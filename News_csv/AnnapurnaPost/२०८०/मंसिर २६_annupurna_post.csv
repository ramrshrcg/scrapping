शीर्षक,विवरण
"आइरहन्छ सुन, छिरिरहन्छ सुन","सुन होस् या जुनसुकै वस्तुको अवैध आयात वा कारोबारलाई राज्यले कडाइपूर्वक नियन्त्रण गरेर थिति बसाल्नुपर्छ। किलोका किलो सुनको अवैध आयात नियमित आकस्मिकता जस्तो भएको छ। गएका १० वर्षमा मात्रै ७ क्विन्टलभन्दा बेसी सुनको अवैध आयात भयो। जुन समातियो। नसमातिएको कति होला ? कसले थाहा पाउने ? यही साता मात्रै पटकपटक गरी झन्डै सय किलो बरामद भएको छ। कहिले विद्युतीय चुरोटको खोल ओढाएर त कहिले मोटरसाइकलको ब्रेकसु बनाएर सुनको अवैध आयात भएकै थियो। तर कैयौंपटक हाकाकाही नै सुन लिएर आउनेहरू समातिएका छन्। सुन तस्करी त्रिभुवन अन्तर्राष्ट्रिय विमानस्थलबाट मात्रै होइन नाकानाकाबाट भइरहेको छ। गएको साउनमा मात्रै ६१ किलो त्रिभुवन विमानस्थलबाट भित्रिएपछि सिनामंगलबाट समातिँदा ठूलै हल्लीखल्ली भयो। सडक र सदन तात्यो। छानबिन गर्न समिति बन्यो। यसको मतलब राज्य सुनको अवैध आयात अर्थात् तस्करी रोक्न लागिपर्यो भन्ने सन्देश दिने प्रयास गरियो। तर, अवस्था जस्ताको तस्तै छ। राज्यले अझै तस्करी रोक्ने कुनै प्रयास गरेन भन्ने पछिल्लो अवैध आयातको एकपछि अर्काे घटनाले देखाउँछ। अझै पनि हाकाहाकी तस्करी नरोकिनु राज्य यो विषयमा संवेदनशील नहुनु हो। सुन तस्करीमा जुन खालका घटना भइरहेका छन्, यसले यो सामान्य घटनाक्रम नभई ठूलो गिरोह र संगठित अपराधको जालो नै रहेको देखाउँछ। भन्सार, अध्यागमन र सुरक्षा संयन्त्रका सबै ढोका सुन तस्करका लागि खुला हुनु भनेको सानोतिनो सेटिङबाट सम्भव हुँदैन। सरकार जिम्मेवार र संवेदनशील नभइरहने हो भने देश सुन तस्करीको अखडा भएर अन्तर्राष्ट्रिय रूपमा बदनाम हुनेछ। त्यो देशको बदनामीसँग मात्रै जोडिन्न, समग्र नेपाली अर्थतन्त्र र यहाँको सुरक्षा तथा व्यावसायिक वातावरणमा क्षति पुग्ने स्थिति आउनु हो। जुन देशमा कानुनी शासन फितलो हुन्छ र अवैध धन्दा मौलाउँछ, त्यो देशले कुनै पनि प्रकारको प्रगति र उन्नति हासिल गर्न सक्दैन। सुन होस् या जुनसुकै वस्तुको अवैध आयात वा कारोबारलाई राज्यले कडाइपूर्वक नियन्त्रण गरेर थिति बसाल्नुपर्छ।"
"हकप्रदमा दुई वर्षको रोक : कति उचित, कति अनुचित ?","नेपाल धितोपत्र बोर्डले कानुनमै व्यवस्था गरेर बैंकिङ र बिमाबाहेकका कम्पनीलाई आईपीओ (इनिसियल प्राइमरी अफरिङ) बाँडफाँड गरेको दुई वर्षसम्म हकप्रद जारी गर्न नपाउने गरी रोक लगाएको छ। अन्य कुनै क्षेत्रमा नलगाइएको रोक बैंकिङ र बिमाबाहेकका कम्पनीलाई किन लगाइयो भन्ने न्यायोचित जवाफ बोर्डसँग छैन। बोर्डले लगानीकर्ताको हित रक्षाका लागि भन्ने अमूर्त जवाफ दिनेबाहेक अरू कुनै तर्क, आधार र कारण छैन। लगानीकर्ताको हित रक्षा कुनै पनि वित्तीय उपकरण जारी गर्न रोक लगाएर हुन्छ कि त्यसलाई निर्वाध रूपमा परिचालन गर्न दिएर हुन्छ यसको बारेमा पनि बोर्डसँग कुनै उत्तर छैन। यसै विषयमा यस्तो रोक उचित छ कि छैन केही चर्चा गरिन्छ। वित्तीय उपकरण नेपाल स्टक एक्सचेन्ज लिमिटेड (नेप्से) को अनलाइन कारोबार प्रणाली टीएमस (ट्रेड म्यानेजमेन्ट सिस्टम) बाट (१) इक्यू (इक्विटी), (२) बीओ (बोन्ड), (३) एमएफ (म्युचुअल फन्ड), (४) एनसीडी (नन् कन्भर्टिएबल डिबेन्चर), (५) पीएस (प्रिफरेन्स सेयर), (६) पीसीडी (पार्सल्ली कन्भर्टिएबल डिबेन्चर), (७) एफसीडी (फुल्ली कन्भर्टिएबल डिबेन्चर) र (८) डब्लूएस (वारेन्टस) जस्ता उपकरण कारोबार गर्न सकिने व्यवस्था छ। यसबाहेक टीएमएसमा उल्लेख नभएको ओएफसीडी (अप्सनल्ली फुल्ली कन्भर्टिएबल डिबेन्चर) पनि एउटा अर्को वित्तीय उपकरण हो। टीएमएसमा उल्लेख भएको र नभएको समेत गरी ९ वटा वित्तीय उपकरणमध्ये नेपालको सेयर बजारमा इक्यू अर्थात् साधारण सेयर, एमएफ अर्थात् सामूहिक कोष र एनसीडी अर्थात् प्रचलित भाषामा डिबेन्चर प्रचलनमा छ। यसबाहेक केही समयअघिसम्म एभरेस्ट बैंक लिमिटेडको प्रिफरेन्स सेयर नेप्सेमा कारोबार भइरहेको थियो। हाल यो पूर्णरूपमा परिवर्तन भएर साधारण सेयर बनिसकेको छ। कृषि विकास बैंक लिमिटेडसँग प्रिफरेन्स सेयर भए पनि यो अपरिवर्तनीय र कारोबार नहुने अग्राधिकार सेयर हो। नेपालको सेयरबजारमा साधारण सेयर, सामूहिक लगानी कोषका इकाइ र ऋणपत्र (डिबेन्चर) बाहेक अन्य उपकरण ल्याउन प्रयास भएको छैन। रोक मात्र रोक नेपालमा विशिष्टीकृत नियामक र सरकारले कुनै पनि कुरालाई प्रभावकारी नियमन गर्नुको सट्टा सके निषेध नसके नियन्त्रण गर्ने परिपाटी छ। नेपालमा निषेध र नियन्त्रण गर्नु सरकारी प्रशासकको विशेष खुबी नै मान्नुपर्छ। यसमा नेपाल धितोपत्र बोर्ड अपवाद हुने कुरै भएन। बोर्ड सेयरबजारका वित्तीय उपकरणलाई व्यवस्थित बनाउनुको सट्टा प्रतिबन्ध लगाउन उद्दत छ। बोर्डले कानुनै बनाएर वित्तीय उपकरण जारी गर्न अवाञ्छित रोक लगाएको छ। वित्तीय उपकरणमा रोक लगाउने कार्यसँगसँगै सेयरबजारमा कारोबार गर्दा भने जति परिमाणमा किन्नसमेत रोक लगाएको छ। यसो गर्दा व्यक्तिलाई संविधानले प्रदत्त गरेको साम्पत्तिक हकमाथि अवाञ्छित रोक लगाएको मानिन्छ भन्ने पत्तै नपाएको झैं देखिन्छ। टीएमसमा उपलब्ध हुने खरिद वा बिक्री आदेश कार्यान्वयन गराउने एओएन (अल अर नोन) को सुरुमा एउटा खुट्टा भाँचियो। प्रविष्ट गरिएको खरिद वा बिक्री आदेशको अंक (कित्ता) सबै कार्यान्वयन (बेच्ने वा किन्ने) गराउने वा गराउँदै नगराउने (बेच्ने वा नबेच्ने) कार्य एओएन ले गर्छ। सुरुमा खरिदतर्फको एओएन लाई निष्क्रिय पारियो र त्यसपछि बिक्रीतर्फको निष्क्रिय पारियो। खरिद आदेशको अंक (कित्ता) धेरै देखाएर अरूको कित्ता हड्पन खोजेको भन्नेजस्ता तर्कहीन कुराको सुनुवाइ गर्दै यस्तो आदेश हाल्न नपाइने गरी एओएनलाई पूरै निष्क्रिय पारियो। यसले गर्दा आफूले चाहे जति परिमाणमा आदेश हाल्न नपाइने भएको छ। उचित कि अनुचित एओएन जस्तो साधारण कुरालाई निष्क्रिय पारेर खरिदकर्ताको साम्पत्तिक हक कुण्ठित गरेको बोर्डले कम्पनीलाई वित्तीय उपकरण जारी गर्नै नपाइने गरी निश्चित अवधिका लागि प्रतिबन्ध लगाएको छ। यसले कम्पनीको वित्तीय उपकरण जारी गर्न पाउने नैसर्गिक हक कुण्ठित भएको छ। कम्पनीले आवश्यकताअनुसार पुँजी वृद्धि गरेर आफ्नो व्यावसायिक उद्देश्य पूरा गर्न नपाउने भएका छन्। धितोपत्र निस्कासन तथा बाँडफाँड निर्देशिका, २०७४ ले हकप्रद जारी गर्न अवधि तोकेर रोक लगाएको छ। निर्देशिकाको दफा १३(१)(ख) मा बंैकिङ र बिमाबाहेकका कम्पनीले हकप्रद जारी गर्न आईपीओ निर्गमन गरेको कम्तीमा दुई वर्ष पूरा भएको हुनुपर्ने व्यवस्था गरेको छ। हकप्रदमा लगाइएको यस्तो निषेध पूर्वाधार विकास खासगरी जलविद्युत् आयोजना प्रवद्र्धक कम्पनीप्रति लक्षित छ। आईपीओ जारी गर्दा विवरणपत्रमा तीन वर्षको प्रक्षेपित विवरण राख्न लगाइन्छ तर, हकप्रद जारी गर्न दुई वर्षपछि पाइने कानुनी व्यवस्था गरिन्छ। बरु राख्नै परेको भए प्रक्षेपणअनुसार तीन वर्ष राखेको भए प्रक्षेपणलाई आधार मानिएको होला भनेर अलिकति भए पनि चित्त बुझाउने ठाउँ रहन्थ्यो। दुईवर्षे अवधि मनमा आयो लौ राखिदिउँ न त भन्ने जस्तो छ। यद्यपि तीन वर्षसम्म राख्नु पनि उचित हुन्न। विवरणपत्रमा तीन वर्षको प्रक्षेपण भए पनि यो अनुमान मात्र हो। अनुमान सधैं सही हुन्छ भन्ने छैन। जलविद्युत् विकास गर्दा कठिन भूगोलमा काम गर्नुपर्ने हुन्छ। सोचेभन्दा बढी लागत लाग्न पनि सक्छ। भन्नेबित्तिकै ऋण पाइन्न। यस्तो अवस्थामा आयोजना बीचैमा छाड्न पनि मिल्दैन। यसका लागि रकम जुटाउने बाटो भनेको सेयरधनी मात्र हुन्। लगानीमा अनिश्चितता हुन्छ, सुनिश्चितता हुन्न। थप लगानी गर्न नचाहने सेयरधनीका लागि बाहिरिन कुनै कठिनाइ पनि छैन। लगानी गर्नेले समय पर्खन पनि सक्नुपर्छ। एउटा आयोजना प्रवद्र्धन गर्दागर्दै अर्को अत्यन्तै राम्रो प्रतिफल दिने आयोजना विकासको प्रस्ताव आउँछ। आफैंले पनि अध्ययन गरिरहिएको पनि हुन सक्छ। एउटा आयोजना निर्माण गर्दागर्दै सोही कम्पनीले वा अर्को कम्पनीले अध्ययन गरेको आयोजनामा लगानी गरिहाल्नुपर्ने अवस्था नआउने भन्ने कुरै हुन्न। यस्तो अवस्थामा आईपीओ जारी गरेको दुई वर्ष पर्खाउनु अनुचित हो। आयोजना विकास गर्ने कम्पनीको लागि दुई वर्ष हैन, दुई महिना पनि ढिला हुन्छ। एउटा कम्पनीले दुईवटा आयोजना सँगसँगै निर्माण गर्न सक्दैन भन्ने हुन्न। कुनै पनि आयोजना निर्माण गर्न एक वर्ष हैन, एक महिना ढिला हुँदा पनि त्यसको लागत वृद्धि हुन्छ। वृद्धि भएको लागत कम्पनीका सेयरधनीलाई मात्र हैन, देशका लागि पनि अहितकारी हुन्छ। पूर्वाधार निर्माणका यन्त्र उपकरण विदेशबाट आयात गर्नुपर्ने हुँदा देशको मुद्रा बाहिरिन्छ। कसरी मुद्रा बचाउने भन्नेतर्फ लाग्नुपर्नेमा निर्माण गर्नै नदिएपछि कसरी देशको हित हुन्छ होला ? देश, समाज, कम्पनी र सेयरधनीको हितका लागि पुँजीबजारका कुनै पनि वित्तीय उपकरण जारी गर्न रोक लगाउन हुन्न। अझ जलविद्युत् विकास प्रवद्र्धक कम्पनीलाई बहुउद्देश्यीय लगानी कम्पनीमा रूपान्तरण गर्न प्रोत्साहन गरी अन्य पूर्वाधार क्षेत्रमा पनि लगानी गर्न प्रोत्साहित गर्नुपर्छ। जलविद्युत् आयोजना अनुमतिपत्र प्रणालीबाट निश्चित समयभित्र निर्माण, सञ्चालन र हस्तान्तरण (बूट) विधिबाट हुने हुँदा हस्तान्तरण गर्न नपर्ने अन्य लगानीका क्षेत्र जस्तैः कृषि, पर्यटन, बागबानीजस्ता क्षेत्रमा पनि जान प्रेरित गर्नुपर्नेमा पुँजी नै थप्न नपाउने गरी रोक लगाउनु सर्वथा अनुचित कार्य हो। हकप्रदसम्बन्धी कस्तो कानुन हकप्रद रोक लगाएको प्रसंग चर्चा गर्दैगर्दा कस्तो कानुन निर्माण गर्यो भने हकप्रद नियमनमा आउँछ भन्ने विषय पनि जोडिएर आउँछ। प्रथमतः हकप्रद एउटा वित्तीय उपकरण भएको हुँदा यसलाई कुनै पनि बहानामा कसैले पनि रोक लगाउन हुन्न। कुनै पनि वित्तीय उपकरण (आईपीओ वा हकप्रद वा अन्य ) जारी गर्न दिने वा नदिने भन्ने विषयमा विषयगत नियामक (नेपाल राष्ट्र बैंक, नेपाल बिमा प्राधिकरण र विद्युत् नियमन आयोग) को क्षेत्रमै पर्दैन। कम्पनीले सहमति, असहमति जे जे लिनु छ त्यो लिने ठाउँ साधारणसभाबाहेक अरू कुनै निकाय छैन। जुनसुकै क्षेत्रको हकप्रदलाई एकै कोटीमा राखेर बोर्डले अविलम्ब थप आवेदन, प्रतिबद्धता र प्रत्याभूति यी तीनवटा विषयलाई समेटेर हकप्रदसम्बन्धी विशिष्टीकृत कानुन निर्माण गर्नुपर्छ। हकवालाले थप कित्ता आवेदन गर्न पाउने नियम नेपालमा पहिले प्रचलनमा थियो तर, यो व्यवस्था हाल उपलब्ध छैन। धितोपत्र बोर्डको आर्थिक वर्ष २०७६७७ को वार्षिक नीतिमा थप कित्ता आवेदन गर्न दिने भन्ने उल्लेख गरे पनि अहिलेसम्म यो व्यवस्था लागू किन हुन सकेन बोर्डले जान्ने कुरा हो। यस्तो व्यवस्था बोर्डले लागू नगर्नुमा कतै बोर्ड नै कम्पनीको स्वार्थपूर्तिको गोटी बनेको हो कि भन्नेसम्मको संशय पैदा भएको छ। किनभने तीनवटा विषय लागू नहुँदा केही मात्रामा बाँकी रहने अवितरित सेयर लिलामीमा बिक्री गरेर कम्पनीले गैरव्यावसायिक लाभ लिन पाउने बाटो बोर्डले कम्पनीलाई दिएको हो कि भन्ने संशय पैदा हुनु अनुचित हैन। हकप्रदसम्बन्धी विशिष्टीकृत कानुनमा (१) हकवालालाई २५ प्रतिशतसम्म थप आवेदन गर्न दिने, (२) थप आवेदन गर्न दिँदा पनि नबिकेमा आधारभूत सेयरधनीले सक्ने र (३) यति गर्दा पनि नबिकेमा प्रत्याभूत गराउने व्यवस्था हुनुपर्छ। उल्लेखित तीनवटा विषयबाहेक भुटानले अपनाएको अवितरित हकप्रद जुन सेयरधनीको बाँकी रहन्छ लिलामी गरेर त्यसको खर्च कटाई बढी आएको रकम सेयरधनीलाई नै दिने व्यवस्था गरेको छ। नेपालमा धितोपत्र बोर्डले कम्पनीलाई उत्तरदायी बनाउन सकेको देखिन्न। नियामक हुने, नहुने सबै कम्पनीको नियामक नेपाल धितोपत्र बोर्ड हो। हकप्रद र आईपीओजस्ता वित्तीय उपकरणको कम्पनीले सदुपयोग मात्र गर्छन् भन्ने ठोकुवा गर्न सकिन्न, दुरुपयोग पनि हुन सक्छ। यसो भएकाले हकप्रद होस् वा कुनै पनि वित्तीय उपकरण जारी गर्दा पालना गर्नुपर्ने सर्त बन्देजमा भने कडाइ गर्नुपर्ने कुरामा कसैको पनि बिमति हुँदैन र छैन। तर, पनि धितोपत्र बोर्डले हकप्रदसम्बन्धी विशिष्टीकृत कानुन निर्माण गरेको छैन। भएको हकप्रदसम्बन्धी कानुन छरपष्ट छ। यसलाई एकीकृत गरी विशिष्टीकृत कानुन निर्माण गरे हकप्रदजस्ता जुनसुकै उपकरण आफैं नियमनमा आउँछ। (दाहाल, कर्पोरेट र धितोपत्र कानुनका अध्येताअधिवक्ता हुन्।)"
"जाडोमा पनि डेंगु : २० जनाको मृत्यु, ७७ जिल्ला प्रभावित","काठमाडौं : गर्मी मौसममा मात्र लामखुट्टेले टोकेर डेंगु संक्रमण हुन्छ भन्नेमा ढुक्क हुनुहुन्छ ? अब सोंच फेर्नुहोस्। सुरक्षात्मक उपाय अपनाउन थाल्नुहोस्। किनभने, लामखुट्टेले बाह्रै महिना सक्रियता देखाउँदै डेंगु फैलाइरहेको छ। तराई (मधेस)का जिल्लावासीलाई पिरोल्ने डेंगुले पहाड र हिमालमा पनि सताउन थालेको छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, यस वर्ष ७७ जिल्लामै लामखुट्टेको संक्रमण विस्तार भएको छ। यस वर्ष ५१ हजार ९४ जनामा संक्रमण भएको पुष्टि भएको छ। संक्रमितमध्ये २० जनाको ज्यान गएको छ। मुलुकका १५ वटा जिल्ला मात्रै ५ सयभन्दा बढी व्यक्तिले संक्रमण पछिको पीडा अनुभूति गरेका छन्। स्वास्थ्य मन्त्रालयका अनुसार, यस वर्ष सबैभन्दा बढी कोशी प्रदेशवासीहरू संक्रमणको पीडा अनुभूति गरेका छन्। मन्त्रालयका प्रवक्ता बुढाथोकी भन्छन्, चिसो मौसममा शून्यमा झर्ने डेंगु यस वर्ष जाडोमा पनि देखा परेको छ। यसले स्वास्थ्य प्रणालीमा चुनौती थप्दै गएको छ। यस वर्ष कोशी प्रदेशमा सबैभन्दा बढी संक्रमित फेला परेका छन्। कुल संक्रमितमध्ये ५० दशमलव ९ प्रतिशत संक्रमित कोशी प्रदेशका छन्। दोस्रो, गण्डकी प्रदेशमा देखिएको छ। यस प्रदेशमा २४ दशमलव ७ प्रतिशत संक्रमित भएका छन्। तेस्रोमा बागमती प्रदेश परेको छ। यस प्रदेशमा १५ प्रतिशत संक्रमित पुष्टि भएका छन्। चौथोमा सुदूरपश्चिम ४ प्रतिशत र पाँचौंमा लुम्बिनी ३ दशमलव १ प्रतिशत संक्रमित पुष्टि भएको छ। छैटौंमा मधेस प्रदेश रहेको छ। यस प्रदेशमा १ दशमलव ७ प्रतिशत संक्रमित फेला परेका छन्। सबैभन्दा कम कर्णाली प्रदेशमा संक्रमित देखिएका छन्। यस प्रदेशमा कुल संक्रमितको शून्य दशमलव ६ प्रतिशतमा मात्र संक्रमण पुष्टि भएको छ। यस वर्ष सबैभन्दा बढी संक्रमित सुनसरी जिल्लामा भएका छन्। सुनसरीमा १६ हजार १ सय ७१ जनामा संक्रमण पुष्टि भएको छ। सबैभन्दा थोरै हिमाली जिल्ला हुम्लामा संक्रमित फेला परेका छन्। कर्णाली प्रदेशको हुम्लामा यस वर्ष २ जना डेंगु संक्रमण पुष्टि भएको स्वास्थ्य मन्त्रालयले जनाएको छ। बाह्रै महिना जोखिम ? मुलुकमा डेंगु संक्रमण पुष्टि भएको १९ वर्ष भयो। विगतमा गर्मी समयमा मात्र डेंगुको संक्रमण व्यापक हुने गथ्र्यो। जाडो सुरु हुनेबित्तिकै लामखुट्टे हराउँथ्यो। डेंगु संक्रमण पनि विस्तारै ओरालो लागेपछि डेंगुको चर्चा नै सेलाउँथ्यो। तिहारसँगै लामखुट्टे हरायो भन्ने सोंचेको थिएँ, नेपालगन्ज१, धम्बोजीका भुपाल पोखरेल भन्छन्, जाडो सुरु भएको बेला एक्कासि डेंगुको संक्रमण भयो। यातायात व्यवसायी पोखरेलले डेंगु भए पनि तीनदिन आरामपछि नै काममा फर्केको बताए। यस वर्ष मुलुकका ७७ वटै जिल्लामा डेंगु संक्रमण फैलिसकेको छ। १२ महिना नै संक्रमण देखिएको छ। काठमाडौंलगायत सुनसरी, झापा, धादिङ, रामेछाप, चितवन, रुपन्देही, कैलाली, चितवनलगायतका जिल्लामा संक्रमित पुष्टि भएको थियो। स्वास्थ्य मन्त्रालयका अनुसार, गत पुसमा मुलुकभर १ सय ३२ जिल्लामा संक्रमित फेला परेका थिए। अहिले पनि कतिपय जिल्लाका अस्पतालमा संक्रमितहरू अस्पताल भर्ना भएका हुन्। केही संक्रमितको उपचार भइरहेको अस्पतालहरूले जनाएका छन्। स्वास्थ्य मन्त्रालयका प्रवक्ता डा बुढाथोकी भन्छन्, जाडो आयो, संक्रमितको संख्या घट्यो भन्दैमा डेंगु हुँदैन भनेर लापरबाही गर्दा संक्रमणमा पर्न सकिन्छ। डेंगु संक्रमणले चुनौती दिइरहेका बेला सरकारी चासो र चिन्ता देखिँदैन। १२ भदौ २०६७ मा नै तत्कालीन स्वास्थ्य तथा जनसंख्यामन्त्री उपेन्द्र यादवले पत्रकार सम्मेलन गरी भनेका थिए, डेंगु नियन्त्रण गर्न सुरक्षाकर्मी परिचालन गर्नुपर्ने अवस्था आइसकेको छ। यादवले डेंगु नियन्त्रणको अभियानबारे जोड दिँदा ४० जिल्लामा संक्रमण फैलिएको थियो। यस वर्ष ५१ हजारभन्दा बढी संक्रमित पुष्टि भइसक्दा पनि स्वास्थ्य तथा जनसंख्यामन्त्री मोहनबहादुर बस्नेतले बेवास्ता गरेका छन्। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीका अनुसार, यस वर्षको संक्रमणको विश्लेषण गर्दा बाह्रै महिना नै डेंगुको जोखिम देखिएको छ। डेंगु नियन्त्रण गर्न सरकारी प्रयास झन्डै शून्यबराबर झैं भयो, डा मरासिनी भन्छन्, त्यसैले डेंगु संक्रमण उच्च भयो। छैन अनुसन्धान नेपाल स्वास्थ्य अनुसन्धान परिषद्का कार्यकारी प्रमुख डा प्रदीप ज्ञवाली डेंगुबाट बल्लतल्ल बाँचेको अनुभव सुनाउँछन्। डेंगुका भाइरस चार प्रकार हुन्छन्। डेन१, डेन२, डेन३ र डेन४ मध्ये कुनचाहिँ भाइरसले आफूलाई गलाएको हो उनले थाहा पाउन सकेका छैनन्। शुक्रराज ट्रपिकल तथा सरुवा रोग अस्पताल, रिसर्च युनिट संयोजक डा शेरबहादुर पुनका अनुसार, डेंगु संक्रमितमा उच्च ज्वरो आउने, बेस्सरी टाउको दुख्ने, जोर्नी र मांसपेशीमा दुखाइ महसुस हुने लगायतका लक्षणहरू देखा पर्छन्। शरीरमा राता बिमिराहरू देखिने, आँखाको गेडी दुख्ने र वाकवाकि लाग्ने एवं वान्ता हुने गरेको पाइएको छ। डा पुन भन्छन्, सामान्य लक्षण देखिनेबित्तिकै उपचारका लागि अस्पताल आएको पाइयो। यस वर्ष डेंगु संक्रमितहरूमा धेरै जटिलता पाइएन। इपिडिमियोलोजी तथा रोग नियन्त्रण महाशाखाका पूर्वनिर्देशक एवं जनस्वास्थ्य विज्ञ डा मरासिनी विभिन्न समयमा फरकफरक भाइरस आउटब्रेक हुने बताउँछन्। स्वास्थ्य अनुसन्धान परिषद्का कार्यकारी प्रमुख डा ज्ञवाली डेंगु संक्रमण गराउने भाइरस मात्र नभई संक्रमितको स्वास्थ्य अवस्थाबारे पनि अध्ययनअनुसन्धान गर्नुपर्ने खाँचो रहेको बताउँछन्। डेंगु संक्रमण गराउने भाइरस र संक्रमित बिरामीको स्वास्थ्य अवस्थाका बारेमा पनि अनुसन्धान गर्नुपर्ने आवश्यकता छ, डा ज्ञवालीले भने। कसरी गर्ने नियन्त्रण ? एडिज जातको लामखुट्टेको टोकाईबाट डेंगु हुन्छ। एडिज जातका लामखुट्टे पानी जम्मा भएको जुनसुकै भाँडामा पनि हुर्कन सक्छ। जनस्वास्थ्यविज्ञ डा मरासिनीका अनुसार, डेंगु नियन्त्रणका लागि लामखुट्टेको बासस्थान निर्मूल गर्नुपर्ने सुझाव दिन्छन्। पानी संकलन हुने भाँडाहरू जस्तै ट्याँकी, ड्रम, बाटा, बाल्टिनलगायतका भाँडाहरूमा लामखुट्टे नछिर्ने गरी छोपेर राख्नुपर्ने विज्ञहरूको सुझाव छ। डेंगु संक्रमण गराउने लामखुट्टेको लार्भा हुर्कने स्थानहरू घर, विद्यालयका कुनाकाप्चा, बगैंचा, शौचालय, पलङमुनि, आदि स्थान सफा राख्ने एवं कीटनाशक औषधि छर्कनुपर्ने विज्ञहरूको सुझाव छ। पानी जम्ने ठाउँ एवं पानी संकलन गरिने भाँडा वा वस्तुहरू सफा गर्ने र लामखुट्टेको फुलहरू नष्ट गर्नु पर्ने आवश्यकता देखिएको छ। सवारी साधनहरू चल्ने टायरहरू चाङ लगाएर राख्नुहुँदैन, डा मरासिनी भन्छन्, तीनै टायरमा लामखुट्टेका लार्भा हुर्किने अध्ययनमा पाइएको छ। पहिलो प्राथमिकता जथाभावि टायर फाल्ने वा लार्भा हुर्कन दिने प्रवृत्तिको अन्त्य गर्नुपर्छ। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल डेंगु नियन्त्रणका लागि तीनवटै तहका सरकारबीच समन्वयको खाँचो रहेको औंल्याउँछन्। डेंगु संक्रमण द्रुत, खोपको गृहकार्य सुस्त डेंगु फैलाउने लामखुट्टे सफा पानीमा बस्ने भएकाले भीआईपी लामखुट्टेका रूपमा समेत लिने गरिएको छ। गत वर्ष ७६ जिल्लामा फैलिएको थियो। यस वर्ष ७७ वटै जिल्लामा संक्रमण गराएको छ। डेंगु फैलाउने लामखुट्टे द्रुतरूपमा फैलिरहेको छ। तर, यसको नियन्त्रण खोज र नष्ट गर अभियान मात्र होइन खोप ल्याउने गृहकार्य पनि सुस्त छ। स्वास्थ्य तथा जनसंख्या मन्त्रालयका प्रवक्ता डा प्रकाश बुढाथोकीका अनुसार, डेंगुको खोप विकसित देशमा उपलब्ध भए पनि नेपालमा उपलब्ध छैन। डा बुढाथोकी भन्छन्, खोपले डेंगुको जटिलता ९० प्रतिशतले कम, अस्पताल भर्ना ८० प्रतिशतले कम र लक्षण ५० प्रतिशतले कम हुने देखिएको छ। अब नेपालमा पनि खोप भित्र्याउने बारेमा छलफल र गृहकार्य भइरहेको छ। जुनदेखि अगष्टलाई महामारीको रूप लिनसक्ने पिक सिजन मानिन्छ। यद्यपि, यसपटक मंसिर मसान्तसम्म पनि संक्रमणहरू देखिरहेको डा बुढाथोकी बताउँछन्। गर्मी मौसम र तराईमा मात्र देखिने डेंगु बाह्रैमहिना र उच्च हिमालीमा पनि देखिन थालेको छ, उनले भने। जलवायु परिवर्तनका साथै बढ्दो जनघनत्व, अव्यवस्थित सहरीकरण, बढ्दो तापक्रम, घरघरमा पानी जम्मा गर्नुपर्ने बाध्यता, लामो समयसम्म भएको वर्षा र प्रीमनसुन अगाडि भएको, बाटोको खाल्डाखुल्डी, टायर, कौशीमा पानी जम्मा गर्ने प्रवृत्तिले डेंगु संक्रमण फैलिँदै गएको डा बुढाथोकी बताउँछन्। डेंगु फैलँदा भेक्टर निरीक्षक भएनन् डेंगु नियन्त्रणका लागि सबैभन्दा महत्वपूर्ण भूमिका कसको हुन्छ ? विज्ञहरू भन्छन्, कीटजन्य रोग नियन्त्रण स्रोत व्यक्ति अर्थात् भेक्टर कन्ट्रोल सहायक एवं निरीक्षकको। डेंगु संक्रमणको नियन्त्रणमा चुनौती बढिरहेको बेला सरकारले उल्टो काम गरेको छ। भेक्टर कन्ट्रोल सहायक एवं निरीक्षकको दरबन्दी नै कटौती गरिएको छ। संघीय तथा सामान्य प्रशासन मन्त्रालयले कर्मचारी समायोजनका क्रममा दरबन्दी कटौती गरेको हो। स्वास्थ्य तथा जनसंख्या मन्त्रालयका पूर्वप्रमुख विशेषज्ञ डा सुशीलनाथ प्याकुरेल हचुवा ढंगले भेक्टर कन्ट्रोल अफिसरको दरबन्दीसमेत कटौती गरिएको बताउँछन्। विगतमा जिल्ला जनस्वास्थ्य कार्यालयमा भेक्टर कन्ट्रोल सहायकको दरबन्दी थियो। भेक्टर कन्ट्रोल सहायक र निरीक्षकको दरबन्दी समेत कटौती गर्नु त्रुटिपूर्ण निर्णय हो, डा प्याकुरेल भन्छन्, ७७ जिल्लामा डेंगु फैलिँदा आवश्यक भेक्टर कन्ट्रोल निरीक्षक भएनन्। डेंगु नियन्त्रणका लागि स्थानीय, प्रदेश, संघबीच चेन अफ कमान्ड पनि प्रभावकारी हुन सकेन। हाल मुलुकभर ३५ जना भेक्टर निरीक्षक भएको स्वास्थ्य मन्त्रालयले जनाएको छ। विगतमा कीटजन्य महामारीलाई दृष्टिगत गरी केन्द्रमा दुई विशेषज्ञ र तत्कालीन ५ विकास क्षेत्रमा ५ जना विशेषज्ञको दरबन्दी थियो। अहिलेको नयाँ संरचनामा ती सबै दरबन्दी हटाइएको छ। इपिडिमियोलोजी तथा रोग नियन्त्रण महाशाखाका पूर्वनिर्देशक डा बाबुराम मरासिनीका अनुसार, सरकारले भेक्टर कन्ट्रोल सहायक र निरीक्षकको दरबन्दी बढाउनुपर्ने बेला कटौती गरेर उल्टो काम भएको छ। लक्षण बच्ने उपाय यस वर्ष जाडोमा पनि डेंगु देखा परेको छ। यसले स्वास्थ्य प्रणालीमा चुनौती थपेको छ। डा प्रकाश बुढाथोकी, प्रवक्ता, स्वास्थ्य तथा जनसंख्या मन्त्रालय डेंगु नियन्त्रणमा सरकारी प्रयास शून्य सरह रह्यो। जसका कारण डेंगु मुलुकभर फैलियो। डा बाबुराम मरासिनी, पूर्वनिर्देशक, इपिडिमियोलोजी तथा रोग नियन्त्रण महाशाखा डेंगु संक्रमण हुने भाइरस र डेंगु संक्रमित बिरामीको स्वास्थ्य अवस्थाका बारेमा पनि अनुसन्धान गर्नुपर्ने जरुरी छ। डा प्रदीप ज्ञवाली, कार्यकारी प्रमुख, नेपाल स्वास्थ्य अनुसन्धान परिषद्, डेंगु संक्रमणको समायावधि बढेको छ। लामखुट्टेले तराईदेखि पहाड र हिमालको वातावरणमा पनि आफूलाई अनुकूल हुने गरी क्षमता विकास गरेको हुन सक्छ। डा शेरबहादुर पुन, संयोजक, क्लिनिकल रिसर्च युनिट, शुक्रराज ट्रपिकल तथा सरुवा रोग अस्पताल नियन्त्रणमा समन्वय आवश्यक  डा सुशीलनाथ प्याकुरेल डेंगु फैलाउने लामखुट्टे ७७ वटै जिल्लामा पुगेको छ। लामखुट्टेले गर्मीसँगै जाडो महिनामा पनि आफूलाई वातावरण अनुकूल बनाउँदै लगेको छ। जलवायु परिवर्तनका कारण पनि लामखुट्टेले आफूलाई हुर्कने वातावरण पाएको हो। त्यसैले डेंगु नियन्त्रण चुनौतीपूर्ण भएको छ। डेंगु नियन्त्रणका लागि सबैभन्दा पहिले लामखुट्टेको बासस्थानलाई केन्द्रित गरेर अभियान सुरु गर्नुपर्छ। लामखुट्टेको बासस्थानमा लार्भा हुर्कन दिनुहुँदैन। त्यसका लागि लार्भा हुर्कने स्थानहरूको पहिचान गर्नुपर्छ। ती स्थानहरू नष्ट गर्नुपर्छ। स्थानीय, प्रदेश र संघीय गरी तीनवटै तहका सरकारबीच समन्वय र सहकार्य भएमा डेंगु नियन्त्रण गर्न सकिन्छ। चेन अफ कमान्ड प्रभावकारी हुनुपर्छ । (डा प्याकुरेल, स्वास्थ्य तथा जनसंख्या मन्त्रालयका पूर्वप्रमुख विशेषज्ञ हुन्।)"
उद्योगी व्यवसायीद्वारा गभर्नरलाई ज्ञापनपत्र,"नेपालगन्ज : बाँके र बर्दियाका उद्योग वाणिज्य संघसम्बद्ध संघसंस्थाले बैंक तथा वित्तीय क्षेत्रलाई उद्योगी, व्यवसायीमैत्री बनाउनुपर्ने मागसहित नेपाल राष्ट्र बैंकका गभर्नरलाई १४ बुँदे ज्ञापनपत्र बुझाएका छन्। उद्योगी व्यवसायीका चार दर्जनभन्दा बढी संघसंस्थाले व्यवसाय तथा व्यवसायी उत्थान संघर्ष समिति गठन गरेर मागसहित सोमबार राष्ट्र बैंक प्रादेशिक कार्यालय नेपालगन्जमार्फत गभर्नरलाई ज्ञापनपत्र बुझाएका हुन्। समितिका संयोजक तथा नेपालगन्ज उद्योग वाणिज्य संघका अध्यक्ष टंकबहादुर धामी नेतृत्वको टोलीले राष्ट्र बैंक प्रादेशिक कार्यालय नेपालगन्जका निमित्त निर्देशक रामकुमार कार्कीमार्फत गभर्नरलाई बुझाइएको ज्ञापनपत्र अर्थमन्त्रीलाई पनि बोधार्थ पठाइएको छ। ज्ञापनपत्रमा एक अंकको बैंक ब्याजदर कायम गर्नुपर्ने, १५ महिने कोरोनाकालका बेला बैंकलाई तिरेको ब्याज फिर्ता गर्नुपर्ने, बैंक तथा वित्तीय संस्थाले सुरुको सम्झौताअनुसारको ब्याजदर कायम गर्नुपर्ने, १० करोड रुपैयाँभन्दा माथिको ऋण लगानी गर्दा सम्पत्ति शुद्धीकरणको कागजात अनिवार्य गर्नुपर्नेलगायतका रहेका छन्। त्यसैगरी संघर्ष समितिले जिल्ला प्रशासन कार्यालय बाँकेमार्फत प्रधानमन्त्रीलाई पनि १४बुँदे ज्ञापनपत्र बुझाइएको छ। बाँकेका प्रमुख जिल्ला अधिकारी श्रवणकुमार पोखरेलमार्फत प्रधानमन्त्री पुष्पकमल दाहाललाई बुझाइएको हो। समितिका संयोजक टंकबहादुर धामीले ज्ञापनपत्र बुझाउने क्रममा भने, पहिलो चरणमा हामीले ज्ञापनपत्रमार्फत हाम्रा मागहरू प्रस्तुत गरेका छौं। माग सम्बोधन नभए चरणबद्ध आन्दोलन गर्नेछौं।"
सुन्तलामा औंसाको प्रकोप,"बागलुङ : बागलुङका किसानले लगाएको सुन्तलामा औंसा किराको प्रकोप कारण उत्पादन घटेकोे छ । पाकेर टिप्ने बेला भएका सुन्तलामा औंसा किराले क्षति पुर्याएपछि किसान चिन्तित बनेका छन् । सुन्तलाको पकेट क्षेत्र मानिएको बागलुङ नगरपालिकाको सिगाना, काठेखोला गाउँपालिकाको बिहुँ र जैमिनी नगरपालिकाको सर्कुवामा औंसा किराको संक्रमण बढ्दै गएको छ । पाक्नै लागेका र बजार पठाउन तयारीका सुन्तला बोटमै औंसा किराको संक्रमणले कुहिएर झर्न थालेपछि बागलुङका कृषकहरू समस्यामा परेका हुन् । बजेट अभावमा औंसा किराको संक्रमणलाई न्यूनीकरण गर्न नसक्दा पछिल्लो समय सुन्तला उत्पादनमा कमी आएको बागलुङ नगरपालिका८ सिगानाका कृषक रामबहादुर खड्काले बताए । उनले यसपटक बिक्रीका लागि तयारी गरिरहँदा बगानमा मात्रै नौ प्लास्टिक सुन्तला औंसा किराको संक्रमणबाट झरेर संकलन गरकोे बताए । पछिल्लो समय बर्सेनि सुन्तला उत्पादनमा कमी आइरहेको कृषक खड्काले बताए । रोगले उत्पादन घट्दै गइरहेका बेला स्थानीय पालिकाले भने सुन्तला किसानलाई प्रदान गर्दै आएको अनुदान काटेको खड्काले बताए । बर्सेनि सुन्तलामा औंसा किराको संक्रमण बढ्दै गइरहेको छ, कृषक खड्काले भने, रोगको समस्या समाधान गर्नुपर्नेमा स्थानीय सरकारले कुनै चासो दिएको छैन । बागलुङ नगरपालिकाले सुन्तला किसानलाई प्रदान गर्दै आएको अनुदानसमेत काटेको छ । कृषि ज्ञान केन्द्र बागलुङका बागबानी विकास अधिकृत कुमार पुनले जिल्लामा धेरै सुन्तला उत्पादन हुने क्षेत्रमा औंसा किराले समस्या दिन थालेको बताए । उनले यस वर्षदेखि औंसा किरा नियन्त्रणका लागि कार्यालयले बजेट विनियोजित गरेको बताए । गत वर्ष बजेट अभावमा उपचार गर्न सम्भव भएन, अधिकृत पुनले भने, चालू आर्थिक वर्षमा नियन्त्रणका लागि ६ लाख रुपैयाँ बजेट विनियोजित गरेका छौं ।"
नेप्से परिसूचक घटे पनि कारोबारमा बहार,"काठमाडौं : चालू आर्थिक वर्षको मौद्रिक नीतिको पहिलो त्रैमासिक समीक्षामार्फत नीतिगत व्यवस्था सार्वजनिक भएपछिको पहिलो दिन सेयर बजारमा अप्रत्याशित उछाल आयो। तर सोमबार भने नेप्से सूचक घट्यो। नेप्से परिसूचक सोमबार १५४० अंकले घटेर १९८४५७ बिन्दुमा कायम भयो। यो ०७८ प्रतिशत हो। बिहान प्रिओपन सेसनमा २५ अंक बढीले बढेको सेयर बजार नियमित कारोबार बिहान ११ बजेपछि ओरालो लागेको थियो। साताको पहिलो सेयर कारोबार दिन आइतबार तीन पटक सकारात्मक सर्किट ब्रेक लागेर सेयर बजार बन्द भएको थियो। नेप्से परिसूचक घटे पनि सेयर कारोबारमा भने बहार आएको छ। उक्त दिन ४ अर्ब ८४ करोड २७ लाख ७४ हजार रुपैयाँको सेयर खरिदबिक्री भएको छ। यो कारोबार रकममा भने लगानीकर्ता उत्साहित भएकाले बढेको पुष्टि हुन्छ। यो कारोबारको प्रवृत्ति हेर्दा छोटो अवधिका लगानीकर्ताले नाफा बुक गर्नतर्फ लागेकाले नेप्से परिसूचक भने ओरालो लागेको सेयर विश्लेषक बताउँछन्। यद्यपि उक्त दिन ३ सय ३ धितोपत्रको १ करोड ४६ लाख ९८ हजार ५ सय १७ कित्ता सेयर किनबेच भएको छ। यस दिन ४ कम्पनीको सेयर सकारात्मक सर्किट लेभलमा कारोबार भयो। बोटलर्स नेपाल, सामुदायिक लघुवित्त वित्तीय, डोल्टी पावर र हाथवे इन्भेस्टमेन्टको सेयर मूल्य १० प्रतिशतले बढेको हो। यता समता घरेलु लघुवित्त वित्तीय संस्थाका लगानीकर्ताले सर्वाधिक गुमाएका छन्। उक्त संस्थाको सेयर ७१५ प्रतिशतले घट्यो। यसैगरी मन्दाकिनी हाइड्रोपावर, स्वावलम्बन लघुवित्त वित्तीय, एसियन हाइड्रोपावर र अपर स्याङ्गी हाइड्रोपावर गुमाउने शीर्ष पाँचभित्र परेका छन्। कारोबार रकमका आधारमा सोनपुर मिनरल्स शीर्ष स्थानमा रह्यो। सो कम्पनीको १५ करोड रुपैयाँ बढी मूल्यको सेयर कारोबार भयो। यसैगरी रिलायबल नेपाल लाइफ इन्स्योरेन्सको १६ करोड, सिटिजन लाइफ इन्स्योरेन्सको १४ करोड र शिवम् सिमेन्टको १३ करोड रुपैयाँ बढी मूल्यको सेयर कारोबार भयो। कारोबारमा आएका १३ उपसमूहमध्ये ८ को मूल्य घट्यो भने ५ वटाको मात्र बढ्यो। १ सय ५७ धितोपत्रको मूल्य घट्दा ८१ वटाको मात्र बढ्यो। बाँकी ३ धितोपत्रको मूल्य भने स्थिर रहेको छ।"
गठबन्धन सरकार आफैं ढल्दै छ,"काठमाडौंं : नेकपा एमालेका अध्यक्ष केपी शर्मा ओलीले जनताको समर्थनले एमालेको मनोबल र आत्मविश्वास बढेको बताएका छन्। झुलाघाटचिवाभञ्ज्याङ समृद्धिको लागि संकल्प यात्राको क्रममा सोमबार दोलखाको चरिकोटमा आयोजित सभालाई सम्बोधन गर्दै अध्यक्ष ओलीले यात्राको क्रममा नागरिकले, माया, ममता, स्वागत र आत्मीयपन देखाएको बताएका हुन्। गौरीशंकरको काखमा रहेको कालिञ्चोक भगवती र दोलखा भीमसेनको आशीर्वाद प्राप्त दोलखा धार्मिक र प्राकृतिक हिसाबले भरपुर रहेको ओलीले बताए। एमालेको यात्राका क्रममा बालबालिका सहभागितालाई लिएर बालबालिकाको प्रयोग गरिएको भनी गरिएको प्रचारको ओलीले कार्यक्रममा आलोचना गरे। एमालेले सुरु गरेको यो अभियान राष्ट्रिय उत्सवको अभियान भएको कारण त्यसमा बालबालिकाले सहभागिता जनाउनु स्वाभाविक भएको ओलीले बताए। नेकपा एमाले एउटा राष्ट्रिय लक्ष लिएर अघि बढेकाले त्यसमा बालकदेखि वृद्धसम्मको सहभागिता रहेको ओलीले प्रष्ट पारे। ओलीले आज युवालाई देशमा अड्याउनै नसक्ने अवस्थामा रहेको बताए। अर्काको दरबार देखेर धनी नहुने बताउँदै ओलीले युवालाई देशमा नै राखेर आफ्नो घर राम्रो बनाउने वातावरण बनाउनुपर्ने बताए। विभिन्न व्यवसाय सञ्चालन गरेर युवाहरू देश निर्माणको अभियानमा लाग्नुपर्नेमा उनले जोड दिए। राजनीतिक पार्टीले अब विकास र सामाजिक सुधारको अभियन्ताको रूपमा काम गर्नुपर्नेमा उनले बताए। सामाजिक सुधारका अभियान हामीले नै चलाउने हो, अरूले चलाउने होइन, ओलीले भने। जनताको अभिमतबाट एमालेले सरकार बनाएको र देशका विकासको अभियान चलाएको अवस्थामा विदेशीका सामु लम्पसार परी उनीहरूको कम्फरटेबल बनिदिन्छौं भनेर एमालेको सरकार हटाउने काम गरिएको ओलीले बताए। एकीकृत भइसकेको पार्टी पटकपटक फुटाउने काम गरिएको ओलीले टिप्पणी गरे। नेपाल कम्युनिस्ट पार्टी अदालतले नभई बिखण्डनकारीले फुटाउने काम गरेको ओलीले बताए। त्यसैले बिखण्डनकारीको पक्षमा नलाग्न ओलीले आग्रह गरे। एमालेबाहेक वामपन्थी पार्टीमा कुनै कार्यकर्ता हुनुहुन्छ भने त्यो गलत बाटोमा नहिँड्नुस्, झिँगाको पछि किन लाग्ने फोहोरको डंगुरमा जान, उनले भने। ओलीले अहिले देश गम्भीर अवस्थामा पुगेको बताए। त्यसबाट देशलाई फर्काउनु पर्ने र त्यसकै लागि लागि समृद्धिका लागि संकल्प अभियान चलाएको उहाँँले प्रष्ट पारे। देश अप्ठेरो स्थितिमा छ, गम्भीर रोग लागि सकेको छ देशमा, ओलीले भने। ओलीले नेकपा एमालेको लक्ष्य सरकारमा गइहाल्ने नभएको भए पनि वर्तमान सरकार आफ्नै कारणले ढल्ने अवस्थामा पुगेको ओलीले बताए। देशले अब यो सरकारको गतिविधि थेग्न नसक्ने उनले प्रष्ट पारे। यो सरकार कसैले ढाल्ने नपर्ने, आफैंं ढल्ने स्थितिमा पुगेको छ, ओलीले भने। ओलीले प्रचण्ड र शेरबहादुर देउवाकै कारण शान्ति प्रक्रिया नटुंगिएको बताए। एमाले पीडितको न्यायका पक्षमा शान्ति प्रक्रिया टुंग्यायाउनुपर्छ भन्ने पक्षमा रहेको उनले बताए। प्रचण्डजी र शेरबहादुरजीले शान्ति प्रक्रिया टुंग्याउन दिनुभएन, ओलीले भने। मध्यपहाडको आर्थिक, सामाजिक, सांस्कृतिक, धार्मिक अवस्था तथा उद्योग, पर्यटनलगायतको सम्भावना बुझ्न एमाले अध्यक्ष ओलीको नेतृत्वमा वरिष्ठ उपाध्यक्ष ईश्वर पोखरेल, उपाध्यक्षहरू युवराज ज्ञवाली, रामबहादुर थापा, विष्णु पौडेल, सुरेन्द्र पाण्डे, महासचिव शंकर पोखरेल, उपमहासचिव प्रदीप ज्ञवाली, पृथ्वीसुब्बा गुरुङ, सचिवहरू, स्थायी कमिटी, पोलिटब्युरो, केन्द्रीय कमिटी सदस्यहरू, प्रदेश कमिटीलगायतका नेताहरू, प्राविधिक, विज्ञ सम्मिलित टोली सहित समृद्धिका लागि संकल्प यात्रामा छन्।"
सुन्तलाखेतीले फेरिदियो जीवनशैली,"चितवन : सुन्तला लटरम्म फलेर बोटले धान्न नसकेपछि काठको टेका लगाएर हाँगो जोगाएको छ। पाकेर पहेँलै भएको सुन्तलाबारीको बीचमा बस्ती बसेको छ। हरेक घरको छेवैमा सुन्तलाबारी छन्। इच्छाकामना गाउँपालिका३ माझगाउँ पुग्नेहरू लोभलाग्दा सुन्तलामा नजर डुलाउँछन्। रसिला सुन्तलाले मुखै मिठ्याउने मात्रै होइन, माझगाँउको दुःख बिर्साइदिएको छ, यो खेतीले। यही सुन्तलाले गाँउको जीवनशैली फेरिदिएको छ। ५६ वर्षीय इन्द्रबहादुर गुरुङले पुरानो दुःखबाट नयाँ जीवनमा फर्किंदाको अनुभव सुनाए। अहिलेको सुन्तला बारीमा उनीहरू पहिला कोदो मकै लगाउँथे। त्यसले ६ महिना पनि खान पुग्दैनथ्यो। त्यसपछि मजदुरी गर्न हिँड्थे। अहिले सुन्तला बिक्री गर्न थालेपछि ती दिनहरू फेरिएका छन्। सुन्तलाखेती थालेपछि त्यसले हाम्रो गरिबी हटेको छ, इन्द्रबहादुरले भने, कोदो मकैले ६ महिना पुग्थ्यो। त्यसपछि मजदुरी गर्न हिँड्नु पथ्र्यो। अहिले घरैमा बसेर आम्दानी पाउँदा धेरै सहज भएको छ। सुन्तला घरैबाट बिक्री हुन्छ भन्ने पनि थाहा थिएन माझगाँउका बासिन्दालाई। ३० वर्षअघि फलेका सुन्तला बोटबाटै झर्थे। खाएर बचेको बोटबाटै झरेर कुहिन्थे। पाहुना आउँदा कोसेली पठाउँथे मात्रै। सुन्तला बिक्री नहुँदा स्थानीयले ज्याला मजदुरी, कुल्ली काम गर्नुपथ्र्यो। अहिले त्यो समस्या छैन। उनीहरूकोे जीवन फेरिएको छ। व्यावसायिक सुन्तलाखेती गर्न थालेपछि गाउँको दुःख हटेको छ। सुन्तलाखेतीपछि चामलको भात खान दसंैतिहार पर्खिन नपर्ने भएको छ, सीताराम गुरुङले भने, सुन्तलाखेती गरेपछि विगतको दुःख बिर्साइदिएको छ। पहिलाकोे र अहिलेको अवस्थामा आकाश पातालको फरक भएको छ। माझगाउँमा २०५२ सालबाट व्यावसायिक खेती सुरु भएको हो। सुन्तलाखेतीसँगै तरकारी खेती पनि गरिएको छ। पहिला बजार नपाउने समस्याले इच्छाकामनाको माझगाउँमा सुन्तलाको व्यावसायिक खेती गरिएको थिएन। मोटर बाटो नहुँदा झनै समस्या थियो। अहिले माझगाउँमा सबैभन्दा कम भनेकै परिवारले वार्षिक ६ लाख रुपैयाँको सुन्तला बिक्री गर्छन्। खालीबारीमा सुन्तलाका बिरुवा रोप्ने क्रम बढेको छ। झरेर कुहिने सुन्तलाले बजार पाएको छ। सडक बनेपछि पृथ्वी राजमार्गको फिस्लिङबाट करिब आधा घण्टामा माझगाउँ पुगिन्छ। खड्गराम गुरुङले पनि बारीमा सुन्तला रोपेका छन्। पाँच सय बिरुवा रोपेका छन्। वार्षिक पाँच लाख बेच्छन्। इच्छाकामनाको सुन्तला मंसिरको अन्तिम साताबाट बिक्री सुरु हुन्छ। घरको आँगनबाटै सुन्तला बिक्री हुन्छ। किसानले सुन्तला प्रतिकिलो एक सय रुपैयाँसम्म बिक्री गर्छन्। इच्छाकामना गाउँपालिकामा तीन सय बिघाभन्दा बढी सुन्तलाखेती छ। वडा नम्बर तीनमा मात्रै सय बिघाभन्दा बढीमा सुन्तलाखेती छ। माझगाउँसहित सिरान गाउँ, सिस्नेरी, तल्लो डँुडे, माथिल्लो डुँडे, रुप्लाङ, तोक्दाङ, तल्लोढापमा करोडौंको सुन्तला बिक्री हुन्छ। किसानलाई सुन्तलाखेतीमा प्रोत्साहन दिन प्राविधिक सहयोग र अनुदानको सुविधा दिएका छौं, वडाध्यक्ष एवम् गाउँपालिकाका प्रवक्ता नरबहादुर नेपालले भने ।"
एनसेलको अति घाटा अतिरञ्जित,"सार्वजनिक स्तरमा व्यापक विरोध हुन थालेपछि सरकारले एनसेलको सेयर बिक्री अध्ययन तथा छानबिन समिति बनाएको छ। काठमाडौं : एनसेलको कौडीको भाउमा किनबेचलाई त्यसका सञ्चालकले अति धेरै घाटा भनेका छन्। तर, तथ्यहरूले भन्छन्, यो अतिरञ्जित हो। पछिल्लो आर्थिक वर्ष २०७९८० मा नेपालका दूरसञ्चार प्रदायक मुख्य दुवै कम्पनी नेपाल टेलिकम र एनसेलको उल्लेख्य वृद्धि भएको छ। डाटा प्रयोगको अवस्था पनि निकै माथि छ। उक्त अवधिमा एनटीसीले अघिल्लो वर्षको तुलनामा ११४०५ प्रतिशत र एनसेलले ३२२७ प्रतिशत ग्राहक वृद्धि गरेका थिए। डाटातर्फ टेलिकमको ५४०५ र एनसेलको २११११ प्रतिशत प्रयोग वृद्धि भएको थियो। तर, दुवै कम्पनीले आफूलाई घाटा देखाएका छन्। नेपाल दूरसञ्चार प्राधिकरणका अनुसार टेलिकमले ३६९ प्रतिशत आम्दानी घटेको देखाएको छ भने एनसेलले ३३८१ प्रतिशत। यही तोडमोड गरिएको तथ्यमा आधारित भएर एनसेलले सेयर खरिदबिक्री गरेको छ, जसमा गलत तथ्य तथ्यांक देखाएर राज्यका निकायलाई थाङ्नामा सुताउन चाहेको छ। त्यसको मुख्य कारण शक्तिको आड रहेको स्रोतले बताउँछ। टेलियासोनेराले तिर्नुपर्ने पुँजीगत लाभकर तिरेन। अन्तत : एनसेलले तिरेको देखाएर त्यसैलाई अति घाटा देखाइयो। कसरी हुन्छ यत्रो घाटा ? सतिशलाल आचार्यका नाममा रहेको स्पेक्ट्रलाइट यूके कम्पनीले एनसेलको ८० प्रतिशत सेयर खरिद गरेको देखिन्छ । यसको मूल्य ६ अर्ब ६५ करोड रुपैयाँ छ। जबकि ८० प्रतिशत सेयर होल्डर मलेसियन कम्पनी आजियाटाले टेलियासोनेरासँग किन्दा ६ वर्षअघि नै यसलाई १ खर्ब ४३ अर्ब तिरेको थियो। स्पेक्ट्रलाइट यूके २०२३ सेप्टेम्बर २६ मा एक डलरमा बेलायतमा दर्ता भएको देखिन्छ। यो सेयर किन्न कै लागि नयाँ कम्पनी दर्ता भएको स्पष्ट हुन्छ। एनसेलको २० प्रतिशत सेयर सुनिभेरा क्यापिटल भेन्चर प्रालिको नाममा छ। यसको सञ्चालक सतिसलाल आचार्यकी श्रीमती भावनासिंह श्रेष्ठ हुन्। उनी नेपाली नागरिक हुन्। विदेशी कम्पनीको सेयर २५ वर्षपछि स्वत : सरकारी स्वामित्व आउने भएपछि त्यसलाई छल्न आचार्य हुँदै श्रीमतीको नाम ल्याउने खेलमा यो सबै भएको सांसद डाअमरेशकुमार सिंहको ठहर छ। एनसेलको २५ वर्षे लाइसेन्स अवधि २०८५ भदौ १५ मा समाप्त हुँदैछ। त्यसपछि सो कम्पनी स्वत : सरकारको हुने अहिलेको ऐनमा उल्लेख छ। तर, नेपालीको नाम रहेको कम्पनी सरकारी स्वामित्वमा जाँदैन। यो व्यवस्थालाई ऐन संशोधन गरेर हटाउने प्रयात्न पनि नभएको होइन। तर, यो ऐन बन्न समय लाग्ने भएपछि खरिदबिक्रीको बाटो अख्तियार गरेको देखिन्छ। सार्वजनिक लेखा समितिका सदस्यसमेत रहेका डा सिंह यो प्रकरणमा ठूलो भ्रष्टाचार भएको बताउँछन्। कोप२८ बाट फर्किएपछि प्रधानमन्त्री दाहालले आफू नभएको बेला एनसेलको बिक्री भएको भन्दै अध्ययन समिति बनाएर अनुसन्धान गर्ने बताएका थिए। विदेशबाट फर्किनेक्रम अर्थमन्त्री डा प्रकाशशरण महतले समेत आफूले पनि पूर्वजानकारी नएको प्रतिक्रिया दिएका थिए। दूरसञ्चार ऐन २०५४ को दफा ३३ अनुसार ५० प्रतिशतभन्दा बढी विदेशी व्यक्ति वा संस्थाको लगानी भएको दूरसञ्चार सेवासम्बन्धी संरचना अवधि समाप्त भएपछि नेपाल सरकारको स्वामित्व हुने व्यवस्था छ। एनसेलले यसबीच वैदेशिक मुद्रा कारोबारको अनुमति मागेको छ। जबकि यससम्बन्धी मुद्दा सर्वोच्च अदालतमा विचाराधीन छ। त्यस्तो अवस्थामा निर्णय गर्न मिल्दैन। छानबिन समितिले काम थाल्यो सार्वजनिक स्तरमा व्यापक विरोध हुन थालेपछि सरकारले एनसेलको सेयर बिक्री अध्ययन तथा छानबिन समिति बनाएको छ। छानबिन समिति गत मंसिर २१ गते सरकारले पूर्वमहालेखा परीक्षक टंकमणि शर्मा दंगालको संयोजकत्वमा गठन गरेको थियो। समितिको सदस्यहरूमा सरकारका सचिव फणीन्द्र गौतम, अर्थ मन्त्रालयका सहसचिव रितेशकुमार शाक्य, सञ्चार तथा सूचना प्रविधि मन्त्रालयका सहसचिव बाबुराम भण्डारी र आइक्यानका अध्यक्ष सुजनकुमार काफ्ले छन्। समितिले काम थालिसकेको जनाएको छ। एनसेलको सेयर खरिदबिक्रीको सम्बन्धमा प्रचलित कानुनको परिपालनाको विषय, राजस्व र नेपालमा वैदेशिक लगानीमा पर्न सक्ने असर लगायतका विषय अध्ययन र छानबिनका लागि यो समिति बनेको हो। ३० दिनभित्र प्रतिवेदन पेस गर्ने कार्यदेश समितिलाई दिइएको छ। समितिका संयोजक शर्माले प्रेस विज्ञप्ति जारी गरी अध्ययन तथा छानबिनको क्रममा सम्बन्धित विषय क्षेत्रका नियामक निकाय, सरकारी अधिकारी, सम्बन्धित सेवा प्रदायक कम्पनीसँग छलफल गर्ने तथा सम्बन्धित विषय विज्ञ, विभिन्न सरोकारवाला संघ, संस्था र व्यक्तिहरूसँग समेत आवश्यकताअनुसार छलफल गरी रायसुझाव प्राप्त गर्ने जानकारी दिएका छन्। प्राधिकरणका अध्यक्ष पुरुषोत्तम खनालले पनि समितिले काम थालेको बताए। उनले एनसेलसँग आवश्यक कागजात मागिरहेको बताए। उनले सेवा प्रदायकसम्बन्धी कागजपत्र भने उपलब्ध नभएको बताए। एनसेलसँग काजपत्र मागिरहेका छौं, सेवा प्रदायकसम्बन्धी कागजपत्र उपलब्ध भएको छैन, ताकेता गरिरहेका छौं, उनले भने। प्राधिकरणका अध्यक्ष खनालले सरकारी निकायलाई कुनै जानकारी नदिई एनसेल बिक्री भएकाले यो गैरकानुनी हुने बताए। प्रिइन्फर्म नै छैन, उनीहरूले आन्तरिक रूपमा सबै काम गरिसकेपछि मात्रै बिक्री भएको कुरा बाहिर आयो। वेबसाइटमा राखेपछि मात्रै हामीले थाहा पाइयो, उनले भने। चुक्ता पुँजीको पाँच प्रतिशतभन्दा बढी सेयर खरिद वा बिक्री गर्नुअघि प्राधिकरणको स्वीकृति दिनुपर्ने दूरसञ्चार नियामावली २०५४ मा व्यवस्था छ। रिट हेर्न नभ्याउनेमा सांसद डा सिंहले एनसेलविरुद्ध सर्वोच्च अदालतमा दायर गरेको रिट लगातार हेर्न नभ्याइने मा परेको छ। शुक्रबार सांसद सिंहले रिट दायर गरेका थिए। यो रिट आइतबार न्यायाधीश कुमार रेग्मी र सोमबार विनोद शर्माको इजलासमा परेको थियो। दुवै दिन हेर्न नभ्याइनेमा परेपछि सांसद सिंहको रिटको पेसी मंगलबारलाई सरेको छ। सर्वत्र निन्दायो प्रकरणले सदनदेखि सडकमा गर्माएको छ। संसदीय समितिहरू तातिएका छन्। विद्यार्थी संगठनहरू सडकमा आएका छन्। यो प्रकरणको सवत्र विरोध भइरहेको छ। सार्वजनिक लेखा समिति, अर्थ समितिले कडा निर्देशन दिएका छन्। यी निर्देशनलाई सरकार र एनसेल दुवैले नजरअन्दाज गरिरहेका छन्। स्वार्थ केन्द्रित ऐन संशोधनको खेल दूरसञ्चार ऐन २०५३ संशोधनका लागि स्वार्थ केन्द्रित खेल चलिरहेको छ। यो मस्यौदा तयार भइसकेको छ तर संसद्मा दर्ता हुन सकिरहेको छैन। सरकारी स्वामित्वको नेपाल टेलिकमलाई डुबाएर निजी क्षेत्रका अन्य दूरसञ्चार सेवा प्रदायक कम्पनीहरूलाई फाइदा हुने हिसाबले ऐन सम्बोधनको खेल भइरहेको छ। यो ऐन संशोधनको प्रयास तत्कालीन शेरबहादुर देउवा प्रधानमन्त्री भएको बेला सञ्चार तथा सूचना प्रविधिमन्त्री ज्ञानेन्द्रबहादुर कार्कीकै पालामा भएको थियो। तर, निर्वाचनको बेला ठूलो विवाद हुन्छ भनेर त्यो ऐनको संशोधन त्यो बेला ल्याइन्। अहिलेकी मन्त्री रेखा शर्मालाई पनि यो ऐन दर्ता गराउन दबाब परिरहेको छ। यसरी भयो नियम उल्लंघन १ ३० चैत २०७२ मा एनसेलमा ८० प्रतिशत सेयर रहेको स्विडिस कम्पनी टेलियासोनेराको होल्डिङ कम्पनी रिनोल्ड होल्डिङ मलेसियामा मुख्यालय रहेको आजियाटाले १ अर्ब ३६ करोड ५० लाखमा खरिद गरेको सार्वजनिक भएको थियो। यद्यपि खरिद गर्दाको सेयर पर्चेज एग्रिमेन्ट एन्ड ड्युलिजेन्स अडिटसम्बन्धी कागजाज नेपाल पक्षलाई बुझाउन अस्विकार गरेको थियो।२ तत्कालीन अवस्थामा १० करोड चुक्तापुँजी रहेको सेयरको मूल्य १ हजार ७ सय ६ अमेरिकी डलर लागतका दरले बिक्री गरेको देखाइएको थियो। यसरी खरिद गर्दाको लाभकर नेपालले पाउनुपर्ने दाबी नेपाली पक्षको रहे पनि नेपाल बाहिर भएको कारोबारको लाभकरमा नेपालको दाबी नरहने तर्क आजियाटाले गरेपश्चात् यस विषयले सर्वोच्च अदालत प्रवेश पायो र अदालतको आदेशबमोजिम नेपालले लाभ कर असुल गयो। यस विषयलाई लिएर आजियाटा अन्तर्रास्ट्रिय मध्यस्थता अदालत गयो र उक्त अदालतले समेत नेपालको पक्षमा फैसला गरेपछि लाभकरको विषय टुंगिएको थियो। ३ १३ असोज २०८० मा आजियाटाले नेपालबाट बाहिरिने निर्णय गयो। त्यसमा भने एनसेल आजियाटाको ८० प्रतिशत सेयर जम्मा ५ करोड अमेरिकी डलरमा बिक्री गरेको उल्लेख गरेको छ। ४ २९ नोभेम्बर २०२३ को त्रैमासिक वित्तीय विवरणमा आजियाटाले एनसेलको सेयर बिक्रीमा राखेको र सतिशलाल आचार्यको बेलायतमा दर्ता रहेको स्पेक्ट्रलाइट यूके नामक कम्पनीसँग सो सेयर खरिद गरेको विवरण देखाइएको छ।५ सेयर खरिद बिक्रीको अनौपचारिक जानकारी पाएर २०८० मंसिर १५ मा नेपाल दूरसञ्चार प्राधिकरणले पत्राचार गरी दूरसञ्चार नियमावली, २०५४ को नियम १५(ट) बमोजिम चुक्ता पुँजीको ५ प्रतिशतभन्दा बढी सेयर खरिद बिक्री गर्नु अगाडि प्राधिकरणको स्वीकृति लिनुपर्ने व्यवस्था रहेको अवगत गराएको थियो। त्यसअनुरूप खरिद बिक्रीको नामसारी गर्नु पूर्वप्राधिकरणको स्वीकृति लिनुपर्ने भएकाले सो अनुरूप गर्न गराउन पत्राचार गरेको थियो। ६ यसको प्रतिक्रिया स्वरूप मिति २०८० मंसिर १९ मा सेयर धनी रिनोल्ड्स होल्डिङको शतप्रतिशत सेयर आजियाटा यूके र स्पेक्ट्रलाइट यूके लि बीच खरिदबिक्री सम्झौतासम्म भए गरेको कार्य दूरसञ्चार नियमावली र सेयर खरिदबिक्री विनियमावलीको प्रयोजनार्थ सेयर खरिद बिक्रीका लागि भएको द्विपक्षीय सम्झौतासमेतका कागजातहरू तदारुकताका साथ सम्बन्धित पक्षहरूबाट संकलनको क्रममा रहेको र उक्त कागजात प्राप्त हुना साथ उपरोक्त नियमबमोजिम प्राधिकरण समक्ष सेयर खरिद बिक्री स्वीकृतिका लागि निवेदन पेस गरिने जानकारी गराएको थियो। यसअनुरूप स्वीकृति प्राप्त गर्दा दूरसञ्चार ऐन २०५३ मा तपसिल बमोजिमको व्यवस्था छ : दफा २७ अनुमतिपत्रमा संशोधन : (१) अनुमतिपत्र प्राप्त व्यक्तिले आफूले प्राप्त गरेको अनुमतिपत्रमा उल्लिखित कुनै कुरा संशोधन गर्न आवश्यक देखेमा त्यसको कारणसमेत खुलाई प्राधिकरण समक्ष निवेदन दिनुपर्ने छ।(२) उपदफा (१) बमोजिमको निवेदनमा अनुमतिपत्रमा संशोधनका लागि दिइएको कारण मनासिव र उचित भएमा प्राधिकरणले त्यस्तो निवेदन प्राप्त भएको ३० दिनभित्र अनुमतिपत्रमा मूलभूत कुरामा फरक नपर्ने भए संशोधन गरी दिनुपर्ने छ र अनुमतिपत्रमा त्यसरी संशोधन गर्न उपयुक्त नदेखेमा कारणसहितको सूचना निवेदकलाई दिनुपर्ने छ।(३) उपदफा (१) बमोजिम अनुमतिपत्रमा संशोधन गर्न तोकिएबमोजिमको दस्तुर प्राधिकरणमा बुझाउनु पर्नेछ ।(४) प्राधिकरणले कुनै अनुमतिपत्रमा उल्लिखित कुनै कुरा संशोधन गर्न आवश्यक देखेमा त्यसको कारण सहितको सूचना सम्बन्धित अनुमतिपत्र प्राप्त व्यक्तिलाई दिन सक्नेछ।(५) उपदफा (४) बमोजिम सूचना प्राप्त भएपछि अनुमतिपत्र प्राप्त व्यक्तिले आफ्नो अनुमतिपत्रमा त्यसरी संशोधन गर्न आवश्यक नदेखेमा त्यसको कारणसमेत खुलाई त्यस्तो सूचना प्राप्त भएको १५ दिनभित्र प्राधिकरण समक्ष निवेदन दिन सक्नेछ।(६) उपदफा (५) बमोजिमको निवेदन प्राप्त भएपछि वा सो म्याद समाप्त भएपछि प्राधिकरणले अनुमतिपत्रमा संशोधन गर्ने वा नगर्ने कुराको निर्णय गरी त्यसको सूचना अनुमतिपत्र प्राप्त व्यक्तिलाई दिनुपर्ने छ। अनुमतिपत्रको बिक्री वा हस्तान्तरण : (१) अनुमतिपत्र प्राप्त व्यक्तिले आफ्नो अनुमतिपत्र कसैलाई बिक्री गरी वा अन्य कुनै प्रकारले हक हस्तान्तरण गरी दिन चाहेमा त्यसको कारणसहित निजले र अनुमतिपत्र किन्ने वा हक हस्तान्तरण गरी लिन चाहने व्यक्तिले आपसमा निर्धारित तत्सम्बन्धी शर्त बन्देजसमेत उल्लेख गरी स्वीकृतिका लागि प्राधिकरण समक्ष संयुक्त निवेदन दिनुपर्ने छ।(२) उपदफा (१) बमोजिम कुनै निवेदन प्राप्त हुन आएमा प्राधिकरणले आवश्यक छानबिन गर्दा निवेदनमा उल्लिखित व्यक्तिलाई अनुमतिपत्र बिक्री गरी वा हक हस्तान्तरण गरी दिन उचित देखेमा प्राधिकरणले त्यस्तो निवेदन प्राप्त भएको तीस दिनभित्र अनुमतिपत्र बिक्री गरी वा हक हस्तान्तरण गरी दिन स्वीकृति दिनुपर्ने छ र त्यस्तो स्वीकृति दिन उचित नहुने देखेमा कारण सहितको सूचना निवेदकलाई दिनुपर्ने छ।(३) अनुमतिपत्रको बिक्री वा हक हस्तान्तरण गर्ने स्वीकृतिका लागि तोकिए बमोजिमको दस्तुर प्राधिकरणमा बुझाउनुपर्ने छ। यसअनुरूप स्वीकृति प्राप्त गर्दा दूरसञ्चार नियमावली २०५४ मा तपसिल बमोजिमको व्यवस्था रहेको छ : नियम १४ अनुमतिपत्रको बिक्री वा हस्तान्तरण : (१) ऐनको दफा २७ बमोजिम अनुमतिपत्र बिक्री वा अन्य तवरले हक हस्तान्तरण गरी लिन दिन चाहने व्यक्तिले आपसमा निर्धारित तत्सम्बन्धी शर्त बन्देजसमेत उल्लेख गरी स्वीकृतिका लागि अनुसूची ९ बमोजिमको ढाचामा प्राधिकरण समक्ष संयुक्त निवेदन दिनुपर्ने छ। (२) उपनियम (१) बमोजिम कुनै निवेदन पर्न आएमा प्राधिकरणले सो सम्बन्धमा आवश्यक जाँचबुझ गर्नेछ र त्यसरी जाँचबुझ गर्दा थप जानकारी वा विवरण लिन आवश्यक देखिएमा प्राधिकरणले त्यसरी निवेदन दिने व्यक्तिहरूसँग थप विवरण वा जानकारी माग गर्न सक्नेछ।(३) उपनियम (१) बमोजिम प्राप्त निवेदन र निवेदन साथ संलग्न कागजात तथा उपनियम (२) बमोजिम माग गरिएको थप जानकारी वा विवरण समेतबाट अनुमतिपत्र बिक्री वा अन्य तवरले हक हस्तान्तरण गरी दिन उचित देखेमा प्राधिकरणले निवेदकहरूसँग अनुमतिपत्र दस्तुरको पाँच प्रतिशतले हुने रकम लिई अनुमतिपत्र बिक्री वा अन्य तवरले हक हस्तान्तरण गर्न स्वीकृति दिनुपर्ने छ।"
कार्यकाल नसकिँदै आयल निगमका कार्यकारी निर्देशक थानीले दिए राजीनामा,"काठमाडौं : नेपाल आयल निगमका कार्यकारी निर्देशक उमेशप्रसाद थानीले राजीनामा दिएका छन्। उनले मंगलबार राजीनामा दिएका हुन्। उनले उद्योग, वाणिज्य तथा आपूर्ति मन्त्री रमेश रिजाललाई राजीनामा बुझाएका हुन्। दुई वर्षअघि २०७८ फागुन २६ गतेको मन्त्रिपरिषद् बैठकमा उनी नेपाल आयल निगमको कार्यकारी निर्देशकमा नियुक्त भएका थिए।"
एमालेको संकल्प यात्रालाई अवरोध गर्न खोज्ने पूर्वमन्त्री किराँतीसहित ५ जना पक्राउ,"आन्दोलनमा जसपा, माओवादी केन्द्र र कांग्रेसका पहिचान पक्षधर कार्यकर्ताहरु पनि देखिएका छन्। ओखलढुंगा : नेकपा एमालेको समृद्धिका लागि संकल्प यात्रालाई अवरोध गर्न खोज्ने पूर्वमन्त्री गोपाल किराँतीसहित ५ जना पक्राउ परेका छन्। झुलाघाटचिवाभञ्ज्याङ समृद्धिका लागि संकल्प यात्राको क्रममा एमालेको नेतृत्व बागमती प्रदेशको सिन्धुलीबाट आज कोसी प्रदेशतिर प्रवेश गर्न लागेपछि पहिचान पक्षधरको नाममा अवरोध गर्ने प्रयास गरिएको हो। एमालेको मध्यपहाडी (पुष्पलाल) लोकमार्ग केन्द्रित अभियान रोक्न पहिचान पक्षधरले बन्द आह्वान गरेका छन्। उनीहरुले बाटोमा रुख ढालेर अवरुद्ध गराएका छन्, सडकमा शंकास्पद वस्तु राखेको पाइएको खोटाङ प्रहरीले पुष्टि गरेको छ। शंकास्पद वस्तु राखेपछि बम भनेर हल्ला गरेपछि त्रास फैलिएको छ। आन्दोलनमा जसपा, माओवादी केन्द्र र कांग्रेसका पहिचान पक्षधर कार्यकर्ताहरु पनि देखिएका छन्। ओखलढुंगा र खोटाङका सडक खण्डमा ढालिएका रुख प्रहरीले पन्छाएपछि अहिले सडक सुचारु भएको जिल्ला प्रहरी कार्यालय ओखलढुंगाका डीएसपी दिपक केशीले अन्नपूर्णलाई जानकारी दिए। प्रदेश १ पुनः नामकरण संयुक्त संघर्ष समितिले एमालेको अभियानलाई अवरोध गर्ने बताउँदै आएको छ। तर एमाले पार्टीको अभियानलाई अवरोध नगर्न आग्रह गरेको छ। आज ओखलढुंगाको हर्कपुरमा एमाले अध्यक्ष केपी शर्मा ओलीले सम्बोधन गर्ने कार्यतालिका छ। पार्टी अध्यक्ष केपी ओलीसहितका नेताहरुलाई स्वागत गर्न उदयपुर, ओखलढुंगा, सोलुखुम्बु र खोटाङबाट नेता कार्यकर्ता घुर्मीमा भेला भइरहेका छन्। एमाले अध्यक्ष ओलीले यस अगाडि नै कोसीमा एमालेलाई रोक्ने प्रयास गरे सामना गर्ने चेतावनी दिएका छन्। अध्यक्ष ओलीले उनले सरकारले पहिचानवादका नाममा नेपाली जनतालाई फेरि अल्मल्याउने, भ्रममा पार्ने प्रकारका क्रियाकलाप गरिरहेको बताएका थिए। उनले भने, कसैको बिर्ता होइन कुनै भूभाग नेपालको। प्रवेश गर्न दिन्न, तोडफोड गर्छु, आक्रमण गर्छु, मारपिट गर्छु भन्नेखालका गलत कुराहरु हामीले धेरै देखेका छौँ, यस्तो फुर्ती नलगाए हुन्छ, हामीले सामना गर्न नपरोस्, म उहाँहरूलाई भन्न चाहन्छु, यो बुद्धि छिट्टै सच्याउनुस्, यो बुद्धि फेरिहाल होइन भने यस बुद्धिले तिमीहरूलाई सर्वनाश गर्छ।"
राप्रपा केन्द्रीय समिति बैठक पुस १ देखि ३ गतेसम्म काठमाडौंमा बस्ने,"काठमाडौं : राष्ट्रिय प्रजातन्त्र पार्टी (राप्रपा)को केन्द्रीय कार्यसमितिको बैठक आगामी पुस १ देखि ३ गतेसम्म काठमाडौंमा हुने भएको छ । पार्टीको नयाँ नियमावलीको मस्यौदामा आवश्यक छलफल गरी त्यसलाई पारित गर्न बैठक बोलाएको वरिष्ठ नेता राजाराम श्रेष्ठले जानकारी दिएका छन्। पार्टीको संरचनामा स्थानीय, प्रदेश, केन्द्र तथा क्षेत्रीय अधिकार तथा विभिन्न पद र जिम्मेवारीअनुसार नेताहरूको काम, अधिकार र कर्तव्य तोकिएको नियमावली अनुमोदन भएपछि केही नेताहरूको जिम्मेवारीसमेत हेरफेर हुने जनाइएको छ । पार्टीको एकता महाधिवेशनका क्रममा नयाँ नियमावली निर्माण गर्ने समझदारी भएको थियो । राष्ट्रियसभाको आसन्न निर्वाचनमा पार्टीका तर्फबाट उम्मेदवारी दिन अन्य दलसँग समन्वय गर्ने विषयमा बैठकमा छलफल हुने जनाएको छ । बैठकमा इलाममा हुने प्रतिनिधिसभाको उपनिर्वाचनलगायत सबै तहको उपनिर्वाचनमा पार्टीको तर्फबाट आवश्यक तयारी गर्न सुझाव सङ्कलनका विषयमा पनि छलफल हुनेछ । पार्टीले उठाउँदै आएको समान विचार राख्ने राजनीतिक दलहरू, सङ्घसंस्थासँग समन्वयका लागि भएका कार्ययोजना तथा प्रगति विवरणका बारेमा जानकारी गराइनेछ। बैठकमा पार्टी अध्यक्ष राजेन्द्र लिङ्देनले राजनीतिक प्रतिवेदन तथा महामन्त्री धवलशम्शेर राणाले देशभरको साङ्गठनिक योजनासहितको प्रतिवेदन प्रस्तुत गर्ने नेता श्रेष्ठले राससलाई बताए। उनले बैठकमा मुलुकको पछिल्लो राजनीतिक, सामाजिक, आर्थिक अवस्थामा समीक्षा गरिने र संसद्मा पार्टीले निर्वाह गरेको भूमिकाबारे केन्द्रीय नेतालाई जानकारी गराएर सङ्गठन सुदृढीकरणका लागि रणनीति तय गरिने जानकारी दिए।"
समृद्ध रामेछाप बनाउन एमाले अध्यक्ष ओलीलाई २४ बुँदे संकल्प पत्र (पूर्णपाठ),"काठमाडौं : नेकपा एमाले रामेछापले एमाले अध्यक्ष केपी शर्मा ओलीलाई २४ बुँदे संकल्प पत्र बुझाएको छ। झुलाघाटचिवाभञ्ज्याङ समृद्धिको लागि संकल्प यात्राको क्रममा सोमबार रामेछाप आइपुगेका एमाले अध्यक्ष एवम् पूर्वप्रधानमन्त्री ओलीलाई जिल्ला अध्यक्ष आनन्द श्रेष्ठले रामेछापको समृद्धिका लागि संकल्प पत्र हस्तान्तरण गरेका हुन्। एमालेले समृद्ध रामेछाप, सुखी रामेछापबासी बन्न भौतिक पूर्वाधार, आर्थिक, सामाजिक, शैक्षिक क्षेत्रका सवालमा काम गर्न सकिने सम्भावना रहेको जानकारी गराउँदै सहयोग, समन्वय एवं आवश्यक पहलका लागि अनुरोध गरेको छ। गुणस्तरीय शिक्षा दिने शैक्षिक संस्थाको अभाव, स्वास्थ्य, सडक, पूर्वाधार, सिँचाई, खानेपानी, लगायत विभिन्न सेवामा पहुँचको कमीले गर्दा जीवन सुरक्षाको ग्यारेण्टी नहुँदा पहाड छाड्नुको मुख्य कारण बनेको संकल्प पत्रमा उल्लेख छ। एमालेले गंगालाल र पुष्पलालको जन्मस्थल रहेको रामेछाप नगरपालिकाको नाम उनीहरुको नामबाट नामाकरण गर्न माग राखेको छ। संकल्प पत्रमा भनिएको छ, रामेछाप नगरपालिकाको भँगेरी स्थित पुष्पलालको जन्मस्थलमा निर्माणाधीन पुष्पलाल पार्क बजेट अभावका कारण निर्माणमा ढिलाई भइरहेकोले आवश्यक बजेट विनियोजन गरी समयमै कार्य सम्पन्न गर्नुपर्ने, गंगालाल र पुष्पलालको जन्मस्थल रहेको रामेछाप नगरपालिकाको नाम उहाँहरुको नामबाट नामाकरण गर्नुपर्ने। एमालेले ठोसे फलामखानी, विभिन्न ठाउँमा रहेका तामाखानी, स्लेट ढुंगा खानी, खरिढुंगा, चुनढुंगा लगायतका खानी र उद्योग सञ्चालन गरी देशको समृद्धिमा योगदान गर्नुपर्ने उल्लेख गरेको छ। संकल्प पत्रमा एमालेले मन्थलीहलेदेधोवीढाडे हुँदै ओखलढुंगाको खिजिदेम्बाबाट सोलुको सल्लेरी सगरमाथा लोकमार्गको रुपमा स्तरोन्नती गरी पर्यटन प्रवर्द्धन विकास गर्नुपर्नेमा जोड दिएको छ। जिल्लाभित्र रहेका महत्वपूर्ण पर्यटकीय स्थलहरू सैलुङ, गिद्धे, तामे, देउराली, जटापोखरी, सेर्दिङ, गुम्देल उमातिर्थ, थानापति, खाँडादेवी, त्रिवेणी, केवलेश्वर, विश्वामित्र गुफा, अग्लेश्वरी, सुनापति, नर्वदेश्वर लगायतका धार्मिक तथा पर्यटकीय स्थलमा पहुँच मार्ग सहित संरक्षण र प्रर्द्धननको काम गरी पर्यटकीय गन्तव्य विकास गर्नुपर्ने छ। संकल्प पत्रमा भनिएको छ, जिल्लामा रहेका नदीनालाबाट प्रचुर मात्रामा जलविद्युत उत्पादन गर्न सकिने अवस्थालाई दृष्टिगत गरी लिखु, खिम्ती, तामाकोशी लगायतका नदी किनार करिडोरका आधारमा ५ वर्ष भित्र सडक पूर्वाधारको निर्माण गरी जलविद्युत लगानीकर्तालाई आवश्यक वातारण बनाउने तथा पर्यटन प्रर्द्धननको आधार तयार गर्नुपर्ने साथै खिम्ति खोला, लिखु, तामाकोशी, सुनकोसी तथा अन्य साना, मझौला जलविद्युत परियोजना सञ्चालनको लागी लगानीको वातावरण बनाइ कार्यान्वयनमा ल्याउनु पर्छ। हेर्नुहोस् एमाले रामेछापको समृद्धिका लागि संकल्प पत्र समृद्धिका लागि : संकल्प यात्रा झुलाघाटचिवाभञ्ज्याङ समृद्धिका लागि : संकल्प यात्रा २०८०सम्बन्ध स्थानीय सन्देश राष्ट्रियनेपाल कम्युनिष्ट पार्टी (एमाले) रामेछापको समृद्धिका लागि संकल्प पत्र श्रद्धेय अध्यक्ष एवं पूर्वप्रधानमन्त्री ककेपी शर्मा ओलीज्यू लगायत श्रद्धेय नेता कमरेडहरु नेपाल कम्युनिष्ट पार्टीका संस्थापक महासचिव कमरेड पुष्पलाल श्रेष्ठको जिल्ला रामेछापमा स्वागत गर्न पाउँदा गर्वानुभूति भएको छ। महान परिवर्तनका लागि जीवन आहुति दिनुहुने सम्पूर्ण ज्ञात अज्ञात वीर सहिदहरूप्रति यस अवसरमा हार्दिक श्रद्धाञ्जली व्यक्त गर्दछु। नेपालको राजनीतिक आन्दोलनमा अहम् भूमिका निर्वाह गर्नुहुने रामेछापका सपुतहरू गङ्गालाल श्रेष्ठ, नेपाल कम्युनिष्ट पार्टीका संस्थापक महासचिव क पुष्पलाल र राणा शासन विरुद्ध कलम चलाउने मकै खेतीका लेखक साहित्यिक सहिद सुब्बा कृष्णलाल अधिकारी (जसलाई रामेछापका तीनलाल भनेर चिनिन्छ) प्रति विशेष सम्मान प्रकट गर्दछु। समृद्ध नेपाल, सुखी नेपालीको मूल सपना र लक्ष्य पूरा गर्ने योजनाका साथ २०८० मंसिर १४ गतेबाट बैतडीको झुलाघाटदेखि पाँचथरको चिवाभञ्ज्याङ (पुष्पलाल मध्यपहाडी लोकमार्ग) समृद्धिका लागि संकल्प यात्रा२०८० को सन्दर्भमा रामेछाप आइपुग्नु भएकोमा श्रद्धेय अध्यक्ष लगायत सम्पूर्ण नेतागणहरूप्रति उच्च सम्मानको साथ सम्पूर्ण रामेछापवासीको तर्फबाट स्वागत व्यक्त गर्दछु। गुणस्तरीय शिक्षा दिने शैक्षिक संस्थाको अभाव, स्वास्थ्य, सडक, पूर्वाधार, सिँचाई, खानेपानी, लगायत विभिन्न सेवामा पहुँचको कमीले गर्दा जीवन सुरक्षाको ग्यारेण्टी नहुनु पहाड छाड्नुको मुख्य कारण बनेको छ। रामेछाप जिल्लाका ८ वटा स्थानीय तह र त्यस अन्तर्गतका ६४ वटा वडाहरूको तर्फबाट समृद्ध रामेछाप, सुखी रामेछापवासी बन्न देहायका भौतिक पूर्वाधार, आर्थिक, सामाजिक, शैक्षिक क्षेत्रका सवालमा काम गर्न सकिने सम्भावना रहेको ब्यहोरा अवगत गराउँदै सहयोग, समन्वय एवं आवश्यक पहलका लागि विशेष अनुरोध गर्दछु। धन्यवाद। आनन्द कुमार श्रेष्ठअध्यक्षनेकपा (एमाले) जिल्ला कमिटी, रामेछाप२५ मङ्सिर २०८०, तीनलाल पार्क, मन्थली १, रामेछाप।"
मानवजाति रहेसम्म गौतम बुद्धका दर्शन र उपदेश कहिल्यै पुराना हुँदैनन् : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले गौतम बुद्धका दर्शन र उपदेश कहिलेपनि पुराना नहुने दाबी गरेका छन्। नवलपरासीको रामग्राममा आयोजित विश्व शान्ति कार्यक्रमलाई सम्बोधन गर्दै उनले बुद्धका दर्शन, सिद्धान्त र उपदेशको महत्त्व दिनप्रति दिन बढ्दै जाने विश्वास व्यक्त गरेका हुन्। अहिले विश्वलाई शान्तिको आवश्यकता र महत्त्व अझ बढ्न गएको छ। उनले भने,गौतम बुद्धका दर्शन र उपदेश कहिले पनि पुरानो हुँदैन। मानवजाति रहेसम्म बुद्धका दर्शन, सिद्धान्त र उपदेशको महत्त्व झन् दिनप्रति दिन बढ्दै जानेछ। उनले आजको कार्यक्रमपश्चात रामाग्रामबारे र बुद्धको अस्तु धातु र ऐतिहासिक सन्देश जाने विश्वास व्यक्त गरे। प्रचण्डले विश्वका विभिन्न देशबाट आएका बौद्धमार्गी गुरु र शान्तिका पक्षधरहरुलाई बधाई ज्ञापन गरे। उनले संयुक्त राष्ट्र संघको महासभामा सहभागी भएर नेपालको शान्ति प्रकिया अन्तिम चरणमा पुगेको जानकारी गराएको बताए। उनले विश्व शान्ति निम्ति समेत अपील गरेको जानकारी गराए। युद्ध र शान्तिको विषयलाई उठाउँदै प्रचण्डले अशोक सम्राटलाई आफूसँग तुलना गर्दै कतै न कतै मिल्न जाने उल्लेख गरे। उनले अशोक सम्राट र आफ्नो भावना मिल्ने बताए। नेकपा माओवादी केन्द्रका अध्यक्षसमेत रहेका प्रचण्डले भने, देशभित्र र देश बाहिर शान्तिका निम्ति भगवान बुद्धका शिक्षालाई कार्यान्यन गर्न अपील गर्न इमान्दारिताका साथ पालना गर्छुु।"
देशको विकास एमालेको नेतृत्वबाट मात्रै सम्भव छ : अध्यक्ष ओली,"सिन्धुली : झुलाघाटदेखि चिवाभन्ज्याङसम्मको समृद्धिका लागि संकल्प यात्राका क्रममा नेकपा एमालेका अध्यक्ष केपी शर्मा ओलीसहितको टोली आज सिन्धुलीको खुर्कोटमा आइपुगेको छ। संकल्प यात्रा सुरु भएको १३ औं दिनमा ओलीसहित शीर्ष नेतृत्व नेकपा एमालेका संस्थापक नेता सहिद ऋषिराज देवकोटा (आजाद) को जन्मभुमि खुर्कोटमा आइपुगेको हो। यात्राका क्रममा मध्यपहाडी लोकमार्गअन्तरगत खुर्कोटमा आइपुगेका पूर्वप्रधानमन्त्री समेत रहेका अध्यक्ष ओलीले राष्ट्रिय गौरवको आयोजना सुनकोसी मरिण डाईभर्सनको स्थलगत अवलोकन त्यसको प्रगतिबारे जानकारी लिएका छन्। आयोजनको प्रगतिको बारेमा सुनकोसीमरिण बहुउद्देश्यीय आयोजनाका प्रमुख मित्र बरालले संक्षिप्त जानकारी गराएका थिए। उक्त आयोजनाको अटोमेटीक टनेल बोरीङ मेसीन (टिविएम) बाट १३ दशमलव ३ किलोमिटर टनेल निर्माण अन्तिम चरणमा पुगेको छ भने खुर्कोटस्थित सुनकोसी नदीमा बाँध निर्माण कार्य धमाधम भइरहेको छ। ३१०७ मेगावाट विद्युत उत्पादनसँगै तराईका पाँच जिल्लाका १ लाख २२ हजार हेक्टर क्षेत्रमा सिंचाइ सुविधा पुर्याउने यस बहुउद्देश्यीय आयोजनाको शिलन्यास ओलीले प्रधानमन्त्री हुँदा २०७७ फागुन २० गते शिलान्यास गरेका थिए। यस्तै मध्यपहाडी लोकमार्गअन्तरगत पर्ने विभिन्न दश नमुना सहर मध्यको एक खुर्कोटमा निर्माण थालिएको आयोजनाको समेत अध्यक्ष ओलीले अवलोकन तथा चासो व्यक्त गरेका छन। गत आर्थिक वर्ष २०६७र६८ सालबाट स्थानियको ६ सय ६८ रोपनी जंग्गा लिएर करोडौं रुपैयाँ खर्चेर निर्माण थालिएको योजनाका कुनै पनि काम पूरा हुन नक्नुको कारणबारे आयोजना र स्थानीयसँग ओलीले छलफल समेत गरे। उक्त आयोजनाले एक दशक पूरा गर्दा समेत कुनै गति लिन भने सकेको छैन। यात्राका क्रममा रामेछाप हुँदै खुर्कोट आइपुगेका ओलीले वरिष्ठ पत्रकार तथा शहिद संझना दाहालका पिता शेषराज दाहालको २ थान पुस्तक विमोचन समेत गरे। ओलीले राष्ट्रिय महत्वका साथ हेरिएको चियावारीखुर्कोट सुरुङ्ग मार्ग र सिन्धुली महाभारत क्षेत्रकोकै प्रमुख नगदेबाली जुनारका समस्याहरुको बारेमा समेत जानकारी लिएका छन्। स्थानीयले सुरुङ मार्ग र जुनारको विषयमा ज्ञापन पत्र समेत बुझाएका छन्। ज्ञापनपत्र बुझ्दै ओलीले सबै मागहरूको अध्ययन गरी देश विकास र समृद्धिको खाका बनाउने स्पष्ट पारे। उनले एमाले बाहेकको नेतृत्वबाट देशको विकास सम्भव नभएको समेत जिकिर गरे। सिन्धुली कलाघरको विविध सांस्कृतिक कर्यक्रम प्रस्तुतिपछि खुर्कोटबाट अघि बढेको संकल्प यात्रको टोलीले सिन्धुलीकै गोलन्जोरको देउरालीटारमा नेपाल कम्युनिस्ट पार्टीको २००८ मा गठन बारे जानकारी लिनुका साथै ग्वालटारमा पुगेर सहिद बाबुराम बरालको सालिकमा माल्यार्पण गर्ने र स्थानीयसँग भेटघाट गर्ने कार्यक्रम नेकपा एमाले सिन्धुलीका प्रचार विभाग प्रमुख संजय दाहालले जानकारी दिए। यात्राका क्रममा ओलीसहितको टोलीले सुलिभन्ज्याङ्गमा सहिद आजाद मार्गको स्थलगत अवलोकन र मागपत्र बुझ्ने तथा स्थानीयसँग छलफल र भेट्घाट गर्ने र खाङ्गसाङमा मदनआश्रीत प्रतिष्ठान फिक्कलको अवलोकन र स्थानीयसँग भेटघाट गर्ने कार्यक्रम तय भएको छ,दाहालले भने। यात्राका क्रममा अध्यक्ष केपी शर्मा ओलीसहित एमालेका पदाधिकारी र नेताहरुको सहभागितामा घुर्मीरहर्कपुरमा मंगलबार नै विशाल आमसभाको आयोजना गरिनेछ। नेकपा स्थापना भएको यस वर्ष ७५ औं वर्ष पुगेको छ। उक्त अवसरमा पार्टीले आफ्ना संस्थापक नेताको स्मृतिमा निर्माण भएको पुष्पलाल मध्यपहाडी राजमार्गमा १९ दिने समृद्धि यात्रा सुरु गरेको हो। बैतडीको झुलाघाटबाट सुरु भएको लोकमार्ग पाँचथरको चिवाभञ्ज्याङमा टुंगिनेछ। यो अभियान विभिन्न जिल्लामा जनतासँग भेटघाट, आमसभा गर्दै पुस २ गते १९औं दिनमा समापन हुँदैछ।"
समृद्धिका लागि संकल्प यात्रा : एमाले अध्यक्ष ओलीसहित शीर्ष नेतृत्व आज खुर्कोटमा आउँदै,"सिन्धुली : झुलाघाटचिवाभञ्ज्याङ समृद्धिका लागि संकल्प यात्रामा निस्किएको नेकपा एमालेका अध्यक्ष केपी शर्मा ओली सहितको टोली आज सिन्धुलीको खुर्कोटमा आउँदैछन। ओलीसहित शीर्ष नेतृत्वको टोली रामेछापको मन्थलीबाट समृद्धिका लागि संकल्प यात्रा अन्तरगत नेकपा एमालेका संस्थापक नेता ऋषिराज देबकोटा (आजाद) को भूमि खुर्कोटमा आज बिहान ८ बजे खुर्कोट आइपुग्ने नेकपा एमाले सिन्धुलीका प्रचार विभाग प्रमुख संजय दाहालले जानकारी दिए। संकल्प यात्राको १३ औं दिन सिन्धुलीको खुर्कोटमा पूर्व प्रधामन्त्री ओलीले राष्ट्रिय गौरवको आयोजना सुनकोसीमरिण डाईभर्सनको स्थलगत अवलोकन र प्रगतिबारे जानकारी लिने कार्यक्रम छ। उक्त उक्त बुहुउद्देश्यीय आयोजनाको शिलन्यास ओलीले नै प्रधानमन्त्री हुँदा २०७८ फागुन २० गते शिलान्यास गरेका थिए। यस्तै वरिष्ठ पत्रकार शेषराज दाहालको २ थान पुस्तक विमोचन, मध्यपहाडी लोकमार्ग अन्तर्गत सरकारले बनाउन लगोको नयाँ सहर विकास कार्यक्रम र स्थानीय समस्याहरुको विषयमा जानकारी लिने दाहालको भनाई छ। राष्ट्रिय महत्वका साथ हेरिएको चियावारीखुर्कोट सुरुङ्ग मार्ग र सिन्धुली महाभारत क्षेत्रकोकै प्रमुख नगदेबाली जुनारका समस्याहरुको बारेमा समेत जानकारी लिने कार्यक्रम तय गरिएको छ।यस्तै यात्राका क्रममा खुर्कोटमा सिन्धुली कलाघरको विविध कार्यक्रम समेत छ। गोलन्जोरको देउरालीटार नेपाल कम्युनिस्ट पार्टीको २००८ मा गठनबारे जानकारी लिने र ग्वालटारमा पुगेर सहिद बाबुराम बरालको सालिकमा माल्यार्पण गर्ने र स्थानीयसँग भेटघाट गर्ने कार्यतालिका छ। सुलिभन्ज्याङ्गमा सहिद आजाद मार्गको स्थलगत अवलोकन र मागपत्र बुझ्ने तथा स्थानीयसँग छलफल र भेटघाट गरिने छ। खाङ्गसाङमा मदनआश्रित प्रतिष्ठान फिक्कलको अवलोकन र स्थानीयसँग भेटघाट गर्ने कार्यक्रम तय भएको छ,दाहालले भने। यात्राका क्रममा अध्यक्ष केपी शर्मा ओलीसहित एमालेका पदाधिकारी र नेताहरुको सहभागितामा घुर्मीहर्कपुरमा मंगलबार नै विशाल आमसभाको आयोजना गरिने छ। नेकपा स्थापना भएको यस वर्ष ७५ औं वर्ष पुगेको छ। उक्त अवसरमा पार्टीले आफ्ना संस्थापक नेताको स्मृतिमा निर्माण भएको पुष्पलाल मध्यपहाडी राजमार्गमा १९ दिने समृद्धि यात्रा सुरु गरेको हो। बैतडीको झुलाघाटबाट सुरु भएको लोकमार्ग पाँचथरको चिवाभञ्ज्याङमा टुंगिनेछ। यो अभियान विभिन्न जिल्लामा जनतासँग भेटघाट, आमसभा गर्दै पुस २ गते १९औं दिनमा समापन हुँदैछ।"
"आयोगले सरकारलाई बुझायो मिटरब्याजसम्बन्धी प्रतिवेदन, सबैभन्दा बढी अनुचित लेनदेन मधेसमा","काठमाडौं : सरकारले गत चैतमा पूर्व न्यायाधीश गौरीबहादुर कार्कीको अध्यक्षतामा गठन गरेको तीन सदस्यीय अनुचित लेनदेन (मिटर ब्याज) सम्बन्धी जाँचबुझ आयोगले प्रधानमन्त्री पुष्पकमल दाहाललाई सुझावसहितको प्रतिवेदन बुझाएको छ। प्रतिवेदन बुझेपछि आयोगप्रति धन्यवाद व्यक्त गर्दै प्रधानमन्त्री प्रचण्डले प्रतिवेदन कार्यान्वयनका लागि उपप्रधानमन्त्री एवं गृहमन्त्री नारायणकाजी श्रेष्ठलाई हस्तान्तरण गरे। त्यसक्रममा आयोगका सदस्यद्वय उत्तमराज सुवेदी र गणेशप्रसाद अर्याल, गृह मन्त्रालयका सचिव दिनेश भट्टराई तथा प्रवक्ता नारायणप्रसाद भट्टराई समेत उपस्थित थिए। सुरुमा तीन महिनाको लागि गठन गरिएको आयोगको म्याद एकपटक तीन महिना र अर्कोपटक दुई महिना थप गरिएको थियो। आठ महिनाको अध्ययन र कामपछि आयोगले प्रतिवेदन बुझाएको हो। अब अनुचित लेनदेनको उजुरी तथा समस्यालाई गृह मन्त्रालय र अन्तर्गतका जिल्ला प्रशासन कार्यालयहरूले टुंगो लगाउनेछन्। संसदले यससम्बन्धी कानुनसमेत पारित गरी कार्यान्वयनमा आइसकेको छ। आयोगले २०८० वैशाख १७ देखि जेठ १४ सम्म पीडितहरूको निवेदन लिँदा करिब २८ हजार पीडितहरूले निवेदन दिएका थिए। त्यसमध्ये मधेसका ८ जिल्लाबाट २१ हजार ५५२ र पश्चिम नवलपरासीबाट १८६२ निवेदन परेका थिए। सबभन्दा बढी निवेदन बाराबाट परेको थियो। प्रधानमन्त्रीलाई प्रतिवेदन बुझाउँदै अध्यक्ष कार्कीले भने 'अनुचित लेनदेनको केन्द्र मधेस प्रदेश र पश्चिम नवलपरासी देखियो।' प्रतिवेदनमा जिल्लागत विवरण र समाधानको विकल्पहरू प्रस्तुत गरिएको छ। दुईचार निवेदन परेका र अहिलेसम्म सुल्झिसकेका २९ जिल्ला समेत ३९ जिल्लामा अनुचित लेनदेनको समस्या नरहेको अध्यक्ष कार्कीले बताए। पीडितहरू र साहुहरूबीच कूल ५ अर्ब ५७ करोड १९ लाख रुपैयाँको लिखत कारोबार भएको तर साहुहरूले ७ अर्ब ६२ करोड ८० लाख रुपैयाँ असूल हुन बाँकी रहेको भनेकोमा त्यमध्ये कूल १ अर्ब ७२ करोड ८६ लाख रुपैयाँको कारोबार दुवै पक्षबीचको सहमतीमा टुंगिएको छ। साहुहरूले बाँकी छ भनी माग गरेको ७ अर्ब ६२ करोड ८० लाख रुपैयाँ घटेर ५ अर्ब ८९ करोड ९३ लाख रुपैयाँमा आइपुगेको आयोगले जनाएको छ। तर अहिलेसम्मको मिलापत्रबाट साहुहरूको लिखत (५ अर्ब ८९ करोड ९३ लाख रुपैयाँबाट) घटेर ४ अर्ब १७ करोड ६ लाख रुपैयाँमा आइपुगेको समेत आयोगले जनाएको छ। यसबीच २१८ विघा, १० कट्टा, ०७ धुर जग्गा (७९३ कित्ता) साहुबाट पीडितलाई फिर्ता गराइएको छ भने कूल निवेदनमध्ये ५ हजार १८८ निवेदन मिलापत्र भएर फर्छ्यौट भएको जानकारीसमेत आयोगले दिएको छ।"
एनसेलको सेयर खरिदबिक्रीविरुद्ध परेको रिटको पेशी न्यायाधीश ढुंगानाको इजलासमा,"काठमाडौं : दूरसञ्चार सेवा प्रदायक कम्पनी एनसेलको सेयर खरिदबिक्री प्रकरणबारे परेको रिटको पेशी न्यायाधीश प्रकाश कुमार ढुंगानाको एकल इजलासमा परेको छ। यसअघि आइतबार र सोमबार रिटमाथि सुनुवाइका लागि पेशी तोकिएपनि हेर्न नभ्याइने सूचीमा राखिएको थियो। आइतबार न्यायाधीश कुमार रेग्मीको इजलासमा र सोमबार न्यायाधीश विनोद शर्माको एकल इजलासमा पेशी तोकिएको थियो। प्रतिनिधिसभा सदस्य अमरेशकुमार सिंहले एनसेलको सेयर स्वामित्व खरिद बिक्री रोक्न माग गर्दै शुक्रबार सर्वोच्च अदालतमा रिट दिएका थिए। सांसद सिंहले रिटमा नेपालको नियम, कानुनको पालना नगरी कर छल्ने उद्देश्यले निकै कम मूल्यमा ८० प्रतिशत सेयर बिक्री गर्न भएको सम्झौतालाई मान्यता नदिन परमादेशको माग गरेका छन्। नेपालको नियमनकारी निकायले अनुमति नदिएको अवस्थामा गरिएको सेयर कारोबारको वैधानिकता उत्प्रेषणको आदेशले बदर गर्न समेत रिटमा माग गरिएको छ। आजियाटा र स्पेक्ट्रलाइट यूके लिमिटेडबीच कारोबार अपारदर्शी भएको र एनसेलको अनुमतिपत्र रहुञ्जेलसम्म आजियाटाले एनसेलको आम्दानी लैजाने गरी सेयर खरिदबिक्रीको सम्झौता भएको दाबी रिट निवेदनमा गरिएको छ। एनसेल कम्पनीको सेयरबिक्रीमा विधिको शासनलाई चुनौती भएको उल्लेख गर्दै रिटमा अहिलेसम्मकै सबैभन्दा ठूलो भ्रष्टाचार काण्ड भएको जिकिर गरिएको छ। मलेसियाको कम्पनी आजियाटाले आफूसँग भएको एनसेलको ८० प्रतिशत स्वामित्व बेचेको सार्वनजिक भएपछि विवाद सुरू भएको छ।"
७० टेके प्रधानमन्त्री दाहाल,"काठमाडौं : प्रधानमन्त्री पुष्पकमल दाहाल ६९ वर्ष पूरा भई ७० मा टेकेका छन्। प्रधानमन्त्री दाहाल मंगलबार आफ्नो ६९औं जन्मोत्सव मनाएका छन्। नेकपा माओवादी केन्द्रका अध्यक्षसमेत रहेका दाहालको विसं २०११ मंसिर २६ गते कास्कीको तत्कालीन ढिकुरपोखरी गाविस वडा२ लेवाडेमा जन्म भएको हो। पिता मुक्तिराम र आमा भवानीका जेठो छोराको रूपमा दाहालले जन्म लिएका हुन्। उनले आफ्नो प्रारम्भिक शिक्षा कास्कीको ढिकुरपोखरीमा नै लिएका थिए। विसं २०२६ मा चितवनको नारायणी विद्यामन्दिर माध्यमिक विद्यालय शिवनगरबाट एसएलसी उत्तीर्ण गरेका उनले २०२७२०२९ सम्म पाटन बहुमुखी क्याम्पसबाट आईएससी गरेका थिए। उनले विसं २०३१२०३३ सालमा रामपुर कृषि क्याम्पसबाट कृषिमा बीएस्सी पूरा गरी एमपीएसम्मको अध्ययन गरेका थिए। कक्षा १० मा अध्ययनरत हुँदा छविलाल दाहाल नाम परिवर्तन गरी उनले पुष्पकमल दाहाल नामाकरण गरेका थिए। प्रधानमन्त्री दाहालले विसं २०३८ देखि २०६३ सम्म भूमिगत अवस्थामा रहँदा कल्याण, विश्वास, निर्माण र प्रचण्ड नाम चिनिने गर्थे। विसं २०२८ मा नेकपाको पुष्पलाल समूहमा पार्टीको सदस्यताबाट राजनीतिक जीवन प्रारम्भ गरेका उनले बादल, मित्र दवाडी, खेम भण्डारी र पुष्प भुर्तेलससँग मिलेर २०३१ सालमा मार्क्सवादी अध्ययन समूह गठन गरेका थिए। उनी २०३४ सालमा चौंथो महाधिवेशनमा प्रवेश गरी २०३५ सालमा पूर्णकालीन कार्यकर्ता र २०३६ सालमा चितवन जिल्ला समिति सदस्यमा निर्वाचित भएका थिए। विसं २०३८ मा क्षेत्रीय ब्यूरो सदस्य एवं अखिल नेपाल युवक संघको केन्द्रीय समितिको महासचिव भई उनी २०४० मा संघको केन्द्रीय अध्यक्षमा निर्वाचित भएका थिए। विसं २०४१ मा नेकपा (मशाल)को पाँचौं महाधिवेशनबाट केन्द्रीय सदस्यमा निर्वाचित भएका उनी २०४२ मा पोलिटब्यूरो सदस्य, २०४६ मा महामन्त्री र २०४८ सालमा नेकपा (एकताकेन्द्र) को महामन्त्री बनेका थिए। २०५१ सालमा तत्कालीन नेकपाएकता केन्द्रको प्रथम राष्ट्रिय सम्मेलनपछि बसेको तेस्रो बिस्तारित बैठकपछि पार्टीको नाम परिवर्तन गरी नेकपा (माओवादी) राखेपछि महामन्त्री बनेका उनले विसं २०५२ सालदेखि सुरू भएको जनयुद्धको नेतृत्व गरेका थिए। २०५७ सालमा दोस्रो राष्ट्रिय सम्मेलनबाट उनी नेकपा (माओवादी)को अध्यक्ष बनेका थिए। विसं २०५८ मा जनमुक्ति सेना नेपालको सर्वोच्च कमान्डर रहेका दाहाल २०६३ साल असार २ गते बालुवाटारमा पत्रकार सम्मेलन गरी सार्वजनिक भएका थिए। त्यसपछि उनी २०६५ मा गणतन्त्र नेपालको प्रथम प्रधानमन्त्रीमा निर्वाचित भएका थिए। त्यसपछि उनी दोस्रो संविधान सभाताका २०७३ साउन १९ गते दोस्रोपटक प्रधानमन्त्री बनेका थिए। मंसिर ४ गते सम्पन्न प्रतिनिधिसभाको निर्वाचनमा गोरखा२ बाट निर्वाचित भएका उनी पुस १० गते तेस्रोपटक प्रधानमन्त्री बनेका थिए। उनले पुस २६ गते प्रतिनिधिसभाबाट २६८ मत प्राप्त गरी नेपालकै इतिहासमा अभूतपूर्व कीर्तिमानी कायम गरेका थिए।"
देशविदेशका प्रतिक्रियावादी शक्तिले आक्रमण गर्दा पनि जनताले एमालेलाई लोकप्रिय बनाए : ओली,"संकल्प यात्रामा नागरिकबाट अथाह साथ, समर्थन र उत्साह पाएको बताउँदै ओलीले एमालेमा देश बनाउने संकल्प थप जागेको बताए। काठमाडौं : नेकपा एमालेका अध्यक्ष केपी शर्मा ओलीले एमालेलाई सबै शक्ति एकजुट भएर एमालेलाई हुँडारले जस्तो आक्रमण गर्दा पनि कार्यकर्ताले जोगाएको बताएका छन्। झुलाघाटचिवाभञ्ज्याङ समृद्धिका लागि संकल्प यात्राको क्रममा सोमबार राति रामेछापको मन्थलीमा आयोजित कार्यक्रमलाई सम्बोधन गर्दै अध्यक्ष ओलीले देशविदेशका प्रतिक्रियावादी शक्ति एकजुट भएर आक्रमण गर्दा पनि लोकप्रिय पार्टी बनाएको भन्दै जनतालाई धन्यवाद दिएका हुन्। उनले नेकपा एमालेलाई बचाउने मात्र होइन देशको सबैभन्दा लोकप्रिय पार्टी र राष्ट्रिय शक्तिको रूपमा उठाएको भन्दै कार्यकर्ता प्रति आभार व्यक्त गरे। ओलीले भने, तीन वर्ष अगाडि कम्युनिष्ट पार्टीको खोल ओडेका, बाघको छाला लगाएका तर स्यालहरुले, त्यस्ताले पार्टी सिद्ध्याउन खोजे, पार्टी कब्जा गरे र हामीलाई त पार्टीको साधारण सदस्यबाट नै निकालिदिए। तर जनताले देशको सबैभन्दा लोकप्रिय पार्टी बनाए। उनले रामेछापका तीनलालको योगदानको समेत चर्चा गरे। ओलीले पुष्पलाल श्रेष्ठले कम्युनिष्ट पार्टी स्थापना गर्दा खेलेको भूमिकाको प्रसंशा गरे। उनले भने, तीन लाल स्मृति पार्कमा उभिएर म आजको यात्रा हाम्रा ऐतिहासिक धरोहर तीन लालमा समर्पित गर्दछु। संकल्प यात्रामा नागरिकबाट अथाह साथ, समर्थन र उत्साह पाएको बताउँदै उनले एमालेमा देश बनाउने संकल्प थप जागेको धारणा राखे। यो जाँगरलाई देश बनाउने अठोट र संकल्पको रूपमा लिएको छु, उत्साहको रूपमा लिएको छु, ओलीले भने,देशको अवस्था नराम्रो भएकोले राम्रो अवस्थामा नबदली हुँदैन। यसको लागि नागरिकको साथ र सहयोग आवश्यक छ। प्रमुख पार्टी हुनको लागि, सरकारमा जानको लागि वा मन्त्री हुनको लागि मात्र एमाले नबनेको उनले स्पष्ट पारे। पूर्वप्रधानमन्त्री ओलीले एमालेलाई सरकारबाट हटाएपछि देशको आर्थिक बृद्धिदर ह्वात्तै घटेको दाबी गरे। सरकारले ल्याएको बजेटले देशलाई अधोगतितिर धकेल्नेबाहेक केही काम नगर्ने उनको भनाई छ। अहिले अर्थतन्त्र ओरालो लागेको र युवा पलायन बढेको भन्दै ओलीले चिन्ता व्यक्त गरे। सरकार कर्मचारीलाई तलब खुवाउन समेत ऋण काढ्ने अवस्थामा पुगेको छ। सरकार एयरपोर्टबाटै क्विन्टलका क्विन्टल सुन तस्करीमा लागेको छ। यस्तो खालको सरकारले देश चलाउँछ ? अहिले देश ओरालोमा चलेको स्टार्ट नभएको गाडी जस्तो भएको छ।,ओलीले भने, यो वर्तमान गठबन्धनले राष्ट्रियताको संरक्षण र विकास गर्छ भन्ने कुरा त झन् सोच्दै नसोचे हुने हुन्छ। अहिले देशको लागि सुदृढ राष्ट्रिय शक्ति आवश्यक रहेको ओलीको भनाई छ। राष्ट्रलाई आत्मनिर्भर अर्थतन्त्र निर्माण र सुशासन कायम गर्न एमालेले बहुमत ल्याउनुपर्ने आवश्यक रहेको धारणा राखे। त्यसकै लागि नेकपा एमालेले यो अभियान चलाएको उनले स्पष्ट पारे। उनले अरु कसैले देश नबनाउने भएकाले आफैं एकजुट भएर देश बनाउन लाग्नुपर्ने बताए। संकल्प यात्रामा एमाले अध्यक्ष ओलीको नेतृत्वमा पदाधिकारीसहितको नेतृत्व सहभागी छ। निर्वाचनको समयमा रामेछापमा नआएका एमालेका शीर्ष नेतृत्वले पनि पुष्पलालको जिल्लामा पुगेर अन्तर्क्रिया गरेका छन्। नेकपा स्थापना भएको यस वर्ष ७५ औं वर्ष पुगेको छ। उक्त अवसरमा पार्टीले आफ्ना संस्थापक नेताको स्मृतिमा निर्माण भएको पुष्पलाल मध्यपहाडी राजमार्गमा १९ दिने समृद्धि यात्रा सुरु गरेको हो। एमालेले कम्युनिस्ट नेताको नाममा सुरु भएको लोकमार्ग निर्माणमा तीव्रता, तराईलाई गाउँबस्तीसँग जोड्ने, बढ्दो बसाईसराइलाई कम गर्ने, विकासका गतिविधिलाई बढावा दिने र जनतासँग सम्बन्ध स्थापित गर्ने गरी अभियान सुरु गरेको हो। जनतासँग प्रत्यक्ष जोडिने र संगठन चलायमान बनाउने एमालेको रणनीति छ। ०८४ को निर्वाचनमा एकल बहुमत ल्याउने दाउ रहेको एमाले नेताहरू बताउँछन्। बैतडीको झुलाघाटबाट सुरु भएको लोकमार्ग पाँचथरको चिवाभञ्ज्याङमा टुंगिनेछ। यो अभियान विभिन्न जिल्लामा जनतासँग भेटघाट, आमसभा गर्दै पुस २ गते १९औं दिनमा समापन हुँदैछ।"
"पहिचान पक्षधरलाई ओलीको आह्वान भावनामा नबग्नुस्, आउनुस् सँगै बसेर समस्या समाधान गरौं","ओखलढुंगा : नेकपा एमाले अध्यक्ष केपी शर्मा ओलीले वर्तमान सरकार साम्प्रदायिकता भड्काउन लागिपरेको आरोप लगाएका छन्। झुलाघाटचिवाभञ्ज्याङ अभियानका क्रममा ओखलढुंगाको हर्कपुरमा सम्बोधन गर्दै उनले सरकार सामाजिक सद्भाव बिगार्न लागिपरेको बताए। एमालेको अभियान रोक्न पहिचान पक्षधरका नाममा गठबन्धन दलका नेताहरू नै लागिपरेको उनको भनाइ छ। पहिचान पक्षधरलाई भावनामा नबग्न उनले आग्रह गरे। सद्भाव कायम गरेर राष्ट्रिय एकता कायम गरेरमात्र देश बनाउन सकिने उनको भनाइ छ। 'राजनीतिक मतभेद् हुन सक्छन्, ती हल गर्ने संवैधानिक बाटाहरू छन्। सँगै बसेर छलफल गरेर समाधान निकाल्न सकिन्छ, उचालिएर भावनामा नबग्नुस्,' उनले भन। संवैधानिक बाटाहरू प्रयोग गरेर सबैखाले मतभेद्हरू हल गर्न सकिने उनले बताए। पिहचान पक्षधरको निषेधको राजनीतिप्रति कटाक्ष गर्दै उनले सरकार साम्प्रदायिकता भड्काउनेहरूलाई प्रोत्साहन गर्न लागेको र त्यही आडमा केही अराजक गतिविधि भइरहेको बताए। उनले देशलाई ब्युँझाउन, उठाउन र राष्ट्रिय एकता कायम गर्न मध्यपहाडी पदयात्रा अभियान ल्याइएको बताए।"
अहिले विश्वलाई शान्तिको अझ बढी आवश्यकता परेको छ : प्रधानमन्त्री,"नवलपरासी : प्रधानमन्त्री पुष्पकमल दाहाल प्रचण्ड ले अहिले विश्वलाई शान्तिको अझ बढी आवश्यकता परेको बताएका छन् । नवलपरासीको रामग्राममा आयोजित विश्व शान्ति कार्यक्रमलाई सम्बोधन गर्दै प्रधानमन्त्री प्रचण्डले मानवजाति रहेसम्म बुद्धका शिक्षाको औचित्य,आवश्यकता र महत्व झन् दिन प्रतिदिन बढ्दै गएको बताए। उनले भने,'बुद्धका सिद्धान्त, विचार र दर्शनहरु कहिल्यै पुराना हुँदैनन् । ती मानवजाति रहेसम्म बुद्धका शिक्षाको औचित्य,आवश्यकता र महत्व झन् दिन प्रतिदिन बढ्दै गएको छ । आजको विश्वमा शान्तिको महत्व अझ बढ्न गएको छ ।' उनले लुम्बिनी जस्तो पावन भूमिबाट विश्व समुदायलाई विशेष रुपले शान्तिका निम्ति अपील पनि गरे। रामग्रामको विकासका निम्ति भएका कार्यक्रममार्फत हुने प्रतिवद्धताले उक्त क्षेत्रको महत्व झन् बढेर गएको उनको भनाइ छ । प्रधानमन्त्रीले संयुक्त राष्ट्र संघका महासचिव आएको प्रसंग स्मरण गर्दै भने, 'मैले राष्ट्र संघका महासचिवलाई नेपालमा जलवायु परिवर्तनको प्रभावको अवलोकन गर्न निमन्त्रण दिएको थिएँ । उहाँको आगमनले नेपालको शान्तिको कामना र जलवायु परिवर्तनको असरबाट नेपाल र नेपाली जनताको रक्षाका निम्ति एउटा नयाँ प्रतिवद्धता प्रस्तुत भयो ।' उनले देशमा जलवायु परिवर्तनका कारण नागरिकले खेपेका बाढी पहिरो लगायतका प्राकृतिक प्रकोपको बारेमा विश्वको ध्यान खिच्न आफू सफल भएको दावी गरे। प्रधानमन्त्री दाहालले कोप२८ सम्म पुग्दा संसारले नेपालका हिमाल र पहाडको संरक्षणका लागि अगाडि आउनुपर्छ भन्ने अर्को प्रतिवद्धता व्यक्त भएको उल्लेख गर्दै उक्त कुराले नयाँ जलवायु परिवर्तनमा नेपालले खेपेका समस्या समाधानका लागि नयाँ वातावरण तयार भएको बताए।"
भूकम्प प्रभावित क्षेत्रमा सरकार भन्दा दलहरू अगाडि,"जाजरकोट : जाजरकोटको रामीडाँडालाई केन्द्रबिन्दु बनाएर गत कात्तिक १७ गते गएको भूकम्पले जाजरकोट र रुकुम पश्चिममा गरी १ सय ५४ जनाको ज्यान लियो। हजारौं घरमा क्षति पुग्यो। धेरै मानिसको बास त्रिपालमा सर्यो। पीडितहरूलाई चिसोले सताइरहेको छ। सरकारले मंसिरभित्र त्रिपालबाट अस्थायी आवासमा सार्ने घोषणा पनि गर्यो। तर, भूकम्प गएको साढे एक महिना हुन लाग्दा पनि अझै लाभग्राही पहिचानसमेत गर्न सकेको छैन। अस्थायी आवासका लागि दिने भनेको ५० हजार रुपैयाँ अनुदान सरकारी खातामै थन्किएको छ। तर, विपद्को यही मौकामा दलहरूको भूमिका भने सराहनीय देखिएको छ। सरकारले अहिलेसम्म पुनर्निर्माणका काम अघि बढाउन नसकिरहेका बेला पीडितहरूलाई मल्हम लगाउन प्रमुख राजनीतिक दलहरूले अस्थायी टहरा बनाउनेदेखि भत्किएका भग्नावशेष हटाउनेसम्मका काम गरिरहेका छन्। नेपाली कांग्रेस, नेकपा एमाले, माओवादी केन्द्र, एकीकृत समाजवादी र विप्लब नेतृत्वको नेकपाले गरी ३ हजार बढी अस्थायी टहरा निर्माण गरिदिएका छन्। सरकारले भने अहिलेसम्म अस्थायी आवासका लागि पीडित परिवारलाई अनुदानसमेत वितरण गर्न सकेको छैन। प्रमुख प्रतिपक्षी नेकपा एमाले ११ सय स्वयंसेवक परिचालन गरेर जाजरकोट र रुकुमपश्चिममा ८ सय १३ टहरा बनायो। ५ सय बढी घरका भग्नावशेष हटाउने कार्य गर्यो। नेपाली कांग्रेसले जाजरकोटमा ३ सय ८६ र रुकुमपश्चिमा १ सय ३६ टहरा गरी ५ सय २२ टहरा बनाएको जनाएको छ। नेकपा माओवादी केन्द्रले जाजरकोटमा मात्र साढे १९ सय टहरा बनाएको दाबी गरेको छ। रुकुममा एक हजारभन्दा बढी टहरा बनेका छन्। माओवादीका नेता जनार्दन शर्मा आफैं टहरा निर्माणमा जुटिरहेको माओवादी केन्द्र जाजरकोटका ईन्चार्ज गगन खड्का जीवनले बताए। उनले पार्टी कार्यकर्ताले गाउँगाउँमा बनाएका अस्थायी टहराको बारबेर पार्ने र लिपपोतको काम बाँकी रहेकोले केही दिनमै अस्थायी टहरामा पीडितहरू सर्ने बताए। गत १९ मंसिरमा पार्टी अध्यक्ष केपी शर्मा ओली आफैं जाजरकोटको रिम्नामा आएर स्वयंसेवकलाई धन्यवाद दिए। झुलाघाट चिवाभञ्ज्याङ, समृद्धिका लागि संकल्प यात्राको क्रममा जाजरकोट पुगेका पार्टी अध्यक्ष ओलीले सरकारको भूकम्प पीडितको व्यवस्थापनका लागि केही गर्न नसकेको भन्दै चर्को आलोचना गरे। भूकम्प गएको महिना दिन बितिसक्दा पनि सरकारले एउटा टहरा बनाउन सकेको छैन। हामीले गरेर देखाइदियौं, उनले भने, सत्ता टिकाउन, कमिसन खान, भ्रष्टाचार गर्न, तस्करी गर्न मै केन्द्रित यो सरकार के हेरिरहेको छ ? विपत्तिले यहाँँ थुप्रैको ज्यान गएको, थुप्रै घरबारविहीन भएका बेला प्रधानमन्त्री, गृहमन्त्रीदेखि राष्ट्रपतिसम्म हेलिकप्टर उडाउनमै व्यस्त रहे। नागरिक चिसोले मरिरहेको बताउँदै उनले थपे, उनीहरूलाई कसरी जोगाउने भने कुनै चासो र चिन्ता सरकारसँग छैन, ओलीले भने, जनताको दुुःखमा रमिता हेर्ने नालायक सरकारको के काम छ ? नेकपा एमालेका केन्द्रीय सदस्य डम्बरबहादुर सिंहले जनताको लोकप्रिय पार्टी एमाले नै भएकोले जनतालाई दुःख पर्दा साथ दिएको बताए। उनले भूकम्पपीडितको ब्यवस्थापनमा सरकार असफल भएको दाबी गरे। नेपाली कांग्रेसले पनि भूकम्प प्रभावित क्षेत्रमा एक हजार टहरा बनाउने भन्दै पार्टीका महामन्त्रीद्वयदेखि केन्द्रीय सदस्यसम्मलाई खटायो। ५ सय २२ टहरा बनाई सक्यौं अरू बनाउने क्रम जारी रहेको नेपाली कांग्रेस कर्णाली प्रदेश समितिका उपसभापति सनतकुमार कार्कीले बताए। अहिले पनि हामी फिल्डमै छौं, उनले भने, जनतालाई विपद् परेको बेला सधैं जनताकै साथमा रहने हाम्रो पार्टी हो। हामीले थोरै भए पनि राहत होस् भनेर निकै समस्यामा परेका पीडितहरूका अस्थायी आवास निर्माणमा स्थानीय कार्यकर्ता, तरुण, नेविसंघ र टेड युनियनकर्मीलाई परिचालन गरेर काम गरिरहेका छौं। पुनस्र्थापनका कार्यमा सरकारी कामकाज प्रभावकारी हुन नसकेको नेपाली कांग्रेस जाजरकोटका कावा सभापति खड्क विसीले बताए। नागरिकहरू अहिले पनि त्रिपालमै छन् तर सरकारले दिने भनेको अस्थायी आवासका लागि अनुदान अझै दिन सकेको छैन। चाइना फाउन्डेसनको सहयोगमा नेकपा एकीकृत समाजवादीले भूकम्प प्रभावित क्षेत्रमा राहत वितरण गरेको छ। समाजवादीले केही अस्थायी टहरा पनि बनाइरहेको जिल्ला अध्यक्ष कमान खड्काले बताए। त्यस्तै चन्द नेतृत्वको नेकपाले पनि भूकम्प गएदेखि नै कार्यकर्ता परिचालन गरेको छ। पार्टी महासचिव नेत्रविक्रम चन्द आफैं जाजरकोट पुगेर अस्थायी टहरा बनाए। राहत वितरण गरे। कार्यकर्ताहरू अहिले पनि अस्थायी आवास निर्माणमा जुटिरहेको उक्त पार्टीले जनाएको छ। राष्ट्रिय स्वतन्त्र पार्टीका सांसद डा तोशिमा कार्कीले भूकम्पलगत्तै जाजरकोट आएर पीडितहरूकै सेवामा लागिन्। घाइते र बिरामीको उपचारमा उनले तीन साता बिताइन्। स्थानीयले सरकारलाई भन्दा दलहरूलाई धन्यवाद दिएका छन्। सरकारले सानो काममा पनि बढी अल्झन गर्ने, गराउने, कारणले पीडित निराश छन्। भूकम्प गएको एक महिनासम्म पनि क्षतिको पूर्णविवरण आउन सकेको छैन। लाभग्राही कायम गर्न नसक्दा पुनर्निर्माणका काम अघि बढ्न सकेका छैनन्। सरकारी ढिलासुस्ती र समन्वयको अभावमा पुनर्निर्माणमा ढिलाइ भएको हो। त्रिपालको चिसोले भूकम्प पीडितहरूको दिनप्रतिदिन ज्यान गइरहेको छ। चिसोले धेरैलाई थला पारेको छ। जाजरकोटमा मात्र त्रिपालमा बसिरहेका सुत्केरी, गर्भवती, बालबालिका, दीर्घरोगी र ज्येष्ठ नागरिकलाई चिसोले सताउन थालेको छ। घर भत्किएको प्रहरी मुचुल्का, जिल्ला बाहिर अन्य ठाउँमा कतै पनि घर नभएको स्वघोषणा फारम, बैंक खातालगायतका काम समयमा हुन नसक्दा लाभग्राहीले समयमा अनुदान पाउन सकेका छैनन् । कतिपय स्थानीय तहले रकम निकासा लिए पनि यी प्रक्रिया पुर्याउन नसक्दा अनुदान रकम लाभग्राहीलाई वितरण गर्न नसकेको नागरिक अगुवा राजेन्द्र विक्रम शाहले बताए। सरकारले अनुदान दिने प्रक्रिया सरल बनाएको दाबी गरे पनि स्थानीय तहमा पीडितले निकै सास्ती खेप्नु परिरहेको छ, उनले भने, प्रक्रियागत झन्झटका लाभग्राही पहिचान गर्न, बैंक खाता खोल्न लाग्दा ढिलाइ भएको हो। खाता नभएकालाई नगदै रकम दिने सरकारले निर्णय गरे पनि स्थानीय सरकारले सबै लाभग्राहीलाई खाता खोल्न लगाएका छन्। खाता खोल्न बैंक जानुपर्ने, कतिपयको नागरिकता नभएको, घर भत्किएको प्रहरी मुचुल्का चाहिनेलगायतका प्रक्रियागत झन्झटका कारण अस्थायी आवासका लागि रकम विरतणमा ढिलाइ भइरहेको छ। सरकारले जिल्ला विपद् व्यवस्थापन समितिका नाममा पठाएको अस्थायी आवासको अनुदान रकम लाभग्राहीले आवश्यक अनुसूची फारम नभरेरै केही पालिकाले दिएको लिस्टका आधारमा रकम पालिकाको खातामा निकासा गरिदिएको छ। करिब ४७ करोड रुपैयाँ पालिकाहरूको खातामा थन्किएको छ। उनीहरूले अहिलेसम्म रकम वितरण गर्न सकेका छैनन्।"
महासमिति बैठक सार्न कांग्रेसले बोलायो बैठक,"काठमाडौं : नेपाली कांग्रेसको महासमिति बैठकको मिति सार्नका लागि केन्द्रीय कार्यसम्पादन समितिको बैठक शुक्रबारका लागि बोलाएको छ। कांग्रेसले पटकपटक सार्दै आएको महासमिति बैठक यस अघि जाजरकोट भूकम्पलाई कारण देखाएर सारिएको थियो। जाडो बढेको, राष्ट्रियसभा सदस्यको निर्वाचनको तयारी र आन्तरिक तयारी नपुगेको भन्दै कांग्रेसले महासमिति बैठक सार्ने तयारी गरेको छ। असोज र कात्तिक अन्तिममा महासमिति बैठक गर्ने भनिए पनि हुन सकेन। भदौ ६ मा बसेको केन्द्रीय समितिको बैठकले महासमितिको बैठक मंसिर १३ देखि १५ सम्म काठमाडौंमा गर्ने निर्णय गर्यो। फेरि कात्तिक १७ गते बसेको कार्यसम्पादन समितिको बैठकले जाजरकोट भूकम्प, केही स्थानमा महासमिति सदस्य टुंगिन बाँकी रहेको जस्ता कारण देखाउँदै महासमिति बैठक मंसिर २९ देखि पुस २ गतेसम्म गर्ने मिति तय गरेको थियो। पुस १६ देखि १९ गतेसम्म मधेस प्रदेशमा महासमिति बैठक गर्ने भनेर कांग्रेस लागेपनि तयारी भने शून्य नै थियो। अब अहिले मधेसमा शीतलहर चल्ने भएकाले चिसोका कारण बैठक गर्न सम्भव नभएको कांग्रेसकै मधेस प्रदेशका एक केन्द्रीय सदस्यले बताए। ति नेताका अनुसार माथिबाट पनि कुनै आदेश आएको छैन। आदेश आएको खण्डमा गर्न असम्भव हैन। सायद केन्द्रकै राजनीतिको कारण सार्न खोजिएको हुन सक्छ। कांग्रेस प्रचार विभाग प्रमुख मीन विश्वकर्माले भने पार्टी राष्ट्रिय सभाको निर्वाचनमा होमिनुपर्ने भएकोले सर्न सक्ने सम्भावना रहेको बताउँछन्। कार्यसम्पादन समितिको बैठक बोलाइएकाले उक्त बैठकले नै तिथि मिति निर्धारण गर्ने उनले बताए। कांग्रेसको १४औं महाधिवेशनमा नेतृत्व मात्रै चयन भयो। ६ महिनाभित्र नीति अधिवेशन गर्ने प्रतिबद्घता व्यक्त गरेको नेतृत्वले २ वर्ष हुँदासम्म पनि नीतिको विषयमा छलफल गर्ने कुनै सुरसार गरेका छैनन्। महाधिवेशन गर्न सम्भव नदेखिएपछि महासमिति बैठक पनि गर्न सकिने विकल्प कांग्रेसमा छ। यद्यपि यतिका समय त्यो पनि हुन सकेको छैन। महासमिति बैठकसहितको विषयमा छलफल गर्न बैठक बोलाइएको कांग्रेस केन्द्रीय कार्यालयका मुख्य सचिव कृष्णप्रसाद पौडेलले जानकारी दिए। उनका अनुसार बैठकमा महासमिति बैठक तयारी, जाजरकोट भूकम्प र समसामयिक राजनीतिक विषयमा छलफल हुनेछ। राष्ट्रियसभा सदस्यको निर्वाचनमा उठाउने उम्मेदवारको विषयमा पनि उक्त बैठकमा छलफल हुनेछ।"
चुरेको बालुवागिट्टी निर्यात गर्ने विधेयक फिर्ता होस्,"काठमाडौं : जनता समाजवादी पार्टीले चुरेको भावर क्षेत्रबाट ढुंगा, गिट्टी र बालुवा निकासीका लागि प्रतिनिधि सभामामा पेस गरेको विधेयक फिर्ता लिन सरकारसँग माग गरेको छ। पार्टी कार्यालय बालकुमारीमा सोमबार बसेको केन्द्रीय कार्यकारिणी बैठकले यस्तो माग गरेको पार्टी प्रवक्ता मनिष सुमनले बताए। चुरे र वातावरण बुझ्दै नबुझ्नेहरूले हचुवाको भरमा बालुवागिट्टी निर्यात गर्नेसम्बन्धी विधेयक बनाएर संसद्मा पेस गरेका छन्, प्रवक्ता सुमनले भने, सरकारलाई यो विधेक फिर्ता लिन हामीले आग्रह गरेका छौं। सरकारले विधक फिर्ता नलिए सदनमा प्रतिवाद गर्छौं। एनसेल खरिदबिक्री छानबिन होस् जसपाले एनसेल खरिदबिक्री प्रकरणको छानिबन गर्नुपर्ने निर्णय पनि गरेको छ। एनसेल खरिदबिक्रीलाई यथास्थितिमा राखेर निष्पक्ष छानबिन गरी दोषीलाई कारबाही गर्नुपर्ने निर्णय गरेको हो। एनसेल खरिद बिक्रीमा ठूलो आर्थिक चलखेल भएको जसपाको ठहर छ। जसपा नेता राजकिशोर यादवले एनसेल खरिदबिक्री प्रकरणमा राजस्व छलीलगायत काम भएको हुनसक्ने आशंका भएको बताए। एनसेल खरिदबिक्रीमा अनियमितता भएको हाम्रो शंका छ। एनसेल खरिदबिक्रीलाई यथास्थितिमा राखेर सरकारले निष्पक्ष छानबिन गर्न समिति बनाउनुपर्छ, पूर्वसञ्चारमन्त्रीसमेत रहेका नेता यादवले भने, दोषी देखिएकालाई कानुनी दायरामा ल्याउन सरकारसँग हाम्रो पार्टीको माग छ। प्रदेशलाई अधिकार दिनुपर्छ संघीयतालाई बलियो बनाउन प्रदेश सरकारलाई छिट्टै ऐन कानुन बनाएर दिन पनि जसपाले सरकारसँग आग्रह गर्ने निर्णय गरेको छ। प्रदेश कर्मचारी समायोजन र प्रदेश प्रहरी ऐन तत्काल कार्यान्वयनमा लैजान सरकारसँग आग्रह गरिने प्रवक्ता सुमनले बताए। उनका अनुसार, पुस २५ र २६ राजनीति समितिको बैठक र २७ गते पार्टीको केन्द्रीय कमिटी बैठक बोलाउने र राष्ट्रियसभा निर्वाचनका लागि निर्वाचन आयोगमा दल दर्ता गर्ने जसपाले निर्णय गरिएको छ।"
बुधबार देशका यी प्रदेशमा हुने छ वर्षा,"काठमाडौं : बुधबार कोशी, बागमती र गण्डकी प्रदेशका पहाडी भूभागमा आंशिकदेखि सामान्य बदली हुने छ। बाँकी पहाडी भूभागमा आंशिक बदली रही तराई भूभागमा मौसम सामान्यतया सफा रहनेछ। मौसम पूर्वानुमान महाशाखाका अनुसार कोशी, बागमती र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावना रहेको छ। कोशी, बागमती, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। बुधबार राति कोशी, बागमती र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। कोशी, बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ।"
विद्यालयलाई १० रोपनी जग्गा दान,म्याग्दी : लुम्बिनी प्रदेशका प्रदेश प्रमुख अमिक शेरचनका १० दाजुभाइले मंगलबार म्याग्दीको एक विद्यालयलाई करिब १० रोपनी जग्गा दान गरेका छन्। उनीहरूले आफ्नो जन्मथलो म्याग्दीको मालिका गाउँपालिका४ मा रहेको ओखरबोट माविलाई नौ रोपनी तीन आना तीन दाम दुई पैसा क्षेत्रफलको जग्गा दान गरेका हुन्। नेपाल सरकारको मापदण्डअनुसार ४४ लाख ७७ हजार मूल्य कायम भएको जग्गा निःशुल्क उपलब्ध गराएका शेरचन परिवारले थप तीन लाख ३५ हजार सात सय ७७ राजस्व र पाँच हजार लेखापढी व्यवसायीको शुल्क पनि आफैंले बेहोरेका ओखरबोट माविका प्रअ नवीन कार्कीले जानकारी दिए।
स्वास्थ्य चौकी भवन निर्माण,नुवाकोट : नुवाकोटको सूर्यगढी गाउँपालिका५ स्थित गणेशस्थानमा गणेस्थान स्वास्थ्य केन्द्रको भवन निर्माण गरिएको छ। एक करोड ८१ लाख रुपैयाको लागतमा निर्माण गरिएको भवनको प्रतिनिधि सभा सदस्य अर्जुननरसिंह केसीले उद्घाटन गरे। भवन निर्माण भएसँगै सेवा प्रवाहमा सहज भएको छ।
"घरेलु हिंसाको सिकार पुरुष पनि, उजुरी दिनेको संख्या बढ्दै","बाँके : बाँकेमा पुरुष पनि घरेलु हिंसामा परेको जनाउँदै न्यायका लागि प्रहरी कार्यालयमा उजुरी दिन पुगेका छन् । चालु आर्थिक वर्षको साउनदेखि हालसम्म ४० जना पुरुषले न्यायका लागि उजुरी दिएको जिल्ला प्रहरी कार्यालय, महिला बालबालिका तथा ज्येष्ठ नागरिक सेवा केन्द्र प्रमुख प्रहरी निरीक्षक महेश्वरी विष्टले जानकारी दिए। उनका अनुसार पुरुषको तर्फबाट पनि हिंसामा परेको उजुरी आइरहेका छन् । तर पुरुषले दिने उजुरीको तुलनामा महिलाको सङ्ख्या अत्यधिक छ । 'अधिकांश हिंसामा परेको उजुरी महिलाको तर्फबाट आउने गरेका छन्', प्रहरी निरीक्षक विष्टले भने, 'कतिपय अवस्थामा पुरुषको तर्फबाट पनि उजुरी आइरहेका छन्, हामीले आवश्यक कारबाही गरिरहेका छाँै ।' जिल्ला प्रहरी कार्यालय बाँकेको तथ्याङ्कअनुसार बाँकेमा पछिल्लो तीन वर्षमा घरेलु हिंसाका दुई हजार सात सय ५० वटा उजुरी दर्ता भएका छन् । अधिकांश घटनामा महिला पीडित रहेका छन् । अहिले पुरुषले समेत आफूमाथि हिंसा भएको भन्दै उजुरी दिन थालेका छन् । जिल्ला प्रहरी कार्यालय बाँकेमा आव २०७७७८ मा सात सय ३८, २०७८७९ मा आठ सय ८९, २०७९८० मा आठ सय ८५ र चालु आवको साउनदेखि हालसम्म घरेलु हिंसामा परेको जनाउँदै तीन सय ३२ वटा उजुरी परेका छन् । जिल्ला प्रहरी कार्यालय बाँकेका प्रवक्ता प्रहरी नायब उपरीक्षक नारायण डाँगीले हिंसामा परेको भन्दै उजुरी दिने महिलामा बयान फिर्ता गरी उजुरी फिर्ता हुने प्रवृत्ति पनि देखिएको बताए। 'निवेदन दिइसकेपछि कतिपय निवेदनकर्ता सम्पर्कमा आउँदैनन् । प्रतिशोध साँध्नका लागि उजुरी दिने र त्यसपछि वास्तै नगर्ने प्रवृत्तिसमेत बढ्दै गएको छ', उनले भने, 'उजुरी परेपछि हिंसासँग जोडिएका घटनालाई सुक्ष्मरूपले गम्भीरतापूर्वक अनुसन्धान गर्ने गरिएको छ ।' रासस"
लागुऔषध कारोबारीलाई नियन्त्रणमा लिन प्रहरीले गोली चलायो,"काठमाडौं : लागुऔषध कारोबारीलाई नियन्त्रणमा लिन प्रहरीले गोली चलाएको छ। मंगलबार दिउँसो १ बजेतिर ललितपुरको झम्सीखेलस्थित ठाडोढुंगाबाट एकजना लागुऔषध कारोबारीलाई नियन्त्रणमा लिन प्रहरीले गोली चलाएको हो। उपत्यका अपराध अनुसन्धान कार्यालयका प्रवक्ता एवं प्रहरी उपरीक्षक रवीन्द्र रेग्मीले नियन्त्रणमा लिने क्रममा लागुऔषध कारोबारी ४५ वर्षीय अविनाश राईले प्रहरीमाथि आक्रमण गरेपछि गोली चलाइ नियन्त्रणमा लिएको जानकारी दिए। राईको दाहिने खुट्टामा गोली लागेको छ। उनको ट्रमा सेन्टरमा उपचार भइरहेको प्रहरीले जनाएको छ। प्रहरीका अनुसार उनको साथबाट दुई राउण्ड गोली, एकथान पेस्तोल र लागुऔषध बरामद भएको छ।"
"मनाङको तापक्रम माइनस १६, स्थानीय बेँसी झर्न थाले","मनाङ : जाडो बढेसँगै हिमाली जिल्ला मनाङको तापक्रम दैनिक घट्दै गएको छ। मङ्सिरको अन्तिम साता आइपुग्दा यहाँको तापक्रम घटेर माइनस १६ डिग्री सेल्सियस पुगेको छ। बिहानीपखको तापक्रम माइनस आठदेखि १० को हाराहारीमा भए पनि रातिमा करिब माइनस १६ देखि १८ डिग्रीसम्म पुग्ने गरेको छ। प्रमुख जिल्ला अधिकारी सुवासकुमार लामिछानेका अनुसार मनाङ सदरमुकाम चामे आसपासका क्षेत्रमा माइनस १६ देखि १८ डिग्रीसम्म पुग्ने गरेको छ। तापक्रम मापन गर्दा अत्यन्त कम देखाउँदै गएको उनले बताए। जसका कारण यहाँको जनजीवन कष्टकर बन्दै गएको उनले बताए। प्रजिअ लामिछानेले भने, 'चिसोले धारामा पानी जमेको छ भने खोलानालामा पनि पानी जम्दै गएको छ। बाटोमा हिउँ छ। सवारीसाधनको आवतजावत न्यून मात्रामा छ। पिउने पानी जोहो गर्नै मुस्किल हुन थालेको छ।' चिसो बढ्दै जाँदा यहाँका पूर्वाधार निर्माणका काम ठप्प भएको प्रजिअ लामिछानेले जानकारी दिए। चामे गाउँपालिकाले सूचना जारी गरी विकास निर्माणमा प्रयोग हुने सिमेन्टजन्य काम नगर्न आग्रह गरेको छ। निमित्त प्रमुख प्रशासकीय अधिकृत नमनारायण मल्लले चिसोका कारण सिमेन्टसँग सम्बन्धित निर्माण कार्यमा समस्या हुने भएकाले काम बन्द गर्न भनिएको बताए। पूर्वाधार कार्यालय मनाङका प्रमुख जय विष्टले भने, 'चिसो अत्यधिक छ। त्यसैले सिमेन्टजडित कार्य ठप्प भएको छ। योजनाको नापजाँच, परीक्षणको काम गरिरहेका छौँ।' पहिलो हिमपात हुनासाथ यहाँका शैक्षिक संस्था बन्द भएका छन्। शैक्षिक संस्था बन्द भएपछि यहाँका अधिकांश स्थानीय जाडो छल्न जिल्लाबाहिर गएका छन्। यहाँका स्थानीय लमजुङ, काठमाडौँ, पोखरातर्फ झर्ने क्रम जारी रहेको छ। चिसोका कारण स्थानीय तल झरेपछि नार्पाभूमि गाउँपालिकामा रहेका दुई प्रहरी चौकी सदरमुकाम सारिएको प्रजिअ लामिछानेले जानकारी दिए। उनका अनुसार नार्पाभूमिका अत्यावश्यक कामकाजका लागि सदरमुकामस्थित चामे गाउँपालिका३ कोतोमा अस्थायी कार्यालय स्थापना गरी सेवा प्रवाह भइरहेको छ। अन्नपूर्ण संरक्षण क्षेत्र आयोजना (एक्याप) इकाई कार्यालय मनाङका प्रमुख ढकबहादुर भुजेलले चिसो बढिरहेको अवस्थामा पनि पर्यटकको आगमन भइरहेको बताए। सिजनमा भन्दा पर्यटकको आगमन कम भए पनि आउने क्रममा जारी रहेको उनले जानकारी दिए। उनले भने, 'चिसोमा पनि दैनिक १५ देखि २० पर्यटक आएका छन्। बाटोमा केही मात्रामा हिउँ छ। हिउँ खेल्दै रमाउँदै पर्यटक थोराङ्ला भञ्ज्याङ, तिलिचो तालतर्फ जाने आउने भइरहेको छ।' माथिल्लो क्षेत्रमा रहेका होटल व्यवसायी पूर्ण रुपमा बन्द नभएको भुजेलले जानकारी दिए। पर्यटकलाई मौसमसम्बन्धी जानकारीका साथै बाटोमा हुनसक्ने जोखिमलाई मध्यनजर गरी यात्रा गर्न सुझाव दिँदै आएको उनले बताए। मनाङ ङिस्याङ गाउँपालिका५ भ्राकाका किसान सोनाम लामाले धेरैजसो गाउँले तल झरेका बताउँछन्।। आफूहरु घर कुर्ने र याकचौँरी हेर्न घरमै बसेको उनले बताए। उनले भने, 'चिसोमा माउ चौँरी र युवा अवस्थाका याकलाई खुवाउन र बचाउन सजिलै हुन्छ। तर, चिसोमा बच्चालाई जोगाउन भने मुस्किल हुन्छ। ठूला पशुचौपायले पानी, घाँस आफैँ खोज्न सक्छन्।' 'लामो समयसम्म हिमपात भयो भने अलिअलि जम्मा गरेर राखेको घाँस सकिन्छ र खान नपाई दुब्लाएर मर्ने गर्छन्। जाडो मौसममा बच्चालाई गोठ बनाएर राखिन्छ भने हिउँ बढी परे पनि ठूला पशुचौपायलाई हिउँमै छाड्नुपर्छ। जाडोमा घाँस कम हुने भएकाले दूध पनि कम हुने हुँदा बच्चालाई मात्र पुग्छ। हामीले यो समयमा दूध दुहुँदैनौं', उनले भने, 'लेकका खर्कबाट गाउँघर नजिक याकचौँरी ल्याइन्छ। नावर पनि याकचौँरीसँगै अलि तल नै झर्छन्। जसले गर्दा हिउँ चितुवा पनि पशुचौपाया नजिकै आहाराका लागि आउने गर्दछन्। यसबाट जोगाउन पनि हामी यहाँ बस्नुपर्ने हुन्छ।' यहाँ फागुनको पहिलो सातादेखि खेतीपातीको समय सुरु हुन्छ। त्यसबेला बेँसीमा झारिएका गोठ लेकका खर्कतर्फ लैजाने गरिन्छ। हाल जिल्लाभर चार हजार तीन सय ९७ याकचौँरी रहेका भेटेरिनरी अस्पताल तथा विज्ञ केन्द्रका प्रमुख नरेन्द्र राईले जानकारी दिए। जाडो कम हुँदै गएपछि यहाँका स्थानीय पनि घर फर्कन थाल्छन्। रासस"
जनकपुरमा तीन दिन मदिरा र माछामासु बिक्री वितरणमा रोक,"धनुषा : जनकपुरधाममा श्रीसीताराम विवाहपञ्चमी महोत्सवको अवसरमा तीन दिनसम्म मदिरा तथा माछामासु बिक्री वितरणमा रोक लगाइएको छ। जिल्ला प्रशासन कार्यालय धनुषाले आज एक सूचना जारी गर्दै मङ्सिर २८ गते राति १२ बजेदेखि पुस १ गते राति १२ बजेसम्म मदिरा तथा माछासुको बिक्री वितरणमा रोक लगाएको हो। सप्ताहव्यापी विवाहपञ्चमी महोत्सवलाई सुरक्षित, मर्यादित र सौहार्दपूर्ण वातावरणमा मनाउनका लागि जिल्ला सुरक्षा समितिको बैठकले यस्तो निर्णय गरेको प्रशासकीय अधिकृत विश्वविजय शर्माले जानकारी दिए। यस अवधिमा जनकपुरधामको परिक्रमा क्षेत्रभित्र र परिक्रमा सडकको दायाँबायाँ मदिरा बिक्री वितरण, सेवन तथा पशुपक्षी काट्न, माछा, मासु बिक्री वितरण, ओसारपसार गर्न निषेध गरिएको प्रमुख जिल्ला अधिकारी चक्रपानी पाण्डेले बताए। निर्देशकको पालना नगरे प्रचलित कानुन बमोजिम कारबाही हुने जिल्ला प्रशासन कार्यालय धनुषाले जनाएको छ।"
सुनकोसीमरिण डाइभर्सनको निर्माण १३ दिनदेखि ठप्प,"सिन्धुली : राष्ट्रिय गौरवको आयोजना सुनकोसीमरिण डाइभर्सनमा लगातार पहिरो खसेपछि १३ दिनदेखि सुरुङ खन्ने कार्य ठप्प भएको छ। सुरुङ खन्ने टनेल बोरिङ (टीबीएम) मेसिनलाई पहिरोले थिचेपछि १३ दिनदेखि डाइभर्सनको निर्माण कार्य रोकिएको हो। सुनकोसीमरिण डाइभर्सन आयोजनाका प्रमुख मित्र बरालका अनुसार टनेलको दायाँबायाँ र माथिबाट चट्टान तथा पाउडर जस्तो फिलाइट माटो झरेर टीवीएम मेसिन १३ दिन यता थिचेपछि सुरुङ खन्ने कार्य रोकिएको हो। १३ दशमलव ३ किलोमिटर लामो सुरुङ खन्ने क्रममा चुरे र महाभारत क्षेत्र कटेर करिब सुनकोसीगढतिर क्षेत्रमा प्रवेश गरेपछि चौथो पटक टीवीएम मेसिन अवरुद्ध भएको हो, बरालले भने। यसअघि पहिलो पटक सात दिन, दोस्रो पटक नौं दिन र तेस्रो पटक २७ दिन टीवीएम मेसिनमा पहिरो, हिलो लेदो तथा धूलो पाउडर खसेर टनेल निर्माण ठप्प भएको थियो। कमलामाई नगरपालिका२ कुसुमटारबाट १३ दशमलव ३ किलोमिटर लामो टनेलमध्ये हाल १० दशमलव ५४७ किलोमिटर सुरुङ टीवीएमले खनिसकेको छ। यसअघि अवरुद्ध टीवीएम मेसिन सञ्चालन गर्न १० मिटर चौडाइ र आठ मिटर हाइटको बाइपास बनाएर धूलो पाउडरलाई बाहिर निकाल्नका लागि कन्सल्ट्यान्ट, भूगर्भविद, निर्माण व्यवसायी र आयोजनाका प्राविधिक खटेर बाइपास निर्माण गरिएको थियो। तर यसपटक पहिरो पन्छाउन कठिन भएको छ, बराले थपे। आयोजनाले टीवीएम मेसिन निस्कने प्वाइन्ट र ड्यामसाइट समेत निर्माण थालिसकेपछि चौथो पटक पहिरोले टनेल निर्माण कार्य ठप्प भएपछि चिन्ता थपिएको छ। भूगर्भ भित्र यसै भन्न त सकिँदैन, तर चुरे कटेर महाभारत क्षेत्र प्रवेश भएपछि ठूलो समस्या नआउने आकलन थियो तर यही थप समस्या आएर १३ दिनदेखि निर्माण कार्य ठप्प भएको छ। यसको समाधनका लागि पहल भइरहेको छ, बरालले भने। २२ महिनाभित्र निर्माण सम्पन्न गर्ने गरी डाइभर्सन निर्माणका लागि सुरुङ खन्ने कार्य चिनियाँ कम्पनी चाइना ओभरसिज इन्जिनियरिङ (कोभेक)ले ठेक्का पाएको थियो। गएको १४ महिनाअघि टीवीएम मेसिनद्वारा सुरुङ खन्ने कार्य सुरु गरिएको थियो। उक्त मेसिनद्वारा दैनिक २५ मिटर देखि ३८ मिटरसम्म टनेल खन्ने गरिएको थियो। ५ दशमलव ५ डायमिटरको सुरुङमार्गमा निर्माण गरिएको छ। सुनकोसी गाउँपालिका६ स्थित कानढुंग्रीबाट सुनकोसी नदीमा १६ मिटर उचाइको बाँध निर्माण गरी सुरुङमार्फत प्रतिसेकेन्ड ६७ दशमलव ६६ मिटर हेटेडबाट पानी कमलामाई नगरपालिका२ कुसुमटारमा झारिनेछ। उक्त पानीबाट ३१ दशमलव ७ मेघाबाट विद्युत उत्पादन गरिनुका साथै तराईका बारा, रौतहट, सर्लाही, महोत्तरी र धनुषा जिल्लामा गरी एक लाख २२ हजार हेक्टर क्षेत्रमा सिँचाइ सुविधा पुर्याउने लक्ष्य राखिएको छ। सरकारले यसलाई राष्ट्रिय गौवको आयोजनाका रूपमा लिएको छ। यस आयोजनाको कुल लागत ४६ अर्ब १९ करोड रहेको छ।"
अलैंचीको मूल्य बढ्यो,"संखुवासभा: संखुवासभामा एक दशकअघिदेखि ओरालो लागेको अलैँचीको मूल्यमा यस वर्ष केही सुधार आएको छ। अलैँचीको मूल्य हाल प्रतिमन (४० किलो) ७० हजार रुपैयाँ पुगेको छ। झन्डै १० वर्षअघि प्रतिमन एक लाख २० हजार रुपैयाँसम्म कारोबार हुँदै आएको अलैँचीको मूल्य घटेर प्रतिमन २५ हजारसम्म झरेको थियो। पछिल्लो समय नेपालबाट भारत, पाकिस्तानलगायत देशमा अलैँची निर्यात हुन थालेपछि यसको मूल्य बढेको हो। जिल्लाका किसानको मुख्य आम्दानीको स्रोत मानिने अलैँचीको मूल्य यस वर्ष सुरुवातदेखि नै बढ्दो क्रममा रहेको अलैँची व्यवसायी महासंघका जिल्ला अध्यक्ष कुमार श्रेष्ठले बताए। उत्पादन कम, माग बढी भएका कारणले अलैँचीको मूल्य वृद्धि भएको उहाँको भनाइ छ। यहाँ उत्पादित ९८ प्रतिशत अलैँची नेपालबाहिर निर्यात हुने गरेको तथ्यांक छ। अलैँचीको मूल्य वृद्धि भए पनि यसबाट किसानले भने प्रत्यक्ष फाइदा लिन सकेका छैनन्। संखुवासभामा दुई हजार आठ सय ७१ हेक्टर क्षेत्रफलमा अलैँची खेती गरिँदै आएको छ। जिल्लामा गत वर्ष नौ सय ४० मेट्रिक टन अलैँची उत्पादन भएको थियो। यस वर्ष भने अलैँचीको उत्पादन घट्ने महासंघको अनुमान छ। अलैँची संखुवासभा, पाँचथर, ताप्लेजुङ, इलाम, धनकुटासहित पहाडी र उच्च पहाडी जिल्लामा उत्पादन हुन्छ। व्यवसायीका अनुसार अलैँचीलाई गुणस्तरका आधारमा क, ख र ग गरी तीन तहमा विभाजन गरिएको छ। नेपालमा उत्पादित अलैँचीको मुख्य बजार भारत हो। अलैँची पूर्वी पहाडी जिल्लाका किसानको आम्दानीको भरपर्दो स्रोत हो। जिल्लामा करिब ४० वर्षभन्दा पुराना बोट भएकाले पनि उत्पादनमा ह्रास आएको कृषि ज्ञान केन्द्र संखुवासभाले जनाएको छ। अधिकांश अलैँची बगानमा पुराना बोट भएकाले उत्पान घट्नुका साथै बोटसमेत डढ्ने गरेका छन्।"
मेची बगरमा युवाले फलाए ८६ लाखको आलु,"झापा : दशगजासँग जोडिएको मेची नदीको बगरमा काँसघारी फाँडेर दुई युवा किसानले ८६ लाख रुपैयाँको आलु फलाएका छन्। मेचीनगर वडा नं १५ मा लीला खनाल र हरि नेपालले यसै वर्ष एक सय आठ बिघा जग्गा लिजमा लिएर नेपाली बाबु स्मार्ट कृषि फार्म सञ्चालन गरेका थिए। फार्मको ११ बिघा जग्गामा पहिलो बालीका रूपमा आलु उत्पादन भएको हो। आधुनिक प्रविधिबाट ४५ लाख लगानीमा आलु खेती गरेको सञ्चालक खनालले जानकारी दिए। उनका अनुसार हाल एक कट्ठा जमिनमा लगभग ११ क्विन्टलका दरले आलु उत्पादन भएको छ। आलु खन्ने, रोप्ने, गोड्ने र सिँचाइका लागि ४५ जना श्रमिकले दैनिक रोजगारी पाइरहेका छन्। फार्ममा उत्पादित पहिलो यामको सेतो आलु खन्ने र बिक्री गर्ने काम धमाधम भइरहेको छ। एघार बिघामा दुई हजार तीन सय ३२ क्विन्टल आलु फलेको र बिर्तामोडलगायत झापाका विभिन्न बजारबाट खेतमै आउने व्यापारीले प्रतिक्विन्टल तीन हजार सात सयका दरले आलु किनेर लैजाने गरेको खनालले जानकारी दिए। आलु व्यापारीले फार्मबाट प्रतिकेजी ३७ का दरले लैजाने गरेको उक्त आलु हाल खुद्रा बजारमा प्रतिकेजी ५० देखि ६० रुपैयाँ म्ममा बिक्री हुने गरेको छ। रासायनिक तथा कीटनाशक विषादीको प्रयोग नगरी अर्गानिक प्रविधिबाट खेती गरिएको हुँदा आलुले राम्रो बजार पाएको सञ्चालकको भनाइ छ। गत वर्ष भारतको मणिपुरबाट आएर झापामा जग्गा किनेका एक प्रवासी नेपालीसँग लीला खनालको भेट भएको थियो। ती प्रवासी नेपालीले आफूले मणिपुरमा आलु फलाएर बेचेको पैसाले जग्गा किनेको खनाललाई बताएका थिए। आलु बेचेर जग्गा जोड्ने कुराले आलु खेती गर्ने प्रेरणा मिलेको खनालले बताए। त्यसपछि आलु खेतीको सम्भाव्यताबारे मणिपुर, आसाम र पञ्जाबसम्म पुगेर खनालले अध्ययन अवलोकन गरेका थिए। खनाल पाँच वर्ष कोरियामा वैदेशिक रोजगारीमा गएका थिए। विदेशबाट फर्केपछि उनी परम्परागत कृषि कर्मसँगै घडेरी व्यवसायमा लागेका थिए। अब पूर्णकालीन कृषि व्यवसायमा लाग्ने उनको सोच छ। आलुले राम्रो उत्पादनसँगै नाफा दिएपछि फार्मका अर्का सञ्चालक हरि नेपाल उत्साहित छन्। 'पहिलोपटक लगाएको आलुमै सोचेभन्दा राम्रो आम्दानी भयो,' उनले भने, 'आउँदो साल अहिलेको तुलनामा दोब्बर जग्गामा आलु खेती गर्ने सोच बनाएका छौँ। अरू बाली पनि आसलाग्दो रूपमा फस्टाइरहेको छ।' उनी पनि विगतमा तीन वर्ष मलेसियामा वैदेशिक रोजगारी गरेर फर्किएका हुन्। विदेशमा रहँदा उनले मलेसियाको कृषि फार्मको अध्ययन गरेका थिए। विदेशबाट फर्केपछि मेचीनगरमा अमृत डेरी स्थापना गरेको उनले विगत चार वर्षदेखि आफूलाई कृषि व्यवसायमा केन्द्रित गरेका छन्। विदेशबाट फर्केका र कृषिमै केही नयाँ काम गरौँ भन्ने सोच बोकेका खनाल र नेपालले यसै वर्ष साझेदारीमा मेचीनगरको वडा नं १० र १५ मा जग्गा लिजमा लिएर ठूलो मात्रामा तरकारी खेती सुरु गरेका हुन्। 'अहिले आलु फलेको ठाउँ मेची नदीको काँसघारी रहेको बगर जग्गा हो,' फार्ममा सञ्चालक नेपालले भने, 'स्थानीय विद्यालय र केही किसानको स्वामित्वको जग्गा भएकाले उहाँहरूसँग सम्झौता गरेर लिजमा जग्गा लिँदा यहाँ बाली उत्पादन होला भनेर कसैले पत्याएका थिएनन्।' काँसघारी फँडानी गरेर ट्रयाक्टरले बाँझो फुटाएको उक्त जग्गा सिमानाको दशगजामै जोडिएको छ। कतिपय जग्गामा बर्खामा खोलाको भेल पस्ने त्रास छ। काँसघारीलाई उर्बर जमिनमा परिणत गर्न निकै मिहिनेत र लगानी खर्च भएको नेपालले बताए। फार्मका कृषि प्राविधिक विमल तामाङले बगरको मिश्रित दोमट माटोमा उर्बरा शक्ति धेरै हुने भएकाले आलुखेतीका लागि उक्त जग्गा चयन गरिएको बताए। उनले फार्ममा गोबर र तोरीको पिनालाई मलका रूपमा अत्यधिक प्रयोग गरिएको जानकारी दिए। फार्मले स्थानीय कालिका प्राथमिक विद्यालयको ८६ बिघा र स्थानीयवासीको २२ बिघा गरी एक सय आठ बिघा जग्गा लिजमा लिएको हो। सोमध्ये ११ बिघामा आलु खेती र अढाइ बिघा जग्गामा फर्सी खेती गरिएको छ। अन्य जमिनमा लौका, टमाटर, फूलकोपीलगायतका तरकारी लगाइएको छ। बर्सातको समयमा मेची नदीमा आउने बाढीले पुर्याउन सक्ने क्षति फार्मको सबैभन्दा ठूलो चुनौती हो। स्थानीय, प्रदेश र संघीय सरकारबाट फार्मले हालसम्म कुनै अनुदान लिएको छैन। नदीमा तटबन्ध र फार्मसम्म विद्युतीय प्रसारण लाइन पुर्याइदिन स्थानीय सरकारसँग आग्रह गरिएको सञ्चालक खनालले बताए। रासस"
कर्णालीमा एमयु नीति प्रयोगशाला स्थापना,"वीरेन्द्रनगर : मध्यपश्चिम विश्वविद्यालयमा एमयु नीति प्रयोगशाला स्थापना गरिएको छ। कर्णालीको विकास र समृद्धिका लागि आवश्यक नीति तर्जुमा गर्न तथा विश्वविद्यालयमा नीतिगत अध्यायन र अनुसन्धान सुरुवात गर्नका लागि प्रयोगशाला स्थापना गरिएको हो। विश्वविद्यालयका उपकुलपति प्राडा नन्दबहादुर सिंहले मंगलबार प्रयोगशालाको विधिवत् रुपमा उद्घाटन गरे। उनले कर्णाली प्रदेशस्थित मध्यपश्चिम विश्वविद्यालयमा स्थापना भएको एमयु नीति प्रयोगशालाले संघीय, प्रदेश र स्थानिय नीतिहरूका विषयमा अध्यायन अनुसन्धान र नयाँ नीति तर्जुमा गर्नका लागि यो प्रयोगशाला सहयोगी बन्ने बताए । उनले भने, 'कर्णालीको विकास र समृद्धिका लागि यहाँको हावापानी, भुगोल, सामाजिक, सांस्कृतिक अवस्था सुहाउँदो नीति आवश्यक छ। त्यसका लागि प्रयोगशालाले अध्ययन अनुसन्धान गरी स्थानीय तहदेखि संघीय सरकारसँग सहकार्य गर्नेछ। नीतिमा आवश्यक नवीनतम सुधारका लागि पनि सुझाव दिनेछ।'"
विशेष अदालतले फैसला गरेका मुद्दामा चित्त नबुझेको भन्दै सर्वोच्च पुग्यो अख्तियार,काठमाडौं : विशेष अदालतबाट फैसला भएका मुद्दामा चित्त नबुझेको भन्दै अख्तियार दुरूपयोग अनुसन्धान आयोगले सर्वोच्च अदालतमा पुनरावेदन दिएको छ। आयोगबाट विशेष अदालतमा दायर भइ विभिन्न मितिमा फैसला भएकामध्ये घुसरिसवत लिइ भ्रष्टाचार गरेका सम्बन्धी मुद्दामा गरिएका फैसला चित्त नबुझेपछि पुनरावेदन दिएको अख्तियारका प्रवक्ता नरहरी घिमिरेले जानकारी दिए। घुस रिसवत मुद्दाका प्रतिवादी मेकानिकल इन्जिनियर दिपक बम र विचौलिया नीरक बहादुर शाहीविरुद्ध आरोपदावी मिसिल संलग्न प्रमाणहरूबाट पुष्टि हुन नसकेको भन्दै विशेष अदालतले उनीहरूलाई सफाइ दिएको थियो। तर अख्तियारले नबुझी नहुने साक्षी र पक्षलाई अदालतले नझिकाएको र घुसजस्तो कलंकको आरोप लागेका प्रतिवादीहरूलाई सफाइ दिनेगरी गरेको फैसला न्यायोचित नदेखिएको भन्दै पुनरावेदन गरेको बताएको छ।
थुनामा रहेका बन्दीको मुद्दा मिलाइदिन्छु भन्दै ठगी गर्ने दुई जना पक्राउ,काठमाडौं : पुर्पक्षका लागि थुनामा रहेका बन्दीको मुद्दा मिलाइदिन्छु भन्दै ठगी गर्ने दुई जना पक्राउ परेका छन्। नेपाल प्रहरीको केन्द्रीय अनुसन्धान व्युरोले भोजपुरका घर भई काठमाडौं बस्दै आएकी २६ वर्षीया रितु राई र बर्दिया घर भई काठमाडौं बस्दै आएका २१ वर्षीय निरेश चौधरीलाई पक्राउ गरेको छ। काठमाडौं जिल्ला अदालतको आदेशले पुर्पक्षको लागि कारागार कार्यालय जगन्नाथ देवल थुनामा रहेका सुर्खेतका रेवन्त खड्काको मुद्दा मिलाई थुनामुक्त गरादिन्छु भन्दै उनीहरूले करिब एक लाख ठगी गरेका थिए। प्रहरीका अनुसार उनीहरूले रेवन्तका बुब अमरबहादुर खड्काबाट पटकपटक गरी ९९ हजार ७५ हजार ठगी गरेका थिए। केन्द्रीय अनुसन्धान ब्युरोले रेवन्तलाई गत मंसिर २५ गते पक्राउ गरेको थियो। आपराधिक विश्वाशघात तथा ठगी मुद्दामा उनीबारे थप अनुसन्धान भइरहेको व्युरोका सूचना अधिकारी नवराज अधिकारीले जानकारी दिए।
ललितपुर महानगरको प्रांगणमा उभिँदा ईःविरुद्ध स्थानीयको विरोध,"काठमाडौं : फुटपाथ व्यवसायीलाई हटाउने ललितपुर महानगरपालिकाको निर्णयको विरोधमा आन्दोलन गर्न लागेका अभियन्ता ईःविरुद्ध स्थानीयले प्रदर्शन गरेका छन्। फुटपाथ व्यवसायीलाई हटाउने महानगरको निर्णय उचित भएको र यसको विरोध गर्न नहुने भन्दै स्थानीयहरूले अभियन्ता ईःविरुद्ध प्रदर्शन गरेका हुन्। फुटपाथ व्यवसायीलाई हटाउने ललितपुर महानगरको निर्णयविरुद्ध अभियन्ता ईःले महानगरपालिकाको प्रांगणमा उभिएर प्रदर्शन गर्न खोजेका थिए। तर, स्थानीयहरूले सडकमा व्यापार गर्न नपाईने भन्दै अभियन्ता ईःविरुद्ध नै प्रदर्शन गरेका थिए। स्थानीयको प्रदर्शनपछि सुरक्षाकर्मीले महानगरभित्र अभियन्ता ईःलाई सुरक्षा दिएर राखेको थियो। त्यसपछि कडा सुरक्षाकाबीच सुरक्षाकर्मीले अभियन्ता ईःलाई त्यहाँबाट निकालेको थियो। महानगरपालिकाले मंसिर २४ गतेदेखि लगनखेलमंगलबजार क्षेत्रमा फुटपाथ राख्न निषेध गरेको थियो। तर, अभियन्ता ईःले फुटपाथ व्यवसायीलाई विकल्पसहित व्यवस्थापन गर्नुपर्ने भन्दै उभिएर विरोध गर्न खोजेका थिए। यसअघि पनि काठमाडौं महानगरले फुटपाथ व्यवसायीलाई हटाउने निर्णय गर्दा अभियन्ता ईःले राष्ट्रिय सभागृहबाहिर १ सय ९९ घण्टा उभिएर विरोध जनाएका थिए। त्यसपछि काठमाडौं महानगर र अभियन्ता ईःबीच सम्झौता भएको थियो।"
पाल्पामा पुग्ने पर्यटकलाई स्थानीय कला संस्कृति देखाइने,"तानसेन : पाल्पामा पुग्ने पर्यटकलाई स्थानीय कला संस्कृतिको अवलोकन गराइने भएको छ। यहाँ खुला नाचघरमा स्थानीय कला संस्कृति देखाउन लागिएको छ। कला संस्कृतिमार्फत पर्यटन प्रवर्द्धन गर्नका लागि लुम्बिनी प्रदेश सरकारले सदरमुकाम तानसेनमा श्रीनगर सांस्कृतिक डबली निर्माण गरेको छ। निर्माण गरिएको डबली तानसेन नगरपालिकालाई हस्तान्तरण गरिएको छ। लुम्बिनी प्रदेशका मुख्यमन्त्री डिल्लीबहादुर चौधरीले नगर प्रमुख सन्तोषलाल श्रेष्ठलाई सांस्कृतिक डबलीको साँचो दिएर डबली हस्तान्तरण गरेका हुन्। प्रदेश सरकारको ६ करोड ८२ लाख ५६ हजार ९१ रुपैयाँको लागतमा प्रतीक्षा कन्ट्रक्सन निर्माण कम्पनीले डबली निर्माण गरेको हो। तीन वर्षमा निर्माण सम्पन्न भएको हो। आन्तरिक तथा बाह्य पर्यटकहरूका लागि स्थानीय कला संस्कृतिमार्फत मनोरञ्जन गराउने, पर्यटकहरूको आगमन बढाउने र पाल्पालाई लुम्बिनी प्रदेशकै हिल स्टेसनका रूपमा विकास गर्ने उद्देश्यले डबली निर्माण गरिएको नगरप्रमुख श्रेष्ठले बताए। स्थानीय कला संस्कृतिलाई बचाउँदै पर्यटनको माध्यमबाट आयआर्जन बढाउन डबली निर्माण गरिएको मुख्यमन्त्री चौधरीले बताए। तानसेन नगरपालिकाले दैनिक कार्यतालिका बनाएर यस क्षेत्रको सबै किसिमका कला संस्कृतिहरू प्रदर्शन गर्नुपर्नेमा उनको जोड थियो। स्थानीय कला संस्कृतिको जर्गेना हुनेमा पूर्ण विश्वास रहेको लुम्बिनी प्रदेशका सभामुख तुलाराम घर्तिमगरले बताए। नगरपालिकाले विस्तृत कार्ययोजना बनाएर नियमित रूपमा सांस्कृतिक डबली सञ्चालन गर्नुपर्ने प्रदेश सभा सदस्य खेमबहादुर सारुले बताए। डबलीमा पाँच सय दर्शको क्षमता रहेको छ। यहाँ स्टेज, दर्शक कक्ष, पोसाक परिवर्तन कक्ष, कोलसेट, शौचालय, सुरक्षा गार्ड कक्ष, टिकट काउन्टर, कार्यालय कोठा, कफी सप र आवश्यक पार्किङसहितको सुविधा रहेको छ।"
बुटवलबाट चिनी बरामद,बुटवल : भारतबाट अवैध रूपमा ल्याएर राखिएको चिनी बुटवलबाट बरामद भएको छ। विशेष सूचनाका आधारमा राजश्व अनुसन्धान कार्यालयबाट खटिएको टोलीले पाँच जनाको घरबाट चिनी बरामद गरेको हो। नेपाली बजार मूल्य अनुसार बरामद गरिएको चिनीको मूल्य चार लाख ८ हजार रुपैयाँ पर्ने कार्यालय प्रमुख अनुसन्धान अधिकृत पशुपतिबाबु पुरीले जानकारी दिए। टोलीले एउटा पिकअप भ्यान गाडी र एउटा भारतीय नम्बर प्लेटको मोटरसाइकल समेत बरामद गरेको छ।
ढाकाका कपडाले पाएनन् बजार,"तेह्रथुम: म्याङलुङ बजार कारागार टोलकी मञ्जु लिम्बू ढाकाको सारी बुनेरै दुई जनाको परिवारको पालनपोषण गरिरहेकी छन्। आठ वर्षअघि श्रीमानको मृत्युपछि १४ वर्षीय छोरोको पढाइ खर्चसहित घरको खर्च धानिरहेकी उनको समय हरेक दिन बिहान ५ बजेदेखि राति अबेरसम्म ढाकाको सारीको तानमै बित्ने गर्छ। एउटा सारी बुनिसक्न उनलाई सातदेखि १० दिन लाग्छ। बाक्लो बुट्टा भएको सारी बुन्न १० दिन र पातलो बुट्टा भएको सारी बुन्न सात दिन लाग्ने गरेको उनको भनाइ छ। बजारमा एउटा सारीको मूल्य छ हजारदेखि १३ हजार रुपैयाँसम्म पर्दछ। सामान्य लेखपढ गरेकी लिम्बूले ढाकाको सारी बुनेरै मासिक २२ हजार रुपैयाँ नाफा निकाल्ने गरेको बताइन्। 'सानो हुँदा पढिएन, अहिले यही सारी बुन्यो यसैले आमा छोराको गुजारा चलिरहेको छ', लिम्बूले भनिन्। उनीजस्तै सोही टोलमा डेरा गरी बस्ने ३८ वर्षीया एकल महिला कुमारी राई पनि ढाकाको सारी बुनेरै गुजारा चलाउँदै आएकी छन्। सात वर्षयता श्रीमान् हराएपछि आठवर्षे छोरोको अभिभारा एक्लै उठाएकी उनले ढाकाको सारी बुनेरै कक्षा छोरोको पढाइ खर्च पुर्याएकी छन्। डेरा भाडा तिरी मासिक खर्च गरी मासिक रुपमा पाँचदेखि १० हजार रुपैयाँसम्म बचत गर्ने गरेको उनको भनाइ छ। सङ्खुवासभा मादी मूलखर्ककी उनले म्याङलुङ आएर नवीन विकास ढाका कपडा उद्योगमा ढाका बुन्न सिकेकी थिइन्। सुरुमा ढाकाको गलबन्दी ज्यालामा बुन्न सुरु गरिन्। त्यतिबेला आफूसँग पैसा नभएकाले ज्यालामै बन्नु परेको उनको भनाइ छ। 'पछि तानका सामानहरु किनेर ल्याएपछि कोठामा आफैँ बुन्न थालेँ। आफैँले बुन्दा धेरै फाइदा हुने रहेछ', उनले भनिन्। मेन्छ्यायेम गाउँपालिका२ स्थायी घर भई म्याङलुङ क्याम्पस बिएड तेस्रो वर्षमा अध्ययनरत १९ वर्षीया सन्ध्या लिम्बू पनि बिहान क्याम्पस गएर दिउँसोको समयमा ढाकाको गलबन्दी बुन्ने गर्छिन्। गलबन्दी बुन्ने तान सानो हुने भएकाले कोठाको एक कुनामा सजिलै अट्छ। एक दिनमा एउटा गलबन्दी तयार हुने र यसमा ८०९० रुपैयाँको धागो लाग्ने उनी बताउँछिन्। उनका अनुसार बजारमा एउटा गलबन्दी दुई सय रुपैयाँमा बिक्री हुन्छ। शिक्षक सेवा आयोगको पनि तयारी गरिरहेकी उनले पढेर बचेको समयमा गलबन्दी बुन्ने गरेको र आफूलाई खर्च चलाउन घरमा पैसा माग्नु नपरेको बताउँछिन्। उनीजस्तै अर्की सोही क्याम्पसमा बिएड दोस्रो वर्षमा अध्ययनरत सोनी लिम्बू पनि स्थानीय रेडियो मेन्छ्यायेममा प्राविधिकको काम गर्दै ढाकाको कोट, मेख्लीको कपडा बुन्ने गर्छिन्। प्रतिमिटर आठ सय रुपैयाँको दरले कोटको कपडा बिक्री गर्ने गरेको र त्यसले आफूलाई खर्च पुगेको उनको भनाइ छ। म्याङलुङबजार र आसपासका गाउँका अधिकांशको आयआर्जनको माध्यम बनेको छ ढाका कपडा बुनाइ। ढाकाको राजधानी भनेर चिनिने तेह्रथुमको म्याङलुङ बजारका अधिकांश घर, बजार छेउका तम्फुला, शाब्ला, तुम्बाहाङ्फे गाउँका प्रत्येक घरहरुका कोठा, सिकुवा, बार्दली, आँगनहरुमा ढाकाका तानहरु देखिन्छन्। पेसाकै रुपमा होस् या अन्य काम गरेर फुर्सदको समयमा यहाँका अधिकांश महिलाले ढाकाको टाई, टोपी, गलबन्दी, कुर्ता सुरुवाल, लुङ्गी, सारी बुनेर बजारमा बिक्री गर्ने गर्छन्। म्याङलुङ बजारको टुँडिखेलमा यसै वर्ष ढाका बुन्दै गरेको महिलाको स्तम्भ निर्माण गरिएको छ। तेह्रथुमका ढाका बुन्नेहरुको सम्मानस्वरुप र तेह्रथुमको ढाकाको पहिचान झल्काउने उद्देश्यले प्रदेश सरकार र म्याङलुङ नगरपालिकाको १० लाख रुपैयाँमा स्तम्भ निर्माण गरेको नगरप्रमुख सञ्जयकुमार तुम्बाहाङ्फेले बताए। तेह्रथुम उद्योग वाणिज्य संघका अध्यक्ष राजीव ढुङ्गानाका अनुसार म्याङलुङबाट वार्षिक एक करोड रुपैयाँभन्दा बढीको ढाकाको कपडा जिल्लाबाहिर निर्यात हुने गर्दछ। तेह्रथुमबाट अलैँची, अदुवा र अम्लिसोपछि सबैभन्दा बढी ढाका कपडा जिल्ला बाहिर निर्यात हुने गरेको अध्यक्ष उनको भनाइ छ। म्याङलुङ नगरपालिका रोजगार संयोजक नवीन खतिवडाका अनुसार नगरपालिकामा अहिले उद्योग र निजी तानमा गरी झण्डै पाँच हजार जनाले ढाका बुन्ने काम गरिरहेका छन्। रासस"
"रोकिएन ढुंगा, बालुवाको चोरी निकासी","परासी : नवलपरासी जिल्लाका खोलाहरूबाट नदीजन्य पदार्थ (ढुंगा, बालुवा)को चोरी निकासी रोकिन सकेको छैन। विगत केही महिनादेखि खोलाहरूबाट नदीजन्य पदार्थको चोरी निकासी बढेपनि त्यसलाई रोक्न कसैले चासो नदिएको स्थानीयको भनाइ छ। हरेक दिन नदीजन्य पदार्थको चोरी निकासी बढेको बताइएको छ। सबैभन्दा बढी सुनवल नगरपालिका क्षेत्रका खोलाहरूबाट नदीजन्य पदार्थको चोरी बढेको पाइएको छ। बर्दघाट नगरपालिका क्षेत्रका खोलाहरू र सबैभन्दा बढी सुनवलको तुरिया, पानभार, भूमही खोलाबाट चोरी निकासी बढेको स्थानीयले बताएका छन्। त्यसरी ल्याइएका नदीजन्य पदार्थ अवैधरुपमा डम्पिङ (घाटगद्धी) गरेर राख्ने गरेका छन्। सबैभन्दा बढी सुनवलमा नदीजन्य पदार्थको डम्पिङ भएको पाइएको छ। तर, नियन्त्रण गरी जफत गर्न पालिकाले समेत कुनै चासो दिएको पाइएको छैन। खोलाहरूको अनुगमन गर्न पुगेको जिल्ला अनुगमन समितिले समेत सुनवलमा सबैभन्दा बढी नदीजन्य पदार्थको चोरी भएको पाएको थियो। चोरी गरी निकालिएका नदीजन्य पदार्थ खोला नजिक डम्पिङ गरेर राख्ने गरेको पाइएको जिल्ला अनुगम समितिका संयोजक एंव जिल्ला समन्वय प्रमुख भगौती यादवले बताए। अनुगमनका क्रममा सुनवलका खोलाहरूमा नदीजन्य पदार्थ चोरी गरी डम्पिङ गरेको पायौं, स्थलगत मै त्यसलाई जफत गर्न नगरपालिकालाई भनेपनि नगरपालिकाले पछि गर्छौं भन्यो, जफत गर्यो की गरेन थाहा भएन, जिसस प्रमुख यादवले भने। सुनवलको तुरिया र पानभार खोलामा सबैभन्दा बढी नदीजन्य पदार्थको डम्पिङ गरेर राखिएको छ। डम्पिङ गरेर राखेका स्थानबाट टेक्टर र टिपरबाट रातको समयमा मात्र नभई दिउँसै पनि नदीजन्य पदार्थ पठाउने गरिएको छ। पुरानो स्टकका नाउँमा अहिले नदीजन्य पदार्थ चोरी गरी सोही स्थानमा डम्पिङ गरी राख्ने गरेको पाइएको छ। नदीजन्य पदार्थको चोरी र अवैध रुपमा डम्पिङ गरी राखेको विषयमा नगर प्रमुख विमला अर्यालसँग सम्पर्क गर्न खोज्दा उनी देश बाहिर भएकाले सम्पर्क हुन सकेन। प्रमुख प्रशासकीय अधिकृत चेतनाथ गिरीले खोलाहरूमा देखिएको डम्पिङलाई हटाउनका लागि सम्बन्धित व्यक्तिलाई पत्रचार गरेको बताए। केही स्थानमा पुरानो स्टक भनेकाले हटाउन पत्रचार गरेका छौं। अन्य स्थानमा डम्पिङ गरी राखेको विषयमा बुझ्ने प्रयास गरेका छौं। चोरी निकासी गरेर राखेको भए जफत गर्छौ, प्रमुख प्रशासकीय अधिकृत गिरीले भने। चोरी निकासी नियन्त्रणका लागि प्रहरीसँग समन्वय गर्दा सक्दो सहयोग नपाएको नगरपालिकाको गुनासो छ। तर प्रहरीले भने चोरी निकासी नियन्त्रणका लागि जुन सुकै समयमा खबर गरेपनि तत्काल पुग्ने जनाएको छ। हामीसँग सवारी साधनको कमी छ। सुनवल नगरपालिकासँग सवारी साधनको व्यवस्था गरे सजिलो हुने थियो भनेका थियौं। तर, नगरपालिकाले सवारी साधन उपलब्ध गराउन नसक्दा भनेको समयमा जान नसकिएको हो, इलाका प्रहरी कार्यालय सुनवलका निरीक्षक (इन्स्पेक्टर) आशिष अधिकारीले भने। नगरपालिकाले अनुरोध नगरेपनि प्रहरी आफैंले पनि चोरी निकासीमा संलग्न सवारी साधनलाई पक्राउ गरेको अधिकारीले बताए। केही दिन अगाडी चोरीका नदीजन्य पदार्थ बोकेका दुई वटा सवारी साधन पक्राउ गरेका थियौं। एउटाले नगरपालिकामा ६० हजार जरिवाना तिरेपछि छाड्र्यौ, अर्को भने लामो समयदेखि कार्यालय परिसरमै छ। लिन कोही आएका छैनन् , प्रहरी निरीक्षक अधिकारीले भने। नदीजन्य पदार्थ चोरी निकासी कार्यमा संलग्न व्यक्तिहरूले स्थानीय तह र प्रहरीसँग सेटिङ मिलाएर काम गर्ने गरेको स्थानीयले आरोप लगाउँदै आएका छन्। खोलाहरूबाट चोरी निकासी भएको र रातको समयमा ढुंगा, बालुवा बोकेका सवारी साधनका कारण सुत्नै नसकिएको भन्दै सुनवलका स्थानीयवासीहरू पालिकामा डेलिकेशन समेत गएका थिए। तर चोरी निकासी भने रोकिएको छैन। यता बर्दघाट नगरपालिका क्षेत्रमा रहेका खोलाहरूबाट पनि नदीजन्य पदार्थको चोरी निकासी बढेको छ। सबैभन्दा बढी खजुरा खोलाबाट चोरी कार्य बढेको बताइएको छ।"
बैतडीमा एक महिलाको बीभत्स हत्या,"बैतडी : बैतडीको सुर्नया गाउँपालिका३ मा एक महिलाको बीभत्स हत्या गरिएको छ। सुर्नया गाउँपालिका३ को बिजुल भन्ने ठाउँका अन्दाजी २९ वर्षीय तेजबहादुर चन्दले सोही ठाउँकी ५६ वर्षीया हरिना बिष्टको बीभत्स हत्या गरेका हुन्। मानसिक सन्तुलन ठीक नभएका चन्दले बिष्टको घरमै गएर मंगलबार दिउँसो धारिलो हतियार प्रयोग बीभत्स हत्या गरेका हुन्। घरमा महिला एक्लै भएको मौका छोपेका चन्दले ती महिलालाई लखेटेका थिए। त्यसपछि ती महिला घरभित्र पसेकी थिइन्। चन्दले सब्बलको प्रयोग गरी ढोका फोडेर भित्रै गई सब्बल र हसिया प्रयोग गरी हत्या गरको स्थानीय भुवन भट्टले जानकारी दिए। चन्दले २ बाख्रा पनि काटीदिएको उनले बताए। घटनास्थलमा प्रहरी पुगेको र अभियुक्त चन्द पनि नियन्त्रणमा आइसकेको जिल्ला प्रहरी कार्यालय बैतडीका सूचना अधिकारी, प्रहरी निरीक्षक खेम विक्रम केसीले जानकारी दिए। 'महिलाको बीभत्स हत्या गरिएको छ। अभियुक्त भनिएका चन्द पक्राउ परिसके। अनुसन्धान हुँदैछ,' उनले भने। घटनास्थलमा जिल्ला प्रहरी कार्यालय बैतडीका प्रमुख डीएसपी दीपक गिरीको नेतृत्वमा प्रहरी टोली खटिएको छ। स्थानीयका अनुसार बिष्टको शव क्षतबिक्षत अवस्थामा घरको ढोकामा थियो। मृतक बिष्टका श्रीमान गोठाला थिए। थप अनुसन्धान भइरहेको प्रहरीले जनाएको छ।"
"मुक्तिनाथमा करिब ११ लाख भेटी संकलन, सटही नहुने रकम प्रहरी कार्यालयमा राखियो","जोमसोम : मुक्तिनाथ मन्दिरमा करिब ११ लाख भेटी संकलन भएको छ। नेपालसहित ११ देशका भक्तजनले १० लाख ९५ हजार ८४० रुपैयाँ भेटी चढाएका हुन्। मन्दिरमा राखिएको पाँचवटा दानपेटिकामा संकलन भएको भेटी मंसिर २१ गते गणना गरिएको थियो। संकलन भएको भेटिमध्ये १० लाख ९५ हजार ८४० रुपैयाँ बैंकमा जम्मा गरिएको छ। भारतीय रुपैयाँसहित १० वटा देशका भक्तजनले चढाएको रकम सटही हुन नसकेपछि मंगलबार जिल्ला प्रहरी कार्यालय मुस्ताङको जिम्मा लगाइएको छ। मुक्तिनाथ विकास समितिका अनुसार भारतीय रुपैया ५ लाख ३४ हजार २४०, अमेरिकी डलर ७१९,अरबियन ३२५, कोरियन वन १ हजार, बेलायती पाउन्ड १, भुटानी २०, हङकङ डलर ३०, युरो १०, मलेसियन रिंगिट २ र ओमानी रुपैया १ सय प्रहरीको जिम्मा लगाइएको छ। चन्दा बाकसको रकम गणना गरिँदा ११ देशको मुद्रा जम्मा भएको समितिका सदस्य सचिव एवं मालपोत कार्यालयका प्रमुख सूर्यप्रसाद शर्माले बताए।"
तनहुँ कारागारमा पानीको अभाव,"दमौली : जिल्ला कारागार तनहुँमा पानीको अभाव भएको छ । कारागारमा दैनिक ३५ हजार लिटर पानीको आवश्यक पर्नेमा हाल दैनिक २० हजार लिटरमात्रै आपूर्ति भइरहेको छ । पानी अभावमा कैदीबन्दीलाई समस्या भएको कारागारका निमित्त प्रमुख नारायण अधिकारीले जानकारी दिए। उनले भने, 'दैनिक आवश्यकताभन्दा १५ हजार लिटर कम पानी आपूर्ति हुँदा कैदीबन्दीलाई समस्या परिरहेको छ ।' मादी नदीको किनारमा इनार खनेर पानीको व्यवस्थापन गरिँदै आएकामा केही महिनायता नदीको गहिराइ बढेर इनारमा पानी कम भएपछि पानीको आपूर्तिमा कमी आएको उनको भनाइ छ । उनले भने, 'अब पानीको आपूर्ति बढाउन नयाँ इनार खन्नुपर्ने मात्र विकल्प छ । अहिले जाडोको समयमा पानी अभावले धेरै असर नगरे पनि गर्मीयाम सुरु भएपछि समस्या हुन्छ ।' जाडोयाममै पानीको आपूर्ति बढाउने विकल्प तयार गर्नुपर्ने अवस्था रहेको उनले बताए। कारागार निरीक्षणका लागि सोमबार पुगेका तनहुँका निमित्त प्रमुख जिल्ला अधिकारी कमलराज भण्डारीसमक्ष कारागार प्रमुख अधिकारीले पानीको व्यवस्थाका लागि अहिलेबाटै काम गर्नुपर्ने विषय अवगत गराएका छन्। निमित्त प्रजिअ भण्डारीले पानीको समस्याका बारेमा कारागार व्यवस्थापन विभाग र गृह मन्त्रालयमा लेखी पठाउने जानकारी दिए। मादी नदीबाट ल्याइएको पानी नुहाउन, लुगा धुन, सरसफाइ तथा शौचालयका लागि उपयोग गरिन्छ । पिउनका लागि भने कारागारभित्र दमौली खानेपानी तथा उपभोक्ता संस्थामार्फत चारवटा धारा जडान गरिएको छ । कारागारमा महिला र पुरुष गरी तीन सय दुई कैदीबन्दी छन् । महिलातर्फ २० र पुरुषतर्फ एक सय १४ जनाको क्षमता रहेकामा महिलातर्फ २२ र पुरुषतर्फ दुई सय ८० कैदीबन्दी छन् । करागारका निमित्त प्रमुख अधिकारीका अनुसार महिला कारागारमा आमासँग तीन बालिका पनि छन् । कारागारमा जबर्जस्ती करणी मुद्दाका ८६, लागुऔषध मुद्दाका ५६, कर्तव्य ज्यान मुद्दाका ५३, चोरीका २७, सवारी ज्यानका १९ जना कैदीबन्दी छन् । रासस"
भूकम्पपीडितलाई चिसोबाट जोगाउन आयोगको सुझाव,"जाजरकोट : राष्ट्रिय मानवअधिकार आयोगले भूकम्पपीडितलाई चिसोबाट जोगाउन आवश्यक व्यवस्था मिलाउन कर्णाली प्रदेश सरकारलाई आग्रह गरेको छ । जाजरकोट र रुकुम पश्चिम पुगेर फर्किएका आयोगका सदस्य मिहिर ठाकुरले त्रिपालमुनि बसेका ४३ जनाको चिसोबाट मृत्यु भइसकेको जनाउँदै उनीहरुलाई चिसोबाट जोगाउन तत्काल आवश्यक व्यवस्था गर्न जरुरी रहेको बताए। सोमबार आन्तरिक मामिला तथा कानुनमन्त्री कृष्णबहादुर जिसीसँगको भेटमा आयोगका सदस्य ठाकुरले तत्काल चिसोबाट बचाउन नसकिए त्रिपालमुनि अझ धेरै ज्यान जान सक्ने बताए । 'त्रिपालमुनि बसिरहेका दीर्घरोगी, सुत्केरी, गर्भवती, महिला र वृद्धवृद्धा धेरै प्रभावित भएको पाइयो, बिरामीको सङ्ख्या पनि अधिक छ । दाउरा वितरणदेखि न्यानो कपडा भूकम्पपीडितलाई आवश्यक छ, यसतर्फ प्रदेश सरकारले ध्यान दिन आवश्यक छ', उनले भने। जाजरकोट जिल्ला अस्पतालमा आवश्यक जनशक्ति र औषधिको पनि अभाव रहेको पाइएको सदस्य ठाकुरले बताए। उनले केही पालिकामा अझै सरकारले घोषणा गरेको अस्थायी घर बनाउनका लागि पहिलो किस्ताको रकम पनि नपुगेको भन्दै यसतर्फ गम्भीर हुन आग्रह गरे । 'राहत वितरण प्रक्रिया पनि पारदर्शी हुनसकेको देखिएन, टाठाबाठाले नै धेरै राहत लिएको पाइयो', उनले भने, 'यसतर्फ पनि ध्यान दिन आवश्यक छ ।' उनले प्रदेश सरकारलाई पुनःनिर्माण प्राधिकरण गठन गरेर काम गर्न सुझाव दिए। आन्तरिक मामिला तथा कानुनमन्त्री जिसीले सङ्घीय सरकारले भूकम्प प्रभावित क्षेत्रको पुनःनिर्माणमा प्रदेशको भूमिकालाई शून्य बनाएको आरोप लगाए। उनले अस्थायी आवास निर्माणका लागि प्रदेश सरकारले रु एक अर्ब छुट्याएको भए पनि सङ्घीय सरकारले दिने निर्णय गरिसकेकाले सार्वजनिक संरचना निर्माणमा उक्त रकम खर्चिने बताए। रासस"
"पशुपतिमा आज बहुमूल्य नागमणि, एक मुखे रुद्राक्ष र दाहिने शङ्ख देखाइने","काठमाडौं : पशुपतिनाथको भण्डारमा रहेको बहुमूल्य नागमणि, एक मुखे रुद्राक्ष र दाहिने शङ्ख मंगलबार बिहान पशुपति क्षेत्रमा सर्वसाधारणका लागि प्रदर्शन गरिने भएको छ। प्रत्येक वर्ष मार्गशीर्ष कृष्ण त्रयोदशीका दिन वर्षभर सुरक्षित राखिएको छ भनेर बहुमूल्य नागमणि, एक मुखे रुद्राक्ष र दाहिने शङ्ख सर्वसाधारणलाई देखाउने गरिन्छ। यसैगरी मार्गशीर्ष कृष्ण औँसीका दिन भने अब एक वर्षका लागि सुरक्षितसाथ राखिन्छ भनी देखाउने परम्परा रहेको पशुपति क्षेत्र विकास कोषका प्रवक्ता रेवतीरमण अधिकारीले जानकारी दिए। यस वर्ष त्रयोदशीका दिन आइतबार सर्वसाधारणका लागि पशुपतिनाथको भण्डारमा रहेको बहुमूल्य नागमणि, एक मुखे रुद्राक्ष र दाहिने शङ्ख सुरक्षित छ भनी प्रदर्शन गरिएको थियो। मङ्गलबार भने अब अर्को वर्षलाई यी सामग्री सुरक्षितसाथ राखिन्छ भनी देखाउन लागिएको कोषले जनाएको छ। बहुमूल्य नागमणि, एक मुखे रुद्राक्ष र दाहिने शङ्खलाई मार्गशीर्ष कृष्ण औँसीका दिन मङ्गलबार भण्डारको तेस्रो तलामा राख्ने कार्यक्रम रहेको छ। राख्नुअघि अर्थात् बिहान १० बजे अगावै पशुपतिनाथमा बाला चतुर्दशीका दिन मेलामा आएका भक्तजनका लागि सुरक्षित छ भनी यी सामग्री देखाइँदै छ। बहुमूल्य नागमणि, एक मुखे रुद्राक्ष र दाहिने शङ्ख प्रत्येक महिना पशुपतिका भण्डारीको पालो परिवर्तनका बेला कोष, प्रहरीलगायत सरोकार भएका निकायका रोहवरमा बुझाउने गरिन्छ। भण्डारी परिवर्तन हुँदा भने यी सामग्री भण्डारभित्र नै रोहवरमा राख्ने गरिन्छ। मङ्गलबार बिहान साढे नौ बजेदेखि करिब तीन घण्टासम्म बहुमूल्य नागमणि, एक मुखे रुद्राक्ष र दाहिने शङ्ख देखाउने तयारी गरिएको हो। पशुपतिनाथको पश्चिमढोकाअघि यी बहुमूल्य सामग्री देखाइने छ। मङ्गलबार नै पशुपति क्षेत्रमा बालाचतुर्दशीका दिन सोमबार शतबीज छर्दा जम्मा भएको फोहर सफा गर्ने कार्यक्रम रहेको जनाइएको छ। सफाइमा नेपाली सेना, नेपाल प्रहरी र सशस्त्र प्रहरी, वाग्मती सफाइ अभियानकर्मीलगायतको सहभागिता रहने छ। केही फोहर भने आजै कोषका कर्मचारीले सफा गरेका छन्। बालाचतुर्दशीका मेलाका अवसरमा पशुपति क्षेत्रमा जम्मा भएका लाखौँ भक्तजनका कारण भएको फोहर कोषका कर्मचारीले मात्र सफाइ गर्न नसक्ने भएकाले सफाइ कार्यक्रम आयोजना गरिएको पनि प्रवक्ता अधिकारीले जानकारी दिए। रासस"
