शीर्षक,विवरण
युद्धभूमिमा फसेकालाई तत्काल उद्धार गर,"कठिन र नागरिक समस्यामा पर्दा नै सरकारले भूमिका देखाउन सक्नुपर्छ। तत्काल युद्ध क्षेत्रमा फसेका नेपालीको उद्धारमा सरकारले कुनै कसर बाँकी नराखोस्। विदेशी भूमिमा आफ्नैअघि साथीहरूको हत्या हुँदा मन कस्तो हुँदो हो ? तीन दिनदेखि इजरायलका विभिन्न क्षेत्रमा अलपत्र परेका र बंकरमा लुकेर ज्यान बचाइरहेका छन् नेपाली। यस्तो बेला उद्धारका लागि हारगुहार गर्नुको विकल्प पनि छैन। पलपल ज्यानको बाजी थापिरहेका उनीहरूले हारगुहार गरिरहे पनि नेपाल सरकारले भने हालसम्म उद्धारको कुनै काम गर्न सकेको छैन। अन्य देशले आफ्ना नागरिक धमाधम उद्धार गरी स्वदेश ल्याइरहेको छ। नेपालमा भने बल्ल सोमबार बसेको मन्त्रिपरिषद् बैठकले उद्धारको पहल गर्ने र त्यसका लागि आवश्यक समन्वय अघि बढाउने निर्णय गरेको छ। मन्त्रिपरिषद्ले राष्ट्रिय शोक मनाउने र मृतकका परिवारलाई १०१० लाख रुपैयाँ राहत दिने निर्णय गरेको छ। यो निर्णय स्वागतयोग्य पक्कै छ। तर यतिबेला बिदेसिएका आफन्तको अवस्थामा तड्पिएकालाई उद्धार पहिलो सर्त बनेको छ। सान्त्वनाले पुग्ने अवस्था पनि छैन। युद्धग्रस्त क्षेत्रमा फसेकाहरूको उद्धार, घाइतेको उपचार र स्वदेश फिर्ता प्रमुख कुरा हुन्। इजरायलमा १० जना नेपाली विद्यार्थीले ज्यान गुमाएको पुष्टि भइसकेको छ इजरायल र गाजाको सीमा क्षेत्र नजिकै युद्धग्रस्त क्षेत्रमा फसेका अन्य नेपालीको ज्यान कतिखेर जाने हो ? यही त्रासमा उद्धारको पर्खाइमा रहेकाको संवेदनशीलता सरकारले तत्काल बुझेर प्रक्रिया अघि बढाउनु पर्छ। हमासको नियन्त्रणमा रहेको इजरायलको दक्षिणी क्षेत्र सेदोत नेगेभबाट ३२ नेपालीलाई भने इजरायली सेनाले सोमबार अपराह्न उद्धार गरी सुरक्षित स्थानमा लगेको छ। यसले तत्तत् परिवार र आफन्तलाई राहत भएको छ। सुदूरपश्चिम विश्वविद्यालयबाट लर्न एन्ड अर्न कार्यक्रममा गएका उनीहरूकै समूहका अन्य दशको आक्रमणमा मृत्यु भएको छ। नेपालले कूटनीतिक पहल लिन ढिलाइ गर्दा यस्ता घटना बढ्न सक्छन्। इजरायलमा ४५ सयभन्दा बढी नेपाली त्रासमा छन्। युद्धले कसैलाई फाइदा पुग्दैन क्षति मानवकै हुने हो। इजरायल पछिल्लो समय कृषि क्षेत्र र घरेलु कामदारको रूपमा नेपालीको आकर्षण बन्दै गएको थियो। हमासले हालसम्मकै ठूलो हमला गरेपछि इजरायलले यो युद्धले प्यालेस्टाइनले नसोचेको मूल्य चुकाउनुपर्ने भनेको छ। इजरायल र प्यालेस्टाइनबीचको ७५ वर्ष लामो द्वन्द पुनः युद्धमा परिणत हुँदा विश्व नै ध्रुवीकृत हुन थालेको छ। यस्तो अवस्थामा युद्धसँग कुनै नाता नभएका निहत्था नेपालीको ज्यान जानु निक्कै दुःखदायी कुरा हो। अब उद्धारमा ढिलाइ भएर थप नेपालीको क्षति भएमा त्यसको दोष नेपाल सरकारलाई पनि जानेछ। कठिन र नागरिक समस्यामा पर्दा नै सरकारले भूमिका देखाउन सक्नुपर्छ। तत्काल युद्ध क्षेत्रमा फसेका नेपालीको उद्धारमा सरकारले कुनै कसर बाँकी नराखोस्।"
दोधारमै इजरायल गएका थिए राजेश,"धरान : सुनसरीको बराहक्षेत्र नगरपालिका११ मधुवनका राजेश स्वर्णकारको मृत्युको खबरले सिंगो गाउँ शोकमा डुबेको छ। २७ दिनअघि इजरायल गएका २६ वर्षीय राजेशको मृत्युको खबरपछि परिवारमात्र हैन छिमेकीसमेत शोकमा छन्। राजेशको हत्याको खबरले जेठा दाजु मुकेश स्वर्णकार सरकार र सुदूरपश्चिम विश्वविद्यालयप्रति गुनासो गर्छन्। राजेश सुदूरपश्चिम विश्वविद्यालयको टीकापुर बहुमुखी क्याम्पसमा कृषिमा स्नातक आठौं सेमेस्टर सकेर इन्टर्नसिपका लागि इजरायल गएका थिए। भाइको हत्याको खबरले उनी भाइलाई विदेश पठाउन गल्ती भएको बताउँछन्। कलेजमाथि कसरी विश्वास गर्ने ? सरकारलाई कसरी विश्वास गर्ने भाइलाई बेकार इजरायल पठाएँछु, उनले भने। भाइ राजेशले आपूलाई इजरायल जानु अगाडि दाइ पासपोर्ट बुझाम् कि नबुझाम् भनेर सोधेको सम्झँदै भक्कानीय। सोमबार पीडित परिवारमा सहानुभूति दिन आएका सुनसरीका प्रमुख जिल्ला अधिकारी हुमकला पाण्डे, प्रहरी प्रमुख बिबिन रेग्मी तथा जनप्रतिनिधिसँगसमेत पीडित परिवारले देशको अवस्थाका बारेमा गुनासो गरे। भाइ बाँचेको भए घरको ऋण बिस्तारै तिरिन्थ्यो। अहिले घरपरिवारका लागि काम गर्ने बेलामा भगवान्ले उसलाई खोसेर लग्यो, हाम्रो खुसी लुटियो, दाजु मुकेशले रुँदै भने। केही दिन अगाडि अमाले जितिया पर्वमा भाइको स्वस्थ र दीर्घायुको कामनाकासाथ व्रत बसेको स्मरण गर्दै मुकेशले भने, अब त भगवान् पनि छैनन् जस्तो लाग्न थल्यो। राजेश ११ महिनाको इन्टर्न सकेपछि देशकै लागि केही गर्ने योजनामा रहेको मुकेशले बताए। बराहक्षेत्र नगरपालिका११ का राजेश स्वर्णकारको परिवारलाई सान्त्वना दिन घरमै पुगेका सुनसरीका प्रमुख जिल्ला अधिकारी हुमकला पाण्डे र एसपी विपिन रेग्मीले परिवारलाई सान्तना दिए पनी उनीहरूका आँखाबाट आँसु झर्न रोकिएन। मुकेशले विगत स्मरण गरे, बुबाको सानो सरकारी जागिर थियो। खेतीपाती र जागिरबाट दुःख गरेर हामी सबैलाई पढाउनुभयो, शोकाकूल मुकेशले भने, घरमा अहिले तनाव सिर्जना भएको छ। इन्जिनियर मुकेश राजेशलाई पनि आफूजस्तै बनाउन चाहन्थे। उनले भने, भाइलाई जसरी पनि इन्जिनियर बनाउँछु भन्ने सपना देखेको थिएँ। तर, भाइले कृषि पढ्छु भन्यो। उसको सपना पूरा हुनै पाएन त्यसमा म दुखित छु। इजरायलको अशान्त अवस्थाबारे जानकारी भएको भए आफूले नपठाउने उनी बताउँछन्। कलेजलाई विश्वास गरेकोमा पछुतो लागेको मुकेशको गुनासो छ। राजेश चार दाजुभाइमध्ये साइँलो छोरा हुन्। सानैदेखि मिहिनति, लगनशील र कर्मठ उनी भदौ २४ गते इजरायल गएका थिए। इजरायल र हमासको द्वन्द्वका क्रममा उनको निधन भएको थियो। स्थानीय माउन्ड भ्यु स्कुलमा कक्षा ८ सम्म अध्ययन गरेका राजेशले एसएलसी भने इनरुवाको नवयुग एकेडेमीबाट गरे। कक्षा १२ विराटनगरको शिक्षादीप कलेजबाट उत्तीर्ण गरेका राजेश ४ वर्षअघि कृषि पढ्नका लागि सुदूरपश्चिम विश्वविद्यालयको टीकापुर बहुमुखी क्याम्पसमा भर्ना भएका थिए।"
जब कर्मचारीको आन्दोलनमा लाठी बर्सियो,"काठमाडौं : स्थानीय तहका कर्मचारीको आन्दोलन चर्किंदै गएको छ। संसद्मा पेस हुन लागेको संघीय निजामती सेवा ऐनमा आफ्ना मागहरू सम्बोधन हुनुपर्ने माग गर्दै उनीहरू आन्दोलनमा उत्रिएका छन्। त्यसैक्रममा सोमबार बानेश्वरमा आन्दोलनरत कर्मचारी र प्रहरीको झडप भएको छ। कर्मचारीले निषेधित क्षेत्र तोड्न खोज्दा झडप भएको थियो। झडपपछि प्रहरीले कर्मचारीलार्ई लखेटीलखेटी पिटेको उनीहरूको आरोप छ। झडपमा ३५ जनाभन्दा बढी कर्मचारी घाइते भएका छन्। स्थानीय तह कर्मचारी केन्द्रीय संघर्ष समितिका महासचिव विजय देवकोटाले प्रहरीहरूले कर्मचारीलार्ई बर्बरतापूर्वक दमन गरेको बताए। लखेटेर बानेश्वरबाट माइतीघर पुर्यायो। इतिहासमा नै कर्मचारीलार्र्ई यसरी दमन गरेको पहिलोपटक हुनुपर्छ, सडक किनारामा बसेका कर्मचारी पिटिए, धेरै साथीहरू घाइते भएका छन्, उनले भने, घाइतेहरू कतिपयको खुट्टा फ्याक्चर भएको छ, टाउको तथा छातीमा चोट लागेको छ। संघर्ष समिति कर्णाली संयोजक निश्चल विक्रम शाही, नेपालगन्ज उपमहानगरपालिकाका नवराज रोकाया, मादी गाउँपालिका कास्कीका भगवानप्रसाद पौडेल र सञ्जय लामिछाने, भोटेकोसी गाउँपालिकाका नवराज खत्री, मुगुका ईश्वरबहादुर सिंह घाइते भएका छन्। त्यस्तै, दिपकसिंह धामी, किशोर भण्डारी, विधान रेग्मी, छत्रबहादुर खड्का, रोशन श्रेष्ठ, बलबहादुर चौधरी, सन्तोष उपाध्याय, हरिश अवस्थी, भिमसेन घर्ती, रामप्रसाद अधिकारी पनि घाइते भएका छन्। त्यसैगरी, रोशनकुमार थापा, गौरव लामिछाने, रञ्जीत विक, रामप्रसाद झा, ईश्वर भुजेल, अनिलबहादुर थापा, जितेन्द्र मण्डल, प्रदीप डिसी, शारदा रौनियार, कृष्णप्रसाद गोले, अमृता बुढाथोकीलगायत घाइते भएका छन्। कोसी प्रदेशका १५ जना घाइते भएका छन्। विगत एक हप्तादेखि आन्दोलनमा उत्रिएका उनीहरूको मागप्रति सरकार गम्भीर नभएपछि कर्मचारी आक्रमक भएका हुन्। उनीहरूले असोज १४ गतेदेखि आन्दोलनको सुरुवात गरेका थिए। तीन दिन माइतीघरमा धर्ना बसेपछि १७ गतेबाट उनीहरूले प्रदर्शन थालेका थिए। किन आन्दोलित भए कर्मचारी ? मन्त्रिपरिषद्बाट पारित गरेको संघीय निजामती सेवा ऐनको मस्यौदामा स्थानीय तहका कर्मचारी हक, अधिकार, सुरक्षा, वृत्तिविकास अपेक्षा गरेको भन्दै उनीहरू आन्दोलित भएका हुन्। जनताको सबैभन्दा नजिक रहेर काम गर्ने सारथिका रूपमा रहेको स्थानीय सरकार र त्यहाँँ कार्यरत कर्मचारीको हौसला बढाउनु पर्नेमा मानमर्दन हुने गरी ऐनविहीनताको अवस्था सिर्जना भएकोले दबाबमूलक संघर्ष गर्नु परेको उनीहरूको भनाइ छ। स्थानीय तहबाट जनताले अपेक्षाकृत रूपमा बढी सेवा सुविधाहरू सरल र सहज तरिकाबाट प्राप्त गर्न स्थानीय सरकार छ। विडम्बना त्यही सेवा सुविधाहरू सरल र सहज तरिकाबाट प्रदान गर्ने स्थानीय तहका राष्ट्रसेवक कर्मचारीहरूलार्ई उत्साह, हौसला र सुरक्षा प्रदान गर्ने ऐन निर्माण गर्न मार्गदर्शक बन्ने संघीय निजामती सेवा ऐन हालसम्म पनि सरकारले जारी गर्न नसक्नु दुःखद् भएको भएको उनीहरूले बताएका छन्। स्थानीय तहका कर्मचारीहरू ऐनविहीन, सुरक्षाविहीन, वृत्तिविकास सुनिश्चितताविहीन अवस्थामा रहेको उनीहरूको भनाइ छ। ऐनको रिक्तताका कारण स्थानीय तहहरूले फिर्ता पठाएका कर्मचारीहरू महिनौंदेखि संघीय मामिला तथा सामान्य प्रशासन मन्त्रालयमा धाउनुपर्ने अवस्था रहेको छ। सेवा असुरक्षित हुने परिस्थिति सिर्जना भइरहेको अवस्थामा संघीय मन्त्रीपरिषद्को बैठकबाट संघीय निजामती सेवा ऐनको मस्यौदा संसद्मा दर्ता गराउने निर्णय भएता पनि हालसम्म संसद्मा दर्ता नभएको भन्दै उनीहरूले चिन्ता व्यक्त गरेका छन्। सरोकारवाला निकाय समक्ष आधिकारिक मस्यौदासमेत नपुगेको अवस्थाले स्थानीय तहका कर्मचारीहरूको भविष्यमाथि थप अन्योलताको परिस्थिति सिर्जना भएको छ। उनीहरू २० सुत्रीय माग राखेर आन्दोलनमा उत्रिएका छन्। उनीहरूले प्रस्तावित ऐनको नाम परिमार्जन गर्नु पर्ने माग राखेका छन्। संघीय निजामती सेवा ऐनको सट्टा एकीकृत निजामती सेवा ऐन तत्काल जारी गरिनुपर्ने उनीहरूको माग छ। संघ, प्रदेश र स्थानीय सेवाको पदमा बहाल रहेका स्थायी कर्मचारीहरूलार्ई निजामतीको परिभाषाभित्र समेटिनुपर्ने उनीहरूको भनाइ छ। स्थानीय तहको प्रमुख प्रशासकीय अधिकृतको पद स्थानीय सेवाकै रहने व्यवस्था गरिनुपर्ने उनीहरूको माग छ। तीनवटै तहमा तहगत प्रणाली लागू गरिनुपर्ने, स्थानीय सेवा (संघीय कानुनबमोजिम समायोजन भएका, लोकसेवा आयोगबाट सिफारिस भई नियुक्त भएका, प्रदेश लोकसेवा आयोगबाट सिफारिस भई नियुक्त भएका साविक स्थानीय निकाय घरेलु तथा साना उद्योग विकास समिति, दुर्गम क्षेत्र विकास समिति, र विविध तथा अन्य सेवा)मा कार्यरत कर्मचारीहरूलार्ई ७५३ वटै स्थानीय तहहरूमा विना सहमति स्वचालित, वैज्ञानिक, पूर्व अनुमानयोग्य र चक्रीय प्रणालीअनुसार २२ वर्षमा प्रदेशभित्र प्रदेशले र अन्तरप्रदेश सरुवा संघीय मामिला तथा सामान्य मन्त्रालयबाट गर्ने व्यवस्था गरिनुपर्ने उनीहरूको माग छ। मंगलबारको आन्दोलन अझ सशक्त हुने कर्मचारी नेताहरूले बताएका छन्। संघर्ष समितिका महासचिव देवकोटाले सरकारले नबोलाएसम्म वार्तामा नजाने र आन्दोलन जारी रहने बताए। भदौ २१ गते नै मन्त्रिपरिषद्बाट पारित भएको संघीय निजामती सेवा ऐनको मस्यौदा संसद्मा दर्ता नै गरिएको छैन। ऐनका केही प्रावधानका विषयमा विरोध आएपछि यो ऐन फेरी अगाडि बढ्न सकेको छैन। पहिलोपटक २०७५ माघ २७ गते तत्कालीन संघीय मामिला तथा सामान्य प्रशासन मन्त्री लालबाबु पण्डितले संसद्मा दर्ता गराएका थिए। यो ऐनको मस्यौदाको विषयमा राज्य व्यवस्था तथा सुशासन समितिमा लामो छलफल भयो। ५५ वटा भन्दाबढी बैठकपछि तत्कालीन समितिका सभापति शशि श्रेष्ठको जोडबलमा उपस्थित सदस्यको बहुमतले विधेयक समितिमा पारित गरियो। केपी शर्मा ओलीको सरकारका पालमा समितिबाट बल्लबल्ल पारित भएको यो विधेयक शेरबहादुर देउवाका पालामा फिर्ता गरियो। २०७५ माघ २७ यता आधा दर्जन मन्त्री र सचिव फेरिए। तर, स्थायी सरकार निजामती कर्मचारीको विधेयक भने आएन। यो विधेयकलार्ई गिजोल्ने काम मात्रै भयो। कर्मचारी नेतृत्व र मन्त्रीका स्वार्थ बाझिए। मन्त्रीले यो ऐन ल्याउनै सकेनन्। यो ऐन आउन नसक्नुमा मन्त्रीदेखि कर्मचारी केन्द्रिकृत र एकात्मक सोच प्रमुख रहेको देखिन्छ।"
"गुम्यो, आमाबुवाको एक्लो सहारा","डोटी : डोटीको शिखर नगरपालिका५ चुँडी घर भएका २३ वर्षीय राजन फुलारा बुवा घनस्याम फुलारा र आमा लक्ष्मी फुलाराका एक्ला छोरा हुन्। उनी सुदूरपश्चिम विश्वविद्यालयअन्तर्गत टीकापुर क्याम्पसमा बिएस्सी एजी अध्ययनरत थिए। लर्न एन्ड अर्न कार्यक्रमअन्तर्गत इन्टर्नसिपमा अध्ययन गर्न इजरायल पुगेका राजन त्यहाँ प्यालेस्टाइन बिद्रोही समूह हमासले गरेको आक्रमणमा परी शनिबार दिउँसो सदाका लागि अस्ताएका छन्। लर्न एन्ड अर्न कार्यक्रमअन्तर्गत इन्टर्नसिपमा अध्ययन गर्न भदौ १७ गते घरबाट निस्केका उनी काठमाडौंबाट भदौ २६ गते इजरायल उडेका थिए। पढ्ने विदेशमा हो, काम त नेपालमै आएर गर्ने हो भन्थ्यो, भतिजले यसो भन्ने गरेका काका केशव फुलाराले बताए, नेपालमा आएर लोकसेवाको तयारी गरेर सरकारी काम गर्ने बताइरहन्थ्यो। पछिल्लो समय असोज १८ गते राजनले काकासँग कुराकानी गरेका थिए। अहिले उनी बिनाको घर शून्य जस्तै भएको छ। आमाबुवा उनको मृत्युको खबरले अचेत अवस्थामा छन्, केशवले भने, बुवा आमाको एक्लो सहारा थियो, दाइ, भाउजू कतिबेला होस् त कतिबेला बेहोस् भइरहेका छन्। विद्यार्थीको सुरक्षाको ख्यालै नगरी सुदूरपश्चिम विश्वविद्यालयले स्कलरसिपको नाममा बेइमान गरेको अर्का काका टीकाराम फुलाराले बताए। आगामी दिनमा यस्ता घटना नदोहोरिउन सरकारले पहल गर्नुपर्ने उनले बताए। यहाँ त केही सिक्ने हो अंकल, गर्ने त आफ्नै देशमा हो भन्थ्यो, काकाका टीकारामले भने। राजन इजरायलको भूगोल परिवारका सदस्यहरूलाई देखाइरहन्थे। पानी नभएको देश, थोपा सिँचाइले बनेको देशको कृषि भनेर त्यहाँको सीनहरू देखाइरहन्थ्यो, तर दैबले चुडेर लग्यो, काका टीकारामले भने। भिडियोकलमा गाजा क्षेत्रसमेत देखाइरहने गरेको उनले बताए। ऊ त्यही हो अंकल गाजा क्षेत्र, यहाँ जतिवेला पनि आक्रमण हुनसक्छ, हामीलाई हमला हुनेबित्तिकै बंकरमा बस्न पनि सिकाइएको छ भन्थ्यो, काका टीकारामले भने, अब उसको भिडियो कल कहिल्यै आउनेछैन। राजनको मृत्युपछि परिवार सोकमा डुबेको छ भने गाउँका मानिस घरमा आउने जाने गरेका छन्। डोटीका प्रमुख जिल्ला अधिकारी गोपालप्रसाद अर्यालसहितको सुरक्षाअधिकारीहरूको टोली पनि पीडित परिवारलाई समवेदना दिन गएको थियो।"
छोरा सम्झँदै अचेत हुन्छन् नारायणका बुवा,"टीकापुर : इजरायलमा भएको हमासको आक्रमणबाट ज्यान गुमाएका कैलालीको घोडाघोडी नगरपालिका४ जनकपुरका नारायणप्रसाद न्यौपानेका बुवा हरिकृष्ण न्यौपाने बेला बेला अचेत हुन्छन्। ७० वर्षीय हरिकृष्णलाई छोराको अवस्था बारे स्पष्ट जानकारी दिइएको छैन। चार दिन अघिसम्म आमासँग कुरा गरिरहेको छोराको अवस्था थाहै दिएका छैनौं, नारायणकी दिदी मञ्जु न्यौपाने जोशीले भनिन्, छोरालाई सम्झिँदै बेलाबेला बुवा अचेत हुने गरेका छन्। ५ वर्षको उमेरमै आमा गुमाएका नारायण बुवाका प्रिय थिए। तीन छोरामध्येका माइला नारायण सानैदेखि मिलनसार र अध्ययनमा अब्बल थिए। नारायणको अध्ययन राम्रो भएपछि उनलाई पढाउन उनका जेठा दाजु र भाउजू भारतको बैंग्लोरमा काम गरिरहेका छन्। परिवार मात्रै होइन, यो समाजकै लागि उदाहरणीय काम गर्छु भन्दै कृषिसम्बन्धी ज्ञान सिकेर नेपालमै केही गर्छु भन्दै थियो, मञ्जुले भनिन्, पानी समेत नपाएर, आफ्ना इच्छा, घर परिवारकै रेखदेख गर्ला भन्ने सोचेको भाइ क्षणभरमै गुमाएपछि हाम्रो होस् हवास उडेको छ। आँखाका आँशु रित्तिएका छन्। हामी उसलाई अन्तिम पटक हेर्न चाहन्छौं। यसमा सरकारले ध्यान दिनुपर्छ। नारायणको काठको कच्ची घर छ। एक भाइ, एक दिदी, दाजु, भाउजू, आमा र बुवा छन्। उक्त घटनापछि उनको घरमा छिमेकीको भीड छ। हामीले त हिजो मात्रै थाहा पाएको हौं, हाम्रो गाउँ नै शोकमा डुबेको छ, नारायणका छिमेकी मनिलाल न्यौपानेले भने, गाउँका अरूले पक्की घर बनाए, उसको पढाइ हेरेर बुवाले सबै लगानी उसको पढाइमै लगाएका हुन्, दुःख गरेर पढाएको छोराले कमाउने बेला विदेशमै ज्यान गुमायो। हामीसँग बोल्ने शब्द नै छैन। नारायणका आफन्तले तत्काल उनीहरूको शव घर ल्याइदिन माग गरेका छन्। जिउँदो त देखेनौं, मरेको लाश नै भए पनि अन्तिममा हेर्न मन छ, मनिलालले भने, यसका लागि सरकारले तत्काल कदम चाल्नु जरुरी छ।"
लप्चीवासीले थाले सीमापारि किनबेच,"दोलखा : चीनको तिब्बतसँग सीमा जोडिएको दोलखाको लप्ची नाका हुँदै स्थानीयले दसैंका सामान किनबेच सुरु गरेका छन्। नाका औपचारिक रूपमा नखुले पनि अनौपचारिक रूपमा आउने जाने र किनबेच सुरु भएको हो। तिब्बतसँगको नाका स्थानीय स्तरमा समझदारी कायम भएपछि असोज ११ गतेबाट अनौपचारिक रूपमा खुला भएको र लप्चीवासीले सीमापारि पुगेर सामान खरिद बिक्री सुरु गरेको स्थानीय कर्म शेर्पाले बताए। दसंैको पूर्वसन्ध्यामा नाका खुला भएपछि अहिले लप्चीवासीले निक्कै राहत महसुस गरेको र दसैंको लागि किनमेल गर्न र आफ्ना चौरी तथा घ्यु र छुर्पी बिक्री वितरण गर्न निक्कै सहज भएको स्थानीयको भनाइ छ। दोलखाका प्रमुख जिल्ला अधिकारी कोमलप्रसाद धमलाले आधिकारिक रूपमा चीन सरकारले दोलाखसँग सीमा जोडिएको दुई नाका खुला गर्ने निर्णय गरेको भए पनि त्यसमा लप्ची नाका नपरेको तर स्थानीय स्तरमा समझदारी भएपछि त्यहाँ आवागमन र किनबेच खुला गरिएको जानकारी आएको बताए। दोलखा प्रशासनले पनि लप्ची नाकालाई आधिकारिक रूपमा खुला गरिदिन गृह मन्त्रालयमार्फत चीन सरकारलाई आग्रह गरेको प्रमुख जिल्ला अधिकारी धमलाले बताए। लप्चीवासीलाई नेपालतिर आफ्नो पालिकाको सबैभन्दा नजिकको बजार लामाबगर आउन झन्डै दुई दिन लाग्छ। तर, चीनको तिब्बतस्थित सिगात्से जिल्ला, ङ्यालम काउण्टीमा पर्ने टाँसीघाङ बजार पुग्न भने पाँच घण्टामात्र लाग्ने स्थानीयको भनाइ छ। अनौपचारिक रूपमा तिब्बतसँगको नाका खुला भएपछि लप्चीवासीले अहिलेसम्म करिब दुई सय चौंरी, केही घ्यु र छुर्पी बिक्री गरेको र यो क्रम दसैंसम्म जारी रहने स्थानीय कर्मा शेर्पाले बताए।"
अब बाँच्ने आस पलायो,"अब भनेको हाम्रो माग नै नेपाल सरकारले हामीलाई नेपाल लग्दिने व्यवस्था मिलाइदिओस् भन्ने हो। किनभने अब यहाँ अरू देशले पनि आक्रमण गर्दैछन् भन्ने सुनेका छौं। आतंकवादी हमलाबाट उम्किन धेरै प्रयास गर्नै पर्यो। बंकरमा भोकै बस्नुभन्दा ज्यान कसरी बचाउनु भन्ने पीडाले शनिबारबाटै सतायो। हामी बंकरमा बसेका विद्यार्थीलाई इजरायली सेनाले सोमबार सुरक्षित स्थानमा सारेको छ। सेना लिन आएपछि हामीले खुसीको श्वास फेरेका छौं। हामीलाई सुरक्षित स्थानमा लैजानका लागि सेनाको टोली आउनुभएको थियो। हामी तेल अबिबको सुरक्षित स्थानमा आयौं। अब बाँचिन्छ कि भन्ने आस पलाएको छ। अहिले तत्कालका लागि हामीलाई इजरायली सेनाले सुरक्षित स्थानमा लगेको छ। हामी यो अवस्था आउँछ कि आउँदैन भन्नेमा थियौं। तर, भाग्यले बाँचेका छौं। अब भनेको हाम्रो माग नै नेपाल सरकारले हामीलाई नेपाल लग्दिने व्यवस्था मिलाइदिओस् भन्ने हो। किनभने अब यहाँ अरू देशले पनि आक्रमण गर्दैछन् भन्ने सुनेका छौं। त्यसैले पनि मन आत्तिएको छ एकदमै। नेपाल सरकारले केही गर्ने नै छ भन्ने आशा छ। सबै राम्रै हुनेछ। हामी नेपालमै भेट्नेछौं। यहाँ धेरै नेपालीहरू हुनुहुन्छ भन्ने सुनेको छु। आशा छ धेरै सुरक्षित नै हुनुहुन्छ होला। त्यता नेपालमा पनि हाम्रा परिवार आतिनु भएको छ भन्ने लागेको छ। राम्ररी कुरा हुन पनि पाउँदैन। कुरा हुन पाएको र भिडियो बनाउन पाएको बेला म सामाजिक सञ्जालमार्फत जानकारी गराउँदै जानेछु। अहिलेलाई यति खुसीको कुरा सुनाउन पाएँ। हाम्रा केही साथीले ज्यान गुमाउनुभए छ यसमा भने धेरै दुःखी छु । अब हामी सहज तरिकाले खान बस्न सकिने स्थानमा पुगेका छौं। हामीलाई नेपाली राजदूतावासको पहलमा इजरायली सेनाले सुरक्षित गरेको हो। अब नेपाल सरकार पनि लिन आउला। भगवान्को भरोसामा अब बाँचिएला कि। इजरायली सेनाले स्कर्टिङ गरेर दक्षिणी क्षेत्र सेदोत नेगेभबाट ३२ जना नेपालीलाई उद्धार गरी सुरक्षित स्थानतर्फ लगेको भन्ने मैले सुनेको छु। अन्य १३ जनालाई बेतकाम क्षेत्रमा राखिएको छ भन्ने पनि जानकारी छ। जो जहाँ भए पनि सुरक्षित रहनुहोला भन्ने कामना गर्दछु। अनि नेपाल सरकारले पनि हामी नेपालीलाई सुरक्षित राख्ने र चाँडै उद्धार गर्नमा प्रयास गरोस्। अहिले बाँच्नु नै ठूलो कुरा हो। (लुइस रिजाल इजरायलमा रहेका विद्यार्थी हुन्।)"
बोर्डर पास वितरण आजदेखि,"जोमसोम : उत्तरी चीनको स्वशासित क्षेत्र तिब्बतसँग सिमाना जोडिएको मुस्ताङ कोरला नाकाबाट आवतजावत छिट्टै हुने भएको छ। मुस्ताङका प्रमुख जिल्ला अधिकारी जनकराज पन्तका अनुसार मंगलबार (आज)देखि सीमा क्षेत्रका नागरिकलाई बोर्डर पास वितरणको थालनी हुनेछ। कोभिड अघिदेखि बन्द रहेको मुस्ताङको उत्तरी कोरला नाका अब चार वर्षपछि बाह्रैमहिना खुल्ला हुन लागेको छ। यसका लागि जिल्ला प्रशासन कार्यालय मुस्ताङले बोर्डर पास अनुमतिपत्र बुकलेट छपाइसम्बन्धी काम पूरा भएको मुस्ताङका प्रजिअ पन्तले जानकारी दिए। गृह मन्त्रालयबाट प्राप्त बोर्डर पास नमुना छपाइसम्बन्धी काम सकिएको छ, प्रजिअ पन्तले भने, अब मंगलबारदेखि सीमा क्षेत्रका नागरिकलाई बोर्डर पास वितरण सुरु गर्छौं। बोर्डर पास वितरणका लागि सोमबार जोमसोमबाट चार जना प्रशासनका कर्मचारी इलाका प्रशासन कार्यालय लोमान्थाङमा खटाइसकेको उनले जनाए। इलाका प्रशासन कार्यालय लोमान्थाङका कर्मचारीलाई जिल्लामा अस्थायी मर्ज गरिएको थियो। यसैले पनि बोर्डर पास अनुमतिपत्रका लागि पूरा गर्नुपर्ने मापदण्ड र सर्तसहितको सूचना सोमबार जिल्ला प्रशासन कार्यालयले जारी गरेको प्रजिअ पन्तको भनाइ छ। मुस्ताङ प्रशासनले नेपालचीन सीमा क्षेत्रका बासिन्दाका लागि प्रस्थान प्रवेश अनुमतिपत्र बनाउन आवश्यक कागजात पेस गर्न सीमा क्षेत्रका बासिन्दालाई सूचित गराएको छ। बोर्डर प्रस्थान प्रवेश अनुमतिपत्रका लागि निवेदन पेस गर्नुपर्नेछ। सम्बन्धित वडा कार्यालयबाट बसोबास प्रमाणितको सिफारिस लिनुपर्ने हुन्छ। निवेदनका साथ सक्कल नागरिकता र फोटो पेस गर्नु पर्नेछ। यसअघि पास लिएको भए त्यसको सक्कल पास कार्ड बुझाउन जिल्ला प्रशासन कार्यालयले सूचित गरेको छ। मुस्ताङका प्रजिअ पन्तले उत्तरी कोरला नाका बोर्डर पास वितरण बाह्रैमहिना जारी रहने जानकारी दिए। हामीले हाम्रो तर्फबाट मंगलबारदेखि बोर्डर पास वितरणको काम धमाधम सुरु गर्छौं, यो निरन्तर रही रहनेछ, उनले भने, सीमापारिबाट चीनले बोर्डर खुल्ला भएको जानकारी दिएपछि बोर्डर खुल्ला गर्नेछौं। कोभिड तथा सुरक्षा संवेदनशीलताका कारण चीनले एकपक्षीय रूपमा उत्तरी कोरला नाका एकाएक बन्द गराएको थियो। लगातार चार वर्षसम्म कोरला नाका बन्द हुँदा उपल्लो मुस्ताङमा चिनियाँ सामग्री आयात गर्न अप्ठ्यारो परेको लोमान्थाङ गाउँपालिकाका अध्यक्ष टसीनर्बु गुरुङले जानकारी दिए। चीनको स्वशासित क्षेत्र तिब्बतबाट भेडाच्याङ्ग्रा, निर्माण सामग्री, कृषि उपकरण, खाद्यान्न, लत्ता कपडा, इलेक्ट्रोनिक उपकरण आदि सामग्री खरिद गरिन्छ। नेपाल पक्षबाट सीमावर्ती क्षेत्रका बासिन्दाले पस्मिना, यार्सागुम्बा र स्थानीय लोकल उत्पादन तिब्बततर्फ निर्यात गर्छन्। कोरलानाका दसैंअगावै खुल्ने प्रतीक्षा गरिए पनि मुस्किल हुने देखिएको छ। चाँडै नाका खुल्ने र तिब्बतबाट भेडाच्याङ्ग्रा नेपाल भित्रिएपछि मूल्य सस्तिने विश्वास गरिएको थियो। तर, नाका सञ्चालन गर्न विलम्ब हुँदा तिब्बतबाट भेडाच्याङ्ग्रा नेपाल भिœयाउन सकिएको छैन। उत्तरी कोरला नाकास्थित सीमावर्ती क्षेत्रका बासिन्दाका लागि चीन पक्षले बर्सेनि असार र भदौमा सीमित अवधिका लागि तिब्बती भूमिमा व्यापार मेला सञ्चालन गर्दै आएको छ। अब नाका बाह्रैमहिना खुल्ला हुने भएपछि सीमावर्ती क्षेत्रका नागरिकले अनुकूल समयमा तिब्बती बजार पुगेर मालसामान आयात गर्न सहज हुने लोघेकर दामोदरकुण्ड गाउँपालिकाका अध्यक्ष लोप्साङ छोम्फेल विष्टले जनाए।"
प्रवेशको घर बनाउने सपना अधुरै,"वीरेन्द्रनगर : बुवाआमा अब तपाईंहरूले धेरै दुःख गर्नुपर्दैन है। अब तपाईंको छोरा कमाउने भइसक्यो चिन्ता नगर्नुस्। दिदी पनि टाढा छिन्। म नयाँ घर बनाएपछि दिदीलाई पनि ल्याएर राख्नेछु। तपाईंहरू ढुक्क भएर बस्नुस् है। यस्तो ढाडस दिएर विदेश हिँडेका थिए सल्यान शारदा नगरपालिका ३ साहुटोल सिरवारका प्रवेश भण्डारी। उनका बाआमाका लागि बुढेसकालको एक्लो सहारा उनी नै थिए। इजरायल पुगेपछि परिवारसँग निरन्तर फोन सम्पर्कमा रहेर प्रवेशले आमा बुवालाई आफ्नो चिन्ता नगर्न आग्रह गर्थे। गत शुक्रबार मात्र बुवासँग प्रवेशले सन्चै छु है बुवा मेरा चिन्ता नगर्नुस् भनेको रहेछन्। अव म भोलि शनिबार कुरा गर्छु भन्दै उनले फोन राखेका थिए। शनिबार प्रवेशसँग कुराकानी गर्ने प्रतिक्षामा बसेका परिवारले उनलाई अनलाइनमा देखेनन्। शुक्रबार राति ९ बजेपछि प्रवेशको परिवारसँग सम्पर्क टुटेको हो। उनका बुबाले छोरालाई पटकपटक अनलाइनमा खोजे तर देखेनन्। ग्रुपमा कल गरेको रहेछ। मैले फोन उठाउन पाइन्। भोलि शनिबार आमाबुवासँग बोल्छु, बोलाइदिनुहोला भनेर एसएमएस छोडेको थियो, प्रवेशकी सानिमा शोभा सेजवालले भनिन्, त्यसपछि अनलाइन नै देखिन। आइतबार बिहान इजरायलमा नेपाली विद्यार्थी पनि आक्रमणमा परेको खबर सुनेपछि उनी डराइन्। प्रवेशका साथीहरूलाई उनकी दिदी प्रतीक्षा र शोभाले कति मेसेज गरे। तर, कसैले जवाफ दिएनन्। प्रवेशका ४७ वर्षीय बुवा चक्रबहादुर भण्डारीले शनिबार बिहानै इजराइलमा हमला भएको खबर सुने। १९ गते शुक्रबारबाट छोराको खबर नपाएका उनी आत्तिए। रेडियोबाट मात्र आन्दोलन भइरहेको खबर सुनिरहे तर पनि छोराको खबर पाउन सकेनन्। छोरासँगको सम्पर्क टुटेपछि बुवा चक्र र आमा चन्द्रिका अत्तालिए। छोराको अवस्था थाहा पाउन सक्नेजति सम्पर्क गर्न प्रयास उनीहरूले गरे। उनले भने, आईतवार दिउँसो नेपाली विद्यार्थी पनि हमालमा परेको भन्ने खबर रेडियो र फेसबुकमार्फत थाहा पाएँ। तर, छोरा कतै भागेर बाचेको छ कि भन्ने आस लागेको थियो तर साँझ ७ बजे छोराको मृत्यु भएको खबर पाएँ। मेरो होस् नै हरायो। जीवनभरको सहारा गुम्यो। छोराको मृत्युको खबर पाएपछि अहिले परिवार भाव विवल अवस्थामा छन्। प्रवेशको गाउँ शोकमा डुबेको छ। प्रवेशकी ४६ वर्षीया आमा र दिदी बेहोस अवस्थामा छन्। छोराको सास त आएन तर लाश ल्याउनका लागि नेपाल सरकारसँग परिवारले आग्रह गरेका छन्। छोरा त अब रहेन, तर छोराको लाश छिटोभन्दा छिटो नेपाल ल्याउन सरकारले पहल गरिदियोस्, प्रवेशका बुवा चक्रले भने। सल्यानका प्रवेशसहित इजरायलमा १० जना नेपाली विद्यार्थीको मृत्यु भएको छ। हमलामा घाइते हुनेमा सल्यान शारदा नगरपालिका२ का विधान सेजवाल पनि छन्। उनको त्यहाँको स्थानीय अस्पतालमा उपचार भइरहेको जानकारी आएको छ। आक्रमणमा परेका सल्यान त्रिवेणी गाउँपालिका १ का प्रमोद केसी भने सुरक्षित रहेको बताइएको छ।"
इजरायलमै बिलायो भाइलाई डाक्टर पढाउने सपना,"महेन्द्रनगर : गत भदौ अन्तिम साता सुदूरपश्चिम विश्वविद्यालयको टीकापुरस्थित कृषि क्याम्पसबाट लर्न एन्ड अर्न कार्यक्रमअन्तर्गत इजरायल पुगेका दार्चुलास्थित लेकम गाउँपालिका५ का दिपेशराज विष्ट इजरायलमा अस्ताएका छन्। बुबाको मृत्युपछि परिवारको जिम्मेवारी सम्हालेका दिपेशको इजरायलमा भएको आक्रमणमा परी मृत्यु भएपछि विष्ट परिवारमा ठूलो बज्रपात परेको छ। छोराको मृत्युको खबरले आमा अर्धचेत अवस्थामा अस्पतालको शैयामा छिन् भने गाउँ शोकमा डुबेको छ। इजरायलबाट सधैं साँझ आमालाई फोन गर्ने दिपेशको फोन शनिबार आएन। सधैं साँझ भाइले आमालाई फोन गर्ने गथ्र्यो, दिपेशकी दिदी ममता विष्टले भनिन्, शनिबार साँझ उनले फोन नगरेपछि आमाले फोन गर्दा दिपेशसँग सम्पर्क हुन सकेन। छोरोको मृत्युको खबरले आमा पार्वती अर्धेचेत अवस्थामा दार्चुलाको गोकुलेश्वर अस्पतालमा भर्ना भएकी छिन्। दार्चुलाबाट महेन्द्रनगर आउँदै गरेकी आमा गोकुलेश्वर अस्पतालमा अर्धचेत छन्, दिदी ममतले भनिन्। कक्षा १० सम्म महेन्द्रनगरस्थित ग्लोबल एकेडमीमा अध्ययन गरेका उनले महेन्द्रनगरकै रेडियन्ट माध्यमिक विद्यालयबाट विज्ञान विषयमा कक्षा १२ पास गरेका हुन्। भाइ सानैदेखि पढाइमा अब्बल थियो सबैको प्यारो पनि, दिदी ममताले भनिन्। भाइलाई एमबीबीएस पढाउँछु, आफू पनि पढ्छु भनेर दिपेश इजरायल पुगेको हो, उनले भनिन्। उनलाई इजरायल जान घरबाट अनुमति नभए पनि दिपेशले भाइलाई डाक्टर बनाउने सपना बोकेर इजरायल पुगेको दिदीले बताइन्। दिपेश चार वर्षको हुँदा उनका बुवाको मृत्यु भएको थियो। शिक्षक पेसामा रहेका बुवा अशोक विष्टको क्यान्सरबाट मृत्यु भएपछि दिपेशको पालनपोषण आमा पार्वतीले गरिन्। उनकी आमा पनि लटिनाथ माध्यमिक विद्यालय लटिनाथमा शिक्षिका छन्। भाइलाई एमबीबीएस पढाउन आमाको कमाइले मात्रै नपुग्ने भएपछि जान्छु विश्वविद्यालयले पठाउँदै छ राम्रो होला भन्ने लाग्यो र उता गयो, उनले भनिन्, आफू पनि थप अध्ययनका लागि पैसाको जोहो गर्न पनि उसले जान चाहेको हो। उनका भाइ बीपी स्वास्थ्य विज्ञान प्रतिष्ठान धरानमा एमबीबीएस अध्ययनरत छन्।"
जब भाउजूको फोनमा पदमको अप्रत्याशित म्यासेज आयो,"डोटी : डोटी जिल्लाको आदर्श गाउँपालिका५, लामिखाल घर भएका पदम थापा सुदूरपश्चिम विश्वविद्यालयमा बिएस्सी एजी अध्ययन गर्थे। लर्न एन्ड अर्न कार्यक्रमअन्तर्गत इन्टर्नसिपमा अध्ययन गर्न इजरायल जाने भन्दै भदौ २० गते घरबाट निस्केका थापा २६ गते त्रिभुवन विमानस्थलबाट इजरायल उडेका थिए। ठूलो सपना बोकेर इजरायल उडेका थापालाई उनका जेठो दाइ दानबहादुर थापाले त्रिभुवन अन्तराष्ट्रिय विमानस्थलबाट बिदाइ गरेका थिए। ठूलो सपना लिएर इजरायल उडेका उनी सदाका लागि अस्ताएका छन्। उनका दाइ इन्जिनियर हुन्। उनी हाल आदर्श गाउँपालिकाका प्राविधिक शाखा प्रमुख छन्। भाइ घर फर्कियो भने म र भाइ दुवै काठमाडौं गएर थप अध्ययन गर्ने योजना रहेको उनका दाइले बताए। नेपाल फर्केर भाइको लोकसेवा तयारी गरेर सरकारी सेवामा काम गर्ने योजना थियो, सबै सपना चकनाचुर भयो, दान बहादुरले भने। २२ वर्षीय पदम घरका कान्छा छोरा भएकाले पनि सबैका प्यारा थिए। उनी इजरायल गएपछि घरपरिवारसँग सधैंजसो सम्पर्कमा रहिरहन्थे। खाना खाँदा सधैं उनी आफ्नो भतिजीसँग भिडियोकल गरेर मात्रै खाने गर्थे। प्रत्येक दिन बिहान भाउजू मेखु अधिकारीसँग पनि उनको भिडियोकल भइरहन्थ्यो। तर, शनिबार भने कल नआउँदा भाउजूले आफैं कल गर्दासमेत रिसिभ नभएको र शनिबार दिउँसो करिब १ बजेतिर भाउजूलाई म मरे भनेर उनकै फोनबाट म्यासेज आएको थियो। इजरायलमा पेलेस्टाइन बिद्रोही समूह हमासले गरेको आक्रमणमा परी शनिबार दिउँसो उनी सदाका लागि अस्ताएका थिए। डोटीका प्रमुख जिल्ला अधिकारीसहितका सुरक्षा अधिकारीहरूले पनि थापाको परिवारलाई घरमै पुगेर समवेदना दिएका छन्।"
"भूकम्पले लग्यो घर, हमासले छोरो","बझाङ : दाइ म यहाँ ठीक छु। काम भइरहेको छ। त्यहाँ भूकम्पको त्रास कस्तो छ ? हाम्रो घरमा कति क्षति भयो ? आमाबुबा भाइको विचार गर्नुहोला। इजरायलमा ज्यान गुमाएका गणेश नेपालीले शुक्रबार राति दाइ विकास नेपालीसँग गरेको अन्तिम कुराकानी यही हो। भूकम्पले घर भत्काएपछि घरपरिवारसँग फोन संवाद गरेका विकास र गणेशले सायद यो विपत्ति पनि थपिएला भनेर सोचेका थिएनन्। जिल्ला हुलाक कार्यालय बझाङका खरिदार विकास नेपालीले अब भाइको प्रगति होला र आफूलाई जिम्मेवारीको भारी कम हुँदै जाला भन्ने सपना बुन्दै थिए। तर, भाइ विदेश उडेको एक महिना नपुग्दै सपना चक्नाचुर भयो। गत भदौ २५ गते टीकापुर बहुमुखी क्याम्पसमा बिएस्सी एजी पढ्दै गरेका उनी लर्न एन्ड अर्न कार्यक्रमअन्तर्गत इजरायल उडेका थिए। क्याम्पसबाटै पढ्दै कमाउँदै गर्न पाइन्छ बा, हाम्रो भविष्य बन्छ त्रिभुवन विमानस्थलबाट उड्दै गर्दा उनले आफ्ना बुबा धनलाल आउजीलाई फोन गर्दै भनेका थिए। दुई वर्ष चितवनस्थित प्रेरणा कलेजबाट आइएस्सी गरेका गणेशले टीकापुर बहुमुखी क्याम्पसमा बीएस्सी एजी आठौं सेमेस्टारअन्तर्गत अलैंची खेती टिस्यु कल्चरसम्बन्धी प्रयोगात्मक अध्ययन गर्दै गर्दा उनलाई इजरायल जाने अवसर जुरेको थियो। छोरा इजरायल गएपछि पढाइ र घरको भविष्य बन्ने भन्दै बुबा धनलाल आउजी, आमा लक्ष्मीदेवी आउजी र दाइ विकास नेपालीमा खुसी छाएको थियो। गणेशका घरमा आमाबुबा, दाइ विकासका ५ जना परिवार र दुई भाइसहित ९ जना छन्। जयपृथ्वी नगरपालिका११ भोपुरस्थित सत्यवादी माध्यमिक विद्यालयमुनि र जयपृथ्वी बहुमुखी क्याम्पसको गेट छेउमा गणेशको घर छ। गणेशलाई उनका दाइ विकासले पढाउँदै आएका थिए। गणेशको मृत्युको खबरले अहिले घरमा सन्नाटा छाएको छ। उनका आमाबुबाले मलजल गरी हुर्काएको फूल कोपीलामै चुडिएको छ। धनलाल अझै पनि छोरो ज्युँदो छैन भन्ने समाचारको विश्वास गर्न सकिरहेका छैनन्। इजरायलमा छोरोको मृत्यु भएको खबर पाएका धनलालले आफ्नो मुटुको टुक्रा खसेको बताउँछन्। बच्चालाई यहाँ पाउन सकुँला नसकुँला, उसको शरीरको एउटा टुक्रा भए पनि आफ्नो कलेजीको टुक्रा हो, देख्न पाए हुन्थ्यो, गला अवरुद्ध पार्दै धनलालले भने। त्यस्तै गणेशले शुक्रबार साँझ, बुबाआमा र दाइ विकासलाई पनि फोन गरेका थिए। काम सिस्टममा हुने रहेछ, राम्रो छभन्दा गणेशको अनुहारमा खुसी झल्किएको थियो, विकास सम्झिन्छन्। कृषि संकायको आठौं सेमेस्टर पढ्दै गरेका गणेश भदौ २५ गते मात्रै इजरायलको लर्न एन्ड अर्न अर्थात् काम गर्दै सिक्दै भन्ने कार्यक्रमका लागि ३ लाख ऋण गरेर इजरायल पुगेका थिए। सुदूरपश्चिम विश्वविद्यालयको कृषि संकायका आठौं सेमेस्टरका ४९ जना विद्यार्थी एक महिनाअघि मात्रै प्रयोगात्मक सिकाइका लागि ११ महिनाको लर्न एन्ड अर्न प्रोग्राम का लागि सेदोत नेगेभ क्षेत्रमा पुगेका थिए।"
"घोषणा होइन, उद्धार पहिला","युद्धरत यो समयमा इजरायल र अन्य देशसँग समन्वय गरेर नेपालीलाई उद्धार गर्नु नेपालको प्राथमिकता हो । इजरायलमा पछिल्ला समयमा जुन खालका हिंसात्मक घटना घटिरहेका छन्। यसले सबै नेपालीलाई असाध्यै चिन्तित तुल्याएको छ। इजरायल नेपालको एउटा असल मित्रराष्ट्र हो। दक्षिण एसियामा नेपाल पहिलो देश थियो, जसले इजरायललाई कूटनीतिक मान्यता प्रदान गरेको थियो। नेपालको विकासमा इजरायलको निरन्तर साथ र सहयोग रहँदै आएको छ। यसरी नेपालको एउटा असल मित्र राष्ट्रमाथि पछिल्लो समय भइरहेका हिंसात्मक घटनाहरू र यस देशमा सयौं निर्दोष नागरिकको ज्यान जाने र सयौंलाई बन्धक बनाइने, निहत्था मानिसलाई हत्या गर्ने सिर्जना जुन भयो, यो असाध्यै दुःखद् छ। हामी यस्तो हिंसात्मक घटनाको निन्दा र भत्र्सना गर्दछौं। इजरायलमा भएको घटनामा नेपालले असाध्यै ठूलो पीडा व्यहोर्नु पर्यो। त्यहाँ लर्न एन्ड अर्न कार्यक्रममा गएका विद्यार्थी हिजोमात्र उक्त घटनामा पर्नुभयो। कति घाइते हुनुभयो, कति बन्धक बनाइनु भयो। र त्यसमध्ये १० जना प्रतिभावान् विद्यार्थीलाई हामीले गुमाउनु परेको छ। यो असाध्यै पीडादायक अवस्था हो। यो दुःखद् क्षणमा म सबै दिवंगतप्रति श्रद्धाञ्जलि अर्पण गर्न चाहन्छु, उहाँहरूका शोकसन्तप्त परिवारजनमा हार्दिक समवेदना व्यक्त गर्न चाहन्छु। जो घाइते हुनुहुन्छ, उहाँहरूको शीघ्र स्वास्थ्य लाभको कामना गर्न चाहन्छु। यस्तो अवस्थामा नेपाल सरकारले यो घटनामा आफ्नो सम्पूर्ण सामथ्र्य र कूटनीतिक कौशल प्रयोग गरेर नेपालीको सुरक्षाको निम्ति पहल गर्नुपर्छ। अलिकति अलमलमा परेको देख्छु अहिले नेपाल सरकार। घटना घटेको यति लामो समय बितिसक्दा पनि न हाम्रा प्रधानमन्त्री र इजरायलका प्रधानमन्त्रीबीच कुनै संवाद भएको सुन्न पाइएको छ न कुनै न परराष्ट्रमन्त्रीले नै आफ्ना समकक्षीसँग कुनै संवाद गर्नु भएको छ। न त्यहाँ राजदूतले कुनै उच्च पदाधिकारीहरूसँग सम्पर्क गरेको देखिएको छ। इजरायल आफैं अप्ठ्यारोमा छ, उहाँहरू स्वयं संकटमा हुनुहुन्छ यतिबेला। तर यति हुँदाहुँदै पनि नेपाल एउटा असल मित्रराष्ट्र हुनुको नाताले नेपाल सरकारले त्यहाँको सरकारसँग प्रत्यक्ष संवाद गरेर नेपालीको सुरक्षा र उनीहरूको सुरक्षित स्वदेश फिर्ती र अप्ठ्यारोमा परेकाहरूलाई उद्धार गर्ने वातावरण मिलाउनु पथ्र्यो। परराष्ट्रमन्त्रीले प्रयास गर्ने हो। जति भएको छ त्यसले विद्यार्थीलाई एउटा भरोसा दिलाएको होला। तर यतिबेला यस्तो परिस्थितिमा त्यो पर्याप्त छैन। बरु इजरायल सरकारलाई सहानुभूति दिने, यो दुःखको बेलामा नेपाल साथमा छ भनेर सान्त्वना दिने र नेपालीको सुरक्षाका लागि गम्भीर र सक्रिय पहलकदमी गर्नुपर्ने अवस्था छ। अहिले झन्डै ६ हजारको हाराहारीमा नेपाली इजरायलमा होलान्। कोही अध्ययनरत होलान्, कोही कार्यरत होलान्। इजरायलले सम्पूर्ण युद्धको घोषणा गरेको छ, हमासको विरुद्ध। त्यहाँका प्रधानमन्त्रीले भनेका छन्, हामी युद्धमा छौं। अस्तिको दिनको इजरायलमा घटेको घटना हाम्रा लागि सन् २००१ मा अमेरिकामा घटेको सेप्टेम्बर ११ को जत्तिकै हो। हामी यसमा संलग्न समूहलाई निमिट्यान्न पार्छौं। युद्धको घोषणा गर्छौं। इजरायली प्रधानमन्त्रीको यो उद्घोषको तात्पर्य चाहिँ युद्ध अझै लामो समयसम्म लम्बिने देखिन्छ। यस्तो स्थितिभित्र तत्काल अप्ठ्यारोमा परेका नेपालीको मात्रै प्रश्न र सबाल होइन, बाँकी नेपालीको पनि सुरक्षाको अवस्था हाम्रा लागि एकदमै गम्भीर हो। यस्तो बेला सरकारले उच्च कूटनीतिक पहल गर्नु आवश्यक छ। मेरो आग्रह छ कि जतिसक्दो चाँडो नेपालका प्रधानमन्त्रीले इजरायलका प्रधानमन्त्रीसँग प्रत्यक्ष संवाद गर्नुहोस्। उहाँहरूलाई परेको दुःखमा सहानुभूति प्रकट गर्नुहोस्। ऐक्यबद्धता जाहेर गर्नुहोस् उहाँहरूको पीडामा। नेपालीको सुरक्षा, सकुशल उद्धार र स्वदेश फिर्ताका लागि आवश्यक सहयोगका लागि समन्वय गर्न जरुरी छ। संकटको बेलामा जुन ढंगको कूटनीतिक कौशल र तत्परता आवश्यक थियो, त्यो चाहिँ हुन नसकेको अनुभूति सबैले गरेका छन्। सरकारले इजरायलमा रहेका नेपालीको जतिसक्दो छिटो उद्घार गरी स्वदेश फिर्ता ल्याओस्। यसैमा सबैको भलाइ पनि छ। सरकार चाहिने भनेकै यस्तै बेला हो। यस्तो बेलामा यसका अतिरिक्त अन्य मित्रराष्ट्रसँग पनि समन्वय गरेर त्यहाँ रहेका नेपालीलाई उद्धार गर्नु जरुरी छ। भारत र अरू देशका नागरिक पनि त्यहाँ फसेका छन्। त्यो स्थितिभित्र सम्बन्धित सबैसँग समन्वय भयो भने सुरक्षा, उद्धार र स्वदेश फिर्ता सहज र सम्भव हुन सक्छ। प्रतिकूल परिस्थितिका बाबजुद पनि भारत र अन्य देशले स्थलमार्ग प्रयोग गरेरै भए पनि आफ्ना नागरिकको उद्धार गरिरहेको देखिन्छ। यस सन्दर्भलाई हेर्दा नेपाल सरकारको भने त्यो तत्परता देखिएन। कतिपय कुरामा अहिले घोषणा नगर्दा पनि हुने विषयजस्तो राहत कसरी कति दिने र क्षतिपूर्ति कसरी उपलब्ध गराउने जस्ता कुरा मृतकको शव नेपाल ल्याएपछि र अरूहरूको उद्धार गरेपछि गर्दा पनि हुने विषय हुन्। यसले यति ठूलो धनजनको क्षति हुँदासमेत सरकारले अलि हल्का हुने काम गरेको देखाउँछ। राहतका कुराले मुख्य विषयलाई ओझेलमा पार्न खोजेको देखिन्छ। खासमा यस्तो बेला नेपाल सरकारको यी विषय प्राथमिकताका होइनन्। प्राथमिकता त यतिबेला युद्धरत क्षेत्रबाट नेपालीको उद्धार, सुरक्षा र सकुशल फिर्ता नै हुन्। यसमा प्रभावकारी समन्वय आवश्यक छ। सरकार प्रभावकारी देखिन सकिएन। यसबीच जे भयो तर अबको समयको भरपूर उपयोग गरी नेपाल सरकारले इजरायलमा रहेका नेपालीको जतिसक्दो छिटो उद्धार गरी स्वदेश फिर्ता ल्याओस्। यसैमा सबैको भलाइ पनि छ। सरकार चाहिने भनेकै यस्तै बेला हो। ज्ञवाली पूर्वपरराष्ट्रमन्त्री हुन्।"
बागमती प्रदेश सभाको १२औँ अधिवेशन अन्त्य,हेटौंडा : बागमती प्रदेशसभाको १२औं अधिवेशन बैठक अन्त्य भएको छ। मंगलबार मन्त्रिपरिषद् बैठकबाट सिफारिस भई आएबमोजिम प्रदेश प्रमुख यादवचन्द्र शर्माले नेपालको संविधानको धारा १८३ को उपधारा २ बमोजिम आज राति १२ बजेदेखि लागू हुने गरी प्रदेश सभाको १२औं अधिवेशन अन्त्य गरेका हुन्। प्रदेश सभाको गत जेठ ९ गते आह्वान भई ३८ पटक सञ्चालन भएको बैठकबाट प्रदेश सरकारको आर्थिक वर्ष २०८००८१ को बजेट पास हुनुको साथै केही विधेयकहरू पारित भएका छन्। १२ औं अधिवेशनमा अर्थ सम्बन्धी २ वटासहित ४ वटा विधेयकहरू पारित भएको छ। प्रदेश सभाको उक्त बैठकहरूमा आर्थिक विधेयक २०८० र विनियोजन विधेयक २०८० सहित प्रदेश सरकारी कामकाजी भाषा सम्बन्धमा व्यवस्था गर्न बनेको विधेयक र प्रदेश सञ्चार माध्यम व्यवस्थापन ऐन २०७५ लाई व्यवस्थापन ऐनलाई संशोधन गर्न बनेको विधेयक पारित भएको हो। सो अधिवेशनको बैठकमा ७ वटा विधेयकहरू दर्ता भएका थिए। जसमध्ये ३ वटा विधेयक संसदीय समितिमा छलफलका क्रममै छन्।
प्रधानमन्त्रीले राप्रपा अध्यक्ष लिङ्देनलाई भने कोसीमा सरकार बनाउन सघाउनुस्,"काठमाडौं : प्रधानमन्त्री पुष्पकमल दाहाल र राष्ट्रिय प्रजातन्त्र पार्टी (राप्रपा) अध्यक्ष राजेन्द्र लिङ्देनबीच भेटवार्ता भएको छ। बालुवाटारस्थित प्रधानमन्त्री निवासमा उनीहरूबीच छलफल भएको हो। प्रधानमन्त्री दाहालले कोसी प्रदेश सरकार गठनका लागि सहकार्य गर्न राप्रपा अध्यक्ष लिङ्देनसँग आग्रह गरेका छन्। मध्यावधि नजिक रहेको कोसी प्रदेश सरकार गठनका लागि प्रदेश प्रमुख पर्शुराम खापुङले संविधानको धारा १६८ को उपधारा ५ बमोजिम सरकार गठनका लागि आह्वान गरेका छन्। प्रदेशसभामा रहेका जुनसुकै सदस्यले बहुमत (४७) सदस्य पुर्याएर मुख्यमन्त्रीको दाबी गर्न पेस गर्न सक्नेछन्। प्रदेश प्रमुख खापुङले असोज २६ गते ५ बजेभित्रमा मुख्यमन्त्रीको लागि दाबी पेस गर्न आह्वान गरेका छन्। मिति नजिकिँदै गर्दा प्रधानमन्त्री दाहालले अध्यक्ष लिङ्देनसँग सहकार्यको हात अघि बढाउन आग्रह गरेका हुन्। 'म अर्कै कामको लागि गएको थिएँ। तर भेटमा कोसी प्रदेशको विषयमा कुरा उठ्यो,' प्रधानमन्त्री दाहालसँगको भेटबारे राप्रपा अध्यक्ष लिङ्देनले हाँस्दै भने, 'सरकार गठनमा सघाउनुस् भन्नुभयो।' सर्वोच्च अदालतले नेपाली कांग्रेस प्रदेश संसदीय दलका नेता उद्धव थापा नेतृत्वको सरकारलाई बर्खास्त गरेपछि एमाले प्रदेश संसदीय दलका नेता हिक्मत कार्की संविधानको धारा १६८ को उपाधारा ३ बमोजिम ठूलो दलको नेताको हैसियतामा भदौ २२ गते मुख्यमन्त्री नियुक्त भएका थिए। उनले शनिबार विश्वासको मत परीक्षण नगरिकन पदबाट राजीनामा दिएका थिए। कोसीको ९३ सदस्यीय प्रदेशसभामा बहुमत पुर्याउन ४७ जना प्रदेशसभा सदस्य चाहिन्छ। एमालेका उपसभामुखबाहेक ३९ र एमालेसँगै गठबन्धनमा रहेको राष्ट्रिय प्रजातन्त्र पार्टी (राप्रपा)सँग ६ जना प्रदेशसभा सदस्य छन्। त्यसो हुँदा एमालेराप्रपा गठबन्धन बन्दासमेत प्रदेशसभा सदस्यको संख्या ४५ मात्रै पुग्ने थियो। गठबन्धन दल नेपाली कांग्रेससँग २९, नेकपा (माओवादी) केन्द्रसँग १३, नेकपा (एकीकृत समाजवादी)सँग ४ र जनता समाजवादी पार्टी (जसपा)सँग १ जना प्रदेशसभा सदस्य छन्। गठबन्धनसँग ४७ प्रदेशसभा सदस्य पुग्छन्। ज्येष्ठ सदस्य गठबन्धनकै रहेकाले विश्वासको मत लिँदा पहिलेकै अवस्था आउने देखिन्छ। राप्रपाका ६ सदस्य जोड्दा ५३ प्रदेश सदस्य पुग्नेछन्। यो गठबन्धनका लागि स्पष्ट बहुमत पनि हो। प्रधानमन्त्री दाहालले यसै कारण पनि अध्यक्ष लिङ्देनसँग सहकार्यका लागि आह्वान गरेका हुन्।"
राष्ट्रियसभाको बैठक शुक्रबारसम्मका लागि स्थगन,काठमाडौं : राष्ट्रियसभाको आजका लागि तोकिएको बैठक राष्ट्रिय शोक परेका कारण स्थगन भएको छ । आज बिहान ११ :१ बजेका लागि तोकिएको बैठक यही असोज २६ गते शुक्रबार बिहान ११ : ३१ बजे बस्ने गरी स्थगन भएको सङ्घीय संसद्का महासचिव डा भरतराज गौतमले जानकारी दिए। इजरायलमा मारिएका नेपालीहरूप्रति श्रद्धाञ्जलि व्यक्त गर्न नेपाल सरकारले आजका लागि राष्ट्रिय शोक घोषणा गरेको छ । हमासको आक्रमणमा परी १० जना नेपाली विद्यार्थीको मृत्यु भएको छ। केही घाइतेको स्थानीय अस्पतालमा उपचार भइरहेको र जोखिममा क्षेत्रमा रहेकाहरूलाई सुरक्षित स्थानमा सारिएको परराष्ट्रमन्त्रालयले जनाएको छ।
बागमतीमा खरको छाना मुक्त बनाउने कार्यक्रम स्वीकृत गर्ने मन्त्रिपरिषद्को निर्णय,"हेटौंडा : बागमती प्रदेशको मन्त्रिपरिषद बैठकले खरको छाना मुक्त बनाउने कार्यक्रम स्वीकृत गर्ने निर्णय गरेको छ। मंगलबार मुख्यमन्त्री तथा मन्त्रिपरिषदको कार्यालयमा बसेको बैठकले खरको छाना मुक्त बागमती प्रदेश कार्यक्रम सञ्चालन कार्यविधि २०८० स्वीकृत गर्ने निर्णय गरेको हो। यस्तै बैठकले प्रदेशका ३ जिल्ला मकवानपुर, चितवन र धादिङमा बसोवास गर्दै आएका चेपाङ, वनकरिया माझी र बोटे जातिलाई लक्षित गर्दै एकीकृत बस्ती तथा आवास कार्यक्रम सम्बन्धी कार्यविधि २०८०, स्वीकृत गरेको छ। प्रदेश सभाको वर्षे अधिवेशन आज असोज २३ गते राति १२ बजेदेखि अन्त्य गर्नका लागि प्रदेश प्रमुख समक्ष सिफारिस गर्ने निर्णय गरेको प्रदेशका आन्तरिक मामिला तथा कानुन मन्त्री (प्रवक्ता) गंगानारायण श्रेष्ठ बताए। बैठकले प्रदेशभित्र रहेका प्रहरी भवन निर्माणका लागि सम्बन्धित कार्यालयलाई अख्तियारी दिने समेत निर्णय गरेको उनले प्रवक्ता श्रेष्ठले बताए।"
कांग्रेस संसदीय दलको बैठक आज बस्दै,"काठमाडौं : सत्तारूढ दल नेपाली कांग्रेस संसदीय दलको बैठक आज दिउँसो बोलाइएको छ। कांग्रेस संसदीय दलको बैठक नयाँ बानेश्वर संसदीय दलको कार्यालयमा बस्न लागेको हो। प्रमुख सचेतक रमेश लेखकका अनुसार बैठकमा विद्युत् सम्बन्धी विधेयक, मुलुकको समसामयिक राजनीतिक अवस्था, इजरायलमा भएको आक्रमण र त्यसबाट इजरायलमा रहेका नेपाली नागरिकले झेल्नु परेको विषम परिस्थितिका बारेमा छलफल हुनेछ। कांग्रेसले आइतबार बिहान संसदीय दलको बैठकमा विशेषज्ञ र विज्ञसँग विद्युत् सम्बन्धी विधेयकमाथि छलफल गरेको थियो। आज विधेयक बनाउनेक्रममा सरकार पदाधिकारीलाई पनि बोलाएर छलफल हुने र संसदमा संशोधन प्रस्ताव राख्ने कांग्रेसको तयारी छ।"
इजरायलमा ज्यान गुमाएका नेपालीको शव छिटो ल्याउन कांग्रेसको माग,"काठमाडौं : नेपाली कांग्रेसले इजरायलमा जोखिममा रहेका नेपालीहरूलाई सुरक्षित स्थानमा राख्ने व्यवस्था मिलाउन सरकारको ध्यानाकर्षण गराएको छ । मंगलबार संसद भवन नयाँ बानेश्वरमा बसेको कांग्रेस संसदीय दलको बैठकले इजरायलमा जोखिममा रहेका नेपालीहरूलाई सुरक्षित स्थानमा खान बस्नका लागि उचित व्यवस्था मिलाउन सरकारको ध्यानाकर्षण गराएको हो । बैठकले इजरायलमा ज्यान गुमाएका १० जनाको पार्थिव शारीरलाई यथासिघ्र स्वदेश ल्याएर परिवारजनलाई बुझाउने व्यवस्था गर्न समेत आग्रह गरिएको मुख्य सचेतक रमेश लेखकले जानकारी दिए। त्यस्तै सम्पर्कमा नरहेका नेपालीको खोजी गरेर अवस्था सार्वजनिक गर्ने,नेपाल आउन चाहने नेपालीका लागि सुरक्षित तवरले स्वदेश फिर्ताको व्यवस्था गर्न समेत सरकारको ध्यानाकर्षण गराएको उनले बताए । बैठकले इजरायलमा हमास समूहको आक्रमणको निन्दा गर्दै मृत्यु हुने नेपाली युवाप्रति श्रद्धाञ्जलीका साथै शोक प्रस्ताव पारित गरेको मुख्य सचेतक लेखकले जानकारी दिए। बैठकमा परराष्ट्रमन्त्री एनपी साउदले इजरायलमा रहेका नेपालीहरुको अवस्थाका बारेमा जानकारी गराएका थिए। उनले केयरगिभरका रुपमा इजरायल गएका ४ हजार ५ सयजना नेपाली सुरक्षित रहेको जानकारी गराएका थिए। यस्तै मन्त्री साउदले इजरायलको दक्षिण क्षेत्रको तुलनात्मकरुपमा जोखिमयुक्त क्षेत्रमा आश्रय लिइ राखेका सुदूरपश्चिम विश्वविद्यालयका ३२ जना र कृषि तथा वन विज्ञान विश्वविद्यालयका २३ जना गरी ५५ जनालाई सुरक्षित स्थानमा स्थानान्तरण गरिएको जानकारी गराएका थिए।"
"नेपालमा मानसिक रोगबाट दैनिक १९ को मृत्यु, प्रधानमन्त्री भन्छन् बिरामीलाई विभेद नगरौं","काठमाडौं : प्रधानमन्त्री पुष्पकमल दाहाल प्रचण्डले मानसिक बिरामीलाई मर्यादित र सम्मानजनक व्यवहार गर्नुपर्ने बताएका छन् । प्रधानमन्त्री दाहालले समावेशी एवं समतामूलक समाज निर्माणका लागि मानसिक बिरामीमाथि लाञ्छना र भेदभाव गर्न नहुने बताए। प्रधानमन्त्री दाहालले मंगलबार विश्व मानसिक स्वास्थ्य दिवसका अवसरमा आयोजित कार्यक्रममा बोल्दै मानसिक स्वास्थ्यसँग जोडिएका अज्ञानता अन्धविश्वास र लाञ्छनालाई न्यूनीकरण गर्न थप प्रभावकारी पहलहरु अगाडि बढाउन जरुरी रहेको उल्लेख गरे। 'मानसिक बिरामी पनि अन्य सामाजिक रोगी जस्तै हुन् । त्यसैले मानसिक स्वास्थ्य समस्या भएका व्यक्तिलाई भेदभाव नगरौँ,हुन नदिऔँ उनीहरूलाई सम्मानजनक व्यवहार गरौं,'उनले भने। प्रधानमन्त्री दाहालले मानसिक स्वास्थ्य प्रवद्र्धनका लागि वातावरण बनाउनुपर्नेमा जोड दिए। उनले भने, वैदेशिक रोजगारीमा रहेका नागरिकलाई समेत कार्यस्थलमा आधारभूत अधिकार सुनिश्चित गर्न अन्य देशहरुसँग समन्वय गर्न आवश्यक छ ।' उनले नेपालमा दसमध्ये एकजना मानसिक समस्यासँग बाँचिरहेको र दैनिक १९ जनाले ज्यान गुमाउने गरेको अवस्थाप्रति चिन्ता व्यक्त गरे।'समाजमा व्याप्त गरिबी, बेरोजगारी, जातीय तथा लैङ्गिक भेदभाव,अपेक्षाअनुरुपको जीवनशैली बाँच्न नसक्नु, सांस्कृतिकरुपमा अराजकता बढ्दै जानुजस्ता समस्याले मानसिक स्वास्थ्यमा प्रत्यक्ष असर पारिरहेको छ । यस्ता प्रचलनहरु अन्यायपूर्ण र संविधानप्रदत्त मौलिक अधिकारविरुद्ध छन्,'दाहालले भने। प्रधानमन्त्री दाहालले कोही बिरामी भएमा उपचार गर्न उत्प्रेरित गर्न आग्रह गरे। उनले मानसिक स्वास्थ्यलाई स्वस्थ राख्न सन्तुलित आहार प्रयोग,पर्याप्त निन्द्रा, नियमित व्यायाम र दुःखमा साथी,सहकर्मी र आफन्तको सहयोग लिने र दिने तथा तनाव र समस्यामा परेकाका कुरा सुन्ने र मद्दतगर्ने बानीको विकास गर्न आग्रह गरे। समृद्धि नेपाल निर्माणका लागि मानसिक स्वास्थ्यलाई व्यक्तिगत स्वास्थ्य परिवार समुदाय र नीति र कार्यक्रममा विशेष प्राथमिकता दिन समेत अपिल गरे।"
एकीकृत निजामती सेवा ऐनको माग गर्दै स्थानीय तहका कर्मचारीको आज पनि प्रदर्शन,"काठमाडौं : संघीय निजामती विधेयकको विरोध गर्दै स्थानीय तह कर्मचारी केन्द्रीय संघर्ष समितिले काठमाडौंमा विरोधका कार्यक्रमलाई निरन्तरता दिएका छ। हामीलाई न्याय कसले दिने भन्दै उनीहरूले आज पनि काठमाडौंमा विरोध प्रदर्शन गरेका छन्। संघर्ष समितिले माइतिघरबाट नयाँ बानेश्वरसम्म प्रदर्शन गरेको हो। संघीय निजामती सेवा ऐनको सट्टा एकीकृत निजामती सेवा ऐन जारी गर्नुपर्ने उनीहरूको माग छ । त्यस्तै स्थानीय तहको प्रमुख प्रशासकीय अधिकृतको पद स्थानीय सेवाको नै रहने व्यवस्था गरिनुपर्ने,निजामतीको परिभाषाभित्र स्थानीय कर्मचारीलाई पनि समेटिनुपर्ने उनीहरुले जनाएका छन् । त्यस्तै, अन्तरप्रदेश सरुवाको व्यवस्था ऐनमै राखिनुपर्ने लगायतका आफूहरुको माग रहेको संघर्ष समितिले जनाएको छ । संघर्ष समितिले विना सहमति ७५३ स्थानीय तहमा वैज्ञानिक पूर्वानुमानयोग्य चक्रिय प्रणालीमा सरुवा गरिनुपर्ने, जुनसुकै तहमा बहाल रहेका कर्मचारीलाई तिनै तहको विज्ञापनमा उमेर हद नलाग्ने र सेवा अवधि जोडिने व्यवस्था गरिनुपर्ने, ट्रेड युनियनको अधिकार प्रदान गरिनुपर्ने उनीहरूको माग छ । असोज १५ गतेदेखि सडक आन्दोलनमा उत्रिएका उनीहरूमाथि सोमबार प्रहरीले हस्तक्षेप गरेको थियो। बानेश्वरमा निषेधित क्षेत्र तोड्न खोजेपछि प्रहरीले लाठीचार्ज गरेको थियो।"
"परराष्ट्र मन्त्रालयले भन्यो तत्काल इजरायल भ्रमण नगर्नू, जान लागेहरूले भ्रमण रद्द गर्नू",काठमाडौं : इजरायलमा जारी युद्धका कारण २८८ जनाले नेपाल फर्किनका लागि आवेदन दिएका छन्। इजरायलस्थित नेपाली दूतावासमा कूल ३२४ जनाले दिएको आवेदनमध्ये २८८ जनाले नेपाल फर्किन चाहेको परराष्ट्र मन्त्रालयले जानकारी दिएको छ। आवेदन दिएकामध्ये ३६ जनाले भने युद्धग्रस्त क्षेत्रबाट स्थानान्तरण हुन चाहेका छन्। सम्पर्कविहीन रहेका बिपिन जोशीको खोजीकार्य तीव्ररूपमा भइरहेको परराष्ट्र मन्त्रालयले विज्ञप्ति जारी गर्दै जानकारी दिएको छ। त्यस्तै जरायल र गाजाको सीमा क्षेत्रमा बंकरभित्र आश्रय लिई बसेका सुदूरपश्चिम विश्वविद्यालयका ३२ जना र कृषि तथा वन विज्ञान विश्वविद्यालयका २३ जना गरी ५५ जना विद्यार्थीलाई सुरक्षित स्थानमा स्थानान्तरण गरिएको छ। इजरायलको उत्तरी सीमानामा अवस्थित किन्नेरेट कलेमा अध्ययनरत नेपाली विद्यार्थी हरूलाई समेत सुरक्षित स्थानमा सार्ने काम भइरहेको परराष्ट्र मन्त्रालयले जानकारी दिएको छ।र अहिलेको अवस्थामा अध्ययन तथा अन्य प्रयोजनका लागि इजरायल नजान परराष्ट्र मन्त्रालयले आग्रह गरेको छ। जान लागेका नेपालीहरूलाई तत्काल भ्रमण रद्द गर्न आह्वानसमेत गरेको छ। बुधबारदेखि परराष्ट्र मन्त्रालयले इजरायल युद्धबारे नियमितरूपमा प्रेस ब्रिफिङ गर्ने भएको छ।
नेपालगञ्जमा कर्फ्यू हटाइयो,नेपालगञ्ज : नेपालगञ्जमा एक सातादेखि जारी कर्फ्यू हटाइएको छ । जनजीवन सामान्य हुँदै गएपछि कर्फ्यू हटाइएको जिल्ला प्रशासन कार्यालयका सहायक प्रमुख जिल्ला अधिकारी टोपेन्द्रबहादुर केसीले जानकारी दिए। उनले शान्तिसुरक्षाको अवस्था सामान्य बनेकाले कर्फ्यू हटाइएको जानकारी दिए। गत मंगलबार नेपालगञ्जमा तनाव उत्पन्न भएपछि दिउँसो १ बजेदेखि कर्फ्यू आदेश जारी गरिएको थियो । अवस्था सामान्य बन्दै गएपछि केही दिनयता दिउँसोको समयमा निषेधाज्ञा र राति कर्फ्यू लाग्दै आएको थियो । सामाजिक सञ्जालमा लेखिएको विषयलाई लिएर उत्पन्न विवादका कारण परिस्थिति असहज बनेपछि असोज १६ गते मंगलबार दिउँसो १ बजेदेखि नेपालगञ्जमा अनिश्चितकालीन कफ्र्यू लगाइएको थियो । यही असोज १८ गतेदेखि दिउँसोको कर्फ्यू हटाइएको थियो भने रातिको समयमा कायमै राखिएको थियो । रासस
परराष्ट्र मन्त्री साउद र इजरायलका विदेश मन्त्री कोहेनबीच टेलिफोन वार्ता,काठमाडौं : परराष्ट्रमन्त्री एनपी साउदले इजरायलका विदेशमन्त्री एली कोहेनसँग टेलिफोनमा कुराकानी गरेका छन्। उनले मंगलबार दिउँसो समकक्षी कोहेनसँग टेलिफोन सम्बाद गरेका हुन्। परराष्ट्रमन्त्री साउदले हमासको आक्रमणमा परी मृत्यु भएका नेपालीहरूको शव नेपाल फिर्ताका लागि आवश्यक समन्वय र सहजीकरण गरिदिन कोहेनसँग आग्रह गरेका थिए। मन्त्री साउदले घाइते भएका नेपाली नागरिकको स्वास्थ्य उपचार र हेरचाहमा सहयोग गरिदिन पनि आग्रह गरेका थिए। उनले आक्रमणपछि सम्पर्कविहीन भएका एक नेपाली नागरिकको अवस्था पत्ता लगाइदिन पनि सरकारका तर्फबाट अनुरोध गरेका थिए। मन्त्री साउदले इजरायली सेनाले सुरक्षित स्थानमा स्थनानान्तरण गरेका नेपाली नागरिकलाई खानापिनलगायतका आधारभूत आवश्यकताका लागि सहयोग गरिदिन आग्रह गरेका थिए। उनले बंकरमा बसेका केही नेपाली नागरिकहरूले सुरक्षित बासस्थानका लागि आग्रह गरिरहेका पनि मन्त्री कोहेनलाई जानकारी गराएका थिए। मन्त्री साउदले परराष्ट्र मन्त्रालयले इजरायलमा रहेका नेपाली नागरिकको विवरण संकलन गरिरहेको र विवरण संकलन भएपछि नेपाल फिर्ता ल्याउन सहजीकरणका लागि इजरायल सरकारसँग आवश्यक सहयोगका लागि आग्रह गरेका थिए। कुराकानीका क्रममा मन्त्री साउदले हमासले गरेको आक्रमणबाट भएको धनजनको क्षतिप्रति सहानुभूति व्यक्त गर्दै दुःखद घडीमा नेपाल सरकार इजरायल सरकारसँग ऐक्यबद्ध रहेको बताएका थिए। विदेशमन्त्री कोहेनले हमास समूहलाई आतंककारीको संज्ञा दिँदै उनीहरूको आक्रमणमा परी १० जना नेपालीले ज्यान गुमाउनु परेकोप्रति समवेदना व्यक्त गरेका थिए। उनले मृतकहरूको शव नेपाल फिर्ता पठाउनेबारे आवश्यक सहयो गर्ने प्रतिवद्धता जनाएका थिए।
तत्काल इजरायल भ्रमण नगर्न सरकारको आग्रह,"काठमाडौं : परराष्ट्रमन्त्री एनपी साउदले राजनीतिक तहमा आधिकारिक निर्णय बाहेक तत्काल व्यक्तिगत र पार्टीगत रुपमा इजरायल भ्रमण नगर्न आग्रह गरेका छन्। इजरायलमा भएको आक्रमण र त्यहाँ रहेका नेपालीहरुको अवस्थाका बारेमा संसदको अन्तर्राष्ट्रिय सम्बन्ध र पर्यटन समितिमा जानकारी गराउँदै मन्त्री साउदले यस्तो आग्रह गरेका हुन्। मन्त्री साउदले हमास समूहले आक्रमण गरेपछि इजरायलको अवस्था संवेदनशील रहेको जानकारी दिँदै अहिलेको अवस्थालाई राजनीतिकरण नगर्न पनि अनुरोध गरेको समाचार राससमा उल्लेख छ। अवस्था संवेदनशील छ । त्यसैले राजनीतिक तहमा आधिकारिक निर्णय बाहेक व्यक्तिगत, पार्टीगत रुपमा इजरायल भ्रमण नगर्न अनुरोध छ, उनले भने, यो अवस्थालाई राजनीतिकरण नगरौँ । बैठकमा सांसदहरुले इजरायलमा नेपालीको उद्धारका लागि नेपाल सरकारले गरेको प्रयासको सराहना गर्दै थप कार्य गर्न सुझाएका थिए। यस्तै मन्त्री साउदले इजरायलमा जोखिम ठाउँमा रहेका नेपाली विद्यार्थीहरूलाई सुरक्षित स्थानमा स्थानान्तरण गरिएको जानकारी दिए। मन्त्री साउदले इजरायलको दक्षिण क्षेत्रको तुलनात्मकरुपमा जोखिमयुक्त क्षेत्रमा आश्रय लिइ राखेका सुदूरपश्चिम विश्वविद्यालयका ३२ जना र कृषि तथा वन विज्ञान विश्वविद्यालयका २३ जना गरी ५५ जनालाई सुरक्षित स्थानमा स्थानान्तरण गरिएको बताएका हुन्।"
"केयरगिभरमा कार्यरत सबै नेपाली सुरक्षित,जोखिममा रहेकालाई सुरक्षित स्थानमा सारियो","इजरायलमा हालसम्म करिब ४ हजार ५०० जना नेपालीहरू केयरगिभरको रुपमा कार्यरत रहेका छन्। उनीहरू कोही पनि हमासको आक्रमणमा नपरेको जानकारी प्राप्त भएको मन्त्री साउदले बताए। काठमाडौं : परराष्ट्रमन्त्री एनपी साउदले इजरायलमा जोखिममा रहेका नेपालीहरूलाई सुरक्षित स्थानमा राख्नका लागि निरन्तर पहल भइरहेको बताएका छन्। मंगलबार बिहान सिंहदरबारमा बसेको संसदको अन्तरर्राष्ट्रिय सम्बन्ध र पर्यटन समितिको बैठकमा इजरायलको पछिल्लो घटनाक्रमका सम्बन्धमा जानकारी गराउँदै मन्त्री साउदले ५५ जना नेपालीलाई सोमबार इजरायल सरकारको सहयोगमा सुरक्षित स्थानमा स्थानान्तरण गरिएको जानकारी दिएका हुन्। मन्त्री साउदले जोखिममा रहेका अन्य विद्यार्थीहरूलाई सुरक्षित स्थानमा राख्नका लागि पहल भइरहेको बताए। परराष्ट्रमन्त्री साउदले इजरायल सरकारप्रति नेपालले ऐक्यवद्धता व्यक्त गरेको जानकारी दिए। मन्त्री साउदले इजरायलको दक्षिण क्षेत्रको तुलनात्मकरुपमा जोखिमयुक्त क्षेत्रमा आश्रय लिइ राखेका सुदूरपश्चिम विश्वविद्यालयका ३२ जना र कृषि तथा वन विज्ञान विश्वविद्यालयका २३ जना गरी ५५ जनालाई सुरक्षित स्थानमा स्थानान्तरण गरिएको बताए। उत्तर क्षेत्रमा रहेका फार्म हाउसमा रहेका केही नेपालीहरूलाई पनि सुरक्षित तवरले बंकरमा रहने व्यवस्था मिलाइएको मन्त्री साउदले जानकारी दिए। उनले भने,'समन्वय र सहजीकरणका लागि परराष्ट्र मन्त्रालय र राजदूतावासका पदाधिकारीहरूलाई सम्पर्क व्यक्ति तोकी नागरिकहरूको गुनासो सुनुवाइ गरी आवश्यक सूचना प्रवाह गर्ने एवं पीडित र आफन्तको कुरा सुनेर सोही बमोजिम समाधानको लागि पहलकदमी लिने,सुझाव प्रदान गर्नेलगायतका कार्यहरू निरन्तररुपमा गर्दै आएको छौं।' उनले नेपाल फर्कन चाहनेलाई नेपाली राजदूतावासबाट विवरण संकलनका लागि अनलाइन रजिष्ट्रेसन सुरू गरिएको र हालसम्म दुई सय बढीको विवरण प्राप्त भइसकेको जानकारी गराए। मन्त्री साउदले उद्धार लागि नेपाल एयरलाइन्स र हिमालय एयरलाइन्सका जहाजहरू तयारी अवस्थामा राखिएको बताए। मन्त्री साउदका अनुसार इजरायलमा रहेका नेपालीहरूको वास्तविक स्थितिको पहिचान गर्न,नेपालीहरूको सुरक्षित तबरले रहने प्रबन्ध गर्न,उद्धार तथा सहयोग गर्नका लागि इजरायल सरकारसँग समन्वय र सहजीकरणको कार्य भइरहेको छ। यी कार्यहरू गर्न नेपाली राजदूतावासलाई समेत सक्रिय रुपमा परिचालन गरिएको मन्त्री साउदको भनाइ छ। सुदूरपश्चिम विश्वविद्यालयबाट गएका ४९ जनामध्ये १७ जना नेपालीहरू दक्षिण इजरायलको किवुज अलुमिम भन्ने स्थानमा रहेकामध्ये १० जनाको हमासको आक्रमणमा परी निधन भएको छ। बाँकी २ जना सकुशल र ४ जना घाइतेको स्थानीय अस्पतालमा उपचार भइरहेको परराष्ट्र मन्त्रालयले जनाएको छ। इजरायलमा हालसम्म करिब ४ हजार ५०० जना नेपालीहरू केयरगिभरको रुपमा कार्यरत रहेका छन्। उनीहरू कोही पनि हमासको आक्रमणमा नपरेको जानकारी प्राप्त भएको मन्त्री साउदले बताए। इजरायलमा अध्ययन गरिरहेका २६५ जना नेपाली विद्यार्थीहरू इजरायल सरकारको लर्न एन्ड अर्न कार्यक्रमअन्तर्गत गएका थिए। तीमध्ये नेपालको कृषि विश्वविद्यालयबाट ११९ जना,त्रिभुवन विश्ववविद्यालयबाट ९७ जना र सुदूरपश्चिम विश्वविद्यालयबाट ४९ जना गएका थिए।"
"संक्रमणकालीन न्यायसम्बन्धी आयोगको म्याद थपिने, चार विषय सहमतिबाट टुंगो लगाउनुपर्ने","काठमाडौं : कानुन, न्याय तथा मानव अधिकार समितिअन्तर्गतको उपसमितिले संक्रमणकालीन न्याय विधेयकसम्बन्धी प्रतिवेदन बुझाएको छ। मंगलबार सिंहदरबारमा बसेको समितिको बैठकमा उपसमितिले विधयेकमा उल्लेख केही विषयमा सहमति जुटाउँदै प्रतिवेदन बुझाएको हो। उपसमितिले मानव अधिकारको गम्भीर उल्लंघनमा समावेश गरिएको स्वेच्छाचारी रूपमा क्रूरतापूर्वक गरिएको हत्या, दोहोरो भिडन्तबाहेक गरिएको हत्यामध्ये कुनलाई समावेश गर्ने भन्ने विषय थप छलफलबाट टुंगोमा पुर्याउनुपर्ने जनाएको छ। त्यस्तै सशस्त्र द्वन्द्वका क्रममा जोडिएका र प्रभावित भएका व्यक्तिहरूलाई कसरी सम्बोधन गर्ने भन्ने विषयलाई पनि थप छलफलबाट टुंगोमा पुराउन सुझाव दिएको छ भने घटी सजायका सम्बन्धमा आधार कारण खुलाएर सजाय कम गर्न सकिने व्यवस्था गर्ने वा प्रतिशत नै तोकेर जाने भन्ने विषय टुंगो लगाउन नसकिएकाले थप छलफल गर्नुपर्ने उपसमितिको निष्कर्ष रहेको समिति सदस्य रमेश लेखकले बताए। लेखकले उपसमितिले प्रतिवेदन तयार गर्ने क्रममा पीडित, विषयविज्ञलगायत संघसंस्थासँग छलफल गरेर निष्कर्ष निकालेको जानकारी दिए। बैठकमा कानुनमन्त्री धनराज गुरुङले संक्रमणकालीन न्यायसम्बन्धी नमिलेका विषयहरूमा गहन छलफल गरेर समितिले एकमत भएर निर्णय गर्नुपर्ने बताए। उनले विधेयकका सम्बन्ध सहमति गरेर चालू अधिवेशनमा नै पेस गर्नेगरी निष्कर्षमा पुग्न आग्रह पनि गरे। उपसमितिले बेपत्ता पारिएका व्यक्तिको छानबिन, सत्य निरुपण तथा मेलमिलाप आयोगको म्याद चार वर्ष राख्ने गरी कानुन बनाउने राय प्रतिवेदनमा उल्लेख गरेको छ। आयोगले उल्लेखित अवधिभन्दा अगावै शान्ति प्रक्रियाको काम सम्पन्न भएको घोषणा गरेमा सोही मितिदेखि आयोगको कार्यावधि समाप्त भएको मानिने प्रतिवेदनमा उल्लेख छ। त्यस्तै बैठकमा सम्पत्ति शुद्धीकरण (मनी लाउन्डरिङ्ग) निवारण तथा व्यवसायिक वातावरण प्रवर्द्धन सम्बन्धी केही ऐनलाई संशोधन गर्न बनेको विधेयकमाथि दफावार छलफल गर्न गठित उपसमितिले पनि प्रतिवेदन बुझाएको छ।"
सरकारले आन्दोलनमा रहेका कर्मचारीलाई वार्तामा बोलायो,"काठमाडौं : सरकारले आन्दोलनरत स्थानीय तहका कर्मचारीलाई वार्तामा बोलाएको छ। संघीय मामिला तथा सामान्य प्रशासन मन्त्रालयले काठमाडौं केन्द्रित आन्दोलनमा रहेका कर्मचारीलाई वार्तामा बोलाएको हो। 'केही दिनदेखि स्थानीय तहबाट हुने सेवा प्रवाह रोकी स्थानीय तह कर्मचारी केन्द्रीय संघर्ष समिति र स्थानीय तह कर्मचारी संयुक्त माग कार्यान्वयन परिचालन समितिको नामबाट विभिन्न मागहरू राखी काठमाडौं केन्द्रित विरोध कार्यक्रम सञ्चालन हुँदै आएको जानकारी भएपश्चात मन्त्रालयले समितिका प्रतिनिधिलाई छलफलमा बोलाइएको, मिति २०८००६२२ गतेका दिन यस मन्त्रालयका मा मन्त्रीज्यूको उपस्थितिमा छलफल समेत भएको छ। स्थानीय तहका कर्मचारीका मागका सम्बन्धमा छलफल गरी उपयुक्त निकास निकाल्न मन्त्रालय सकारात्मक छ। कतिपय नीतिगत विषयहरु सम्बोधन भई सकेका र सम्बोधन हुन नसकेका विषयमा थप छलफलबाटै समस्याको सम्बोधन गर्न सकिने भएकाले हाल भईरहेको विरोध प्रदर्शनलाई स्थगन गरी छलफल र सम्वादमा आउन तथा आ आफ्नो कार्यस्थलमा फर्की आम नागरिकमा सेवा प्रवाह सूचारु गर्न मन्त्रालय सम्वद्ध सबैमा अनुरोध गर्दछ,' मन्त्रालयले जारी गरेको विज्ञप्तिमा भनिएको छ।"
इजरायलप्यालेस्टाइन तनावले राष्ट्र संघका महासचिवको नेपाल भ्रमण स्थगित,"काठमाडौं : इजरायलप्यालेस्टाइन युद्धले संयुक्त राष्ट्रसंघका महासचिव एन्टोनियो गुटेरेसको नेपाल भ्रमण हाललाई स्थगित भएको छ। महासचिव गुटेरेस असोज २६ गते नेपाल आउने कार्यक्रम तय भएको थियो। परराष्ट्र मन्त्रालयका प्रवक्ता सेवा लम्सालले असोज २६ गते आउने भनिएका महासचिव गुटेरेसको नेपाल भ्रमण स्थगित भएको पुष्टि गरिन्। गुटेरेसको अनुकूलतामा नयाँ मिति तय गरिने उनको भनाइ छ। 'इजरायलप्यालेस्टाइन युद्धले नयाँ परिस्थितिको सिर्जना भयो। जसका कारण उहाँको नेपाल भ्रमण स्थगित भएको छ। उहाँ (गुटेरेस) र हाम्रो पनि अनुकूलता हेरेर नयाँ मिति तय गर्नेछौं,' अन्नपूर्णसँग उनले भनिन्। द्वन्द्वकालीन मुद्दाको किनारा लगाउन राजनीतिक दलहरूलाई सकस भइरहेका बेला उनी नेपाल आउँदै थिए। प्रधानमन्त्री पुष्पकमल दाहालको निमन्त्रणमा काठमाडौं आउन लागेका महासचिव गुटेरेस २९ गते यतैबाट चीन जाने कार्यक्रम तय भएको थियो। संयुक्त राष्ट्रसंघको महासभामा सहभागी हुन न्यूयोर्क पुगेका बेला असोज पहिलो साता प्रधानमन्त्री दाहालले महासचिव गुटेरेसलाई भेटेर नेपाल भ्रमणको निम्तो दिएका थिए। नेपाल बसाइका क्रममा महासचिव गुटेरेसले राष्ट्रपति रामचन्द्र पौडेल, प्रधानमन्त्री दाहाल, राजनीतिक दलका नेतासँग भेट गर्ने कार्यक्रम तय भएको थियो। गुटेरेसले द्वन्द्वकालका पीडितहरूसँग समेत भेट गर्ने तयारी गरेका थिए।"
नेसपा पुरानो पार्टीसँग मर्ज हुँदैन : डा भट्टराई,"काठमाडौं : नेपाल समाजवादी पार्टीका अध्यक्ष डा बाबुराम भट्टराईले पुरानो पार्टीसँग आफ्नो पार्टी मर्ज नहुने बताएका छन्। अवसरवादी तत्वहरूले नेसपा कुनै पुरानो पार्टीसँग मर्ज हुन खोजेको भन्ने भ्रम खुला वा छद्म रूपमा छर्ने प्रयत्न गरिरहेको भन्दै भट्टराईले आपत्ति जनाएका हुन्। उनले नेसपा स्थापनाकालदेखि नै देशमा वैकल्पिक नयाँ समाजवादी समुन्नत समाजवादी शक्ति निर्माणमा जोड दिंदै आएको आएको बताए। उनले भने, नयाँ समाजवादी निर्माणका निम्ति सबैसँग रूपान्तरण सहितको ध्रुवीकरणको कुरा गरेको छ। कसैसँग पनि डेन्टिंगपेन्टिंग गरेर वा पुच्छर काटेर मर्ज गर्ने कुरा कहिंकतै गरेको छैन। उनले सबै प्रकारका नियोजित प्रचारवाजीबाट मुक्त हुन भ्रमजालमा नपर्न आग्रह गरे। नेकपा (माओवादी केन्द्र) र नेपाल समाजवादी पार्टीबीच एकता गर्ने सहमति चुनाव अगाडि नै भएको थियो । सोही अनुसार निर्वाचनमा माओवादीको चुनाव चिन्हबाट उम्मेदवारसमेत उठाएको थियो। पछिल्लो समयमा नेकपा माओवादी केन्द्रले भट्टराईलाई बाइपास गरेर नेपाल समाजवादी पार्टीसँग पार्टी एकताका लागि पत्राचार गरेको थियो। माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्डअमेरिका प्रस्थान गर्नु अगाडि नेपाल समाजवादी पार्टीका अध्यक्ष एवम् पूर्वप्रधानमन्त्री डा बाबुराम भट्टराईलाई बाइपास गरेर अर्का अध्यक्ष महिन्द्र राय यादवलाई पत्राचार गरेपछि नेसपाभित्र तरंग पैदा भएको छ। पार्टी एकताका लागि भदौ ३० गतेको मिति राखेर अध्यक्ष प्रचण्ड र महासचिव देव गुरुङले हस्ताक्षर गरी नेसपाका अध्यक्ष यादवलाई पत्र पठाइएको हो। माओवादी केन्द्रको चुनाव चिन्हमा निर्वाचन चडेका यादव हाल खानेपानी मन्त्री रहेका छन्। यस अगाडि पार्टी एकताका लागि माओवादी केन्द्रले उपाध्यक्ष कृष्णबहादुर महराको नेतृत्वमा र नेसपाले गंगानारायण श्रेष्ठको संयोजकत्वमा वार्ता समिति गठन गरिएको थियो।"
जब कर्मचारीको आन्दोलनमा लाठी बर्सियो,"काठमाडौं : स्थानीय तहका कर्मचारीको आन्दोलन चर्किंदै गएको छ। संसद्मा पेस हुन लागेको संघीय निजामती सेवा ऐनमा आफ्ना मागहरू सम्बोधन हुनुपर्ने माग गर्दै उनीहरू आन्दोलनमा उत्रिएका छन्। त्यसैक्रममा सोमबार बानेश्वरमा आन्दोलनरत कर्मचारी र प्रहरीको झडप भएको छ। कर्मचारीले निषेधित क्षेत्र तोड्न खोज्दा झडप भएको थियो। झडपपछि प्रहरीले कर्मचारीलार्ई लखेटीलखेटी पिटेको उनीहरूको आरोप छ। झडपमा ३५ जनाभन्दा बढी कर्मचारी घाइते भएका छन्। स्थानीय तह कर्मचारी केन्द्रीय संघर्ष समितिका महासचिव विजय देवकोटाले प्रहरीहरूले कर्मचारीलार्ई बर्बरतापूर्वक दमन गरेको बताए। लखेटेर बानेश्वरबाट माइतीघर पुर्यायो। इतिहासमा नै कर्मचारीलार्र्ई यसरी दमन गरेको पहिलोपटक हुनुपर्छ, सडक किनारामा बसेका कर्मचारी पिटिए, धेरै साथीहरू घाइते भएका छन्, उनले भने, घाइतेहरू कतिपयको खुट्टा फ्याक्चर भएको छ, टाउको तथा छातीमा चोट लागेको छ। संघर्ष समिति कर्णाली संयोजक निश्चल विक्रम शाही, नेपालगन्ज उपमहानगरपालिकाका नवराज रोकाया, मादी गाउँपालिका कास्कीका भगवानप्रसाद पौडेल र सञ्जय लामिछाने, भोटेकोसी गाउँपालिकाका नवराज खत्री, मुगुका ईश्वरबहादुर सिंह घाइते भएका छन्। त्यस्तै, दिपकसिंह धामी, किशोर भण्डारी, विधान रेग्मी, छत्रबहादुर खड्का, रोशन श्रेष्ठ, बलबहादुर चौधरी, सन्तोष उपाध्याय, हरिश अवस्थी, भिमसेन घर्ती, रामप्रसाद अधिकारी पनि घाइते भएका छन्। त्यसैगरी, रोशनकुमार थापा, गौरव लामिछाने, रञ्जीत विक, रामप्रसाद झा, ईश्वर भुजेल, अनिलबहादुर थापा, जितेन्द्र मण्डल, प्रदीप डिसी, शारदा रौनियार, कृष्णप्रसाद गोले, अमृता बुढाथोकीलगायत घाइते भएका छन्। कोसी प्रदेशका १५ जना घाइते भएका छन्। विगत एक हप्तादेखि आन्दोलनमा उत्रिएका उनीहरूको मागप्रति सरकार गम्भीर नभएपछि कर्मचारी आक्रमक भएका हुन्। उनीहरूले असोज १४ गतेदेखि आन्दोलनको सुरुवात गरेका थिए। तीन दिन माइतीघरमा धर्ना बसेपछि १७ गतेबाट उनीहरूले प्रदर्शन थालेका थिए। किन आन्दोलित भए कर्मचारी ? मन्त्रिपरिषद्बाट पारित गरेको संघीय निजामती सेवा ऐनको मस्यौदामा स्थानीय तहका कर्मचारी हक, अधिकार, सुरक्षा, वृत्तिविकास अपेक्षा गरेको भन्दै उनीहरू आन्दोलित भएका हुन्। जनताको सबैभन्दा नजिक रहेर काम गर्ने सारथिका रूपमा रहेको स्थानीय सरकार र त्यहाँँ कार्यरत कर्मचारीको हौसला बढाउनु पर्नेमा मानमर्दन हुने गरी ऐनविहीनताको अवस्था सिर्जना भएकोले दबाबमूलक संघर्ष गर्नु परेको उनीहरूको भनाइ छ। स्थानीय तहबाट जनताले अपेक्षाकृत रूपमा बढी सेवा सुविधाहरू सरल र सहज तरिकाबाट प्राप्त गर्न स्थानीय सरकार छ। विडम्बना त्यही सेवा सुविधाहरू सरल र सहज तरिकाबाट प्रदान गर्ने स्थानीय तहका राष्ट्रसेवक कर्मचारीहरूलार्ई उत्साह, हौसला र सुरक्षा प्रदान गर्ने ऐन निर्माण गर्न मार्गदर्शक बन्ने संघीय निजामती सेवा ऐन हालसम्म पनि सरकारले जारी गर्न नसक्नु दुःखद् भएको भएको उनीहरूले बताएका छन्। स्थानीय तहका कर्मचारीहरू ऐनविहीन, सुरक्षाविहीन, वृत्तिविकास सुनिश्चितताविहीन अवस्थामा रहेको उनीहरूको भनाइ छ। ऐनको रिक्तताका कारण स्थानीय तहहरूले फिर्ता पठाएका कर्मचारीहरू महिनौंदेखि संघीय मामिला तथा सामान्य प्रशासन मन्त्रालयमा धाउनुपर्ने अवस्था रहेको छ। सेवा असुरक्षित हुने परिस्थिति सिर्जना भइरहेको अवस्थामा संघीय मन्त्रीपरिषद्को बैठकबाट संघीय निजामती सेवा ऐनको मस्यौदा संसद्मा दर्ता गराउने निर्णय भएता पनि हालसम्म संसद्मा दर्ता नभएको भन्दै उनीहरूले चिन्ता व्यक्त गरेका छन्। सरोकारवाला निकाय समक्ष आधिकारिक मस्यौदासमेत नपुगेको अवस्थाले स्थानीय तहका कर्मचारीहरूको भविष्यमाथि थप अन्योलताको परिस्थिति सिर्जना भएको छ। उनीहरू २० सुत्रीय माग राखेर आन्दोलनमा उत्रिएका छन्। उनीहरूले प्रस्तावित ऐनको नाम परिमार्जन गर्नु पर्ने माग राखेका छन्। संघीय निजामती सेवा ऐनको सट्टा एकीकृत निजामती सेवा ऐन तत्काल जारी गरिनुपर्ने उनीहरूको माग छ। संघ, प्रदेश र स्थानीय सेवाको पदमा बहाल रहेका स्थायी कर्मचारीहरूलार्ई निजामतीको परिभाषाभित्र समेटिनुपर्ने उनीहरूको भनाइ छ। स्थानीय तहको प्रमुख प्रशासकीय अधिकृतको पद स्थानीय सेवाकै रहने व्यवस्था गरिनुपर्ने उनीहरूको माग छ। तीनवटै तहमा तहगत प्रणाली लागू गरिनुपर्ने, स्थानीय सेवा (संघीय कानुनबमोजिम समायोजन भएका, लोकसेवा आयोगबाट सिफारिस भई नियुक्त भएका, प्रदेश लोकसेवा आयोगबाट सिफारिस भई नियुक्त भएका साविक स्थानीय निकाय घरेलु तथा साना उद्योग विकास समिति, दुर्गम क्षेत्र विकास समिति, र विविध तथा अन्य सेवा)मा कार्यरत कर्मचारीहरूलार्ई ७५३ वटै स्थानीय तहहरूमा विना सहमति स्वचालित, वैज्ञानिक, पूर्व अनुमानयोग्य र चक्रीय प्रणालीअनुसार २२ वर्षमा प्रदेशभित्र प्रदेशले र अन्तरप्रदेश सरुवा संघीय मामिला तथा सामान्य मन्त्रालयबाट गर्ने व्यवस्था गरिनुपर्ने उनीहरूको माग छ। मंगलबारको आन्दोलन अझ सशक्त हुने कर्मचारी नेताहरूले बताएका छन्। संघर्ष समितिका महासचिव देवकोटाले सरकारले नबोलाएसम्म वार्तामा नजाने र आन्दोलन जारी रहने बताए। भदौ २१ गते नै मन्त्रिपरिषद्बाट पारित भएको संघीय निजामती सेवा ऐनको मस्यौदा संसद्मा दर्ता नै गरिएको छैन। ऐनका केही प्रावधानका विषयमा विरोध आएपछि यो ऐन फेरी अगाडि बढ्न सकेको छैन। पहिलोपटक २०७५ माघ २७ गते तत्कालीन संघीय मामिला तथा सामान्य प्रशासन मन्त्री लालबाबु पण्डितले संसद्मा दर्ता गराएका थिए। यो ऐनको मस्यौदाको विषयमा राज्य व्यवस्था तथा सुशासन समितिमा लामो छलफल भयो। ५५ वटा भन्दाबढी बैठकपछि तत्कालीन समितिका सभापति शशि श्रेष्ठको जोडबलमा उपस्थित सदस्यको बहुमतले विधेयक समितिमा पारित गरियो। केपी शर्मा ओलीको सरकारका पालमा समितिबाट बल्लबल्ल पारित भएको यो विधेयक शेरबहादुर देउवाका पालामा फिर्ता गरियो। २०७५ माघ २७ यता आधा दर्जन मन्त्री र सचिव फेरिए। तर, स्थायी सरकार निजामती कर्मचारीको विधेयक भने आएन। यो विधेयकलार्ई गिजोल्ने काम मात्रै भयो। कर्मचारी नेतृत्व र मन्त्रीका स्वार्थ बाझिए। मन्त्रीले यो ऐन ल्याउनै सकेनन्। यो ऐन आउन नसक्नुमा मन्त्रीदेखि कर्मचारी केन्द्रिकृत र एकात्मक सोच प्रमुख रहेको देखिन्छ।"
"इजरायलमा नेपाली खोज्दै सरकारको उपस्थिति, सरकार कुर्दै हवाई अनुमति","काठमाडौं : इजरायलमा हमासको आक्रमणमा परी १० जना नेपाली विद्यार्थीको मृत्यु भयो। बाँकी नेपाली विद्यार्थी र अन्य नेपालीहरू नेपाल सरकारले सुरक्षित स्थानमा जान पाइएला भन्ने आसमा २ रात बिताए। अन्तत : नेपाली राजदूतावास, एनआरएन र इजरायली सेनाको पहलमा केही सुरक्षित स्थानमा पुगे। कतै उद्धारकै प्रतीक्षामा छन्। यता सरकार भने अझै पनि हवाई अनुमतिकै रटानमा छ। उद्धारका अन्य विकल्पको खोजी नलाग्दा इजरायलमा जोखिम बढ्दै छ। सोमबार साँझ मात्र इजरायली सेनाको स्कर्टिङमा अति संवेदनशील क्षेत्रबाट ३२ र अन्य क्षेत्रबाट १० जना विद्यार्थी गरेर ४२ जनालाई रमत नेगेभ भन्ने स्थानमा पुर्याएर सुरक्षित तवरले राखिएको राजदूत कान्ता रिजालले बताइन्। भनिन्, अति संवेदनशील क्षेत्रबाट सुरक्षित स्थानमा सारिएको छ। अब कम खतरा भएका स्थानबाट मंगलबार उद्धार गरिदिए हुन्थ्यो भन्ने नेपालीलाई ल्याइनेछ। रिजालले नेपालीलाई उद्धारका लागि प्लेन चार्टड फ्लाइट ल्याउने काम भएन भन्ने गुनासो सम्बोधन गर्दै स्पष्ट पारिन्, अहिले विमानस्थल नै पूर्णरूपमा बन्द छन्। एकदमै संवेदनशील अवस्था छ। इजरायल सरकारले सुरक्षाको संवेदनशीलतालाई ध्यानमा राखेर पनि विमानस्थल खोलेको छैन। अन्य देशका नागरिकलाई पनि सुरक्षित स्थानमा सारिएको हो। चार्टडविमानमा लगिएको भन्ने हामीलाई थाहा छैन। उनले थपिन्, हामी अहोरात्र नेपालीको सेवा, सहयोग र उद्धारमै जुटेका छौं। इजरायल सरकारसँग निरन्तर सम्पर्कमै छौं। विमानसेवाको अनुमति पाउनेबित्तिकै नेपाल सरकारलाई अवगत गराउनेछौं। विमानस्थलका सन्दर्भमा इजरायलमा शनिबार उक्त घटना घटेकै केही समयमै कर्मसियल फ्लाइटहरू बन्द भएका थिए। यता नेपाल सरकार भने इजरायलमा घटना भएदेखि नै उद्धारका लागि भन्दै बैठक र छलफलमै व्यस्त छ। कूटनीतिक विश्लेषक दिनेश भट्टराई भन्छन्, सरकारले ढिलो प्रक्रिया सुरु गरेर पनि समय लागेको हो। विमान लैजाने मात्रै उद्धार हैन। खतरा क्षेत्रबाट सुरक्षित स्थानमा लगिनु पनि उद्धार हो। त्यो उद्धार नेपाली दूतावासले छिटो गर्न सक्थ्यो। त्यहाँ पनि विविध समस्या हुन सक्छन्। युद्घ भइराखेको आफ्नै सुरक्षा अगाडि आउँछ। युद्घको समयमा सकसपूर्ण कुरा हो। भट्टराईले विमान लगेर उद्धार गर्ने विषयमा नेपालबाट डाइरेक्ट रुट नभएका कारण इजरायलसम्म जाने बीचका रुटको पनि अनुमति लिनुपर्ने कारण पनि समय लाग्ने बताए। उनले भने, समय लाग्छ। तर, इजरायलले तिम्रा जनता लिन आउ भनेर अनुमति दिनुभन्दा अगाडि बीचमा पर्ने रुटको इजाजत लिइसक्नुपर्छ। यसमा नेपाल सरकार लागि हाल्नुपर्ने हो। पूर्वतयारी त भएर बस्नुपर्यो। कूटनीतिक विषय भन्ने कति संवेदनशील हुन्छ भने अहिले इजरायलको विषयमा उहाँहरू एक ठाउँबाट अर्को स्थानमा जाँदा अनुमति लिएर जानुपर्ने हुन्छ। यो अवस्थामा घरबाट बाहिर निस्कने अनुमति पाउन पनि गाह््रो हुन्छ। त्यसैले कूटनीतिक मर्यादालाई ध्यानमा राखेर खण्डन गर्नुपर्ने हुन्छ, भट्टराईले अगाडि भने। नेपालको तयारीका विषयमा जानकारी दिँदै परराष्ट्र मन्त्रालयकी प्रवक्ता सेवा लम्सालले इजरायलसँग प्रोटोकल अगाडि बढ्नेबित्तिकै चार्टड फ्लाइट नै लैजाने तयारी गरेको बताइन्। उनले भनिन्, आज नेपाल सरकार मन्त्रिपरिषद्को बैठकले पनि उक्त निर्णय गरेको छ। खासमा रुटहरूको कुराभन्दा पनि सेक्युरिटी नै प्रमुख पाटो हो। इजरायलले त्यहाँ तिमीहरू फ्लाइट लिएर लिन आउन सक्छांै भन्नेबित्तिकै नेपाल सरकार तयारी अवस्थामै छ। प्रोटोकलका लागि उसले अनुमति दिनुपर्ने हुन्छ। कतिबेला इजरायल सरकारले अनुमति दिन्छ भन्ने अवस्थामा नेपाल सरकार तयारीमा रहेको जानकारी दिँदै भनिन्, अरू कुनै प्राविधिक समस्या छैन। यो घटना विश्वले थाहा पाएकै घटना हो। अन्य देशको हकमा उद्धारको मात्र विषय हुनसक्छ। हाम्रो देशको हकमा १० जना नेपालीको मृत्यु नै भइसकेकाले इजरायलले कूटनीतिक विषयमा अभै संवेदनशीलता अपनाएको हुनसक्छ। थप असुरक्षा नहोस् भन्नका निमित्त पनि विमानस्थन नखुलाइएको हुन सक्छ। यद्यपि नेपाल सरकार इजरायल सरकारको अनुमतिको पर्खाइमा छ। इजरायलस्थित एनआरएनए अध्यक्ष श्रीकृष्ण भण्डारी भने सोमबार बिहानसम्म दक्षिण क्षेत्रमा फसेका विद्यार्थीका कारण तनावपूर्ण अवस्था भए पनि सोमबार साँझ उनीहरूलाई सुरक्षित स्थानमा सारेपछि केही राहत भएको बताए। उनले भने, यहाँ बसिराखेका नेपालीमा समस्या छैन। जति पनि नयाँ आउनुभयो उहाँहरू हामीलाई नेपाल तुरुन्त पठाइदिनुस् भन्नुभएको भएर समस्या भयो। इजरायलमा विमानस्थल सबै बन्द छन्। लडाकु विमान मात्र एका दुई उडेका छन्। अहिले नेपालबाट विमान लिन आउने अवस्था छैन। अवस्था सामान्य भएपछि इजरायल सरकारले अनुमति देला त्यसका लागि हामी यहीबाट पनि १० वट शव नेपाल लैजान र नेपाल जान चाहने नेपालीलाई पठाउन लागि पर्नेछौं। सुरक्षित स्थानमा सारेपछि विद्यार्थी भन्छन् : अब बाँचिन्छ कि ? आतंकवादी हमलाबाट उम्किएर बंकरमा बसेका विद्यार्थीलाई इजरायली सेनाले सोमबार सुरक्षित स्थानमा सारेको छ। सेना लिन आएपछि खुसी हुँदै नेपाली विद्यार्थी लुइस रिजालले भनेका छन्, हामीलाई सुरक्षित स्थानमा लैजानका लागि सेनाको टोली आउनुभएको छ। हामी तेल अबिबको सुरक्षित स्थानमा जाँदैछौं। अब बाँचिन्छ कि भन्ने आस पलाएको छ। उनले अगाडि भनेका छन्, अहिले तत्कालका लागि हामीलाई इजरायली सेनाले सुरक्षित स्थानमा लगेको छ। अब नेपाल सरकारले हामीलाई नेपाल लग्दिने व्यवस्था मिलाइदिओस्। किनभने अब यहाँ अरू देशले पनि आक्रमण गर्दैछन् भन्ने सुनेका छौं। त्यसैले पनि मन आत्तिएको छ एकदम। नेपाल सरकारले केही गर्ने नै छ भन्ने आशा छ। सबै राम्रै हुनेछ। हामी नेपालमै भेट्नेछौं। अर्का एक विद्यार्थीले पनि तेल अबिब पुगेपछि अन्नपूर्णसँग कुरा गर्दै भनेका छन्, खुसीको समाचार छ। हामी सहज तरिकाले खान बस्न सकिने स्थानमा पुगेका छौं। हामीलाई नेपाली राजदूतावासको पहलमा इजरायली सेनाले यहाँ ल्याइपुुर्याएको छ। अब नेपाल सरकार पनि लिन आउला। भगवान्को भरोसामा अब बाँचिएला कि। इजरायली सेनाले स्कर्टिङ गरेर दक्षिणी क्षेत्र सेदोत नेगेभबाट ३२ जना नेपालीलाई उद्धार गरी सुरक्षित स्थानतर्फ लगेको छ। उनीहरूकै समूहका १० को आक्रमणमा मृत्यु भएको थियो। यो टोलीमा ४९ जना थिए। अर्का एक विद्यार्थी नितिन भण्डारीका अनुसार १३ जनालाई बेतकाम क्षेत्रमा राखिएको छ। अहिले हामी २ वटा फार्ममा रहेका १३ जना साथीहरूलाई यहाँ ल्याएको छ। अरू साथीहरू आउने क्रममा छन्, उनले भने, हामीहरू सुरक्षित छौं साथीहरूसँग बसेर कुराकानी गरिरहेका छौं। हामी सबैलाई भेला गरेर तेल अबिब लैजाने तयारी भएको छ। सरकारले मृतकका परिवारलाई १० लाख दिने प्रधानमन्त्री पुष्पकमल दाहाल प्रचण्डले सोमबार साँझ मन्त्रिपरिषद्को आकस्मिक बैठक बोलाएका थिए। बैठकले दिवंगत भएका नेपालीहरूप्रतिको शोकमा २०८० असोज २३ गते राष्ट्रिय शोक घोषणा गरी देशभरका सरकारी कार्यालय र विदेशस्थित नेपाली नियोगहरूमा राष्ट्रिय झन्डा आधा झुकाउने निर्णय गरेको छ। बैठकका निर्णयबारे जानकारी दिँदै सरकारका प्रवक्ता, सूचना तथा सञ्चारमन्त्री रेखा शर्माले परराष्ट्र मन्त्रालयले इजराजयल सरकारसँग समन्वय गरी यस घटनामा निधन भएका नेपालीहरूको शव यथाशीघ्र स्वदेश ल्याउनमा लाग्ने बताइन्। निधन भएका नेपालीहरूको परिवारलाई राहतस्वरूपप्रति परिवार १० लाख रुपैयाँ उपलब्ध गराउने। उक्त रकम अर्थ मन्त्रालयले गृह मन्त्रालयमार्फत निकासा दिने सरकारको निर्णय छ। नेपाली दूतावासले इजरायल सरकारसँगको समन्वय र सहयोगमा नेपालीको खोजीमा तीव्रता दिने एवं घाइतेहरूको तत्काल उपचारका लागि आवश्यक समन्वय र सहजीकरण गर्ने भनिएको छ। स्वदेश फर्कन चाहने नेपालीहरूको विवरण अनलाइन प्रणालीमार्फत संकलन गरी तत्काल परराष्ट्र मन्त्रालयमा पठाउने भनिएको छ। स्वदेश फर्कन चाहने नेपालीलाई आफ्नो विवरण बुझाउन पनि भनिएको छ। अध्ययनलगायत अन्य प्रयोजनका लागि इजरायलमा रहेका नेपालीहरूलाई नेपाल आउन चाहेमा नेपाल सरकारले नेपाल एयरलाइन्स र हिमालय एयरलाइन्सको विमान चार्टर गरी यथाशीघ्र ल्याउन प्रबन्ध गर्ने भनेको छ। इजरायलमा रहेका नेपालीहरूको उद्धार तथा स्वदेश फिर्तीमा सहयोग गर्न हिब्रु भाषा जान्ने स्थानीय व्यक्तिलाई बढीमा ३ महिनाका लागि काममा लगाउन इजरायलस्थित नेपाली दूतावासलाई स्वीकृति दिने पनि भनिएको छ। दूतावासले इजरायलको जोखिमयुक्त क्षेत्रबाट नेपालीहरूको सुरक्षित उद्धार गर्न समन्वय र सहजीकरण गर्ने, नेपाल फर्कन चाहने नेपालीहरूलाई नेपाल फर्काउने अवधिसम्म अस्थायी ट्राञ्जिट होम स्थापना गरी व्यवस्थापन गर्न इजरायलस्थित नेपाली दूतावासलाई स्वीकृति दिने भएको छ। सिंहदरबारमा सोमबार प्रधानमन्त्री पुष्पकमल दाहाल प्रचण्डले बोलाएको सर्वदलीय बैठकमा सहभागी । तस्बिर : रासस नेपालीहरूको उद्धारका लागि आवश्यकताअनुसार इजरायल सरकार एवं छिमेकीलगायत अन्य मित्र राष्ट्रहरूसमेतको सहयोग लिने भनिएको छ। उक्त घटनाका सम्बन्धमा मानवीय संवेदनशीलता, परिवारजनमा पर्ने मानसिक आघात तथा समाजमा पर्ने असरसमेतलाई ध्यानमा राखी असान्दर्भिक र असंवेदनशील सामग्रीहरू जथाभावी पोस्ट नर्गन पनि सरकारले आह्वान गरेको छ। प्रदेश सरकारले २ लाख रुपैयाँ राहत दिने प्यालेस्टिनी लडाकु समूह हमासको आक्रमणमा परी इजरायलमा ज्यान गुमाएका विद्यार्थीका परिवारलाई सुदूरपश्चिम प्रदेश सरकारले २ लाख रुपैयाँ राहत दिने भएको छ। सोमबार एक विज्ञप्ति जारी गर्दै मुख्यमन्त्री कमलबहादुर शाहले ज्यान गुमाएका सुदूरपश्चिमका विद्यार्थीहरूका परिवारलाई २ लाख रुपैयाँ उपलब्ध गराउने बताएका छन्। मुख्यमन्त्री शाहले हस्ताक्षर गरेको विज्ञप्तिमा इजरायलबाट शव ल्याउन सहजीकरण गरिदिन संघीय सरकारलाई अनुरोध गरिनुका साथै ज्यान गुमाउनेका परिवारलाई रकम दिने जनाइएको छ। १० जना नेपालीको ज्यान गएको थियो। ज्यान गुमाउनेमध्ये ७ जना सुदूरपश्चिम प्रदेशका छन्। बंकरमा लुकेका विद्यार्थीलाई प्रधानमन्त्रीको भिडियोकल प्रधानमन्त्री पुष्पकमल दाहाल प्रचण्डले इजरायलमा भएको हमासको आक्रमणमा परेर बंकरभित्र फसेका नेपाली विद्यार्थीसँग सोमबार दिउँसो कुरा गरेका छन्। दाहालले बंकरमा बसेका विद्यार्थी विपिन सुवेदीसँग कुरा गरेका हुन्। तिनै सुवेदीलै सोमबार बिहान सामाजिक सञ्जालमा आफूहरू बंकरमा भए पनि भोकभकै र असुरक्षित महसुस गरेकाले तुरुन्त सुरक्षित स्थानमा लगिदिन नेपाल सरकार लगायतलाई अनुरोध गर्दै भिडियो राखेका थिए। सुवेदीसँग भिडिओकलमा कुराकानी गर्दै उद्धारका लागि सरकारले पहल गरिरहेको र नआत्तिन पनि आग्रह गरेका छन्। प्रधानमन्त्रीले सुवेदीलाई त्यहाँ भएका सबै विद्यार्थीसँग समन्वय गर्न पनि भनेका थिए। सुदूरपश्चिम विश्वविद्यालयबाट लर्न एन्ड अर्न कार्यक्रमअन्तर्गत गत भदौ २९ गते इजरालय गएका ४९ जना विद्यार्थीमध्ये १० जनाको निधन भइसकेको छ। प्रधानमन्त्री र विपिनबीचको फोन संवाद प्रधानमन्त्री : सुदूरपश्चिमका सबै विद्यार्थीहरूको नेतृत्व गरेको तपाईंले हो ? तपाईंको मेरा स्वकीय सचिवसँग लगातार कुरा भइरहेको मैले थाहा पाएको छु। परराष्ट्रमन्त्रीजीसँग पनि कुरा भएको छ। हामी अस्ति रातिदेखि नै लगातार लागिरहेका छौं। क्याबिनेटको बैठकमा छलफल गर्छौं। सर्वदलीय बैठकमा पनि बोलाइएको छ। राजदूतावासमा कुरा भइरहेको छ। अहिले परराष्ट्रमन्त्रीस्तरमा पनि कुरा भइरहेको छ। तपाईंले त्यहाँ विद्यार्थीसँग लगातार कम्युनिकेट गरिदिनुपर्यो। विपिन : सबै जनालाई भनिसकेका छौं। अहिले साढे १ घन्टामा एउटा तयारीमा अहिलेलाई चाहिने एकजोर कपडा र एउटा पासपोर्ट ब्यागमा हालेर रेडी भएर बस्ने र लोकेसन सेयर गरौं भने। हामीलाई छिटोभन्दा छिटो नेपाल फर्काइदिनुस्। प्रधानमन्त्री : लल हामी यहाँ गरिरहेका छौं। सक्रियताका साथ यहाँ गरिरहेका छौं। तत्काल उद्धार गरियोस् : राष्ट्रपति राष्ट्रपति रामचन्द्र पौडेलले इजरायलमा रहेका नेपाली नागरिकहरूको आवश्यकतानुसार उद्धार, स्वदेश फिर्ती, मृतकका परिवारलाई दिइने राहतलगायतका विषयमा चासो राखेका छन्। राष्ट्रपतिले परराष्ट्रमन्त्री एनपी साउदलाई शीतल निवासमा बोलाएर इजरायलमा रहेका नेपाली नागरिकको अवस्थाबारे चासो व्यक्त गरेका थिए। उनले इजरायलमा हमासको आक्रमणमा परी मृत्यु भएका नेपाली विद्यार्थीप्रति श्रद्धाञ्जली व्यक्त गर्दै उनीहरूको परिवारप्रति सहानुभूति प्रकट गरेको राष्ट्रपतिका प्रेस सल्लाहकार किरण पोखरेलले जानकारी दिए। त्यसैगरी उनले घाइतेहरूको शीघ्र स्वास्थ्यलाभको कामना गर्दै उपचारमा विशेष ध्यान दिन परराष्ट्रमन्त्रीमार्फत सरकारको ध्यानाकर्षण गराएका छन्। राष्ट्रपति पौडेलले सुरक्षित स्थानमा रहेका नेपालीलाई स्वदेश फर्काउने काम तत्काल अगाडि बढाउन पनि आग्रह गरेका थिए। भर्खरै पुगेका नेपालीहरू बढी त्रसित : एनआरएन अध्यक्ष भण्डारी विशेषत : केही समयअघि मात्र इजरायल गएका नेपालीहरू अहिले चिन्तित र त्रसित भएको एनआरएन अध्यक्ष श्रीकृष्ण भण्डारी बताउँछन्। लामो समयदेखि इजरायलमा रहेकाहरूलाई आक्रमणका बेलामा कसरी सुरक्षित हुने भन्ने ज्ञान छ। नयाँ आएकालाई थाहा नभएर हतास भएरै पनि आतंककारीको कब्जामा परेको भण्डारी भन्छन्। अहिले दक्षिणी क्षेत्रमा मात्र अवस्था केही गाह्रो भएको हो त्यो पनि आक्रमण सुरु भएको दिनमा बढी थियो। अहिले कम छ। तर, उत्तरी क्षेत्रमा रहेका नेपालीहरू पनि आत्तिनुभएको छ। उहाँहरू भर्खरै आउनुभएको हो। भण्डारी नेपालबाट विद्यार्थी पठाउने बेलानै सुरक्षित रहने तरिका र सुरक्षा अवस्थाबारे अभिमुखीकरण दिएर मात्र पठाउनुपर्ने बताउँछन्।"
"आज राष्ट्रिय शोक, राष्ट्रिय झण्डा आधा झुकाइने","काठमाडौं : इजरायलमा हमास समूहको आक्रमणमा परी निधन भएका १० जना नेपालीको सम्मानमा सरकारले आज राष्ट्रिय शोकको घोषणा गरेको छ। सोमबार बसेको मन्त्रिपरिषद्को आकस्मिक बैठकले राष्ट्रिय शोकको घोषणा गरेको हो। आज देशका सरकारी कार्यालय र विदेशस्थित नियोगहरूमा राष्ट्रिय झण्डा आधा झुकाइने गृहमन्त्रालयले जारी गरेको विज्ञप्तिमा उल्लेख छ। मन्त्रालय सहसचिव नारायण प्रसाद भट्टराईले जारी गरेको विज्ञप्तिमा भनिएको छ,यस अकल्पनीय घटनामा दिवंगत हुनुभएका नेपालीहरुप्रति सम्मान व्यक्त गर्न २०८० असोज २३ गते राष्ट्रिय शोक घोषणा गरी देशभरका सरकारी कार्यालयहरु र विदेशस्थित नेपाली नियोगहरुमा राष्ट्रिय झण्डा आधा झुकाउने भनी नेपाल सरकार, मन्त्रिपरिषद्को मिति २०८००६२२ को बैठकबाट निर्णय भएको व्यहोरा सम्बन्धित सबैको जानकारीका लागि अनुरोध छ। यसैगरी मन्त्रिपरिषद्को बैठकले प्यालेष्टाइनको हमास समूहले गरेको आक्रमणमा परी निधन भएका नेपालीको परिवारलाई राहतस्वरुप १०१० लाख रुपैयाँ उपलब्ध गराउने निर्णय भएको सरकारका प्रवक्ता रेखा शर्माले जानकारी दिइन्। उनका अनुसार उक्त रकम अर्थ मन्त्रालयले गृहमन्त्रालयमार्फत निकासा दिनेछ।"
शिशु बिक्री प्रकरण : अभियोजन नै बदनियतपूर्ण,"विराटनगर : विराटनगर महानगरपालिका९ मा रहेको ग्रीनक्रस अस्पतालबाट शिशु बिक्री गरिएको प्रकरणमा जिल्ला सरकारी वकिल कार्यालय मोरङले बदनियत राखेर मुद्दाको अभियोजन गरेको पाइएको छ। अनुसन्धानको तथ्यविपरीत अभियुक्तलाई सजायबाट उन्मुक्ति मिल्ने गरी बदनियतपूर्ण तरिकाले अभियोजन गरिएको फेला परेको हो। वकिल कार्यालयले अभियुक्तविरुद्ध अपहरण तथा व्यक्ति बेपत्ता पार्ने कसूरमा सोमबार जिल्ला अदालत मोरङमा मुद्दा दायर गरेको थियो। प्रहरीले अनुसन्धान सकेर मिसिल (अनुसन्धान प्रतिवेदन) गत शुक्रबार बुझाइपछि वकिल कार्यालयले अभियोगपत्र तयार पार्दै ६ जनालाई प्रतिवादी बनाएर मुद्दा दायर गरेको हो। मुद्दामा विराटनगर२ तीनपैनी घर भएका वरिष्ठ प्रसूति तथा स्त्रीरोग विशेषज्ञ ६८ वर्षीय डा तपेश्वरलाल कर्ण, सिरहा घर भई विराटनगर११ जनपथ टोल बस्ने ४० वर्षीया नीरु भनिने निर्मला यादव, भोजपुरको हतुवागढी गाउँपालिका४ का २७ वर्षीय गोविन्द राई, मोरङको कटहरी गाउँपालिका२ आदर्श टोलकी ३३ वर्षीया सुधा भनिने शुक्री राजवंशी, ३० वर्षीय सूर्यनारायण राजवंशी र ४७ वर्षीया दिलमनीदेवी राजवंशीलाई प्रतिवादी बनाइएको छ। अभियुक्तमध्ये गोविन्द र डा तपेश्वर भदौ १ गते र अरु भदौ ५ गते पक्राउ परेका हुन्। प्रहरीले घटनामा संलग्न रहेको भन्दै ७ जनालाई पक्राउ गरेर अनुसन्धान गरेको थियो। तर, मुद्दामा ६ जनालाई मात्रै प्रतिवादी बनाइएको छ। प्रहरीले घटनालाई लिएर व्यक्ति बेपत्ता पारेको कसूर, मानव बेचबिखन तथा ओसारपसार र संगठित अपराधमा अनुसन्धान गरेको थियो। प्रहरीले अनुसन्धानबाट स्थापित तथ्यलाई आधार बनाउँदै अभियुक्तविरुद्ध यी तीनवटै कसूरमा मुद्दा चलाउनुपर्ने रायसहितको प्रतिवेदन सरकारी वकिल कार्यालयमा बुझायो। तर, सरकारी वकिल कार्यालयले आफ्नो अधिकारको दुरुपयोग गर्दै तथ्य बंग्याएर गलत ढंगले मुद्दाको अभियोजन गरेको हो। अनुसन्धानबाट कुनै प्रमाण फेला नपरेमा मुद्दा नचल्ने वा अनुसन्धानले भिन्दै रूप लिएमा अरू नै शीर्षकमा मुद्दा चलाउने निर्णय लिने क्षेत्राधिकार सरकारी वकिलको हुन्छ। तर, त्यसरी निर्णय लिँदा अनुसन्धानको तथ्य तथा अनुसन्धानबाट जुटेको प्रमाणलाई आधार बनाउनुपर्छ। यो घटनामा अभियुक्तविरुद्ध मानव बेचबिखन तथा ओसारपसार र संगठित अपराधमा मुद्दा चलाइएन। संगठित अपराधमा अभियुक्तलाई ६० दिनसम्म थुनामा राखेर अनुसन्धान गर्न पाइन्छ। घटनाको अनुसन्धानका लागि अभियुक्तलाई हिरासतमा राख्न अदालतबाट म्याद लिएको वकिल कार्यालयले अन्ततः त्यो शीर्षकमा मुद्दा नचल्ने निर्णय लिएको हो। अभियुक्तहरू ५३ दिनसम्म हिरासतमा बसिसकेका छन्। संगठित अपराध नभएमा त्यो कसूरमा अभियुक्तविरुद्ध म्याद थप नै गर्न नहुने कानुन व्यवसायीहरू बताउँछन्। अदालतबाट म्याद लिएर लामो समयसम्म हिरासतमा राखिए पनि अभियुक्तलाई उन्मुक्ति दिन सरकारी वकिल कार्यालयबाट चलखेल भएको एक कानुन व्यवसायी बताउँछन्। संगठित अपराध नजोडिएको अवस्थामा अन्य कसूरको अनुसन्धान अवधि २५ दिनको हुन्छ। व्यक्ति बेपत्ता पारेको कसूर स्थापित भएमा अभियुक्तलाई १५ वर्षसम्म कैद र ५ लाख रुपैयाँसम्म जरिवाना हुने कानुनी व्यवस्था छ। मानव बेचबिखनमा २० वर्षसम्म कैद र २ लाख जरिवाना हुन्छ। संगठित अपराधमा थप ५० प्रतिशत सजाय हुने कानुनी व्यवस्था छ। वकिल कार्यालयले सहायक जिल्ला न्यायाधिवक्ता रोहितकुमार पोखरेललाई यो मुद्दाको अभियोजन अधिकारी तोकेको थियो। पोखरेलले गरेको अभियोजन विवादित बनेपछि मुद्दाको विषयलाई लिएर उनको भूमिका शंकास्पद देखिएको हो। तथ्य बंग्याएर मुद्दाको अभियोजन गर्दा ठूलै आर्थिक चलखेल भएको आशंका छ। घटनालाई लिएर अपहरण शीर्षकमा अनुसन्धान नै भएको छैन। घटनाको प्रकृतिले पनि शिशुको अपहरण भएको देखाउँदैन। मिलेमतो गरेर संगठित रूपमा शिशुलाई बिक्री गरिएको तथा बेपत्ता पारिएको प्रष्ट हुन्छ। तर, अनुसन्धान भएका विषयलाई लुकाएर अपहरण शीर्षक थप्दै मुद्दा दर्ता गरिएपछि अभियोजन नै शंकाको घेरामा परेको हो। अनुसन्धानबाट स्थापित तथ्यलाई छोपेर अर्कै शीर्षकमा मुद्दा दर्ता हुँदा बच्चा बिक्री गरिएको गम्भीर एवं जघन्य अपराधमा संलग्नहरू सहजै छुट्नसक्ने वातावरण तयार भएको अदालत स्रोतले बतायो। अदालत स्रोतका अनुसार वादी नेपाल सरकार रहेको मुद्दाको प्रकृति हेर्दा सरकारी वकिल कार्यालय र अभियुक्तबीच मिलेमतो रहेको प्रष्ट हुन्छ। अभियुक्तसँग सेटिङ मिलाएर गरिएको अभियोजन विवादास्पद एवं शंकास्पद देखिएपछि सरकारी वकिलको भूमिकामा गम्भीर प्रश्न उठेको अदालतका एक कर्मचारी बताउँछन्। अन्य घटनासँग सम्बन्धित मुद्दाको अभियोजन पनि बारम्बार विवादित बनिरहेको छ। अदालतका एक कर्मचारीका अनुसार यस घटनामा व्यक्ति बेपत्ता पारेको कुरा प्रथम दृष्टिबाटै स्थापित हुन्छ। प्रहरीले असम्बन्धित व्यक्तिको घरबाट जीवितै शिशुको उद्धार गरेको छ। शिशु लगेर राख्नेहरू हकवाला हैनन्, उनले भने। उनका अनुसार अभियुक्तले मौकामा व्यक्त गरेका कुराले र शिशु किनबेच भएको विषयले मानव बेचबिखन आकर्षित हुन्छ। सबै मिलेर सामूहिक र व्यवस्थित रूपमा पूर्वायोजना अनुरूप शिशु बिक्री गरिएका कारण संगठित अपराध मान्न सकिने ती कर्मचारी बताउँछन्। भन्छन्, अपहरण चैं यकिन हुन सक्दैन। सरकारी वकिल कार्यालयले कसरी अपहरणमा अभियोजना लिएर आयो थाहा भएन। किनबेचमा शिशुको बाबुको समेत सहमति र अन्य व्यक्तिहरूको मिलेमतो देखिएकाले अपहरण स्थापित हुन नसक्ने उनले बताए। भने, कसैलाई थाहा नदिइकन शिशुलाई जबरजस्ती लिएर गएको भए अपहरण हुन्थ्यो। अपहरणतर्फ ७ देखि १० वर्षसम्म कैदको मागदाबी गरिएको छ। जिल्ला न्यायाधिवक्ता सुवासकुमार भट्टराई भने शिशुलाई अभिभावकको मञ्जुरी बिना लिएर गएका कारण अपहरणको कसूरमा पनि मुद्दा दायर गरिएको बताउँछन्। अनुसन्धानले जे कुरालाई देखायो त्यही अनुसार मुद्दा दायर गरिएको हो। अभियोजनमा कुनै बदनियत राखिएको छैन र चलखेल भएको छैन, उनी भन्छन्, अनुसन्धानबाट संगठित अपराध र मानव बेचबिखन पुष्टि हुन सकेन। पुष्टि नभएको विषयमा मुद्दा चलाउने कुरा भएन। जिल्ला अदालत मोरङका न्यायाधीश अम्बिकाप्रसाद दाहालको इजलासमा अभियुक्तहरूको बयान जारी छ। बयान सकिएपछि वादी नेपाल सरकार र प्रतिवादीतर्फ कानुन व्यवसायीबीच थुनछेक बहस हुने अदालतका सूचना अधिकारी ओमराज सुवेदीले बताए। बहस सकिएपछि प्रतिवादीहरूलाई साधारण तारेखमा वा धरौटीमा छाड्ने कि पुर्पक्षका लागि कारागार चलान गर्ने भन्नेमध्ये एउटा आदेश इजलासबाट आउने जानकारी सुवेदीले दिए। अस्पताल सञ्चालकलाई उन्मुक्ति मुद्दाको अनुसन्धानका क्रममा अस्पतालका सञ्चालक कृष्णकुमार खवास पनि पक्राउ परेका थिए। असोज १ गते पक्राउ परेका उनीविरुद्ध वकिल कार्यालयले मुद्दा नचल्ने निर्णय लिएको छ। खवासलाई संगठित अपराधमा अभियुक्त बनाउनुपर्ने र व्यक्ति बेपत्ता पारेको कसूरमा मतियारका रूपमा मुद्दा चलाउनुपर्ने राय प्रहरीले दिएको थियो। तर, प्रहरीको रायविपरीत सरकारी वकिल कार्यालयले भने खवासलाई मुद्दा नचलाइकन उन्मुक्ति दिएको हो। अस्पतालमा भर्ना भएका बिरामी र शिशुको अभिलेख नराखेको पाइएपछि खवास पक्राउ परेका थिए। शिशु बिक्री गरिएको विषयमा खवास जानकार रहेको बताइन्छ। तर, खवासको हकमा प्रमाण नपुगेको भन्दै मुद्दा नचलाइकन उनलाई जोगाइएको छ। व्यक्ति बेपत्ता पार्न मतियार बन्नेलाई मुख्य कसूरदारसरह र सोको उद्योग गर्ने वा परिपञ्च मिलाउने व्यक्तिलाई आधा सजाय हुने कानुनी व्यवस्था छ। प्रतिवादीमध्येका कृष्णकुमार खवासको हकमा विचार गर्दा निज प्रतिवादीले अनुसन्धानको क्रममा बयान गर्दा आरोपित कसूरमा इन्कारी रहेको देखिएको, निज उपर मौकामा किटानी जाहेरी परेको अवस्था समेत नरहेको, सहप्रतिवादीहरूले मौकामा बयान गर्दा यी प्रतिवादी खवासको प्रस्तुत वारदातमा के कस्तो भूमिका रहेको हो सो सम्बन्धमा खुलाउन सकेको समेत नदेखिएको एवं मौकामा बुझिएका मानिसहरूले समेत निज प्रतिवादी खवासको प्रस्तुत वारदातमा संलग्नता रहे भएको भनी खुलाउन नसकेको समेतका आधार र प्रमाणहरूबाट उनीउपर सवुद प्रमाणको अभावमा मुद्दा नचलाउने निर्णय गरिएको छ, सरकारी वकिलको अभियोगपत्रमा उल्लेख छ। खवासले बच्चा बिक्री गर्न सजिलो बनाइदिएको र यो विषय बाहिरिएपछि शिशुको स्वास्थ्य अवस्था कमजोर भएकाले सुविधा सम्पन्न अस्पतालमा उपचारका लागि लैजानु भनेर कागज बनाइएको प्रहरीले फेला पारेको थियो। शिशु बिक्री प्रकरणमा अस्पतालका कर्मचारीकै संलग्नता छ। व्यवस्थापकीय भूमिकामा त्रुटि देखियो, स्रोतले भन्यो, त्यही भएकाले अनुसन्धानका लागि अस्पतालका सञ्चालकलाई समेत पक्राउ गरिएको हो। मुद्दा नचलाइकन उन्मुक्ति दिनुपर्ने अवस्था भने हैन। सरकारी वकिल कार्यालयले खवासलाई जोगाएर मुद्दाको अभियोजन गरेसँगै उनलाई जोगाउन ठूलो चलखेल भएको प्रष्ट हुन्छ। यस्तो थियो घटना भोजपुरको हतुवागढी४ का २७ वर्षीय गोविन्द राई र २६ वर्षीया युवती २ वर्षदेखि प्रेम सम्बन्धमा रहेको खुलेको छ। गोविन्दसँगको शारीरिक सम्पर्कबाट अविवाहित युवती गर्भवती भइन्। गोविन्दले प्रसूतिका लागि भनेर युवतीलाई गत असार १३ गते विराटनगर ल्याएर डा तपेश्वरको विराटनगर९ स्थित दिपेश मेडिकल हल नामक क्लिनिकमा पुर्याए। बिहे गर्ने प्रलोभन देखाएर गर्भवती बनाएपछि गोविन्दले युवतीलाई बच्चा जन्माउने भनेर विराटनगर ल्याएको अनुसन्धानबाट खुलेको छ। क्लिनिकमा परीक्षण गरिसकेर पैसामा कुरा मिलाएपछि डा तपेश्वरले युवतीलाई प्रसूतिका लागि ग्रीनक्रस अस्पताल पुर्याएका थिए। गर्भवती युवतीलाई वास्तविक परिचय लुकाएर अस्पताल भर्ना गरिएको थियो। अस्पतालको रेकर्डमा गोविन्दको नाम मानबहादुर तामाङ र युवतीको फूलकुमारी तामाङ तथा ठेगाना सुनसरीको रामधुनी११ उल्लेख छ। प्रसूतिका लागि डा तपेश्वरले ३५ हजार रुपैयाँ लिएको समेत पत्ता लागेको छ। युवतीले नर्मल डेलिभरीमार्फत ग्रीनक्रस अस्पतालमा असार १४ गते नवजात शिशु (छोरी) जन्माएकी थिइन्। ब्यथा लाग्ने औषधि खुवाएर प्रसूति गराएपछि युवतीलाई डिस्चार्ज दिएर पठाइएपनि बच्चा भने जिम्मा लगाइएन। अस्पतालले बिदा दिएपछि युवतीलाई प्रेमी गोविन्दले सुनसरीको इटहरी लिएर गएका थिए। इटहरी लगेर होटलमा राखेपछि गोविन्दले छाडेर हिँडेको र सुत्केरी अवस्थाकी आफू अलपत्र परेको तथा जीवितै जन्माएको बच्चासमेत साथमा नभएको भनेर युवतीले साउन ३२ गते मोरङ प्रहरीमा किटानी जाहेरी दिएकी थिइन्। त्यसपछि प्रहरीले घटनाको अनुसन्धान सुरु गरेको हो। अनुसन्धानबाट डा तपेश्वरले निःशन्तान दम्पतीलाई ५ लाख रुपैयाँ शिशु बिक्री गरेको पत्ता लागेको छ। गायव पारिएको ५४ दिनपछि प्रहरीले शिशुलाई मोरङको कटहरी२ आदर्श टोलबाट गत भदौ ५ गते जीवितै उद्धार गरेको थियो। जन्मनासाथ अस्पतालबाटै गायव पारिएको शिशुलाई दिलमनीदेवीको घरमा फेला पारिएको हो। दिलमनीदेवीका छोरा सूर्यनारायणको बिहे भएको १० वर्षसम्म पनि सन्तान भएका थिएनन्। दिलमनीदेवीको परिवार बेवारिसे बच्चाको खोजीमा थियो। त्यही बेला अविवाहित युवतीले बच्चा जन्माएको खबर पाउनसाथ अस्पताल आएका आमा दिलमनीदेवी र छोरा सूर्यनारायणले ५ लाखमा शिशु किनेर लगेको अनुसन्धानबाट यकिन भएको छ। शिशुकी आमालाई थाहै नदिइकन उनका प्रेमी अर्थात बच्चाका बाबु (गोविन्द), चिकित्सक (डा तपेश्वर), उनको क्लिनिकमा काम गर्ने अनमी र अस्पतालमा काम गर्ने कर्मचारीसमेतको मिलेमतोमा दिलमनीदेवीको परिवारलाई बच्चा बिक्री गरिएको पत्ता लागेको हो। डा तपेश्वर २०७० चैतदेखि २०७१ असोज १४ गतेसम्म कोसी अस्पतालका पूर्वमेडिकल सुपरिटेन्डेन्ट (पूर्वमेसु) थिए। तपेश्वरले ग्रीनक्रस अस्पतालमा कार्यरत सरसफाइ कर्मचारी सुधा भनिने शुक्रीमार्फत दिलमनीदेवीको परिवारलाई बच्चा उपलब्ध गराएका हुने। शुक्री दिलमनीदेवीको आफन्त रहेको प्रहरीले जनाएको छ। दिलमनीदेवीको परिवारले बच्चालाई एक सातासम्म विराट शिक्षण अस्पतालमा राखेर उपचार गरेको पनि पत्ता लागेको थियो। उपचारमा २ लाख रुपैयाँ खर्च भएको अनुसन्धानबाट थाहा भएको छ। प्रतिवादी बनाइएकीमध्ये निर्मला डा तपेश्वरको दिपेश मेडिकलमा काम गर्ने अनमी हुन्। उनी अस्पतालकी कर्मचारी हैनन्। तर, तपेश्वरको अवैध काममा सहयोग गर्दै आएकी निर्मलाले गर्भवती युवतीलाई ग्रीनक्रस अस्पतालमा लगेर प्रसूति गराएको खुलेको छ। बिरामी ओसारपसार गर्ने बिचौलियाको भूमिकामा रहने उनको संलग्नता बच्चा बिक्री प्रकरणमा पनि देखिएको छ।"
भ्रष्टाचारको अभियोगमा तीन कर्मचारी पक्राउ,"झापा : झापामा भ्रष्टाचारको अभियोगमा तीन कर्मचारी पक्राउ परेका छन्। भूमिहीन दलित, भूमिहीन सुकुम्वासीलाई जग्गा उपलब्ध गराउने तथा अव्यवस्थित बसोबासीलाई व्यवस्थापन गर्ने प्रयोजनका लागि झापाको हल्दिबारीमा खटिएका राष्ट्रिय भूमि आयोगमा कार्यरत तीनै जनालाई आज प्रहरीले पक्राउ गरेको हो। प्रमुख जिल्ला अधिकारी शिवराम पोखरेलका अनुसार आयोगबाट काजमा खटिएका भूमि आयोगका कर्मचारी मोहन नेपाल, विवेक पोखरेल र कमल खनाललाई पक्राउ गरिएको हो। हल्दिबारी१ का गणेशप्रसाद पौडेलको भोगचलनमा रहेको १२ कठ्ठा ऐलानी जग्गाको मोठ कायम गरिदिने भन्दै घुसवापत ४० हजार रुपैयाँ रकम लिएको आरोपमा तीनैलाई प्रहरीले पक्राउ गरेको हो। प्रजिअ पोखरेलका अनुसार जग्गाको नापी गर्दा लाग्ने राजस्व रकम बैंकमा बुझाउन लगाएपछि आयोगका ती कर्मचारीले ४० हजार रुपैयाँ नगद नै लिएका थिए। उनीहरूलाई जिल्ला प्रहरी कार्यालयको टोलीले रकमसहित पक्राउ गरेको हो। पीडित पौडेलले घुस लिएका कर्मचारीविरुद्ध जिल्ला प्रशासन कार्यालयमा उजुरी दिनुभएको छ। प्रहरीले पक्राउ परेका सबै कर्मचारीको बयान लिएर अनुसन्धान कार्य अघि बढाएको जनाएको छ।"
अवाञ्छित गतिविधि रोक्न एक सय बाइस ठाउँमा प्रहरी कक्ष,"काठमाडौं: चाडपर्वका बेला अवाञ्छित गतिविधि हुन नदिन सशस्त्र प्रहरी बलले देशका एक सय २२ स्थानमा सहायता कक्ष (हेल्प डेस्क) र ३३ स्थानमा स्वास्थ्य कक्ष (हेल्थ डेस्क) स्थापना गरेको छ। भारततर्फको सीमावर्ती इलाकामा एक सय २० स्थानमा र चीनतर्फ दुई स्थानमा सहायता कक्ष राखिएको स्थापना गरिएको छभने भारततर्फ ३० स्थानमा स्वास्थ्य कक्ष र चीनतर्फ ३ स्थानमा स्वास्थ्य सहायता कक्ष स्थापना गरिएको सशस्त्र प्रहरीका प्रवक्ता वरिष्ठ उपरीक्षक राजेन्द्र खड्काले जानकारी दिए। प्रवक्ता खड्काका अनुसार दसैँ, तिहार तथा छठ पर्वलाई लक्षित गरेर सीमा इलाकामा नागरिकको सुरक्षित एवं सहज आवागमनको व्यवस्था मिलाउन तथा आपत्मा परेका नागरिकको उद्धारमा सहयोग पुर्याउने अभिप्रायले दुवै देशका सुरक्षाकर्मीसँगको समन्वय र सहकार्यमा सहायता कक्ष स्थापना गरिएको हो। चाडपर्व लक्षित सहायता कक्ष सुनसरीको पकलीस्थित बराह बाहिनी मुख्यालयअन्तर्गत २५, सप्तरीको छिन्नमस्ता बाहिनी मुख्यालय महोत्तरी ५३, गढीमाई बाहिनी मुख्यालय मकवानपुरअन्तर्गत दुई, मुक्तिनाथ बाहिनी मुख्यालय कास्की मातहत दुई, विन्ध्यवासिनी बाहिनी मुख्यालय रुपन्देहीअन्तर्गत १९, महेश्वरी बाहिनी मुख्यालय सुर्खेत मातहत एउटा र वैद्यनाथ बाहिनी मुख्यालय कैलाली मातहत २० स्थानमा सहायता कक्ष स्थापना गरिएको छ। महोत्तरी, रुपन्देही, सुनसरी, सप्तरी, कैलालीलगायत भारतसँगको सीमा नाकामा स्वास्थ्य सहायता कक्ष पनि स्थापना भएका छन्। सहायता कक्ष र स्वास्थ्य सेवा कक्ष अन्य स्थानमा पनि स्थापना गर्न आवश्यक देखिए तदनुरूप हुने प्रवक्ता खड्काले बताए। चाडपर्वको बेला सीमानाकाबाट आवतजावत गर्ने नागरिकको सुरक्षा, सीमा क्षेत्रमा हुने अवैध गतिविधि, चोरी डकैती, लुटपाटजस्ता घटना हुन नदिन, अप्ठ्यारोमा परेका नागरिकको सहयोग गर्न सहायता कक्ष स्थापना गरिएका हुन्। सीमानाकाबाट आवतजावत गर्ने क्रममा कुनै पनि नागरिकमा स्वास्थ्य समस्या भएमा स्वास्थ्यकर्मीद्वारा उपचार गर्ने व्यवस्था मिलाइएको छ।"
धनुषाका ९ क्रसर उद्योगमा शिलबन्दी,"काठमाडौं : क्रसर उद्योगमा चोरीतस्करीका बालुवा, गिट्टी र ढुङ्ग फेला परेपछि धनुषामा ९ वटा क्रसर उद्योगलाई शिल गरिएको छ। मिथिला नगरपालिकामा सञ्चालित क्रसर उद्योगमा नदीबाट अवैधरूपमा उत्खन्न गरेर ल्याइएको नदीजन्य पदार्थ फेला परेपछि शिलबन्दी गरिएको हो। मिथिला नगरपालिकाका मेयर महेन्द्र महतोले पत्र काटेर तीन दिनभित्र जवाफ पेस गर्न निर्देशनसमेत दिएका छन्। शिलबन्दीमा पर्ने क्रसर उद्योगमा शुभम् बालुवा वासिङ्ग उद्योग, जय शिव भोले बालुवा गिट्टी वासिङ्ग उद्योग, वनदेवी औरही बाबा बालुवा प्रशोधन उद्योग छन्। त्यसैगरी रोहन बालुवा प्रशोधन, औरही बाबा बालुवा प्रशोधन, सुमित क्रसर उद्योग, धनेश्वर क्रसर उद्योग र जय बजरंग बालुवा प्रसोधनमा पनि अवैध नदीजन्य पदार्थ फेला परेपछि शिलबन्दी गरिएको हो। अवैधरूपमा सञ्चालित ९ वटै क्रसर उद्योगहरूलाई उद्योगमा भण्डारण गरिएको नदीजन्य पदार्थ संकलनको आधार प्रमाण तीन दिनभित्र पेस गर्न अल्टिमेटममा भनिएको छ। अर्को निर्णय नभएसम्मका लागि नदी जन्य पदार्थको घाटगद्दी तथा बिक्री बितरण लगायतका क्रियाकलाप नगर्न गराउन उद्योगलाई पत्र काटेर दिइरहेको नगरपालिकाका सबइन्जिनियर मनोज महतोले बताए।"
विद्यालय शिक्षा : पालिकाले चाहे सुधार्न सक्छन्,"काठमाडौं : अहिले शिक्षा सुधारको अभिभारा स्थानीय तहले पाएका छन्। यसअघि एउटा जिल्लाभरका शिक्षाका लागि शिक्षा कार्यालयले रेखदेख गर्नुपर्ने अवस्था थियो। एउटै जिल्लामा २ सय देखि ५ सय सम्म विद्यालय हुन्थे। तर, हिजोआज एउटा जिल्लामा रहेका विभिन्न पालिका मातहत २० देखि ५० विद्यालय पर्दछन्। वडाहरूले आफ्नो पालिकामा कुन कुन विद्यालय पर्छन् भनेर पनि त्यस अनुसार रेखदेख र समन्वय गर्दै आइरहेका छन्। यसै सन्दर्भमा सामुदायिक विद्यालय सुधार गर्न चाहने उत्कट चाहना भएकाहरूलाई सहयोग पुर्याउनका लागि 'विद्यालय शिक्षा, पालिकाले चाहे सुर्धान सक्छन्' नामक प्रकाशित भएको छ। शिक्षा पत्रकार समूह र शिक्षा नीति तथा अभ्यास केन्द्रको संयुक्त प्रयासमा पुस्तक प्रकाशित गरिएको हो। पालिकाहरू आफ्नो क्षेत्रभित्रका विद्यालयहरू सुधारका लागि लाग्दै पर्ने बाध्यतामा छन्। त्यसैले विद्यालयहरू पालिका नजिकै र जनप्रतिनिधिको प्रत्यक्ष निगरानीमा हुँदा यसको रेखदेखमा राम्रै प्रभाव पर्न थालेको छ। छिटपुट राजनीतिका आग्रहपूर्वाग्रह र शिक्षकहरूका असन्तुष्टि पनि प्रकट भइरहेका छन्। तर, केही हुन थाल्दा असन्तोष हुनु पनि नौलो विषय होइन। पालिकाले चाहेमा सुधार्न सक्छन् पुस्तक पुस्तक सरसर्ती पढिसक्दा लाग्यो यो पुस्तक साँच्चिकै सामुदायिक विद्यालय सुधार गर्न चाहने उत्कट चाहना भएकाहरूलाई सहयोगी र प्रेरणादायी छ। सार्वजनिक शिक्षा सुधारका लागि गरिएका विभिन्न प्रयासहरू यस पुस्तकमा समेटिएका छन्। पुस्तकमा सामुदायिक विद्यालय सुधारमा कतै अभिभावको सक्रियता बढी देखिन्छ भने कतै जनप्रतिनिधिको। कतै शिक्षक कतै समुदाय र कतै विद्यालय व्यवस्थापन समितिको सक्रियता पुस्तकमा समावेश गरिएको छ। विभिन्न रिपोर्टिङ मार्फत् पुस्तकमा सफलताका कथाहरू उल्लेख गरिएका छन्। चुनौतीहरू पनि यहाँ उत्तिकै मसिनो पारामा समावेश गरिएको छ। पुस्तक पढ्दा यस्तो लाग्छ इमान्दारी पूर्वक काम गर्यो भने लथालिंग र भताभुंग भइसकेका कामहरू सुध्रिँदै जाने रहेछन्। इच्छाशक्ति भयो भने सुधार गर्न सकिने रहेछ भन्ने कुराको पुष्टि विभिन्न पालिकामा भएका कामको विवरणले हुन्छ। पुस्तकमा विभिन्न पालिकामा विद्यालय सुधारका लागि गरिएका १९ वटा लेख समावेश गरिएका छन्। पालिकाले गरेका कामहरू पुस्तकमा पढ्न पाइन्छन्। पालिकाले नपढाउने शिक्षक र प्रधानाध्यापकको फेरबदल गरेका छन्। विद्यालय मिलान गरेका छन्। आधुनिक प्रविधिमा अभ्यस्त बनाउन शिक्षकलाई तालिम दिएका छन्। भौतिक सुधार र बालमैत्री संरचना निर्माणमा पालिकाले जोड दिएका छन्। यसैगरी पालिकाले आवश्यक ऐन नियमावली र कार्यविधि बनाएका छन्। प्रधानाध्यापक, अभिभावक, शिक्षक, व्यवस्थापन समितिसँग पालिकाले अन्तक्रिया गरेको छ। तिनलाई नेतृत्व सम्बन्धी विभिन्न तालिम दिइएको छ। विद्यालयहरूमा भौतिक सुधार भएका छन्। शौचालय नभएको ठाउँमा शौचालय निर्माण, भवन नभएको ठाउँमा भवन निर्माणका काम भएका छन्। यसैगरी पालिकाले दरबन्दी मिलान गरेको छ। आधुनिक प्रविधिमा अभ्यस्त बनाउन शिक्षकलाई तालिमको व्यवस्था गरेको छ। शिक्षक थपको व्यवस्था गरिएको छ। पुस्तकमा यी कुराहरू विस्तृत रूपमा उल्लेख गरिएका छन्। बैतडीका सबै पालिकाले प्राथमिकतामा सिकाई उपलब्धीलाई राखेको छन्। शिक्षक भर्नाकै लागि रकम दिन नमिल्ने अवस्थामा पालिकाले विद्यालय सहयोगको नाममा रकम उपलब्ध गराएको छ। पालिकाबाट आवश्यक शिक्षक भर्नाका लागि सहयोग पाउन थालेपछि ठूलो राहत पुगेको पुगेको खुशी विद्यालयका प्रधानाध्यापकहरूले गरेका छन्। त्यसैगरी विद्यार्थीले विषयगत शिक्षक पाउँदा पढाइमा पनि सुधार भएको छ। पर्साको सुदूरपश्चिममा अवस्थित ठोरी गाउँपालिकाका १० प्राथमिक, ५ आवासीय, ७ माध्यमिक विद्यालय गरी कुल २१ शैक्षिक संस्थामा १२ कक्षासम्मको पढाइ निःशुल्क गरिएको छ। ठोरी गाउँपालिकामा नवनिर्वाचित जनप्रतिनिधिले पहिलो गाउँसभाबाटै सबै विद्यालयहरूमा निःशुल्क शिक्षा उपलब्ध गराउने निर्णय गरिएको थियो। वीरगंज महानगरपालिकाले शिक्षा ऐनमा पहिलो संशोधन २०७७ ल्याएर बहिरा विद्यालयलाई औपचारिकता दिएको हो। यहाँ अहिले बहिरा विद्यार्थीले सहज रूपमा पढ्न पाएका छन्। महानगरले ल्याएको शिक्षा एैन पहिलो संसोधन २०७७ को प्रस्तावनाको परिभाषा खण्डको 'ग'मा विशेष शिक्षाअन्तर्गत दृष्टिविहीन, बहिरा अटिजम, बौद्धिक अपांगता, डाउन सिन्ड्रोम, सुस्तश्रवण वा अति अशक्त शारीरिक अपांगता भएका बालबालिकालाई छुटै समूहमा राखी विशेष र निश्चित माध्यमबाट दिइने शिक्षा सम्झनुपर्छ भनि उल्लेख छ। परिभाषा अनुसार नै वीरगंज महानगरपालिकाले सांकेतिक भाषा शिक्षाको सुरुवात गरेको हो शिक्षा सुधारको हल्दीवारी मोडेल पढ्दा पनि सुखद अनुभूति हुन्छ। पहिले संस्थागत विद्यालयमा पढाउने गरेका हल्दीबारी गाउँपालिकाका अभिभावक अहिले आफ्ना छोराछोरीलाई सामुदायिकमा पढाउन थालेका छन्। हल्दीबारी गाउँपालिकाले चालु आर्थिक वर्षमा ५ वटा प्राथमिकताका क्षेत्र निर्धारण गरेको छ। हामी सबैको इच्छा, अनिवार्य निःशुल्क शिक्षा कार्यक्रमलाई नीतिगत रूपमै अघि सारेको यस गाउँपालिकाले घुम्ती कम्प्युटर शिक्षक, विद्यालयलाई पूर्वाधार विकास अनुदान, पठनपाठनका नाममा विद्यार्थीबाट रकम असुली गर्ने चलनको अन्त जस्ता योजना पनि कार्यान्वयन गर्दै आइरहेको छ। यसकारण पनि हल्दीवारी गाउँपालिकाको शिक्षा उदाहरणीय बनेको छ। रूपन्देहीको सैनामैना नगरपालिकाले आइसीटिमा फड्को मारेको कारण विद्यार्थीको चाप बढ्दो छ। शिक्षकलाई प्रविधिमैत्री बनाउनेदेखि विद्यालयलाई अभिभावकसम्म जोड्ने सैनामैनाको तरिका उदाहरणीय छ। पाल्पाको रम्घा गाउँपालिकाले संस्थागत विद्यालयलाई सामुदायिक विद्यालयमा गाभ्ने अभ्यास गरेको छ। जुन अरू गाउँपालिका र विद्यालयलाई सिकाइ हुनसक्छ। रम्भाले सुरु गरेको विद्यार्थीसँग करेसाबारी लोकप्रिय कार्यक्रम हो। प्रत्येक विद्यार्थीले घरघरमा करेसाबारी बनाउनु पर्ने नियम छ। विद्यार्थीको १ सय नम्बरको मूल्याकंन नै करेसाबारी हुने गरेको छ। यस्ता धेरै उदाहरणीय कुरा यो पुस्तक पढेपछि मात्र थाहा पाउन सकिन्छ। रोल्पाको त्रिवेणी गाउँपालिकाले सबैलाई समान शिक्षा दिने उद्देश्यले निजी विद्यालयलाई सामुदायिकमा समायोजन गरी पालिकालाई निजी विद्यालयमुक्त अभियान थालनी गरेको छ। काठमाडौंको टोखा नगरपालिकाले निःशुल्क शिक्षा कार्यान्वयनका लागि २० लाख रुपैयाँ बिउ पूँजीवाट छात्रवृत्ति कोष स्थापना गरी प्रत्येक वर्ष २० लाख रकम थप गर्दै जाने कार्यक्रम ल्याएको छ। मोरङको बेरबारी नगरपालिकाले सुरु गरेको प्रधानाध्यापकको घुम्ती बैठक शिक्षा सुधारमा प्रभावकारी अभ्यास बनेको छ। यस पालिकाले भरपाई पद्धतिको सुरुवात गरेको छ। भरपाई पद्धतिमा अभिभावक, शिक्षक, विद्यालय यी सबै पक्षलाई दायित्व बोध गराइन्छ। शिक्षकले के सिकाउने र अभिभावकले मेरा बच्चाले कति सिक्छन् भन्ने थाहा पाउन यो पद्धति उपयोगी छ। विद्यालयमा शिक्षकले पढाएको छ या छैन त्यो थाहा पाउन अभिलेख पद्धतिको विकास गरिएको छ। यसबाट शिक्षक कति बजे कक्षा कोठामा पस्यो र कक्षा कोठाबाट कति बजे बाहिर निस्कियो, विद्यार्थीसँग शिक्षकले कति समय खर्चियो भन्ने थाहा लाग्छ। यस्ले मूल्यांकन पद्धतिलाई समेत टेवा पुगेको छ। कर्णालीका पालिकाहरूमा पढ्दै कमाउदै भन्ने अर्को रोचक अभ्यास छ। बच्चा पढ्दै आफै कसरी आत्मनिर्भर भएका छन् भन्ने कुराहरू किताब पढेपछि जान्न सकिन्छ। यहाँ सुरु गरिएको पढ्दै कमाउँदै कार्यक्रमलाई सरकारले नै अंगिकार गरेपछि यस्ले राष्ट्रिय अभियानको रूप लिएको छ। तनहुँको म्याग्दे गाउँपालिकाले दिवा खाजा तथा एक विद्यालय एक नर्स कार्यक्रम कार्यान्वयनमा ल्याएको छ जसले गर्दा विद्यार्थीको उपस्थिति बढेको छ। कास्कीको रूपा गाउँपालिकाले अभिभावकसँग सम्पर्कका लागि मावि, निमावि र प्राविका कक्षा शिक्षकलाई प्रति महिना क्रमशः ६ सय, ४ सय र ३ सय रुपैयाँ प्रोत्साहन भत्ता दिँदै आएको छ। नवलपरासीको बर्दघाट नगरपालिकाले सुरु गरेको आमा अभिभावक शिक्षाले विद्यार्थीको नियमित सरसफाई र उपस्थितिमा सुधार आएको छ। खास गरी आमा अभिभावकलाई जागरुक गराएर शिक्षामा सुधार गर्न सकिन्छ भन्ने उद्देश्यका साथ अभिभावक शिक्षाको अवधारणा अगाडि सारेको देखिन्छ। आमा अभिभावक शिक्षा कार्यक्रम प्रभावकारी देखिँदा अहिले जिल्लाका अन्य तीनवटा पालिकाले समेत आफ्नो कार्यक्रममा यसलाई समावेश गरेका छन्। जिल्लाको रामग्राम नगरपालिका, सरावल गाउँपालिका र सुस्ता गाउँपालिकाले आमा अभिभावक शिक्षा मोडेलका रूपमा सञ्चालन गरी सुधारको सिको गरेका हुन्। नवलपरासी जिल्लाको सुनवल नगरपालिकाले विद्यालय व्यवस्थापन समिति महासंघसँग सहकार्य गरेर विद्यालय सुधारको गति तीव्र बनाइरहेको छ। नवलपरासी पूर्वको हुप्सेकोट गाउँपालिकाले नियम कानुनको निर्माण गरी शिक्षालाई सीपसँग जोडेको छ भने निःशुल्क शिक्षाको अभ्यास समेत गरिरहेको छ। यसरी शिक्षा सुधारका लागि गरिएका अभ्यासहरू फरक फरक पालिकामा फरक फरक छन्। सबै ठाउँमा एउटै मोडेल प्रयोग भएको पाइँदैन र एउटै मोडेल लागू गर्दा मात्र विद्यालय शिक्षालाई सुधार गर्न सकिन्छ भन्ने पनि होइन। यी सबैको विस्तृत जानकारी पुस्तकमा समेटिएको छ। गरे सुधार सम्भव छ भन्ने सन्देश किताबले दिन्छ। पालिका, व्यवस्थापन समिति र शिक्षक टिमको सहकार्य र अग्रसरतामा विद्यालय सुधार सम्भव छ भन्ने सन्देश पुस्तकले दिएको छ। इमान्दारिता, प्रतिवद्धता र इच्छाशक्ति मिल्नासाथ कसरी सुधार कार्य अगाडि बढ्छ, पुस्तकले प्रेरणा दिन्छ। पुस्तक २३० पृष्ठमा रहेको छ। राम्रो गरिरहेका पालिकाहरूलाई अझ तिखारिन र अलमलमा परेका पालिकाहरूलाई मार्ग प्रशस्त गर्न यो पुस्तक सहयोगी हुन सक्छ।"
"युवकलाई जन्मकैद, १६ वर्षे बालकलाई १७ वर्ष जेल","राजविराज : नशा सेवन गरेर मात्तिएका साथीहरूले सप्तरीको रूपनी गाउँपालिका५ बसविट्टीमा गरेको हत्या घटनामा एक किशोरलाई जन्मकैद र एक बालकलाई १६ वर्ष आठ महिना कैद सजाय भएको छ। सप्तरी जिल्ला अदालतका न्यायाधीश हेमन्त रावलको इजलाशले सोमबार २२ वर्षीय लालु भनिने जयराम खंगलाई जन्मकैद र १६ वर्ष ३ महिना १७ दिनका बालकलाई १६ वर्ष ८ महिना कैद सजाय गरेको अदालतले जनाएको छ। कैद सजायका साथै जयरामले एक लाख रूपैयाँ पीडित परिवारलाई क्षतिपूर्ति तिनुपर्ने र २ हजार ८ सय रूपियाँ फौजदारी अपराध कसूर पीडित राहत कोषमा जम्मा गर्नुपर्ने फैसला भएको इजलाश अधिकृत कुमार सुबेदीले बताए। सुबेदीका अनुसार १६ वर्षीय बालकले पनि ७५ हजार रूपैयाँ जरिवाना तिर्नुपर्ने र राहत कोषमा दुई हजार दुई सय रूपियाँ जम्मा गर्नुपर्ने फैसला भएको छ। घटना यसरी भयो घटना २०७८ चैत ४ गतेको हो। उक्त दिन हिन्दूहरुको उमंगको पर्व होली र इस्लामहरुको सोवराती पर्व थियो। चाडपर्वका बेला गाउँमै रहेका र विराटनगरबाट घर आएका २५ वर्षीय अन्सारुल मियाँ रमाइलोका लागि मादक पदार्थ र नशालु पदार्थ सेवन गरिरहेका हुन्छन्। नशासेवनमा मात्तिएर साथीहरुबीच झैझगडा र विवाद भई आवेशमा उत्पन्न तत्काल उठेको रिस थाम्न नसक्दा अन्सारुलको हत्या हुन्छ। सुरुमा गुन्जन सिंहको आँप बगैचामा गाँजा सेवन गरेर बसेका जयराम खंग र पिंकु कुमार खंगलाई देखेर २० वर्षीय दिपेन्द्र भनिने दिपक कुमार खंग थपिन्छन्, त्यसपछि १६ वर्षीय बालक पुग्छन्, अर्का १४ वर्षीय बालक र १९ वर्षीय फरिद भनिने उमर राइन पनि थपिन्छन्। गाँजा खानका लागि 'वाटर गन निडिल' नभएपछि फोन गरेर अन्सारुललाई बोलाइन्छ। मादक पदार्थ खाएर बसेका अन्सारुल र संजयकुमार खंग पनि सोही ठाउँमा जम्मा हुन्छन्। यसरी भेला भएकामध्ये गाँजा खाएर क्रमशः तीन जना जना घर फर्किन्छन्। केटी साथीसँग फोनमा कुरा गर्दै संजय पनि घर फर्किन्छन्। गाँजा र मादक पदार्थ खाएर लठ्ठिएका तीन जना अन्सारुल, जयराम र १६ वर्षीय बालक मात्र बाँकी रहन्छन्। अबेर रातिसम्म बसेका उनीहरुबीच मोबाइल र एयरफोनका विषयमा विवाद हुन्छ। अन्सारुलले आफ्नो मोबाइल र एयरफोन चोरेको आरोप लगाउँदै जयराम र बालकको घाँटी अठ्याउँछन्। जयरामले एक्कासी वियरको बोतलले प्रहार गर्दा अन्सारुलको टाउकोबाट रगत बग्छ। बालकले उपचारमा लैजानु पर्ने प्रस्ताव गर्छन्। जयरामले सहयोग नगरे बालकको पनि ज्यान मार्ने धम्की दिदै छुरा तेर्स्याउँछन्। बालकले आफ्नो ज्यान जोगाउन हत्या घटनामा र शव पोखरीमा लुकाउन, दबाउन सहयोग गर्छन्। घटनापछि उनीहरू पनि पोखरीमा हतियार मिल्काएर कपडा पखाली घर गएर सुत्छन्। तीन दिनपश्चात २०७८ चैत ७ गते गाउँदेखि पूर्व रहेको समर्थ सिंहको पोखरीमा अन्सारुलको सडेगलेको शव फेला पर्छ। मृतकका बुवा मो ताहिर मियाँले सोही दिन साधारण निवेदन दिन्छन्। मादक पदार्थ र नशालु पदार्थ सेवन गर्ने गराउने सिलसिलामा विवाद हुँदा गुन्जन सिंहको आँप बगैचाको पश्चिम रहेको कब्रस्थानको पूर्व सडकमा छुरा रोपी अन्सारुलको हत्या गरी पोखरीमा दबाएको अनुसन्धानबाट खुलेको सप्तरी प्रहरीले जनाउँछ। त्यसपछि ताहिरले ०७८ चैत २९ गते नाम किटान गरी उजुरी दिन्छन्। प्रहरीले उजुरी दर्ता गरी जयराम, दिपक र १६ वर्षीय बालकलाई पक्राउ गरेपछि बालकले घटना स्वीकार्छन्। उनले नै घटनाको उल्लेखित विवरण सबै बताएका हुन्। जिल्ला अदालतका न्यायाधीश राजेन्द्रकुमार श्रेष्ठको इजलाशबाट ०७९ वैशाख २२ गते पुर्पक्षका लागि जयराम थुनामा र बालक बालसुधार गृह बिरगञ्जमा पुग्छन्। दिपक दुई लाख रूपियाँ धरौटीमा छुट्छन्। अदालतमा ०७९ जेठ २३ गते हाजिर भएका १४ वर्षीय बालकलाई अदालतले संरक्षकको जिम्मामा लगाउँछ। अदालतमा असार ९ गते हाजिर भएका ४५ वर्षीय रामशुभक खंग र उमर राइन पुर्पक्षका लागि जनही २ लाख रूपियाँ धरौटी राखी तारेखमा रिहा हुन्छन्। न्यायाधीश हेमन्त रावलबाट ०८० जेठ ११ गते इजलाशबाट पिकु पनि धरौटीमा छुट्छन्। अदालतले ११औं पेशीमा फैसला गर्दै घटनामा संलग्न जयरामलाई जन्मकैद र अर्का १६ वर्षीय बनलकलाई १६ वर्ष आठ महिना कैदको सजाय गरेको हो। अन्य आरोपितहरू घर फर्किए पछि घटना भएको भन्दै १४ वर्षीय बालकसहित रामशुभक, उमर राइन, पिंकुकुमार खंगलाई अभियोग दाबी नपुग्ने भन्दै अदालतले सफाई दिएको छ।"
चितवनमा पोल्ट्री व्यवसाय धरासायी बन्दै,काठमाडौं : पोल्ट्रीको राजधानीका रूपमा रहेको चितवनमा पोल्ट्री व्यवसाय धरासायी बन्दै गएको गुनासो व्यवसायीहरूले गरेका छन्। विश्व अण्डा दिवसका विषयमा जानकारी दिन मंगलबार चितवनमा आयोजित पत्रकार सम्मेलनमा उनीहरूले कोरोना महामारीका साथै दानाको मूल्य वृद्धि र बैकको चर्को ब्याजका कारण पोल्ट्री व्यवसाय ओरालो लाग्ने क्रममा रहेको बताएका हुन्। अण्डा लगायत पोल्ट्रीजन्य उत्पादनले उत्पादन लागत पनि नपाउने गरेको नेपाल लेयर्स कुखुरा पालक संघका अध्यक्ष बिनोद पोखरेलले बताए। चितवनमा रहेका कुखुरा पालक किसान ह्याचरी उद्योगहरू आधाभन्दा बढी बन्द भइसकेको उनले बताए। पोल्ट्री क्षेत्रले देशको कुल ग्राहस्थ उत्पादनको करिब ४ प्रतिशत योगदानका साथै ५ लाख व्यक्तिलाई रोजगार प्रदान गरेको संघले जनाएको छ। कोभिडअघि दैनिक ५० देखि ५५ लाख अण्डा उत्पादन हुने गरेकोमा अहिले घटेर ३० लाख गोटामा झरेको छ। चितवन र यसको आसपासको क्षेत्रमा हाल करिब १६ लाख लियर्स कुखुरा रहेको र १ सय ५० किसान आबद्ध रहेका छन्। पोल्ट्री व्यवसाय प्रति सरकारको नीतिगत कारणले गर्दा पोल्ट्री व्यवसायीहरू समस्यामा परेको नेपाल ह्याचरी महासंघका अध्यक्ष गुणचन्द विष्टले बताए। पोल्ट्री व्यवसायको अवस्था नाजुक रहकै अवस्थामा असोज २६ गते विश्व अण्डा दिवस मनाउन लागिएको उनीहरूले जनाएका छन्।
स्वास्थ्य स्वयंसेविकालाई साइकल,"बुटवल : रुपन्देहीको तिलोत्तमा नगरपालिका६ का स्वास्थ्य स्वयंसेविकालाई साइकल वितरण गरिएको छ। वडा कार्यालयले १४ जना स्वयंसेविकालाई साइकल वितरण गरेको हो। संगममार्गकी स्वयंसेविका ५४ वर्षीय भगवती पौडेलले साइकल पाएपछि घरदैलोमा जान सहज हुने बताए। वडा कार्यालयले १४ वटा साइकल खरिदका लागि १ लाख २४ हजार रुपैयाँ खर्च गरेको वडाध्यक्ष गणेश पाठकले जानकारी दिए। तिलोत्तमा नगरपालिकाले स्वयंसेविकालाई वार्षिक रूपमा झोला, छाता र पोसाक दिने गरेको छ।"
शहीद गंगालाल हृदय केन्द्रमा डाक्टरबीच 'उमेर विवाद',"काठमाडौं : मुलुकको प्रतिष्ठित शहीद गंगालाल राष्ट्रिय हृदय केन्द्र कार्यकारी निर्देशक डा चन्द्रमणि अधिकारी र वरिष्ठ कन्सल्टेन्ट कार्डियोलोजिस्ट डा अरुण मास्केबीचको उमेर विवाद तत्कालका लागि टुंगिएको छ। कार्यकारी निर्देशक डा अधिकारीले डा मास्केलाई ६० वर्ष पूरा भएको उल्लेख गर्दै अनिवार्य अवकास दिएपछि सुरु भएको विवाद सर्वोच्च अदालतसम्म पुगेको छ। कार्यकारी निर्देशक डा अधिकारीले अवकास पत्र थमाएपछि त्यसविरुद्ध डा मास्केले सर्वोच्च अदालतमा रिट निवेदन दायर गरेका थिए। डा मास्केलाई सर्वोच्च अदालतले नियमित सेवामा फर्किने बाटो खोलिदिएको छ। सर्वोच्चले कार्यकारी निर्देशक डा अधिकारीलाई अवकास दिनुको कारण माग गर्दै लिखित जवाफ पेस गर्न आदेश दिएको छ। न्यायाधीश डा कुमार चुडालको एकल इजलासले डा मास्केको मागबमोजिम अन्तरिम आदेश जारी गर्दै यथावत कामकाज गर्न आदेश दिएपछि राहत महसुस गरेका छन्। के हो विवाद? वरिष्ठ कन्सल्टेन्ट कार्डियोलोजिस्ट डा मास्केको उमेरलाई लिएर विवाद सुरू भएको हो। कार्यकारी निर्देशक अधिकारीले अभिलेखबाट ६० वर्ष भएको देखिन आएको उल्लेख गर्दै अवकास पत्र दिएपछि दुई वरिष्ठ मुटुरोग विशेषज्ञबीचको विवाद सतहमा देखिएको हो। कार्यकारी निर्देशक डा अधिकारीले हालसम्म केन्द्रमा पुर्याउनुभएको सेवाका लागि धन्यवाद दिँदै असोज १६ गते अवकास पत्र दिएका थिए। गंगालाल हृदय केन्द्र सञ्चालक समितिको ६३औं बैठकबाट कर्मचारीहरूको सेवाका शर्त र सुविधासम्बन्धी नियमावली, २०५८ (संशोधन)को नियम १०१ को (१) साविक व्यवस्था संशोधन गरी सेवामा बहाल रहेको प्रशासनिक तथा प्राविधिक कर्मचारीका लागि ६० वर्ष तथा प्राविधिक विशेषज्ञ चिकित्सकहरूको ६३ वर्ष पुगेपछि सेवाबाट अनिवार्य अवकास दिइने व्यवस्था छ। सो संशोधन २०७९ साउन २१ गतेको हो। सर्वोच्चले मुद्दाको पहिलो सुनुवाईमा डा मास्के विशेषज्ञ चिकित्सक भएको र उनको अवकास उमेर ६३ वर्ष नै कायम रहेको मान्नुपर्ने ठहर गरेको छ। डा मास्के ६० वर्ष पूरा गरेको जनाउँदै कार्यकारी निर्देशक डा अधिकारीले असोज १६ गते अवकास पत्र दिएका थिए। रिट निवेदनको टुंगो नलागेसम्म अवकास पत्र कार्यन्वयन नगर्नूनगराउनू भन्ने आदेश डा अधिकारीलाई दिएपछि डा मास्केले न्याय पाएको महसुस गरेका छन्। उनको मागबमोजिम आदेश जारी किन हुन नपर्ने हो? सोको कारण र आधारसहित १५ दिनभित्र लिखित जवाफ पेस गर्नसमेत सर्वोच्चले डा अधिकारीलाई आदेश गरेको छ। डा मास्केको तर्फबाट वरिष्ठ अधिवक्ता शम्भु थापा, अधिवक्ता युवराज बन्जाडेले बहस पैरवी गरेका थिए। कार्यकारी निर्देशक डा अधिकारीको तर्फबाट अधिवक्ता टिकाराम रिजाल, तिर्थराज खतिवडा, प्रकाश पन्थी, नेत्रप्रसाद आचार्य, मदनबहादुर कार्की र दुर्गाप्रसाद खनालले बहस गरेका थिए। अवकास पत्र बुझेको एक सातापछि पुनः सेवामा फर्केका डा मास्केले भने, 'सर्वोच्च अदालतले न्याय दिएको महसुस भएको छ। मंगलबारदेखि नियमित काममा फर्केको छु।'"
बैंकिङ कसुर मुद्दाका फरार व्यक्ति पक्राउ,काठमाडौं : बैंकिङ कसुर मुद्दामा कैद जरिवाना तोकिइ फरार रहेका एकजना प्रतिवादी पक्राउ परेका छन्। पक्राउ पर्नेमा तनहु भानु नगरपालिका १२ घर भइ हाल काठमाडौंको किर्तिपुर बस्ने ३२ वर्षीय राजु थापा रहेका छन्। काठमाडौं उपत्यका अपराध अनुसन्धान कार्यालयका प्रवक्ता प्रहरी उपरीक्षक रविन्द्र रेग्मीले थापालाई बल्खुबाट सोमबार पक्राउ गरेको जानकारी दिए। उच्च अदालत पाटन ललितपुरले बैकिङ कसुर मुद्दामा थापालाई गत असार ३ गते दुई दिन कैद र ५ लाख रुपैयाँ जरिवाना हुने फैसला सुनाएको थियो। पक्राउ गरेका थापालाई फैसला कार्यान्वयनका लागि काठमाडौं जिल्ला अदालत पठाइएको प्रहरीले जनाएको छ।
गुल्मीका विनोद र रामकृष्णको लोभलाग्दो कृषिकर्म,"गुल्मी : कृषि तथा पशुपालनमा भविष्य कोर्न नसक्दा कैयौं युवा रोजगारीका लागि देश छोड्न बाध्य छन्। पछिल्लो समय थुप्रै समस्या र चुनौतीको सामना गर्दै ग्रामीण क्षेत्रका केही कृषकले कृषि र पशुपालनबाट स्वदेशमै मनग्ये आम्दानी गरिरहेका छन्। त्यसैमध्येका एक कृषक हुन् गुल्मीको रेसुङ्गा नगरपालिका१० सिमिचौरका विनोद कुँवर। उमेरले ४४ पुगेका कुँवर विगत २६ वर्षदेखि कृषिकर्ममा छन्। उनले २०५२ देखि तीन रोपनी जग्गामा ५० हजार लगानीमा कृषिकर्म सुरु गरेका थिए। अहिले उनको व्यवसाय फस्ट्याएर लाखौं पुगेको छ। कुँवर बिहान सबेरैदेखि बेलुका अबेरसम्म बारीमै भेटिन्छन्। यतिबेला उनलाई बेमौसमी तरकारी रोप्न र उत्पादन गर्न भ्याई नभ्याई छ। उनले २० सालदेखि फार्म दर्ता गरेर कृषिलाई थप व्यावसायिक बनाएका छन्। कुँवरले यतिबेला लटरम्म टमाटर, सिमी, बोडी बारीमा लटरम्म फलाएका छन्। उनको कृषिकर्म देखेर जो कोहीको मन लोभ्याउँछ। उनले आफूलाई जिल्लाकै उत्कृष्ट तथा सफल कृषकका रूपमा चिनाएका छन्। कृषि फार्ममा यतिबेला अकबारे खुर्सानी, टमाटर, फूल तथा बन्दागोभी, सिमी लगायतका मौसमी तथा बेमौसमी तरकारी उत्पादन भइरहेको छ। उनले केही युवालाई आफ्नै फार्ममा रोजगारी दिएका छन्। उत्पादित कृषि उपज सदरमुकाम तम्घास बजार, पाल्पा, बुटवलसहित स्थानीय बजारमा खपत भएको कृषक विनोद कुँवर बताउँछन्। कुनै समय हजार लगानीमा सुरु गरेको कृषि अहिले लाखौं पुगिसकेको छ। उनी भन्छन् आज कृषिबाट भएको आम्दानीले छोराछोरीको पढाइ तथा घर खर्च चलाउन सहज भएको छ। उनको कृषि कर्मलाई परिवारले साथ दिएको छ। वार्षिक कृषि तथा पशुपालनबाट झण्डै २० लाख आम्दानी हुने कृषक कुवँर बताउँछन्। उत्पादित कृषि उपजको बिक्री गरेर खर्च बाहेक मासिक ५० हजार आम्दानी भइरहेको कुँवरले बताए। उनले गाउँका केही युवालाई रोजगारी दिएका छन्। उत्पादन गर्न सकेमा तरकारीलाई बजारीकरणको कुनै समस्या छैन। उनी भन्छन् राज्यले कृषकलाई अनुदान दिँदा कृषि फार्म र कामको अनुगमन गरेर दिनुपर्छ। अन्यथा राज्यको लगानी बालुवामा पानी हुन सक्छ। उनले ६० रोपनी जग्गामा कृषि गरेका छन्। 'बजार र नागरिकको आवश्यकता हेरेर मौसम अनुकुल तरकारी उत्पादन गर्नुपर्छ कृषक कहिल्लै मारमा पर्नु पर्दैन,' उनले भने। कुँवर जस्तै जिल्लाको छत्रकोट गाउँपालिका४ श्रृगां राक्सेका रामकृष्ण कंडेल विगत २० वर्षदेखि कृषि व्यवसायमा छन्। कंडेलले २०७२ सालमा सम्झना फलफूल तथा कृषि नर्सरी दर्ता गरेर विरुवा उत्पादन गर्दै आएका छन्। उनले गतवर्ष झण्डै २७ हजार कागति र सुन्तलाको विरुवा बिक्री गरेका छन्। बारीमा ३ सय ५० सुन्तला र २ सय ५० कागती छन्। कागति र सुन्तला खेतीबाट उनले मनग्ये आम्दानी गरिरहेका छन्। १६ वटा टनेलमा नर्सरी सञ्चालन र तरकारी खेती गरिरहेका छन्। उत्पादन गरेको तरकारी पैंचो पसलले खरिद गरिदिँदा आफूलाई बजारीकरणको समस्या नभएको कृषक कंडेल बताउँछन्। 'खाडीमा गर्ने मेहेनत स्वदेशमै गर्नसके यही सुन फल्छ। उनी भन्छन्, 'परिवारसँग रमाउँदै गाउँमै कृषि गर्नुको आनन्द बेग्लै छ।' नियमित उत्पादन दिने कृषकका रूपमा उनी पैंचो पसलबाट सम्मानित समेत भएका छन्। 'कृषिमा सम्भावना छ। निरन्तरता र अथक मेहेनत गर्न सकेमा स्वदेशमै आत्मनिर्भर बन्न सकिन्छ,' उनले भने। गुल्मीमा ११ हजार ७ सय मेट्रिक टन तरकारी उत्पादन हुने र जिल्लाबाट प्रत्येक वर्ष १९ करोड ९१ लाखको तरकारी निर्यात हुने कृषि ज्ञान केन्द्र गुल्मीले जनाएको छ। वैदेशिक रोजगारमा गएका देश फर्काउन र यहाँका युवालाई स्वदेशमै राख्न कार्यालयबाट विभिन्न कार्यक्रम सञ्चालन गरिरहेको कृषि ज्ञान केन्द्र गुल्मीका प्रमुख नवराज भण्डारी जानकारी दिए। गत वर्षदेखि सुरु भएका कृषककर्मी रोजगार, ज्यामी ज्याला रकम दिने, करार खेती र पूर्वाधार खर्चका शीर्षक लगायतका कार्यक्रम निरन्तरता दिइने कार्यालय प्रमुख भण्डारीले बताए। पछिल्लो समय कृषिमा अपेक्षा अनुरूप आम्दानी नहुँदा युवा पेशाबाट विस्थापित हुने अवस्था सिर्जना भएको छ। भण्डारीले भने राज्यले आवश्यक सिप तालिम र औजार कृषकलाई आवश्यक सौलियतका कार्यक्रम ल्याउन जरुरी देखिन्छ।"
बुधबार देशका यी स्थानमा हुने छ वर्षा,"काठमाडौं : बुधबार कोसी, मधेस बागमती र गण्डकी प्रदेशमा आंशिकदेखि सामान्य बदली रही बाँकी प्रदेशमा आंशिक बदलीदेखि मौसम सामान्यतया सफा रहनेछ। मौसम पूर्वानुमान महाशाखाका अनुसार कोसी, बागमती र गण्डकी प्रदेशका थोरै स्थानहरूमा तथा मधेस र लुम्बिनी प्रदेशको एक दुई स्थानमा मेघ गर्जनचट्याङसहित हल्का वर्षाको सम्भावना रहेको छ। बुधबार राति कोसी, मधेस, बागमती र गण्डकी प्रदेशमा आंशिक बदली रही बाँकी प्रदेशमा मौसम सामान्यतया सफा रहनेछ। कोसी, मधेस, बागमती प्रदेशका एक दुई स्थानमा मेघ गर्जनचट्याङसहित हल्का वर्षाको सम्भावना रहेको छ।"
१० लाख बराबरको पटका बरामद,परासी : नवलपरासीको रामग्राम नगरपालिका१२ कुनवारबाट मंगलबार दिउँसो ठूलो परिणामको पटका बरामद भएको छ। भित्री सडकबाट पिकअपमा लोड गरेर भूमहीतर्फ लैजाँदै गरेको अवस्थामा सशस्त्र प्रहरी बल नम्बर २६ गण हेडक्वार्टर नवलपरासीको गस्ती टोलीले उक्त पटका बरामद गरेको हो। बरामद भएको पटकाको बजार मूल्य ९ लाख ५० हजार बढीको रहेको गणका सूचना अधिकारी डीएसपी यज्ञमान साउदले जानकारी दिए। भारतको ठूठीबारीबाट महेशपुर नाका हुँदै उक्त पटका ल्याइएको हो। बरामद भएको पटका एक पिसलाई ३० देखि ५६ सय मूल्य पर्नेसमेत रहेको सशस्त्र प्रहरीले जनाएको छ। तीव्र गतिमा गाडी कुदेको देखेपछि शंका लागेर चेकजाँच गर्ने क्रममा बाग्मती प्रदेश ०३००१ च ११३८ नम्बर को पिकअपबाट पटका बरामद भएको डीएसपी साउदले बताए। बरामद भएको पटकलाई खाल्डोमा पुरेर नष्ट गरिएको सशस्त्र प्रहरीले जनाएको छ। पटकासँगै पक्राउ परेको सवारी साधनलाई आवश्यक कारबाहीका लागि महेशपुर भन्सार चलान गरिएको छ। चाडपर्व नजिकिएसँगै सीमावर्ती नाकाबाट विष्फोटक जन्य पटकाहरू नवलपरासीतर्फ भित्रिने गरेका छन्। पटकासँगै पक्राउ परेका चालकलाई लिएर शंकास्पद गोदाम हेर्न पुगेका सशस्त्र प्रहरी र स्थानीयबीच विवाद उत्पन्न भएको थियो। विवादका क्रममा सशस्त्र प्रहरीको गाडीमा रहेका पिकअप भ्यानका चालक पाल्हीनन्दन गाउँपालिका३ बेलासपुरका सुनील गुप्तालाई स्थानीयको भीडले भगाएको सशस्त्र प्रहरीले जनाएको छ।
जाजरकोटमा अरिङ्गालले टोकेर दुई बालिकाको मृत्यु,जाजरकोट : जाजरकोटको कुशे गाउँपालिकामा अरिङ्गालको टोकाइबाट दुई बालिकाको मृत्यु भएको छ। कुशे गाउँपालिका १ धाउनीका बीरबहादुर सिंहका दुई छोरीको अरिङ्गालको टोकाइबाट मृत्यु भएको हो। अरिङ्गालको टोकाइबाट घाइते भएका ४ वर्षीया सुस्मिता सिंहको उपचारको लागि छेडागाड नगरपालिकाको थलह बजारमा लैजाँदै गर्दा बाटोमै मृत्यु भएको हो भने एक वर्षीया निरञ्जना सिंहको टालेगाउँ स्वास्यचौकीमा उपचारको क्रममा मृत्यु भएको स्वास्थ्यचौकी टालेगाउँका इन्चार्ज शेरबहादुर बस्नेतले जानकारी दिए। बालिकाको साथमा रहेकी हजुरआमा बिजुली सिंहसमेत गम्भीर घाइते भएकी इन्चार्ज बस्नेतले बताए। उनको उपचार हाल भैरहेको छ।
छोरा सम्झँदै अचेत हुन्छन् नारायणका बुवा,"टीकापुर : इजरायलमा भएको हमासको आक्रमणबाट ज्यान गुमाएका कैलालीको घोडाघोडी नगरपालिका४ जनकपुरका नारायणप्रसाद न्यौपानेका बुवा हरिकृष्ण न्यौपाने बेला बेला अचेत हुन्छन्। ७० वर्षीय हरिकृष्णलाई छोराको अवस्था बारे स्पष्ट जानकारी दिइएको छैन। चार दिन अघिसम्म आमासँग कुरा गरिरहेको छोराको अवस्था थाहै दिएका छैनौं, नारायणकी दिदी मञ्जु न्यौपाने जोशीले भनिन्, छोरालाई सम्झिँदै बेलाबेला बुवा अचेत हुने गरेका छन्। ५ वर्षको उमेरमै आमा गुमाएका नारायण बुवाका प्रिय थिए। तीन छोरामध्येका माइला नारायण सानैदेखि मिलनसार र अध्ययनमा अब्बल थिए। नारायणको अध्ययन राम्रो भएपछि उनलाई पढाउन उनका जेठा दाजु र भाउजू भारतको बैंग्लोरमा काम गरिरहेका छन्। परिवार मात्रै होइन, यो समाजकै लागि उदाहरणीय काम गर्छु भन्दै कृषिसम्बन्धी ज्ञान सिकेर नेपालमै केही गर्छु भन्दै थियो, मञ्जुले भनिन्, पानी समेत नपाएर, आफ्ना इच्छा, घर परिवारकै रेखदेख गर्ला भन्ने सोचेको भाइ क्षणभरमै गुमाएपछि हाम्रो होस् हवास उडेको छ। आँखाका आँशु रित्तिएका छन्। हामी उसलाई अन्तिम पटक हेर्न चाहन्छौं। यसमा सरकारले ध्यान दिनुपर्छ। नारायणको काठको कच्ची घर छ। एक भाइ, एक दिदी, दाजु, भाउजू, आमा र बुवा छन्। उक्त घटनापछि उनको घरमा छिमेकीको भीड छ। हामीले त हिजो मात्रै थाहा पाएको हौं, हाम्रो गाउँ नै शोकमा डुबेको छ, नारायणका छिमेकी मनिलाल न्यौपानेले भने, गाउँका अरूले पक्की घर बनाए, उसको पढाइ हेरेर बुवाले सबै लगानी उसको पढाइमै लगाएका हुन्, दुःख गरेर पढाएको छोराले कमाउने बेला विदेशमै ज्यान गुमायो। हामीसँग बोल्ने शब्द नै छैन। नारायणका आफन्तले तत्काल उनीहरूको शव घर ल्याइदिन माग गरेका छन्। जिउँदो त देखेनौं, मरेको लाश नै भए पनि अन्तिममा हेर्न मन छ, मनिलालले भने, यसका लागि सरकारले तत्काल कदम चाल्नु जरुरी छ।"
दोधारमै इजरायल गएका थिए राजेश,"धरान : सुनसरीको बराहक्षेत्र नगरपालिका११ मधुवनका राजेश स्वर्णकारको मृत्युको खबरले सिंगो गाउँ शोकमा डुबेको छ। २७ दिनअघि इजरायल गएका २६ वर्षीय राजेशको मृत्युको खबरपछि परिवारमात्र हैन छिमेकीसमेत शोकमा छन्। राजेशको हत्याको खबरले जेठा दाजु मुकेश स्वर्णकार सरकार र सुदूरपश्चिम विश्वविद्यालयप्रति गुनासो गर्छन्। राजेश सुदूरपश्चिम विश्वविद्यालयको टीकापुर बहुमुखी क्याम्पसमा कृषिमा स्नातक आठौं सेमेस्टर सकेर इन्टर्नसिपका लागि इजरायल गएका थिए। भाइको हत्याको खबरले उनी भाइलाई विदेश पठाउन गल्ती भएको बताउँछन्। कलेजमाथि कसरी विश्वास गर्ने ? सरकारलाई कसरी विश्वास गर्ने भाइलाई बेकार इजरायल पठाएँछु, उनले भने। भाइ राजेशले आपूलाई इजरायल जानु अगाडि दाइ पासपोर्ट बुझाम् कि नबुझाम् भनेर सोधेको सम्झँदै भक्कानीय। सोमबार पीडित परिवारमा सहानुभूति दिन आएका सुनसरीका प्रमुख जिल्ला अधिकारी हुमकला पाण्डे, प्रहरी प्रमुख बिबिन रेग्मी तथा जनप्रतिनिधिसँगसमेत पीडित परिवारले देशको अवस्थाका बारेमा गुनासो गरे। भाइ बाँचेको भए घरको ऋण बिस्तारै तिरिन्थ्यो। अहिले घरपरिवारका लागि काम गर्ने बेलामा भगवान्ले उसलाई खोसेर लग्यो, हाम्रो खुसी लुटियो, दाजु मुकेशले रुँदै भने। केही दिन अगाडि अमाले जितिया पर्वमा भाइको स्वस्थ र दीर्घायुको कामनाकासाथ व्रत बसेको स्मरण गर्दै मुकेशले भने, अब त भगवान् पनि छैनन् जस्तो लाग्न थल्यो। राजेश ११ महिनाको इन्टर्न सकेपछि देशकै लागि केही गर्ने योजनामा रहेको मुकेशले बताए। बराहक्षेत्र नगरपालिका११ का राजेश स्वर्णकारको परिवारलाई सान्त्वना दिन घरमै पुगेका सुनसरीका प्रमुख जिल्ला अधिकारी हुमकला पाण्डे र एसपी विपिन रेग्मीले परिवारलाई सान्तना दिए पनी उनीहरूका आँखाबाट आँसु झर्न रोकिएन। मुकेशले विगत स्मरण गरे, बुबाको सानो सरकारी जागिर थियो। खेतीपाती र जागिरबाट दुःख गरेर हामी सबैलाई पढाउनुभयो, शोकाकूल मुकेशले भने, घरमा अहिले तनाव सिर्जना भएको छ। इन्जिनियर मुकेश राजेशलाई पनि आफूजस्तै बनाउन चाहन्थे। उनले भने, भाइलाई जसरी पनि इन्जिनियर बनाउँछु भन्ने सपना देखेको थिएँ। तर, भाइले कृषि पढ्छु भन्यो। उसको सपना पूरा हुनै पाएन त्यसमा म दुखित छु। इजरायलको अशान्त अवस्थाबारे जानकारी भएको भए आफूले नपठाउने उनी बताउँछन्। कलेजलाई विश्वास गरेकोमा पछुतो लागेको मुकेशको गुनासो छ। राजेश चार दाजुभाइमध्ये साइँलो छोरा हुन्। सानैदेखि मिहिनति, लगनशील र कर्मठ उनी भदौ २४ गते इजरायल गएका थिए। इजरायल र हमासको द्वन्द्वका क्रममा उनको निधन भएको थियो। स्थानीय माउन्ड भ्यु स्कुलमा कक्षा ८ सम्म अध्ययन गरेका राजेशले एसएलसी भने इनरुवाको नवयुग एकेडेमीबाट गरे। कक्षा १२ विराटनगरको शिक्षादीप कलेजबाट उत्तीर्ण गरेका राजेश ४ वर्षअघि कृषि पढ्नका लागि सुदूरपश्चिम विश्वविद्यालयको टीकापुर बहुमुखी क्याम्पसमा भर्ना भएका थिए।"
"गुम्यो, आमाबुवाको एक्लो सहारा","डोटी : डोटीको शिखर नगरपालिका५ चुँडी घर भएका २३ वर्षीय राजन फुलारा बुवा घनस्याम फुलारा र आमा लक्ष्मी फुलाराका एक्ला छोरा हुन्। उनी सुदूरपश्चिम विश्वविद्यालयअन्तर्गत टीकापुर क्याम्पसमा बिएस्सी एजी अध्ययनरत थिए। लर्न एन्ड अर्न कार्यक्रमअन्तर्गत इन्टर्नसिपमा अध्ययन गर्न इजरायल पुगेका राजन त्यहाँ प्यालेस्टाइन बिद्रोही समूह हमासले गरेको आक्रमणमा परी शनिबार दिउँसो सदाका लागि अस्ताएका छन्। लर्न एन्ड अर्न कार्यक्रमअन्तर्गत इन्टर्नसिपमा अध्ययन गर्न भदौ १७ गते घरबाट निस्केका उनी काठमाडौंबाट भदौ २६ गते इजरायल उडेका थिए। पढ्ने विदेशमा हो, काम त नेपालमै आएर गर्ने हो भन्थ्यो, भतिजले यसो भन्ने गरेका काका केशव फुलाराले बताए, नेपालमा आएर लोकसेवाको तयारी गरेर सरकारी काम गर्ने बताइरहन्थ्यो। पछिल्लो समय असोज १८ गते राजनले काकासँग कुराकानी गरेका थिए। अहिले उनी बिनाको घर शून्य जस्तै भएको छ। आमाबुवा उनको मृत्युको खबरले अचेत अवस्थामा छन्, केशवले भने, बुवा आमाको एक्लो सहारा थियो, दाइ, भाउजू कतिबेला होस् त कतिबेला बेहोस् भइरहेका छन्। विद्यार्थीको सुरक्षाको ख्यालै नगरी सुदूरपश्चिम विश्वविद्यालयले स्कलरसिपको नाममा बेइमान गरेको अर्का काका टीकाराम फुलाराले बताए। आगामी दिनमा यस्ता घटना नदोहोरिउन सरकारले पहल गर्नुपर्ने उनले बताए। यहाँ त केही सिक्ने हो अंकल, गर्ने त आफ्नै देशमा हो भन्थ्यो, काकाका टीकारामले भने। राजन इजरायलको भूगोल परिवारका सदस्यहरूलाई देखाइरहन्थे। पानी नभएको देश, थोपा सिँचाइले बनेको देशको कृषि भनेर त्यहाँको सीनहरू देखाइरहन्थ्यो, तर दैबले चुडेर लग्यो, काका टीकारामले भने। भिडियोकलमा गाजा क्षेत्रसमेत देखाइरहने गरेको उनले बताए। ऊ त्यही हो अंकल गाजा क्षेत्र, यहाँ जतिवेला पनि आक्रमण हुनसक्छ, हामीलाई हमला हुनेबित्तिकै बंकरमा बस्न पनि सिकाइएको छ भन्थ्यो, काका टीकारामले भने, अब उसको भिडियो कल कहिल्यै आउनेछैन। राजनको मृत्युपछि परिवार सोकमा डुबेको छ भने गाउँका मानिस घरमा आउने जाने गरेका छन्। डोटीका प्रमुख जिल्ला अधिकारी गोपालप्रसाद अर्यालसहितको सुरक्षाअधिकारीहरूको टोली पनि पीडित परिवारलाई समवेदना दिन गएको थियो।"
जाजरकोटको जुनीचाँदेका पूर्व अध्यक्ष केसी भ्रष्टाचार मुद्दामा दोषी ठहर,"जाजरकोट : जाजरकोटको जुनीचाँदे गाउँपालिकाका पूर्वअध्यक्ष कृष्णबहादुर केसी भ्रष्टाचार मुद्दामा दोषी ठहर भएका छन्। सोमबार विशेष अदालत काठमाडौंले गाउँपालिका पूर्वअध्यक्ष केसीलाई दोषी ठहर गर्दै सजाय सुनाएको हो। दुई वर्ष कैद सजाय र आठ लाख रुपैयाँ जरिवानाको सजाय सुनाइएको छ। विशेष अदालतका उपरजिस्ट्रार धनबहादुर कार्कीले भने, उहाँ सम्बन्धित दुईवटा मुद्दा विचाराधीन थिए। जसमध्ये एउटामा सफाइ र अर्कोमा दोषी ठहर हुनुभएको छ। दुई वर्ष कैद सजाय र आठ लाख रुपैयाँ जरिवानाको सजाय सुनाइएको हो, केसी घुस मागेर भ्रष्टाचार गरेको मुद्दामा दोषी पाइएका हुन्। केसीले सोही गाउँपालिकाको वडा नम्बर ५ मा विभिन्न उपभोक्ता समितिमार्फत भएका कामको अन्तिम भुक्तानीका लागि घुस मागेका थिए। उनी र स्थानीय विद्यालयका प्रधानाध्यापक चन्द्रबहादुर बस्नेतले आपसमा मिलेमतो गरी घुस मागेको अभियोग अख्तियार दुरुपयोग अनुसन्धान आयोगले लगाएको थियो। केसी र बस्नेतले घुस मागिरहेको सूचना अख्तियारमा आएपछि टोली खटाइएको थियो। उनीहरूलाई अख्तियारको सुर्खेतस्थित कार्यालयको टोलीले आठ लाख रुपैयाँ घुससहित नियन्त्रणमा लिएको थियो। उनीहरू घुसबापतको रकम लिइसकेको अवस्थामा रंगेहात पक्राउ परेका थिए। जसपछि २२ फागुन २०७६ मा दुवै जनालाई प्रतिवादी बनाई मुद्दा चलाइएको हो। विशेषका उपरजिस्ट्रार कार्कीका अनुसार प्रधानाध्यापक बस्नेतलाई विशेषले सफाइ दिएको छ भने केसीलाई कैद र जरिवाना दुवै हुने सजाय सुनाइएको छ। न्यायाधीशहरू शालिग्राम कोइराला, बलभद्र बाँस्तोला र खुसीप्रसाद थारूको इजलासले यस्तो फैसला गरेको हो। गाउँपालिका पूर्वअध्यक्ष केसीसहित वडाध्यक्ष राजबहादुर शाहीले घुस रकम दिन बाध्य बनाएको अर्को एक मुद्दामा भने विशेषले सफाइ दिएको छ। सडक निर्माण कार्यमा सेवाग्राहीसँग पटकपटक गरी २५ लाख ५० हजार रुपैयाँ घुस मागेको भन्दै अख्तियारमा उजुरी परेको थियो। अनुसन्धानपछि कमिसन तथा घुस भन्दै नगदै रकम लिई बैंक खातामा जम्मा गरेको, होटेल तथा रिजर्भ गाडीको भाडा तिर्न लगाएको जस्ता दाबीसहित अख्तियारले मुद्दा दायर गरेको जनाइएको छ।"
जब भाउजूको फोनमा पदमको अप्रत्याशित म्यासेज आयो,"डोटी : डोटी जिल्लाको आदर्श गाउँपालिका५, लामिखाल घर भएका पदम थापा सुदूरपश्चिम विश्वविद्यालयमा बिएस्सी एजी अध्ययन गर्थे। लर्न एन्ड अर्न कार्यक्रमअन्तर्गत इन्टर्नसिपमा अध्ययन गर्न इजरायल जाने भन्दै भदौ २० गते घरबाट निस्केका थापा २६ गते त्रिभुवन विमानस्थलबाट इजरायल उडेका थिए। ठूलो सपना बोकेर इजरायल उडेका थापालाई उनका जेठो दाइ दानबहादुर थापाले त्रिभुवन अन्तराष्ट्रिय विमानस्थलबाट बिदाइ गरेका थिए। ठूलो सपना लिएर इजरायल उडेका उनी सदाका लागि अस्ताएका छन्। उनका दाइ इन्जिनियर हुन्। उनी हाल आदर्श गाउँपालिकाका प्राविधिक शाखा प्रमुख छन्। भाइ घर फर्कियो भने म र भाइ दुवै काठमाडौं गएर थप अध्ययन गर्ने योजना रहेको उनका दाइले बताए। नेपाल फर्केर भाइको लोकसेवा तयारी गरेर सरकारी सेवामा काम गर्ने योजना थियो, सबै सपना चकनाचुर भयो, दान बहादुरले भने। २२ वर्षीय पदम घरका कान्छा छोरा भएकाले पनि सबैका प्यारा थिए। उनी इजरायल गएपछि घरपरिवारसँग सधैंजसो सम्पर्कमा रहिरहन्थे। खाना खाँदा सधैं उनी आफ्नो भतिजीसँग भिडियोकल गरेर मात्रै खाने गर्थे। प्रत्येक दिन बिहान भाउजू मेखु अधिकारीसँग पनि उनको भिडियोकल भइरहन्थ्यो। तर, शनिबार भने कल नआउँदा भाउजूले आफैं कल गर्दासमेत रिसिभ नभएको र शनिबार दिउँसो करिब १ बजेतिर भाउजूलाई म मरे भनेर उनकै फोनबाट म्यासेज आएको थियो। इजरायलमा पेलेस्टाइन बिद्रोही समूह हमासले गरेको आक्रमणमा परी शनिबार दिउँसो उनी सदाका लागि अस्ताएका थिए। डोटीका प्रमुख जिल्ला अधिकारीसहितका सुरक्षा अधिकारीहरूले पनि थापाको परिवारलाई घरमै पुगेर समवेदना दिएका छन्।"
घरपालुवा कुकुरलाई सार्वजनिकस्थलमा दिशापिसाब गराए १००० रुपैयाँ जरिवाना,"गण्डकी : घरपालुवा कुकुरलाई जथाभावी दिशापिसाब गराउने कुकुरधनीलाई पोखरा महानगरले कारबाही गर्ने भएको छ। सार्वजनिकस्थल, सडक तथा खुला स्थानमा कुकुरलाई शौच गराएको पाइएमा फोहरमैला व्यवस्थापन नियमावलीअनुसार कारबाही गरिने महानगरको सरसफाइ शाखाका प्रमुख कल्पना बरालले बताए। 'घरमा पालेका कुकुरलाई बाहिर खुला ठाउँमा लगेर दिसापिसाब गराउने गरेको व्यापक जनगुनासो आएपछि महानगरले निगरानी सुरु गरेको छ', उनले भने, 'यस्तो अभियान महानगरको एक्लो प्रयासले मात्र सफल हुँदैन, नागरिकको पनि साथ चाहिन्छ।' कुनै कुकुरधनीले सार्वजनिकस्थलमा लगेर कुकुरलाई शौच गराएको देखेमा गोप्य ढङ्गबाट महानगरका प्रतिनिधिलाई खबर गर्न या प्रमाण उपलब्ध गराउन उहाँले महानगरवासीसँग आग्रह गरे। 'सार्वजनिक सूचनामार्फत पनि यो विषय जानकारी गराइएको छ, अब कसैले घरमा पालेको कुकुरलाई बाहिर लगेर शौच गराएमा कारबाही भोग्नुपर्छ', उनले भने, 'एकपटकका लागि रु एक हजार र पटकपटक शौच गराएको पाइएमा रु १५ हजारसम्म जरिवाना गर्ने सकिने व्यवस्था नियमावलीमा छ।' महानगरले घरपालुवा कुकुरलाई आफ्नै घरको परिसरभित्र शौचको व्यवस्था मिलाउन र त्यसको उचित व्यवस्थापन गर्न कुकुरधनीलाई सचेत गराएको छ। खुला ठाउँमा कुकुरलाई दिसापिसाब गराउँदा वातावरणीय सरसफाइमा प्रतिकूल असर पार्ने शाखा प्रमुख बरालले उल्लेख गरे। उनले घरमा पालिरहेको कुकुरलाई सडकमा लगेर बेवारिसे अवस्थामा छोडेमासमेत कारबाही हुने बताए। रासस"
"आज विश्व मानसिक स्वास्थ्य दिवस, नेपालमा पनि मनाइँदै","काठमाडौं : विश्व मानसिक स्वास्थ्य दिवस आज नेपालमा पनि विभिन्न कार्यक्रम गरी मनाइँदैछ। हरेक वर्षको अक्टोबर १० मा यो दिवस यस वर्ष मानिस र समुदायका लागि मानसिक स्वास्थ्य सबैको अधिकार भन्ने नारासहित मानसिक स्वास्थ्यसम्बन्धी सचेतना अभिवृद्धिमूलक कार्यक्रम गरी मनाइँदै छ। त्रिविवि शिक्षण अस्पतालका मानसिक रोग विभागको प्रमुखमा डा सरोज ओझा यो दिवसले मानसिक स्वास्थ्यसम्बन्धी सचेतना जगाउने र सबैको मानसिक स्वास्थ्यलाई विश्वव्यापी मानवअधिकारको रूपमा प्रवर्द्धन एवं संरक्षण गराउने कार्य गर्न प्ररित गर्ने बताउँछन्। मानसिक स्वास्थ्यबारे उनी भन्छन्, 'व्यक्तिले आफ्नो क्षमताको पहिचान गर्छ र दैनिक जीवनमा आउने तनावलाई त्यो क्षमताले व्यवस्थापन गरेर आफ्नो जीवनमा सकारात्मक किसिमको भूमिका निर्वाह गर्छ भने त्यो स्थिति नै मानसिक स्वास्थ्य र मेन्टल वेयल विङ हो।' उनका अनुसार मानसिक स्वास्थ्य स्वस्थ राख्न शारीरिक स्वस्थ्य र सकारात्मक सोचमा ध्यान दिनुपर्छ। 'युद्ध, अशान्ति, आर्थिक सङ्कट, बेरोजगारी र कतिपय सम्बन्धले मानिसमा निरासा, रिस, द्वेषलगायत विभिन्न कारणले मानसिक स्वास्थ्यमा नकरात्मक प्रभाव पर्न सक्छ', डा ओझा भन्छन्, 'आफूले यस्ता तनाब बहन गर्ने क्षमताको वृद्धि गर्नुपर्छ। आफू प्रतिकूल परिस्थितिलाई स्वीकार र सामना गर्न क्षमता विकास गर्नुपर्छ।' दैनिक शारीरिक अभ्यास, सन्तुलित आहारको सेवन, राम्रो निद्रा र सकारात्मक सोचको विकासले मानसिक स्वास्थ्यलाई स्वस्थ राख्न सहयोग पुग्ने उन सुझाव छ। उनका अनुसार मनोचिकित्सकको परामर्श लिने बिरामीको सङ्ख्या बढ्दो छ। मानसिक स्वास्थ्यमा देखिएका समस्यामध्ये डिप्रेसन र एन्जाइटी बढी देखिएको छ। मानसिक स्वास्थ्यमा देखिने समस्यालाई औषधिको सेवन, परामर्श र मनका कुरा अभिव्यक्ति गर्ने वातावरण दिनसके डिप्रेशनलाई कम गर्न सकिने उनी बताउँछन्। स्वास्थ्य तथा जनसङ्ख्या मन्त्रालयले विगत पाँच वर्षदेखि मानसिक स्वास्थ्यको क्षेत्रमा विभिन्न कार्यक्रम सञ्चालन गरिरहेको छ। राष्ट्रिय मानसिक स्वास्थ्य रणनीति तथा कार्ययोजना, २०७७ अन्तर्गत मानसिक क्षेत्रमा काम भइरहेको एनसिडी तथा मानसिक स्वास्थ्य शाखा प्रमुख डा फणेन्द्र बरालले बताए। उनका अनुसार मानसिक स्वास्थ्यमा बढ्दो सचेतना तुलनात्मकरूपमा बढे पनि यसको उपचारमा पहुँच बढाउन चुनौती छ। 'सरकारी स्वास्थ्य संस्थामा मनोचिकित्सकहरू कम हुनुहुन्छ। त्यसमा पनि उहाँहरू सहरकेन्द्रित हुनुहुन्छ', शाखा प्रमुख डा बरालले भने, 'दूरदराजका २२ जिल्लामा महिनामा एकपटक मनोचिकित्सकले मानसिक स्वास्थ्य परीक्षण गर्दै आउनुभएको छ।' सरकारले मानसिक स्वास्थ्य परामर्श र औषधि निःशुल्क वितरण गर्दै आएको छ। संयुक्त राष्ट्रसङ्घको दिगो विकास लक्ष्य (२०१६२०३०)मा पनि मानसिक स्वास्थ्यलाई प्राथमिकतामा राखी मानसिक स्वास्थ्यको प्रवर्द्धन र नसर्ने रोगबाट हुने मृत्युदरलाई एकतिहाइले कम गर्ने लक्ष्य छ। रासस"
आपराधिक घटना बढ्दै,"जनकपुरधाम : गत असोज ८ गते गौशालाको एनआइसी बैंकबाट पैसा झिकेर घर फर्किन लागेको एक दम्पति लुटिए। ओखलढुंगामा रहेका ज्वाइ रामशरण महतोले मजदुरी गरेको एनआइसी एसिया गौशाला शाखामा ऋण तिर्न पठाएको रकम बैंकबाट झिकेर लग्दै गर्दा इलाका प्रहरी कार्यालयको २५ मिटरको दूरीमा लुटियो। गौशाला नगरपालिका११ भरतपुरका शम्भु महतो र उनकी श्रीमती श्रुजकलादेवी महतोले बैंकबाट पैसा झिकेर फर्किँदै गर्दा अज्ञात व्यक्तिले फिल्मी शैलीमा ६ लाख ३६ हजार रुपैयाँ लुटयो। घर फर्किने क्रममा गौशाला बजारको इलाका प्रहरी कार्यालयको २५ मिटरको दुरीबाट मोसामा सवार भएर आएकाले म बैंकको मान्छु हुँ, एउटा सिग्नेचर छुटेछ, बैंक जानुपर्यो भनेर महतोलाई बाइकमा चढाएर बैंक नजिक पुर्याए। श्रुजकलालाई समेत श्रीमानले बोलाएको भनी बाइकमा लगेर इलाका प्रहरीको अगाडिबाटै लगेर लुटपाट गरे। गत केही महिना अगावै गौशाला बजारमा पार्किङ गरी राखिएको कार चोरी भयो। गौशाला नगरपालिका ५ का रूपेश कुमार साहले घर अगाडि पार्किङ गरी राखेको प्र २०२००१ च ०८१७ को कार चोरी भएको महिनौ बित्न लाग्दा समेत फेला परेको छैन। इलाका प्रहरी कार्यालयको प्रहरी विट नजिकैबाट जहाँ चौबिसै घण्टा प्रहरी खटिएको हुन्छ, त्यहाँबाट चोरी हुनु शंकास्पद रहेको छ। गत वैशाख २३ मा गौशालामा सञ्चालित सोमनाथ ईम्पोरियममा नक्कली साँचो प्रयोग गरेर झण्डै ३ लाख नगद र १ लाख मूल्य बराबरको लत्ताकपडा चोरी भयो। नक्कली साँचोको प्रयोग गरेर घण्टौंसम्म चोरहरूले चोरी गर्दा समेत प्रहरीले सुइको पाएनन्। यस्तै भदौमा दिउँसै गौशाला बजारबाट विजयकुमार महतोले भर्खरै केही दिनअघि किनेको २२० सिसिको पल्सर मोटरसाइकल चोरी भयो। खोजतलासमा प्रहरीले खासै चासो नदेखाएको तथा भेटे सम्पर्क गर्ने इलाका प्रहरी कार्यालय रवैया देखेर विजयले मोटरसाइकल भेट्ने आश गुमाइसके। गत भदौ १४ गते प्रदेश २ ०२००३ प ९९७० नम्बरको पल्सर एनएस मोटरसाइकल गौशालाको मरहा पूलबाट दिउँसै खोसेर लगियो। त्यसको केही दिनमा सवारी धनी अमन पासमानले खोजतलास गरी नेपाल भारत सीमा सम्सी कन्हमा बोर्डरबाट खोजतलास गरी ल्याए। मानिस समेत पहिचान भयो। तर इलाका प्रहरी कार्यालयका प्रमुख प्रहरी निरीक्षक मनोज यादवले मुद्दा दर्ता गर्न मानेनन्। प्रहरीको भनाइलाई उदृत गर्दै अमनले भने, प्रहरीले मलाई बोलाएर उल्टै केरकार गर्यो। अभियुक्तको पहिचान हुँदा समेत मुद्दा दर्ता गर्न प्रहरी निरीक्षक मनोज यादवले आनाकानी गरे। मलाई तीनचार दिन बोलाएर हैरानी मात्र दिए तर मोटरसाइकल खोज्न सहयोग गरेनन्। इलाका प्रहरी कार्यालयका गौशालाका प्रहरी प्रमुख मनोज यादवले प्रत्यक्ष रूपमा सहयोग गर्ने धेरै कुरा भए पनि सीसीटीभी नभएका कारण अनुसन्धान प्रभावित भएको जनाए। उनले भने, प्रत्यक्ष रूपमा सीसीटीभीको निगरानी भइदिएन। नगरपालिकाले सीसीटीभी लगाइदिए पनि काम गर्ने अवस्थामा एउटा पनि छैन। जस्ले अनुसन्धानमा प्रभावित बनाउँदै आएको छ। नगरपालिकाको मेयर डा दिपेन्द्र महतो समक्ष गुनासो गरे पनि वास्ता नगरेको झै छ। गौशाला नगरपालिकाका उपमेयर रेणु कुमारी महतोले आर्थिक वर्ष २०७८०७९ मा १९ लाख ३६ हजार रुपैयाँ खर्चको अनुसन्धान हुनुपर्ने माग गरे। उनले भने,नगरपालिकाको बजट खर्च विवरण झण्डै २० लाख रूपैयाँ खर्च भएको छ, तर सीसीटीभी शून्यताको अवस्थामा रहनु दुःखद हो। गौशालामा किनमेलका लागि जाँदा होस् वा सवारीका क्रममा होस् अथवा पार्किङका लागि राखिएको सवारी साधन समेत हराउने क्रम बढ्दो छ। विशेषगरी बजाज कम्पनीका पल्सर तथा १५० सिसि र सो माथिका महंगा मोटरसाइकल धेरै मात्रामा हराएको उजुरी पर्ने गरेको इलाका प्रहरी कार्यालयको तथ्यांक छ। इलाकामा मोटरसाइकल हराएको उजुरी परेको आधारमा भेटिएको मोटरसाइकल अत्यन्तै ज्यादै न्यून छ। मोटरसाइकलको सुरक्षा संयन्त्र निकै कमजोर भएको हुँदा जो कोहीले पनि सजिलै चोर्न सक्ने प्रहरीको भनाइ छ। जिल्लामा सीसीटीभी क्यामेराको सञ्जाल नहुँदा समेत चोरीमा संलग्न हुने व्यक्तिलाई पक्राउ गर्न असमर्थ हुने गरेको जिल्ला प्रहरी कार्यालय महोत्तरीका प्रमुख प्रकाश मल्लले बताए। भारतबाट संघीय राजधानी काठमाडौंसँग जोड्ने छोटो दुरीको सडक मार्ग गौशालासम्सी सडक खण्डमा तस्करको जालो लामो छ। नेपाल भारतको सिमानाका सम्सी बोर्डर हुँदै काठमाडौं मालसमान पुर्याउने गरेको पाइएको छ। तस्करीको मुख्य पाटो गौशालासम्सी सडक खण्ड भएकोले प्रहरीकै मिलोमतोमा तस्करहरू लत्ताकपडादेखि लागूऔषध समेत ओसारपोसार गराइरहेको छ। जसमा इलाका प्रहरी कार्यालय गौशालाको प्रमुख संलग्नता छ। भन्सार छलेर हरेक दिनजसो गौशाला, बर्दिवास, सिन्धुली लगायतका क्षेत्रमा लागूऔषध भित्रिरहेको छ। सम्सी नाका देखि इलाका प्रहरी कार्यालय गौशाला क्षेत्र सम्ममा ५ स्थानमा चेकजाँच भएपनि प्रहरीले महिनावारीका रूपमा रकम बुझ्दा गुटखा, पान, मसाला, रजनीगन्धा, तेल, चिनी लगायत उपभोग्य वस्तुहरूको समेत प्रहरीलाई महिनावारी बुझाउने गरेको लुकेको छैन। महोत्तरी रामगोपालपुर नगरपालिका बैरियाका सोनफि यादवले प्रहरीले महिनावारी नबुझाउनेलाई पक्रने र बुझाउनेलाई छुट दिएको बताए। उनले भने, 'भारतबाट रात्रिकालीन समयमा विभिन्न सामग्रीहरूको तस्करी हुने गरेको छ। पुरानोबाट महिनावारी उठाउने र उपभोक्ताको अलिकति समान भए पनि खोसेर बहादुरी देखाउने गरेको छ।"
सुन्धाराको एक गेष्ट हाउसमा युवती मृत फेला,"काठमाडौं : सुन्धाराको श्रीगुरु गेष्ट हाउसमा एकजना युवती मृत फेला परेकी छन्। ललितपुर इमाडोल घर भएकी भूमिका राउत सोमबार बिहान श्रीगेष्ट हाउसमा मृत भेटिएको जिल्ला प्रहरी परिसर काठमाडौका प्रवक्ता कुमोध ढुंगेलले जानकारी दिए। प्रहरीका अनुसार उनी गत असोज ८ गतेदेखि एक युवकसँग गेष्ट हाउसमा बस्दै आएकी थिइन्। २० वर्षीया राउत होटलको कोठा भित्रबाट लक गरेको अवस्थामा मृत भेटिएकी थिइन् । प्रवक्ता ढुंगेले भनेन्,'यहि आइतबार उनीसँगै बसेका युवक पैसा सकिएको भन्दै पैसा लिन घर गएका थिए । सोमबार बिहान उनी फर्किएर आउँदा कोठा भित्रबाट लक थियो । प्रहरीलाई खबर गरेर ढोका फोडेर हेर्दा उनी कोठामा लडिरहेकी थिइन ।' घटनाबारे प्रहरी वृत्त जनसेवाले अनुसन्धान गरिरहेको छ।"
"डडेल्धुराको एक पसलमा आगलागी, एकजना घाइते",डडेल्धुरा: डडेल्धुरा जिल्ला सदरमुकाम नजिकै तल्लो खलंगामा गएराती एक पसलमा आगलागी हुँदा लाखौंको क्षति भएको छ। पसल सञ्चालक घाइते भएका छन्। अमरगढी नगरपालिका ४ तल्लो खलंगाका कमल गुरुङको मदिरा पसलमा मध्यराती एक्कासि आगलागी हुँदा लाखौंको क्षति भएको अनुमान गरिएको छ। आगलागीबाट निस्सासिएर गुरुङ घाइते भएको र उनको अहिले डडेल्धुरा अस्पतालमा उपचार भइरहेको प्रहरीले जनाएको छ। आगलागीबाट उनको शरीरको बाहिरी भाग जलेको छ। हात र खुट्टामा जलन भएको छ। उनको अवस्था खतरामुक्त भएको प्रहरीले जनाएको छ। पसलभित्र के कति क्षति भयो भन्ने एकिन जानकारी आइनसकेको र प्रहरी अहिले मुजुल्का उठाउन घटना स्थल पुगेको डडेल्धुराका प्रहरी नायब निरीक्षक करबीर ऐरले जानकारी दिए। पसलका साहु अस्पतालमा भएकाले उनी आएपछि मुजुल्का उठाउने कुरा भइरहेको ऐरले बताए। आगलागी हुने बितिक्कै अमरगढी नगरपालिकाको दमकल घटना स्थल पुगेर आगो नियन्त्ररण लिएकोले ठुलो क्षति हुनबाट जोगिएको प्रहरीले जनाएको छ। आगलागी कसरी भयो भन्ने विषयमा अनुसन्धान गरी पत्ता लगाइने प्रहरीले जनाएको छ।
इजरायलमै बिलायो भाइलाई डाक्टर पढाउने सपना,"महेन्द्रनगर : गत भदौ अन्तिम साता सुदूरपश्चिम विश्वविद्यालयको टीकापुरस्थित कृषि क्याम्पसबाट लर्न एन्ड अर्न कार्यक्रमअन्तर्गत इजरायल पुगेका दार्चुलास्थित लेकम गाउँपालिका५ का दिपेशराज विष्ट इजरायलमा अस्ताएका छन्। बुबाको मृत्युपछि परिवारको जिम्मेवारी सम्हालेका दिपेशको इजरायलमा भएको आक्रमणमा परी मृत्यु भएपछि विष्ट परिवारमा ठूलो बज्रपात परेको छ। छोराको मृत्युको खबरले आमा अर्धचेत अवस्थामा अस्पतालको शैयामा छिन् भने गाउँ शोकमा डुबेको छ। इजरायलबाट सधैं साँझ आमालाई फोन गर्ने दिपेशको फोन शनिबार आएन। सधैं साँझ भाइले आमालाई फोन गर्ने गथ्र्यो, दिपेशकी दिदी ममता विष्टले भनिन्, शनिबार साँझ उनले फोन नगरेपछि आमाले फोन गर्दा दिपेशसँग सम्पर्क हुन सकेन। छोरोको मृत्युको खबरले आमा पार्वती अर्धेचेत अवस्थामा दार्चुलाको गोकुलेश्वर अस्पतालमा भर्ना भएकी छिन्। दार्चुलाबाट महेन्द्रनगर आउँदै गरेकी आमा गोकुलेश्वर अस्पतालमा अर्धचेत छन्, दिदी ममतले भनिन्। कक्षा १० सम्म महेन्द्रनगरस्थित ग्लोबल एकेडमीमा अध्ययन गरेका उनले महेन्द्रनगरकै रेडियन्ट माध्यमिक विद्यालयबाट विज्ञान विषयमा कक्षा १२ पास गरेका हुन्। भाइ सानैदेखि पढाइमा अब्बल थियो सबैको प्यारो पनि, दिदी ममताले भनिन्। भाइलाई एमबीबीएस पढाउँछु, आफू पनि पढ्छु भनेर दिपेश इजरायल पुगेको हो, उनले भनिन्। उनलाई इजरायल जान घरबाट अनुमति नभए पनि दिपेशले भाइलाई डाक्टर बनाउने सपना बोकेर इजरायल पुगेको दिदीले बताइन्। दिपेश चार वर्षको हुँदा उनका बुवाको मृत्यु भएको थियो। शिक्षक पेसामा रहेका बुवा अशोक विष्टको क्यान्सरबाट मृत्यु भएपछि दिपेशको पालनपोषण आमा पार्वतीले गरिन्। उनकी आमा पनि लटिनाथ माध्यमिक विद्यालय लटिनाथमा शिक्षिका छन्। भाइलाई एमबीबीएस पढाउन आमाको कमाइले मात्रै नपुग्ने भएपछि जान्छु विश्वविद्यालयले पठाउँदै छ राम्रो होला भन्ने लाग्यो र उता गयो, उनले भनिन्, आफू पनि थप अध्ययनका लागि पैसाको जोहो गर्न पनि उसले जान चाहेको हो। उनका भाइ बीपी स्वास्थ्य विज्ञान प्रतिष्ठान धरानमा एमबीबीएस अध्ययनरत छन्।"
नुहाउन गएका बालक चौलानी नदीमा बगेर बेपत्ता,दार्चुला : दार्चुलाको चौलानी नदीमा बगेर एक बालक बेपत्ता भएका छन्। जिल्ला शैल्यशिखर नगरपालिका३ सुन्दरपुरका महेश दमाइको ६ वर्षीय छोरा हेमान्सु दमाइ नदीमा बगेर बेपत्ता भएका हुन्। उनी नदीमा नुहाउने क्रममा सोमबार दिउँसो बगेर बेपत्ता भएको प्रहरीले जनाएको छ। इलाका प्रहरी कार्यालय गोकुलेश्वर दार्चुलाबाट प्रहरी टोली खटिएर बेपत्ता बालकको खोजी कार्यालय भइरहेको प्रहरीले बताएको छ।
इलामका १० नेपाली सिक्किममा बेपत्ता,"बेपत्ता हुनेहरुमा इलाम नगरपालिका९ का सानु भनिने सेनबहादुर कार्की, लाक्पा शेर्पा, नरमाया बस्नेत, खुशी बस्नेत, कुमार बस्नेतलथायतका रहेको इलामका प्रमुख जिल्ला अधिकारी श्रवणकुमार पोखरेलले जानकारी दिए। इलाम : इलामबाट गएका १० जना नेपाली भारतमा बेपत्ता भएका बताइएको छ। इलाम नगरपालिका९ का नेपालीहरु गत असोज १६ देखि सिक्किममा बेपत्ता भएका प्रारम्भिक जानकारी आएको राससमा उल्लेख छ। काम गर्न गएका उनीहरु असोज १७ गते टिस्टा नदीमा आएको बाढीपछि बेपत्ता भएका हुन सक्ने स्थानीयको भनाइ छ। स्थानीय विक्रमबाबु फियाकका अनुसार टिष्टामा आएको बाढीपछि उनीहरु आफन्तसँग सम्पर्कविहीन भएका हुन्। सरकारबाट तदारुकताका साथ खोजी गरिदिन परिवारको आग्रह छ। बेपत्ता हुनेहरुमा इलाम नगरपालिका९ का सानु भनिने सेनबहादुर कार्की, लाक्पा शेर्पा, नरमाया बस्नेत, खुशी बस्नेत, कुमार बस्नेतलथायतका रहेको इलामका प्रमुख जिल्ला अधिकारी श्रवणकुमार पोखरेलले जानकारी दिए। कार्की र शेर्पा बेपत्ता भएको विषयमा आफूलाई यसअघि नै जानकारीमा आएको भए पनि बस्नेतलगायत अन्यको विषयमा थाहा नभएको उनको भनाइ छ। दुई जनाको विषयमा बेपत्ता भएको जानकारीमा आएको र अन्यको विषयमा पछिल्लो समयमात्र जानकारी प्राप्त भएको उनले बताए। सिक्किमका मिडियामा खबर गरिसकेको प्रजिअ पोखरेलले बताए। बाढीका कारण त्यस स्थानमा पुग्न नसक्ने, टेलिफोन, विद्युत् सबै अवरुद्ध भएको कारण कसैसँग सम्पर्क स्थापित हुन नसकेको बताइएको छ। नेपालका तर्फबाट प्रमुख जिल्ला अधिकारीले त्यहाँका सुरक्षाकर्मीसँग कुराकानी भइरहेको जानकारी दिए। उद्धारमा भारतीय पक्षसमेत लागेको जानकारी आएको उनले बताए।"
लागुऔषधसहित दोर्जे लामा स्याङ्जामा पक्राउ,"स्याङ्जा : लागुऔषधसहित काठमाडौं बौद्ध बस्ने २९ वर्षीय दोर्जे लामा स्याङ्जामा पक्राउ परेका छन्। बुटवलबाट पोखरातर्फ आउँदै गरेको ग१ख९८६२ नंको बसमा सवार उनी सोमबार साँझ स्याङ्जाको गल्याङ्मा पक्राउ परेका हुन्। गल्याङ १ राम्दीस्थित अस्थायी प्रहरी पोष्टमा खटिएको प्रहरी टोलीले सवारी साधन चेकजाँच गर्ने क्रममा लामालाई लागुऔषधसहित नियन्त्रणमा लिएको प्रहरी नायब उपरीक्षक रविन्द्र खनालले जानकारी दिए। प्रहरी प्रवक्ता समेत रहेका खनालका अनुसार,लामाको साथबाट डाइजेपाम २८ एम्पुल, नुफिम ४८ एम्पुल र फेनरागन ४८ एम्पुल फेला परेको छ। लामाबारे थप अनुसन्धान भइरहेको प्रहरीको भनाइ छ।"
"भूगर्भविदको टोली तीनदिनदेखि बझाङमा, विभिन्न ठाउँमा अस्थायी भूकम्प मापकयन्त्र जडान","बझाङ : बझाङका विभिन्न ठाउँमा भूकम्प मापकयन्त्र (सेस्मोमिटर) जडान गरिन लागिएको छ। नेपाल विज्ञान तथा प्रविधि प्रज्ञा प्रतिष्ठान (नास्ट) र खानी तथा भूगर्भ विभागका विज्ञले भूकम्पीय जोखिमयुक्त क्षेत्रको पहिचान गरी थप सेस्मोमिटर जडान गर्न लागेका हुन्। बझाङ सदरमुकाम चैनपुरमा आधार केन्द्र बनाएर चारैवटै दिशाहरु आइतबार तलकोट गाउँपालिकाको खौलाबजार, सुर्मा गाउँपालिकाको दौलिचौर, पश्चिमतर्फ दुर्गाथली गाउँपालिका, दक्षिणतर्फ जयपृथ्वी नगरपालिकामा सेस्मोमिटर जडान गर्न लागिएको भूगर्भ तथा खानी विभागका निर्देशक तथा वरिष्ठ भूगर्भविद् डा लोकविजय अधिकारीले बताए। पूर्वपश्चिम, उत्तरदक्षिण गरी चारै दिशामा सेस्मोमिटर जडान गर्दा भूकम्पको केन्द्र, समय, रेक्टरस्केल पत्ता लगाउन सजिलो हुने भएकाले सेस्मोमिटर जडान गर्न लागिएको हो। यसअघि बझाङमा खप्तडछान्नाको बयानामा मात्रै सेस्मोमिटर जडान गरिएको भए पनि उक्त ठाउँबाट यसपटकको भूकम्पको केन्द्र चारपाँच किलोमिटरसम्म भएकाले मापनमा समस्या देखिएकाले थप सेस्मोमिटर जडान गर्न लागिएको भूगर्भविद् डा अधिकारी बताए। अहिलेसम्म नेपालभर ४२ स्टेशन मापनयन्त्र बनाएर भूकम्पको निगरानी गर्ने गरिएको छ। बझाङमा असोज १६ गते यता साढे चार सय बढी चैनपुर आसपासमै केन्द्र बनाएर भूकम्प गएको र यसरी चारै दिशामा मापकयन्त्र राख्दा छिटो र कम त्रुटिमा पत्ता लगाउन सजिलो हुने भएकाले थप सेस्मोमिटर जडान गर्न लागिएको उनले बताए। साथै बझाङको तल्कोट र मष्टा गाउँपालिका सिमा तपोवनमा आउने तातोपानीबाट तापक्रम र ग्यासहरुको अध्ययन अनुसन्धान गरी भूकम्पबारे पत्ता लगाउन सकिने पनि भूगर्भ तथा खानी विभागका निर्देशक तथा वरिष्ठ भूगर्भविद् डा लोकविजय अधिकारीले बताए। उनले अन्य ठाउँको तातो पानी र यहाँको तातोपानीबीचको फरक छुट्याउने र बझाङको भूगर्भभित्र रहेका तत्वबारे अनुसन्धान गरि भुकम्पबारे थप जानकारी लिन सकिने बताए। गोरखा भूकम्पको सम्बन्ध रसुवाको तातोपानीसँग जोडिएको हुँदा यहाँ पनि केही केही सम्बन्ध हुन सक्ने अनुमान भूगर्भविदको छ। बझाङमा भूकम्प आएपछि यसको अनुसन्धान गर्न तीनदिनदेखि भुगर्भविदको टोली यहाँ आएको छ। टोलीले अस्थायी मापन केन्द्र स्थापना गर्ने र क्षतिबारे अध्ययन गर्ने कार्य गरिरहेको छ।"
साइकलको पछाडि चम्किने स्टिकर टाँस्दै ट्राफिक प्रहरी,"कपिलवस्तु : दुर्घटना न्यूनीकरणका लागि ट्राफिक प्रहरीले तौलिहवा क्षेत्रमा साइकलको पछाडि स्टिकर टाँस्ने कार्य सुरु गरेको छ। तौलिहवाको जमुवार पुल चोकमा आवतजावत गर्ने विद्यार्थी तथा अन्य सर्वसाधारणको साइकलहरूमा चम्कने स्टिकर टाँसेर दुर्घटना न्यूनीकरण अभियानलाई निरन्तरता दिइएको हो। जिल्ला ट्राफिक कार्यालयका प्रमुख प्रहरी निरीक्षक अनिष भण्डारी, वरिष्ठ प्रहरी नायब निरीक्षक ज्ञानेन्द्र शर्मा, प्रहरी सहायक निरीक्षक मधु श्रेष्ठ लगायतको ट्राफिक प्रहरीको टोलीले साइकल पछाडि चम्कने स्टिकर टाँस्दै दुर्घटना न्यूनीकरणका लागि चम्किने स्टिकरको महत्वका बारेमा जानकारी गराएका थिए। सो अवसरमा सडकमा जाँदै गरेका साइकलयात्री विद्यार्थी तथा सर्वसाधारणलाई ट्राफिक प्रहरीहरूले ट्राफिक नियमका बारेमा सम्झाएका थिए। जिल्लाका चन्द्रौटा, कृष्णनगर, गोरुसिँगे, वाणगंगा र पकडी क्षेत्रमा ट्राफिक सचेतनाका अन्य कार्यक्रमहरू यसै गरी निरन्तर रूपमा सञ्चालन गरिने ट्राफिक प्रहरीले जनाएको छ।"
लोकेन्द्र अब फर्कने छैनन् दार्चुला,"दार्चुला : दार्चुलाको मालिकार्जुन गाउँपालिका४ मा सन्नाटा छाएको छ। स्थानीय लोकेन्द्र सिंह धामीको इजरायलमा मृत्यु भएपछि गाउँमा सन्नाटा छाएको हो। धामी गाउँका एक होनहार विद्यार्थी थिए। लेकम गाउँपालिकाको लटिनाथ माविबाट आईएस्सी एजी सकेर कैलालीको टीकापुरमा बिएस्सी एजी अध्ययन गरिरहेका उनको शनिबार इजरायलमा प्यालेस्टिनीहरूको आक्रमणमा परी मृत्यु भएको हो। शुक्रबार मात्रै अनलाइन कुराकानी भएको थियो। घरपरिवारका बारेका सोध्नुभयो। बालबच्चाका बारेमा पनि कुराकानी भयो। सबै ठीकठाक थियो तर शनिबार यस्तो खबर आयो, धामीकी श्रीमतीले भनिन्। लोकेन्द्रको घरमा हजुरआमा, बुवाआमा, श्रीमती र दुई छोराछोरी छन्। ५ वर्षको छोरी र डेढ वर्षको छोराले अब बुवा भेट्न पाउने छैनन्। धामीका दाजु नेपाली सेनामा छन्। उनी पनि शान्ति सेनामा इजरायल नजिकैको देशमा गएका छन्। पढ्दै कमाउन भनी गएको छोराको मृत्युको खबरले दुखित भएका बुवाआमा नेपाली सेनामा रहेर शान्ति सेना गएको जेठो छोराको चिन्तामा पनि डुबेका छन्। दाइभाउजू होस्बेहोस् हुँदैछन्, कलिलै उमेरमा श्रीमान् गुमाएकी बुहारीको अवस्था झन् दयनीय छ, मृतकका काका श्यामसिंह धामीले भने, परिवारको सहारा नै गुमेपछि सबै जना थला परेझैं भएका छन्। लोकेन्द्रसहितका नेपाली विद्यार्थीको खबर आइतबार साँझदेखि एकाएक सामाजिक सञ्जालमा आउन थालेपछि परिवारमा चिन्ता छाएको हो। शनिबारदेखि लोकेन्द्र अनलाइन नै नआएपछि परिवारमा चिसो पसिसकेको थियो। आइतबार मृत्युको खबर नै आयो, काका श्यामसिंहले भने। सोमबार उनको घरमा प्रमुख जिल्ला अधिकारीसहितका सुरक्षाअधिकारीहरू पुगेर सान्त्वना दिएका छन्। प्रशासनिक अधिकारीहरूले शव छिट्टै घर ल्याइने आश्वासन दिएर गएका श्यामसिंहले बताए।"
क्रेनले किच्दा सहचालकको मृत्यु,हेटौंडा : हेटौंडा उपमहानगरपालिका१० स्थित कर्रा चोक नजिक क्रेन ब्याक गर्ने क्रममा सोही क्रेनका सहचालक सानबाबु पासवानको मृत्यु भएको छ। मंगलबार दिउँसो पौने २ बजे प्रदेश २०३००१ क २०२४ नम्बरको क्रेन ब्याक गर्ने क्रममा सोही क्रेनका सहचालक पर्सा जिल्ला वीरगन्ज महानगरपालिका३० का २८ वर्षीय पासवानलाई किचेर गम्भीर घाइते भएका थिए। गम्भीर घाइते भएका उनलाई उपचारका लागि हेटौंडा अस्पताल पठाएकोमा उपचारको क्रममा उनको मृत्यु भएको जिल्ला प्रहरी कार्यालय मकवानपुरले जनाएको छ। क्रेनको चालक प्रहरीको नियन्त्रणमा रहेको र सहचालक पासवानको शव हेटौंडा अस्पतालमा रहेको प्रहरीले बताएको छ।
प्रवेशको घर बनाउने सपना अधुरै,"वीरेन्द्रनगर : बुवाआमा अब तपाईंहरूले धेरै दुःख गर्नुपर्दैन है। अब तपाईंको छोरा कमाउने भइसक्यो चिन्ता नगर्नुस्। दिदी पनि टाढा छिन्। म नयाँ घर बनाएपछि दिदीलाई पनि ल्याएर राख्नेछु। तपाईंहरू ढुक्क भएर बस्नुस् है। यस्तो ढाडस दिएर विदेश हिँडेका थिए सल्यान शारदा नगरपालिका ३ साहुटोल सिरवारका प्रवेश भण्डारी। उनका बाआमाका लागि बुढेसकालको एक्लो सहारा उनी नै थिए। इजरायल पुगेपछि परिवारसँग निरन्तर फोन सम्पर्कमा रहेर प्रवेशले आमा बुवालाई आफ्नो चिन्ता नगर्न आग्रह गर्थे। गत शुक्रबार मात्र बुवासँग प्रवेशले सन्चै छु है बुवा मेरा चिन्ता नगर्नुस् भनेको रहेछन्। अव म भोलि शनिबार कुरा गर्छु भन्दै उनले फोन राखेका थिए। शनिबार प्रवेशसँग कुराकानी गर्ने प्रतिक्षामा बसेका परिवारले उनलाई अनलाइनमा देखेनन्। शुक्रबार राति ९ बजेपछि प्रवेशको परिवारसँग सम्पर्क टुटेको हो। उनका बुबाले छोरालाई पटकपटक अनलाइनमा खोजे तर देखेनन्। ग्रुपमा कल गरेको रहेछ। मैले फोन उठाउन पाइन्। भोलि शनिबार आमाबुवासँग बोल्छु, बोलाइदिनुहोला भनेर एसएमएस छोडेको थियो, प्रवेशकी सानिमा शोभा सेजवालले भनिन्, त्यसपछि अनलाइन नै देखिन। आइतबार बिहान इजरायलमा नेपाली विद्यार्थी पनि आक्रमणमा परेको खबर सुनेपछि उनी डराइन्। प्रवेशका साथीहरूलाई उनकी दिदी प्रतीक्षा र शोभाले कति मेसेज गरे। तर, कसैले जवाफ दिएनन्। प्रवेशका ४७ वर्षीय बुवा चक्रबहादुर भण्डारीले शनिबार बिहानै इजराइलमा हमला भएको खबर सुने। १९ गते शुक्रबारबाट छोराको खबर नपाएका उनी आत्तिए। रेडियोबाट मात्र आन्दोलन भइरहेको खबर सुनिरहे तर पनि छोराको खबर पाउन सकेनन्। छोरासँगको सम्पर्क टुटेपछि बुवा चक्र र आमा चन्द्रिका अत्तालिए। छोराको अवस्था थाहा पाउन सक्नेजति सम्पर्क गर्न प्रयास उनीहरूले गरे। उनले भने, आईतवार दिउँसो नेपाली विद्यार्थी पनि हमालमा परेको भन्ने खबर रेडियो र फेसबुकमार्फत थाहा पाएँ। तर, छोरा कतै भागेर बाचेको छ कि भन्ने आस लागेको थियो तर साँझ ७ बजे छोराको मृत्यु भएको खबर पाएँ। मेरो होस् नै हरायो। जीवनभरको सहारा गुम्यो। छोराको मृत्युको खबर पाएपछि अहिले परिवार भाव विवल अवस्थामा छन्। प्रवेशको गाउँ शोकमा डुबेको छ। प्रवेशकी ४६ वर्षीया आमा र दिदी बेहोस अवस्थामा छन्। छोराको सास त आएन तर लाश ल्याउनका लागि नेपाल सरकारसँग परिवारले आग्रह गरेका छन्। छोरा त अब रहेन, तर छोराको लाश छिटोभन्दा छिटो नेपाल ल्याउन सरकारले पहल गरिदियोस्, प्रवेशका बुवा चक्रले भने। सल्यानका प्रवेशसहित इजरायलमा १० जना नेपाली विद्यार्थीको मृत्यु भएको छ। हमलामा घाइते हुनेमा सल्यान शारदा नगरपालिका२ का विधान सेजवाल पनि छन्। उनको त्यहाँको स्थानीय अस्पतालमा उपचार भइरहेको जानकारी आएको छ। आक्रमणमा परेका सल्यान त्रिवेणी गाउँपालिका १ का प्रमोद केसी भने सुरक्षित रहेको बताइएको छ।"
"भूकम्पले लग्यो घर, हमासले छोरो","बझाङ : दाइ म यहाँ ठीक छु। काम भइरहेको छ। त्यहाँ भूकम्पको त्रास कस्तो छ ? हाम्रो घरमा कति क्षति भयो ? आमाबुबा भाइको विचार गर्नुहोला। इजरायलमा ज्यान गुमाएका गणेश नेपालीले शुक्रबार राति दाइ विकास नेपालीसँग गरेको अन्तिम कुराकानी यही हो। भूकम्पले घर भत्काएपछि घरपरिवारसँग फोन संवाद गरेका विकास र गणेशले सायद यो विपत्ति पनि थपिएला भनेर सोचेका थिएनन्। जिल्ला हुलाक कार्यालय बझाङका खरिदार विकास नेपालीले अब भाइको प्रगति होला र आफूलाई जिम्मेवारीको भारी कम हुँदै जाला भन्ने सपना बुन्दै थिए। तर, भाइ विदेश उडेको एक महिना नपुग्दै सपना चक्नाचुर भयो। गत भदौ २५ गते टीकापुर बहुमुखी क्याम्पसमा बिएस्सी एजी पढ्दै गरेका उनी लर्न एन्ड अर्न कार्यक्रमअन्तर्गत इजरायल उडेका थिए। क्याम्पसबाटै पढ्दै कमाउँदै गर्न पाइन्छ बा, हाम्रो भविष्य बन्छ त्रिभुवन विमानस्थलबाट उड्दै गर्दा उनले आफ्ना बुबा धनलाल आउजीलाई फोन गर्दै भनेका थिए। दुई वर्ष चितवनस्थित प्रेरणा कलेजबाट आइएस्सी गरेका गणेशले टीकापुर बहुमुखी क्याम्पसमा बीएस्सी एजी आठौं सेमेस्टारअन्तर्गत अलैंची खेती टिस्यु कल्चरसम्बन्धी प्रयोगात्मक अध्ययन गर्दै गर्दा उनलाई इजरायल जाने अवसर जुरेको थियो। छोरा इजरायल गएपछि पढाइ र घरको भविष्य बन्ने भन्दै बुबा धनलाल आउजी, आमा लक्ष्मीदेवी आउजी र दाइ विकास नेपालीमा खुसी छाएको थियो। गणेशका घरमा आमाबुबा, दाइ विकासका ५ जना परिवार र दुई भाइसहित ९ जना छन्। जयपृथ्वी नगरपालिका११ भोपुरस्थित सत्यवादी माध्यमिक विद्यालयमुनि र जयपृथ्वी बहुमुखी क्याम्पसको गेट छेउमा गणेशको घर छ। गणेशलाई उनका दाइ विकासले पढाउँदै आएका थिए। गणेशको मृत्युको खबरले अहिले घरमा सन्नाटा छाएको छ। उनका आमाबुबाले मलजल गरी हुर्काएको फूल कोपीलामै चुडिएको छ। धनलाल अझै पनि छोरो ज्युँदो छैन भन्ने समाचारको विश्वास गर्न सकिरहेका छैनन्। इजरायलमा छोरोको मृत्यु भएको खबर पाएका धनलालले आफ्नो मुटुको टुक्रा खसेको बताउँछन्। बच्चालाई यहाँ पाउन सकुँला नसकुँला, उसको शरीरको एउटा टुक्रा भए पनि आफ्नो कलेजीको टुक्रा हो, देख्न पाए हुन्थ्यो, गला अवरुद्ध पार्दै धनलालले भने। त्यस्तै गणेशले शुक्रबार साँझ, बुबाआमा र दाइ विकासलाई पनि फोन गरेका थिए। काम सिस्टममा हुने रहेछ, राम्रो छभन्दा गणेशको अनुहारमा खुसी झल्किएको थियो, विकास सम्झिन्छन्। कृषि संकायको आठौं सेमेस्टर पढ्दै गरेका गणेश भदौ २५ गते मात्रै इजरायलको लर्न एन्ड अर्न अर्थात् काम गर्दै सिक्दै भन्ने कार्यक्रमका लागि ३ लाख ऋण गरेर इजरायल पुगेका थिए। सुदूरपश्चिम विश्वविद्यालयको कृषि संकायका आठौं सेमेस्टरका ४९ जना विद्यार्थी एक महिनाअघि मात्रै प्रयोगात्मक सिकाइका लागि ११ महिनाको लर्न एन्ड अर्न प्रोग्राम का लागि सेदोत नेगेभ क्षेत्रमा पुगेका थिए।"
अब बाँच्ने आस पलायो,"अब भनेको हाम्रो माग नै नेपाल सरकारले हामीलाई नेपाल लग्दिने व्यवस्था मिलाइदिओस् भन्ने हो। किनभने अब यहाँ अरू देशले पनि आक्रमण गर्दैछन् भन्ने सुनेका छौं। आतंकवादी हमलाबाट उम्किन धेरै प्रयास गर्नै पर्यो। बंकरमा भोकै बस्नुभन्दा ज्यान कसरी बचाउनु भन्ने पीडाले शनिबारबाटै सतायो। हामी बंकरमा बसेका विद्यार्थीलाई इजरायली सेनाले सोमबार सुरक्षित स्थानमा सारेको छ। सेना लिन आएपछि हामीले खुसीको श्वास फेरेका छौं। हामीलाई सुरक्षित स्थानमा लैजानका लागि सेनाको टोली आउनुभएको थियो। हामी तेल अबिबको सुरक्षित स्थानमा आयौं। अब बाँचिन्छ कि भन्ने आस पलाएको छ। अहिले तत्कालका लागि हामीलाई इजरायली सेनाले सुरक्षित स्थानमा लगेको छ। हामी यो अवस्था आउँछ कि आउँदैन भन्नेमा थियौं। तर, भाग्यले बाँचेका छौं। अब भनेको हाम्रो माग नै नेपाल सरकारले हामीलाई नेपाल लग्दिने व्यवस्था मिलाइदिओस् भन्ने हो। किनभने अब यहाँ अरू देशले पनि आक्रमण गर्दैछन् भन्ने सुनेका छौं। त्यसैले पनि मन आत्तिएको छ एकदमै। नेपाल सरकारले केही गर्ने नै छ भन्ने आशा छ। सबै राम्रै हुनेछ। हामी नेपालमै भेट्नेछौं। यहाँ धेरै नेपालीहरू हुनुहुन्छ भन्ने सुनेको छु। आशा छ धेरै सुरक्षित नै हुनुहुन्छ होला। त्यता नेपालमा पनि हाम्रा परिवार आतिनु भएको छ भन्ने लागेको छ। राम्ररी कुरा हुन पनि पाउँदैन। कुरा हुन पाएको र भिडियो बनाउन पाएको बेला म सामाजिक सञ्जालमार्फत जानकारी गराउँदै जानेछु। अहिलेलाई यति खुसीको कुरा सुनाउन पाएँ। हाम्रा केही साथीले ज्यान गुमाउनुभए छ यसमा भने धेरै दुःखी छु । अब हामी सहज तरिकाले खान बस्न सकिने स्थानमा पुगेका छौं। हामीलाई नेपाली राजदूतावासको पहलमा इजरायली सेनाले सुरक्षित गरेको हो। अब नेपाल सरकार पनि लिन आउला। भगवान्को भरोसामा अब बाँचिएला कि। इजरायली सेनाले स्कर्टिङ गरेर दक्षिणी क्षेत्र सेदोत नेगेभबाट ३२ जना नेपालीलाई उद्धार गरी सुरक्षित स्थानतर्फ लगेको भन्ने मैले सुनेको छु। अन्य १३ जनालाई बेतकाम क्षेत्रमा राखिएको छ भन्ने पनि जानकारी छ। जो जहाँ भए पनि सुरक्षित रहनुहोला भन्ने कामना गर्दछु। अनि नेपाल सरकारले पनि हामी नेपालीलाई सुरक्षित राख्ने र चाँडै उद्धार गर्नमा प्रयास गरोस्। अहिले बाँच्नु नै ठूलो कुरा हो। (लुइस रिजाल इजरायलमा रहेका विद्यार्थी हुन्।) यो पनि पढ्नुहोस इजरायलका नेपालीको बिलौना : बंकरबाट उद्धार गरिदेऊ सरकार इजरायलबाट मृतक नेपालीको शव र घाइतेको यथाशिघ्र उद्धार गर्न सरकारलाई ओलीको ध्यानाकर्षण सुदूरपश्चिम सरकारले इजरायलमा निधन भएका विद्यार्थीका परिवारलाई जनही दुई लाख दिने इजरायलमा ज्यान गुमाएका नेपालीका परिवारलाई दस लाख राहत उपलब्ध गराउने सरकारको निर्णय इजरायलमा ज्यान गुमाएका नेपालीहरूको शोकमा भोलि राष्ट्रिय झण्डा आधा झुकाइने 'इजरायलमा रहेका नेपालीको चाँडो उद्धार गरौं' यी हुन् इजरायलको युद्धग्रस्त क्षेत्रबाट उद्धार गरिएका ३२ नेपाली इजरायलमा रहेका दुई सय बढीले नेपाल फर्किन दिए आवेदन इजरायलमा नेपाली खोज्दै सरकारको उपस्थिति, सरकार कुर्दै हवाई अनुमति भूकम्पले लग्यो घर, हमासले छोरो"
"रसुवामा आलु बोकेको मिनिट्रक दुर्घटना : ३ जनाको मृत्यु, ५ घाइते","नुवाकोट : आलु बोकेको मिनिट्रक दुर्घटना हुँदा रसुवामा तीन जनाको मृत्यु भएको छ। आमाछोदिङ्मो गाउँपालिका२ नेसिङ खोलामा आलु बोकेको आइचर मिनिट्रक सोमबार राती दुर्घटना हुँदा ३ जनाको घटनास्थलमै मृत्यु भएको जिल्ला प्रहरी कार्यालय रसुवाका डीएसपी सुवास बुढाथोकीले जानकारी दिए। नेसिङबाट ग्रेतर्फ जाँदै गरेको बा ५ ख ५७८ नम्बरको आइसर मिनिट्रक कच्ची सडकवाट दुई सय मिटर तल खसेर दुर्घटना भएको उनले बताए। दुर्घटनामा आमाछोदिङ्मो२ का ३० वर्षीय फुर्पुछोवाङ तामाङ३९ वर्षीया पेमाडोल्मा तामाङ र ३२ वर्षीय अक्कलबहादुर तामाङको मृत्यु भएको डीएसपी बुढाथोकीले जानकारी दिए। दुर्घटनामा चालकसहित मिनिट्रकमा यात्रारत ५ जना घाइते भएका छन्। आमाछोदिङ्मो२ का ३६ वर्षीय दावातेम्वा तामाङ, २० वर्षीय फुलदर्के तामाङ, ३५ वर्षीय अविनाश तामाङ, २६ वर्षीय लाङदोङ तामाङ र २५ वर्षीय सानुकान्छा तामाङ घाइते भएको बुढाथोकीले बताए। उनका अनुसार गाडी ओभरलोड भएर दुर्घटना भएको प्रारम्भिक अनुमान गरिएको छ। दुर्घटनाका सम्वन्धमा थप अनुसन्धान भइरहेको छ।"
घुस लिएको आरोपमा भूमि आयोगका ३ कर्मचारी पक्राउ,"झापा : झापाको हल्दिबारीमा खटाइएका राष्ट्रिय भूमि आयोगका तीन जना कर्मचारीले सेवाग्राहीसँग घुस लिएको घटना सार्वजनिक भएको छ। कर्मचारीहरुले साबिक गोलधाप हाल हल्दिबारी गाउँपालिका १ स्थित रामचोक निवासी ५१ वर्षीय गणेशप्रसाद पौडेलसँग ४० हजार रुपैयाँ घुस लिएका हुन्। सेवाग्राही पौडेलसँग घुस लिएको घटना बाहिरिएसँगै जनप्रतिनिधि र स्थानीयवासीले उनीहरूलाई नियन्त्रण लिइ प्रहरी बोलाएर जिम्मा लगाएका थिए। प्रहरी नियन्त्रणमा रहेका कर्मचारीहरु जुम्ला जिल्लाको सिजा गाउँपालिकाका २३ वर्षीय मोहन नेपाल, दोलखा तामाकोशी गाउँपालिका ४ का २२ वर्षीय विवेक पोखरेल र कैलालीको जानकी गाउँपालिका ८ का २३ वर्षीय कमल खनाल छन्। भूमि आयोगले उनीहरूलाई चार महिनादेखि हल्दिबारी गाउँपालिकामा खटाएका थिए। घटना विवरण अनुसार सेवाग्राही पौडेलको १२ कट्ठा ऐलानी जग्गा रहेको छ। सो ऐलानी जग्गाको मोठ कायम नभएको र मोठ कायम गर्न उनी भूमि आयोगकाका कर्मचारीसमक्ष पुगेका थिए। कर्मचारीले सुरुमा मोठ कायम गर्न एक लाख १० हजार ९ सय राजश्व लाग्ने पौडेललाई बताएका थिए। पौडेलले यति ठूलो रकम तिर्न नसक्ने कर्मचारीलाई बताउँदै आएका थिए। त्यसपछि कर्मचारीले ८० हजार लाग्ने बताए। सो रकम तिर्न उनी तयार भए। कर्मचारीले उनलाई आइतबार बिहान ३९ हजार ६ सय रुपैयाँ बैङ्कमा जम्मा गरेर भौचर ल्याउन लगाए। सो रकम जम्मा गरेर भौचर ल्याएपछि कर्मचारी नेपालले थप ४० हजार रुपैयाँ पौडेलसँग घुस लिएको हल्दिबारी १ का वडाध्यक्ष देवी थापाले बताए। पौडेललाई आइतबार दिउँसो एकान्त ठाउँमा बोलाएर कर्मचारी नेपालले ४० हजार रुपैयाँ घुस लिएका रहेछन्, वडा अध्यक्ष थापाले भने, पौडेलको भाइले घुस लिएको कुरा थाहा पाएपछि कर्मचारीलाई फोन गरेर थर्काएका थिए, त्यसपछि तीनै जना कर्मचारी घटनालाई ढाकछोप गर्न सोही दिन साँझ नै पौडेलको घर पुगेका थिए। 'घुस लिएको कुरा बाहिर आएपछि स्थानीय प्रहरी लिएर हामी पनि पौडेलको घर पुग्यौँ। कर्मचारीहरू त्यही बसेका रहेछन्। उनीहरूलाई सोधपुछ गर्दा रकम लिएको स्वीकारे। सो रकम उनीहरू बसेको कोठामा रहेको जवाफ पनि कर्मचारीले सबैको अगाडि फर्काए। त्यसपछि जिल्ला प्रहरी कार्यालय झापाको टोली बोलाएर उनीहरू बस्ने कोठामा खानतलासी गर्दा कोठाबाट २३ हजार रुपैयाँ नगद फेला पर्यो, वडा अध्यक्ष थापाले भने, रकम फेला परेपछि प्रहरीले उनीहरूलाई पक्राउ गरी जिल्ला लग्यो। ती कर्मचारीहरुले हल्दिबारीका अन्य सेवाग्राहीहरुसँग पनि घुस लिएको घटना खुल्न थालेको बताउँदै उनले भने, उनीहरुले यसअघि एकजना सेवाग्राहीसँग १२ हजार रुपैयाँ लिएका रहेछन्। सेवाग्राही पौडेलले उनीहरुविरूद्ध सोमबार जिल्ला प्रशासन कार्यालय झापामा उजुरी दर्ता गराइसकेका छन्। यता पक्राउ परेका तीन कर्मचारीलाई जिल्ला प्रहरी कार्यालय झापामा राखिएको र उनीहरूको बारेमा अनुसन्धानका लागि झापा जिल्ला अदालतबाट म्याद थपको लागि माग गरिएको प्रहरी कार्यालय झापाका डीएसपी खगेन्द्रप्रसाद रिजालले बताए।"
