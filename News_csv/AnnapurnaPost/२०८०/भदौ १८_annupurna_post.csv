शीर्षक,विवरण
स्वास्थ्य सेवा दुर्गममा हेला,"राष्ट्रिय योजना आयोगले बनाएको पन्ध्रौं योजना २०७६७७२०८०८१ मा स्वास्थ्य क्षेत्रका महŒवपूर्ण विषयहरू समेटिएका थिए। सबै स्थानीय तहमा पुगेर जनस्तरमा गुणस्तरीय स्वास्थ्य सेवाको पहुँच सुनिश्चित गर्ने यो योजनाको प्रमुख लक्ष्यमध्ये एक थियो। यो योजनापछि पनि स्वास्थ्य क्षेत्रलाई समेटेर सरकारले विभिन्न योजना बनाएको छ। कार्यान्वयनको प्रयास पनि गरेको छ। तर, नागरिक समयमै स्वास्थ्य संस्था पुर्याउन नसकेर मृत्युवरण गर्नुपर्ने बाध्यतामा छ। अझै पनि जीवनजल र सिटामोल नपाएर नागरिकले कष्टपूर्ण संघर्ष गरिरहनु परेको छ। संघीय राजधानी र ठूला सहरमा बस्ने नागरिकले पाएको स्वास्थ्य सुविधालाई मात्र हेरेर राज्यले स्वास्थ्य नीति, कार्ययक्रम र योजना सञ्चालन गरिरहने हो भने अझै कयौं दशक दुर्गमका नागरिकले समयमै उपचार नपाएर ज्यान गुमाउनु पर्नेछ। कर्णालीसहितका दुर्गममा धेरै गर्भवती महिलाले अस्पताल नपुग्दै बाटोमै सुत्केरी हुनुपर्ने बाध्यता छ। कतिपयको निधन हुने गरेको छ। भौगोलिक विकटता, छरिएका बस्ती, घरमै सुत्केरी हुने सामाजिक सोचजस्ता कारण गर्भवती व्यथा लाग्नेबित्तिकै स्वास्थ्यचौकी कमैले सम्झिन्छन्। स्वास्थ्यचौकी पुर्याउन घण्टौं लाग्छ। कर्णाली प्रदेशमा त हरेक महिनाजसो यस्ता घटना बाहिर आउँछन्। जसले समग्र प्रदेशको स्वास्थ्य अवस्थाको कमजोर चित्र उजागर गरेको छ। बुझेदेखि संघीय सरकारको तस्बिर पनि यसले खिचिरहेको हो। स्वास्थ्य क्षेत्रमा कर्णाली केन्द्रित सरकारको लगानी हेर्ने हो भने न्यूनमात्रै रहेको छ। केही गैरसरकारी संघसंस्थाले काम गरे पनि त्यो परामर्श सेवामै सीमित छ। त्यसैले यहाँ बर्सेनि दर्जनौं आमाले अकालमै ज्यान गुमाउनुपर्ने बाध्यता छ। भौगोलिक विकटता, प्रसूतिगृह टाढा हुनु, परिवारको लापरबाही, परिवारको आर्थिक अवस्थालगायत कारण कर्णालीका महिला बाटोमै सुत्केरी हुन बाध्यता छ। यसलाई न्यूनीकरण गर्ने राज्यको ठोस नीति नै छैन। कर्णाली प्रदेश स्वास्थ्य सेवा निर्देशनालयका अनुसार कर्णालीमा २३६ प्रतिशत परिवारमात्रै आधा घण्टाभित्र स्वास्थ्य संस्था पुग्न सक्ने अवस्था छ। बाँकी जनसंख्या घण्टौं लगाएर स्वास्थ्य संस्था पुग्नुपर्ने बाध्यता छ। सरकारले स्वास्थ्य र पूर्वाधारको क्षेत्रमा कर्णाली केन्द्रित विशेष योजनाहरू सञ्चालन गर्नुपर्ने हो। तर, सरकार आफैंले बनाएका योजनासमेत बिर्संदै जान्छ। कारण, सत्ता स्वार्थमा मात्र केन्द्रित हुने दलहरूको प्रवृत्ति हो। सरकार र प्रमुख राजनीतिक दलहरूको एजेन्डामा जनताको आधारभूत कुरा नपरेसम्म जनस्तरमा राज्यको अनुभूति नागरिकले गर्न पाउँदैनन्।"
सम्बन्ध विच्छेद गर्ने पुरुष बढ्दै,"मुलुकी देवानी संहिता २०७४ ले पुरुषलाई पनि सम्बन्ध विच्छेद गर्न सक्ने अधिकार दिएपछि पुरुषहरूको संख्या बढिरहेको हो। धनगढी : कैलालीको गोदावरी नगरपालिका१ का भरत नागरीका अढाइ वर्षकी छोरी र डेढ वर्षका छोरा छन्। २५ वर्षको उमेरमै दुई छोराछोरी पाइसकेका उनले २४ वर्षकी श्रीमती सीमा नेपालीसँग सम्बन्ध विच्छेदका लागि गत असार १७ गते कैलाली जिल्ला अदालतमा मुद्दा हाले। श्रीमतीले टिकटक र फेसबुकमा कुराकानी गरिरहने, आफूसँग निहुँ खोजिरहने र भनेको नमान्ने भएकाले सम्बन्ध विच्छेद गरिपाउँ, उनले कैलाली जिल्ला अदालतमा दर्ता गरेको मुद्दामा उल्लेख गरेका छन्। कैलालीकै बर्दगोरिया गाउँपालिका१ का २९ वर्षका टीकाराम बुढाले पनि २७ वर्षिया श्रीमती मनीषासँग सम्बन्ध विच्छेद गरिपाउँ भनि २०८० जेठमा कैलाली जिल्ला अदालतमा मुद्दा हाले। २०६९ मंसिर २४ गते प्रेम विवाह गरेका उनका पनि १० वर्षका छोरा र ७ वर्षकी छोरी छन्। कामका सिलसिलमामा म विदेश गएँ। एकपटक कतार र एकपटक साउदी अरब गएँ। श्रीमती मलाई नसोधिकन दुईतीन दिनसम्म गायब भइदिने गर्छे। सम्झाउँदा पनि मानिनन्। परपुरुषसँग लागेकाले सम्बन्ध विच्छेद गरिपाउँ, जिल्ला अदालतमा दर्ता गरेको मुद्दामा उनले भनेका छन्। कैलालीको घोडाघोडी नगरपालिका२ का ३० वर्षका तपेन्द्र विष्टले पनि श्रीमती सरीता रावलसँग सम्बन्ध विच्छेदका लागि जिल्ला अदालत कैलालीमा मुद्दा दर्ता गरेका छन्। टिकटकमा परपुरुषसँगको भिडियो हाल्ने, परपुरुषलाई कोठामा बोलाउने, घर परिवारका सदस्यले भनेको नमान्ने भएकाले सम्बन्ध विच्छेद गरी पाउँ, विष्टले दर्ता गरेको मुद्दामा उल्लेख छ। विष्टका ४ वर्षकी छोरी छन्। २०७४ सालमा विवाह गरेका विष्टले २०७६ सालमा आफू वैदेशिक रोजगारीमा गएपछि श्रीमतीले यस्तो गरेको मुद्दामा उल्लेख गरेका छन्। मुलुकी देवानी संहिता २०७४ ले पुरुषलाई पनि सम्बन्ध विच्छेद गर्न सक्ने अधिकार दिएपछि पुरुषहरूको संख्या बढिरहेको हो। मुलुकी देवानी संहिता २०७४ सालमा आए पनि यो ऐन २०७६ सालदेखि लागु भएको हो। जिल्ला अदालत कैलालीले दिएको तथ्यांकअनुसार आर्थिक वर्ष २०७६७७ मा ५१ जना पुरुषले सम्बन्ध विच्छेदका लागि निवेदन दिएकोमा गत आर्थक वर्ष अथवा आव २०७९८० मा त्यो संख्या झण्डै ५ गुणाले बढेर २२७ भएको छ। आव २०७९८० मा २२७ जना पुरुषले मात्रै सम्बन्ध विच्छेदका लागि मुद्दा दिएका छन्। महिलाको संख्या अझै धेरै छ। आव २०७९८० मा ४७६ महिलाले सम्बन्ध विच्छेदका मुद्दा दर्ता गराएका छन्, जिल्ला अदालत कैलालीका निमित्त श्रेस्तेदार नेत्रबहादुर माझीले भने। आर्थिक वर्ष २०७६७७ मा ५१ जना पुरुष र १५३ जना महिला, आर्थिक वर्ष २०७७७८ मा ५२ जना पुरुष र १५३ जना महिला, आर्थिक वर्ष ७८७९ मा १८० जना पुरुष र ४३० जना महिला र आर्थिक वर्ष २०७९८० मा २२७ जना पुरुष र ४७६ जना महिलाले जिल्ला अदालत कैलालीमा सम्बन्ध विच्छेदका लागि निवेदन दिएका छन्। मुलुकी देवानी संहिता २०७४ मा पतिको मञ्जुरी नलिइ लगातार तीन वर्ष वा सो भन्दा बढी समयदेखि अलग बसेमा, पत्नीले पतिलाई खानलाउन नदिएमा वा घरबाट निकाला गरेमा, पत्नीले पतिको अंगभंग हुने वा अरु कुनै ठूलो शारीरिक वा मानसिक कष्ट हुने कार्य गरेमा र पत्नीले परपुरुषसँग यौन सम्बन्ध राखेको ठहरेमा पुरुषले पनि सम्बन्ध विच्छेद गर्न सक्ने प्रावधान राखिएको छ। सम्बन्ध विच्छेदका घटना बढीरहेकोप्रति कैलाली जिल्ला अदालतका न्यायाधीश विष्णु दत्त अवस्थी भन्छन्, यो तथ्यांक बढनु भनेको सामाजिक विग्रह उत्पन्न हुनु हो। उनले परिवारपरिवार मिलेर समाज बन्ने भएकाले सम्बन्ध विच्छेदका घटना बढ्नु हाम्रो नेपाली समाजका लागि त्यति राम्रो नभएको बताए। जिल्ला अदालतको तथ्यांक विश्लेषण गर्ने हो भने पुरुषले दर्ता गराएका सम्बन्ध विच्छेदका मुद्दामा श्रीमती परपुरुषसँग लागेका कारणहरू बढी छन्।"
मासु र दूधबाट शरीरमा प्रवेश गर्दै खराब एन्टिबायोटिक्स,"एन्टिबायोटिक्स भएको दूध हरेक दिन खाँदा मानिसको पेटमा भएको फाइदाजनक ब्याक्टेरिया मारिदिन्छ। र, ती मरेपछि हानिकारक ब्याक्टेरियाको वृद्धि विकास हुन्छ। त्यसको संख्या बढ्छ। कालान्तरमा त्यसैले प्रतिरोधात्मक समस्या हुन्छ। काठमाडौं : दूध र मासु। अधिकांश नेपालीको भान्सामा नछुट्ने दैनिक उपभोग्य वस्तुमध्येमा पर्छन्। साँझ, बिहान उपभोग हुने यसको प्रयोगबाट मानव शरीरमा एन्टिबायोटिक्सका अवशेष प्रवेश गर्ने गरेका छन्। जुन मानव स्वास्थ्यका लागि निकै हानिकारक हुने विज्ञ बताउँछन्। दूध र मासुमा एन्टिबायोटिक्सको अवशेष भेटिएको अध्ययनहरूले नै पुष्टि गरेका छन्। अर्कोतिर प्रत्येक वर्ष एन्टिबायोटिक्सको आयात बढ्दै गएको छ। यसको जथाभावी प्रयोगले पशु तथा मानव स्वास्थ्यमा गम्भीर असर गर्ने भन्दै नियमनमा ध्यान दिनुपर्ने विज्ञहरूको भनाइ छ। राष्ट्रिय पशु स्वास्थ्य अनुसन्धान केन्द्रमा कार्यरत वैज्ञानिक नारायण पौड्यालका अनुसार कुखुरा पालन, गाईपालन र बंगुरपालनमा सबैभन्दा बढी एन्टिबायोटिक्सको प्रयोग हुन्छ। हाल माछा पालनमा पनि एन्टिबायोटिक्सको प्रयोग बढ्दै गएको छ। बाख्रापालनमा भने अलि कम छ। राँगामा साखै प्रयोग छैन। पौड्यालका अनुसार नेपालको ऐन नियमले पशुहरूको दानामा कुनै पनि एन्टिबायोटिक्स प्रयोग गर्न पाइँदैन। तर, दाना मिलहरूले एन्टिबायोटिक्स मिसाएको पाइएको छ। चितवन, पोखरा, दाङ, मकवानपुर, नुवाकोट, धादिङ, काभ्रेलगायत उपत्यका वरिपरि ठूलाठूला कुखुरा फार्महरू छन्। त्यस्ता फार्मले उपत्यकालाई लक्षित गरेर मासुका लागि बोइलर र अण्डाका लागि लेयर्स पाल्छन्। कुखुरामा रोगको समस्या देखिएपछि स्थानीय रूपमा धेरै प्रकारका एन्टिबायोटिक्स प्रयोग गर्ने गरिएको छ। एन्टिबायोटिक्सको धेरै प्रयोगले कुखुराको उपचारमा पनि समस्या देखिएपछि मात्रै फर्महरूले उपचारका लागि पहल गर्न थालेको डा पौड्यालले बताए। जति पनि सम्पर्कमा आएका फर्महरू छन् सबैले एन्टिबायोटिक्सको प्रयोग गरेको देखिएको पौडेलले बताए। उनका अनुसार मुलुकमा गतवर्ष कति एन्टिबायोटिक्स भित्रियो भन्ने विषयमा अध्ययन भएको थियो। उक्त अध्ययनले हरेक वर्ष एन्टिबायोटिक्सको आयात बढिरहेको देखाउँछ। मान्छे र पशुमा एउटै एन्टिबायोटिक्स एमोक्सिसिलिन नामक एन्टिबायोटिक्स मानिसमा धेरै प्रयोग हुने मध्येको एक हो। एन्टिबायोटिकको खास मोलेक्युल मानिस र पशुपन्छीको औषधिमा हुने एउटै हो। मानिसलाई घाँटी दुख्ने या कुनै जीवाणुजन्य संक्रमण भएमा एमोक्सिसिलिन प्रयोग गरिन्छ। पशुपन्छीमा पनि त्यही औषधि प्रयोग गरिन्छ। त्यसको कम्पोजिसन, फर्मुलेसन (संरचना र सुत्र) फरक छ। तर, औषधि एउटै हो। अब यही औषधिको पशुपन्छीमा धेरै प्रयोग भएमा यसले पशुजन्य उत्पादनमा हुने प्रतिजैविक अवशेष र पशुबाट मानिसमा सर्ने जीवाणुहरूमा प्रतिजैविक प्रतिरोधको क्षमता विकास हुन्छ र औषधिले काम नगर्ने हुनसक्ने उनले बताए। उनले भने, सन् २०१६ मा ३ हजार २ सय केजी एमोक्सिसिलिन आयात भएको थियो। सन् २०२० मा ७ हजार २ सय केजी पुग्यो। पाँच वर्षको अवधीमा सय प्रतिशतभन्दा बढी आयात हुनुको अर्थ यसको प्रयोग व्यापक छ भन्ने बुझिन्छ। त्यसैगरी सिप्रोफ्लकसिसिन लगायतका एन्टिबायोटिक्स पनि मानिसमा प्रयोग गर्छन्। यी एन्टिबायोटिक्सहरूको आयात बढ्दो क्रममा रहेको डा पौड्यालले बताए। पोल्ट्रिका ब्रिडहरू पनि विश्वमा भएका सबैभन्दा राम्रा जातका छन्। तर, कमजोर व्यवस्थापन, फार्मिङ स्टान्डर्ड तथा शैली नराम्रो हुँदा औषधिको प्रयोग धेरै गर्नुपर्ने देखिएको छ। अनुकूल वातावरण नहुँदा पनि समस्या आएको छ। अत्यधिक गर्मी हुने र अत्यधिक जाडो हुँदा ब्याक्टेरियल संक्रमण नहोस् भनेर एन्टिबायोटिक प्रयोग गरिएको छ, डा पौड्यालले भने। एक दिनकै चल्लालाई औषधि ह्याचरीबाट कुखुराका चल्लाहरू ट्रकमा ढुवानी गरिन्छ। फार्मसम्म पुर्याउन २४ घण्टा बढीको यात्रा हुन्छ। यसबीचमा दाना, पानी, खाना पाउँदैनन्। एकदमै तनावपूर्ण यात्रा हुन्छ। जम्मा ४० ग्रामको चल्लालाई तनावले ब्याक्टेरस्यल संक्रमण नहोस्, नमरोस् भनेर पहिलो दिनदेखि नै किसानले एन्टिबायोटिक्स खुवाउँछन्। चल्लाको खोर सफा र न्यानो नहुँदा, व्यवस्थापन नराम्रो हुँदा, दाना नराम्रो हुँदा अरु ब्याक्टियल रोग लाग्ने भएकाले थप एन्टिबायोटिक खुवाउँछन्। धेरैथरीको एन्टिबायोटिक खुवाउँदा चल्लाको रोगसँग लड्ने क्षमता कम हुन्छ। रोग लाग्छ। चल्ला मर्ने र नबढ्ने समस्या हुन्छ। डा पौड्याल भन्छन् हामीलाई एन्टिबायोटिकले डाइरिया हुन्छ। यसले पेटमा रहेको प्रोबायोटिक्स (फाइदाजनक ब्याक्टेरिया) मारेपछि मानिसमा जस्तै पशुहरूले पनि छेर्छन्। त्यसले आन्द्रामा घाउ हुन्छ। छेर्छ र खोर हिलो हुन्छ। हिलो भएपछि त्यसबाट अमोनियाँ ग्यास निस्किन्छ। त्यसले कुखुराको श्वास प्रश्वासमा समस्या आउँछ। त्यसबाट फेरि ईकोलाई नामक जीवाणुकोे संक्रमण बढ्छ। त्यो संक्रमणपछि पुनः एन्टिबायोटिक चलाइन्छ। त्यसले काम गर्दैन। तर, लेयर्स (अण्डा पार्ने) कुखुरामा भने कम मात्रामा औषधि दिइएको भेटिएको छ। औषधि दिएका कुखुराले पारेको अण्डाबाट पनि मानिसमा एन्टिबायोटिक्सको अवशेष पुग्छ। तर, लेयर्स जातका कुखुरा धेरै बिरामी नभएकाले कम एन्टिबायोटिकको प्रयोग भएको देखिएको र अण्डा सेवन अलि सुरक्षित हुने डा पौड्यालले बताए। दूधबाट घरघरमा पुग्दै एन्टिबायोटिक दूधालु गाईमा सबैभन्दा धेरै समस्या थुनेलोको हुन्छ। समस्या नहोस् भनेर किसानहरूले हरेक तीनदेखि चार साताको अन्तरालमा एन्टिबायोटिक्सको सुई लगाउने गरेको पाइएको छ। कुनै ब्याक्टेरियल संक्रमण भएर थुनेलो भएमा सिप्रोफ्लकसिसिन, सेफ्टिजोसिन र सेफट्याक्सोन जस्ता एन्टिबायोटिक गाईमा प्रयोग गरिन्छ। गाईलाई औषधि दिएपछि त्यसको अवशेष दूधबाट मानिससम्म पुग्छ। दूधलाई पकाउँदा वा तताउँदा पनि त्यसबाट औषधिको अवशेष हराउँदैनन्। ती अवशेषहरू हिट स्टेवल तातो सहने हुन्छन्। एन्टिबायोटिक्स भएको दूध हरेक दिन खाँदा मानिसको पेटमा भएको फाइदाजनक ब्याक्टेरिया मारिदिन्छ। र, ती मरेपछि हानिकारक ब्याक्टेरियाको वृद्धि विकास हुन्छ। त्यसको संख्या बढ्छ। कालान्तरमा त्यसैले प्रतिरोधात्मक समस्या हुन्छ। मानिसमा औषधिले काम नगर्ने समस्या उत्पन्न हुन्छ। तर, अन्य देशमा खाने चीजमा एन्टिबायोटिक्सको अवशेष शून्य हुनुपर्छ भन्ने छ। तर, नेपालमा दैनिक उपभोग्य वस्तुमा एन्टिबायोटिक्स देखिएको छ। एन्टिबायोटिक्स कम गर्ने उपाय डा पौड्यालका अनुसार एन्टिबायोटिक्स कम गर्नसक्ने उपाय पनि छन्। औषधि प्रयोग गरेको सातदेखि १४ दिन पशुजन्य उत्पादन प्रयोग नगर्दा सुरक्षित हुन्छ। उपचार गरेको गाईको शरीरले दिशा, पिसाब, दूधबाट बाहिर फाल्छ। तर, कृषकले औषधि प्रयोग गरेको बेलामा पनि गाईको दूध बजारमा पठाउँदै आएका छन्। झापादेखि धनगढीसम्मको फिल्ड अध्ययनले औषधि चलाइरहेको समयमा किसानले दूध बेचेको तर आफूले भने प्रयोग नगर्ने गरेको डा पौड्यालले बताए। नियमन हुन गाह्रो हुन्छ। व्यावसायिक फार्म नहुँदा नियमन गर्न सजिलो छैन, उनले भने। इजाइजा भन्ने जाँचमार्फत एन्टिबायोटिक्स कति छ भन्ने डेरीमा जाँच्न सकिन्छ। तर, महँगो हुन्छ। एउटा गाईलाई एन्टिबायोटिक दिएको छ भने त्यो दूध डेरीमा पुग्दा सबैमा मिसिन्छ। फरकफरक खालका एन्टिबायोटिक पनि डेरीको दूधमा देखिन सक्छन्। एन्टिबायोटिक्स भनेकै औषधि भन्ने गलत बुझाई : डा गंगोल जनमानसमा एउटा बुझाई छ एन्टिबायोटिक्स भनेकै औषधि हो। केन्द्रीय पशुपन्छी अन्वेषण प्रयोगशालाकी भेटेनरी अफिसर डा लुना गंगोल जति औषधि दिए पनि अझै निको भएन भन्ने गुनासो आउनुको पछाडि एन्टिबायोटिक्सको अवशेष समस्या हुने गरेको बताउँछिन्। नबुझी एन्टिबायोटिक प्रयोग नगरौं। सबैको औषधि एन्टिबायोटिक्स होइन भन्ने विषयमा सचेतना कार्यक्रम गर्दै आएका छौं, डा गंगोलले भनिन। दूध र मासुबाट मान्छेको शरीरमा धेरै नै एन्टिबायोटिक्स पुग्ने गरेकाले बिरामी भएका बेला औषधिले नछुने समस्या देखा पर्न थालेका छन्। गंगोल भन्छिन्, हामीले दूध, मासुबाट खाएको एन्टिबायोटिक्सका कारण औषधिले छुदैन। भविष्यामा एकदम विकराल समस्या आउन सक्छ। अहिलेको फाइदाका लागि मात्रै सोच्नु हुँदैन। विभिन्न खालका एन्टिबायोटिक्सको फरक एमआरएल (मिनिमल रेसिड्युल हुन्छ। तोकिएको एमआरएलभन्दा बढी भएमा त्यो बजारमा पठाउन मिल्दैन। तर, तोकिएको सीमाभन्दा कम भएमा असर नगर्ने उनले बताइन्। उनले भनिन्, तीन वर्ष जस्तो भयो छिटफुटबाहेक त्यस्तो धेरै भेटाएको छैन। समाजमा त्रास छर्न मिल्दैन। समाधानको बाटोमा लाग्नुपर्ने र उत्पादन र गुणस्तर बनाउनेतर्फ लाग्नुपर्ने गंगोलको तर्क छ। नीतिहरू अबलम्बन तथा नियमनको खाँचो रहेको बताउँदै दर्ता भएका औषधि पसलले मात्रै औषधि उपलब्ध गराउनुपर्ने बताइन्। शून्य एन्टिबायोटिक्स भएका नमुना भेटिँदैनन् डा श्रेष्ठ अनुसन्धान प्रयोगशालाका अर्का वैज्ञानिक डा नवराज श्रेष्ठका अनुसार अण्डा र मासुका १ सय २० नमुना परीक्षण गर्दा १२ वटा खान योग्य थिएनन्। उनका अनुसार प्रत्येक वर्ष एन्टिबायोटिक्सको आयात बढिरहेको छ। खुलेआम एन्टिबायोटिक्स प्रयोग भएका कुखुराहरू बजारमा बेचिएका छन्। स्वास्थ्यलाई असर गर्ने भए पनि सबैले खाइरहेका छन्। गतवर्ष धादिङ, खोटाङ, तनहुँ, चितवन, कैलालीलगायतका जिल्लामा परीक्षण गरिएको थियो। त्यसमा ३ सय ६८ नमुनामध्ये एउटामा मापदण्डभन्दा बढी एन्टिबायोटिक्स देखिएको थियो। अन्य नमुनामा मापदण्डभित्रकै अवशेष भेटिएका थिए। एन्टिबायोटिक्सहरूमा फरक मापदण्ड हुन्छ। त्यसमा स्वीकार गरेको मापन कति हो भन्ने महत्वपूर्ण हुने बताए। श्रेष्ठले भने, तर एन्टिबायोटिक्सको अवशेष (रेसिड्यु) मापदण्डभित्रै भए पनि खान योग्य हुँदैन। शून्य एन्टिबायोटिक भएका नमुना भेटिएका थिएनन्। उनका अनुसार सिन्धुली, धादिङ, काभ्रे, काठमाडौंबाट दूध संकलन गरेर हेरिएको थियो। त्यसमा २ सय ८५ वटा नमुना हेर्दा दूधमा चार, पाँच थरीका एन्टिबायोटिक्स परिक्षण गरिएको थियो। ती सबैमा एन्टिबायोटिक्सका अवशेषहरू भेटिएका थिए। तर, नमुनाहरूमा औषधिको मात्रा मापदण्डभन्दा माथि भने थिएनन्। मापदण्डभित्र कै दूधजन्य उत्पादन खाए पनि स्वास्थ्यलाई बेफाइदा हुन्छ। मानिसले खाने सबै कुरा एन्टिबायोटिक्स फ्रि हुनुपर्ने हुन्छ। श्रेष्ठका अनुसार कुखुरामा सबैभन्दा बढी एन्टिबायोटिक्सको अवशेष किड्नीमा हुन्छ र त्यसपछि कलेजोमा। थुनेलो हुँदा अत्यधिक प्रयोग हुने जिन्तामाइसीन नामक एन्टिबायोटिक्स एक लिटर दूधमा सय माइक्रोग्रामभन्दा बढी भएमा त्यो खान अयोग्य हुने उनले बताए। ५० माइक्रोग्राम सेवनका लागिे राम्रो होइन। तर, सेवन गर्न भने सकिने उनले बताए। मासुको प्रतिकेजी सय माइक्रोग्रामभन्दा बढी एन्टिबायोटिक्स हानिकारक मानिन्छ। उनले सात वर्ष पहिला गरेको अध्ययनको प्रसंग निकाल्दै भने अण्डा र मासुको नमुना हेर्दा एक सय २० नमुनामध्ये १२ वटा नमुना खान योग्य थिएनन्। तर, अण्डामा कम एन्टिबायोटिक्स देखिएको छ। अण्डा पार्ने जातका कुखुराहरू धेरै बिरामी नहुने भएकाले कम एन्टिबायोटिक्स प्रयोग गरिएको पाइएको श्रेष्ठले बताए। मासुभन्दा अण्डा सेवन सुरक्षित देखिएको छ। जलवायु परिवर्तनको असर मासु र दुग्ध उत्पादनमा कार्बन उत्सर्जनका कारण विश्वव्यापी तापमान बढ्दा त्यसको प्रत्यक्ष र अप्रत्यक्ष असर पशुपालनलाई परेको विभिन्न अध्ययनहरूको निष्कर्ष छ। बंगलादेशमा गरिएको एउटा अध्ययनले भन्छ, जलवायु परिवर्तनका कारण चरम मौसमी घटना (इक्स्ट्रीम इभेन्ट्स) दोहोरिँदा तथा तापक्रम बढ्दा पशुपन्छीको स्वास्थ्यमा गम्भीर समस्याहरू देखिएका छन्। जसका कारण एन्टिबायोटिक्यको प्रयोग झनै बढेको छ। हिट स्ट्रेस (अत्यन्त गर्मीले हुने बिरामी) को समस्या, पाचन क्रियामा गडबढी, दिनप्रतिदिन शिथिल हुने (अक्सिडेटिभ स्ट्रेस) लगायत प्रतिरोधात्मक क्षमतामा समस्याका कारण उनीहरूको स्वास्थ्यमा खराबी हुने र मृत्युसमेत हुँदै आएको छ। बंगलादेशमा पशुपालन एकदमै जोखिममा रहेको पनि अध्ययनले बताएको छ। खाद्य सुरक्षाको हिसाबमा पशुपालनले निकै योगदान गरेको छ। तर, जलवायुको प्रभावले पशुपालनमा गम्भीर असर हुँदा अथाह मात्रामा आर्थिक नोक्सान बढिरहेको छ। त्यसैगरी पशुको स्वास्थ्य तथा उत्पादकत्वमा पर्यावरणीय परिवर्तनको परिणाम नाम दिइएको अर्को अध्ययनले पनि वातावरणीय असरले पशुपालनलाई प्रतिकूल समस्या पारेको बताएको छ। विभिन्न कारणले पशुको स्वास्थ्यमा असर गरिरहेको छ। वातावरणमा प्रचुर मात्रामा रोग गराउने जीवाणु भेक्टर (विषाणु आदिको टोकाइबाट मानिस वा पशुमा सार्ने कीराहरू) तथा रोगजनक बाँचिरहने हुँदा पशुपन्छीका लागि अस्वस्थ्यकर हुने भएकाले रोगहरू बढिरहेको अध्ययनले बताएको छ। कुनै रोगहरू पर्यावरणीय परिवर्तनमा झन् गम्भीर हुने भएकाले त्यसका लागि अनुकूलनका उपायहरू अपनाउनुपर्ने सुझाव समेत दिएको छ। पर्यावरणमा आएको समस्याका कारण पशुबाट हुने उत्पादन (दूध तथा मासु) क्षमतामा असर गरेको छ। साथै क्लाइमेट सेन्सेटिभ रोग लाग्ने, खाना र पानीको अभावले पशुका आनुवंशिक स्रोत घट्ने, प्रजनन कार्यान्वयन नहुने, परिपक्क हुँदासमेत तौल नपुग्ने, परिपक्क वजनमा पुग्न समय लाग्नेलगायतका समस्या देखिने अध्ययनले बताएको छ। परजीवी तथा रोगजनक किटाणुहरू उच्च तापक्रमले देखिने समस्या हुन्। अर्का वैज्ञानिक डा अजित कर्णले जलवायु परिवर्तनले गर्दा संक्रमण रोगहरू बढेको र पशुपन्छीमा प्रतिकूल असर पारेको प्रमाणित भइसकेको बताए। उनले भने, ब्याक्टेरियल, भाइरल तथा परजीवी (प्यारासाइटिस) जीवाणुबाट हुने संक्रमण मुख्य चुनौती बनेको छ। पोल्ट्री तथा पशुपालनमा मुख्य चुनौती थपिएको छ। जसका कारण एन्टिबायोटिक्सको प्रयोग बढिरहेको छ। त्यसै औषधिको मात्रा बढी हुँदा प्रतिरोधात्मक क्षमता कमजोर हुँदै गईरहेको छ। कर्णका अनुसार सुरुमा कुनै पनि जीवाणु, किटाणुहरू सुस्त अवस्थामा भए पनि जलवायु परिवर्तनका कारण तापक्रम वृद्धिसँग जीवाणुहरू सक्रिय हुन थालेको पनि बताए। जलवायु परिवर्तनबाट हुने चरम मौसमी घटनाहरू विशेषगरी बाढीका कारण पानीजन्य रोग, हैजाको समस्या बढेको छ। त्यसले पशुपन्छीमा अत्यधिक असर गरेको छ। भाइरसहरूमा परिवर्तित वातावरणमा पनि अनुकूलित हुने क्षमता रहेको छ।"
एमाले लुम्बिनी सचिवमा आचार्य निर्विरोध,बुटवल : एमाले लुम्बिनी प्रदेशको सचिवमा दाङका लक्ष्मण आचार्य निर्विरोध निर्वाचित भएका छन्। सचिवका अर्का प्रत्यासी गुल्मीका सोमनाथ सापकोटाले उम्मेदवारी फिर्ता गरेपछि आचार्य निर्विरोध भएका हुन्। आचार्य यसअघि तदर्थ कमिटीको पनि प्रदेश कमिटी सचिव थिए। आचार्य नेकपा एमाले दाङको पूर्व अध्यक्ष समेत हुन्। अन्य पदमा निर्वाचित प्रक्रिया सुरु भएको छ।
भ्रष्टाचारका फाइल खोलेर टुंगोमा नपुग्दै प्रहरी अधिकृतको सरुवा हुनु शंकास्पद : केसी,"काठमाडौं : सांसद अर्जुननरसिंह केसीले भ्रष्टाचारका विषयमा छानबिन गरिरहेका प्रहरी अधिकारीको सरुवा गरेर भ्रष्टाचारका फाइल खोलेर टुङ्गोमा नपुग्ने गरी बन्द गर्न लागेको भन्दै आपत्ति जनाएका छन्। उनले अधिकृतहरूको सरुवाले भ्रष्टाचार नियन्त्रण हुन्छ भनेर जनतामा विश्वास घटेको बताए। 'भ्रष्टाचारका फाइलहरू खुलेका छन्। तर कुनै पनि टुंगोमा नपुग्ने र बीचमै तुहिने परिस्थिति देखा परेको छ। पाँच महिना सात महिना नपुग्दै प्रहरी अफिसरहरू जुन परिवर्तन भएका छन्। त्यो परिवर्तन केका लागि किन? कम्तीमा एक वर्ष न्यूनतम सामान्य प्रक्रिया हो,'उनले भने,'यसले भ्रष्टाचारको गतिविधिहरूलाई नियन्त्रण हुन्छ भन्ने कुरालाई विश्वास हराएको छ।' भ्रष्टाचारको जरैदेखि अनुसन्धान हुनुपर्ने बताए। सरकारलाई प्रतिवेदन पेस गर्ने गरी आयोग गठन गरिएमा यसअघिका आयोगकै हालत हुने भएकाले संसद्मा पेस गरी छलफल र सार्वजनिक गर्ने व्यवस्था गर्न सांसद केसीले माग गरे। साम्प्रदायिक दङ्गा मच्चाउन खोज्नेका विरुद्ध सरकारको मौनताका कारण बुझ्न नसकिएको उल्लेख गर्दै नेता केसीले दूरसञ्चारका ग्राहक बढ्ने तर राजस्व घट्ने कारणको खोजी गर्नुपर्नेमा जोड दिए । नेपाल टेलिकम र एनसेल दुवैको ग्राहक बढ्दा राजस्व घटेकाले सरकार र सञ्चार मन्त्रालयले यसको छानबिन गर्नुपर्नेमा जोड दिए। पासाल्हामु राजमार्गको काठमाडौंबाट नुवाकोटको पीपलटार खण्डको बजेट कटौती गरिएकोप्रति उनले आपत्ति जनाए।"
मधेस प्रदेश सभा सदस्य यादव पक्राउ,राजविराज : मधेस प्रदेशसभा सदस्यमा सप्तरीबाट निर्वाचित बोदे बरसाइन नगरपालिका५ का अनिरुद्धकुमार सिंह यादवलाई सोमबार प्रहरीले नियन्त्रणमा लिएको छ। प्रहरीले पटक पटक पक्राउ नपरेको प्रतिवेदन दिएपछि मुल्तबीमा राखिएको कर्तव्य ज्यान मुद्दाका फरार आरोपी प्रदेशसभा सदस्य यादवलाई राजविराजबाट नियन्त्रणमा लिइएको सप्तरी प्रहरीले जानकारी दिएको छ। यादव जसपा नेता एवम् पूर्व मन्त्री मृगेन्द्र सिंह यादवका भाइ समेत हुन्। नेकपा माओवादीका नेता गोविन्द चौधरीको हत्यामा संलग्न रहेको घटनामा ०६८ चैत १९ गते मुल्तबीमा राखिएको मुद्दामा यादवसमेत ९ जना आरोपी छन्। पक्राउ परेका प्रदेशसभा सदस्य यादवलाई सप्तरी जिल्ला अदालतमा सोमबार नै पेश गरिएको छ। जनता समाजवादी पार्टीका विद्रोही उम्मेदवार बनेर स्वतन्त्र उम्मेदवार बनेका यादवले जसपाका अभिषेक यादवलाई २ हजार ६५ मतले पराजित गरेर निर्वाचित भएका थिए। सप्तरी ४ (२) बाट प्रदेश सभा सदस्यमा निर्वाचित यादवले ९ हजार ९८५ मत ल्याएका थिए। त्यस अघिको प्रदेश सभाको निर्वाचनमा जसपाका अभिषेकले ९ हजार ६०५ मत ल्याएर विजयी भएका थिए। सप्तरीको शम्भुनाथ नगरपालिका १ खोक्सर प्रवाहाका ३२ वर्षीय दिपु भन्ने गोविन्द चौधरीको २०६४ असार ९ गते बोदे बरसाइन नगरपालिका २ नेङ्गडा बैरिया टोलमा अपहरणपश्चात गोली हानी हत्या गरिएको थियो। चौधरीको २०६४ असार १० गते राजविराजस्थित गजेन्द्रनारायण सिंह अस्पतालमा पोष्टमार्टम भएको थियो। मृतकका दिदी बोदे बरसाइन नगरपालिका १ धनगढीकी ३६ वर्षीय रीताकुमारी चौधरीले जिल्ला प्रहरी कार्यालय सप्तरीमा २०६४ असार १४ गते यादवसमेत नौ जनामाथि किटानी जाहेरी दिएकी थिइन्। उजुरी दर्ता भई अदालतमा अभियोगपत्र दायर भए पनि यादव अदालतमा उपस्थित नभएर फरार रहेका थिए।
नेपालभारत सम्बन्धमा चिनियाँ राजदूतको गैरकूटनीतिक अभिव्यक्ति,"काठमाडौं : नेपालका लागि चिनियाँ राजदूत छन् सोङले नेपालभारतबीचको सम्बन्ध र नेपालको आर्थिक अवस्थाप्रति विवादास्पद् अभिव्यक्ति दिएका छन्। काठमाडौंमा आयोजित एक कार्यक्रममा उनले कूटनीतिक मर्यादा विपरीत नेपालभारतबीचको सम्बन्ध र व्यापारमा खलल पुर्याउनेगरी टिप्पणी गरेका हुन्। राजदूत सोङले नेपाल र भारतबीच भइरहेको विद्युत व्यापारका बारेमा गैरकूटनीतिक भाषामा टिप्पणी गरेका हुन्। नेपालले भारतभन्दा चीनको अर्थतन्त्रबाट आर्थिक समृद्धि हासिल गर्नसक्ने उनको भनाइ छ। 'नेपालले भारतलाई गत आर्थिक वर्षमा दस अर्बको विद्युत निर्यात गर्यो जबकि नेपालले भारतबाट १९ अर्बको विद्युत आयात गर्यो। भारतसँग भइरहेको विद्युत व्यापारबाट नेपालले घाटा व्यहोरी रहेको छ। यस्तो अवस्थामा नेपाल कसरी आत्मनिर्भर बन्छ?,' चिनियाँ राजदूत सोङले प्रश्न गरे। केही नेपाली कूटनीतिज्ञहरूले नेपाल र भारतको सम्बन्धमाथि चिनियाँ राजदूतले गरेको टिप्पणी आपत्तिजनक भएको बताए। एक पूर्व राजदूतले अन्नपूर्णसँग भने, 'नेपालभारतबीचको ऐतिहासिक सम्बन्धमाथि चिनियाँ राजदूतको टिप्पणी असोभनीय छ।' राजदूत सोङले नेपाल ऊर्जा क्षेत्रमा सक्षम रहे पनि उल्टै भारतबाट ठूलो पुँजीमा विद्युत आयात गरिरहेको बताए। 'भारतसँगको विद्युत व्यापारमा नेपाल घाटामा छ। गर्व गर्ने क्षेत्रमै घाटा खाइरहेको नेपालले अर्थतन्त्रमा कसरी आत्मनिर्भर बन्नसक्छ?,' उनले थपे। उनले नेपालले कृषि क्षेत्रमा पनि भारतबाट अर्बौंको कृषि उत्पादन आयात गरिरहेको बताए। 'आर्थिक वर्षको पहिलो महिनामै नेपालले ७ अर्बको कृषि उत्पादन भारतबाट आयात गरेको छ। यसैलाई आधार मान्ने हो भने नेपालले भारतबाट एक वर्षमा एक खर्बको कृषि उत्पादन आयात गर्छ,' उनले भने। उनले चिनियाँ अर्थतन्त्र नेपालको लागि राम्रो हुने दाबी गरे। नेपालले चीनको अर्थतन्त्रबाट केही सिक्नुपर्ने उनको भनाइ छ। 'चीनको भविष्य एकदम राम्रो छ। नेपालजस्ता अति कम विकासित मुलुकहरूको अर्थतन्त्र उकास्न चीनले सहयोग गर्दै आएको छ,' उनले भने, 'नेपालीहरूलाई मेरो सुझाव छ, नेपालको आर्थिक अवस्थाको पुनर्संरचना हुनुपर्छ। चिनियाँ अर्थतन्त्रको संरचनाबाट नेपालले केही सिक्नुपर्छ। चिनियाँ अर्थतन्त्रलाई नजिकबाट नियाल्नुपर्छ।' राजदूत सोङले आफूले नेपाल कृषि उत्पादन निर्यात गर्ने मुलुक भएको सुनेको बताए। तर यथार्थमा त्यस्तो नरहेको बताउँदै उनले चिनियाँ अर्थतन्त्रको संरचनासँग सहकार्य गर्न नेपाललाई आग्रह गरे। 'मलाई भनिएको थियो, नेपाल कृषि उत्पादन निर्यात गर्ने मुलुक हो। तर अहिले नेपालले कृषि उत्पादन भारतबाट आयात गरिरहेको छ। म नेपाल सरकारलाई कृषि क्षेत्रमा लगानी गर्न आग्रह गर्दछु,' उनले भने। उनले नेपालमा उद्योगहरू नभएका कारण उत्पादन खुम्चिरहेको बताए। 'नेपालमा पर्याप्त उद्योग छैनन्। भएकाले पनि भारतमाथि भर पर्छन्। अनि कसरी उत्पादन हुन्छ,' उनले भने। उनले नेपाल र चीनबीच व्यापार घाटा भएको हल्ला फिजाइएको बताए। तर चीनले नेपाली उत्पादन निर्यात गर्न सधैं हौसला दिँदै आएको उनको भनाइ छ। 'नेपालबाट कृषि सामग्री निर्यात गर्न चीन तयार छ। तर नेपालसँग त्यस्तो केही उत्पादन नै छैन,' उनले भने। उनले आफू नेपाल नेपाल सरकारसँग नजिक भएर काम गरिरहेको बताए। 'नेपालको क्षमता विकासको लागि म काम गरिरहेको छु। गुणात्मक कृषि उत्पादनमा मैले जोड दिएको छु,' उनले भने।"
कोसी सरकारविरुद्धको रिट 'हेर्दाहेर्दै' मा,"काठमाडौं : कोसी सरकारविरुद्ध परेको रिट निवेदनमाथिको सुनुवाइ 'हेर्दाहेर्दै' मा राखिएको छ। न्यायाधीशहरू सपना प्रधान मल्ल, कुमार चुडाल र नहकुल सुवेदी सम्मिलित पूर्ण इजलासले रिटमाथि बहस बाँकी रहेकाले 'हेर्दाहेर्दै'मा राखेको सर्वोच्च प्रशासनले जनाएको छ। आजदेखि रिट निवेदनमाथि पूर्ण इजलासमा सुनुवाइ सुरू भएको हो। आइतबार कोसी प्रदेशका मुख्यमन्त्री उद्धव थापाविरुद्ध परेको रिटमाथि सुनुवाइ गर्दै न्यायाधीश मल्ल र सुष्मालता माथेको संयुक्त इजलासले रिट पूर्ण इजलासमा पठाउने आदेश दिएको थियो। सोही आदेशबमोजिम रिट सुनुवाइका लागि सर्वोच्चले तीन सदस्यीय पूर्ण इजलास गठन गरेको हो। कोसीमा मुख्यमन्त्री उद्धव थापाले पाएको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यन्त्री हिक्मतकुमार कार्कीले रिट दायर गरेका थिए। थापाले पाएको विश्वासको मत असंवैधानिक भएको दावी गर्दै एमालेका नेता कार्की रिट लिएर सर्वोच्च पुगेका थिए। रिटमा प्रदेश प्रमुख पर्शुराम खापुङ, मुख्यमन्त्री थापा, सभाध्यक्ष भएर सभामुखको भूमिका निर्वाह गरेका अध्यक्ष मण्डलका सदस्य इस्राइल मन्सुरी,अध्यक्ष मण्डलकी सदस्य एवं प्रदेशसभा सदस्य गीता तिमल्सिना र कोसी प्रदेशसभा सचिवालयलाई विपक्षी बनाइएको छ। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं लागेपछि मन्सुरीले सभाको अध्यक्षता गरेका थिए। मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
सत्तापक्ष र प्रतिपक्षबीच सहमति नजुटेपछि बागमती प्रदेशसभाको बैठक बस्न सकेन,हेटौंडा : सत्तारुढ दल र प्रतिपक्ष दलबीच सहमति जुट्न नसकेपछि बागमती प्रदेश सभाको आज दिउँसो १ बजेका लागि आह्वान गरिएको बैठक सुरु नै नभई स्थगित भएको छ। प्रदेश सभाको बैठक बस्नुअघि कार्यपरामर्श समितिको बैठकमा सत्ता पक्ष र प्रतिपक्ष दलबीच असार दोस्रो हप्ता भएको बजेट बाँडफाँडको सहमतिको विषयलाई लिएर विवाद भएपछि आजको प्रदेश सभा बैठक स्थगित भएको हो। प्रतिपक्षी दल नेकपा एमाले र राप्रपाले चालु आर्थिक वर्ष २०८००८१ का लागि विनियोजित बजेटमा आफूहरूको माग सम्बोधन नगरी एकलौटी ढंगबाट सरकार अघि बढेको भन्दै असन्तुष्टि जनाएका थिए। बिहान साँढे ११ बजेदेखि साँझ ६ बजेसम्म पनि सत्तारुढ दल र प्रमुख प्रतिपक्षी दलबीच सहमति जुट्न नसकेपछि बैठक भदौ २० गते दिउँसो १ बजे बस्ने गरी स्थगित भएको हो।
भारतीय सहयोगमा पुनःनिर्माण गरिएको नापीचन्द्र महाविहारको उद्घाटन,"पाटन : ललितपुर महानगरपालिकाका प्रमुख चिरीबाबु महर्जनले भूकम्पले क्षति पुर्याएको नेपालको सम्पदा पुनःनिर्माण र जीर्णोद्धारमा भारतीय सरकारबाट भएको सहयोग अतुलनीय रहेको बताएका छन्। ललितपुर महानगरपालिका११ इखाछेंमा अवस्थित पुनःनिर्मित नापिचन्द्र विहारको समुद्घाटन समारोहमा उनले भने, 'यहाँको मूर्त तथा अमूर्त सम्पदा संरक्षण गर्दै दीर्घकालसम्म जीवित राख्न भारतीय सरकारले गरेको सहयोग अतुलनीय छ। यसरी पुर्याएको सहयोगप्रति धन्यवाद ज्ञापन गर्न चाहन्छु।' नगरप्रमुख महर्जनले सम्पदा संरक्षणका लागि विश्व बैंकले गरेको लगानीबाट भएको उत्कृष्ट काम र उपत्यकाभित्र देखाउन लायक सम्पदा ललितपुरको पिम्वहाल पोखरी मात्रै भएको भन्दै सम्पदा संरक्षणका लागि ललितपुरले महत्त्वपूर्ण काम गरेको बताए। सामाजिक क्षेत्र र सम्पदा संरक्षणका क्षेत्रमा अतुलनीय र अति राम्रो काम सम्पादन गरेको भन्दै बागमती प्रदेश सरकार र प्रधानमन्त्रीबाट समेत सम्मानित हुने अवसर पाएकामा उनले खुसी व्यक्त गरे। उनले आफ्नो कार्यकालमा महानगरभित्र एक सय ३२ वटा पाटी पौवा निर्माण गरेको प्रस्ट पार्दै सबै पार्टीपौवाको जीर्णोद्धार तथा पुनःनिर्माणले राम्रो प्रभाव पारेको बताए। यी सबै काममध्ये पनि राम्रो काम नापीचन्द्र महाविहारको पुनःनिर्माण भएको उनको धारणा थियो। नेपालका लागि भारतीय राजदूत नवीन श्रीवास्तवले नेपालको सांस्कृतिक सम्पदा र मठमन्दिर निर्माणबाट नयाँ अनुभव प्राप्त भएको धारणा राखे। 'सन् २०१५ मा भारत सरकारबाट भूकम्पबाट प्रभावित नेपालका आवास तथा सम्पदा पुनःनिर्माणका लागि २५ करोड अमेरिकी डलर घोषणा भएको थियो। त्यहीमध्येबाटै नापीचन्द्र महाविहारको पुनःनिर्माण भएको हो। सांस्कृतिक सम्पदाका लागि भारतीय राष्ट्रिय ट्रष्टले कन्सल्टेन्टका रूपमा सहयोग गरेको हो। केही समयपहिले बूढानीलकण्ठमा धर्मशाला पुनः निर्माण सम्पन्न गरेको थियो,' राजदूत श्रीवास्तवले भने। राजदूत श्रीवास्तवले ललितपुरका नगरप्रमुखसँगको समन्वय र भारतीय सहयोगमा बाँकी काम सम्पन्न गर्न प्रयत्नशील रहने बताए। नेपालीहरूको सहयोग रहेसम्म नेपाली संस्कृति धरोहरको संरक्षणका लागि भारतीय सहयोग हुने भन्दै उनले नेपाल र भारतबीच रहेको धार्मिक सांस्कृतिक सम्बन्ध प्रगाढ रहने बताए। भारत सरकारको वित्तीय सहयोग एवं कला र सांस्कृतिक सम्पदाका लागि भारतीय राष्ट्रिय ट्रष्टको प्राविधिक सहयोग तथा नेपाल सरकार सहरी विकास मन्त्रालय, सहरी विकास तथा भवन निर्माण विभाग, केन्द्रीय आयोजना कार्यान्वयन एकाइद्वारा कार्यान्वयन गरी महाविहारको पुनःनिर्माण सम्पन्न भएको हो। महाविहारको लागत रु दुई करोड ७६ लाख रहेको ललितपुर विकासका लागि समाजका अध्यक्ष तथा पूर्वनगरप्रमुख बुद्धिराज बज्राचार्यले जानकारी दिए।"
संघीय निजामति ऐन मंगलबार मन्त्रिपरिषद्बाट पारित हुन्छ : प्रधानमन्त्री,काठमाडौं : प्रधानमन्त्री पुष्पकमल दाहाल 'प्रचण्ड'ले संघीय निजामति कर्मचारी ऐनलाई मंगलबारको मन्त्रिपरिषद् बैठकबाट पारित हुने बताएका छन्। सोमबार राष्ट्रिय सभा बैठकमा बोल्दै प्रधानमन्त्री दाहालले संघीय निजामती कर्मचारी ऐनलाई भोलि मन्त्रिपरिषद्बाट पारित गरेर संसदमा पठाउने बताएका हुन्। प्रधानमन्त्री दाहालले नेपालको संविधान जारी भएपश्चात् हालसम्म नयाँ र संशोधनसमेत गरेर १९१ वटा ऐन निर्माण भएको बताए। उनले विभिन्न मितिमा जारी भएका केही नेपाल ऐनलाई संशोधन गर्ने ऐनबाट प्रचलित कानुनहरूलाई नेपालको संविधान अनुकूल बनाउने कामसमेत सम्पन्न गरिएको जिकिर गरे। नेपाल सरकारले संघीय संसदमा पेश गरेका विभिन्न १५ वटा विधेयक संसदीय प्रक्रियामा रहेको प्रधानमन्त्रीको भनाइ छ। प्रधानमन्त्री दाहालले विद्यालय शिक्षा सम्बन्धी विधेयकलगायतका महत्वपूर्ण विधेयकहरू छिट्टै सङ्घीय संसदमा पेश गर्ने गरी सरकारले प्रक्रिया अगाडि बढाइरहेको जानकारी गराए।
मृत्युमार्ग बन्दै सडकमार्ग,"सडक सुरक्षा मुख्यगरी सवारीसाधन, चालक र सडकसँग जोडिने विषय हो। तर यी तीनवटै पाटालाई चुस्तदुरुस्त अवस्थामा राख्ने र यिनको अवस्था चेकजाँच गर्ने प्रणालीको विकास राज्यले अहिलेसम्म गर्नै सकेको छैन। समाजका लागि यातायात आधारभूत आवश्यकता हो। यातायातको अभावमा मानिसको जीवनले गति लिन त्यति सम्भव हुँदैन। जलमार्गको सम्भाव्यता कम रहेको, रेलमार्गको विकास भइनसकेको र हवाईमार्गमा अधिकांश नागरिकको पहुँच नरहेको वर्तमान अवस्थामा नेपाली नागरिकका लागि सडक यातायात नै भरपर्दाे माध्यम बनेको छ। सडकमार्ग नेपालीहरूका लागि विकल्पको रूपमा रहेको छ। तर, सडक दुर्घटना र दुर्घटनाबाट ज्यान गुमाउनेको संख्या न्यूनीकरण हुन नसक्दा सडकमार्ग मृत्युमार्ग बन्दै गएको छ। सडक दुर्घटना नभएको दिन सायदै छ। नेपालको सडक सञ्जाल ८० हजार किलोमिटरको हाराहारीमा रहेको देखिन्छ। सरकारी तथ्यांकले दैनिक औसतमा आठजनाको सडक दुर्घटनामा मृत्यु हुने गरेको देखाउँछ। वर्षमा करिब २९ सयजनाको मृत्यु हुने गरेको देखिन्छ। त्यस्तै अंगभंग हुनेको संख्या हजारौंमा रहेको छ। बर्सेनि बढ्दो सडक दुर्घटनाका कारण देशले आर्थिक रूपमा सक्रिय ठूलो जनसंख्या गुमाउनु परेको छ। सडक दुर्घटना संसारमै मानव मृत्युको प्रमुख कारणमध्येको एक हो। सशस्त्र हिंसा, विनाशकारी भूकम्प र कोभिड१९ लगायतका विपद् वा महामारीभन्दा सडक दुर्घटनाको कारण ज्यान गुमाउनेको तथ्यांक उच्च रहेको छ। तर, सडक दुर्घटनाको सम्बन्धमा सरकार सामान्य छानबिनसम्म पनि गर्न रुचि देखाउँदैन्। प्राकृतिक विपद्लाई रोक्न असम्भव रहेजस्तै सडक दुर्घटनालाई पनि शून्यमै झार्न त सम्भव छैन। यो चुनौतीको रूपमा जहिल्यै पनि रहिरहन्छ, तर यसतर्फ बेलैमा ध्यान दिन सके न्यूनीकरण अवश्य गर्न सकिन्छ। अनाहकमा ज्यान गुमाउने धेरै उत्पादनशील जनशक्तिलाई बचाउन सकिन्छ। सडक दुर्घटनाको विश्वव्यापी अनुपातलाई हेर्ने हो भने नेपाल यति धेरै सडक दुर्घटना हुने मुलुकमा पर्छ। विकसित मुलुकको तुलनामा नेपालमा कयौं गुणा दुर्घटना हुन्छ। नेपाल दक्षिण एसियामै कम सवारीसाधन भएको मुलुकमा पर्छ, तर दुर्घटनाको तथ्यांकले नेपाललाई धेरै दुर्घटना हुने मुलुकको रूपमा देखाउँछ। यसको सोझो अर्थ हो यहाँ सडक सुरक्षामा हेलचक्र्याइँ छ। यस्तै अवस्था रहिरहे दुर्घटना नभोगेको परिवार मुलुकमै नहुने अवस्था एक दिन नआउला भनेर भन्न सकिँदैन। नेपालमा सडक दुर्घटनाको प्रकृति हेर्दा, सहरमा हुने दुर्घटनामा मृत्यु कम हुने र ग्रामीण क्षेत्रमा धेरै मृत्यु हुने देखिन्छ। त्यसमा एउटा कारण सहरी क्षेत्रमा सवारीको गति कम हुनु पनि हो, तर अन्य धेरै कारण छन्। नेपालमा सडक दुर्घटना हुनुका प्रमुख कारण सडकको प्राविधिक अवस्था, चालकको लापरबाही र ट्राफिक नियम पालन नगरी सवारी चलाउनु नै रहेको छ। सवारीसाधन आफैंमा दुर्घटनाका कारण होइनन्, यसको असावधानीपूर्वकको सञ्चालन र सञ्चालन गर्न बनाइएको पूर्वाधार मुख्य समस्या हो। सवारी दुर्घटना दिनप्रतिदिन वृद्धि हुँदै गए पनि यसलाई न्यूनीकरण गर्ने प्रयास निकै फितलो देखिएको छ। यसका लागि सवारी सुरक्षासम्बन्धी दीर्घकालीन रणनीतिको खाँचो रहेको छ। सडक सुरक्षा मुख्यगरी सवारीसाधन, चालक र सडकसँग जोडिने विषय हो। तर यी तीनवटै पाटालाई चुस्तदुरुस्त अवस्थामा राख्ने र यिनको अवस्था चेकजाँच गर्ने प्रणालीको विकास राज्यले अहिलेसम्म गर्नै सकेको छैन। राज्यले आफ्नो कमजोरी ढाकछोप गर्न मौसमी रूपमा सचेतना अभियान र प्रचारात्मक कार्यक्रम मात्र सञ्चालन गर्ने गरेको छ।"
कुनकुन प्रदेशमा हुँदैछ भारी वर्षा ?,"काठमाडौं : आज देशका विभिन्न भूभागमा भारी वर्षा हुने जल तथा मौसम विज्ञान विभागले जनाएको छ। विभागको मौसम पूर्वानुमान महाशाखाका अनुसार हाल मनसुनको न्यून चापीय रेखा सरदर स्थानको उत्तरतिर अवस्थित छ। साथै बंगालको खाडीको उत्तरपूर्वी भागमा विकसित न्यून चापीय प्रणालीको समेत आंशिक प्रभाव रहेको छ । अहिले गण्डकी र लुम्बिनी प्रदेशका थोरै स्थानहरुमा मेघ गर्जन् चट्याङ्गसहित मध्यम वर्षा भइरहेको छ । सोमबार दिउँसो देशभर आंशिकदेखि सामान्य बदली रहनेछ। कोशी, मधेश, बागमती र लुम्बिनी प्रदेशका एकदुई स्थानमा मेघ गर्जन् चट्याङ्गसहित भारी वर्षाको समेत सम्भावना रहेको महाशाखाले जारी गरेको बुलेटिनमा उल्लेख छ। राति देशको पहाडी भूभागको थोरै स्थानहरूमा तथा बाँकी भूभागको एकदुई स्थानमा हल्का देखि मध्यम वर्षाको सम्भावना रहेको छ। मंगलबार बागमती, गण्डकी, लुम्बिनी र कर्णाली प्रदेशका केही स्थानहरू तथा बाँकी प्रदेशका थोरै स्थानहरुमा हल्का देखि मध्यम वर्षाको सम्भावना रहेको छ। बागमती, गण्डकी र लुम्बिनी प्रदेशका एकदुई स्थानमा मेघ गर्जन् चट्याङ्गसहित भारी वर्षाको समेत सम्भावना रहेको छ। बुधबार पनि लुम्बिनी र गण्डकी प्रदेशका एकदुई स्थानमा मेघ गर्जन् चट्याङ्गसहित भारी वर्षाको समेत सम्भावना रहेको छ।"
जहाज रोक्किँदा मृत्यु भएको भन्दै प्राधिकरणविरुद्ध रिट,"काठमाडौं : नेपाल नागरिक उड्डयन प्राधिकरणको निर्णयका कारण हवाई उडान नहुँदा हुम्लामा नाबालकको मृत्यु भएकाले उचित क्षतिपूर्तिको माग गर्दै उच्च अदालत पाटनमा रिट निवेदन दायर भएको छ। अधिवक्ता गणेशबहादुर ओलीले आइतबार प्राधिकरणका महानिर्देशक प्रदीप अधिकारी समेतलाई विपक्षी बनाएर रिट दायर गरेका छन्। अधिवक्ता ओलीले रिट निवेदनमा हचुवाको भरमा गरिएको प्राधिकरणको निर्णयका कारण हुम्ला, सिमकोट गाउँपालिका६ का ६ महिने बालक इमरान सुनारको मृत्यु भएको उल्लेख गरेका छन्। प्राधिकरणले गत साउन १२ गते देशका विभिन्न २९ वटा विमानस्थलमा दिउँसो साढे १२ बजेपछि हवाई उडानमा रोक लगाउनेसहित पाँचबुँदे निर्णय गरेको थियो। सोही निर्णयका कारण साउन २६ गते सुनारको थप उपचारका लागि अस्पतालबाट रिफर गरेको र प्राधिकरणको निर्णय कार्यान्वयनको क्रममा हवाई सेवा प्रदायकले उडान नगर्दा मृत्यु भएको रिटमा उल्लेख छ। निर्णयकर्तालाई कारबाही गर्न र अकालमा ज्यान गुमाएका नाबालक परिवारलाई उचित क्षतिपूर्ति प्रदान गर्न गराउनका लागि परमादेश माग रिटमा गरिएको छ। रिटको पेसी मंगलबार तोकिएको छ।"
संक्रमणकालीन न्याय सम्बन्धी प्रक्रियालाई टुङ्गोमा पुर्याउन सरकार प्रतिबद्ध छ : प्रचण्ड,"काठमाडौं : प्रधानमन्त्री पुष्पकमल दाहाल 'प्रचण्ड'ले अन्तराष्ट्रिय प्रतिबद्धता, सर्वोच्च अदालतको आदेश र पीडितहरुलाई न्यायहुने गरि शान्ति प्रक्रियाका बाँकी कामलाई टुङ्गोमा पुर्याउन सरकार प्रतिबद्ध रहेको बताएका छन्। सोमबार काठमाडौंमा आयोजित नेपालमा संक्रमणकालीन न्यायसम्बन्धी कार्यक्रममा प्रधानमन्त्री प्रचण्डले पीडितहरूलाई परिपूर्ति प्रदान गर्न र गम्भीर मानवअधिकार उल्लङ्घनका दोषीहरूलाई न्यायको कठघरामा ल्याउन संक्रमणकालीन न्याय सम्बन्धी प्रक्रियालाई टुङ्गोमा पुर्याउन सरकार प्रतिबद्ध रहेको बताएका हुन्। नयाँ संविधान आफैमा शान्ति सम्झौताको उपज भएको भन्दै प्रधानमन्त्री प्रचण्डले संविधानमा उल्लेख संवैधानिक प्रतिबद्धता जनआन्दोलन र जनयुद्धका कारण मात्र सम्भव भएको बताए। पीडितलगायत सम्बन्धित सरोकारवालासँग परामर्श गरी संक्रमणकालीन न्यायसम्बन्धी विधेयकहरुलाई समयसापेक्ष अघि बढाएको र संसदीय समितिबाट नै यसमा देखिएका जटिलताहरु समाधान हुने उनले दाबी गरे। त्यस्तै प्रधानमन्त्री प्रचण्डले सबै पक्षलाई न्याय दिदै संक्रमणकालीन न्यायसँग सम्बन्धित विषयलाई निष्कर्षमा पुर्याउन पीडित, नागरिक समाज, राजनीतिक दल र अन्तर्राष्ट्रिय समुदायलगायत समाजका सबै क्षेत्रबाट बलियो सहयोग आवश्यक रहेको धारणा राखे।"
"प्रधानमन्त्री र राष्ट्रपतिबीच भेट, अमेरिका र चीन भ्रमणको जानकारी","काठमाडौं : प्रधानमन्त्री पुष्पकमल दाहाल प्रचण्डले राष्ट्रपति रामचन्द्र पौडेलसँग भेट गरेका छन्। सोमबार बिहान राष्ट्रपति भवन शीतलनिवासमा राष्ट्रपति पौडेल र प्रधानमन्त्री दाहालबीच भेटवार्ता भएको हो। राष्ट्रपतिका प्रेस सल्लाहकार किरण पोखरेलका अनुसार भेटमा प्रधानमन्त्री प्रचण्डले संयुक्त राष्ट्रसङ्घको महासभामा भाग लिन अमेरिकाको न्यूर्योकमा जाने र चीन भ्रमणबारेमा जानकारी गराएका छन्। उनीहरुबीच समसामयिक राजनीतिक विषयमा पनि छलफल भएको जनाइएको छ । प्रधानमन्त्री सेप्टेम्बर १६ (भदौ ३०) मा संयुक्त राष्ट्रसंघको महासभामा भाग लिन न्युयोर्क जाने भएका हन्। सेप्टेम्बर २१ मा सम्बोधन गरेपछि प्रधानमन्त्री दाहाल असोज ४ गते बेइजिङ प्रस्थान गर्नेछन्। चीन भ्रमणमा रहँदा प्रधानमन्त्री दाहालले राष्ट्रपति, प्रधानमन्त्री र त्यहाँका कम्युनिस्ट पार्टीका नेताहरूसँग द्विपक्षीय वार्ता र केही सम्झौतामा हस्ताक्षर हुने बताइएको छ।"
एकीकृत समाजवादीको सचिवालय बैठक आज,काठमाडौं : नेकपा (एकीकृत समाजवादी) पार्टीको सचिवालय बैठक आज बस्दैछ । केन्द्रीय समिति बैठकले गरेका निर्णय कार्यान्वयनका सम्बन्धमा छलफल गर्न आज बिहान ८ बजे बैठक बस्न लागेको उपमहासचिव तथा प्रवक्ता जगन्नाथ खतिवडाले जानकारी दिए । बैठकमा आगामी माघमा तय भएको पार्टीको महाधिवेशनको तयारीबारे पनि छलफल हुनेछ ।
"कोसी सरकारविरुद्धको रिट सुनुवाइका लागि तीन सदस्यीय पूर्ण इजलास गठन, को को छन् न्यायाधीश ?","काठमाडौं : सर्वोच्च अदालतले कोसी सरकारविरुद्ध परेको रिट निवेदनको सुनुवाइका लागि तीन सदस्यीय पूर्ण इजलास गठन गरेको छ। पूर्ण इजलासमा न्यायाधीशहरू सपना प्रधान मल्ल,कुमार चुडाल र नहकुल सुवेदी रहेका छन्। आइतबार कोसी प्रदेशका मुख्यमन्त्री उद्धव थापाविरुद्ध परेको रिटमाथि सुनुवाइ गर्दै न्यायाधीश मल्ल र सुष्मालता माथेको संयुक्त इजलासले रिट पूर्ण इजलासमा पठाउने आदेश दिएको थियो। सोही आदेशबमोजिम रिट सुनुवाइका लागि सर्वोच्चले तीन सदस्यीय पूर्ण इजलास गठन गरेको हो। इजलासमा आजदेखि निवेदनमा सुनुवाइ हुनेछ। कोसीमा मुख्यमन्त्री उद्धव थापाले पाएको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यन्त्री हिक्मतकुमार कार्कीले रिट दायर गरेका थिए। यस अगाडि पनि सर्वोच्चले कोशी सरकारको मुख्यमन्त्रीमा थापाको नियुक्ति बदर गरिदिएको थियो। २१ असारमा कांग्रेस संसदीय दलका नेता थापाले मुख्यमन्त्री पदमा दावी गर्दा सभामुख बाबुराम गौतमको समेत समर्थन पेश गरेका थिए। तटस्थ भूमिकामा रहेका सभामुखको समर्थनबाट सरकार बन्नु गैरकानुनी भन्दै नेकपा एमाले संसदीय दलका नेता हिक्मतकुमार कार्कीले सर्वोच्चमा रिट दिएका थिए। त्यतिबेला न्यायाधीश ईश्वरप्रसाद खतिवडासहित न्यायाधीशहरू डाआनन्दमोहन भट्टराई र तिलप्रसाद श्रेष्ठको पूर्ण इजलासले मुख्यमन्त्री थापाको नियुक्ति बदर गरिदिएको थियो। साथै ७ दिनको समय दिएर संविधानको धारा १६८ (२) अनुसार नयाँ सरकार गठनको प्रक्रिया अगाडि बढाउन प्रदेश प्रमुखको नाममा परमादेश दिएको थियो। सर्वोच्चको सोही आदेशबमोजिम प्रदेश प्रमुख पर्शुराम खापुङले सरकार गठनको आह्वान गरेका थिए। सभामुख बाबुराम गौतम पदबाट राजीनामा दिएर थापाको नेतृत्वमा सरकार गठन प्रक्रियामा सहभागी भएका थिए। गौतम सरकारका आर्थिक मामिला तथा योजना मन्त्री छन्। अहिले कोसीमा सभामुख खाली छ। सभामुख कुनै पनि दलले लिन मानिरहेका छैनन्। थापा साउन १६ गते पुन:मुख्यमन्त्री बने। मुख्यमन्त्री बनेको एक महिनाभित्र विश्वासको मत लिनुपर्ने संवैधानिक व्यवस्थाअनुसार थापाले भदौ ४ गते विश्वासको मत लिएका थिए। थापाले प्रदेशसभाबाट विश्वासको मत लिने क्रममा सभामुख इस्राइल मन्सुरीले समेत मत दिएका थिए। थापाले पाएको विश्वासको मत असंवैधानिक भएको दावी गर्दै एमालेका नेता कार्की रिट लिएर सर्वोच्च पुगेका थिए। रिटमा प्रदेश प्रमुख पर्शुराम खापुङ, मुख्यमन्त्री थापा, सभाध्यक्ष भएर सभामुखको भूमिका निर्वाह गरेका अध्यक्ष मण्डलका सदस्य इस्राइल मन्सुरी,अध्यक्ष मण्डलकी सदस्य एवं प्रदेशसभा सदस्य गीता तिमल्सिना र कोसी प्रदेशसभा सचिवालयलाई विपक्षी बनाइएको छ। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं लागेपछि मन्सुरीले सभाको अध्यक्षता गरेका थिए। मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
रुसबाट उच्चस्तरीय भ्रमणको तयारी भइरहेको छ : राजदूत नोभिकोभ,"काठमाडौं : नेपालका लागि रुसका राजदूत अलेक्सेई अलेक्सेयेभिच नोभिकोभले सभामुख देवराज घिमिरेसँग भेट गरेका छन् । आज बिहान सिंहदरबारमा भएको शिष्टाचार भेटमा दुई देशबीचको सम्बन्ध, संसदीय आदान प्रदान लगायतका विषयमा छलफल भएको सभामुखका प्रेस सल्लाहकार शेखर अधिकारीले जानकारी दिए। सभामुख घिमिरेले रुसी महासंघ नेपालको पुरानो मित्र भएको बताउँदै सन् १९५६ मा नेपालसँग दौत्य सम्बन्ध स्थापना भए पश्चात दुई देशबीचको सम्बन्ध सुमधुर रहेको उल्लेख गरे । उनले नेपालको विकास प्रक्रियामा रुसको सहयोग महत्वपूर्ण रहेको बताउँदै रुसी सहयोगका लागि नेपाल तथा नेपाली जनताको तर्फबाट आभार व्यक्त गरे । सभामुख घिमिरेले सन् २०१५ को भूकम्पको समयमा राहत र उद्धार तथा भुकम्पपछिको पुनःनिर्माणमा प्राप्त भएको रुसी सहयोग र कोभिड १९ संक्रमणको समयमा मूल्यवान सहयोग प्रदान गरेकोमा रुसी महासंघलाई धन्यवाद दिए । राजदूत नोभिकोभले गएको अप्रिलमा राष्ट्रिय सभाका अध्यक्ष गणेशप्रसाद तिमिल्सिनाको भ्रमण संसदीय आदान प्रदानका लागि महत्त्वपूर्ण रहेको बताए। उनले अध्यक्ष तिमिल्सिनाको भ्रमणमा भएको सहमति कार्यान्वयन गर्न रुसबाट उच्चस्तरीय भ्रमणको तयारी भएको जानकारी दिए ।"
५९ दिनपछि बागमती प्रदेशसभाको बैठक आज बस्दै,"हेटौंडा : गत असार २१ गते दुई वटा विधेयक पारित गरेर स्थगित भएको बागमती प्रदेश सभाको बैठक आज बस्दैछ । बैठक दिउँसो १ बजे बस्ने गरी आह्वान गरिएको प्रदेश सभा सचिवालयका प्रमुख सचिव कृष्णहरि खड्काले जानकारी दिए । खड्काका अनुसार आज बस्ने बैठकका लागि सम्भावित कार्यसूची तयार गर्न प्रदेश सभा सचिवालयले बिहान ११:३० बजे संसद् सचिवालयमा कार्य परामर्श व्यवस्थापन समितिको बैठक पनि आह्वान गरेको छ । करिब एक हप्तासम्म सञ्चालन हुने प्रदेश सभा बैठकमा शुन्य समय, विशेष समय र विभिन्न विधेयकमाथि छलफल हुने जनाइएको छ ।"
गण्डकी प्रदेशमा घरमा हुने प्रसूतिलाई शून्यमा झारिँदै,"गण्डकी : गण्डकीलाई पूर्ण संस्थागत सुत्केरीसुनिश्चितता भएको प्रदेश घोषणाका लागि विशेष अभियान थालिने भएको छ । गर्भवती तथा सुत्केरी अवस्थामा आउन सक्ने जटिलता न्यूनीकरण गर्न स्वास्थ्य सेवा र निगरानीको पहुँच अभिवृद्धि गरिने भएको हो । पछिल्लो जनसाङ्खिक तथा स्वास्थ्य सर्वेक्षणले गण्डकी प्रदेशमा संस्थागत प्रसूति हुने दर ९६ प्रतिशत देखाएको छ । गण्डकी प्रदेश स्वास्थ्य निर्देशनालयका निर्देशक खिमबहादुर खड्काले घरमा हुने प्रसूतिलाई शून्यमा झारिने बताए। प्रतिशतका हिसाबले त अहिले नै घोषणा गर्न पनि सकिन्छ, तर गर्भवती पहिचान गर्नु, सुत्केरी भएपछि ४२ दिनसम्म उनीहरुको विशेष स्वास्थ्य हेरचाह र उपचारमा सहज पहुँचको सुनिश्चितता हुनु मुख्य विशष हो, उनले भने, यसका लागि कार्यविधि तयार भइसकेको छ, प्रदेशभरि यो अभियान चल्छ । प्रदेशका केही वडा र स्थानीय तहले पूर्ण संस्थागत सुत्केरी सुनिश्चता भएको घोषणा गरिसकेका छन् । निर्देशक खड्काले तथ्याङ्कमा केही प्रतिशत अझै पनि स्वास्थ्य संस्था बाहिर सुत्केरी हुने गरेको देखिएको भन्दै छुटेकालाई स्वास्थ्य संस्थामा ल्याइने बताए । गर्भवती भएर स्वास्थ्य संस्थाको सम्पर्कमा आएका महिलालाई प्रोटोकलअनुसार गर्भ जाँच, सुरक्षित प्रसूति सेवा र सुत्केरी जाँचको सुनिश्चितता गर्नु नै यो अभियानको उद्देश्य हो, निर्देशक खड्काले भने, शिशु र मातृ मुत्युदर घटाउन यसले ठूलो मद्दत पुर्याउँछ । सामाजिक विकास तथा स्वास्थ्य मन्त्रालयका जनस्वास्थ्य प्रशासक सुरज गुरौले कोही पनि गर्भवती स्वास्थ्यकर्मी र स्वास्थ्य संस्थाको सम्पर्कबाट नछुटुन् भन्ने उद्देश्यले अभियान सुरु गर्न लागिएको बताए । गर्भवतीको पहिचान र निगरानी गर्न सफ्टवेयर प्रणाली अपनाउँदै छौँ, उनले भने, स्वास्थ्यकर्मीले घरघरै गएर गर्भवतीको विवरण ल्याउने र गर्भ जाँचका लागि स्वास्थ्य संस्था गएनगएको अनुगमन गर्नुहुन्छ । स्वास्थ्य प्रोटोकल अनुसार गर्भवतीले आठ पटक गर्भ जाँच गराउनुपर्ने जनस्वास्थ्य प्रशासक गुरौले उल्लेख गरे । सुत्केरी भइसकेपछि पनि तीन पटकसम्म स्वास्थ्य जाँच गराउनुपर्ने उनको भनाइ छ । पूर्ण संस्थागत सुत्केरी प्रदेश घोषणामात्र गरेर नहुने भन्दै उहाँले त्यसको निरन्तर सुनिश्चितता महत्वपूर्ण हुने बताए । पूर्ण संस्थागत प्रसूतिका लागि स्वास्थ्य संस्थामा स्रोतसाधनदेखि जनशक्तिको पनि सोहीअनुसार प्रबन्ध हुनुपर्छ, स्वास्थ्यकर्मीको दक्षता बढाउनुपर्छ, जनस्वास्थ्य प्रशासक गुरौले भने, स्वास्थ्य पूर्वाधारको तयारीदेखि जनचेतना अभिवृद्धिको कार्यक्रमलाई सँगसँगै समुदायमा लैजानुपर्छ ।  रासस"
निष्क्रिय भएका विधेयकलाई पुनः संसदमा पेश गर्न सरकारले आवश्यक गृहकार्य गरिरहेको छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले संविधान बमोजिम बन्न बाँकी रहेका कानुनहरूको निर्माण कार्यलाई सरकारले प्राथमिकताका साथ अगाडि बढाइरहेको बताएका छन्। संविधान बमोजिम बन्न बाँकी कानुनहरूको अध्ययन प्रतिवेदन, २०८० को सम्बन्धमा राष्ट्रिय सभाको बैठकलाई सम्बोधन गर्दै प्रधानमन्त्री दाहालले नेपाल सरकारले संविधान कार्यान्वयन कार्ययोजना बनाइ कानुन निर्माणको कार्यलाई प्राथमिकताका साथ अघि बढाउँदै गइरहेको बताएका हुन्। 'सङ्घीय लोकतान्त्रिक गणतन्त्रात्मक शासन व्यवस्था अङ्गिकार गरेको नेपालको संविधान जारी भएसँगै विभिन्न विषयमा यथाशीघ्र कानुनहरू निर्माण हुनुपर्ने हो। यही आवश्यकताको महशुस भइ नेपाल सरकारले संविधान कार्यान्वयन कार्ययोजना बनाइ कानुन निर्माणको कार्यलाई प्राथमिकताका साथ अघि बढाउँदै आएको छ, 'प्रधानमन्त्री दाहालले भने,'संविधान कार्यान्वयन गर्न बनाउनुपर्ने कानुनहरूको पहिचान तथा प्राथमिकीकरण गरी अधिकांश कानुनहरू निर्माण भइसकेका छन्।' मौलिक हक कार्यान्वयनका लागि आवश्यक पर्ने कानुन निर्माण तथा सुधारको कार्य मूलभूत रूपमा सम्पन्न भइसकेको प्रधानमन्त्रीको भनाइ छ । नेपालको संविधान जारी भएपछि हालसम्म नयाँ र संशोधनसमेत गरेर १९१ वटा ऐन निर्माण भएको प्रधानमन्त्रीले जानकारी दिए। विभिन्न मितिमा जारी भएका केही नेपाल ऐनलाई संशोधन गर्ने ऐनबाट प्रचलित कानुनहरूलाई नेपालको संविधान अनुकूल बनाउने कामसमेत सम्पन्न गरिएको प्रधानमन्त्रीले बताए। उनले नेपाल सरकारले सङ्घीय संसदमा पेश गरेका विभिन्न १५ वटा विधेयक संसदीय प्रक्रियामा रहेको र सङ्घीय निजामती सेवा विधेयक, विद्यालय शिक्षा सम्बन्धी विधेयक लगायतका महत्वपूर्ण विधेयकहरू छिट्टै सङ्घीय संसदमा पेश गर्ने गरी सरकारले प्रक्रिया अगाडि बढाइरहेको जानकारी दिए। नेपालको संविधान बमोजिम संघ, प्रदेश र स्थानीय तहको साझा अधिकारको सूचीमा रहेका तथा विकास निर्माणका कार्यसँग सम्बन्धित कतिपय कानुनहरू निर्माणको प्रक्रियामा रहेको प्रधानमन्त्रीले बताए। प्रधानमन्त्रीले भने,'अघिल्लो प्रतिनिधि सभामा पेश भइ सो सभाको कार्यकाल समाप्त भएका कारण स्वतः निष्क्रिय भएको हुँदा त्यसरी निष्क्रिय भएका विधेयकहरूलाई पुनः संसदमा पेश गर्नका लागि सरकारले आवश्यक गृहकार्य गरिरहेको अवगत गराउन चाहन्छु। '"
"दुवै सदनको बैठक बस्दै, के छन् एजेण्डा ?","काठमाडौं : संघीय संसद् अन्तर्गत दुवै सदनको बैठक बस्दैछ। प्रतिनिधिसभा र राष्ट्रियसभा बैठक दिउँसो १ बजे बस्नेछन्। आजको प्रतिनिधिसभा बैठकमा प्रधानमन्त्री तथा मन्त्रिपरिषद्को कार्यालय,कानुन न्याय तथा संसदीय मामिला मन्त्रालय र शिक्षा,विज्ञान तथा प्रविधि मन्त्रालयसम्बन्धी मौखिक प्रश्नहर सोधिने र तिनको उत्तर दिइने कार्यसूची छ। सभामुख देवराज घिमिरेले केही नेपाल ऐनलाई संशोधन गर्न बनेको विधेयक २०८० माथि विचार गरियोस् भन्ने प्रस्तावलाई निर्णयार्थ प्रस्तुत गर्ने संभावित कार्यसूचीमा उल्ले छ। यसैगरी राष्ट्रियसभा बैठकमा विधायन व्यवस्थापन समितिका सभापति जयन्ती देवी राईले संविधान अनुसार बन्न बाँकी कानुनहरूको अध्ययन प्रतिवेदन २०८० माथि छलफल गरियोस् भन्ने प्रस्ताव प्रस्तुत गर्ने कार्यसूची छ।"
नेपाल र भारतबीचको खेल हेर्न वीरगन्जका विद्यालयमा बिदा,"वीरगन्ज : वीरगन्ज महानगरपालिकाले नेपाल र भारतबीचको खेल हेर्नका लागि सोमबार दिउँसो २ बजेपछि विद्यालयहरु बन्द गर्ने भएको छ । एसिया कप क्रिकेट अन्तर्गत नेपाल र भारतबीचको खेल श्रीलंकाको क्यान्डीस्थित पल्लेके स्टेडियममा दिउँसो सवा ३ बजेदेखि सुरु हुँदैछ । खेल हेर्नकै लागि वीरगन्ज महानगरपालिकाको शिक्षा महाशाखाले सूचना जारी गरी सामुदायिक र संस्थागत विद्यालयहरु सोमबार दिउँसो २ बजेपछि बन्द गर्ने निर्णय गरेको हो । उक्त खेल हेर्नका लागि मधेस प्रदेशकै जनकपुरधाम उपमहानगरपालिकाले पनि २ बजेपछि त्यहाँ रहेका सबै विद्यालयहरु बन्द गर्ने निर्णय यसअघि नै गरिसकेको छ । सोमबारको खेल नेपाल र भारतका लागि निकै महत्वपूर्ण मानिएको छ। घरेलु टोली पाकिस्तानसँग पहिलो खेलमा पराजय बेहोरेको नेपाल भारतविरुद्ध जित निकाल्दै अघिल्लो चरणमा पुग्ने अभियानमा छ। वर्षाका कारण पहिलो खेलमा पाकिस्तानसँग अंक बाँडेको आठ पटकको विजेता भारतलाई पनि सोमबारको खेल जित्नैपर्ने दबाब छ। त्यसैले दुवै टोलीका लागि यो खेल गर या मरको स्थिति छ। नेपाल र भारतको सिनियर टोली पहिलो पटक आमनेसामने हुन लागेका हुन्। अन्तर्राष्ट्रिय क्रिकेट खेल्न थालेको करिब तीन दशकपछि नेपालको सिनियर टोलीले पहिलो पटक भारतसँग खेल्ने अवसर पाएको हो। त्यसैले छिमेकी राष्ट्र भारतसँगको खेललाई यादगार बनाउने अभियानमा नेपाल छ। तर, सोमबार हुने नेपाल र भारतबीचको खेल वर्षाले बिथोल्न सक्ने मौसमविद्ले जनाएका छन्। मौसम विभागका अनुसार केन्डीस्थित पाल्लेकेल अन्तर्राष्ट्रिय क्रिकेट रंगशालामा सोमबार ६० प्रतिशत वर्षाको सम्भावना रहेको छ। वर्षाका कारण खेल रद्द भएमा भारत सुपर फोरमा चरणमा पुग्नेछ। पाकिस्तान समूह विजेता बन्दा दुई अंकसहित भारत दोस्रो र एक अंकसहित नेपाल तेस्रो स्थानमा रहने छन्। एसिया कपको सर्वाधिक सफल टोली भारतलाई पराजित गर्न नेपालले निकै मेहनत गर्नुपर्ने आवश्यकता छ। बलिङ, फिल्डिङ र ब्याटिङमा सुधार गर्न सकेमा मात्रै नेपालले भारतलाई दबाबमा राख्दै जित निकाल्न सक्छ"
जसपाले तोक्यो मधेस प्रदेश समितिका जिल्ला इन्चार्ज र सह इन्चार्ज,"काठमाडौं : जनता समाजवादी पार्टी (जसपा) नेपालले मधेस प्रदेश समितिका आठवटा जिल्लामा इन्चार्ज र सह इन्चार्ज तोकेको छ । पार्टीका प्रचारप्रसार तथा प्रकासन विभाग प्रमुख पूर्ण बस्नेतका अनुसार सप्तरी जिल्लाको इन्चार्जमा बादलप्रसाद यादव र सह इन्चार्ज छेदी यादव, सिरहा जिल्लाको इन्चार्ज कौशलेन्द्र यादव र सह इन्चार्ज विष्णुकुमार साह, धनुषा जिल्लाको इन्चार्ज राजनारायण यादव र सह इन्चार्ज शैलेन्द्रकुमार यादव, महोत्तरी जिल्लाको इन्चार्ज अशोककुमार यादव र सह इन्चार्ज राजीवकुमार यादवलाई तोकिएको छ । यसैगरी सर्लाही जिल्लाको इन्चार्जमा रामआशिष यादव र सह इन्चार्ज सञ्चमाया मोक्तान, रौतहटको इन्चार्ज चन्देश्वर महतो र सह इन्चार्ज राजकुमार दास, बारा जिल्लाको इन्चार्ज सिहासन सा कलवार र सहइन्चार्ज सोहन शर्मा र पर्सा जिल्लाको इन्चार्जमा अधदभूषण यादव र सह इन्चार्ज दीपक यादव रहेका छन्।"
"एमाले लुम्बिनीमा जुटेन सहमति, कँडेल र रिजालले दिए उम्मेदवारी","बुटवल : नेकपा एमाले लुम्बिनी प्रदेश कमिटीको नेतृत्वका लागि नेताहरुको सर्वसम्मतको प्रयास सफल हुन सकेको छैन। प्रदेश कमिटी अध्यक्षका लागि नेताहरु केही दिनदेखि सहमतिको प्रयासमा लागेपनि अन्ततः निर्वाचन हुने भएको छ। अध्यक्ष पदका लागि निवर्तमान प्रदेश कमिटी अध्यक्ष पाल्पाका राधाकृष्ण कँडेल र केन्द्रिय सदस्य प्यूठानका हरिप्रसाद रिजालले उम्मेदवारी दर्ता गराएका छन्। बुटवलस्थित बुटवल मण्डवको अन्तराष्ट्रिय सम्मेलन केन्द्रमा बन्दसत्र जारी छ। कँडेल आफैँ पुगेर उम्मेदवारी दर्ता गराएका छन् भने रिजालले वारेसमार्फत आफ्नो उम्मेदवारी दिएका छन्। कँडेलले प्रस्तावकमा राजु श्रेष्ठ र समर्थनमा भोजराज पोखरेल छन् भने रिजालको प्रस्तावकमा एमाले प्यूठानका अध्यक्ष विजयविराज विष्ट र गुल्मीका अध्यक्ष बालसिँह काउँछा छन्। अध्यक्षसहित उपाध्यक्ष, सचिव, उपसचिवमा पनि आवश्यकभन्दा बढी उम्मेदवारी परेको निर्वाचन मण्डलले जनाएको छ। सोमबारदेखि मतदान प्रक्रिया सुरु हुने जनाइएको छ। निर्वाचनमा होमिने भएपछि यस निर्वाचनलाई प्रतिष्ठाको लडाइँको रुपमा नेताहरुले लिएका छन्। कँडेललाई पार्टी केन्द्रिय उपाध्यक्ष विष्णु पौडेल र रिजाललाई महासचिव शंकर पोखरेलको साथ छ। प्रथम अधिवेशनको उद्घाटन पार्टी अध्यक्ष केपी शर्मा ओलीले गरेका थिए। निर्वाचनमा १२ जिल्लाबाट १ हजार ४ जना प्रतिनिधिहरुले मतदान गर्नेछन्।"
शान्ति प्रक्रियाका बाँकी कामलाई टुंगोमा पुराउन सरकार प्रतिवद्ध : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले अन्तराष्ट्रिय प्रतिवद्धता, सर्वोच्च अदालतको आदेश र पीडितलाई न्याय हुनेगरी शान्तिप्रक्रियाका बाँकी कामलाई टुंगोमा पुराउन सरकार प्रतिवद्ध रहेको बताए। सोमबार काठमाडौंमा आयोजित नेपालमा संक्रमणकालीन न्यायसम्बन्धी कार्यक्रममा प्रधानमन्त्री दाहालले पीडितहरूलाई परिपूर्ति प्रदान गर्न र गम्भीर मानवअधिकार उल्लघनका दोषीहरूलाई न्यायको कठघरामा ल्याउन सङ्क्रमणकालीन न्याय सम्बन्धी प्रक्रियालाई टुंगोमा पुराउन सरकार प्रतिवद्ध रहेको बताएका हुन् । नयाँ संविधान आफैमा शान्ति सम्झौताको उपज भएको भन्दै प्रधानमन्त्री प्रचण्डले संविधानमा उल्लेख संवैधानिक प्रतिबद्धता जनआन्दोलन र जनयुद्धका कारण मात्र सम्भव भएको बताए। पीडितलगायत सम्बन्धित सरोकारवालासँग परामर्श गरी संक्रमणकालीन न्यायसम्बन्धी विधेयकलाई समयसापेक्ष अघि बढाएको र संसदीय समितिबाट नै यसमा देखिएका जटिलताहरू समाधान हुने उनले दावी गरे। त्यस्तै,प्रधानमन्त्री प्रचण्डले सबै पक्षलाई न्याय दिँदै संक्रमणकालीन न्यायसँग सम्बन्धीत विषयलाई निष्कर्षमा पुराउन पीडित, नागरिक समाज, राजनीतिक दल र अन्तर्राष्ट्रिय समुदायलगायत समाजका सबै क्षेत्रबाट बलियो सहयोग आवश्यक रहेको धारणा राखे।"
कोसी सरकारविरुद्धको रिटको सुनुवाइ सर्वोच्च अदालतको पूर्ण इजलासमा सुरू,"काठमाडौं : कोसी सरकारविरुद्ध परेको रिटमाथि पूर्ण इजलासमा सुनुवाइ भइरहेको छ। सर्वोच्च अदालतले रिट निवेदनको सुनुवाइका लागि तीन सदस्यीय पूर्ण इजलास गठन गरेको छ। पूर्ण इजलासमा न्यायाधीशहरू सपना प्रधान मल्ल,कुमार चुडाल र नहकुल सुवेदी रहेका छन्। आइतबार कोसी प्रदेशका मुख्यमन्त्री उद्धव थापाविरुद्ध परेको रिटमाथि सुनुवाइ गर्दै न्यायाधीश मल्ल र सुष्मालता माथेको संयुक्त इजलासले रिट पूर्ण इजलासमा पठाउने आदेश दिएको थियो। सोही आदेशबमोजिम रिट सुनुवाइका लागि सर्वोच्चले तीन सदस्यीय पूर्ण इजलास गठन गरेको हो। इजलासमा आजदेखि निवेदनमा सुनुवाइ हुनेछ। कोसीमा मुख्यमन्त्री उद्धव थापाले पाएको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यन्त्री हिक्मतकुमार कार्कीले रिट दायर गरेका थिए। यस अगाडि पनि सर्वोच्चले कोशी सरकारको मुख्यमन्त्रीमा थापाको नियुक्ति बदर गरिदिएको थियो। २१ असारमा कांग्रेस संसदीय दलका नेता थापाले मुख्यमन्त्री पदमा दावी गर्दा सभामुख बाबुराम गौतमको समेत समर्थन पेश गरेका थिए। तटस्थ भूमिकामा रहेका सभामुखको समर्थनबाट सरकार बन्नु गैरकानुनी भन्दै नेकपा एमाले संसदीय दलका नेता हिक्मतकुमार कार्कीले सर्वोच्चमा रिट दिएका थिए। त्यतिबेला न्यायाधीश ईश्वरप्रसाद खतिवडासहित न्यायाधीशहरू डाआनन्दमोहन भट्टराई र तिलप्रसाद श्रेष्ठको पूर्ण इजलासले मुख्यमन्त्री थापाको नियुक्ति बदर गरिदिएको थियो। साथै ७ दिनको समय दिएर संविधानको धारा १६८ (२) अनुसार नयाँ सरकार गठनको प्रक्रिया अगाडि बढाउन प्रदेश प्रमुखको नाममा परमादेश दिएको थियो। सर्वोच्चको सोही आदेशबमोजिम प्रदेश प्रमुख पर्शुराम खापुङले सरकार गठनको आह्वान गरेका थिए। सभामुख बाबुराम गौतम पदबाट राजीनामा दिएर थापाको नेतृत्वमा सरकार गठन प्रक्रियामा सहभागी भएका थिए। गौतम सरकारका आर्थिक मामिला तथा योजना मन्त्री छन्। अहिले कोसीमा सभामुख खाली छ। सभामुख कुनै पनि दलले लिन मानिरहेका छैनन्। थापा साउन १६ गते पुन:मुख्यमन्त्री बने। मुख्यमन्त्री बनेको एक महिनाभित्र विश्वासको मत लिनुपर्ने संवैधानिक व्यवस्थाअनुसार थापाले भदौ ४ गते विश्वासको मत लिएका थिए। थापाले प्रदेशसभाबाट विश्वासको मत लिने क्रममा सभामुख इस्राइल मन्सुरीले समेत मत दिएका थिए। थापाले पाएको विश्वासको मत असंवैधानिक भएको दावी गर्दै एमालेका नेता कार्की रिट लिएर सर्वोच्च पुगेका थिए। रिटमा प्रदेश प्रमुख पर्शुराम खापुङ, मुख्यमन्त्री थापा, सभाध्यक्ष भएर सभामुखको भूमिका निर्वाह गरेका अध्यक्ष मण्डलका सदस्य इस्राइल मन्सुरी,अध्यक्ष मण्डलकी सदस्य एवं प्रदेशसभा सदस्य गीता तिमल्सिना र कोसी प्रदेशसभा सचिवालयलाई विपक्षी बनाइएको छ। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं लागेपछि मन्सुरीले सभाको अध्यक्षता गरेका थिए। मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
खोलाले बगाउँदा दाजु बहिनीको मृत्यु,रुकुमपश्चिम : रुकुम पश्चिममा खोलाले बगाउँदा दुई बालबालिकाको मृत्यु भएको छ। चौरजहारी नगरपालिका६ घर्तीकाँडाका १० वर्षीय मनोज बुढाथोकी र ६ वर्षीया भावना बुढाथोकीको मृत्यु भएको जिल्ला प्रहरी कार्यालय रुकुम पश्चिमका सूचना अधिकारी प्रहरी निरीक्षक विष्णुप्रसाद श्रेष्ठले जानकारी दिए। उनका अनुसार मनोज र भावना एकै घरका दाजु बहिनी रहेका छन्। आइतबार अपराह्न विद्यालयबाट घर फर्किने क्रममा नाउला खोलामा आएको बाढीले बगाउँदा उनीहरुको मृत्यु भएको हो। मनोजको एक सय ५० मिटर र भावनाको शव आठ सय मिटर तल फेला फरेको थियो। प्रहरीका अनुसार बाढी आएको बेला खोला तर्ने क्रममा दुई दाजुबहिनी बगेका हुन्। उनीहरू आधारभूत विद्यालय घर्तीकाँडामा कक्षा ३ र कक्षा १ मा पढ्थेँ। आइतबार रुकुम पश्चिममा दिउँसो हावाहुरीसँगै वर्षा भएको थियो।
प्रधानमन्त्रीलाई ज्ञानेन्द्र शाहीको प्रश्न : क्रिकेट खेलाडीलाई दिने भनिएको रकम किन रोकेको ?,"काठमाडौं : राप्रपाका सांसद ज्ञानेन्द्रबहादुर शाहीले क्रिकेट खेलाडीले पाउनुपर्ने रकम अबिलम्ब उपलब्ध गराउन सरकारको ध्यानाकर्षण गराएका छन्। प्रतिनिधिसभाको सोमबारको बैठकमा सांसद शाहीले प्रधानमन्त्री पुष्पकमल दाहाल प्रचण्डले क्रिकेट खेलाडीलाई पुरस्कार उपलब्ध गराउने घोषणा गरेपनि अहिलेसम्म खेलाडीको खातामा एक पैसा पनि नआएको भन्दै खेलाडीले पाउनुपर्ने रकम अबिलम्ब उपलब्ध गराउन सरकारको ध्यानाकर्षण गराएका हुन्। 'प्रधानमन्त्रीले पटकपटक गरी १७१७लाख दिने वाचा दिनुभयो। खातामा एक रकम पैसा आएको छैन। भोकभोकै खेलिरहेका छन्,'उनले भने,'तर पनि भोकभोकै पेटमा खेलिरहेका छन्।' उनले खेलाडीलाई दिने भनिएको रकम रोकिएर राख्नुको कारण समेत माग गरे। शुभकामना मात्रै दिएर खेलाडीको मनोबल उच्च नहुने भन्दै राप्रपाका सांसद शाहीले उत्कृट नजिता निकाल्न अभावलाई हटाउने काम पनि राज्यले गर्नुपर्ने बताए। सांसद शाहीले भोको पेटले राष्ट्रवादलाई कहाँसम्म धान्ने भन्ने प्रश्नचिन्ह खडा भएको बताए।"
कोशी सरकारविरुद्धको रिटको आज पूर्ण इजलासमा सुनुवाइ हुँदै,"काठमाडौं : कोसी सरकारविरुद्धको रिटको अन्तिम सुनुवाइ आज पूर्ण इजलासमा हुने भएको छ। सर्वोच्च अदालतका न्यायाधीशद्वय सपना प्रधान मल्ल र सुष्मालता माथेमाको आइतबारको इजलासले रिट अन्तिम सुनुवाइका लागि सोमबारको पूर्ण इजलासमा पठाउने निर्णय गरेको हो। आदेशमा भनिएको छ, 'प्रस्तुत मुद्दामा जटिल कानुनी प्रश्न समावेश भएको देखिएको र त्यसको निराकरण पूर्ण इजलासबाट हुन उपयुक्त देखिएकाले सर्वोच्च अदालत नियमावली २०७४ को नियम २३ (२) (ग) बमोजिम मिति २०८००५१८ गते पूर्ण इजलासमा पेस हुनेगरी पेसी तोकी नियामुअनुसार पेस गर्नु ।' यसअघि शुक्रबार न्यायाधीश ईश्वरप्रसाद खतिवडा र माथेको इजलासमा पेशी तोकिए पनि हेर्न 'नमिल्ने'मा राखिएपछि आजका लागि सुनुवाइ हुने भनिएको थियो। न्यायाधीश खतिवडाले प्राम्भिक सुनुवाइका क्रममा आफूले अन्तरिम आदेश दिइसकेकाले पूर्णसुनुवाइका लागि इजलासमा बस्न नमिल्ने बताएपछि शुक्रबार सुनुवाइ स्थगित भएको थियो। भदौ ७ गते सो रिटमाथि प्रारम्भिक सुनुवाइ गर्दै न्यायाधीश खतिवडाको इजलासले कारण देखाउ आदेश जारी गर्दै रिटको अन्तिम टुंगो नलागुन्जेलसम्म दीर्घकालीन असर पर्ने प्रकृतिका कुनै पनि निर्णय नगर्न कोसी प्रदेश सरकारलाई अन्तरिम आदेश दिएको थियो। कोसीमा मुख्यमन्त्री उद्धव थापाले पाएको विश्वासको मत असंवैधानिक भएको दाबी गर्दै एमाले कोसी प्रदेश संसदीय दलका नेता एवं पूर्वमुख्यन्त्री हिक्मतकुमार कार्कीले रिट दायर गरेका थिए। यस अगाडि पनि सर्वोच्चले कोशी सरकारको मुख्यमन्त्रीमा थापाको नियुक्ति बदर गरिदिएको थियो। २१ असारमा कांग्रेस संसदीय दलका नेता थापाले मुख्यमन्त्री पदमा दावी गर्दा सभामुख बाबुराम गौतमको समेत समर्थन पेश गरेका थिए। तटस्थ भूमिकामा रहेका सभामुखको समर्थनबाट सरकार बन्नु गैरकानुनी भन्दै नेकपा एमाले संसदीय दलका नेता हिक्मतकुमार कार्कीले सर्वोच्चमा रिट दिएका थिए। त्यतिबेला न्यायाधीश ईश्वरप्रसाद खतिवडासहित न्यायाधीशहरू डाआनन्दमोहन भट्टराई र तिलप्रसाद श्रेष्ठको पूर्ण इजलासले मुख्यमन्त्री थापाको नियुक्ति बदर गरिदिएको थियो। साथै ७ दिनको समय दिएर संविधानको धारा १६८ (२) अनुसार नयाँ सरकार गठनको प्रक्रिया अगाडि बढाउन प्रदेश प्रमुखको नाममा परमादेश दिएको थियो। सर्वोच्चको सोही आदेशबमोजिम प्रदेश प्रमुख पर्शुराम खापुङले सरकार गठनको आह्वान गरेका थिए। सभामुख बाबुराम गौतम पदबाट राजीनामा दिएर थापाको नेतृत्वमा सरकार गठन प्रक्रियामा सहभागी भएका थिए। गौतम सरकारका आर्थिक मामिला तथा योजना मन्त्री छन्। अहिले कोसीमा सभामुख खाली छ। सभामुख कुनै पनि दलले लिन मानिरहेका छैनन्। थापा साउन १६ गते पुन:मुख्यमन्त्री बने। मुख्यमन्त्री बनेको एक महिनाभित्र विश्वासको मत लिनुपर्ने संवैधानिक व्यवस्थाअनुसार थापाले भदौ ४ गते विश्वासको मत लिएका थिए। थापाले प्रदेशसभाबाट विश्वासको मत लिने क्रममा सभामुख इस्राइल मन्सुरीले समेत मत दिएका थिए। थापाले पाएको विश्वासको मत असंवैधानिक भएको दावी गर्दै एमालेका नेता कार्की रिट लिएर सर्वोच्च पुगेका थिए। रिटमा प्रदेश प्रमुख पर्शुराम खापुङ, मुख्यमन्त्री थापा, सभाध्यक्ष भएर सभामुखको भूमिका निर्वाह गरेका अध्यक्ष मण्डलका सदस्य इस्राइल मन्सुरी,अध्यक्ष मण्डलकी सदस्य एवं प्रदेशसभा सदस्य गीता तिमल्सिना र कोसी प्रदेशसभा सचिवालयलाई विपक्षी बनाइएको छ। प्रदेशसभा बैठक आह्वान गरेर बिरामी परेको भन्दै उपसभामुख सिर्जना दनुवार काठमाडौं लागेपछि मन्सुरीले सभाको अध्यक्षता गरेका थिए। मुख्यमन्त्रीको विश्वासको मतसम्बन्धी प्रस्तावमा मत विभाजनपछि दिएको मत सच्याउने समयमा सभाध्यक्षको आसनमा नेकपा (माओवादी केन्द्र)की प्रदेशसभा सदस्य गीता तिम्सिनालाई बोलाउँदै मन्सुरी मतदान प्रक्रियामा सहभागी भएका हुन्। उनकै मतका आधारमा मुख्यमन्त्री थापाले ४७ मत पाए। विपक्षमा ३० मत परेको थियो।"
मेयर बालेनको अराजक आक्रोश,"काठमाडौं : काठमाडौं महानगरपालिकाका मेयर बालेन्द्र साह (बालेन) को पछिल्लो अभिव्यक्ति संविधान एवं नैतिकताविपरीत रहेको कानुनविद्हरू बताउँछन्। मेयर बालेनले शनिबार साँझ सामाजिक सञ्जालमा सिंहदरबारमा आगो लगाइदिने धम्की दिँदै सरकारलाई चोर भनेर गाली गरेका थिए। सरकारलाई चोरको संज्ञा दिँदै महानगरको गाडी रोकिए सिंहदरबारमा आगो लगाइदिने शाहले धम्कीपूर्ण अभिव्यक्ति दिनु गैरकानुनी भएको कानुनविद्को तर्क छ। संवैधानिक कानुन व्यवसायी मञ्चका अध्यक्ष डा दिनेश त्रिपाठीले जनप्रतिनिधि साहको अभिव्यक्ति गैरकानुनी, अशिष्ट र आपत्तिजनक भएको बताए। नेपालको संविधानले विचार र अभिव्यक्ति स्वतन्त्रताको हक प्रदान गरेको छ। तर, यो स्वतन्त्रता निरपेक्ष होइन। यसको पनि सीमितता छ, वरिष्ठ अधिवक्ता त्रिपाठीले भने, अभिव्यक्ति स्वतन्त्रता हिंसा, अराजकता निम्त्याउनका लागि होइन। सार्वजनिक नैतिकता र शिष्टाचारको प्रतिकूलताविपरीत अभिव्यक्ति दिन पाइँदैन। एक साताअघि सुत्केरी पत्नी सविना काफ्ले चढेको महानगरको गाडीलाई ट्राफिक प्रहरीले रोकेर चेकजाँच गरेपछि मेयर शाहले आक्रोशित हुँदै स्टाटस लेखेका थिए। भदौ १६ गते राति सामाजिक सञ्जालमा उनले लेखेका थिए, आजका लागि केही भएन। भोलिबाट महानगरको कुनै पनि गाडी सरकारबाट रोकियो भने सिंहदरबारमा आगो लगाइदिन्छु। याद राख चोर सरकार। परिवारको एक सदस्यलाई परेको सामान्य समस्यामा नै एक जनप्रतिनिधि यसरी आक्रोशित हुँदै मुलुककै प्रशासनिक निकाय जलाउन धम्कि दिनु अराजकताको परकाष्ट भएको महानगरकै एक अधिकृत बताउँछन्। भन्छन्, उनी त मेयर हुन्, जनप्रतिनिधि हुन्, यसरी परिवारमा परेको समस्यालाई लिएर एकैपटक पत्रो आक्रोशित हुनुपर्ने आवश्यकता थिएन। यो उनको अपरिपक्कता हो। बालेनकी श्रीमती काफ्लेले आफ्नो स्वास्थ्य परीक्षण र एनआईसीयूमा भर्ना रहेको शिशुलाई स्तनपान गराई फर्किने क्रममा रातको करिब ९ बजे कोटेश्वरमा ट्राफिक प्रहरीले काफ्ले चढेको सवारी चेकजाँच गरेका थिए। उक्त चेकजाँचपछि मेयर शाहले आपत्ति व्यक्त गर्दै स्टाटस लेखेका थिए। वरिष्ठ अधिवक्ता त्रिपाठीले ट्राफिक प्रहरीले जोसुकैको गाडी रोकेर जाँच गर्न सक्ने बताए। उनले भने, शनिबार बिदाको दिन गुडेको सरकारी गाडीलाई ट्राफिकले रोकेर सोध्न किन नपाउने ? मेयर मात्र होइन मन्त्रीको गाडीलाई पनि रोक्नुपर्छ। विकसित मुलुकमा कतिपय मन्त्री ट्राफिकको कारबाहीमा परेका उदाहरण छन्। अधिवक्ता गणेश वलीले साहको अभिव्यक्ति अपरिपक्वताको दृष्टान्त भएको बताए। ट्राफिक प्रहरीले आफ्नो भूमिका र कर्तव्य पूरा गरेको हो। अधिवक्ता वलीले भने, महानगरपालिकाको प्रमुखका रूपमा रहेको व्यक्तिबाट गैरजिम्मेवार र कानुनविपरीत अभिव्यक्ति आउनु दुःखद् हो। अधिवक्ता ओलीले कानुनको पालना गराउने निकायप्रति जनआस्था ह्रास हुने गरी अभिव्यक्ति दिनु आपत्तिजनक भएको बताए। अनावश्यक केरकार भएको प्रष्टोक्ति महानगर प्रमुख साहको सचिवालयका तर्फबाट स्वकीय सचिवले आइतबार विज्ञप्ति जारी गर्दै प्रहरीद्वारा मेयर पत्नीमाथि अनावश्यक केरकार भएको जनाएका छन्। सुत्केरी अवस्थामा रहेकी मेयर पत्नी सबिनाको शनिबार बेलुकी ७ बजे स्वास्थ्यमा एकाएक जटिलता आएर जोखिमयुक्त स्थिति देखिएको र महानगरपालिकाको सरकारी गाडी प्रयोग गरेर अस्पताल लगिएको विज्ञप्तिमा उल्लेख छ। प्रहरीले सामान्य मानवीय संवेदनशीलताको समेत कत्ति पनि ख्याल नराखी करिब ७ मिनेट गाडीलाई सडक किनारामा राख्न लगाई असान्दर्भिक र मनोमानी प्रश्न गरे, विज्ञप्तिमा भनिएको छ, सवारी जाँच गर्ने विधि र प्रक्रिया अवलम्बन नगरी प्रहरीले ढोका खोल, के हो ? कहाँ हो ? यस्तोत्यस्तो गर्ने भन्दै पछिल्लो सिटमा सवार सुत्केरी सबिना काफ्लेलाई अनावश्यक केरकार गरेको थियो। सवारीचालकले आफ्नो परिचयपत्र देखाएको नगर प्रमुखसहितको परिचय खुलाएपछि जाँचमा रहेका प्रहरीको व्यवहार झन् बढी आक्रामक भएको विज्ञप्तिमा उल्लेख छ। प्रशव पीडा र शारीरिक समस्यामा एवं नवजात शिशुको स्वास्थ्य अवस्थाले चिन्तित मेयरपत्नीमाथि प्रहरीबाट गरिएको व्यवहार असभ्य र खेदजनक रहेको विज्ञप्तिमा जनाइएको छ। विज्ञप्तिमार्फत सोधपुछ गर्ने आचरणमा सुधार हुनु जरुरी छ रहेको र प्रहरीबाट सबै सधैं सुरक्षित हुन्छन् भन्ने विश्वास जगाउनुपर्छ भन्ने सुझाव दिइएको छ। यस्तै विज्ञप्तिमा मानवीय संवेदनासँग जोडिएका यस्ता विषयमा समाचार संकलन, प्रकाशन र प्रसारण गर्नुअघि मानवीयताका कोणबाट विषयलाई हेर्न, यसले व्यक्ति तथा परिवारको मानसिक अवस्थामा पार्ने नकारात्मक असरप्रति पूर्वानुमान गर्न पनि आग्रह गरिएको छ।"
तीन स्थानमा स्वास्थ्य सामग्रीहरू प्रदान,"नुवाकोट : नुवाकोटको विभिन्न तीन स्थानमा स्वास्थ्य सामग्री प्रदान गरिएको छ। यशोदादेवीभगवानसिंह केसी मेमोरियल ट्रष्टले नुवाकोटको विदुर नगरपालिकाको तुप्चे र बेलकोटगढीको जिलिङ र कुमरीमा गाउँमै पुगेर सामग्री हस्तान्तरण गरेको हो। ट्रष्टका अध्यक्ष डा केदारनरसिंह केसीले स्वास्थ्य सामग्रीहरू हस्तान्तरण गरे। स्वास्थ्य सामग्रीहरू विदुर७ तुप्चे साहुगाउँ, बेलकोटगढी२ कुमरी र बेलकोटगढी९ जिलिङमा हस्तान्तरण गरिएको हो। औषधि तथा विविध उपकरणहरू हस्तान्तरण गर्दै ट्रष्टका अध्यक्ष डा केदारनरसिंह केसीले स्वास्थ्य क्षेत्र अझै पनि जनताको पहुँचभन्दा बाहिर रहेका कारण उनीहरूको सुविधाका लागि स्वास्थ्य सामग्रीहरू प्रदान गरिएको बताए।"
"अर्घाखाँचीमा चट्याङले एक जनाको मृत्यु, ४ जना गम्भीर घाइते","अर्घाखाँची : अर्घाखाँची मालारानीको गोखुंगामा आज दिउँसो परेको चट्याङ लागेर एक जनाको मृत्यु भएको छ। ४ जना गम्भीर घाइते भएका छन्। मालारानी गाउँपालिका९ गोखुंगा सेपानेमा दिउँसो साढे २ बजेको समयमा परेको चट्याङले स्थानीय २० वर्षीय मिलन खनालको मृत्यु भएको हो। उपचारका लागि अर्घाखाँची अस्पताल सन्धिखर्कमा ल्याइएकोमा उपचारका क्रममा खनालको मृत्यु भएको जिल्ला प्रहरी कार्यालय अर्घाखाँचीका प्रमुख डीएसपी मुकुन्द रिजालले बताए। चट्याङ लागेर गम्भीर घाइते भएका दामोदर खनाल, जेमबहादुर पुन, चन्द्रबहादर पुन र लिलबहादुर पुन ४ जनालाई उपचारका लागि लुम्बिनी अञ्चल अस्पताल बुटवल रिफर गरिएको छ।"
बैतडीमा करेन्ट लागेर एक महिला गम्भीर घाइते,बैतडी : बैतडीको डिलासैनी गाउँपालिकामा करेन्ट लागेर एक महिला गम्भीर घाइते भएकी छन्। डिलासैनी गाउँपालिका६ बांगाबगडका अम्मर नाथकी ४० वर्षीया श्रीमती कलावती नाथ करेन्ट लागेर गम्भीर घाइते भएकी हुन्। सोमबार दिउँसो १ बजेको समयमा घाँस काटेर फर्किने क्रममा जमिन नजिकै लत्किएको तारमा घाँसको भारीले छुँदा करेन्ट लागेर गम्भीर घाइते भएका जिल्ला प्रहरी कार्यालय बैतडीका प्रवक्ता प्रहरी निरीक्षक खेम बिक्रम केसीले जानकारी दिए। घाइतेलाई नेपाली सेनाको हेलिकोप्टरमार्फत नेपालगन्ज रेफर गरिएको उनले बताए। उनका आफन्त तिलक सिंह मालका अनुसार विद्युत वितरण केन्द्रको लापरबाहीका कारण करेन्ट लागेको बताए। घाँसको भारीले छोइने तरिकाले विद्युत लाइन विस्तार गरिएको उनले बताए।
बुस्टर डोज अभियान यही भदौ २५ गतेदेखि,"काठमाडौं : जिल्ला स्वास्थ्य कार्यालय, काठमाडौंले कोरोना भाइरस विरुद्धको खोप अभियान पुनः सञ्चालन गर्ने भएको छ। स्वास्थ्य कार्यालय सूचना अधिकारी अन्जना खड्काले कोरोना भाइरस विरुद्धको बुस्टर डोज धेरै मानिसहरुले लगाउन छुटेकाले पुनः अभियान सञ्चालन गर्न थालिएको जानकारी दिए। कार्यालयले स्थानीय तहसँगको छलफलपछि खोप अभियान सञ्चालन गर्न लागिएको हो। उनका अनुसार अभियान यही भदौ २५ देखि ३० गतेसम्म सञ्चालन हुनेछ छ। यसअघि बुस्टर डोज लगाउन छुटेकाले लगाउन बाँकी रहेकाले यही भदौ ५ देखि भदौ ११ गतेसम्म सञ्चालन गरिएको थियो। कार्यालयका खोप फोकल पर्सन तुलसी सुवेदीका अनुसार अहिले पनि अभियानका क्रममा खोप लगाउन छुटेका १२ वर्षदेखि माथिका सबैलाई पहिलो, दोस्रो मात्राको साथै पहिलो बुस्टर डोज र दोस्रो बुस्टर डोज लगाइनेछ। उनले दोस्रो बुस्टर लगाउने संख्या कम भएकाले पनि अभियान सञ्चालन गर्नुपरेको बताए। बुस्टर डोज लगाउन छुट भएकालाई खोप लगाउन आग्रह गरिएको छ। कार्यालयले प्राथमिक स्वास्थ्य केन्द्र र स्वास्थ्य संस्थाहरु, सामुदायिक विद्यालय, नगर अस्पतालहरु र सरकारी तथा गैरसरकारी अस्पतालमा खोप लगाइनेछ। यसअघि नियमित रुपमा कार्यालयले वीर अस्पताल, त्रिवि शिक्षण अस्पताल, पाटन स्वास्थ्य विज्ञान प्रतिष्ठान, सशस्त्र प्रहरी अस्पताल, नेपाल प्रहरी अस्पताल लगायतका अस्पतालबाट खोप उपलब्ध गराउँदै आएको थियो। अहिले कोरोना भाइरसको संक्रमण ह्वात्तै घटेको छ। हिजो भदौ १७ गते एक सय २८ जनामा गरिएकामा परीक्षणमा संक्रमित संख्या शून्य रहेको थियो।"
विराटनगरमा कलेज बसको ठक्करबाट साइकलयात्रीको मृत्यु,विराटनगर : विराटनगरको रानीविराटनगर सडकखण्डमा कलेज बसले ठक्कर दिँदा सोमबार साइकलयात्रीको मृत्यु भएको छ। प्रहरीका अनुसार नेशनल एकेडेमी कलेजको ग १ ख ७६९९ नम्बरको बसले साइकललाई ठक्कर दिँदा दुर्घटना भएको हो। सडक क्रस गर्दै पश्चिमबाट पूर्वतर्फ जाँदै गरेको साइकललाई दक्षिणबाट उत्तरतर्फ आउँदै गरेको बसले विराटनगर महानगरपालिका१३ मा ठक्कर दिएको थियो। दुर्घटनास्थल कोसी प्रदेशका मुख्यमन्त्रीको निवासअगाडि पर्छ। दुर्घटनामा परेर मोरङको रंगेली नगरपालिका१ का ६२ वर्षीय गणेश श्रेष्ठको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार विद्यार्थी बोकेर रानीबाट विराटनगरतर्फ आउँदै गरेको बसले बिहान ११:३० बजेतिर ठक्कर दिँदा साइकलमा यात्रा गरिरहेका श्रेष्ठ गम्भीर घाइते भएका थिए। उनको उपचारका क्रममा न्युरो अस्पतालमा साँझ ५:३० बजेतिर मृत्यु भएको दाहालले बताए। बस र चालक विराटनगर३ का ५६ वर्षीय दलबहादुर कार्कीलाई नियन्त्रणमा लिएर घटनाको अनुसन्धान सुरु गरिएको प्रहरीले जनाएको छ।
वीरगन्जमा अवैध रुपमा सञ्चालित ५ वटा कलेजमा सिल,"वीरगन्ज : वीरगन्ज महानगरपालिकाले अनुमतिविना सञ्चालित पाँचवटा कलेजमा सिल गरेको छ। महानगरद्वारा गठित नियमन समितिले गत बुधबारदेखि सोमबारसम्म ८ दिनमा वीरगन्जमा अनुमति बेगर सञ्चालित पाँचवटा कलेजमा सिल गरेको हो। सोमबार पनि जिल्ला समन्वय समिति पर्साका सभापति निरञ्जन साह सोनार (अजय सर्राफ)को नेतृत्वमा खटिएको टोलीले वीरगन्ज१६ गहवास्थित माईस्थान बाल विद्या मन्दिर इन्दु लाखे आधारभूत विद्यालयमा अवैध रूपमा सञ्चालित अन्नपूर्ण कलेजमा सिल गरेको हो। कलेज सञ्चालनका लागि आवश्यक अनुमति समेत नलिएर अवैध रूपमा विद्यालय भवनमाथि कब्जा जमाएको पाइएपछि महानगरले कलेजमा सिल गरेको समितिका संयोजक इश्वरचन्द्र यादवले बताए। नियमन समितिले विद्यालय भवनको मुख्य प्रवेशद्वारमा सिल गरेको यादवले जानकारी दिए। त्यस्तै सोमबारनै महानगरको नियमन समितिले वीरगञ्ज महानगरपालिका११ स्थित युनिभर्सल एकेडेमी कलेजमा पनि सिल गरेको यादवले बताए।युनिभर्सल एकेडेमीले पनि कलेज सञ्चालनका लागि आवश्यक अनुमति नलिएको पाइएपछि महानगरले सिल गरेको यादवले जानकारी दिए। यसअघि भदौ १३ गते पनि वीरगन्ज महानगरकै टोलीले आवश्यक अनुमति नलिएको भन्दै वीरगन्ज स्कुल अफ ल, इम्पेरियल कलेज र बिजी बी किड्समा पनि सिल गरेको थियो। नियमन समितिमा वडा नम्बर १६ का वडाध्यक्ष परशुराम चौरसिया, महानगरको शिक्षा महाशाखाकी अधिकृत सिर्जना बुढाथोकी, मेयरका जनसम्पर्क सल्लाहकार नवराज फुयाँल, नगर प्रहरी इन्चार्ज हरि भुसाल, जिल्ला प्रशासन कार्यालय पर्साका प्रतिनिधि ब्रह्मदेव प्रसाद यादव लगायतको सहभागिता थियो।"
कुखुराका चल्ला वितरण,"स्याङ्जा : पुतलीबजार नगरपालिका १२ पेल्काचौरका ३० विपन्न परिवारलाई कुखुराका चल्ला वितरण गरिएको छ। राङ्खोला सामुदायिक सिकाइ केन्द्रले कुखुराका चल्ला, दाना र औषधि वितरण गरेको हो। नगरप्रमुख तुलसीराम रेग्मीले नमुनाका रुपमा उपलब्ध गराइएका चल्लाका पालनपोषण गर्दै राम्रो आयआर्जन बढाउने किसानका लागि आउँदो दिनमा नगरपालिकाको पनि सहयोग रहने बताए।"
एक शिक्षकको मृत्युमा पालिकाभरिका ३९ वटै विद्यालय बन्द,"गोरखा : गोरखाका एक शिक्षकको मृत्यु हुँदा पालिकाभरिका ३९ वटै विद्यालय बन्द गरिएको छ। बारपाक सुलीकोट गाउँपालिका४ को सौरपानी सामुदायिक स्मृति विद्यालयका शिक्षक रामकुमार श्रेष्ठको निधन हुँदा सबै विद्यालयमा सार्वजनिक बिदा गरिएको हो। विगत दुई वर्षदेखि पेटको समस्याले ग्रस्त शिक्षक श्रेष्ठको सोमबार बिहान पाटन अस्पतालमा निधन भएको थियो। गाउँपालिकाका प्रमुख प्रशासकीय अधिकृत तुलसीराम आचार्यले सार्वजनिक सूचना जारी गरी सोमबार पालिकाभरिका सबै विद्यालय बन्द गरिएको हो। पालिकाको सूचनापछि सो पालिकाभरिका ३७ वटा सामुदायिक र दुईवटा निजी विद्यालय सोमबार बन्द भएका छन्। पालिकाका अध्यक्षज्यूले बन्द गर्न भन्नु भएको थियो, त्यसैले मैले सूचना जारी गरेको हुँ, प्रमुख प्रशासकीय अधिकृत आचार्यले भने। तर पालिकाका प्रमुख विष्णु भट्टले भने आफू पालिका बाहिर रहेकाले आपसी सल्लाह गरेर बन्द गरेको हुनसक्ने बताएका छन्। भावनात्मक विषय भएकाले आपसमा सल्लाह गरेर बन्द गर्नु भएको हुनसक्छ, उनले भने। एकजना शिक्षकको मृत्यु हुँदा पालिकाका सबै विद्यालय बन्द भएको सो पालिकामा यो पहिलो पटक हो। यसले आगामी दिनका लागि नजिर पनि हुनसक्ने शिक्षा शाखाका कर्मचारी भीमकुमार श्रेष्ठले बताए।"
"विद्यालयमा चट्याङ लागेर आठ विद्यार्थी घाइते, चारको अवस्था गम्भीर","गुल्मी : गुल्मीमा चट्याङ लागेर आठ जना विद्यार्थी घाइते भएका छन्। जिल्लाको मुसिकोट नगरपालिका६ मा अवस्थित कुर्घा निम्न माध्यमिक विद्यालयका आठ जना विद्यार्थी चट्याङ लागेर घाइते भएका हुन्। सोमबार दिउँसो तीन बजे विद्यार्थीले पढिरहेको समयमा सिमसिमे पानीसहित अचानक चट्याङ लागेर विद्यार्थी घाइते भएको प्रधानाध्यापक मोतिप्रसाद शर्माले जानकारी दिए। चट्याङ लागेर ईसा घर्ती, झलका विक, अनुजा विक, अनिसा विक, सिर्जना शर्मा, समीक्षा थापा, बुद्धिमाया नेपाली र कल्पना विक घाइते भएको प्रधानाध्यापक शर्माले बताए। प्रधानाध्यापक शर्माका अनुसार घाइते भएका आठजना विद्यार्थीमध्ये चार जनाको स्वास्थ्य अवस्था गम्भीर रहेको छ। गम्भीर घाइते चारजना विद्यार्थीलाई थप उपचारका लागि पाल्पा पठाइएको छ। सामान्य घाइते भएका अन्य विद्यार्थी नजिकैको स्वास्थ्य चौकीमा उपचारपछि घर फर्किसकेका छन्। चट्याङ पर्दा ३५४० जना विद्यार्थीहरू एउटै कोठामा बसिरहेका थिए। घाइते भएका केही विद्यार्थीको कपाल, टाउको र कम्मर माथिको भाग जलेको छ।"
जलस्रोत अनुसन्धान विकास केन्द्र पुल्चोकका लेखा अधिकृत कार्कीविरुद्ध ४ करोड बढिको भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले जलस्रोत अनुसन्धान विकास केन्द्र पुल्चोक ललितपुरका लेखा अधिकृत तोरणबहादुर कार्कीविरुद्ध भ्रष्टाचार मुद्दा दायर गरेको छ। लेखा अधिकृत कार्कीविरुद्ध ४ करोड ६७ लाख ३८ हजार ७८० रुपैयाँ गैरकानुनी सम्पत्ति आर्जन गरेको आरोपमा आज विशेष अदालत काठमाडौंमा भ्रष्टाचार मुद्दा दायर गरेको अख्तियारले जनाएको छ। २०५३ जेठ १७ गतेदेखि २०७९ मंसिर २८ सम्म कार्कीको वैद्य आय १ करोड ८ लाख ४८हजार ५९० रुपैयाँ रहेको अख्तियारले जनाएको छ। तर, सोही अवधिमा कार्कीले आर्जन गरेको ४ करोड ६७ लाख ३८ हजार ७८० रुपैयाँको स्रोत भने नखुलेको अख्तियारको आरोपपत्रमा उल्लेख छ। अख्तियारले स्रोत नखुलेको सो रकम बराबर विगो कायम गरी जरिवाना ,स्रोत नखुलेको सम्पत्ति जफत र कैदा सजाय माग दावी गरी आरोपत्र दायर गरेको अख्तियारका प्रवक्ता भोला दाहालले जानकारी दिए। उनका अनुसार कार्कीको श्रीमती उर्मिला थापा कार्कीलाई प्रतिवादी बनाइएको छ। 'कार्कीको श्रीमती उर्मिलाको नाममा जग्गाहरु खरिद,शेयर खरिद, सवारी साधन खरिद तथा बैंक खाताहरुमा रकम मौज्दात लगायतमा गरिएका खर्चमध्ये स्रोत पुष्टि हुन नसकेको लागत मूल्य बराबरको भागको श्रोत नखुलेको सम्पत्ति विगो जफत गर्ने प्रयोजनार्थ मात्र साविक भ्रष्टाचार निवारण ऐन, २०१७ को दफा १६ग, दफा २९ र प्रचलित भ्रष्टाचार निवारण ऐन, २०५९ को दफा ४७ तथा अख्तियार दुरुपयोग अनुसन्धान आयोग ऐन २०४८ को दफा २९ख बमोजिम उर्मिला थापा कार्कीलाई प्रतिवादी कायम गरी श्रोत नखुलेको सम्पत्तिबाट बढेबढाई हाल कायम रहेको सम्पत्तिमध्येबाट बिगो र जरिवाना जफत गरी पाउन मागदावी गरेको,' आरोपपत्रमा उल्लेख छ।'"
मोरङबाट खैरो हेरोइनसहित चार जना पक्राउ,"विराटनगर : लागूऔषध खैरो हेरोइन (ब्राउन सुगर)सहित मोरङबाट चार जनालाई प्रहरीले सोमबार पक्राउ गरेको छ। मोरङ प्रहरीका प्रवक्ता डीएसपी रन्जनकुमार दाहालका अनुसार पक्राउ पर्नेमा सुनसरीको इटहरी उपमहानगरपालिका१९ तरहरा घर भइ उर्लाबारी नगरपालिका३ मा डेरा गरी बस्ने २४ वर्षीय जीवन विश्वकर्मा, मोरङको पथरीशनिश्चरे नगरपालिका१ का ४० वर्षीय सञ्जय सहनी, १९ वर्षीय मिथुन मण्डल र २५ वर्षीय रामकुमार सहनी रहेका छन्। उनीहरुलाई उर्लाबारी३ मंगलबारेबाट पक्राउ गरिएको दाहालले बताए। विश्वकर्माको कोठाबाट खैरो हेरोइन किनबेच भइरहेको विशेष सूचना प्रहरीलाई पुगेको थियो। इलाका प्रहरी कार्यालय उर्लाबारीबाट पुगेको टोलीले बिहान ८ बजेतिर विश्वकर्माको कोठामा छापा हानेको हो। खानतलासी गर्दा कोठाभित्र खाटको सिरानीमुनि कागजमा बेरेर राखेको अवस्थामा ३ सय ९० मिलिग्राम खैरो हेरोइन फेला परेको जानकारी डीएसपी दाहालले दिए। उनका अनुसार लागूऔषधको खरिद बिक्रीमा संलग्न चारै जनालाई पक्राउ गरेर थप अनुसन्धान अघि बढाइएको छ। पक्राउ परेकाविरुद्ध लागूऔषध ऐनअन्तर्गतको मुद्दा चलाउने प्रहरीको तयारी छ।"
मोरङमा शिवशक्ति बाबाबाट ठगिँदै बिरामी,"विराटनगर : योगेन्द्र राई धनकुटाको सहिदभूमि गाउँपालिका३ का पूर्ववडाध्यक्ष हुन्। प्यारालाइसिसको समस्या देखिएपछि २०७६ सालदेखि देब्रेतर्फको हात र खुट्टा चल्न छाड्यो। नेपाल र भारतमा उपचार गराउँदा ३० लाख हाराहारी खर्च भएको उनले बताए। उपचारमा धेरै पैसा सकिएर तनावमा थिएँ। यस्ता धेरै बिरामीलाई शिवशक्ति बाबाले ठीक पारेको कुरा यूट्युबभरि रहेछ। निको हुने आशले चिकित्सकको नियमित उपचार छाडेर २०७९ भदौमा म बाबाकोमा पुगें, ४९ वर्षीय योगेन्द्र भन्छन्। उनका अनुसार डाक्टरले उपचार गर्न नसकेका धेरै बिरामीलाई शिवशक्ति बाबाले ठीक पारेको भनेर भिडियोहरू पोस्ट गर्दै यूट्युबमा व्यापक प्रचार गरिएको थियो। बाबाकोमा प्रवेश शुल्क भनेर सुरुमै ४० हजार रुपैयाँ मागिएको उनी सुनाउँछन्। भेटी भनेर भिन्दै पैसा चढाउनु पर्यो। उपचारका क्रममा २० दिनजति बाबाकैमा बसें। प्रवेश शुल्क पछि तिर्ने सर्तमा मेरो उपचार सुरु भयो, पूर्वजनप्रतिनिधि योगेन्द्र भन्छन्, तर पनि ३० हजारजति सकियो। झन् समस्या बढ्दै गएपछि त्यहाँबाट निस्किएर चिकित्सककै सम्पर्कमा पुगें। चिकित्सकको सल्लाहबमोजिम पुनः नियमित औषधि सेवन र थेरापी गर्न थालेपछि विस्तारै निको हुँदै गएको र अहिले देब्रे हातको कुहिनादेखि तलको भागमा मात्रै समस्या रहेको उनले बताए। उनका अनुसार विश्वास गरेर जाने बिरामीमाथि आफूलाई शिवशक्ति बाबा बताउने व्यक्तिले ब्रह्मलुट मच्चाइरहेका छन्। रोग निको नभएर भौतारिरहेका बिरामीलाई ठगी गरिरहेको पाइयो। जस्ता पनि बिरामी निको पार्ने भनेर पैसा असुलिरहेका छन्। यूट्युबमा पनि त्यस्तै भ्रामक प्रचार गरिएको छ, योगेन्द्रले भने, यो सरासर अवैध र ठगी धन्दा हो। तन्त्रमन्त्र र झारफुकको बहानामा सर्वसाधारणसँग जथाभावी पैसा लिने काम भइरहेको छ। नियन्त्रण गर्नतर्फ राज्यले ध्यान दिएको पाइएन। पैसा खर्च गर्दापनि उपचार ठीक नभएपछि बिरामीहरू त्यहाँबाट झन् तनावमा परेर फर्किने गरेको उनले सुनाए। खाना पकाउँदै छु, आउनुस् भनेपछि भोको मान्छे पुग्छ, योगेन्द्रले भने, धेरै जना निको भइसके भन्ने प्रचार यूट्युबमार्फत गरिएका कारण म पनि बिराम ठीक हुने आशमा त्यहाँ पुगेको हुँ। उनका अनुसार उपचारका लागि पुग्नेलाई युट्युबरले रोग निको भयो, मलाई विश्वास लाग्यो भनेर बोल्न बाध्य पार्दै भिडियो बनाएर यूट्युबमा पोस्ट गर्ने गरेका छन्। मैले त्यहाँ (बाबाकोमा) बस्दा विचित्रको रमिता देखें। रोग निको हुने आशले बिरामीको अत्यधिक भीड लाग्दो रहेछ। २० दिनसम्म बस्दा निको हुने कोहीपनि पाइँन। झन् साह्रो भएर फर्किन्छन्, योगेन्द्र भन्छन्, तर, बाबाको फुर्तीफार्ती चैं ठूलो छ। अस्पताल धाउँदा धाउँदा हैरान भएर पुगेका बिरामीसँग अत्यधिक असुल्ने काम हुन्छ। सुरुमा पैसा नबुझाउनेलाई त्यहाँ प्रवेश पाउनै मुस्किल पर्छ। मोरङको लेटाङ नगरपालिका२ का आशिष राईले बुवा ६८ वर्षीय रत्नकुमार राईलाई उपचारका लागि बाबाकोमा पुर्याए। बुवालाई डेढ वर्षदेखि नशाको समस्या थियो। सुरुमा हात चल्दैन थियो। अहिले फुलबडी प्यारालाइसिसले ओछ्यान पर्नुभयो। उठ्न र बोल्नसमेत सक्नु हुन्न, उनले भने, धेरैतिर उपचार गराउँदा पनि ठीक भएन। चिकित्सकले नशा सुक्ने समस्या रहेकाले ठीक नहुने र रोकथाम मात्रै गर्ने हो भनेर औषधि चलाएका थिए। तर, केही हुन्छ कि भन्ने आशले बाबाकोमा पनि लगियो। आशिषका अनुसार २०७९ असारमा बाबाकोमा पुर्याउनु अघिसम्म बुवा रत्नकुमार मजाले हिँडडुल गर्न सक्थे। घरमै आएर बाबाले मालिस गर्दा र भेद निकाल्दा सबै ठीक हुन्छ भनेपछि हामीले लिएर गयौं। भेद तान्नुपर्छ भन्दै सुरुमा ४० हजार मागियो। पछि थप ३० हजार लिए, उनी भन्छन्, त्यहाँ १५ दिनजति बसेपछि बुवालाई झन् गाह्रो भयो। फर्काएर ल्याउँदै अहिले चिकित्सकको सल्लाहबमोजिम औषधि खुवाउँदैछौं। ७० हजार खर्च भएपछि बुवालाई पार नलाग्ने बुझेर घरै फर्काएको उनले सुनाए। उनका अनुसार आफूलाई शिवशक्ति बाबा बताउने व्यक्तिले तन्त्रमन्त्र एवं झारफुकका नाममा स्क्यान्डल मच्चाएर बिरामीसँग पैसा असुल्ने काम मात्रै गरिरहेको पाइयो। उनी त एउटा पात्र मात्रै हुन्। गलत धन्दा चलाउने यस्ता अरु पनि व्यक्तिहरू छन्, आशिषले भने, मान्छे बिरामी भइसकेपछि जति पनि खर्च गर्न परिवार तयार हुन्छन्। बिरामी अलमल्याएर पैसा असुल्दै शिवशक्ति बाबाजस्ताले फाइदा उठाइरहेका छन्। निको हुने अपेक्षा राखेर पुग्ने मान्छेको अवस्था र भावनामाथि खेलवाड गरेर ब्रह्मलुट मच्चाउने काम भइरहेको उनले बताए। अस्पतालमा निक्कै पैसा खर्च भएर परिवार हैरान हुन्छन्। निको बनाउँछु भनेर प्रचार गरेपछि विश्वास गरेर बिरामीलाई पुर्याउँछन्, उनले भने, त्यहाँ पुगेपछि रकम असुलेर बिरामीलाई झन् थिलथिलो बनाउने काम हुन्छ। भनेजस्तो रिजल्ट नआएपछि निराश बनेर फर्किनुबाहेक बिरामीसँग अर्को विकल्प हुँदैन। आशिषले पनि जस्तोसुकै बिरामी निको पार्ने भनेर यूट्युबमार्फत प्रचार गर्दा विश्वासमा परेर धेरै सर्वसाधारण ठगिरहेको सुनाए। तन्त्रमन्त्रले बिरामी निको हुने कुरा अन्धविश्वास हो। सर्वसाधारणमा छरिएको भ्रम हो। त्यसलाई मलजल गर्ने काम यूट्युब च्यानलले गरिरहेका छन्, उनले भने, एक जनासँग ३ लाख रुपैयाँसम्म असुलेको कुरा छ। अझै बढी तिर्नेहरू पनि छन् अरे। बिरामीको स्याहार गर्न भनेर राखिने हेरालुका लागि भिन्दै पैसा बुझाउनुपर्ने अवस्था रहेको उनी सुनाउँछन्। आफूलाई शिवशक्ति बाबा बताएर सर्वसाधारणमाथि ठगी गर्ने व्यक्ति मोरङको लेटाङ नगरपालिका९ जाँतेका मिलन भनिने सुजनकुमार पूर्वछाने मगर हुन्। लामै समयदेखि अवैध धन्दा चलाइरहेका उनीबाट योगेन्द्र र आशिष जस्तै ठगिनेहरूको संख्या ठूलो छ। विश्वासमा परेर उपचारका लागि पुग्नेहरूसँग रोग निको पारिदिने भन्दै रकम असुलेर ठगी गर्ने गरेको स्थानीय बताउँछन्। उनले बिरामीलाई बस्ने व्यवस्थासहित घरमै शिवको मन्दिर बनाएका छन्। उपचारका लागि आउनेलाई चमर, त्रिशूल र घण्टाले हानेर निको पार्ने आश्वासन दिन्छन्। स्थानीयका अनुसार उपचारका लागि पुगेकामध्ये हालसम्म ४ जनाको मृत्यु भइसकेको छ। बिरामीको मृत्यु भएमा सुटुक्क एम्बुलेन्स बोलाएर शव पठाउँदै घटनालाई गुपचुप पार्ने गरिएको एक स्थानीय बताउँछन्। उनका अनुसार आफूविरुद्ध लागेमा टिक्न नदिने भनेर छिमेकीलाई धम्क्याउने गर्छन्। कुरा काट्दा खुन छादेर मरिन्छ भन्दै बिरामीलाई ब्ल्याकमेल गर्ने गरिएको उनले बताए। मेरा कुरा काट्यौ भने मन्धुम प्रयोग गरेर सिध्याइदिन्छु भन्दै छिमेकीलाई थर्काउँछन्। बिरामीलाई आफूविरुद्ध नबोल्न भन्छन्, ती स्थानीयले भने। उनका अनुसार ठूला मान्छेहरूसँग समेत आफ्नो उठबस रहेकाले कसैले केही गर्न सक्दैन भनेर धम्क्याउँछन्। यूट्युब हेरेर पश्चिम नेपालबाट समेत बिरामीहरू आउने गरेका छन्। टाढाटाढाका बिरामीको ठूलो भीड लाग्छ। उनीहरूसँग मनपरी पैसा असुलिन्छ, स्थानीय सन्त राई भन्छन्, अन्तिममा निको नभएपछि बिरामी र परिवारका सदस्य निराश बन्दै फर्किन्छन्। यसरी ठगी भइरहँदा स्थानीय सरकारदेखि प्रशासनसम्म मौन छन्। उनका अनुसार जटिल रोग लागेका बिरामीलाई निको पार्ने र हिँड्नसक्ने बनाउने भनेर पैसा लिने गरिएको हो। दुर्घटनाका घाइते, जन्मजात अपांगता, गम्भीर प्यारालाइसिस, छाला रोग सम्बन्धी पुरानो समस्या, महिनावारी गडबडी, बोली नआउने, मिर्गी रोगलगायतको उपचार तान्त्रिक विधिबाट गर्ने भनेर भ्रामक प्रचार गरिएको सन्तले बताए। त्यसरी प्रचार गर्न निश्चित रकम लिएर यूट्युबरको एउटा टिम नै परिचालित रहेको स्थानीयको भनाइ छ। भ्रामक प्रचार गरेर सर्वसाधारणमा भ्रम छर्ने यूट्युबर र बिरामी निको पार्छु भन्ने शिवशक्ति बाबालाई पनि कारबाही हुनुपर्छ। रोगले गाँजेर अप्ठेरोमा परेका सर्वसाधारणलाई झुक्याउनु अपराध हो, पूर्ववडाध्यक्ष योगेन्द्रले भने, यूट्युबको भ्रामक प्रचारले बिरामी ठगिदै छन्। यूट्युबरले गलत प्रचार नगरेको भए बिरामी ठगिने थिएनन्। अन्धविश्वासमा पारेर बिरामीलाई अलमल्याउँदै पैसा असुल्ने गरेपनि रोग भने निको नहुने उनले बताए। भने, यूट्युबरको बलमा खुलेआम ठगी धन्दा चलाइरहँदा स्थानीय सरकारदेखि प्रशासनसम्म मौन हुनु दुःखद् हो। शिवशक्ति बाबाको अवैध धन्दा रोक्नुपर्ने माग राख्दै स्थानीयले वडा कार्यालयलाई गुहारेका छन्। स्थानीयले गत असार ११ गते उजुरीसमेत दिएका थिए। उपचार गराउन भनेर आएकाले मदिरा सेवन गरेर होहल्ला तथा झैझडा गर्ने र समाजमा अनेक विकृति फैलाउने गरेको विषय उजुरीमा खुलाइएको छ। तर, वडाले त्यसको सुनुवाइ गरेको छैन। शिवशक्ति बाबा भनिने सुजन भने आफूले उपचार गरेर बिरामीलाई सेवा दिइरहेको दाबी गर्छन्। अस्पतालले निको हुँदैन भनेर बिदा दिइसकेका र परिवारले माया मारेका बिरामीलाई तान्त्रिक विधि तथा जडिबुटीका माध्यमबाट उपचार गरेर निको बनाइरहेको छु, उनले भने, बिरामीलाई कागज नै गरेर निको पार्ने जिम्मा लिन्छु। अस्पतालमा उपचार गराएर सबै पैसा सकिएपछि ठीक नभएका बिरामी आफूकहाँ आउने सुजनको दाबी छ। गरिब तथा रोग लागेकालाई सहयोग गर्ने मेरो उद्देश्य हो। धेरै पैसा लिएकै छैन, उनले भने, उपचारका लागि आउनेलाई बसेको पैसा लिन्छु। बिरामी निको भएको देख्न नचाहनेहरू मेराविरुद्ध लागेका छन्। पैसा कमाउने र ठगी गर्ने उद्देश्य आफ्नो नरहेको दाबी उनले गरेका छन्। बिरामी निको पार्ने ग्यारेन्टी लिन्छु। उपचारका लागि आएका ९५ प्रतिशत निको भएका छन्। केही नचल्ने मुढाजस्तो मान्छे ल्याउँछन्। १३ देखि १५ दिनमा निको भएर फर्किन्छन्, उनी दाबीका साथ भन्छन्, एक महिनाको समय दिएकाहरू २३ दिनमा लट्ठी टेकेर हिँड्न सक्छन्। शरीर नचल्ने बिरामीलाई ठमठमी हिँड्ने बनाएको छु। गरिब दुःखीका लागि सेवा गरेको हुँ। पैसा नहुनेलाई उल्टै दिएर पठाउने गरेको दाबी उनको छ। मलाई जन्मैदेखि दैवीशक्ति प्राप्त भयो, उनले भने, मकहाँ उपचार गराउन ठुल्ठूला मान्छेहरू आउँछन्। सरकारदेखि प्रशासनसम्मले सहयोग गरेपनि आफ्नविरुद्ध केही व्यक्तिहरू लागेको गुनासो उनले पोखे। सुजनले आफ्नो घरमा बनाएको मन्दिर दर्ताका लागि वडामा निवेदन दिएका थिए। तर, वडा कार्यालयले मन्दिर दर्ता भने गरिदिएको छैन। वडाध्यक्ष नन्दप्रसाद खतिवडा निको भयौं भनेर बिरामीले नै हालेको भिडियो मोबाइलमा आफूले देखेको र टाढादेखिका बिरामी आउने गरेको बताउँछन्। मन्दिर भने छिमेकीको मञ्जुरी लिएर आएमा मात्रै दर्ता गर्ने भनेर फर्काइएको उनको भनाइ छ। लेटाङ नगरपालिकाकी उपमेयर कृष्णकुमारी निरौलाले शिवशक्ति बाबाले पैसा असुलेर धेरै दुःख दिइरहेको कुरा आएको बताइन्। निरौलाको घरबाट लगभग १ किलोमिटर दूरीमा शिवशक्ति बाबाले आफ्नो अवैध धन्दा चलाइरहेका छन्। मैले यो कुरा धेरै पछि मात्रै थाहा पाएँ। काठमाडौंलगायत धेरै टाढाका व्यक्तिले उपचारका लागि आउँछौं भनेर फोन गर्छन्। तर, धामीझाँक्रीको भर पर्दै रोग पालेर नबस्न मैले आग्रह गर्ने गरेकी छु, उनले भनिन्, झारफुकले मान्छे ठीक हुने भए अस्पताल किन बन्थ्यो ? किन मान्छेले लाखौं पैसा सक्नुपर्ने हुन्थ्यो ? यसबाट रुढीवादी परम्परा र अन्धविश्वासले समाजलाई गाँजेको प्रष्ट हुन्छ। धामीझाँक्रीको चलन पहिलेदेखिकै भएकाले मान्छेहरू विश्वासले पुग्ने गरेको हुनसक्ने उनले बताइन्। तर, शिवशक्ति बाबाको ठगी धन्दाका बारेमा आधिकारिक हिसाबले नगरपालिकामा कुनै उजुरी नआएको निरौला बताउँछिन्। धामीमा विश्वास गर्नु मनको सन्तोक मात्रै हो, उनले भनिन्, बिरामीले म निको भएर हिँड्न थालें भन्दै यूट्युबमार्फत प्रचार गरेको देखिन्छ। चिकित्सकीय उपचार पद्धतिलाई नै चुनौती दिने अवैध गतिविधि नियन्त्रण गर्नुपर्ने जिम्मा स्थानीय सरकारकै भएकाले अब नगरपालिकाले त्यसविरुद्ध उपयुक्त कदम चाल्ने उपमेयर निरौलाले बताइन्। उनले अन्धविश्वासमा परेर जीवन बर्बाद नबनाउन सबैलाई आग्रह गरिन्।"
जबर्जस्ती करणीको आरोपमा तथ्यांक कार्यालयका प्रमुख पक्राउ,चितवन : जबर्जस्ती करणीको आरोपमा तथ्यांक कार्यालय चितवनका प्रमुख यज्ञमूर्ति भण्डारी पक्राउ परेका छन्। तीन वर्षयता कार्यालयमा कार्यरत महिलालाई यौनशोषण गरेको अभियोगमा उनलाई पक्राउ गरिएको हो। जिल्ला प्रहरी कार्यालय चितवनका प्रमुख प्रहरी उपरीक्षक रामेश्वर कार्कीका अनुसार ती महिलालाई जबर्जस्ती करणी गरेको अभियोगमा पक्राउ गरिएको हो। पीडितका भाइले किटानी जाहेरी दिएपछि उनलाई पक्राउ गरिएको हो। जिल्ला अदालत चितवनमा आज मिति थप गरी अनुसन्धान अघि बढाइएको छ। गत वैशाख १२ देखि नै महिनावारी रोकिएको र चार महिना नाघेको गर्भपतन गराउँदा महिलाको अवस्था गम्भीर भएपछि घटना बाहिर आएको हो। ती महिलाको अहिले भरतपुर अस्पतालको सघन उपचार कक्षमा उपचार भइरहेको छ। स्थानीय क्लिनिकमा गर्भपतनका क्रममा अत्यधिक रक्तस्राव भएपछि थप उपचारका लागि भरतपुर अस्पताल लगिएको हो। अस्पतालमा क्लिनिककै चिकित्सकले पुर्याएपछि आफन्त नआउँदा सोधखोज गर्ने क्रममा घटनाको वास्तविकता बाहिर आएको हो। नवलपरासीको सुनवल नगरपालिका१२ निवासी ४४ वर्षीय भण्डारी अधिकृत स्तरका कर्मचारी हुन्। रासस
रुपन्देहीमा ट्रकमुनि फेला परेको बम सेनाद्वारा डिस्पोज,"भैरहवा : रुपन्देहीमा फेरि बम बरामद भएको छ। जिल्लाको सियारी गाउँपालिका४ छपिया स्थित ट्रक मुनि राखिएको अवस्थामा बरामद बम नेपाली सेनाद्वारा डिस्पोज गरिएको जिल्ला प्रहरी कार्यालय रुपन्देहीका एसपी भरत बहादुर विकले जानकारी दिए। पछिल्लो समय जिल्लामा बम लिएर हिँडडुल गर्ने, सर्वसाधारणहरूलाई आतंकित बनाउने, बम विष्फोट गराउने, गोली प्रहार, चोरी, लुटपाट लगायत आपराधिक क्रियाकलाप गर्दै आएका छन्। जिल्लामा शान्ति सुरक्षा खलबलिँदै गए पनि जिल्लामा शान्ति सुरक्षाको कायम गर्ने जिम्मेवारी पाएको नेपाल प्रहरीले अपराध नियन्त्रण गर्नमा असफल देखिएको छ। अपराध नियन्त्रणका लागि जिल्लामा प्रहरी सहायक निरीक्षक पवन जिसी र सागर भट्टराईको नेतृत्वमा दुई वटा छुट्टाछुट्टै टोली सादा पोसाकमा (घुमुवा) खटाइए पनि अपराध नियन्त्रणका लागि आवश्यक सूचना संकलन गर्नुपर्नेमा घुस लिएर सीमाबाट राजस्व छलीका सामग्री भित्र्याउनमा सहजीकरण गरिरहेको उनीहरूको माथि आरोप छ। बरामद बम पड्काएर डिस्पोजको घटना शनिबारको भए तापनि प्रहरीले घटना सार्वजनिक गरेको थिएन। बरामद बम टिफिन जस्तो वस्तुमा राखिएको थियो। पछिल्लो समययता रुपन्देहीमा पटक पटक बम बरामद र विष्फोटनका घटनाहरू भइरहेका छन्। जसकारण सर्वसाधारणहरू चिन्तित र भयभित छन्। पछिल्लो समय भएका बमसँग सम्बन्धित घटनामा संलग्न आरोपमा प्रहरीले तीन जनालाई पक्राउ गरी सार्वजनिक गरेको थियो। हाल उनीहरू कारागारमा छन्। घटनामा संलग्न आरोपमा पक्राउ परेकाहरूले सियारी गाउँपालिका अध्यक्ष थानेश्वर घिमिरे र व्यवसायी भैरव प्रसाद कलवारको घर छेउमा बम विस्फोटन गराई मधेस पिपुल्स पार्टी को नामबाट टेलिफोन मार्फत फिरौती रकम समेत माग गरेको रुपन्देही प्रहरीले पत्रकार सम्मेलनमा जनाएको थियो। अहिलेको घटनामा पनि त्यही (बम विस्फोटन घटनामा पक्राउ परेका) समूहको संग्लनताको आंशका छ, हामी घटनाको अनुसन्धान गरिरहेका छौँ रुपन्देहीका एसपी विकले अन्नपूर्णसगँ भने, हालसम्म घटनामा संलग्न आरोपमा कोही पक्राउ परेका छैनन्।"
सम्बन्ध विच्छेद गर्ने पुरुष बढ्दै,"मुलुकी देवानी संहिता २०७४ ले पुरुषलाई पनि सम्बन्ध विच्छेद गर्न सक्ने अधिकार दिएपछि पुरुषहरूको संख्या बढिरहेको हो। धनगढी : कैलालीको गोदावरी नगरपालिका१ का भरत नागरीका अढाइ वर्षकी छोरी र डेढ वर्षका छोरा छन्। २५ वर्षको उमेरमै दुई छोराछोरी पाइसकेका उनले २४ वर्षकी श्रीमती सीमा नेपालीसँग सम्बन्ध विच्छेदका लागि गत असार १७ गते कैलाली जिल्ला अदालतमा मुद्दा हाले। श्रीमतीले टिकटक र फेसबुकमा कुराकानी गरिरहने, आफूसँग निहुँ खोजिरहने र भनेको नमान्ने भएकाले सम्बन्ध विच्छेद गरिपाउँ, उनले कैलाली जिल्ला अदालतमा दर्ता गरेको मुद्दामा उल्लेख गरेका छन्। कैलालीकै बर्दगोरिया गाउँपालिका१ का २९ वर्षका टीकाराम बुढाले पनि २७ वर्षिया श्रीमती मनीषासँग सम्बन्ध विच्छेद गरिपाउँ भनि २०८० जेठमा कैलाली जिल्ला अदालतमा मुद्दा हाले। २०६९ मंसिर २४ गते प्रेम विवाह गरेका उनका पनि १० वर्षका छोरा र ७ वर्षकी छोरी छन्। कामका सिलसिलमामा म विदेश गएँ। एकपटक कतार र एकपटक साउदी अरब गएँ। श्रीमती मलाई नसोधिकन दुईतीन दिनसम्म गायब भइदिने गर्छे। सम्झाउँदा पनि मानिनन्। परपुरुषसँग लागेकाले सम्बन्ध विच्छेद गरिपाउँ, जिल्ला अदालतमा दर्ता गरेको मुद्दामा उनले भनेका छन्। कैलालीको घोडाघोडी नगरपालिका२ का ३० वर्षका तपेन्द्र विष्टले पनि श्रीमती सरीता रावलसँग सम्बन्ध विच्छेदका लागि जिल्ला अदालत कैलालीमा मुद्दा दर्ता गरेका छन्। टिकटकमा परपुरुषसँगको भिडियो हाल्ने, परपुरुषलाई कोठामा बोलाउने, घर परिवारका सदस्यले भनेको नमान्ने भएकाले सम्बन्ध विच्छेद गरी पाउँ, विष्टले दर्ता गरेको मुद्दामा उल्लेख छ। विष्टका ४ वर्षकी छोरी छन्। २०७४ सालमा विवाह गरेका विष्टले २०७६ सालमा आफू वैदेशिक रोजगारीमा गएपछि श्रीमतीले यस्तो गरेको मुद्दामा उल्लेख गरेका छन्। मुलुकी देवानी संहिता २०७४ ले पुरुषलाई पनि सम्बन्ध विच्छेद गर्न सक्ने अधिकार दिएपछि पुरुषहरूको संख्या बढिरहेको हो। मुलुकी देवानी संहिता २०७४ सालमा आए पनि यो ऐन २०७६ सालदेखि लागु भएको हो। जिल्ला अदालत कैलालीले दिएको तथ्यांकअनुसार आर्थिक वर्ष २०७६७७ मा ५१ जना पुरुषले सम्बन्ध विच्छेदका लागि निवेदन दिएकोमा गत आर्थक वर्ष अथवा आव २०७९८० मा त्यो संख्या झण्डै ५ गुणाले बढेर २२७ भएको छ। आव २०७९८० मा २२७ जना पुरुषले मात्रै सम्बन्ध विच्छेदका लागि मुद्दा दिएका छन्। महिलाको संख्या अझै धेरै छ। आव २०७९८० मा ४७६ महिलाले सम्बन्ध विच्छेदका मुद्दा दर्ता गराएका छन्, जिल्ला अदालत कैलालीका निमित्त श्रेस्तेदार नेत्रबहादुर माझीले भने। आर्थिक वर्ष २०७६७७ मा ५१ जना पुरुष र १५३ जना महिला, आर्थिक वर्ष २०७७७८ मा ५२ जना पुरुष र १५३ जना महिला, आर्थिक वर्ष ७८७९ मा १८० जना पुरुष र ४३० जना महिला र आर्थिक वर्ष २०७९८० मा २२७ जना पुरुष र ४७६ जना महिलाले जिल्ला अदालत कैलालीमा सम्बन्ध विच्छेदका लागि निवेदन दिएका छन्। मुलुकी देवानी संहिता २०७४ मा पतिको मञ्जुरी नलिइ लगातार तीन वर्ष वा सो भन्दा बढी समयदेखि अलग बसेमा, पत्नीले पतिलाई खानलाउन नदिएमा वा घरबाट निकाला गरेमा, पत्नीले पतिको अंगभंग हुने वा अरु कुनै ठूलो शारीरिक वा मानसिक कष्ट हुने कार्य गरेमा र पत्नीले परपुरुषसँग यौन सम्बन्ध राखेको ठहरेमा पुरुषले पनि सम्बन्ध विच्छेद गर्न सक्ने प्रावधान राखिएको छ। सम्बन्ध विच्छेदका घटना बढीरहेकोप्रति कैलाली जिल्ला अदालतका न्यायाधीश विष्णु दत्त अवस्थी भन्छन्, यो तथ्यांक बढनु भनेको सामाजिक विग्रह उत्पन्न हुनु हो। उनले परिवारपरिवार मिलेर समाज बन्ने भएकाले सम्बन्ध विच्छेदका घटना बढ्नु हाम्रो नेपाली समाजका लागि त्यति राम्रो नभएको बताए। जिल्ला अदालतको तथ्यांक विश्लेषण गर्ने हो भने पुरुषले दर्ता गराएका सम्बन्ध विच्छेदका मुद्दामा श्रीमती परपुरुषसँग लागेका कारणहरू बढी छन्।"
मध्यपुर थिमिमा धुमधामका साथ भैरव नाच प्रदर्शन,"भक्तपुर : भक्तपुरस्थित मध्यपुर थिमिमा प्रसिद्द भैरव नाच वा लायाकु भैल नाच केहि दिनदेखि सुरू भएको छ। गाई जात्राको भोलिपल्टदेखि लायाकु भैल नाच सुरू हुने गर्दछ। सो नाच चार दिनसम्म रातभरि मध्यपूर थिमिको विभिन्न टोल र मन्दिर परिसरमा देखाइन्छ । नाच हेर्न सर्वसाधारणको घुँइचो लाग्ने गर्दछ। यस परम्परागत नाचमा दुई भैरव र दागी र एकजना ज्यापुगाछ (बाल कलाकार) चार युवा र एक बालकसहित पाँचजनाको सहभागिता हुने गर्दछ । नर्तकहरूका अनुसार उनीहरूलाई दैवी शक्तिले नाच्न प्रोत्साहित गरेको अनुभूति हुन्छ । नाच्दा आफ्नो आधा चेतना गुमाउने, गह्रौं लुगाहरू हल्का हुने र काँप्दै जाँदा बेहोस भएको वा सुतेको जस्तो महशुस हुने गरेको नर्तकहरू बताउँछन्।"
मासु र दूधबाट शरीरमा प्रवेश गर्दै खराब एन्टिबायोटिक्स,"एन्टिबायोटिक्स भएको दूध हरेक दिन खाँदा मानिसको पेटमा भएको फाइदाजनक ब्याक्टेरिया मारिदिन्छ। र, ती मरेपछि हानिकारक ब्याक्टेरियाको वृद्धि विकास हुन्छ। त्यसको संख्या बढ्छ। कालान्तरमा त्यसैले प्रतिरोधात्मक समस्या हुन्छ। काठमाडौं : दूध र मासु। अधिकांश नेपालीको भान्सामा नछुट्ने दैनिक उपभोग्य वस्तुमध्येमा पर्छन्। साँझ, बिहान उपभोग हुने यसको प्रयोगबाट मानव शरीरमा एन्टिबायोटिक्सका अवशेष प्रवेश गर्ने गरेका छन्। जुन मानव स्वास्थ्यका लागि निकै हानिकारक हुने विज्ञ बताउँछन्। दूध र मासुमा एन्टिबायोटिक्सको अवशेष भेटिएको अध्ययनहरूले नै पुष्टि गरेका छन्। अर्कोतिर प्रत्येक वर्ष एन्टिबायोटिक्सको आयात बढ्दै गएको छ। यसको जथाभावी प्रयोगले पशु तथा मानव स्वास्थ्यमा गम्भीर असर गर्ने भन्दै नियमनमा ध्यान दिनुपर्ने विज्ञहरूको भनाइ छ। राष्ट्रिय पशु स्वास्थ्य अनुसन्धान केन्द्रमा कार्यरत वैज्ञानिक नारायण पौड्यालका अनुसार कुखुरा पालन, गाईपालन र बंगुरपालनमा सबैभन्दा बढी एन्टिबायोटिक्सको प्रयोग हुन्छ। हाल माछा पालनमा पनि एन्टिबायोटिक्सको प्रयोग बढ्दै गएको छ। बाख्रापालनमा भने अलि कम छ। राँगामा साखै प्रयोग छैन। पौड्यालका अनुसार नेपालको ऐन नियमले पशुहरूको दानामा कुनै पनि एन्टिबायोटिक्स प्रयोग गर्न पाइँदैन। तर, दाना मिलहरूले एन्टिबायोटिक्स मिसाएको पाइएको छ। चितवन, पोखरा, दाङ, मकवानपुर, नुवाकोट, धादिङ, काभ्रेलगायत उपत्यका वरिपरि ठूलाठूला कुखुरा फार्महरू छन्। त्यस्ता फार्मले उपत्यकालाई लक्षित गरेर मासुका लागि बोइलर र अण्डाका लागि लेयर्स पाल्छन्। कुखुरामा रोगको समस्या देखिएपछि स्थानीय रूपमा धेरै प्रकारका एन्टिबायोटिक्स प्रयोग गर्ने गरिएको छ। एन्टिबायोटिक्सको धेरै प्रयोगले कुखुराको उपचारमा पनि समस्या देखिएपछि मात्रै फर्महरूले उपचारका लागि पहल गर्न थालेको डा पौड्यालले बताए। जति पनि सम्पर्कमा आएका फर्महरू छन् सबैले एन्टिबायोटिक्सको प्रयोग गरेको देखिएको पौडेलले बताए। उनका अनुसार मुलुकमा गतवर्ष कति एन्टिबायोटिक्स भित्रियो भन्ने विषयमा अध्ययन भएको थियो। उक्त अध्ययनले हरेक वर्ष एन्टिबायोटिक्सको आयात बढिरहेको देखाउँछ। मान्छे र पशुमा एउटै एन्टिबायोटिक्स एमोक्सिसिलिन नामक एन्टिबायोटिक्स मानिसमा धेरै प्रयोग हुने मध्येको एक हो। एन्टिबायोटिकको खास मोलेक्युल मानिस र पशुपन्छीको औषधिमा हुने एउटै हो। मानिसलाई घाँटी दुख्ने या कुनै जीवाणुजन्य संक्रमण भएमा एमोक्सिसिलिन प्रयोग गरिन्छ। पशुपन्छीमा पनि त्यही औषधि प्रयोग गरिन्छ। त्यसको कम्पोजिसन, फर्मुलेसन (संरचना र सुत्र) फरक छ। तर, औषधि एउटै हो। अब यही औषधिको पशुपन्छीमा धेरै प्रयोग भएमा यसले पशुजन्य उत्पादनमा हुने प्रतिजैविक अवशेष र पशुबाट मानिसमा सर्ने जीवाणुहरूमा प्रतिजैविक प्रतिरोधको क्षमता विकास हुन्छ र औषधिले काम नगर्ने हुनसक्ने उनले बताए। उनले भने, सन् २०१६ मा ३ हजार २ सय केजी एमोक्सिसिलिन आयात भएको थियो। सन् २०२० मा ७ हजार २ सय केजी पुग्यो। पाँच वर्षको अवधीमा सय प्रतिशतभन्दा बढी आयात हुनुको अर्थ यसको प्रयोग व्यापक छ भन्ने बुझिन्छ। त्यसैगरी सिप्रोफ्लकसिसिन लगायतका एन्टिबायोटिक्स पनि मानिसमा प्रयोग गर्छन्। यी एन्टिबायोटिक्सहरूको आयात बढ्दो क्रममा रहेको डा पौड्यालले बताए। पोल्ट्रिका ब्रिडहरू पनि विश्वमा भएका सबैभन्दा राम्रा जातका छन्। तर, कमजोर व्यवस्थापन, फार्मिङ स्टान्डर्ड तथा शैली नराम्रो हुँदा औषधिको प्रयोग धेरै गर्नुपर्ने देखिएको छ। अनुकूल वातावरण नहुँदा पनि समस्या आएको छ। अत्यधिक गर्मी हुने र अत्यधिक जाडो हुँदा ब्याक्टेरियल संक्रमण नहोस् भनेर एन्टिबायोटिक प्रयोग गरिएको छ, डा पौड्यालले भने। एक दिनकै चल्लालाई औषधि ह्याचरीबाट कुखुराका चल्लाहरू ट्रकमा ढुवानी गरिन्छ। फार्मसम्म पुर्याउन २४ घण्टा बढीको यात्रा हुन्छ। यसबीचमा दाना, पानी, खाना पाउँदैनन्। एकदमै तनावपूर्ण यात्रा हुन्छ। जम्मा ४० ग्रामको चल्लालाई तनावले ब्याक्टेरस्यल संक्रमण नहोस्, नमरोस् भनेर पहिलो दिनदेखि नै किसानले एन्टिबायोटिक्स खुवाउँछन्। चल्लाको खोर सफा र न्यानो नहुँदा, व्यवस्थापन नराम्रो हुँदा, दाना नराम्रो हुँदा अरु ब्याक्टियल रोग लाग्ने भएकाले थप एन्टिबायोटिक खुवाउँछन्। धेरैथरीको एन्टिबायोटिक खुवाउँदा चल्लाको रोगसँग लड्ने क्षमता कम हुन्छ। रोग लाग्छ। चल्ला मर्ने र नबढ्ने समस्या हुन्छ। डा पौड्याल भन्छन् हामीलाई एन्टिबायोटिकले डाइरिया हुन्छ। यसले पेटमा रहेको प्रोबायोटिक्स (फाइदाजनक ब्याक्टेरिया) मारेपछि मानिसमा जस्तै पशुहरूले पनि छेर्छन्। त्यसले आन्द्रामा घाउ हुन्छ। छेर्छ र खोर हिलो हुन्छ। हिलो भएपछि त्यसबाट अमोनियाँ ग्यास निस्किन्छ। त्यसले कुखुराको श्वास प्रश्वासमा समस्या आउँछ। त्यसबाट फेरि ईकोलाई नामक जीवाणुकोे संक्रमण बढ्छ। त्यो संक्रमणपछि पुनः एन्टिबायोटिक चलाइन्छ। त्यसले काम गर्दैन। तर, लेयर्स (अण्डा पार्ने) कुखुरामा भने कम मात्रामा औषधि दिइएको भेटिएको छ। औषधि दिएका कुखुराले पारेको अण्डाबाट पनि मानिसमा एन्टिबायोटिक्सको अवशेष पुग्छ। तर, लेयर्स जातका कुखुरा धेरै बिरामी नभएकाले कम एन्टिबायोटिकको प्रयोग भएको देखिएको र अण्डा सेवन अलि सुरक्षित हुने डा पौड्यालले बताए। दूधबाट घरघरमा पुग्दै एन्टिबायोटिक दूधालु गाईमा सबैभन्दा धेरै समस्या थुनेलोको हुन्छ। समस्या नहोस् भनेर किसानहरूले हरेक तीनदेखि चार साताको अन्तरालमा एन्टिबायोटिक्सको सुई लगाउने गरेको पाइएको छ। कुनै ब्याक्टेरियल संक्रमण भएर थुनेलो भएमा सिप्रोफ्लकसिसिन, सेफ्टिजोसिन र सेफट्याक्सोन जस्ता एन्टिबायोटिक गाईमा प्रयोग गरिन्छ। गाईलाई औषधि दिएपछि त्यसको अवशेष दूधबाट मानिससम्म पुग्छ। दूधलाई पकाउँदा वा तताउँदा पनि त्यसबाट औषधिको अवशेष हराउँदैनन्। ती अवशेषहरू हिट स्टेवल तातो सहने हुन्छन्। एन्टिबायोटिक्स भएको दूध हरेक दिन खाँदा मानिसको पेटमा भएको फाइदाजनक ब्याक्टेरिया मारिदिन्छ। र, ती मरेपछि हानिकारक ब्याक्टेरियाको वृद्धि विकास हुन्छ। त्यसको संख्या बढ्छ। कालान्तरमा त्यसैले प्रतिरोधात्मक समस्या हुन्छ। मानिसमा औषधिले काम नगर्ने समस्या उत्पन्न हुन्छ। तर, अन्य देशमा खाने चीजमा एन्टिबायोटिक्सको अवशेष शून्य हुनुपर्छ भन्ने छ। तर, नेपालमा दैनिक उपभोग्य वस्तुमा एन्टिबायोटिक्स देखिएको छ। एन्टिबायोटिक्स कम गर्ने उपाय डा पौड्यालका अनुसार एन्टिबायोटिक्स कम गर्नसक्ने उपाय पनि छन्। औषधि प्रयोग गरेको सातदेखि १४ दिन पशुजन्य उत्पादन प्रयोग नगर्दा सुरक्षित हुन्छ। उपचार गरेको गाईको शरीरले दिशा, पिसाब, दूधबाट बाहिर फाल्छ। तर, कृषकले औषधि प्रयोग गरेको बेलामा पनि गाईको दूध बजारमा पठाउँदै आएका छन्। झापादेखि धनगढीसम्मको फिल्ड अध्ययनले औषधि चलाइरहेको समयमा किसानले दूध बेचेको तर आफूले भने प्रयोग नगर्ने गरेको डा पौड्यालले बताए। नियमन हुन गाह्रो हुन्छ। व्यावसायिक फार्म नहुँदा नियमन गर्न सजिलो छैन, उनले भने। इजाइजा भन्ने जाँचमार्फत एन्टिबायोटिक्स कति छ भन्ने डेरीमा जाँच्न सकिन्छ। तर, महँगो हुन्छ। एउटा गाईलाई एन्टिबायोटिक दिएको छ भने त्यो दूध डेरीमा पुग्दा सबैमा मिसिन्छ। फरकफरक खालका एन्टिबायोटिक पनि डेरीको दूधमा देखिन सक्छन्। एन्टिबायोटिक्स भनेकै औषधि भन्ने गलत बुझाई : डा गंगोल जनमानसमा एउटा बुझाई छ एन्टिबायोटिक्स भनेकै औषधि हो। केन्द्रीय पशुपन्छी अन्वेषण प्रयोगशालाकी भेटेनरी अफिसर डा लुना गंगोल जति औषधि दिए पनि अझै निको भएन भन्ने गुनासो आउनुको पछाडि एन्टिबायोटिक्सको अवशेष समस्या हुने गरेको बताउँछिन्। नबुझी एन्टिबायोटिक प्रयोग नगरौं। सबैको औषधि एन्टिबायोटिक्स होइन भन्ने विषयमा सचेतना कार्यक्रम गर्दै आएका छौं, डा गंगोलले भनिन। दूध र मासुबाट मान्छेको शरीरमा धेरै नै एन्टिबायोटिक्स पुग्ने गरेकाले बिरामी भएका बेला औषधिले नछुने समस्या देखा पर्न थालेका छन्। गंगोल भन्छिन्, हामीले दूध, मासुबाट खाएको एन्टिबायोटिक्सका कारण औषधिले छुदैन। भविष्यामा एकदम विकराल समस्या आउन सक्छ। अहिलेको फाइदाका लागि मात्रै सोच्नु हुँदैन। विभिन्न खालका एन्टिबायोटिक्सको फरक एमआरएल (मिनिमल रेसिड्युल हुन्छ। तोकिएको एमआरएलभन्दा बढी भएमा त्यो बजारमा पठाउन मिल्दैन। तर, तोकिएको सीमाभन्दा कम भएमा असर नगर्ने उनले बताइन्। उनले भनिन्, तीन वर्ष जस्तो भयो छिटफुटबाहेक त्यस्तो धेरै भेटाएको छैन। समाजमा त्रास छर्न मिल्दैन। समाधानको बाटोमा लाग्नुपर्ने र उत्पादन र गुणस्तर बनाउनेतर्फ लाग्नुपर्ने गंगोलको तर्क छ। नीतिहरू अबलम्बन तथा नियमनको खाँचो रहेको बताउँदै दर्ता भएका औषधि पसलले मात्रै औषधि उपलब्ध गराउनुपर्ने बताइन्। शून्य एन्टिबायोटिक्स भएका नमुना भेटिँदैनन् डा श्रेष्ठ अनुसन्धान प्रयोगशालाका अर्का वैज्ञानिक डा नवराज श्रेष्ठका अनुसार अण्डा र मासुका १ सय २० नमुना परीक्षण गर्दा १२ वटा खान योग्य थिएनन्। उनका अनुसार प्रत्येक वर्ष एन्टिबायोटिक्सको आयात बढिरहेको छ। खुलेआम एन्टिबायोटिक्स प्रयोग भएका कुखुराहरू बजारमा बेचिएका छन्। स्वास्थ्यलाई असर गर्ने भए पनि सबैले खाइरहेका छन्। गतवर्ष धादिङ, खोटाङ, तनहुँ, चितवन, कैलालीलगायतका जिल्लामा परीक्षण गरिएको थियो। त्यसमा ३ सय ६८ नमुनामध्ये एउटामा मापदण्डभन्दा बढी एन्टिबायोटिक्स देखिएको थियो। अन्य नमुनामा मापदण्डभित्रकै अवशेष भेटिएका थिए। एन्टिबायोटिक्सहरूमा फरक मापदण्ड हुन्छ। त्यसमा स्वीकार गरेको मापन कति हो भन्ने महत्वपूर्ण हुने बताए। श्रेष्ठले भने, तर एन्टिबायोटिक्सको अवशेष (रेसिड्यु) मापदण्डभित्रै भए पनि खान योग्य हुँदैन। शून्य एन्टिबायोटिक भएका नमुना भेटिएका थिएनन्। उनका अनुसार सिन्धुली, धादिङ, काभ्रे, काठमाडौंबाट दूध संकलन गरेर हेरिएको थियो। त्यसमा २ सय ८५ वटा नमुना हेर्दा दूधमा चार, पाँच थरीका एन्टिबायोटिक्स परिक्षण गरिएको थियो। ती सबैमा एन्टिबायोटिक्सका अवशेषहरू भेटिएका थिए। तर, नमुनाहरूमा औषधिको मात्रा मापदण्डभन्दा माथि भने थिएनन्। मापदण्डभित्र कै दूधजन्य उत्पादन खाए पनि स्वास्थ्यलाई बेफाइदा हुन्छ। मानिसले खाने सबै कुरा एन्टिबायोटिक्स फ्रि हुनुपर्ने हुन्छ। श्रेष्ठका अनुसार कुखुरामा सबैभन्दा बढी एन्टिबायोटिक्सको अवशेष किड्नीमा हुन्छ र त्यसपछि कलेजोमा। थुनेलो हुँदा अत्यधिक प्रयोग हुने जिन्तामाइसीन नामक एन्टिबायोटिक्स एक लिटर दूधमा सय माइक्रोग्रामभन्दा बढी भएमा त्यो खान अयोग्य हुने उनले बताए। ५० माइक्रोग्राम सेवनका लागिे राम्रो होइन। तर, सेवन गर्न भने सकिने उनले बताए। मासुको प्रतिकेजी सय माइक्रोग्रामभन्दा बढी एन्टिबायोटिक्स हानिकारक मानिन्छ। उनले सात वर्ष पहिला गरेको अध्ययनको प्रसंग निकाल्दै भने अण्डा र मासुको नमुना हेर्दा एक सय २० नमुनामध्ये १२ वटा नमुना खान योग्य थिएनन्। तर, अण्डामा कम एन्टिबायोटिक्स देखिएको छ। अण्डा पार्ने जातका कुखुराहरू धेरै बिरामी नहुने भएकाले कम एन्टिबायोटिक्स प्रयोग गरिएको पाइएको श्रेष्ठले बताए। मासुभन्दा अण्डा सेवन सुरक्षित देखिएको छ। जलवायु परिवर्तनको असर मासु र दुग्ध उत्पादनमा कार्बन उत्सर्जनका कारण विश्वव्यापी तापमान बढ्दा त्यसको प्रत्यक्ष र अप्रत्यक्ष असर पशुपालनलाई परेको विभिन्न अध्ययनहरूको निष्कर्ष छ। बंगलादेशमा गरिएको एउटा अध्ययनले भन्छ, जलवायु परिवर्तनका कारण चरम मौसमी घटना (इक्स्ट्रीम इभेन्ट्स) दोहोरिँदा तथा तापक्रम बढ्दा पशुपन्छीको स्वास्थ्यमा गम्भीर समस्याहरू देखिएका छन्। जसका कारण एन्टिबायोटिक्यको प्रयोग झनै बढेको छ। हिट स्ट्रेस (अत्यन्त गर्मीले हुने बिरामी) को समस्या, पाचन क्रियामा गडबढी, दिनप्रतिदिन शिथिल हुने (अक्सिडेटिभ स्ट्रेस) लगायत प्रतिरोधात्मक क्षमतामा समस्याका कारण उनीहरूको स्वास्थ्यमा खराबी हुने र मृत्युसमेत हुँदै आएको छ। बंगलादेशमा पशुपालन एकदमै जोखिममा रहेको पनि अध्ययनले बताएको छ। खाद्य सुरक्षाको हिसाबमा पशुपालनले निकै योगदान गरेको छ। तर, जलवायुको प्रभावले पशुपालनमा गम्भीर असर हुँदा अथाह मात्रामा आर्थिक नोक्सान बढिरहेको छ। त्यसैगरी पशुको स्वास्थ्य तथा उत्पादकत्वमा पर्यावरणीय परिवर्तनको परिणाम नाम दिइएको अर्को अध्ययनले पनि वातावरणीय असरले पशुपालनलाई प्रतिकूल समस्या पारेको बताएको छ। विभिन्न कारणले पशुको स्वास्थ्यमा असर गरिरहेको छ। वातावरणमा प्रचुर मात्रामा रोग गराउने जीवाणु भेक्टर (विषाणु आदिको टोकाइबाट मानिस वा पशुमा सार्ने कीराहरू) तथा रोगजनक बाँचिरहने हुँदा पशुपन्छीका लागि अस्वस्थ्यकर हुने भएकाले रोगहरू बढिरहेको अध्ययनले बताएको छ। कुनै रोगहरू पर्यावरणीय परिवर्तनमा झन् गम्भीर हुने भएकाले त्यसका लागि अनुकूलनका उपायहरू अपनाउनुपर्ने सुझाव समेत दिएको छ। पर्यावरणमा आएको समस्याका कारण पशुबाट हुने उत्पादन (दूध तथा मासु) क्षमतामा असर गरेको छ। साथै क्लाइमेट सेन्सेटिभ रोग लाग्ने, खाना र पानीको अभावले पशुका आनुवंशिक स्रोत घट्ने, प्रजनन कार्यान्वयन नहुने, परिपक्क हुँदासमेत तौल नपुग्ने, परिपक्क वजनमा पुग्न समय लाग्नेलगायतका समस्या देखिने अध्ययनले बताएको छ। परजीवी तथा रोगजनक किटाणुहरू उच्च तापक्रमले देखिने समस्या हुन्। अर्का वैज्ञानिक डा अजित कर्णले जलवायु परिवर्तनले गर्दा संक्रमण रोगहरू बढेको र पशुपन्छीमा प्रतिकूल असर पारेको प्रमाणित भइसकेको बताए। उनले भने, ब्याक्टेरियल, भाइरल तथा परजीवी (प्यारासाइटिस) जीवाणुबाट हुने संक्रमण मुख्य चुनौती बनेको छ। पोल्ट्री तथा पशुपालनमा मुख्य चुनौती थपिएको छ। जसका कारण एन्टिबायोटिक्सको प्रयोग बढिरहेको छ। त्यसै औषधिको मात्रा बढी हुँदा प्रतिरोधात्मक क्षमता कमजोर हुँदै गईरहेको छ। कर्णका अनुसार सुरुमा कुनै पनि जीवाणु, किटाणुहरू सुस्त अवस्थामा भए पनि जलवायु परिवर्तनका कारण तापक्रम वृद्धिसँग जीवाणुहरू सक्रिय हुन थालेको पनि बताए। जलवायु परिवर्तनबाट हुने चरम मौसमी घटनाहरू विशेषगरी बाढीका कारण पानीजन्य रोग, हैजाको समस्या बढेको छ। त्यसले पशुपन्छीमा अत्यधिक असर गरेको छ। भाइरसहरूमा परिवर्तित वातावरणमा पनि अनुकूलित हुने क्षमता रहेको छ।"
दुर्गमका विद्यार्थीले छात्रवृत्तिबारे सूचना नै पाउँदैनन्,"वीरेन्द्रनगर : कालिकोटको रास्कोट नगरपालिका६ कि जया बोगटी सानै हुँदा बुवाको मृत्यु भयो। बुवाको मृत्युपछि परिवारमा जीविका चलाउन र आफ्नो पढाइ खर्च व्यवस्थापन गर्नै समस्या भयो। जयालाई स्वास्थ्य क्षेत्रमा उच्च शिक्षा पढ्ने ठूलो रहर थियो। उनले परिवारको खर्च व्यवस्थापनको समस्यालाई ख्याल गर्दै अनमी पढ्ने योजना बनाइन्। त्यो समयमा अनमी पढ्न ३ लाख रुपैयाँ लाग्थ्यो। जसोतसो आमाले ऋण सापट गरेर जयालाई अनमी पढाइन्। उनले पनि राम्रो अंक ल्याएर पास गरिन्। उनको पढ्ने इच्छा अझै पूरा भएन। उनलाई यसपछि स्टाफ नर्स पढ्न मन लाग्यो। तर परिवारको अवस्था बुझेर उनले विवाह गर्ने निधो गरिन्। श्रीमानले जयालाई पढाउने इच्छा हुँदा पनि घरमा आर्थिक समस्या उस्तै थियो। यो बीचमा उनले अनमी पास गरेको पनि ६ वर्ष वितिसकेको थियो। स्टाफ नर्स पढ्ने योजना बनाएकी जयाको भर्ना गर्नका लागि उनका श्रीमानले ऋण गरेरै केही रकम संकलन गरे। बाँकी रकम कसरी जुटाउने भन्ने सोच्दै गर्दा कर्णाली प्रदेश सरकारले प्रदान गर्ने छोरीबुहारी छात्रवृत्ति कार्यक्रमका बारेमा जानकारी पाइन्। त्यसका लागि आवश्यक मापदण्ड पूरा गर्न लागिन्। छात्रवृत्ति अन्तर्गत उनले एक लाख २३ हजार रुपैयाँ पाइन्। मैले छात्रवृत्ति पाउने र कोरोनाको महामारीले लकडाउन हुने सँगै भयो। क्याम्पस बन्द भए। अनि मैले पाएको पैसा स्थानीय व्यापारीलाई व्याजमा दिए। उनले भनिन्, मलाई कर्णाली प्रदेश सरकारले दिएको छात्रवृत्तिले करिअर बनाइदियो। त्यो पैसा ब्याजमा लगाएर मैले तीन लाख बढी बनाए। यसले मेरो पढाइमा ठूलो सहयोग पुग्यो। उनले पढाइ पूरा गर्न चार लाख ५० हजार आवश्यक पर्ने बेला पहिलो र दोस्रो वर्ष पढाइमा उत्कृष्ट अंग ल्याएको भन्दै विद्यालयले ५० हजार मिनाहा गरेको र बाँकी व्याजमा लगाएको पैसा सबै जोडेर तिरेको बताइन्। कर्णाली सरकारले दिएको छोरीबुहारी छात्रवृत्ति कार्यक्रमले आफ्नो करिअर बनाएकोमा उनी खुसी छन्। अहिले जयाले लोकसेवा आयोगमा नाम निकालेर सुर्खेतको सिम्ता गाउँपालिकामा पोस्टिङ भएकी छन्। यस्ता पढ्ने इच्छा भएका तर आर्थिक अवस्था कमजोर भएर पढ्नबाट बन्चित भएका धेरै युवाहरू कालापहाड जान्छन्। जयाले भनिन्, 'गाउँमा यस्ता सूचना पाउनै मुस्किल छ। कतिपय गाउँहरू अहिले पनि टेलिफोन सेवाबाट बन्चित छन्। यसले सरकारले दिने सुविधा पनि लक्षित समूहले उपभोग गर्नबाट बन्चित भएका छन्।' सामाजिक अभियन्ता दिनेश गौतमले सरकारले प्रदान गर्ने यस्ता खाल्का छात्रवृत्तिका बारेमा लक्षित समूहलाई प्रचार गर्नु आबश्यक रहेको बताए। उनले भने, कर्णालीका सम्पुर्ण विद्यालयका कक्षा १० का विद्यार्थीलाई कक्षामै गएर सरकारले प्रदान गर्ने यस्ता सुविधाहरूका बारेमा जानकारी गराउनुपर्छ। कर्णालीका विकट जिल्लाका ग्रामिण बस्तीका नागरिकले यस विषय जानकारी नै हुदैन्। यसले धेरै युवाहरू अवसरबाट बन्चित छन्।' सुर्खेतको जननमुना माध्यामिक विद्यालय व्यवस्थापन समितिका अध्यक्ष गोविन्द कोइरालाले सरकारले दिने हरेक छात्रवृत्ति तथा सहुलियतहरू सामुदायिक विद्यालयका लागी मात्रै केन्द्रित गरेर दिन आवश्यक भएको बताए। सुर्खेत बहुमुखी क्याम्पसका उपप्राध्यापक युवतकुमार ओलीले सरकारको छात्रवृत्ति वितरण कार्यमा एकरूपता नभएको बताए। उनले गरिबले पाउने नम्बर पनि गरिब नै हँदो रहेछ भन्दै टिप्पणी समेत गरे। तोकिएको संख्या भन्दा बढीलाई रकम वितरण गर्दा तोकिएको रकम भन्दा कम प्राप्त गर्ने गरेको अवस्था पनि छ। कर्णाली प्रदेश सरकारको सामासजक विकास मन्त्रालयका अनुसार आर्थिक वर्ष २०७५०७६ मा रुकुम पश्चिमबाट २ जना, सल्यानबाट १४ जना, जाजरकोटबाट ८ जना, सुर्खेतबाट २९ जना, दैलेखबाट २५ जना, डोल्पाबाट २१ जना, कालिकोटबाट ८ जना, जुम्लाबाट १८ जना, मुगुबाट १ र हुम्लाबाट २४ जनाले कर्णाली प्रदेश सरकारबाट छात्रवृत्ति प्राप्त गरेका छन्। यस्तै २०७६०७७ मा रुकुम पश्चिमबाट १० जना, सल्यानबाट १० जना, जाजरकोटबाट १० जना, सुर्खेतबाट १० जना, दैलेखबाट ११ जना, डोल्पाबाट १२ जना, कालिकोटबाट १४ जना, जुम्लाबाट १२ जना, मुगुबाट ११ र हुम्लाबाट १० जनाले लिएका छन्। यस्तै २०७७०७८ मा रुकुम पश्चिमबाट १० जना, सल्यानबाट ११ जना, जाजरकोटबाट १० जना, सुर्खेतबाट ४० जना, दैलेखबाट १० जना, डोल्पाबाट ११ जना, कालिकोटबाट ११ जना, जुम्लाबाट १० जना, मुगुबाट १८ र हुम्लाबाट १० जना रहेका छन्। हालसम्म कर्णालीका १० जिल्लाबाट ४ सय १ जना छोरीबुहारीले उच्च शिक्षा अध्यानका लागि छात्रवृत्ति प्राप्त गरेका छन्। छात्रवृत्तिको कोटा र बजेटलाई हेर्दा आर्थिक वर्ष २०७५०७६ मा एक सय जनाको कोटामा एक सय ५० जनालाई १ करोड ३२ लाख ८९ हजार ४ सय ७२ रुपैयाँ, २०७६०७७ मा एक सय जनाको कोटामा एक सय १० जनालाई ७६ लाख १६ हजार ८ सय रुपैयाँ र २०७७०७८ मा एक सय ४० जनाको कोटामा एक सय ४१ जना लाई १ करोड ३० लाख ७१ हजार २ सय ६० रुपैयाँ सरकारले छात्रवृत्तिका लागि खर्च भएको छ। छोरी बुहारी प्राविधिक कार्यक्रमका लागि प्रदेश सरकारले आर्थिक वर्ष २०७७०७८ सम्म ३ करोड ९० लाख खर्च गरेको छ। तर तोकिएको कोटा अनुसार कुल ३ सय ४० जनालाई वितरण गर्नुपर्नेमा ४ सय १ जनालाई वितरण गरिएको छ। कर्णाली प्रदेश सभाको सामाजिक विकास समितिका सभापति धनश्याम भण्डारीले प्रदेश सरकारले प्रदान गर्ने सबै किसिमका छात्रवृत्तिहरूलाई व्यवस्थित गर्न पहल गर्ने बताए। उनले भने, सरकारले दिने छात्रवृत्तिका विषयमा कर्णालीका विकट बस्तीमा समेत जानकारी दिने र यसलाई न्यायोचित वितरण गर्ने व्यवस्था मिलाउन सरकारसँग थप छलफल गर्छौं। कर्णालीका विपन्न समुदायका विद्यार्थीहरूका लागि यो छात्रवृत्ति निकै उपयोगी छ। यसलाई थप प्रभावकारी रूपमा वितरण गर्नुपर्छ।'"
जिल्ला अस्पताल मुगुमा बिमावापतको सेवा बन्द,मुगु : जिल्ला अस्पतालमा बिमावापतको सेवा बन्द भएको छ। जनशक्ति अभाव र इन्टरनेटको कारण देखाएर अस्पतालले सेवा बन्द गरेको हो। बिमावापतको सेवाका लागि अस्पतालबाट डाक्टर मिना काफ्ले र एचए प्रेम पाण्डेले तालिम लिएका थिए। डा काफ्ले अध्ययनको सिलसिलामा बाहिर गएकी छन्। बहिरंग सेवामा हेर्नुपर्ने र सेवा दिएवापतको रकम भुक्तानी गर्न स्वास्थ्य बिमा बोर्ड पठाउनुपर्ने आवश्यक काजपत्र पठाउन इन्टरनेटको कारणले समयमै पठाउन नसकिने भएकाले सेवा रोक्नु परेको प्रमुख डाक्टर कमल ढुंगानाले बताए। जिल्लाका ७ हजार २३८ जनाले बिमा गरेका छन्। अस्पतालमा दैनिक १० देखि २० जनासम्म सेवाग्राही आउने गरेका छन्। अस्पतालले बिमा गरेका बिरामीलाई कर्णाली स्वास्थ्य विज्ञान प्रतिष्ठान जुम्ला र सुर्खेत लगायतका स्वास्थ्य संस्थामा पठाउने गरिएको छ। हालसम्म ३ सय जनाभन्दा बढीलाई जिल्ला बाहिरका अस्पतालमा रिफर गरिएको छ। जुम्ला वा सुर्खेत पुग्न धैरै खर्च लाग्ने भएकाले त्यहाँ जान सम्भव नभएको छाँयानाथ रारा नगरपालिका११ का सौरे कुमाईले बताए। सोही सेवाका लागि मुगु कार्मारोङ गाँउपालिका४ का पेमा ठिल्ने लामाको पत्नि जिल्ला अस्पतालमा पुगेकी भए पनि आफ्नी श्रीमतीले स्वास्थ्य बिमाको सेवा नपाएको लामाले गुनासो गरे।
एसिया कप क्रिकेट: उत्कृष्ट ब्याटसम्यान र बलरलाई गाउँपालिकाले पुरस्कार दिने,"जनकपुरधाम : नेपाल र भारत बीचको एसिया कप खेलमा धनुषाको जनकनन्दनी गाउँपालिका अध्यक्षले व्यक्तिगत पुरस्कारको घोषणा गरेको छ। गाउँपालिकाका अध्यक्ष विपिन देव यादवले नेपाली क्रिकेट खेलाडीले उत्कृष्ट प्रदर्शन गरे पुरस्कार दिने घोषणा गरेका हुन्। उनले नेपाली खेलाडीले अर्धसतक लगाएमा ५० हजार, सतक लगाए १ लाख र नेपालीको कुनै बलरले ह्याट्रिक विकेट लिएमा ५० हजार बराबर राशीको पुरस्कारको घोषणा गरे। उनले पुरस्कार आफ्नो व्यक्तिगत तर्फबाट खेलाडीलाई प्रोत्साहन स्वरूप प्रदान गरिने जनाएको छ।"
ढोरपाटनमा स्वास्थ्य शिविर,"बागलुङ : बागलुङको ढोरपाटनमा स्वास्थ्य शिविर सञ्चालन गरिएको छ। श्री देवी बक्स गुल्मले नागरिक र सैनिकबीचको सम्बन्ध प्रगाढ बनाउन एक दिने स्वास्थ्य शिविर सञ्चालन गरेको हो। उत्तरगंगा ढोरबराहा मन्दिरमा लागेको मेलाका अवसरमा शिविर सञ्चालन गरिएको हो। शिविरमा हाडजोर्नी, बाथ, पेटको समस्या तथा भाइरल रोगहरूको खोजी गरेर उपचार गरिएको ढोरपाटन सिकार आरक्षका प्रमुख संरक्षण अधिकृत वीरेन्द्र कँडेलले बताए। उनले शिविरमा ९१ जना पुरुष, १ सय ५४ जना महिला र २१ जना बालबालिका गरी २ सय ६६ जनाले सेवा लिएको बताए। नागरिक र नेपाली सेनाबीच सम्बन्ध सुधार गर्ने र सिकार आरक्ष तथा सुरक्षार्थ रहेको सेनाका विषयमा जानकारी गराउन शिविरको आयोजना गरिएको ढोरपाटन सिकार आरक्षका प्रमुख संरक्षण अधिकृत कँडेलले बताए। गुल्मका स्वास्थ्यकर्मीसहित विशेषज्ञ चिकित्सकहरूले शिविरमा स्वास्थ्य परीक्षण तथा उपचार सेवा उपलब्ध गराएका थिए। स्वास्थ्य सेवाको पहुँचबाट टाढा रहेकाहरूको स्वास्थ्य समस्या पहिचान गर्न शिविर सहयोगी भएको कँडेलले बताए।"
औषधि पसललाई कानूनी दायरामा ल्याउँदै काठमाडौं महानगर,"काठमाडौं : काठमाडौं महानगरपालिकाले अनधिकृतरूपमा सञ्चालनमा रहेका औषधि पसललाई कानूनी दायरामा ल्याउने भएको छ। कामपामा हाल सञ्चालनमा रहेका धेरै पसल कानून विपरीत रहेको भन्दै कानूनी दायरामा ल्याउन लागिएको जनाइएको छ। कामपा स्वास्थ्य विभागका प्रमुख रामप्रसाद पौडेलका अनुसार हाल कामपाको क्षेत्राधिकारभित्र दुई हजार छ यस औषधि पसल सञ्चालन छन्। सञ्चालित धेरै औषधि पसल कानून विपरीत रहेको भन्दै प्रमुख पौडेलले सबै पसलको अनुगमन गरी गैरकानूनीरूपमा सञ्चालनमा रहेका औषधि पसललाई कारबाही गर्ने जानकारी दिए। यस्ता पसलमा अनधिकृत व्यक्तिले पनि औषधि बेच्ने गरेका छन्। जसका कारण अनावश्यक र चिकित्सकको सिफारिसविनै औषधि बेच्ने र सोहीअनुरूप बिरामीले सेवन गर्ने गरेको थाहा पाएपछि अनुगमन गर्न लागिएको पौडेलले बताए। उनका अनुसार कामपासँग विज्ञहरूको रोष्टर तयार छ। उहाँहरूको विज्ञताबाट अनुगमनलाई तीव्र बनाई नतिजामूलक बनाउँछौँ, उनले भने, अधिकांश फार्मेसी सञ्चालकले सम्बन्धित विषय नपढेको र अरुको शैक्षिक प्रमाणपत्र पेश गरेर औषधि बिक्री वितरण भइरहेको सूचना प्राप्त भएको छ, सोही सूचनाका आधारमा अनुगमन तीव्र बनाउने हो। औषधि पसल सञ्चालन कार्यविधि तयार गरेको र सोहीअनुसार अनुगमन गरी कारबाहीको दायरामा ल्याउने बताइएको छ। औषधि पसल सञ्चालन हुनका लागि कामपामा अनुमति लिनुपर्छ, फार्मेसी पढेकाले मात्रै औषधि पसल सञ्चालन र बिक्री वितरण गर्नुपर्ने कानूनी मान्यता छ र बिरामी आउँदा बस्ने स्थानको व्यवस्था गरेको हुनुपर्ने जस्ता मान्यता रहेको छ। अनुगमनको प्रक्रियाअन्तर्गत पहिलो पटक कानूनमा गर्दा देखिएका कमजोरी सुधार्न आग्रह गर्ने र आग्रह नमान्दा पसल बन्द गरी अनुमति रद्द गर्नेसम्मको काम गर्ने प्रमुख पौडेलको भनाइ छ। कामपाले चालु आवमा स्वास्थ्य क्षेत्रका लागि रु ९२ करोड ६६ लाख ४४ हजार रकम विनियोजन गरेको छ।"
आठ दिनदेखि सम्पर्कबिहीन ७० वर्षीया वृद्वा जंगलमा मृत फेला,गुल्मी : गुल्मीमा आठदिन देखि हराएकी ७० वर्षीया वृद्वा जङ्गलमा मृत भेटिएकी छन् । इस्मा गाउँपालिका५ इस्मारजस्थलकी ७० वर्षीया ज्ञानुमाया बस्नेत सोमबार बिहान जंगलमा मृत अवस्थामा भेटिएको जिल्ला प्रहरी कार्यालय गुल्मीले जनाएको छ । गत सोमबारदेखि हराएकी वृद्वा बस्नेत इस्मा गाउँपालिका ४ कुबिन्ने जंगलमा मृत फेला परेको जिल्ला प्रहरी कार्यालय गुल्मीका प्रमुख प्रहरी उपरीक्षक नवीन किशोर प्रधानले जानकारी दिए । जङ्गलमा बस्नेत मृत अवस्थामामा देखेर खबर गरेपछि प्रहरी घटनास्थलमा पुगेको गुल्मीका प्रमुख प्रहरी उपरीक्षक प्रधानले बताए । वृद्वा बस्नेत सम्पर्कबिहीन भएपछि परिवार र आफन्तले खोजतलासी गर्न इस्मा प्रहरीमा उजुरी दिएका थिए। मृतक बस्नेतको जिल्ला सदरमुकाम तम्घासस्थित गुल्मी अस्पतालमा पोष्टमार्टम हुनेछ । मृतक ज्ञानु मायाका श्रीमान विगत १७ वर्षदेखि बेपत्ता छन् । घटनाबारे थप अनुसन्धान भइरहेको जिल्ला प्रहरी कार्यालय गुल्मीले प्रहरीले जनाएको छ ।
मुस्ताङमा विदेशीसहित ८० जना सेनालाई तालिम,"जोमसोम : मुस्ताङमा विदेशीसहित ८० जना सैनिक प्रशिक्षार्थीका लागि एक महिने संयुक्त एडभान्स तालिम सुरु गरिएको छ। तालिममा अमेरिका, भारत, बंगलादेश, पाकिस्तान, माल्दिभ्स र दक्षिण अफ्रिका लगायत देशका सेना छन्। पर्वतीय क्षेत्रमा हुनसक्ने घटना र मानवीय उद्धार, पर्वतीय सैन्य अभ्यास, हिमाली क्षेत्रको वातावरणीय अनुभव आदानप्रदान लगायतका विषयमा नेपाली सेनाले मुस्ताङको जोमसोम र कैसाङ क्याम्प क्षेत्रमा सैन्य अभ्यास तालिम सञ्चालन गर्दै आइरहेको छ। यसैको निरन्तरता स्वरूप भदौको दोस्रो हप्तादेखि बहुराष्ट्रिय सेना सम्मिलित सिजन ४६ को सैन्य एडभान्स अभ्यास तालिम दिन सुरु गरिएको हो। नेपाली सेनाका सैनिक प्रवत्ता कृष्णप्रसाद भण्डारीका अनुसार तालिमका लागि १० जना विदेशी सेना र ७० जना नेपाली सेनाले सैन्य एडभान्स तालिम लिइरहेका छन्। जसमा ७ जना महिला र ७४ जना पुरुषको सहभागी रहेको छ। नेपाली सेनाको तर्फबाट ३ जना अधिकृत दर्जाका महिला र ३ जना अन्य दर्जाका महिला सेनाको सहभागी रहेको छ। पुरुषतर्फ ५ जना अधिकृत दर्जाका र ६४ जना अन्य दर्जाका सैनिकको सहभागी रहने प्रवक्ता भण्डारीले जानकारी दिए। उनले मुस्ताङको उच्चशिखर शिक्षालयबाट हिमाली क्षेत्रमा सेनाले सञ्चालन गर्ने विभिन्न कारबाहीहरूको तालिम सञ्चालन गर्ने गरिएको बताए। हिमाली पर्वतीय क्षेत्रमा नेपाली सेनाले गर्नुपर्ने सम्पूर्ण सैन्य कार्यसम्पादनको मुलभूत सिद्धान्तमा आधारित एडभान्स र बेसिक तालिम बर्सेनि आयोजना हुने गरेको सैनिक प्रवक्ता भण्डारीको भनाइ छ। असोजको पहिलो हप्ता तालिम समापन हुने छ। हिमाली क्षेत्रको पर्वतीय उद्दार तथा मानवीय सहयोगका साथै पर्वतीय सैनिक अभ्यासका लागि क्षमता अभिवृद्धि गर्न नेपाली सेनाले मुस्ताङमा विभिन्न सैन्य अभ्यास गर्दै आइरहेको छ। मुस्ताङको जोमसोम, कैसाङ क्याम्प र याकखर्कमा सैन्य अभ्यास हुने गर्छ। नेपाली सेनाको मातहतमा सैनिक उच्चशिखर शिक्षालयले हालसम्म मुस्ताङमा विभिन्न २३ देशका ३१७ जना विदेशी सेनाले यसप्रकारको तालिम लिइसकेका छन्। मुस्ताङमा सन् १९९० देखि विदेशी सैनिक प्रशिक्षार्थीहरूलाई सहभागी गराएर सैन्य अभ्यास तालिम दिन सुरु गरिएको थियो।"
वीर अस्पतालबाट हाम फालेर एक पुरुषको मृत्यु,काठमाडौं : वीर अस्पतालको छैटौं तलाबाट हाम फालेर एक पुरुषको मृत्यु भएको छ। वीर अस्पतालका डारेक्टर सन्तोष पौडलका अनुसार सर्जिकल भवनको तलाबाट एक जना पुरुषले हाम फालेका हुन्। पौडलका अनुसार गयराति अधबैसें उमेरका पुरुषले हाम फालेका हुन्। काठमाडौं प्रहरी परिसर अनुसार मृतकको हालसम्म सनाखत हुन सकेको छैन। प्रहरीले घटनाको अनुसन्धान जारी राखेको जनाएको छ।
बसुन्धरामा भ्यानको ठक्करबाट एक जनाको मृत्यु,काठमाडौँ : काठमाडौँको वसुन्धरामा भ्यानको ठक्करबाट मोटरसाइकल चालक दावा दोर्जे शेर्पाको मृत्यु भएको छ। काठमाडौँ महानगरपालिका३ तिलिङ्गाटारमा गए राति बागमती प्रदेश ०१०२७ च ६७४७ नम्बरको भ्यानले प्रदेश ३०२००६ प ६४०५ नम्बरको मोटरसाइकललाई ठक्कर दिँदा सङ्खुवासभा मकालु गाउँपालिका१ का शेर्पाको आज बिहान मृत्यु भएको राससले जनाएको छ। दुर्घटनामा गम्भीर घाइते शेर्पाको उपचारका क्रममा ग्रिनसिटी अस्पताल वसुन्धरामा मृत्यु भएको काठमाडौँ उपत्यका ट्राफिक कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले जानकारी दिए। मोटरसाइकलको पछाडि बस्ने १९ वर्षीय डोल्मा शेर्पा घाइते भएकी छन्। उनको ग्रिनसिटी अस्पतालमा उपचार भइरहेको प्रवक्ता भट्टले बताए। भ्यानका चालकलाई प्रहरीले नियन्त्रणमा लिएको छ। भ्यानका चालक बारा घर भई काठमाडौँको माछापोखरी बस्ने २५ वर्षीय जीतेन्द्र माझीको साथमा काजपत्र नभएको र मादक पदार्थ सेवन गरी सवारी साधन चलाएको पाइएको प्रहरीले जनाएको छ।
हावाहुरीले मकै बाली नष्ट,"बागलुङ : हावाहुरी र वर्षाले बागलुङका विभिन्न स्थानमा मकै बालीमा क्षति पुर्याएको छ। घोँगा लाग्ने बेलामा आएको हावाहुरीले जिल्लाको तमानखोलाका किसानले सयौँ रोपनी क्षेत्रफलमा लगाएको मकै बाली नष्ट गरिएको हो। वडा नम्बर १ र २ को सेन्नामा, पहिरा, बोङ्गानी, सोम्मरलगायतका गाउँको करिब सात सय रोपनी क्षेत्रफलमा लगाएको मकै पूर्ण रूपमा नष्ट भएको तमानखोला गाउँपालिकाका कृषि शाखा प्रमुख सन्देश पराजुलीले जानकारी दिए। शनिबार राति र आइतबार बिहान आएको हुरीले मकै बालीमा क्षति पुगेको उनको भनाइ छ। सात सय रोपनीमा लगाएको मकै कामै नलाग्ने गरी ढलेपछि किसानले ५० लाखभन्दा बढीको क्षति बेहोर्नुपरेको उनले बताए। किसानले हावाहुरीले मकै नष्ट गरेको जानकारी गराएपछि गाउँपालिका अध्यक्ष जोकलाल बुढा मगर, उपाध्यक्ष हिराकुमारी छन्त्याल र प्राविधिकको टोली बारीमै पुगेर क्षतिको विवरण लिएको उनको भनाइ छ। मकै ब्लकमा समेत हुरीले ठूलो क्षति पुर्याएको उनले बताए। दाना लाग्ने बेलामा मकै ढलेको हुँदा अब फल नदिने शाखा प्रमुख पराजुली बताउँछन्। 'किसानको बारीमा पुग्दा कुनै पनि मकैका बोट ठाडो देखिँदैनन्, सबै ढलेर कामै नलाग्ने भएका छन्, अब ती ढलेका मकैका बोटबाट किसानले एउटा गेँडा पनि उत्पादन गर्न सक्ने अवस्था छैन, गेँडा हालिसकेको भए, केही उत्पादन हुने सम्भावना हुन्थ्यो, अहिले ठ्याक्क घोँगामा गेँडा हाल्ने समय भएको थियो', शाखा प्रमुख पराजुलीले भने, 'अहिले प्रारम्भिक विवरण लिएका छौँ, प्रारम्भिक विवरणमा करिब ५० लाख नोक्सानी भएको अनुमान छ, केही दिनमै पूरै विवरण आउने छ, त्यसमा अलि बढ्ने सम्भावना देखिन्छ, किसानले धेरै ठाउँमा मकै ढलेको जानकारी गराउनुभएको छ।' उनले अहिलेसम्म यहाँका किसानले कृषि बीमा नगरेको बताए। बीमा गरेको भए केही सहुलियत मिल्ने पराजुलीको भनाइ छ। यस वर्षदेखि किसानलाई कृषि बीमाको दायरामा ल्याउने तयारी गरिरहेको उनले बताए। यहाँका अधिकांश किसानले रैथाने जातका मकै लगाएको पराजुलीले बताए। तमानखोला गाउँपालिकाका अध्यक्ष जोकलाल बुढा मगरले यस क्षेत्रमा हावाहुरीले अहिलेसम्मकै ठूलो क्षति पुर्याएको बताए। किसानले जानकारी गराएपछि बारीमै पुगेर क्षतिका बारेमा बुझेको भन्दै पीडित बनेका किसानलाई पालिकाबाट राहतको व्यवस्था गर्ने अध्यक्ष बुढा मगरको भनाइ छ। सबै वडामा प्राविधिक खटाएर सबै क्षतिको विवरण ल्याएर सोहीअनुसार राहतका बारेमा प्रदेश र केन्द्र सरकारसँग पनि माग गर्ने बताए। वर्षा र हावाहुरीले मकैका सबै बोट भाँचिएपछि भोकमरी हुने भन्दै किसान चिन्तित बनेका छन्। जिल्लाको मुख्य खाद्य बालीको रुपमा रहेको मकैमा क्षति पुगेपछि मकैको उत्पादन घट्ने अनुमान गरिएको छ। हरेक वर्ष मकै बालीमा विभिन्न कारणले क्षति हुँदै आएकाले मकैको छ। तमानखोलाको मकै जोन क्षेत्र भए पनि अघिल्लो वर्ष मकैको बीउ फरक पर्दा उत्पादनमा निकै गिरावट आएको थियो। यसपालिको हुरीले वर्षभरिको छाक खोसी दिएको स्थानीय किसान खिमबहादुर छन्त्यालले बताए।"
ड्युटी नपुग्दै अस्ताइन् उषा,"काठमाडौं : आइतबार बिहान दोलखाकी उषा थापा र काभ्रेकी सरस्वती खड्का ५३११ नम्बरको स्कुटरमा काममा निस्किए। दुबै सशस्त्र प्रहरी जवान हुन्। सिनामंगलस्थित गणमा कार्यरत उनीहरू काठमाडौं काँडाघारीमा कोठा लिएर बस्थे। स्कुटर खड्काले चलाएकी थिइन्। तर, उनीहरू जडिबुटी नपुग्दै दुर्घटनामा परे। विपरीत दिशाबाट हुत्तिएर आएको बसले ठक्कर दिँदा स्कुटर चालक खड्काको खुट्टा भाँचियो। पछाडि बस्ने थापा गम्भीर घाइते भइन्। उपचारका लागि सिभिल अस्पताल पुर्याइएकी थापाले अस्पतालमै अन्तिम सास फेरिन्। सशस्त्र प्रहरी बल नेपालका प्रवक्ता राजेन्द्र खड्काले थापाको मृत्युमा दुःख व्यक्त गरे। भन्छन्, ड्युटी हिँडेका सशस्त्र प्रहरी दुर्घटनामा पर्नु दुःखद खबर हो। थापा इमान्दार कर्मचारी रहेको बताउँदै उनले मृतकको परिवारलाई क्षतिपूर्ति र घाइतेको पूर्ण उपचारका लागि संगठनको नियमानुसार सुविधा उपलब्ध हुने जानकारी दिए। आइतबार बिहान पेप्सीकोला र जडिबुटीबीचको सडकमा भयानक सवारी दुर्घटना भयो। ४ वटा सवारीसाधन ठोक्किँदा २ जनाको मृत्यु भएको छ। दुर्घटनामा परी १४ जना घाइते भएका छन्। जिल्ला प्रहरी परिसर काठमाडौंका प्रवक्ता कुमोद ढुंगेलका अनुसार जडिबुटीदेखि पेप्सीकोलातर्फ जाँदै गरेको क्षेत्रीय उपत्यका बस व्यवसायी संघको बा ३ ख ४८४८ नम्बरको बस र विपरीत दिशाबाट आएको बा ६ च ५३४२ नम्बरको बोलेरो गाडी बिहान ७ः३० बजे ठोक्किँदा दुर्घटना भएको थियो। दुई गाडी ठोक्किँदा बागमती प्रदेश ०२०३७ प ५३११ नम्बरको डिओ स्कुटर र बागमती प्रदेश ०२०४१ प ४८३८ नम्बरको एफजेड मोटरसाइकलसमेत दुर्घटनामा परेका थिए। प्रहरीका अनुसार विपरीत दिशाबाट आएको मोटरसाइकललाई जोगाउने क्रममा स्पिडमा रहेको बस अनियन्त्रित भएको थियो। मृत्यु हुनेमा मोटरसाइकल चालक सर्लाहीका २१ वर्षीय राज भट्टराई र सशस्त्र प्रहरी बल सिनामंगलमा कार्यरत २५ वर्षीया उषा थापा रहेका छन्। दुर्घटनामा संलग्न बस चालक रामेछापका २४ वर्षीय जनक राउतलाई प्रहरीले नियन्त्रणमा लिएको छ। उपत्यका ट्राफिक कार्यालयका प्रवक्ता राजेन्द्र भट्ट भन्छन्, तीव्र गतिकै कारण दुर्घटना भएको देखिन्छ। कृपया हतारमा सवारी नचलाउनुहोस्। हतारको सवारी दुर्घटनाको जोखिममा हुन्छ। यो पनि पढ्नुहोस पेप्सिकोलामा बसले ३ वटा सवारीसाधनलाई ठक्कर दियो पेप्सिकोला सवारी दुर्घटना : एक जनाको मृत्यु, ७ घाइते पेप्सिकोला सवारी दुर्घटना अपडेट : दुई जनाको मृत्यु"
बालेनको अस्वभाविक अभिव्यक्तिप्रति सीडीयो कार्यालयले भन्यो सार्वजनिक बिदाका दिन सरकारी सवारीसाधन निगरानीमा हुन्छन्,काठमाडौं : जिल्ला प्रशासन काठमाडौंले राष्ट्रसेवक कर्मचारी वा सरक्षाकर्मीलाई कर्तव्य पालनामा बाधा अवरोध नपुऱ्याउन आग्रह गरेको छ। सहायक प्रमुख जिल्ला अधिकारी खड्गबहादुर श्रेष्ठले सोमबार विज्ञप्ति जारी गर्दै राष्ट्र सेव कर्मचारीमाथि बाधा अवरोध नपुर्याउन र सामाजिक सञ्जालमा जथाभावी वक्तव्यबाजी नगर्न आग्रह गरेका हुन्। काठमाडौं महानगरपालिकाका मेयर बालेन साहले सामाजिक सञ्जालमा अस्वभाविक र अमर्यादित अभिव्यक्ति दिएपछि त्यसलाई लक्षित गर्दै जिल्ला प्रशासन कार्यालय काठमाडौंले विज्ञप्ति निकालेको हो। सार्वजनिक बिदाको दिन गत शनिबार कोटेश्वरमा ट्राफिक प्रहरीले काठमाडौं महानगरको गाडी रोकेर सोधपुछ गरेको थियो। सरकारले सार्वजनिक बिदाको दिन सरकारी सवारी चलाउन निरुत्साहित गर्दै आएको छ। सार्वजनिक बिदामा सरकारी गाडी चलाउन पास चाहिने भएपनि महानगरको उक्त गाडीको पास थिएन। सो गाडीमा मेयर साहको पत्नी सविना सवार थिइन्। गाडीको पासबारे ट्राफिक प्रहरीले सोधपुछ गरेको थाहा पाएपछि मेयर साहले सिंहदरबारमा आगो लगाउने धम्की दिँदै सरकारलाई 'चोर'को संज्ञा समेत दिएका थिए। उनको सो अभिव्यक्तिप्रति चौतर्फी विरोध भइरहेको छ। जिल्ला प्रशासन काठमाडौंले प्राप्त जिम्मेवारी पूरा गर्न फिल्डमा खटिने सुरक्षाकर्मी र कर्मचारीहरूको मनोबल बढाउन आग्रह गरेको छ। कर्मचारी वा सुरक्षाकर्मीहरूका बारेमा कुनै गुनासो भएमा तथ्य प्रमाणसहित सम्बन्धित निकायका प्रमुख वा गुनासो सुन्ने अधिकारीसमक्ष जानकारी गराउन समेत आग्रह गरेको विज्ञप्ति उल्लेख छ। प्रचलित कानुनको बर्खिलाप गरिने जुनसुकै गतिविधिहरू नियन्त्रण गर्न र विधिको शासन प्रत्याभुत गर्न स्थानीय प्रशासन तथा सुरक्षा निकाय प्रतिवद्ध रहेको जिल्ला प्रशासन कार्यालय काठमाडौंले जनाएको छ।
