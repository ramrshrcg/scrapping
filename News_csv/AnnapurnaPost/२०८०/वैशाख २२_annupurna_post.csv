शीर्षक,विवरण
प्रदेशसम्म पुगेको बेरुजुको रोग,"हुँदा हुँदा नयाँ संविधानपछि बनेका नयाँ सरकारी संरचना अर्थात् प्रदेश सरकारहरूमा पनि बेरुजुको मात्रा देखिनुचाहिँ साँच्चीकै चिन्ताको विषय हो। सबै ७ प्रदेशमा बेरुजुको चाङ नै देखिन्छ। जसै २०१८ सालदेखि महालेखा परीक्षकको कार्यालयले नेपाल सरकारका कार्यालयहरूको हिसाबकिताब जाँच्न थाल्यो, उसैबेलादेखि बेरुजु देखिन थाल्यो। महालेखाको ६०औं प्रतिवेदन आउँदासम्म बेरुजुको प्रवृत्ति उस्तैउस्तै नै छ। अनुत्तरदायी र अनुशासन बाहिरको खर्च प्रवृत्ति नै बेरुजुको मुख्य कारण हो। सत्तामा पुगेपछि जोकसैले पनि राज्यको ढुकुटी मनलाग्दी र आफू खुसी विनियोजन गर्ने अनि विनियोजित रकम पनि आर्थिक अनुशासन तोडेर खर्च गर्ने चरित्र राजनीतिक नेतृत्वमा देखिन्छ। महालेखाले खर्चको जिम्मेवारी लेखा अधिकारीले नै लिनुपर्ने गरी उत्तरदायित्व किटान गर्न अनेक प्रयास गर्दा गर्दै र हरेक वर्ष बेरुजु न्यूनीकरणका लागि उपायहरू सुझाउँदा सुझाउँदै पनि बेरुजुका अंकहरू कम्ती हुन छाडेका छैनन्। हुँदा हुँदा नयाँ संविधानपछि बनेका नयाँ सरकारी संरचना अर्थात् प्रदेश सरकारहरूमा पनि बेरुजुको मात्रा देखिनुचाहिँ साँच्चीकै चिन्ताको विषय हो। सबै ७ प्रदेशमा बेरुजुको चाङ नै देखिन्छ। संघीय संरचना भने पनि शासकीय प्रवृत्ति र आर्थिक अनुशासन उल्लंघनको शैली उही देखिनु व्यवस्था फेरिए पनि नियत र नियति नफेरिनुको द्योतक हो। अझ महालेखाको हालैको प्रतिवेदन अनुसार ७ मध्ये कर्णालीमा सबैभन्दा धेरै बेरुजु देखिएको छ। गत वर्षमात्रै ७ प्रदेशमा ८ अर्ब ४६ करोड ३२ लाख बेरुजु थपिएको छ। कर्णाली अरू प्रदेशको दाँजोमा थोरै बजेट भएको प्रदेश हो, तर बेरुजुको अंक भने १ अर्ब ६८ करोड ९३ लाख रुपैयाँ छ। जुन बजेटको ४ दशमलव ४३ प्रतिशत हो। बेरुजुलाई आफैंमा भ्रष्टाचार मानिन्न। तर भ्रष्टाचारलाई प्रश्रय दिने माध्यमचाहिँ हो। आखिर मापदण्ड पूरा नगरी खर्च गर्नु, कागजात नपुयाउनु र नीति मिचेर खर्चने प्रवृत्ति हुँदैबढ्दै जानुले यही संकेत गर्छ। यो भनेको भ्रष्टाचारतिर सोझिने शैली हो। बेरीतको खर्च गर्नु भनेको औचित्यहीन खर्च गर्नु हो। जथाभावी खर्च गर्नु र अनावश्यक रूपमा खर्च गर्नु पनि बेरुजुका कारण हुन्। उद्देश्यविहीन तरिकाका खर्च पनि सरकारले गर्नु हुँदैन। खर्च गर्ने नीतिनियम बनाउँदा पनि औचित्यपूर्ण हुन जरुरी छ। बजेट भनेको आखिर जनताले तिरेको कर हो। त्यसको सही सदुपयोग हुनुपर्छ। बेरुजु हुने गरी कुनै पनि सरकारले बजेट खर्चनु हुँदैन। प्रादेशिक संरचनाको औचित्यमाथि उठेका प्रश्नहरूको उत्तर दिन पनि उत्तरदायी तवरले आर्थिक अनुशासन कायम गर्नुपर्ने दायित्व प्रदेश सरकारहरूमा छ।"
मन्त्री सिफारिसमा कांग्रेसभित्रै असन्तुष्टि,"काठमाडौं : नेपाली कांग्रेसभित्र संस्थापन पक्षले एकलौटी ढंगले मन्त्री सिफारिस गरेको आरोप पार्टी सभापति शेरबहादुर देउवालाई लागेको छ। बुधबार कांग्रेसबाट सरकारमा तीन मन्त्रीको नाम सिफारिस भएको थियो। त्यसमध्ये दुईजना संस्थापन इतरका थिए भने एकजना संस्थापन पक्षका थिए। यसअघि नै कांग्रेसबाट पाँचजना मन्त्री बनिसकेका छन्। ती सबै संस्थापन पक्षका थिए। जसअन्तर्गत पार्टीका उपसभापति पूर्णबहादुर खड्का उपप्रधान तथा रक्षा, पार्टीका प्रवक्ता डाप्रकाशसरण महत अर्थ, रमेश रिजाल उद्योग वाणिज्य तथा आपूर्ति, एनपी साउद परराष्ट्र र सीता गुरुङ सहरी विकासमन्त्री नियुक्त भइसकेका छन्। यी सबै संस्थापन पक्षका नेता हुन्। पछिल्लो समय मन्त्रीमा नियुक्ति हुनेमा उपसभापति धनराज गुरुङ कानुन, न्याय तथा संसदीय मामिला, मोहनबहादुर बस्नेत स्वास्थ्य तथा जनसंख्या र डिगबहादुर लिम्बू युवा तथा खेलकुदमन्त्री बनेका छन्। यीमध्ये बस्नेत संस्थापन पक्षका हुन्। गुरुङ र लिम्बू भने इतर समूहबाट मन्त्री बनेका हुन्। मन्त्रीको नाम सिफारिस गरेलगत्तै सभापति देउवाले बिहीबारका लागि पदाधिकारीको बैठक बोलाएका थिए। बैठकमा मन्त्री सिफारिस र पार्टीलाई विधान सम्वत् चलाउन सभापतिलाई आह्वान गरेको बैठकमा सहभागी नेताहरूले बताए। सभापति देउवाले भने संस्थापन इतर समूहले नाम दिन ढिलाइ गरिरहेका कारण प्रधानमन्त्रीको बारम्बारको दबाबले पनि हतार हतारमा नाम दिन बाध्य भएको जवाफ दिएका थिए। कांग्रेसभित्र मन्त्री सिफारिसमा कसको नाम पठाउने भन्ने विषयमा एक महिनादेखि नै छलफल चलिरहेकै थियो। अभैभन्दा पार्टीकाद्वय महामन्त्री नै इतर समूहलाई तीन मन्त्रीको सिट दिनुपर्ने भन्दै आएका थिए। संख्यामा रोकिएकै कारण मन्त्रिपरिषद् विस्तार हुन बाटै रोकिएको थियो। महामन्त्री गगन थापाले कम्तीमा ३ मन्त्री आफूहरूले सिफारिस गर्न पाउनुपर्ने अडान राख्दै आएका थिए। जसका कारण नै गत चैत १७ मा कांग्रेसले सबै मन्त्रीको नाम दिन सकेको थिएन। अहिले आएर पठाइएको तीन मन्त्रीमा तीववटै इतरपक्षले पाउने आशा नेताहरूले गरेका थिए। सभापतिको निर्णयसँगै यतिबेला इतर समूह चरम असन्तुष्टि छ। त्यसो त थापाले पार्टीका दुई सहमहामन्त्री बद्री पाण्डे, जीवन परियार र केन्द्रीय सदस्य प्रदीप पौडेलमध्ये कम्तीमा एकलाई मन्त्रीमा सिफारिस गर्न चाहेका थिए। बैठकमा सहभागी एक नेताले भने, महामन्त्री थापाजीले बनाउन चाहेका कोही एक जना पनि परेनन्। त्यसमा उहाँको गुनासो रह्यो। प्रदीप पौडलजीलाई मन्त्री दिँदा उपनिर्वाचनले पार्टीमा दिएको धक्कालाई जनताले केही हदसम्म राहत महसुस गर्न सक्थे भन्ने उहाँको इच्छा पनि थियो। त्यतातिर सभापतिजीले ध्यान दिनुभएन। उहाँले कुरै सुन्नु भएन। मन्त्री नियुक्तिका विषयमा सभापति देउवाले पार्टीका पदाधिकारीलाई पनि सल्लाह नगरी एकलौटी निर्णय गरेको आरोप लगाएका छन्। उता कांग्रेसबाट आउनुपर्ने तीन मन्त्रीको नाम कुरेर बसेका प्रधानमन्त्रीले भने नाम पाए लगत्तै मन्त्रिपरिषद् बिस्तारको काम पनि अघि बढाइहाले। पार्टीका पदाधिकारीहरूको बैठकमा सभापति देउवाको भनाइ उध्रित गर्दै संस्थापन पक्षका एक पदाधिकारीले भने, संस्थापन इतरका साथीहरूले एकलौटी निर्णय भयो। सिधा अन्याय भयो। सभापतिजिले मन्त्रीमा नाम ककसको दिने हो छिटो गर्नुपयो भनेर बारम्बार शेखरजीसँग, उपसभापति र महामन्त्रीजीहरूसँग पनि छलफल भएको हो। अहिले पछिल्लोपटक पनि शेखरजीसँग छलफल भएको हो। कि मैले पार्टीका सबै साथीहरूलाई आज नाम दिँदैछु, भोलि दिँदैछु भनेर भन्नुपर्ने हो ? प्रधानमन्त्रीजीले खोइ त तपाईँहरूको के भइरहेको छ। नाम छिटो दिनुस् भनिराख्नुहुन्छ मैले हरेक पटक पार्टीभित्र मिलेको छैन भन्दै आएको हो। अहिले मैले तीनजना साथीको नाम आको थियो त्यही पठाएँ। ती पदाधिकारीले भने। बैठकमा महामन्त्री थापा र शर्माले भने आफूहरूलाई मन्त्रीको नाम सिफारिसको विषयमा सभापतिले कुनै छलफल नगरेको गुनासो राखेका थिए। उहाँहरूको कुरा त्यति बिरोध र असन्तुष्टि हैन समावेशी भएन भन्ने कुरामा फोकस हुनुभयो। पदाधिकारीमा अब पार्टीले के निर्णय गर्दैछ भन्ने कुरा थाहा पाउनुपर्छ भन्ने कुरा उहाँहरूको थियो। छलफलमा सहभागी सहमहामन्त्री महालक्ष्मी डिना उपाध्यायले बताइन्। पार्टीका सहमहामन्त्री भीष्मराज आङ्देम्बेले पार्टी र सरकार सञ्चालनका विषयमा बैठक राखेको तर साथीहरूले सरकारमा मन्त्री सिफारिस गरेकै विषयमा बढी केन्द्रित भएको बताए। उनले भने, सरकारमा मन्त्री सिफारिसका लागि पठाएको नामका विषयमा बढी छलफल भयो। वैशाखभित्रै केन्द्रीय समिति बैठक बस्ने भएको छ। त्यसअघि विभाग र भ्रातृ संस्थालाई पूर्णता दिन्छौं। पार्टीका सांगठनिक संरचना कसरी सशक्त बनाउन सकिन्छ भनेर छलफल राखिएको। अब सरकारसँग सम्बन्धित विषय र पार्टीका विषय फरकफरक समयमा बैठक गर्ने समझदारी भएको छ। पदाधिकारी बैठकमा बैठक भ्रातृ संस्था सँगै सांगठनिक विषय राखे पनि सरकारमा सहभागिताकै विषयमा छलफल बढी केन्द्रित भएको थियो।"
एक अर्ब फ्रिज हुने भएपछि गठबन्धनका नेतालाई किन मान्ने ?,"प्रस्तुति : दिवाकर भण्डारी गठबन्धनका नेता र मन्त्रीलाई गढीमाई मन्दिर र महागढीमाई नगरपालिका क्षेत्रभित्र निषेध गरिएको छ भनेर स्टाटस लेख्नुभएको छ, किन ? अहिले पनि त्यही कामका लागि काठमाडौं आएको छु, तर अवस्था त्यस्तै छ। गठबन्धनका सबै नेतालाई भेटेर आफ्ना कुरा राखिसकेँ। तर, कसैले पनि सुन्दैनन्। जनता मरिसके तर नेतालाई स्थानीय तहको मतबल छैन। सबै भागबण्डा मिलाउनमा व्यस्त छन्। जब महागढीमाई नगरपालिकामा गठबन्धनका नेताहरूको ध्यान छैन भने उहाँहरू नगरपालिकामा किन आउनुपयो ? त्यही पीडाले मैले स्टाटस लेखेको हो। अनि भर्खरै सम्पन्न बैशाख १० गतेको उपनिर्वाचनमा गठबन्धनका सबै नेतालाई महागढीमाईमा भव्य स्वागत गर्नुभएको थियो नि, होइन ?यो पीडा चार महिनादेखिको हो। निर्वाचनका बेलामा पनि हामी स्वागत गर्ने पक्षमा थिएनौं। मैले त्यतिबेला पनि नेताहरूलाई भनेको थिएँ, मान्छे आन्दोलनमा जान्छन्, नेताहरू घेराउमा पर्छन् भनेर। प्रधानमन्त्री प्रचण्डको स्वकीय सचिवलाई पनि यो विषय जानकारी गराएको थिएँ। तर, नेताहरूको अनुरोधपछि मैले स्थानीयलाई सम्झाएँ। पाहुना आउँदैछन् नराम्रो गर्नु हुँदैन भनेर सम्झाएको हो। अनि मेरो कारणले कसैको चुनावी माहोल बिग्रिन्थ्यो भने त्यो पनि राम्रो हुँदैनथ्यो। फेरि सबै दोष म माथि आउन सक्थ्यो। त्यसैले त्यतिबेला राम्रोसँग स्वागत गरेर पठायौं। नेताहरूलाई भेटेर समस्या राख्नुभएन ?मैले सबैलाई भेटिसकेँ। प्रधानमन्त्री पुष्पकमल दाहाल, नेपाली कांग्रेस सभापति शेरबहादुर देउवा, एकिकृत समाजवादीका अध्यक्ष माधवकुमार नेपाल सबैलाई भेटेर नगरपालिकाको समस्या नराखेको होइन। सबै नेतालाई जानकारी छ। तर, जति भने पनि समस्या कतैबाट सम्बोधन हुन सकेन। गठबन्धनका शीर्ष नेताहरू कोही पनि काम लाग्ने छैनन् भन्ने मैले बुझिसकेँ। यो गठबन्धन जनतालाई सुख दिन होइन, दुःख दिन बनेको हो। यति भनेर मलाई पार्टीबाट कारबाही हुन्छ भने कारबाही भोग्न तयार छु। म अहिले नै पदबाट राजीनामासमेत दिन तयार छु। मन्त्रालयले चार महिनादेखि प्रमुख प्रशासकीय अधिकृत नै पठाएको छैन ?नगरपालिकामा कार्यरत प्रमुख प्रशासकीय अधिकृत सरुवा हुनुभन्दा एक महिना अगाडिदेखि कार्यालय आउन छाड्नुभयो। उहाँ काठमाडौंमा बस्नुभयो। एक महिनापछि उहाँको सरुवा भयो। त्यसको केही समयपछि मन्त्रालयले अर्को प्रमुख प्रशासकीय अधिकृत मन्त्रालय पठायो। तर, सरुवा गरिएको हाकिम आउनुभएन। फेरी मन्त्रालय आएर अर्को हाकिम पठाउन अनुरोध गयौं। त्यसको केही समयपछि अर्को हाकिमलाई सरुवा गरियो। उहाँ पनि आउनुभएन। मन्त्रालयले सरुवा गर्ने तर कर्मचारी आउन नमान्ने। यो जिम्मेवारी कसले लिने ? प्रमुख प्रशासकीय अधिकृत आउन नमान्नुको कारण के हो ?त्यो हामीलाई थाहा छैन। मन्त्रालयले सरुवा गरेपछि कर्मचारी त आउनुपर्ने हो। कर्मचारी खटाएको ठाँउमा गयो कि गएन हेर्ने काम त मन्त्रालयको हो। तर, मन्त्रालय आफूले गरेको निर्णय कार्यान्यवन गर्न सक्दैन। हामी मन्त्रालय आएर हाकिम माग गर्दा नयाँ पठाएका छौं केही दिनमा आउनुहुन्छ भन्दै फर्काइन्छ। नगरपालिका पुगेर फोन गर्दा सरुवा भएका हाकिमले आउन सक्दिन भन्नुहुन्छ। अनि कसरी चल्छ स्थानीय सरकार। कि कर्मचारी पठाउनुपयो कि हामीलाई अधिकार दिनुपयो। हामीलाई अधिकार पनि नदिने अनि कर्मचारी पठाउन पनि नसक्ने। अनि जनता भोकभोकै मर्नुपर्ने ? प्रमुख प्रशासकीय अधिकृत नहुँदा कसरी चलेको छ नगरपालिका ?नगरपालिका चलेको छैन, ठप्प छ। कर्मचारी, शिक्षक, स्वास्थ्यकर्मीसहित ६ सय ५८ कर्मचारीले तलब खान पाएका छैनन्। शिक्षकहरूले सीडीओ कार्यालयमा ज्ञापनपत्र बुझाएका छन्। धर्ना बस्न खोजेका छन्। त्योसँगै योजनाको काम अलपत्र छ। नगरपालिकाको दैनिक कामकाज प्रभावित बनेको छ। अनि यो पीडा कसले बुझ्ने ? गठबन्धनका नेतालाई त यो विषयमा मतलब छैन ? काम नै गर्न नसक्नेलाई मन्त्री बनाएको छ। काम नै गर्न नसक्ने व्यक्ति मन्त्री पदमा किन बस्ने ? म मन्त्रीको राजीनामासमेत माग गर्दछु। आर्थिक वर्ष सकिन दुई महिना बाँकी छ, कति प्रतिशत योजनाको काम सम्पन्न भएको छ ?अहिलेसम्म पाँच प्रतिशत मात्रै योजना सम्झौता भएको छ। ९५ प्रतिशत योजना सम्झौता गर्न बाँकी नै छ। सबै मिलाएर झण्डै एक अर्बको बजेट फ्रिज हुने देखिएको छ। चार महिना हाकिम नहुँदा कसरी काम हुन्छ ? हाकिम भएको भए यो चार महिनामा धेरै काम हुन्थ्यो। पूर्वाधार निर्माणका ठूला योजनाहरू अब दुई महिनामा कसरी सम्भव हुन्छ ? हाकिम नभएका कारण १८ करोडको अस्पतालको टेण्डर रद्ध गर्नुपरेको छ। अब टेण्डर गरेर दुई महिनामा काम गर्न त सकिँदैन। अरु योजनाको अवस्था त्यस्तै छ। संघीय सरकारबाट सहयोग नपाएपछिको पीडा हो स्टाटस ?हो, यो भन्दा बढी पीडा के हुनसक्छ ? महागढीमाईमा नेता र मन्त्रीलाई पाहुना सम्झिएर स्वागत गर्नुपर्ने। खादा ओढाउने, खाजा खुवाउने। अनि उनीहरूले हामीलाई मान्दैनन् भने हामीहरूले उनीहरूलाई किन मान्ने ? हामीले काम गर्न सकेनांै भने जनताले नेताहरूलाई भन्दा पनि हामीलाई गाली गर्ने हो। स्थानीय सरकारमा हामी निर्वाचित भएका छांै। सबै जनताले यो समस्या बुझेका पनि हुँदैनन्। मन्त्रीलाई भेट्न मन्त्रालय, मन्त्री निवास पुग्दासमेत भेट्न गाह्रो छ। भेट भएपनि काम हुँदैन। अन्त्यमा केही भन्नुहुन्छ कि ?यो पाँच दलीय गठबन्धन जनताको लागि राम्रो संकेत होइन। जब मेयरकै हालत राम्रो छैन भने जनताको कसरी राम्रो हुन्छ ? प्रमुख प्रशासकीय अधिकृत माग गर्दै १५२० चोटी आफैं मन्त्रालय आईसकें। तर, काम हुन सकेको छैन भने के भन्ने ?"
गाउँका सिंहदरबारलाई खोइ कर्मचारी ?,"स्थान : संघीय मामिला तथा सामान्य प्रशासन मन्त्रालय सिमसिमे पानी छिचोल्दै नुवाकोट, तादी गाउँपालिका अध्यक्ष सन्तमान तामाङ बिहीबार बिहान सिंहदरबार पुगे। संघीय मामिला तथा सामान्य प्रशासन मन्त्रालय, कर्मचारी महाशाखा प्रमुख सहसचिव हेमराज तामाङको कार्यकक्षमा छिरे। स्थानीय तहका जनप्रतिनिधिले घेरिएका सहसचिव तामाङ मोबाइलमा एक माननीयसँग हजुर हजुर भन्दै थिए। सोफामा बसेका जनप्रतिनिधिले पालैपालो उनीसँग दु:खेसो पोखे। ००० सहसचिव हेमराज तामाङ : भन्नुहोस्। के कामले आउनुभयो ? तादी गाउँपालिका अध्यक्ष सन्तमान तामाङ : लेखा अधिकृतको खाँचो पर्यो। काम गर्न गाह्रो भयो। कर्मचारी पठाइदिनु पर्यो। सहसचिव तामाङ : म त भर्खरै आएको हुँ। धेरै थाहा छैन। (नजिकै रहेका उपसचिव खिलराज राईतर्फ हेर्दै) के हो कुरा सबै भन्दिनु होस् त। उपसचिव खिलराज राई : दोहोरो सहमतिको १६ सय निवेदन छ। मन्त्रीज्यूले दुइटा काम रोक्नु भएको हो। पहिलो, अन्तर स्थानीयतहको कर्मचारी दोहोरो सहमतिमा सरुवा गर्ने र दोस्रो निमित्त। लोकसेवाबाट पदपूर्ति हुने क्रम जारी छ। मागे जति सबै पदपूर्ति भइसकेको छैन। निरन्तर खाली भएका ठाउँमा कर्मचारी पठाउँदै गरेका पनि छौं। कमलप्रसाद भट्टराई प्रवक्ता, संघीय मामिला तथा सामान्य प्रशासन मन्त्रालय निमित्तको केसमा असार लाग्न लागेकाले उच्च हिमालीमा दुईचार ठाउँ खुलाएको छ। किनभने हामीले कर्मचारी पठाउनै सकिएन। हलो अड्काएर गोरु चुट्ने काम जस्तो भयो। त्यसपछि उच्च हिमाली क्षेत्रमा पठाउने भन्ने भयो। अन्तरस्थानीय तह सबै रोकेको छ। ००० स्थानीय तहमा कर्मचारी पठाउने कर्मचारी महाशाखाका सहसचिव तामाङ र उपसचिव राईका भनाइपछि जनप्रतिनिधि निराश देखिए। तादी नगरपालिकाका अध्यक्ष तामाङले झटपट कोटको खल्तीबाट सल निकाले। सहसचिव तामाङलाई सल ओढाउँदै बधाई दिए। फोटो खिचे। भर्खरै मन्त्रालयमा आएको हुनाले बधाई दिएँ। पछिसम्म राम्रो रिलेसन होस् भनेर सल ओढाएँ, गाउँपालिका अध्यक्ष तामाङले अन्नपूर्ण पोस्ट्सँग भने, सम्बन्ध विस्तार गर्नुपर्यो नि ! पछि कर्मचारी पठाइदिन्छन् कि ? सिंहदरबारमा जनप्रतिनिधिको धुइरोनेपालको संविधानले स्थानीय तहलाई शक्तिशाली बनाएको छ। तर, स्थानीय तहका जनप्रतिनिधि भने निरिह मुद्रामा सिंहदरबार पस्छन्। संघीय मामिला तथा सामान्य प्रशासन मन्त्रालयमा छिरेर कर्मचारी पठाइदिन अनुनय विनय गर्छन्। कोसी प्रदेशअन्तर्गत ताप्लेजुङको आठराई त्रिवेणी गाउँपालिकाका अध्यक्ष दीपेन्द्र पोमु सिंहदरबार धाउन थालेको एक महिना हुन लाग्यो। काम गर्न गाह्रो भयो। काठमाडौंको सिंहदरबार नधाई भएन, अध्यक्ष पोमुले दु:खेसो पोखे, प्रमुख प्रशासकीय अधिकृत नभएको एक महिना भइसक्यो। मन्त्रीज्यू, सचिवज्यूसँग भेट हुन सकेन। सहसचिव र उपसचिव भेट्ने काम जारी छ। सिंहदरबारको कर्मचारी प्रशासन महाशाखामा पूर्वदेखि सुदूरपश्चिमका जनप्रतिनिधिको भीड देखिन्छ। त्यहीँ भीडमा मिसिन आइपुगेका छन्, बैतडीको पाटन नगरपालिकाका नगरप्रमुख गौरी सिंह रावल। प्रमुख प्रशासकीय अधिकृतको माग गर्न काठमाडौंमा छु, रावलले अन्नपूर्ण पोस्ट्सँग भने, केही दिनमा पठाइ दिन्छौं भनेका छन्, भएन भने निमित्तलाई नै आर्थिक अख्तियारी माग्नु पर्ला। दुई पालिकामा एक प्रमुखबझाङमा दुई पालिकामा एउटै प्रमुख प्रशासकीय अधिकृतले काम गरिरहेका छन्। केदारस्यु गाउँपालिकाका प्रमुख प्रशासकीय अधिकृत पदमराज उपाध्यायले बँुगल नगरपालिकाको काम पनि हेरिरहेका छन्। आइतबारदेखि मंगलबारसम्म केदारस्यु र बुधबारदेखि शुक्रबार बुँगल नगरपालिकाको काम गर्ने गरेको उनले बताए। दुई पालिकाको काम भ्याउन उनले केदारस्युको देउराबाट बुंगलको विजगडासम्म करिब दुई घण्टाको एकतर्फी यात्रा गर्नुपर्छ। बिहान ७ बजेदेखि साँझ ७ बजेसम्म पनि काम गर्नुपरेको उनले दु:खेसो पोखे। सेवाग्राहीको सकस देखेर कार्य गरिरहेको छु। तर, एक पालिकाको काम गर्दा अर्कोको छुट्ने गरेको छ, उपाध्यायले भने, अब योजनाका भुक्तातीको समय सुर भयो। दुई पालिका कसरी भ्याउने भन्ने चिन्ता थपिएको छ। बुंगल नगरपालिका जनसंख्या, बजेट र योजना संख्याका हिसाबले जिल्लाकै ठूलो पालिका हो भने केदारस्यु गाउँपालिका जिल्लाकै तेस्रो ठूलो पालिका हो। माघ र फागुनको दुई महिना बुंगल नगरपालिका प्रमुख प्रशासकीय अधिकृतविहीन भएपछि संघीय मामिला तथा सामान्य प्रशासन मन्त्रालयले केदारस्यु गाउँपालिकामा कार्यरत उपाध्यायलाई दुई पालिकाको काम गर्न गरी जिम्मा दिएको थियो। बझाङमा दुइटा नगरपालिका र १० वटा गाउँपालिका छन्। दरबन्दीअनुसार प्रमुख प्रशासकीय अधिकृत नहुँदा आठ पालिका निमित्त प्रमुख प्रशासकीय अधिकृतकोे भरमा चलेका छन्। बुंगल नगरपालिकामा सबैभन्दा बढी बेरुजु आउने गरेको छ। बेरुजु मिलाउन जनप्रतिनिधिले दबाब दिने भएकाले यहाँ कर्मचारी आउन नमान्ने गरेको नगरपालिकामा कार्यरत एक कर्मचारीले बताए। नगरपालिकामा नेपाली कांग्रेसबाट निर्वाचित नगरप्रमुख जयबहादुर धामी र नेकपा समाजवादीका उपप्रमुख धनबहादुर बोहरा बीचका तालमेल नमिल्दा काम गर्न समस्या हुने गरेकाले प्रमुख प्रशासकीय अधिकृत आउन नमान्ने स्रोतले बतायो। जनप्रतिनिधि र कर्मचारी द्वन्द्वमधेस प्रदेशको पर्सामा एक महानगरपालिका, ३ नगरपालिका र १० गाउँपालिका गरी १४ पालिका छन्। तीमध्ये पोखरीया नगरपालिकामा मात्रै २०७४ को स्थानीय निर्वाचनपछि हालसम्म १२ जना प्रमुख प्रशासीय अधिकृतहरू फेरिइसकेका छन्। अन्य पालिकाहरू पनि प्रमुख प्रशासकीय अधिकृत छोटो अवधिमै फेरबदल हुँदै आएका छन्। कारण हो, जनप्रतिनिधि र कर्मचारीबिचको द्वन्द्व। यहीँ द्वन्द्वका कारण प्रमुख प्रशासकीय अधिकृतहरू एक वर्ष नपुग्दै फेरिन्छन्। पर्साको पोखरिया नगरपालिका विगत दुई महिनादेखि प्रमुख प्रशासकीय अधिकृतविहीन छ। प्रशासकीय अधिकृत बिना काम गर्न गाह्रो भयो। काठमाडौंको सिंहदरबार नधाई भएन।दीपेन्द्र पोमु अध्यक्ष, आठराई त्रिवेणी गाउँपालिका, ताप्लेजुङ गत फागुन १० मा संघीय मन्त्रालयले उपसचिव धर्मानन्द जोशीलाई पोखरीया नगरपालिकामा प्रमुख प्रशासकीय अधिकृतको जिम्मेवारी दिएर पठाएको थियो। तर, नगरप्रमुख प्रधुमन चौहानसहितका जनप्र्रतिनिधिले पटकपटक विवाद गरे। त्यसपछि चैत १३ काज सरुवा गराएर उनी मन्त्रालयमा फर्किए। त्यस यता नगरपालिका प्रमुख प्रशासकीय अधिकृतविहीन भएको हो। विशेषगरी पालिका प्रमुख र उपप्रमुखले मन्त्रालय धाउँछन्। आफूले चाहेअनुसारकै कर्मचारीलाई प्रमुख प्रशासकीय अधिकृतका रूपमा पालिकामा ल्याउन जोडबल गर्छन्। यदि मन्त्रालयले पठाएको कर्मचारी आफ्नो हितमा काम नगरेपछि सरुवा गराउन प्रमुख र उपप्रमुखहरू फेरि मन्त्रालयमा नै धाउँछन्। पर्साकै एक पालिकाका प्रमुख प्रशासकीय अधिकृत भन्छन्, पालिका प्रमुख र उप्रमुखज्यूहरूलाई आफ्नो पकेटकै मान्छे प्रमुख प्रशासकीय अधिकृत चाहिन्छ। यदि मन्त्रालयले जनप्रतिनिधिहरूको चाहनाविपरीतको कर्मचारी पठाइदियो भने उहाँहरू नै सारा कामधन्दा छाडेर काठमाडौंमा डेरा जमाएर बस्नु हुन्छ। आर्थिक कारोबारको अख्तियारी प्रमुख प्रशासकीय अधिकृतमा मात्रै निहित हुन्छ। त्यसैकारण जनप्रतिनिधिहरू रबर स्ट्याम्प खालको कर्मचारी खोज्ने गरेको एक प्रमुख प्रशासकीय अधिकृतको गुनासो छ। उनले भने, आर्थिक हिनामिना वा बेरुजु निस्कियो भने फस्ने भनेको कर्मचारी नै हुन्छ। जनप्रतिनिधि त पावर र पहँुचको बलमा चोखिइ हाल्छन्। त्यसकारण पालिकामा कर्मचारी र जनप्रतिनिधिबीचको द्वन्द्व चर्किने गरेको हो। पालिका प्रमुख तथा उपप्रमुखले प्रमुख प्रशासकीय अधिकृतको सरुवा भएमा पालिकाकै कनिष्ट तहका कर्मचारीलाई बोर्ड बैठकबाट निमित्त प्रमुख प्रशासकीय अधिकृतकोे जिम्मेवारी दिने निर्णय गराउँदै आएका छन्। सुदूरपश्चिममा पनि उस्तै अवस्थासुदूरपश्चिम प्रदेशका ९ जिल्लामा ८८ वटा स्थानीय तह छन्। अधिकांश पालिकाहरू निमित्तका भरमा चलेका छन्। केही स्थानीय तहहरूमा राजनीतिक दलको चाहनाअनुसार प्रमुख प्रशासकीय अधिकृत आएका छन्। राजनीतिक स्वार्थ नमिल्नेबित्तिकै प्रमुख प्रशासकीय अधिकृत फेरिन्छन्। आठ महिनायता बैतडीको पाटन नगरपालिकामा तीनवटा प्रमुख प्रशासकीय अधिकृतहरू फेरिएका छन्। गत आर्थिक वर्षमा राजेन्द्रप्रसाद भट्ट प्रमुख प्रशासकीय अधिकृतको रूपमा कार्यरत थिए। साउन २२ गते उनको सरुवा भयो। कार्यालय प्रमुखका रूपमा लक्ष्मीदत्त भट्ट आए। उनी ६ महिना मात्र टिके। गत फागुनमा सरुवा भयो। त्यसपछि फागुन ३० गते हाजिर भएका ओमप्रकाश पाण्डेय एक महिना नपुग्दै सरुवा भए। चैत अन्तिम साता उनी रौतहटको वृन्दावन नगरपालिकामा गए। पुर्चाैडी नगरपालिकामा जनप्रतिनिधिसँग कुरा नमिल्दा प्रमुख प्रशासकीय अधिकृत वीरबहादुर नेपालीले मुद्दा नै दर्ता गरे। कामकाजमा असहज भएको भन्दै उनले उच्च अदालत पाटनमा मुद्दा नै दर्ता गरेका हुन्। अदालतले कामकाजका लागि उपयुक्त वातावरण सिर्जना गर्न भन्दै पालिकालाई आदेश दिएको थियो। आएको थियो। तर, पनि कार्यकारी नेपालीले पुर्चाैडीमा काम नगर्ने भन्दै सरुवा मिलाएका छन्। अहिले उनको ठाउँमा भानुभक्त भट्ट हाजिर भएका छन्। योजना सम्पन्न भुक्तानी ठप्प प्रमुख प्रशासकीय नहुँदा कार्य सम्पादनमा अप्ठेरो भएको जनप्रतिनिधि बताउँछन्। पाटन नगरप्रमुख गौरी सिंह रावलका अनुसार, संघीय मन्त्रालयबाट उपसचिव स्तरको कर्मचारी पठाउने कुरा भइरहेको भए पनि हालसम्म कार्यकारी नपठाउँदा कार्यसम्पादनमा समस्या हुँदै आएको छ। योजना सम्पन्न हुन थालेका छन्। भुक्तानीका लागि उपभोक्ता समितिका पदाधिकारी आइरहेका छन्। तर, प्रशासकीय अधिकृत नहुँदा समस्या भयो, रावलले भने। बैतडी, पाटन१० स्थित पनाली खानेपानी योजनाका अध्यक्ष प्रकाश बिष्टले योजना सम्पन्न भए पनि भुक्तानी पाएका छैनन्। उनले भने, योजना सम्पन्न गरेको महिनादिन पुग्नै लाग्दा पनि प्रमुख प्रशासकीय अधिकृत नहुँदा भुक्तानी पाएको छैन। पूर्वसचिव गोपीनाथ मैनाली स्थानीय तहका कतिपय जनप्रतिनिधि राम्रो हुँदा पनि कर्मचारीबाट सहयोग नपाएको बताउँछन्। कतिपय पालिकाका अध्यक्ष एवं प्रमुखहरू आफूले चाहेको कर्मचारी लैजाने चाहना छ। राजनीतिक रूपमा पनि सहज रूपमा काम लगाउन सक्ने खालको प्रशासकीय अधिकृत होस् भन्ने चाहना जनप्रतिनिधिमा देखिन्छ, पूर्वसचिव मैनाली भन्छन्, केही पालिकाका अध्यक्ष एवं प्रमुखहरू राम्रो काम गर्न चाहनुहुन्छ। कर्मचारी नपाउँदा पहिलो कार्यकाल तदर्थ रूपमा बित्यो। अहिले त्यो पीडा जनप्रतिनिधिलाई छ, पूर्वसचिव मैनालीले भने, चुनावमा जनतासामु गरेका वाचाहरू कसरी पूरा गर्ने चिन्ता छ। निमित्तको भरमा स्थानीय तहदैलेखको चामुण्डाविन्द्रासैनी नगरपालिकामा उपसचिव सरहको प्रमुख प्रशासकीय अधिकृतको दरबन्दी छ। हाल नगरपालिका निमित्त प्रमुख प्रशासकीय अधिकृतको भरमा चलिरहेको छ। नगरमा श्यामबहादुर रावत निमित्त प्रमुख प्रशासकीय अधिकृतको जिम्मेवारीमा छन्। नगरप्रमुख गणेशबहादुर शाहीले निमित्तको भरमा नगर सञ्चालन गर्नुपर्दा थुप्रै समस्याहरू झेल्नु परेको बताउँछन्। हाल नगरमा निमित्तको भरमा काम चलाइरहेका छौं, यो अवस्थामा नीतिगत निर्णयदेखि विभिन्न समस्या झेल्नु परेको छ, काम गर्ने पूर्ण अधिकारसहित उपसचिव नआउँदा विकासदेखि अन्य काम प्रभावितसमेत भएको छ, उनले भने। योसँगै कर्णालीमा १० जिल्लाका प्राय: स्थानीय तह प्रमुख प्रशासकीय अधिकृत बिना निमित्तका भरमा चलेका छन्। कतिपय पालिकामा प्राविधिक कर्मचारीहरूको भरमा प्रशासकिन काम हुँदै आएको छ। दैलेखको ठाटीकाँध गाउँपालिका पनि निमित्तकै भरमा सञ्चालन भइरहेको छ। मुगुको छायानाथ रारा नगरपालिका पनि निमित्तकै भरमा सञ्चालन भइरहेको छ। यो नगरमा पशुपति शाही निमित्त प्रशासकीय अधिकृतका रूपमा कार्यरत छन्। संघीय संरचना गाउँका सिंहदरबारको कामलाई प्रभावकारी सञ्चालन गर्न दरबन्दीअनुसार कर्मचारी ल्याउन जनप्रतिनिधिहरूले नै बेवास्ता गरिरहेको नागरिक अगुवाहरू बताउँछन्। कतिपय पालिकाका जनप्रतिनिधिले आफू अनुकूलको निर्णय गराउनकै लागि निमित्तकै भरमा पालिका चलाउन खोजेको अगुवाहरूको भनाइ छ। कर्मचारीको सिंहदरबार मोहस्थानीय तहमा मुख्य गरी दुई प्रकारको समस्या देखिएको छ। एकातिर स्थानीय तहबाटै कर्मचारी पदपूर्तिका लागि कानुनविहीनता छ। अर्कोतर्फ कर्मचारी व्यवस्थापनमा सकस छ। पूर्वसचिव मैनालीका अनुसार, कतिपय कर्मचारीहरू स्थानीय तहमा जान चाहन्छन्। तर, त्यसका लागि कर्मचारीले घरपायक र स्वार्थलाई प्राथमिकता दिने गरेका छन्। वृद्धिविकास सम्भावना देखेको अवस्थामा मात्र कर्मचारीहरू सजिलै स्थानीय तहमा जान तयार देखिन्छन्। धेरै कर्मचारीहरू स्थानीय तहमा जान चाहेको देखिँदैन। समायोजन भएका कर्मचारीले पनि कुनै न कुनै बहानामा केन्द्रमा रहने वा काजमा बस्ने गरेको पाइन्छ, उनले भने, स्थानीय तहमा कानुनविहीनता, कर्मचारी र जनप्रतिनिधिको मनोभावनाको समस्या छ। संघीय सरकारले पनि ओरिन्टेसन गर्न सकेको छैन। सेवाग्राहीको सकस देखेर कार्य गरिरहेको छुँ। दुई पालिका कसरी भ्याउने भन्ने चिन्ता थपिएको छ।पदमराज उपाध्याय, प्रमुख प्रशासकीय अधिकृत, केदारस्यु गाउँपालिका पूर्वप्रशासनमन्त्री लालबाबु पण्डितका अनुसार, संघमा धेरै कर्मचारीलाई होल्डिङमा राख्ने गरिएको छ। केन्द्रमा धेरै कर्मचारी राख्ने र प्रदेश र स्थानीय तहमा नपठाउने काम भएको छ। यो बेठीक काम हो। पूर्वमन्त्री पण्डित भन्छन्, तल्लो तहबाट कर्मचारीको माग आउनु जायज हो। खटाइएका कर्मचारी जिम्मेवारी लिन स्थानीय तहमा जानुपर्छ। यो नै राष्ट्रसेवकको दायित्व हो। संघीय मामिला तथा सामान्य प्रशासन मन्त्रालयका प्रवक्ता कमलप्रसाद भट्टराईका अनुसार, संघमा पर्याप्त संख्यामा कर्मचारी नभएका कारण स्थानीय तहमा कर्मचारी अभाव भएको बताउँछन्। लोकसेवाबाट पदपूर्ति हुने क्रम जारी छ। मागे जति सबै पदपूर्ति भइसकेको छैन। निरन्तर खाली भएका ठाउँमा कर्मचारी पठाउँदै गरेका पनि छौं, प्रवक्ता भट्टराईले भने, एक सयभन्दा बढी पालिकामा प्रमुख प्रशासकीय अधिकृत रिक्त रहेको अवस्था छ। निमित्त वा अन्य सेवा समूहका कर्मचारीबाट काम हुँदै आएको छ। कतिपय कर्मचारीहरूको रोजाइ सुगम हुन्छ। दुर्गममा भरसक जान नपरे हुन्थ्यो भन्ने मनोभावना हुन्छ। त्यसकारण पनि दुर्गममा खटाउन सकिएको छैन। अब सकेसम्म चाँडै नै कर्मचारी खटाउँछौं। सुशासनविद् पूर्णचन्द्र भट्टराई स्थानीय तहमा कर्मचारी व्यवस्थापन गर्न कुनै गाह्रो नभएको बताउँछन्। सरकारले पनि पदपूर्तिको जिम्मेवारी लिँदै केन्द्रीय दरबन्दीमा राखेको छ। कर्मचारी पठाएर स्थानीय तहमा भएका बाधा अड्चन फुकाउनु पर्छ, पूर्वसचिव भट्टराई भन्छन्, मुख्य कुरा त समझदारीकै अभाव हो। संघीयता कार्यान्वयन भएको पाँच वर्ष नाघिसक्दा पनि संघीय निजामती सेवा ऐन पुरानै छ। नयाँ व्यवस्थाअनुसार कर्मचारीतन्त्रलाई अघि बढाउन उक्त ऐन संविधान जारी भएपछि नै आउनुपथ्र्यो। पुरानै ऐनबाट राज्यको स्थायी सरकार कर्मचारीतन्त्र चलिरहेको छ। अधिकांशले सुगम मात्रै रोज्छन्। दुर्गममा कर्मचारी टिकाउनै धौधौ भएको प्रशासनविद्हरू बताउँछन्। संघीय ऐन नआउँदा संघीयता कार्यान्वयनमा समस्या रहँदै आएको छ। प्रदेश र स्थानीय तहमा सबैभन्दा धेरै असर परेको छ। जुनसुकै सेवाको भए पनि कर्मचारी व्यवस्था गरिने काम संघको हो, पूर्वसचिव मैनालीले भने, स्थानीय तहको अनुरोधमा संघबाटै कर्मचारी व्यवस्थापन हुनुपर्छ। संविधानमा नै उल्लेख गरी सिंहदरबारको अधिकार स्थानीय तह (गाउँपालिका र नगरपालिका) मा फर्काइएको छ। संघीयताले सिंहदरबारमा केन्द्रित भएर बसेको अधिकारलाई गाउँगाउँसम्म लैजाने जनप्रतिनिधिको अपेक्षा थियो। तर, अहिले कर्मचारीको खोजी गर्दै पुन: सिंहदरबार धाउनु पर्दा संवैधानिक व्यवस्था कार्यान्वयनमा सकस भइरहेको उनीहरूको गुनासो छ। पूर्वमन्त्री लालबाबु पण्डित भन्छन्, सरकारले नै जिम्मेवारी र उत्तरदायित्व बहन गर्नुपर्ने हो। तर, गैरजिम्मेवार भएर बसिरहेको छ। यही गतिले अघि बढ्ने हो भने संघीयता संकटमा पर्न सक्छ। संघीयताले सिंहदरबारमा केन्द्रित अधिकारलाई गाउँगाउँमा लगे पनि कर्मचारी नहुँदा जनप्रतिनिधिहरू सिंहदरबार धाइरहेका छन्। नयाँ आर्थिक वर्ष सुरु हुनुअघि नै संघीय निजामती ऐन ल्याउनु पर्ने पूर्वसचिव गोपीनाथ मैनालीको सुझाव छ। नयाँ ऐनले कर्मचारीलाई वृत्तिको सुनिश्चितता दिन्छ। प्रदेश र स्थानीय तहका लागि मार्ग निर्देशक हुन्छ। स्थानीय र प्रदेश कानुन, नियमावली बन्छ। पदपूर्तिको प्रक्रिया सुरु हुन्छ। पूर्वसचिव मैनाली भन्छन्, स्थानीय तहमा पदपूर्तिको टुंगो नलागेसम्म संघीय सरकारले कर्मचारीको व्यवस्थापन गर्नै पर्छ। स्थानीय तहले राम्रो काम गर्न सकेन भने संघीय प्रणालीमाथि गुनासो बढ्छ। दिनेश गौतमकाठमाडौंकृष्ण बिष्टबैतडीधनबहादुर भण्डारीडडेल्धुराप्रताप ओलीबझाङक्रान्ति शाहवीरगन्जहिक्मतबहादुर नेपालीदैलेख"
१०६ जनाको २० वटा उजुरी,"काठमाडौं : नेपाली नागरिकलाई नक्कली भुटानी शरणार्थी बनाएर अमेरिका पठाउने भन्दै करोडौं रकम असुली गरेको आरोपमा १०६ जनाको २० वटा उजुरी सामूहिक रूपमा जिल्ला प्रहरी परिसर काठमाडौंमा दर्ता भएको छ। परिसर प्रमुख एसएसपी दानबहादुर कार्कीका अनुसार पीडितहरूले दिएको उजुरीमा हालसम्म २३ करोड २५ लाख ठगी गरेको प्रमाण पेस भएको छ। यस प्रकरणमा प्रहरीले ४० दिनदेखि अनुसन्धान गरिरहेको छ। अनुसन्धानकै क्रममा बहालवाला सचिव टेकनारायण पाण्डेदेखि एमाले सांसद टोपबहादुर रायमाझीका छोरा सन्दीप रायमाझीसहित ८ जना पक्राउ परेका छन्। पूर्वगृहमन्त्री रामबहादुर थापाका सुरक्षाविज्ञ डाइन्द्रजित राई पनि पक्राउ परेका छन्। प्रहरीले यस प्रकरणमा अझै एक दर्जन व्यक्ति नियन्त्रणमा लिएर सोधपुछ गर्न आवश्यक भएको बताएको छ। बुधबार राति बुटवलबाट पक्राउ परेका एमाले सांसद टोपबहादुर रायमाझीका छोरा सन्दीप रायमाझीलाई ३ दिन हिरासतमा राखेर अनुसन्धान गर्न अदालतले स्वीकृत गरेको छ। नेपाल प्रहरीका प्रवक्ता कुवेर कडायत भन्छन्, राज्यका उच्च पदमा रहेका व्यक्तिले नक्कली शरणार्थी बनाएर अमेरिका पठाउन भन्दै कागजात बनाउने काममा सहयोगी भूमिका देखिनु गलत कार्य हो। अपराध जुन पदमा बस्नेले गरे पनि कानुनले छाड्दैन। कानुनको नजरमा व्यक्ति र पदभन्दा पनि उसले गरेको काम हो। जिल्ला प्रहरी परिसरका प्रवक्ता सीताराम रिजालका अनुसार पीडितहरूको बयानलाई हेर्दा ठगी हुने व्यक्तिको संख्या बढ्न सक्ने प्रहरीको अनुमान छ। गिरोहले २०७७ सालदेखि नक्कली शरणार्थी बनाइ ठगी अभियान चलाएको खुलेको छ। घटनामा मुख्य आरोपी मानिएका केशव दुलाल, सानु भण्डारी र टंक गुरुङ, सन्देश शर्मा पोखरेल र सागर थुलुङ यसअघि नै पक्राउ परेका छन्। प्रहरीका अनुसार पैसा उठाउने गिरोहले गृह मन्त्रालयको सरकारी लोगोको समेत प्रयोग गरेका छन्। शरणार्थी परिचयपत्र तथा ट्राभल डकुमेन्टको नक्कली कागजातसमेत बनाएको प्रमाण प्रहरीले फेला पारेको छ। उनीहरूले आफ्ना साथीसर्कल, आफन्त र उनीहरूका चिनजान समेतलाई भुटानी शरणार्थीका रूपमा नाम दर्ताका लागि फारम भर्न लगाउने गर्थे। गिरोहले गृह मन्त्रालय र शरणार्थी समितिका उच्च अधिकारीसँग सेटिङ छ भन्दै पीडितलाई विश्वासमा पार्ने र प्रलोभन दिने गर्थे। यसका लागि गृह र श्रम मन्त्रालयकोे आधिकारिक कागजातसमेत देखाउने गर्थे। काम नभएको खण्डमा पैसा फिर्ता दिने भन्दै विभिन्न समयमा ८ करोड बराबरको चेकसमेत लिएका थिए।"
"दार्चुलाको हिमपहिरो, अझै दुई जना बेपत्ता","दार्चुला : दार्चुलाको व्यास गाउँपालिका१ मा हिमपहिरोमा परी ज्यान गुमाएका तीन जनाको शव भारतीय सडक प्रयोग गरी सदरमुकाम खलंगा ल्याइने प्रयास भइरहेको छ। नेपालतर्फ सडक सुविधा नहुँदा शव भारतीय सडक प्रयोग गरी ल्याइने भएको हो। भारतको निजाङ भन्ने ठाउँमा बाटो अबरुद्ध हुँदा बिहीबार बेलुकीसम्म पनि शव दार्चुला पुयाउन नसकिएको हो। बाटो खोल्ने काम भइरहेकाले सकेसम्म राति नै सबलाई नेपाल ल्याउने तयारी भइरहेको जिल्ला प्रहरी कार्यालय दार्चुलाका प्रमुख तर्कराज पाण्डेले बताए। बाटो खुल्नासाथ मंगलबार हिमपहिरोमा परी ज्यान गुमाएका दार्चुलाको दुहुँ गाउँपालिकाका ३८ वर्षीया कमला कुँवर र १८ वर्षीय प्रविण कुँवर तथा डोटीको जोरायल गाउँपालिकाकी क्षिमी सोमो थापाको शव सदरमुकाम पठाइने सशस्त्र प्रहरी बल नेपाल, नम्बर ५० गुल्मका प्रहरी नायव उपरीक्षक ईश्वरीदत्त भट्टले जानकारी दिए। पानी निरन्तर परिरहेको छ, शव आफ्नै भूमि प्रयोग गरे खलंगा पठाउन सकिने अवस्था छैन, उनले भने, भारतीय सीमा सुरक्षा बल एसएसबीसँग समन्वय गरी शव पठाउन लागिएको हो। सो कार्यका लागि दुहुँ गाउँपालिकाका जनप्रतिनिधिसँग समेत आवश्यक समन्वय गरिरहेको उनको भनाइ छ। तीन दिन बितिसक्दा पनि शव ल्याउन नसकिएकोमा आफन्तजनहरू निकै चिन्ताजनक अवस्थामा रहेका दुहँु गाउँपालिकाका अध्यक्ष नरेन्द्र सिंह बडालले बताए। उनका अनुसार दुहुँ गाउँपालिकाले आफूले सक्ने क्षतिपूर्ति दिने घोषणा गरेको छ। सोही गाउँपालिका ४ स्थायी ठेगाना भएका कमला कँुवर र उनका छोरा प्रविण कुँवरको समेत यस घटनामा परि निधन भएको खबरले गाउँपालिका परिवार स्तब्ध भएको अध्यक्ष बडालले बताए। मृतकहरूको शवलाई त्यताबाट ल्याउन गाउँपालिकाले जिल्ला प्रशासन मार्फत पहल गरिसकेको उनले जनाए। मृत्युको कुनै मूल्य नै हुँदैन। क्षतिपूर्ति नै हुँदैन। यो हाम्रो लागि अति नै दुःखद र मर्माहत हुने घटना हो। मृतक परिवारलाई गाउँपालिकाले उचित राहत प्रदान गर्ने घोषणा गर्दछु, उनले भने। अझै दुई जना बेपत्ता हिमपहिरोमा परी अझै दुई जना बेपत्ता छन्। बेपत्ता हुनेमा डोटीको जोरायलकी ४५ वर्षीया नक्नी डोल्मा थापा र सोही ठाउँकी २८ वर्षीया ईश्वरी थापा रहेका छन्। वर्षा र हिमपात भइरहेको छ, हामी मौसम सफा हुने प्रतिक्षामा छौं, डीएसपी भट्टले भने, झण्डै फाँच फिट जति हिउँ परेको छ, बेपत्ताको खोजी गर्न समस्या भएको छ। सशस्त्र प्रहरी बलको टोलीले मंगलबारदेखि बेपत्ताको खोजी गर्दै आएको छ। खोजी कार्यमा हिमपात र वर्षाले निकै सताएको छ। यार्सा संकलनमा रोक हाल सो क्षेत्रमा यार्सागुम्बा संकलनका लागि जानबाट सशस्त्र प्रहरीले रोक लगाएको छ। पानी रोकिएको छैन। पानी नरोकिएकाले जति बेला पनि हिमपहिरो आउन सक्ने सम्भावना भएकाले उनीहरूलाई सो क्षेत्रमा जान रोक लगाएको प्रमुख जिल्ला अधिकारी किरन जोशीले बताइन्। सो क्षेत्रमा दार्चुला र अन्य जिल्लाबाट सयौँ सर्वसाधारण यार्सागुम्बा संकलनका लागि गएका थिए। उनीहरू वैशाखको पहिलो साता गएपछि जेठको अन्तिमतिर सदरमुकाम झर्ने गर्छन्। २ महिनालाई पुग्नेगरी रासनको बन्दोबस्त गरेर आफूहरू जाने गरेको यार्सागुम्बा संकलक हरक सिंह धामीले बताए। यार्सा काल बन्दै यार्सा टिप्न गएकामध्ये कम्तिमा ५ प्रतिशत मानिसको बर्सेनि ज्यान गएको छ। आफ्नो ज्यानलाई जोखिममा राखेर उनीहरू प्रत्येक वर्ष यार्सा टिप्न जाने गर्छन्। यार्साबाटै उनीहरू घर घडेरीलगायतको व्यापार ब्यवसाय गर्दै आएको स्थानीय बताउँछन्।"
जहाँ बिहानैबाट पाइन्छ सरकारी सेवा,"वैशाख १० अघि कार्यालयमा हुने सेवाग्राहीको लाइनले राधेराधेका बाटामा गाडीको जाम लाग्थ्यो। बिहानै कार्यालय खुलेपछि त्यो समस्या हटेको अनलाइन फारम भर्ने व्यवसायी मिलन श्रेष्ठले बताए। भक्तपुर : भक्तपुरको राधेराधेस्थित सवारीचालक अनुमति पत्र कार्यालयका कर्मचारी सुमन अधिकारीलाई ७ नबज्दै कार्यालय जान हतारो हुन थाल्छ। किनभने उनी साढे ८ बजेदेखि नै कार्यालयमा गएर काम गर्छन्। कार्यालयमा दैनिक २५ सय बढी सेवाग्राहीको भिड हुन्छ। कार्यालयलाई सेवाग्राहीमैत्री बनाउन वैशाख १० गतेदेखि सवारीचालक अनुमति पत्र कार्यालय भक्तपुरले बिहान साढे ८ बजेदेखि नै सेवा दिन्छन्। यसरी सेवा दिने कार्यालयमा बागमती प्रदेशमा पहिलो कार्यालय रहेको बागमती प्रदेश सरकारका प्रमुख सचिव मुकुन्द निरौलाले बताए। यो कार्यालयले बिहानबाटै सेवा दिन थालेपछि अरु कार्यालयमाथि पनि सेवा सुचारु गर्न दबाब थपिएको उनले बताए। उनले भने, सार्वजनिक बिदाका दिन पनि हामीले सेवा दिन थालेका छौं। सवारीचालक अनुमतिपत्र कार्यालय भक्तपुरमा ४७ जना कर्मचारी छन्। तीमध्ये ११ जना कर्मचारी रोटेसनमा बिहान साढे ८ बजे कार्यालय आएर सेवा दिन्छन्। यो व्यवस्था लागू भएपछि बिहानै सेवा लिन आइपुग्ने सेवाग्राही दंग छन् भने कर्मचारीलाई काम गर्न पनि सहज भएको छ। आइतबारदेखि बुधबारसम्म यो कार्यालयले बिहान साढे ८ बजेदेखि सेवा दिइरहेको छ। बिहीबार र शुक्रबार भने अरु सरकारी कार्यालय जस्तै बिहान १० बजे नै कार्यालयको ढोका खुल्छ। हप्तामा चार दिन बिहानैदेखि दिइने सेवाले अन्य दुई दिन पनि कार्यालय सञ्चालनमा उल्लेख्य सहयोग पुगेको राजस्व फाँटका कर्मचारी गौतम पौडेलले बताए। काभ्रेको पनौतीका ३४ वर्षीय रामकुमार सापकोटा मोटरसाइकलको ट्रायल पास गरे। उनले लाइसेन्सका लागि कार्यालय पुगेको दश मिनेटमै राजस्व तिरेर हिँडे। पहिला यो काम गर्न घण्टौं लाम लाग्नुपर्ने बाध्यता थियो। सेवा राम्रो छ। पहिला जस्तो घण्टौं लाइन लाग्नै पर्दैन। कर्मचारीले बिहानैदेखि काम गर्छन्। त्यसले सेवाग्राहीको भिड हटेको छ, उनले भने, कर्मचारीले चाह्यो भने सरकारी सुविधा राम्रो बन्न सक्छ। त्यसैको यो उदाहरण हो। सरकारी कार्यालयमा भएका स्रोतसाधनको भरपुर उपयोग गर्दा सरकारी सेवालाई प्रभावकारी र नतिजामूलक बनाउनसक्ने उनले सुनाए। वैशाख १० अघि कार्यालयमा हुने सेवाग्राहीको लाइनले राधेराधेका बाटामा गाडीको जाम लाग्थ्यो। बिहानै कार्यालय खुलेपछि त्यो समस्या हटेको अनलाइन फारम भर्ने व्यवसायी मिलन श्रेष्ठले बताए। पहिलापहिला ६ बजेदेखि नै मानिसहरू कार्यालयमा लाइन बस्न आइपुग्थे। १० बजे मात्रै कार्यालय खुल्थ्यो। अनि मात्रै पालो आउँथ्यो, उनले भने, पालो आए पनि लाइनमा ठेलमठेल हुन्थ्यो। होहल्ला हुन्थ्यो। कहिलेकाहीँ त झगडा नै पथ्र्यो। अहिले साढे ८बजे कार्यालय खुल्छ। धमाधम काम गराएर सेवाग्राहीहरू घर फर्किनुहुन्छ। कार्यालयका प्रशासन फाँटका अधिकृत तथा सूचना अधिकारी गोविन्दराज शिवाकोटीका अनुसार आइतबारदेखि बुधबारसम्म बिहानै कार्यालय खोलेर लाइसेन्सको लिखित परीक्षा, आवेदन फारम दर्ता, मेडिकल, राजस्व बुझ्ने, लाइसेन्स वितरण जस्ता कामहरू गर्ने गरिएको छ। यी सेवामा सबैभन्दा बढी सेवाग्राहीको भिड लाग्छ। बिहानै सेवाग्राहीले काम गराएर फर्किएपछि दिउँसो २ बजेपछि कार्यालयमा खासै भिड हुँदैन। रामेछाप, दोलखा, सिन्धुपाल्चोक, काभ्रेपलाञ्चोक र काठमाडौं उपत्यकाका सेवाग्राही भक्तपुरको सवारीचालक अनुमतिपत्र कार्यालयमा सेवा लिन आउने गरेका छन्। कार्यालयमा भिड हटेपछि कर्मचारीहरूलाई पनि काम गर्न सहज भएको कर्मचारी पवन बजगाईंले बताए। पहिला ४५ घण्टा सेवाग्राहीले लाइन बसेर सेवा लिन्थे। यसले उहाँहरूलाई मात्रै होइन हामीलाई पनि काम गर्नै समस्या हुन्थ्यो, उनले भने, भिड हटेपछि आनन्दले काम गर्न पाइन्छ। सेवाग्राही पनि खुसी भएको देखेको छु, हामीलाई पनि तनाव हुँदैन। कहिलेकाहीँ सर्भरमा आउने समस्याले सेवाग्राही आक्रोसित बनाउने गरेको सूचना अधिकारी शिवाकोटीले बताए। चैत २७ गतेदेखि वैशाख ४ गतेसम्म सर्भर डाउन हुँदा सेवाग्राहीबाट कर्मचारीहरू नै समस्यामा परेका थिए। सर्भरमा समस्या आउँदा त हामीले चाहेर पनि काम गर्न सक्दैनौं। यो कुरा सेवाग्राहीले बुझिदिनु पर्छ, उनले भने। कार्यालयमा भिड हटेपछि बिचौलियाको फूर्तिफार्ति सेलाएको छ। सेवाग्राहीको लाइन हुँदा छिटो काम गराइदिने भन्दै बिचौलियाले उनीहरूलाई ठगेर भाग्थे। अहिले लाइनै लाग्दैन। बिचौलिया आफैं आउन छाडेको कर्मचारीहरू बताउँछन्। एक घण्टादेखि ३ दिनसम्म लगाएर सबै प्रक्रिया पूरा गरेर सेवाग्राहीले ट्रायल पास गर्दा पनि स्मार्ट लाइसेन्स लिन एक वर्ष लाग्ने गरेको छ। यातायात विभागले तुरुन्तै लाइसेन्स प्रिन्ट गरेर कार्यालयमा नपठाउँदा समस्या हुने गरेको सूचना अधिकारी शिवाकोटीले बताए। डिजिटल युगको सुरुवात हुँदा पनि लाइसेन्ससम्बन्धी सबै प्रकारको कामका लागि सरकारले कार्यालयमै आएर दस्तुर बुझाउनुपर्ने अवस्था रहेको छ। सूचना अधिकारी शिवाकोटीले भने, यातायात विभागले अनलाइनबाट कर बुझाउने सिस्टमको विकास गर्नुपर्छ। यो भयो भने कार्यालयबाट सेवा दिन अझै सजिलो छ। उनले थपे, अहिले नक्कली परीक्षार्थीको पनि बिगबिगी छ, सरकारले ईहाजिरीको व्यवस्था गरिदिए, त्यो समस्याबाट पनि मुक्त भइन्थ्यो। कार्यालयले चालु आर्थिक वर्षको चैत्र मसान्तसम्ममा २० करोड ७३ लाख ७६ हजार रकम संकलन गरेको छ। गत आर्थिक वर्षमा १९ करोड ७१ लाख ८२ हजार कर संकलन गरेको थियो। सेवा व्यवस्थित भएपछि टाढाटाढाबाट सेवाग्राही कार्यालयमा आउने गरेको कर्मचारीहरू बताउँछन्।"
बुद्धम् शरणम् गच्छामी,"बुटवल : चार दशकअघि केञ्जो टांगेले बनाएको लुम्बिनी गुरुयोजनाको काम करिब सकिएपछि बुद्धका ग्रन्थहरूमा भनिए जस्तै यो क्षेत्र बगैंचामा परिणत भएको छ। पवित्र उद्यान, पोखरी, फलफूलका बगैंचा र फुलिरहेका फूलले स्वरूप नै परिवर्तन भएको छ। २५६७औं बुद्धजयन्ती मनाइरहँदा यसको सौन्दर्य अझै चम्किएको छ। अब यसले मात्रै पर्यटक खोजिरहेको छ। सन् २०१९ मा झन्डै १५ लाख पर्यटक भिœयाएको लुम्बिनीमा पछिल्ला वर्षहरूमा पर्यटकको संख्या निकै कम छ। सन् २०२३ को यो अवधिमा १६ हजार तेस्रो मुलुकका पर्यटक मात्रै लुम्बिनीमा आएका छन्। भारतीय र नेपाली पर्यटकको संख्या भने केही बढी छ। पर्यटन व्यवसायी लीलामणि शर्मा लुम्बिनीमा अब सांस्कृतिक क्रियाकलापहरू बढी हुनुपर्ने बताउँछन्। बुद्धजयन्तीहरू समुदायसँग जोडर सांस्कृतिक बनाउनुपर्छ। जहाँ बाह्य पर्यटक आउनका लागि ६ महिना पहिला नै बुकिङ गर्नुपरोस्, उनले भने। लुम्बिनीको सांस्कृतिक पक्षको प्रवद्र्धन हुन नसकिरहेको पर्यटन व्यवसायीहरू बताउँछन्। विकास कोषका उपाध्यक्ष भिक्षु मैत्तेय पनि बौद्ध उपदेशहरूको अनुशरण बढाउँदै लुम्बिनीबाट विश्वभर शान्तिको सन्देश फैलाउन जरुरी रहेको ठन्छन्। लुम्बिनी आएका पर्यटकहरूसमेत अहिले टिक्न सकेका छैनन्। बौद्ध दर्शनको ज्ञान, संस्कृतिको अवलोकनका लागि विश्वकै उत्कृष्ट गन्तव्य लुम्बिनी रहेको विज्ञहरूको भनाइ छ। लुम्बिनी बौद्ध विश्वविद्यालय अनुसन्धान केन्द्रका निर्देशक प्राडा गितु गिरी लुम्बिनीको पुरातत्व र संस्कृतिलाई विश्वव्यापीकरण गर्न आवश्यक रहेको बताउँछन्। लुम्बिनीमा विश्वका ४० भन्दा बढी देशको बौद्ध संस्कृति, कला, साहित्य अध्ययन गरी ज्ञान हासिल गर्न सकिन्छ। बौद्ध दर्शनमै औपचारिक शिक्षादेखि पुरातात्विक महत्वका क्षेत्र एकै स्थानमा छन्। लुम्बिनी बुद्ध जन्मस्थल पवित्र भूमि हो। विश्वका जुनसुकै मुलुकका पुगे पनि लुम्बिनी जत्तिकै पवित्रता पाउन नसकिने विद्वानहरू बताउँछन्। लुम्बिनी बौद्ध शिक्षाका लागि पवित्र स्थान हो। पुरातत्व, संस्कृति, ज्ञान प्राप्ति, ध्यान र साधनाको सर्वाङ्णि थलो हो, गिरीको भन्छन्। बौद्ध दर्शनमा विद्यावारिधि गर्नका लागि, बौद्ध दर्शन र पुरातत्वमा उच्च शिक्षा हासिलका लागि पनि लुम्बिनीभन्दा उच्चतम् विकल्प विश्वभर नरहेको लुम्बिनी बौद्ध विश्वविद्यालय केन्द्रीय क्याम्पसका प्रमुख नीरबहादुर गुरुङ बताउँछन्। पछिल्ला वर्षहरूमा सबैभन्दा धेरै पर्यटक सन् २०१९ मा आए। त्यसयता कोरोना महामारीले पर्यटन क्षेत्र थला पायो। सो वर्ष लुम्बिनीको बौद्ध संसार हेर्न आउने तेस्रो मुलुकका पर्यटकको संख्या १ लाख ७४ हजार १५ जना थियो। २ लाख ६ हजार १ सय ७१ भारतीय र ११ लाख ७८ हजार १ सय ४८ जना नेपालीले सोही वर्ष लुम्बिनी भ्रमण गरे। लुम्बिनी पुगेका यी १५ लाख बढी पर्यटकमध्ये धेरैले बढीमा तीन घण्टा लुम्बिनी बिताएर फर्किएका छन्। मायादेवीको मन्दिर दर्शन, सेन्ट्रल क्यानेलको बोट, सेतो गुम्बा लुम्बिनी पुग्ने धेरैको रोजाई क्षेत्र हो। तर, लुम्बिनी पुग्ने धेरै मानिसहरूलाई लुम्बिनीमा यी बाहेक अरू धेरै आकर्षक र बौद्ध संस्कृतिले भरिपूर्ण क्षेत्र छन् भन्ने जानकारीसमेत पाएका छैनन्। मायादेवी मन्दिर क्षेत्र बुद्ध लुम्बिनीमा जन्मिएका हुन भन्ने प्रमाणको विशेष भूमि हो। ती बाहेकका अन्य संरचना बौद्ध संस्कृति प्रवद्र्धनका लागि निर्माण गरिएको छ। विश्वका मुलुकका बौद्ध संस्कृति देखिने संरचना बनाउनकै लागि केन्जो टांगेको गुरुयोजनामा ४५ वटा प्लट निर्माण गरिएको छ, जहाँ थेरबाद र महायान सम्प्रदायका बिहार र गुम्बाहरू छन्। ईसापूर्व ६२३ मा लुम्बिनी जन्मिएका सिद्धार्थ गौतमले ३५ वर्षको उमेरमा बोधी (ज्ञान) प्राप्त गरे। उनले ज्ञान बाढ्दै ४५ वर्ष बिताए। कुशीनगरमा महापरिनिर्वाण प्राप्त गर्दै गर्दा बुद्धले शिष्यलाई भनेका थिए, जीवनमा एकपटक म जन्मेको, बुद्धत्व प्राप्त गरेको, पहिलोपटक ज्ञान बाढेको र प्राण त्यागेको स्थानमा अवश्य पुग्नु। (त्यति पनि नसके जन्मेको स्थान लुम्बिनी पुग्नु।) हो, त्यही धार्मिक महत्वको क्षेत्र हो लुम्बिनी। चार दशकअघि प्रोफेसर केन्जो टांगेले लुम्बिनी गुरुयोजना कोरे। लुम्बिनी रूपन्देहीको दक्षिणी क्षेत्रमै रहेको प्रमाण अशोक स्तभ हो। जहाँ हिदबुद्धजाते अर्थात् बुद्ध यही जन्मिएका हुन भन्ने सहितका लिखित प्रमाणसहितको स्तम्भ छ। त्यही प्रमाणका आधारमा युनेस्कोले विश्वसम्पदा सूचीमा राखेको लुम्बिनी टांगेको गुरुयोजनापछि धार्मिक केन्द्रका रूपमा विकसित हुँदैछ। मुलुककै मुख्य पर्यटकीय केन्द्र लुम्बिनीमा तीन प्रकृतिमा पर्यटकहरू आउँछन्। अध्येता, दर्शनार्थी र दर्शक। अहिले सबैभन्दा बढी दर्शक, दर्शनार्थी र अध्येता आउँछन्। दर्शक वा सामान्य घुमफिर गर्न आउनेलाई लुम्बिनी के हो पत्तो छैन। यहाँ भएको संरचनाहरूले के अर्थ दिन्छन् भन्ने जानकारी नै नपाई फर्किन्छन्। लुम्बिनी सानो बौद्ध विश्व नै हो, लुम्बिनी विकास कोषका उपाध्यक्ष भिक्षु मैत्तेय भन्छन्, धेरैलाई यो कुरा थाहा छैन, कतिले बुझ्न चाहानुहुन्न।"
सरकारको नेतृत्व गर्न पछि हट्दैनौं : रवि लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले सरकारको नेतृत्व गर्न पछि नहट्ने बताएका छन्। उनले सय दिनमात्रै पनि सरकारको नेतृत्व गर्न पाए व्यापक सुधार गरेर देखाउने दाबी गरे। उनले पार्टीले सरकारको समर्थन फिर्ता लिएर प्रतिपक्षीमा बस्ने निर्णय गरेकाले रचनात्मक भूमिका निर्वाह गर्ने बताए। तर सरकारको नेतृत्व गर्ने अवसरमा पाए त्यसलाई सदुपयोग गर्ने बताए। 'सरकार बनाउने र ढाल्ने खेलमा लाग्दैनौं। तर खेलले कस्तो भूमिका खेल्छ भन्ने पनि छ। हामी बेन्चमार्कभित्र रहेर निर्णय गर्छौं,' उनले भने, 'देशमा अस्थिरता ल्याउनु हुँदैन भन्ने हाम्रो मान्यता हो। स्थिरताका लागि प्रधानमन्त्री बन्न परे पछि हट्दैनौं।' उनले प्रधानमन्त्री पुष्पकमल दाहाल प्रचण्डले साविककै मन्त्रालय दिने प्रस्ताव गरेको स्वीकारे। 'उहाँ(प्रचण्ड)हरूलाई सरकारमा आइदिए हुन्थ्यो भन्ने थियो। साविककै मन्त्रालय दिन पनि उहाँहरू तयार हुनुहुन्थ्यो। तर न्यूनतम साझा कार्यक्रममा अघिल्लो सरकारले ल्याएका कुराहरू समेटिएन। त्यहाँ जनताका लागि गर्ने धेरै कुरा थिए,' उनले भने। उनले प्रदेश संरचना नेता व्यवस्थापन गर्ने ठाउँजस्तो भएको बताए। प्रदेश संरचनाले देश कतै नपुग्ने उनको भनाइ थियो। 'प्रदेश संरचनाले कहीँ पुगिदैन। प्रदेश नेता व्यवस्थापन गर्ने ठाउँ बन्न पुगेको छ,' उनले भने, 'हामीले संघीयता खारेजभन्दा पनि यस विषयमा बहस सिर्जना गर्न खोजेका छौं। हामीले सुनिरहेका छौं। सरकार बनेको छ। ढलेको छ। सपथ लिने। विश्वासको मत लिने प्रक्रिया चलिरहेको छ। के बनाइएको हो यस्तो?'"
प्रदेश संरचना नेता व्यवस्थापन गर्ने ठाउँजस्तो भयो : रवि लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले प्रदेश संरचना नेता व्यवस्थापन गर्ने ठाउँमात्रै भएको बताएका छन्। प्रदेश संरचनाले कहीँ नपुग्ने उनको भनाइ छ। 'प्रदेश संरचनाले कहीँ पुगिदैन। प्रदेश नेता व्यवस्थापन गर्ने ठाउँ बन्न पुगेको छ। हामीले संघीयता खारेजभन्दा पनि यस विषयमा बहस सिर्जना गर्न खोजेका छौं। हामीले सुनिरहेका छौं। सरकार बनेको छ। ढलेको छ। सपथ लिने। विश्वासको मत लिने प्रक्रिया चलिरहेको छ। के बनाइएको हो यस्तो?,' उनले प्रश्न गरे। उनले पार्टीले सरकारको समर्थन फिर्ता लिएर प्रतिपक्षीमा बस्ने निर्णय गरेकाले रचनात्मक भूमिका निर्वाह गर्ने बताए। तर सरकारको नेतृत्व गर्ने अवसरमा पाए त्यसलाई सदुपयोग गर्ने बताए। 'सरकार बनाउने र ढाल्ने खेलमा लाग्दैनौं। तर खेलले कस्तो भूमिका खेल्छ भन्ने पनि छ। हामी बेन्चमार्कभित्र रहेर निर्णय गर्छौं,' उनले भने, 'देशमा अस्थिरता ल्याउनु हुँदैन भन्ने हाम्रो मान्यता हो। स्थिरताका लागि प्रधानमन्त्री बन्न परे पछि हट्दैनौं।' उनले प्रधानमन्त्री पुष्पकमल दाहाल प्रचण्डले साविककै मन्त्रालय दिने प्रस्ताव गरेको स्वीकारे। 'उहाँ(प्रचण्ड)हरूलाई सरकारमा आइदिए हुन्थ्यो भन्ने थियो। साविककै मन्त्रालय दिन पनि उहाँहरू तयार हुनुहुन्थ्यो। तर न्यूनतम साझा कार्यक्रममा अघिल्लो सरकारले ल्याएका कुराहरू समेटिएन। त्यहाँ जनताका लागि गर्ने धेरै कुरा थिए,' उनले भने।"
"भारतको सहयोगमा महाकुलुङमा मेडिटेशन सेन्टर निर्माण, राजदूत श्रीवास्तवले गरे शिलान्यास","सोलुखुम्बु : नेपालका लागि भारतीय राजदूत नबीन श्रीवास्तवले बुद्धभूमि नेपालको धार्मिक विकासमा सहयोग गर्ने बताएका छन्। बुद्ध जयन्तीका दिन शुक्रबार सोलुखुम्बुको महाकुलुङ गाउँपालिका वडा नम्बर १ खिरौमा निर्माण हुन लागेको मेडिटेशन सेन्टरको शिलान्यास गर्दै राजदूत श्रीवास्तवले यस्तो बताएका हुन्। भारतको लगानीमा जिल्लाको महाकुलुङमा ङोन्गा देक्छोन छोलिङ मेडिटेसन सेन्टर निर्माण सुरु भएको छ। करिब ४ करोडको लागतमा एक वर्षभित्र निर्माण सक्नेगरी ठेक्का लागेको मेडिटेशन सेन्टरका लागि अपुग रकम गाउँपालिकाले बेहोर्ने गाउँपालिका अध्यक्ष सूर्यबहादुर कुलुङले जानकारी दिए। कार्यक्रममा गाउँपालिकाले वडा नम्बर १ मा एउटा, २ मा एउटा र ५ मा एउटा विद्यालय भवन निर्माण गरिदिन राजदूतसमक्ष आग्रह गरेको छ। त्यस्तै वडा नम्बर ३ मा स्वास्थ्य चौकी भवन, ४ मा अस्पताल भवन र २ मा प्रथामिक अस्पतालको कर्मचारी आवास गृह निर्माण गरिदिन आग्रह गरेको गाउँपालिका अध्यक्ष कुलुङले बताए। उक्त मागप्रति राजदूत श्रीवास्तवले आफूहरू सकरात्मक रहेको भन्दै थप सल्लाह गरे अघि बढ्ने बताएका छन्। राजदूत श्रीवास्तव हेलिकोप्टरमार्फत् शुक्रबार नै लुक्ला पुगेका छन्।"
"कर्णालीमा संसद्ले पाएन बिजनेस, सांसद फुर्सदिला","सुर्खेत : कर्णालीमा प्रदेश संसद्ले दोस्रो कार्यकाल सुरु गरेको चार महिना बितेको छ। गत मंसिर ४ गते सम्पन्न निर्वाचनपछि प्रदेशसभाको पहिलो बैठक गत पुस १८ गते बसेको थियो। तर, सरकार फेरबदलको असरले प्रदेश संसद् नै प्रभावित भएको छ। जसकारण संसद्ले अपेक्षाअनुसार काम गर्न सकेको छैन। चार महिनाको अवधिमा प्रदेशसभाका जम्मा १५ वटा बैठक मात्र बसेका छन्। यसले पनि संसद्को कामको गतिलाई स्पष्ट पार्छ। चार महिनाको अवधिमा संसद्बाट एउटा पनि विधेयक पारित हुन सकेन। प्रदेशसभाको पहिलो अधिवेशन कानुन निर्माणमा असफल बनेको छ। यो अवधिमा न कुनै कानुन निर्माण भए, न त संसद् बैठकमा कुनै विधेयकमाथि छलफल नै हुन सक्यो। बरु राजनीतिक अस्थिरताको चंगुलमा फसेको प्रदेशसभाको पहिलो अधिवेशन आइतबार रातिबाट अन्त्य भएको छ। केन्द्रमा भइरहेको सत्ता गठबन्धनको फेरबदल र सरकार परिवर्तनको असर प्रदेशको संसद्मा पनि परेको छ। सरकार नै अस्थिर हुँदा संसद्ले बिजनेस नै पाउन सकेन। बरु चार महिनाको अवधिमा मुख्यमन्त्री राजकुमार शर्माले तीन पटकसम्म विश्वासको मत लिनु परेको छ। जनप्रतिनिधिको थलो मानिने संसद्मा नागरिकका आवाज बुलन्द हुनुपर्ने हो। सांसदहरू कानुन निर्माणमा व्यस्त हुनुपर्ने हो। तर, सत्ता परिवर्तन र राजनीतिक अस्थिरताका कारण संसद् निश्क्रिय जस्तै बन्यो। चार महिनामा बसेका १५ वटा बैठकमध्ये तीनवटा बैठक त मुख्यमन्त्रीले विश्वासको मत लिने काममा बिते। छलफलका लागि विधेयक नहुँदा संसद् चलायमान हुन सकिरहेको छैन। सरकारले बिजनेस नदिएका कारण संसद् चलायमान हुन नसकेको प्रदेशसभा सचिवालयको भनाइ छ। बिजनेसको अभावकै कारण संसद्को पहिलो अधिवेशन अन्त्य गरिएको सांसदहरू बताउँछन्। प्रदेशसभा सचिवालयका अनुसार अब केही सातापछि बजेट अधिवेशन सुरु हुनेछ। विधेयक अधिवेशनका रूपमा रहेको संसद्को पहिलो अधिवेशनबाट एउटा पनि कानुन निर्माण हुन नसकेपछि सांसदहरू नै सन्तुष्ट छैनन्। बल्लतल्ल गठन भए समिति संसद्लाई चलायमान र गतिशील बनाउनका लागि संसदीय समितिहरूको भूमिका महत्वपूर्ण हुन्छ। संसद्को काममा सहयोगीको भूमिका निर्वाह गर्नकै लागि प्रदेशसभामा विभिन्न चारवटा समितिहरू छन्। तर, संसद्मा रहेका अर्थ तथा प्राकृतिक स्रोत, प्रदेश मामिला, सामाजिक विकास र सार्वजनिक लेखासमितिहरू समयमै गठन हुन सकेनन्। चार महिनासम्म समितिहरू गठन नै नहुँदा संसद्को काममा नै असर पुग्यो। तर, बल्लतल्ल संसदीय समितिहरू गठन भएका छन्। संसदमा रहेका दलहरूको ध्यान सरकार गठन र सत्ताको नेतृत्व परिवर्तनमा केन्द्रित हुँदा समितिहरू समयमै गठन हुन सकेनन्। समयमै समितिहरू गठन नहुँदा र नेतृत्व नपाउँदा पनि संसद्ले प्रभावकारी रूपमा काम गर्न सकेन। तर, संसद्को पहिलो अधिवेशन अन्त्य हुनुअघि बसेको १५ औं बैठकमा मात्र आइतबार समितिहरू गठन गरिएका छन्। समितिमा रहने सांसदहरूको टुंगो लागेको भए पनि समितिको नेतृत्व भने चयन गरिएको छैन। प्रदेशसभा सचिवालयका सचिव जीवराज बुढाथोकी भन्छन्, पहिलो अधिवेशनमा समितिहरू नै गठन हुन सकेनन्, समितिहरू नै नेतृत्वविहीन भएपछि संसद्ले सक्रिय रूपमा काम गर्न सकेन। समितिहरूको गठन र नेतृत्व पाएपछि मात्र विधेयकमाथि व्यापक छलफल हुने भएकाले पनि पहिलो अधिवेशनको क्रममा समितिको अभावमा संसद्ले अपेक्षाअनुसार काम गर्न नसकेको उनको भनाइ छ। समिति गठनको प्रक्रिया अगाडि बढेको र नेतृत्व चयन भएपछि अब संसद्को गतिशीलता पनि बढाउने उनको दाबी छ। सरकारले दिन सकेन बिजनेस संसद् गतिशील हुनका लागि बिजनेस चाहिन्छ। तर, प्रदेश सरकारले संसद्लाई काम नै दिन सकेको छैन। काम नै नपाएपछि संसद् बैठक काम भएका बेलामा मात्र बैठक बस्ने गरेकाले पनि विधेयक नहुँदा संसद् कामविहीन जस्तै बन्न पुग्यो। संसद् सचिवालयका अनुसार पहिलो अधिवेशनको क्रममा जम्मा दुइटा मात्र विधेयक दर्ता भएको जनाएको छ। सरकारले बल्लतल्ल विधेयक दर्ता गरे पनि छलफल प्रभावकारी हुन सकेन। सरकारले कर्णाली प्रदेश प्रशिक्षण प्रतिष्ठान (स्थापना र सञ्चालन) सम्बन्धमा व्यवस्था गर्न बनेको विधेयक र कर्णाली प्रदेश खेलकुद विकास ऐन २०७६ लाई संशोधन गर्न बनेको विधेयक संसद्मा दर्ता गरेको थियो। संसद् सचिवायलका सचिव बुढाथोकी भन्छन्, संसद् बैठक चल्ने भनेकै काम हुँदा हो, काम नै नभएर बैठक केका लागि बस्ने ? बल्लतल्ल दुइटा विधेयक दर्ता भएका थिए, तर पनि विधेयकमा प्रभावकारी रूपमा छलफल भने हुन सकेन। उनले ती विधेयकहरू पनि छलफलका लागि समितिमा पठाएको बताए। सरकारको स्थायित्व नहुँदा त्यसको प्रभाव संसद्मा पनि परेको उनको भनाइ छ। सरकार फेरबदल भइरहँदा बिजनेस नपाइने भएकाले पनि संसद् चलायमान हुन नसकेको उनले बताए। उनले भने, संसद्लाई चलायमान बनाउने भनेकै सरकारले हो, सरकारले नै संसद्लाई काम दिने हो। तर, देशको राजनीतिक अवस्था र सरकार फेरबदल भइरहने समस्याले संसद्लाई पनि प्रभावित बनाएको छ। सरकारले बिजनेस दिएको खण्डमा समिति र सिंगो संसद् नै चलायमान हुने उनको दाबी छ। फुर्सदिला भए सांसद निर्वाचित भएर संसद्को पहिलो बैठकमा सहभागी हुँदा सांसदहरूमा निकै उत्साह थियो। त्यतिमात्र होइन, केही काम गरेर देखाउने हुटहुटी पनि उनीहरूमा देखिन्थ्यो। तर, चार महिनासम्म पनि अपेक्षाअनुसार संसद्ले गति नलिएपछि उनीहरू फुर्सदिला बनेका छन्। नागरिकको पक्षमा कानुन निर्माण गर्ने र आफ्ना मतदाताको पक्षमा संसद्मा आवाज उठाउने उत्साहका साथ संसद् छिरेका सांसदहरू हिजोआज संसद् चलायमान नहुँदा फुर्सदमा छन्। संसद् बैठक नियमित नहुँदा सांसदहरू जिल्ला भ्रमण र औपचारिक कार्यक्रममा व्यस्त हुन थालेका छन्। कतिपय सांसदहरू संसद् बैठक नहुँदा पार्टीका काममा, निर्वाचन क्षेत्रको भ्रमणमा र संघीय राजधानीमा रहेर समय बिताउने गरेका हुन्। नाम उल्लेख नगर्ने शर्तमा एक सांसदले भने, हाम्रो काम मुख्यमन्त्रीलाई विश्वासको मत दिने मात्र भयो, तीनपटक मत दिइसक्यौं। अब फेरि पनि दिनुपर्ने अवस्था नआउला भन्न सकिन्न, सरकार गठनकै खेलमा हाम्रो समय बित्ला जस्तो छ। कानुन निर्माण र जनताको भावनालाई संसद्मा बुलन्द गराउने मुख्य काम भए पनि संसद् बैठक नियमित नहुँदा आफूहरू फुर्सदिलो बनेको उनको भनाइ छ। कर्णालीमा हाल माओवादीका राजकुमार शर्मा मुख्यमन्त्री छन्। गत पुस २७ गते उनी मुख्यमन्त्री बनेका हुन्। ४० सदस्यीय प्रदेशसभामा हाल कांग्रेसका १४, माओवादीका १३, एमालेका सभामुखसहित १०, एकीकृत समाजवादी र राप्रपाका एकएक जना तथा एकजना स्वतन्त्र सांसद छन्।"
मन्त्री सिफारिसमा कांग्रेसभित्रै असन्तुष्टि,"काठमाडौं : नेपाली कांग्रेसभित्र संस्थापन पक्षले एकलौटी ढंगले मन्त्री सिफारिस गरेको आरोप पार्टी सभापति शेरबहादुर देउवालाई लागेको छ। बुधबार कांग्रेसबाट सरकारमा तीन मन्त्रीको नाम सिफारिस भएको थियो। त्यसमध्ये दुईजना संस्थापन इतरका थिए भने एकजना संस्थापन पक्षका थिए। यसअघि नै कांग्रेसबाट पाँचजना मन्त्री बनिसकेका छन्। ती सबै संस्थापन पक्षका थिए। जसअन्तर्गत पार्टीका उपसभापति पूर्णबहादुर खड्का उपप्रधान तथा रक्षा, पार्टीका प्रवक्ता डाप्रकाशसरण महत अर्थ, रमेश रिजाल उद्योग वाणिज्य तथा आपूर्ति, एनपी साउद परराष्ट्र र सीता गुरुङ सहरी विकासमन्त्री नियुक्त भइसकेका छन्। यी सबै संस्थापन पक्षका नेता हुन्। पछिल्लो समय मन्त्रीमा नियुक्ति हुनेमा उपसभापति धनराज गुरुङ कानुन, न्याय तथा संसदीय मामिला, मोहनबहादुर बस्नेत स्वास्थ्य तथा जनसंख्या र डिगबहादुर लिम्बू युवा तथा खेलकुदमन्त्री बनेका छन्। यीमध्ये बस्नेत संस्थापन पक्षका हुन्। गुरुङ र लिम्बू भने इतर समूहबाट मन्त्री बनेका हुन्। मन्त्रीको नाम सिफारिस गरेलगत्तै सभापति देउवाले बिहीबारका लागि पदाधिकारीको बैठक बोलाएका थिए। बैठकमा मन्त्री सिफारिस र पार्टीलाई विधान सम्वत् चलाउन सभापतिलाई आह्वान गरेको बैठकमा सहभागी नेताहरूले बताए। सभापति देउवाले भने संस्थापन इतर समूहले नाम दिन ढिलाइ गरिरहेका कारण प्रधानमन्त्रीको बारम्बारको दबाबले पनि हतार हतारमा नाम दिन बाध्य भएको जवाफ दिएका थिए। कांग्रेसभित्र मन्त्री सिफारिसमा कसको नाम पठाउने भन्ने विषयमा एक महिनादेखि नै छलफल चलिरहेकै थियो। अभैभन्दा पार्टीकाद्वय महामन्त्री नै इतर समूहलाई तीन मन्त्रीको सिट दिनुपर्ने भन्दै आएका थिए। संख्यामा रोकिएकै कारण मन्त्रिपरिषद् विस्तार हुन बाटै रोकिएको थियो। महामन्त्री गगन थापाले कम्तीमा ३ मन्त्री आफूहरूले सिफारिस गर्न पाउनुपर्ने अडान राख्दै आएका थिए। जसका कारण नै गत चैत १७ मा कांग्रेसले सबै मन्त्रीको नाम दिन सकेको थिएन। अहिले आएर पठाइएको तीन मन्त्रीमा तीववटै इतरपक्षले पाउने आशा नेताहरूले गरेका थिए। सभापतिको निर्णयसँगै यतिबेला इतर समूह चरम असन्तुष्टि छ। त्यसो त थापाले पार्टीका दुई सहमहामन्त्री बद्री पाण्डे, जीवन परियार र केन्द्रीय सदस्य प्रदीप पौडेलमध्ये कम्तीमा एकलाई मन्त्रीमा सिफारिस गर्न चाहेका थिए। बैठकमा सहभागी एक नेताले भने, महामन्त्री थापाजीले बनाउन चाहेका कोही एक जना पनि परेनन्। त्यसमा उहाँको गुनासो रह्यो। प्रदीप पौडलजीलाई मन्त्री दिँदा उपनिर्वाचनले पार्टीमा दिएको धक्कालाई जनताले केही हदसम्म राहत महसुस गर्न सक्थे भन्ने उहाँको इच्छा पनि थियो। त्यतातिर सभापतिजीले ध्यान दिनुभएन। उहाँले कुरै सुन्नु भएन। मन्त्री नियुक्तिका विषयमा सभापति देउवाले पार्टीका पदाधिकारीलाई पनि सल्लाह नगरी एकलौटी निर्णय गरेको आरोप लगाएका छन्। उता कांग्रेसबाट आउनुपर्ने तीन मन्त्रीको नाम कुरेर बसेका प्रधानमन्त्रीले भने नाम पाए लगत्तै मन्त्रिपरिषद् बिस्तारको काम पनि अघि बढाइहाले। पार्टीका पदाधिकारीहरूको बैठकमा सभापति देउवाको भनाइ उध्रित गर्दै संस्थापन पक्षका एक पदाधिकारीले भने, संस्थापन इतरका साथीहरूले एकलौटी निर्णय भयो। सिधा अन्याय भयो। सभापतिजिले मन्त्रीमा नाम ककसको दिने हो छिटो गर्नुपयो भनेर बारम्बार शेखरजीसँग, उपसभापति र महामन्त्रीजीहरूसँग पनि छलफल भएको हो। अहिले पछिल्लोपटक पनि शेखरजीसँग छलफल भएको हो। कि मैले पार्टीका सबै साथीहरूलाई आज नाम दिँदैछु, भोलि दिँदैछु भनेर भन्नुपर्ने हो ? प्रधानमन्त्रीजीले खोइ त तपाईँहरूको के भइरहेको छ। नाम छिटो दिनुस् भनिराख्नुहुन्छ मैले हरेक पटक पार्टीभित्र मिलेको छैन भन्दै आएको हो। अहिले मैले तीनजना साथीको नाम आको थियो त्यही पठाएँ। ती पदाधिकारीले भने। बैठकमा महामन्त्री थापा र शर्माले भने आफूहरूलाई मन्त्रीको नाम सिफारिसको विषयमा सभापतिले कुनै छलफल नगरेको गुनासो राखेका थिए। उहाँहरूको कुरा त्यति बिरोध र असन्तुष्टि हैन समावेशी भएन भन्ने कुरामा फोकस हुनुभयो। पदाधिकारीमा अब पार्टीले के निर्णय गर्दैछ भन्ने कुरा थाहा पाउनुपर्छ भन्ने कुरा उहाँहरूको थियो। छलफलमा सहभागी सहमहामन्त्री महालक्ष्मी डिना उपाध्यायले बताइन्। पार्टीका सहमहामन्त्री भीष्मराज आङ्देम्बेले पार्टी र सरकार सञ्चालनका विषयमा बैठक राखेको तर साथीहरूले सरकारमा मन्त्री सिफारिस गरेकै विषयमा बढी केन्द्रित भएको बताए। उनले भने, सरकारमा मन्त्री सिफारिसका लागि पठाएको नामका विषयमा बढी छलफल भयो। वैशाखभित्रै केन्द्रीय समिति बैठक बस्ने भएको छ। त्यसअघि विभाग र भ्रातृ संस्थालाई पूर्णता दिन्छौं। पार्टीका सांगठनिक संरचना कसरी सशक्त बनाउन सकिन्छ भनेर छलफल राखिएको। अब सरकारसँग सम्बन्धित विषय र पार्टीका विषय फरकफरक समयमा बैठक गर्ने समझदारी भएको छ। पदाधिकारी बैठकमा बैठक भ्रातृ संस्था सँगै सांगठनिक विषय राखे पनि सरकारमा सहभागिताकै विषयमा छलफल बढी केन्द्रित भएको थियो।"
सरकारमा सहभागी हुने कि समर्थन फिर्ता लिने विषयमा निर्णय गर्न रास्वपाको बैठक सुरू,"काठमाडौं : राष्ट्रिय स्वतन्त्र पार्टी (रास्वपा)को केन्द्रीय समिति बैठक सुरू भएको छ। पार्टी कार्यालय बसुन्धारामा बैठक सुरू भएको पार्टी प्रवक्ता मुकुल ढकालले जानकारी दिए। रास्वपाको केन्द्रीय कमिटी बैठकले प्रधानमन्त्री पुष्पकमल दाहाल प्रचण्ड नेतृत्वको गठबन्धन सरकारमा जाने नजाने विषयमा निर्णय गर्नेछ। प्रधानमन्त्री प्रचण्डले यसअघि नै रास्वपाका सभापति रवि लामिछानेलाई सरकारमा आउन आग्रह गरेका थिए। सभापति लामिछानेले पुरानै मन्त्रालय पाएमात्रै सरकारमा सहभागी हुने अडान राखेका थिए। लामिछानेको प्रस्तावमा प्रचण्ड सकारात्मक देखिएको बालुवाटार स्रोतले बताएको थियो। यद्यपि नेकपा एमालेसँग नयाँ गठबन्धन बनाउने तयारी पनि लामिछानेले गरिरहेको स्रोतको भनाइ छ। आजको केन्द्रीय समिति बैठकले यिनै महत्वपूर्ण विषयमा निर्णय गर्ने सहभागी एक केन्द्रीय सदस्यले जानकारी दिए। 'अहिले सरकारलाई समर्थन गरेका छौं। समर्थन गरेपछि सरकारमा जाने कि समर्थन फिर्ता लिएर प्रतिपक्षमा बस्ने विषय नै बैठकको मुख्य एजेण्डा हो,' ती सदस्यले अन्नपूर्णसँग भने।"
राष्ट्रिय स्वतन्त्र पार्टी मिशन ८४ मा लाग्छ : रवि लामिछाने,"काठमाडौं : राष्ट्रिय स्वतन्त्र पार्टी (रास्वपा)का सभापति रवि लामिछानेले सरकारलाई दिएको समर्थन फिर्ता लिने र प्रतिपक्षमा बस्ने निर्णय भएको बताएका छन्। पार्टी कार्यालयमा शुक्रबार भएको संयुक्त बैठकले जनताको म्यान्डेटअनुसार प्रतिपक्षमा बस्ने निर्णय भएको उनको भनाइ छ। 'उपनिर्वाचनमा जनताले सशक्त प्रतिपक्षको भूमिका निर्वाह गर्न म्यान्डेड दिएको छ। जनताको जनभावनाअनुसार द्रूत गतिमा अगाडि बढ्छौं,' उनले भने, 'पहिलो रचनात्मक प्रतिपक्षीको भूमिका निर्वाह गर्ने र दोस्रो, संगठन विस्तारमा लाग्ने।' उनले यसअघिको सरकारले ल्याएको न्यूनतम साझा कार्यक्रम जनभावना अनुसार भए पनि अहिले त्यो नरहेपछि प्रतिपक्षमा आउनुपर्ने स्पष्ट पारे। उनले पार्टी अब मिशन २०८४ मा लाग्ने बताए। 'हामी अरु कुराभन्दा पनि मिशन २०८४ अभियानमा लाग्नेछौं। त्यसका लागि संगठन विस्तार अभियानमा जुट्नेछौं। जनताको भावनाअनुसार काम गर्नेछौं।'"
जहाँ बिहानैबाट पाइन्छ सरकारी सेवा,"वैशाख १० अघि कार्यालयमा हुने सेवाग्राहीको लाइनले राधेराधेका बाटामा गाडीको जाम लाग्थ्यो। बिहानै कार्यालय खुलेपछि त्यो समस्या हटेको अनलाइन फारम भर्ने व्यवसायी मिलन श्रेष्ठले बताए। भक्तपुर : भक्तपुरको राधेराधेस्थित सवारीचालक अनुमति पत्र कार्यालयका कर्मचारी सुमन अधिकारीलाई ७ नबज्दै कार्यालय जान हतारो हुन थाल्छ। किनभने उनी साढे ८ बजेदेखि नै कार्यालयमा गएर काम गर्छन्। कार्यालयमा दैनिक २५ सय बढी सेवाग्राहीको भिड हुन्छ। कार्यालयलाई सेवाग्राहीमैत्री बनाउन वैशाख १० गतेदेखि सवारीचालक अनुमति पत्र कार्यालय भक्तपुरले बिहान साढे ८ बजेदेखि नै सेवा दिन्छन्। यसरी सेवा दिने कार्यालयमा बागमती प्रदेशमा पहिलो कार्यालय रहेको बागमती प्रदेश सरकारका प्रमुख सचिव मुकुन्द निरौलाले बताए। यो कार्यालयले बिहानबाटै सेवा दिन थालेपछि अरु कार्यालयमाथि पनि सेवा सुचारु गर्न दबाब थपिएको उनले बताए। उनले भने, सार्वजनिक बिदाका दिन पनि हामीले सेवा दिन थालेका छौं। सवारीचालक अनुमतिपत्र कार्यालय भक्तपुरमा ४७ जना कर्मचारी छन्। तीमध्ये ११ जना कर्मचारी रोटेसनमा बिहान साढे ८ बजे कार्यालय आएर सेवा दिन्छन्। यो व्यवस्था लागू भएपछि बिहानै सेवा लिन आइपुग्ने सेवाग्राही दंग छन् भने कर्मचारीलाई काम गर्न पनि सहज भएको छ। आइतबारदेखि बुधबारसम्म यो कार्यालयले बिहान साढे ८ बजेदेखि सेवा दिइरहेको छ। बिहीबार र शुक्रबार भने अरु सरकारी कार्यालय जस्तै बिहान १० बजे नै कार्यालयको ढोका खुल्छ। हप्तामा चार दिन बिहानैदेखि दिइने सेवाले अन्य दुई दिन पनि कार्यालय सञ्चालनमा उल्लेख्य सहयोग पुगेको राजस्व फाँटका कर्मचारी गौतम पौडेलले बताए। काभ्रेको पनौतीका ३४ वर्षीय रामकुमार सापकोटा मोटरसाइकलको ट्रायल पास गरे। उनले लाइसेन्सका लागि कार्यालय पुगेको दश मिनेटमै राजस्व तिरेर हिँडे। पहिला यो काम गर्न घण्टौं लाम लाग्नुपर्ने बाध्यता थियो। सेवा राम्रो छ। पहिला जस्तो घण्टौं लाइन लाग्नै पर्दैन। कर्मचारीले बिहानैदेखि काम गर्छन्। त्यसले सेवाग्राहीको भिड हटेको छ, उनले भने, कर्मचारीले चाह्यो भने सरकारी सुविधा राम्रो बन्न सक्छ। त्यसैको यो उदाहरण हो। सरकारी कार्यालयमा भएका स्रोतसाधनको भरपुर उपयोग गर्दा सरकारी सेवालाई प्रभावकारी र नतिजामूलक बनाउनसक्ने उनले सुनाए। वैशाख १० अघि कार्यालयमा हुने सेवाग्राहीको लाइनले राधेराधेका बाटामा गाडीको जाम लाग्थ्यो। बिहानै कार्यालय खुलेपछि त्यो समस्या हटेको अनलाइन फारम भर्ने व्यवसायी मिलन श्रेष्ठले बताए। पहिलापहिला ६ बजेदेखि नै मानिसहरू कार्यालयमा लाइन बस्न आइपुग्थे। १० बजे मात्रै कार्यालय खुल्थ्यो। अनि मात्रै पालो आउँथ्यो, उनले भने, पालो आए पनि लाइनमा ठेलमठेल हुन्थ्यो। होहल्ला हुन्थ्यो। कहिलेकाहीँ त झगडा नै पथ्र्यो। अहिले साढे ८बजे कार्यालय खुल्छ। धमाधम काम गराएर सेवाग्राहीहरू घर फर्किनुहुन्छ। कार्यालयका प्रशासन फाँटका अधिकृत तथा सूचना अधिकारी गोविन्दराज शिवाकोटीका अनुसार आइतबारदेखि बुधबारसम्म बिहानै कार्यालय खोलेर लाइसेन्सको लिखित परीक्षा, आवेदन फारम दर्ता, मेडिकल, राजस्व बुझ्ने, लाइसेन्स वितरण जस्ता कामहरू गर्ने गरिएको छ। यी सेवामा सबैभन्दा बढी सेवाग्राहीको भिड लाग्छ। बिहानै सेवाग्राहीले काम गराएर फर्किएपछि दिउँसो २ बजेपछि कार्यालयमा खासै भिड हुँदैन। रामेछाप, दोलखा, सिन्धुपाल्चोक, काभ्रेपलाञ्चोक र काठमाडौं उपत्यकाका सेवाग्राही भक्तपुरको सवारीचालक अनुमतिपत्र कार्यालयमा सेवा लिन आउने गरेका छन्। कार्यालयमा भिड हटेपछि कर्मचारीहरूलाई पनि काम गर्न सहज भएको कर्मचारी पवन बजगाईंले बताए। पहिला ४५ घण्टा सेवाग्राहीले लाइन बसेर सेवा लिन्थे। यसले उहाँहरूलाई मात्रै होइन हामीलाई पनि काम गर्नै समस्या हुन्थ्यो, उनले भने, भिड हटेपछि आनन्दले काम गर्न पाइन्छ। सेवाग्राही पनि खुसी भएको देखेको छु, हामीलाई पनि तनाव हुँदैन। कहिलेकाहीँ सर्भरमा आउने समस्याले सेवाग्राही आक्रोसित बनाउने गरेको सूचना अधिकारी शिवाकोटीले बताए। चैत २७ गतेदेखि वैशाख ४ गतेसम्म सर्भर डाउन हुँदा सेवाग्राहीबाट कर्मचारीहरू नै समस्यामा परेका थिए। सर्भरमा समस्या आउँदा त हामीले चाहेर पनि काम गर्न सक्दैनौं। यो कुरा सेवाग्राहीले बुझिदिनु पर्छ, उनले भने। कार्यालयमा भिड हटेपछि बिचौलियाको फूर्तिफार्ति सेलाएको छ। सेवाग्राहीको लाइन हुँदा छिटो काम गराइदिने भन्दै बिचौलियाले उनीहरूलाई ठगेर भाग्थे। अहिले लाइनै लाग्दैन। बिचौलिया आफैं आउन छाडेको कर्मचारीहरू बताउँछन्। एक घण्टादेखि ३ दिनसम्म लगाएर सबै प्रक्रिया पूरा गरेर सेवाग्राहीले ट्रायल पास गर्दा पनि स्मार्ट लाइसेन्स लिन एक वर्ष लाग्ने गरेको छ। यातायात विभागले तुरुन्तै लाइसेन्स प्रिन्ट गरेर कार्यालयमा नपठाउँदा समस्या हुने गरेको सूचना अधिकारी शिवाकोटीले बताए। डिजिटल युगको सुरुवात हुँदा पनि लाइसेन्ससम्बन्धी सबै प्रकारको कामका लागि सरकारले कार्यालयमै आएर दस्तुर बुझाउनुपर्ने अवस्था रहेको छ। सूचना अधिकारी शिवाकोटीले भने, यातायात विभागले अनलाइनबाट कर बुझाउने सिस्टमको विकास गर्नुपर्छ। यो भयो भने कार्यालयबाट सेवा दिन अझै सजिलो छ। उनले थपे, अहिले नक्कली परीक्षार्थीको पनि बिगबिगी छ, सरकारले ईहाजिरीको व्यवस्था गरिदिए, त्यो समस्याबाट पनि मुक्त भइन्थ्यो। कार्यालयले चालु आर्थिक वर्षको चैत्र मसान्तसम्ममा २० करोड ७३ लाख ७६ हजार रकम संकलन गरेको छ। गत आर्थिक वर्षमा १९ करोड ७१ लाख ८२ हजार कर संकलन गरेको थियो। सेवा व्यवस्थित भएपछि टाढाटाढाबाट सेवाग्राही कार्यालयमा आउने गरेको कर्मचारीहरू बताउँछन्।"
नक्कली नोटसहित दुई जना पक्राउ,वीरगन्ज : भारतबाट नक्कली नोट लिएर नेपाल आएका दुई जनालाई प्रहरीले वीरगन्जबाट पक्राउ गरेको छ। पक्राउ पर्नेमा सर्लाहीको गोडौता नगरपालिका१२ मधुवनी गाउँ घर भएका ३४ वर्षीय आनन्दबर्धन सिंह र बाराको परवानीपुर गाउँपालिका३ घर भएका ३६ वर्षीय ओमप्रकाश साह रहेका छन्। भारतबाट भारतीय नम्बर प्लेटको स्कार्पियोमा नेपाल प्रवेश गरेका उनीहरूलाई प्रहरीले नेपाली एक हजार र पाँच सय दरका नक्कली नोटसहित पक्राउ गरेको हो। उनीहरुको साथबाट नेपाली एक हजार दरको नक्कली नोट ४५० थान र पाँच सय दरको नक्कली नोट ७२ थान गरी ४ लाख ८६ हजार रुपैयाँ बरामद भएको पर्साका प्रहरी उपरीक्षक कोमल शाहले जानकारी दिए। विशेष सुराकीका आधारमा खटिएको प्रहरी टोलीले वीरगन्ज१६ स्थित ४० फिटे सडकमा बीआर ०१ पिजि ६५७७ नम्बरको स्कार्पियो गाडी रोकेर चेकजाँच गरेको थियो। त्यसक्रममा स्कार्पियोभित्र रहेको सेतो रंगको प्लास्टिकको झोलाबाट उक्त परिमाणको नक्कली नोट बरामद भएको प्रहरी उपरीक्षक शाहले जानकारी दिए। उनीहरूको साथबाट सक्कली नेपाली दुई लाख रुपैयाँ पनि बरामद भएको प्रहरीले जनाएको छ। दुवै जनालाई प्रहरी हिरासतमा राखेर थप अनुसन्धान भइरहेको शाहले जानकारी दिए।
हेलिकोप्टर दुर्घटनामा घाइते गुरुङको मृत्यु,"खाँदबारी : संखुवासभाको भोटखोला४ सिप्ररुङको हम्बरेडाँडामा सिम्रिक एयरको हेलिकोप्टर दुर्घटनामा घाइते एकजनाको मृत्यु भएको छ । स्थानीय भविन गुरुङको मृत्यु भएको जिल्ला प्रहरी कार्यालय संखुवासभाका डीएसपी वीरेन्द्र गोदारले जानकारी दिए । दुर्घटनामा घाइते गुरुङलाई हेलिकोप्टरमार्फत् उपचारका लागि ल्याउने क्रममा तुम्लिङटार विमानस्थलमा मृत्यु भएको हो । शुक्रबार दिउँसो १ बजेर १० मिनेटमा भोटखोला गाउँपालिका ४ हटिया,सिक्प्रुङको हम्मरेडाँडामा रुखमा ठोक्किएर हेलिकोप्टर दुर्घटनामा परेको हो। दुर्घटनामा क्याप्टेन सुरेन्द्र पौडेल, छिरिङ भोटे, मनोज थापा,विद्युत प्राधिकरणका कर्मचारी विक्रम शंकर घाइते छन् । क्याप्टेनसहित ३ जनाको काठमाडौंको मेडिसिटी अस्पतालमा उचार भइरहेको छ । घाइतेमध्ये विक्रम शंकरको जिल्ला अस्पतालमा उपचार हुन नसकेपछि सिम्रिक एयरको अर्को हेलिकोप्टरबाट थप उपचारका लागि काठमाडौं लगिएको छ । हेलिकोप्टरले माटो,ढुंगा तथा कंक्रिटलगायतका सामान लिएर जाने क्रममा दुर्घटनामा परेको माथिल्लो अरुण आयोजनाका वरिष्ठ सहायक गृष्म भण्डारीले बताए । भोटखोला५ राप्साबाट सामान ढुवानी गर्ने क्रममा शुक्रबार दिउँसो दुर्घटना भएको गाउँपालिका अध्यक्ष वाङ छेदर भोटेले जानकारी दिए ।"
शून्य नतिजा आएका विद्यालयलाई धनगढीका मेयरले पारिश्रमिकबाट १० लाख दिने,"धनगढी : धनगढी उपमहानरपालिकाका मेयर गोपाल हमालले १७ विद्यालयलाई आफ्नो तलब सुविधाको १० लाख रकम दिने भएका छन्। आधारभूत तहको परीक्षामा शून्य नतिजा आएका ती सामुदायिक विद्यालयलाई उनले रकम उपलब्ध गराउन लागेका हुन्। शुक्रबार शून्य नतिजा आएका विद्यालयका प्रधानाध्यापक र व्यवस्थापन समितिका अध्यक्षहरूलाई नगरपालिकामै बोलाएर मेयर हमालले समस्या बारे छलफल गरेका थिए। उनले शून्य नतिजा आएका विद्यालयहरूको शैक्षिक गुणस्तर बढाउने योजना बनाउन पनि सुरु गरेका छन्। अधिकांश विद्यालयका प्रधानाध्यापकको भनाइ विद्यालयमा आउने विद्यार्थीहरूले कपि र कमल नल्याएर आउने गरेका कारण नतिजा शून्य आएको गुनासो गरे। गरिबीका कारण उनीहरूसँग कापी र कलम किन्ने पैसा छैन। त्यसैले मैले मेरो तलबबाट आउने रकममा केही थपेर ती बालबालिकाका लागि १० लाख दिने घोषणा गरेको छु, मेयर हमालले भने। उनले यसपछि शिक्षकहरूले गुनासो गर्न नपाउने भएकाले यस्तो गरेको बताए। १० लाखले १७ विद्यालयमा कापी र कलम किन्न नसक्नेलाई कलम र कापी किनिदिनुस्, यसपछि नतिजा राम्रो आउनुपर्छ भने। धेरै प्रधानाध्यापकहरूले अबको आधारभूत तहको परीक्षामा ५० प्रतिशतभन्दा बढी नतिजा ल्याउने प्रतिवद्धता गरेका उनले बताए। उनले आफ्नो वार्षिक सेवासुविधा ९ लाखको हाराहारीमा हुने बताए। १० लाखमा अपुग रकम मैले व्यक्तिगत रुपमा दिने भनेको छु, उनले भने। हमालले मेयरको निर्वाचनको प्रचारप्रसारका बेला नै मेयरमा जितेपछि आफूले सरकारी सेवा सुविधा नलिने घोषणा गरेका थिए। उनी अहिले आफ्नै निजी गाडी चढ्छन् भने गाडीको इन्धन, मर्मत पनि उपमहानगरपालिकाबाट लिँदैनन्। मेयर हमाल सरकारी कामका लागि संघीय राजधानी वा देश बाहिर गएपनि आफ्नो पैसामा जाने गरेका छन्। धनगढी उपमहानगरपालिकाका शरस्वती आधारभूत विद्यालय शान्ति नगर, नवज्योती आधारभूत विद्यालय श्रीलंका, जनता राष्ट्रिय मावि राजपुर, भैरवबाबा आधारभूत विद्यालय मटीयारी, शिव मावि देवहरिया, सरस्वती मावि मावि बंगरा, भानु मावि पथरी, सज्जन मावि दमैलिया, दिपेन्द्र चारपाते मावि भादा, शिवशंकर आधारभूत विद्यालय फूलबारीको नजिता शून्य आएको थियो। यस्तै सिद्धार्थ आधारभूत विद्यालय एच गाउँ, खप्तडी आधारभूत विद्यालय एफ गाउँ, इन्द्रोदय मावि ई गाउँ, फुलबारी आधारभूत विद्यालय फुलबारी, नवदुर्गा आधारभूत विद्यालय जनकबस्ती, दुर्गा मावि दुर्गाबस्ती र जनकल्याण मावि जुगेडाको नतिजा शून्य आएको थियो। धनगढीकै मोडर्न बोर्डिङ स्कुल बोराडाँडीको नतिजा पनि शून्य आएको थियो। मेयर हमालले विद्यार्थीहरूलाई विद्यालयमा टिकाउने र राम्रो नतिजा ल्याउन सबै पक्षले लाग्नुपर्ने बताए। उनले आगामी शैक्षिक सत्रमा राम्रो नतिजा ल्याउन र सामुदायिक विद्यालयहरूको सिकाइ उपलब्धि राम्रो बनाउन उपमहानगरले ठोस योजना र कार्यक्रम ल्याउने बताए। कार्यक्रममा नगरउपप्रमुख कन्दकला कुमारी रानाले विद्यालयहरूको गुणस्तर वृद्धि गर्न अनुगमन र सहयोग सँगसँगै अगाडि बढाउने बताए। उनले विद्यालयको अनुगमन गर्न आफैं खटिने र धनगढीका सामुदायिक विद्यालयको अवस्था सुधार गर्न उपमहानगरले काम गर्ने बताइन्।"
शनिबार देशका चारवटा प्रदेशमा वर्षा हुने,"काठमाडौं : शनिबार देशका चारवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, गण्डकी र कर्णाली प्रदेशका पहाडी भूभागका एकदुई स्थानमा मेघ गर्जनचट्याङसहित क्षणिक वा हल्का वर्षाको सम्भावना रहेको छ। शनिबार राति सुदूरपश्चिम, कोशी, गण्डकी र कर्णाली प्रदेशका पहाडी भूभागका एकदुई स्थानमा मेघ गर्जनचट्याङसहित क्षणिक वा हल्का वर्षाको सम्भावना रहेको महाशाखाले जनाएको छ।"
पोखराको ओशो उपवनमा आदिचन्द्र योग महायज्ञ,"पोखरा : वैशाख पूर्णिमा अर्थात् शान्तिका अग्रदूत भगवान् गौतम बुद्धले जन्म, निर्वाण र महापरिनिर्वाण प्राप्त गरेको दिन। यही दिन शुक्रबार पोखराको दोबिल्लास्थित ओशो उपवनमा विश्व शान्तिको कामनासहित महायज्ञ सुरु भएको छ। ओम आदि फाउन्डेसनको आयोजनामा सुरु महायज्ञ शनिबारसम्म चल्नेछ। फाउन्डेसनका अध्यक्ष डा उपेन्द्र महतोका अनुसार बालगुरु ओम आदिको परिकल्पना अनुसार आदिचन्द्र योग महायज्ञ आयोजना गरिएको हो। महायज्ञमा गुरु ओम आदि गुरुको समुपस्थितिमा भइरहेको छ। गुरुकै परिकल्पनामा विश्व शान्ति, जनकल्याण र समस्याहरूलाई निदान गर्ने रामवाण विधिको रूपमा महायज्ञ भएको फाउन्डेसनका प्रवक्ता डा राजु अधिकारीले जानकारी दिए। परमपुज्य गुरुदेवले यस प्रकारका यज्ञ अठारवटा गर्ने दृढ संकल्प गर्नुभएको छ, डा अधिकारीले भने, यो आठौं शृंखला हो। सयौंको संख्यामा हामी साधक साधिकाहरू सहभागी छौं। गुरुदेवका विधिहरू आफ्नै हुन्छन्। उहाँको इन्जिनियरिङ, उहाँको वास्तुकारिता, उहाँको निर्देशनमा आफ्नै विशेष किसिमको यज्ञमण्डप बनेको छ। यज्ञमा विशेष विधिहरू प्रयोग भएको जानकारी डा अधिकारीले दिए। विश्वमा आर्थिक संकट निम्तिएको हुँदा भौतिक समृद्धिमा उत्पन्न बाधा निवारणका लागि विशेष आदित्य सिक्का भनेर मुद्रा आविष्कार गरेको उनले सुनाए। भविष्यमा आर्थिक संकट नबढोस् भनेर आविष्कार गर्नुभएको सिक्काको पूजा हुन्छ, यहाँ नवदुर्गा र नवकालीहरूको झाँकी हुन्छ, केही तान्त्रिक विधि हुन्छ, लक्ष्यवर्ती दीप प्रज्ज्वल हुन्छ, उनले भने। सेतीगंगाको किनारमा उत्सव र्कीतन आरती गर्ने र केही प्रवचनका कार्यक्रम हुने जानकारी पनि फाउन्डेसनका प्रवक्ता डा अधिकारीले बताए। १२ वर्षका गुरु आदित्य नबोल्ने तर लिखितरूपमा दिइएका निर्देशन अनुसार नै यज्ञका विधि पूरा गरिने उनले जानकारी दिए। सबै कुरा एक, एक विधिहरू नै उहाँले नै हामीहरूलाई लेखेर दिनुहुन्छ, उनले भने, उहाँले यसोयसो बनाऊ भनेबाहेक हामी एक प्रतिशत पनि अरु कसैको यहाँ विचार लाद्दैनौं । विश्वमा हत्याहिंसा बढ्दै गएको यो बेलामा गुरुको महायज्ञ निकै सान्दर्भिक रहेको एक साधक नरेन्द्र श्रेष्ठले बताए। उनकै भनाइमा यस्ता महायज्ञ नेपालबाहेक अरु देशमा पनि आयोजना गर्ने योजना छ।"
काठमाडौं आउन लागेको विमान बंगलादेशको जहाज पटनामा आकस्मिक अवतरण,काठमाडौं : बंगलादेशबाट काठमाडौंका लागि उडान भरेको विमान बंगलादेशको जहाज भारतको पटनामा आकस्मिक अवतरण गरेको छ। पाइलटले प्राविधिक समस्या भएको जानकारी दिएपछि उक्त विमानलाई शुक्रबार पटनास्थित जयप्रकाश नारायण अन्तर्राष्ट्रिय विमानस्थलस्थलमा अवतरण गराइएको पीटीआईले जनाएको छ। विमान बंगलादेशको बीबीसी ३७१ नम्बरको उक्त उडानमा ७७ जना यात्रु रहेका थिए। उनीहरू सबै सुरक्षित रहेको पटना विमानस्थलले जनाएको छ।
स्कारपियोबाट २ सय ७ केजी गाँजा बरामद,महोत्तरी : महोत्तरी प्रहरीले बर्दिवासबाट स्कारपियोबाट २ सय ७ केजी गाँजा बरामद गरेको छ। बर्दिवास नगरपालिका४ स्थित पूर्व पश्चिम लोकमार्गमा प्रहरी टोलीले सवारी चेकजाँच गर्ने क्रममा सो परिमाणको गाँजा फेला परेको प्रहरी स्रोतले जनाएको छ। जिल्ला प्रहरी कार्यालय महोत्तरीले दिएको जानकारी अनुसार प्र २०२००१ च ०४५७ नम्बरको स्कारपियो गाडी चेकजाँच गर्दा पाँचवटा सेतो प्लाष्टिकको बोराभित्र रातो प्लाष्टिकको ससानो पोकाबाट २ सय ७ केजी अवैध गाँजा बरामद गरिएको हो। प्रहरीलाई देख्ने बितिक्कै चालक गाडी छाडेर भागेका थिए। यसबारे इलाका प्रहरी कार्यालय बर्दिवासले आवश्यक अनुसन्धान गरिरहेको महोत्तरीका प्रहरी प्रवक्ता डीएसपी दिलीपकुमार गिरीले बताए।
विशिष्टीकृत बाल अस्पताल,"सरकारी जागिरपछि अधिकांशको योजना हुन्छ, सेवा निवृत्त (अवकाश) को जीवन घुम्ने, रमाउने। घरमै आराम गर्ने। परिवारलाई समय दिने। तर, सरकारी अस्पतालमा सेवा गरेरै कपाल फुलाएका प्राडा भगवान कोरालाको योजना फरक छ। ६२ वर्षीय कोइराला आगामी वर्ष अवकाश पाउँदै छन्। रिटायर्ड भए पनि टायर्ड देखिँदैनन्। प्रौढ उमेरमा पनि युवाको झैं लगाव छ। जिम्मेवारीबोध गर्दै डा कोइराला भन्छन्, गुणस्तरीय स्वास्थ्य सेवाको हकदार बालबालिका हुन्। बाल स्वास्थ्यको क्षेत्रमा धेरै गर्नुपर्ने छ। डा कोइरालाको विशेष चासोको क्षेत्र हो, बालबालिकाको स्वास्थ्य, त्यसमा पनि मुटु स्वास्थ्य। त्यसैले विशिष्टीकृत बाल अस्पताल निर्माण गरी सेवा प्रवाहको हुटहुटी छ। काठमाडौंमा एक बहुविशेषज्ञ सेवासहितको स्तरीय बाल अस्पताल निर्माणकार्य अघि बढिसकेको छ। जहाँबाट बाल मुटु मात्र नभएर अन्य स्वास्थ्य सेवा पनि प्रवाह हुने छ। बाँकी ६ प्रदेशमा पनि एकएक वटा विशिष्टीकृत बाल अस्पताल निर्माण योजना छ। यी सबै काम गर्न गैरनाफामूलक संस्था काठमाडौं इन्स्टिच्युट अफ चाइल्ड हेल्थ (किओच) दर्ता गरिएको छ। किओचका संस्थापक डा कोइराला गैरनाफामूलक क्षेत्रबाट काम गर्न सके करिब डेढ करोड बालबालिकाको स्वास्थ्यमा उल्लेख्य सहयोग पुग्ने बताउँछन्। मुलुकका सातै प्रदेशमा अस्पताल निर्माणको खाकालाई मूर्तरूप दिन सक्रिय देखिन्छन्। त्यसका लागि दुई अर्बभन्दा बढी लगानी लाग्ने अनुमान छ। मुलुकमा एक मात्र कान्ति बाल अस्पताल छ। काठमाडौंमा रहेको यो सरकारी बाल अस्पताललाई बिरामी हेर्न भ्याइनभ्याइँ छ। किओचका सल्लाहकारसमेत रहेका त्रिभुवन विश्वविद्यालयका पूर्वउपकुलपति प्राध्यापक केदारभक्त माथेमा भन्छन्, सरकारको मात्र मुख ताकेर हुँदैन। जसले जुन ठाउँबाट सकिन्छ, त्यहींबाट योगदान दिनुपर्छ। डा कोइरालाको होस्टेमा हैसैं गर्दै विभिन्न क्षेत्रका लब्धप्रतिष्ठित व्यक्ति जोडिएका छन्। वरिष्ठ आँखा रोग विशेषज्ञ डा सन्दुक रुइत, संयुक्त राष्ट्रसंघका पूर्वसहायक महासचिव कुलचन्द्र गौतम, पूर्वराजदूत भेषबहादुर थापा, गायिका आनि छोइङ , चिकित्सा शिक्षा अध्ययन संस्थान (आईओएम)का पूर्वडिन डा रमेशकान्त अधिकारीलगायतका लब्धप्रतिष्ठित व्यक्तिहरू सल्लाहकार एवं बोर्डमा छन्। भाडामा जग्गा लिएर भवन भनिन्छ, एक थुकी सुकी, सय थुकी नदी। एक्लै इच्छा चाहनाले मात्र लक्ष्यमा पुग्न सकिँदैन। राष्ट्रिय महत्वको विषय हो, यो डा कोइराला भन्छन्, सबैको सहयोग साझेदारी र सद्भाव चाहिन्छ। काठमाडौं इन्स्टिच्युट अफ चाइल्ड हेल्थ केन्द्रीय अस्पताल भवन निर्माणकार्य सुरु भइसकेको छ। काठमाडौंको बूढानीलकण्ठ७, गोल्फुटार हेपाली हाइटमा सरकारबाट जग्गा लिजमा लिइएको छ। ३० वर्षको लागि झन्डै ४२ रोपनी जग्गा भाडामा लिइएको हो। २३ मंसिर २०७९ मा जग पूजा गरी भवन निर्माण कार्य अघि बढाइएको छ। पहिलो चरणमा एक सय शय्याको अस्पताल निर्माण हुनेछ। किओचका अध्यक्ष डा कोइरालाका अनुसार दुई चरणमा गरेर दुई सय शय्या निर्माण हुनेछ। त्यस्तै, कोसी प्रदेशमा किओच दमक बाल अस्पताल सञ्चालनमा आइसकेको छ। दमक७ स्थित निर्माण भएको अस्पतालको उद्घाटन बाँकी छ। गण्डकी प्रदेशको पोखरामा पनि अस्पताल निर्माणको लक्ष्य छ। बाल अस्पताल सञ्चालन गर्न पोखरा महानगरपालिका र किओचबीच गत फागुनमा सम्झौता पनि भइसकेको छ। पोखरा महानगरले ३७ रोपनी जग्गा बाल अस्पतालका लागि ३० वर्षसम्म निःशुल्क उपलब्ध गराउने सम्झौतामा उल्लेख छ। अस्पताल बनेपछि समग्र गण्डकी प्रदेशकै बालबालिकाका लागि उपचारमा सहज हुने अपेक्षा गरिएको छ। अस्पताल निर्माणमा ४० देखि ५० करोडसम्म लागत अनुमान गरिएको छ। ५० शड्ढयाबाट सुरु गर्ने र पछि सय शड्ढया पुर्याइने लक्ष्य छ। अन्य प्रदेशमा पनि विशिष्टीकृत बाल अस्पताल बनाउने योजना क्रमिक रूपमा अघि बढ्दै छ। आगामी सात वर्षभित्र सात वटै प्रदेशमा अस्पताल निर्माण गरिसक्ने लक्ष्य लिइएको डा कोइरालाले जानकारी दिए। अस्पताल निर्माणमा संघीय, प्रदेश र स्थानीय सरकारले पनि सहयोग गर्ने प्रतिबद्धता जनाइसकेका छन्। उदार संस्था र मनकारी व्यक्तिले पनि सहयोग गरिरहेका छन्। केही प्रमुख दाताहरूलाई सूचीबद्ध गरिएको छ। सबैको सामूहिक लक्ष्य छ, किफायती ढंगले एकीकृत रूपमा बहुविशेषता र उच्च गुणस्तरीय बाल स्वास्थ्य सेवा प्राप्त होओस्। बालबालिकाको जीवनको गुणस्तरमा सुधार आओस्। सरकारको मात्रै मुख नताकौं शिक्षा र स्वास्थ्य राज्यको दायित्व हो। विभिन्न संस्था र व्यक्तिहरूले राज्यको मुख नताकी गरिरहेको सहयोगमा डा कोइराला खुसी छन्। मुलुकका झन्डै ४० प्रतिशत बालबालिका १८ वर्षमुनिका छन्। मुलुकभरका अस्पतालले तीन हजारभन्दा थोरै शय्या छुट्ट्याएका छन्। जुन अपर्याप्त छ। मुलुकका पहिलो ओपन हर्ट सर्जन डाकोइरालाले करिब १४ हजार मुटुको शल्यक्रिया गरिसकेका छन्। अबको उनले बालबालिकाको स्वास्थ्य सेवामा समर्पित गर्दैछन्। हालै प्रकाशित हृदय पुस्तकबाट प्राप्त हुने लेखकस्वको ५० प्रतिशत अस्पताल निर्माण अभियानलाई दिएका छन्। आजका स्वस्थ र शिक्षित बालबालिकाले नै भोलि मुलुक हाँक्ने हुन्, जापानका पूर्वराजदूत माथेमा भन्छन, स्वास्थ्य, शिक्षालगायतका अन्य विभिन्न क्षेत्रबाट मुलुकलाई योगदान गर्न डा कोइरालाजस्तै जुझारु व्यक्तिहरूको खाँचो छ।"
इलाममा घरको जग खन्ने क्रममा ढिस्कोले पुरिँदा चार भारतीयको मृत्यु,"इलाम : घरको जग खन्ने क्रममा माटोको ढिस्कोले पुरिएर सूर्योदय नगरपालिका१० वरबोटेमा चार जना भारतीय कामदारको मृत्यु भएको छ। बरबोटे छिपिटार रिङ रोड नजिक विनोद श्रेष्ठको घर बनाउने क्रममा शुक्रबार अपराह्न पौन ५ बजे ढिस्को खस्दा चार जनाको घटनास्थलमै मृत्यु भएको प्रहरीले जनाएको छ। घटनामा भारतको बिहार राज्यस्थित किसनगन्ज जिल्ला दिगलबैंक५ का तोसिब आलम, अजिमोदिन, मुजाफर आलम र अब्दुल आलमको मृत्यु भएको इलाका प्रहरी कार्यालय पशुपतिनगरका इन्स्पेक्टर सन्तोष राईले जानकारी दिए। चारै कामदार अन्दाजी १८ देखि २२ वर्ष उमेरका छन्। उनीहरूको शव पोस्टमार्टमका लागि फिक्कल अस्पताल लगिएको छ। घर बनाउनका लागि सात जना आएको मृतकका साथीले बताएका छन्।"
गाँजासहित चार जना पक्राउ,"ढल्केवर(धनुषा) : धनुषाबाट लागूऔषध गाँजासहित प्रहरीले चार जनालाई पक्राउ गरेको छ। पक्राउ पर्नेमा सर्लाहीको हरिवन नगरपालिका३ बस्ने ३१ बर्षीय फेकन साह, सोही ठाउँ बस्ने २१ वर्षीय सन्तोष दास, धनुषाको मुखियापट्टी मुसहरनिया गाउँपालिका१ बस्ने २६ वर्षीय अमित कुमार यादव र सोही ठाउँ बस्ने २२ वर्षीय रवीन कुमार यादव रहेको प्रहरीले जनाएको छ। शुक्रबार बिहान विशेष सूचनाका आधारमा पूर्व पश्चिम लोकमार्ग अन्तर्गत धनुषाको मिथिला नगरपालिका१० लालगढस्थित बौवा होटल अगाडि इलाका प्रहरी कार्यालय ढल्केवर र लागूऔषध ब्यूरो जनकपुरबाट खटिएको संयुक्त टोलीले उनीहरूलाई लागूऔषध गाँजासहित पक्राउ गरेको हो। पश्चिमबाट पूर्वतर्फ आउँदै गरेको प्र २०३००७प ८५४१ र ज ४ प ७७३३ नम्बरको मोटरसाइकल रोकी चेकजाँच गर्ने क्रममा उनीहरूले प्लाष्टिकको बोराभित्र लुकाई छिपाई ल्याइएको लागूऔषध १० किलो ५०० ग्राम गाँजासहित उनीहरूलाई नियन्त्रणमा लिइएको धनुषाका प्रहरी प्रवक्ता प्रहरी नायव उपरीक्षक वेदप्रसाद गौतमले जानकारी दिए। पक्राउ परेका उनीहरूलाई इलाका प्रहरी कार्यालय ढल्केवरमा ल्याई थप अनुसन्धान कार्य भइरहेको जिल्ला प्रहरी कार्यालय धनुषाले जनाएको छ।"
लाखौं लगानीका पार्कहरू जीर्ण बन्दै,"सिन्धुपाल्चोक : सिन्धुपाल्चोकका विभिन्न स्थानमा निर्माण गरिएका पार्कहरू जीर्ण भएका छन्। लाखौँ लगानी गरेर निर्माण गरिएका पार्कहरूको उचित संरक्षण हुन नसकेपछि जीर्ण भएका हुन्। २०७३ सालमा चौताराको टुँडिखेल नजिक ६ लाख रुपैयाँभन्दा बढी लगानीमा पार्क सञ्चालनमा ल्याइएको थियो। नगरपालिकाको ५ लाख र भगवती सामुदायिक वन उपभोक्ता समितिको १ लाख २ हजार रुपैयाँ लगानीमा झण्डै डेढ रोपनी जमिनमा फैलिएको पार्कमा आकर्षक बगैँचासहित पिङ, चिप्लेटी र आराम गर्ने बेन्चको व्यवस्था गरिएको थियो। तर अहिले सो पार्कमा झारमात्रै बाँकी छ। स्थानीय सरकारले पार्क चाहिँ बनाउने, त्यसको संरक्षण नगर्ने गरेको कारण जीर्ण भई खेर जाने गरेको पाइन्छ, स्थानीय चन्द्रसिं घलेले बताए। त्यस्तै २०७७ सालमा निर्माण गरिएको सदरमुकाम चौताराको नारायणथान नजिकैको बाल उद्यान अहिले जीर्ण बनेको छ। बालबालिकाहरूलाई मनोरञ्जन दिने उद्देश्यले झण्डै ३५ लाख लागतमा निर्माण गरिएको यो उद्यानको सम्पूर्ण संरचनाहरू बिग्रेको र भत्केको छ। बागमती प्रदेश सरकारको २५ लाख र डिभिजन वन कार्यालयको १० लाख रुपैयाँको लागतमा निर्माण भएको यो पार्कको सुरुका दिनहरूमा बालबालिकाहरूको भीड लाग्ने गरेता पनि अहिले भने शून्य नै छ। उचित संरक्षण हुन नसक्दा त्यहाँ रहेका चिप्लेटी, पिङ लगायतका संरचनाहरू कवाडीमा परिणत भइसकेका छन्। गत वर्ष मात्र निर्माण भएको सहिद कञ्चन प्रियदर्शी स्मृति पार्क पनि दिन प्रतिदिन जीर्ण बन्दै गइरहेको छ। सशस्त्र द्वन्द्वको क्रममा मारिएका साहित्यकार तथा पत्रकार कञ्चन प्रियदर्शीको शालिकसहितको यो पार्क बागमती प्रदेश सरकारकै १८ लाख लागतमा चौतारा साँगाचोकगढी६ मा निर्माण भएको हो। निर्माण गर्नेहरूले आफ्नो स्वार्थ अनुकुल पार्क बनाएको कारण यस्तो अवस्था आएको हो, स्थानीय सुनिल बुढाथोकीले भने। त्रिपुरासुन्दरी गाउँपालिका पिस्करस्थित निर्माण गरिएको सहिद पार्कको स्थिति त झन् कन्तबिजोग नै छ। २०४० सालमा तत्कालीन पञ्चायत विरुद्ध आयोजना गरिएको कार्यक्रममा प्रहरीबाट अन्धाधुन्ध गोली प्रहार गर्दा मृत्यु भएका स्थानीय वीरबहादुर थामी र इले थामीको सम्झना र सम्मानमा शालिकसहित निर्माण गरिएको पार्कको हविगत हेर्दा जो कोही मन चहराउन सक्छ। २०६४ सालमा बलेफी गाउँपालिका विञ्जेलमा थालिएको सहिद स्मृति पार्क भने १६ वर्ष बितिसक्दा पनि निर्माण कार्य सम्पन्न हुन सकेको छैन। पार्कभित्रका अधिकांश संरचना भत्किएका छन् भने पार्क वरिपरिको घेराबार पनि जीर्ण बनी बनिसकेको छ। २०६४ सालमा पुष्पकमल दाहाल प्रचण्ड प्रधानमन्त्री हुँदा सशस्त्र द्वन्द्वमा सहादत प्राप्त सहिदहरूको सम्झनामा निर्माण गरिएको पार्कका लागि सुरुमा २० लाख बजेट विनियोजन भएको र निरन्तररुपमा पार्क निर्माणका लागि बजेट विनियोजन हुँदै आएको स्थानीय महेश नेपालले बताए। यस वर्ष पनि सो पार्कका लागि बलेफी गाउँपालिकाले दुई लाख बजेट विनियोजन गरेको जानकारी दिँदै बजेटको सही सदुपयोग हुन नसक्दा पार्क निर्माण कार्य अलपत्र भएको उनको भनाइ छ। १२ स्थानीय तह रहेका सिन्धुपाल्चोकको अधिकांश पालिकाभित्र साना र ठूला बजेटका पार्कहरू निर्माण भएका छन्। विशेष गरी सहिदको सम्झना र पर्यटन प्रवर्द्धन गर्ने उद्देश्यले निर्माण थालिएका यस्ता पार्कहरूका उचित संरक्षण, सम्वर्द्धन नहुँदा कतिपय जीर्ण भइसकेका छन् भने कतिपय पार्कहरू निर्माण थालिएर पनि अपर्याप्त बजेटका कारण लथालिंग अवस्थामा छन्। डिभिजन वन कार्यालय सिन्धुपाल्चोकले जिल्लास्थित विभिन्न सामुदायिक वनमा निर्माण गरिएका पार्कहरूको अवस्था पनि दयनीय बन्दै गइरहेको छ। पार्क निर्माणपछि उचित संरक्षण हुन नसक्दा जिल्लामा निर्मित अधिकांश पार्कहरू जीर्ण बन्दै गइरहेता पनि सरोकारवाला निकायको ध्यान भने त्यतातर्फ गएको देखिँदैन।"
घुस लिन महोत्तरीबाट काठमाडौं आएका थिए लेखापाल विष्ट,काठमाडौं : जिल्ला प्रहरी कार्यालय महोत्तरीका लेखापाल विनोद विस्ट दुई लाख घुससहित पक्राउ परेका छन्। अख्तियार दुरुपयोग अनुसन्धान आयोगले सई दर्जाका विस्टलाई नयाँ बानेश्वरको एक रेस्टुरेन्टबाट घुस लिँदै गरेको अवस्थामा पक्राउ गरेको हो। भवन निर्माणको म्याद थप तथा भुक्तानी प्रक्रियामा सहजीकरण गरेको भन्दै सेवाग्राहीसँग घुस लिन काठमाडौं आएको मौका छोपी अख्तियारको विशेष टोलीले विष्टलाई पक्राउ गरेको स्रोतले जानकारी दिएको छ। उनले एक लाख ५० हजार चेक र ५० हजार नगद लिँदै गर्दा अख्तियारको टोलीले पक्राउ गरेको थियो। घटनाबारे थप अनुसन्धान भइरहेको अख्तियारले जनाएको छ।
महोत्तरी प्रहरीका लेखापाल घुससहित नयाँ बानेश्वरबाट पक्राउ,काठमाडौं : जिल्ला प्रहरी कार्यालय महोत्तरीका एकाउन्टेन्ट (लेखापाल) विनोद विष्ट एक लाख पचास हजार चेक र ५० हजार नगदसहित पक्राउ परेका छन्। अख्तियार दुरुपयोग अनुसन्धान आयोगले सई विष्टलाई शुक्रबार नयाँ बानेश्वरबाट रंगेहात पक्राउ गरेको स्रोतले जानकारी दिएको छ। विशेष सूचनाको आधारमा आयोगको टोलीले महोत्तरीबाट रकम बुझ्न काठमाडौं आएका विष्टलाई पक्राउ गरेको हो। घटनाबारे थप अनुसन्धान भइरहेको अख्तियार जनाएको छ।
बुद्धको जन्मभूमि नेपाल हुनु गौरवको विषय हो : राष्ट्रपति पौडेल,"२५६७औँ बुद्ध जयन्तीको अवसरमा आज दिएका शुभकामना सन्देशमा राष्ट्रपति पौडेलले गौतम बुद्धले प्रतिपादन गरेका अहिंसा र शान्तिको सन्देशले व्यक्ति, परिवार, समाज, देश र विश्वको सर्वोत्तम हित र प्रगतिका लागि सदैव प्रेरणा दिने विश्वाससमेत व्यक्त गरेका छन्। काठमाडौं : राष्ट्रपति रामचन्द्र पौडेलले विश्व शान्तिका प्रकाश भनेर सम्मान गरिने गौतम बुद्धको जन्मभूमि नेपाल हुनु हामी सबै नेपालीहरूका लागि गौरवको विषय भएको बताएका छन्। २५६७औँ बुद्ध जयन्तीको अवसरमा आज दिएका शुभकामना सन्देशमा राष्ट्रपति पौडेलले गौतम बुद्धले प्रतिपादन गरेका अहिंसा र शान्तिको सन्देशले व्यक्ति, परिवार, समाज, देश र विश्वको सर्वोत्तम हित र प्रगतिका लागि सदैव प्रेरणा दिने विश्वाससमेत व्यक्त गरेका छन्। सन्देशमा भनिएको छ, 'शान्तिदूत बुद्धका प्रेरणादायी उपदेश र मार्गदर्शनको परिपालन गर्न सकेमा धार्मिक, सामाजिक तथा सांस्कृतिक विविधताबीच सहिष्णुता र आपसी सद्भाव कायम गर्दै राष्ट्रिय एकतालाई थप सुदृढ एवं सबल बनाउन सकिने विश्वास मैले लिएको छु ।' उनले २५६७औँ बुद्ध जयन्तीको यस शुभ अवसरमा बुद्धको अहिंसात्मक शान्ति सन्देश तथा उपदेशको स्मरण गर्दै एकता, सहिष्णुता, सद्भाव, अहिंसा र शान्तिको महान् अभियानमा लाग्न विश्वका सम्पूर्ण मानवलाई प्रेरणा मिलोस् भनी शुभकामना व्यक्त गरेका छन् । वैशाख शुक्लपक्षको पूर्णिमा तिथिको दिन गौतम बुद्धको त्रिसंयोग अर्थात जन्म, ज्ञान प्राप्ति र महापरिनिर्वाण एकैदिन परेकाले आजको तिथिलाई विश्वभरका बौद्ध धर्मावलम्बीद्वारा गौतम बुद्धप्रति अत्यन्त श्रद्धा एवं भक्तिभाव व्यक्त गर्दै बुद्ध जयन्ती मनाउने गरिन्छ । त्यस दिन बुद्धका मन्दिर, गुम्वा, विहार, मठ, स्तुपा र चैत्यमा बुद्धको विशेष पूजा अर्चना लगायत विविध कार्यक्रम गरी मनाइन्छ ।"
प्याडभित्र लुकाएर ब्राउन सुगरको तस्करी : दिदीबहिनी विमानस्थलबाट पक्राउ,झापा : भद्रपुरस्थित चन्द्रगढी विमानस्थलबाट लागुऔषध ब्राउन सुगरसहित दुई युवती पक्राउ परेका छन् । पक्राउ पर्नेमा हेटौडा १ घर भई हाल झापा मेचीनगर बस्ने २१ वर्षीया सोनी श्रेष्ठ (राजवंशी) र उनकी दिदी २३ वर्षीया सन्ध्या श्रेष्ठ रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । बिहीबार राति ९ बजे बुद्ध एयरको जहाजबाट काठमाडौं जान लागेका उनीहरूलाई विमानस्थल प्रहरीले शरीर चेकजाँचका क्रममा सोनीको साथबाट ७६ ग्राम ३४० मिलिग्राम ब्राउन सुगर फेला परेको डीएसपी रिजालले बताए । सोनीले गुप्ताङमा लगाएको प्याडमा ब्राउन सुगर लुकाएर काठमाडौं लैजान खोजेकी थिइन् । सोनीसँग ब्राउन सुगर फेला परेपछि सँगै काठमाडौं जान लागेकी उनकी दिदी सन्ध्यालाई पनि पक्राउ गरी जिल्ला प्रहरी कार्यालय झापामा राखेर थप अनुसन्धान अघि बढाएको प्रहरीले जनाएको छ ।
बुद्धका शिक्षाबाट माओवादी प्रभावित : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले बुद्धका शिक्षाबाट आफूहरू प्रभावित भएको बताएका छन्। लुम्बिनीमा आयोजित २५६७ औं बुद्ध जयन्ती तथा लुम्बिनी दिवस २०८० का अवसरमा सम्बोधन गर्दै प्रधानमन्त्री प्रचण्डले बुद्धका शिक्षाबाट प्रभावित मात्र नभइ जनयुद्ध संघीय लोकतान्त्रिक गणतन्त्रको स्थापनासहित शान्तिप्रक्रियामा रूपान्तरण हुनुमा बुद्ध शिक्षाको अहम भूमिका रहेको बताए। प्रधानमन्त्री प्रचण्डले भने,'नेपाली समाजको आमूल परिवर्तनको आकांक्षासहित सुरू गरिएको महान् जनयुद्ध संघीय लोकतान्त्रिक गणतन्त्रको स्थापनासहित शान्तिप्रक्रियामा रूपान्तरण हुनु,क्रान्तिको नेतृत्व गरेको पार्टी र त्यसको नेतृत्वले विस्तृत शान्ति सम्झौतामार्फत् क्रान्ति र शान्तिलाई एकअर्काको परिपुरकका रूपमा व्यवहारसिद्ध गर्नु तथा राजनीतिक,आर्थिक,सामाजिक रूपान्तरणको सफल नेतृत्व गर्नुले बुद्धका शिक्षाहरूबाट हामी प्रभावित मात्र होइन,हाम्रो विशिष्टता र मौलिकतामा देश र जनताको सार्वभौम हितका निम्ति अनुशरणसमेत गरिरहेका छौँ भन्न सकिन्छ ।' विश्वशान्तिका निम्ति स्वामित्व लिनुपर्नेमा हामी त्यसमा चुकिरहेको उनको भनाइ छ। उनले भने,'विश्लेषण र संश्लेषण गरेर विश्वशान्तिका निम्ति स्वामित्व लिनुपथ्र्यो,त्यसमा कतै हामी चुकिरहेका त छैनौँ भन्ने अनुभूत हुन्छ । यसतर्फ ध्यान दिन म बौद्धिक समुदायलाई अपील पनि गर्दछु ।' उनले नेपाली भूमिमा बुद्धको जन्म हुनु नेपाल र नेपालीका लागि गर्वको विषय भएको बताए। बुद्धको जन्मले नेपाललाई विश्वमा चिनारी मात्रै नभई धार्मिक पर्यटनको माध्यमबाट असीमित सम्भावनासमेत उपलब्ध गराएको बताए। प्रधानमन्त्री प्रचण्डले लुम्बिनी क्षेत्रको प्रचुर सम्भावना हुदाँहुँदै पनि सम्भावनालाई सदुपयोग गर्न नसकेको भन्दै वर्तमान सरकारले यस तथ्यलाई आत्मसाथ गरी कार्य अगाडि बढाउने बताए। उनले वर्तमान सरकार बृहत्तर लुम्बिनी क्षेत्रमा रहेका ऐतिहासिक सम्पदाहरूको संरक्षण गर्दै दिगो विकासका लागि बृहत्तर लुम्बिनी गुरुयोजनाको कार्य थालनी गर्न तयार रहेको बताए। यस्तै प्रधानमन्त्रीले लुम्बिनीको द्रुत विकासका लागि सरकारले लुम्बनीलाई राष्ट्रिय गौरवको आयोजनामा सामेल गरी लुम्बिनी गुरुयोजनाको कार्य अगाडि बढाइरहेको जानकारी दिए। उनले अन्तर्राष्ट्रिय दातृराष्ट्र तथा संघ संस्थाहरूको समेत सहयोग तथा सहभागितामा सरकारले कपिलवस्तु क्षेत्र,देवदह क्षेत्र तथा रामग्रामको पुरातात्विक उत्खनन्,संरक्षण,प्रवद्र्धन तथा विकास गरी स्थानीयबासीलाई विकासको प्रतिफल दिलाउन प्रयत्नरत रहेको बताए।"
आज वैशाख शुक्ल पूर्णिमा : २५६७औं बुद्ध जयन्ती मनाइँदै,"अहिंसा नै शान्ति र मैत्रीको आधारशिला हो', यस्ता अनेकौँ कालजयी सन्देशका वाहक भगवान् गौतम बुद्धको २५६७औँ जयन्ती शान्तिको कामना गर्दै आज देशभर मनाउन लागिएको हो । काठमाडौं : शान्तिका अग्रदूतका रूपमा विश्वमा परिचित सिद्धार्थ गौतमको २५६७औँ जयन्ती आज भगवान् विष्णुको नवौँ अवतारका रूपमा जन्म लिएका बुद्धको पूजा, आराधना एवं प्रवचन गरी मनाइँदै छ । प्रत्येक वर्ष वैशाख शुक्ल पूर्णिमाका दिन बुद्ध जयन्ती मनाइन्छ । सिद्धार्थ गौतमले विश्व शान्ति स्थापनाका लागि पुर्याएका योगदानको स्मरणस्वरूप यो पर्व मनाउने गरिएको हो । बुद्धको जन्म, ज्ञान प्राप्ति, महापरिनिर्वाण (मुत्यु) वैशाख शुक्ल पूर्णिमाकै तिथिमा परेकाले यस दिन नेपाललगायत विश्वका बौद्ध धर्मावलम्बीले बुद्धप्रति भावपूर्ण श्रद्धा र भक्तिले बुद्ध जयन्ती मनाउने गर्दछन् । 'अहिंसा नै शान्ति र मैत्रीको आधारशिला हो', यस्ता अनेकौँ कालजयी सन्देशका वाहक भगवान् गौतम बुद्धको २५६७औँ जयन्ती शान्तिको कामना गर्दै आज देशभर मनाउन लागिएको हो । बौद्ध धर्मावलम्बीले चैत्य, गुम्बा, विहारलगायत स्थलमा लामा एवं बौद्ध धर्मगुरु बसेर परम्परादेखि हुँदै आएको पूजालगायत विधि पूरा गरिन्छ । आम मानिसलाई बेलुकी घरमा दीपावली गरेर बुद्ध जयन्ती मनाउन सरकारले आह्वान गरेको छ । यस अवसरमा लुम्बिनी, स्वयम्भू, बौद्धलगायत स्थलमा विविध कार्यक्रम आयोजना गरी बुद्ध जयन्ती मनाउने परम्परा छ । इसापूर्व ५६३ अर्थात् आजभन्दा २५६७ वर्षअघि रुपन्देही जिल्लास्थित लुम्बिनी उद्यानमा पिता राजा शुद्धोधन र माता मायादेवीको गर्भबाट वैशाख शुक्ल पूर्णिमाका दिन सिद्धार्थ गौतमको जन्म भएको थियो । राजकुमारका रूपमा जन्म लिएका सिद्धार्थ गौतम मानिसले पाएका दुःख देखेर चिन्तित बने। उनान्तीस वर्षको उमेरमा दरबार छोडी तपस्याका लागि निस्किए ।"
गोरखामा रोट महोत्सव सुरु,"गोरखा : गोरखामा हरेक वैशाख पूर्णिमाका दिनदेखि सञ्चालन हुने ११ दिने रोट महोत्सव सुरु भएको छ। गोरखनाथ प्रकट भएको दिन पारेर सञ्चालन गरिने रोट महोत्सव शुक्रबारदेखि सुरु भएको हो। सिद्धाश्रम शक्ति केन्द्रले आयोजना गरेको यस वर्षको रोट महोत्सव २० औँ शृङ्खला हो। रोट महोत्सवको पहिलो दिन शुक्रबार बिहान ९ बजे गोरखा बजारदेखि गोरखनाथ गुफासम्म रथयात्रा गरिएको थियो। १०८ कन्याको कलशयात्रा सहितको सो यात्रामा गोरखनाथको रथ बोकेर मन्दिरसम्म पुर्याइएको थियो। रथ यात्रामा एक सय आठ कन्याहरू, नाथयोगी, भक्तजन लगायतको सहभागिता रहेको थियो। महोत्सव जेठ १ गतेसम्म चल्ने छ। सो अवधिभर गुरु गोरखनाथको विशेष पूजासहित एक लाख २५ हजार रोट गोरखनाथलाई चढाउने गरिन्छ। देवी देवताको पूजा, विशेष हवन, भजनकीर्तन लगायतका गतिविधि हुने केन्द्रका अध्यक्ष रामजी अर्यालले बताए। महोत्सव सञ्चालनका लागि करिब २५ लाख खर्च लाग्ने आयोजकको अनुमान छ। करिब ३० हजार भक्तजनले अवलोकन गर्ने अपेक्षा गरिएको छ। गुरु गोरखनाथ प्रकट भएको दिनको अवसरमा हरेक वर्ष सिद्धाश्रम शक्ति केन्द्रले रोट महोत्सव गर्दै आएको छ। गोरखनाथलाई सबैभन्दा बढी मनपर्ने प्रसादका रूपमा रोटलाई लिइन्छ। रोट चढाएर गोरखनाथलाई खुशी बनाउन सकेमा कुनै संकट नआउने धार्मिक मान्यता छ। गहुँ, जौ र धेरैजसो चामलको पिठोबाट रोट बनाउने गरिन्छ।"
भूमेस्थानमा पूजा गरी उँभौली पर्व मनाइँदै,"गर्मी बढ्ने भएकाले यो समुदायका मानिस बेँसीबाट लेकतिर उँभो लाग्ने भएकाले पनि यसको नाम उँभौली रहेको हो। कााठमाडौं : प्रत्येक वर्ष वैशाख शुक्ल पूर्णिमाका दिन किराँत राई समुदायले मनाउने उँभौली पर्व आज देशभर भूमेस्थानमा पूजा आराधना गरी मनाइँदै छ। बाली लगाउनुअघि गाउँगाउँमा रहेका भूमेस्थानमा राम्रोसँग काम होस् भनी प्रकृतिको पूजा आराधना गरिने परम्परा रहेको यस विषयमा अनुसन्धान गरिहेका कीर्तिकुमार दुमी राईले जानकारी दिए। गर्मी बढ्ने भएकाले यो समुदायका मानिस बेँसीबाट लेकतिर उँभो लाग्ने भएकाले पनि यसको नाम उँभौली रहेको हो। वैशाख शुक्ल पूर्णिमादेखि चराचुरुङ्गीलगायत जङ्गली जनावर पनि उँभो लाग्ने किराँत समुदायको विश्वास छ। नदीमा माछा पनि गर्मीबाट बच्न बेँसीको नदीबाट लेकतिर लाग्छन् भन्ने भनाइ छ। मार्गशीर्ष शुक्ल पूर्णिमाका दिन बाली भित्र्याएर जाडो छल्न बेँसी झरेका मानिस आजदेखि उँभो लाग्छन्। उँभोको अर्थ खेती पाती राम्रो होस्, धेरै होस्, उन्नति होस् भन्ने पनि रहेको उहाँले सुनाउनुभयो। यस पर्वका अवसरमा चण्डी नाच नाचिन्छ। यसै कारण वैशाख शुक्ल पूर्णिमाको दिनलाई चण्डी पूर्णिमा पनि भनिन्छ। किराँत समुदायका पनि विभिन्न सम्प्रदायका बीच साकेला नाच पनि नाचिन्छ। राजधानीमा ललितपुरको हात्तीवनमा रहेको साकेलास्थानमा केही मानिस जम्मा भएर पूजा आराधनाको विधि पूरा गर्ने तयारी किराँत राई यायोक्खाले गरेको छ। खोटाङको ऐँसेलुखर्क गाउँपालिकाका मानिसले भने यो पर्व जेठ २२ गतेपछि मनाउने तयारी गरेका छन्। ऐँसेलुखर्कका मानिसले प्रत्येक वर्ष जेठ २२ पछि यो पर्व मनाउने परम्परा छ। किराँत समुदायमा पनि एकथरीले उँभौली पर्व उत्तरायण सुरु हुने दिन माघ १ गते नै मनाउने गर्छन्। उँधौली भने दक्षिणायन सुरु हुने दिन पारेर साउन १ गते मनाउँछन्। यस समुदायका धेरै मानिसले उँभौली वैशाख शुक्ल पूर्णिमा र उँधौली पर्व मार्गशीर्ष शुक्ल पूर्णिमाका दिन मनाउँछन्। यो पर्व किराँत राई समुदायको महत्त्वपूर्ण पर्व हो। रासस"
नेपाल र नाऊरुबीच कूटनीतिक सम्बन्ध स्थापना,"सन् १९६८ मा स्वतन्त्र मुलुकको मान्यता पाएको नाऊरु प्रशान्त महासागरको नजिक अष्ट्रेलियाको उत्तर पूर्वमा अवस्थित देश हो । काठमाडौं : नेपालले नाऊरुसँग कूटनीतिक सम्बन्ध स्थापना गरेको छ । बिहीबार राष्ट्रसङ्घीय मुख्यालय न्यूयोर्कमा आयोजित कार्यक्रममा राष्ट्र सङ्घका लागि नेपालका स्थायी प्रतिनिधि अमृत राई र राष्ट्रसङ्घका लागि नाऊरुकी प्रतिनिधि मार्गो रेमिनिस्से डिएइले यससम्बन्धी सम्झौतामा हस्ताक्षर गरेका हुन्। योसँगै नेपालसँग कूटनीतिक सम्बन्ध राख्ने देशको सङ्ख्या एक सय ७९ पुगेको छ । दुई देशका राजदूतले कूटनीतिक सम्बन्ध स्थापना भएको जानकारी राष्ट्रसङ्घका महासचिवलाई दिएका छन्। दुवै देशका राजदूतले दौत्य सम्बन्ध स्थापनाले राष्ट्रसङ्घलगायत मञ्चमा सहकार्य र समन्वय हुने, दुई पक्षीय हितमा काम गर्ने र नागरिकस्तरको सम्बन्ध स्थापना हुने कुरामा आश्वस्त रहेको बताएका छन्। सन् १९६८ मा स्वतन्त्र मुलुकको मान्यता पाएको नाऊरु प्रशान्त महासागरको नजिक अष्ट्रेलियाको उत्तर पूर्वमा अवस्थित देश हो ।"
सिम्रिक एयरको हेलिकोप्टर दुर्घटना : घाइतेहरूलाई काठमाडौं लगियो,"संखुवासभा : संखुवासभामा सिम्रिक एयरको हेलिकोप्टर दुर्घटनामा पाइलटसहित चारजना घाइते भएका छन्। उनीहरूलाई नेपाली सेना र सिम्रिक एयरको हेलिकोप्टरबाट काठमाडौं लगिएको छ। पाइलट सुरेन्द्र पौडेल , स्थानीय भविन गुरूङ ,चेपुवाका छिरिङ भोटे घाइते भएका हुन्। सिम्रिक एयरका पाइलट सिद्धार्थ गुरुङले घाइतेहरूलाई काठमाडौं लगेका छन्। अपर अरूण जलविद्युत आयोजनाको सामान झारेर फर्किने क्रममा शुक्रबार दिउँसो   कलसाइनको हेलिकोप्टर संखुवासभाको भोटेखोला ४ सिप्रुङको जिजिङ्खामा दुर्घटनामा परेको हो। हेलिकोप्टरले माटो, ढुंगा तथा कंक्रिटलगायतका सामान लिएर आएको अपर अरुण आयोजनाका वरिष्ठ सहायक गृष्म भण्डारीले बताए ।"
सेनाको जागिर छाडेर बाख्रापालनमा रमाउँदै,"हेटौंडा : स्वदेशमा रोजगारीको अभाव देखाउँदै विदेश पलायन हुने क्रम दिनप्रति दिन बढ्दै गएको छ। देशमा भएका शिक्षित र दक्ष युवाहरू विश्वका विभिन्न देशहरूमा रोजगारीका सिलसिलामा पलायन हुने क्रम रोकिएको छैन। राज्यले बढ्दो वैदेशिक पलायनलाई रोक्न स्वदेशमै उद्यमी र स्वरोजगार बनाउने कार्यक्रम ल्याए तापनि युवा वर्गलाई खासै स्वदेशमै टिकाउन सकेको छैन। यस्तै नेपाली समाजमा देखिएका समस्याहरूका बीच हेटौंडाका१९ स्थित नेवारपानीका ३८ वर्षीय उसमान वाइबा भने भएको नेपाली सेनाको जागिर नै छाडेर बाख्रापालनमा भविष्य खोज्दै होमिएका छन्। २०६२ सालमा नेपाली सेनामा प्रवेश गरेका वाइबाले २०७४ सालमा नेपाली सेनाबाट उपदानमा राजीनामा दिँदै बाख्रापालन व्यवसायमा होमिएका थिए। नेपाली सेनामा रहँदा घरपरिवारलाई समय दिन नसकेको भन्दै जागिर नै छाडेका उनले जागिर छाड्नु पूर्व नै २०७२ सालबाट बाख्रापालनको तयारी गरेका थिए। नेपाली सेनाको जागिर छाड्दा आएको ११ लाख रुपैयाँमध्ये ८ लाख लगानीमा उनले भौतिक संरचना निर्माण गरेका थिए। सुरुमा २० वटा माउ बाख्राबाट सुरु गरे तापनि अहिले उनको बाख्रा खोरमा साना ठूला गरी ५५ बाख्रा रहेको उनले बताए। उनले भने '२० वटाबाट सुरु गर्दै त्यसबाट भएको उत्पादनले ११०११५ वटासम्म बाख्रा पाले। बजारको समस्या छैन। अहिले व्यापारी नै यही आएर लैजान्छन्।' पहिले वार्षिक १०१२ लाख आम्दानी हुने गरे तापनि अहिले त्यो घटेर ५६ लाखको मात्र आम्दानी हुने गरेको बताए । घरमै बसेर आफ्नो गाउँमै बसेर मासिक ४०४१ हजार कमाई रहेकोमा उनले खुशी व्यक्त गरे। सुरुवाती चरणमा राम्रो भए तापनि अहिले बाख्राहरूमा तुइने रोग आएकोले सोचे अनुरुपको उत्पादनै हुन नसकेको उनले सुनाए। पछिल्लो समय नेपालमा बाख्राहरूमा यो रोग निकै बढेको भन्दै यसको समाधान गर्न सरकारले खासै चासो नदेखाएकोमा भने दुःख व्यक्त गरे। उनी भन्छन्, 'अहिले मेरो मात्र समस्या होइन देशभर बाख्रा पाल्ने कृषकहरूमा बाख्रा तुइने समस्याले चुनौती सिर्जना गरेको छ।' यसको रोकथामका लागि स्थानीय तहहरू, प्रदेशको कृषि तथा पशुपन्छी निर्देशनालय लगायतबाट विज्ञसहित गाउँमा आएर हेरेर गए तापनि यसको समाधान भने हुन नसकेको उनले बताए। उनले भने, 'पाल्योपाल्यो उत्पादन हुने समयमा तुइन्छ यो बुस्सोलेसिसको रोग कारणले गर्दा भएको रहेछ पछि थाहा पाए। यस्तो समस्या छिमेकी राष्ट्र भारतमा पनि रहेछ। तर त्यहाँ बाख्रामा भ्याक्सिन प्रयोग गरेर कम भएको रहेछ।' नेपालमा भने त्यसको प्रयोग हुँदैन। यहाँ नीतिगत समस्या रहेकाले नीति परिमार्जित गर्नुपर्ने उनले बताए। स्वदेशमै केही गर्छु भन्ने युवाहरूलाई लक्षित गर्दै कृषि क्षेत्रमा देखिएको समस्याहरूलाई मनन गर्दै सरकारले यसको समाधान गर्नुपर्ने उनको भनाइ छ। हुँदा खादाको जागिर छाडेर घर आएको भन्दै पहिले त उनलाई आफन्तहरूले के गरेको भनेर सोध्ने गरेका थिए। अहिले उनको काम देखेर आफन्त साथीभाइ लगायत उनको बाख्रा फार्म अवलोकन गर्न आउने मान्छेहरूबाट आएको प्रतिक्रियाले भने उनलाई खुशी लाग्ने गरेको बताए। उनले भने, अहिले भर्खर १११२ पढ्दै गरेको भाइबहिनीहरूलाई पछि पढेर के गर्छौ भनेर सोध्यो भने अधिकांश वैदेशिक रोजगार नै भन्ने गर्छन्। प्रत्यक्ष वा अप्रत्यक्ष रूपमा हाम्रो घर परिवारले नै स्वदेशमा केही हुन्न विदेश नै जानुपर्छ भन्ने मनस्थिति तयार गर्न सहयोग गर्दै गएको छ। राज्यले ल्याएको युवा लक्षित नीतिहरूले युवाहरूलाई छुनै सकेको छैन।' उनले अहिले बाखापालनसहित बङ्गुर, कुखुरा र तरकारी खेती पनि सँगसँगै अघि बढाएका छन्।"
सबै बौद्ध क्षेत्रको प्रवर्द्धन र विकास गर्न सरकार प्रतिवद्ध छ : प्रधानमन्त्री,"२५६७औँ बुद्ध जयन्तीको अवसरमा शुभकामना व्यक्त गर्दै प्रधानमन्त्री दाहालले बुद्ध दर्शन, बुद्धको जन्मभूमि लुम्बिनी र महत्वपूर्ण सबै बौद्ध क्षेत्रहरूको प्रवर्द्धन र विकास गर्न नेपाल सरकार प्रतिवद्ध रहेको जानकारी गराए। काठमाडौं : प्रधानमन्त्री पुष्पकमल दाहाल प्रचण्ड ले आजको सन्दर्भमा बुद्धको दर्शन र शिक्षाप्रति गौरव गर्दै मानव जातिको हितका पक्षमा आपसी सद्भाव, सहकार्य एवं एकताका साथ अग्रसर हुनु नै बुद्धप्रति सच्चा सम्मान हुने बताएका छन्। २५६७औँ बुद्ध जयन्तीको अवसरमा शुभकामना व्यक्त गर्दै प्रधानमन्त्री दाहालले बुद्ध दर्शन, बुद्धको जन्मभूमि लुम्बिनी र महत्वपूर्ण सबै बौद्ध क्षेत्रहरूको प्रवर्द्धन र विकास गर्न नेपाल सरकार प्रतिवद्ध रहेको जानकारी गराए। उनले भने, 'नेपालको भूमिमा जन्मिनुभएका शान्तिका अग्रदूत बुद्धले सम्पूर्ण मानव जातिको कल्याणको संकल्पसहित गृहत्याग गरी कठोर परिश्रमबाट बोधीज्ञान प्राप्त गर्नुभएको प्रसङ्ग आज पनि उत्तिकै महत्वपूर्ण मानिन्छ, बुद्धको दर्शन र विचारले अहिंसा, सद्भाव, मानव कल्याण र मानिसकै जीवनमा शान्तिको बाटो देखाएकाले उहाँका विचार विश्वभरि लोकप्रिय र कालजयी रहन सकेका हुन् ।' उनले बुद्धजयन्तीले सामाजिक न्याय, सुशासन र समृद्धिको लक्ष्यमा अगाडि बढ्न हामी सबैलाई प्रेरणा प्रदान गर्ने विश्वाससमेत व्यक्त गरेका छन्। सन्देशमा भनिएको छ, 'बौद्ध धर्मावलम्बीलगायत सम्पूर्ण नेपाली दिदीबहिनी तथा दाजुभाइहरूमा सुख, शान्ति, दीर्घायु, समृद्धिको हार्दिक शुभकामना व्यक्त गर्दछु ।' नेपालको लुम्बिनीमा जन्मिनुभएका बुद्धको ज्ञान, आदर्श र शान्तिको मार्ग विश्वभरि नै अद्वितीय रहिआएको छ ।"
सप्तरीलाई हराउँदै मोरङ फाइनलमा,"उदयपुर : उदयपुरको सदरमुकाम गाईघाटमा जारी प्रथम उपमेयर महिला फुटबल प्रतियोगिताको बिहीबारको खेलमा पिएसडव्लुसी पथरी मोरङ विजयी भएको छ। थारुहट रंगशालामा भएको अन्तिम सेमिफाइनल खेलमा एनविवाईसी सप्तरीलाई ० को विरुद्ध १ गोल गर्दै पथरी फाइनलमा प्रवेश गरेको हो। जितसँगै पथरीले शनिबार हुने फाइनल खेलमा अलइनवन झापाको सामना गर्ने छ। ६० मिनेटको निर्धारित खेलमा पहिलो हाफको २९ औँ मिनेटमा मोरङका सुप्रिया मिँयाले उत्कृट खेल प्रदर्शन गर्दै पहिलो गोल गरेकी थिइन्। अन्ततः उनको त्यो अग्रता नै टिमका लागि जित्ने निर्णायक गोल रह्यो। निकै प्रतिस्पर्धात्मक अन्तिम सेमिफाइनल खेलमा सप्तरीले गोल गर्ने थुप्रै अवसर पाए पनि सदुपयोग गर्न सकेन। प्रतियोगिताको म्यान अफ दी म्याच मियाँ घोषित भइन्। उनलाई नगरपालिकाका उपमेयर महेश्वरी राईले नगद दुई हजारले सम्मान गरिन्। त्रियुगा नगरपालिका उपमेयर कोष मुख्य प्रायोजन रहेको प्रतियोगितामा त्रियुगा नगरपालिकाको १६ वटै वडा र नेपाल टेलिकमले समेत प्रायोजन गरेको छ। प्रतियोगिताको विजयी समूहलाई नगद एक लाख र उपविजेताले नगद ५० हजारसँगै ट्रफी, मेडल प्रमाणपत्र प्राप्त गर्ने आयोजक त्रियुगा नगर युवा तथा खेलकुद विकास समितिका सचिव किरण कार्कीले बताए।"
बुद्धम् शरणम् गच्छामी,"बुटवल : चार दशकअघि केञ्जो टांगेले बनाएको लुम्बिनी गुरुयोजनाको काम करिब सकिएपछि बुद्धका ग्रन्थहरूमा भनिए जस्तै यो क्षेत्र बगैंचामा परिणत भएको छ। पवित्र उद्यान, पोखरी, फलफूलका बगैंचा र फुलिरहेका फूलले स्वरूप नै परिवर्तन भएको छ। २५६७औं बुद्धजयन्ती मनाइरहँदा यसको सौन्दर्य अझै चम्किएको छ। अब यसले मात्रै पर्यटक खोजिरहेको छ। सन् २०१९ मा झन्डै १५ लाख पर्यटक भिœयाएको लुम्बिनीमा पछिल्ला वर्षहरूमा पर्यटकको संख्या निकै कम छ। सन् २०२३ को यो अवधिमा १६ हजार तेस्रो मुलुकका पर्यटक मात्रै लुम्बिनीमा आएका छन्। भारतीय र नेपाली पर्यटकको संख्या भने केही बढी छ। पर्यटन व्यवसायी लीलामणि शर्मा लुम्बिनीमा अब सांस्कृतिक क्रियाकलापहरू बढी हुनुपर्ने बताउँछन्। बुद्धजयन्तीहरू समुदायसँग जोडर सांस्कृतिक बनाउनुपर्छ। जहाँ बाह्य पर्यटक आउनका लागि ६ महिना पहिला नै बुकिङ गर्नुपरोस्, उनले भने। लुम्बिनीको सांस्कृतिक पक्षको प्रवद्र्धन हुन नसकिरहेको पर्यटन व्यवसायीहरू बताउँछन्। विकास कोषका उपाध्यक्ष भिक्षु मैत्तेय पनि बौद्ध उपदेशहरूको अनुशरण बढाउँदै लुम्बिनीबाट विश्वभर शान्तिको सन्देश फैलाउन जरुरी रहेको ठन्छन्। लुम्बिनी आएका पर्यटकहरूसमेत अहिले टिक्न सकेका छैनन्। बौद्ध दर्शनको ज्ञान, संस्कृतिको अवलोकनका लागि विश्वकै उत्कृष्ट गन्तव्य लुम्बिनी रहेको विज्ञहरूको भनाइ छ। लुम्बिनी बौद्ध विश्वविद्यालय अनुसन्धान केन्द्रका निर्देशक प्राडा गितु गिरी लुम्बिनीको पुरातत्व र संस्कृतिलाई विश्वव्यापीकरण गर्न आवश्यक रहेको बताउँछन्। लुम्बिनीमा विश्वका ४० भन्दा बढी देशको बौद्ध संस्कृति, कला, साहित्य अध्ययन गरी ज्ञान हासिल गर्न सकिन्छ। बौद्ध दर्शनमै औपचारिक शिक्षादेखि पुरातात्विक महत्वका क्षेत्र एकै स्थानमा छन्। लुम्बिनी बुद्ध जन्मस्थल पवित्र भूमि हो। विश्वका जुनसुकै मुलुकका पुगे पनि लुम्बिनी जत्तिकै पवित्रता पाउन नसकिने विद्वानहरू बताउँछन्। लुम्बिनी बौद्ध शिक्षाका लागि पवित्र स्थान हो। पुरातत्व, संस्कृति, ज्ञान प्राप्ति, ध्यान र साधनाको सर्वाङ्णि थलो हो, गिरीको भन्छन्। बौद्ध दर्शनमा विद्यावारिधि गर्नका लागि, बौद्ध दर्शन र पुरातत्वमा उच्च शिक्षा हासिलका लागि पनि लुम्बिनीभन्दा उच्चतम् विकल्प विश्वभर नरहेको लुम्बिनी बौद्ध विश्वविद्यालय केन्द्रीय क्याम्पसका प्रमुख नीरबहादुर गुरुङ बताउँछन्। पछिल्ला वर्षहरूमा सबैभन्दा धेरै पर्यटक सन् २०१९ मा आए। त्यसयता कोरोना महामारीले पर्यटन क्षेत्र थला पायो। सो वर्ष लुम्बिनीको बौद्ध संसार हेर्न आउने तेस्रो मुलुकका पर्यटकको संख्या १ लाख ७४ हजार १५ जना थियो। २ लाख ६ हजार १ सय ७१ भारतीय र ११ लाख ७८ हजार १ सय ४८ जना नेपालीले सोही वर्ष लुम्बिनी भ्रमण गरे। लुम्बिनी पुगेका यी १५ लाख बढी पर्यटकमध्ये धेरैले बढीमा तीन घण्टा लुम्बिनी बिताएर फर्किएका छन्। मायादेवीको मन्दिर दर्शन, सेन्ट्रल क्यानेलको बोट, सेतो गुम्बा लुम्बिनी पुग्ने धेरैको रोजाई क्षेत्र हो। तर, लुम्बिनी पुग्ने धेरै मानिसहरूलाई लुम्बिनीमा यी बाहेक अरू धेरै आकर्षक र बौद्ध संस्कृतिले भरिपूर्ण क्षेत्र छन् भन्ने जानकारीसमेत पाएका छैनन्। मायादेवी मन्दिर क्षेत्र बुद्ध लुम्बिनीमा जन्मिएका हुन भन्ने प्रमाणको विशेष भूमि हो। ती बाहेकका अन्य संरचना बौद्ध संस्कृति प्रवद्र्धनका लागि निर्माण गरिएको छ। विश्वका मुलुकका बौद्ध संस्कृति देखिने संरचना बनाउनकै लागि केन्जो टांगेको गुरुयोजनामा ४५ वटा प्लट निर्माण गरिएको छ, जहाँ थेरबाद र महायान सम्प्रदायका बिहार र गुम्बाहरू छन्। ईसापूर्व ६२३ मा लुम्बिनी जन्मिएका सिद्धार्थ गौतमले ३५ वर्षको उमेरमा बोधी (ज्ञान) प्राप्त गरे। उनले ज्ञान बाढ्दै ४५ वर्ष बिताए। कुशीनगरमा महापरिनिर्वाण प्राप्त गर्दै गर्दा बुद्धले शिष्यलाई भनेका थिए, जीवनमा एकपटक म जन्मेको, बुद्धत्व प्राप्त गरेको, पहिलोपटक ज्ञान बाढेको र प्राण त्यागेको स्थानमा अवश्य पुग्नु। (त्यति पनि नसके जन्मेको स्थान लुम्बिनी पुग्नु।) हो, त्यही धार्मिक महत्वको क्षेत्र हो लुम्बिनी। चार दशकअघि प्रोफेसर केन्जो टांगेले लुम्बिनी गुरुयोजना कोरे। लुम्बिनी रूपन्देहीको दक्षिणी क्षेत्रमै रहेको प्रमाण अशोक स्तभ हो। जहाँ हिदबुद्धजाते अर्थात् बुद्ध यही जन्मिएका हुन भन्ने सहितका लिखित प्रमाणसहितको स्तम्भ छ। त्यही प्रमाणका आधारमा युनेस्कोले विश्वसम्पदा सूचीमा राखेको लुम्बिनी टांगेको गुरुयोजनापछि धार्मिक केन्द्रका रूपमा विकसित हुँदैछ। मुलुककै मुख्य पर्यटकीय केन्द्र लुम्बिनीमा तीन प्रकृतिमा पर्यटकहरू आउँछन्। अध्येता, दर्शनार्थी र दर्शक। अहिले सबैभन्दा बढी दर्शक, दर्शनार्थी र अध्येता आउँछन्। दर्शक वा सामान्य घुमफिर गर्न आउनेलाई लुम्बिनी के हो पत्तो छैन। यहाँ भएको संरचनाहरूले के अर्थ दिन्छन् भन्ने जानकारी नै नपाई फर्किन्छन्। लुम्बिनी सानो बौद्ध विश्व नै हो, लुम्बिनी विकास कोषका उपाध्यक्ष भिक्षु मैत्तेय भन्छन्, धेरैलाई यो कुरा थाहा छैन, कतिले बुझ्न चाहानुहुन्न।"
सिमेन्ट बेचेर डलर आर्जन,"घर, भवन बनाउन होइन, ठूल्ठूला पूर्वाधार बनाउन सिमेन्ट अनिवार्य चाहिन्छ। सिमेन्टबिना निर्माणका काम सम्पन्न हुँदैनन्। नेपालमा सिमेन्ट उत्पादनको सम्भावना प्रचुर छ। स्वदेशमा पूर्वाधार निर्माणको गति अनिवार्य बढाउन आवश्यक छ। सिमेन्ट स्वदेशमा मात्र होइन विदेशमा समेत निर्यात गर्न सकिन्छ। सिमेन्ट उत्पादन गर्न नेपालमा चुनढुंगा प्रशस्त छ। पछिल्लो समयमा सिमेन्टको उत्पादन क्षमता मागभन्दा बढी भएको छ। उद्योगी पशुपति मुरारका भन्छन्, अब माग कस्तो हुन्छ भनेर पनि हेर्नुपर्ने हुन्छ, कोरोनापछि निर्माणका काम द्रुर्तगतिमा अघि बढ्न सकेको छैन। सिमेन्टमा शतप्रतिशत आत्मनिर्भर भइसकेको छ। अपार्टमेन्ट, भवन, पुल, सडक, विमानस्थललगायत पूर्वाधार निर्माणको गति बढ्दा पनि माग धान्न सक्ने क्षमता छ। अहिले उत्पादनको पूर्णक्षमता उपयोग हुन सकेको छैन। स्वदेशमा पूर्वाधार निर्माणको वातावरण बन्नुका साथै निर्यातमा सहजीकरण गर्नुपर्ने उद्योगीहरू बताउँछन्। नेपाली कच्चा पदार्थमा आधारित सिमेन्टको उत्पादन बढाउन राज्यले पनि सहयोग गर्नुपर्छ। सिमेन्टमा निजी क्षेत्रले व्यापक लगानी गरेको छ। जसले गर्दा आत्मनिर्भर मात्र होइन निर्यातसमेत हुन थालेको हो। तर, यो वर्ष सकसपूर्ण छ। निर्माणका काम प्रभावित भएका छन्। सरकारले पुँजीगत खर्च गर्न सकेको छैन। जसले गर्दा सिमेन्टको खपत कम भएको छ। पुँजीगत नहुनु, बैंकले कर्जा लगानी नगर्दा निजी क्षेत्रले सिमेन्ट उत्पादनको काम द्रुतगतिमा अघि बढाउन सकेका छैनन्। सिमेन्ट उत्पादनमा शिथिलता आएको छ। विगतका तुलनमा माग पनि कम आएको छ। अहिलेको स्थिति भयावह भए पनि सिमेन्ट निर्यातको प्रचुर संभावना रहेको उद्योगीहरू बताउँछन्। पछिल्लो समयमा नेपालबाट दैनिक सिमेन्ट निर्यात भइरहेको छ। अर्घाखाँची र पाल्पाली सिमेन्टले दैनिक सिमेन्ट निर्यात गरिरहेका छन्। भन्सार विभागका अनुसार चालू आर्थिक वर्षको चैतसम्म ४२ करोडको सिमेन्ट निर्यात भएको छ। अर्घाखाँची सिमेन्ट उद्योगको अर्घाखाँची ब्रान्डको सिमेन्ट र आरएमसी ग्रुपको कम्पनी पाल्पा सिमेन्ट उद्योगले उत्पादन गरेको तानसेन ब्रान्डको सिमेन्ट निर्यात भएको हो। ९ महिनामा ४२ करोड ३२ लाखको सिमेन्ट र क्लिंकर निकासी भएको विभागको तथ्यांकमा उल्लेख छ गत माघ झन्डै १७ करोडको सिमेन्ट निर्यात भएको फागुन र चैतमा मात्रै २५ करोड बढीको निर्यात भएको हो। हालसम्म पौने २४ करोडको क्लिंकर र साढे १८ करोडको सिमेन्ट निर्यात भएको हो। यो वर्ष २ लाख ७२ हजार ३ सय २८ टन क्लिंकर र १ लाख ९२ हजार १ टन सिमेन्ट निर्यात भएको छ। यसरी डेढ दशकदेखि निजी क्षेत्रको लगानीमा खुलेका उद्योगका कारण देश सिमेन्टमा आत्मनिर्भर हुनुका साथै निर्यात हुन थालेको हो। नेपालमा ४ दशकअघि सिमेन्ट उत्पादन सुरु भएको थियो। सरकारी स्वामित्वमा हिमाल सिमेन्ट स्थापना भएको थियो। हेटौडा सिमेन्ट र उदयपुर सिमेन्ट सरकारी स्तरबाट खुले पनि नेपालको माग पूरा गर्ने गरी उत्पादन हुन सकेन। जसले गर्दा लामो समयसम्म सिमेन्ट आयात गर्नु परिरह्यो। सरकारी स्तरमा सिमेन्ट उद्योग स्थापना गरिए पनि क्षमता बढाउन सकेनन्। जसले गर्दा सरकारी उद्योग अघि बढ्न सकेन। अहिले पनि सरकारी स्तरबाट सुरु भएका उद्योगी धराशायी अवस्थामा छन्। बेलाबेलामा बन्द हुने गरेका छन्। घिटिघिटी चले पनि प्रभावकारी रूपमा उत्पादन हुन सकेको छैन। त्यतिबेला निजी क्षेत्र पनि स्थापित हुन सकेका थिएनन्। जब डेढ दशकमा निजी क्षेत्रको प्रवेश भयो। सिमेन्ट उत्पादनमा नयाँ आयाम लियो। ठूला लगानीका उद्योगहरू स्वदेश भित्रिए। सिमेन्टमा विदेशी लगानी पनि बढ्दै गएको छ। बिजुलीपछि निर्यातको संभावना राम्रो भएको क्षेत्रमा सिमेन्ट परेको छ। अब यसको उत्पादन बढाउँदै अन्तर्राष्ट्रिय बजारमा व्यापक मात्रामा बिक्री गरी व्यापारघाटा कम गर्न सरकारले ध्यान दिनुपर्छ। नेपाल सिमेन्ट उत्पादक संघका अध्यक्ष ध्रुव थापाले सिमेन्टमा निजी क्षेत्रमा लगानी बढेसँगै सिमेन्टमा आत्मनिर्भर भएको दावी गर्छन्। १५ वर्षअघि निजी क्षेत्रले उद्योगमा लगानी गरे पनि १० वर्षपछि मात्रै उद्योगले गति लिएका छन्। थापा भन्छन्, जब सिमेन्ट उद्योगमा निजी क्षेत्रको लगानी बढ्यो तब आत्मनिर्भरतातर्फ अघि बढेको हो, अहिले त निर्यात पनि हुन थालिसक्यो। कुनै समयमा ८५ प्रतिशत सिमेन्ट आयात हुन्थो। दशकमै आत्मनिर्भर भई निर्यात क्षमता बढ्दै जानु खुसीको क्षण भएको थापा बताउँछन्। देशमा निर्माण र पूर्वाधार हुन धेरै नै बाँकी छ। सडक, पुल, भवनलगायत पूर्वाधार निर्माणको चरणमा छ। सिमेन्टको माग स्वदेशमै ह्वात्तै बढ्न सक्छ। यसका साथै सीमा आसपासका सबै सहरमा निर्यात गर्न सकिने उद्योगीहरू बताउँछन्। खानीसम्म सडक निर्माण, करमा छुट, बिजुली पहुँच तथा निर्यातमा सुविधा दिनुपर्ने नेपाल सिमेन्ट उद्योग संघले लबिङ गर्दै आएको छ। उद्योगी मुरारका ८ प्रतिशत निर्यात अनुदान वर्षको अन्त्यमा मात्र नभई हरेक महिनाको अन्त्यमा दिनुपर्ने बताउँछन्। नेपाली सिमेन्टको गुणस्तर बढ्दै गएको छ। उत्पादन क्षमता चाहिनेभन्दा बढी नै छ। माग बढ्दासाथ उत्पादन पनि बढ्ने सरकारी अधिकारी बताउँछन्। ग्रेडको व्यवस्था गरिएकाले नेपाली सिमेन्ट प्रयोगमा आकर्षण बढ्दै गएको सरकारी अधिकारी बताउँछन्। सिमेन्ट उद्योगलाई सरकारले पनि उच्च प्राथमिकता दिँदै आएको छ। खानीसम्म पुग्न पहुँचमार्ग बनाएर उद्योगलाई प्रोत्साहन गरेको छ। ८ प्रतिशत अनुदान दिएर सहुलियत दिएको छ। सरकारले विद्युत् प्रसारण लाइनमा पनि सहयोग गर्छ। २०४४ सालमा ६ अर्ब ३० करोड लगानीमा उदयपुर सिमेन्ट उद्योग स्थापना भएको थियो। आक्कलझुक्कल नाफा कमाए पनि धेरै वर्ष घाटामै देखिन्छ। चार दशकअघि हेटौंडा सिमेन्ट उद्योगले पनि गति लिन सकेको छैन। निजी क्षेत्रले छोटो समयमै नाफा कमाउँदा उस्तै उस्तै मूल्य पर्ने सरकारी संस्थानका उद्योगले घाटा खाइरहेका छन्। चरम अनियमितता, लथालिंग व्यवस्थापन, कमजोर बजार रणनीतिका कारण सरकारी उद्योग भद्रगोल अवस्थामा पुगेका हुन्। सिमेन्टमा निजी क्षेत्रको प्रवेश नहुँदै उदयपुर र हेटौंडा सिमेन्टले पकड जमाइसकेका थिए। उदयपुरको गैंडा र हेटौंडाको शक्ति ब्रान्डका सिमेन्टको चर्चा अहिलेसम्म रहे पनि समस्याको भुमरीमै फसेका छन्। सिमेन्टले लगानीकर्तालाई आकर्षक मुनाफा दिएको छ। अघिल्लो वर्ष ८३ हजार रुपैयाँको सिमेन्ट निर्यात भएकोमा गत वर्ष १२ लाख ९३ हजार रुपैयाँको निर्यात भएको थियो। अहिले देशभर ६५ वटा सिमेन्ट उद्योग छन्। सरकारीले पुँजीगत बजेट खर्च गर्न नसक्दा र बैंकहरूले कर्जा प्रवाह गर्न नसक्दा आन्तरिक खपत निकै नै न्यून छ। कतिपय उद्योग सिमेन्टको माग कम भएर उत्पादन कटौती गर्नुपर्ने अवस्थामा छन्। सिमेन्ट उद्योगमा २ खर्बभन्दा बढी लगानी भएको छ। छोटो समयमै सिमेन्टमा विश्वमै दु्रतगतिमा उल्लेख प्रगति गर्न सफल भएको अध्यक्ष थापा दाबी गर्छन्। चार दर्जन उद्योगमध्ये १५ वटाले सिमेन्ट र क्लिंकर उत्पादन गर्छन्। उद्योगको वार्षिक उत्पादन क्षमता २ करोड टनभन्दा बढी छ। सरकारले कात्तिकमा निर्यातमा अनुदान प्रदान गर्नेसम्बन्धी (दोस्रो संशोधन) कार्यविधि २०७९ मार्फत ८ प्रतिशतसम्म निर्यात अनुदान दिने व्यवस्था गरेपछि उद्योगीहरू उत्साहित भएका छन्। वार्षिक १० करोडभन्दा बढीको विद्युत् खपत गर्ने उद्योगलाई १५ प्रतिशतसम्म छुट दिने व्यवस्थाले पनि उद्योगलाई राहत पुगेको छ। तानसेन र अर्घाखाँची ब्रान्डले भारतबाट गुणस्तर चिह्न लिएर निर्यात सुरु गरेका हुन्। अन्य उद्योगले पनि लिएर निर्यात गर्न उक्त प्रक्रियामा सामेल हुँदैछन्। जगदम्बा, सर्वोत्तम, सौर्य लगायतका सिमेन्ट उद्योग निर्यातको तयारीमा छन्। उद्योगी मुरारका राज्यले कर प्रणालीमा सहज गर्न नसक्दा निर्यातमा झन्झट भएको बताउँछन्। डेढ प्रतिशत कर पर्ने गरेको छ। भारतबाट आएको ट्रकमै सिमेन्ट हाल्ने वातावरण बनेमा निर्यात सहज हुने उद्योगी सुझाउँछन्।"
"दार्चुलाको हिमपहिरो, अझै दुई जना बेपत्ता","दार्चुला : दार्चुलाको व्यास गाउँपालिका१ मा हिमपहिरोमा परी ज्यान गुमाएका तीन जनाको शव भारतीय सडक प्रयोग गरी सदरमुकाम खलंगा ल्याइने प्रयास भइरहेको छ। नेपालतर्फ सडक सुविधा नहुँदा शव भारतीय सडक प्रयोग गरी ल्याइने भएको हो। भारतको निजाङ भन्ने ठाउँमा बाटो अबरुद्ध हुँदा बिहीबार बेलुकीसम्म पनि शव दार्चुला पुयाउन नसकिएको हो। बाटो खोल्ने काम भइरहेकाले सकेसम्म राति नै सबलाई नेपाल ल्याउने तयारी भइरहेको जिल्ला प्रहरी कार्यालय दार्चुलाका प्रमुख तर्कराज पाण्डेले बताए। बाटो खुल्नासाथ मंगलबार हिमपहिरोमा परी ज्यान गुमाएका दार्चुलाको दुहुँ गाउँपालिकाका ३८ वर्षीया कमला कुँवर र १८ वर्षीय प्रविण कुँवर तथा डोटीको जोरायल गाउँपालिकाकी क्षिमी सोमो थापाको शव सदरमुकाम पठाइने सशस्त्र प्रहरी बल नेपाल, नम्बर ५० गुल्मका प्रहरी नायव उपरीक्षक ईश्वरीदत्त भट्टले जानकारी दिए। पानी निरन्तर परिरहेको छ, शव आफ्नै भूमि प्रयोग गरे खलंगा पठाउन सकिने अवस्था छैन, उनले भने, भारतीय सीमा सुरक्षा बल एसएसबीसँग समन्वय गरी शव पठाउन लागिएको हो। सो कार्यका लागि दुहुँ गाउँपालिकाका जनप्रतिनिधिसँग समेत आवश्यक समन्वय गरिरहेको उनको भनाइ छ। तीन दिन बितिसक्दा पनि शव ल्याउन नसकिएकोमा आफन्तजनहरू निकै चिन्ताजनक अवस्थामा रहेका दुहँु गाउँपालिकाका अध्यक्ष नरेन्द्र सिंह बडालले बताए। उनका अनुसार दुहुँ गाउँपालिकाले आफूले सक्ने क्षतिपूर्ति दिने घोषणा गरेको छ। सोही गाउँपालिका ४ स्थायी ठेगाना भएका कमला कँुवर र उनका छोरा प्रविण कुँवरको समेत यस घटनामा परि निधन भएको खबरले गाउँपालिका परिवार स्तब्ध भएको अध्यक्ष बडालले बताए। मृतकहरूको शवलाई त्यताबाट ल्याउन गाउँपालिकाले जिल्ला प्रशासन मार्फत पहल गरिसकेको उनले जनाए। मृत्युको कुनै मूल्य नै हुँदैन। क्षतिपूर्ति नै हुँदैन। यो हाम्रो लागि अति नै दुःखद र मर्माहत हुने घटना हो। मृतक परिवारलाई गाउँपालिकाले उचित राहत प्रदान गर्ने घोषणा गर्दछु, उनले भने। अझै दुई जना बेपत्ता हिमपहिरोमा परी अझै दुई जना बेपत्ता छन्। बेपत्ता हुनेमा डोटीको जोरायलकी ४५ वर्षीया नक्नी डोल्मा थापा र सोही ठाउँकी २८ वर्षीया ईश्वरी थापा रहेका छन्। वर्षा र हिमपात भइरहेको छ, हामी मौसम सफा हुने प्रतिक्षामा छौं, डीएसपी भट्टले भने, झण्डै फाँच फिट जति हिउँ परेको छ, बेपत्ताको खोजी गर्न समस्या भएको छ। सशस्त्र प्रहरी बलको टोलीले मंगलबारदेखि बेपत्ताको खोजी गर्दै आएको छ। खोजी कार्यमा हिमपात र वर्षाले निकै सताएको छ। यार्सा संकलनमा रोक हाल सो क्षेत्रमा यार्सागुम्बा संकलनका लागि जानबाट सशस्त्र प्रहरीले रोक लगाएको छ। पानी रोकिएको छैन। पानी नरोकिएकाले जति बेला पनि हिमपहिरो आउन सक्ने सम्भावना भएकाले उनीहरूलाई सो क्षेत्रमा जान रोक लगाएको प्रमुख जिल्ला अधिकारी किरन जोशीले बताइन्। सो क्षेत्रमा दार्चुला र अन्य जिल्लाबाट सयौँ सर्वसाधारण यार्सागुम्बा संकलनका लागि गएका थिए। उनीहरू वैशाखको पहिलो साता गएपछि जेठको अन्तिमतिर सदरमुकाम झर्ने गर्छन्। २ महिनालाई पुग्नेगरी रासनको बन्दोबस्त गरेर आफूहरू जाने गरेको यार्सागुम्बा संकलक हरक सिंह धामीले बताए। यार्सा काल बन्दै यार्सा टिप्न गएकामध्ये कम्तिमा ५ प्रतिशत मानिसको बर्सेनि ज्यान गएको छ। आफ्नो ज्यानलाई जोखिममा राखेर उनीहरू प्रत्येक वर्ष यार्सा टिप्न जाने गर्छन्। यार्साबाटै उनीहरू घर घडेरीलगायतको व्यापार ब्यवसाय गर्दै आएको स्थानीय बताउँछन्।"
वीरगन्जमा जथाभावी फोहोर फाल्ने एक जनालाई ५० हजार जरिवाना,"वीरगन्ज : शहरको सरसफाइ र सौन्दर्यकरण अभियान चलाएको वीरगन्ज महानगरपालिकाले शुक्रबार जथाभावी फोहोर फाल्ने एक जनालाई कारबाही गरी ५० हजार रुपैयाँ जरिवाना तिराएको छ। सफा, स्वच्छ र सुन्दर वीरगन्ज महानगर बनाउने अभियानका साथ सरसफाइलाई विशेष प्राथमिकतामा राखेर काम गरिरहेको महानगरले जथाभावी फोहोर फालेर दुर्गन्ध फैलाउनेलाई कारबाही गरेको हो। वीरगन्जको बाइपास सडक खण्ड अन्तर्गत नगवाको वैष्णवी मन्दिर नजिकै राङ्गा, भैसीको सडेको हड्डी फालेर दुर्गन्ध फैलाउने शिवपुजन चौरसियालाई महानगरको टोलीले नियन्त्रणमा लिएर ५० हजार रुपैयाँ जरिबाना गरेको हो। महानगरले यसअघि वीरगन्जकै सीता अस्पताललाई सडकमा जथाभावी माटो खसाएर फोहोर गरेको भन्दै ५१ हजार रुपैयाँ जरिबाना गरेको थियो। महानगरपालिकाले चार महिना यता सडक, पेटी र नालामा फोहोर फाल्ने ३ सय ९० जनालाई कारबाही गरी ९ लाख ६० हजार भन्दा बढि जरिबाना असुल गरिसकेको छ। महानगरपालिकाले चार महिनाको अवधिमा शुक्रबारसम्म ३ सय ९० जनालाई कारबाही गरी जरिवाना बापत ९ लाख ६१ हजार ५०५ रुपैयाँ रकम असुल गरेको महानगरको फोहोरमैला व्यवस्थापन शाखाका प्रमुख सरफुदिन मियाँले जानकारी दिए। वीरगन्ज शहरलाई सफा र स्वच्छ राख्न सरसफाइ र सौन्दर्यकरण अभियान अन्तर्गत महानगरपालिकाले जथाभावी फोहोर फाल्नेलाई नगद १ हजारदेखि ५१ हजार रुपैयाँसम्म जरिवाना तिराउँदै आएको छ। नगर सफा राख्न वीरगन्ज महानगरले मुख्य तथा सहायक सडकमा ट्र्याक्टर तथा ठेलाबाट दैनिक ३३ पटक फोहोर संकलन गर्नुका साथै ब्रुमरमार्फत सडकको धुलो बढार्ने काम पनि गरिरहेको छ।"
इलामको पूर्णे डाँडामा झ्याम्टे मेला,"इलाम : राई संस्कृतिसँग जोडिएको झ्याम्टे मेला आज इलामको सूर्योदय नगरपालिका ११ को पूर्णे डाँडामा लाग्दैछ । प्रत्येक वैशाख पूर्णिमा र मंसिरे पूर्णिमा लाग्ने मेलामा स्थानीयको बाक्लो उपस्थिती रहने गर्दछ। जतिबेला खलंगा पूर्णे डाँडामा बस्यो । त्यहाँ वडाहाकिम थिए । सुरक्षा दस्ता थिए । यस क्षेत्रमा राईहरूको सघन बसोबास थियो । मनोरञ्जनका लागि वडाहाकिमलाई विभिन्न जातको संस्कृति देखाउने क्रममा राई जातीको सांस्कृतिक साकेला नृत्य प्रदर्शन गर्ने क्रममा झ्याम्टासहित सहभागी हुने राईहरूको नृत्य धेरैले मन पराए । यसले झ्याम्टे मेलाको रुप लिएको स्थानीय दिपक अधिकारीको तर्क छ । अहिले पनि प्रत्येक वर्ष वैशाख शुक्ल पूर्णिमा र मंसिरे पूर्णिमाको दिन झ्याम्टे मेला लाग्ने गरेको छ । स्थानीय वृद्धा कमलबहादुर राईका अनुसार जुन समय मान्छेसँग रमाईलोका साधन थिएनन् । जमघट हुने बहानाहरू थिएनन् । त्यसबेला पर्व, मेला नै रमाइलो गर्ने स्थलहररू हुने गर्दथे । भेटघाट हुने,कुराकानी हुने ठाउँको रुपमा मेला पर्वहरूको आयोजना हुने गरेका थिए । पछिल्लो समय तिनै मेलाहरू जाती विशेषको पहिचानको आधार समेत बन्ने गरेका छन् । झ्याम्टे मेला खलंगाको आसपासमा फैलिएको करिब १३ रोपनी जमिनमा लाग्ने गर्दछ । राई भन्छन्, हाम्रो हजुरबा पुस्ताले पनि झ्याम्टे मेलाको चर्चा गर्नु हुन्थ्यो । खलङ्ंगाको जन्मसँगै मेलाको उत्पति जोडिएको स्थानीयको दावी छ । मेलामा साकेला नाच्ने चलन अहिले पनि छ । राईका अनुसार पहिले साकेला नाचबाटै मन परेकी तरुनी तानेर लैजाने र श्रीमती बनाउने चलन नै थियो । राई संस्कृतिसँग जोडिएको पूर्णे डाँडाको मेला माओवादीले सुरु गरेको सशस्त्र द्वन्द्वपछि रोकिएको थियो । करिब २५ वर्षसम्म त्यस स्थानमा मेला लाग्न सकेन । पछिल्लो समय स्थानीयको पहलमा गत वर्षदेखि मेला सुरु गरेको स्थानीय युवा अनुप मेवाहाङ राई बताउँछन् । पूर्णे डाँडाको संरक्षण र प्रचारमा प्रयास गरिरहेका मेवाहाङले झ्याम्टे मेला र खलंगाबारे धेरैकुरा थाहा नभए पनि स्थानीय युवाहरू राई संस्कृति संरक्षणसँगै ऐतिहासिक सम्पदा संरक्षणमा प्रयास गरिरहेको बताउँछन् । पूर्वपश्चिम राजमार्गअन्तर्गत झापाको चारआलीबाट मेची राजमार्गमा ४६ किलोमिटरको दूरी पार गरेपछि मेची राजमार्गको करफोक खण्डमा आइपुगिन्छ । त्यसकै आडमा पर्छ ऐतिहासिक खलंगा अथवा पुर्णे डाँडा । लाप्चा, लिम्बू, राई, तामाङ, गुरूङ, शेर्पा, क्षेत्री, ब्राह्मण, नेवार आदि सम्प्रदायका मानिसको यहाँ बसोबास रहेको छ । धान नाच,च्याव्रुङ,चण्डी नाच, मारुनी नाच, बालन, सगिँनी, डम्फु नाच आदि यहाँका जातीय सांस्कृतिक परम्परा हुन् । लेखक केदार शर्मा आफ्नो लेखमा उल्लेख गर्छन्,फिक्कलबाट इलामबजारतिर लाग्दा चार किलोमिटर पूर्वमा करफोक विद्या मन्दिर माध्यमिक विद्यालय र पञ्चकन्या देवीको मन्दिर छ । विसं२००९ मा करफोक विद्या मन्दिरमा भएको कविशिरोमणि लेखनाथ पौड्याल,महाकवि देवकोटा र स्वनामधन्य बालकृष्ण सम उपस्थित राष्ट्रिय कविगोष्ठीलाई इलामले नै प्रतिष्ठाको विषय मान्ने गरेको छ । यहाँ मास्तिरको पूर्णेडाँडामा विसं१८७२ मा सुगौलीको संघी पछिका तीन वर्षसम्म खलङ्गा रहेको थियो भनिन्छ । इलाममा सामरिकरुपमा समेत सुरक्षाका लागि प्रशासनिक अड्डा राख्ने थलोको खोजी हुँदै थियो । १३ सय मिटरको उचाईमा रहेको सामरिक दृष्टिले समेत सहज देखिने पुर्णे डाँडामा पहिलो पटक प्रशासनिक अड्डा राख्ने व्यवस्था भयो । सुगौलीको सन्धिपछि वि स १८७५ मा इलामको सुर्योदय नगरपालिकाको करफोकबाट नामसालिङहुँदै अहिलेको स्थानमा सदरमुकाम सारीनु दुई वर्ष अघिको प्रशासनिक अड्डा हो पूर्णे डाँडा । प्रशासनिक अड्डाका इँटालगायतका भग्नाबसेसहरू अहिले पनि त्यहाँ पाइन्छन् । अड्डाका कलात्मक ढोकाहरू अहिले पनि गाउँघरमा पाइने गरेको स्थानीय दिपक अधिकारी बताउँछन् । ईस १८१६ अघि सिक्किमदार्जिलिङ गोर्खा राज्य छँदा यस जिल्लाको सदरमुकाम दार्जिलिङ जिल्लाको नागरी भन्ने ठाउँमा थियो । सन् १८१६ मार्च ४ मा भएको सुगौली सन्धीले नेपालको सिमाना मेची तोकेपछि त्यस बेलाका बडा हाकिम काजी जयन्त खत्रीले सदरमुकाम करफोकको पूर्णे डाँडामा सारेको अनुसन्धानकर्ता नरेन्द्रनाथ बाँस्तोलाले पूर्वाञ्चलमा सात सालको क्रान्ति नामक पुस्तकमा उल्लेख गरेका छन् । त्यसबेला तमोरनदी पूर्व लिम्बूवान करफोकबाट हेरिन्यो । तमोर पश्चिमको शासन धनकुटाबाट हेर्ने गरेको थियो ।"
संखुवासभामा सिम्रिक एयरको हेलिकोप्टर दुर्घटना,काठमाडौं : संखुवासभामा सिम्रिक एयरको हेलिकोप्टर दुर्घटना भएको छ। अपर अरूण हाइड्रोको सामान लिएर जाने क्रममा हेलिकोप्टर संखुवासभाको भोटेखोला ४ सिप्रुङको जिजिङ्खामा दुर्घटना भएको हो। घटनाको थप विवरण आउन बाँकी छ।
