शीर्षक,विवरण
संरक्षण पर्खिरहेको वाल्मीकि आश्रम,"चितवन : ऐतिहासिक तथा धार्मिक महत्त्व बोकेको वाल्मीकि आश्रम संरक्षणको अभावमा बेवारिसे जस्तै बनेको छ। सरकारी बेवास्ताका कारण उक्त क्षेत्रको अवस्था कन्तबिजोग मात्र होइन बेवारिसे जस्तै बनेको हो। चितवनको माडी नगरपालिका१ मा पर्ने यो आश्रममा पुग्न चितवनकै भूमि भएर जान पनि सकिँदैन। चितवन राष्ट्रिय निकुञ्जको जंगल क्षेत्र भएकाले त्यहाँ बाटो छैन। यहाँ पुग्ने अधिकांशले भारतीय भूमि प्रयोग गर्छन्। यो आश्रम ऋषि वाल्मीकिले रामायण रचना गरेको र रामसीताका छोरा लवकुश जन्मेको स्थलका रूपमा रहेको धार्मिक ग्रन्थमा उल्लेख छ। त्रेता युगमा रामले सीतालाई त्याग गरेपछि वाल्मीकि आश्रममै जीवन बिताएको र पछि सीता पातल प्रवेश (धर्तीमुनि विलिन) गरेको स्थानका रूपमा पनि यो स्थल रहेको धार्मिक मान्यता छ। धार्मिक र पर्यटकीय क्षेत्रको ठूलो सम्भावना बोकेको स्थल भए पनि सरकारी उदासीनता र प्रचारप्रसारका कारण यो क्षेत्र ओझेलमा मात्र परेको छैन, यहाँ रहेका रामायणकालीन पुराना सामग्रीहरूसमेत लथालिंग अवस्थामा रहेका छन्। आश्रममा रहेका सामग्रीहरू जंगलभित्र यत्रतत्र छरिएका छन्। सुरक्षाका लागि केही वर्षअघिदेखि सशस्त्र र नेपाल प्रहरीको पोस्ट राखिएको छ। आश्रम क्षेत्रमा रहेका लवकुश जन्मेको स्थल, सीताले प्रयोग गर्ने सिलौटा, लवकुशले घोडा बाँधेको तबेला, विष्णु चक्र, वाल्मीकि ऋषि अन्तध्र्यान भएको स्थल, अठासी हजार ऋषिद्वारा वाल्मीकि ऋषिले हवन गरेको कुण्ड, अमृत कुवा, विष्णु चक्रलगायत रामायणकालीन सामग्रीहरू खुलारूपमा रहेका छन्। पुरातात्त्विक दृष्टिकोणले महत्त्वपूर्ण रहे पनि ती सामग्रीहरूलाई सामान्य तारबार गरेर समेत राखिएको छैन। पुरानो मन्दिरलाई केही वर्षअघि जीर्णोद्धार गरी नयाँ बनाइएको छ। मन्दिरभित्र सीता पाताल प्रवेश गरेको स्थल रहेको छ। पुरातात्त्विक महत्त्व बोकेका सामग्रीको संरक्षण त छैन नै वाल्मीकि आश्रम हो भनेर जानकारी दिनका लागि त्यहाँ कुनै पनि रामायणकालीन व्यक्तिहरूका मूर्तिसमेत छैनन्। खुलारूपमा बेवारिसेजस्तै रहेका सामग्रीलाई हेर्दा त्यहाँ पुग्ने जो कोहीले पनि सरकारको आलोचना गर्ने गरेका छन्। नेपालदेखि भारतका टाढाटाढाबाट आश्रम अवलोकनका लागि आउने गरेका छन्। आश्रम हेर्न जाने पर्यटकहरूका खानेपानीको व्यवस्था, शौचालय, प्रतीक्षालयलगायतका सामान्य सुविधा पनि बनाइएको छैन। आश्रम हेर्न आएका एक भारतीय नागरिकले भने, यति ठूलो धार्मिक महत्त्व बोकेको स्थान हाम्रो देशमा भएको भए सुन जस्तो बनाई दिन्थ्यो। नेपाल सरकारले माल पाएर पनि चाल नपाएजस्तो बेवारिसे छाडेको छ। त्यस्तै पोखराबाट आश्रम पुगेका रमेश रेग्मीले पुराना सामग्री लथालिंग देख्दा उदेक लागेको बताए। अहिलेका प्रधानमन्त्री प्रचण्डकै गृह जिल्लामा रहेको आश्रमको संरक्षण हुन नसक्नु दुःखद् हो, केही गर्न नसके पनि पुराना सामग्रीलाई तारबार गरेर त राख्न सकिन्थ्यो ? उनले भने। यहाँ माघेऔंसी र रामनवमीमा रामायण प्रवचनसहित ठूलो मेला लाग्ने गर्छ। समितिको भरमा आश्रम सरकारले बेवास्ता गरेपछि एक धार्मिक संस्था गठन गरी आश्रमको संरक्षण गरिएको छ। २०५४ सालमा विश्व सनातन धर्म स्थापनार्थ मूल समिति गठन गरी संरक्षण थालिएको हो। समिति गठन भएपछि २०५६ साल चैत ३० गते राम नवमीको अवसर पारेर सीता मन्दिर शिलान्यास गरी धार्मिक विधिअनुसार प्राण प्रतिष्ठान गरिएको थियो। आश्रम सञ्चालनका लागि सरकारी स्तरबाट अहिलेसम्म कुनै सहयोग नपाएको समितिका अध्यक्ष दीपकजंग रायमाझीले बताए। समितिमा रहेका २५ जना सदस्यहरूले मासिक एक हजारका दरले रकम उठाएर आश्रममा रहेका पुजारी र चौकीदारको खर्च व्यहोर्दै आइएको छ। २५ जना सदस्य भए पनि १२ जना जतिको मासिक रकम आउँछ। कहिलेकाहीँ त्योभन्दा पनि कम उठ्छ, रकमका लागि सधैं कति सम्झाइरहनु भनेर अहिले अपुग रकम आफैंले राखेर आश्रममा पठाउने गरेका छौं। अध्यक्ष रायमाझीले भने। रकम अपुग भएपछि आफू, आफ्नी श्रीमती र जेठानले पाउँदै आएको वृद्ध भत्तासमेत आश्रमको खर्चमा लगाउँदै आएको अध्यक्ष रायमाझीले बताए। सरकारसँग पटकपटक यसको संरक्षण गर्न माग गरे पनि सुनुवाइ नभएको उनको गुनासो छ। आश्रम निर्माणका लागि कोभिड अघि भवन विभागबाट आएको ९० लाख रुपैयाँ निकुञ्जले काम गर्न नदिएपछि फिर्ता गएको उनले बताए। अहिले बागमती प्रदेशको सहरी विकासले झोलुंगे पुल हुँदै निकुञ्ज भएर आउने बाटो निर्माणका लागि १५ लाख छुट्ट्याएको छ। तर निकुञ्जले अनुमति नदिँदा काम गर्न सकिएको छैन। अध्यक्ष रायमाझीले भने। आश्रममा भारत उत्तर प्रदेश र बिहारका मुख्यमन्त्रीदेखि उच्च ओहोदाका व्यक्तित्वहरूसमेत आएका छन्। उनीहरूले त्यहाँ आउँदा नेपाल सरकारले वास्ता नगरेको भन्दै चिन्ता गर्ने गरेको अध्यक्ष रायमाझीले बताए। धार्मिक दृष्टिकोणले विश्वकै ऐतिहासिक स्थल रहेकाले यसको संरक्षण र विकास हुन सके विदेशका पर्यटकहरूको आगमनसँगै देशको आर्थिक क्षेत्रमा ठूलो टेवा पुग्ने देखिन्छ। वाल्मीकि आश्रम राष्ट्रिय सम्पत्तिसँगै धर्म धरोहर रहेकाले यसको संरक्षणमा सरकार नै लाग्नुपर्छ, अध्यक्ष रायमाझीले भने। गुरुयोजना कागजमै सीमित वाल्मीकि आश्रमको विकासका लागि समितिले गुरुयोजना बनाइएको छ। तर त्यो भने लागू हुन सकेको छैन। २५ वर्षअघि बनाइएको गुरुयोजना कागजमै सीमित भएको छ। २०५८ सालमा गुरुयोजना बनाइएको हो। त्यसबेला पाँच करोडको गुरुयोजना बनाइएको अध्यक्ष रायमाझीले बताए। गुरुयोजना बनेपश्चात् त्यसलाई कार्यान्वयन गर्नका लागि तत्कालीन राजा वीरेन्द्रदेखि तत्कालीन प्रधानमन्त्रीहरू सूर्यबहादुर थापा, गिरिजाप्रसाद कोइरालालगायत समक्ष पुग्यौं तर कसैले वास्ता गरेनन्। अध्यक्ष रायमाझीले भने। अहिले पनि सरकारका विभिन्न निकायमा गए पनि सुनुवाइ नभएको उनको गुनासो छ। गुरुयोजनामा धर्मशाला, शौचालय निर्माण, चमेना र आवासगृह निर्माण, मूल प्रवेशद्वारमा मण्डल आकारको सिँढी निर्माणलगायतका कार्य समेटिएको छ। त्यस्तै पुस्तकालय, हवन कुण्ड, प्रवचनस्थल, वाल्मीकि ऋषि बसेको मूर्ति निर्माण, लवकुशको जन्मस्थललगायत त्यहाँ रहेका पुरातात्त्विक सामग्रीलाई पर्खाल लगाएर संरक्षण गर्ने कार्य गुरुयोजनामा समेटिएका छन्। एक पटक आश्रमको अवस्थाका बारेमा बुझ्नका लागि सरकार प्रमुखदेखि सरोकारवालाहरूलाई आउन समितिले आग्रह गरेको छ। अहिलेसम्म त्यस क्षेत्रको उत्खनन गरिएको छैन। वाल्मीकि आश्रमलाई उत्खनन गरी पुरातात्त्विक सामग्रीको संरक्षण गर्न र वाल्मीकि आश्रमलाई विश्व सम्पदा सूचीमा सूचीकृत गर्नका लागि पहल गर्न सरकारसँग समितिले माग गरेको छ। भारतीय बाटो भएर जानुपर्ने बाध्यता आफ्नै देशमा रहेको बाल्मीकि आश्रम पुग्नसमेत नेपालीहरूलाई भारतको भूमि भएर जानुपर्ने बाध्यता छ। चारैतिर राष्ट्रिय निकुञ्जको जंगलले घेरेरको आश्रमको दक्षिणतर्फ तम्रभद्र, सोनभद्र नदी र भारतीय जंगल रहेको छ भने पश्चिमतर्फ नारायणी नदी रहेको छ। यहाँ पुग्नका लागि चितवनको नारायणगढ हुँदै पश्चिम नवलपरासीको बर्दघाटदेखि त्रिवेणीधाम पुग्नुपर्छ। आफ्नै देशबाट जानु परे त्रिवेणीधामबाट डुंगाको सहायतामा नारायणी नदी तरेर जानुपर्छ। तर वर्षायाममा नदी बढेपछि डुंगा नचल्दा भारतको बिहार प्रदेशमा पर्ने भैंसालोटनको जंगलहुँदै करिब ५ किलोमिटरको दूरी तय गरेर त्यहाँ पुग्न सकिन्छ। हिउँदमा भने त्रिवेणीबाट डुंगाबाट जान सकिन्छ। डुंगाबाट जाँदा करिब १ घण्टा पैदल हिँड्नुपर्ने भएकाले यहाँ जाने सबैजसो भारतकै भूमि भएर जाने गरेका छन्। आफ्नै देशको धार्मिकस्थलमा पुग्न पनि भारतीय भूमिको प्रयोग गर्नुपर्ने बाध्यता भएपछि नारायणी नदीमा झोलुंगे पुल निर्माण गरिएको छ। दुई वर्षअघि बनेको पुलबाट आश्रम आउनका लागि चितवन राष्ट्रिय निकुञ्जले रोक लगाएको छ। जंगल क्षेत्र भन्दै आश्रम आउनका लागि चाहिने बाटो बनाउन राष्ट्रिय निकुञ्जले दिएको छैन। जसका कारण त्यस क्षेत्रमा पुग्नका लागि भारतीय बाटो नै प्रयोग गर्नुपर्ने बाध्यता छ। पुल तरेर चितवन राष्ट्रिय निकुञ्जको जंगल हुँदै करिब ४० मिनेटमा आश्रम पुग्न सकिन्छ। निकुञ्जले जंगलबाट बाटो निकाल्नका लागि अनुमति नदिँदा पुल प्रयोगविहीन बन्न पुगेको छ। पुरातात्त्विक सामग्रीको संरक्षण त छैन नै त्यहाँ दैनिक पूजा गर्ने पुजारीका लागि पनि राम्रो आवास छैन। विगत लामो समयदेखि पूजाआजा गर्दै आएका शेखर सुवेदी जीर्ण रहेको गोदाम घरमा बस्दै आएका छन्। स्थानीयको बसोबास कष्टकर वाल्मीकि आश्रम वरपर क्षेत्रमा करिब १२ घरधुरीको बसोबास छ। उनीहरूको बसोबास कष्टकर रहेको छ। मगर, गुरुङ, कुमाल र राई समुदायको बसोबास रहेको आश्रम क्षेत्रमा रहेका सबै घर खर र प्लास्टिकले छाएका छन्। उनीहरू २०२४ सालदेखि बसोबास गर्दै आएका हुन्। नेपालतर्फ जाने बाटो नभएकाले उनीहरू किनमेल गर्न भारतको भैंसालोटन पुग्ने गर्छन्। शिक्षा, स्वास्थ्य, बिजुलीलगायत सामान्य सेवासुविधाबाट समेत उनीहरू वञ्चित छन्। स्कुल नभएका कारण केहीले त्रिवेणीमा रहेका आफन्तकोमा लगेर बालबालिकाहरूलाई पढाउँदै आएका छन्। स्वास्थ्य उपचारका लागि पनि भारतमै जानु पर्छ। हिउँदमा जसोजसो दैनिकी गुजारे पनि वर्षायाममा भने समस्या हुने गरेको उनीहरूको गुनासो छ। पश्चिमतर्फ नारायणी नदी र दक्षिणमा रहेका तम्रभद्र र सोनभद्र नदीमा बाढी आएपछि उनीहरू आश्रम क्षेत्रमै थुनिनुपर्ने बाध्यता छ। तम्रभद्र, सोनभद्र र नारायणी नदीको संगमबाट त्रिवेणी बनेको धार्मिक ग्रन्थमा उल्लेख छ। वर्षायाममा नदीहरू बढ्ने भएकाले हिउँदको समयमा खाद्यान्नको जोहो गर्नुपर्ने बाध्यता उनीहरूको छ। उनीहरूको आम्दानीको स्रोत भनेको मजदुरी हो। घरका मुलीले मजदुरी गरेर ल्याएको रकमले दैनिकी धान्दै आएका छन्। पछिल्लो पटक केही युवाहरूले आश्रम वरपर सामान्य खाजा पसल खोलेका छन्। व्यवस्थित नहुँदा पसलसमेत चल्न नसकेको उनीहरूको भनाइ छ। मजदुरीले धेरै खान पुग्दैन, वर्षा लागेपछि आश्रम क्षेत्रमै थुनिएर बस्नु पर्छ। जेनतेन हिउँदमा ल्याएको खाद्यान्नले २०२५ दिन पुगे पनि बाँकी दिन भोकै बस्नु पर्छ, स्थानीय पदमबहादुर रानाले भने। नदीमा बाढी आएपछि उपचार गर्न जान पनि समस्या हुने गरेको उनको भनाइ छ। सामान्य सेवा सुविधाबाट समेत आफूहरू बञ्चित हुँदासमेत कुनै पनि सरकारले आफूहरूको वास्ता नगरेको अर्का स्थानीय राज कुमालले बताए। केही महिना अघि खानेपानीको व्यवस्था गरे पनि धारामा पानी आउन छाडेको उनले बताए। हिउँदमा जेनतेन पानी आए पनि वर्षामा धारामा पानी नआउँदा नदीको फोहोर पानी खानुपर्ने बाध्यता रहेको उनको गुनासो। केही महिनाअघि माडी नगरपालिकाका मेयर आएर घर छाउन टिन दिन्छु भन्नुभएको थियो। अहिलेसम्म अत्तोपत्तो छैन, कुमालको गुनासो छ। एक वर्षअघि लगाइएको सोलार पनि बिग्रिएको स्थानीयले बताएका छन्। यहाँ आउने सबैले स्कुल, स्वास्थ्यचौकी निर्माणदेखि बिजुली बत्ती ल्याइदिने आश्वासन मात्र दिएर जाने गरेको स्थानीयको गुनासो छ। के भन्छन् सरोकारवाला ? आश्रमको विकास नहुनुमा चितवन राष्ट्रिय निकुञ्ज बाधक रहेको सरोकारवालाहरूले जनाएका छन्। नगरपालिकाले केही संरचना निर्माण र त्यहाँको बस्ती विकासका लागि काम गर्न खोज्दा निकुञ्जले नदिएको माडी नगरपालिकाका मेयर ताराकुमारी काजी महतोले बताइन्। निकुञ्जले रोक लगाउने भएकाले त्यस क्षेत्रको विकासका लागि नगरपालिकाले चाहेर पनि बजेट छुट्ट्याउन नसकेको उनको भनाइ छ। केही महिनापहिले त्यहाँ खानेपानी पुयाएका छौं। त्यहाँका बासिन्दाको बसोबास कष्टकर छ, पानी चुहिने भन्दै घरलाई खरमाथि प्लास्टिकले बारेको देख्यौ। घर छाउनका लागि टिन दिन्छौं भनेको निकुञ्जले रोकेर दिन सकिएन मेयर महतोले भनिन्। त्यस क्षेत्रको उत्खननका लागि पुरातत्त्व विभागमा पत्राचार गरेको उनको भनाइ छ। पुल बने पनि निकुञ्जले बाटो नदिएकाले समस्या भएको उनले बताइन्। बाटो बनाउनका लागि निकुञ्जसँग छलफल भइरहेको मेयर महतोको भनाइ छ। संवेदनशील क्षेत्र भएकाले त्यहाँ काम गर्न समस्या भएको चितवन राष्ट्रिय निकुञ्जले जनाएको छ। निकुञ्जका सूचना अधिकारी गणेशप्रसाद तिवारीले बाटोकै लागि पुल बनेको भन्दै बाटो बनाउन पहल भएको बताए। बाटो बनाउनका लागि राष्ट्रिय निकुञ्ज विभागबाट सहमति लिनुपर्छ, त्यसका लागि वडाको सिफारिससहित विभागमा पत्र पठाएका छौं। सहमति आएपछि बाटो खोल्न समस्या छैन। सूचना अधिकारी तिवारीले भने। को हुन् वाल्मीकि ? रामायणका रचनाकार वाल्मीकि महर्षि हुनुभन्दा अगाडि खुँखार डाँकु रहेको उनीसँग सम्बन्धित विभिन्न लेखहरूमा पाइन्छ। उनको वास्तविक नाम रत्नाकर थियो। वाल्मीकि सम्बन्धीका ग्रन्थहरूमा उनलाई जंगलमा बस्ने कुनै समुदायले चोरेर लगेको थियो। त्यही समुदायमा उनको पालन पोषण भएको थियो। डाँकुबाट महर्षि जीवनमा परिणत हुनका लागि उनलाई एउटा घटनाले अभिप्रेरित गरेको पाइन्छ। ग्रन्थअनुसार एक दिन कुनै ऋषि जंगलहुँदै कतै जाँदै थिए। उनलाई डाँकु रत्नाकर (वाल्मीकि) ले बन्धक बनाए। बन्धक बनाएका ती ऋषिले मलाई बन्धक बनाएर किन पाप गर्दै छौं ? भनेर सोधे। उत्तरमा रत्नाकरले परिवारको जीवनयापनका लागि भनेर जवाफ दिए। फेरि ती ऋषिले यो पाप तिम्रो परिवार र साथीहरूले स्वीकार गर्न सक्छन् ? एक पटक परिवारलाई सोध यदि परिवारले स्वीकार गरे भने म सबै धन तिमीलाई दिन्छु भने। त्यसपछि रत्नाकरले सबै परिवार र साथीहरूलाई सोधे। सबैले यो पाप हामीहरूले सहँदैनौं भने। आफू खुँखार डाँकु भएर पनि परिवार र साथीहरूले साथ नदिएपछि उनको मनमा ठूलो आघात पर्यो र उनले उनै ऋषिबाट जीवन दक्षिणा ग्रहण गरी गलत बाटो छाडेर ध्यान र तपस्यातर्फ लाग्ने सोच बनाए। गलत बाटो त्याग्नका लागि आश्रम नजिक रहेको तमशा नदीमा गएर स्नान गरेपछि उनले ध्यान र तपस्यामा लागेको ग्रन्थमा उल्लेख छ। उनले आश्रमकै जंगलमा वर्षौंसम्म समाधि लगाएर तपस्या गरे। तपस्याबाट उठ्दा चारैतिर धमिराले देवाल (खम्बा) बनाएको थियो। धमिराको देवाललाई संस्कृतमा वाल्मीक भनिन्छ। तपस्याका क्रममा ब्रह्मदेवले महापुरुष रामसँग सम्बन्धित रहेर रामायण लेख्न निर्देशन दिए। पहिल्यै नै रामायणबारे जानकार रहेका रत्नाकरले त्यसपछि रामायण लेख्न सुरु गरेको उनीसँग सम्बन्धित जीवनी र ग्रन्थहरूमा उल्लेख छ। रामलाई नै केन्द्रित गरेर लेखिएको एक महाकाव्य नै रामायण हो।"
रुकुमका भूकम्पपीडित पालभित्रै,"रुकुमपश्चिम : गत कात्तिक १७ गते राति जाजरकोटको रामीडाँडा केन्द्रबिन्दु बनाएर भूकम्प गएको दुई महिना पुग्न लाग्यो। तर, अहिलेसम्म रुकुमपश्चिमका हजारौं भूकम्पपीडित त्रिपालमै रात काट्न बाध्य छन्। आफूले पहिलो किस्ताबापतको रकमसमेत पाउन नसकेको स्थानीयको भनाइ छ। सानीभेरी गाउँपालिका३ भलाचौरका भुवन ओलीले आफू पटकपटक बैंक धाउँदा पनि सरकारले दिने भनेको पहिलो किस्ताको रकम नपाएको गुनासो गरे। उनले भने, किस्ताको रकम पाएपछि अस्थायी आवास निर्माण गर्न जस्तापातालगायत आवश्यक सामग्री खरिद गर्न सहज हुने थियो। तर, सरकारले दिने भनेको रु २५ हजार पनि पाउनै मुस्किल छ। रकम नपाउँदा अस्थायी आवास निर्माणमा ढिलाइ भएको उनले बताए। भूकम्पले घर पूरै चिराचिरा परेपछि उनको परिवार त्रिपालमै बस्दै आएको छ। आठबिसकोट१३ हप्माका स्थानीय लक्ष्मण शाहीले चिसोमा त्रिपालमै रात काट्दा बालबच्चाहरूलाई स्वास्थ्यमा विभिन्न समस्या देखिने गरेको बताए। त्रिपालको बसाइले चिसोको समयमा निकै समस्या हुने गरेको छ। कहिलेकाहीँ त त्रिपालबाट शीत चुहिएर कपडा भिजेको हुन्छ। अस्थायी आवास नबन्दा असुरक्षित महसुससमेत हुने गरेको छ, शाहीले भने। पहिलो किस्ताबापतको रकम आफूले प्राप्त गरे पनि अझै अस्थायी आवास निर्माण गर्न एक हप्ता लाग्ने उनको भनाइ छ। संघीय सरकारले अस्थायी आवास निर्माणको लागि रुकुमपश्चिममा ५० करोड रकम पठाएको थियो। उक्त रकम स्थानीय विपद् जोखिम न्यूनीकरण कोषमा पठाएको जिल्ला प्रशासन कार्यालयले जनाएको छ। हालसम्म जिल्ला विपद् व्यवस्थापन कोषबाट जिल्लाका ६ वटै पालिकालाई अस्थायी आवास निर्माण गर्न पहिलो किस्ताबापत रु२५ हजारका दरले १९ हजार ९ सय ३४ लाभग्राहीको लागि रु ४९ करोड ८७ लाख ७५ हजार पठाएको जिल्ला विपद् व्यवस्थापन समितिका संयोजक तथा प्रमुख जिल्ला अधिकारी हरिप्रसाद पन्तले जानकारी दिए। उनका अनुसार स्थानीय तहबाट लाभग्राही स्वीकृत भई प्रमाणीकरण भएका आठबिसकोट नगरपालिकाका ७ हजार, चौरजहारी नगरपालिकाका ६ हजार २ सय ७९, मुसिकोट नगरपालिकामा ५ सय ६६ तथा सानीभेरी गाउँपालिकामा २ हजार ३ सय २१, त्रिवेणी गाउँपालिकामा २ हजार ६८ र बाँफीकोट गाउँपालिकामा १ हजार ६ सय अस्थायी आवास निर्माण गर्न उक्त रकम पठाइएको हो। जिल्लाभर २५ हजारको प्रहरी लागत संकलन भइसकेको छ। लाभग्राहीको विवरण संकलनको काम जारी रहेकाले अझै पाँच हजारभन्दा बढी लाभग्राही थपिन सक्ने जिल्ला प्रशासन कार्यालयको अनुमान छ। बनेनन् अस्थायी आवास रुकुमपश्चिममा २५ हजार लाभग्राहीको नाम संकलन भइसकेको छ। १९ हजार ९ सय ३४ लाभग्राहीको लागि जिल्ला विपद् व्यवस्थापन समितिले पहिलो किस्ताबापतको रु २५ हजारका दरले अस्थायी आवास निर्माण गर्न स्थानीय तहहरूलाई रकमसमेत पठाइसकेको छ। तर हालसम्म १३ हजार ३ सय ८३ लाभग्राहीले मात्र पहिलो किस्ता प्राप्त गरेका छन्। जिल्ला प्रशासन कार्यालयले लाभग्राहीको विवरण संकलन जारी रहेकाले ३० हजारभन्दा बढी हुन सक्ने अनुमान गरेको छ। प्रभावित क्षेत्रमा चिसो जति बढ्दै गयो उत्तिकै रफ्तारमा अस्थायी आवास निर्माण भने हुन सकेका छैनन्। जिल्लामा हालसम्म ४ हजार २ सय ९९ पीडित परिवारका लागि अस्थायी आवास निर्माण गरिएको सम्बन्धित स्थानीय तहहरूले जानकारी दिएका छन्। आठबिसकोट नगरपालिकामा ९ हजार ९ सय ६२ लाभग्राही यकिन भएकोमा २ हजार २ सय ४० मात्र अस्थायी आवास बनेका छन् भने ३ हजार ६ सय ९० निर्माणको चरणमा रहेको निमित्त प्रमुख प्रशासकीय अधिकृत मणिराज शाहले जानकारी दिए। त्यस्तै सानीभेरी गाउँपालिकामा १ हजार ६ सय, चौजहारीमा ८ हजार ३ सय ८३ लाभग्राही यकिन भएकोमा १ सय १८ अस्थायी आवास निर्माण सम्पन्न भएको र १ हजार ५ सय ३३ निर्माणको चरणमा रहको निमित्त प्रमुख प्रशासकीय अधिकृत शेरप्रसाद ढकालले जानकारी दिए। त्यस्तै, त्रिवेणी गाउँपालिकामा २ सय २४ निर्माण सम्पन्न र २ सय ६४ निर्माणको चरणमा रहेको बताइएको छ। बाँफीकोट गाउँपालिकामा १ हजार ७ सय ९३ लाभग्राही रहेकामा १ सय १७ अस्थायी आवास निर्माण भएका छन्। मुसीकोट नगरपालिकामा भने ९ सय लाभग्राही रहेकामा ५९ अस्थायी आवास निर्माण गरिएको नगरपालिकाले जनाएको छ। जिल्ला प्रशासन कार्यालयले अनुमान गरेअनुसार ३० हजार लाभग्राही पहिचान भएमा अझै जिल्लामा २५ हजार अस्थायी आवास निर्माण गर्नुपर्ने देखिन्छ। एउटै मात्र बैंक हुँदा समस्या रुकुमपश्चिमका ६ वटै स्थानीय तहहरूमा पहिलो किस्ताबापत १९ हजार ९ सय ३४ लाभग्राहीलाई रकम स्थानीय तहहरूमा पठाइए पनि बैंक खाता सञ्चालनमा समस्या हुँदा सबै लाभग्राहीले पहिलो किस्ताबापतको रकमसमेत पाउन नसकेको गुनासो गरेका छन्। बैंकमा दुई दिनसम्म लाइन लाग्दा पनि खाता सञ्चालनमा समस्या हुने गरेको लाभग्राहीहरूको गुनासो छ। अझै जिल्ला विपद् व्यवस्थापन कोषबाट स्थानीय तहमा पठाएको पहिलो किस्ताबापतको ९ हजार लाभग्राहीले रकम पाउन सकेका छैनन्। अस्थायी आवास निर्माण गर्नको लागि प्राप्त भएको रकम अपुग भएपछि संघीय सरकारलाई माग गरी पठाएको जिल्ला प्रशासन कार्यालय रुकुमपश्चिमले जनाएको छ।"
पाठशालाजस्तो एउटा गाउँ,"इँटहरू जोड्दै गँड्यौला मल बनाउने ठाउँ बनाइरहेका सुन्दरीदेवीका श्रीमान् धनीराम भन्छन्, जलवायु परिवर्तनका कारण यो सब भएको हो। कुरा कैलाली जिल्लाको सदरमुकामबाट करिब ७५ किलोमिटर टाढा रहेको जोशीपुर गाउँपालिका वडा नं ३ को एउटा भित्री गाउँ रामनगरको हो। करिब ४०० घरधुरी रहेको यस गाउँमा सुकुमवासी, मुक्त कमैया र विपद् प्रभावितहरूको बसोबास छ। त्यसमा पनि अधिकांश मुक्त कमैया नै छन् जो आफ्नो मुक्तिको घोषणापछि पनि लामोसमयसम्म खेतीपातीका लागि अप्ठ्यारो जमिनसँग जुझे। विपन्नतासँग पौंठेजोरी खेले र सरकारले दिएको त्यही प्रतिपरिवार पाँच कठ्ठा जमिनमा दुःख गर्दै परिवारको जीविकोपार्जनका लागि सहजताका रेखाहरू कोर्न प्रयत्नशील रहे। उमेरले ५४ बसन्त पार गरेकी मुक्त कमैया परिवारकी सुन्दरीदेवी डंगौरा सरकारबाट पाएको पाँच कठ्ठा जमिन देखाउँदै भन्छिन्, हामीले झाडी फाँडेर यसलाई आवाद गर्यौं। हेर्नुस्न, यी यस्तो, कतै खाल्टो र कतै डाँडो परेको। यो खेती गर्न लायक जमिन थिएन। खाल्टोतिर पानी जम्ने र डाँडोतिर सिँचाइ नै नहुने। त्यसमा पनि आकाशको कालो बादल बाहेक सिँचाइको स्रोत थिएन। कसरी खेती गर्ने ? उनी भन्दै गइन्, यसबाट हुने उत्पादनले परिवारलाई तीन महिना पनि खान पुग्दैन थियो। बाँच्नका लागि बस्ती बाहिर मजदुरी गर्न जानुपथ्र्यो। रामनगरका बासिन्दाहरूसँग कुराकानी गरेपछि थाहा भयो, सुन्दरीदेवीले संकेत गरेको त्यो आकाशको कालो बादल आजकल उहिलेउहिलेजस्तो अनुशासनमा चल्दैन। त्यो कहिलेकाहीँ लामो समयसम्म आकाशमा देखिँदैन र रामनगरले खडेरी सहनु पर्छ। कहिलेकाहीँ मुसलधारे ढंगले एक्कासी दर्किन्छ र रामनगर बाढी र डुबानको चपेटामा पर्छ। हिउँदे शीतलहर पनि बढी नै चल्न थालेको छ। आलुखेतीमा यसले ठूलो नोक्सानी गर्छ। चैतवैशाखको सुख्खा र हुरीबतासका बेला आगलागीका घटनाहरू पनि उहिलेउहिलेभन्दा बढी हुन थालेका छन्। इँटहरू जोड्दै गँड्यौला मल बनाउने ठाउँ बनाइरहेका सुन्दरीदेवीका श्रीमान् धनीराम भन्छन्, जलवायु परिवर्तनका कारण यो सब भएको हो। धनीराम मात्र हैन, रामनगरका थुप्रै बासिन्दा जलवायु परिवर्तनले यस्तो असर भएको भन्नसक्ने भएका रहेछन्। उनीहरूको गाउँमा २०७४ सालदेखि जैविक विविधता, अनुसन्धान तथा विकासका लागि स्थानीय पहल (लीबर्ड)ले सञ्चालन गरेको जीविकोपार्जन सुधार तथा समानुकुलन क्षमता अभिवृद्धि कार्यक्रमको सहयोग र सहजीकरणबाट यो कुरा बुझेको थाहा भयो। कार्यक्रमले यस बस्तीमा सञ्चालन गरेको कृषक पाठशालामा पनि यस्ता कुराहरूमा छलफल हुँदोरहेछ। जुन सहरका लागि सामान्य विषय होला तर यहाँका लागि यो पृथक परिणाम। कैलाली रामनगरका बासिन्दासँग यसरी भलाकुसारी भइरहेका बेला संयुक्त अरब इमिरेट्स (युएई)को दुबईमा संयुक्त राष्ट्रसंघले आयोजना गरेको २८औं विश्व जलवायु सम्मेलन (कोप २८) चलिरहेको थियो। त्यहाँ नेपालका प्रधानमन्त्री सम्बोधन गर्दै हुनुहुन्थ्यो जलवायु परिवर्तनमा नेपालको शून्य योगदान हुँदा पनि यसको विनाशकारी असर नेपालीले भोगिरहनु परेको छ। म यहाँ मेरा निर्दोष नागरिकको जलवायु न्यायका लागि उपस्थित भएको छु। यो अन्यायको अन्त्य हुनुपर्छ। रामनगरजस्ता नेपालका थुप्रै गाउँहरूले भोग्नु परिरहेको यो जलवायुजन्य अन्याय कहिले अन्त्य हुने हो, त्यो त थाहा छैन तर रामनगरका सीमान्तकृत समुदायले भने गएका केही वर्षदेखि केही फरक प्रयत्नहरू गर्दै आएका छन्। उनीहरू रामनगरलाई जलवायुमैत्री गाउँ बनाउने प्रयासमा छन्। रामनगरतिर छिर्ने मूलबाटोमै उनीहरूले यो जलवायुमैत्री गाउँको रूपमा अघि बढ्दै गरेको जनाउने ठूलै चित्रात्मक साइनबोर्ड राखेका छन्। रामनगरमा पनि काम गरिरहेको जीविकोपार्जन सुधार तथा समानुकुलन क्षमता अभिवृद्धि कार्यक्रमकी अधिकृत समीक्षा पण्डित भन्छिन्, अहिले नै यो गाउँ जलवायुमैत्री भइसकेको त छैन तर त्यसतर्फ लम्किरहेको छ। कार्यक्रमका स्थानीय सहजकर्ता शक्तिराम चौधरी जो अध्ययनका हिसाबले कृषि क्षेत्रका नायब प्राविधिक सहायक पनि हुन्। उनी थप्छन्, अपरिहार्य अवस्थामा बाहेक यहाँका बासिन्दाले रासायनिक मल र विषादीहरूको प्रयोग गर्न छोड्दै गएका छन्। हामीले उनीहरूलाई गँड्यौला मल, र जैविक विषादी बनाउने लगायत विभिन्न प्रांगारिक तरिकाहरू प्रयोग गर्न सिकाउने र त्यसतर्फ अभिप्रेरित गर्ने काम गरिरहेका छौं। यही कार्यक्रमको सहयोगमा रामनगरमा सिँचाइका लागि सौर्य ऊर्जाको प्रयोगबाट पानी तान्ने बोरिङको व्यवस्था पनि गरिएको छ। आफ्नो बारीमा लगाएको खुर्सानी गोड्दै सुन्दरीदेवी भन्छिन्, अब त सिँचाइको सुविधा भएकाले हामीले यही जमिनबाट गएको वर्ष फलफूल, तरकारी र तिनका बेर्ना उत्पादन गरेर बेच्दा करिब तीन लाख रूपैयाँ आम्दानी गर्यौं। अब चाहिँ परिवारको गुजारा चल्ने भयो। सुन्दरीदेवीहरूको घरभन्दा केही पर मुक्त कमैया परिवारका २७ वर्षीय रामभजन र उनकी श्रीमती आशा चौधरी आफ्नै बारीमा तरकारीका बेर्ना स्याहार्दै गरेका भेटिए। उनीहरूले लीबर्डबाटै सिकेर आफूले गर्दै आएको च्याउ खेती पनि देखाए। सिँचाइको सुविधा र आधुनिक खेतीप्रविधिको सीप पाएपछि यो युवा जोडीलाई आजकलका आम नेपाली युवाजस्तो वैदेशिक रोजगारमा जानैपर्छ भन्ने लागेको रहेनछ। रामभजन बताउँछन्, अब वैदेशिक रोजगारीमा जानुभन्दा त म यहीँ प्रांगारिक र व्यावसायिक तरकारी खेती गर्नुपर्छ भन्ने योजना पो बनाउँदैछु। यो समुदायले माथि उल्लिखित कार्यक्रमकै सहयोगमा आफ्नो सामुदायिक विपद् तथा जलवायु उत्थानशील योजना पनि बनाइसकेको छ। यो बस्ती रहेको जोशीपुर गाउँपालिकाको वडा नंं ३ का अध्यक्षले सो योजना बनाउन सहयोग गर्नेहरूप्रति कृतज्ञता व्यक्त गर्दै यस योजनामा समेटिएका क्रियाकलाप कार्यान्वयनका लागि वडास्तरबाट नगरपालिकामा पैरवी गर्ने प्रतिबद्धता समेत जाहेर गरेका छन्। यी मुक्त कमैयाहरू स्थानीय दौना बेबरी बचत तथा ऋण सहकारी संस्थासँग पनि आबद्ध रहेछन्। उनीहरूले कार्यक्रमकै सहयोगमा यस सहकारीमार्फत् आफ्नो क्षमता विकास गर्दै जलवायुजन्य प्रकोपसँग जुझ्न स्थानीय बालीका बीउहरूको संरक्षण र प्रवद्र्धन तथा उन्नत जातका बीउ उत्पादन गर्न जोशीपुर सामुदायिक बीउ बैंक समेत सञ्चालन गरेको पाइयो। कार्यक्रमका सिकाइहरूबाट क्षमता बढेसँगै यो सहकारी तथा स्थानीयहरूको पहलमा यहाँका सिमान्तकृत बासिन्दाहरूले गाउँपालिका, कृषि ज्ञान केन्द्र तथा प्रदेश सरकारको भूमि व्यवस्था, कृषि तथा सहकारी मन्त्रालयबाट कृषिसम्बन्धी विभिन्न कार्यक्रम तथा सहयोग समेत पाउन थालेका रहेछन्। यसरी जलवायुमैत्री ढंगले क्षमता अभिवृद्धि गर्दै परिवर्तनको दिशातर्फ अघि बढिरहेको मुक्त कमैया लगायतका सीमान्तीकृतहरूको प्रगतिशील गाउँ रामनगर घुम्दा लाग्छ, यस बस्तीमा नेपालका धेरै गाउँहरूले आपूलाई परिवर्तन गर्न र गैरसरकारी संस्थाहरूले पनि कसरी काम गर्नु प्रभावकारी हुन्छ भन्ने कुरा सिक्न सक्ने थुप्रै कुरा छन्। वास्तवमा, सुन्दर सुदूरपश्चिमको यो रामनगर विभिन्न सिकाइहरू हासिल गर्न सकिने एउटा पाठशाला नै बनेको छ।"
सांसद गैरेले सार्वजनिक गरे 'रिपोर्ट कार्ड',"तानसेन : पाल्पाका प्रतिनिधिसभा सांसद ठाकुरप्रसाद गैरेले एक वर्षको अवधिमा संसदमा ५ सयभन्दा बढी सार्वजनिक चासोका विषयबस्तु उठाएको बताएका छन्। उनले हिउँदे अधिवेशन २८ दिन चलेकोमा २३ दिन सदमा उपस्थित भएको र वर्षे अधिवेशन ६२ दिन चलेको ५७ दिन उपस्थित भएको बताए। सदमा विशेष र शून्य समय गरी ३० पटक बोल्ने अवसर पाएकोमा राष्ट्रिय, अन्तर्राष्ट्रिय, विकास निर्माण, नीति निर्माणदेखि स्थानीय चासो र सरोकारका ५ सयभन्दा बढी विषयबस्तु उठाएको सांसद गैरेले बताए। सदनमा उठाएका विषयबस्तु के कति सम्बोधन भए, भएन भन्ने विषयमा प्रतिवेदन तयार गरी जनता समक्ष सार्वजनिक गर्ने तयारीमा जुटेको सांसद गैरेले बताए। सांसद गैरेले एक वर्षको अवधिमा संघीय संसद भवनमा साढे ३ घण्टा सम्म जनताका समस्याप्रति केन्द्रित रहेर नीति नियम निर्माणदेखि विकास निर्माणका बारेमा कुरा राखेका छन्। उनले आफ्नो मुख्य जिम्मेवारी, नीति नियम, कानुनमार्फत् जनतालाई सुखी र समृद्धि बनाउने भएकाले संसद चलेको अधिकांक समयमा समय लिएर संसदमा बोल्दै गरेका दृश्यहरू पत्रकारहरूमाझ सार्जनिक गरेका छन्।"
"प्रधानमन्त्री प्रचण्डको अपील : मरेपछि खरानी भएर जाने अंग दान गरौं, धेरैले पुनर्जीवन पाउँछन्","काठमाडौं : प्रधानमन्त्री पुष्पकमल दाहाल प्रचण्डले अंग प्रत्यारोपणबारे सकारात्मक दृष्टिकोण बनाई आआफ्नो ठाउँबाट योगदान गर्न अपील गरेका छन्। शनिबार बिहान काठमाडौंमा शहीद धर्मभक्त राष्ट्रिय प्रत्यारोपण केन्द्र र अंग प्रत्यारोपण समाज नेपालद्वारा आयोजित प्रथम राष्ट्रिय प्रत्यारोपण सम्मेलनमा बोल्दै उनले मृत्युको मुखमा पुगेका बिरामीहरूलाई बचाउने प्रयास गर्न आग्रह गरेका हुन्। मरेपछि खरानी भएर जाने अंगहरू दान गर्दा धेरै मानिसले पुनर्जीवन पाउने उनको भनाई छ। मस्तिष्क मृत्युपछि अंगदान गर्नेसम्बन्धी विषयमा राष्ट्रिय प्रत्यारोपण केन्द्रले गरेको प्रयास सराहनीय छ। मस्तिष्क मृत्युपछि अंगदान गर्न आम सर्वसाधारण हिचकिचाइरहेको देखिन्छ। म स्वयंले पनि अंगदान गर्ने घोषणा यसअघि नै गरेको छु।प्रचण्डले भने,सबै दाजुभाइ दिदीबहिनीहरूमा म आह्वान गर्दछुमरेपछि खरानी भएर जाने अंगहरू दान गर्दा धेरै मानिसले पुनर्जीवन पाउँछन्। मानव हुनुको नाताले कलेजो, मृगौला, मुटु, फोक्सो लगायतका अंग फेल भएर मृत्युको मुखमा पुगेका बिरामीहरूलाई बचाउन प्रयास गर्नु सबै मानवको साझा जिम्मेवारी हो। तसर्थ, अंग प्रत्यारोपणको यस राष्ट्रिय अभियानबारे सकारात्मक दृष्टिकोण बनाई आआफ्नो ठाउँबाट योगदान गर्न सम्पूर्ण नेपालीहरूमा हार्दिक अपील गर्दछु। उनले सम्मेलनका सुझाव र निष्कर्षअनुसार उनले सुधारका निम्ति नेपाल सरकार प्रतिबद्ध रहेको बताए। मानव अंग प्रत्यारोपणका विज्ञ एकै ठाउँ भेला भएर प्रत्यारोपण सम्बन्धी राष्ट्रिय र अन्तर्राष्ट्रिय अनुभव आदानप्रदान एवं प्रत्यारोपणका क्षेत्रमा देखिएका चुनौतीहरू सम्बोधनका दृष्टिले यो सम्मेलन समग्र देशको स्वास्थ्य सेवाका दृष्टिले समेत दूरगामी महत्वको छ। यसका निम्ति नेपाल सरकारको तर्फबाट खुसी व्यक्त गर्दै सबै विद्धान् चिकित्सकहरूमा अभिवादन व्यक्त गर्दछु।उनले भने,सामूहिक छलफल र अन्तरक्रियाका आधारमा सम्मेलनले दिने सुझाव र निकाल्ने निष्कर्ष स्वास्थ्य सेवामा गुणात्मक रूपान्तरणका निम्ति महत्वपूर्ण हुनेछ। तसर्थ, सम्मेलनका सुझाव र निष्कर्षअनुसार यस क्षेत्रमा गर्नुपर्ने सुधारका निम्ति नेपाल सरकार प्रतिवद्ध रहेको जानकारी गराउँछु। उनले दोस्रो प्रधानमन्त्रीत्वकालमा नै राष्ट्रिय अंग प्रत्यारोपण केन्द्रलाई विस्तार गर्न जग्गा उपलब्ध गराउने निर्णय गरेकोले आफ्नो यो कार्यकालमा यससम्बन्धी बाँकी काम टुंगोमा पुर्याउन सरकार प्रतिबद्ध रहेको बताए।"
रुकुमका भूकम्पपीडित पालभित्रै,"रुकुमपश्चिम : गत कात्तिक १७ गते राति जाजरकोटको रामीडाँडा केन्द्रबिन्दु बनाएर भूकम्प गएको दुई महिना पुग्न लाग्यो। तर, अहिलेसम्म रुकुमपश्चिमका हजारौं भूकम्पपीडित त्रिपालमै रात काट्न बाध्य छन्। आफूले पहिलो किस्ताबापतको रकमसमेत पाउन नसकेको स्थानीयको भनाइ छ। सानीभेरी गाउँपालिका३ भलाचौरका भुवन ओलीले आफू पटकपटक बैंक धाउँदा पनि सरकारले दिने भनेको पहिलो किस्ताको रकम नपाएको गुनासो गरे। उनले भने, किस्ताको रकम पाएपछि अस्थायी आवास निर्माण गर्न जस्तापातालगायत आवश्यक सामग्री खरिद गर्न सहज हुने थियो। तर, सरकारले दिने भनेको रु २५ हजार पनि पाउनै मुस्किल छ। रकम नपाउँदा अस्थायी आवास निर्माणमा ढिलाइ भएको उनले बताए। भूकम्पले घर पूरै चिराचिरा परेपछि उनको परिवार त्रिपालमै बस्दै आएको छ। आठबिसकोट१३ हप्माका स्थानीय लक्ष्मण शाहीले चिसोमा त्रिपालमै रात काट्दा बालबच्चाहरूलाई स्वास्थ्यमा विभिन्न समस्या देखिने गरेको बताए। त्रिपालको बसाइले चिसोको समयमा निकै समस्या हुने गरेको छ। कहिलेकाहीँ त त्रिपालबाट शीत चुहिएर कपडा भिजेको हुन्छ। अस्थायी आवास नबन्दा असुरक्षित महसुससमेत हुने गरेको छ, शाहीले भने। पहिलो किस्ताबापतको रकम आफूले प्राप्त गरे पनि अझै अस्थायी आवास निर्माण गर्न एक हप्ता लाग्ने उनको भनाइ छ। संघीय सरकारले अस्थायी आवास निर्माणको लागि रुकुमपश्चिममा ५० करोड रकम पठाएको थियो। उक्त रकम स्थानीय विपद् जोखिम न्यूनीकरण कोषमा पठाएको जिल्ला प्रशासन कार्यालयले जनाएको छ। हालसम्म जिल्ला विपद् व्यवस्थापन कोषबाट जिल्लाका ६ वटै पालिकालाई अस्थायी आवास निर्माण गर्न पहिलो किस्ताबापत रु२५ हजारका दरले १९ हजार ९ सय ३४ लाभग्राहीको लागि रु ४९ करोड ८७ लाख ७५ हजार पठाएको जिल्ला विपद् व्यवस्थापन समितिका संयोजक तथा प्रमुख जिल्ला अधिकारी हरिप्रसाद पन्तले जानकारी दिए। उनका अनुसार स्थानीय तहबाट लाभग्राही स्वीकृत भई प्रमाणीकरण भएका आठबिसकोट नगरपालिकाका ७ हजार, चौरजहारी नगरपालिकाका ६ हजार २ सय ७९, मुसिकोट नगरपालिकामा ५ सय ६६ तथा सानीभेरी गाउँपालिकामा २ हजार ३ सय २१, त्रिवेणी गाउँपालिकामा २ हजार ६८ र बाँफीकोट गाउँपालिकामा १ हजार ६ सय अस्थायी आवास निर्माण गर्न उक्त रकम पठाइएको हो। जिल्लाभर २५ हजारको प्रहरी लागत संकलन भइसकेको छ। लाभग्राहीको विवरण संकलनको काम जारी रहेकाले अझै पाँच हजारभन्दा बढी लाभग्राही थपिन सक्ने जिल्ला प्रशासन कार्यालयको अनुमान छ। बनेनन् अस्थायी आवास रुकुमपश्चिममा २५ हजार लाभग्राहीको नाम संकलन भइसकेको छ। १९ हजार ९ सय ३४ लाभग्राहीको लागि जिल्ला विपद् व्यवस्थापन समितिले पहिलो किस्ताबापतको रु २५ हजारका दरले अस्थायी आवास निर्माण गर्न स्थानीय तहहरूलाई रकमसमेत पठाइसकेको छ। तर हालसम्म १३ हजार ३ सय ८३ लाभग्राहीले मात्र पहिलो किस्ता प्राप्त गरेका छन्। जिल्ला प्रशासन कार्यालयले लाभग्राहीको विवरण संकलन जारी रहेकाले ३० हजारभन्दा बढी हुन सक्ने अनुमान गरेको छ। प्रभावित क्षेत्रमा चिसो जति बढ्दै गयो उत्तिकै रफ्तारमा अस्थायी आवास निर्माण भने हुन सकेका छैनन्। जिल्लामा हालसम्म ४ हजार २ सय ९९ पीडित परिवारका लागि अस्थायी आवास निर्माण गरिएको सम्बन्धित स्थानीय तहहरूले जानकारी दिएका छन्। आठबिसकोट नगरपालिकामा ९ हजार ९ सय ६२ लाभग्राही यकिन भएकोमा २ हजार २ सय ४० मात्र अस्थायी आवास बनेका छन् भने ३ हजार ६ सय ९० निर्माणको चरणमा रहेको निमित्त प्रमुख प्रशासकीय अधिकृत मणिराज शाहले जानकारी दिए। त्यस्तै सानीभेरी गाउँपालिकामा १ हजार ६ सय, चौजहारीमा ८ हजार ३ सय ८३ लाभग्राही यकिन भएकोमा १ सय १८ अस्थायी आवास निर्माण सम्पन्न भएको र १ हजार ५ सय ३३ निर्माणको चरणमा रहको निमित्त प्रमुख प्रशासकीय अधिकृत शेरप्रसाद ढकालले जानकारी दिए। त्यस्तै, त्रिवेणी गाउँपालिकामा २ सय २४ निर्माण सम्पन्न र २ सय ६४ निर्माणको चरणमा रहेको बताइएको छ। बाँफीकोट गाउँपालिकामा १ हजार ७ सय ९३ लाभग्राही रहेकामा १ सय १७ अस्थायी आवास निर्माण भएका छन्। मुसीकोट नगरपालिकामा भने ९ सय लाभग्राही रहेकामा ५९ अस्थायी आवास निर्माण गरिएको नगरपालिकाले जनाएको छ। जिल्ला प्रशासन कार्यालयले अनुमान गरेअनुसार ३० हजार लाभग्राही पहिचान भएमा अझै जिल्लामा २५ हजार अस्थायी आवास निर्माण गर्नुपर्ने देखिन्छ। एउटै मात्र बैंक हुँदा समस्या रुकुमपश्चिमका ६ वटै स्थानीय तहहरूमा पहिलो किस्ताबापत १९ हजार ९ सय ३४ लाभग्राहीलाई रकम स्थानीय तहहरूमा पठाइए पनि बैंक खाता सञ्चालनमा समस्या हुँदा सबै लाभग्राहीले पहिलो किस्ताबापतको रकमसमेत पाउन नसकेको गुनासो गरेका छन्। बैंकमा दुई दिनसम्म लाइन लाग्दा पनि खाता सञ्चालनमा समस्या हुने गरेको लाभग्राहीहरूको गुनासो छ। अझै जिल्ला विपद् व्यवस्थापन कोषबाट स्थानीय तहमा पठाएको पहिलो किस्ताबापतको ९ हजार लाभग्राहीले रकम पाउन सकेका छैनन्। अस्थायी आवास निर्माण गर्नको लागि प्राप्त भएको रकम अपुग भएपछि संघीय सरकारलाई माग गरी पठाएको जिल्ला प्रशासन कार्यालय रुकुमपश्चिमले जनाएको छ।"
झिनामसिना समस्या देखाएर राजतन्त्रको वकालत गर्नु गलत : वर्षमान पुन,"काठमाडौं : नेकपा माओवादी केन्द्रका उपमहासचिव वर्षमान पुनले झिनामसिना समस्या देखाएर राजतन्त्रको वकालत गर्नु गलत रहेको बताएका छन्। गणतन्त्रको विकल्प गणतन्त्र, नेताको विकल्प अझ राम्रो नेता र पार्टीको विकल्प अझ राम्रो पार्टी हुने तर राजतन्त्र हुन नसक्ने उनले ठोकुवा गरे। माओवादी केन्द्रको चन्द्रागिरी नगरपालिका२ मा शनिबार भएको सम्मेलनलाई सम्बोधन गर्दै उनले भने, राजतन्त्रको अन्त्य र संविधान जारी गरेसँगै जनवादी क्रान्ति पूरा भयो। तर, जनताको अवस्थामा सुधार आएको छैन। नेताको आचरण र व्यवहारमा सुधार आएको छैन। तीन जना राष्ट्रपति भए र आचरण र व्यवहारमा प्रश्न उठाउँदै राजासँग दाँज्ने काम भयो। त्यसैले हामीले आचरण र व्यवहार सुधार गर्नुपर्छ। गणतन्त्रको विकल्प राजतन्त्र हुन सक्दैन,' उनले भने। गणतन्त्र प्राप्तीपछि देशमा संघीयता, धर्मनिरपेक्षता, समावेशीता, सामाजिक न्याय जस्ता विषय स्थापित गरेको तर आर्थिक समृद्धिको काम अझै बाँकी रहेको उनको भनाइ छ। 'अध्यक्षज्यु नेतृत्वको वर्तमान सरकारले सामाजिक न्याय, सुशासन, समृद्दिका क्षेत्रमा राम्रो काम गरेको छ। सुनकाण्डविरुद्धको अभियान चलाएको छ। अरुले सुन पास गराइरहेका थिए। माओवादीको सरकारले समात्यो त के नराम्रो भयो?,' उनले प्रश्न गरे। उनले मध्यपहाडी राजमार्ग माओवादीले बनाएको बताए। तर, त्यसलाई पनि एमालेले दाबी गरेको आरोप लगाए। गल्ती नगरे पनि प्रविधिको दुरुपयोग गरेर माओवादीविरुद्ध जनतालाई भ्रम पार्न खोज्नेप्रति सचेत हुनुपर्ने उनको भनाइ छ। 'पुस १० गते अध्यक्ष प्रचण्ड प्रधानमन्त्री भएको एक वर्ष पुग्दैछ। आफ्नो सचिवालय, मन्त्री, सल्लाहाकार फेर्छु तर पछि हट्दिन, देश र जनताको पक्षमा काम गर्छु भन्नुभएको छ। परिणाम निकाल्छु भन्नु भएको छ। पार्टीले उहाँलाई साथ दिएको छ,' उनले भने।"
बालेनको निर्णयपश्चात दबाबमा अन्य पालिका : बुढानीलकण्ठले पनि निकाल्यो विद्यालयलाई सूचना,"काठमाडौं : काठमाडौं महानगरपालिकाले विद्यालय पोसाकबाहेक अन्य पोसाक किन्न विद्यार्थीलाई बाध्य नपार्न सूचना जारी गरेपछि अन्य पालिकालाई पनि दबाब बढेको छ। काठमाडौं उपत्यका लगायत शहरी क्षेत्रका विद्यालयमा चाडपर्व नै पिच्छे अनिवार्य रुपमा पोसाक किन्न अभिभावकलाई विद्यालयले पत्र पठाउने गरेका छन्। जसले गर्दा आर्थिक अवस्था कमजोर भएका अभिभावक विद्यालयप्रति असन्तुष्ट व्यक्त गर्दै आएका थिए। सोहि विषयलाई लिएर काठमाडौं महानगरपालिकाले शुक्रबार विद्यालयलाई परिपत्र जारी गर्दै अटेरी गरी पोसाक किन्न लगाएको पाइएमा कारवाही गरिने महानगरले चेतावनी दिएको छ। उक्त सूचना निकालेसँगै काठमाडौं जिल्ला कै बूढानीलकण्ठ नगरपालिकाले पनि नियमित विद्यालय पोसाकबाहेकको पोसाक किन्न बाध्य नपार्न विद्यालयलाई सूचित गरेको छ। बुढानीलकण्ठ नगरपालिकाभित्र संचालित केही विद्यालयले विभिन्न चाडपर्वका नाममा विद्यार्थीलाई नियमित विद्यालय पोसाकभन्दा फरक पोसाक किन्न लगाइएको भन्ने गुनासो यस नगरपालिकामा प्राप्त भएकाले तोकिएको विद्यालय पोसाकबाहेक अन्य पोसाक किन्न विद्यार्थीलाई बाध्य नगर्न सबै विद्यालयलाई अनुरोध गरिन्छ । बुढानीलकण्ठ नगरपालिकाले जारी गरेको सूचनामा भनिएको छ,कोही कसैले यस परिपत्र विपरीत कार्य गरेको पाइएमा प्रचलित कानुनबमोजिम भई जाने व्यहोरा समेत जानकारीका लागि अनुरोध छ।"
सिद्धान्त र वादको लडाईंले भाडामा मलामी खोज्नपर्ने अवस्था भयो : लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले अब जिन्दावाद र मूर्दावादले मुलुकलाई निकास दिन नसक्ने बताएका छन्। शनिबार बिहान कास्कीमा गण्डकी प्रदेश कार्यालयको उद्घाटन गर्दै उनले सिद्धान्त र वादको लडाईंले मलामी पाउनका लागि भाडामा मान्छे ल्याउनुपर्ने अवस्था सिर्जना भएको उल्लेख हुन्। उनले देशमा कसैले भविश्य देख्न नसकेको बाहिरिनेक्रम जारी रहेको भन्दै चिन्ता व्यक्त गरे। उनले भने,कुनै समय थियो जसले ठूलो स्वरले जिन्दावाद र मूर्दावाद भन्न सक्यो त्यति ठूलो नेता बन्थ्यो। तर अहिले जिन्दावाद र मूर्दावाद युग रहेन। अब कसले राम्रो नीति बनाउन सक्छ, त्यो नेता बन्ने युग आएको छ। पूर्वउपप्रधान एवम् गृहमन्त्री लामिछानेले भ्रष्टाचारको अन्य नगरेसम्म मुलुकको विकास हुन नसक्ने धारणा राखे। उनले भ्रष्टाचारको फाइल खोल्दा एक पानामा आफ्ना मान्छे देखेपछि फाइल बन्द गर्ने सरकारबाट सुशासनको आशा गर्न नसकिने स्पष्ट पारे। लामिछानेले राजनीतिले नेता उत्पादन गर्ने कारखाना मात्र बनेको बताए। उनले चप्पल जुत्ता लगाउने महलमा बस्ने भए र महलमा बस्ने व्यापारी सडकमा आउने अवस्था कसरी भयो सोच्नुपर्ने अवस्था आएको बताए। लामिछानेले कुनै व्यवसाय र जागिर नखाएका नेताले कसरी घरघडेरी जोडे भन्नेबारे उनीहरुलाई प्रश्न गर्नुपर्ने बताए। उनले एउटा पदमा दुई कार्यकालभन्दा बढी बस्न नहुने र रास्वपाले पार्टीभित्र पनि नदिने उनको भनाई छ।"
देउवापछिको वरीयतामा खड्का कि कोइराला ?,"काठमाडौं : मंसिर १६ गते कांग्रेसको लुम्बिनी प्रदेश सम्मेलन भयो। पार्टी सभापति शेरबहादुर देउवा, नेता डा शेखर कोइराला, महामन्त्रीद्वय गगन थापा र विश्वप्रकाश शर्मालगायतका अधिकांश नेता सम्मेलनमा उपस्थित भए। तर, उपसभापति पूर्णबहादुर खड्का सम्मेलनमै गएनन्। बुधबार पार्टीको मधेस प्रदेश सम्मेलनमा फरक दृश्य देखियो। उपसभापति खड्का सम्मेलनमा देखिए, कोइराला गएनन्। सत्तासीन कांग्रेसमा पार्टी सभापति शेरबहादुर देउवापछिको दोस्रो वरीयतामा को हुने भन्ने विवाद चर्किंदै गएको छ। १४औं महाधिवेशनमा देउवासँग चुनाव लडेका डा कोइराला वरीयतामा माथि कि महाधिवेशनबाट निर्वाचित उपसभापति खड्का भन्ने विवादले कांग्रेसमा रडाको मच्चिँदै गएको छ। वरीयता विवादकै कारण डा कोइराला उपस्थित हुने कार्यक्रममा उपसभापति खड्का नजाने, खड्का उपस्थित हुने कार्यक्रममा कोइराला अनुपस्थित हुने क्रम चलेको छ। १४औं महाधिवेशनमा निर्वाचित भएपछि पार्टीले उपसभापति खड्कालाई दोस्रो वरीयतामा राख्ने गरेको छ। तर, संस्थापन इतर पक्ष भने वरीयतामा कोइराला माथि हुनुपर्ने अडान राख्दै आएको छ। उपसभापति खड्काले पनि यस्ता कार्यक्रममा आफ्नो मर्यादा दोस्रो नहुने भए उपस्थित नै नहुने अडान लिने गरेको उनी निकट नेताहरू बताउँछन्। लुम्बिनी प्रदेश समितिका लागि खड्कालाई औपचारिक पत्र नै पठाइए पनि वरीयताकै कारण खड्का अनुपस्थित भएको नेताहरू बताउँछन्। पार्टीको लुम्बिनी प्रदेश उपसभापति भुवन श्रेष्ठले खड्कालाई आफूले नै आमन्त्रणपत्र बुझाएको जानकारी दिए। प्रदेश सभापति अमरसिंह पुनका अनुसार निर्वाचित मर्यादाक्रमअनुसार राख्ने भएमात्रै कार्यक्रममा आउँछु भन्ने जवाफ खड्काले दिएको बताए। केन्द्रीय सदस्य रामहरि खतिवडा पार्टीको विधानअनुसार सभापतिपछिको मर्यादाक्रममा उपसभापति हुने तर्क गर्छन्। अहिलेका सभापति (शेरबहादुर देउवा)ले पनि विगतमा सभापतिको चुनाव हार्नु भएको थियो, खतिवडाले भने, त्यसबेला उहाँले वरिष्ठ नेताको पद माग्नु भएको थियो र ? चुनावमा हारिसकेपछि वरीयता खोज्नु राम्रो होइन। कार्यकारी पार्टी सभापति बनिसकेका कारणमात्रै विगतमा रामचन्द्र पौडेललाई वरिष्ठ नेताको पद दिइएको खतिवडाको तर्क थियो। गण्डकी प्रदेश सम्मेलनमा भने शेखरलाई दोस्रो वरीयतामै राखिएको थियो। गण्डकी कांग्रेस सभापति शुक्रराज शर्मा कोइराला निकट हुन्। गएको सोमबार नुवाकोट कांग्रेसले जिल्ला सम्मेलन गर्दा सभापति देउवापछिको वरीयतामा कोइरालालाई राखेका थिए। देउवा प्रमुख अतिथि थिए। बागमती प्रदेशसभामा खड्कालाई दोस्रो वरीयता कांग्रेसको बागमती प्रदेश समितिको पहिलो सम्मेलन शनिबार हुँदैछ। कार्यक्रममा देउवापछि उपसभापति खड्कालाई दोस्रो वरीयतामा राख्ने तयारी भइरहेको छ। बागमती प्रदेश समितिका सभापति इन्द्रबहादुर बानियाँले भने, हाम्रो पार्टीमा अहिले वरिष्ठ नेता यो भनेर माइन्युट गरिएको छैन। त्यसैले माइन्युट नगरेको विषयमा टेन्सन नगरौं। पार्टीको वेभसाइटमा मर्यादाक्रम निर्धारण गरिएको छ। त्यही प्रक्रियाअनुसार अघि बढ्छौं। बागमती प्रदेश सम्मेलनमा कोइरालालाई कार्यक्रममै बोलाइएको छैन। कोइरालाका स्वकीय सचिव दिनेश थपलियाले भने, बागमती प्रदेश सम्मेलनको विषयमा कुनै जानकारी छैन। निमन्त्रणा छैन। हामी विराटनगरमा छौं, उनले भने। उपसभापति खड्का भने कार्यक्रममा सहभागी हुने प्रदेश सभापति बानियाँले जानकारी दिए। पार्टीको वेभसाइटमा भएको पदाधिकारीको मर्यादाक्रममा उपसभापति खड्का दोस्रो नम्बरमा छन्। कोइराला २५ औं नम्बरमा छन्। महाधिवेशनलगत्तै बसेको पहिलो बैठकमै वरीयतालाई लिएर विवाद भएको थियो। कोइरालाले महाधिवेशनमा आएको मतले नै वरीयता निर्धारण गरिसकेको तर्क गर्दै आएका छन। १४औं महाधिवेशनमा कांग्रेसका १ सय ३४ केन्द्रीय सदस्य निर्वाचित भएका थिए। बाँकी ३३ जनालाई सभापतिले मनोनीत गर्ने विधानको व्यवस्था थियो। साथै सभापतिमा पराजित स्वतः केन्द्रीय सदस्य हुने विधानकै व्यवस्था छ। मधेस प्रदेश सम्मेलनमा छरपष्टै बिहीबार भएको कांग्रेसको मधेस प्रदेश सम्मेलनमा वरीयताको विवाद छरपष्टै भयो कोइराला पक्षीय नेताहरूले सम्मेलन बहिष्कार गरे। अर्का नेता विमलेन्द्र निधिले आसनग्रहण गर्न मानेनन्। पूर्वउपसभापति निधिलाई मञ्चमा आसनग्रहणका लागि पटकपटक बोलाइएको थियो। तर, उनी गएनन्। आसनग्रहणको मर्यादा क्रमबाट उनी पनि असन्तुष्ट देखिन्थे। मधेस प्रदेश सम्मेलनको अघिल्लो दिनमा कांग्रेसका आठ नेताले सभापति देउवालाई पत्र पठाउँदै कोइरालालाई दोस्रो वरीयता दिन माग गरेका थिए। कांग्रेस विधानमा वरिष्ठ नेताको पदको व्यवस्था छैन। सभापतिमा पराजित नेतालाई वरिष्ठ नेताका रूपमा यदाकदा कांग्रेसले समेट्दै आएको छ।"
हारजितलाई स्वभाविकरूपमा लिएर पार्टीलाई एकताबद्ध बनाऔं : देउवा,"काठमाडौं : नेपाली कांग्रेसका सभापति शेरबहादुर देउवाले मुलुकको परिवर्तन स्थापित गर्न कांग्रेस बलियो भएर अघि बढ्नुपर्ने बताएका छन्। कांग्रेस बागमती प्रदेशको पहिलो सम्मेलनलाई शनिबार काठमाडौंमा सम्बोधन गर्दै सभापति देउवाले कांग्रेसको नेतृत्वदायी भूमिकामा मुलुकमा समावेशी समानुपातिक लोकतान्त्रिक व्यवस्था स्थापित गरिएको भन्दै परिवर्तन स्थापित गर्न कांग्रेस बलियो भएर अघि बढ्नुपर्ने बताए। उनले पार्टीभित्र पूर्णरूपमा मेलमिलाप हुन नसकेको भन्दै जित र हारलाई स्वाभाविकरूपमा लिँदै पार्टीलाई एकताबद्ध गर्नुपर्ने बताए। अहिलको निर्वाचन प्रणालीमा कसैको पनि बहुमत नआए पनि जनताले कांग्रेसलाई पहिलो पार्टी बनाएको भन्दै सभापति देउवाले यसमा नेता तथा कार्यकर्ताको पनि ठूलो योगदान रहेको स्पष्ट पारे। त्यस्तै कांग्रेस उपसभापति एवं कानुनमन्त्री धनराज गुरुङले प्रदेशलाई अधिकारसम्पन्न बनाउन संघीय सरकारले छिट्टै आवश्यक कानुन ल्याउने बताए। निजामती ऐन, प्रहरी ऐन र शिक्षा ऐन ल्याउने तयारी भइरहेको भन्दै उनले तत्काल संसदको अधिवेशन बस्न नसके अध्यादेशमार्फत् भए पनि आवश्यक कानुन ल्याउने बताए। त्यस्तै कांग्रेसका महामन्त्री विश्वप्रकाश शर्माले सवै प्रदेशका सम्मेलनमा कानुन अभावको गुनासो सुनिएको भन्दै कांग्रेस महासमिति बैठकसम्म पनि प्रदेशलाई अधिकारसम्पन्न बनाउने कानुन नल्याए सिंहदरबार घेर्ने चेतावनी दिए। उनले प्रदेशलाई बलियो बनाएमात्रै संघीयता बलियो हुने धारणा राखे। त्यस्तै कांग्रेस प्रदेश सभापतिहरूले पार्टीको भावनालाई समेट्दै पार्टी अघि बढ्नुपर्नेमा जोड दिएका थिए।"
डेढ वर्षभित्र सिंगो नेपाल उज्यालो बनाउँछौं : प्रधानमन्त्री,"काठमाडौं : प्रधानमन्त्री पुष्पकमल दाहालले आफ्नो दोस्रो कार्यकालमा काठमाडौं उपत्यकामा लोडसेडिङको अन्त्य भएको भन्दै तेस्रो कार्यकालमा सिंगो देश उज्यालो बनाउने गरी योजना बनेको बताएका छन्। शनिबार माओवादी केन्द्रको बुढानिलकण्ठको नगर सम्मेलन उद्घाटन गर्दै प्रधानमन्त्री दाहालले माओवादीले आफ्नो पालामा निकै राम्रो काम गर्ने गरेको भए पनि जसचाहिँ अरुहरूले लिएको बताए। 'देशमा विकास र समृद्धिका जति काम भएका छन्, तीमध्ये मुख्य कामहरू हाम्रै पालामा भएका छन्। मैले तीनपटक सरकारको नेतृत्व गर्दा केही रणनीतिक महत्वका काम गरेको छु। तर, हामीले आफूले गरेका कामको जस लिन सकिरहेका छैनौं। विरोधीले पीठो बेचिरहेका छन्, हामी चामल बेच्न पनि सकेनौं,' उनले भने। प्रधानमन्त्रीले आफ्नो तीनवटै कार्यकालमा महत्वपूर्ण कामहरू भए पनि त्यसको स्वामित्व लिन नसकिएको बताए। 'पहिलो कार्यकालमा गरिब किसानको एक लाखसम्मको ब्याज र तीस हजारसम्मको साँवा नै मिनाहा गरियो। पूर्वपश्चिम, उत्तरदक्षिण परियोजनाहरू अगाडि सारियो। विकासका ठूलठूला आयोजनाहरु सञ्चालनमा आए। प्रत्येक गाविसमा सहकारी निर्माण गरियो। दोस्रो कार्यकालमा उपत्यकामा लोडसेडिङको अन्त्य गरियो। अबको डेढ वर्षमा सिंगो देश नै उज्यालो हुने गरी काम गर्ने बताए। सम्मेलनमा प्रधानमन्त्रीले तीन महिने अभियानले जनआधारमा सुदृढ हुँदै गएको भन्दै फागुनमा विधान अधिवेशन गरेर पार्टीमा नयाँ ढंगले विचार संश्लेषण गरिने जानकारी दिए।"
एकीकृत समाजवादीको सचिवालय बैठकमा विधान संशोधनबारे छलफल,"काठमाडौं : नेकपा एकीकृत समाजवादीको सचिवालय बैठकले सुझावहरूलाई समेटेर विधान संशोधन प्रस्तावलाई केन्द्रीय कमिटी बैठकमा पेस गर्ने निर्णय गरेको छ। पार्टी कार्यालय आलोकनगरमा शनिबार बसेको समाजवादीको सचिवालय बैठकले पार्टीको विधान संशोधन कार्यसमितिले पेस गरेको विधान संशोधन प्रस्तावमाथि आएका सुझाव तथा संसोधनहरूसमेत समावेश गरेर ११, १२ र १३ गते बस्ने केन्द्रीय कमिटीमा पेस गर्ने निर्णय गरिएको प्रचार विभाग प्रमुख जगन्नाथ खतिवडाले जानकारी दिए। समाजवादीले आगामी जेठ ३ देखि ७ गतेसम्म काठमाडौंमा हुने महाधिवेशनका क्रममा विधान संशोधनका लागि पार्टीका संगठन विभाग प्रमुख वेदुराम भुसाल संयोजकत्वमा समिति गठन गरेको थियो। समितिले तयार पारेको प्रस्ताव केन्द्रीय कमिटी, राष्ट्रिय सम्मेलन हुँदै महाधिवेशनमा पेश गर्ने समाजवादीको तयारी छ। बैठकले ९ र १० गते बस्ने भनिएको स्थायी कमिटी र पोलिट्व्युरो बैठकलाई स्थगीत गर्दै उक्त बैठकलाई केन्द्रीय कमिटी बैठकमा नै समायोजन गर्ने निर्णय गरिएको उनले जानकारी दिए। त्यस्तै सचिवालय बैठकले विभिन्न प्रकारका नसर्ने रोगहरूले आक्रान्त गराईरहको अवस्थामा एकीकृत समाजवादीले पार्टीका नेता तथा कार्यकर्ताहरूलाई जिवनपर्यन्त गरिने अंगदान गर्न सावर्जनिक आह्वान गर्ने निर्णय गरिएको खतिवडाले बताए।"
पाहुनाको पर्खाइमा मांग्री गाउँ,"मुगु : जिल्लाको मुगुम कार्मारोङ गाउँपालिका८ माँग्री गाउँमा पाँच वर्षअघि स्थापना गरिएको सामुदायिक होमस्टे प्रचारप्रसारका अभावमा ओझेलमा परेको छ। प्रचारप्रसारको अभावमा होमस्टे ओझेलमा परेको हो। गाउँमा पर्यटक भित्र्याउने उद्देश्यले होमस्टे निर्माण गरिएको थियो। २०७५ सालमा यहाँ होमस्टे स्थापना गरिएको हो। यहाँ १ सय ७३ घरधुरीको बसोबास रहेको छ। जसमध्ये २५ घरधुरीले सामुदायिक होमस्टे सञ्चालन गरेका छन्। तर, होमस्टे स्थापना भएको लामो समयसम्म पर्यटकको आगमन नहुँदा २४ वटा होमस्टे अहिले बन्द भएका छन्। हाल एउटा मात्र होमस्टे सञ्चालनमा रहेको स्थानीय सोनाम छिरिङ लामाले बताए। प्रदेश तथा स्थानीय सरकारले होमस्टे प्रवर्द्धनका कार्यक्रम नल्याउँदा व्यवसाय सञ्चालन गर्न समस्या भएको होमस्टे सञ्चालक सोनाम ग्यालजेन लामाले बताए। उनका अनुसार सदरमुकाम गमगढीबाट पैदलयात्राबाट चार घण्टामा मांग्र गाउँ पुग्न सकिन्छ। सवारी साधनको प्रयोग गरेर जाँदा भने एक घण्टा लाग्छ। यहाँ आएपछि लामा समुदायको परम्परागत कला संस्कृति, गुम्बा र परम्परागत शैलीका घरहरू देख्न सकिने उनको भनाइ छ। यस गाउँमा लामा समुदायको मात्र बसोबास छ। २०७५ सालमा एक गैरसरकारी संस्थाले पाँच दिनको तालिम सञ्चालन गरेपछि होमस्टे सञ्चालनमा आएको थियो। प्रचारप्रसारको अभावले होमस्टे सञ्चालक पुरानै अवस्थामा फर्किएका बुद्ध नमुना माविका प्रधानाध्यापक लग्नसिंह सेजुवालले बताए। होमस्टे सञ्चालक कार्मा पुटिक लामाका अनुसार तालिम पश्चात समिति निर्माण गरेर गाउँपालिकामा दर्ता समेत गरिएको थियो। केही महिना आलोपालो प्रणालीमा होमस्टे सञ्चालन गरिएको उनले बताइन्। गाउँपालिकाले चालु आर्थिक वर्षको नीति तथा कार्यक्रममा होमस्टे प्रवर्द्धन समेटिएको भएपनि पालिकाले सहयोग नगरेको वडाध्यक्ष पेमा टुण्डल लामाले बताए।"
स्थानीय व्यापार प्रवर्द्धन गर्न महोत्सव,"गुलरिया : बर्दियाको गुलरियामा प्रादेशिक कृषि, पर्यटन तथा औद्योगिक व्यापार महोत्सव सुरु भएको छ। स्थानीय व्यापार प्रवर्द्धन गर्ने उद्देश्यले महोत्सव सञ्चालन गरिएको हो। समृद्ध बर्दियाको प्रमुख आधार कृषि, पर्यटन, उद्योग, संस्कृति र पूर्वाधारको नारासहित उद्योग वाणिज्य संघ गुलरियाको प्रायोजनमा सुरु गरिएको महोत्सव लुम्बिनी प्रदेशका मुख्यमन्त्री डिल्लीबहादुर चौधरीले बेलुन उडाएर शुभारम्भ गरे। नेपाल उद्योग वाणिज्य महासंघ काठमाडौं र लुम्बिनी प्रदेश लगायत एक दर्जन निकायहरूको आयोजनामा भइरहेको व्यापार महोत्सवमा १ लाख दर्शक भित्र्याएर ५ करोड बराबरको कारोबार गर्ने लक्ष्य लिइएको उद्योग वाणिज्य संघ बर्दिया गुलरियाका अध्यक्ष देवेन्द्र पाण्डेले बताए। प्रत्येक वर्ष गुलरियामा व्यापार महोत्सव हुँदै आए पनि कोभिड महामारीपछि पहिलो पटक महोत्सव गरिँदै गरिएको हो। महोत्सवमा प्रादेशिक डान्स आइडल प्रतियोगिता, घरेलु उत्पादन, दैनिक उपभोग्य सामग्री, ख्यातिप्राप्त राष्ट्रिय तथा स्थानीय कलाकारको बेजोड प्रस्तुति, मनोरञ्जनसहितको बाल उद्यान, कृषि उत्पादन तथा जडिबुटी, हस्तकला, स्थानीय थारू तथा विभिन्न जातजातिका परिकार तथा संस्कृति, गार्मेन्ट, जुत्ता, गलैँचा, पश्मिना लगायत कृषि यन्त्र उपकरण महोत्सवका मुख्य आकर्षक हुन्। महोत्सवमा ५९ लाख ३० हजार रुपैयाँ खर्च लाग्ने तथा ९ लाख ७० हजार बचत हुने अनुमान आयोजकको छ। महोत्सव १६ गतेसम्म सञ्चालन हुने छ।"
भद्रपुरमा आगलागी हुँदा करिब १४ लाख रुपैयाँ बराबरको क्षति,"झापा : भद्रपुरमा आगलागी हुँदा करिब १४ लाख रुपैयाँ बराबरको क्षति भएको छ। भद्रपुर नगरपालिका८ स्थित मेची क्याम्पस नजिकै बस्ने चूडामणि उप्रेतीको घरको माथिल्लो तलमा शनिबार दिउँसो आगलागी भएको जिल्ला प्रहरी कार्यालय झापाले जनाएको छ। उप्रेतीले घरको माथिल्लो तलामा पानीको ट्यांकी राख्नलाई फलामको रड वेल्डिङ गर्ने क्रममा आगोको झिल्को लागेर निर्माणाधीन प्यानलको फर्मबाट बनेको दुईवटा कोठा जलेर नष्ट भएको छ। घरमा लागेको आगो भद्रपुर नगरपालिकाको दमकल, प्रहरी र स्थानीयबासीको सहयोगमा आधा घण्टाभित्र नियन्त्रणमा लिएको प्रहरीले जनाएको छ। त्यस्तै भद्रपुर६ स्थित खुश्वु टी स्टेट नजिकै खेतमा रहेको परालको कुन्यूमा समेत आगलागी भएको छ। शनिबार दिउँसो १ बजेबाट लागेको आगो भद्रपुर र मेचीनगरको दमकलले नियन्त्रण लिएको जनाइएको छ।"
३५ वर्षदेखि फरार अभियुक्त पक्राउ,नुवाकोट : ३५ वर्षदेखि फरार अभियुक्त पक्राउ परेका छन्। पक्राउ पर्नेमा लिखु गाउँपालिका४ चौघडाका ५५ वर्षीय धम्वे राई रहेका छन्। जिल्ला प्रहरी कार्यालय नुवाकोटका अनुसार चोरी मुद्दाको फरार उनलाई चौघडाबाट पक्राउ गरिएको हो। फरार अभियुक्त खोजी अभियानअन्तर्गत झ्याल फोरेर चोरी गरेको मुद्दामा दोषी रहेकोमा उनलाई पक्राउ गरिएको प्रहरी नायव उपरीक्षक खगेन्द्रबहादुर खड्काले जानकारी दिए। खड्काका अनुसार उनलाई २०४५ भदौ ३० गते जिल्ला अदालत नुवाकोटले १ महिना १५ दिन कैद र ५७ हजार ८ सय १७ रुपैयाँ ५० पैसा जरिवाना गरेको फैसला गरेको थियो।
अंग्रेजी नयाँ वर्षमा भेडेटारमा फुड फेस्टिबल,"धनकुटा : पर्यटकीयस्थल भेडेटारमा अंग्रेजी नयाँ वर्ष सन् २०२४ का अवसरमा फुड फेस्टिबल आयोजना हुने भएको छ। आयोजक होटल एशोसिएसन भेडेटारले शनिबार पत्रकार सम्मेलनमार्फत आगामी पौष १५ देखि १७ गतेसम्म फुड फेस्टिबल हुने जानकारी दिएको हो। होटल एसोसिएसन भेडेटारले हरेक वर्ष फेस्टिबलको आयोजना गर्दै आइरहेको छ। यस वर्ष आयोजना हुने फेस्टिबल ११ औं संस्करणको हो। फेस्टिबलमा स्थानीय खानाका परिकार, स्थानीय अर्गानिक खेतीबाट उत्पादित तरकारी तथा फलफूलको प्रदर्शनी, हस्तकला, कृषि तथा घरेलु सामग्रीहरू प्रदर्शनीमा राखिने अध्यक्ष तुमराज लिम्बुले बताए। उनका अनुसार २५ वटा स्टल रहने छ। फेस्टिबल अवधिभर १ करोड रुपैयाँ बराबरको आर्थिक कारोबार तथा ३० हजारसम्म बाह्य तथा आन्तरिक पर्यटक घुम्न आउने अनुमान गरिएको सचिव लालबहादुर श्रेष्ठको भनाइ छ। साँगुरीगढी गाउँपालिका अध्यक्ष जितेन्द्र राईले भेडेटारमा हरेक वर्ष आयोजना हुँदै आइरहेको फेस्टिबल पर्यटकीय गतिविधि बढाउने माध्यम भएको बताए। फेस्टिबल सञ्चालन गर्नका लागि २७ लाख ५० हजार रुपैयाँको अनुमानित बजेट विनियोजन गरिएको छ। भेडेटारका होटलहरूमा फेस्टिबल अवधिभर खाना तथा लजमा २० प्रतिशतसम्म छुटको व्यवस्था गरिएको छ। महोत्सवमा आउने पर्यटकहरूलाई सागुरीगढी गाउँपालिकाभित्र रहेको साँगुरीगढी, पाथिभरा मन्दिर, शंखेश्वर महादेवको मन्दिर, नाम्जे, नमस्ते झर्ना, शैलुङडाँडा, आत्म बस्ने घर थुम्की, बौद्धविहार, गुम्बा, ध्वजेडाँडा अजङगको बरको रुख लगायतका ठाउँमा घुमाइने छ। फेस्टिबलको सहआयोजक प्राकृतिक वातावरण स्रोत तथा पर्यैटन भेडेटार (नेष्ट), भेडेटार आमा समुह, सहयोगी साँगुरीगढी गाउँपालिका रहेको छ। त्यस्तै मुख्य प्रायोजक गोर्खा व्रुअरी, सहप्रायोजक नेपाल डिस्टिलरी प्रालि, प्रवर्द्धक नेपाल पर्यटन बोर्ड, एभेन्ट पार्टनर भेडेटार पाथिभरा क्लब र बैंकिङ पार्टनर नबिल बैंक र गुराँस माइक्रो फाइनान्स रहेको छ।"
उखु किसानलाई अनुदानबापत ८० करोड भुक्तानी,"काठमाडौं : कृषि तथा पशुपन्छी विकास मन्त्रालयले उखु किसानलाई अनुदानवापत ८० करोड रुपैयाँ रकम भुक्तानी गरेको छ। गत आर्थिक वर्ष २०७९८० मा किसानलाई भुक्तानी गर्नुपर्ने एक अर्ब ३२ करोड रुपैयाँमध्ये चालु आवमा सो रकम भुक्तानी गरिएको हो। बाँकी ५२ करोड बक्यौता भुक्तानीका लागि मन्त्रिपरिषद्ले रकम थप उपलब्ध गराउन स्वीकृत गरेको छ। उपलब्ध विवरणका आधारमा किसानको खातामा रकम भुक्तानी हुने मन्त्रालयका सहसचिव एवं प्रवक्ता शवनम सिवाकोटीले जानकारी दिए। सरकारले उखु किसानको संरक्षण र कृषि व्यवसाय प्रवर्द्धन गर्न हरेक वर्ष उखुको न्यूनतम खरिद मूल्य तोक्दै आएको छ। चालु आवका लागि उखुको न्यूनतम खरिद मूल्य प्रतिक्विन्टल पाँच सय ६५ र नेपाल सरकारले प्रदान गर्ने प्रति क्विन्टल अनुदान रकम ७० निर्धारण गरिएको छ। विभिन्न उखु उत्पादन हुने जिल्लाका किसानबाट लिइएको उत्पादन लागत विवरण तथा छिमेकी देशमा तोकिएको खरिद मूल्यलाई समेत विश्लेषण गरी तयार गरिएको प्रतिवेदनका आधारमा कृषि विभागले मूल्य निर्धारणका लागि प्रस्ताव गरेको हो। कृषि तथा पशुपन्छी विकास मन्त्रालयको संयोजकत्वमा अर्थ मन्त्रालय, उद्योग, वाणिज्य तथा आपूर्ति मन्त्रालय, राष्ट्रिय किसान आयोग, राष्ट्रिय उखुबाली अनुसन्धान कार्यक्रमका प्रतिनिधि, नेपाल उखु उत्पादन महासंघ, चिनी उत्पादक संघलगायतका सरोकारवालाको सुझाव समेतलाई विश्लेषण गरी प्रतिक्विन्टल उखुको लागत २० प्रतिशत मुनाफा र ढुवानी लागतसमेत गरी प्रतिक्विन्टल न्युनतम खरिद मूल्य पाँच सय ६५ सिफारिस गरिएको थियो।"
मुलुकको विकासका लागि डिजिटल पूर्वाधारमा लगानी बढाउनुपर्छ : सञ्चारमन्त्री,"धनकुटा : सञ्चार तथा सूचना प्रविधि मन्त्रालय रेखा शर्माले मुलुकको तीव्र विकासका लागि डिजिटल पूर्वाधारमा लगानी बढाउनुपर्ने बताएकी छिन्। मध्य पहाडी राजमार्गअन्तर्गत कोसी खण्डअन्तर्गत धनकुटाको हिले एक्सचेन्ज सेन्टरमा सूचना महामार्ग अप्टिकल फाइबर नेटवर्क उद्घाटन गर्दै मन्त्री शर्माले देश विकासका लागि डिजिटलाइजेसन आवश्यक रहेको र डिजिटलाइजेसनका लागि डिजिटल पूर्वाधारको विकास अनिवार्य रहेको बताइन्। जसको कारण सरकारले सूचना प्रविधिको विकास र प्रयोगलाई उच्च प्राथमिकतामा राखेको मन्त्री शर्माको भनाइ छ। 'सूचना प्रविधिको आधारभूत पूर्वाधार दूरसञ्चार नै हो। यसमा पनि अझ अप्टिकल फाइबरमा आधारित फाइबर टु द होम सेवा विस्तारलाई जोड दिएको हो,' उनले भनिन्। उनले नेपाल दूरसञ्चार प्राधिकरणसँग भएको सम्झौताअनुसार कार्य सम्पन्न गरी सेवा सञ्चालन गरेकोमा नेपाल टेलिकमलाई धन्यवाद दिएकी थिइन्। उनले दूरसञ्चार र सूचना प्रविधिको क्षेत्रमा यो निकै ठूलो उपलब्धि भएको बताइन्। यो वर्षमा मात्रै सरकारले ताप्लेजुङ, बझाङ, बाजुरा, रुकुमपश्चिम, जुम्ला र कालीकोटमा सेवा विस्तार गरेर (एफटिटिएच पुगेका जिल्लाको संख्या ७३ पुर्याइएको बताइन्। मध्यपहाडी लोकमार्ग आफैंमा गणतन्त्र नेपालको उपहार बताउँदै उनले कूल १८७९ किलोमिटर लामो यो राजमार्गले मध्यपहाडका २६ जिल्ला जोड्दै करिब ५० लाख जनताहरूलाई प्रत्यक्ष यातायातबाट लाभान्वित हुने बताइन्। उनले पाँचथर जिल्लाको चियो भञ्ज्यांगदेखि पश्चिममा बैतडी जिल्लाको झूलाघाटसम्म जोड्ने यो सडक राजनीतिक परिवर्तनसँग जोडिएको बताइन्। शान्ति प्रक्रियापछि तत्कालीन नेकपा माओवादी पहिलोपटक सरकारमा गएपछि आर्थिक वर्ष २०६४०६५ देखि यो रूपान्तरणकारी योजनाका रूपमा अघि बढेको थियो उनको भनाइ छ। उनले सडकसँगै विद्युत, दूरसञ्चार, खानेपानीलगायतका अत्यावश्यकीय पूर्वाधार निर्माण गरेर मात्रै भौतिक विकासलाई पूर्णता दिन सकिने बताइन्। उनले मध्यपहाडी राजमार्गलाइ लक्षित गरेर निर्माण गरी सञ्चालनमा ल्याइएको यो सूचना महामार्गले मध्यपहाडी राजमार्ग परियोजनालाई पूर्णता दिँदै मध्यपहाडी क्षेत्रका बासिन्दालाई दूरसञ्चारको मूल प्रवाहमा जोड्ने सरकारले विश्वास लिएको उनको भनाइ छ। मन्त्री शर्माले नेपाल टेलिकममार्फत प्रारम्भ गरिएको फोरजी सेवा ७३९ स्थानीय तहमा पुर्याइएको बताइन्। देशको कूल ६७ प्रतिशत क्षेत्रमा फोरजी सेवा विस्तार गरिएको र यसलाई शत प्रतिशत क्षेत्रमा विस्तार गर्न आवश्यक रहेको उनको भनाइ छ। नेपाल टेलिकमबाट वितरण भएका सम्पूर्ण सेवाहरूको मर्मत सम्भारलाई थप चुस्त र प्रभावकारी बनाउन बिहान ७ देखि साँझ ७ बजेसम्मको मर्मत सेवा सञ्चालन गर्ने व्यवस्था मिलाइएको कार्यक्रममा जानकारी दिइन्। नेपाल टेलिकमबाट वितरण भएका सम्पूर्ण सेवाहरूलाई नमुना दूरसञ्चार सेवाका रूपमा विकास गर्नका लागि १९ जिल्लालाई छनौट गरी पूर्वाधार विस्तार, सेवाको पहुँच, सेवाको गुणस्तर, मर्मत सम्भार सेवाको वितरण प्रभावकारी बनाउने व्यवस्था मिलाइएको बताउँदै उनले यो प्रदेशका मोरङ, खोटाङ र उदयपुरलाई नमुना जिल्लाका रूपमा राखिएको बताइने। उनले भनिन् नमुना जिल्लाले ती जिल्ला मात्र होइन, आसपासका जिल्लाहरूमा पनि सेवा सुधार गर्न सहयोग पुग्नेछ। दूरसञ्चार क्षेत्रमा देखिने बेथिति र अन्योल हटाउन नीति र प्रशासनिक दुवै खालका काम अघि बढाइएको बताउँदै मन्त्री शर्माले लाइसेन्स खारेज भएका कम्पनीका सम्पत्ति व्यवस्थापन गर्ने कानुन संशोधनदेखि एनसेलको सेयर खरिद बिक्री प्रकरणमा छानबिन गर्न समिति बनाउने लगायतका काम सरकारले गरिरहेको बताइन्। उनले यो वर्ष मात्रै नयाँ फ्रिक्वेन्सी नीति २०८० जारी गरेर नेपालको विकासमा अत्यावश्यकीय र राष्ट्रलाई महत्वपूर्ण योगदान दिने दूरसञ्चार क्षेत्रलाई थप व्यवस्थित गर्ने गरी अघि बढाएको बताइन्। अब जतिसक्दो चाँडो हामी डिजिटलाइजेसनमा जानुपर्छ। त्यसका लागि डिजिटल पूर्वाधार अनिवार्य शर्त हो उनले भनिन् दूरसञ्चार क्षेत्रको विकासले मात्र डिजिटलाइजेसनमा योगदान दिने भएकाले पनि यसलाई बढी प्राथमिकता दिनुपर्ने अवस्था छ मध्यपहाडी लोकमार्ग र आसपासका जिल्ला सदरमुकाम जोड्ने गरी सूचना महामार्ग निर्माण गरिएको हो। कार्यक्रममा दिइएको जानकारी अनुसार मध्यपहाडी लोकमार्ग अन्तर्गत कोसी प्रदेश भित्र कूल ६८३ किलोमिटर दूरीमा सूचना महामार्ग निर्माण गरिएको छ। उक्त कार्यअन्तर्गत हालसम्म १५ हजार किलोमिटर अप्टिकल फाइबर बिछ्याउने कार्य पूरा भएको छ।"
रुखले च्यापेर युवकको मृत्यु,जाजरकोट : अस्थायी आवास निर्माणका लागि रुख काट्ने क्रममा च्यापिएर शनिबार जाजरकोटमा एक जनाको मृत्यु भएको छ। रुखले च्यापेर बारेकोट गाउँपालिका८ लैखमका ३० वर्षीय तप्तबहादुर खत्रीको मृत्यु भएको हो। भूकम्पले घरमा क्षति पुगेपछि त्रिपालमा बस्दै आएको उनको परिवारले अस्थायी आवास निर्माणका लागि पहिलो किस्तावापतको रकम केही दिनअघि बुझेको थियो। गाउँलेसँगै जंगल गएका उनलाई रुख ढाल्ने क्रममा रुखले च्यापेर मृत्यु भएको स्थानीय शिक्षक रत्नबहादुर सिंहले बताए।
गुल्मीमा हराएका व्यक्ति एक महिनापछि मृत फेला,गुल्मी : गुल्मीमा हराइरहेका एक व्यक्ति एक महिनापछि जंगलमा मृत फेला परेका छन्। गत मंसिर १ गतेदेखि सम्पर्कविहीन भएका रेसुंगा नगरपालिका७ का ६२ वर्षीय चेतमान चुँदारा जंगलमा मृत फेला परेको जिल्ला प्रहरी कार्यालय गुल्मीले जनाएको छ। शनिबार जिल्लाको सदरमुकाम तम्घास नजिकैको अर्जुन डाँडाको जंगलमा शव फेला परेको जिल्ला प्रहरी कार्यालय गुल्मीका प्रहरी नायव उपरीक्षक डिल्लीनारायण पाण्डेले जानकारी दिए। चुँदारा सम्पर्कविहीन भएपछि घरपरिवारले उनको खोजी गरिदिन प्रहरीलाई आग्रह गरेका थिए। चुँदाराले सम्पर्कविहीन हुनुभन्दा पहिले परिवारलाई फोन गरेर आफूलाई नखोज्न भनेका थिए। उनको शव जंगलमा भेटिएसँगै प्रहरी घटनास्थलमा पुगेको छ। शवलाई मुचुल्का गरेर पोष्टमार्टमका लागि गुल्मी अस्पतालमा ल्याउने तयारी भइरहेको छ। घटनाका बारेमा थप अनुसन्धान जारी रहेको जिल्ला प्रहरी कार्यालय गुल्मीले जनाएको छ।
बिर्तामोडमा प्रथम जुत्ताचप्पल व्यापार महोत्सव हुँदै,"झापा : झापाको बिर्तामोडमा प्रथम जुत्ताचप्पल व्यापार महोत्सव हुने भएको छ। स्वदेशी उत्पादन प्रवर्द्धन हाम्रो अभियान भन्ने मूल नाराका साथ यही पुस ९ गतेदेखि एक महिने जुत्ताचप्पल व्यापार महोत्सव आयोजना हुन लागेको हो। नेपाली जुत्ता उद्योगी समूहको सहकार्यमा बिर्तामोड सिटी सेन्टर इन्भेस्टमेन्ट प्रालिद्वारा आयोजना हुने महोत्सवका बारेमा शनिबार पत्रकार सम्मेलनमार्फत जानकारी गराइएको हो। बिर्तामोडस्थित सिटी सेन्टरमा हुने महोत्सवले स्वदेशी उत्पादन प्रयोगका लागि उपभोक्ताको रुचि जगाउने उद्देश्य मुख्य राखिएको आयोजक समितिले जनाएको छ। बिहान ९ बजेदेखि बेलुका ७ बजेसम्म खुला रहने महोत्सवमा नयाँ नयाँ डिजाइनका आकर्षक जुत्ताचप्पल सुपथ मूल्यमा उपलब्ध गराइने रन सुज इन्डष्ट्रिजका रुद्र न्यौपानेले बताए। उनका अनुसार महोत्सवभरि २० देखि ५० प्रतिशतसम्म छुटको व्यवस्था रहने छ। महोत्सवमा नेपालका ८ वटा कम्पनीले उत्पादन गरेका १५ भन्दा बढी ब्रान्डको सहभागिता रहने छ। महोत्सवमा ३ हजारभन्दा बढी मोडल र डिजाइनका जुत्ताहरू उपलब्ध हुनेछ। जसमा उत्पादक कम्पनी र ब्रान्डहरूमा रोयल फटवेयर इण्डष्ट्रिज प्रालिको रोयल शुज, वेश फुटवेयर इन्डष्ट्रिज प्रालिको बीएफ डियर हिल शुज लालीगुराँस फुटवेयर इन्डष्ट्रिज प्रालिको क्रशरीड शुज, शुभकामना फुटवेयरको फस्टवाक शुज, स्मार्ट शुज इन्डष्ट्रिज प्रालिको स्मार्ट शुज, डीजे शुज कम्पनीको डिजे शुज, एक्सन फुटवेयर कम्पनीको टुरिस्ट शुज र रन शुज इन्डष्ट्रिज प्रालिको रन शुज रहने न्यौपाने जानकारी गराए। महोत्सवमा करिब ३ लाखलाई अवलोकन गराउने उद्देश्य राखिएको उनको भनाइ छ। प्रवेश शुल्क नलाग्ने आयोजकले जनाएको छ। आर्थिक मन्दी र बैंकहरूमा देखिएको आर्थिक तरलताका कारण उद्योग तथा व्यवसाय धरायशी भइरहेको यस्तो विषम परिस्थितिमा उद्योगधन्दालाई सकारात्मक बनाउँदै देशको अर्थतन्त्रलाई गतिशील र चलायमान बनाउनका निमित्त पनि यो महोत्सवको आयोजना गरिएको उनले बताए। यो महोत्सव कोशी प्रदेशमै पहिलो र देशभरको सातौँ महोत्सव भएको उनको भनाइ छ।"
नेवारी कला संस्कृति जोगाउन तानसेनमा योमरी महोत्सव,"पाल्पा : नेवारी कला संस्कृति जोगाउन तानसेको टक्सारमा योमरी महोत्सव गरिएको छ। पछिल्लो समय स्थानीय परिकार, भेषभुषा कला संस्कृति परम्परा संस्कार हराउँदै गएको अवस्थामा पहिचान जोगाउँदै इतिहासबारे युवा पुस्तामा जानकारी गराउनका लागि महोत्सव गरिएको हो। तानसेन नगरपालिका र वडा कार्यालयको सहयोगमा मैत्री क्लब टक्सारले टक्सार नेवारी बस्तीमा महोत्सव आयोजना गरिएको हो। नेवारी भाषामा यो भनेको मनपर्ने र मरी भनेको रोटी हो। नेवारीमा सबैभन्दा मनपर्ने रोटीका रूपमा योमरीलाई लिने गरिन्छ। खासगरी नेवारी समुदायमा नयाँ धान भित्राएपछि घरमा भकारी वा धन्सार बनाएर राख्ने मंसिर पूर्णिमाको दिन सोही नयाँ धानको रोटी बनाएर परिवार, आफन्त, इष्टिमत्र लाई बाड्ने भगवानप्रति समर्पित गरी आफू पनि खाने परम्परा रहेको क्लबकी अध्यक्ष मनिता शाक्यले बताइन्। योमरी पूर्णिमाको दिन घर घरमा नाचगान गर्दै योमरी माग्ने चलन रहे पनि अहिले घरमा वर्ष वर्षमा योमरी बनाएर खाना खुवाउने गरेको सुशीला शाक्यले बताइन्। नेवारी समुदायका बुढापाकाले चलन चल्ती संस्कार, विधि परम्पराहरूलाई जोगाउन खोजे पनि युवा पुस्तामा परम्परागत कला संस्कृति रहनसहन भेषभुषा हस्तान्तरण गर्न, एक पुस्ताबाट अर्को पुस्तामा सिक्न र सिकाउन महोत्सव गरिएको प्रचार संयोजक रिलरमान महर्जनले जानकारी दिए।"
पाटेबाघको आक्रमणबाट बालकको मृत्यु,गुलरिया : पाटेबाघको आक्रमणबाट बर्दियामा एक बालकको मृत्यु भएको छ। बाघको आक्रमणबाट घाइते भएका बर्दियाको बारबर्दिया नगरपालिका४ का ११ वर्षीय सुमित थारूको उपचारका क्रममा मृत्यु भएको हो। बबई नदीमा नुहाउन गएको अवस्थामा जिरा सामुदायिक वन नजिकै पाटेबाघले आक्रमण गरी घाइते बनाएको बालकको आरसी मेमोरियल अस्पताल जयनगर बर्दियामा उपचारका क्रममा मृत्यु भएको जिल्ला प्रहरी कार्यालय बर्दियाका प्रहरी नायव उपरीक्षक तुल्सीराम अर्यालले बताए। घटनाका सम्बन्धमा अनुसन्धान भइरहेको प्रहरीले जनाएको छ। घटनाले स्थानीय त्रसित भएका छन्।
स्वास्थ्यको पहुँच कम भएको क्षेत्रमा सेनाको स्वास्थ्य शिविर,"परासी : स्वास्थ्यको पहुँच कम भएका ग्रामीण क्षेत्रलाई लक्षित गरी नेपाली सेनाको गोरखदल गण परासीले शनिबार निःशुल्क स्वास्थ्य शिविर सञ्चालन गरेको छ। देवदह मेडिकल कलेजको सहकार्यमा नवलपरासीको प्रतापपुर गाउँपालिका७ जगन्नाथपुरमा शिविर सञ्चालन गरेको हो। सीमावर्ती ग्रामीण क्षेत्रमा सञ्चालन गरिएको शिविरमा साधारण स्वास्थ्य परीक्षणदेखि नाक, कान, घाँटी परीक्षण, छाला, हाडजोर्नी, आँखा, दाँत, बालरोग, स्त्री तथा प्रसूति रोगलगायत विभिन्न १३ वटा रोगको परीक्षण गरिएको थियो। विभिन्न रोगका १७ जना विशेषज्ञ चिकित्सकसहित ५४ जना स्वास्थ्यकर्मीहरूले शिविरमा स्वास्थ्य परीक्षण गरेका थिए। स्वास्थ्य परीक्षण गराएका सेवाग्राहीहरूलाई निःशुल्क औषधि वितरण गरिएको थियो। शिविरमा करिब ८ लाख बढीको निःशुल्क औषधि वितरणका लागि राखिएको थियो। प्रतापपुरसँगै छिमेकी गाउँपालिकाहरूबाट समेत आएका करिब ३ हजार स्थानीयले शिविरमा स्वास्थ्य परीक्षण गराएको गोरखदल गणका प्रमुख सेनानी ज्ञानकाजी श्रेष्ठले जानकारी दिए। शिविरमा सबैभन्दा बढी जेष्ठ नागरिकहरूको सहभागिता रहेको थियो। स्वास्थ्यको पहुँचकम भएका र विशेषज्ञ चिकित्सकको सेवा पाउनबाट बञ्चित ग्रामीण क्षेत्रका स्थानीयलाई लक्षित गरेर शिविर सञ्चालन गरेको गणका प्रमुख सेनानी श्रेष्ठले बताए।"
रुकुमका भूकम्पपीडित पालभित्रै,"रुकुमपश्चिम : गत कात्तिक १७ गते राति जाजरकोटको रामीडाँडा केन्द्रबिन्दु बनाएर भूकम्प गएको दुई महिना पुग्न लाग्यो। तर, अहिलेसम्म रुकुमपश्चिमका हजारौं भूकम्पपीडित त्रिपालमै रात काट्न बाध्य छन्। आफूले पहिलो किस्ताबापतको रकमसमेत पाउन नसकेको स्थानीयको भनाइ छ। सानीभेरी गाउँपालिका३ भलाचौरका भुवन ओलीले आफू पटकपटक बैंक धाउँदा पनि सरकारले दिने भनेको पहिलो किस्ताको रकम नपाएको गुनासो गरे। उनले भने, किस्ताको रकम पाएपछि अस्थायी आवास निर्माण गर्न जस्तापातालगायत आवश्यक सामग्री खरिद गर्न सहज हुने थियो। तर, सरकारले दिने भनेको रु २५ हजार पनि पाउनै मुस्किल छ। रकम नपाउँदा अस्थायी आवास निर्माणमा ढिलाइ भएको उनले बताए। भूकम्पले घर पूरै चिराचिरा परेपछि उनको परिवार त्रिपालमै बस्दै आएको छ। आठबिसकोट१३ हप्माका स्थानीय लक्ष्मण शाहीले चिसोमा त्रिपालमै रात काट्दा बालबच्चाहरूलाई स्वास्थ्यमा विभिन्न समस्या देखिने गरेको बताए। त्रिपालको बसाइले चिसोको समयमा निकै समस्या हुने गरेको छ। कहिलेकाहीँ त त्रिपालबाट शीत चुहिएर कपडा भिजेको हुन्छ। अस्थायी आवास नबन्दा असुरक्षित महसुससमेत हुने गरेको छ, शाहीले भने। पहिलो किस्ताबापतको रकम आफूले प्राप्त गरे पनि अझै अस्थायी आवास निर्माण गर्न एक हप्ता लाग्ने उनको भनाइ छ। संघीय सरकारले अस्थायी आवास निर्माणको लागि रुकुमपश्चिममा ५० करोड रकम पठाएको थियो। उक्त रकम स्थानीय विपद् जोखिम न्यूनीकरण कोषमा पठाएको जिल्ला प्रशासन कार्यालयले जनाएको छ। हालसम्म जिल्ला विपद् व्यवस्थापन कोषबाट जिल्लाका ६ वटै पालिकालाई अस्थायी आवास निर्माण गर्न पहिलो किस्ताबापत रु२५ हजारका दरले १९ हजार ९ सय ३४ लाभग्राहीको लागि रु ४९ करोड ८७ लाख ७५ हजार पठाएको जिल्ला विपद् व्यवस्थापन समितिका संयोजक तथा प्रमुख जिल्ला अधिकारी हरिप्रसाद पन्तले जानकारी दिए। उनका अनुसार स्थानीय तहबाट लाभग्राही स्वीकृत भई प्रमाणीकरण भएका आठबिसकोट नगरपालिकाका ७ हजार, चौरजहारी नगरपालिकाका ६ हजार २ सय ७९, मुसिकोट नगरपालिकामा ५ सय ६६ तथा सानीभेरी गाउँपालिकामा २ हजार ३ सय २१, त्रिवेणी गाउँपालिकामा २ हजार ६८ र बाँफीकोट गाउँपालिकामा १ हजार ६ सय अस्थायी आवास निर्माण गर्न उक्त रकम पठाइएको हो। जिल्लाभर २५ हजारको प्रहरी लागत संकलन भइसकेको छ। लाभग्राहीको विवरण संकलनको काम जारी रहेकाले अझै पाँच हजारभन्दा बढी लाभग्राही थपिन सक्ने जिल्ला प्रशासन कार्यालयको अनुमान छ। बनेनन् अस्थायी आवास रुकुमपश्चिममा २५ हजार लाभग्राहीको नाम संकलन भइसकेको छ। १९ हजार ९ सय ३४ लाभग्राहीको लागि जिल्ला विपद् व्यवस्थापन समितिले पहिलो किस्ताबापतको रु २५ हजारका दरले अस्थायी आवास निर्माण गर्न स्थानीय तहहरूलाई रकमसमेत पठाइसकेको छ। तर हालसम्म १३ हजार ३ सय ८३ लाभग्राहीले मात्र पहिलो किस्ता प्राप्त गरेका छन्। जिल्ला प्रशासन कार्यालयले लाभग्राहीको विवरण संकलन जारी रहेकाले ३० हजारभन्दा बढी हुन सक्ने अनुमान गरेको छ। प्रभावित क्षेत्रमा चिसो जति बढ्दै गयो उत्तिकै रफ्तारमा अस्थायी आवास निर्माण भने हुन सकेका छैनन्। जिल्लामा हालसम्म ४ हजार २ सय ९९ पीडित परिवारका लागि अस्थायी आवास निर्माण गरिएको सम्बन्धित स्थानीय तहहरूले जानकारी दिएका छन्। आठबिसकोट नगरपालिकामा ९ हजार ९ सय ६२ लाभग्राही यकिन भएकोमा २ हजार २ सय ४० मात्र अस्थायी आवास बनेका छन् भने ३ हजार ६ सय ९० निर्माणको चरणमा रहेको निमित्त प्रमुख प्रशासकीय अधिकृत मणिराज शाहले जानकारी दिए। त्यस्तै सानीभेरी गाउँपालिकामा १ हजार ६ सय, चौजहारीमा ८ हजार ३ सय ८३ लाभग्राही यकिन भएकोमा १ सय १८ अस्थायी आवास निर्माण सम्पन्न भएको र १ हजार ५ सय ३३ निर्माणको चरणमा रहको निमित्त प्रमुख प्रशासकीय अधिकृत शेरप्रसाद ढकालले जानकारी दिए। त्यस्तै, त्रिवेणी गाउँपालिकामा २ सय २४ निर्माण सम्पन्न र २ सय ६४ निर्माणको चरणमा रहेको बताइएको छ। बाँफीकोट गाउँपालिकामा १ हजार ७ सय ९३ लाभग्राही रहेकामा १ सय १७ अस्थायी आवास निर्माण भएका छन्। मुसीकोट नगरपालिकामा भने ९ सय लाभग्राही रहेकामा ५९ अस्थायी आवास निर्माण गरिएको नगरपालिकाले जनाएको छ। जिल्ला प्रशासन कार्यालयले अनुमान गरेअनुसार ३० हजार लाभग्राही पहिचान भएमा अझै जिल्लामा २५ हजार अस्थायी आवास निर्माण गर्नुपर्ने देखिन्छ। एउटै मात्र बैंक हुँदा समस्या रुकुमपश्चिमका ६ वटै स्थानीय तहहरूमा पहिलो किस्ताबापत १९ हजार ९ सय ३४ लाभग्राहीलाई रकम स्थानीय तहहरूमा पठाइए पनि बैंक खाता सञ्चालनमा समस्या हुँदा सबै लाभग्राहीले पहिलो किस्ताबापतको रकमसमेत पाउन नसकेको गुनासो गरेका छन्। बैंकमा दुई दिनसम्म लाइन लाग्दा पनि खाता सञ्चालनमा समस्या हुने गरेको लाभग्राहीहरूको गुनासो छ। अझै जिल्ला विपद् व्यवस्थापन कोषबाट स्थानीय तहमा पठाएको पहिलो किस्ताबापतको ९ हजार लाभग्राहीले रकम पाउन सकेका छैनन्। अस्थायी आवास निर्माण गर्नको लागि प्राप्त भएको रकम अपुग भएपछि संघीय सरकारलाई माग गरी पठाएको जिल्ला प्रशासन कार्यालय रुकुमपश्चिमले जनाएको छ।"
संरक्षण पर्खिरहेको वाल्मीकि आश्रम,"चितवन : ऐतिहासिक तथा धार्मिक महत्त्व बोकेको वाल्मीकि आश्रम संरक्षणको अभावमा बेवारिसे जस्तै बनेको छ। सरकारी बेवास्ताका कारण उक्त क्षेत्रको अवस्था कन्तबिजोग मात्र होइन बेवारिसे जस्तै बनेको हो। चितवनको माडी नगरपालिका१ मा पर्ने यो आश्रममा पुग्न चितवनकै भूमि भएर जान पनि सकिँदैन। चितवन राष्ट्रिय निकुञ्जको जंगल क्षेत्र भएकाले त्यहाँ बाटो छैन। यहाँ पुग्ने अधिकांशले भारतीय भूमि प्रयोग गर्छन्। यो आश्रम ऋषि वाल्मीकिले रामायण रचना गरेको र रामसीताका छोरा लवकुश जन्मेको स्थलका रूपमा रहेको धार्मिक ग्रन्थमा उल्लेख छ। त्रेता युगमा रामले सीतालाई त्याग गरेपछि वाल्मीकि आश्रममै जीवन बिताएको र पछि सीता पातल प्रवेश (धर्तीमुनि विलिन) गरेको स्थानका रूपमा पनि यो स्थल रहेको धार्मिक मान्यता छ। धार्मिक र पर्यटकीय क्षेत्रको ठूलो सम्भावना बोकेको स्थल भए पनि सरकारी उदासीनता र प्रचारप्रसारका कारण यो क्षेत्र ओझेलमा मात्र परेको छैन, यहाँ रहेका रामायणकालीन पुराना सामग्रीहरूसमेत लथालिंग अवस्थामा रहेका छन्। आश्रममा रहेका सामग्रीहरू जंगलभित्र यत्रतत्र छरिएका छन्। सुरक्षाका लागि केही वर्षअघिदेखि सशस्त्र र नेपाल प्रहरीको पोस्ट राखिएको छ। आश्रम क्षेत्रमा रहेका लवकुश जन्मेको स्थल, सीताले प्रयोग गर्ने सिलौटा, लवकुशले घोडा बाँधेको तबेला, विष्णु चक्र, वाल्मीकि ऋषि अन्तध्र्यान भएको स्थल, अठासी हजार ऋषिद्वारा वाल्मीकि ऋषिले हवन गरेको कुण्ड, अमृत कुवा, विष्णु चक्रलगायत रामायणकालीन सामग्रीहरू खुलारूपमा रहेका छन्। पुरातात्त्विक दृष्टिकोणले महत्त्वपूर्ण रहे पनि ती सामग्रीहरूलाई सामान्य तारबार गरेर समेत राखिएको छैन। पुरानो मन्दिरलाई केही वर्षअघि जीर्णोद्धार गरी नयाँ बनाइएको छ। मन्दिरभित्र सीता पाताल प्रवेश गरेको स्थल रहेको छ। पुरातात्त्विक महत्त्व बोकेका सामग्रीको संरक्षण त छैन नै वाल्मीकि आश्रम हो भनेर जानकारी दिनका लागि त्यहाँ कुनै पनि रामायणकालीन व्यक्तिहरूका मूर्तिसमेत छैनन्। खुलारूपमा बेवारिसेजस्तै रहेका सामग्रीलाई हेर्दा त्यहाँ पुग्ने जो कोहीले पनि सरकारको आलोचना गर्ने गरेका छन्। नेपालदेखि भारतका टाढाटाढाबाट आश्रम अवलोकनका लागि आउने गरेका छन्। आश्रम हेर्न जाने पर्यटकहरूका खानेपानीको व्यवस्था, शौचालय, प्रतीक्षालयलगायतका सामान्य सुविधा पनि बनाइएको छैन। आश्रम हेर्न आएका एक भारतीय नागरिकले भने, यति ठूलो धार्मिक महत्त्व बोकेको स्थान हाम्रो देशमा भएको भए सुन जस्तो बनाई दिन्थ्यो। नेपाल सरकारले माल पाएर पनि चाल नपाएजस्तो बेवारिसे छाडेको छ। त्यस्तै पोखराबाट आश्रम पुगेका रमेश रेग्मीले पुराना सामग्री लथालिंग देख्दा उदेक लागेको बताए। अहिलेका प्रधानमन्त्री प्रचण्डकै गृह जिल्लामा रहेको आश्रमको संरक्षण हुन नसक्नु दुःखद् हो, केही गर्न नसके पनि पुराना सामग्रीलाई तारबार गरेर त राख्न सकिन्थ्यो ? उनले भने। यहाँ माघेऔंसी र रामनवमीमा रामायण प्रवचनसहित ठूलो मेला लाग्ने गर्छ। समितिको भरमा आश्रम सरकारले बेवास्ता गरेपछि एक धार्मिक संस्था गठन गरी आश्रमको संरक्षण गरिएको छ। २०५४ सालमा विश्व सनातन धर्म स्थापनार्थ मूल समिति गठन गरी संरक्षण थालिएको हो। समिति गठन भएपछि २०५६ साल चैत ३० गते राम नवमीको अवसर पारेर सीता मन्दिर शिलान्यास गरी धार्मिक विधिअनुसार प्राण प्रतिष्ठान गरिएको थियो। आश्रम सञ्चालनका लागि सरकारी स्तरबाट अहिलेसम्म कुनै सहयोग नपाएको समितिका अध्यक्ष दीपकजंग रायमाझीले बताए। समितिमा रहेका २५ जना सदस्यहरूले मासिक एक हजारका दरले रकम उठाएर आश्रममा रहेका पुजारी र चौकीदारको खर्च व्यहोर्दै आइएको छ। २५ जना सदस्य भए पनि १२ जना जतिको मासिक रकम आउँछ। कहिलेकाहीँ त्योभन्दा पनि कम उठ्छ, रकमका लागि सधैं कति सम्झाइरहनु भनेर अहिले अपुग रकम आफैंले राखेर आश्रममा पठाउने गरेका छौं। अध्यक्ष रायमाझीले भने। रकम अपुग भएपछि आफू, आफ्नी श्रीमती र जेठानले पाउँदै आएको वृद्ध भत्तासमेत आश्रमको खर्चमा लगाउँदै आएको अध्यक्ष रायमाझीले बताए। सरकारसँग पटकपटक यसको संरक्षण गर्न माग गरे पनि सुनुवाइ नभएको उनको गुनासो छ। आश्रम निर्माणका लागि कोभिड अघि भवन विभागबाट आएको ९० लाख रुपैयाँ निकुञ्जले काम गर्न नदिएपछि फिर्ता गएको उनले बताए। अहिले बागमती प्रदेशको सहरी विकासले झोलुंगे पुल हुँदै निकुञ्ज भएर आउने बाटो निर्माणका लागि १५ लाख छुट्ट्याएको छ। तर निकुञ्जले अनुमति नदिँदा काम गर्न सकिएको छैन। अध्यक्ष रायमाझीले भने। आश्रममा भारत उत्तर प्रदेश र बिहारका मुख्यमन्त्रीदेखि उच्च ओहोदाका व्यक्तित्वहरूसमेत आएका छन्। उनीहरूले त्यहाँ आउँदा नेपाल सरकारले वास्ता नगरेको भन्दै चिन्ता गर्ने गरेको अध्यक्ष रायमाझीले बताए। धार्मिक दृष्टिकोणले विश्वकै ऐतिहासिक स्थल रहेकाले यसको संरक्षण र विकास हुन सके विदेशका पर्यटकहरूको आगमनसँगै देशको आर्थिक क्षेत्रमा ठूलो टेवा पुग्ने देखिन्छ। वाल्मीकि आश्रम राष्ट्रिय सम्पत्तिसँगै धर्म धरोहर रहेकाले यसको संरक्षणमा सरकार नै लाग्नुपर्छ, अध्यक्ष रायमाझीले भने। गुरुयोजना कागजमै सीमित वाल्मीकि आश्रमको विकासका लागि समितिले गुरुयोजना बनाइएको छ। तर त्यो भने लागू हुन सकेको छैन। २५ वर्षअघि बनाइएको गुरुयोजना कागजमै सीमित भएको छ। २०५८ सालमा गुरुयोजना बनाइएको हो। त्यसबेला पाँच करोडको गुरुयोजना बनाइएको अध्यक्ष रायमाझीले बताए। गुरुयोजना बनेपश्चात् त्यसलाई कार्यान्वयन गर्नका लागि तत्कालीन राजा वीरेन्द्रदेखि तत्कालीन प्रधानमन्त्रीहरू सूर्यबहादुर थापा, गिरिजाप्रसाद कोइरालालगायत समक्ष पुग्यौं तर कसैले वास्ता गरेनन्। अध्यक्ष रायमाझीले भने। अहिले पनि सरकारका विभिन्न निकायमा गए पनि सुनुवाइ नभएको उनको गुनासो छ। गुरुयोजनामा धर्मशाला, शौचालय निर्माण, चमेना र आवासगृह निर्माण, मूल प्रवेशद्वारमा मण्डल आकारको सिँढी निर्माणलगायतका कार्य समेटिएको छ। त्यस्तै पुस्तकालय, हवन कुण्ड, प्रवचनस्थल, वाल्मीकि ऋषि बसेको मूर्ति निर्माण, लवकुशको जन्मस्थललगायत त्यहाँ रहेका पुरातात्त्विक सामग्रीलाई पर्खाल लगाएर संरक्षण गर्ने कार्य गुरुयोजनामा समेटिएका छन्। एक पटक आश्रमको अवस्थाका बारेमा बुझ्नका लागि सरकार प्रमुखदेखि सरोकारवालाहरूलाई आउन समितिले आग्रह गरेको छ। अहिलेसम्म त्यस क्षेत्रको उत्खनन गरिएको छैन। वाल्मीकि आश्रमलाई उत्खनन गरी पुरातात्त्विक सामग्रीको संरक्षण गर्न र वाल्मीकि आश्रमलाई विश्व सम्पदा सूचीमा सूचीकृत गर्नका लागि पहल गर्न सरकारसँग समितिले माग गरेको छ। भारतीय बाटो भएर जानुपर्ने बाध्यता आफ्नै देशमा रहेको बाल्मीकि आश्रम पुग्नसमेत नेपालीहरूलाई भारतको भूमि भएर जानुपर्ने बाध्यता छ। चारैतिर राष्ट्रिय निकुञ्जको जंगलले घेरेरको आश्रमको दक्षिणतर्फ तम्रभद्र, सोनभद्र नदी र भारतीय जंगल रहेको छ भने पश्चिमतर्फ नारायणी नदी रहेको छ। यहाँ पुग्नका लागि चितवनको नारायणगढ हुँदै पश्चिम नवलपरासीको बर्दघाटदेखि त्रिवेणीधाम पुग्नुपर्छ। आफ्नै देशबाट जानु परे त्रिवेणीधामबाट डुंगाको सहायतामा नारायणी नदी तरेर जानुपर्छ। तर वर्षायाममा नदी बढेपछि डुंगा नचल्दा भारतको बिहार प्रदेशमा पर्ने भैंसालोटनको जंगलहुँदै करिब ५ किलोमिटरको दूरी तय गरेर त्यहाँ पुग्न सकिन्छ। हिउँदमा भने त्रिवेणीबाट डुंगाबाट जान सकिन्छ। डुंगाबाट जाँदा करिब १ घण्टा पैदल हिँड्नुपर्ने भएकाले यहाँ जाने सबैजसो भारतकै भूमि भएर जाने गरेका छन्। आफ्नै देशको धार्मिकस्थलमा पुग्न पनि भारतीय भूमिको प्रयोग गर्नुपर्ने बाध्यता भएपछि नारायणी नदीमा झोलुंगे पुल निर्माण गरिएको छ। दुई वर्षअघि बनेको पुलबाट आश्रम आउनका लागि चितवन राष्ट्रिय निकुञ्जले रोक लगाएको छ। जंगल क्षेत्र भन्दै आश्रम आउनका लागि चाहिने बाटो बनाउन राष्ट्रिय निकुञ्जले दिएको छैन। जसका कारण त्यस क्षेत्रमा पुग्नका लागि भारतीय बाटो नै प्रयोग गर्नुपर्ने बाध्यता छ। पुल तरेर चितवन राष्ट्रिय निकुञ्जको जंगल हुँदै करिब ४० मिनेटमा आश्रम पुग्न सकिन्छ। निकुञ्जले जंगलबाट बाटो निकाल्नका लागि अनुमति नदिँदा पुल प्रयोगविहीन बन्न पुगेको छ। पुरातात्त्विक सामग्रीको संरक्षण त छैन नै त्यहाँ दैनिक पूजा गर्ने पुजारीका लागि पनि राम्रो आवास छैन। विगत लामो समयदेखि पूजाआजा गर्दै आएका शेखर सुवेदी जीर्ण रहेको गोदाम घरमा बस्दै आएका छन्। स्थानीयको बसोबास कष्टकर वाल्मीकि आश्रम वरपर क्षेत्रमा करिब १२ घरधुरीको बसोबास छ। उनीहरूको बसोबास कष्टकर रहेको छ। मगर, गुरुङ, कुमाल र राई समुदायको बसोबास रहेको आश्रम क्षेत्रमा रहेका सबै घर खर र प्लास्टिकले छाएका छन्। उनीहरू २०२४ सालदेखि बसोबास गर्दै आएका हुन्। नेपालतर्फ जाने बाटो नभएकाले उनीहरू किनमेल गर्न भारतको भैंसालोटन पुग्ने गर्छन्। शिक्षा, स्वास्थ्य, बिजुलीलगायत सामान्य सेवासुविधाबाट समेत उनीहरू वञ्चित छन्। स्कुल नभएका कारण केहीले त्रिवेणीमा रहेका आफन्तकोमा लगेर बालबालिकाहरूलाई पढाउँदै आएका छन्। स्वास्थ्य उपचारका लागि पनि भारतमै जानु पर्छ। हिउँदमा जसोजसो दैनिकी गुजारे पनि वर्षायाममा भने समस्या हुने गरेको उनीहरूको गुनासो छ। पश्चिमतर्फ नारायणी नदी र दक्षिणमा रहेका तम्रभद्र र सोनभद्र नदीमा बाढी आएपछि उनीहरू आश्रम क्षेत्रमै थुनिनुपर्ने बाध्यता छ। तम्रभद्र, सोनभद्र र नारायणी नदीको संगमबाट त्रिवेणी बनेको धार्मिक ग्रन्थमा उल्लेख छ। वर्षायाममा नदीहरू बढ्ने भएकाले हिउँदको समयमा खाद्यान्नको जोहो गर्नुपर्ने बाध्यता उनीहरूको छ। उनीहरूको आम्दानीको स्रोत भनेको मजदुरी हो। घरका मुलीले मजदुरी गरेर ल्याएको रकमले दैनिकी धान्दै आएका छन्। पछिल्लो पटक केही युवाहरूले आश्रम वरपर सामान्य खाजा पसल खोलेका छन्। व्यवस्थित नहुँदा पसलसमेत चल्न नसकेको उनीहरूको भनाइ छ। मजदुरीले धेरै खान पुग्दैन, वर्षा लागेपछि आश्रम क्षेत्रमै थुनिएर बस्नु पर्छ। जेनतेन हिउँदमा ल्याएको खाद्यान्नले २०२५ दिन पुगे पनि बाँकी दिन भोकै बस्नु पर्छ, स्थानीय पदमबहादुर रानाले भने। नदीमा बाढी आएपछि उपचार गर्न जान पनि समस्या हुने गरेको उनको भनाइ छ। सामान्य सेवा सुविधाबाट समेत आफूहरू बञ्चित हुँदासमेत कुनै पनि सरकारले आफूहरूको वास्ता नगरेको अर्का स्थानीय राज कुमालले बताए। केही महिना अघि खानेपानीको व्यवस्था गरे पनि धारामा पानी आउन छाडेको उनले बताए। हिउँदमा जेनतेन पानी आए पनि वर्षामा धारामा पानी नआउँदा नदीको फोहोर पानी खानुपर्ने बाध्यता रहेको उनको गुनासो। केही महिनाअघि माडी नगरपालिकाका मेयर आएर घर छाउन टिन दिन्छु भन्नुभएको थियो। अहिलेसम्म अत्तोपत्तो छैन, कुमालको गुनासो छ। एक वर्षअघि लगाइएको सोलार पनि बिग्रिएको स्थानीयले बताएका छन्। यहाँ आउने सबैले स्कुल, स्वास्थ्यचौकी निर्माणदेखि बिजुली बत्ती ल्याइदिने आश्वासन मात्र दिएर जाने गरेको स्थानीयको गुनासो छ। के भन्छन् सरोकारवाला ? आश्रमको विकास नहुनुमा चितवन राष्ट्रिय निकुञ्ज बाधक रहेको सरोकारवालाहरूले जनाएका छन्। नगरपालिकाले केही संरचना निर्माण र त्यहाँको बस्ती विकासका लागि काम गर्न खोज्दा निकुञ्जले नदिएको माडी नगरपालिकाका मेयर ताराकुमारी काजी महतोले बताइन्। निकुञ्जले रोक लगाउने भएकाले त्यस क्षेत्रको विकासका लागि नगरपालिकाले चाहेर पनि बजेट छुट्ट्याउन नसकेको उनको भनाइ छ। केही महिनापहिले त्यहाँ खानेपानी पुयाएका छौं। त्यहाँका बासिन्दाको बसोबास कष्टकर छ, पानी चुहिने भन्दै घरलाई खरमाथि प्लास्टिकले बारेको देख्यौ। घर छाउनका लागि टिन दिन्छौं भनेको निकुञ्जले रोकेर दिन सकिएन मेयर महतोले भनिन्। त्यस क्षेत्रको उत्खननका लागि पुरातत्त्व विभागमा पत्राचार गरेको उनको भनाइ छ। पुल बने पनि निकुञ्जले बाटो नदिएकाले समस्या भएको उनले बताइन्। बाटो बनाउनका लागि निकुञ्जसँग छलफल भइरहेको मेयर महतोको भनाइ छ। संवेदनशील क्षेत्र भएकाले त्यहाँ काम गर्न समस्या भएको चितवन राष्ट्रिय निकुञ्जले जनाएको छ। निकुञ्जका सूचना अधिकारी गणेशप्रसाद तिवारीले बाटोकै लागि पुल बनेको भन्दै बाटो बनाउन पहल भएको बताए। बाटो बनाउनका लागि राष्ट्रिय निकुञ्ज विभागबाट सहमति लिनुपर्छ, त्यसका लागि वडाको सिफारिससहित विभागमा पत्र पठाएका छौं। सहमति आएपछि बाटो खोल्न समस्या छैन। सूचना अधिकारी तिवारीले भने। को हुन् वाल्मीकि ? रामायणका रचनाकार वाल्मीकि महर्षि हुनुभन्दा अगाडि खुँखार डाँकु रहेको उनीसँग सम्बन्धित विभिन्न लेखहरूमा पाइन्छ। उनको वास्तविक नाम रत्नाकर थियो। वाल्मीकि सम्बन्धीका ग्रन्थहरूमा उनलाई जंगलमा बस्ने कुनै समुदायले चोरेर लगेको थियो। त्यही समुदायमा उनको पालन पोषण भएको थियो। डाँकुबाट महर्षि जीवनमा परिणत हुनका लागि उनलाई एउटा घटनाले अभिप्रेरित गरेको पाइन्छ। ग्रन्थअनुसार एक दिन कुनै ऋषि जंगलहुँदै कतै जाँदै थिए। उनलाई डाँकु रत्नाकर (वाल्मीकि) ले बन्धक बनाए। बन्धक बनाएका ती ऋषिले मलाई बन्धक बनाएर किन पाप गर्दै छौं ? भनेर सोधे। उत्तरमा रत्नाकरले परिवारको जीवनयापनका लागि भनेर जवाफ दिए। फेरि ती ऋषिले यो पाप तिम्रो परिवार र साथीहरूले स्वीकार गर्न सक्छन् ? एक पटक परिवारलाई सोध यदि परिवारले स्वीकार गरे भने म सबै धन तिमीलाई दिन्छु भने। त्यसपछि रत्नाकरले सबै परिवार र साथीहरूलाई सोधे। सबैले यो पाप हामीहरूले सहँदैनौं भने। आफू खुँखार डाँकु भएर पनि परिवार र साथीहरूले साथ नदिएपछि उनको मनमा ठूलो आघात पर्यो र उनले उनै ऋषिबाट जीवन दक्षिणा ग्रहण गरी गलत बाटो छाडेर ध्यान र तपस्यातर्फ लाग्ने सोच बनाए। गलत बाटो त्याग्नका लागि आश्रम नजिक रहेको तमशा नदीमा गएर स्नान गरेपछि उनले ध्यान र तपस्यामा लागेको ग्रन्थमा उल्लेख छ। उनले आश्रमकै जंगलमा वर्षौंसम्म समाधि लगाएर तपस्या गरे। तपस्याबाट उठ्दा चारैतिर धमिराले देवाल (खम्बा) बनाएको थियो। धमिराको देवाललाई संस्कृतमा वाल्मीक भनिन्छ। तपस्याका क्रममा ब्रह्मदेवले महापुरुष रामसँग सम्बन्धित रहेर रामायण लेख्न निर्देशन दिए। पहिल्यै नै रामायणबारे जानकार रहेका रत्नाकरले त्यसपछि रामायण लेख्न सुरु गरेको उनीसँग सम्बन्धित जीवनी र ग्रन्थहरूमा उल्लेख छ। रामलाई नै केन्द्रित गरेर लेखिएको एक महाकाव्य नै रामायण हो।"
शनिबार देशका यी स्थानमा हुने छ वर्षा,"काठमाडौं : शनिबार देशको पहाडी भूभागमा आंशिकदेखि सामान्य बदली तथा बाँकी भूभागमा आंशिक बदली देखि मौसम सामान्यतया सफा रहनेछ। सुदूरपश्चिम र कर्णाली प्रदेशको पहाडी भूभागको एकदुई स्थानमा हल्का वर्षाको सम्भावना रहेको छ। मौसम पूर्वानुमान महाशाखाका अनुसार कोशी, गण्डकी, कर्णाली र सुदूरपश्चिम प्रदेशको उच्च पहाडी तथा हिमाली भूभागको एकदुई स्थानमा हल्का हिमपातको सम्भावना रहेको छ। शनिबार राति देशको पहाडी भूभागमा आंशिकदेखि सामान्य बदली तथा बाँकी भूभागमा मौसम सामान्यतया सफा रहनेछ। कर्णाली प्रदेशको पहाडी भूभागको एकदुई स्थानमा हल्का वर्षाको सम्भावना रहेको छ। कोशी, गण्डकी, कर्णाली र सदूरपश्चिम प्रदेशको उच्च पहाडी तथा हिमाली भूभागको एकदुई स्थानमा हल्का हिमपातको सम्भावना रहेको महाशाखाले जनाएको छ।"
"बर्दियामा चितुवाको त्रास, आक्रमणबाट एकै दिन ८ जना घाइते","गुलरिया : बर्दियाको गुलरिया नगरपालिका  ११ र बढैयाताल गाउँपालिका९ को सिमानामा आइतबार चितुवाको आक्रमणमा परी खेतमा तोरी गोडिरहेका बढैयाताल गाउँपालिका निवासी मोहनलाल चौधरी घाइते भए । उनको टाउकोमा चितुवाले आक्रमण गर्यो । तोरी बारीमै लुकेर बसिरहेको चितुवाले आक्रमण गरेको उनलाई उपचारका क्रममा बर्दिया अस्पताल गुलरिया लगियो। बेडमा रहेका उनले भाग्यले नयाँ जीवन पाएको अनुभुती सुनाए । आक्रमण गरी भागेको चितुवा नजिकैको अडहर बारीमा लुक्यो । चितुवाले आक्रमण गरेको खबर पाएपछि गाउँका स्थानीय बारीमै पुगेर चितुवालाई घेरे । जसका कारण चितुवा थप आक्रामक बन्यो । मोहनलालले भने, 'गाउँघरमा जनावरको डर बढ्यो अब कसरी जीवन गुजारा चलाउने । खेतबारीमै जनावरबाट असुरक्षा छ । अब त खेती किसानी गर्नु पनि कठिन छ ।' चौधरीलाई आक्रमण गरेको केही क्षणमै गुलरिया नगरपालिका११ निवासी एक महिलालाई समेत चितुवाले आक्रमण गरी गम्भीर घाइते बनाएको छ । 'अडहर बारीमा चितुवा लुक्न गएपछि नजिकै रहेको छोरालाई लाठी पुर्याउन जाने क्रममा मलाई पनि आक्रमण गरी घाइते बनायो।', किस्मा तुल्हाजानले सुनाइन् । गाउँलेहरुले चितुवालाई गिज्याएर ढुंगाले हानेपछि धेरैलाई आक्रामक गरेको हो । एकैदिन एउटै चितुवाको आक्रमणबाट बन कर्मचारी, प्रहरी लगायत स्थानीय गरी ८ जना घाइते भए। आक्रमणको जानकारी पाएलगत्तै डिभिजन बन कार्यालय बर्दिया तत्काल एनटीएनसी ठाकुरद्वारा, प्रहरी, सशस्त्र प्रहरी लगायतको टोलीसहित चितुवा नियन्त्रणको लागि घटना स्थल पुगे पनि मानवीय अनियन्त्रित भीडका कारण प्राविधिक टोलीले चितुवा नियन्त्रणमा लिन सकेन । डिभिजन बन कार्यालय बर्दियाका अधिकृत द्रोणराज शर्माले भने, 'चितुवाले भागदौडको क्रममा धेरै मानिसहरु माथि आक्रमण गरेको छ । खेतबारीबाट चितुवा भागेर नजिकैको बनमा पसेपछि पुन नियन्त्रणमा लिन खोज्दा स्थानीयबाट अवरोधहरु आयो ।' उनले स्थानीयले बन कर्मचारी, प्रहरी माथी लाठीसमेत प्रहार गरी घाइते बनाएको बताए। 'चितुवा अझै खेतबारीमा देखा परिरहेकोले नियन्त्रणको प्रयास जारी राखेका छौं ।', उनले भने। शर्माले थपे घाइतेहरुलाई बन निर्देशिका अनुसारको सीमाभित्र रहेर राहत तथा क्षतीपूर्ति उपलब्ध गराउँछौं। चितुवा आक्रमणबाट २ जना गम्भीर घाइते भएकाको बर्दिया अस्पतालमा उपचार भैरहेको छ। अन्य सामान्य घाइतेहरुको उपचारपश्चात डिस्चार्ज भैसकेका छन्। बर्दिया जिल्ला चारैतिर जंगल घेरिएको हुँदा यत्रतत्र बन्यजन्तुहरुको त्रास बढ्दो छ। बन्यजन्तु जंगल छाडेर खेतबारीमै आक्रमण गर्न थालेपछि चुनौती बढेको उनको भनाइ छ।"
"बारामा मोटरसाइकल दुर्घटना, दुई जनाको मृत्यु",सिमरा : बाराको प्रसौनी गाउँपालिका २ स्थित दुधौरा पुलमा मोटरसाइकल दुर्घटना हुँदा दुई जनाको मृत्यु भएको छ। शुक्रबार राति भएको दुर्घटनामा कलैया उपमहानगरपालिका  १३ बलिरामपुरका २३ वर्षीय कुन्दन मेहता र कलैया उपमहानगरपालिका१२ शितलपुरका २२ वर्षीय अभिमनु कुशवाहाको मृत्यु भएको हो। कुन्दन वडाध्यक्ष राजेश मेहताका छोरा हुन् । कलैयाबाट वीरगन्जतर्फ जाँदै गरेको मप्र०३०३० प ४३९८ नम्बरको मोटरसाइकल करिब १२ बजे पुलमा ठोक्किएर दुर्घटना भएको बाराका प्रहरी प्रवक्ता दधिराम न्यौपानेले जानकारी दिए । न्यौपानेका अनुसार कुन्दनको एलएस न्युरो अस्पताल र अभिमनुको नेशनल मेडिकल कलेज उपचारको क्रममा मृत्यु भएको हो ।
प्रधानमन्त्रीले पुस १० गते राष्ट्रको नाममा सम्बोधन गर्ने,धरान : प्रधानमन्त्रीले पुस १० गते राष्ट्रका नाममा सम्बोधन गर्ने भएका छन्। सरकार गठनको वर्षदिन पुगेको अवसरमा प्रगती विवरणसहित प्रधानमन्त्रीले सम्बोधन गर्ने सरकारका प्रवक्ता संचार तथा सुचना प्रविधिमन्त्री रेखा शर्माले बताएकी छन्। शनिबार धरानमा पत्रकार सम्मेलनमा बोल्दै मन्त्री शर्माले सरकारले विकास र सुशासनमा उल्लेखनीय काम गरेको बताइन्। उनले वर्तमान सरकर भ्रष्टाचार नियन्त्रण र विकास निर्माणका काम छिटो सप्पन्न गर्न लागि परेको बताइन्। उनले गणतन्त्रविरुद्ध धावा बोल्ने काम भैरहेकाले त्यस्ता अभिव्यक्ति नदिन सबैलाई चेतावनी दिएकी छन्। मन्त्री शर्माले कानुन र संविधानभन्दा माथि कोही नहुने भन्दै एजप्ल्ट जनताले फालेको दुई चार जना कराउँदै राजतन्त्र नफर्कने बताइन्। उनले सामाजिक सञ्जालमा विकृति बढेकोले टिकटक बन्द र यसको नियन्त्रण गर्न सरकारले कानुन बनाउने काम अगाडि बढाएको बताइन्।
नारायणगढमुग्लिन सडक आजदेखि दैनिक चार घण्टा बन्द हुने,"चितवन : नारायणगढमुग्लिन सडकखण्डको तुइन खोलामा पुल बनाउन भित्तो काट्नुपर्ने भएपछि आजदेखि दैनिक चार घण्टा सवारी साधन चलाउन नपाइने भएको छ । बिहान ११ देखि दिउँसो ३ बजेसम्म सडक बन्द रहने छ । भिर भएको ठाउँमा पुल बनाउनुपर्ने भएकाले यातायात सेवा बन्द गरेर नै काम गर्न लागिएको हो । चितवन र तनहुँतर्फका विभिन्न ६ स्थानमा सवारी साधन रोकिने छन् । नागढुङ्गामुग्लिन सडक आयोजना पश्चिम खण्ड (नारायणगढमुग्लिन)का सूचना अधिकारी कृष्ण आचार्यका अनुसार नारायणगढबाट मुग्लिनतर्फ जाने सवारी साधनमध्ये यात्रुवाहक सवारी साधन पन्ध्रकिलो बजारदेखि जुगेडीसम्म बिहान १०:४० बजेसम्म चलाउन पाइने छ भने मालवाहक सवारी साधन भतेरी जङ्गलदेखि रामनगरसम्म बिहान १०:३० बजेसम्म मात्र चलाउन पाइने छ । काठमाडौँबाट आउने यात्रुवाहक सवारी साधन मुग्लिन बजारदेखि मनकामना केबुलकारसम्म बिहान १०:५५ सम्म तथा मालवाहक सवारी सधान १०:४५ सम्म मात्र चलाउन पाइने सूचना अधिकारी आचार्यले बताए। यसैगरी, पोखरातर्फबाट आउने यात्रुवाहक सवारी साधनलाई बिहान १०:५५ बजेदेखि बेनीटारदेखि पावरहाउससम्म र मालवाहक सवारी साधनलाई बिहान १०:४५ बजेदेखि सत्रसय फाँटमा रोकिने छ । पहिलो चरणमा तीन हप्ताका लागि सडक बन्द गरेर भित्तो काटिने छ । गत वर्ष भित्तो काटिएको भए पनि कडा चट्टान भएकाले काम गर्न कठिन भएपछि विस्फोटका लागि रोकिएको थियो । बिस्फोटको अन्तिम तयारी गर्दैगर्दा पुन: एकपटक सडक बन्द गरेर काट्ने तयारी गरिएको आचार्यले बताउनुभयो । साठी मिटर अग्लो पहाड गत वर्ष २५ मिटर काटिएको थियो । बाँकी ३५ मिटर सडक अब काट्न लागिएको आचार्यले बताए । यो सडक हुँदै दैनिक १० हजारभन्दा बढी सवारी साधन चल्ने गर्छन् । जिल्ला ट्राफिक प्रहरी कार्यालय चितवनले चार घण्टा सवारी साधन रोकिने भएकाले वैकल्पिक बाटो प्रयोग गर्न अनुरोध गरेको छ । ट्राफिक जाम हुन सक्ने भएकाले सम्भव भएसम्म वैकल्पिक बाटोको प्रयोग गर्न अनुरोध गरिएको छ । रासस"
नक्कली कागजात बनाएर विदेश पठाएको आरोपमा सिटी टुर्स एण्ड ट्राभल्सका सञ्चालक कार्की पक्राउ,"काठमाडौं : नक्कली कागजातका आधारमा सेटिङ मिलाई भिजिट भिषामा विदेश पठाई मानव तस्करीमा सघाएको आरोपमा सिटि टुर्स एण्ड ट्राभल्सका सञ्चालक बिनोद कार्की पक्राउ परेका छन्। भिजिट भिषामा विदेश जान लागेका युवा युवतीहरुको शंकास्पद कागजात बनाउन सेटिङ गर्ने मोरङको पथरी शनिश्चरे नगरपालिका७ घर भई हाल ललितपुर महालक्ष्मी नगरपालिका४ ईमाडोल बस्ने कार्कीलाई बल्खुबाट पक्राउ गरिएको काठमाडौं उपत्यका अपराध अनुसन्धान कार्यालयले जनाएको छ। प्रहरी निरीक्षक रविन्द्र रेग्मीका अनुसार गत असोज १७ गतेदेखि हालसम्म १५१३ थान राहदानी त्रिभुवन अन्तराष्ट्रिय विमानस्थल सुरक्षा कार्यालयबाट प्राप्त हुन आएकोमा सो मध्ये २४६ कागजात नक्कली देखिएकाले अनुसन्धान गर्दा कार्कीको संलग्नता देखिएको छ। उनका अनुसार अनुसन्धानको क्रममा अनुसन्धान गर्दा एजेन्ट, कन्सलटेन्सी , ट्राभल्स एजेन्सीहरुले एयरलाईन्सलाई प्रतिव्यक्ति १० हजारदेखि १५ हजारसम्म र अध्यागमनलाई प्रतिव्यक्ति ४० हजारदेखि ५५ हजार रुपैयाँसम्म सेटिङ मिलाई विदेश पठाउने खुलेपछि उनलाई पक्राउ गरी थप अनुसन्धान तथा कारवाहीको लागि प्रहरी परिसर टेकुमा पठाइएको छ।"
भारतको कोलकातामा नौमती बाजाको माग,"झापा : भारतको दार्जीलिङ, सिक्किममा हुने कार्यक्रममा नौमती बाजाको माग हुन थालेपछि झापाली महिलाको टोली पटकपटक पुग्न थालेका छन्। महिलाको बाजाको टोली ती स्थानमा पुगेर उत्कृष्ट बाजा बजाएबापत पुरस्कारसमेत प्राप्त गर्न थालेपछि उनीहरुको मनोबल बढेको छ। जिल्लामा नौमती घन्काउने महिलाको दुई दर्जनभन्दा बढी टोली तयार भइसकेका छन्। तीनमध्ये आर्ट स्टुडियो महिला नौमती बाजाको टोली भारतको सिक्किम, दार्जीलिङ र कोलाकता पुग्न थालेको हो। विवाह, व्रतबन्ध, गुन्यूचोली, पुराण, उद्घाटन र साधारणसभालगायत कार्यक्रममा एउटै पहिरनमा सजिएका महिला टोलीले नौमती बाजा घन्काउँदै गरेको रोचक दृश्य झापामा पछिल्लो समय बाक्लै देख्न पाइन्छ। विर्तामोड२ की शान्तादेवी पौडेलको नेतृत्वमा झापामा महिलाको नौमती बाजा बजाउने पहिलो टोली बनेको थियो। पाँच वर्षअघि पश्चिम नेपालमा एउटी महिलाले नर्सिङा बाजा फुकेको देखेपछि उनलाई महिलाको अलग्गै टोली बनाउने रहर जागेको पौडेलले बताइन्। 'त्यसबेला मेरो नेतृत्वमा गाउँका महिला नाटक खेल्ने गर्थे। रुवा र खरानीको धागोजस्ता राम्रा नाटकमा उत्कृष्ट अभिनय गरेसँगै विर्तामोडलगायत झापाका विभिन्न स्थानमा नाटक मञ्चन गरेका थियौं। पछि उक्त टोली महिला कलाकारका रुपमा परिचित बनेको थियो,' उनले भनिन्। सोही टोलीलाई समेटेर शान्ताले नौमती बाजा बजाउने समूह खडा गरिन्। आवश्यक तामिल लिएपछि विर्तामोड वडा नं २ का तत्कालीन वडाध्यक्ष नगेन्द्र सङ्ग्रौलाले टोलीलाई बाजा किन्न रू डेढ लाख बजेट दिनुभएको संस्थाकी अध्यक्ष पौडेलले जानकारी दिइन्। उनका अनुसार नमूना कार्य भन्दै कनकाई नगरपालिकाले पनि बाजा खरिदका लागि ३० हजार थपिदिएको थियो। केही नयाँ काम गरौँ भन्ने शान्ताको त्यही हुटहुटीले झापामा महिला मात्र रहेको पहिलो नौमती बाजा बजाउने टोलीको जन्म भयो। उनीहरूले टोलीलाई संस्थागत गर्दै आर्ट स्टुडियो महिला नौमती बाजा संस्था दर्ता गरेका थिए। पौडेलका अनुसार टोलीमा १४ जना सबै महिला सदस्य छन्। समूहमा नौमती बाजामा चाहिने दमाहा, टेम्को, बाम्ताल, झ्याम्टा, ढोलक, सनाई र नर्सिङा रहेका उनले जानकारी दिइन्। विभिन्न कार्यक्रममा समूहले निश्चित शुल्क लिएर बाजा बजाउँदै आएको पौडेलले बताइन्। उनका अनुसार अवधि र अवस्था हेरेर शुल्क निर्धारण हुने छ। एउटा कार्यक्रममा बाजा बजाएबापत बढीमा दुई लाखसम्म शुल्क पाउने गरेको संस्थाकी कोषाध्यक्ष गोमादेवी विमलीले जानकारी दिइन्। उनका अनुसार एउटा कार्यक्रमबापत टोलीले नेपालमा १५ हजारदेखि ३० हजारसम्म शुल्क लिने गरेको छ। भारतमा भने भारू ५० हजार शुल्क निर्धारण गरिएको विमलीले जानकारी दिइन्। 'केही समयअघि जिल्लामा महिलाले नौमती बाजा बजाउँछन् भन्ने थाहा पाएपछि दार्जीलिङका एक जना सैनिक जर्नेलले आफ्नो छोराको बिहेमा बाजा बजाउने टोली झिकाएका थिए। दार्जीलिङबाट कोलकातामा जन्ती जाँदा ५० हजार दिने सहमति भएको थियो,' उनले भने, 'हामीले नौमती बजाएको मन पराएर उहाँहरुले भारू डेढ लाख दिनुभयो।' बाजा बजाउन आमन्त्रण गर्नेहरुले टोली र बाजा बोक्नका लागि गाडी भाडा व्यहोर्ने गरेको विमलीको भनाइ थियो। उनका अनुसार काठमाडौंमा तत्कालीन राष्ट्रपति विद्यादेवी भण्डारीले पशुपतिनाथ मन्दिरमा सुनको जलहरी चढाउँदा झापाको यही टोलीले नौमती बाजा बजाएको थियो। ऊबेला बाजा बजाएबापत एक लाख शुल्क दिइएको उनले जानकारी दिइन्। भारतको सिक्किमका मुख्यमन्त्री प्रेमसिंह तामाङले एउटा कार्यक्रममा नौमती बजाउन उनीहरूको टोलीलाई निमन्त्रणा गरेका थिए। तामाङले महिलाको नौलो र राम्रो कार्य भनेर प्रशंसा गर्दै भारू एक लाख पुरस्कार दिएका थिए। टोलीले चर्चित टेलिभिजन कार्यक्रम इन्द्रेणीमा बाजा बजाउँदै दोहोरीसमेत खेल्ने अवसर पाएको थियो। संस्थाकी अध्यक्ष शान्तादेवी पौडेलले नौमती बाजा बजाउन सुरु गर्दा आफू र आफ्ना साथीले पारिवारिक र सामाजिक असहयोग खेप्नुपरेको बताइन्। दलितले मात्र बजाउने बाजा भनेर अपहेलना गर्न खोजिए पनि आफूहरूले बलियो आत्मविश्वास र लगनका साथ डटेर सामना गरेको उनले अनुभव सुनाइन्। 'यस्तो दमाईं बाजा पनि महिलाले बजाउने भनेर परिवारका सदस्यबाटै साथीहरुले अवहेलना भोग्नुपर्यो,' अध्यक्ष पौडेलले संघर्षका दिन सम्झिँदै भनिन्, 'सुरुमा कसैले पनि साथ दिएनन्। तथापि हामी पछाडि हटेनौं। अहिले चाहिँ प्रशस्त आम्दानी र सामाजिकरुपमा प्रशंसा हुन थालेपछि परिवारका सदस्य खुसी छन्।' टोलीका सदस्यहरूले घरको कामधन्धा छाडेर बाजा बजाउन जाने भएकाले संकलन भएको आम्दानीको ९० प्रतिशत बाँडेर लिने गरेका छन्। दश प्रतिशत आम्दानीचाहिँ संस्थाको कोषमा जम्मा गर्दै आइएको कोषाध्यक्ष विमलीले बताइन्। लोकभाका र चल्तीका जुनसुकै गीतमा सुमधुर धुन निकाल्ने महिलाको नौमती टोलीलाई अचेत कार्यक्रममा भ्याइनभ्याइ छ। व्यावसायिकरुपमा शुल्क लिने भएकाले आयआर्जनका दृष्टिले प्रशस्त आम्दानीको स्रोत बनेको छ भने सामाजिकरुपमा पनि प्रशंसा हुन थालेको छ। यसरी महिलाले नौमती बजाएर कला, संस्कृतिको संरक्षण हुनुका साथै यस क्षेत्रको पहिचानमा योगदान पुगेको स्थानीय बताउँछन्। रासस"
कवाडी सङ्कलनकर्ताका कारण काठमाडौं उपत्यकाको फोहर व्यवस्थापन सहज,"काठमाडौं : सङ्घीय राजधानी काठमाडौं उपत्यकामा घर, पसल, व्यवसाय तथा उद्योगबाट दैनिक अत्यधिक मात्रामा फोहर निस्कन्छ। यहाँ फोहर व्यवस्थापन सधैं चुनौती बन्दै आएको छ। फोहर व्यवस्थापनमा स्थानीय तह र फोहर सङ्कलन गर्ने कम्पनीसँगै पुनः प्रयोगीय वस्तु (कवाडी) सङ्कलन गर्ने व्यक्तिको योगदान छ। हाल उपत्यकाका नगरपालिकाका साथै बनेपा, धुनीबेंसी र ककनी गरी २३ नगरपालिकाको फोहर नुवाकोटको बञ्चरेडाँडामा व्यवस्थापन गरिँदै आएको छ। काठमाडौं महानगरपालिकाका अनुसार सबै नगरपालिकाबाट दैनिक एक हजार दुई सयदेखि एक हजार पाँच सय टनसम्म फोहर सङ्कलन हुने गरेको छ। दैनिक करिब दुई सय सवारी साधनमा राखेर फोहर बञ्चरेडाँडामा व्यवस्थापन गर्ने गरिएको छ। सङ्कलित फोहरबाट पुनः प्रयोगीय वस्तु छुट्याउने मजदुर तथा दैनिक साइकलमा पुनः प्रयोगीय वस्तु न्यूनतम मूल्यका किनेर सङ्कलन गर्ने व्यक्तिका कामका कारण एक चौथाइभन्दा बढी फोहर व्यवस्थापनमा सहयोग पुगेको छ। त्यस्ता वस्तु भक्तपुर, बालाजु, वीरगञ्ज, हेटाौंडा, नवलपरासी, जनकपुरलगायत स्थानमा सम्बन्धित उद्योगले किनेर कच्चापदार्थका रुपमा प्रयोग गर्ने गरेका छन्। नेपाल पुनः प्रयोगीय वस्तु व्यवसायी सङ्घका अध्यक्ष रामहिरा पाठकले उपत्यकामा पुनः प्रयोगीय वस्तु (कवाडी) दैनिक ३५ गाडी सङ्कलन हुने गरेको जानकारी दिए। सङ्कलनकर्ताले स्वतः गर्ने कामका कारण लगभग तीन सय ५० टन पुनः प्रयोगीय वस्तु दैनिक डम्पिङ साइटमा फाल्नु नपरेको उनको भनाइ छ। 'यसबाहेक हामीले नेपालमा रहेका विभिन्न उद्योगलाई कच्चापदार्थका रुपमा पुनः प्रयोगीय वस्तु आपूर्ति गर्दै आएका छौँ। यस्तो कच्चापदार्थ पहिला सिङ्गापुर वा अन्य विदेशबाट ल्याउनुपथ्र्यो तर अहिले यहीँबाट नै आपूर्ति हुने गरेको छ,' अध्यक्ष पाठकले भने। सङ्घका अनुसार काठमाडौँ उपत्यकामा मात्र करिब पुनः प्रयोगीय वस्तु सङ्कलनकर्ता सात हजार छन्। उनीहरु दैनिक साइकलमा घर घरबाट धातु, प्लास्टिक, कागज, बोरा, कपडा, मोबिल, टायर ट्युबलगायत पुनः प्रयोग हुने वस्तु न्यूनतम मूल्यमा उठाउँछन्। यसरी पुनः प्रयोगीय वस्तु किनेर कवाडीखानामा बेच्दा मासिक रु २० हजारदेखि रु ३० हजार आफ्नो कमाई हुने गरेको काठमाडौँको बुद्धनगरका कवाडी सङ्कलनकर्ता अजय यादवले बताए। उनले कामका सिलसिलमा हेपाइ खानुपर्ने, बाटोमा भुस्याहा कुकुरले सताउने र कतिपय अवस्थामा त चोरीको आरोपसमेत खेप्नुपर्ने समस्या रहेको गुनासो गरे। त्यसैगरी, उपत्यकामा एक हजार सात सय पुनः प्रयोगीय वस्तु सङ्कलन स्थल (कवाडीखाना) रहेका छन्। ती वस्तु उद्योगमा आपूर्ति गर्ने थोक व्यवसायी भने ८० को हाराहारीमा रहेको बताइन्छ। विश्वमा फोहर उठाउने व्यक्ति र पेसाको संरक्षण तथा सम्मान भए पनि नेपालमा भने बेवास्ता गरिएको गुनासो गर्दै अध्यक्ष पाठकले भने, 'यो पेसा हेपिएको अवस्थामा रहेको छ, कतिपय अवस्थामा त अपमान पनि सहनुपर्छ। सरकारबाट नियमन, संरक्षण र सम्मानका लागि पटकपटक आग्रह गर्यौं तर कुनै सुनुवाइ भएको छैन।' विसं २०३८ देखि यो पेसामा आबद्ध भएका अध्यक्ष पाठकले मुलुकमा सङ्घीय लोकतान्त्रिक गणतन्त्र आएपछि पनि कुनै सुनुवाइ नभएको बरु कर लगाउने काम भएको गुनासो गरे। काठमाडौँ महानगरपालिकाले हाल कवाडी वस्तुमा कर लगाउन सुरु गरेको छ। यद्यपि सङ्घको पहलबाट सरकारी र विभिन्न शैक्षिक संस्थाका कागजपत्र आगो लगाउनुको सट्टा च्यातच्यूत गरी पुनः प्रयोग गर्न सुरु गरिएको उनले बताए। फोहरलाई मुख्य गरी पुनः प्रयोग नहुने र पुनः प्रयोग हुने गरी दुई भागमा वर्गीकरण गरिएको छ। त्यसमध्ये पुनः प्रयोग नहुने फोहरमा पनि सड्ने र नसड्ने वस्तु रहेका छन्। भान्साजन्य र अन्य फोहर सड्ने फोहर हुन भने माटाका भाँडा, सेरामिकका प्लेट, सुर्ती, गुट्खा, चाउचाउका प्याकेट आदि पुनः प्रयोग पनि नहुने र नसड्ने फोहर हुन्। त्यसैगरी, धातुजन्य, प्लास्टिकजन्य, कागजन्य र सिसाजन्य वस्तु पुनः प्रयोग हुने वस्तु हुन्। पुनः प्रयोगीय वस्तु (कवाडी) सङ्कलनकर्ताहरुले यी वस्तुमात्र सङ्कलन गर्ने गर्छन्। निजी संस्थाद्वारा ९० प्रतिशत फोहर व्यवस्थापन यसैगरी, फोहर सङ्कलन गर्ने निजी संस्थाको साझा युनियन फोहरमैला व्यवस्थापन सङ्घ नेपालका अनुसार उपत्यकामा मात्र फोहर सङ्कलन गर्ने ५८ निजी कम्पनी छन्। ती कम्पनीमा तीन हजारभन्दा बढी कुचिकार, सङ्कलक र व्यवस्थापक कार्यरत रहेको सङ्घका महासचिव मित्रप्रसाद घिमिरेले जानकारी दिए। उपत्यकाको फोहरमध्ये ९० प्रतिशत ती कम्पनीले र बाँकी १० प्रतिशतमात्र महानगरपालिकाले सङ्कलन गर्ने गरेको उनले बताए। काठमाडौँ महानगरपालिकाले १२, १८, १९, २०, २१, २३, २४ र २५ वडाको सम्पूर्ण फोहर सङ्कलन गर्ने गर्छ भने बाँकी वडाको फोहर निजी संस्थाबाट सङ्कलन तथा व्यवस्थापन हुँदै आएको छ। 'कम्पनीले दैनिक घरघरबाट रिक्सा तथा ट्र्याक्टरबाट फोहर सङ्कलन गरेर आआफ्नो सङ्कलन केन्द्रमा राख्छन् र त्यही मजदुरले पुनः प्रयोग हुने वस्तु छनौट गर्ने गर्छन्। बिग्रेको खाद्यान्न बङ्गुरलगायत जनावरका लागि दानाका रुपमा पनि प्रयोग हुन्छ। यसरी करिब २५ प्रतिशत वस्तु छुट्यान्छ र बाँकी ल्यान्डफिल साइट लगिन्छ,' उनले भने। तर जुन कम्पनीको फोहर छुट्याउने केन्द्र हुँदैन ती कम्पनीले फोहर सिधै बञ्चरेडाँडा लैजान्छन् र त्यहीँ कुहिने तथा पुनः प्रयोग हुने वस्तु छुट्याइन्छ। फोहर लैजाने कम्पनीले बञ्चरेडाँडा प्रत्येक गाडीको रु चार सय प्रवेश शुल्क तिर्ने गरेका छन्। एक सर्वेक्षणअनुसार उपत्यकाको कूल फोहरबाट छुट्याइने पुनः प्रयोग हुने वस्तुको बिक्रीबाट मात्र दैनिक रु २० लाखदेखि रु ३० लाख आम्दानी हुने गरेको छ। यसरी हुने छनौटले एकातिर आम्दानी हुने र अर्काेतिर फोहर व्यवस्थापनमा ठूलो सहयोग हुने महासचिव घिमिरेले बताए। यसले फोहर ढुवानीको खर्च पनि बचत हुने गरेको छ। त्यस्ता कम्पनीले फोहरमैलाको मात्राका आधारमा प्रत्येक घर र व्यवसायबाट लिने शुल्कमा विविधता रहेको उनले बताए। तर घरायसीका लागि न्यूनतम मासिक रु चार सय रहेको छ। उपत्यकामा करिब चार लाख घर रहेका अनुमान छ। काठमाडौँ महानगरपालिकाको वातावरण विभागका प्रमुख रबिनमान श्रेष्ठका अनुसार बञ्चरेडाँडामा लैजाने फोहरमध्ये ६० देखि ७० प्रतिशत कुहिने फोहर हुन्छ भने बाँकी धातु, कागज, प्लास्टिक, सिसालगायत वस्तु हुन्छन्। दैनिक लैजाने दुई सय गाडीका फोहरमा अनौपचारिक काम गर्ने व्यक्तिले स्वतः रुपमा पुनः प्रयोग हुने वस्तु छुट्याउने गरेका छन्। त्यसमध्ये दैनिक पाँचदेखि १० गाडी पुनः प्रयोग हुने वस्तु फिर्ता हुने गरेको उनले जानकारी दिए। उनले कवाडी सामग्री सङ्कलनकर्ताले आफ्नो रोजगारी र आम्दानीका सिलसिलामा स्वतः रुपमा पुनः प्रयोग गर्ने वस्तु सङ्कलन गर्दा फोहर व्यवस्थापनमा ठूलो सहयोग हुने गरेको उल्लेख गरे। 'यस पेसालाई सरकारले नियमन गर्नका लागि कहीँ न कहीँ औपचारिक रुपमा ल्याउन आवश्यक छ,' प्रमुख श्रेष्ठले भने। महानगरपालिकामा सरसफाइ तथा उद्यान सहायकका रुपमा ३२ वडामा तीन सय ९७, विभागमा एक सय आठ, रत्नपार्क रानीपोखरीमा छ, बालाजु बाइसधारामा १०, वसन्तपुरमा आठ, बागदरबारमा १३, शङ्खपार्कमा पाँच, राष्ट्रिय सभागृहमा नौ, सिसडोल ल्यान्डफिल साइटमा नौ, सिसडोल ल्यान्डफिल साइटमा लेन्थ वर्कर सात, सिसडोल बञ्चरेडाँडा सडकमा लेन्थ वर्कर पाँच गरी कूल पाँच सय ७७ जना कार्यरत छन्। रासस"
पाँचथरमा १६८ मुरी धान फलाउनले बम्जन दम्पती पुरस्कृत,"पाँचथर : पाँचवटा खेतमा फलेको एक सय ६८ मुरी धान जोख्ने काम सकिएपछि पाँचथरको फाल्गुनन्द गाउँपालिका१ लाक्सिबुङका मकरबहादुर बम्जनको घरमा बुधबार स्थानीयवासी, जनप्रतिनिधि र कर्मचारीको घुइँचो थियो। गलामा माला लगाएका मकरबहादुर अतिथिको सत्कारमै व्यस्त थिए। सबैलाई एकछिन बस्न र चिया खाएर जान आग्रह गर्दैमा मकरबहादुरको समय बितिरहेको थियो। भान्सामा चिया र नास्ता पाक्दै थियो। मकरबहादुरको घरको आँगनमा मकैको थाङ्ग्रो पनि बडेमानकै थियो। घर वरिपरि कोदो टन्न फलेको थियो। टिप्ने समय बित्नै लागेको छ। फाल्गुनन्द१ का वडाध्यक्ष होमप्रसाद आङदेम्बेसहित जनप्रतिनिधि र कर्मचारी सिकुवाको डिलमा बसेर ५६ वर्षीय मकरबहादुर र उनकी श्रीमती ६० वर्षीया टीकामायाको मेहनतको प्रशंसा गरिरहेका थिए। फाल्गुनन्द गाउँपालिकाले खाद्यबालीको उत्पादन बढाउन ५० मुरीभन्दा बढी धान फलाउने किसानलाई ३० हजार र एक सय मुरीभन्दा बढी धान फलाउने किसानलाई ५० हजारबाट पुरस्कृत गर्ने घोषणा गरेको थियो। उक्त घोषणापछि मकरबहादुर गाउँपालिकाको कार्यालय पुगेका थिए। उनले आफूले एक सय मुरीभन्दा बढी धान फलाएको गाउँपालिका कार्यालयमा दाबी गरे। मकरबहादुरको दाबीपछि बुधबार जनप्रतिनिधि र कर्मचारी उनको घर पुगेका हुन्। मकरबहादुरले निबु खोलाको बेँसी र घर छेउको पाखाबारीमा फलाएको धान एक सय ६८ मुरी प्रमाणित भएपछि उनी औधी खुशी भए। मकरबहादुर दम्पतीले फाल्गुनन्द७ को सिस्ने, काब्रेती, घरमुनी, करमबोटे र खोल्साइले गरी पाँचवटा खेतमा तीन मुरी चार पाथी बीउ रोपेका थिए। उक्त बीउबाट फलेकोमध्ये ३० मुरी धान उनले यसअघि नै बिक्री गरिसकेको बताए। त्यसैले उनले फलाएको धान एक सय ६८ मुरी मात्र गणना भयो। फाल्गुनन्द गाउँपालिकाको प्रशासन शाखाका प्रमुख निर्मल अधिकारीका अनुसार बम्जन परिवारले फाल्गुनन्दमा सबैभन्दा बढी धान फलाएको प्रमाणित भएको छ। मकरबहादुरले फाल्गुनन्दका इन्द्रनारायण आङदेम्बे, कालीदास चेम्जोङ, कर्ण चेम्जोङ, पञ्चबहादुर चेम्जोङ र भीमबहादुर आङदेम्बेको खेतमा खेती लगाउने गरेको बताए। गत मङ्सिर ७ गते ३० मुरी धान बिक्री गरिसकेपछि मात्रै धेरै धान फलाउनेलाई पुरस्कृत गर्न लागिएको थाहा पाएका थिए। 'वडाध्यक्षले खबर गरेपछि गत मङ्सिर १३ गते गाउँपालिकामा गएर एक सय ८५ मुरी धान फलाएको जानकारी गराएको थिएँ', मकरबहादुरले भने। विगतमा अन्नको अभावमा पाएको दुःख सम्झेर धान फलाउन कम्मर कसेर लागेको उनको भनाइ छ। 'विसं २०५६ मा म सगोलको परिवारबाट छुट्टिँदा निकै दुःख पाएँ, दुई पाथी धान लुकाएँ। त्यतिबेला मेरो पाँचजनाको परिवार थियो', उनले भने, 'मेरो नाममा दुई रोपनी जग्गा छ। यसको उब्जनीले नपुगेपछि पाँचजनाको जग्गामा खेती गर्दै आएका छौँ। ३० मुरीभन्दा कम धान फल्ने कुनै खेत छैन।' मकरबहादुरले ती खेत बन्धकी, कुत र अधियाँमा लिएका हुन्। उनले मकैका लागि पाखो बारी अधियाँमा लिएका छन्। किसानलाई प्रोत्साहन गर्न पुरस्कृत गर्ने गाउँपालिकाको सूचना पाएपछि मकरबहादुरले धानका खलाखलामै कर्मचारीलाई बोलाएका थिए। तर सबै धान भेला पारेर जोख्न मन लागेपछि घर छेउको खेतको खलामा सबै धान जम्मा गरे। 'धान जम्मा गर्न रु सात हजार खर्च भयो। धान झारे पनि पराल दाइँ गर्न भ्याएकै छैन्', उनले भने। बम्जन दम्पतीका तीन छोरा झापाको दमकमा बसोबास गर्छन् भने तीन छोरी विवाह गरेर गइसकेका छन्। तर धान फलाउन बम्जन दम्पतीले छरछिमेकीको साथ पाइरहेका छन्। 'दुःख नभई सुख हुँदैन रहेछ। साथीभाइले मैले भनेको टार्दैनन्, नाइँ भन्दैनन्', मकरबहादुरले भने। विसं २०६० देखि धान खेतीमा लागिपरेको उनी बताउँछन्। पाखा खेतमा पानीको समस्या भए पनि निबु खोलाको बेँसीमा समस्या नरहेको उनले बताए। मकरबहादुर गाउँपालिकाले ५० हजार पुरस्कार दिएपछि ठूलो भैँसी किन्ने सोचमा छन् उनी। 'गाउँपालिकाले दिएको रकमले एउटा माउ भैँसी किन्ने योजना छ', उनले भने। बम्जन दम्पतीले लामो समयदेखि बर्षेनि एक सय मुरीभन्दा बढी धान फलाउँदै आएको स्थानीयवासीको भनाइ छ। रासस"
जाजरकोटका भूकम्प पीडितलाई एक लाख सहयोग,वीरगन्ज : बाराको परवानीपुर गाउँपालिकाले जाजरकोटका भूकम्प पीडितहरूका लागि आर्थिक सहयोग गरेको छ। गाउँपालिका अध्यक्ष राम क्षेत्री प्रसाद कुर्मीको नेतृत्वमा गएको गाउँपालिकाको टोलीले शुक्रबार जाजरकोटमै पुगेर भूकम्प पीडितहरूका लागि एक लाख रुपैयाँ आर्थिक सहयोग गरेको हो। शुक्रबार जिल्ला प्रशासन कार्यालय जाजरकोटमा प्रमुख जिल्ला अधिकारी सुरेश सुनारलाई परवानीपुर गाउँपालिकाको तर्फबाट एक लाख रुपैयाँको चेक प्रदान गरिएको गाउँपालिकाका प्रमुख प्रशासकीय अधिकृत प्राण मेहताले बताए। भूकम्पबाट ठूलो जनधनको क्षति ब्यहोरेका जाजरकोटका भूकम्प पीडितहरूलाई केहि राहत होस् भनेर परवानी गाउँपालिकाको तर्फबाट आर्थिक सहयोग गरिएको टोलीमा सहभागी अखिल नेपाल किसान महासंघका केन्द्रीय सचिव उमेश गुप्ताले बताए।
बागलुङमा धान उत्पादन बढ्यो,"बागलुङ : गत वर्ष धान उत्पादनमा कमी हुँदा निराश भएका बागलुङका किसान यस वर्ष भने खुसी भएका छन्। रोपाइँका बेला समयमै वर्षा भएपछि यस वर्ष धान उत्पादनमा वृद्धि भएको हो। गत वर्ष करिब १० प्रतिशतभन्दा बढी धान उत्पादनमा कमी आएकामा यस वर्ष एक सय मेट्रिक टन बढी धान उत्पादन भएको छ। बागलुङ मध्यपहाडी क्षेत्र भएको हुँदा थोरै क्षेत्रमा मात्र सिँचाइको व्यवस्था छ। सीमित सिँचाइको सुविधा हुँदाहुँदै पनि यहाँका किसानले धान उत्पादनमा मेहनत गर्दै आएका छन्। कृषि ज्ञान केन्द्र बागलुङका अनुसार गत वर्ष छ हजार बढी हेक्टर क्षेत्रफलमा रोपाइँ भए पनि १८ हजार छ सय ९० मेट्रिक टन मात्रै धान उत्पादन भएको थियो। यस वर्ष पाँच हजार सात सय १७ हेक्टर क्षेत्रफलमा रोपाइँ गरिएकामा २० हजार पाँच सय ५१ मेट्रिक टन उत्पादन भएको छ। जिल्लाको सबैभन्दा बढी जैमिनी नगरपालिका र सबैभन्दा कम तमानखोला गाउँपालिकामा धान उत्पादन हुने गरेको छ। यस वर्ष किसानलाई मौसमले साथ दिएको र उन्नत जातका बीउ प्रयोग गरेका कारण धान उत्पादनमा वृद्धि आएको कृषि ज्ञान केन्द्रका प्रमुख राजेश सिलवालले जानकारी दिए। उनले भने, 'अहिले पनि बागलुङका धेरै किसानाहरुले रैथाने जातको धानको बीउ प्रयोग गर्ने गरेको पाइन्छ, विस्तारै नयाँ जातका बीउ प्रयोग गर्न थालेका छन्, नयाँ प्रविधि पनि अपनाउन थालेका छन्, पोहोर सालको भन्दा यस वर्ष केही मात्रमा धान उत्पादनमा वृद्धि भएको छ, किसानलाई परम्परागत खेती प्रणालीसँगै आधुनिकतासँग जोड्नका लागि कृषि ज्ञान केन्द्रले पनि नयाँ प्रयासहरु थालेको छ, कृषकहरुले कृषिलाई आधुनिकीकरण गर्नसके अहिलेको भन्दा बढी धान उत्पादन गर्न सक्ने सम्भावना देखिन्छ।' उनका अनुसार यस वर्ष बर्खे धान पाँच हजार सात सय सात हेक्टरमा र चैते धान १० हेक्टर क्षेत्रफलमा लगाइएको थियो। जैमिनी नगरपालिकाका किसान तिलक सापकोटाले अघिल्लो वर्षभन्दा यस वर्ष ५० प्रतिशतले धान उत्पादन बढी भएको बताए। गत वर्ष धान भित्र्याउने बेलाको हावाहुरी र ढिलो भएको वर्षाका कारण उत्पादनमा गिरावट आएको उनको भनाइ छ। गत वर्षसम्म रैथाने बीउ लगाएको जनाउँदै यस वर्ष नयाँ प्रजातिको बीउ लगाउँदा उत्पादन बढेको सापकोटाले बताए। हरेक वर्ष १० मुरी धान फल्ने गरेकामा यसपालि १५ मुरीभन्दा बढी उत्पादन भएको उनको भनाइ छ। बागलुङमा सबैभन्दा बढी मकै बाली उत्पादन हुने गरेको छ। जिल्लाभर मकै २० हजार हेक्टर क्षेत्रफल बढीमा उत्पादन हुन्छ। कोदो १८ हजार हेक्टर र गहुँ सात हजार हेक्टर बढी क्षेत्रफलमा उत्पादन हुने गरेको कृषि ज्ञान केन्द्रले जनाएको छ। बागलुङमा ४६ हजार एक सय ४८ हेक्टर क्षेत्रफल खेतीयोग्य जमिन रहेकामा ३० हजार पाँच सय २३ हेक्टर क्षेत्रफलमा मात्रै खेती हुँदै आएको छ। छ हजार एक सय ४८ हेक्टर क्षेत्रफलमा मात्रै सिँचाइको सहज पहुँच पुगेको छ। त्यसमध्ये बाह्रै महिना सिँचित क्षेत्र दुई हजार सात सय ७५ हेक्टर रहेको छ।"
भाइचारा बढाउने सातगाउँले जात्रा,"काठमाडौं : भाइचारा र जातीय एकता बढाउने सात गाउँको जात्रा समापन भएको छ! काठमाडौं उपत्यकाको दक्षिण पश्चिम क्षेत्रमा रहेको चन्द्रागिरि र कीर्तिपुर नगरपालिका क्षेत्रभित्र रहेका सातवटा गाउँमा सातगाउँले जात्रा मनाउने गरिन्छ! सातगाउँले जात्रालाई बखुमद जात्रा पनि भन्ने गरिन्छ! कीर्तिपुर, सतुंगल, मच्छेगाउँ बोसेगाउँ, ल्वहखा, पांगा, नगाउँ, नैकापका देवताहरूलार्ई संगठित बाजागाजासहित तीनथानास्थित विष्णुदेवी मन्दिरमा लगेर सामूहिक जात्रा गरिएको थियो! मंसिर शुक्ल चतुर्थीका दिनदेखि लाग्ने यो जात्रा कीर्तिपुर र यस आसपासका सात गाउँमा सात दिनसम्म मनाउने गरिन्छ! विशेषतः नेवारी समुदायले हर्षोल्लासपूर्वक मनाउने सात गाउँले जात्रामा पछिल्लो समय अन्य समुदायको पनि सहभागिता रहन थालेको छ! सातवटा गाउँको बेग्लाबेग्लै जात्रा विष्णुदेवी मन्दिर परिसरमा ल्याइएको थियो! जहाँ श्रद्धालु भक्तालुहरूको घुइँचो रहेको थियो! जात्राको अन्तिम दिन पारेर स्थानीय सरकारले बिदासमेत दिएको थियो! किंवदन्तीअनुसार सातगाउँ नेपाल भाषाको शब्द न्हय्गांबाट सात गाउँ शब्द आएको हो! एकै समय, एउटै जात्रा सातगाउँमा मनाइने भएकाले यसलार्ई न्हय्गां जात्रा भन्ने गरिन्छ! स्थानीय विष्णुभक्त डंगोलका अनुसार यो जात्रा नगरपालिका क्षेत्रका सात स्थानमा पटकपटक गरेर मनाइन्छ! बखु (विष्णुदेवी मन्दिर परिसर)मा सबै गाउँको देवीदेवता ल्याई हर्षोल्लासका साथ मनाउने गरिन्छ! बखुको विष्णु देवीलार्ई आमा मानिन्छ भने त्यहाँँ ल्याइने बोसीगाउँ, ल्होँखाः, सतुंगल र मच्छेगाउँको देवी देवतालार्ई उसको सन्तानका रूपमा लिइन्छ! जात्राको विषयमा विभिन्न किंवदन्ती रहेका छन्! एक किंवदन्तीअनुसार मल्लकालदेखि नै नगर क्षेत्रमा सातगाउँले जात्रा लाखेपा मनाउन सुरु गरिएको हो! मल्लकालमा एक राजकुमार कीर्तिपुरमा बास बस्न आउँदा लाखेपा नामको दैत्यसँग झगडा गरी राजकुमारले उक्त क्षेत्रबाट हटाएको खुसीयालीमा सातगाउँले जात्रा मनाउन सुरु गरिएको हो! अर्को किंवदन्तीअनुसार परापूर्वकालमा स्वयम्भू महाचैत्य वैष्णवी पीठनजिकै एक ऋषिले यज्ञ गरेका थिए! नजिकैको रुखमा बसेका परेवाहरू सिकारीको गुलेलीले लाग्यो! घाइते परेवा उक्त यज्ञमा परेर मयो! शुद्ध मनले गरेको यज्ञमा निर्दोष परेवाको ज्यान गएपछि ऋषिले पश्चाताप गरे! पश्चातापस्वरूप ऋषिले बखुँ अर्थात् परेवा मर्यो भन्दै प्रत्येक वर्षको मंसिर शुक्ल दशमीका दिन बखुमदः जात्रा मनाउने परम्परा सुरु गरेको भनाइ छ! सात गाउँका देवताहरू एकै ठाउँमा भेला गरेर विशेष पूजाअर्चना गरी जात्रा मनाउने प्रचलन छ! प्रत्येक गाउँका देवताका गुठियारहरू जम्मा भई मूल देवतालाई रथमा राखेर विष्णुदेवी मन्दिर परिसरमा पुयाउने गरिन्छ! अष्टमात्रिका देवीको पूजा गरिन्छ! जात्राले यस भेगमा बसोबास गर्ने विभिन्न समुदायमा भाइचारा बढाउने र जातीय एकता फैलाउने विश्वास गरिन्छ!"
