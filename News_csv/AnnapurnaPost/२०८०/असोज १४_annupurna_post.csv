शीर्षक,विवरण
दास प्रथाको नयाँ अवतार,"दास प्रथा उन्मूलन गरेको कुनै प्रजातान्त्रिक व्यवस्थामा होइन, राणाकालमै हो । दासदासी, कमाराकमारी मात्रै होइन, हरूवा, चरुवा, हलिया र कमैया राख्ने सामन्ती प्रथाकै विरुद्ध लोकतान्त्रिक आन्दोलन भएको हो । तर, मुलुकमा दासप्रथाको अवशेष अझै छ । विभिन्न अवतारमा दासप्रथा जीवित छ । धनीमानी मानिसहरू घरमा काम गर्ने घरेलु कामदार राख्छन्, अनि दासप्रथाकै झझल्को दिने व्यवहार गर्छन् । कलकारखाना र उद्योगधन्दामा अझै पनि बालश्रमिक भेटिएका उदाहरण बेलाबेला सार्वजनिक हुन्छ । सम्पत्ति आर्जन र शक्ति एवं सत्ता आर्जनपछि झन् दासप्रथा ब्युँताउने हर्कत भएका बग्रेल्ती उदाहरण छन् । नेपाली सेनाका उच्चाधिकारीहरूको घरघरमा घरेलु काम गर्न सैनिक जवानहरू खटाउने गरिएको तथ्य लुकेको छैन । चार हजार सैनिकलाई घरेलु कामदार बनाइएको भनेर भएको सार्वजनिक तथ्यांक बासी भएको छैन । प्रहरीमा ६ हजार जवान घरेलु कामदार हुनुपरेको छ भनिन्छ । यता त्यस्तै सिको जनप्रतिनिधिले पनि गर्नु झन् उदेकलाग्दो हो । दाङको तुलसीपुर उपहामनगरपालिकाका मेयर टीकाराम खड्काले दास प्रथालाई ब्युँताउने धृष्टता गर्दै लोकतन्त्र र विधिको शासनको खिल्लीमात्रै उडाएका छैनन्, सभ्यतालाई चुनौती दिएका छन् । मान्छेले मान्छेलाई दास राख्ने भनेको सभ्यताविपरीतको कर्म हो । तर, खड्काले आफूलाई सर्वहारा नेताका रूपमा चिनाउँदै चुनाव जितेपछि भने महासामन्त शैली अपनाएका छन् । उपमहानगरपालिकाबाट तलब खुवाएर आफ्नो घरमा काम गर्न कर्मचारी खटाउने खड्काको शैलीले राज्यको ढुकुटीको दुरुपयोगमात्रै भएको छैन, जनप्रतिनिधिमा आफू सर्वेसर्वा हुँ भन्ने प्रवृत्ति रहेको तथ्य बाहिर ल्याएको छ । खड्का त प्रतिनिधि पात्रमात्र हुन् । खासमा, कुनै पनि जनप्रतिनिधि वा सरकारी अधिकारीले सरकारी तलब खुवाएर व्यक्तिगत काममा कसैलाई पनि लगाउनु हुँदैन, लगाउन पाउँदैन । जनप्रतिनिधिहरू त झन् त्यस मामलामा उदाहरणीय बन्नुपर्ने हो । उल्टै छोटेमोटे राजा बन्न खोज्नु व्यवस्थालाई कमजोर बनाउने हर्कत हो । खड्काको काम आफैंमा नैतिकता विपरीतको कर्म हो, जसमा उनी च्यूत भएका छन् । घरमा खटाइएका र उपमहानगरपालिकाबाट तलब खुवाएका कर्मचारीलाई जहाँको नियुक्ति हो, त्यहीं फर्काइनुपर्छ । ती कर्मचारीमाथि कुनै पनि खालको शोषण भए छानबिन हुनुपर्छ । न्याय दिलाउनुपर्छ । अर्काेतर्फ आफ्ना कार्यकर्ता र आफन्तलाई जागिर खुवाउन राज्यलाई भार पार्ने जनप्रतिनिधिका कामकारबाहीमा अंकुशसमेत लगाउनुपर्छ । शक्ति र सत्तामा हुनेहरूबाट यस्ता कुनै पनि हर्कत पाच्य छैनन्, हुँदैनन् । यस किसिमको दुरुपयोग नहुने प्रत्याभूतिका लागि नीति नियम आवश्यक भए, त्यो पनि बनाउनुपर्छ । कानुनभन्दा माथि कोही छैन भन्ने यथार्थ सबैले मनन सकेमात्र दास प्रथाको नयाँ अवतार अस्ताउने छ ।"
एमाले कर्णाली अधिवेशनमा आज मतदान,वीरेन्द्रनगर : नेकपा एमालेको कर्णाली प्रदेश अधिवेशनको नेतृत्व चयन प्रक्रिया लम्बिएको छ। शनिबार दिउँसो १२ बजे हुने भनिएको मतदान आइतबार बिहान ८ बजेका लागि सरेको छ।
के हो नेप्से ३० ?,"नेपाल स्टक एक्सचेन्ज (नेप्से)ले नयाँ इन्डेक्स (सूचकांक) निर्माणको कामलाई तीव्रता दिएको छ। प्रस्तावित नयाँ इन्डेक्सलाई नेप्से नेप्से ३० भनेको छ। मापदण्ड पुगेका मध्येबाट उत्कृष्ट ३० कम्पनीको सेयरलाई सामेल गरेर इन्डेक्सको निर्माण हुने भएकाले नयाँ इन्डेक्सलाई नेप्से ३० भनिएको छ। भदौ २५ गते बसेको नेप्से सञ्चालक समितिको बैठकले नेप्से ३० को सञ्चालन कार्यविधि स्वीकृत गरिसकेको छ। बजार विकासको चरणमा नयाँ कदम मानिएको नेप्से ३० प्रति लगानीकर्ता पनि उत्तिकै उत्साहित छन्। सेन्सेटिभ इन्डेक्स र सेन्सेटिभ फ्लोट इन्डेक्स ल्याएको १५ वर्षपछि नेप्से ३० आउन लागेको हो। डेरिभेटिभ औजारको रूपमा समेत कारोबार गर्न सक्ने गरी नेप्से ३० ल्याउन लाएिकाले पनि यसलाई निकै महत्वका साथ हेरिएको छ। स्टक एक्सचेन्जले मिति २०८० वैशाख २० मा एक सूचना जारी गरी प्रस्तावित नेप्से ३० मा समावेश गरिने स्टकको छनोटका आधार, चयन प्रक्रिया र गणना विधिको मस्यौदा प्रकाशित गरेको थियो जसमा राय सुझाव आएर कार्यविधि पनि बनिसकेको छ। जसअनुसार असोजमै नेप्से ३० लाई लाइभ गर्ने योजना नेप्सेको छ। नेप्से ३० बाट लगानीकर्ताले मुख्य तीनवटा सुविधा पाउनेछन्। नेप्से ३० ले बजारको वास्तविक अवस्था देखाउनेछ। नेप्से ३० लाई आफैंमा एक धितोपत्र (सेयर)का रूपमा कारोबार गर्न सकिनेछ भने प्यासिभ म्युचुअल फन्डलाई सहयोग गर्ने अनुमान गरिएको छ। नेप्सेले तत्काललाई बजार मुभमेन्ट हेर्ने गरी मात्रै उक्त इन्डेक्स ल्याउन लागेको हो। तर, यसले भविष्यमा डेरिभेटिभ प्रकृतिको निश्चित अवधिको कारोबार उपकरण सञ्चालन, पोर्टफोलियो व्यवस्थापन र एक्सचेन्ज ट्रेड फन्ड सञ्चालन गर्न सहयोग गर्नेछ। अहिले नेप्सेमा विभिन्न ४ वटा परिसूचक र १३ वटा समूहगत उपसूचक छन्। सर्वसाधारण लगानीकर्ताको सबैभन्दा बढी चासो भने नेप्से इन्डेक्समा रहन्छ तर नेप्से इन्डेक्सले सबै कम्पनीको कारोबार प्रतिबिम्बित गर्दैन। यहाँ संस्थापकदेखि फ्रिफ्लोट सबै सेयर राम्रानराम्रा, लामो समयदेखि कारोबार नभएका सेयर समेटिन्छन्। आखिर के हो त नेप्से ३० ? सेयर बजार परिसूचक दुई आधारमा गरिन्छ, पहिलो मूल्यको आधारमा, दोस्रो पुँजीकरणको आधारमा। मूल्यका आधारमा गणना हुने परिसूचक कम्पनीहरूको मूल्य तलमाथि हुँदा परिवर्तन हुन्छ भने पुँजीकरणका आधारमा गणना हुने परिसूचक बजार पुँजीकरण तलमाथि हुँदा घटबढ हुने गर्छ। नेप्सेले हाल गणना गर्ने नेप्से परिसूचक (नेप्से इन्डेक्स) पुँजीकरणमा आधारित परिसूचक हो। नेप्सेले ल्याउन लागेको नेप्से ३० पनि पनि सोही आधारमा गणना हुने इन्डेक्स हो। तर, नेप्से ३० गणना गर्दा मापदण्ड पुगेका ३० कम्पनीको मापदण्डमा पर्ने सेयरको मात्र परिसूचक निकालिन्छ। अर्थात् बजारमा किनबेच गर्न मिल्ने (तत्काल कारोबारयोग्य वा फ्रि फ्लोट) सेयरलाई समावेश गरी इन्डेक्स निकालिन्छ। सूचीकृत कम्पनीमध्ये सबै क्षेत्रको प्रतिनिधित्व हुने गरी उत्कृष्ट ३० वटा कम्पनी छनोट हुनेछन्। यी ३० कम्पनीका फ्रि फ्लोट सेयरको पुँजीकरणका आधारमा नेप्से ३० गणना हुनेछ। मापदण्ड नै तोकिएका कारण नेप्से परिसूचक वा नेप्सेले गणना गर्ने अन्य परिसूचकहरू सेन्सिटिभ, फ्लोट वा सेन्सिटभ फ्लोटभभन्दा नेप्से ३० बढी विश्वसनीय हुनेछ। यस सूचकांकले बजार कारोबार तथा उतारचढावलाई प्रतिविम्बित गर्नुका साथै डेरिभेटिभ प्रकृतिको निश्चित अवधिको कारोबार उपकरण सञ्चालन, पोर्टफोलियो व्यवस्थापन, एक्स्चेन्ज ट्रेडेड फन्ड सञ्चालन लगायतमा सघाउ पुयाउने अपेक्षा नेप्सेले राखेको छ। यसबाट दोस्रो बजार कारोबारमा नयाँ आयाम थपिने र लगानीकर्तालाई भविष्यमा थप कारोबारयोग्य उपकरण प्राप्त हुन जान्छ। अर्थात् नेप्सेले भविष्यमा नेप्से ३० लाई अन्य कम्पनीको सेयर किनेझैं कारोबार गर्न मिल्ने औजारका रूपमा विकास गर्ने योजना बनाएको हो। हालका लागि भने उत्कृष्ट ३० कम्पनीको कारोबारका आधारमा नेप्से इन्डेक्सजस्तै गणना मात्र गरिन्छ। आगामी दिनमा नेप्से ३० लाई इन्डेक्स फन्डका रूपमा पनि कारोबार गर्न सकिन्छ। अर्थात् सेयर बजारमा नेप्से ३० को पनि कारोबार हुनेछ र सेयर मूल्य घटबढ हुँदा लगानीकर्ताले नाफाघाटा भए झैं नेप्से ३० मा उतारचढाव आउँदा नेप्से ३० को सेयरबाहकलाई नाफाघाटा हुन्छ। विश्वको धेरै सेयर बजारमा सूचीकृत कम्पनीको सेयरमात्र नभएर नेप्से ३० जस्ता इन्डेक्स फन्डको कारोबार हुन्छ। निफ्टी ५०, एसएन्डपी ५००, रुसेल २०००, डो जोन्स इन्डिस्ट्रिय एभरेज, नास्दाक कम्पोजिट आदि विश्वमा लोकप्रिय इन्डेक्स फन्ड हुन्। कसरी बनाइन्छ नेप्से ३० इन्डेक्स ? नेप्सेले तयार पारेको मापदण्डअनुसार छनोट भएका ३० वटा कम्पनीका फ्रिफ्लोट सेयरको बजार पुँजीकरणलाई आधार बजार पुँजीकरणले भाग गरेर १०० ले गुणन गर्दा निस्कने अंकलाई नेप्से ३० भनिनेछ। ती ३० कम्पनीको २०७९ पुस ३० गतेको फ्रिफ्लोट बजार पुँजीकरणलाई नेप्से ३० को आधार बजार पुँजीकरण मानिनेछ। नेप्से ३० परिसूचकलाई प्रत्येक वर्षको भदौ महिनाको अन्तिम शुक्रबार र फागुन महिनाको अन्तिम शुक्रबार पुनर्समायोजन (रिब्यालेन्सिङ) गरी कम्पनी थपघट हुनेछ। नेप्से३० इन्डेक्सबाट दोस्रो बजार कारोबारमा नयाँ आयाम थपिने र लगानीकर्तालाई भविष्यमा थप कारोबार योग्य उपकरण प्राप्त हुन जान्छ। प्रस्तावित नेप्से३० इन्डेक्सको गणना विधि पनि तयार पारिएको छ। प्रारम्भिक सूचीमा समावेश भएका सबै सूचीकृत संगठित संस्थाको फ्रिफ्लोट बजार पुँजीकरण, पछिल्लो वर्षको प्रतिसेयर आम्दानी, कारोबार रकम, कारोबार संख्या तथा कारोबार कित्ताका आधारमा कुल भार (कम्पोजिट वेट) गणना गरिनेछ। सूचीकृत संगठित संस्थाहरूलाई बैंक तथा वित्तीय संस्था, लघुवित्त, बिमा, जलविद्युत्, उत्पादनमूलक, व्यापार तथा सेवा गरी ६ वटा क्षेत्रगत समूहमा वर्गीकरण गरी प्रत्येक समूहभित्र छुट्टाछुट्टै कम्पनीको आआफ्नो समूहमा कुल भार (सेक्टरल कम्पोजिट वेट) गणना गरिनेछ। यस्तो गणनापछि उच्चतम भार प्राप्त गर्ने संस्थाबाट ८ वटा कम्पनी कम्पनी छनोट गरिनेछ। कुनै समूहमा ८ वटाभन्दा कम संस्था छनोट भएमा सबै संस्थालाई छनोट गरिने जनाइएको छ। यसरी छनौट हुने कम्पनीको संख्या ३० भन्दा बढी भएमा कुल भारमा कम भार भएका कम्पनी हटाइनेछ तर हरेक क्षेत्रगत समूहबाट कम्तीमा एउटा कम्पनीलाई प्रतिनिधित्व गराइनेछ। यस्तै छनौट कम्पनीको संख्या ३० भन्दा कम भएमा प्रत्येक समूहबाट सूचीकृत सबै कम्पनीको कुल भार गणना गरेर बढी भार भएका कम्पनी थपेर ३० पुयाइनेछ। नेप्से ३० मा समावेशका लागि कम्पनी छनौटका आधारहरूः"
सिटिजन लाइफको सेयर किनबेच आजबाट,सेयर बजारमा आइतबारदेखि सिटिजन लाइफ इन्स्योरेन्सको सेयर कारोबार हुने भएको छ। नेप्सेमा सूचीकृत भएसँगै कम्पनीको कारोबार हुने भएको हो। कम्पनीको ३ करोड ७५ लाख कित्ता साधारण सेयर नेप्सेमा सूचीकृत भएको हो। पहिलो कारोबारका लागि कम्पनीको ओपनिङ रेन्ज १ सय ७२ रुपैयाँ ४३ पैसादेखि ५ सय १७ रुपैयाँ २९ पैसासम्म दिइएको छ। कम्पनीले प्रतिकित्ता २ सय ४४ रुपैयाँ प्रिमियम मूल्यमा आईपीओ जारी गरेको थियो।
राजनीतिमा गणतन्त्र गाथा,"लोकतान्त्रिक गणतन्त्रभित्रै विकास, सुशासन, समृद्धि, सामाजिक न्याय र स्वाधिनताको यात्रा सम्भव छ। राजनीतिको माछा बजार होस् कि समाजको आलु बजार, अहिले वर्तमान चुप लाग्ने र भूत फर्किने खुब हौवा चलेको छ। माछा बजारमा कसैले भन्यो ज्ञानेन्द्र शाहको यो क्रेजले भूतपूर्व राजा वर्तमान बन्छ अर्थात् पन्छाइसकिएको राजतन्त्र ब्युँतन्छ। मलाई बडो गाह्रो भयो आफू परियो राजावादी मात्रै होइन, रानीवादी समेत। अर्थात् राष्ट्रिय जागृति (राजा) अनि राष्ट्रिय निर्माण (रा नी)। थप प्रष्ट पारौं है म युवराजवादी चैं कदापी होइन, कुनै छाँट पनि छैन। अरे यार राजा न परे बरु उनलाई कलाकार हैट नै उधुम प्यारो लाग्न थालेको छ। भन्दा रहेछन् त्यो कमल फेरि राजावादी भए छ। त्योभन्दा त यो कलाकार बुद्धि तामाङ कति काइदा छ भन्या कति, उसले हैट ! राजा भनेको राजै हो भन्ने संवादले बहुतै आनन्द दिँदोरहेछ। प्रायः कुल मुडमा हुने ज्ञानेन्द्रलाई उनले मन्दिर दर्शन गरेको बेला देखिएको भीडलाई उदाहरण देखाउँदै पुनः राजा हुने संकेत छ है महाराज भनेर उचाल्न खोजेको भेउचैं पाइहाल्दा रहेछन्। ज्ञानेन्द्रलाई थाहा भइसक्यो कि उनको प्रत्यक्ष शासनका प्रधानमन्त्री तुलसी गिरीभन्दा उनकै पिए सुशील कोइराला उत्तम रहेछन्, राजतन्त्रभन्दा लोकतान्त्रिक गणतन्त्र उत्तम जस्तै। उनका दाजु राजा वीरेन्द्रले शुक्रबारे भोजमा प्रधानमन्त्री कृष्णप्रसाद भट्टराई त पञ्चायतको जननी मानिने सूर्यवहादुर थापाभन्दा राष्ट्रभक्तिले ओतप्रोत भएको निष्पृयता र निष्ठाको प्रतीक रहेछन् भनेर अद्र्धप्रशंसा सम्झदा आज लाग्दो हो बुबा हजुरले बीपीलाई त्यसरी गल्हत्याएर जेल नकोच्या भए कम्तीमा आलंकारिक राजतन्त्र चैं रहन्थ्यो कि ? फेरि यी लोकतान्त्रिक गणतन्त्र भनेर बुरुकबुरुक उफ्रिनेहरूले कहिलेकाहीँ तथ्य र तर्कमा कुरा गरे हुने नि (अरे बाबा मेरी कोमलको जन्मजयन्ती फागुन ७ गते पयो त पयो मैले सारेर मिल्छ र भन्या ?) ! मधेसी, महिला राष्ट्राध्यक्ष बने, दलित, जनजाति अल्पसंख्यकको पालो। तपार्इंलाई लाग्दो हो खुब विद्यादेवी भण्डारीले राजाजस्तै हुन खोजेर हुन्छ र महाराज ! उनी राजा होइनन् हेड अफ दि स्टेट हुन्, राष्ट्राध्यक्ष हुन् क्या ! चीन भ्रमणमा राजा वीरेन्द्र र ऐश्वर्य राजकीय सम्मानका साथ समकक्षीसँग भेट्दा पहिलो हात मिलाउनेदेखि सलामी खाँदासमेत राजा हेड अफ दि स्टेटको हैसियतमा वीरेन्द्र अघिअघि ऐश्वर्या पछिपछि। अर्ब जनसंख्या भएको चीन र भारतमा विद्यादेवी भण्डारी पहिलो लहरबाटै समकक्षीसँग हात मिलाउँदा, विश्वव्यापी गज्जब सन्देश सञ्चार भएकै हो त। अर्थात् भ्रुणमा रहेको बच्ची प्रथम नागरिक राष्ट्राध्यक्ष, राष्ट्रपति, हेड अफ दि स्टेट बन्न बाटो खुल्यो त। लोकतन्त्रमा जनताको सर्वाधिक शक्ति, धर्म र मौका भनेकै फेरि पनि निर्वाचन नै हो। त्यहीबेला शासक नेता चुन्ने कि सेवक सरकार चुन्ने ? विवेक प्रयोग गर्ने हैसियतको नागरिक बनाउने दायित्व हामी सबैको हो। यो चानचुने कुरा हुनै सक्दैन। गणतन्त्र भएकाले कमसेकम देशको कार्यकारी व्यक्ति यही जातको हुनुपर्छ, यही लिंग, यही धर्म मान्ने हुनुपर्छ, यही विचार मान्ने हुनुपर्छ या फलानाकै जेठो छोरो भन्ने त केही छैन नि !राजा आउ देश बचाउ रे ! राजा ल्याउने भनेको त पूर्वतानाशाह ज्ञानेन्द्रलाई नै ल्याउने भन्या हो नि ! अर्थात् ज्ञानेन्द्र पछि पारसलाई ढोगेर रैती बन्न हतार गरिरहेकाहरूको चेतबारे भो धेरै मन्थन नगरौं। ज्ञानेन्द्र, पारस ल्याउने भनेको ठकुरी क्षेत्रीमध्ये पनि गोरखाकै शाह खलकलाई यो देशको शासन अकण्टक चलाउने ठेक्का दिने भनेको हो। अरूले सक्दैनन् भनेको हो। हामीले ज्ञानेन्द्रकालीन शासन नभोगेको हो र ? पञ्चायतको भो कुरै नगरौं, सबै शक्ति राजामा निहित हुँदा पनि जनताको कुनै छोराले ५ वर्षिय कार्यकाल पूरा बिताउन पाएनछन्, १९औं स्थानमा रहेर पनि। २०४७ सालको संविधानले दशौं स्थानमा नेपाली जनतालाई स्थान दिएको कुराभन्दा खास सत्य नेपालको संविधान २०७२ ले जनताका छोराछोरीलाई प्रथम स्थान सुरक्षित गरेको कुरा बुझ्दै जाँदा सबैभन्दा बढी ज्ञानेन्द्रलाई घत परेको छ। मजा आएको छ अरे मैले र गिरीले भन्दा गजबले देश चल्ने बाटो त बन्यो नि ! ज्ञानेन्द्रभन्दा अचाक्ली राजावादीहरूको चुरीफुरी त्यतिन्जेल चलिरहन्छ, जबसम्म राजा बिर्साउने नवमहाराजहरूको राज्यदोहन, रजगज र रवाफ बढ्दै जाने गरिबी र विभेदको ग्राफ बढिरहन्छ। त्यसैले राजावादीभन्दा राष्ट्रिय जागृतिवादी मनपर्छ, रानीवादीभन्दा बढी राष्ट्रिय निर्माणवादी मन पर्छ। बरु म राजावादी, रानीवादी बन्नुस् भन्छु आफैं हेड अफ दि स्टेट हुने अथाह सम्भावना वोकेको लोकतान्त्रिक गणतन्त्रको बन्ध्याकरण गरेर पिशाचको हैसियतमा मिल्काइएको राजतन्त्रलाई ब्युँताउने घिनौना, जन्मजात राष्ट्र प्रमुख हुने अभियानलाई रामराम भन्नू काँध नथाप्नु भन्छु। पारस नभए पारसको खराउ पूजा गरेर आफैंलाई स्वघोषित निम्न श्रेणीको नागरिक बन्न उद्धतहरूलाई भन्न चाहन्छु एस, नेप्लिज किङ डिड मोर रङ, लेट्स होप एन्ड सपोर्ट न्यूसिस्टम एन्ड लिड दि नेसन्स। यसको मतलब छोटे महाराज, नवमहाराजको जयजयकार गरेर सब ठीकठाक छ भन्ने पक्षमा कोही हुनु हुँदैन। लोकतन्त्रले ज्ञानेन्द्रको त विकल्प हुन्छ भन्ने आँखै अगाडि सन्देश दिइरहेको छ भने छोटे महाराज, नवमहाराजहरूको विकल्प हुन्न भन्ने त कुरै भएन। दलाली प्रवृत्तिको राजनीतिको जगजगीमा निष्ठा, क्षमता र मूल्यमान्यता सहितको राजनीतिलाई प्रबद्र्धन गरौं। राजनीतिमा मौलाएको दलाली, कालाबजारी, सेटिङबाज, सुदखोर, नातावाद, राष्ट्रघात, बिचौलीयावादको खुलेर खबरदारी गर्नै पर्छ। चाचुने प्रयासले गिज्याउने र गिजोल्नेबाहेक केही हुन्न। राजकाज, शासन, प्रशासनमा सदा हालीमुहाली सदा सत्ताको खराब खेलाडी पाल्ने काम होइन, अब फाल्ने महाअभियानमा जुट्नै पर्छ। भ्रष्टाचारीको भारी बोक्न, बलात्कारी जेलमुक्त गर्न, हत्यारालाई छुटाउन, भ्रष्टाचार गरेर सात पुस्तालाई पोस्न, अकुत सम्पत्ति कमाउन तँछाडमछाड गरिरहेकाहरूलाई देखाइदिनै पर्छ, कात्रोमा गोजी हुन्न पात्रोमा मृत्यु लेखिन्न, जनशक्ति स्थायी शक्ति हो भनेर। लोकतन्त्रमा जनताको सर्वाधिक शक्ति, धर्म र मौका भनेकै फेरि पनि निर्वाचन नै हो। त्यहीबेला शासक नेता चुन्ने कि सेवक सरकार चुन्ने ? विवेक प्रयोग गर्ने हैसियतको नागरिक बनाउने दायित्व हामी सबैको हो। परम्परागत शक्तिहरू त पकेट भोटलाई बैंक बनाउँदै कारोबार गर्न अग्रणी छन्। यो मैदान पनि उनीहरूकै हो, रेफ्री पनि उनीहरू नै भएको निर्लज्ज खेल कहिलेसम्म हेरिरहने निरीह बनेर ? खप्पर विश्वास प्रणालीलाई कहिलेसम्म स्वीकारीरहने ? त्यसैले जिम्मेवार र जबरजस्त जनमतले मात्रै पदीय आशक्तिको प्रतीक कुर्सीमा बसेरै आर्यघाट यात्राको आराधना गरिरहेका वृद्धतन्त्रका ठेकेदारहरूलाई सेलाउन सकिन्छ। र, बुझाउनै पर्छ कि सबै शासकका शालिक बन्दैनन्, हुलाक टिकटमा छापिन पनि सिन्को नभाँची हुन्न। लोकतान्त्रिक गणतन्त्रभित्रै विकास, सुशासन, समृद्धि, सामाजिक न्याय र स्वाधिनताको यात्रा सम्भव छ। जय जनता जनार्दन !"
ज्येष्ठ नागरिकको मानवअधिकार,"आज ३३औं अन्तर्राष्ट्रिय ज्येष्ठ नागरिक दिवस अर्थात् अक्टोबर १ तारिख। संयुक्त राष्ट्रसंघले यसपटक ज्येष्ठ नागरिकका लागि मानवअधिकारको विश्वव्यापी घोषणा पत्रका प्रतिज्ञाहरू पूरा गर्दै ः अन्तर पुस्ताहरू भन्ने मूलनारा तय गरेको छ। यसको अर्थ ज्येष्ठ नागरिकलगायत सबै व्यक्तिले आफ्नो मानवअधिकार र मौलिक स्वतन्त्रताको पूरा उपभोग सुनिश्चित गर्ने प्रतिबद्धता जाहेर गरेको भन्ने हुन्छ। यस कार्यक्रमले विश्वभरका ज्येष्ठ नागरिकहरूको विशिष्टतामा ध्यान केन्द्रित गरी उनीहरूको अधिकार उपभोगको आनन्द लिन र उल्लंघनलाई सम्बोधन गर्नेछ। साथै पुस्ताबीच समानान्तर पारस्परिकतामार्फत दिगो विकासका लक्ष्यहरूको प्रतिबद्धता पूरा गर्न समाधानका दिगो उपायहरू प्रदान गर्छ। म्याड्रिड कार्ययोजनाको समीक्षाले उमेरमा आधारित भेदभाव, मनोवृत्ति र अभ्यासहरू व्यापक रूपमा रहेको र ज्येष्ठ नागरिकका लागि बनाइएको राष्ट्रिय तथा अन्तर्राष्ट्रिय संयन्त्रहरूको कार्यान्वयनमा कमजोरी रहेको स्पष्ट पारेको छ। ज्येष्ठ नागरिकहरूका लागि काम, जीवन स्तर, सिक्ने अवसरहरू, सेवा र स्रोतहरूमा पहुँचको सन्दर्भमा अन्य कुराका अतिरिक्त उमेरवादी मनोवृत्ति, भेदभावपूर्ण कानुन र नीतिहरू, कम रकम र किन्न सक्ने क्षमताको कमी नै ज्येष्ठ नागरिकहरूका लागि प्रणालीगत र संरचनात्मक अवरोधका रूपमा छन्। यसले ज्येष्ठ नागरिकहरूलाई बेवास्ता, दुव्र्यवहार र गम्भीर स्वास्थ्य समस्याहरूको जोखिम बढाउन सक्छ। ज्येष्ठ नागरिकहरूमा यी खतराहरूलाई रोक्न र न्यूनीकरण गर्न बनाइएका धेरै गतिविधि छन् र भएका छन्। यस्ता गतिविधि उपयोगी भए पनि सुसंगत र दिगो हुन सक्ने देखिँदै एमआईपीएएको चौथो समीक्षा र मूल्यांकनको नतिजाअनुसार मानवअधिकारको मापदण्ड र मान्यताको अभावमा विशेष गरी अन्तर्राष्ट्रिय स्तरमा ज्येष्ठ नागरिकहरूको अवस्थाका लागि जटिलताहरू अनि भइरहेको बदलिँदो प्रकृति र जीवनभरका असमानताका रूपहरू स्पष्ट गर्ने क्षमतामा सीमित छ। यसपालि मनाइँदै गरेको अन्तर्राष्ट्रिय ज्येष्ठ नागरिक दिवसमा मानवअधिकारको विश्वव्यापी घोषणाको विश्वव्यापी ज्ञान र आवश्यकता बढाउन र विश्वभरका ज्येष्ठ नागरिकको वर्तमान र भावी मानवअधिकारको संरक्षणलाई सुदृढ गर्न सरोकारवालाबीच प्रतिबद्धता बढाउने महत्वपूर्ण उद्देश्य राखिएको छ। संयुक्त राष्ट्रसंघले यस अवसरमा विश्वभर मानवअधिकारको संरक्षणका लागि अन्तरपुस्ता ढाँचाहरूबाट सिक्ने र एकापसमा बाँड्ने, सरकारहरू र राष्ट्रसंघका निकायहरूलाई उनीहरूको काममा मानवअधिकारका लागि जीवन पाठ्यक्रमको दृष्टिकोणलाई अझ राम्रोसँग एकीकृत गर्ने मुख्य उद्देश्य छन्। यस्तै, सुनिश्चित गर्न उनीहरूको वर्तमान अभ्यासहरूको समीक्षा गर्ने र पुस्ताबीचको एकता र अन्तरपुस्ता साझेदारी सुदृढ गर्ने कार्यमा नागरिक समाज पनि छ। राष्ट्रिय मानवअधिकार संस्था र ज्येष्ठ नागरिकलगायत सबै सरोकारवालाको सक्रिय र अर्थपूर्ण सहभागिता सुनिश्चित गर्ने पनि मुख्य उद्देश्यभित्रै पर्छ। ज्येष्ठ नागरिकका सन्दर्भमा मनन् गर्नुपर्ने कुरा प्रथमतस् उनीहरू समाजका एउटा छुट्टै उमेर समूहका व्यक्ति हुन्। फेरि त्यसभित्र पनि धनी, गरिब, पुरुष, महिला, जातजाति, अपांगता भएका सबै खाले व्यक्ति समाहित हुने गर्छन्। तसर्थ यस्तो विशिष्टीकृत मुद्दामा एउटै सोच र शैलीले किमार्थ सम्बोधन तथा बहस हुन सक्दैन। भइहाले पनि त्यो प्रभावकारी हुनै सक्दैन। तसर्थ ज्येष्ठ नागरिकका वास्तविक समस्या के हुन् ? तिनको विशिष्टीकृत समस्यालाई कसरी सम्बोधन गर्न सकिन्छ ? र, कुन निकायबाट अनि कुन स्तरबाट कसरी गर्ने ? भन्ने विषय नै प्रमुख मुद्दा हुन्। ज्येष्ठ नागरिकको मानवअधिकारलाई अझ राम्रोसँग कसरी संरक्षण र प्रवद्र्धन गर्ने भनी छलफल गर्न सन् २०१० मा बुढ्यौलीबारेको संयुक्त राष्ट्रसंघीय खुला छलफल कार्य समूह स्थापना भएको हो। हालसम्म १३औंैं कार्यसत्र सम्पन्न भएका छन्। ज्येष्ठ नागरिकका विषयमा तिनको हक, अधिकार, रुचि र विषयबारे थुप्रै सम्मेलन, गोष्ठी र सेमिनार भए। स्थानीयदेखि राष्ट्रिय र अन्तर्राष्ट्रिय स्तरसम्म आयोजना भएका त्यस्ता विविध कार्यक्रमले ज्येष्ठ नागरिकका विविध समस्या र समाधानमा व्यापक छलफल पनि गरिए। तर, पनि ती सबै औपचारिकतामा सीमित भए। तिनलाई त्यसो हुन नदिइ ज्येष्ठ नागरिकलाई आफ्नोे हक र अधिकार बोध गराउन र तिनका विषयमा भएका निर्णयहरूलाई ऐन, नियममा समावेश गरी बन्धनकारी बनाउनु आजको आवश्यकता हो। ज्येष्ठ नागरिकका लागि राज्यको तर्र्फबाट नेपालको संविधान २०७२ को मौलिक हकअन्तर्गत धारा ४१ मा ज्येष्ठ नागरिकका लागि विशेष संरक्षण र सामाजिक सुरक्षाको हक हुनेछ भन्ने उल्लेख छ। संविधानमा उल्लिखित प्रावधान तीन वर्षभित्र बनिसक्नु पर्नेमा केहीमात्र सम्बोधन भए। ज्येष्ठ नागरिकसम्बन्धी ऐन २०६३ र नियमावली २०६५ लाई पनि वस्तुगत रूपले हेर्दा कार्यान्वयनको पक्षमा त्यति प्रभावकारी भएजस्तो लाग्दैन। तसर्थ यदि यस विषयमा ज्येष्ठ नागरिकसम्बन्धी अन्तर्राष्ट्रिय महासन्धि गरेर विश्वव्यापी घोषणापत्र जारी भएमा र राज्य पक्ष राष्ट्र भई हस्ताक्षर गरेमा र त्यसलाई सर्वोच्च निकाय संसद्बाट अनुमोदन गरे भने सबै जनता र राज्यका लागि नैतिक रूपले मात्र नभई बाध्यकारी हुन जाने कुरा विधानतः सबैमा स्पष्ट छ। त्यसर्थ यस्तो महत्वपूर्ण विषयलाई बाध्यकारी बनाउनुपर्छ भन्ने हामी र हामीजस्ता थुपै्र ज्येष्ठ नागरिकका लागि काम गर्दै आएकाको अभिमत हो। त्यसको सुरुआत भनेकै महासन्धिबाट हुने भएकाले ज्येष्ठ नागरिकका विषयमा एउटा प्रभावकारी महासन्धि हुनु आवश्यक छ। छुट्टै र महत्वपूर्ण विषय भएकाले यसको उठान नै फरक परिवेशबाट हुन्छ भन्ने हाम्रो स्पष्ट धारणा हो। संयुक्त राष्ट्रसंघको प्रधान कार्यालयमा प्रत्येक वर्ष ज्येष्ठ नागरिकका लागि महासन्धिको आवश्यकताबारे खुला समूहको छलफल हुने गर्छ। त्यस्ता भेलामा सम्पूर्ण देशबाट प्रतिनिधित्व हुन्छ र हुनुपर्छ भन्ने हाम्रो विश्वास हो। तर, कतै सरकारले यस अवसरलाई अलिकति कम अनुमान गरेर आफ्नो उपस्थितिलाई गरिमामय बनाउनबाट चुक्ने हो कि ? चिन्ताको विषय छ। सरकारले महासन्धिलाई समर्थन गर्नु आवश्यक देखिन्छ किनभने ज्येष्ठ नागरिकसँग सैद्धान्तिक र व्यावहारिक ज्ञानसमेत भएकाले आफ्ना अधिकारका कुराहरू स्पष्टसँग अभिव्यक्त गर्ने क्षमता उहाँहरूमा नै हुन्छ। प्रधान राष्ट्रिय ज्येष्ठ नागरिक महासंघका अध्यक्ष हुन्।"
"गाउँमै पुगे डाक्टर, सैयौंले लिए सेवा","बर्दिवास : हाम्रो स्वास्थ्य जाँच्न डाक्टरहरू गाउँमै आएर धेरै राम्रो भयो। बाहिर जानु पनि परेन। पैसा पनि लागेन।, निःशुल्क स्वास्थ्य शिविरबाट लाभान्वित भएपछि महोत्तरीको बर्दिवास नगरपालिका९ पशुपतिनगरकी ललिता महतोले भनिन्, मलाई कहिलेकाहीँ छाती दुख्ने समस्या छ। मुटुको समस्या छ कि भनेर शंका थियो। यहाँ डाक्टरले मुटु ठीक छ भनेपछि ढुक्क भएँ। छातीको लागि औषधि पनि बिना पैसाकै दियो। धेरै खुसी लाग्यो। विश्व मुटु दिवसको अवसरमा नेपाल हृदयरोग निवारण प्रतिष्ठान (नेपाल हर्ट फाउन्डेसन) महोत्तरीले पशुपतिनगर गाउँमै स्वास्थ्य शिविर लगेको थियो। पशुपतिनगरस्थित जनमुखी आधारभूत विद्यालयमा स्वास्थ्य शिविर सञ्चालन भएको थियो। त्यहाँ प्रभातफेरी, स्वास्थ्य शिविरलगायत विविध कार्यक्रमहरू गरी हर्ट फाउन्डेसनले विश्व मुटु दिवस मनायो। त्यहाँ पुगेर ऊँ समाज डेन्टल अस्पताल बर्दिबासका डा शिखा घिमिरे, शुभस्वस्तिक हस्पिटल बर्दिबासका डा सुशीलकुमार साह र धिरज साहले गाउँलेको स्वाथ्य परीक्षण गरेका हुन्। मुटु दिवस मनाइएको पशुपतिनगरको उक्त विद्यालयमा अन्नपूर्णकर्मी राजकरण महतोले सामुदायिक विद्यालय रुपान्तरण अभियान चलाइरहेका छन्। पत्रकार महतोको अभियानपछि धेरैजसो संघसंस्था सो स्कुलमा कार्यक्रमहरू सञ्चालन गर्न अग्रसर देखिएका छन्। विद्यालय रूपान्तरण अभियानमा इट्टा थप्ने उद्देश्यले नै यसपटक पशुपतिनगरको उक्त विद्यालयमा विभिन्न कार्यक्रमहरू गरेर मुटु दिवस मनाइएको नेपाल ह्ृदयरोग निवारण प्रतिष्ठान महोत्तरी शाखाका सभापति दीपक कार्कीले बताए। शिविर उद्घाटन गर्न विद्यालय पुगेकी महोत्तरीको बर्दिवास नगरपालिकाकी उपप्रमुख तारादेवी महतोले मुटु जोगाउन सबै गम्भीर हुन एकदमै आवश्यक रहेको उल्लेख गरिन्। जसरी गाडीमा इन्जिन सही भएन भने त्यो जहाँ गएर पनि फेल खान्छ। त्यसरी नै हाम्रो शरिरको लागि मुटु एकदमै आवश्यक छ, उपप्रमुख महतोले भनिन् मुटु स्वस्थ राख्न हामी गम्भिर हुनैपर्छ। खानपानमा सजगता अपनाउनुपर्छ। गाउँसमाजमा महिलाहरू पाठेघरको समस्या लाज मानेर लुकाउन खोज्दा त्यसले ठूलो समस्या निम्त्याउनेप्रति चिन्ता व्यक्त गर्दै उनले गाउँमै आएको शिविरमा चिकित्सक सामु खुलेर आफ्नो समस्या राख्न आग्रह गरिन्। जबसम्म डाक्टरसाबलाई हामी समस्या सुनाउँदैनौं तबसम्म रोगको वास्तविक पहिचान हुँदैन, उपप्रमुख महतोले भनिन्। बर्दिवास नगरपालिका९ का वडाध्यक्ष घुरन महतोले सहर केन्द्रित कार्यक्रमलाई गाउँमा पुयाउने आयोजक तथा सहयोगी संस्थाहरूप्रति कृतज्ञता व्यक्त गरे। उनले गाउँ केन्द्रित शिविरले यहाँका स्थानीयहरूलाई जागरुक बनाउन मद्दत पुग्ने विश्वास व्यक्त गरे। विद्यालयहरूलाई रुपान्तरण गर्ने अभियानमा जुटेका अभियानीहरूको उनले खुले प्रशंसा गरे। पत्रकार राजकरणजीलाई मुरी मुरी धन्यवाद। उहाँले अभियानै चलाएर शिक्षा क्षेत्रलाई बलियो बनाउने कामको अगुवाई गरिरहनु भएको छ। यसले समाजलाई पनि जिम्मेवार बनाइरहेको पनि मैले महसुस गरेको छु, वडाध्यक्ष महतोले भने। विद्यालय रूपान्तरण नभएसम्म समाज रूपान्तरणको कल्पना पनि नसकिने उनको भनाइ छ। सामुदायिक विद्यालय रूपान्तरण अभियानका अगुवा एवं पत्रकार राजकरण महतोले विद्यालय समुदायको कारखाना भएकाले यसलाई मजबुत बनाउन सबै जुट्नुपर्ने धारणा राखे। विद्यालय राम्रो नभएसम्म स्वास्थ्य, कृषिलगायत कुनै क्षेत्र राम्रो हुन नसक्ने उनले सुनाए। विद्यालय समुदायलाई जोड्ने महत्वपूर्ण माध्यम भएको महतोले बताए। यसै अभियानअन्तर्गत स्वास्थ्य शिक्षा, कृषि शिक्षा सबै शिक्षालाई जोड्नुपर्छ, पत्रकार महतोले भने विद्यालय रूपान्तरण अभियान सकारात्मक रूपमा अघि बढिरहेको छ। यो सुखद संकेत हो। सहयोगी सबैप्रति आभार व्यक्त गर्दछु। निःशुल्क स्वास्थ्य शिविरमा २२३ जनाले जेनरल सेवा, १५९ जनाले डेन्टल सेवा १५१ जनाले सुगर जाँच, ४६ जनाले इसिजी सेवा लिएको विद्यालय रूपान्तरण अभियानका अभियन्ता अमृतकुमार महतोले जानकारी दिए।"
लयमा फर्कंदै पदयात्रा पर्यटन,"पोखरा : अन्नपूर्ण संरक्षण क्षेत्र (एक्याप) मा पदयात्रा र मुक्तिनाथ दर्शन गर्न जाने भारतीय पर्यटकको संख्या बढ्दो क्रममा छ। कोभिडलगतै पर्यटक आगमनमा कमी भएपछि पर्यटन व्यवसाय ठप्प भएको थियो। पछिल्लो समयमा पर्यटकको आगमन कोभिड अघिकै हाराहारीमा पुग्न थालेको हो। यस आर्थिक वर्षको ४ महिनामा अन्नपूर्ण पदयात्रा क्षेत्रमा गत वर्ष भन्दा १८ हजार ३ सय २० बढी पर्यटकले भ्रमण गरेका छन्। २०७९ को वैशाखदेखि साउनसम्म ४ महिनामा ५३ हजार ९ सय ४२ जना पर्यटकले अन्नपूर्ण संरक्षण क्षेत्रको भ्रमण गर्दा २०८० को चार महिनामा ७२ हजार ३ सय २० अथात १८ हजार ३ सय ७८ बढी पर्यटकले अन्नपूर्ण संरक्षण क्षेत्रका भ्रमण गरेको अन्नपूर्ण संरक्षण क्षेत्र आयोजनाको तथ्यांक छ। २०७९ को वैशाख महिनामा २० हजार १ सय २४ जना पर्यटकले अन्नपूर्ण संरक्षण क्षेत्रको भ्रमण गरेकोमा २०८० वैशाखमा ३१ हजार ९ सय ५१ जना विदेशी पर्यटकले अन्नपूर्ण संरक्षण क्षेत्रका भ्रमण गरेका छन्। यस्तै, अघिल्लो आर्थिक वर्षको जेठमा १५ हजार ३ सय ६६ जना पर्यटक संरक्षण क्षेत्रमा पुगेकोमा २०८० जेठमा १९ हजार ३ सय ७९ जना पर्यटकले अन्नपूर्ण संरक्षण क्षेत्रको भ्रमण गरेका अन्नपूर्ण संरक्षण क्षेत्र आयोजनाको तथ्यांक छ। २०७९ असारमा ५ हजार ४ सय ५३ जना विदेशी पर्यटकले भ्रमण गर्दा २०८० मा ६ हजार ६ सय ६९ जनाले पदयात्रा गरेका छन्। २०७९ को भाद्र महिनामा ९ हजार ७ सय २८ जनाले अन्नपूर्ण संरक्षण क्षेत्रको भ्रमण गरेकोमा २०८० को भाद्र महिनामा भने पर्यटकको आगमन संख्या केही घटेर ८ हजार ९ सय २० जनाले यात्रा गरेका छन्। आर्थिक वर्ष २०७९०८० मा अन्नपूर्ण संरक्षण क्षेत्रमा पर्यटकको आगमन बढेर कोभिडअघिकै हाराहारी १ लाख ७२ हजार १ सय ८ जना पुगेको अन्नपूर्ण संरक्षण क्षेत्र आयोजनाका सूचना अधिकारी रविन कडरियाले जानकारी दिए । यो संख्या कोभिड हुनु भन्दा अघिल्लो वर्ष २०७५०७६ मा अन्नपूर्ण संरक्षण क्षेत्रमा पर्यटक पुगेको संख्या भन्दा ११ हजार २ सय ५० ले कम हो। २०७५०७६ मा अन्नपूर्ण संरक्षण क्षेत्रमा अहिलेसम्मकै सवैभन्दा धेरै पर्यटकले भ्रमण गरेका थिए। आर्थिक वर्ष २०७९०८० मा अन्नपूर्ण संरक्षण क्षेत्रमा पर्यटक प्रवेश शुल्कबाट भ्याटसहित अन्नपूर्ण संरक्षण क्षेत्र आयोजनाले २९ करोड ९४ लाख ३९ हजार २ सय ८५ रुपैयाँ आम्दानी गरेको पनि सूचना अधिकारी कडरियाले जानकारी दिए। पदयात्राका लागि पर्यटक आउने क्रम बढेपछि कोभिड संक्रमणको कारण रोकिएको पर्यटन आगमन पछिल्लो समयमा कोभिड अघिकै हाराहारीमा पर्यटक आउन थालेपछि पर्यटन मजदुरहरू उत्साहित भएका छन्। अन्नपूर्ण, धौलागिरी, मनास्लु हिमाल क्षेत्रको पदयात्राका लागि पोखरामा पर्यटक आइपुग्छन्। पोखरा आएर पर्यटकहरूले गण्डकी प्रदेशका हिमाली क्षेत्रको पदयात्रामा निस्कने गर्छन्। कोभिडका कारण सन् २०२० र २०२१ दुई वर्ष पर्यटक आगमन ठप्प जस्तै भएको थियो। यही अवधिमा पदयात्रा पर्यटन क्षेत्रमा कार्यरत पथप्रदर्शक र सहयोगी ५० प्रतिशत विस्थापित भएको टेकिङ एजेन्सीज् एशोसिएशन अफ नेपाल (टान) गण्डकीका अध्यक्ष धर्म पन्थीले बताए। टान गण्डकीले पटकपटक गरी १९ सय जनालार्ई तालिम दिएर गाइड र सहयोगी उत्पादन गरेको र कोभिडका कारण ५० प्रतिशत जनशक्ति विस्थापित भएको पनि अध्यक्ष पन्थीले सुनाए। पर्यटकको आगमन बढ्दै गएपछि पदयात्रा पर्यटन क्षेत्रकालागि जनशक्ति उत्पादन गर्न पुनः पथप्रदर्शक तथा सहयोगीको तालिम दिएको उनले बताए। अन्नपूर्ण, धौलागिरी, मनास्लु, सगरमाथालगायत देश भरका हिमााली क्षेत्रको पदयात्रामा जान आउने पर्यटकलार्ई लक्षित गरी पोखरामा भएको पथप्रदर्शक तालिम लिनेको संख्या बढेको हो।"
दोलखामा गोल्डेन किवी,"दोलखा : दोलखाको भीमेश्वर नगरपालिका वडा नम्बर ६ सिमपानीका किवी व्यवसायी श्याम खड्काले गोल्डेन किवीको परीक्षण उत्पादन गरेका छन्। अहिले परीक्षणका लागि जाईकाले जापानबाट ल्याईदिएको दुई बोट गोल्डेन किवी रोपिएको र त्यसले फल दिन थालेको किवी व्यवसायी खड्काले बताए। जाईकाले सात वर्ष अघि जापानबाट ल्याईदिएको गोल्डेन किवीका दुई बोटमा फल लाग्न झण्डै चार वर्ष कुर्नुपरेको श्यामका छोरा विकास खड्काको भनाइ छ। यो वर्ष १ सय ५० केजी जति उत्पादन हुने अनुमान गरेका छौं, विकासले भने, अब हामी यसबाट बिउ निकालेर व्यावसायिक उत्पादनका लागि काम गर्नेछौं। खड्का बाबुछोराले रेड किवीको व्यावसायिक उत्पादन गरेको भने २३ वर्ष भइसकेको छ। गोल्डेन किवी पनि रेड किवी जस्तै स्वादिलो हुने विकासले बताए। रेड किवी खड्का बाबुछोराको बगैंचाका अलवा दोलाखको मागादेउराली, गैरीमुदी, श्यामालगायतका ठाँउमासमेत रहेको स्थानीय किसानहरूले बताएका छन्। खड्काका बाबुछोराले रेड किवी प्रतिकेजी ३ सय ५० रुपैयाँसम्ममा बिक्री गर्दै आएका छन् भने अन्य जातको किवी भने एकडेढ सयदेखि २ सय ५० रुपैयाँसम्ममा बिक्री वितरण हुँदै आएको छ । गोल्डेन किवी भने प्रतिकेजी ४ सय रुपैयाँमा बिक्री गर्ने योजना रहेको श्यामले बताए।"
५ वर्षमा ५० हजार किसानसँग जोडिने लक्ष्य छ,"प्रस्तुति : ममता थापा मुलुकको अर्थतन्त्रको तस्बिर कस्तो छ ? अहिले अर्थतन्त्र बिरामी छ। यस्तो हुनुमा हामी सबै दोषी छौं। सरकार, राष्ट्र बैंकलाई मात्रै दोष दिएर हुँदैन। कोभिडका बेला रेमिट्यान्स आउँदैन, पैसा चलायमान बनाउनुपर्यो, यो नभए अर्थतन्त्र सेलाउँछ भन्ने महसुस सबैले गर्यौं। यस्तो दबाबका कारण बजारमा पैसाको राम्रो फ्लो भयो। तर, त्यो पैसा उत्पादनमूलक क्षेत्रमा जाँदै गएन। अधिकांश पैसा सेयर, मार्केट र घरजग्गामा गयो। यी क्षेत्रले बढी कर्जा पाएपछि गाडी, मोटरसाइकल किने। म पनि यसको उत्तरदायित्व लिन्छु। लगानीको बढी हिस्सा अनुत्पादकमा गयो। यसले गर्दा आयात बढ्यो। यसो हुँदा विदेशी मुद्रा सञ्चितिमा दबाब पर्यो। त्यो बेलामा अर्को गल्ती पनि भयो। कस्तो गल्ती ? सरकारले बिलासिताका वस्तु रोक्नुभन्दा भन्सार बढाइदिएको भए हुन्थ्यो। कोभिड कर लगाएर आन्तरिक बजारमा उपलब्ध भएका कृषिजन्य वस्तु जस्ताको आयातमा भन्सार बढाइ दिएको भए उपयुक्त हुन्थ्यो। यसो हँुदा तीन तहको सरकार चलाउन राजस्व पनि राम्रै उठ्थ्यो। जुन अहिलेको जल्दोबल्दो समस्या छ। सयकिलो मिटरमा स्पिडमा हिँडिरहेको गाडीलाई झ्याप्पै ब्रेक लगायो भने दुर्घटना हुने सम्भावना हुन्छ। यतिबेला ठ्याक्कै त्यही भयो। एकातिर आयात रोकियो, अर्कोतर्फ राजस्व घट्यो। त्यही बेलामा नेपाल राष्ट्र बैंकले चालुपुँजी कर्जाको गाइडलाइन ल्यायो। गाइडलाइन ल्याउनु गलत थिएन। तर, समय उपयुक्त भएन। त्यसले अर्को समस्या जन्मायो। पुरानो बढेको पैसा प्रणालीमा एकैचोटी फर्काएर ल्याउन सम्भव भएन। कर्जा लिएर लगानी भइसकेको पैसा एकै पटक त उठ्दैन। त्यसैले गर्दा अर्थतन्त्र सेलाएको हो। मुलुकको अर्थतन्त्रमा गोल्यान समूहकोे योगदान कस्तो छ ? मुलुकको दिगो विकासको लक्ष्य भनेका कृषि, ऊर्जा, पर्यटन क्षेत्र हुन्। अर्थात् आयात प्रतिस्थापन र निर्यातमुखी उत्पादन हुन्। गोल्यान समूहको लगानी यिनै ४ क्षेत्रमा आधारित छ। ५० वर्ष अगाडि लगानी गर्दा नै हामीले आयातमुखी होइन निर्यातमुखी उद्योगहरूमा लगानी गरेका हौं। नेपालमै उत्पादित धागो उद्योगबाट मुलुकको संस्कृति, सम्पदा र सौन्दर्य विकासमा योगदान गर्दै आएको छ। यो उद्योगमा करिब ५ हजार जनाले काम गर्छन्। धागो उद्योग सञ्चालन भएको २७ वर्षको इतिहास छ। अहिलेसम्म बन्द भएको छैन। जबकि कोभिडको बेलामा पनि १९ दिनमात्रै बन्द भयो। धेरैले त्यो बेला कर्मचारी कटौती गरेर खर्च घटाउन लागे। हाम्रो व्यवस्थापन भने कसरी उद्योग जोगाउने र मापदण्ड पूरा गरेर चलाउने भन्नेमा तल्लीन रह्यो। यससँगै २ वटा उद्योगबाट हामीले पश्मिना स्विटर र सल बनाएर २० वटा देशमा निर्यात गर्दै आएका छौं। धागो सबैभन्दा बढी टर्की र भारतमा निर्यात गर्छौं। यससँगै सन् २००० मै शिवम् प्लास्टिक उद्योग स्थापना गरेर मुलुकको अर्थतन्त्रमा योगदान गर्दै आएको छ। हामीले कृषिमा टनेलका लागि प्रयोग गर्ने पाल बनाउँछौं। हार्भेस्टिङ गर्नका लागि प्रयोग गर्ने प्लास्टिक र सिमेन्ट राख्ने बोरा बनाउने गरेका छौं। रोजगारी नपाएर युवाहरू बिदेसिने गरेका छन्, उनीहरूलाई स्वदेशमै रोक्ने उद्योग छैनन् ? हामीले नेपालमा धेरैभन्दा धेरैलाई काम दिएका छौं। धेरैलाई रोजगारी दिने र सबैभन्दा बढी स्वदेशी उत्पादन निर्यात गर्ने समूह हाम्रो हो। यसैकारण सरकारबाट ३ वर्षअघि सीआईपी अवार्ड अर्थात् महत्वपूर्ण व्यावसायिक व्यक्ति अवार्ड पनि मैले पाए। मसँगै युवापुस्ताको उद्यमी भनेर छोरालाई पनि सीआईपी अवार्ड प्राप्त भइसकेको छ। जलस्रोत र सोलार पावरमा गरेको लगानीको स्थिति के छ ? करिब डेढ वर्षअघि हामीले ३६ मेगावाटको बलेफी हाइड्रोपावर आयोजना सम्पन्न गर्यौं। त्यसमा अन्य साथी पनि आबद्ध छन्। अब गोल्यान समूहको मुख्य लगानीमा ४६ मेगावाटको माथिल्लो बलेफी जलविद्युत् आयोजना र सिन्धुपाल्चोकको अप्सुवामा ५४ मेगावाटको जलविद्युत् आयोजना बन्दैछ। पीपीए हुने क्रममा छ। यसका लागि हामी ३ वर्षदेखि नै तयार थियौं। तर, पीपीए रोकेकाले ढिला भयो। यसबाहेक कर्णालीको मुगु खोला र नाम्लाङ खोलामा साढे ४ सय मेगावाटको विद्युत् उत्पादन गर्ने प्रक्रियामा छौं। त्यसको सम्भाव्यता अध्ययन भइरहेको छ। यसबाहेक नेपालगञ्जमा २० मेगावाटको सोलार पावर उत्पादन गरेर विद्युत् प्राधिकरणमा जोडिसकेका छौं। अरू २ ठाउँबाट ४० मेगावाटको सोलार पावर उत्पादनको अन्तिम तयारीमा छौं। ऊर्जाबाहेक बैंक वित्तीय संस्था, बिमामा २५ वर्षदेखि लगानी छ। एनएमबी बैंकको अध्यक्षको कार्यभार सम्हालिरहेको छु। बैंक तथा वित्तीय संस्था परिसंघ (सिबिफिन)को पनि अध्यक्ष छु। यससँगै नेपाल लाइफ इन्स्योरेसमा लगानी छ। व्यवसायलाई कसरी अर्को पुस्तामा हस्तान्तरण गर्दै हुनुहुन्छ ? ५ वर्ष अगाडि छोरा र भतिजालाई प्रायः व्यवसाय जिम्मा लगाइसके। अब देशका लागि सामाजिक सेवा गर्ने सोचका साथ अघि बढेको छु। कमाउनु पुगिसक्यो। अब माटो र किसानको हितमा खट्ने सोच बनाएको छु। देशमा ६० प्रतिशतभन्दा बढी किसान छन्। उनीहरू हाम्रा अन्नदाता हुन। तर, सबैभन्दा पीडित किसानहरू नै छन्। यसैले किसानका लागि केही गर्नुपर्यो भनेर गोल्यान ग्रुपको सीएसआर (संस्थागत सामाजिक उत्तरदायित्व) बाट झापाको एक गाउँमा किसानलाई अर्गानिक खेती गर्न सिकाउन लागे। धेरै रासायनिक मल र किटनासक औषधिको प्रयोगले माटो बिग्रिनुका साथै उत्पादित वस्तु उपभोग गर्ने सबैको स्वास्थ्यमा प्रभाव पर्छ। त्यसैकारण, अर्गानिकमा जोड दिएका छौं। किसानमा छाला रोग र क्यान्सर धेरै देखा पर्न थाल्यो। यसलाई रोक्न अर्गानिक खेती हुनुपर्यो भनेर यस्तो कदम चालेका हौं। हाम्रो माटो बिग्रिएको छ। माटो भनेको हाम्रो आमा हुन्। आमा खुसी भइनन् भने खाना कहाँबाट राम्रो हुन्छ ? यसैका लागि आमा खुसी पार्न माटोलाई स्वस्थ बनाउनु पर्यो। यसकारण यस्तो कार्यक्रममा लाग्दा उत्पादन धेरै राम्रो भयो। सुरुवाती चरणमा किसानसँग करार खेतीबाट गर्यौं। जहाँ १ सय ६० बिघा जमिनमा अर्गानिक खेती भइरहेको छ। यहाँ कालानुनीया धान, रातो वासमती, मेवा, ३४ थरीका कागती, ब्लु टीदेखि हर्वल चियामा पर्ने तुल्सी, पेपरमेन्ट, रोजिला, क्यामोमाइल, लेमन ग्रासलगायत गरेर ५० प्रकारका उत्पादन हुने गरेका छन्। माटो स्वस्थ बनाउने अभियान कहाँकहाँ फैलाउँदै हुनुहुन्छ ? झापाबाहेक आशापुरीमा ५० रोपनीमा अर्गानिक फार्म सञ्चालनमा छ। यो आशापुरी ब्रान्डमा मिलेर गरेका हौं। चितवनमा पनि करिब ५० रोपनी हाराहारीमा छ। आशापुरी र चितवनमा रिसर्च एन्ड डेभलपमेन्ट गर्ने हिसावले भइरहेको छ। यी सबै ठाउँबाट उत्पादन गरेर माटो भनेको हाम्रो आमा हुन्। माटो ब्रान्डमार्फत बजारीकरण गरिरहेका छौं। माटो ब्रान्डले कति वस्तु कहाँकहाँ पुर्याउन सफल भएको छ ? माटो ब्रान्डमा १ सय ५० प्रकारका उत्पादनहरूलाई बजारीकरण गरिरहेका छौं। जुन हामीले आफ्ना उत्पादनसँगै पहाडी भेगबाट संकलन गर्ने गरेका छौं। पहाडी भेगबाट त्यहाँको रैथाने उत्पादनहरू मस्याङको दाल, छिर्के सिमी, बोडी, मासी चामल, पिङ्क चामल, फापरलगायत संकलन गरेर बेच्छौं। हामी रामेछाप, कालीकोट, भोजपुरलगायतका ठाउँका किसानबाट सीधै किन्छौं। बिचौलीयाबाट किन्दैनौं। नेपाली उत्पादन बेच्ने मात्रै हैन मेरो भान्छामा सबै आफ्ना उत्पादन मात्रै प्रयोग हुन्छ। म नेपाली उत्पादन खान रुचाउँछु। यी सबै अर्गानिक र स्वस्थकर भएकाले लाभदायी छ। यससँगै माटो ब्रान्ड विस्तारको योजना के छ ? माटोका सातवटा स्टोर छन्। यसै वर्ष काठमाडौंमा २० ओटा स्टोर पुर्याउने छ। भाटभटेनीलगायतका मार्टमा माटोका उत्पादन छन्। ती मार्टबाट राम्रो प्रतिक्रिया आएको छ। अहिले हामीले मनाङको स्याउ बजारीकरण गर्न टाइअप गरेका छौं। अब उक्त उत्पादन केही दिनमा आउँदैछ। अब यसको राम्रो बजारीकरण हुन्छ। कृषिमा नै जोडिनुको कारण ? किसानको आयआर्जन बढोस् भन्ने मेरो चाहना हो। यससँगै कृषि प्रशोधन उद्योगहरूले साना उद्योगी जन्माउनु पर्यो भनेर यसमा लागेको हुँ। यसका लागि हामीले १०१२ ठाउँमा टाइअप गरेका छौं। माटो ब्रान्डमा महिलाले उत्पादन गर्ने अचार, मह, घिउलगायत संकलन गर्न सहकार्य गरेका छौं। यस्तै हिमाली रसुवाको पानी रद्रगंगा फ्क्ट्रीले उत्पादन गरेको छ। हामीले बजारीकरण गरिदिएका छौं। साना उद्यमीलाई टेवा पुगोस् भनेरै माटो ब्रान्डमा जोडेर बजारीकरण गरिएको हो। यी काम मैले व्यक्तिगत स्वार्थका लागि होइन, समग्र साना उद्यमीलाई सहज होस् भनेर गरिएको हो। यसले देश त बन्छ। कृषि भनेको सजिलो काम होइन। आजको भोलि नाफा आउँदैन। यसलाई दिगो नाफामूलक बनाउन अरू कर्पोरेट हाउस पनि छिर्नुपर्छ खेतीको जग्गा घडेरीमा नजाओस् भन्ने मेरो चाहना हो। यहाँ खाद्य सुरक्षा छैन। यसको सुरक्षा गरेर आयात प्रतिस्थापन र निर्यात प्रबद्र्धन गर्ने मेरो चाहना छ। साथै मेरो सपना भनेको सबै नेपालीहरू स्वस्थ होउन भन्ने हो। उमेर ढल्केसँगै हरेकले बढी औषधि खानु परिरहेको छ। धेरै पैसा औषधि उपचारमा खर्च हुन थालेको छ। विषादीरहित खानामा ध्यान दियौं भने सबै नेपालीको स्वस्थ जीवन जिउन मद्दत पुग्छ। कृषिका लागि त स्थानीय तहसँग पनि सहकार्य चाहिन्छ होला नि ? अब हामीले पालिकाहरूसँग सम्झौता गरेर करार खेतीमा जाने योजना बनाएका छौं। पालिकामार्फत किसानसँग करार खेती गर्दा भरपर्दो हुने भएकाले यस्तो गर्न खोजेका हौं। यसबाट किसानलाई अर्गानिक उत्पादन गर्न बिउ, बिरुवा, उपलब्ध गर्ने, लगाउनु अघि कसरी फलाउने सिकाउने, जैविक मल र विषादी कसरी बनाउने भनेर सिकाउने र फलाउनु अघि नै मूल्य तय गरिदिन्छौं। जस्तै कसैको १ बिघा जमिन छ भने उसँग २ वर्षको करार हुन्छ। अहिले ५० हजार पनि आम्दानी छैन, भने हामीले २ लाख आम्दानी गराउँछौं। अझै यसैगरी किसानले ५ वर्षसम्म हामीसँगै जोडिए भने यसअवधिमा ५ लाख आम्दानी पुर्याउँछौं। यसरी २ वर्षमा १० हजार किसान र ५ वर्षमा ५० हजार किसानसँग जोडिने मेरो सपना छ। यसो भयो भने उत्पादित वस्तु निर्यातित गर्न पनि सजिलो हुन्छ। अहिले नै हामीले आशापुर झापाको उत्पादन अर्गानिक प्रमाणीकरण गरेर निर्यात गर्दैछौं। करार खेती कहाँबाट सुरु हुँदैछ ? पहिला झापाबाट सुरु गर्दै छौं। त्यसपछि रामेछापलगायतका जिल्लामा जानेछौं। हामीले थुप्रै प्रडक्ट लगाउन खोजेका छौं। वर्षभरिको क्रप्ट क्यालेन्डर बनाएर त्यसअनुसार काम गर्छौं। हामीले गर्ने यस्तो खेतीमा जैविक मल र विषादी नै प्रयोग भएको हुनुपर्छ।"
किन रोज्छन् खेलाडीले पलायनको बाटो ?,"हाङचाओ (चीन) : आफ्नो सुरक्षित भविष्य खोज्दै बिदेसिने पछिल्लो खेलाडी हुन्, विमल घर्तीमगर। नेपाली राष्ट्रिय फुटबल टोलीका नियमित सदस्य विमल पनि राष्ट्रिय टोलीका थुप्रै खेलाडीको पदचाप पछ्याउँदै शुक्रबार अस्ट्रेलिया उडेका हुन्। केही समयअघि मात्रै विवाह बन्धनमा बाँधिएका विमल उतै बस्ने निर्णयका साथ अस्ट्रेलिया लागेका हुन्। विमल पछिल्लो पुस्ताका चर्चित स्ट्राइकर हुन्। एन्फा एकेडेमीका उत्पादन उनले सन् २०१२ मा बंगलादेश विरुद्धको मैत्रीपूर्ण खेलबाट १५ वर्षकै उमेरमा राष्ट्रिय टोलीमा डेब्यु गरेका थिए। उनको कप्तानीमा सन् २०१५ मा नेपालले यू१९ साफ च्याम्पियनसिपको उपाधि जितेको थियो। पछिल्लो समय राष्ट्रिय फुटबल खेलाडी अस्ट्रेलिया पलायन हुने क्रम बढिरहेका बेला विमलले पनि त्यही बाटो रोजेका हुन्। विमल पछिल्लो दुई वर्षदेखि राष्ट्रिय टोलीका नियमित सदस्य थिए। सन् २०१३ को साफ च्याम्पियनसिपमा उनले १५ वर्षकै उमेरमा राष्ट्रिय टोलीबाट गोल गरेका थिए। उनी नेपालका लागि गोल गर्ने कान्छा खेलाडी हुन्। राष्ट्रिय टोलीबाट ३९ खेलमा नौ गोल गरेका विमलले गत सिजन मच्छिन्द्र क्लबबाट ए डिभिजन लिग फुटबल खेलेका थिए। पछिल्लो दुई वर्षमा राष्ट्रिय टोलीका धेरै फुटबल खेलाडी अस्ट्रेलिया पुगिसकेका छन्। एउटा पछिल्लो पुस्ताका खेलाडीको पलायनले राष्ट्रिय टोलीको सन्तुलनमा पनि असर परेको छ। खेलाडीहरूले विदेश जानु पलायन हुनुमा धेरै कारण बताए पनि मुख्य कारण आर्थिक उपार्जन नै हो। नेपालमा वर्षभरि खेल्ने र खेलेरै जीविकोपार्जन गर्ने अवस्था नरहेपछि धेरै फुटबल खेलाडीले विदेशको बाटो रोजेका हुन्। पछिल्लो समय नेपाली फुटबल खेलाडी बिदेसिने क्रम बढ्दो छ। पछिल्लो एक वर्षमा मात्रै तीन दर्जनभन्दा बढी फुटबल खेलाडी विदेशीसकेका छन्। करिब सात वर्षअघि उत्कृष्ट फुटबल खेल्दाखेल्दै जगजित श्रेष्ठ अस्ट्रेलिया हानिएका थिए। उनलाई पछ्याउँदै शुलभ मास्के, हेमन गुरुङ, एलन न्यौपानेलगायतका खेलाडीले पनि आफ्नो गन्तव्य अस्ट्रेलियालाई रोजे। पछिल्लो समय त अस्ट्रलिया उड्नेहरूको लर्को नै लागेको छ। विमलसँगै दिनेश राजवंशी, सुमन अर्याल, मिक्छेन तामाङ, हेमन्त थापामगर, नितिन थापा, तेज तामाङ, अभिषेक रिजाल, दीपकराजसिंह ठकुरी, विमल राना, रेजिन सुब्बा, पुजन उपरकोटी, निशान खड्का, रवि पासवान, रञ्जन विष्ट, गौतम श्रेष्ठ, रञ्जित धिमाल, सुजल श्रेष्ठलगायत झन्डै तीन दर्जनभन्दा बढी खेलाडी अस्ट्रेलिया पुगेका छन्। केही खेलाडी भने खाडीका विभिन्न मुलुकमा पनि रोजगरीका लागि पुगेको पाइएको छ। अखिल नेपाल फुटबल संघ (एन्फा) का सहायक महासचिव दामोदर भट्टराई (बद्री) खेलाडी पलायनलाई एन्फाले मात्रै रोक्न नसकिने बताउँछन्। सबैभन्दा पहिले खेलाडी किन विदेश गए भनेर खोजी हुनुपर्छ। सरसर्ती हेर्दा अधिकांश खेलाडी नेपालको भन्दा राम्रो अवसरका लागि नै विदेश गएका हुन्, सहायक महासचिव भट्टराई भन्छन्, स्वदेशमा राम्रो भविष्य नदेखेर विदेश जानेहरूलाई एन्फाले मात्रै रोक्न सक्दैन। यसमा सरकारले पनि ध्यान दिनुपर्छ। नेपाली फुटबलको मेरुदण्ड मानिएको ए डिभिजन लिग समयमा नहुनु, नेपाल सुपर लिग (एनएसएल) जस्ता फ्रेन्चाइज प्रतियोगिताहरू समयमा नहुँदा खेलाडी पलायन बढेको हो। नेपालमा कुन प्रतियोगिता कहिले हुन्छ भन्ने ग्यारेन्टी नै छैन। ए डिभिजन लिग पनि तीन महिनाभन्दा बढी हुँदैन। यस्तो अवस्थामा हामीलाई जीवन निर्वाह गर्न नै गाह्रो भयो। तीन महिना खेलेर कसरी जीविका चलाउन सकिन्छ ? त्यही भएर अस्ट्रेलियाको बाटो रोजेका हौं, अस्ट्रेलिया पुगेका एक खेलाडीले भने, नियमति रूपमा फुटबल भइरहेको भए नेपालमै बस्थ्यौं। उतै खेल्थ्यौं। हामी रहरले यहाँ आएका होइनौं। अस्ट्रेलियामा पनि सजिलो छैन। तर, नेपालमा भन्दा चाहिँ राम्रो हुन्छ भनेर आएका हौं। एन्फा सहायक महासचिव भट्टराई पछिल्लो समय सहिद स्मारक ए डिभिजन डबल लिग सुरु भइसकेको, नेपाल सुपर लिग (एनएसएल) को पनि तयारी पूरा भएको र मोफसलका प्रतियोगिताहरू पनि सुरु हुन लागेको बताउँछन्। कोरोना महामारीलगायतका कारणले केही वर्ष घरेलु प्रतियोगिताहरू नियमित हुन नसकेको हो। तर, अब यो अवस्था छैन। घरेलु प्रतियोगिताहरू नियमित रूपमा हुन थालिसकेका छन्। नेपाली फुटबल पुरानै लयमा फर्किन थालेको छ, उनी भन्छन्, हामीले गर्ने भनेको नियमित रूपमा प्रतियोगिता गर्ने र खेलाडीलाई खेलमै केन्द्रित हुने वातावरण बनाउने हो। यति हुँदाहुँदै पनि बिदेसिन्छन् भने हामीले चाहेर पनि रोक्न सक्दैनौं। उनी खेलाडीलाई खेलकुदमै टिकाइराख्नका लागि सरकारले रोजगारीलगायतका सेवा सुविधा उपलब्ध गराउनु पर्ने बताउँछन्। खेलाडीलाई स्वदेशमै टिकाइराख्न सरकार पनि गम्भीर हुनुपर्छ। खेलाडीको जीविकोपार्जनका विषयमा सोच्नुपर्छ। कर्पोरेट हाउससँगको सहकार्यमा अन्य पेसा र क्षेत्रमा पनि रोजगारीको अवसर दिनुपर्छ, उनी भन्छन्, अनि मात्रै खेलाडी पलायनलाई कम गर्न सक्छौं। रोक्नै भने त सकिँदैन। अरू खेलमा पनि उस्तै समस्या पछिल्लो समय फुटबल खेलाडी विदेश जाने लर्को लागिरहँदा अन्य खेलमा पनि यस्तै समस्या देखिएको छ। चार वर्षअघि नेपालमै आयोजना भएको १३औं दक्षिण एसियाली खेलकुद (साग)मा स्वर्ण विजेता फुटबलसँगै कराते, तेक्वान्दो, बक्सिङलगायतका खेलका अधिकांश खेलाडी विदेश पलायन भइसकेका छन्। करातेका निर्मला तामाङ, लक्ष्मण तामाङ, सरु कार्की, कुसुम खड्का, नवीन रसाइली, सुनिता महर्जन, संगीता मगरलगायतका खेलाडी विदेश पलायन भइसकेका छन्। यस्तै तेक्वान्दोका भूपेन श्रेष्ठ, संगीता बस्याल, सञ्जिला तिमल्सिना, सागर गुभाजु, रेजिना कार्की, निशा रावल, सक्षम कार्की, सुशीला राई र सिना मादेनलगायतका खेलाडी विदेश पलायन भइसकेका छन्। यस्तै १३औं सागका स्वर्ण विजेता बक्सिङका सनिल शाहीले पनि विदेश पलायनको बाटो रोजिसकेका छन्। विदेश पलायन हुनेमा १३औं सागका स्वर्ण विजेता मात्रै छैनन्, पारा तेक्वान्दो खेलाडी राम अधिकारी र सिर्जना घिसिङ पनि छन्। सिर्जनाले गत मंसिरमा साउदी अरेबियामा भएको विश्व पारा तेक्वान्दो ग्रान्डपिक्समा स्वर्ण पदक जितेकी थिइन्। सिर्जना र राम अस्ट्रेलियाको बिजब्रेनमा गत जुलाईमा आयोजना भएको ओसिनिया पारा तेक्वान्दो च्याम्पियनसिपमा सहभागी हुन अस्ट्रेलिया पुगेका उनीहरू उतै बसेका छन्। यसैगरी ब्याड्मिन्टनका नेपाल च्याम्पियन रत्नजित तामाङ, दीपेश धामी, टेनिसका प्रेरणा कोइराला, संरक्षकभूषण बज्राचार्य, क्रिकेटका किशोर महतोलगायतका चर्चित खेलाडी पनि विदेशमै छन्। उनीहरू कोही अध्ययन गरिरहेका छन् भने कोही फुलटाइम काम गरिरहेका छन्। १३ सागका स्वर्ण विजेतामध्ये करातेका आधाभन्दा बढी खेलाडी पलायन भइसकेका छन्। त्यसबेला १४ खेलाडीले १० वटा स्वर्ण पदक जितेकोमा दोहोरो स्वर्ण विजेता मन्डेकाजी श्रेष्ठ, अनु अधिकारी, महसुस मोक्तान, अनुपमा मगर र प्रवीण मानन्धर मात्रै स्वदेशमा रहेको राष्ट्रिय तथा अन्तर्राष्ट्रिय खेलाडी संघका अध्यक्ष एवं कराते प्रशिक्षक दीपक श्रेष्ठ बताउँछन्। १३औं सागमा स्वर्ण जितेकामध्ये मुस्किलले ५६ जना खेलाडी मात्रै स्वदेशमा छन्। नेपालमा भएकाहरू पनि अधिकांश विभागीय टोलीमा आबद्ध छन्, अध्यक्ष श्रेष्ठ भन्छन्, पहिले पदक विजेता खेलाडीलाई रोजगारी दिएर स्वदेशमै बस्ने वातावरण सरकारले बनाउँथ्यो। तर, अहिले त्यो अवस्था छैन। पदक जितेपछि केही दिन हाईहाई हुन्छ। त्यसपछि कसैले कसैको मतलब नै गर्दैनन्। उनी विभागीय टोलीका कारण पनि अधिकांश खेलाडी स्वदेशमा टिकेको दाबी गर्छन्। विभागीय टोली नभएको भए खेलाडी पायनका अवस्था अझै विकराल बन्थ्यो। विभागी टोलीमा भएका कारण पनि धेरै खेलाडी नेपालमै बसिरहेका छन्। उनीहरूलाई पनि यहाँ कहिलेसम्म टिकाउन सकिन्छ भन्न सकिने अवस्था छैन, अध्यक्ष श्रेष्ठ भन्छन्, जबसम्म सरकारले नै स्पष्ट नीति बनाउँदैन, तबसम्म खेलाडी पलायनलाई रोक्न सकिँदैन। एन्फाका सहायक महासचिव भट्टराई अन्य खेलका भन्दा फुटबल खेलाडीलाई सबैले चिन्ने भएकाले फुटबल खेलाडी पलायनको चर्चा धेरै हुने गरेको बताउँछन्। अन्य खेलका खेलाडीभन्दा फुटबल खेलाडीलाई धेरैले चिन्छन्। उनीहरूको चर्चा पनि धेरै हुन्छ, सहायक महासचिव भट्टराई भन्छन्, अन्य थुप्रै खेलका खेलाडी पनि बिदेसिरहेका छन्। उनीहरूको चर्चा भने हुँदैन। खेलाडी पलायन रोक्न सम्भव छ ? पहिले पहिले विदेशमा खेल्न गएका खेलाडीहरू उतै लुकेर बस्थे। कोही खेल खेलेपछि लुक्थे भने कोही खेल्दै नखेली लुक्थे। अहिले भने खेलाडीहरूको लर्को बिदेसिनकै लागि लाग्ने गरेको छ। उनीहरू खेल्नका लागि भन्दा पनि विदेशमा बस्नकै लागि जान थालेका छन्। एयरपोर्टमा हाम्रा खेलाडी विदेश जान लागेको तस्बिर देख्नासाथ खेलाडी पलायनलाई रोक्नुपर्ने माग जोडतोडले उठ्ने गरेको छ। खेलाडी पलायनलाई रोक्न सम्भव छ त ? राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठ देशमा विद्यमान अस्थिरता, रोजगारीको अभाव र अनिश्चित भविष्यका कारण अधिकांश खेलाडीहरू बिदेसिन बाध्य भएको बताउँछन्। देशको अस्थिर राजनीतिक अवस्थाको प्रभाव अन्य क्षेत्रमा जस्तै खेलकुद क्षेत्रमा पनि परेको छ। सरकार आफैं अस्थिर छ। देशमा युवालाई कसरी टिकाउने भन्ने चिन्ता हाम्रा नेताहरूलाई छैन, श्रेष्ठ भन्छन्, देशको विद्यमान अवस्था राम्रो नभएपछि बाध्यताले नै उनीहरूले बिदेसिने बाटो रोजेका हुन्। यस्तो अवस्थामा हामीले चाहेर पनि खेलाडी पलायनलाई रोक्न सक्दैनौं। खेलाडीको आर्थिक सवलतासँगै मानसम्मान र इज्जत भयो भने कोही खेलाडी बिदेसिनुपर्ने अवस्था नआउने एक खेलाडी बताउँछन्। घरेलु खेलकुदको संरचना बलियो बनाउनुपर्छ। खेलाडीहरू खेलेर आर्थिक रूपमा स्वाबलम्बी हुन र समाजमा मानसम्मान र प्रतिष्ठा पाउने वातावरण आउँदैन, तबसम्म खेलाडी पलायन रोकिँदैन, ती खेलाडी भन्छन्, यसका लागि विभिन्न संघसँगै सरकार पनि गम्भीर हुनु जरुरी छ। एन्फाका सहायक महासचिव भट्टराई खेलाडीको जीवन यही सुरक्षित भएमा विदेशिने अवस्था नआउने बताउँछन्। हाम्रा खेलाडी रहरले कोही पनि विदेश पलायन भएका होइनन्। उनीहरू करले गएका हुन्। स्वदेशमा जीविकोपार्जनको उपाय नदेखेपछि बिदेसिनुको विकल्प पनि त रहँदैन, उनी भन्छन्, सरकार, राष्ट्रिय खेलकुद परिषद्, विभिन्न संघहरू गम्भीर भएमा मात्रै खेलाडी पलायनलाई रोक्न सकिन्छ। उनी रिटायर्ड फेजका खेलाडी विदेश जानुलाई स्वभाविकै भए पनि उमेर समूहका खेलाडीसमेत विदेश जाँदा आश्चर्य लागेको बताउँछन्। सरकारले खेलाडीलाई राज्यको गहना भन्दै आएको छ। तर, उनीहरूको जीवनयापन र भविष्य सुरक्षित गर्न भने खासै ध्यान दिन सकेको छैन। त्यसैले पनि खेलाडी अनिश्चित भविष्यको डरले पलायनजस्तो कठिन निर्णय लिन बाध्य हुने गरेका छन्। यस विषयमा सरोकारवाला निकाय गम्भीर हुन जरुरी छ। बिदेसिएका नेपाली फुटबलर विमल बस्नेतसविन्द्र गुरुङ हेमन गुरुङ एनल न्यौपाने सुमन लामा अमिर श्रेष्ठ विमल राना शिव गुरुङ राजन गुरुङनवीन गुरुङआकाश बुढामगररुमेश बर्तौला रोशन खड्का राजेन्द्र रावल विश्व अधिकारीरवि थापा अजित प्रजापतिप्रवीण शैजुदिलेन लोक्तानरोहित कार्कीविवेक बस्नेत सरोज कोइरालासूर्य अधिकारीनिरज बस्नेतरुपक लामाअमृत चौधरी टेनिस अभिषेक बास्तोला कराते संगीता मगर तेक्वान्दो सुशीला राई"
दोलखामा गोल्डेन किवी,"दोलखा : दोलखाको भीमेश्वर नगरपालिका वडा नम्बर ६ सिमपानीका किवी व्यवसायी श्याम खड्काले गोल्डेन किवीको परीक्षण उत्पादन गरेका छन्। अहिले परीक्षणका लागि जाईकाले जापानबाट ल्याईदिएको दुई बोट गोल्डेन किवी रोपिएको र त्यसले फल दिन थालेको किवी व्यवसायी खड्काले बताए। जाईकाले सात वर्ष अघि जापानबाट ल्याईदिएको गोल्डेन किवीका दुई बोटमा फल लाग्न झण्डै चार वर्ष कुर्नुपरेको श्यामका छोरा विकास खड्काको भनाइ छ। यो वर्ष १ सय ५० केजी जति उत्पादन हुने अनुमान गरेका छौं, विकासले भने, अब हामी यसबाट बिउ निकालेर व्यावसायिक उत्पादनका लागि काम गर्नेछौं। खड्का बाबुछोराले रेड किवीको व्यावसायिक उत्पादन गरेको भने २३ वर्ष भइसकेको छ। गोल्डेन किवी पनि रेड किवी जस्तै स्वादिलो हुने विकासले बताए। रेड किवी खड्का बाबुछोराको बगैंचाका अलवा दोलाखको मागादेउराली, गैरीमुदी, श्यामालगायतका ठाँउमासमेत रहेको स्थानीय किसानहरूले बताएका छन्। खड्काका बाबुछोराले रेड किवी प्रतिकेजी ३ सय ५० रुपैयाँसम्ममा बिक्री गर्दै आएका छन् भने अन्य जातको किवी भने एकडेढ सयदेखि २ सय ५० रुपैयाँसम्ममा बिक्री वितरण हुँदै आएको छ । गोल्डेन किवी भने प्रतिकेजी ४ सय रुपैयाँमा बिक्री गर्ने योजना रहेको श्यामले बताए।"
ज्येष्ठ नागरिकको मानवअधिकार,"आज ३३औं अन्तर्राष्ट्रिय ज्येष्ठ नागरिक दिवस अर्थात् अक्टोबर १ तारिख। संयुक्त राष्ट्रसंघले यसपटक ज्येष्ठ नागरिकका लागि मानवअधिकारको विश्वव्यापी घोषणा पत्रका प्रतिज्ञाहरू पूरा गर्दै ः अन्तर पुस्ताहरू भन्ने मूलनारा तय गरेको छ। यसको अर्थ ज्येष्ठ नागरिकलगायत सबै व्यक्तिले आफ्नो मानवअधिकार र मौलिक स्वतन्त्रताको पूरा उपभोग सुनिश्चित गर्ने प्रतिबद्धता जाहेर गरेको भन्ने हुन्छ। यस कार्यक्रमले विश्वभरका ज्येष्ठ नागरिकहरूको विशिष्टतामा ध्यान केन्द्रित गरी उनीहरूको अधिकार उपभोगको आनन्द लिन र उल्लंघनलाई सम्बोधन गर्नेछ। साथै पुस्ताबीच समानान्तर पारस्परिकतामार्फत दिगो विकासका लक्ष्यहरूको प्रतिबद्धता पूरा गर्न समाधानका दिगो उपायहरू प्रदान गर्छ। म्याड्रिड कार्ययोजनाको समीक्षाले उमेरमा आधारित भेदभाव, मनोवृत्ति र अभ्यासहरू व्यापक रूपमा रहेको र ज्येष्ठ नागरिकका लागि बनाइएको राष्ट्रिय तथा अन्तर्राष्ट्रिय संयन्त्रहरूको कार्यान्वयनमा कमजोरी रहेको स्पष्ट पारेको छ। ज्येष्ठ नागरिकहरूका लागि काम, जीवन स्तर, सिक्ने अवसरहरू, सेवा र स्रोतहरूमा पहुँचको सन्दर्भमा अन्य कुराका अतिरिक्त उमेरवादी मनोवृत्ति, भेदभावपूर्ण कानुन र नीतिहरू, कम रकम र किन्न सक्ने क्षमताको कमी नै ज्येष्ठ नागरिकहरूका लागि प्रणालीगत र संरचनात्मक अवरोधका रूपमा छन्। यसले ज्येष्ठ नागरिकहरूलाई बेवास्ता, दुव्र्यवहार र गम्भीर स्वास्थ्य समस्याहरूको जोखिम बढाउन सक्छ। ज्येष्ठ नागरिकहरूमा यी खतराहरूलाई रोक्न र न्यूनीकरण गर्न बनाइएका धेरै गतिविधि छन् र भएका छन्। यस्ता गतिविधि उपयोगी भए पनि सुसंगत र दिगो हुन सक्ने देखिँदै एमआईपीएएको चौथो समीक्षा र मूल्यांकनको नतिजाअनुसार मानवअधिकारको मापदण्ड र मान्यताको अभावमा विशेष गरी अन्तर्राष्ट्रिय स्तरमा ज्येष्ठ नागरिकहरूको अवस्थाका लागि जटिलताहरू अनि भइरहेको बदलिँदो प्रकृति र जीवनभरका असमानताका रूपहरू स्पष्ट गर्ने क्षमतामा सीमित छ। यसपालि मनाइँदै गरेको अन्तर्राष्ट्रिय ज्येष्ठ नागरिक दिवसमा मानवअधिकारको विश्वव्यापी घोषणाको विश्वव्यापी ज्ञान र आवश्यकता बढाउन र विश्वभरका ज्येष्ठ नागरिकको वर्तमान र भावी मानवअधिकारको संरक्षणलाई सुदृढ गर्न सरोकारवालाबीच प्रतिबद्धता बढाउने महत्वपूर्ण उद्देश्य राखिएको छ। संयुक्त राष्ट्रसंघले यस अवसरमा विश्वभर मानवअधिकारको संरक्षणका लागि अन्तरपुस्ता ढाँचाहरूबाट सिक्ने र एकापसमा बाँड्ने, सरकारहरू र राष्ट्रसंघका निकायहरूलाई उनीहरूको काममा मानवअधिकारका लागि जीवन पाठ्यक्रमको दृष्टिकोणलाई अझ राम्रोसँग एकीकृत गर्ने मुख्य उद्देश्य छन्। यस्तै, सुनिश्चित गर्न उनीहरूको वर्तमान अभ्यासहरूको समीक्षा गर्ने र पुस्ताबीचको एकता र अन्तरपुस्ता साझेदारी सुदृढ गर्ने कार्यमा नागरिक समाज पनि छ। राष्ट्रिय मानवअधिकार संस्था र ज्येष्ठ नागरिकलगायत सबै सरोकारवालाको सक्रिय र अर्थपूर्ण सहभागिता सुनिश्चित गर्ने पनि मुख्य उद्देश्यभित्रै पर्छ। ज्येष्ठ नागरिकका सन्दर्भमा मनन् गर्नुपर्ने कुरा प्रथमतस् उनीहरू समाजका एउटा छुट्टै उमेर समूहका व्यक्ति हुन्। फेरि त्यसभित्र पनि धनी, गरिब, पुरुष, महिला, जातजाति, अपांगता भएका सबै खाले व्यक्ति समाहित हुने गर्छन्। तसर्थ यस्तो विशिष्टीकृत मुद्दामा एउटै सोच र शैलीले किमार्थ सम्बोधन तथा बहस हुन सक्दैन। भइहाले पनि त्यो प्रभावकारी हुनै सक्दैन। तसर्थ ज्येष्ठ नागरिकका वास्तविक समस्या के हुन् ? तिनको विशिष्टीकृत समस्यालाई कसरी सम्बोधन गर्न सकिन्छ ? र, कुन निकायबाट अनि कुन स्तरबाट कसरी गर्ने ? भन्ने विषय नै प्रमुख मुद्दा हुन्। ज्येष्ठ नागरिकको मानवअधिकारलाई अझ राम्रोसँग कसरी संरक्षण र प्रवद्र्धन गर्ने भनी छलफल गर्न सन् २०१० मा बुढ्यौलीबारेको संयुक्त राष्ट्रसंघीय खुला छलफल कार्य समूह स्थापना भएको हो। हालसम्म १३औंैं कार्यसत्र सम्पन्न भएका छन्। ज्येष्ठ नागरिकका विषयमा तिनको हक, अधिकार, रुचि र विषयबारे थुप्रै सम्मेलन, गोष्ठी र सेमिनार भए। स्थानीयदेखि राष्ट्रिय र अन्तर्राष्ट्रिय स्तरसम्म आयोजना भएका त्यस्ता विविध कार्यक्रमले ज्येष्ठ नागरिकका विविध समस्या र समाधानमा व्यापक छलफल पनि गरिए। तर, पनि ती सबै औपचारिकतामा सीमित भए। तिनलाई त्यसो हुन नदिइ ज्येष्ठ नागरिकलाई आफ्नोे हक र अधिकार बोध गराउन र तिनका विषयमा भएका निर्णयहरूलाई ऐन, नियममा समावेश गरी बन्धनकारी बनाउनु आजको आवश्यकता हो। ज्येष्ठ नागरिकका लागि राज्यको तर्र्फबाट नेपालको संविधान २०७२ को मौलिक हकअन्तर्गत धारा ४१ मा ज्येष्ठ नागरिकका लागि विशेष संरक्षण र सामाजिक सुरक्षाको हक हुनेछ भन्ने उल्लेख छ। संविधानमा उल्लिखित प्रावधान तीन वर्षभित्र बनिसक्नु पर्नेमा केहीमात्र सम्बोधन भए। ज्येष्ठ नागरिकसम्बन्धी ऐन २०६३ र नियमावली २०६५ लाई पनि वस्तुगत रूपले हेर्दा कार्यान्वयनको पक्षमा त्यति प्रभावकारी भएजस्तो लाग्दैन। तसर्थ यदि यस विषयमा ज्येष्ठ नागरिकसम्बन्धी अन्तर्राष्ट्रिय महासन्धि गरेर विश्वव्यापी घोषणापत्र जारी भएमा र राज्य पक्ष राष्ट्र भई हस्ताक्षर गरेमा र त्यसलाई सर्वोच्च निकाय संसद्बाट अनुमोदन गरे भने सबै जनता र राज्यका लागि नैतिक रूपले मात्र नभई बाध्यकारी हुन जाने कुरा विधानतः सबैमा स्पष्ट छ। त्यसर्थ यस्तो महत्वपूर्ण विषयलाई बाध्यकारी बनाउनुपर्छ भन्ने हामी र हामीजस्ता थुपै्र ज्येष्ठ नागरिकका लागि काम गर्दै आएकाको अभिमत हो। त्यसको सुरुआत भनेकै महासन्धिबाट हुने भएकाले ज्येष्ठ नागरिकका विषयमा एउटा प्रभावकारी महासन्धि हुनु आवश्यक छ। छुट्टै र महत्वपूर्ण विषय भएकाले यसको उठान नै फरक परिवेशबाट हुन्छ भन्ने हाम्रो स्पष्ट धारणा हो। संयुक्त राष्ट्रसंघको प्रधान कार्यालयमा प्रत्येक वर्ष ज्येष्ठ नागरिकका लागि महासन्धिको आवश्यकताबारे खुला समूहको छलफल हुने गर्छ। त्यस्ता भेलामा सम्पूर्ण देशबाट प्रतिनिधित्व हुन्छ र हुनुपर्छ भन्ने हाम्रो विश्वास हो। तर, कतै सरकारले यस अवसरलाई अलिकति कम अनुमान गरेर आफ्नो उपस्थितिलाई गरिमामय बनाउनबाट चुक्ने हो कि ? चिन्ताको विषय छ। सरकारले महासन्धिलाई समर्थन गर्नु आवश्यक देखिन्छ किनभने ज्येष्ठ नागरिकसँग सैद्धान्तिक र व्यावहारिक ज्ञानसमेत भएकाले आफ्ना अधिकारका कुराहरू स्पष्टसँग अभिव्यक्त गर्ने क्षमता उहाँहरूमा नै हुन्छ। प्रधान राष्ट्रिय ज्येष्ठ नागरिक महासंघका अध्यक्ष हुन्।"
एमाले कर्णाली अधिवेशनमा आज मतदान,वीरेन्द्रनगर : नेकपा एमालेको कर्णाली प्रदेश अधिवेशनको नेतृत्व चयन प्रक्रिया लम्बिएको छ। शनिबार दिउँसो १२ बजे हुने भनिएको मतदान आइतबार बिहान ८ बजेका लागि सरेको छ।
के हो नेप्से ३० ?,"नेपाल स्टक एक्सचेन्ज (नेप्से)ले नयाँ इन्डेक्स (सूचकांक) निर्माणको कामलाई तीव्रता दिएको छ। प्रस्तावित नयाँ इन्डेक्सलाई नेप्से नेप्से ३० भनेको छ। मापदण्ड पुगेका मध्येबाट उत्कृष्ट ३० कम्पनीको सेयरलाई सामेल गरेर इन्डेक्सको निर्माण हुने भएकाले नयाँ इन्डेक्सलाई नेप्से ३० भनिएको छ। भदौ २५ गते बसेको नेप्से सञ्चालक समितिको बैठकले नेप्से ३० को सञ्चालन कार्यविधि स्वीकृत गरिसकेको छ। बजार विकासको चरणमा नयाँ कदम मानिएको नेप्से ३० प्रति लगानीकर्ता पनि उत्तिकै उत्साहित छन्। सेन्सेटिभ इन्डेक्स र सेन्सेटिभ फ्लोट इन्डेक्स ल्याएको १५ वर्षपछि नेप्से ३० आउन लागेको हो। डेरिभेटिभ औजारको रूपमा समेत कारोबार गर्न सक्ने गरी नेप्से ३० ल्याउन लाएिकाले पनि यसलाई निकै महत्वका साथ हेरिएको छ। स्टक एक्सचेन्जले मिति २०८० वैशाख २० मा एक सूचना जारी गरी प्रस्तावित नेप्से ३० मा समावेश गरिने स्टकको छनोटका आधार, चयन प्रक्रिया र गणना विधिको मस्यौदा प्रकाशित गरेको थियो जसमा राय सुझाव आएर कार्यविधि पनि बनिसकेको छ। जसअनुसार असोजमै नेप्से ३० लाई लाइभ गर्ने योजना नेप्सेको छ। नेप्से ३० बाट लगानीकर्ताले मुख्य तीनवटा सुविधा पाउनेछन्। नेप्से ३० ले बजारको वास्तविक अवस्था देखाउनेछ। नेप्से ३० लाई आफैंमा एक धितोपत्र (सेयर)का रूपमा कारोबार गर्न सकिनेछ भने प्यासिभ म्युचुअल फन्डलाई सहयोग गर्ने अनुमान गरिएको छ। नेप्सेले तत्काललाई बजार मुभमेन्ट हेर्ने गरी मात्रै उक्त इन्डेक्स ल्याउन लागेको हो। तर, यसले भविष्यमा डेरिभेटिभ प्रकृतिको निश्चित अवधिको कारोबार उपकरण सञ्चालन, पोर्टफोलियो व्यवस्थापन र एक्सचेन्ज ट्रेड फन्ड सञ्चालन गर्न सहयोग गर्नेछ। अहिले नेप्सेमा विभिन्न ४ वटा परिसूचक र १३ वटा समूहगत उपसूचक छन्। सर्वसाधारण लगानीकर्ताको सबैभन्दा बढी चासो भने नेप्से इन्डेक्समा रहन्छ तर नेप्से इन्डेक्सले सबै कम्पनीको कारोबार प्रतिबिम्बित गर्दैन। यहाँ संस्थापकदेखि फ्रिफ्लोट सबै सेयर राम्रानराम्रा, लामो समयदेखि कारोबार नभएका सेयर समेटिन्छन्। आखिर के हो त नेप्से ३० ? सेयर बजार परिसूचक दुई आधारमा गरिन्छ, पहिलो मूल्यको आधारमा, दोस्रो पुँजीकरणको आधारमा। मूल्यका आधारमा गणना हुने परिसूचक कम्पनीहरूको मूल्य तलमाथि हुँदा परिवर्तन हुन्छ भने पुँजीकरणका आधारमा गणना हुने परिसूचक बजार पुँजीकरण तलमाथि हुँदा घटबढ हुने गर्छ। नेप्सेले हाल गणना गर्ने नेप्से परिसूचक (नेप्से इन्डेक्स) पुँजीकरणमा आधारित परिसूचक हो। नेप्सेले ल्याउन लागेको नेप्से ३० पनि पनि सोही आधारमा गणना हुने इन्डेक्स हो। तर, नेप्से ३० गणना गर्दा मापदण्ड पुगेका ३० कम्पनीको मापदण्डमा पर्ने सेयरको मात्र परिसूचक निकालिन्छ। अर्थात् बजारमा किनबेच गर्न मिल्ने (तत्काल कारोबारयोग्य वा फ्रि फ्लोट) सेयरलाई समावेश गरी इन्डेक्स निकालिन्छ। सूचीकृत कम्पनीमध्ये सबै क्षेत्रको प्रतिनिधित्व हुने गरी उत्कृष्ट ३० वटा कम्पनी छनोट हुनेछन्। यी ३० कम्पनीका फ्रि फ्लोट सेयरको पुँजीकरणका आधारमा नेप्से ३० गणना हुनेछ। मापदण्ड नै तोकिएका कारण नेप्से परिसूचक वा नेप्सेले गणना गर्ने अन्य परिसूचकहरू सेन्सिटिभ, फ्लोट वा सेन्सिटभ फ्लोटभभन्दा नेप्से ३० बढी विश्वसनीय हुनेछ। यस सूचकांकले बजार कारोबार तथा उतारचढावलाई प्रतिविम्बित गर्नुका साथै डेरिभेटिभ प्रकृतिको निश्चित अवधिको कारोबार उपकरण सञ्चालन, पोर्टफोलियो व्यवस्थापन, एक्स्चेन्ज ट्रेडेड फन्ड सञ्चालन लगायतमा सघाउ पुयाउने अपेक्षा नेप्सेले राखेको छ। यसबाट दोस्रो बजार कारोबारमा नयाँ आयाम थपिने र लगानीकर्तालाई भविष्यमा थप कारोबारयोग्य उपकरण प्राप्त हुन जान्छ। अर्थात् नेप्सेले भविष्यमा नेप्से ३० लाई अन्य कम्पनीको सेयर किनेझैं कारोबार गर्न मिल्ने औजारका रूपमा विकास गर्ने योजना बनाएको हो। हालका लागि भने उत्कृष्ट ३० कम्पनीको कारोबारका आधारमा नेप्से इन्डेक्सजस्तै गणना मात्र गरिन्छ। आगामी दिनमा नेप्से ३० लाई इन्डेक्स फन्डका रूपमा पनि कारोबार गर्न सकिन्छ। अर्थात् सेयर बजारमा नेप्से ३० को पनि कारोबार हुनेछ र सेयर मूल्य घटबढ हुँदा लगानीकर्ताले नाफाघाटा भए झैं नेप्से ३० मा उतारचढाव आउँदा नेप्से ३० को सेयरबाहकलाई नाफाघाटा हुन्छ। विश्वको धेरै सेयर बजारमा सूचीकृत कम्पनीको सेयरमात्र नभएर नेप्से ३० जस्ता इन्डेक्स फन्डको कारोबार हुन्छ। निफ्टी ५०, एसएन्डपी ५००, रुसेल २०००, डो जोन्स इन्डिस्ट्रिय एभरेज, नास्दाक कम्पोजिट आदि विश्वमा लोकप्रिय इन्डेक्स फन्ड हुन्। कसरी बनाइन्छ नेप्से ३० इन्डेक्स ? नेप्सेले तयार पारेको मापदण्डअनुसार छनोट भएका ३० वटा कम्पनीका फ्रिफ्लोट सेयरको बजार पुँजीकरणलाई आधार बजार पुँजीकरणले भाग गरेर १०० ले गुणन गर्दा निस्कने अंकलाई नेप्से ३० भनिनेछ। ती ३० कम्पनीको २०७९ पुस ३० गतेको फ्रिफ्लोट बजार पुँजीकरणलाई नेप्से ३० को आधार बजार पुँजीकरण मानिनेछ। नेप्से ३० परिसूचकलाई प्रत्येक वर्षको भदौ महिनाको अन्तिम शुक्रबार र फागुन महिनाको अन्तिम शुक्रबार पुनर्समायोजन (रिब्यालेन्सिङ) गरी कम्पनी थपघट हुनेछ। नेप्से३० इन्डेक्सबाट दोस्रो बजार कारोबारमा नयाँ आयाम थपिने र लगानीकर्तालाई भविष्यमा थप कारोबार योग्य उपकरण प्राप्त हुन जान्छ। प्रस्तावित नेप्से३० इन्डेक्सको गणना विधि पनि तयार पारिएको छ। प्रारम्भिक सूचीमा समावेश भएका सबै सूचीकृत संगठित संस्थाको फ्रिफ्लोट बजार पुँजीकरण, पछिल्लो वर्षको प्रतिसेयर आम्दानी, कारोबार रकम, कारोबार संख्या तथा कारोबार कित्ताका आधारमा कुल भार (कम्पोजिट वेट) गणना गरिनेछ। सूचीकृत संगठित संस्थाहरूलाई बैंक तथा वित्तीय संस्था, लघुवित्त, बिमा, जलविद्युत्, उत्पादनमूलक, व्यापार तथा सेवा गरी ६ वटा क्षेत्रगत समूहमा वर्गीकरण गरी प्रत्येक समूहभित्र छुट्टाछुट्टै कम्पनीको आआफ्नो समूहमा कुल भार (सेक्टरल कम्पोजिट वेट) गणना गरिनेछ। यस्तो गणनापछि उच्चतम भार प्राप्त गर्ने संस्थाबाट ८ वटा कम्पनी कम्पनी छनोट गरिनेछ। कुनै समूहमा ८ वटाभन्दा कम संस्था छनोट भएमा सबै संस्थालाई छनोट गरिने जनाइएको छ। यसरी छनौट हुने कम्पनीको संख्या ३० भन्दा बढी भएमा कुल भारमा कम भार भएका कम्पनी हटाइनेछ तर हरेक क्षेत्रगत समूहबाट कम्तीमा एउटा कम्पनीलाई प्रतिनिधित्व गराइनेछ। यस्तै छनौट कम्पनीको संख्या ३० भन्दा कम भएमा प्रत्येक समूहबाट सूचीकृत सबै कम्पनीको कुल भार गणना गरेर बढी भार भएका कम्पनी थपेर ३० पुयाइनेछ। नेप्से ३० मा समावेशका लागि कम्पनी छनौटका आधारहरूः"
सिटिजन लाइफको सेयर किनबेच आजबाट,सेयर बजारमा आइतबारदेखि सिटिजन लाइफ इन्स्योरेन्सको सेयर कारोबार हुने भएको छ। नेप्सेमा सूचीकृत भएसँगै कम्पनीको कारोबार हुने भएको हो। कम्पनीको ३ करोड ७५ लाख कित्ता साधारण सेयर नेप्सेमा सूचीकृत भएको हो। पहिलो कारोबारका लागि कम्पनीको ओपनिङ रेन्ज १ सय ७२ रुपैयाँ ४३ पैसादेखि ५ सय १७ रुपैयाँ २९ पैसासम्म दिइएको छ। कम्पनीले प्रतिकित्ता २ सय ४४ रुपैयाँ प्रिमियम मूल्यमा आईपीओ जारी गरेको थियो।
किन रोज्छन् खेलाडीले पलायनको बाटो ?,"हाङचाओ (चीन) : आफ्नो सुरक्षित भविष्य खोज्दै बिदेसिने पछिल्लो खेलाडी हुन्, विमल घर्तीमगर। नेपाली राष्ट्रिय फुटबल टोलीका नियमित सदस्य विमल पनि राष्ट्रिय टोलीका थुप्रै खेलाडीको पदचाप पछ्याउँदै शुक्रबार अस्ट्रेलिया उडेका हुन्। केही समयअघि मात्रै विवाह बन्धनमा बाँधिएका विमल उतै बस्ने निर्णयका साथ अस्ट्रेलिया लागेका हुन्। विमल पछिल्लो पुस्ताका चर्चित स्ट्राइकर हुन्। एन्फा एकेडेमीका उत्पादन उनले सन् २०१२ मा बंगलादेश विरुद्धको मैत्रीपूर्ण खेलबाट १५ वर्षकै उमेरमा राष्ट्रिय टोलीमा डेब्यु गरेका थिए। उनको कप्तानीमा सन् २०१५ मा नेपालले यू१९ साफ च्याम्पियनसिपको उपाधि जितेको थियो। पछिल्लो समय राष्ट्रिय फुटबल खेलाडी अस्ट्रेलिया पलायन हुने क्रम बढिरहेका बेला विमलले पनि त्यही बाटो रोजेका हुन्। विमल पछिल्लो दुई वर्षदेखि राष्ट्रिय टोलीका नियमित सदस्य थिए। सन् २०१३ को साफ च्याम्पियनसिपमा उनले १५ वर्षकै उमेरमा राष्ट्रिय टोलीबाट गोल गरेका थिए। उनी नेपालका लागि गोल गर्ने कान्छा खेलाडी हुन्। राष्ट्रिय टोलीबाट ३९ खेलमा नौ गोल गरेका विमलले गत सिजन मच्छिन्द्र क्लबबाट ए डिभिजन लिग फुटबल खेलेका थिए। पछिल्लो दुई वर्षमा राष्ट्रिय टोलीका धेरै फुटबल खेलाडी अस्ट्रेलिया पुगिसकेका छन्। एउटा पछिल्लो पुस्ताका खेलाडीको पलायनले राष्ट्रिय टोलीको सन्तुलनमा पनि असर परेको छ। खेलाडीहरूले विदेश जानु पलायन हुनुमा धेरै कारण बताए पनि मुख्य कारण आर्थिक उपार्जन नै हो। नेपालमा वर्षभरि खेल्ने र खेलेरै जीविकोपार्जन गर्ने अवस्था नरहेपछि धेरै फुटबल खेलाडीले विदेशको बाटो रोजेका हुन्। पछिल्लो समय नेपाली फुटबल खेलाडी बिदेसिने क्रम बढ्दो छ। पछिल्लो एक वर्षमा मात्रै तीन दर्जनभन्दा बढी फुटबल खेलाडी विदेशीसकेका छन्। करिब सात वर्षअघि उत्कृष्ट फुटबल खेल्दाखेल्दै जगजित श्रेष्ठ अस्ट्रेलिया हानिएका थिए। उनलाई पछ्याउँदै शुलभ मास्के, हेमन गुरुङ, एलन न्यौपानेलगायतका खेलाडीले पनि आफ्नो गन्तव्य अस्ट्रेलियालाई रोजे। पछिल्लो समय त अस्ट्रलिया उड्नेहरूको लर्को नै लागेको छ। विमलसँगै दिनेश राजवंशी, सुमन अर्याल, मिक्छेन तामाङ, हेमन्त थापामगर, नितिन थापा, तेज तामाङ, अभिषेक रिजाल, दीपकराजसिंह ठकुरी, विमल राना, रेजिन सुब्बा, पुजन उपरकोटी, निशान खड्का, रवि पासवान, रञ्जन विष्ट, गौतम श्रेष्ठ, रञ्जित धिमाल, सुजल श्रेष्ठलगायत झन्डै तीन दर्जनभन्दा बढी खेलाडी अस्ट्रेलिया पुगेका छन्। केही खेलाडी भने खाडीका विभिन्न मुलुकमा पनि रोजगरीका लागि पुगेको पाइएको छ। अखिल नेपाल फुटबल संघ (एन्फा) का सहायक महासचिव दामोदर भट्टराई (बद्री) खेलाडी पलायनलाई एन्फाले मात्रै रोक्न नसकिने बताउँछन्। सबैभन्दा पहिले खेलाडी किन विदेश गए भनेर खोजी हुनुपर्छ। सरसर्ती हेर्दा अधिकांश खेलाडी नेपालको भन्दा राम्रो अवसरका लागि नै विदेश गएका हुन्, सहायक महासचिव भट्टराई भन्छन्, स्वदेशमा राम्रो भविष्य नदेखेर विदेश जानेहरूलाई एन्फाले मात्रै रोक्न सक्दैन। यसमा सरकारले पनि ध्यान दिनुपर्छ। नेपाली फुटबलको मेरुदण्ड मानिएको ए डिभिजन लिग समयमा नहुनु, नेपाल सुपर लिग (एनएसएल) जस्ता फ्रेन्चाइज प्रतियोगिताहरू समयमा नहुँदा खेलाडी पलायन बढेको हो। नेपालमा कुन प्रतियोगिता कहिले हुन्छ भन्ने ग्यारेन्टी नै छैन। ए डिभिजन लिग पनि तीन महिनाभन्दा बढी हुँदैन। यस्तो अवस्थामा हामीलाई जीवन निर्वाह गर्न नै गाह्रो भयो। तीन महिना खेलेर कसरी जीविका चलाउन सकिन्छ ? त्यही भएर अस्ट्रेलियाको बाटो रोजेका हौं, अस्ट्रेलिया पुगेका एक खेलाडीले भने, नियमति रूपमा फुटबल भइरहेको भए नेपालमै बस्थ्यौं। उतै खेल्थ्यौं। हामी रहरले यहाँ आएका होइनौं। अस्ट्रेलियामा पनि सजिलो छैन। तर, नेपालमा भन्दा चाहिँ राम्रो हुन्छ भनेर आएका हौं। एन्फा सहायक महासचिव भट्टराई पछिल्लो समय सहिद स्मारक ए डिभिजन डबल लिग सुरु भइसकेको, नेपाल सुपर लिग (एनएसएल) को पनि तयारी पूरा भएको र मोफसलका प्रतियोगिताहरू पनि सुरु हुन लागेको बताउँछन्। कोरोना महामारीलगायतका कारणले केही वर्ष घरेलु प्रतियोगिताहरू नियमित हुन नसकेको हो। तर, अब यो अवस्था छैन। घरेलु प्रतियोगिताहरू नियमित रूपमा हुन थालिसकेका छन्। नेपाली फुटबल पुरानै लयमा फर्किन थालेको छ, उनी भन्छन्, हामीले गर्ने भनेको नियमित रूपमा प्रतियोगिता गर्ने र खेलाडीलाई खेलमै केन्द्रित हुने वातावरण बनाउने हो। यति हुँदाहुँदै पनि बिदेसिन्छन् भने हामीले चाहेर पनि रोक्न सक्दैनौं। उनी खेलाडीलाई खेलकुदमै टिकाइराख्नका लागि सरकारले रोजगारीलगायतका सेवा सुविधा उपलब्ध गराउनु पर्ने बताउँछन्। खेलाडीलाई स्वदेशमै टिकाइराख्न सरकार पनि गम्भीर हुनुपर्छ। खेलाडीको जीविकोपार्जनका विषयमा सोच्नुपर्छ। कर्पोरेट हाउससँगको सहकार्यमा अन्य पेसा र क्षेत्रमा पनि रोजगारीको अवसर दिनुपर्छ, उनी भन्छन्, अनि मात्रै खेलाडी पलायनलाई कम गर्न सक्छौं। रोक्नै भने त सकिँदैन। अरू खेलमा पनि उस्तै समस्या पछिल्लो समय फुटबल खेलाडी विदेश जाने लर्को लागिरहँदा अन्य खेलमा पनि यस्तै समस्या देखिएको छ। चार वर्षअघि नेपालमै आयोजना भएको १३औं दक्षिण एसियाली खेलकुद (साग)मा स्वर्ण विजेता फुटबलसँगै कराते, तेक्वान्दो, बक्सिङलगायतका खेलका अधिकांश खेलाडी विदेश पलायन भइसकेका छन्। करातेका निर्मला तामाङ, लक्ष्मण तामाङ, सरु कार्की, कुसुम खड्का, नवीन रसाइली, सुनिता महर्जन, संगीता मगरलगायतका खेलाडी विदेश पलायन भइसकेका छन्। यस्तै तेक्वान्दोका भूपेन श्रेष्ठ, संगीता बस्याल, सञ्जिला तिमल्सिना, सागर गुभाजु, रेजिना कार्की, निशा रावल, सक्षम कार्की, सुशीला राई र सिना मादेनलगायतका खेलाडी विदेश पलायन भइसकेका छन्। यस्तै १३औं सागका स्वर्ण विजेता बक्सिङका सनिल शाहीले पनि विदेश पलायनको बाटो रोजिसकेका छन्। विदेश पलायन हुनेमा १३औं सागका स्वर्ण विजेता मात्रै छैनन्, पारा तेक्वान्दो खेलाडी राम अधिकारी र सिर्जना घिसिङ पनि छन्। सिर्जनाले गत मंसिरमा साउदी अरेबियामा भएको विश्व पारा तेक्वान्दो ग्रान्डपिक्समा स्वर्ण पदक जितेकी थिइन्। सिर्जना र राम अस्ट्रेलियाको बिजब्रेनमा गत जुलाईमा आयोजना भएको ओसिनिया पारा तेक्वान्दो च्याम्पियनसिपमा सहभागी हुन अस्ट्रेलिया पुगेका उनीहरू उतै बसेका छन्। यसैगरी ब्याड्मिन्टनका नेपाल च्याम्पियन रत्नजित तामाङ, दीपेश धामी, टेनिसका प्रेरणा कोइराला, संरक्षकभूषण बज्राचार्य, क्रिकेटका किशोर महतोलगायतका चर्चित खेलाडी पनि विदेशमै छन्। उनीहरू कोही अध्ययन गरिरहेका छन् भने कोही फुलटाइम काम गरिरहेका छन्। १३ सागका स्वर्ण विजेतामध्ये करातेका आधाभन्दा बढी खेलाडी पलायन भइसकेका छन्। त्यसबेला १४ खेलाडीले १० वटा स्वर्ण पदक जितेकोमा दोहोरो स्वर्ण विजेता मन्डेकाजी श्रेष्ठ, अनु अधिकारी, महसुस मोक्तान, अनुपमा मगर र प्रवीण मानन्धर मात्रै स्वदेशमा रहेको राष्ट्रिय तथा अन्तर्राष्ट्रिय खेलाडी संघका अध्यक्ष एवं कराते प्रशिक्षक दीपक श्रेष्ठ बताउँछन्। १३औं सागमा स्वर्ण जितेकामध्ये मुस्किलले ५६ जना खेलाडी मात्रै स्वदेशमा छन्। नेपालमा भएकाहरू पनि अधिकांश विभागीय टोलीमा आबद्ध छन्, अध्यक्ष श्रेष्ठ भन्छन्, पहिले पदक विजेता खेलाडीलाई रोजगारी दिएर स्वदेशमै बस्ने वातावरण सरकारले बनाउँथ्यो। तर, अहिले त्यो अवस्था छैन। पदक जितेपछि केही दिन हाईहाई हुन्छ। त्यसपछि कसैले कसैको मतलब नै गर्दैनन्। उनी विभागीय टोलीका कारण पनि अधिकांश खेलाडी स्वदेशमा टिकेको दाबी गर्छन्। विभागीय टोली नभएको भए खेलाडी पायनका अवस्था अझै विकराल बन्थ्यो। विभागी टोलीमा भएका कारण पनि धेरै खेलाडी नेपालमै बसिरहेका छन्। उनीहरूलाई पनि यहाँ कहिलेसम्म टिकाउन सकिन्छ भन्न सकिने अवस्था छैन, अध्यक्ष श्रेष्ठ भन्छन्, जबसम्म सरकारले नै स्पष्ट नीति बनाउँदैन, तबसम्म खेलाडी पलायनलाई रोक्न सकिँदैन। एन्फाका सहायक महासचिव भट्टराई अन्य खेलका भन्दा फुटबल खेलाडीलाई सबैले चिन्ने भएकाले फुटबल खेलाडी पलायनको चर्चा धेरै हुने गरेको बताउँछन्। अन्य खेलका खेलाडीभन्दा फुटबल खेलाडीलाई धेरैले चिन्छन्। उनीहरूको चर्चा पनि धेरै हुन्छ, सहायक महासचिव भट्टराई भन्छन्, अन्य थुप्रै खेलका खेलाडी पनि बिदेसिरहेका छन्। उनीहरूको चर्चा भने हुँदैन। खेलाडी पलायन रोक्न सम्भव छ ? पहिले पहिले विदेशमा खेल्न गएका खेलाडीहरू उतै लुकेर बस्थे। कोही खेल खेलेपछि लुक्थे भने कोही खेल्दै नखेली लुक्थे। अहिले भने खेलाडीहरूको लर्को बिदेसिनकै लागि लाग्ने गरेको छ। उनीहरू खेल्नका लागि भन्दा पनि विदेशमा बस्नकै लागि जान थालेका छन्। एयरपोर्टमा हाम्रा खेलाडी विदेश जान लागेको तस्बिर देख्नासाथ खेलाडी पलायनलाई रोक्नुपर्ने माग जोडतोडले उठ्ने गरेको छ। खेलाडी पलायनलाई रोक्न सम्भव छ त ? राष्ट्रिय तथा अन्तर्राष्ट्रिय खेलाडी संघका अध्यक्ष दीपक श्रेष्ठ देशमा विद्यमान अस्थिरता, रोजगारीको अभाव र अनिश्चित भविष्यका कारण अधिकांश खेलाडीहरू बिदेसिन बाध्य भएको बताउँछन्। देशको अस्थिर राजनीतिक अवस्थाको प्रभाव अन्य क्षेत्रमा जस्तै खेलकुद क्षेत्रमा पनि परेको छ। सरकार आफैं अस्थिर छ। देशमा युवालाई कसरी टिकाउने भन्ने चिन्ता हाम्रा नेताहरूलाई छैन, श्रेष्ठ भन्छन्, देशको विद्यमान अवस्था राम्रो नभएपछि बाध्यताले नै उनीहरूले बिदेसिने बाटो रोजेका हुन्। यस्तो अवस्थामा हामीले चाहेर पनि खेलाडी पलायनलाई रोक्न सक्दैनौं। खेलाडीको आर्थिक सवलतासँगै मानसम्मान र इज्जत भयो भने कोही खेलाडी बिदेसिनुपर्ने अवस्था नआउने एक खेलाडी बताउँछन्। घरेलु खेलकुदको संरचना बलियो बनाउनुपर्छ। खेलाडीहरू खेलेर आर्थिक रूपमा स्वाबलम्बी हुन र समाजमा मानसम्मान र प्रतिष्ठा पाउने वातावरण आउँदैन, तबसम्म खेलाडी पलायन रोकिँदैन, ती खेलाडी भन्छन्, यसका लागि विभिन्न संघसँगै सरकार पनि गम्भीर हुनु जरुरी छ। एन्फाका सहायक महासचिव भट्टराई खेलाडीको जीवन यही सुरक्षित भएमा विदेशिने अवस्था नआउने बताउँछन्। हाम्रा खेलाडी रहरले कोही पनि विदेश पलायन भएका होइनन्। उनीहरू करले गएका हुन्। स्वदेशमा जीविकोपार्जनको उपाय नदेखेपछि बिदेसिनुको विकल्प पनि त रहँदैन, उनी भन्छन्, सरकार, राष्ट्रिय खेलकुद परिषद्, विभिन्न संघहरू गम्भीर भएमा मात्रै खेलाडी पलायनलाई रोक्न सकिन्छ। उनी रिटायर्ड फेजका खेलाडी विदेश जानुलाई स्वभाविकै भए पनि उमेर समूहका खेलाडीसमेत विदेश जाँदा आश्चर्य लागेको बताउँछन्। सरकारले खेलाडीलाई राज्यको गहना भन्दै आएको छ। तर, उनीहरूको जीवनयापन र भविष्य सुरक्षित गर्न भने खासै ध्यान दिन सकेको छैन। त्यसैले पनि खेलाडी अनिश्चित भविष्यको डरले पलायनजस्तो कठिन निर्णय लिन बाध्य हुने गरेका छन्। यस विषयमा सरोकारवाला निकाय गम्भीर हुन जरुरी छ। बिदेसिएका नेपाली फुटबलर विमल बस्नेतसविन्द्र गुरुङ हेमन गुरुङ एनल न्यौपाने सुमन लामा अमिर श्रेष्ठ विमल राना शिव गुरुङ राजन गुरुङनवीन गुरुङआकाश बुढामगररुमेश बर्तौला रोशन खड्का राजेन्द्र रावल विश्व अधिकारीरवि थापा अजित प्रजापतिप्रवीण शैजुदिलेन लोक्तानरोहित कार्कीविवेक बस्नेत सरोज कोइरालासूर्य अधिकारीनिरज बस्नेतरुपक लामाअमृत चौधरी टेनिस अभिषेक बास्तोला कराते संगीता मगर तेक्वान्दो सुशीला राई"
"गाउँमै पुगे डाक्टर, सैयौंले लिए सेवा","बर्दिवास : हाम्रो स्वास्थ्य जाँच्न डाक्टरहरू गाउँमै आएर धेरै राम्रो भयो। बाहिर जानु पनि परेन। पैसा पनि लागेन।, निःशुल्क स्वास्थ्य शिविरबाट लाभान्वित भएपछि महोत्तरीको बर्दिवास नगरपालिका९ पशुपतिनगरकी ललिता महतोले भनिन्, मलाई कहिलेकाहीँ छाती दुख्ने समस्या छ। मुटुको समस्या छ कि भनेर शंका थियो। यहाँ डाक्टरले मुटु ठीक छ भनेपछि ढुक्क भएँ। छातीको लागि औषधि पनि बिना पैसाकै दियो। धेरै खुसी लाग्यो। विश्व मुटु दिवसको अवसरमा नेपाल हृदयरोग निवारण प्रतिष्ठान (नेपाल हर्ट फाउन्डेसन) महोत्तरीले पशुपतिनगर गाउँमै स्वास्थ्य शिविर लगेको थियो। पशुपतिनगरस्थित जनमुखी आधारभूत विद्यालयमा स्वास्थ्य शिविर सञ्चालन भएको थियो। त्यहाँ प्रभातफेरी, स्वास्थ्य शिविरलगायत विविध कार्यक्रमहरू गरी हर्ट फाउन्डेसनले विश्व मुटु दिवस मनायो। त्यहाँ पुगेर ऊँ समाज डेन्टल अस्पताल बर्दिबासका डा शिखा घिमिरे, शुभस्वस्तिक हस्पिटल बर्दिबासका डा सुशीलकुमार साह र धिरज साहले गाउँलेको स्वाथ्य परीक्षण गरेका हुन्। मुटु दिवस मनाइएको पशुपतिनगरको उक्त विद्यालयमा अन्नपूर्णकर्मी राजकरण महतोले सामुदायिक विद्यालय रुपान्तरण अभियान चलाइरहेका छन्। पत्रकार महतोको अभियानपछि धेरैजसो संघसंस्था सो स्कुलमा कार्यक्रमहरू सञ्चालन गर्न अग्रसर देखिएका छन्। विद्यालय रूपान्तरण अभियानमा इट्टा थप्ने उद्देश्यले नै यसपटक पशुपतिनगरको उक्त विद्यालयमा विभिन्न कार्यक्रमहरू गरेर मुटु दिवस मनाइएको नेपाल ह्ृदयरोग निवारण प्रतिष्ठान महोत्तरी शाखाका सभापति दीपक कार्कीले बताए। शिविर उद्घाटन गर्न विद्यालय पुगेकी महोत्तरीको बर्दिवास नगरपालिकाकी उपप्रमुख तारादेवी महतोले मुटु जोगाउन सबै गम्भीर हुन एकदमै आवश्यक रहेको उल्लेख गरिन्। जसरी गाडीमा इन्जिन सही भएन भने त्यो जहाँ गएर पनि फेल खान्छ। त्यसरी नै हाम्रो शरिरको लागि मुटु एकदमै आवश्यक छ, उपप्रमुख महतोले भनिन् मुटु स्वस्थ राख्न हामी गम्भिर हुनैपर्छ। खानपानमा सजगता अपनाउनुपर्छ। गाउँसमाजमा महिलाहरू पाठेघरको समस्या लाज मानेर लुकाउन खोज्दा त्यसले ठूलो समस्या निम्त्याउनेप्रति चिन्ता व्यक्त गर्दै उनले गाउँमै आएको शिविरमा चिकित्सक सामु खुलेर आफ्नो समस्या राख्न आग्रह गरिन्। जबसम्म डाक्टरसाबलाई हामी समस्या सुनाउँदैनौं तबसम्म रोगको वास्तविक पहिचान हुँदैन, उपप्रमुख महतोले भनिन्। बर्दिवास नगरपालिका९ का वडाध्यक्ष घुरन महतोले सहर केन्द्रित कार्यक्रमलाई गाउँमा पुयाउने आयोजक तथा सहयोगी संस्थाहरूप्रति कृतज्ञता व्यक्त गरे। उनले गाउँ केन्द्रित शिविरले यहाँका स्थानीयहरूलाई जागरुक बनाउन मद्दत पुग्ने विश्वास व्यक्त गरे। विद्यालयहरूलाई रुपान्तरण गर्ने अभियानमा जुटेका अभियानीहरूको उनले खुले प्रशंसा गरे। पत्रकार राजकरणजीलाई मुरी मुरी धन्यवाद। उहाँले अभियानै चलाएर शिक्षा क्षेत्रलाई बलियो बनाउने कामको अगुवाई गरिरहनु भएको छ। यसले समाजलाई पनि जिम्मेवार बनाइरहेको पनि मैले महसुस गरेको छु, वडाध्यक्ष महतोले भने। विद्यालय रूपान्तरण नभएसम्म समाज रूपान्तरणको कल्पना पनि नसकिने उनको भनाइ छ। सामुदायिक विद्यालय रूपान्तरण अभियानका अगुवा एवं पत्रकार राजकरण महतोले विद्यालय समुदायको कारखाना भएकाले यसलाई मजबुत बनाउन सबै जुट्नुपर्ने धारणा राखे। विद्यालय राम्रो नभएसम्म स्वास्थ्य, कृषिलगायत कुनै क्षेत्र राम्रो हुन नसक्ने उनले सुनाए। विद्यालय समुदायलाई जोड्ने महत्वपूर्ण माध्यम भएको महतोले बताए। यसै अभियानअन्तर्गत स्वास्थ्य शिक्षा, कृषि शिक्षा सबै शिक्षालाई जोड्नुपर्छ, पत्रकार महतोले भने विद्यालय रूपान्तरण अभियान सकारात्मक रूपमा अघि बढिरहेको छ। यो सुखद संकेत हो। सहयोगी सबैप्रति आभार व्यक्त गर्दछु। निःशुल्क स्वास्थ्य शिविरमा २२३ जनाले जेनरल सेवा, १५९ जनाले डेन्टल सेवा १५१ जनाले सुगर जाँच, ४६ जनाले इसिजी सेवा लिएको विद्यालय रूपान्तरण अभियानका अभियन्ता अमृतकुमार महतोले जानकारी दिए।"
लयमा फर्कंदै पदयात्रा पर्यटन,"पोखरा : अन्नपूर्ण संरक्षण क्षेत्र (एक्याप) मा पदयात्रा र मुक्तिनाथ दर्शन गर्न जाने भारतीय पर्यटकको संख्या बढ्दो क्रममा छ। कोभिडलगतै पर्यटक आगमनमा कमी भएपछि पर्यटन व्यवसाय ठप्प भएको थियो। पछिल्लो समयमा पर्यटकको आगमन कोभिड अघिकै हाराहारीमा पुग्न थालेको हो। यस आर्थिक वर्षको ४ महिनामा अन्नपूर्ण पदयात्रा क्षेत्रमा गत वर्ष भन्दा १८ हजार ३ सय २० बढी पर्यटकले भ्रमण गरेका छन्। २०७९ को वैशाखदेखि साउनसम्म ४ महिनामा ५३ हजार ९ सय ४२ जना पर्यटकले अन्नपूर्ण संरक्षण क्षेत्रको भ्रमण गर्दा २०८० को चार महिनामा ७२ हजार ३ सय २० अथात १८ हजार ३ सय ७८ बढी पर्यटकले अन्नपूर्ण संरक्षण क्षेत्रका भ्रमण गरेको अन्नपूर्ण संरक्षण क्षेत्र आयोजनाको तथ्यांक छ। २०७९ को वैशाख महिनामा २० हजार १ सय २४ जना पर्यटकले अन्नपूर्ण संरक्षण क्षेत्रको भ्रमण गरेकोमा २०८० वैशाखमा ३१ हजार ९ सय ५१ जना विदेशी पर्यटकले अन्नपूर्ण संरक्षण क्षेत्रका भ्रमण गरेका छन्। यस्तै, अघिल्लो आर्थिक वर्षको जेठमा १५ हजार ३ सय ६६ जना पर्यटक संरक्षण क्षेत्रमा पुगेकोमा २०८० जेठमा १९ हजार ३ सय ७९ जना पर्यटकले अन्नपूर्ण संरक्षण क्षेत्रको भ्रमण गरेका अन्नपूर्ण संरक्षण क्षेत्र आयोजनाको तथ्यांक छ। २०७९ असारमा ५ हजार ४ सय ५३ जना विदेशी पर्यटकले भ्रमण गर्दा २०८० मा ६ हजार ६ सय ६९ जनाले पदयात्रा गरेका छन्। २०७९ को भाद्र महिनामा ९ हजार ७ सय २८ जनाले अन्नपूर्ण संरक्षण क्षेत्रको भ्रमण गरेकोमा २०८० को भाद्र महिनामा भने पर्यटकको आगमन संख्या केही घटेर ८ हजार ९ सय २० जनाले यात्रा गरेका छन्। आर्थिक वर्ष २०७९०८० मा अन्नपूर्ण संरक्षण क्षेत्रमा पर्यटकको आगमन बढेर कोभिडअघिकै हाराहारी १ लाख ७२ हजार १ सय ८ जना पुगेको अन्नपूर्ण संरक्षण क्षेत्र आयोजनाका सूचना अधिकारी रविन कडरियाले जानकारी दिए । यो संख्या कोभिड हुनु भन्दा अघिल्लो वर्ष २०७५०७६ मा अन्नपूर्ण संरक्षण क्षेत्रमा पर्यटक पुगेको संख्या भन्दा ११ हजार २ सय ५० ले कम हो। २०७५०७६ मा अन्नपूर्ण संरक्षण क्षेत्रमा अहिलेसम्मकै सवैभन्दा धेरै पर्यटकले भ्रमण गरेका थिए। आर्थिक वर्ष २०७९०८० मा अन्नपूर्ण संरक्षण क्षेत्रमा पर्यटक प्रवेश शुल्कबाट भ्याटसहित अन्नपूर्ण संरक्षण क्षेत्र आयोजनाले २९ करोड ९४ लाख ३९ हजार २ सय ८५ रुपैयाँ आम्दानी गरेको पनि सूचना अधिकारी कडरियाले जानकारी दिए। पदयात्राका लागि पर्यटक आउने क्रम बढेपछि कोभिड संक्रमणको कारण रोकिएको पर्यटन आगमन पछिल्लो समयमा कोभिड अघिकै हाराहारीमा पर्यटक आउन थालेपछि पर्यटन मजदुरहरू उत्साहित भएका छन्। अन्नपूर्ण, धौलागिरी, मनास्लु हिमाल क्षेत्रको पदयात्राका लागि पोखरामा पर्यटक आइपुग्छन्। पोखरा आएर पर्यटकहरूले गण्डकी प्रदेशका हिमाली क्षेत्रको पदयात्रामा निस्कने गर्छन्। कोभिडका कारण सन् २०२० र २०२१ दुई वर्ष पर्यटक आगमन ठप्प जस्तै भएको थियो। यही अवधिमा पदयात्रा पर्यटन क्षेत्रमा कार्यरत पथप्रदर्शक र सहयोगी ५० प्रतिशत विस्थापित भएको टेकिङ एजेन्सीज् एशोसिएशन अफ नेपाल (टान) गण्डकीका अध्यक्ष धर्म पन्थीले बताए। टान गण्डकीले पटकपटक गरी १९ सय जनालार्ई तालिम दिएर गाइड र सहयोगी उत्पादन गरेको र कोभिडका कारण ५० प्रतिशत जनशक्ति विस्थापित भएको पनि अध्यक्ष पन्थीले सुनाए। पर्यटकको आगमन बढ्दै गएपछि पदयात्रा पर्यटन क्षेत्रकालागि जनशक्ति उत्पादन गर्न पुनः पथप्रदर्शक तथा सहयोगीको तालिम दिएको उनले बताए। अन्नपूर्ण, धौलागिरी, मनास्लु, सगरमाथालगायत देश भरका हिमााली क्षेत्रको पदयात्रामा जान आउने पर्यटकलार्ई लक्षित गरी पोखरामा भएको पथप्रदर्शक तालिम लिनेको संख्या बढेको हो।"
राजनीतिमा गणतन्त्र गाथा,"लोकतान्त्रिक गणतन्त्रभित्रै विकास, सुशासन, समृद्धि, सामाजिक न्याय र स्वाधिनताको यात्रा सम्भव छ। राजनीतिको माछा बजार होस् कि समाजको आलु बजार, अहिले वर्तमान चुप लाग्ने र भूत फर्किने खुब हौवा चलेको छ। माछा बजारमा कसैले भन्यो ज्ञानेन्द्र शाहको यो क्रेजले भूतपूर्व राजा वर्तमान बन्छ अर्थात् पन्छाइसकिएको राजतन्त्र ब्युँतन्छ। मलाई बडो गाह्रो भयो आफू परियो राजावादी मात्रै होइन, रानीवादी समेत। अर्थात् राष्ट्रिय जागृति (राजा) अनि राष्ट्रिय निर्माण (रा नी)। थप प्रष्ट पारौं है म युवराजवादी चैं कदापी होइन, कुनै छाँट पनि छैन। अरे यार राजा न परे बरु उनलाई कलाकार हैट नै उधुम प्यारो लाग्न थालेको छ। भन्दा रहेछन् त्यो कमल फेरि राजावादी भए छ। त्योभन्दा त यो कलाकार बुद्धि तामाङ कति काइदा छ भन्या कति, उसले हैट ! राजा भनेको राजै हो भन्ने संवादले बहुतै आनन्द दिँदोरहेछ। प्रायः कुल मुडमा हुने ज्ञानेन्द्रलाई उनले मन्दिर दर्शन गरेको बेला देखिएको भीडलाई उदाहरण देखाउँदै पुनः राजा हुने संकेत छ है महाराज भनेर उचाल्न खोजेको भेउचैं पाइहाल्दा रहेछन्। ज्ञानेन्द्रलाई थाहा भइसक्यो कि उनको प्रत्यक्ष शासनका प्रधानमन्त्री तुलसी गिरीभन्दा उनकै पिए सुशील कोइराला उत्तम रहेछन्, राजतन्त्रभन्दा लोकतान्त्रिक गणतन्त्र उत्तम जस्तै। उनका दाजु राजा वीरेन्द्रले शुक्रबारे भोजमा प्रधानमन्त्री कृष्णप्रसाद भट्टराई त पञ्चायतको जननी मानिने सूर्यवहादुर थापाभन्दा राष्ट्रभक्तिले ओतप्रोत भएको निष्पृयता र निष्ठाको प्रतीक रहेछन् भनेर अद्र्धप्रशंसा सम्झदा आज लाग्दो हो बुबा हजुरले बीपीलाई त्यसरी गल्हत्याएर जेल नकोच्या भए कम्तीमा आलंकारिक राजतन्त्र चैं रहन्थ्यो कि ? फेरि यी लोकतान्त्रिक गणतन्त्र भनेर बुरुकबुरुक उफ्रिनेहरूले कहिलेकाहीँ तथ्य र तर्कमा कुरा गरे हुने नि (अरे बाबा मेरी कोमलको जन्मजयन्ती फागुन ७ गते पयो त पयो मैले सारेर मिल्छ र भन्या ?) ! मधेसी, महिला राष्ट्राध्यक्ष बने, दलित, जनजाति अल्पसंख्यकको पालो। तपार्इंलाई लाग्दो हो खुब विद्यादेवी भण्डारीले राजाजस्तै हुन खोजेर हुन्छ र महाराज ! उनी राजा होइनन् हेड अफ दि स्टेट हुन्, राष्ट्राध्यक्ष हुन् क्या ! चीन भ्रमणमा राजा वीरेन्द्र र ऐश्वर्य राजकीय सम्मानका साथ समकक्षीसँग भेट्दा पहिलो हात मिलाउनेदेखि सलामी खाँदासमेत राजा हेड अफ दि स्टेटको हैसियतमा वीरेन्द्र अघिअघि ऐश्वर्या पछिपछि। अर्ब जनसंख्या भएको चीन र भारतमा विद्यादेवी भण्डारी पहिलो लहरबाटै समकक्षीसँग हात मिलाउँदा, विश्वव्यापी गज्जब सन्देश सञ्चार भएकै हो त। अर्थात् भ्रुणमा रहेको बच्ची प्रथम नागरिक राष्ट्राध्यक्ष, राष्ट्रपति, हेड अफ दि स्टेट बन्न बाटो खुल्यो त। लोकतन्त्रमा जनताको सर्वाधिक शक्ति, धर्म र मौका भनेकै फेरि पनि निर्वाचन नै हो। त्यहीबेला शासक नेता चुन्ने कि सेवक सरकार चुन्ने ? विवेक प्रयोग गर्ने हैसियतको नागरिक बनाउने दायित्व हामी सबैको हो। यो चानचुने कुरा हुनै सक्दैन। गणतन्त्र भएकाले कमसेकम देशको कार्यकारी व्यक्ति यही जातको हुनुपर्छ, यही लिंग, यही धर्म मान्ने हुनुपर्छ, यही विचार मान्ने हुनुपर्छ या फलानाकै जेठो छोरो भन्ने त केही छैन नि !राजा आउ देश बचाउ रे ! राजा ल्याउने भनेको त पूर्वतानाशाह ज्ञानेन्द्रलाई नै ल्याउने भन्या हो नि ! अर्थात् ज्ञानेन्द्र पछि पारसलाई ढोगेर रैती बन्न हतार गरिरहेकाहरूको चेतबारे भो धेरै मन्थन नगरौं। ज्ञानेन्द्र, पारस ल्याउने भनेको ठकुरी क्षेत्रीमध्ये पनि गोरखाकै शाह खलकलाई यो देशको शासन अकण्टक चलाउने ठेक्का दिने भनेको हो। अरूले सक्दैनन् भनेको हो। हामीले ज्ञानेन्द्रकालीन शासन नभोगेको हो र ? पञ्चायतको भो कुरै नगरौं, सबै शक्ति राजामा निहित हुँदा पनि जनताको कुनै छोराले ५ वर्षिय कार्यकाल पूरा बिताउन पाएनछन्, १९औं स्थानमा रहेर पनि। २०४७ सालको संविधानले दशौं स्थानमा नेपाली जनतालाई स्थान दिएको कुराभन्दा खास सत्य नेपालको संविधान २०७२ ले जनताका छोराछोरीलाई प्रथम स्थान सुरक्षित गरेको कुरा बुझ्दै जाँदा सबैभन्दा बढी ज्ञानेन्द्रलाई घत परेको छ। मजा आएको छ अरे मैले र गिरीले भन्दा गजबले देश चल्ने बाटो त बन्यो नि ! ज्ञानेन्द्रभन्दा अचाक्ली राजावादीहरूको चुरीफुरी त्यतिन्जेल चलिरहन्छ, जबसम्म राजा बिर्साउने नवमहाराजहरूको राज्यदोहन, रजगज र रवाफ बढ्दै जाने गरिबी र विभेदको ग्राफ बढिरहन्छ। त्यसैले राजावादीभन्दा राष्ट्रिय जागृतिवादी मनपर्छ, रानीवादीभन्दा बढी राष्ट्रिय निर्माणवादी मन पर्छ। बरु म राजावादी, रानीवादी बन्नुस् भन्छु आफैं हेड अफ दि स्टेट हुने अथाह सम्भावना वोकेको लोकतान्त्रिक गणतन्त्रको बन्ध्याकरण गरेर पिशाचको हैसियतमा मिल्काइएको राजतन्त्रलाई ब्युँताउने घिनौना, जन्मजात राष्ट्र प्रमुख हुने अभियानलाई रामराम भन्नू काँध नथाप्नु भन्छु। पारस नभए पारसको खराउ पूजा गरेर आफैंलाई स्वघोषित निम्न श्रेणीको नागरिक बन्न उद्धतहरूलाई भन्न चाहन्छु एस, नेप्लिज किङ डिड मोर रङ, लेट्स होप एन्ड सपोर्ट न्यूसिस्टम एन्ड लिड दि नेसन्स। यसको मतलब छोटे महाराज, नवमहाराजको जयजयकार गरेर सब ठीकठाक छ भन्ने पक्षमा कोही हुनु हुँदैन। लोकतन्त्रले ज्ञानेन्द्रको त विकल्प हुन्छ भन्ने आँखै अगाडि सन्देश दिइरहेको छ भने छोटे महाराज, नवमहाराजहरूको विकल्प हुन्न भन्ने त कुरै भएन। दलाली प्रवृत्तिको राजनीतिको जगजगीमा निष्ठा, क्षमता र मूल्यमान्यता सहितको राजनीतिलाई प्रबद्र्धन गरौं। राजनीतिमा मौलाएको दलाली, कालाबजारी, सेटिङबाज, सुदखोर, नातावाद, राष्ट्रघात, बिचौलीयावादको खुलेर खबरदारी गर्नै पर्छ। चाचुने प्रयासले गिज्याउने र गिजोल्नेबाहेक केही हुन्न। राजकाज, शासन, प्रशासनमा सदा हालीमुहाली सदा सत्ताको खराब खेलाडी पाल्ने काम होइन, अब फाल्ने महाअभियानमा जुट्नै पर्छ। भ्रष्टाचारीको भारी बोक्न, बलात्कारी जेलमुक्त गर्न, हत्यारालाई छुटाउन, भ्रष्टाचार गरेर सात पुस्तालाई पोस्न, अकुत सम्पत्ति कमाउन तँछाडमछाड गरिरहेकाहरूलाई देखाइदिनै पर्छ, कात्रोमा गोजी हुन्न पात्रोमा मृत्यु लेखिन्न, जनशक्ति स्थायी शक्ति हो भनेर। लोकतन्त्रमा जनताको सर्वाधिक शक्ति, धर्म र मौका भनेकै फेरि पनि निर्वाचन नै हो। त्यहीबेला शासक नेता चुन्ने कि सेवक सरकार चुन्ने ? विवेक प्रयोग गर्ने हैसियतको नागरिक बनाउने दायित्व हामी सबैको हो। परम्परागत शक्तिहरू त पकेट भोटलाई बैंक बनाउँदै कारोबार गर्न अग्रणी छन्। यो मैदान पनि उनीहरूकै हो, रेफ्री पनि उनीहरू नै भएको निर्लज्ज खेल कहिलेसम्म हेरिरहने निरीह बनेर ? खप्पर विश्वास प्रणालीलाई कहिलेसम्म स्वीकारीरहने ? त्यसैले जिम्मेवार र जबरजस्त जनमतले मात्रै पदीय आशक्तिको प्रतीक कुर्सीमा बसेरै आर्यघाट यात्राको आराधना गरिरहेका वृद्धतन्त्रका ठेकेदारहरूलाई सेलाउन सकिन्छ। र, बुझाउनै पर्छ कि सबै शासकका शालिक बन्दैनन्, हुलाक टिकटमा छापिन पनि सिन्को नभाँची हुन्न। लोकतान्त्रिक गणतन्त्रभित्रै विकास, सुशासन, समृद्धि, सामाजिक न्याय र स्वाधिनताको यात्रा सम्भव छ। जय जनता जनार्दन !"
५ वर्षमा ५० हजार किसानसँग जोडिने लक्ष्य छ,"प्रस्तुति : ममता थापा मुलुकको अर्थतन्त्रको तस्बिर कस्तो छ ? अहिले अर्थतन्त्र बिरामी छ। यस्तो हुनुमा हामी सबै दोषी छौं। सरकार, राष्ट्र बैंकलाई मात्रै दोष दिएर हुँदैन। कोभिडका बेला रेमिट्यान्स आउँदैन, पैसा चलायमान बनाउनुपर्यो, यो नभए अर्थतन्त्र सेलाउँछ भन्ने महसुस सबैले गर्यौं। यस्तो दबाबका कारण बजारमा पैसाको राम्रो फ्लो भयो। तर, त्यो पैसा उत्पादनमूलक क्षेत्रमा जाँदै गएन। अधिकांश पैसा सेयर, मार्केट र घरजग्गामा गयो। यी क्षेत्रले बढी कर्जा पाएपछि गाडी, मोटरसाइकल किने। म पनि यसको उत्तरदायित्व लिन्छु। लगानीको बढी हिस्सा अनुत्पादकमा गयो। यसले गर्दा आयात बढ्यो। यसो हुँदा विदेशी मुद्रा सञ्चितिमा दबाब पर्यो। त्यो बेलामा अर्को गल्ती पनि भयो। कस्तो गल्ती ? सरकारले बिलासिताका वस्तु रोक्नुभन्दा भन्सार बढाइदिएको भए हुन्थ्यो। कोभिड कर लगाएर आन्तरिक बजारमा उपलब्ध भएका कृषिजन्य वस्तु जस्ताको आयातमा भन्सार बढाइ दिएको भए उपयुक्त हुन्थ्यो। यसो हँुदा तीन तहको सरकार चलाउन राजस्व पनि राम्रै उठ्थ्यो। जुन अहिलेको जल्दोबल्दो समस्या छ। सयकिलो मिटरमा स्पिडमा हिँडिरहेको गाडीलाई झ्याप्पै ब्रेक लगायो भने दुर्घटना हुने सम्भावना हुन्छ। यतिबेला ठ्याक्कै त्यही भयो। एकातिर आयात रोकियो, अर्कोतर्फ राजस्व घट्यो। त्यही बेलामा नेपाल राष्ट्र बैंकले चालुपुँजी कर्जाको गाइडलाइन ल्यायो। गाइडलाइन ल्याउनु गलत थिएन। तर, समय उपयुक्त भएन। त्यसले अर्को समस्या जन्मायो। पुरानो बढेको पैसा प्रणालीमा एकैचोटी फर्काएर ल्याउन सम्भव भएन। कर्जा लिएर लगानी भइसकेको पैसा एकै पटक त उठ्दैन। त्यसैले गर्दा अर्थतन्त्र सेलाएको हो। मुलुकको अर्थतन्त्रमा गोल्यान समूहकोे योगदान कस्तो छ ? मुलुकको दिगो विकासको लक्ष्य भनेका कृषि, ऊर्जा, पर्यटन क्षेत्र हुन्। अर्थात् आयात प्रतिस्थापन र निर्यातमुखी उत्पादन हुन्। गोल्यान समूहको लगानी यिनै ४ क्षेत्रमा आधारित छ। ५० वर्ष अगाडि लगानी गर्दा नै हामीले आयातमुखी होइन निर्यातमुखी उद्योगहरूमा लगानी गरेका हौं। नेपालमै उत्पादित धागो उद्योगबाट मुलुकको संस्कृति, सम्पदा र सौन्दर्य विकासमा योगदान गर्दै आएको छ। यो उद्योगमा करिब ५ हजार जनाले काम गर्छन्। धागो उद्योग सञ्चालन भएको २७ वर्षको इतिहास छ। अहिलेसम्म बन्द भएको छैन। जबकि कोभिडको बेलामा पनि १९ दिनमात्रै बन्द भयो। धेरैले त्यो बेला कर्मचारी कटौती गरेर खर्च घटाउन लागे। हाम्रो व्यवस्थापन भने कसरी उद्योग जोगाउने र मापदण्ड पूरा गरेर चलाउने भन्नेमा तल्लीन रह्यो। यससँगै २ वटा उद्योगबाट हामीले पश्मिना स्विटर र सल बनाएर २० वटा देशमा निर्यात गर्दै आएका छौं। धागो सबैभन्दा बढी टर्की र भारतमा निर्यात गर्छौं। यससँगै सन् २००० मै शिवम् प्लास्टिक उद्योग स्थापना गरेर मुलुकको अर्थतन्त्रमा योगदान गर्दै आएको छ। हामीले कृषिमा टनेलका लागि प्रयोग गर्ने पाल बनाउँछौं। हार्भेस्टिङ गर्नका लागि प्रयोग गर्ने प्लास्टिक र सिमेन्ट राख्ने बोरा बनाउने गरेका छौं। रोजगारी नपाएर युवाहरू बिदेसिने गरेका छन्, उनीहरूलाई स्वदेशमै रोक्ने उद्योग छैनन् ? हामीले नेपालमा धेरैभन्दा धेरैलाई काम दिएका छौं। धेरैलाई रोजगारी दिने र सबैभन्दा बढी स्वदेशी उत्पादन निर्यात गर्ने समूह हाम्रो हो। यसैकारण सरकारबाट ३ वर्षअघि सीआईपी अवार्ड अर्थात् महत्वपूर्ण व्यावसायिक व्यक्ति अवार्ड पनि मैले पाए। मसँगै युवापुस्ताको उद्यमी भनेर छोरालाई पनि सीआईपी अवार्ड प्राप्त भइसकेको छ। जलस्रोत र सोलार पावरमा गरेको लगानीको स्थिति के छ ? करिब डेढ वर्षअघि हामीले ३६ मेगावाटको बलेफी हाइड्रोपावर आयोजना सम्पन्न गर्यौं। त्यसमा अन्य साथी पनि आबद्ध छन्। अब गोल्यान समूहको मुख्य लगानीमा ४६ मेगावाटको माथिल्लो बलेफी जलविद्युत् आयोजना र सिन्धुपाल्चोकको अप्सुवामा ५४ मेगावाटको जलविद्युत् आयोजना बन्दैछ। पीपीए हुने क्रममा छ। यसका लागि हामी ३ वर्षदेखि नै तयार थियौं। तर, पीपीए रोकेकाले ढिला भयो। यसबाहेक कर्णालीको मुगु खोला र नाम्लाङ खोलामा साढे ४ सय मेगावाटको विद्युत् उत्पादन गर्ने प्रक्रियामा छौं। त्यसको सम्भाव्यता अध्ययन भइरहेको छ। यसबाहेक नेपालगञ्जमा २० मेगावाटको सोलार पावर उत्पादन गरेर विद्युत् प्राधिकरणमा जोडिसकेका छौं। अरू २ ठाउँबाट ४० मेगावाटको सोलार पावर उत्पादनको अन्तिम तयारीमा छौं। ऊर्जाबाहेक बैंक वित्तीय संस्था, बिमामा २५ वर्षदेखि लगानी छ। एनएमबी बैंकको अध्यक्षको कार्यभार सम्हालिरहेको छु। बैंक तथा वित्तीय संस्था परिसंघ (सिबिफिन)को पनि अध्यक्ष छु। यससँगै नेपाल लाइफ इन्स्योरेसमा लगानी छ। व्यवसायलाई कसरी अर्को पुस्तामा हस्तान्तरण गर्दै हुनुहुन्छ ? ५ वर्ष अगाडि छोरा र भतिजालाई प्रायः व्यवसाय जिम्मा लगाइसके। अब देशका लागि सामाजिक सेवा गर्ने सोचका साथ अघि बढेको छु। कमाउनु पुगिसक्यो। अब माटो र किसानको हितमा खट्ने सोच बनाएको छु। देशमा ६० प्रतिशतभन्दा बढी किसान छन्। उनीहरू हाम्रा अन्नदाता हुन। तर, सबैभन्दा पीडित किसानहरू नै छन्। यसैले किसानका लागि केही गर्नुपर्यो भनेर गोल्यान ग्रुपको सीएसआर (संस्थागत सामाजिक उत्तरदायित्व) बाट झापाको एक गाउँमा किसानलाई अर्गानिक खेती गर्न सिकाउन लागे। धेरै रासायनिक मल र किटनासक औषधिको प्रयोगले माटो बिग्रिनुका साथै उत्पादित वस्तु उपभोग गर्ने सबैको स्वास्थ्यमा प्रभाव पर्छ। त्यसैकारण, अर्गानिकमा जोड दिएका छौं। किसानमा छाला रोग र क्यान्सर धेरै देखा पर्न थाल्यो। यसलाई रोक्न अर्गानिक खेती हुनुपर्यो भनेर यस्तो कदम चालेका हौं। हाम्रो माटो बिग्रिएको छ। माटो भनेको हाम्रो आमा हुन्। आमा खुसी भइनन् भने खाना कहाँबाट राम्रो हुन्छ ? यसैका लागि आमा खुसी पार्न माटोलाई स्वस्थ बनाउनु पर्यो। यसकारण यस्तो कार्यक्रममा लाग्दा उत्पादन धेरै राम्रो भयो। सुरुवाती चरणमा किसानसँग करार खेतीबाट गर्यौं। जहाँ १ सय ६० बिघा जमिनमा अर्गानिक खेती भइरहेको छ। यहाँ कालानुनीया धान, रातो वासमती, मेवा, ३४ थरीका कागती, ब्लु टीदेखि हर्वल चियामा पर्ने तुल्सी, पेपरमेन्ट, रोजिला, क्यामोमाइल, लेमन ग्रासलगायत गरेर ५० प्रकारका उत्पादन हुने गरेका छन्। माटो स्वस्थ बनाउने अभियान कहाँकहाँ फैलाउँदै हुनुहुन्छ ? झापाबाहेक आशापुरीमा ५० रोपनीमा अर्गानिक फार्म सञ्चालनमा छ। यो आशापुरी ब्रान्डमा मिलेर गरेका हौं। चितवनमा पनि करिब ५० रोपनी हाराहारीमा छ। आशापुरी र चितवनमा रिसर्च एन्ड डेभलपमेन्ट गर्ने हिसावले भइरहेको छ। यी सबै ठाउँबाट उत्पादन गरेर माटो भनेको हाम्रो आमा हुन्। माटो ब्रान्डमार्फत बजारीकरण गरिरहेका छौं। माटो ब्रान्डले कति वस्तु कहाँकहाँ पुर्याउन सफल भएको छ ? माटो ब्रान्डमा १ सय ५० प्रकारका उत्पादनहरूलाई बजारीकरण गरिरहेका छौं। जुन हामीले आफ्ना उत्पादनसँगै पहाडी भेगबाट संकलन गर्ने गरेका छौं। पहाडी भेगबाट त्यहाँको रैथाने उत्पादनहरू मस्याङको दाल, छिर्के सिमी, बोडी, मासी चामल, पिङ्क चामल, फापरलगायत संकलन गरेर बेच्छौं। हामी रामेछाप, कालीकोट, भोजपुरलगायतका ठाउँका किसानबाट सीधै किन्छौं। बिचौलीयाबाट किन्दैनौं। नेपाली उत्पादन बेच्ने मात्रै हैन मेरो भान्छामा सबै आफ्ना उत्पादन मात्रै प्रयोग हुन्छ। म नेपाली उत्पादन खान रुचाउँछु। यी सबै अर्गानिक र स्वस्थकर भएकाले लाभदायी छ। यससँगै माटो ब्रान्ड विस्तारको योजना के छ ? माटोका सातवटा स्टोर छन्। यसै वर्ष काठमाडौंमा २० ओटा स्टोर पुर्याउने छ। भाटभटेनीलगायतका मार्टमा माटोका उत्पादन छन्। ती मार्टबाट राम्रो प्रतिक्रिया आएको छ। अहिले हामीले मनाङको स्याउ बजारीकरण गर्न टाइअप गरेका छौं। अब उक्त उत्पादन केही दिनमा आउँदैछ। अब यसको राम्रो बजारीकरण हुन्छ। कृषिमा नै जोडिनुको कारण ? किसानको आयआर्जन बढोस् भन्ने मेरो चाहना हो। यससँगै कृषि प्रशोधन उद्योगहरूले साना उद्योगी जन्माउनु पर्यो भनेर यसमा लागेको हुँ। यसका लागि हामीले १०१२ ठाउँमा टाइअप गरेका छौं। माटो ब्रान्डमा महिलाले उत्पादन गर्ने अचार, मह, घिउलगायत संकलन गर्न सहकार्य गरेका छौं। यस्तै हिमाली रसुवाको पानी रद्रगंगा फ्क्ट्रीले उत्पादन गरेको छ। हामीले बजारीकरण गरिदिएका छौं। साना उद्यमीलाई टेवा पुगोस् भनेरै माटो ब्रान्डमा जोडेर बजारीकरण गरिएको हो। यी काम मैले व्यक्तिगत स्वार्थका लागि होइन, समग्र साना उद्यमीलाई सहज होस् भनेर गरिएको हो। यसले देश त बन्छ। कृषि भनेको सजिलो काम होइन। आजको भोलि नाफा आउँदैन। यसलाई दिगो नाफामूलक बनाउन अरू कर्पोरेट हाउस पनि छिर्नुपर्छ खेतीको जग्गा घडेरीमा नजाओस् भन्ने मेरो चाहना हो। यहाँ खाद्य सुरक्षा छैन। यसको सुरक्षा गरेर आयात प्रतिस्थापन र निर्यात प्रबद्र्धन गर्ने मेरो चाहना छ। साथै मेरो सपना भनेको सबै नेपालीहरू स्वस्थ होउन भन्ने हो। उमेर ढल्केसँगै हरेकले बढी औषधि खानु परिरहेको छ। धेरै पैसा औषधि उपचारमा खर्च हुन थालेको छ। विषादीरहित खानामा ध्यान दियौं भने सबै नेपालीको स्वस्थ जीवन जिउन मद्दत पुग्छ। कृषिका लागि त स्थानीय तहसँग पनि सहकार्य चाहिन्छ होला नि ? अब हामीले पालिकाहरूसँग सम्झौता गरेर करार खेतीमा जाने योजना बनाएका छौं। पालिकामार्फत किसानसँग करार खेती गर्दा भरपर्दो हुने भएकाले यस्तो गर्न खोजेका हौं। यसबाट किसानलाई अर्गानिक उत्पादन गर्न बिउ, बिरुवा, उपलब्ध गर्ने, लगाउनु अघि कसरी फलाउने सिकाउने, जैविक मल र विषादी कसरी बनाउने भनेर सिकाउने र फलाउनु अघि नै मूल्य तय गरिदिन्छौं। जस्तै कसैको १ बिघा जमिन छ भने उसँग २ वर्षको करार हुन्छ। अहिले ५० हजार पनि आम्दानी छैन, भने हामीले २ लाख आम्दानी गराउँछौं। अझै यसैगरी किसानले ५ वर्षसम्म हामीसँगै जोडिए भने यसअवधिमा ५ लाख आम्दानी पुर्याउँछौं। यसरी २ वर्षमा १० हजार किसान र ५ वर्षमा ५० हजार किसानसँग जोडिने मेरो सपना छ। यसो भयो भने उत्पादित वस्तु निर्यातित गर्न पनि सजिलो हुन्छ। अहिले नै हामीले आशापुर झापाको उत्पादन अर्गानिक प्रमाणीकरण गरेर निर्यात गर्दैछौं। करार खेती कहाँबाट सुरु हुँदैछ ? पहिला झापाबाट सुरु गर्दै छौं। त्यसपछि रामेछापलगायतका जिल्लामा जानेछौं। हामीले थुप्रै प्रडक्ट लगाउन खोजेका छौं। वर्षभरिको क्रप्ट क्यालेन्डर बनाएर त्यसअनुसार काम गर्छौं। हामीले गर्ने यस्तो खेतीमा जैविक मल र विषादी नै प्रयोग भएको हुनुपर्छ।"
महंगीविरुद्ध वीरगन्जमा जनमत पार्टीको प्रदर्शन,"वीरगन्ज : इन्धनलगायत दैनिक उपभोग्य वस्तुमा दिनहुँ भइरहेको मूल्य वृद्धिविरुद्ध वीरगन्जमा जनमत पार्टीले प्रदर्शन गरेको छ। जनमत पार्टीका युवा, विद्यार्थी र महिला नेता कार्यकर्ताले घण्टाघर चोकमा नाराबाजीसहित विरोध प्रदर्शन गरेका हुन् । प्रदर्शनमा सहभागी जनमतका नेता कार्यकर्ताले मुल्यवृद्धि बन्द गर, जनताको डाढ सेक्न पाइँदैन, नेपाल सरकार खबरदार लगायतका नारा लगाएका थिए। प्रदर्शनपछि घणटघर चोकमै आयोजित कोणसभामा बोल्दै जनमत पार्टी पर्साका संयोजक ओमप्रकाश सर्राफले प्रचण्ड नेतृत्वको सरकार जनतामारा साबित भइरहेको बताए । आम सर्वसाधारण जनता र मजदुरको काम नपाएर आम्दानी घट्दै गएको र युवाहरुको रोजगारी खोसिदै गएको बेला सरकारले दैनिक उपभोग्य वस्तुमा दिनहुँ मुल्यवृद्धि गरेर जनतामारा काम गरिरहेको उनको भनाई छ। मूल्यवृद्धि तत्काल नरोकिए जनताको साथ लिएर जनमत पार्टी सडक आन्दोलनमा उत्रिने चेतावनीसमेत उनले दिए।"
संघीय निजामती ऐन संशोधनको माग गर्दै काठमाडौंमा स्थानीय तहका कर्मचारीको प्रदर्शन,"काठमाडौं : सरकारले ल्याउन लागेको संघीय निजामती विधेयक संशोधनको माग गर्दै स्थानीय तहका कर्मचारीले प्रदर्शन गरेका छन्। संसदमा पेश हुने तयारीमा रहेको संघीय निजामती ऐनमा स्थानीय तहका कर्मचारीलाई विभेद गरिएको भन्दै उनीहरुले काठमाडौंस्थित माइतीघरमण्डलमा प्रदर्शन गरेका हुन्। उनीहरुले आज विभिन्न प्लेटकार्ड र ब्यानरसहित प्रदर्शन गरेका हुन्। जिल्लाजिल्लामा संघर्ष समिति बनाएर आन्दोलन थालेका उनीहरुले शनिबार प्रज्ञा भवनमा केन्द्रीय भेलाले आयोजना गरी संघर्ष समितिका संयोजकमा दीपक गौतमलाई चयन गरेका थिए। उनीहरुले सरकारले आफ्ना मागलाई बेवास्ता गरेमा अझ सशक्त रुपले आन्दोलनका कार्यक्रम अघि बढाइने बताएका छन्। स्थानीय तहका कर्मचारीहरुले संघीय निजामती ऐनको सट्टा एकीकृत निजामती ऐन जारी गर्न नेपाल सरकार समक्ष अनुरोध गरेका छन्। उनीहरुले स्थानीय तहको प्रमुख प्रशासकीय अधिकृतको पद स्थानीय सेवाको नै रहने व्यवस्था गरिनु पर्ने, चक्रीय सरुवा प्रणाली हुनपर्ने, निजामती अस्पतालमा उपचार लगायत सेवा सुविधामा सबै कर्मचारीहरूलाई समेटिनु पर्ने, संघ, प्रदेश र स्थानीय तहका कर्मचारीहरूलाई कुनै पनि सेवामा प्रवेश गर्दा उमेर हद नलगाउनुपर्ने, अन्तरप्रदेश सरुवाको व्यवस्था ऐनमै राखिनुपर्ने लगायतका माग राखेका छन्। यस अगाडि संघीय निजामती ऐनको नाम संशोधन लगायतका विभिन्न १४ बुँदे माग राखेर विभिन्न स्थानीय तहमा कार्यरत कर्मचारीहरुले जिल्ला प्रशासन कार्यालयमार्फत प्रधानमन्त्री पुष्पकमल दाहाल (प्रचण्ड ) र संघिय मामिला तथा सामान्य प्रशासन मन्त्रालयलाई ज्ञापनपत्र बुझाएका थिए। संघीय निजामती सेवा ऐन संघीयता लागू भएको ६ वर्ष बितिसक्दा पनि आउन सकेको छैन। ऐनको विरोधमा उनीहरुले कार्यालयमा विरोधको ब्यानर र हातमा कालोपट्टी बाँधेर काम गरेका छन्। यस अगाडि पनि प्रस्तावित निजामती ऐनमा स्थानीय तहका कर्मचारीलाई निजामती नभनेको भन्दै निजामती दिवसमा बहिष्कार गरेका थिए। संघिय मामिला तथा सामान्य प्रशासन मन्त्रालयले पालिकालाई ५ भदौमा स्थानीय तहलाई निजामती सेवा दिवस मनाउन पत्राचार गरेको थियो। तर प्रस्तावित ऐनमा निजामती नभनेको भन्दै निजामती सेवा दिवसको दिन कालोपट्टी बाँधेर काम गरेका थिए। केके छन् माग ?"
बागमती प्रदेश सभा : सरकारी कामकाजको भाषा सम्बन्धी विधेयकमाथि छलफल,"हेटौंडा : बागमती प्रदेशमा सरकारी कामकाजको भाषा सम्बन्धमा व्यवस्था गर्न बनेको विधेयकमाथि छलफल भएको छ । आइतबार प्रदेश सभाको बैठकमा संस्कृति, पर्यटन तथा सहकारीमन्त्री पुकार महर्जनले विधेयकमाथि सैद्धान्तिक छलफल होस् भनी संसद्मा प्रस्ताव टेबुल गरेका थिए । प्रदेश सभाको आज साँझ बसेको दोस्रो बैठकमा सो विधेयकमाथि छलफल भएको हो । प्रदेश सभा सदस्यहरु क्रमश, रमा आले मगर, सुरेन्द्रराज गोर्साइँ, सृजना सैंजू, मधुसुदन प्रसाद पौडेल, बसन्त मानन्धरलगायतले विधेयकमाथि आआफ्नो धारणा राखेका थिए । प्रश्नको जवाफ दिँदै सहकारीमन्त्री महर्जनले सरकारले संघीयताको आधार स्वरुप प्रदेश सरकारले दीर्घकालिन भाषिक विकासको लागि पहिलो चरणमा नेवारी र तामाङ भाषालाई प्राथमिकता दिएर कार्यान्वयनमा ल्याउन लागेको बताए । उनले प्रदेशको विभिन्न जिल्लामा रहेका आदीवासी जनजाति, दलितहरुको पनि मातृभाषासहितको भाषिक विकासको लागि क्रमशः विधेयकहरु प्रस्तुत गर्दै लैजाने सरकारको नीति रहेको उल्लेख गरे ।"
मंगोलिया र फिनल्याण्डका लागि गैरआवासीय राजदूत नियुक्त,"काठमाडौं : राष्ट्रपति रामचन्द्र पौडेलले मंगोलिया र फिनल्याण्डका लागि गैरआवासीय राजदूत नियुक्त गरेका छन्। राष्ट्रपति कार्यालयका अनुसार जनवादी गणतन्त्र चीनका लागि नेपालका आवासीय राजदूत विष्णुपुकार श्रेष्ठलाई मङ्गोलियाका लागि र डेनमार्कका लागि नेपालका आवासीय राजदूत प्राडा रामस्वार्थ रायलाई फिनल्याण्डका लागि समेत गैरआवासीय नेपाली राजदूत पदमा नियुक्त गरेका हुन्। राष्ट्रपतिको कार्यालयका प्रवक्ता शैलजा रेग्मी भट्टराईद्वारा जारी जिज्ञप्तिमा भनिएको छ, राष्ट्रपति श्री रामचन्द्र पौडेलज्यूले नेपालको संविधानको धारा २८२ को उपधारा (१) बमोजिम नेपाल सरकार, मन्त्रिपरिषद्को सिफारिसमा जनवादी गणतन्त्र चीनका लागि नेपालका आवासीय राजदूत श्री विष्णु पुकार श्रेष्ठलाई मंगोलियाको लागि र डेनमार्कका लागि नेपालका आवासीय राजदूत प्रा डा राम स्वार्थ रायलाई फिनल्याण्डका लागि समेत गैरआवासीय नेपाली राजदूत पदमा नियुक्त गर्नुभएको छ।"
आगामी निर्वाचनमा माओवादीले कसैसँग गठबन्धन गर्दैन : सापकोटा,काठमाडौं : नेकपा (माओवादी केन्द्र)ले आगामी निर्वाचनमा एक्लै चुनाव लड्ने गरी तयारी गरिरहेको जनाएको छ। आइतबार पार्टी कार्यालयमा आयोजित पत्रकार सम्मेलनमा माओवादी प्रवक्ता अग्नि सापकोटाले आगामी निर्वाचनमा माओवादीले कसैसँग गठबन्धन नगरी एक्लै चुनाव लड्ने गरि तीन महिने अभियान सञ्चालन गरिरहेको बताएका हुन्। उनले समानुपातिकतर्फ आएको मत कम भएको अवस्थामा अभियानका क्रममा दोब्बरभन्दा मत बढाउने विश्वास पैदा भएको बताए । सापकोटाले अभियानकै क्रममा विधान सम्मेलनमा विधि विधान र पद्धति लगायतमा बहस गर्ने र त्यसपछि विशेष महाविधेशन आयोजना गर्ने जानकारी दिए । माओवादीको सुदृढीकरण अभियान पनि सफल हुँदै भन्दै उनले पार्टीमा पनि आकर्षण बढेको जिकिर गरे । सापकोटाले माओवादी नेतृत्वको सरकार मुलुकमा देखिएका समस्या समाधान गर्दै अघि बढेको बताए । सरकारले मुलुक र जनतालाई केन्द्रमा राखेर काम गरिरहेको उनको भनाइ छ । प्रवक्ता सापकोटाले प्रधानमन्त्रीको चीन भ्रमणपछि नयाँ स्तरमा सम्बन्ध अघि बढेको जिकिर गरे।
एमालेको कर्णाली प्रदेश अधिवेशनमा ६०९ मत खस्यो,"वीरेन्द्रनगर : नेकपा एमाले कर्णाली प्रदेश अधिवेशनमा ६०९ मत खसेको छ। कर्णालीको प्रथम प्रदेश अधिवेशनका लागि छनोट भएका कूल ६१६ जना प्रतिनिधिमध्ये ६०९ जनाले मतदान गरेका हुन्। गत बुधबारदेखि सुरु भएको प्रदेश अधिवेशनमा नेताहरुले सहमतिमै नेतृत्व चयनको प्रयास गरेपनि सफल हुन नसकेपछि निर्वाचनका लागि मतदान भएको हो। मतदानस्थलमा पाँच दिनसम्म प्रतिनिधिहरु आफ्नो मताधिकार प्रयोग गर्ने अवसरको पर्खाइमा थिए। पटकपटक मतदान सारेर आइतबार दिउँसो १ बजेदेखि सुरु भएको मतदान साँझ ९ बजे सकिएको हो। एमालेको प्रदेश कमिटी अध्यक्षका लागि नेता मीनबहादुर शाही, गुलावजंग शाह र प्रकाश रोकाया प्रतिस्पर्धामा उत्रिएका छन्। जसमा शाही गोरख बोगटी समूह, शाह यामलाल कंडेल समूह र रोकाया स्वतन्त्र उम्मेद्वार हुन्। एमालेका नेता प्रेमबहादुर सिंह, राजबहादुर शाहीले अध्यक्षमा उम्मेदवारी दिएपनि फिर्ता लिने समयमा फिर्ता लिइसकेका थिए। यस्तै प्रदेश कमिटीको उपाध्यक्षमा दानिसंह परियार, टेकराज पछाई र लालबहादुर महतरा चुनावी प्रतिस्पर्धामा छन्। सचिवमा रुद्रबहादुर शाही र ध्रुवबहादुर शाही, उपसचिव खुलामा नारायणकुमार शाह, रविन्द्रराज शर्मा, रमेशकुमार शाही, बखतबहादुर भण्डारी, धिरेन्द्रराज गिरी, तेजकुमार विक, उपसचिव महिलामा मेनका पछाइ र पद्मा खड्का उम्मेदवार बनेका छन्। यस्तै लेखा आयोगको अध्यक्षमा जितबहादुर मल्ल, दीर्घराज न्यौपाने र सुरज थापाले उम्मेदवारी दिएका छन्। आइतबार राति ९ बजे मतदान सकिएको भएपनि मतगणना भने सोमबार बिहान ८ बजेबाट गर्ने निर्वाचन मण्डलका सदस्य एवं पार्टी केन्द्रीय सदस्य नगिन्द्र शाही नेशनलले जानकारी दिए।"
"सामाजिक सञ्जाल दुरुपयोग हुन थाल्यो, रचनात्मक काममा प्रयोग गरौं : पुन","काठमाडौं : नेकपा माओवादी केन्द्रका उपमहासचिव वर्षमान पुन अनन्तले सामाजिक सञ्जाल दुरुपयोग हुन थालेको दाबी गरेका छन्। पछिल्लो समयमा सामाजिक सञ्जाल निन्दा र भर्सना पोख्ने प्लेटफर्ममा विकास हुँदै गएको भन्दै पुनले चिन्ता व्यक्ति गरेका हुन्। लोकतन्त्रमा आलोचना, विरोध र खबरदारी सबै ग्राह्य भएपनि कतिपय अवस्थामा मुलधारका सञ्चार माध्यमभन्दा सामाजिक सञ्जाल शक्तिशाली देखिएको बताए। उनले फिल्टर नगरिएका मिथ्या र सूचनाका कारण व्यक्ति, राज्य र समूहहरुप्रति भ्रम पैदा हुने गरेको बताए। कतिपय अवस्थामा मुलधारका सञ्चार माध्यमभन्दा सामाजिक सञ्जाल शक्तिशालीजस्तो हुने गरेको छ। व्यक्ति व्यक्तिका हातमा स्मार्ट फोन र सामाजिक सञ्जालका प्लेटफर्महरु छन्,काठमाडौंमा आयोजित एक कार्यक्रममा उनले भने, प्रविधिले समाजलाई पत्रिका, रेडियो, टेलिभिजन, बैंकिङ कारोबार सबैका लागि एउटा स्मार्ट मोबाइल भए पुग्ने अवस्थामा ल्याएको छ। तर, प्रविधिको सही र रचनात्मक प्रयोग गर्नसक्ने समाज हाम्रो बनेको छैन। त्यसअनुसार सामाजिक चेतनाको विकास भएको छैन। उनले सामाजिक सञ्जालको सही र रचनात्मक काममा प्रयोग गर्न सकिए मुलुक, समाज र मानिसको जीवनमै परिवर्तन ल्याउन सकिने उल्लेख गरे । सामाजिक सञ्जालमा भेटिएका सबै सूचना सत्य ठान्ने प्रवृत्तिले समाजलाई असहिष्णुतातिर धकेलेको उनको भनाई छ। उनले सुशासनका लागि थालेको भ्रष्टाचार र तस्करीविरुद्धको अभियान नरोकिने पुनले स्पष्ट गरे। माओवादी केन्द्रको मुख्य एजेण्डालाई कारणले सबै राजनीतिक दलले स्वीकार गरेर आजको परिवर्तन सम्भव भयो। यसलाई परिमार्जन, सुद्दढ र संस्थागत गर्ने जिम्मा पनि माओवादी केन्द्रकै रहेको छ।, उनले भने, प्रचण्डको नेतृत्वको सरकारले सुशासन, समृद्धि र साथै सामाजिक न्यायको कामलाइ अगाडि बढाएको छ। सरकारले भ्रष्टाचार र तस्करीविरुद्ध चलाएको अभियान जो कोहीतिर सुई सोझिए पनि रोकिदैन। उनले गल्ती नगर्नेहरु डराउने वातावरण नबनोस् भन्ने चाहेको बताए। पुनले भने, सदभावनापूर्ण समाज बनोस् अपराध गर्नेहरु राज्यसँग त्रसित होउन् तर गल्ती नगर्नेहरु डराउने वातावरण नबनोस् र यो धारणा हाम्रो पार्टी र सरकारको पनि हो। उनले राजनीतिक दलहरुले जनतासँग अन्तरक्रिया गर्ने र आफ्ना कुरा भन्ने आँट गर्नुपर्नेमा उनले जोड दिए। त्यसैका लागि आफूहरु जनतासँग माओवादी तीन महिने अभियान लिएर गाउँगाउँ गएको पुनले उल्लेख गरे।"
"गगन थापाको प्रस्ताव : कांग्रेसका मन्त्री फिर्ता बोलाऊँ, सरकार समाजवादी मोर्चाले चलाउँछ","काठमाडौं : नेपाली कांग्रेसका महामन्त्री गगन थापाले कांग्रेसका सबै मन्त्रीहरु फिर्ता बोलाउन प्रस्ताव गरेका छन्। कांग्रेस रुपान्तरण अभियानले आइतबार काठमाडौंमा गरेको कार्यक्रममा थापाले प्रधानमन्त्री पुष्पकमल दाहालप्रचण्डनेतृत्वमा रहेका कांग्रेसका सबै मन्त्रीहरु फिर्ता बोलाएर समाजवादी मोर्चालाई सरकार चलाउन दिन प्रस्ताव गरेका हुन्। उनले गठबन्धनभित्र नयाँ बहस चलाउनुपर्ने धारणा राखे। थापाले गठबन्धनमा सहमति भए अनुरुप प्रचण्ड पछि बन्ने माधवकुमार नेपाल नेतृत्वको सरकारलाई समर्थन गर्ने तर कांग्रेस उक्त सरकारमा नजाने प्रस्ताव गरेका छन्। थापाले नेपालपछि कांग्रेसले नेतृत्व गर्ने अढाई वर्षको समयमा कांग्रेस एक्लैले सरकार चलाउन पाउनुपर्ने सर्त राखे। यो दुई अढाई वर्ष उहाँहरुले सरकार चलाउने भन्ने सहमति भएको छ। पहिला प्रचण्ड जी, त्यसपछि माधव नेपाल प्रधानमन्त्री बन्ने भन्ने छ। उहाँहरु एउटै मोर्चा पार्टी पनि एउटै बनाउने भन्नुभएको छ। पार्टी एउटै बनाउने भन्ने छ। मलाई लाग्छ कांग्रेसको सबै मन्त्रीहरु फिर्ता बोलाऔं। दुई अढाई वर्ष उहाँहरुलाई एक्लै चलाउन दिऔं। हामी बाहिर बसेर समर्थन गरौं। थापाले भने,प्रधानमन्त्री को कति समय बन्ने प्रधानमन्त्री प्रचण्डजी र माधवजीहरु आफैँ तय गर्नुहुन्छ। थापाले राष्ट्रपतिले आममाफी दिने कानुनको दुरुपयोग भइरहेको भन्दै आपत्ति जनाए। उनले सबै पार्टीको सरकार हुँदा जसअपजसको भागीदार कोही नहुने अवस्था आएको दाबी गरे।साढे दुई वर्ष कांग्रेस एक्लैले सरकार चलाउँछ। त्यसपछि मात्र जसअपजसको कुरा आउँछ। नयाँ संस्कार बसाऔं। बाहिरबाट असहमति जनाउने ठाउँमा अहसमति र सहमतिको ठाउँमा सहमति जनाउँ तर सरकार एक्लाएक्लै चलाउँ। थापाले अहिलेको तरिकाले कसैले पनि सरकारले गरेका गलत कदम र निर्णयको जिम्मा सरकारमा सहभागी अर्को दलले बोकेर हिड्न नसक्ने बताए। प्रदेशमा पनि यहि ढंगले सरकार चलाउँदा राम्रो हुने थापाको तर्क थियो। समाजवादी मोर्चामा माओवादी केन्द्र, जनता समाजवादी पार्टी, एकीकृत समाजवादी र विप्लव नेतृत्वको नेकपा समावेश छन्। ८४ सालको चुनावमा गठबन्धन नहुने बताउँदै थापाले कसैले गठबन्धन गर्छु भन्यो भनेर बहस गर्नु नपर्ने धारणा राखे।"
प्रधानमन्त्री प्रचण्डले चीनसँग महत्त्वपूर्ण विषयमा छलफल गर्न सकेनन् : योगेश भट्टराई,काठमाडौं : नेकपा एमालेका सचिव योगेश भट्टराईले प्रधानमन्त्रीको चीन भ्रमणमा महत्त्वपूर्ण विषयमा छलफल नै हुन नसकेको बताएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै सांसद भट्टराईले बीआरआईलगायतका सम्झौता कार्यान्वयनका महत्त्वपूर्ण विषयमा प्रधानमन्त्रीको चीन भ्रमणका क्रममा छलफल नै हुन नसकेको बताएका हुन् । उनले नेपालप्रति चीनका कतिपय आशंकाहरुलाई पनि प्रधानमन्त्रीको भ्रमणले विश्वास दिलाउन नसकेको जिकिर गरे । अहिलेको विश्व परिवेशको द्वन्द्वमा नेपाल फस्न नहुने र नेपालले पनि त्यही अनुसार देशहरुसँग सम्झौता गर्नुपर्ने उनको भनाइ छ ।  त्यस्तै राष्ट्रिय स्वतन्त्र पार्टी (रास्वपा)का सांसद मनिष झाले चीनले प्रकाशित गरेको नक्सामा प्रधानमन्त्रीले बोल्न नसक्नु उचित नभएको बताए । प्रधानमन्त्रीले आर्थिक र वातावरणसम्बन्धी मुद्धा उठाएको र राजनीतिक मुद्धामा अलि सजक भएको हो की भन्ने महशुस भएको उनको भनाइ छ । त्यस्तै राप्रपा सांसद ज्ञानेन्द्र शाहीले प्रधानमन्त्रीले भ्रमणका बारेमा सदनमा जवाफ दिएपछि सांसदहरुको प्रश्न राख्न पाउनुपर्ने बताए। उनले अहिलेको संसद सञ्चालन प्रभावकारी नदेखिएको टिप्पणी गरे ।
क्रान्तिको नेतृत्व गर्नेहरू सिंहदरबार पसेपछि जनताको चुलो कसरी बल्छ भन्ने बिर्सिए,"काठमाडौं :पूर्वप्रधानमन्त्री डा बाबुराम भट्टराईले मूल्यवृद्धिप्रति सरकार गम्भीर नभएको बताएका छन्। आइतबार बिहान उनले सिंहदरबार र बालुवाटारमा बस्दैमा जनताको चुलो कसरी बल्छ भन्ने चटक्कै बिर्सन कसरी सक्छन् भन्दै प्रश्न गरेका हुन्। उनले अतिले खति गर्ने दाबी गरे। उनले भने,सरकार जनताप्रति यति असंवेदनशील किन र कसरी बन्छ? हिजो जनताको घरदैलोमा बसेर क्रान्तिको नेतृत्व गर्नेहरू केही वर्ष सिंहदरबार र बालुवाटारमा बस्दैमा जनताको चुलो कसरी बल्छ भन्ने चटक्कै बिर्सन कसरी सक्छन्? भट्टराईले सबैतिर महंगी नियन्त्रणमा जोड दिनुपर्नेमा उल्टै पेट्रोलियम पदार्थको मूल्यवृद्धि किन गरेको भन्दै प्रश्न गरे। उनले भने,चौतर्फी मन्दीको फलस्वरूप अहिले प्रमुख चाडबाडको मुखमा गाउँशहर कतै उत्साह छैन, चहलपहल छैन। लालबालालाई नानाखाना जुटाउन धौधौ छ। बेरोकटोक महंगी छ! ढुवानी र यातायात भाडाको चर्को मार छ! यस्तो बेला सबैतिर महंगी नियन्त्रणमा जोड दिनुपर्नेमा उल्टै पेट्रोलियम पदार्थको मूल्यवृद्धि किन गरेको ? दशैंतिहारछठ लगायतका विभिन्न समुदायका प्रमुख चाडपर्वको मुखमा जुनसुकै बहानामा भएपनि इन्धनको मूल्य बढाउँदा सबैतिर महंगी झन् बढ्छ र जनताको ढाड सेकिन्छ भन्ने नबुझेको कि लाज पचाएको ? आयातमा भर पर्ने इन्धनको मूल्य अन्तर्राष्ट्रिय बजारमा बढ्ने बित्तिकै बढाउनैपर्ने तर्क गर्नेहरूले कमसेकम चाडबाड र बढी खपत हुने समयमा बेलैमा पर्याप्त सञ्चय गर्ने, आयल निगमको अनावश्यक खर्च कटाउने, बोनस लगायतका नाउँमा सार्वजनिक आम्दानीको दोहन नगर्ने, विशिष्ठ अवस्थामा अन्यत्रको खर्च कटाएर पनि आम जनतालाई सिधै मर्का पर्ने र सबैतिर मूल्यवृद्धि गराउने इन्धनमा राहत अनुदान दिने आदि व्यवस्था गर्नुपर्दैन ? उनले ट्वीटरमा भने। मूल्यवृद्धिको चौतर्फि विरोध भएपश्चात मन्त्री परिषद्को बैठकपश्चात सरकारले पुरानै मूल्य कायम गर्न निर्देशन दिएको छ।"
देशमा भ्रष्टाचारजन्य क्रियाकलाप बढ्यो : नेपाल,"झापा : नेकपा (एकीकृत समाजवादी) पार्टीका अध्यक्ष माधवकुमार नेपालले देशमा भ्रष्टाचारजन्य क्रियाकलाप बढिरहेको बताएका छन्। पूर्वी नाका काँकरभिट्टाबाट आजदेखि सुरु गरिएको एकीकृत समाजवादी जागरण अभियान २०८० मेचीमहाकाली यात्राको उद्घाटन गर्दै उनले युवालाई उत्पादनसँग जोडेर स्वरोजगार बनाउने, भ्रष्टाचार नियन्त्रण गर्ने र मुलुकमा सुशासन कायम गर्ने मुख्य ध्येयले जागरण अभियान सुरु गरिएको बताएका छन्। उनले जनताको समस्यालाई बेवास्ता गर्ने प्रवृत्ति विभिन्न पार्टीहरूमा हुर्किरहेकाले यसको अन्त्य गर्न आवश्यक रहेको बताए । अध्यक्ष नेपालले भने, समाजवादी जागरण अभियानमार्फत देशभक्तिको झन्डा फहाराउने, लोकतन्त्रको आवाज बुलन्द गर्ने, गणतन्त्र रक्षाका निम्ति लड्ने र संविधानलाई बलियो बनाउनका लागि जनतामा जागरण पैदा गर्नेछौँ । पूर्वप्रधानमन्त्री नेपालले राष्ट्रिय पूँजीको विकास गरी मुलुकमा कृषिजन्य उद्योगहरू खोल्न सके युवाहरूमा रोजगारीको सिर्जना गर्न सकिने सम्भावना प्रशस्त भएको बताए। महँगी बढ्यो, सरकारले नियन्त्रण गर्न सकेन कार्यक्रममा पार्टीका सम्मानीत नेता झलनाथ खनालले अनेकौँ व्यवस्था बदलिए पनि जनताको अवस्था नबदलिएका कारण पार्टीले अभियान सुरु गरेको बताए । उनले मुलुकमा राजनीतिक क्षेत्र दिशाहीन हुँदै जाँदा व्यापार घाटा बढ्नाका साथै महँगी बढेर देशमा आर्थिक सङ्कट चरम रूपमा पुग्दासमेत सरकारले नियन्त्रण गर्न नसकेको गुनासो गरे । उनले वर्तमान अवस्थामा राष्ट्रियता नै ठूलो सङ्कटमा गुज्रिएको, विदेशी हस्तक्षेप बढेको, देशको सिमानाको संरक्षण गर्न नसक्ने अवस्थामा सरकार पुगेको बताए । वरिष्ठ नेता खनालले पार्टी र जनतालाई बलियो बनाउने विश्वासका साथ अभियान सञ्चालन गरिएको बताए । पार्टीका महासचिव घनश्याम भुसालले मुलुकमा राजनीतिक, आर्थिक, सामाजिक र सांस्कृतिक सङ्कट चुलिँदै गएको अवस्थामा पार्टीले आयोजना गरेको अभियानले नयाँ दिशानिर्देश गर्न सक्ने बताए । उनले अभियान एकदुई दिनको मात्र नभएर युवालाई यही मुलुकमा रोजगारी सिर्जना नभएसम्म जारी रहने बताए।  रासस"
"प्रतिनिधिसभा बैठक बस्दै, विद्यालय शिक्षासम्बन्धी विधेयक पेश हुने",काठमाडौं : संघीय संसद्अन्तर्गतको प्रतिनिधिसभा बैठक बस्दैछ। बैठक आइतबार दिउँसो १ बजेका लागि बोलाइएको संघीय संसदको महासचिव डाभरतराज गौतमले जानकारी दिए। आजको बैठकमा विद्यालय शिक्षा विधेयक २०८० लाई प्रस्तुत गर्न अनु्मति माग्ने प्रस्तावमाथि प्रेम सुवालबाट प्राप्त विरोधको सूचनाहरूलाई निर्णयार्थ प्रस्तुत गर्ने कार्यसूचीमा उल्लेख छ। शिक्षा विज्ञान तथा प्रविकिमन्त्री अशोकुमार राईले विद्यालय शिक्षा विधेयक २०८० पेश गर्ने कार्यसूची छ।
प्रधानमन्त्रीकी स्वकीय सचिव गंगाले भनिन् : पेट्रोलियम पदार्थको मुल्य वृद्धिमा सरकारको भूमिका हुँदैन,"प्रधानमन्त्री पुष्पकमल दाहालकी स्वकीय सचिव गंगा दाहालले अन्तर्राष्ट्रिय मुल्यअनुसार स्वचालित प्रणालीअन्तरगत पेट्रोलियम पदार्थको मुल्य वृद्धि भएको र यसमा सरकारको कुनै भुमिका नहुने स्पष्ट पारेकी हुन्। काठमाडौं : पेट्रोलियम पदार्थको मुल्य वृद्धिमा सरकारको कुनै भुमिका नरहने प्रधानमन्त्रीको सचिवालयले जनाएको छ। नेपाल आयल निगमले शनिबार बेलुका अन्तर्राष्ट्रिय बजारमा मुल्य वृद्धि भएको भन्दै पेट्रोलिय पदार्थको मुल्य वृद्धि गरेको थियो। प्रधानमन्त्री पुष्पकमल दाहालकी स्वकीय सचिव गंगा दाहालले अन्तर्राष्ट्रिय मुल्यअनुसार स्वचालित प्रणालीअन्तरगत पेट्रोलियम पदार्थको मुल्य वृद्धि भएको र यसमा सरकारको कुनै भुमिका नहुने स्पष्ट पारेकी हुन्। उनले सामाजिक सञ्जालमार्फत पेट्रोलियम पदार्थमा भएको मुल्य वृद्धिबारे धारण दिएकी हुन्। उनले भनेकी छन्, 'आशा गरौं चाडपर्वको मुखमा मुल्यवृद्धिको कारण जनताको असुविधाप्रति पक्कै सरकारले केही राहत दिने छ।'"
संसद् बैठकअघि प्रधानमन्त्री दाहालले बोलाए सात दलको बैठक,"काठमाडौं : प्रधानमन्त्री पुष्पकमल दाहाल 'प्रचण्ड'ले सर्वदलीय बैठक बोलाएका छन्। प्रतिनिधिसभा बैठक बस्नुअघि प्रधानमन्त्री दाहालले संसदमा प्रतिनिधित्व गर्ने सात दलको बैठक बोलाएका हुन्। प्रधानमन्त्रीको सरकारी निवास बालुवाटारमा केही समयपछि सर्वदलीय बैठक बस्न लागेको हो। नेताहरू अहिले बालुवाटार पुग्ने क्रम जारी छ। बैठकमा उच्चस्तरीय छानबिन समिति, संक्रमणकालिन न्यायसम्बन्धी विधेयक (टीआरसी), संघीय निजामति ऐन र विद्यालय शिक्षा विधेयकका बारेमा छलफल गर्न प्रधानमन्त्री दाहालले सर्वदलीय बैठक बोलाएको प्रधानमन्त्रीको सचिवालयले जनाएको छ। सर्वदलीय बैठकअघि प्रधानमन्त्री दाहाल र नेकपा एमाले ओलीबीच बालुवाटारमा भेटवार्ता भएको थियो। अमेरिका र चीन भ्रणमणबाट फर्किए लगत्तै शनिबार नेकपा एकीकृत समाजवादी पार्टीका अध्यक्ष माधवकुमार नेपालसँग भेट गरेका प्रधानमन्त्री दाहालले आज ओलीसँग छलफल गरेका हुन्। ६० किलो सुन प्रकरणमा छानबिन आयोग बनाउन सरकारले चासो नदिएको भन्दै एमाले आक्रोशित छ। सोही विषयलाई लिएर आजको संसद् बैठकमा एमालेले अवरोध गर्ने जनाएपछि संसद सञ्चालनबारे प्रधानमन्त्री दाहाल र अध्यक्ष ओलीबीच छलफल भएको स्रोतले जनाएको छ। प्रतिनिधिसभा बैठक आज दिउँसो १ बजे बस्दैछ। आजको बैठकमा विद्यालय शिक्षा विधेयक पेश गर्ने कार्यसूची रहेको छ।"
विद्यालय शिक्षा विधेयक प्रतिनिधिसभामा पेश,"काठमाडौं: प्रतिनिधिसभामा विद्यालय शिक्षा विधेयक २०८० पेश भएको छ। आइतबार बसेको संसद बैठकमा शिक्षा,विज्ञान तथा प्रविधिमन्त्री अशोककुमार राईले विधेयक प्रस्तुत गरेका हुन्। विद्यालय शिक्षा विधेयक संसदमा दर्ता भएसँगै शिक्षकहरू आन्दोलित बनेका थिए। सरकारले वार्ता गरी उनीहरूका माग सम्बोधन गर्ने बताएपछि उनीहरूले आन्दोलन फिर्ता लिएका थिए। विधेयकमा तमाम त्रुटि रहेको भन्दै सच्याउनुपर्ने माग राख्दै शिक्षकहरू आन्दोलित बनेका थिए। विधेयकमा त्रुटि रहेको सत्तपक्षका सांसदहरूको भनाइ छ। नेपाली कांग्रेसका सांसद गगनकुमार थापाले विधेयकमा तमाम त्रुटि रहेको र संसदबाटै सच्चाउनुपर्ने बताएका थिए। उनले विधेयक सरकारको प्रस्ताव मात्रै भएकाले यसमा रहेका धेरै त्रुटिहरूलाई संसदबाट सच्याउने प्रतिवद्धता जनाएका थिए।"
सुन प्रकरणमा अनुसन्धान गर्न जाँचबुझ आयोग गठन गर्न सरकार तयार,"काठमाडौं : तस्करीको सुन छानबिन गर्न सरकारले उच्चस्तरी जाँचबुझ आयोग गठन गर्ने भएको छ। आइतबार बिहान प्रधानमन्त्रीको सरकारी निवास बालुवाटारमा बसेको राष्ट्रिय मान्यता प्राप्त दलहरूको बैठकमा आयोगको कार्यादिशलगायत गठन प्रक्रियामा सहमति जुटेको हो। प्रमुख प्रतिपक्ष नेकपा एमालेलगायत विपक्षी दलहरूको मागअनुसार सरकार आयोग गठन गर्न तयार भएको हो। तीन महिना अवधि रहने आयोगमा तीन सदस्य रहनेछन्। उच्च अदालतका पूर्व न्यायाधीशको नेतृत्वमा तीन सदस्यीय आयोग बनाउने र कार्यावधि ३ महिनाको हुने एमाले सचेतक महेश बर्तौलाले जानकारी दिए। तस्करीजन्य कार्यको पूर्णरुपमा नियन्त्रण र मौजुदा कानूमा गर्नुपर्ने परिमार्जन, संचनागत सुधार र पटक पटको सुन तस्करी सम्बन्धमा सरकारका बिभिन्न निकायबाट भएका छानविन अनुसन्धानको समेत अध्ययन गरि थप अनुसन्धान गर्नुपर्ने देखिएमा थप अनुसन्धान गरि कानून बमोजिम कारवाहीका लागि आयोगले सिफारिस गर्न सक्ने उनले बताए। बैठकमा दलहरुले चाडपर्वको मुखमा पेट्रोलियम पदार्थमा भएको मूल्यबृद्धिको विरोध गर्दै फिर्ता लिन माग गरेका थिए । पूर्वसहमति अनुसार सुन तस्करी प्रकरणको छानबिनका लागि सरकारले आयोग गठन नगरेपछि आक्रोशित बनेको एमालेले आज संसद बैठकमा अवरोध गर्ने जनाएपछि छलफलका लागि प्रधानमन्त्री दाहालले सर्वदलीय बैठक बोलाएका हुन्। यसअघि दलहरूबीच सुन तस्करी प्रकरणमा आयोग गठन गर्ने सहमति भएको थियो। सीआईबीले आफ्नो प्रतिवेदन बुझाइसकेपछि असोज ५ गते आयोग गठन गर्ने गरी भदौ ६ गते सहमति भएको थियो। गत साउन २ गते हङकङबाट अवैधरुपमा ल्याईएको क्वीटल (जोख्दा ६० किलो ७१६ ग्राम) सुन त्रिभुवन विमानस्थल भन्सार कार्यालयबाट पास भएपछि उक्त प्रकरणलाई लिएर गत साउन १० गतेदेखि प्रमुख प्रतिपक्षी दल नेकपा एमालेले लामो समय संसद् अवरोध गरेको थियो। संसदको गतिरोध अन्त्य गर्नका लागि प्रमुख दलहरुबीच दुई बुँदे सहमति भएपछि सदन सुचारु भएको थियो।"
कर्णालीमा एमाले अधिवेशन : मतदान अझै अन्यौल,"वीरेन्द्रनगर : नेकपा एमाले कर्णाली प्रदेश अधिवेशनको मतदान अझै सुरू भएको छैन । आइतबार बिहान ८ बजेदेखि मतदान हुने भनिए पनि मतपत्रमा कलष्टर त्रुटि भएकाले मतदान कार्य लम्बिएको हो । प्रदेश अधिवेशनका उम्मेदवार र समर्थकहरू अधिवेशन स्थलमा प्रचारप्रसार गरिरहेका छन् । उनीहरू छिटो मदतानको पक्षमा छन् । एमालेको प्रदेश अध्यक्षका लागि नेकपा एमालेका नेता मीनबहादुर शाही, गुलावजंग शाह र प्रकाश राकाया चुनावी मैदानमा छन् । नेता प्रेमबहादुर सिंह,राजबहादुर शाहीले अध्यक्षमा उम्मेदवारी दिएपनि फिर्ता लिइसकेका छन् । यस्तै प्रदेश कामिटीको उपाध्यक्षमा दानिसंह परियार, टेकराज पछाई र लालबहादुर महतरा चुनावी प्रतिस्पर्धामा छन् । सचिवमा रुद्रबहादुर शाही,ध्रुवबहादुर शाही,उपसचिव खुलामा नारायणकुमार शाह, रविन्द्रराज शर्मा,रमेशकुमार शाही, बखतबहादुर भण्डारी,कमल शाही, धिरेन्द्रराज गिरी, तेजकुमार विक, उपसचिव समावेशिमा मेनका पछाइ र पद्मा खड्का चुनावी मैदानमा छन् । यस्तै लेखा आयोगको अध्यक्षमा जितबहादुर मल्ल, दीर्घराज न्यौपाने र सुरज थापा प्रतिस्पर्धा गर्दैछन् । निर्वाचन आयोगले त्रुटि भएको मतपत्र सच्याएर छपाइ भइरहेकाले अबको केही समयभित्र मतदान सुरू हुने जनाएको छ ।"
सुन प्रकरणमा अनुसन्धान गर्न पूर्वन्यायाधीशको संयोजकत्वमा आयोग गठन,"काठमाडौं : सरकारले सुन तस्करी प्रकरणको छानबिनका लागि चार सदस्यीय उच्चस्तरीय जाँचबुझ आयोग गठन गर्ने निर्णय गरेको छ। बैठकले उच्च अदालतका पूर्वन्यायाधीश डिल्लीराम आचार्यको संयोजकत्वमा जाँचबुझ आयोग गठन गर्ने निर्णय गरेको हो। आइतबार बसेको मन्त्रिपरिषद् बैठकको निर्णय सुनाउँदै सूचना तथा सञ्चारमन्त्री रेखा शर्माले सोबारे जानकारी दिएकी हुन्। आयोगको अन्य सदस्यमा अर्थमन्त्रालयका किशोरजंग कार्की,गृहमन्त्रालयका प्रेमराज जोशी र पूर्वएआईजी सहकुल थापा रहेका छन्। यसअघि प्रधानमन्त्री पुष्पकमल दाहाल 'प्रचण्ड' ले सुन तस्करी प्रकरणमा छलफल गर्न सर्वदलीय बैठक बोलाएका थिए। बैठकमा जाँचबुझ आयोगको कार्यादेश गठनबारे दलहरूबीच सहमति भएको थियो। सर्वदलीय बैठक लगत्तै प्रधानमन्त्री दाहालले आकस्मिक मन्त्रिपरिषद बैठक बोलाएका थिए। बैठकले उच्च अदालतका पूर्वन्यायाधीश डिल्लीराम आचार्यको संयोजकत्वमा जाँचबुझ आयोग गठन गर्ने निर्णय गरेको सञ्चार तथा सूचना प्रविधिमन्त्री रेखा शर्माले जानकारी दिएकी हुन्। पूर्वसहमति अनुसार सुन तस्करी प्रकरणको छानबिनका लागि सरकारले आयोग गठन नगरेको भन्दै प्रमुख प्रतिपक्षी दल नेकपा एमाले आक्रोशित बनेको थियो। उसले आज बस्ने प्रतिनिधिसभा बैठकमा अवरोध जनाउने चेतावनी समेत दिएको थियो। जाँचबुझ आयोग गठनमा ढिलाइ भएको भन्दै अन्य दलहरूले पनि आपत्ती जनाउँदै आएका थिए। यसअघि दलहरुबीच सुन तस्करी प्रकरणमा आयोग गठन गर्ने सहमति भएको थियो। तर, आयोग गठन गर्नेमा सरकारले आलटाल गर्दै आएको थियो। चारैतिर दबाब आएपछि जाँचबुझ आयोग गठन गर्न प्रधानमन्त्री दाहाल तयार भएका हुन्।"
प्रधानमन्त्री दाहाल र एमाले अध्यक्ष ओलीबीच भेटवार्ता,"काठमाडौं : प्रधानमन्त्री पुष्पकमल दाहाल 'प्रचण्ड ' र नेकपा एमाले अध्यक्ष केपी शर्मा ओलीबीच भेटवार्ता भएको छ। प्रधानमन्त्री दाहाल भेट्न अध्यक्ष ओली आइतबार बिहान बालुवाटार पुगेका हुन्। अमेरिका र चीन भ्रणमणबाट फर्किए लगत्तै शनिबार नेकपा एकीकृत समाजवादी पार्टीका अध्यक्ष माधवकुमार नेपालसँग भेट गरेका प्रधानमन्त्री दाहालले आज ओलीसँग छलफल गरेका हुन्। ६० किलो सुन प्रकरणमा छानबिन आयोग बनाउन सरकारले चासो नदिएको भन्दै एमाले आक्रोशित छ। सोही विषयलाई लिएर आजको संसद् बैठकमा एमालेले अवरोध गर्ने जनाएपछि संसद सञ्चालनबारे उनीहरूबीच छलफल भएको स्रोतले जनाएको छ। प्रधानमन्त्री दाहाल र अध्यक्ष ओलीबीच संक्रमणकालिन न्यायसम्बन्धी विधेयक (टीआरसी)बारे समेत छलफल भएको जनाएको छ। प्रधानमन्त्री प्रचण्डले संसद बैठकअघि सर्वदलीय बैठक बोलाउने तयारी गरेका छन्। बैठकमा सुन प्रकरणमा छानबिन समिति, संघीय निजामति ऐन र विद्यालय शिक्षा विधेयकका बारेमा छलफल गर्न प्रधानमन्त्री दाहालले सर्वदलीय बैठक बोलाएको स्रोतले बताएको छ। प्रतिनिधिसभा बैठक आज दिउँसो १ बजे बस्दैछ। आजको बैठकमा विद्यालय शिक्षा विधेयक पेश गर्ने कार्यसूची रहेको छ।"
प्रधानमन्त्री दाहालले बोलाए आकस्मिक मन्त्रिपरिषद् बैठक,"काठमाडौं : प्रधानमन्त्री पुष्पकमल दाहाल (प्रचण्ड) ले आकस्मिक मन्त्रिपरिषद्ब बैठक बोलाएका छन्। साढे १२ बजेका लागि बैठक बोलाइएको प्रधानमन्त्रीको सचिवलायले जनाएको छ। पेट्रोलियम पदार्थमा भएको मूल्यवृद्धिबारे निर्णय गर्न मन्त्रिपरिषद्को बैठक बोलाएको प्रधानमन्त्रीका प्रेस संयोजक सूर्यकिरण शर्माले जानकारी दिए। शनिबार मात्रै नेपाल आयल निगमले पेट्रोलियम पदार्थको मृल्य वृद्धि गरेको छ। पेट्रोलमा प्रतिलिटर २,डिजेलमा र मट्टितेलमा ६ र खाना पकाउने ग्यासमा प्रतिसिलिण्डर २१५ रुपैयाँ बढाएको हो। यस्तै हवाई आन्तरिक र अन्तर्राष्ट्रिय दुवैमा प्रतिलिटर ८ रुपैयाँ बढाएको छ। प्रधानमन्त्रीको सचिवालयले जारी गरेको प्रेस नोटमा लेखेको छ, 'सरोकारवाला निकायहरूको समेत सुझावको नेपाल आयल निगमले केहि महिना अघि देखि स्वचालित मूल्य प्रणाली लागू गरेको थियो। तर केही समय यता अन्तर्राष्ट्रिय बजारमा पेट्रोलियम पदार्थ ( समेत) मा मुल्यवृद्धि भएको र सोही अनुसार नेपाल आयल निगमले मुल्यवृद्धि गरेको देखियो। नेपाली जनताको कमजोर क्रयशक्ति, चाडबाड मुखैमा आएको अवस्थालाई ख्याल गर्दै सम्बन्धित निकायले सरकारको राजनैतिक नेतृत्वसँग परामर्श गरेर मात्र निर्णय गरिनु पर्नेमा त्यो नभएकोमा सम्माननीय प्रधानमन्त्रीज्यूको गम्भीर ध्यानाकर्षण भएको छ। यो विषयमा सम्बन्धित जिम्मेवार निकायलाई बोलाई छलफल गरि १२:३० मा आकस्मिक मन्त्रिपरिषद बैठक बोलाउनु भएको छ।' बैठकमा सुन प्रकरणमा उच्चस्तरीय जाँचबुझ आयोगको कार्यादेशका विषयमा पनि छलफल हुने जनाइएको छ। आजै बिहान बालुवाटारमा बसेको सर्वदलीय बैठकमा सुन प्रकरणमा जाँचुबुझ आयोगको कार्यादेशमा सहमति जुटेको हो।"
रवि लामिछानेले भने : चीन भ्रमणबाट प्रधानमन्त्रीले मुड फ्रेस गरे तर मूल्यवृद्धि गरेर जनताको मुड अफ बनाए,"काठमाडौं : राष्ट्रिय स्वतन्त्र पार्टीका सभापति रवि लामिछानेले प्रधानमन्त्री पुष्पकमल दाहाल 'प्रचण्ड' चीन भ्रमण गरेर मुड फ्रेस गरेर आएको भन्दै व्यङ्ग्य गरेका छन्। आइतबार प्रतिनिधिसभाको बैठकमा बोल्दै उनले पूर्व उपप्रधान एवम् गृहमन्त्री लामिछानेले आफूले मुड फ्रेस गरेर आएपछि मूल्यवृद्धि गरेर जनताको मुड अफ गराएको टिप्पणी गरेका हुन्। उनले आयाल निगम किन घाटामा गएको हो भन्दै प्रश्न गरेका छन्। अन्तर्राष्ट्रिय बजारअनुसार मूल्यवृद्धि गर्दा घटेका बेलामा किन घटाएको भन्दै सरकारको ध्यानाकर्षण गराए। यो आयल निगम व्यापार पनि आफैं गर्छ, आयात पनि आफैं गर्छ। नियामक निकाय पनि उही हो, सबै कुरा आफैं गर्छ र भन्छ सधैं घाटामा छु भन्छ। कर्मचारीलाई बोनस बाँड्न भ्याउँछ तर घाटामा रहन्छ। घाटा के हो ? निर्क्योल गरियोस्। उनले भने, अन्तर्राष्ट्रिय बजारअनुसार मूल्यवृद्धि भएको हो भने घटेका बेलामा यसले मूल्य कति घटाउँदैन। घटाउन दुईतीन दिन किन लगाउँछ गम्भीर ध्यानाकर्षण होस्। प्रचण्ड दुई साता लामो विदेश भ्रमण गरेर शनिबार स्वदेश फर्किएका हुन्। सरकारले चाडबाडको मुखमा मूल्यवृद्धि गरेकोप्रति विरोध जनाउँदै प्रधानमन्त्रीले आज बोलाएको सर्वदलीय बैठक रास्वपाले बहिस्कार गरेको थियो।"
प्रधानमन्त्रीले बोलाएको सर्वदलीय बैठकमा रास्वपा गएन,"काठमाडौं : राष्ट्रिय स्वतन्त्र पार्टी (रास्वपा)ले प्रधानमन्त्री पुष्पकमल दाहाल 'प्रचण्ड' ले बोलाएको सर्वदलीय बैठक बहिष्कार गरेको छ। रास्वपा सभापति रवि लामिछानेले चाड पर्वहरूको मुखमा आम उपभोक्ताहरू मार पर्नेगरी सरकारले गरेको मृल्यवृद्धिप्रति आपत्ती जनाउँदै विरोधस्वरुप बैठक बहिष्कार गरेको जानकारी दिए। 'चाड पर्वहरुको मुखमा आम उपभोक्ताहरुलाई मार पर्ने गरि सरकारले गरेको मुल्यवृद्दि प्रती हाम्रो गम्भीर आपत्ति छ। यसको विरोध स्वरूप आज प्रधानमन्त्री ज्युले बोलाउनु भएको अन्य विषयको बैठक हामीले बहिष्कार गरेका छौं,उनले भने,' थप कार्यक्रम बारे जानकारी दिनेछौं।' सर्वदलीय बैठक केहीबेरमा बालुवाटारमा जारी छ। प्रधानमन्त्री दाहालले संसदमा प्रतिनिधित्व गर्ने सात दलहरूलाई छलफलका लागि बोलाएका हुन्। बैठकमा उच्चस्तरीय छानबिन समिति,संक्रमणकालिन न्यायसम्बन्धी विधेयक (टीआरसी),संघीय निजामति ऐन र विद्यालय शिक्षा विधेयकका बारेमा छलफल गर्न प्रधानमन्त्री दाहालले सर्वदलीय बैठक बोलाएको प्रधानमन्त्रीको सचिवालयले जनाएको छ।"
संविधान दिवसमा राष्ट्रपतिले अपराधीलाई उन्मुक्ति दिएको भन्दै संसदमा रास्वपाको आपत्ति,"त्यो भोज त संविधान पाएकोमा होइन रहेछ, दिनदहाडै सडकमा मान्छे काट्नेलाई उन्मुक्ति पार्टी रहेछ। म खुसी छु, त्यो पार्टीमा त्यो जुठो खानु परेन लामिछानेले भने । काठमाडौं : राष्ट्रिय स्वतन्त्र पार्टीका सभापति रवि लामिछानेले संविधान दिवसका अवसरमा अपराधीलाई उन्मुक्ति दिएको भन्दै आपत्ति जनाएका छन्। आइतबार बसेको प्रतिनिधिसभा बैठकमा लामिछानेले संविधान दिवसलाई मौका छोपेर सरकारको सिफारिसमा राष्ट्रपतिद्वारा आममाफी दिएको भन्दै आपत्ति जनाएका हुन्। जघन्य अपराध गर्ने, मानिसलाई दिउँसै हत्या गर्ने र आजीवन सजाय पाएको मान्छेलाई जनताले खुशियाली मनाउने दिनमा उन्मुक्ति दिने प्रणाली सदाका लागि बन्द गर्न उहाले माग गरे। संविधान दिवसको दिन सम्माननीय राष्ट्रपतिज्यूले भोजको आयोजना गर्नुभएको थियो । त्यो भोजमा म त्यो रोल्पामा भएकाले सहभागी हुन पाइनँ। मलाई लागेको थियो त्यो संविधान दिवसको भोज थियो, संविधान दिवसको उपलध्यक्षमा । तर त्यो भोज त संविधान पाएको होइन रहेछ, दिनदहाडै सडकमा मान्छे काट्नेलाई उन्मुक्ति पार्टी रहेछ। म खुसी छु, त्यो पार्टीमा त्यो जुठो खानु परेन। लामिछानेले भने,नेपाली जनताले ल्याएको लोकतन्त्रमा संविधान दिवसको अवसर पारेर मौका छोपेर सरकारको सिफारिसमा राष्ट्रपतिबाट हुन गयो । रास्वपा घोर आपत्ति गर्न चाहन्छ। उनले अपराधिलाई उन्मुक्ति दिने प्रणाली बन्द गर्न माग गरे। मन्त्रिपरिषद्को सिफारिसमा संविधान दिवसको अवसरमा राष्ट्रपति रामचन्द्र पौडेलले ६७० जना कैदीहरूको भुक्तान हुन बाँकी कैद कट्टा गरी सजाय माफी गरेका थिए। कैद कट्टा भएसँगै उनीहरु संविधान दिवसका अवसरमा छुटेका छन्। जसमा कतिपय जन्मकैद सजाय पाएकाले पनि उन्मुक्ति पाएका छन्। राष्ट्रपति कार्यालयका प्रवक्ता शैलजा रेग्मी भट्टराईले जारी गरेको विज्ञप्तिमा भनिएको छ,राष्ट्रपति रामचन्द्र पौडेलज्यूबाट फौजदारी कसूर (सजाय निर्धारण तथा कार्यान्वयन) ऐन, २०७४ को दफा ३७, कारागार नियमावली, २०२० को साविकको नियम १ र १क लाई कायमै गर्ने गरेको सर्वोच्च अदालतको रिट नम्बर ०७६०९३९ र रिट नम्बर ०७९०१४७ को फैसला तथा ज्येष्ठ नागरिक ऐन, २०६३ को दफा १२ समेतका आधारमा संलग्न सूची बमोजिमका उल्लिखित भीमबहादुर खवास समेतका ४९७, हर्कबहादुर लिम्बु समेतका १७० र ज्येष्ठ नागरिक सहनदिन भन्ने समदिन मियाँ समेत जम्मा ३ जना गरी कूल जम्मा ६७० जना कैदीहरूको भुक्तान हुन बाँकी कैद कट्टा गरी सजाय माफी गर्ने मन्त्रिपरिषद्को मिति २०८००५२९ को बैठकको सिफारिस बमोजिम मिति २०८००६०३ गतेदेखि लागू हुने गरी संविधान दिवस, २०८० को अवसरमा माफी मिनाहा भएको छ।"
एमाले कर्णाली अधिवेशनमा आज मतदान,वीरेन्द्रनगर : नेकपा एमालेको कर्णाली प्रदेश अधिवेशनको नेतृत्व चयन प्रक्रिया लम्बिएको छ। शनिबार दिउँसो १२ बजे हुने भनिएको मतदान आइतबार बिहान ८ बजेका लागि सरेको छ।
पेट्रोलियम पदार्थको मूल्य पूरानै कायम गर्न प्रधानमन्त्रीको निर्देशन,"काठमाडौं : प्रधानमन्त्री पुष्पकमल दाहाल 'प्रचण्ड'ले पेट्रोलियम पदार्थको मूल्य साविककै कायम गर्न नेपाल आयल निगमलाई निर्देशन दिएका छन्। आइतबार आकस्मिक मन्त्रिपरिषद बैठकका निर्णयहरू सार्वनजिक गर्ने क्रममा सूचना सञ्चार तथा प्रविधिमन्त्री रेखा शर्माले यसविषयमा प्रधानमन्त्री दाहालले पूरानै मूल्यमा कारोबार गर्न निर्देशन दिइसकेको जानकारी दिएकी हुन्। उनले भनिन्,' मूल्य समायोजनको विषय क्याविनेटको नभए पनि प्रधानमन्त्रीज्यूले पुरानै मूल्य कायम गर्न निर्देशन दिइसक्नु भएको छ। यसबारे नेपाल आयल निमगले केहीबेरमा सूचना सार्वजनिक गर्छ। ' मूल्य समायोजन प्रणालीअनुसार पेट्रोलियम पदार्थको मूल्य तोकिदै आएपनि चाडर्पवको अवसमार मूल्य वृद्धि भएकाले पहिलेकै मूल्यमा कारोबार गर्न प्रधानमन्त्रीले निर्देशन दिएको उनको भनाइ छ। शनिबार मात्रै नेपाल आयल निगमले पेट्रोलियम पदार्थको मृल्य वृद्धि गरेको छ। पेट्रोलमा प्रतिलिटर २,डिजेलमा र मट्टितेलमा ६ र खाना पकाउने ग्यासमा प्रतिसिलिण्डर २१५ रुपैयाँ बढाएको हो। यस्तै हवाई आन्तरिक र अन्तर्राष्ट्रिय दुवैमा प्रतिलिटर ८ रुपैयाँ बढाएको छ।"
प्रधानमन्त्रीको निर्देशनपछि आयल निगमले लियो मूल्यवृद्धि फिर्ता,"काठमाडौं : प्रधानमन्त्री पुष्पकमल दाहाल 'प्रचण्ड' को निर्देशनपछि नेपाल आयल निगमले शनिबार राति गरेको पेट्रोलियम पदार्थको मूल्यवृद्धि फिर्ता लिएको छ। प्रधानमन्त्री दाहालले चाडबाडको मुखमा पेट्रोलियम पदार्थको मूल्य वृद्धि नगर्न निगमका पदाधिकारीलाई बोलाएर निर्देशन दिएपछि सञ्चालक समितिले मूल्य यथावत् राख्ने निर्णय गरेको हो। प्रधानमन्त्रीको निर्देशन लगत्तै निगमले विज्ञप्ति जारी गर्दै मूल्य फिर्ता लिएकोबारे जानकारी गराएको हो। निगमले आइतबार जारी गरेको प्रेस विज्ञप्तिमा भनिएको छ, 'प्रधानमन्त्रीको निर्देशन बमोजिम स्वचालित मूल्य प्रणाली यथावत् हुनेगरी हाल भएको मृल्य वृद्धिलाई मूल्य स्थिरिकरण कोष तथा नेपाल सरकारबाट प्राप्त हुने रकमबाट समायोजन गर्नेगरी मूल्यवृद्धि गर्ने निर्ण आजै राजराति १२ बजेबाट लागू हुनेगरी फिर्ता लिएको व्यहोरा जानकारी गराइन्छ।' शनिबार मात्रै नेपाल आयल निगमले पेट्रोलियम पदार्थको मृल्य वृद्धि गरेको छ। पेट्रोलमा प्रतिलिटर २,डिजेलमा र मट्टितेलमा ६ र खाना पकाउने ग्यासमा प्रतिसिलिण्डर २१५ रुपैयाँ बढाएको हो। यस्तै हवाई आन्तरिक र अन्तर्राष्ट्रिय दुवैमा प्रतिलिटर ८ रुपैयाँ बढाएको हो।"
कलाकार अनमोल केसी हिरासतमुक्त,"काठमाडौं : ठगी आरोपमा पक्राउ परेका कलाकार अनमोल केसी हिरासतमुक्त भएका छन्। जिल्ला अदालत काठमाडौंले ३ दिन मात्रै हिरासतमा राखेर अनुसन्धान गर्न अनुमति दिएकाले उनी आइतबार साँझ हिरासत मुक्त भएका हुन्। आइतबार दिउँसो जिल्ला अदालत काठमाडौँका न्यायाधीश कृष्ण प्रसाद सुवेदीले केसीलाई थुनामा राखेर अनुसन्धान गर्न अनुमति दिएका थिए। उनलाई हाजिरी जमानीमा रिहा गरिएको जिल्ला प्रहरी परिसर, काठमाडौंको प्रवक्तामा प्रहरी उपरीक्षक (एसपी) कुमोद ढुंगेलले जानकारी दिए। हिरासत बाहिर बस्दा प्रमाण नष्ट गर्ने सम्भावना नरहेको, भागीजाने सम्भावना नरहेकाले उनलाई हाजिरी जमानीमा रिहा गरिएको प्रहरीको भनाई छ। ढुंगेलका अनुसार केसीलाई हाजिर जमानीमा खोजेको समय हाजिर हुने गरी उनकै सहोदर काका उज्ज्वल केसीको जिम्मा लगाइएको छ। काठमाडौं उपत्यका अपराध अनुसन्धान कार्यालयका प्रमुख एसएसपी सोमेन्द्र सिंह राठौरका अनुसार केसीलाई शुक्रबार पक्राउ गरिएको हो। शनिबार सार्वजनिक बिदा भएकाले उनलाई आज अदालतमा उपस्थित गराइएको थियो। फिल्म सम्झौता गरेर नखेलेको भन्दै उनीविरुद्ध 'रावायण'का निर्माता सुप्रिया कटुवालले प्रहरीमा उजुरी दिएकी थिइन्। सोही उजुरीको आधारमा अभिनेता केसीलाई पक्राउ गरिएको एसएसपी राठौरले बताए। उक्त फिल्म सुदर्शन थापाले निर्देशन गर्दै थिए। आपराधिक विश्वासघात गरेको कसुरमा प्रहरीले अनुसन्धान गरिरहेको छ।"
कपिलवस्तुमा रक्त चन्दनसहित ८ जना पक्राउ,"कपिलवस्तु : प्रहरीले १ करोड ६३ लाख रुपैयाँ बराबरको रक्त चन्दनसहित ८ जनालाई पक्राउ गरेको छ। अर्घाखाँचीबाट कपिलवस्तुतर्फ आउँदै गरेको ना ५ ख ७३८२ नम्बरको ट्रक र लु २ च १६३९ नम्बरको पिकअप गाडीमा राखेर ल्याइएको रक्त चन्दनसहित उनीहरुलाई पक्राउ गरिएको प्रहरी उपरीक्षक नवरत्न पौडेलले जानकारी दिए । दुवै गाडीमा ६ क्विन्टल ५३ किलो १ सय ५० ग्राम रक्त चन्दन लोड गरिएको थियो । प्रहरीले कपिलवस्तु शिवराज नगरपालिका३ का ट्रक चालक टिकाराम पाण्डे, सहचालक २१ वर्षीय शिव भर र पिक अप गाडीका चालक अर्घाचांची पाणिनी गाउँपालिका७ पोखे डाँडाका ३३ वर्षीय गोकुल दर्लामी, पिकअपमा सवार अर्घाखांची मालारानी गाउँपालिका ९ का ३८ वर्षीय निमबहादुर नेपाली रहेका छन् । यसैगरी कपिलवस्तु शिवराज नगरपालिका३ मदवाका २९ वर्षीय विकास पौडेल, ३० वर्षीय शतिष पन्त, १९ वर्षीय राम सेवक चौधरी र ३४ वर्षीय दिपक कार्की पक्राउ परेको प्रहरीले जनाएको छ । बरामद भएको गाडीसहित सो काठ डिभिजन वन कार्यालय कपिलवस्तु पठाइएको प्रहरी उपरीक्षक पौडेलले बताए । लामो समयपछि कपिलवस्तुमा तस्करी हुँदै गरेको ठूलो परिमाणको रक्त चन्दन काठ बरामद गरेको हो।"
बागलुङमा लागूऔषधसहित तीन जना पक्राउ,"बागलुङ : जिल्ला प्रहरी कार्यालय बागलुङले लागुऔषधसहित तीन जनालाई पक्राउ गरेको छ । बागलुङ नगरपालिका४ उपल्लाचौरमा डेरा गरी बस्ने २७ वर्षीय पूर्णबहादुर कुँवर, पर्वत जलजला गाउँपालिकाका २८ वर्षीय विश्व गर्बुजा मगर र भारत सिक्किम घर बताउने ५९ वर्षीय भिमबहादुर क्षेत्रीलाई शुक्रवार उपल्लाचौरबाट लागूऔषधसहित पक्राउ गरिएको जिल्ला प्रहरी कार्यालय बागलुङका सूचना अधिकारी प्रहरी नायव उपरीक्षक मदन केसीले जानकारी दिए । प्रहरीले पूर्णबहादुर कुँवर सुत्ने खाटबाट कलर लाइफ लेखिएको भिर्ने झोला भित्र र्यापिङ गरेको अवस्थामा १ सय ५९ एम्पुल लागूऔषध फेला पारेको छ । प्रनाउ केसीले उनीहरु सङ्गबाट डायजेपाम इंजेक्शन आइपी लेखेको ५३ एम्पुल, फेनेरागन इंजेक्शन लेखिएको ५३ र बुप्रेनोर्फिन इंजेक्शन ५३ एम्पुल लागूऔषध बरामद गरेको बताए । लागूऔषधसहित प्रकाउ परेका तीनजनालाई जिल्ला अदालत बागलुङबाट लागूऔषधसम्बन्धी मुद्धामा ६ दिनको म्याद थप गरेर अनुसन्धान भइरहेको जिल्ला प्रहरी कार्यालय बागलुङका प्रनाउ केसीले जानकारी दिए ।"
केएमसी अस्पतालका डाक्टरमाथि आक्रमण भएपछि चिकित्सक आन्दोलित (तस्बिरहरू),काठमाडौं : सिनामंगलस्थित काठमाडौं मेडिकल कलेजका चिकित्सकमाथि आक्रमण भएपछि चिकित्सकले प्रदर्शन गरेका छन्। आइतबार बिहान ओपीडीमा बिरामी जाँच गराइरहेका चिकित्सक डामनिष खड्कामाथि बिरामीका आफन्तले आक्रमण गरेपछि उनीहरु प्रदशर्नमा उत्रिएका हुन्। बिरामीलाई समयमै जाँच नगरेको भन्दै बिरामीका आफन्तले डाखड्कामाथि हेलमेट प्रहार गरेका हुन्। डाखड्कामाथि आक्रमण गरेको आरोपमा प्रहरीले दुईजनालाई नियन्त्रणमा लिएको छ। थप जाँचका लागि सिनियर डाक्टर आउँदै हुनुहुन्छ भन्दाभन्दै बिरामीका आफन्तहरूले उपचारमा ढिलाइ गरेको भन्दै आक्रमण गरेको डाखड्काका सहकर्मीले बताएका छन्। बिरामीको उपचारमा खटिएका आफ्ना सहकर्मीमाथि आक्रमण भएपछि अस्पतालका स्वास्थ्यकर्मी तथा चिकित्सकहरू विरोधमा उत्रिएका छन्। उनीहरू अस्पताल अगाडि सडकमा प्रदर्शन गरेका हुन्। उनीहरुले आफ्नो सुरक्षा र कुटपिटमा संलग्नलाई कारबाहीको माग गरेका थिए। उपचारमा खटिएका चिकित्सकमाथि आक्रमण भएपछि लामो समयदेखि आन्दोलनमा उत्रिएका चिकित्सक र सरकारबीच शनिबार मात्रै सहमति भएको थियो। हेर्नुहोस् तस्बिर यो पनि पढ्नुहोस सहमतिको मसी सुक्न नपाउँदै फेरि चिकित्सकमाथि आक्रमण
अनमोल केसीलाई ३ दिन हिरासतमा राखेर अनुसन्धान गर्न अदालतको अनुमति,काठमाडौं : कलाकार अनमोल केसीलाई जिल्ला अदालत काठमाडौंले ३ दिन हिरासतमा राखेर अनुसन्धान गर्न प्रहरीलाई अनुमति दिएको छ । आइतबार जिल्ला अदालत काठमाडौँका न्यायाधीश कृष्ण प्रसाद सुवेदीले केसीलाई थुनामा राखेर अनुसन्धान गर्न अनुमति दिएका हुन् । काठमाडौं उपत्यका अपराध अनुसन्धान कार्यालयका प्रमुख एसएसपी सोमेन्द्र सिंह राठौरका अनुसार केसीलाई शुक्रबार पक्राउ गरिएको हो। शनिबार सार्वजनिक बिदा भएकाले उनलाई आज अदालतमा उपस्थित गराइएको हो। तीन दिन म्याद पाएकाले थप अनुसन्धान गर्नुपरेमा केसीलाई सोमबार पुन : अदालतमा उपस्थित गराउनुपर्नेछ। फिल्म सम्झौता गरेर नखेलेको भन्दै उनीविरुद्ध 'रावायण'का निर्माता सुप्रिया कटुवालले प्रहरीमा उजुरी दिएकी थिइन्। सोही उजुरीको आधारमा अभिनेता केसीलाई पक्राउ गरिएको एसएसपी राठौरले बताए। उक्त फिल्म सुदर्शन थापाले निर्देशन गर्दै थिए। आपराधिक विश्वासघात गरेको कसुरमा प्रहरीले अनुसन्धान गरिरहेको छ।
जंगलको ओडारमा लुकाएर राखेको ४ किलो सुन बरामद,"दोलखा : चीनको तिब्बतसँग सिमाना जोडिएको विगु गाउँपालिका ३ लामाबगरबाट आइतबार चार किलो सुन बरामद भएको छ। फरार रहेका अन्दाजी २७ वर्षीय अशोक मगरको घर नजिकै लामाबगर बस्तीको पारिपट्टी जंगलको ओडारमा लुकाइराखेको अवस्थामा चार किलो सुन बरामद भएको दोलखाका प्रहरी नायब उपरीक्षक (डीएसपी) दिपक खड्काले जानकारी दिए। अवैध रुपमा सुन लुकाइएको आशंकामा दोलखाका प्रहरी नायव उपरीक्षक (डीएसपी) दिपक खड्का, इलाका प्रहरी कार्यालय सिंगटीका प्रहरी निरीक्षक विक्रम लामा र सीआइबीबाट प्रहरी निरीक्षकको कमाण्डमा आएको विज्ञसहितको टोलीले तीन दिनदेखि लगातार खोजतलास गरिरहेको थियो। यस्तै, सशस्त्र प्रहरी बल चरिकोटका डीएसपी द्धारिका केसीको निर्देशनमा लामाबगरस्थित सशस्त्र प्रहरी बलको बोर्डर आउटरिच पोष्ट (बिओपी) का प्रहरी निरीक्षक जयन्त केसीको नेतृत्वमा ९ जना सशस्त्र प्रहरी पनि अवैध सुनको खोजतलासमा खटिएका थिए। नेपाल प्रहरी र सशस्त्र प्रहरीको संयुक्त टोलीले खोजतलासका क्रममा आइतबार ४ किलो सुन फेला पारिएको हो। लामाबगरबाट चार किलो सुन फेला परेसँगै प्रहरीले अवैध रुपमा भित्रिएको ११ किलो सुन बरामद गरिसकेको छ। बुधबार राति जामुनेस्थित सिता तामाङको घरमा डेरा गरी बस्ने केशर तामाङको कोठाबाट ४ किलो सुन बरामद गरेको दोलखा प्रहरीले शुक्रबार केशर तामाङले नै भाडामा लिएको अर्को कोठामा खानतलासी गर्दा थप तीन किलो सुन भेटिएसँगै ११ किलो सुन बरामत भएको हो । सो सुन प्रकरणमा हालसम्म ७ जना पक्राउ परिसकेका छन्। बुधबार राति विशेष सुराकीको आधारमा चार तोला सुन बरामद गरेपछि विगु १ लामाबगरका १९ वर्षीय पेम्बा तामाङ, २८ वर्षीय केशर तामाङ र २० वर्षीय माधव मगरलाई पक्राउ गरिएको थियो। त्यसैगरी बिहीबार चरिकोटस्थित शुभकामना होटलबाट विगु गाँउपालिका १ कै ५५ वर्षीय नुर्वुछिरीङ शेर्पा र ३० वर्षीया सुनमाला तामाङलाई पक्राउ गरेको छ। आइतबार लामाबगरबाट विगु गाउँपालिका १ का ३० वर्षीय चसमान तामाङ पक्राउ परेका छन्। सोसँगै पक्राउ पर्नेको संख्या ७ पुगेको हो। यसअघि शुक्रबार राज तामाङ काठमाडौंबाट पक्राउ परेका थिए। चीनले केही समयका लागि खोलेको दोलखाका लामाबगर क्षेत्रको नाका हुँदै सुन तस्करी बढेपछि यो क्षेत्रमा प्रहरीले निगरानी बढाएको छ। फरार अभियुक्तको खोजीमा समेत प्रहरी सक्रिय बनेको छ। यो सुन दोलखाको चीनसँगको फलेक नाकाबाट आएको हो। प्रहरीका अनुसार यो सधैँ बन्द रहने नाका भएपनि विभिन्न स्थानबाट लुकिछिपी मानिसहरू आवतजावत गर्ने गरेका छन्।"
करेन्ट लागेर प्यूठानमा एक जनाको मृत्यु,बुटवल : बारीको तरकारीमा सिंचाई गर्ने क्रममा प्यूठानमा एक जनाको करेन्ट लागेर मृत्यु भएको छ । आइतबार प्यूठान नगरपालिका ७ टिकुरी का ५८ वर्षिय कमल केसीले घर नजिकैको रानीकुलोमा पानी तान्ने मोटर जोड्ने क्रममा करेन्ट लागेर मृत्यु भएको जिल्ला प्रहरी कार्यालय प्यूठानले जानकारी दिएको छ । करेन्ट लागेर घाइते भएका केसीको उपचारको क्रममा जिल्ला अस्पताल विजुवारमा मृत्यु भएको प्रहरीले जनाएको छ ।
"५० शैयाको जाजरकोट अस्पतालको उद्घाटन, विशेषज्ञ चिकित्सक आउन नमान्दा उपचारमा समस्या","जाजरकोट : जिल्ला अस्पताल जाजरकोटको नवनिर्मित ५० शैय्याको भवन निर्माण भएको छ। उर्जा, जलस्रोत तथा सिंचाई मन्त्री शक्तिबहादुर बस्नेतले आइतबार जाजरकोट सदरमुकाम खलंगास्थित थाप्लेचौरमा निर्मित सुविधा सम्पन्न अत्याधुनिक भवनको उद्घाटन गरेका हुन्। १५ शैयाबाट २०७२ सालमा यो अस्पताल ५० शैयामा स्तरोन्नति भएको थियो। सरकारले पछिल्लो समयमा ५० शैय्याको मापदण्ड अनुसार भवन बनाएपनि जनशक्ति भने अझै पठाउन सकेको छैन। यो अस्पतालमा ७ जना विशेषज्ञ चिकित्सकको दरबन्दी रहेको छ तर हाल सम्म एक जना पनि विशेषज्ञ चिकित्सक कार्यरत छैनन्। स्त्रीरोग, बालरोग, जनरल फिजिसियन, हाडजोर्नी, वेहोसपार्ने, सर्जन र कन्सल्टेन्ट डाक्टर अहिले सम्म आएका छैनन्। एक जना एमडीजीपी, ५ जना मेडिकल अधिकृत र अन्य जुनियर स्वास्थ्यकर्मीले अस्पताल चलाइरहेका छन्। सामान्य रोगका विरामीको पनि उपचार हुन नसक्दा अस्पताल रेफर सेन्टर जस्तै बनेको छ। सामान्य रोगको उपचारका लागि पनि विरामीहरुले चौरजहारी, सुर्खेत, नेपालगञ्ज र काठमाडौं जानुपर्ने बाध्यता छ। तर यी सबै बाध्यता हट्ने गरी काम गर्ने मन्त्री बस्नेतले बताए। हामीले भौतिक पुर्वाधार बनायौं अब हामी जनशक्ति व्यस्थापनको काममा लाग्छौं।मन्त्री बस्नेतले भनेस्वास्थ्य मन्त्री र सचिवसँग कुरा भएको छ। फेरी पनि म काठमाडौं फर्केपछि कुरा गर्छु। विशेषज्ञ चिकित्सक र आवश्यक उपकरणका लागि तत्काल पहल गछौं। यसै अस्पतालबाट भरपर्दो सेवा दिने गरि काम गर्छौं। म तपाईहरुलाई यो विश्वास दिलाउन चाहन्छु। उद्घाटन कार्यक्रममा संघिय प्रतिनिधि सभा सदस्य मैना कार्की रावलले अस्पतालमा जनशक्ति व्यवस्थापनका लागि आवश्यक पहल गरिने प्रतिबद्धता व्यक्त गरिन्। कर्णाली प्रदेशका आर्थिक मामिला तथा योजना मन्त्री वेदराज सिंहले संघिय सरकारसँग समन्वय गरेर जाजरकोट जिल्ला अस्पतालका लागि आवश्यक पर्ने जनशक्ति र उपकरणको व्यवस्थापन गरिने बताए। उनले जाजरकोट अस्पताललाई कर्णालीकै नमुना अस्पताल बनाउन सवै मिलेर काम गर्ने प्रतिबद्धता व्यक्त गरे। कार्यक्रममा जाजरकोटका निमित्त स्वास्थ्य सेवा व्यवस्थापक प्रतिक्षा भारती र अस्पताल विकास समितिका अध्यक्ष डम्बर सिंहले अस्पतालमा रहेका समस्या र प्रगति पेश गरेका थिए।"
पर्वतमा बाढीले बगाएको जीप र एक यात्रुको शव फेला,जीप मोदीखोलाभन्दा केही माथि जम्बुर भन्ने ठाउँमा हिलोले पुरिएको अवस्थामा फेला परेको जिप्रका पर्वतका प्रहरी नायव उपरीक्षक खुमलाल भुसालले जानकारी दिए। शवको सनाखत भएको छैन। वेपत्ता दुईजनाको खोजी भइरहेको प्रनाउ भुसालले बताए। बागलुङ : पर्वतको कुश्मा नगरपालिका७ र ८ को सिमानामा पर्ने तमादीखोलामा आएको बाढीले बगाएको जीप र एक यात्रुको शव फेला परेको छ। जीप मोदीखोलाभन्दा केही माथि जम्बुर भन्ने ठाउँमा हिलोले पुरिएको अवस्थामा फेला परेको जिप्रका पर्वतका प्रहरी नायव उपरीक्षक खुमलाल भुसालले जानकारी दिए। शवको सनाखत भएको छैन। वेपत्ता दुईजनाको खोजी भइरहेको प्रनाउ भुसालले बताए। मध्यपहाडी लोकमार्गको तमादीखोलामा शनिबार साँझ आएको बाढीले बागलुङदेखि पोखरा जाँदै गरेको ग १ ज ६२१३ नम्बरको यात्रुबहाक टाटा सुमो जीप बगाएको थियो। चारजना सवार उक्त जीपमा चालकले हाम्फालेर ज्यान बचाएका छन्भने तीन जना बेपत्ता रहेका छन्। सवारी चालक कास्की हेम्जाका बसन्त बहादुर थापालाई प्रहरीले नियन्त्रणमा लिएको छ।
पशुपति क्षेत्र विकास कोषका सदस्यसचिव थापा र पूर्वसदस्य सचिव ढकालविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले पशुपति क्षेत्र विकास कोषका सदस्य सचिव (तत्कालीन कोषाध्यक्ष)मिलनकुमार थापा र तत्कालीन सदस्यसचिव प्रदिप ढकालविरुद्ध भ्रष्टाचार मुद्दा दायर गरेको छ। आयोगले पशुपतिनाथको सुनको जलहरी निर्माणका क्रममा थापा र ढकालले बदनियतपूर्वक १ करोड १७ लाख १ हजार ७४५ रुपैयाँ हानीनोक्सानी गरेको ठहर गर्दै आज विशेष अदालत काठमाडौंमा आरोपपत्र दायर गरेको हो। उनीहरूमाथि भ्रष्टाचार निवारण ऐन २०५९ को दफा २४ बमोजिम थप सजाय माग गरिएको आरोपपत्रमा उल्लेख छ। पशुपतिनाथको जलहरीमा सुन हिनामिना भएकोबारे महालेखा परीक्षकको कार्यालयले प्रश्न उठाएको थियो। उक्त विषयलाई लिएर संसदमा छानबिन हुनुपर्ने माग उठेको थियो। त्यसपछि अख्तियार दुरूपयोग अनुसन्धान आयोगले जलहरी झिकेर सुन तौलेको थियो। सुनको जलहरी बनाउने जस्तो संवेदनशील विषयमा सम्बन्धित आधिकारिक ज्ञान भएको विज्ञ व्यक्तिसँग जलहरी निर्माणको कार्य अगाडि बढाउनुपर्नेमा उनीहरूले सो नगरेको अख्तियारको ठहर छ। सुनसम्बन्धी काम गर्नसक्ने सम्बन्धित निकायबाट इजाजत नलिइएको,अनाधिकृत व्यक्तिमार्फत् कालिगढको रुपमा काम लगाइ सुनको जलहरी निर्माण कार्यलाई अगाडि बढाइएको अख्तियारको अनुसन्धानबाट खुलेको छ। उनीहरूले जलहरी निर्माणका क्रममा १४९१७१८ ग्राम सुन हिनामिना गरेको र सो सुनको नेपाल राष्ट्र बैंकसँग किनेको मूल्यमा पर्न आउने मूल्य १ करोड १७ लाख १ हजार ७८१ रुपैयाँ पर्न आएकाले सोही रकम बराबरको विगो माग दावीसहित आरोपत्रपत्र दायर गरेको अख्तियारका प्रवक्ता भोला दाहालले जानकारी दिए। उनका अनुसार पशुपति क्षेत्र विकास कोषमा कार्यरत स्टोरकिपर अरुण कुमार श्रेष्ठको पनि जलहरी निर्माणका क्रममा संलग्नता देखिएको छ। आयोगले सुन हिनामिना प्रकरणमा संलग्न देखिएपछि उनीविरुद्ध मुद्दा दायर गर्नै सोही रकम बराबरको विगो माग दावीसहित कैद सजाय माग गरेको अख्तियारले जनाएको छ। यस्तो छ आरोपपत्र"
कपिलवस्तुमा साढे छ क्विन्टल रक्तचन्दन बरामद,"रक्तचन्दनसहित आठ जनालाई प्रहरीले नियन्त्रणमा लिएको कपिलवस्तुका प्रहरी उपरीक्षक नवरत्न पौडेलले जानकारी दिए। कृष्णनगर : जिल्ला प्रहरी कार्यालय कपिलवस्तुले आज बिहान साढे छ क्विन्टल रक्तचन्दन बरामद गरेको छ । रक्तचन्दनसहित आठ जनालाई प्रहरीले नियन्त्रणमा लिएको कपिलवस्तुका प्रहरी उपरीक्षक नवरत्न पौडेलले जानकारी दिए। पक्राउ पर्नेमा कपिलवस्तुको शिवराज नगरपालिका ३ का टीकाराम पाण्डे, शिव भर, विकास पौडेल, सतिस पन्त, राम सेवक चौधरी, दीपक कार्की तथा अर्घाखाँचीको पाणिनी गाउँपालिका ७ का गोकुल दर्लामी र मालारानी गाउँपालिका ३ का नीमबहादुर नेपाली रहेको प्रहरी उपरीक्षक पौडेलले जानकारी दिए। अर्घाखाँचीबाट कपिलवस्तु ल्याउँदै गरेको छ सय ५३ किलो एक सय ५० ग्राम रक्तचन्दन बुद्धभूमि नगरपालिका१ पत्थरकोटबाट नियन्त्रणमा लिइएको कपिलवस्तुका प्रहरी नायब उपरीक्षक गङ्गाबहादुर थापाले जानकारी दिए। रक्तचन्दन ढुवानीमा प्रयोग गरिएको लु २ च १६३९ नम्बरको बोलेरो जीप र ना ५ ख ७३८२ नम्बरको ट्रकलाई प्रहरीले नियन्त्रणमा लिई अनुसन्धान गरिरहेको प्रहरी नायब उपरीक्षक थापाले बताए। रक्तचन्दनको काठ र पक्राउ गरिएका व्यक्तिलाई डिभिजन वन कार्यालय कपिलवस्तु तौलिहवा पठाइएको प्रहरीले जनाएको छ । रासस"
जापान पठाइदिने भन्दै रकम ठगी गर्ने मेनपावर सञ्चालक पक्राउ,काठमाडौं :जापान पठाइदिने भन्दै रकम ठगी गरेको आरोपमा मेनपावर सञ्चालक पक्राउ परेका छन्। पक्राउ पर्नेमा    का सञ्चालक ५० वर्षीय डिल्लीराम खतिवडा रहेको प्रहरीले जनाएको छ। मोरङ लेटाङ नगरपालिका २ घर भइ हाल काठमाडौंको धुम्बाराही विष्णु गल्तीमा बस्दै आएका खतिवडा कोटेश्वरबाट पक्राउ परेका हुन्। ढकराज आचार्यसहित १२ जनालाई वैदेशिक रोजगारीका लागि जापान पठाइदिने भन्दै ४६ लाख ठगी गरेको आरोप खतिवडामाथि छ। उनलाई थप अनुसन्धान र कारवाहीका लागि रोजगार विभाग ताहाचाल पठाइएको छ।
"तीनकुनेको पुलबाट मोटरसाइकल खस्यो : एकजनाको मृत्यु, एक घाइते",काठमाडौं : तीनकुनेमा रहेको बागमती खोलाको पुलबाट मोटरसाइकल तल खस्दा मोटरसाइकलमा सवार एकजनाको मृत्यु भएको छ भने अर्का एक जना घाइते भएका छन्। मोटरसाइकलमा सवार भक्तपुरका २१ वर्षीय शुशील गुरुङको उपचारका क्रममा अस्पतालमा मृत्यु भएको प्रहरी वृत बानेश्वरका प्रहरी नायव उपरीक्षक शिवराज बुढाथोकीले जानकारी दिए। अर्का घाइते भक्तपुरका सरोज गुरुङको अहिले उपचार भइरहेको छ। बुढाथोकीका अनुसार आज बिहान सवा ४ तिर मोटरसाइकल बागमती खोलाको पुलछेउबाट तल खसेको हो।
"युवा विदेशिए, घरघरमा ज्येष्ठ नागरिकमात्र छन् : राष्ट्रपति पौडेल","राष्ट्रपति पौडेलले तेत्तीसौँ अन्तर्राष्ट्रिय ज्येष्ठ नागरिक दिवस, २०८० का अवसरमा आज शुभकामना दिँदै उक्त कुरा बताएका हुन्। काठमाडौं : राष्ट्रपति रामचन्द्र पौडेलले देशमा युवाशक्ति विदेशिएका र घरघरमा ज्येष्ठ नागरिकमात्र बाँकी रहेको बताउँदै ज्येष्ठ नागरिकको अधिकारको संरक्षण, हित र कल्याणका लागि अब राज्यस्तरबाटै सोच्ने बेला भइसकेको बताए । राष्ट्रपति पौडेलले तेत्तीसौँ अन्तर्राष्ट्रिय ज्येष्ठ नागरिक दिवस, २०८० का अवसरमा आज शुभकामना दिँदै उक्त कुरा बताएका हुन्। उनले ज्येष्ठ नागरिकको ज्ञान, सीप र अनुभवलाई अन्तर पुस्तान्तरण गरी अत्यधिक उपयोग गर्नसके आर्थिक समृद्धि तथा सामाजिक सदासयता कायम गर्न ठूलो सहयोग मिल्ने कुरामा विश्वास व्यक्त गरेका छन्। राष्ट्रपति पौडेलले ज्येष्ठ नागरिकको संरक्षकत्व प्राप्त गरी बाजेबज्यैदेखि नातिनातिनासम्म सगोल परिवारमा रहने पूर्वीय दर्शनमा आधारित आदर्श परिवारको महत्व बुझ्न र बुझाउन आजको दिनले सबैलाई प्रेरणा प्रदान गर्ने अपेक्षा शुभकामना सन्देशमा व्यक्त गरेका छन्। ज्येष्ठ नागरिकको जीवनलाई सम्मानित, मर्यादित र सुखमय बनाउन सबैमा आह्वान गर्दै उनले स्वदेश तथा विदेशमा रहेका सम्पूर्ण ज्येष्ठ नागरिकको सुस्वास्थ्य, दीर्घायु एवं सम्मानित जीवनको कामना समेत गरेका छन्।"
डडेल्धुरामा करेन्ट लगाएर माछा मार्दा एक युवकको मृत्यु,"डडेल्धुरा : डडेल्धुराको आलितालमा करेन्ट लागेर एक युवकको मृत्यु भएको छ। डडेलधुराको आलिताल गाउँपालिका७ राउजाली बस्ने २२ वर्षीय राजेन्द्र विष्टको खोलामा करेन्ट लगाएर माछा मार्न खोज्दा मृत्यु भएको हो। इलाका प्रहरी कार्यालय,जोगबुडाका प्रहरी निरिक्षक गगन सिंह भांटका अनुसार विद्युको मेन लाइनबाट तार तानेर सुनखोलामा करेन्ट लगाइ माछा मार्ने क्रममा करेन्ट लागेर मृत्यु भएको हो। शनिबार साँझ करिब ६ बजे करेन्ट लागेर बेहोस भएका विष्टलाई उपचारका लागि जोगबुडा अस्पताल लगिएको थियो। विष्टको अस्पताल पुग्नु भन्दा पहिला नै मृत्यु भइसकेको अस्पताल श्रोतले जनाएको छ। उक्त घटनाबारे थप अनुसन्धान भइ रहेको प्रहरिले जनाएको छ।"
वीरगन्जको सुधारगृहबाट भागेका दुई बालक भारतमा पक्राउ,वीरगन्ज :वीरगन्ज ४ बिर्तामा रहेको सुधारगृहबाट दुईदिन पहिले फरार भएका दुई बालकलाई प्रहरीले पक्राउ गरेको छ। गत शुक्रबार बिहान २ बजे सुधार गृहमा लगाइएको काँडेतार काटेर छतबाट हाम फालेर फरार भएका दुवैलाई सर्लाही र सिरहाको सीमा क्षेत्रको अलग अलग स्थानबाट पक्राउ गरिएको पर्साका प्रहरी उपरीक्षक कोमल शाहले जानकारी दिए । जिल्ला प्रहरी कार्यालय पर्साबाट प्रहरी निरीक्षक दावा शेर्पा र प्रहरी नायब निरीक्षक विनोद काफ्लेको नेतृत्वमा छुट्टाछुट्टै खटिएको प्रहरी टोलीले शनिबार राति एक जनालाई र अर्कोलाई आइतबार बिहान १० बजे पक्राउ गरेको शाहले बताए । एक जनालाई बिहारको सीतामढीबाट र अर्कोलाई बिहारकै मधुवनीबाट नियन्त्रणमा लिएको प्रहरी श्रोतले जनाएको छ । बाल सुधार गृहबाट शुक्रबार बिहान २ बजेतिर कर्तव्य ज्यान मुद्दाका अभियुक्त सर्लाहीका अमरकान्त ठाकुर र जबरजस्ती करणी मुद्दाका सप्तरी घर भएका पाण्डव यादव फरार भएका थिए। प्रहरीका अनुसार शुक्रबार बिहान सुधारगृहबाट भागेका दुबै बालकहरु वीरगन्जको मुख्य भन्सार नाका शंकराचार्य गेट अगाडिबाट भारतको रक्सौलतर्फ गएको दृश्य नाकामा जडान गरिएको सिसि टिभीमा रेकर्ड भएको थियो । उनीहरू शुक्रबार बिहान ५ बजेको समयमा सँगै एकआपसमा कुराकानी गर्दै खाली खुट्टा हिँडेर रक्सौलतर्फ गइरहेको अवस्थामा प्रहरीको सिसिटिभी क्यामेरामा देखिएपछि जिल्ला प्रहरी कार्यालय पर्साबाट प्रहरीको टोली उनीहरुलाई खोज्न भारत गएको थियो। १२६ जना बालकैदी राखिएको बाल सुधारगृहमै गत भदौ २६ गते बालकहरुबीच विवाद भइ झडप हुँदा ३ प्रहरी र ११ जना बालक घाइते भएका थिए।
"सप्तरीमा वडा अध्यक्ष रायको मृत्यु, आइतबार डाक्नेश्वरी नगरपालिकामा शोक बिदा","सप्तरी : एक वर्षदेखि मष्तिष्क पक्षघातबाट पीडित सप्तरीको डाक्नेश्वरी नगरपालिका४ का वडा अध्यक्ष हरीप्रसाद रायको निधन भएको छ। ६१ वर्षीय रायको घरमा मृत्यु भएको नगरपालिका कार्यालयले जनाएको छ । नेपाल र भारतका विभिन्न अस्पतालमा उपचार पश्चात उनी घरमा औषधि सेवन गरिरहेका थिए । नेपाली कांग्रेसबाट उम्मेदवार बनेका राय स्थानीय तह निर्वाचन २०७९ मा तीन सय ३३ मत ल्याएर वडा अध्यक्षमा निर्वाचित भएका थिए । निर्वाचित भएको करिब ६ महिनामा उच्च रक्तचापका कारण मष्तिष्क पक्षघातबाट पीडित भएपछि राय कामकाज गर्न अशक्त र असमर्थ थिए । वडा अध्यक्ष अमातको निधन भएपछि आइतबार डाक्नेश्वरी नगरपालिका कार्यालय र सो अन्तर्गतका सबै कार्यालयहरुमा शोक बिदा दिइएको डाक्नेश्वरी नगरपालिकाका नगर प्रमुख रामलखन मुखियाले जानकारी दिए । वरिष्ठ चिकित्सक एवं न्यूरोलोजिष्ट डा राजु पौडेलका अनुसार विश्वमा बर्सेनि एक करोड ३० लाख व्यक्तिलाई पक्षघात हुने गरेको छ । पक्षघात भएकामध्ये एक तिहाइले अकालमा ज्यान गुमाउनुपरेको छ । विश्वमा हरेक चार जनामा एक जनालाई र छ सेकेण्डमा एक जनालाई पक्षघातको सम्भावना रहेको डा पौडेलको भनाइ छ । उच्च रक्तचाप, मधुमेह, मोटोपन, धुम्रपान, निष्क्रिय जीवन पद्धति, असन्तुलित आहार र मुटुको चाल गढबढ हुँदा पक्षघातको सम्भावना हुने गर्दछ । सन्तुलन गुम्नु, अनुहार बाङ्गो हुनु, आँखाको ज्योति अचानक गुम्नु, बोली लरबराउनु, हातखुट्टा लुरो हुनु पक्षघातको लक्षण भएको भन्दै चिकित्सकहरुले यस्ता लक्षण देखिए तत्काल अस्पताल पुग्न सके उपचार सम्भव रहेको बताउँछन् ।"
सप्तरीमा सीमावर्ती क्षेत्रबाट सयवटा वाकीटकी बरामद,राजविराज : सशस्त्र प्रहरी बलले आइतबार सप्तरीको विभिन्न स्थानबाट लाखौं रुपैयाँ बराबरको अवैध समान बरामद गरेको छ। छिन्नमस्ता गाउँपालिका२ मोहनपुरस्थित सीमावर्ती क्षेत्रबाट प्रतिगोटा नौ हजार पाँच सय मूल्य पर्ने सयवटा पोर्टेबल वाकीटकी हाते फोन बरामद भएको सशस्त्र प्रहरी बल नेपाल नम्बर ६ गणले जनाएको छ। बोर्डर आउट पोष्ट (बिओपी) छिन्नमस्ताबाट खटिएको टोलीले उक्त समानहरु बरामद गरेको जनाएको हो। टाउकोमा बोकी भारतबाट नेपालतर्फ ल्याउँदै गरेको एक कार्टुन वाकीटकी फोन छाडेर भरिया फरार भएको सशस्त्र प्रहरी निरीक्षक समराज खडकाले बताए। जस्को भन्सार मूल्य नौ लाख ५० हजार रुपैयाँ रहेको जनाइएको छ। यसैगरी छिन्नमस्ता गाउँपालिका३ गोबिन्दपुरस्थित सीमावर्ती क्षेत्रबाट सप्रनि खडकाको टोलीले भारतबाट नेपालतर्फ ल्याउँदै गरेको तीन बोरा मैदा बरामद गरेको छ। बलान विहुल गाउँपालिका बेल्हीस्थित सीमावर्ती क्षेत्रबाट दुई लाख २५ हजार मूल्य बराबरको मोटरसाइकल र प्रिन्टर मेसिनसमेत बरामद भएको सशस्त्र प्रहरीले जनाएको छ। बिओपी बेल्हीबाट खटिएको पैदल गस्ती टोलीले भारतीय बिआर ०७ डब्ल्यु ०४८७ नम्बरको मोटरसाइकलमा राखी भारतबाट अवैध रुपमा नेपालतर्फ ल्याउँदै गरेको प्रिण्टर मेशिन बरामद गरेको हो। सशस्त्र प्रहरीले डाक्नेश्वरी नगरपालिका६ फत्तेपुर नहरस्थित कटैयाबाट कागजपत्र र नम्बर प्लेट नभएको भारतीय मोटरसाइकल समेत नियन्त्रणमा लिएको छ। सशस्त्र प्रहरीले बरामद समानहरु सप्तरीको तिलाठी गाउँपालिका१ स्थित बेल्ही भन्सार कार्यालयमा बुझाउने तयारी गरिरहेको जनाएको छ।
कैद जरिवाना तोकिइ फरार रहेका व्यक्ति पक्राउ,काठमाडौं : कैद जरिवाना तोकिइ फरार रहेका एकजना व्यक्ति पक्राउ परेका छन्। बैंकिङ कसुर मुद्दाका प्रतिवादी २९ वर्षीय सुरोज घिसिङ रहेको प्रहरीले जनाएको छ। उच्च अदालत पाटनले गत असार ८ गते बैंकिङ कसुर मुद्दामा घिसिङलाई दुई दिनको कैद र ५ लाख रुपैयाँ विगो मागसहित आदेश दिएको थियो। प्रहरीले उनीलाई आज काठमाडौंको बुढानिलकण्ठ८ कपनको बालुवाखानीबाट नियन्त्रणमा लिएको हो। घिसिङलाई काठामडौं जिल्ला अदालतमा बुझाएको प्रहरीले जनाएको छ।
"गाउँमै पुगे डाक्टर, सैयौंले लिए सेवा","बर्दिवास : हाम्रो स्वास्थ्य जाँच्न डाक्टरहरू गाउँमै आएर धेरै राम्रो भयो। बाहिर जानु पनि परेन। पैसा पनि लागेन।, निःशुल्क स्वास्थ्य शिविरबाट लाभान्वित भएपछि महोत्तरीको बर्दिवास नगरपालिका९ पशुपतिनगरकी ललिता महतोले भनिन्, मलाई कहिलेकाहीँ छाती दुख्ने समस्या छ। मुटुको समस्या छ कि भनेर शंका थियो। यहाँ डाक्टरले मुटु ठीक छ भनेपछि ढुक्क भएँ। छातीको लागि औषधि पनि बिना पैसाकै दियो। धेरै खुसी लाग्यो। विश्व मुटु दिवसको अवसरमा नेपाल हृदयरोग निवारण प्रतिष्ठान (नेपाल हर्ट फाउन्डेसन) महोत्तरीले पशुपतिनगर गाउँमै स्वास्थ्य शिविर लगेको थियो। पशुपतिनगरस्थित जनमुखी आधारभूत विद्यालयमा स्वास्थ्य शिविर सञ्चालन भएको थियो। त्यहाँ प्रभातफेरी, स्वास्थ्य शिविरलगायत विविध कार्यक्रमहरू गरी हर्ट फाउन्डेसनले विश्व मुटु दिवस मनायो। त्यहाँ पुगेर ऊँ समाज डेन्टल अस्पताल बर्दिबासका डा शिखा घिमिरे, शुभस्वस्तिक हस्पिटल बर्दिबासका डा सुशीलकुमार साह र धिरज साहले गाउँलेको स्वाथ्य परीक्षण गरेका हुन्। मुटु दिवस मनाइएको पशुपतिनगरको उक्त विद्यालयमा अन्नपूर्णकर्मी राजकरण महतोले सामुदायिक विद्यालय रुपान्तरण अभियान चलाइरहेका छन्। पत्रकार महतोको अभियानपछि धेरैजसो संघसंस्था सो स्कुलमा कार्यक्रमहरू सञ्चालन गर्न अग्रसर देखिएका छन्। विद्यालय रूपान्तरण अभियानमा इट्टा थप्ने उद्देश्यले नै यसपटक पशुपतिनगरको उक्त विद्यालयमा विभिन्न कार्यक्रमहरू गरेर मुटु दिवस मनाइएको नेपाल ह्ृदयरोग निवारण प्रतिष्ठान महोत्तरी शाखाका सभापति दीपक कार्कीले बताए। शिविर उद्घाटन गर्न विद्यालय पुगेकी महोत्तरीको बर्दिवास नगरपालिकाकी उपप्रमुख तारादेवी महतोले मुटु जोगाउन सबै गम्भीर हुन एकदमै आवश्यक रहेको उल्लेख गरिन्। जसरी गाडीमा इन्जिन सही भएन भने त्यो जहाँ गएर पनि फेल खान्छ। त्यसरी नै हाम्रो शरिरको लागि मुटु एकदमै आवश्यक छ, उपप्रमुख महतोले भनिन् मुटु स्वस्थ राख्न हामी गम्भिर हुनैपर्छ। खानपानमा सजगता अपनाउनुपर्छ। गाउँसमाजमा महिलाहरू पाठेघरको समस्या लाज मानेर लुकाउन खोज्दा त्यसले ठूलो समस्या निम्त्याउनेप्रति चिन्ता व्यक्त गर्दै उनले गाउँमै आएको शिविरमा चिकित्सक सामु खुलेर आफ्नो समस्या राख्न आग्रह गरिन्। जबसम्म डाक्टरसाबलाई हामी समस्या सुनाउँदैनौं तबसम्म रोगको वास्तविक पहिचान हुँदैन, उपप्रमुख महतोले भनिन्। बर्दिवास नगरपालिका९ का वडाध्यक्ष घुरन महतोले सहर केन्द्रित कार्यक्रमलाई गाउँमा पुयाउने आयोजक तथा सहयोगी संस्थाहरूप्रति कृतज्ञता व्यक्त गरे। उनले गाउँ केन्द्रित शिविरले यहाँका स्थानीयहरूलाई जागरुक बनाउन मद्दत पुग्ने विश्वास व्यक्त गरे। विद्यालयहरूलाई रुपान्तरण गर्ने अभियानमा जुटेका अभियानीहरूको उनले खुले प्रशंसा गरे। पत्रकार राजकरणजीलाई मुरी मुरी धन्यवाद। उहाँले अभियानै चलाएर शिक्षा क्षेत्रलाई बलियो बनाउने कामको अगुवाई गरिरहनु भएको छ। यसले समाजलाई पनि जिम्मेवार बनाइरहेको पनि मैले महसुस गरेको छु, वडाध्यक्ष महतोले भने। विद्यालय रूपान्तरण नभएसम्म समाज रूपान्तरणको कल्पना पनि नसकिने उनको भनाइ छ। सामुदायिक विद्यालय रूपान्तरण अभियानका अगुवा एवं पत्रकार राजकरण महतोले विद्यालय समुदायको कारखाना भएकाले यसलाई मजबुत बनाउन सबै जुट्नुपर्ने धारणा राखे। विद्यालय राम्रो नभएसम्म स्वास्थ्य, कृषिलगायत कुनै क्षेत्र राम्रो हुन नसक्ने उनले सुनाए। विद्यालय समुदायलाई जोड्ने महत्वपूर्ण माध्यम भएको महतोले बताए। यसै अभियानअन्तर्गत स्वास्थ्य शिक्षा, कृषि शिक्षा सबै शिक्षालाई जोड्नुपर्छ, पत्रकार महतोले भने विद्यालय रूपान्तरण अभियान सकारात्मक रूपमा अघि बढिरहेको छ। यो सुखद संकेत हो। सहयोगी सबैप्रति आभार व्यक्त गर्दछु। निःशुल्क स्वास्थ्य शिविरमा २२३ जनाले जेनरल सेवा, १५९ जनाले डेन्टल सेवा १५१ जनाले सुगर जाँच, ४६ जनाले इसिजी सेवा लिएको विद्यालय रूपान्तरण अभियानका अभियन्ता अमृतकुमार महतोले जानकारी दिए।"
फ्रान्स निर्यात हुन थाल्यो इलाममा उत्पादित जडीबुटी,"मङ्गलबारे (इलाम) : इलाम माईजोगमाई गाउँपालिकाका नित्यराज दाहालले ओसोनिक हर्बल तथा ओसोनिक जडीबुटी प्रशोधन केन्द्रबाट उत्पादित जडीबुटी विदेश निर्यात हुन थालेको छ। उनले १२ वर्ष पहिले केन्द्र स्थापना गरी जडीबुटी तथा ओखती उत्पादन गर्दै आएका थिए। केन्द्रबाट उत्पादित ओखती अहिले फ्रान्सलगायत देशमा जान थालेको दाहालले बताए। केन्द्रलाई घरेलु तथा साना उद्योग कार्यालयमा दर्ता गरी सञ्चालनमा ल्याएको जनाउँदै उद्योगबाट विभिन्न जडीबुटीका तेल उत्पादन हुने उनले बताए। गाउँमा उत्पादित तितेपाती, धूपी, मेन्था, धसिङ्गरेलगायतबाट तेल प्रशोधन गरिने भन्दै दाहालले हाल पाती, मेन्था र धूपीबाट प्रशोधित तेल बिक्री हुँदै आएको जानकारी दिए। उनका अनुसार निकट दिनमा जेरेनियम, जङ्गली सयपत्री, रोजमेरीलगायतबाट पनि तेल उत्पादन गर्ने तयारी भइरहेको छ। उद्योगका सञ्चालक दाहाल ओसोमा विश्वास गरेर गाउँमा नै ध्यान गर्ने अनि गराउने गर्दछन्। ध्यान गर्न आएका विदेशीले यहाँबाट उत्पादित वस्तु खरिद गरेर लैजान गरेको उउनले बताए। विदेशीले नेपाली प्राकृतिक वस्तु मन पराउने गरेकाले यहाँ उत्पादित जडीबुटी विदेश निर्यात हुन थालेको उनको भनाइ थियो। सुरुसुरुमा विदेशीले सामान्य रुपमा जडीबुटी लगे पनि पछिल्लो समय व्यवसायिक रुपमा नै निर्यात हुन थालेपछि आफूलाई पनि थप हौसला बढेको दाहालले जानकारी दिए। उनका अनुसार उत्पादित मेन्थाको तेल भने स्थानीय बजारमा नै खतप भइरहेको छ। तितेपाती र धूपीको तेल फ्रान्समा जान थालेको उनले बताए। दाहालका अनुसार धूपी दुई हजार पाँच, तितेपाती छ हजार, मेन्था सात हजार र धसिङ्गरे सात हजार प्रतिकिलो बिक्री हुने गरेको छ। धसिङ्गरेको उत्पादन पनि गाउँमा सुरु भइसकेको छ। दाहालले ३५ रोपनी जमिनमा यस्ता विभिन्न वनस्पतिको खेती गर्दै आएका छन्। बाँकी स्थानीयवासीबाट वनस्पति खरिद गरी प्रशोधन गरेर तेल उत्पादन गर्ने गरिएको दाहालको भनाइ थियो। गाउँका किसानले उत्पादन गरेको वस्तु खरिद गर्ने गरेको छु, उनले भने, धूपी प्रतिकिलो रू आठ सय र तितेपाती प्रतिकिलो रू चार सयमा लिने गरेको छु। सरकारी निकायबाट कुनै सहयोग नपाएकाले उद्योग फस्टाउन नसकेको उनको भनाइ थियो। गाउँमा रहेका खाली जमिनको सदुपयोग गरी स्थानीयस्तरमा व्यावसायिक जडीबुटी उत्पदान गर्ने प्रयासमा लागेको दाहालले बताए। खेर गइरहेको पाती, धूपीलगायत वनस्पतिबाट जडीबुटीहर्बल तेल उत्पादन गरेर केही पैसा आउने भएपछि स्थानीयवासीले उत्पादन सुरु गरेका छन्, स्थानीय घनेन्द्र काफ्लेले भने। यो नयाँ काम भएको भन्दै यसवर्ष धसिङ्गरेका १४ हजार बिरुवा गाउँमा वितरण गरेको बताए। काफ्लेले धूपीलगायत अन्य प्रजातीका बिरुवासमेत वितरण गरिएको जनाउँदै डिभिजन वन कार्यालय इलामले दुई लाख बिरुवा सहयोग गरेको जानकारी दिए। स्थानीय तह तथा कृषि ज्ञान केन्द्रलगायत अन्य निकायबाट भने सहयोग पाउन नसकेको उनको भनाइ थियो। गाउँमा उत्पादित वस्तु बाहिर जान थालेपछि स्थानीयवासीसमेत खुसी भएका केशव दाहालले बताए। उद्योगबाट उत्पादित तेल तथा जडीबुटी विदेश निर्यात हुन थालेपछि हामीलाई पनि हौसला मिलेको छ, उनले भने, उद्योग विस्तार हुँदै गए स्थानीयले रोजगारीसमेत पाउने छन्। कस्तो जडीबुटी उत्पादन हुन्छ त ? यहाँबाट विभिन्न वनस्पतिको तेल उत्पादन हुन्छ। उत्पादित तेल रुघाखोखी, घाँटी दुखेको बेला प्रयोग गर्दा ठिक हुने उद्याग सञ्चालक दाहालको भनाइ थियो। तेल प्रयोगकर्ताले दुखाइ कम भएको बताएका छन्। हाडजोर्नी, ढाड दुख्ने तथा घुडा दुखाइका बिरामी आउने गरेका उनले बताए। यस वर्षबाट मात्र उत्पादित सबै वस्तु बिक्री हुन थालेकाले अब नाफामा जान सकिने सञ्चालक दाहालले बताए। स्थानीय निकाय तथा सरकारीले सडकको व्यवस्था गरिदिए यहाँबाट उत्पादित जडीबुटी अन्य जिल्लामा पनि पुर्याउन सकिने उनको भनाइ थियो। नेपाली उखान १२ वर्षमा खोलो पनि फर्किन्छ भने झै उद्योग स्थापनाको ११ वर्षपछि यस वर्षदेखि यहाँबाट उत्पादित तेल तथा जडीबुटी फ्रान्सलगायत देश निर्यात हुन थालेको छ,दाहालले भने, स्थानीय तहबाट हालसम्म कुनै सहयोग भएको छैन। आर्थिक सहयोग भए, उद्योगलाई विस्तार गरी उत्पादन पनि बढाउने योजना छ।  रासस"
दोलखाबाट थप ४ किलो सुन बरामद,काठमाडौं : प्रहरीले दोलखाको लामाबजारबाट थप चार किलो सुन बरामद गरेको छ। दोलखाको बिगु गाउँपालिका१ लामाबगरबाट चार केजी सुन बरामद भएको दोलखा प्रहरीले जनाएको छ। यसअघि अघिल्लो साता सोही स्थानबाट ७ किलो सुन बरामद भएको थियो। सो सुन एउटै तस्करीको भएको प्रहरीको अनुसन्धानबाट खुलेको थियो। आज बरामद भएको सुन पनि सोही तस्करीको हुनसक्ने प्रहरीको अनुमान छ। घटनाबारे थप अनुसन्धान भइरहेको प्रहरी स्रोतले जनाएको छ।
