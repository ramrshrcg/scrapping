शीर्षक,विवरण
आइतबार देशका यी स्थानमा हुने छ वर्षा,"काठमाडौं : आइतबार देशभर साधारणतया बदली रहने छ। मौसम पूर्वानुमान महाशाखाका अनुसार सुदूरपश्चिम, कर्णाली, लुम्बिनी, गण्डकी, बागमती प्रदेश सहित कोशी प्रदेशका पहाडी भूभागका केही स्थानहरूमा मेघगर्जनचट्याङसहित हल्कादेखि मध्यम वर्षा हुने छ। यसैगरी मधेश प्रदेशसहित बाँकी तराईका थोरै स्थानहरूमा छिटफुटदेखि हल्का वर्षाको सम्भावना रहेको छ। देशका उच्च पहाडी तथा हिमाली भूभागका धेरै स्थानहरूमा हल्कादेखि मध्यम हिमपातको सम्भावना रहेको छ। आइतबार देशभर आंशिकदेखि साधारणतया बदली रहने छ। सुदूरपश्चिम र कर्णाली प्रदेशका थोरै स्थानहरूमा हल्कादेखि मध्यम बर्षाको साथै बाँकी भूभागका एकदुई स्थानमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ।"
"सरकार र आन्दोलनरत दुग्ध किसानबीच ५ बुँदे सहमति, बक्यौता रकम चैत २१ भित्र भुक्तानी गरिने",काठमाडौं : सरकार र आन्दोलनरत दुग्ध किसानबीच पाँच बुँदे सहमति भएको छ। दुग्ध किसानहरूको पुस मसान्तसम्मको भुक्तानी बक्यौता चैत २१ गतेभित्र गरिसक्नुपर्ने सहमति भएको हो। शनिबार कृषि मन्त्री बेदुराम भुसालको उपस्थितिमा वार्ता टोलीले प्रत्येक उद्योगले सहकारीबाट खरिद गरिरहेको दूधको परिमाणलाई नघटाई मिल्क होलिड नहुनेगरी निरन्तर खरिद गर्ने सहमतिसमेत भएको हो। त्यस्तै दुग्ध उद्योगीहरूले दूध तथा दुग्ध पदार्थ निर्यातका लागि कृषि तथा पशुपन्छी विकास मन्त्रालयले आवश्यक समन्वय गर्ने र दूध तथा दुग्ध पदार्थहरूको निर्यात प्रवर्द्धनसम्बन्धी विषय सरकारको आगामी आर्थिक वर्षको नीति तथा कार्यक्रममा समावेश गर्ने सहमति भएको मन्त्रालयले जानकारी दिएको छ। त्यस्तै सरकारले पशुपालक किसानलाई दिइरहेको कृषि तथा पशुपन्छी बीमा कार्यक्रमलाई निरन्तरता दिने र केन्द्रीय दुग्ध सहकारी संघको मागलाई सम्बोधनका लागि पहल गर्ने सहमति भएको हो। दुई पक्षबीच सहमति भएसँगै निर्धारित आन्दोलनका कार्यक्रम स्थगित गरिएको छ। दुग्ध किसानहरूले बक्यौता रकमको माग गर्दै गत फागुन ८ गतेदेखि आन्दोलन गर्दै आएका थिए।
"झापा गोल्डकप सुरु, एपिएफको विजयी सुरुवात","झापा : मोफसलको चर्चित झापा गोल्डकपको छैटौँ संस्करण शनिबारदेखि सुरु भएको छ। टाईब्रेकरमा भाग्यमानी साबित हुँदै विभागीय टोली सशस्त्रको एपिएफ झापा गोल्डकपमा विजयी सुरुवात गरेको छ। टाईब्रेकरमा संकटा क्लब काठमाडौँलाई ४२ गोल अन्तरले पराजित गर्दै एपिएफ क्वाटरफाइनलमा प्रवेश गरेको छ। एपिएफका लागि दीपेश धिमाल, फोडे फोफोना, कुलदिप कार्की र सुमन श्रेष्ठले गोल गरेका थिए। संकटाका चन्दन दास र यमनबहादुर पुतवारको प्रहारले मात्र जाली चुमेको थियो। संकटाका अजित लामाको प्रहार विपक्षी गोलरक्षकले बचाउ गरेका थिए भने मौसम सुब्बाको प्रहार गोल पोस्टमा लागेर फर्कियो। खेलको चौथो मिनेटमै एपिएफले अग्रता लिने अवसर गुमाएको थियो। फोडे फोफोनाको क्रसमा पेनाल्टी एरियामा अनमार्क रहेका बुद्धिमान राईले गोल गर्न सकेनन्। उनको प्रहार क्रस बार नजिकैबाट बाहिरियो। २० मिनेटमा अनीश महर्जनको प्रहार गोल रक्षकले विफल बनाए। २४ औं मिनेटमा कुलदिप कार्कीको पासमा गोल पोस्ट नजिकै रहेका अनीशको हेडर बाहिरियो। ५५ औं मिनेटमा एपिएफका अनीश रानाले पेनाल्टी एरियाबाट गरेको कडा प्रहार संकटाका गोलरक्षक निशान रानाले पञ्च गरेर बचाए। खेलको अतिरिक्त समयमा दीपेश धिमालले मैदानको मध्य भागबाट गरेको प्रहार संकटाका गोलरक्षक रानाले मुस्किलले पञ्च गरेर बचाए। खेल अवधिभर गोल गर्ने थुप्रै अवसर बनाएको एपिएफले निर्धारित समयमा गोल गर्न नसक्दा खेल टाइब्रेकरमा गएको थियो। ३४ औं मिनेटमा संकटाका चन्दन दासले गरेको शक्तिशाली प्रहार एपिएफका गोलरक्षक एञ्जल श्रेष्ठले पञ्च गरेर बचाए। ६० औं मिनेटमा संकटाका कप्तान गणेश हमालको हेडर एपिएफका गोलरक्षकले पञ्च गरेर बचाए। खेलको म्यान अफ द म्याच एपिएफका गोलरक्षक एञ्ञ्जल श्रेष्ठ घोषित भए। उनले नगद ११ हजार रुपैयाँ पुरस्कार पाए। झापा गोल्डकपका अध्यक्ष विनोद बस्नेतको अध्यक्षतामा भएको खेलको उद्घाटन प्रतिनिधिसभा सभामुख देवराज घिमिरेले गरेका थिए। प्रतियोगिताको विजेताले नगद १३ लाख, उपबिजेताले ७ लाख, टफी, मेडल र प्रमाणपत्र पाउने छन्। आइतबारको खेल विभागीय टोली नेपाल पुलिस क्लब र लिग विजेता चर्च ब्वाइज युनाइटेडबीच हुने आयोजकले जनाएको छ।"
सरकारी जग्गा हडप्नेलाई सरकारले छोड्दैन : गृहमन्त्री,"काठमाडौं : उपप्रधान तथा गृहमन्त्री नारायणकाजी श्रेष्ठले सरकारी जग्गा हडप्नेलाई सरकारले कुनै हालतमा नछाड्ने बताएका छन्। शनिबार ललितपुरमा आयोजित कार्यक्रममा उनले व्यक्ति वा संस्थाले कब्जा गरेको सरकारी जग्गा सरकारको नाममा फिर्ता ल्याउने र सरकारी जग्गा हडप्नेलाई सरकारले कुनै हालतमा नछाड्ने बताए। सरकारी जग्गा हडप्नेलाई कारबाही गर्न खोज्दा चारैतिरबाट विरोध हुने गरेपनि सरकार पछि नहट्ने उनको भनाइ छ। ललिता निवास, छाला तथा जुत्ता कारखानाको जग्गा सरकारको नाममा ल्याउने प्रक्रिया सुरु भइसकेको उनले बताए। राजनीतिक पहुँच भएकै भरमा जेपनि गर्न हुने कुरालाई खण्डित गर्नुपर्नेमा उनको जोड थियो। गृहमन्त्री श्रेष्ठले हरेक वर्ष चार लाख युवाहरू नफर्किने गरि विदेशिने गरेको भन्दै यसलाई रोक्नुपर्ने बताए।"
राजेन्द्र अर्यालसहित २९ जना बने सरकारका पर्यटन प्रवर्द्धक दूत,"साउदी : साउदीमा व्यावसायिक रुपमा कार्यरत राजेन्द्र अर्याल नेपाल सरकारको पर्यटन प्रवर्द्धक (दूत)मा नियुक्त भएका छन्। संस्कृति, पर्यटन तथा नागरिक उड्डयन मन्त्रालयले अर्याललाई साउदीका लागि प्रवर्द्धक नियुक्त गरेको हो। एनआरएन मध्यपूर्व संयोजक समेत रहेका अर्याल पहिलोपटक पर्यटन प्रवर्द्धक नियुक्त भएका हुन्। नियुक्तिपछि अर्यालले साउदी नेपाली बीचको कुटनीतिक सदभावमा सहयोग गर्ने तथा नेपाली कला संस्कृति तथा पर्यटन प्रवर्द्धनमा सक्दो योगदान गर्नुको साथै पर्यटन बोर्डका कार्यक्रमहरू सफल पार्न सहयोग तथा सहजीकरण गर्ने, नेपाल सरकार, पर्यटन बोर्ड तथा साउदी दूतावास, वाणिज्यदूतसँग समन्वय गरी प्रवर्द्धनात्मक कार्यहरू गर्ने रहेको बताए। सरकारले विभिन्न मुलुकमा २९ जनालाई पर्यटन प्रवर्द्धक नियुक्त गरेको छ। कतारका लागि राजेन्द्र कुमार शर्मा, माल्टाका प्रकाश भण्डारी, युकेका लागि सोमनाथ सापकोटा , संयुक्त राज्य अमेरिकाको पेन्सिलभेनियाको लागि विनोद अधिकारी, न्यूयोर्कको लागि गोकुल श्रेष्ठ, नर्थ क्यारोलिनाको लागि विक्रम घिमिरे, मेरिल्याण्डको लागि राजु पराजुली र बोष्टनको लागि मिलन गुरुङ, संयुक्त अधिराज्य तर्फ वेल्सको लागि सोमनाथ सापकोटा र आयरल्याण्डको लागि बसन्त न्यौपाने, क्यानडामा टोरन्टोको लागि सुमन अधिकारी, ब्रम्पाटोन सिटिको लागि बेखामान व्यञ्जनकार, एडमोन्टोन सिटीको लागि सुवास गिरि, कलग्यारी सिटीमा सन्तोषराज दाहाल र ह्याम्पसायर सिटीको लागि सन्तोसराज दाहाललाई पर्यटन प्रवर्द्धक दूतका लागि नियुक्त गरिएको छ।"
नेदरल्यान्ड्सविरुद्ध नेपालको शानदार जित,"काठमाडौं : त्रिकोणात्मक टि२० आई सिरिजमा नेपालले शानदार जित हासिल गरेको छ। कीर्तिपुरस्थित त्रिवि क्रिकेट मैदानमा नेपालले नेदरल्यान्ड्सलाई ६ विकेटले जित पार्दै फाइनल पुग्ने सम्भावना बलियो बनाएको हो। नेदरल्यान्ड्सले १२० रन बनाएपछि जवाफी ब्याटिङमा उत्रिएको नेपालले १५२ ओभरमा लक्ष्य भेट्टाएको हो। नेपालका लागि कप्तान रोहित पौडेलले सर्वाधिक ४६ रन बनाए। पौडेलले ३४ बलमा ३ चौका र १ छक्का प्रहार गरे। कुशल भुर्तेलले १ चौका र १ छक्कासहित १२ रन, आसिफ शेखले १ चौकासहित ८ रन, गुलसन झाले ३८ रनको योगदान गरे। झाले ३६ बलमा २ चौका र १ छक्का प्रहार गरे। त्यसैगरी दीपेन्द्र सिंह ऐरीले ४ रन र कुशल मल्लले २ रनको योगदान गर्दै अविजित रहे। नेदरल्यान्ड्सका लागि भिभिएन किंग्माले पौडेल, भुर्तेल र शेखको विकेट लिएका हुन्। आर्यन दत्तले १ विकेट लिए। त्यसअगाडि नेदरल्यान्ड्सका लागि म्याक्स ओ डाउडले सर्वाधिक ३१ रन बनाए। उनले १ छक्का र ४ चौका प्रहार गरे। त्यसैगरी टिम भान डर गुग्टेनले २४ रन, रोलफ भान डर मर्वले २३ रन, कप्तान स्कट एडवार्ड्सले १ छक्कासहित १८ रन, तेजा निदामानुरुले ५ रन, माइकल लेभिटले ४ रन, भिभिएन किंग्माले ४ रन, नोआ क्रोस ३ रनको योगदान गरे। नेपालका लागि प्रतिश जिसीले सर्वाधिक ३ विकेट, कुशल मल्ल र करण केसीले २२ विकेट, दीपेन्द्र सिंह ऐरीले १ विकेट लिए। मल्ल, जिसी र केसीले एउटै ओभरमा २२ विकेट लिएका थिए। नेदरल्यान्ड्सका कप्तान स्कट एडवार्ड्सले टस जितेर पहिले ब्याटिङ गर्ने निर्णय लिएका हुन्। अंक तालिकामा नेपाल र नेदरल्याण्डस् समान ४४ अंक रहेको छ भने नामिबियाले २ अंकसहित पुच्छारमा छ।"
मोरङबाट गाँजासहित दुई जना महिला पक्राउ,"विराटनगर : मोरङको बूढीगंगाको अलगअलग स्थानबाट प्रहरीले शुक्रबार र शनिबार लागूऔषध गाँजासहित दुई जना महिलालाई पक्राउ गरेको छ। पक्राउ परेका महिलाको घरमा प्रहरीले खानतलासी गर्दा ६ किलोग्राम गाँजा बरामद भएको छ। मोरङ प्रहरीका प्रवक्ता डीएसपी रन्जनकुमार दाहालका अनुसार घरबाट गाँजा बरामद भएपछि बूढीगंगा गाउँपालिका२ की ३५ वर्षीया रिनादेवी सिंह र बूढीगंगा५ की ४५ वर्षीया मुनिया खातुनलाई पक्राउ गरिएको छ। इलाका प्रहरी कार्यालय नेमुवाबाट वरिष्ठ सइ (वरिष्ठ प्रहरी नायव निरीक्षक) उमेश निरौलाको नेतृत्वमा खटिएको टोलीले सिंहको घरबाट शुक्रबार साँझ ५ किलोग्राम गाँजा बरामद गरेको थियो। घरमा लुकाएर राख्दै गाँजा बिक्री गर्ने गरेको सूचनाका आधारमा प्रहरीले उनको घरमा छापा हानेको थियो। प्रहरीले छापा हान्दा प्लाष्टिकको बोराभित्र लुकाएर राखेको अवस्थामा गाँजा फेला परेको डीएसपी दाहालले बताए। उनका अनुसार गाँजासहित पक्राउ परेकी सिंहलाई जिल्ला प्रहरी कार्यालय मोरङमा ल्याएर थप अनुसन्धान अघि बढाइएको छ। त्यस्तै, प्रहरीले खातुनको घरमा शनिबार दिउँसो छापा हान्दा १ किलोग्राम गाँजा बरामद भएको थियो। वरिष्ठ सइ निरौला नेतृत्वकै टोलीले गाँजासहित खातुनलाई पनि पक्राउ गरेको छ। प्लाष्टिकको झोलाभित्र लुकाएर राखेको अवस्थामा उनको घरबाट गाँजा बरामद भएको डीएसपी दाहालले बताए। उनका अनुसार पक्राउ परेका महिलाविरुद्ध लागूऔषध ऐनअन्तर्गतको मुद्दा चलाउने तयारी गरिएको छ।"
वन कार्यालयले झुपडी भत्काउँदा दलित परिवारको बिचल्ली,"रौतहट : चन्द्रपुर७ नयाबस्तीका दलितका झुपडी वन कार्यालयले भत्काएको छ। वर्षौदेखि बस्दै आएका दलितको झुपडी भत्काइदिएपछि उनीहरूको बिचल्ली भएको हो। स्थानीय धर्मेन्द्र मली डोम, जुगेशर हजारी ,अशोक पासवान, विवेक पासवानको झुपडी भत्काइदिएको छ। बिना सूचना वनका कर्मचारी आएर झुपडी भत्काएको उनीहरूले बताए। झुपडी भत्किएपछि बिचल्ली भएको र जाडोमा कहाँ जाने कसरी बस्ने भन्ने चिन्ताले सताएको विवेक पासवानले दुःख पोखेका छन्। जाडोमा घर भत्काइदिएपछि ४ परिवार संकटमा परेको र खुला आकाशमा बस्न बाध्य भएको राष्ट्रिय मुसहर उत्थान संघ रौतहटका अध्यक्ष बिनोद माझी मुसहरले बताए। वन क्षेत्र अतिक्रमण गरी झुपडी बनाएको र पटक पटक हटाउन सूचना दिँदा पनि खाली नगरेपछि शनिबार कर्मचारीले हटाएको चन्द्रनिगाहपुर सेक्टर वन कार्यालयका सहायक वन अधिकृत राम केवल राय यादवले जानकारी दिए।"
वडाध्यक्षदेखि प्रधानमन्त्रीसम्म सबैको सम्पत्ति छानविन गरौं : कानुनमन्त्री,"तानसेन : कानुन न्याय तथा संसदीय व्यवस्था मन्त्री धनराज गुरुङले नेपालबाट भ्रष्टाचारको अन्त्यका लागि वडाध्यक्षदेखि प्रधानमन्त्रीसम्मको सम्पत्ति छानविन गर्नुपर्ने बताएका छन्। प्रथम तानसेन महोत्सवको उद्घाटन गर्दै कानुनमन्त्री गुरुङले नेपालबाट भ्रष्टाचार उन्मूलनका लागि जनप्रतिनिधिमा वडादेखि माथि सबै जनप्रतिनिधि, कर्मचारीहरूमा अधिकृतदेखि माथि सबै कर्मचारीहरूको सम्पत्ति छानविन गर्ने कानुन ल्याउने तयारीमा लागेको बताए। अहिले जताततै रहेको भ्रष्टाचारका फाइलहरू खोल्दा जताततै बाट दबाब आएर काम गर्न कठिनाई भइरहेको कानुनमन्त्री गुरुङले बताए। जनताले सिटामोल पाएका छैन हामी नेताहरू किर्नाझैं मोटाउने भ्रष्टाचार गर्ने, सहर बजारमा महल बनाउने, गाडी किन्ने प्रवृत्तिको अन्त्य गर्न सबै दलका नेताहरूको एउटै आवाज बनाउनुपर्ने गुरुङको भनाइ छ। हामी राजनीतिक दलका नेताहरू नेपालको विकास निर्माण, गरिबी न्यूनीकरण, भ्रष्टाचार अन्त्यका लागि साझा धारण बनाएर काम गर्नुपर्नेमा एक अर्कालाई गाली गलौज गर्ने, सत्तोसराप गर्ने, एकले अर्कालाई खुल्याउने प्रवृत्ति हाबी भएकोमा सबै नेताहरू सुध्रिनुपर्ने कानुन मन्त्री गुरुङले बताए। पाल्पा, स्याङ्जा क्षेत्रमा पर्यटन विकासका लागि बुटवलदेखि पोखरासम्मको सिद्धार्थ राजमार्गलाई डवल डेडिकेटेड सडक निर्माणका लागि आफ्नो पहिलो प्राथमिकता रहेको कानुन मन्त्री गुरुङले बताए।"
स्वास्थ्य चौकी भवन हस्तान्तरण,धनकुटा : निर्माण सम्पन्न भएर पनि अलपत्र परेको साँगुरीगढी गाउँपालिका४ स्थित फाक्सिव स्वास्थ्य चौकीको नवनिर्मित भवन हस्तान्तरण गरिएको छ। सघन सहरी तथा भवन निर्माण आयोजना धनकुटाले साँगुरीगढी गाउँपालिकालाई भवन हस्तान्तरण गरेको हो। आयोजना प्रमुख सुमन मिश्रले साँगुरीगढी गाउँपालिका अध्यक्ष जितेन्द्र राईलाई भवन हस्तान्तरण सम्बन्धी पत्र प्रदान गरे। ११ वटा कोठा र ४ वटा शौचालय रहेको भवन बिरुवा कन्स्ट्रक्सन प्रालिले निर्माण गरेको हो। गाउँपालिका र वडा कार्यालयको रोहवरमा भवन हस्तान्तरण गरिएको सघन सहरीका प्रमुख सुमन मिश्रले बताए। उक्त स्वास्थ्य चौकीको भवन निर्माण सम्पन्न भएको लामो समय बित्दासमेत हस्तान्तरण हुन सकेको थिएन। निर्माण कम्पनीले केही काम बाँकी राखेको थियो। पछिल्लो समय पटक पटक ताकेता गरेपछि निर्माण कम्पनीबाट काम सम्पन्न भएको थियो। नवनिर्मित भवन हस्तान्तरण नहुँदा स्वास्थ्य चौकी जीर्ण भवनबाट सञ्चालन हुँदै आइरहेको थियो। भवन हस्तान्तरण भएसँगै स्वास्थ्य चौकीमा थप सेवा विस्तार हुने गाउँपालिका अध्यक्ष जितेन्द्र राईले बताए। प्रमुख मिश्रले अलपत्र स्वास्थ्य चौकी भवन निर्माण सम्पन्न गरी हस्तान्तरण गर्ने कार्यलाई प्राथमिकतामा राखेर काम गरिरहेको बताए। उनले चालु आर्थिक वर्षभित्र सबै रुग्ण योजना सम्पन्न गरी हस्तान्तरण हुने बताए। बिरुवा कन्ट्रक्सनले निर्माण गरेको फाक्सिवसहित धाप र भीरगाउँ स्वास्थ्य चौकी पनि सम्बन्धित स्थानीय तहलाई हस्तान्तरण गरिसकेको छ। निर्माण सम्पन्न भएर पनि हस्तान्तरण हुन नसक्दा अलपत्र बनेको स्वास्थ्य चौकीको भवनबारे अन्नपूर्ण पोस्टले निरन्तर समाचार सम्प्रेषण गर्दै आइरहेको थियो।
कृषिमा भविष्य खोज्दै युवा : गाउँमै लगानी गरेर मनग्य आम्दानी,"दैलेख : परिवारको उज्वल भविष्यको सपना बोकेर डुङ्गेश्वर गाउँपालिका६ का युवा देवेन्द्र गोदारले लामो समय भारतमा रोजगारी गरेरै बिताए। उनले त्यहाँ होटल क्षेत्रमा काम गर्थे। रोजगारीको खोजीमा भारत पुगेका गोदारले झण्डै १४ वर्ष भारतमै काम गरे। घर खर्च चलाउनकै लागि भारतमा रोजगारी गरिरहन उनको मनले मानेन। त्यहाँबाट फर्किएर उनले तरकारी खेती गर्ने योजना बनाए। भारतमा काम गरेर परिवारको खर्च चलेकै थियो, तर त्यहाँको कमाईले सधैंलाई पुग्दैन भन्ने लाग्यो, फर्किएर तरकारी खेती सुरु गर्ने सोँच बनाएँ, उनी भन्छन्। गोदारले तरकारी खेती सुरु गरेको झण्डै ८ वर्ष भयो। हाल उनले १५ रोपनी जग्गामा तरकारी खेती र १० रोपनी जग्गामा घाँस खेती गरिरहेका छन्। गोदारले मौसम अनुसारको तरकारी फलाउँछन्। मुख्यगरी टमाटर खेती गरिरहेका गोदारले वर्षे सिजनमा टमाटर, काउली, बन्दा र हिउँदे सिजनमा काक्रा, फर्सी, करेला लगाएतका तरकारी उत्पादन गर्छन्। उनी अहिले कृषि पेशामा गाउँमै राम्रो भविष्य देखिरहेका छन्। बाहिरी मुलुकको मजदूरीले सधैंलाई पुग्दैन्, उमेर छउन्जेललाई मात्रै हो, बुढेसकालसम्मका लागि भने होइन, त्यहाँको कमाईले केहि समयका लागि त पुग्ला तर त्यसले भविष्य बन्दैन्, गोदार भन्छन्। आफ्नै गाउँमा केहि न केहि पेशा सुरु गर्नुपर्छ भन्ने सोचले कृषि पेशा रोजेको उनी बताउँछन्। हाल उनले दैनिक ज्यालादारीमा स्थानीय युवाहरूलाई समेत रोजगारी दिइरहेका छन्। उनलाई गाउँकै कृषि पेशा र आम्दानीले सन्तुष्टि दिएको बताउँछन्। उनले सुरुमा २६ लाख र पुनः ४२ लाख रुपैयाँ तरकारी खेतीका लागि लगानी गरेका थिए। मेहनत र परिश्रम अनुसार आम्दानी पनि राम्रो भइरहेको गोदारको भनाइ छ। कर्णाली प्रदेशमा मूल्यको ग्यारेन्टी नहुँदा तरकारीको मूल्य घटबढ भइरहन्छ। सरकारले किसानलाई अनुदान भन्दा पनि बजारको ग्यारेन्टी गरिदिनुपर्ने उनी बताउँछन्। परिश्रम गरे गाउँमै कमाउन सकिन्छ भन्ने उदाहरण दिएका छन्, दुल्लु नगरपालिका८ का युवा रामबहादुर सिंहले। सोनु कृषि फर्मका सञ्चालक रहेका सिंह दैलेखकै अगुवा कृषकका रुपमा गनिन्छन्। २०६६ ताका सुन्तला जातका फलफूलका बिरुवा उत्पादन गर्ने नर्सरी सुरु गरेका सिंहले वर्षेनी ४० देखि ५० हजार बिरुवा उत्पादन र बिक्री गर्ने गरेका छन्। कृषि पेशामा लागेका युवाहरूलाई स्थानीय सरकारले बेवास्ता गर्ने गरेको उनको दुःखेसो छ। सिंह भन्छन् सरकारले उत्पादित कृषिजन्य सामग्री र बीउबिजनको बिक्री वितरणका लागि उचित बजारीकरणको व्यवस्था गरिदिए कृषि पेशामा लागेका युवालाई धेरै राहत मिल्ने थियो। यहि नगरपालिकाको भण्डारी गाउँका स्थानीय युवा कलम भण्डारीले पनि कृषि पेशा अंलागेका छन्। गाउँमै लगानी गरिरहेका उनको नाम मौषमी तथा बेमौसमी तरकारी उत्पादन गर्ने युवा कृषकका रुपमा अग्रपंतीमा आउँछ। यो गाउँमा भण्डारीमात्र होइन यहाँका २० बढी युवाहरू व्यावसायिक तरकारी खेतीमा आबद्ध छन्। यहाँका किसानको घरपिच्छे तरकारी खेती छ। अर्गानिक उत्पादनमा जोड दिइरहेका भण्डारी लगाएतका किसानको गाउँलाई जलवायूमैत्री कृषि नमूना गाउँको रुपमा परिचित छ। मेहनत र परिश्रम गरे गाउँमै राम्रो उत्पादनसँगै आम्दानी हुने भण्डारी बताउँछन्। धेरै पैसा कमाउने सपना बोकेर विदेश जाने युवाले गर्न सके आफ्नै भीरपाखामा सुन फलाउन सक्छन्, भण्डारी भन्छन्। व्यावसायिक रुपमा कृषि पेशामा लागेका युवाहरूलाई सरकारले उचित सम्बोधन गर्न सके युवाहरू विदेशिनुपर्ने बाध्यता अन्त्य हुने उनको भनाइ छ। दैलेखकै अर्को उदाहरणीय युवा कृषक हुन्, डुङ्गेश्वर गाउँपालिका२ उम गाउँका सुनिलराज बिसी। त्रिभुवन विश्वविद्यालयबाट नेपाली भाषा साहित्यमा स्नातकोत्तर गरेका बिसी नर्सरी सञ्चालन गरी सफलमात्रै होइन, उदाहरणीय समेत युवा कृषक बनेका छन्। उनले गाउँमै फलफूल प्रजातीका नर्सरी सञ्चालन गरि मनग्य आम्दानी गरिरहेका छन्। २०७३ मा स्नातकोत्तर सकेर गाउँ फर्किएका सुनिलले आफ्नै बारीमा मेहनतको बीउ रोप्न सुरु गरेका थिए। अनी बने सफल कृषक। व्यवसाय सुरु गर्दा सुनिलले अलैची नर्सरीबाट सुरु गरेका थिए। अलैँचीको बेर्नाबाट वार्षिक सात लाखसम्म आम्दानी गरेका उनले हाल पाँच रोपनी जग्गामा नर्सरी सञ्चालन गरेका छन्। गाउँमै केहि गर्नुपर्छ भन्ने सुनिलको हुटहुटीले आफूमात्र होइन गाउँटोलका अन्य युवायुवतीहरूलाई समेत व्यावसायिक तरकारी खेती गर्न प्रेरणा थपेका छन्। पढे लेखेका मान्छे भएर के दुःख पाउने काममा लागेको होला भन्दै गाउँलेहरूले नभनेका पनि होइनन् तर पढे लेखेकाले नै केही गर्नैपर्छ भन्नेमा म विश्वास गर्छु, बिसीले भने। यी केही प्रतिनिधिमुलक युवाहरू हुन्। उनीहरूजस्तै दैलेखका युवाहरूले स्थानीय स्तरमै कृषि पेशामा भविष्य खोजिरहेका छन्। अहिले देशमा रोजगारीको अवसर नभएको भन्दै दिनहुँ हजारौँहजार युवाहरू विदेश पलायन भइरहेका छन्। खेतीपाती गर्न अफ्ठेरो मान्दै पढेलेखेका कयौँ युवाहरू जागिरको खोजीमा देशभित्रकै शहरहरूमा भौतारिरहेका छन्। यस्तो अवस्थामा यहाँका केहि युवाहहरू भने आफ्नै गाउँठाउँमा स्वरोजगार बन्ने प्रयासमा छन। ती युवाहरूले गाउँघरमै कृषि पेशामा सुन्दर भविष्य देखिरहेका छन। आफ्नै लगानीमा केही गर्नेभन्दा पनि अर्कैको काम गरेर आयआर्जन गर्ने सोँच विपरीत यहाँका युवाहरू आफ्नै पसिनामा आफ्नो र परिवारको भविष्य खोज्दै स्वरोजगार बन्ने अभियानमा छन्। गाउँमै लगानी गरिरहेका युवाहरूले मनग्य आम्दानी गरिरहेको बताउँछन्। कृषि पेशामा लागेका युवा उद्यमीलाई राज्यले प्रोत्साहन गर्न आवश्यक रहेको कृषि पेशामा आबद्ध युवाहरूको भनाइ छ। गुराँस गाउँपालिका२ की जमुना रावल भन्छिन् युवा पुस्तामा कृषिप्रतिको मोह बढ्नु सकारात्मक पक्ष हो, कृषि पेशामा लागेका हामी जस्ता युवा पिँढीलाई सरकारले प्रोत्सहन गर्नुपर्छ। स्थानीय सरकारले युवा उमेरका कृषक लक्षित गरेर नीति तथा कार्यक्रम र बजेट ल्याउन सके कृषि पेशामा युवापिँढीको आकर्षण अझ बढ्ने उनको बुझाइ छ।"
मुख्यमन्त्री कप राष्ट्रिय भलिबलको उपाधि एपीएफलाई,"सङ्खुवासभा : संखुवासभा सदरमुकाम खाँदबारीमा शनिबार सम्पन्न मुख्यमन्त्री कप राष्टिय भलिबल प्रतियोगिताको उपाधि गण्डकी प्रदेशलाई ३१ को सेटले हराउँदै विभागीय टिम एपीएफले जितेको छ। खाँदबारी रंगशालामा भएको फाईनल खेलमा एपीएफले गण्डकीलाई १४२५, २५२३, २५२१, २५२१ को सेटले हराएको हो। उपाधिसँगै एपिएफले नगद ३ लाखसहित ट्रफी हात पारेको छ। उपविजेता गण्डकीले नगद १ लाख ५० हजारमा चित्त बुझाएको छ। प्रतियोगितामा नेपाल पुलिस क्लब तेस्रो र त्रिभुवन आर्मी क्लब चौथो भयो। तृतीयले ५० हजार र चौथो ३० हजार रुपैयाँ प्राप्त गरेका छन्। प्रतियोगितामा एपीएफका विजय थापा सर्वोकृष्ट खेलाडी घोषित भए। थापाले नगद २५ हजार रुपैयाँ पुरस्कार प्राप्त गरे। एपीएफका विनोद चन्द बेष्ट डिफेन्डर, लोकेन्द्र गिरी बेष्ट सेटर घोषित भए। गण्डकी प्रदेशका रवि केसी वेष्ट स्पाईकर, विश्वास अधिकारी वेष्ट सर्वर, सरोज बर्देवा उत्कृष्ट ब्लकर र उत्कृष्ट कोच एपीएफका पुष्पजंग मल्ल घोषित भएका भएका हुन्। विजयी टिमलाई कोशी प्रदेशका सामाजिक विकासमन्त्री राजेन्द्र कार्की लगायतले पुरस्कार वितरण गरे। प्रतियोगितामा बिभागिय टोली सहित ८ टिम सहभागी थिए। बागमती र मधेश प्रदेश भने प्रतियोगितामा सहभागी थिएन्। प्रतियोगिताको आयोजना कोशी प्रदेश खेलकुद विकास बोर्ड विराटनगरले आयोजना गरेको हो। जिल्ला भलिबल संघ सङ्खुवासभाले प्रतियोगिताको संयोजन गरेको थियो।"
बसको ठक्करबाट पैदलयात्री महिलाको मृत्यु,विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका७ ठडियामा बसको ठक्करबाट शनिबार पैदलयात्री महिलाको मृत्यु भएको छ। पश्चिमबाट पूर्वतर्फ जाँदै गरेको प्रदेश १०१००१ ख ४०३४ नम्बरको बसले ठक्कर दिँदा ५२ वर्षीया मीराकुमारी श्रेष्ठको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। प्रहरीका अनुसार झापाको गौरीगन्ज माइती भएकी श्रेष्ठको भारतमा बिहे भएको खुलेको छ। उनी भारतको लुवाघाटमा बस्दै आएकी थिइन्। मोरङको सुन्दरहरैँचास्थित आफन्तको घरमा आएका बेला दुर्घटनामा परेर श्रेष्ठको मृत्यु भएको प्रहरीले जनाएको छ। पैदल हिँडिरहेका बेला उनलाई दिउँसो १२:५० बजेतिर बसले ठक्कर दिएर गम्भीर घाइते बनाएको थियो। उपचारका लागि मोरङको बूढीगंगास्थित विराट शिक्षण अस्पताल पुर्याउनसाथ चिकित्कसले मृत घोषित गरेको डीएसपी दाहालले बताए। उनका अनुसार बस र चालक झापाको बिर्तामोड नगरपालिका४ का ४० वर्षीय प्रेम भट्टराईलाई नियन्त्रणमा लिएर घटनाको अनुसन्धान सुरु गरिएको छ।
दोलखाको च्छोरोल्पा अस्पतालमा सात केजीको ट्युमरको अप्रेशन,"दोलखा : च्छोरोल्पा अस्पतालमा सात केजीको ट्युमरको निःशुल्क अप्रेशन गरिएको छ। आर्थिक अभावकै कारण एक वर्षदेखि पाठेघरमा पलाएको ट्युमरको पीडा सहेर बस्न बाध्य सिन्धुपाल्चोक साँगागढीचोक नगरपालिका८ की ६७ वर्षीया धानीमाया तामाङको अस्पतालले निःशुल्क अप्रेशन गरिदिएको हो। पाठेघरको ट्युमरका कारण आमाले विगत एक वर्षदेखि पेटको पीडा खप्दै आएको छोरा अनिल लामाले बताए। दोलखा सदरमुकाम चरिकोटको च्छो रोल्पा अस्पतालमा डा विनोद दंगालको टिमले निःशुल्क अप्रेशन गरी सात केजीको ट्युमर निकालीदिएपछि उनले नयाँ जीवन पाएकी हुन्। उनको परिवार आर्थिक रुपमा अत्यन्तै नाजुक रहेकोले साँगागढीचोक नगरपालिका८ ले सहुलियतका लागि सिफारिस गरेको थियो। अस्पतालले आमाको निःशुल्क अप्रेशन गरिदिएर विपन्न परिवारलाई खुशी मिलेको धानीमायाका होरा अनिलले बताए। चरिकोटको च्छो रोल्पा अस्पतालले पाठेघरको ट्युमरको निःशुल्क अप्रेशन नगरिदिएको भए आर्थिक अभावककै कारण अरु कति वर्ष आमाले पीडा खप्नुपर्ने थियो,' उनले भने। विपन्न वर्गको मानिसले आर्थिक अभावकै कारण रोग पालेर बस्न नपरोस भन्ने उदेश्यले धानीमायाको निशुल्क शल्यक्रिया गरिएको अस्पतालका मेडिकल डाईरेक्टर डा विनोद दंगालले बताए। अस्पतालले औषधिको केही शुल्क बाहेक शल्यक्रियासहित अन्य खर्च नलिएको डादंगालले बताए।"
जनताको आकांक्षाअनुसार अझै विकास भएन : वर्षमान पुन,"काठमाडौं : नेकपा माओवादी केन्द्रका नेता वर्षमान पुनले पछिल्लो समय शिक्षा, स्वास्थ्य, भौतिक पूर्वाधार, खेलकुद सबै क्षेत्रमा विकास भएको बताएका छन्। काठमाडौंमा आयोजित कार्यक्रममा पुनले पञ्चायत र राजतन्त्रपछिको गणतन्त्रमा शिक्षा, स्वास्थ्य, भौतिक पूर्वाधार, खेलकुद सबै क्षेत्रमा विकास भएको बताए। तर, जनताको आकांक्षा अनुसार भने अझै पनि विकास हुन नसकेको उनले बताए। उनले प्रधानमन्त्रीले सुशासन, समृद्धि र सामाजिक क्षेत्रमा तीव्ररूपले देशको विकास गर्ने संकल्प गरेको अवस्थामा युवाहरूले साथ दिनुपर्ने बताए। उनले सबै प्रकारको खराब तत्वहरूविरुद्ध सबै मिलेर लड्नुपर्ने बताए।"
मछिन्द्रले जित्यो केपी ओली कपको उपाधि,काठमाडौं : केपी ओली कपको उपाधि मछिन्द्र क्लबले जितेको छ। त्रिपुरेश्वरस्थित फुटबल रंगशालामा भएको फाइनल खेलमा एनआरटीलाई टाइब्रेकरमा ५४ गोलले हराएको हो। टाइब्रेकरमा मछिन्द्रले ५ गोल गर्न सफल भए भने एनआरटीले अन्तिम बलमा चुकेको थियो। निर्धारित समयको खेल बराबरीमा रोकिएपछि खेल टाइब्रेकरमा पुगेको थियो। यसअघि एनआरटीले जावलाखेललाई ३० गोल र मच्छिन्द्रले भारतीय क्लब मानेभञ्ज्याङलाई ५० को फराकिलो अन्तरले हराउँदै फाइनल पुगेको थियो। केपी ओली कप जित्दै मछिन्द्रले ११ लाख रुपैयाँसहित ट्रफी पाएको छ भने उपविजेतामा सीमित भएका एनआरटीले पाँच लाख रुपैयाँ पाएको हो।
अर्घाखाँचीमा कुकुरको स्थायी बन्ध्याकरण,"अर्घाखाँची : अर्घाखाँचीको सन्धिखर्क नगरपालिकाले नगरभित्र रहेका छाडा तथा घरपालुवा कुकुरको स्थायी बन्ध्याकरण तथा रेबिज भ्याक्सिनेसन शिविर सुरु गरेको छ। बिहान, बेलुकाको समयमा मानिस आवातजावत गर्दा कुकुरले टोक्ने तथा बिहान विद्यालय तथा कलेजमा जाने विद्यार्थीलाई टोक्ने, लखेट्ने समस्या बढ्न थालेपछि नगरले कुकुर नियन्त्रण अभियान थालेको हो। सन्धिखर्कमा रहेका घरपालुवा तथा छाडा कुकुर गरी झण्डै २ सय ५० कुकुरको स्थायी बन्ध्याकरण गर्न चार दिने शिविरको आयोजना गरिएको सन्धिखर्क नगरपालिकाका नगर प्रमुख कृष्ण प्रसाद श्रेष्ठले बताए। बजार तथा ग्रामीण क्षेत्रमा भएका कुकुरहरूले मानिस तथा अन्य घरपालुवा जनावर पशुपन्छिहरूमा आक्रमण गर्ने, झम्टिने तथा अराजक स्वभाव देखाउने गर्दा जनमानसमा त्रास सिर्जना भएको र रेबिज समेत सर्न सक्ने भएकाले कुकुरहरूको स्थायी बन्ध्याकरण शिविर सुरु गरिएको हो। घरपालुवा तथा भुस्याहा कुकुरहरूमा स्थायी बन्द्याकरण तथा रेबिज भ्याक्सिनेसनले सन् २०३० भित्र नेपालमा रेबिज रोगको अन्त्य गर्न पनि सहयोग पुग्ने पायनर्स एनिमल हस्पिटल बुटवलका प्रमुख डाक्टर अविनास क्षेत्रीले बताए।"
वाफमा उत्कृष्ट प्रदर्शन गरेको नेपाली टिमलाई यम तमुले १० लाख दिने,"साउदी : नेपाली व्यवसायी यम तमुले नेपाल वाफ महिला च्याम्पियनसिपको उपविजेता नेपाली टिमलाई १० लाख रूपैयाँ दिने घोषणा गरेका छन्। फाइनल खेल हेर्न पुगेका तमुका अनुसार खेलाडी राष्ट्रको गहना हुनुको साथै नेपाल समूह विजेता बन्दै फाइनलमा जोर्डनविरुद्धको खेलमा देखाएको प्रदर्शन र खेलाडीले खेलद्वारा नेपालप्रति देखाएको माया र चिनारीलाई हौसला प्रदान गर्न १० लाख रुपैयाँ दिने घोषणा गरेको बताए। उनी लामो समयदेखि सामाजिक कार्यमा सक्रिय रहँदै अलपत्र परेका नेपालीलाई आर्थिक, भौतिक तथा नैतिक सहयोग गर्दै आएका छन्। उनले साउदीको रियाद सहरस्थित वथामा नेपाली रेष्टुरेन्ट लालीगुराँस सञ्चालन गर्दै आएका छन्। नेपाली टिमलाई हौसलास्वरूप साउदीमा रहेका संघ तथा व्यक्तिले आर्थिक सहयोगसहित सम्मान गरेका छन्। सुदूर पश्चिमेली समाजले १ लाख रूपैयाँ, हातेमालो युवा क्लबले २० हजार रुपैयाँ, रत्न कुमार राईले १ लाख, नरबहादुर मगरले १ लाख, श्रीप्रसाद बेर्देवाले १ लाख, साउदी अरेबिया हामी नेपाली समूहले ४० हजार, बलराम थापाले १७ हजार, तमु धीं जेद्दाले २१ हजार, नेपाल आदिवासी जनजाति महासंघ जेद्दाले ३६ हजार र एनआरएन साउदीले १ लाख ५५ हजार रुपैयाँसहित सम्मान गरेका थिए। वाफ च्याम्पियनसिपमा नेपालले समूह चरणको सुरुवाती खेलमा सिरयालाई ४१, इराकलाई ५० र प्यालेस्टाइनलाई ४० र लेवनानलाई २१ गोलले पराजित गर्दै फाइनलमा पुगेको थियो। फाइनलमा भने जोर्डनसँग पेनाल्टी सुटआउटमा ५३ ले पराजित भएको थियो।"
बेनीमालढुङ्गा सडक दैनिक चार घण्टा बन्द,"म्याग्दी : म्याग्दी र मुस्ताङलाई राष्ट्रिय राजमार्गसँग जोड्ने बेनीमालढुङ्गा सडक स्तरोन्नतिका लागि आजदेखि दैनिक चार घण्टा बन्द गर्न थालिएको छ। मालढुङ्गाबेनी सडक निर्माणको कामलाई सहज रुपमा गति दिन आजदेखि यही फागुन २४ गतेसम्म बिहान ११ देखि अपराह्न ३ बजेसम्म सवारी साधन आवतजावत बन्द गरिएको हो। बेनीजोमसोमकोरला सडक आयोजनाका सूचना अधिकारी विष्णु चापागाईंले मालढुङ्गामा पहाड काटेर सडक विस्तार गर्नका लागि सवारी साधन आवतजावत बन्द गरेर डोजर परिचालन गर्न थालिएको जानकारी दिए। सवारी साधनको चापले सडक विस्तारको काम प्रभावित र दुर्घटनाको जोखिम बढेपछि बेनीजोमसोमकोरला सडक आयोजना र निर्माण कम्पनी एपेक्सखड्का कृष्ण जेभीले जिल्ला प्रशासन कार्यालयमा समय व्यवस्थापनको प्रस्ताव गरेको थियो। बेनीमालढुङ्गा सडक बन्द हुने समयमा बेनीरत्नेचौरबागलुङ हुँदै मालढुङ्गा जोड्ने वैकल्पिक सडक प्रयोग गर्न सकिनेछ। कुश्मा नगरपालिका१ मा पर्ने मालढुङ्गादेखि जलजला गाउँपालिका८, ७, ४ र ३ हुँदै म्याग्दीको सदरमुकाम बेनी जोड्ने १३ किलोमिटर सडक विस्तार, सुधार गरी दुई लेनको बनाउन काम भइरहेको छ। मालढुङ्गाबेनी सडक चीन र भारत जोड्ने नेपालको सबैभन्दा छोटो सडक कालीगण्डकी करिडोरअन्तर्गत पर्छ। विसं २०७७ चैतमा रु ५२ करोड ८६ लाखमा ठेक्का सम्झौता गरेको निर्माण कम्पनीले विभिन्न खण्डमा मजदुर र उपकरण परिचालन गरेर सडक विस्तार, पर्खाल र नाली निर्माणको काम गरिरहेको छ। हाल कालोपत्रेसहित करिब छ मिटरको हाराहारीमा रहेको सडकलाई नौ मिटर चाक्लो बनाएर एक मिटरको नाली र दुई लेनमा आठ मिटर चौडाइका दरले अमेरिकी आक्सपाल्ट प्रविधिको कालोपत्रे गर्न लागिएको हो। विसं २०४८ कामका लागि खाद्यान्न कार्यक्रमअन्तर्गत सुरु गरेर २०५२ मा सो मार्ग खुलेको र २०६८ मा कालोपत्रे भएको मालढुङ्गाबेनी सडक पछिल्लो समय जीर्ण अवस्थामा थियो। सहायक सडक र पाखोबाट खस्ने पहिरो तथा खोलामा आउने बाढीले सवारी साधन आवतजावत प्रभावित हुने गरेका छन्। बर्खामा पहिराले दैनिकजसो अवरुद्ध हुने सडकमा यात्रा गर्दा धेरै समय लाग्ने, गाडी परिवर्तन गर्दा झन्झट हुने, दुर्घटनाको जोखिम र सास्ती भएको छ। म्याग्दी र मुस्ताङका साथै पर्वतको जलजला गाउँपालिकाका बासिन्दाले प्रयोग गर्ने मालढुङ्गाबेनी सडक पर्यटकीय, व्यापारिक र धार्मिक हिसाबले सम्भावनायुक्त छ।"
नेपालले हङकङमा त्रिदेशीय टी२० सिरिज खेल्ने,काठमाडौं : नेपालले हङकङमा टी२० सिरिज खेल्ने भएको छ। हङकङमा फागुन २७ देखि हुने त्रिदेशीय सिरिजमा नेपाल खेल्ने भएको हो। प्रतियोगितामा पीएनजीको पनि सहभागिता रहनेछ। नेपाल क्रिकेट संघले उक्त प्रतियोगताको तालिका सार्वजनिक गरेको छ। जसमा नेपालले हङकङसँग फागुन २६ गते मैत्रीपूर्ण खेलबाट प्रतियोगिता सुरुवात गर्नेछ। नेपालले पहिलो खेल हङकङसँगै फागुन २७ गते खेल्नेछ। दोस्रो खेल पीएनजीसँग फागुन २९ गते र शीर्ष दुई टोली फागुन ३० गते फाइनल खेल्नेछ। नेपालले अमेरिका र वेस्ट इन्डिजमा हुने टी२० विश्वकपको तयारीस्वरुप उक्त खेल्ने क्यानले बताएको छ। नेपालमा जारी नेदरल्यान्ड्स र नामिबिया सम्मिलित त्रिकोणात्मक सिरिजको फाइनल खेल मंगलबार हुनेछ। नेपालले दुई खेल जितेर फाइनल यात्रा सुनिश्चित गरेको छ भने आइतबार हुने खेलबाट नेदरल्यान्ड्स र नामिबियामध्ये एक टोली फाइनल पुग्नेछ।
साफ यु१६ मा नेपाल बंगलादेशसँग पराजित,काठमाडौं : काठमाडौंमा जारी साफ यु१६ महिला च्याम्पियनसिपमा नेपाल बंगलादेशसँग पराजित भएको छ। ललितपुरको सातदोबाटोस्थित एन्फा कम्प्लेक्समा शनिबार भएको खेलमा नेपाल बंगलादेशसँग २० गोल अन्तरले पराजित भएको हो। बंगलादेशको जितमा सौरभी प्रितीले दुवै गोल गरिन्। खेलको २५औं मिनेटमा उनले बंगलादेशलाई सुरुवाती अग्रता दिलाएकी थिइन्। त्यस्तै पेनाल्टीमार्फत् ३१औं मिनेटमा उनले बंगलादेशका लागि दोस्रो गोल गरिन्। अब नेपालले दोस्रो खेल फागुन २१ गते भुटानसँग खेल्ने छ। लिगचरणको अन्तिम खेल नेपालले फागुन २४ गते भारतसँग खेल्ने छ। शीर्ष दुई टोलीले उपाधिका लागि प्रतिस्पर्धा गर्ने एन्फाले जनाएको छ।
क्रान्तिकारी नेतृत्वले नै शान्तिको महत्वलाई बढी बुझ्छ : प्रधानमन्त्री,"काठमाडौं : प्रधानमन्त्री पुष्पकमल दाहालले आफू तेस्रोपटक सरकारको नेतृत्वमा आएपश्चात संघीयता कार्यान्वयनमा उच्च प्राथमिकता दिएको बताएका छन्। शनिबार लुम्बिनी प्रदेशसभा बैठकलाई सम्बोधन गर्दै प्रधानमन्त्री दाहालले अन्तरप्रदेश समन्वय परिषद्को बैठक गरी संघीयता कार्यान्वयनमा गति दिइएको समेत बताए। उनले तीन तहको संघीय प्रणालीमा प्रदेशहरूलाई बलियो तुल्याएरमात्र संघीय लोकतान्त्रिक गणतन्त्रलाई सुदृढ र समुन्नत बनाउन सकिनेमा आफू प्रष्ट रहेको बताए। संघीयताका नवीन र असल अभ्यासहरूको अनुकरण र अवलम्बन गर्दै नेपालले संघीयता र लोकतन्त्रको अनुपम अभ्यास गरेर विश्वसामु देखाउनुपर्ने उनको भनाइ थियो। प्रधानमन्त्री दाहालले संविधान निर्माणको आठ वर्ष पूरा हुँदासमेत संघीयता कार्यान्वयनमा रूचि नदेखाउने, वित्तीय र प्रशासनिक अधिकारको हस्तान्तरण गर्न नचाहने प्रवृत्ति अहिले पनि विद्यमान रहेको उल्लेख गर्दै आफू त्यसलाई तोड्न लगातार लागिरहेको स्पष्ट पारे। प्रदेशलाई आर्थिक अधिकार दिनै नचाहने, दिइहालेमा पनि सशर्त अनुदानका नाममा केन्द्रबाटै योजना र बजेट तोकेर पठाउने प्रचलन विगतमा विद्यमान रहेको उल्लेख गरे। प्रधानमन्त्री दाहालले यसपटक त्यस्तो सोँच र परम्परा तोड्ने संकल्प गरिएको र अब तीन करोडभन्दा साना योजनाहरू सिधै प्रदेश र स्थानीय तहलाई हस्तान्तरण गरिने बताए। उनले संघीय कानुनहरू निर्माणमा सरकार सक्रियरूपमा लागिरहेको जानकारी दिए। क्रान्ति र शान्ति दुवैको नेतृत्व आफूहरूले गरेको भन्दै प्रधानमन्त्री दाहालले क्रान्तिकारी नेतृत्वले नै शान्तिको महत्वलाई गहिरोगरी बुझ्ने जिकिर गरे।"
पैसाका लागि विदेशिनुपर्ने अवस्था परिवर्तन गर्नुपर्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले पैसाका लागि विदेशिनुपर्ने अवस्था परिवर्तन गर्नुपर्ने बताएका छन्। उनले अनन्तश्री ब्रह्माण्डीय महायज्ञलाई सम्बोधन गर्दै शान्तिका लागि सम्पूर्ण विश्वको आकर्षणको केन्द्र बन्नुपर्ने नेपाली विदेशीने अवस्था परिवर्तन गर्नुपर्ने बताएका हुन्। उनले भने, 'गौतमबुद्धको देशमा जन्मेका हामी शान्तिका लागि सम्पूर्ण विश्वको आकर्षणको केन्द्र बन्नुपर्नेमा पैसाका लागि विदेशिने अवस्था परिवर्तन गर्नुपर्छ ।' उनले संस्कार, संस्कृति र पहिचानसहितको व्यावहारिक सीपमूलक शिक्षा आजको आवश्यकता भएको बताएका छन् । प्रधानमन्त्रीले देशका विभिन्न स्थानमा सञ्चालित गुरूकूल वेदविद्याश्रमबाट संस्कार र संस्कृति प्रवाह भएको बताए। 'गुरूकूल वेदविद्याश्रमबाट उत्पादित जनशक्ति धर्मसंस्कार, संस्कृतिको संरक्षण, सम्वद्र्धन, आफ्नो देशका तीर्थस्थलको महिमा र गरिमालाई आमजनसमुदायमा बुझाउन तल्लीन रहेका छन्', प्रधानमन्त्री दाहालले भने। भौतिक विकासको दौडमा रहेको वर्तमान विश्वले जबसम्म आध्यात्मिक चेतनाको विकास गर्न सक्दैन तबसम्म समाजले शान्तिको श्वास फेर्न नसक्ने प्रधानमन्त्रीले बताए।"
दम्पत्ति मिलेर काकाको विभत्स हत्या,"नुवाकोट : नुवाकोटको खत्रिकुनामा दम्पत्ति मिलेर आफ्नै काकाको हत्या गरेका छन्। किस्पाङ गाउँपालिका ५ मा बसेर ज्यामी तथा ज्याला मजदुरी गर्दै आएका रसुवाको उत्तरगया गाउँपालिका ३ डाँडागाउँका भुन्टे भनिने ७१ वर्षीय टेकप्रसाद भट्टको हत्या गरेको अभियोगमा उनकै भतिजी र ज्वाईंलाई पक्राउ गरिएको नुवाकोट प्रहरीले जनाएको छ। टेकप्रसादलाई लाठो प्रहार गरि विभत्स रुपमा हत्या गरेको कारण प्रहरीले रसुवाको कालिका गाउँपालिका  २ धैवुङका ४१ वर्षीय अनिल भुषाल र उनकै श्रीमती ३१ वर्षीया दिपा भट्टभुषाललाई पक्राउ गरेको हो। उनीहरुलाई अदालतबाट म्याद थप गरि हिरासतमा राखिएको प्रहरी नायव उपरीक्षक खगेन्द्रबहादुर खड्काले जानकारी दिए। थप आवश्यक अनुसन्धानको लागि नुवाकोट जिल्ला अदालतबाट सात दिनको म्याद लिएर हिरासतमा राखिएको खड्काले बताए। डीएसपी खड्काका अनुसार घटनामा अपराध भएको आशंकासँगै त्यसपश्चात तालिमप्राप्त कुकुरको सहयोगमा संलग्न रहेको अभियोगमा भुषाल दम्पत्ति पक्राउ परेका हुन्। उनीहरुलसमेत हत्या गरेको स्वीकार गरेका छन्। वृद्ध टेकप्रसाद भट्ट यहि फागुन १५ गते मंगलबार बिहान नुवाकोटको किस्पाङ गाउँपालिका ५ खत्रीकुना जंगलमा रहस्यमय रुपमा मृत अवस्थामा फेला परेका थिए। भीरबाट लडेको अवस्थामा उनको शव भेटिएपनि उनको टाउकामा केही प्रहार गरेको चोट र हत्या भएको निष्कर्षको आधारमा प्राप्त तथ्य प्रमाणले घटनामा अपराध भएको र त्यसमा उनको भतिजी दम्पतिको संलग्नता रहेको पाइएको डीएसपी खड्काले बताए। मृतक टेकप्रसादले श्रीमान अनिल छाड्न दिपालाई फकाएको विषयलाई लिएर सोही रिसईवीको कारणले उनीहरुले टेकप्रसादलाई किस्पाङको एकान्तको खत्रिकुना जंगल (पोलोरो पाखा) स्थित मानेगाउँदेखि चामपानी घलेगाउँजाने बाटोमा जाँदै गर्दा लाठोले टाउकोमा प्रहार गरी हत्या गरेको प्रारम्भिक अनुसन्धानको क्रममा खुल्न आएको नुवाकोट प्रहरीले जनाएको छ। उनीहरुलाई कारबाहीको लागी प्रहरीले अनुसन्धान अघि बढाइएको छ। प्रहरीका अनुसार अविवाहित र नागरिकता समेत नबनाएर लामो समयदेखि घर छाडेर नुवाकोटको किस्पाङका विभिन्न स्थानमा ज्याला मजदुरी र घुमफिर गर्ने, चोया काटेर बाँस र निगालोबाट बन्ने सामाग्री बेचेर जीवन यापन गर्दै आएका टेकप्रसादको मृत्युलाई प्रहरीको विशेष अनुसन्धानमा प्राप्त तथ्यको आधारमा हत्या भएको भन्ने निष्कर्षमा पुगेको थियो। आफ्नै काकाको विभत्स हत्या गरेर फरार भएको दीपाको दम्पत्तिलाई प्रहरी टोलीले काठमाडौ १६ बालाजु बाइपासबाट पक्राउ गरेर नुवाकोटमा ल्याएर हिरासतमा राखेको हो।"
नेदरल्यान्ड्सविरुद्ध प्रतिश जिसीले लिए एकै ओभरमा २ विकेट,"काठमाडौं : त्रिकोणात्मक टि२० सिरिजअन्तर्गतको खेलमा नेपालले नेदरल्यान्ड्सको ४ विकेट लिएको छ। कीर्तिपुरस्थित त्रिवि क्रिकेट मैदानमा टस हारेर बलिङको निम्तो पाएको नेपालका लागि प्रतिश जिसीले नवौं ओभरको खेलमा २ विकेट लिएका हुन्। उनले नेदरल्यान्ड्सका कप्तान स्कट एडवार्ड्सलाई आठौं ओभरको पहिलो बलमा आउट गराएका हुन्। एडवार्ड्स १ छक्कासहित १८ रन बनाएर पेवेलियन फर्किए। त्यसैगरी जिसीले आठौं ओभरको पाचौं बलमा म्याक्स ओ डाउडलाई आएट गराए। ओ डाउडले १ छक्का र ४ चौकासहित ३१ रन बनाएर बाहिरिए। त्यस अगाडि पहिलो ओभरको करण केसीको चौथो र छैटौं बलमा नेदरल्यान्ड्सका बलमा माइकल लेभिट र साइब्रान्ड एंगलब्रेक्ट आउट भएका थिए। लेभिटलाई दीपेन्द्र सिंह ऐरी र एंगलब्रेक्टलाई आसिफ शेखले क्याच आउट गराएका हुन्। नेदरल्यान्ड्सका कप्तान स्कट एडवार्ड्सले टस जितेर पहिले ब्याटिङ गर्ने निर्णय लिएका हुन्। नेपालले नामिबिया र नेदरल्याण्डस् सम्मिलित त्रिकोणात्मक टि२० क्रिकेट शृङ्खलाअन्तर्गत अघिल्ला तीन खेलमध्ये एउटामा मात्र जित हासिल गरेको थियो। शृङ्खलाको फाइनलमा स्थान बनाउनका लागि नेपाल आजको खेल जित्नैपर्ने दबाबमा रहेको छ। नेपालको टोलीमा कुशल भुर्तेल, आसिफ शेख, रोहित पौडेल, कुशल मल्ल, सोमपाल कामी, करण केसी, गुलशन झा, दीपेन्द्र सिंह ऐरी, आरिफ शेख , अभिनाश बोहोरा, प्रतिश जिसी र रहेका छन्। भुर्तेल फर्कदा अनिल शाह बेञ्चमा बसेका छन्। यो पनि पढ्नुहोस नेपालको उत्कृष्ट सुरुवात, नेदरल्यान्ड्सविरुद्ध पहिलो ओभरमै करण केसीले लिए २ विकेट"
ढुङ्गाले लागेर एक जनाको मृत्यु,मुग : मुगुम कार्मारोङ गाउँपालिकामा एक पुरुषको ढुङ्गा लागेर आज मृत्यु भएको छ । मुगुम कार्मारोङ६ रिउस बगरमा रहेको जलविद्युत्मा काम गर्न घरबाट हिँडेका सोही गाउँपालिका५ का ५० वर्षीय कोन्जोक लाक्याप लामाको सडक माथिबाट आएको ढुङ्गा लागेर मृत्यु भएको हो । विद्युत् गृहको नहर पहिराले क्षति गरेपछि वडा नं ५ र ६ का स्थानीयको आज काम गर्ने पालो थियो । सोही कामका लागि मृतक लामासहित अन्य चारजना सेरोग गाउँबाट रिउस आउँदै गर्दा तिलिकछु भन्ने स्थानमा माथिबाट आएको ढुङ्गा लागेर घाइते बनाएको थियो । घाइते भएका लामालाई स्थानीय र पुलु प्रहरी चौकीले तत्काल उद्धार गरी पुलु स्वास्थ चौकी पुर्याए पनि त्यहाँ उपचार हुन नसकेपछि थप उपचारका लागि जिल्ला अस्पताल गमगढी लैजाँदै गर्दा बीच बाटोमा मृत्यु भएको गाउँपालिका अध्यक्ष छिरिङ क्याप्ने लामाले जानकारी दिए।
सत्यको खोज : देशको खोज,"सत्यमोहन जोशीले कसरी नेपाली लोकसंस्कृतिलाई विश्वभर पुर्याए, चिनाए ? आदि सत्यको खोजभित्र छन्। नेपालमा थुप्रै इतिहास छन्। मल्लकालीन इतिहास छन्, शाहकालीन इतिहास छन्। तर, मुलुकको इतिहास छैन। मेचीमहाकाली जोड्ने इतिहास छैन। नेपालीनेपाली जोड्ने इतिहास छैन। नेपाल प्रज्ञा प्रतिष्ठानको २०२६ सालमा गठित नयाँ प्राज्ञ परिषद्को पहिलो बैठकमा सदस्य सूर्यविक्रम ज्ञवालीले नवनियुक्त कुलपति केदारमान व्यथितलाई भनेका वाक्य हुन् यी। २६ सालमा एकेडेमीको नयाँ विधान बनेको पाइन्छ। त्यसअघि राजा कुलपति हुने चलन थियो। पहिलोपटक जनताको छोरो कुलपति बनेको अवस्था थियो त्यो। कुलपति व्यथितले भन्नुभएछ, प्राज्ञज्यूहरू ! म बिल्कुल नवीन छु। म काम गर्न खोज्दैछु। के गर्दा उपयुक्त हुन्छ ? सुझावको अपेक्षा गर्दछु। त्यसपछि ज्ञवालीले यस्तो सुझाव दिएको सन्दर्भ शताब्दीपुरुष सत्यमोहन जोशीले सत्यको खोजमा साहित्य एवं सञ्चारकर्मी जितेन्द्र रसिकलाई बताएका रहेछन्। त्यसपछि ज्ञवालीले निचोढ सुनाएछन्, त्यसकारण तपाईंको नेतृत्वमा सर्वप्रथम राष्ट्रको पूर्ण इतिहास लेखियोस्। सत्यको खोजभित्र सर्वाधिक महत्त्वपूर्ण सन्दर्भ छ यो। राष्ट्रिय सबालमा सबैभन्दा घतलाग्दो यो विषय सम्भवतः २०२६ सालपछि अर्थात् ५५ वर्षपछि आज सबैभन्दा पुरानो आमसञ्चार माध्यम अर्थात् पुस्तकमा पुनः उठाइएको हुनुपर्छ। नेपाल र नेपाली कमजोर भएको पनि ज्ञवालीले उठाएका यिनै तीन मूलकुरा नहुनुले हो नेपालीनेपाली जोड्ने, मेचीमहाकाली जोड्ने इतिहास नभएर। मूलतः नेपालको खास इतिहास नभएरै हो। मभन्दा माथि मेरो देश भन्ने नेपाल र नेपालीको चुरोकुरो यो वाक्यांशलाई मूलमन्त्र बनाउन नसक्दा हामी नेपाली र हाम्रो देश नेपाल आजसम्म पछाडि परिरहेछ। देश विकास हुन सकिरहेको छैन। अनि हामी नेपाली समृद्ध हुन सकिरहेका छैनौं। झन्डै तीन करोड नेपालीको सामूहिक हित यो चुरोकुरो उत्खनन गर्दिएकोमा यतिबेला सत्यमोहन जोशी र जितेन्द्र रसिक दुवैलाई अन्तरमनबाटै विशेष धन्यवाद दिन्छु। सत्यमोहन त्यस प्राज्ञ परिषद्मा सदस्य भएकाले प्रतिष्ठानका तत्कालीन गतिविधि (इतिहास) यसरी छताछुल्ल हुन सकेका हुन्। लाग्छ, राजनीतिबाट यो काम सम्भव छैन। इतिहासकारले पनि यसलाई महत्त्व दिन चाहेनन् वा सकेनन्। त्यसैले लागिरहेछ, साहित्यकारबाट मात्र अब यो काम सम्भव छ। साहित्यकारले नै उठान गरेको यो विषय साहित्यकारले नै बैठान गर्नुपर्छ भन्ने सन्देश पनि यो पुस्तकले दिएको छ। पुस्तकमा सत्यमोहनले भन्नुभएको रहेछ परिवर्तित समयको प्रभावले कामको गतिलाई किचिदियो। ज्ञवालीको त्यो जोस, जाँगर र मेहनत अलपत्रै पर्यो। उनले सुरु गरेको इतिहास लेखनको कामलाई त्यसपछि कसैले कोट्याएनन्। हो, त्यसैले साहित्यकारहरूले यतिमात्र गर्न सक्यौं भने पनि सत्यको खोजले सार्थक परिणाम पाउनेछ। सत्यमोहन जोशीप्रति पनि सच्चा श्रद्धाञ्जलि हुनेछ। लेखकले खर्चिएको दशकको मेहनतको पनि कदर हुनेछ। तीन करोड नेपालीलाई समेत गौरव हुनेछ अनि नेपालको शिर विश्वमा सदा उचो बन्नेछ, बनिरहनेछ। त्यसो त सत्यको खोजभित्र यस्ता अनेक सन्दर्भ छन्। जब यो पुस्तक हात पर्यो, तब थाहा भयो यस्ता अनेकौं राष्ट्रिय विषय, सन्दर्भ र घटनाहरू रहेछन् सत्यको खोजभित्र। सत्यमोहनले सय वर्ष पार गरेपछिको अन्तर्वार्तामा आधारित रहेछ यो पुस्तक। जुन पढेपछि मलाई छटपटी भयो। सत्यमोहनले निधनअघि नै मलाई आफूसँग भएका यस्ता गहन खुराक समेटेर पुस्तकमा उतार्नु भन्नुभएथ्यो। भन्दाभन्दै पनि मैले यो काम किन गरिनँ ? दस वर्षअघि अन्तर्वार्ताका क्रममा जोशीकै निवास बखुम्बहा पुग्दा भन्नुभएथ्यो, मसँग भएका ज्ञानगुनका कुरा किताबमा उतार्न पाए हुने। जे होस्, कसै न कसैले यो काम गर्यो। इतिहासका छुटेका पानाहरू समेटिए पुस्तकमा। रसिकलाई यसकारण पुनः धन्यवाद। इतिहास लेखिनै पर्छ नत्र कसरी नयाँ पुस्ताले यति महत्त्वपूर्ण खुराक जान्न बुझ्न पाउँछन् र ? जोशीको निधनपछि त्यसबेला सबै अखबारमा धेरथोर सत्यमोहन लेखिए। धेरै सामग्री त अन्नपूर्ण पोस्ट्मै छापिए। पंक्तिकार फुर्सद र ओपेडको मूल जिम्मेवारीमा बस्नु र इतिहास बोकेका संस्कृतिविद् जोशीलाई नजिकबाट चिन्नुले पनि यसरी छापिएको हो। अनि लाग्यो, यी सबै लेख, आलेख, समाचार, सम्पादकीय समेटेर एउटा ग्रन्थ त तयार पार्नैपर्छ नत्र यी यसै हराएर जानेछन्, नदीमा बगेको पानीजस्तै कहीँकतै पुगेर हराउनेछन्। ती सामग्री समेट्न सकें भने १० वर्षअघि सत्यमोहनले गरेको मप्रतिको भरोसा पनि पूरा हुनेछ। विश्वासको गुन तिर्नेछु। यी सबै संयोगको परिणाम हो, म गोपीकृष्ण ढुंगानाको परिकल्पना, संयोजन र सम्पादनमा भुँडीपुराण प्रकाशनले छापेको ४२४ पृष्ठको ग्रन्थ शब्दबिम्बमा सत्यमोहन। लाग्छ, सत्यको खोज र शब्दबिम्बमा सत्यमोहन परिपूरक बनेर सत्यमोहन र नेपाललाई प्रतिबिम्बित गरिरहनेछन्। शब्दबिम्बमा सत्यमोहनमा टेकेर अर्को कृति लगभग तयार छ, समीक्षकको कसीमा शब्दबिम्बमा सत्यमोहन शीर्षकमा। गिरीश गिरीले सत्यमोहन नामक पुस्तक लेखेका छन्। यसरी उसरी जसरी पनि सत्यमोहन र उनका योगदानलाई लिपिबद्ध गर्न सक्यौं भने देशको इतिहास लेखिनेछ। हुन त, यी सबै सन्दर्भ भन्न र जोड्न जरुरी थिएन, तर छ पनि। किनकि सबै सन्दर्भ शताब्दी पुरुषसँगै सम्बन्धित छन्। सत्यमोहनका एक होइन, अनेक पाटा जान्नु, बुझ्नु र खोतल्नु जरुरी छ। नखोतलिएका थुप्रै पक्ष सार्वजनिक गर्नु छ। एक जनाले हेर्ने र लेख्ने भनेको एउटा आँखाले मात्र हो, त्यसैले हामी सबैले आआफ्ना आँखाले सत्यमोहनलाई हेर्नु छ, लेख्नु छ। जसरी सत्यको खोजमा रसिकले सत्यमोहनलाई भिन्न आँखाले हेरेका छन्। अनेक सत्य खोतलेका छन्। उनले यस पुस्तकलाई सात खण्डमा विभाजन गरेर सत्यमोहनको सिंगो जीवन उतारेका रहेछन्। यसमा मेरो फरक बुझाइ छ, सत्यको खोज सत्यमोहनबारेको मात्र खोज होइन, समग्र नेपालबारेकै खोज हो। यसकारण पनि यो सत्कर्म प्रसंशनीय छ। सत्यमोहनभन्दा २० वर्ष कान्छा अर्का संस्कृतिविद् तेजेश्वरबाबु ग्वंगःले यसै पुस्तकमा भन्नुभएको छ, जोशी दाइको सिंगो जीवनका सांगोपांगो जीवनाभूति आउने गरी लेखक जितेन्द्र रसिकले लेखेको यो कृति नयाँ पुस्ताका लागि मार्गनिर्देशक बन्न सक्छ। र, यथार्थ पनि यही हो। ग्वंगःको भनाइ किन पनि यथार्थ हो भने पुस्तकका सात खण्डभित्र जोशीका बाल्यकाल, शैक्षिक यात्रा र सरकारी सेवामा प्रवेश, जन्मथलोबाट लमजुङ, न्युजिल्यान्ड र पोखरा पुगेर गरेका सन्दर्भ, राजा महेन्द्रको कू, विश्व बौद्ध सम्मेलन र चीनमा अरनिकोको खोज, नेपाल राजकीय प्रज्ञा प्रतिष्ठानमा जोशीको यात्रा, उनले तीन पटक मदन पुरस्कार पाएका सन्दर्भ र विविध सामग्री समेटिएका छन्। जसभित्र १९९० सालदेखि २०७२ सालको भूकम्पसम्मका अनुभव छन्। एउटा खरदार कसरी एकैपटक डाइरेक्टर बने ? र त्यत्रो जिम्मेवारी कसरी सम्हाले ? काठमाडौंको नेवार समुदायको उनी कसरी नेपालका कुनाकाप्चा पुगे त्यो बेला ? र नेपालको लोकसंस्कृतिको गहन अनुसन्धान गरे ? कसरी तीनतीनपटक नेपालको सर्वाधिक ठूलो राशिको पुरस्कार पाएर आजसम्म इतिहास बचाइराखे ? अनि कसरी नेपाली लोकसंस्कृतिलाई विश्वभर पुर्याए, चिनाए ? आदि यस्तै थुप्रै विषय, सत्य र तथ्य रसिकको सत्यको खोजभित्र छन्। ज्युँदो इतिहास लिपिबद्ध गरेकोमा लेखक जितेन्द्र रसिक बधाइका पात्र बनेका छन्।"
कवि दुर्गालालको छवि,"कवि दुर्गालाल श्रेष्ठको जीवन भाषिक समानता र पहिचान आन्दोलनको समानार्थी पनि हो। दुर्गालाल श्रेष्ठ मूलतः नेपालभाषाका कविलेखक हुन्। तर उनको लेखनले यति शक्ति आर्जन गरिसकेको छ कि त्यसको गुरुत्वले नेपालका अन्य भाषाका साहित्यप्रेमीहरू समेत आकर्षित छन्, उत्तिकै लोकप्रिय छन्। खासगरी पछिल्लो दशक सार्वजनिक भएको उनको कालजयी गीत फूलको आँखामा फूलै संसारले उनको परिचयलाई देशभित्र र देशबाहिर पनि व्यापक गरिदिएको थियो। फूलको आँखामा उनको मास्टर पिस नै बनिसकेको छ। तर दुर्गालाल फूलको आँखामा मात्र सीमित छैनन्। फूलको आँखामा उनको काव्यसागरको एक थोपा मात्रै हो। दुर्गालालको व्यक्तित्व र कृतित्व त्योभन्दा निकै व्यापक छ। उनको विराट व्यक्तित्वलाई पाठकमाझ दुरुस्त चिनाउने कृतिको रूपमा लेखक आर मानन्धर लिखित जीवनी पुस्तक हालै मात्र सार्वजनिक भएको छ, कविकविताको छवि ः दुर्गालाल श्रेष्ठ। हुन त दुर्गालालको जीवनी दुई सय पृष्ठको कुनै पुस्तकमा अटाएर सकिने कथा होइन। तर लेखकको लेखन कुशलताले दुर्गालालको जीवनी मात्र होइन, उनका रचनाहरूको अन्तरकथासमेत एउटै पुस्तकमा अटाएर पूर्णता दिएको छ। आफूसँग उपलब्ध सामग्रीको भण्डारलाई एक एक निखन्दै यो आकारमा ल्याउन लेखकले सामग्री संकलनमा मात्र होइन, तिनलाई पाठकमैत्री शैली र आकारमा उतार्नसमेत उत्तिकै मेहनत गरेको देखिन्छ। काठमाडौंको मध्यसहरका रैथाने भए पनि दुर्गालाल एक अत्यन्त गरिब बाबुका छोरा थिए। गरिबीमा गुज्रिएको दुर्गालालको जीवनको यस पक्षलाई लेखकले पुस्तकमा मार्मिक ढंगले उतारेका छन्। दुर्गालालको जन्मै पनि त्यही गरिबीका कारण उत्पन्न घटनाक्रमको एक चरणमा भएको थियो। गरिबीमा बितेको दुर्गालालको बाल्यकाल र त्यससँगै चुलिँदै गएको उनको प्रतिभाका महत्त्वपूर्ण प्रसंग पुस्तकमा छन्। अचम्मका घटना र साथमा दुर्घटनाहरू पनि, दुर्गालालको जीवनमा धेरै घटे। त्यसमध्ये जीवनलाई नै मोड्न समर्थ भएका निर्णायक टर्निङ प्वाइन्टहरूलाई पुस्तकले चलचित्रझैं पाठकको आँखा प्रत्यक्ष देखिने गरी सजीव चित्रण गरेको छ। धेरै सुनिएको घटना हो, दुर्गालाल ११ वर्षको हुँदा एक पटक टोलमा दबु प्याखं (डबलीमा देखाइने नाटक) देखाउन तयारी भइरहेको रिहर्सल हेर्न पुगेका थिए। ढोकाको प्वालबाट भित्र हेर्दै गर्दा कसैले भित्रबाट औंलाले घोचिदिँदा उनको आँखामा चोट लाग्न पुग्छ। त्यही झोंकमा उनको मित्रमण्डलीले पनि नाटक बनाएर देखाउने प्रण गर्छन्। नाटक लेख्ने जिम्मा दुर्गालालले लिन्छन्। उनीहरूको नाटक सबैले मन पराइ पनि दिन्छन्। यसरी एघारै वर्षको उमेरमा सुरु भएको उनको नाटक लेखन अन्ततः काव्यको राजमार्ग हुँदै साहित्यको महासागरसम्म पुग्छ। र, दुर्गालालनामक एक विशाल व्यक्तित्वको निर्माण हुन्छ। दुर्गालालको जीवनमा भएका यी घटनाहरूलाई पुस्तकमा सविस्तार प्रस्तुत गरिएको छ। प्रेम दुर्गालालको साहित्य रचनाको सबैभन्दा निख्खर पृष्ठभूमि हो। उनले प्रेमबाटै काव्य रचना सुरु गरेका थिए। प्रेमबाट सुरु भएको उनको सिर्जना त्यसपछि क्रमशः क्रान्ति, आन्दोलन, दर्शन हुँदै अध्यात्मसम्म विस्तार हुँदै जान्छ। झन् अहिले त उनका कविताहरू मृत्युबोधले ओतप्रोत हुन थालेका छन्। मृत्युबोधकै भाव प्रकट हुने गरी उनले संघारैनेर कविता संग्रह नै प्रकाशित गरेका छन्। त्यही भावमा उनले एउटा कविता लेखेका छन् कुर्ने क्षण तर सबभन्दा पछि मेरै मृत्यु म जब कुर्छु उसले पनि अत्याए भगवन् म त अति मर्माहत हुन्छु। अहिले मृत्युभावसम्म पुगेका उनका कविता कुनै बेला प्रेमभावबाटै सिर्जना हुने गर्थे। प्रेम उनको प्रखर भाव पक्ष छ। प्रेमकै कारण उनको विवाहसमेत अकल्पनीय ढंगले सम्पन्न हुन पुगेको थियो। तर पुस्तक पढ्दा थाहा हुन्छ, दुर्गालाल यो ९० को वयमा समेत कसैको प्रेममा मग्न भएका रहेछन्। अव्यक्त त्यो प्रेम दुर्गालालका समसामयिक गीतहरूमा व्यक्त भइरहेका छन्। दुर्गालालका रचनाहरू सिर्जिनुका पछाडि विभिन्न घटनाको संयोजन रहने गर्छन्। खासगरी उनका नाटकहरूमा कुनै यथार्थ घटनाकै कलात्मक प्रस्तुति हुन्छन्। यसरी उनका रचना किन र कुन पृष्ठभूमिमा सिर्जना भए भन्ने गर्भकथा पनि पुस्तकमा छन्। उनको सर्वाधिक लोकप्रिय गीत फूलको आँखामा समेत गायिका आनी, संगीतकार न्ह्यू बज्राचार्य र उनीसमेतको सांगीतिक जमघटमा केही क्षणको अवधिभित्रै सहज प्रवाहमा सिर्जना हुन पुगेको रहेछ। कवि र कविताबारे विशिष्ट जानकारीहरूको सघनताले कवि व्यक्तित्वलाई अझै उज्ज्वल बनाइदिएको छ। दुर्गालालको जीवनमा धेरै व्यक्ति जोडिए, धेरै व्यक्तिबाट उनी प्रभावित भए। धेरै व्यक्तित्वबारे दुर्गालालले लेखे पनि। उनीसँग भौतिक रूपमै वा मात्र अभिप्रेरकका रूपमा सम्बन्धित हुन पुगेका अहम् व्यक्तित्वहरू सहिद शुक्रराज शास्त्री, महाकवि सिद्धिदास अमात्य, केदारनाथ न्यौपाने, पुष्पलाल श्रेष्ठ, मंगलमान प्रधान आदिका परिचय जोडिएर मुख्य जीवनीको वरिपरि उपकथाहरू बुनिएका छन् पुस्तकमा। केही खलपात्रका कथा पनि उनको लेखनको प्रेरणा बनेका छन्। जस्तै, राजा अजातशत्रु, रणबहादुर शाह आदि। उनको रचनाको आरम्भ प्रेमकाव्यबाट भएको थियो। उनलाई तत्कालीन नेपालभाषा काव्य विधाका सेतु मानिन्छ। उनीभन्दा अघिसम्म नेपालभाषा साहित्यमा प्रवाहित काव्य धारा दुर्गालाल पछि नयाँ मोडमा पुगेको मानिन्छ। त्यसैले उनलाई नेपालभाषा काव्यको पुरानो र नयाँ पुस्तालाई जोड्ने पुल मानिएको हो। दुर्गालाल यस्ता कवि हुन्, जसले गएको साढे सात दशकदेखि आजको मितिसम्म पनि निरन्तर लेखिरहेछन्। तसर्थ दुर्गालालको काव्य प्रवाह भन्नु नै नेपालभाषाको आधुनिक काव्य प्रवाहको अविछिन्न इतिहास भन्दा फरक नपर्ला। लेखक आर मानन्धरले दुर्गालालको काव्य लेखनको यो विशिष्टतालाई प्रयोग गरी नेपालभाषा काव्य प्रवृत्तिको छोटो इतिहास पनि दर्शाउन भ्याएका छन्। दुर्गालालले नेपालभाषामा लेखेका विशेष महत्त्वका कविताहरूलाई नेपालीमा उल्था गराई सप्रसंग पनि छन्। यसले एउटा कविको जीवनीलाई पूर्णतया काव्यमय बनाइदिएको छ। अर्को प्रसंग, दुर्गालालको जीवन भाषिक समानता र पहिचानको आन्दोलनको समानार्थी पनि हो। उनी आफूलाई साहित्यकारभन्दा पनि भाषिक आन्दोलनको एउटा सिपाही भन्न रुचाउँछन्। त्यसैले उनको जीवनी यो आन्दोलनको इतिहास पनि हो। दुर्गालालको जीवनलाई माध्यम बनाई रचिएको यो पुस्तक स्वतः नेपालको भाषिक, जातीय आन्दोलनको अभिलेख पनि बन्न पुगेको छ। दमनको उत्कर्षमा नै तीव्रता हासिल गरेको काठमाडौं केन्द्रित पहिचान आन्दोलनको एक संक्षिप्त इतिहास पनि बनेको छ पुस्तक। यी सबैको अलावा, दुर्गालाल काठमाडौंको कोर सिटीका बासिन्दा हुन्। गएको सय वर्षमा काठमाडौं सहर कसरी परिवर्तन हुँदै आएको छ भन्ने जीवन्त विवरण पनि कवि जीवनका प्रसंग पनि यसमा छ। कवि जीवनलाई सुहाउने गरी एजुकेसनल पब्लिसिङ हाउसद्वारा प्रकाशित यो पुस्तकको भाषा सरल र सुन्दर काव्यिक प्रवाहमा बगेको छ। केही ऐतिहासिक र महत्त्वपूर्ण तस्बिरहरू पनि राखिएका छन्। अन्तमा, पुस्तकबारे स्वयं कवि दुर्गालालले समेत भनेका छन् म अब यो शरीरमा हैन, त्यो किताबमा छु। लेखकले मलाई शतप्रतिशत किताबमा उतार्नु भएको छ।"
पैसाका लागि विदेशिने अवस्था परिवर्तन गर्नुछ : प्रधानमन्त्री,"बाग्लुङ : प्रधानमन्त्री पुष्पकमल दाहाल प्रचण्डले संस्कार, संस्कृति र पहिचानसहितको व्यावहारिक सीपमूलक शिक्षा आजको आवश्यकता भएको बताएका छन्। अनन्तश्री ब्रह्माण्डीय महायज्ञ २०८० लाई आज सम्बोधन गर्दै उनले देशका विभिन्न स्थानमा सञ्चालित गुरूकुल वेदविद्याश्रमबाट संस्कार र संस्कृति प्रवाह भएको बताएका हुन्। गुरूकुल वेदविद्याश्रमबाट उत्पादित जनशक्ति धर्मसंस्कार संस्कृतिको संरक्षण संवर्द्धधन, आफ्नो देशका तीर्थस्थल आदिको महिमा र गरिमालाई आमजनसमुदायमा बुझाउन तल्लीन रहेका छन्, प्रधानमन्त्री प्रचण्डले भने,२० वर्ष अगाडि मुक्तिनाथ जस्तो तत्कालीन दूर्गम स्थानमा स्वास्थ्य सेवाश्रमको स्थापनाले स्वास्थ्य क्षेत्रको विकास हुनु महत्त्वपूर्ण छ । भौतिक विकासको दौडमा रहेको वर्तमान विश्वले जवसम्म आध्यात्मिक चेतनाको विकास गर्न सक्दैन तवसम्म समाजले शान्तिको श्वास फेर्न सक्दैन, प्रधानमन्त्री प्रचण्डले भने, गौतम बुद्धको देशमा जन्मेका हामी शान्तिको लागि सम्पूर्ण विश्वको आकर्षणको केन्द्र बन्नुपर्नेमा पैसाका लागि विदेशिने अवस्था परिवर्तन गर्नुछ।"
"अफगानिस्तानमा भारी हिमपात : १५ जनाको मृत्यु, दर्जनौं घाइते","अफगानिस्तानका विभिन्न प्रान्तमा विगत तीन दिनयता परेको भारी हिमपातका कारण १५ जनाको मृत्यु हुनुका साथै करिब ३० जना घाइते भएका छन् । बाल्ख र फार्याब प्रान्तबाट प्राप्त तथ्याङ्कलाई उद्धृत गर्दै टोलोन्यूजले भारी हिम वर्षाका कारण पशुधनमा व्यापक प्रभाव परेको उल्लेख गरेको छ । हालैको हिमपातका कारण लगभग दस हजार जनावरहरू मरेका स्थानीय सञ्चारमाध्यमले जनाएका छन् । सरएपुलका स्थानीय अब्दुल कादिरले भने, 'व्यापक हिउँ परिरहेको छ । धेरै सडकहरू अवरुद्ध भएका छन् । कुनै पनि आवागमन छैन । आफ्ना पशुधनको क्षति भएकोले स्थानीयहरू निकै चिन्तित बनेका छन् ।' अर्का बासिन्दा अमानुल्लाहले विशेषगरी सडक अवरुद्ध भएका र भोकभोकै रहेका पशुचौपायाको दुर्दशाबाट प्रभावित भएकाहरूका लागि तत्काल सरकारी सहयोगका लागि याचना गरे। अफगानिस्तानले प्राकृतिक विपत्तिका कारण विशेष गरी पशुधन मालिकहरूलाई भएको क्षतिलाई सम्बोधन गर्न विभिन्न मन्त्रालयहरू सम्मिलित एक समिति गठन गर्ने घोषणा गरेको छ । अधिकारीहरूले बाल्ख, जाज्जान, बडगिस, फरयाब र हेरात प्रान्तका पशुधनीहरूलाई राहत सहयोगका लागि पाँच करोड रकम बिनियोजन गरेको छ । कृषि, सिँचाइ तथा पशुपन्छी मन्त्रालयका लागि तालिबान प्रशासनका प्रवक्ता मिसबाहुद्दीन मुस्तैनले सबै प्रान्तमा गठन भएका समितिहरूले उद्धारका द्रूत प्रतिक्रियाबारे छलफल गरिरहेको बताए। अवरुद्ध सडक खुलाउन, प्रभावित समुदायलाई खाद्यान्न वितरण गर्न र बाक्लो हिमपातका कारण अलपत्र परेकालाई उद्धार गर्न यी समितिहरू सक्रिय रूपमा लागिपरेका छन् । अफगान रेड क्रिसेन्ट सोसाइटीका प्रवक्ता एर्फानुल्लाह शराफजोईका अनुसार बडघिस, घोर, फराह, कान्दाहार, हेलमन्ड, जाज्जन र नुरिस्तानजस्ता प्रान्तहरूमा हालैको हिमपातबाट प्रभावित व्यक्तिहरूसम्म पुग्न विभिन्न समूह बनाई उद्धारकर्मी खटाइसकिएको बताए। भारी हिमपातका कारण सलाङ पासलगायत प्रमुख यातायात मार्गहरू बन्द भएका छन् र घोर, बडघिस, गजनी, हेरात र बामियानजस्ता विभिन्न प्रान्तहरूमा सडकको पहुँच बन्द भएको छ । सार्वजनिक निर्माण मन्त्रालयका प्रवक्ता मोहम्मद अशरफ हकशेनासले विगत दुई दिनदेखि परेको भारी हिमपातका कारण यी मार्गहरू अस्थायी रूपमा अवरुद्ध भएको पुष्टि गरे। फर्याब प्रान्तका गभर्नरका प्रवक्ता इस्मतुल्लाह मुरादीले प्रान्तमा भारी हिमपातका कारण अधिकांश जिल्लामा सडक बन्द भएको र दुर्गम क्षेत्रका बासिन्दा अलपत्र परेको जानकारी दिए। रासस"
खुसीका अनेक आयाम,"पढाइलेखाइ मस्तिष्कका खुराकमात्र हुन्। यी खुराकहरूलाई मांसपेशीको आदतहरूमा बदल्न सकेमात्र हामी सीप विकास गर्न सक्छौं। खुसी के हो ? पढेलेखेका मान्छे पनि किन असफल बन्छन् ? के झनक्क रिसाउने मान्छे दयालु हुन्छन् ? बालबालिकाको अनुशासनमा कसरी छिटो सुधार आउँछ ? प्रमाणित अनुसन्धानका आधारमा उत्तर दिने प्रयास गर्दैछु। दिनानुदिन हामीले सुनेको कुरा हो झनक्क रिसाउने मान्छेले छिट्टै माया पनि गर्छ। त्यसैले यस्तो व्यक्ति असल हो या दयालु हो या मनको सफा छ तर यो सोचाइले तपाईंलाई असत्यको नजिक पुर्याएको छ माथिका प्रश्नहरूको सटिक उत्तर दिन मैले सक्छु या सक्दिनँ यो परीक्षणकै कुरा भयो तर यी हरेक प्रश्नको तार्किक जवाफहरू पस्कने जमर्को गरेको छु, विविध अध्ययनहरूका आधारमा र अन्तमा सकेसम्म सन्दर्भ सामग्री राख्ने नै छु। मस्तिष्क : मस्तिष्क अध्ययनको एउटा बृहत् पाटो हो। विविध पाटामध्ये दुईवटा महत्त्वपूर्ण खण्डहरूलाई मात्रै यहाँ समावेश गरेको छु। एमिकडाला र प्रि फ्रन्टल कटेक्स। मस्तिष्कको आधार क्षेत्रमा रहेको एमिगडालाले हाम्रो रिस, आवेग या डरको अनुभूति गर्छ। जब एमिगडालाले रिसको अनुभूति गर्छ, त्यसबेला प्रि फ्रन्टल कर्टेक्स्ले सम्पूर्ण नर्भस सिस्टमलाई यो रिस वा आवेगको सूचनाको पालना गर्न निर्णय दिनु पर्छ। अब यसरी सोच्नुहोस्, मस्तिष्कको प्रि फ्रन्टल कर्टेक्सले ठोक भन्ने निर्णय दियो भने तपाईंले कुनै मान्छेलाई धुलीसात हुनेगरी गोद्नु हुन्छ। पर्ख भन्ने निर्णय दियो भने तपाईं जोसँग रिसाइरहनु भएको छ सम्झनुस् उसको आजको दिन खुब बढिया थियो। हाम्रो औंलामा सियोले घोच्न लाग्दा एमिकडालाले तुरुन्त प्रतिक्रिया दिन्छ। एमिकडाला उत्तेजित हुन्छ तर घोच्न औंला दिने या नदिने निर्णय प्रि फ्रन्टल कर्टेक्सले लिन्छ। स्वस्थ्य प्रि फ्रन्टल कटेक्सले जानकारी दिन्छ कि दुख्छ प्रितकार गर। हामी प्रितकार गर्छौं। तर त्यो औंलामा एनेस्थेसिया लगाइदिने हो भने प्रि फ्रन्टल कर्टेक्स्ले निर्णय दिन्छ कि दुखाई हुने छैन प्रितकार नगर। प्रि फ्रन्टल कर्टेक्सका दुई भागहरू छन्, डोर्सोलाटरल प्रिफ्रन्टल कटेक्स र भेन्टरोमेडियन प्रिफ्रन्टल कन्टेक्स। डोर्सोलाटरलको कार्य तार्किक निर्णय दिनु हो। जस्तै, तपाईंलाई कोही व्यक्तिले आफूसँग भएको एक केजी नुन र एक केजी चिनी साट्ने प्रस्ताव राख्छ। तपाईं मान्नुहुन्न, यसको अर्थ तपाईंको डीएल पीएफसी स्वास्थ्य छ। डीएल पीएफसी अस्वस्थ भएको मान्छेले तार्किक निर्णय गर्न सक्दैन। यसैगरी भीएम पीएफसीको कार्य भावनात्मक निर्णय लिनु हो। मानौं, तपाईंलाई एउटा साहसिक कार्य दिइयो, पाँच जना अपहरणमा परेका मानिसलाई बचाउनुपर्ने तर ती पाँचजना अपहरणमा परेका मानिस बचाएबापत तपाईंले एउटा निर्दोष मान्छेको ज्यान लिनुपर्ने हुन्छ। सम्भवत: त्यो निर्दोष तपाईंको पारिवारिक सदस्य पनि हुन सक्छ। यो अवस्थामा तपाईं एकको सट्टामा पाँच जोगाउन उपयुक्त छ, एउटा मरेर के भो पाँचजना त बाँच्ने भए भन्ने निर्णय लिनुहुन्छ भने यसको अर्थ हुन्छ। तपाईंको भेन्टरोमेडियनमा समस्या छ। तपाईं एकजना पनि निर्दोषको पक्षमा उभिनुहुन्छ र गलत विचार बोकेको बहुमतको पक्ष या लहैलहैमा लाग्नुहुन्न भने भेन्टरोमेडियन स्वस्थ भएको मान्न सकिन्छ। कुनै व्यक्तिलाई झनक्क रिस उठेपछि तुरुन्त नकारात्मक निर्णय लिन्छ भने उक्त व्यक्तिको प्रि फ्रन्टल कर्टेक्सले लिने निर्णयात्मक क्षमताको कमजोरी मान्न सकिन्छ। प्रि फ्रन्टल कर्टेक्सले तुरुन्त निर्णय दिन सकेन त्यसकारण तपाईं झम्टन पुग्नु भो। आवेगमा तुरुन्त नकारात्मक निर्णय लिने मानिसहरूमा प्रि फ्रन्टल कर्टेक्सले गर्ने निर्णयात्मक क्षमताको विकासमा अवरोध छ भन्ने बुझ्नुपर्छ। माया गर्ने मान्छे रिसाउँछ भन्ने कुरा भ्रामकमात्र हो। अझ अमिग्डालामा नै चोट वा समस्या भएको मान्छेले त तुरुन्त आवेग प्रेरित हत्या पनि गर्न सक्छ। रिस साँधेर नकारात्मक कार्य गर्ने व्यक्ति समस्या ग्रस्त हुने गर्छ। बाल अनुशासन : उत्प्रेरणा वा उपदेशले ९५ प्रतिशत अनुशासनहीन बालबालिकालाई काम गर्दैन। ५ प्रतिशत बालबालिका जसले पहिलादेखि नै अनुशासनमा बस्ने प्रण गरेका छन्, त्यस्तालाई मात्रै उपदेशले शतप्रतिशत काम गर्छ।किन ? कारण एउटै छ एमिगडाला बालबालिकाहरूमा विकसित भइसके पनि फ्रन्टल कर्टेक्स भने २५ वर्षको उमेरसम्म विकसित भई नै रहन्छ। बालबालिकाको एमिगडालाले नकारात्मक सन्देश पठायो भने ऊ अनुशासनहीन बन्ने हो। तर उसले अनुशासनहीन कार्य तब गर्छ जब उसको प्रि फ्रन्टल कर्टेक्सले गलत निर्णय लिन्छ यो मान्छे कस्तो बालबालिका जस्तो छ, किन भनिन्छ ? कारण यही हो कि बालबालिकाहरूको प्रि फ्रन्टल कर्टेक्स पूर्ण विकास हुन ऊ २५ वर्ष उमेरको पुग्नुपर्ने हुन्छ। कसरी बनाउने त अनुशासित ? उपदेशले भरिपूर्ण भएको उत्प्रेरित भाषण दिएर ? गलत, केही हदसम्म। यसको सही उत्तर हो उत्प्रेरणाको साथमा अतिरिक्त क्रियाकलापहरूमा बढीभन्दा बढी समावेश गराएर। बालबालिका २५ वर्ष नपुग्दासम्म उसको मस्तिष्कभित्र प्रि फ्रन्टल कटेक्स निरन्तर विकासको क्रममा हुन्छ। एउटा अनुशासनहीन बालबालिकालाई हामी ब्याडमिन्टन सिकाउन सुरु गरौं। अब बालबालिकाले सटल जति रेखाभन्दा बाहिर फ्याँक्छ, उसको प्रतिद्वन्दीको त्यति नै नम्बर बढ्दै जान्छ। प्रतिद्वन्दीको सटल बाहिर गयो भने आफूले नम्बर पाउँछ। मानौं कि रसियाको जार एटम बम विस्फोट भयो। सबै मरे, तपाईंमात्र बाँच्नुभयो ? तपाईंलाई के नामले बोलाइनेछ ? जाति वा धर्म के हो ? राष्ट्रियता कुन रहन्छ ? बालबालिकालाई अनुशासनको पट्यारलाग्दो भाषण सुनाइरहन पर्दैन। २५ वर्षको उमेर पुग्दासम्म यदि अन्य कुरा यथावत् रहेमा ऊ असल नागरिक बन्नेछ। किनभने उसले अनुशासनको सीमा, परिधि थाहा पाइसकेको छ। उसलाई थाहा छ, अनुशासनको सीमारेखा बाहिर आफूले सटल झारियो भने जित प्रतिस्पर्धीको हुनेवाला छ। समग्रमा कारण यही हो कि बुझ्नेहरू भन्ने गर्छन् हर एक विद्यार्थी एक खेल अनिवार्य खेलाउनु पर्छ। हामी यही अनिवार्यलाई अतिरिक्त भनिरहेका छौं। फस्ने फसाइने खेल सम्झेर मस्तिष्कलाई अतिरञ्जित नगरौं। पढाइलेखाइ : हामी पढेलेखेका छौं तर हाम्रोभन्दा जीवनस्तर राम्रो त पढाइमा फेल हुनेको पनि छ। अब के गर्ने, बडो अलमलमा परियो। बेकार पढिएछ लेखिएछ। नपढेको भए त धनी मान्छे हुने पक्का रहेछ। यो तर्क हाम्रो मनमा छ भने अर्को अनुच्छेद यसकै बारेमा लेख्ने प्रयास गरेको छु। पढाइलेखाइ मस्तिष्कका खुराकमात्र हुन्। यी खुराकहरूलाई मांसपेशीको आदतहरूमा बदल्न सकेमात्र हामी सीप विकास गर्न सक्छौं। मलाई मस्तिष्कको बारेमा थोरै कुरा थाहा हुनेबित्तिकै यसको चिरफार नै गर्न त सक्दिनँ नि। के तपाईं मलाई आफ्नो न्युरो सर्जन बनाउन सक्नुहुन्छ ? पक्कै सक्नुहुन्न। किन ? : किनभने जानकारीभन्दा महत्त्वपूर्ण कुरा उक्त जानकारीबमोजिमको सीप हासिल गर्नु हो। हामीले स्नातकोत्तर गर्र्यौं तर अहिले त्यसको सिलेबस पनि बिर्सियौ। स्नातकोत्तर गरेर के सीप सिक्यौं ? के हाम्रो पढाइलेखाइ अर्थात् मस्तिष्कको खुराक मांसपेशीका आदतहरू पनि बने ? यदि बनेकै छैनन् भने बेकार हाम्रो समय र रुपैयाँ मात्र बर्बाद भयो। धन संग्रह गर्ने क्षमता मांसपेशीका आदतहरूमा निर्भर हुन्छन्। हामीले पढ्न र लेख्न जाने पनि कुकिङ त सिकेका थिएनौं अब हामी स्नातकोत्तर गर्नेको भन्दा कुकको जीवनस्तर राम्रो भएमा किन आश्चर्यचकित हुनुपर्यो ? अफसोच नगरौं, धन्न पढ्न र लेख्न जानिएछ र यतिको सम्म जीवन धान्न सक्ने भएका छौं, नपढेको भए झन् बर्बाद थियो। अन्य मांसपेशीका सीपहरू त केही पनि थिएनन्। यो कुरामा दुई मत नहोस्, सीप नभएको शिक्षाले पनि आर्जन र इज्जतको हैसियत कुनै न कुनै तरिकाले दिएकै हुन्छ। हाम्रा बालबालिकाले पढाए पढ्न जान्दछ, नाच्न जान्दैन। लेखाए लेख्न जान्दछ, खेल्न जान्दैन। घोकाए कण्ठ गर्न जान्दछ, खुसी हुन जान्दैन। पाठका हरफहरू कहाँबाट सुरु गर्ने र कहाँ अन्त्य गर्ने भन्ने जान्दछ तर जीवन बाँच्ने कला जान्दैन। सिकाउनुपर्ने जीवन हो एवान होइन। जेसुकै सोचाइ राखौं, पढाइलेखाइले अनुभवको माध्यमद्वारा हाम्रो मांसपेशीमा अबेर गरेर पनि सीप घुसपैठ गराएर नै छोड्छ। चेतना : मस्तिष्क चेतना होइन। चेतना अनुशासन पनि होइन। त्यसो भए के चेतना भनेको आत्मा हो ? कि के हो ? आत्मा छ या छैन ? यो मेरो लेखको उद्देश्य होइन। तर कसरी चेतना मान्छेको शरीरभित्र या मस्तिष्कसहितको स्नायु प्रणाली र मांसपेशीमा रहेको हुन्छ त ? चेतना एक अल्गोरिदम हो। मस्तिष्क, स्नायु प्रणाली या मांसपेशीहरू मानवका लागि जानकारीहरू रेकर्ड गरेर राख्ने मेमोरी कार्ड या मेमोरी स्लटहरू जस्तै हुन्। चेतनाको विकास अन्य केही होइन, मानवभित्र सञ्चार हुने एल्गोरिदमले जटिल समस्या समाधान गर्ने क्षमता विकास गर्नु मात्र हो। के हो त अल्गोरिदम ? कम्प्युटरका विद्यार्थीले यो बुझिसकेको हुनुपर्छ। मानौं कि तपाईंलाई चिया बनाएर पिउनु छ के गर्नुहुन्छ ? तपाईंले केही सरल र सहज स्टेपहरू बनाउनु हुन्छ। जस्तै : स्टेप १ : आवश्यक सामग्रीहरू पानी, चियापत्ती, चिनी, दालचिनी, दूध, अदुवा, मरिच इत्यादि आवश्यक परिणाममा लिनुहोस्। स्टेप २ : ग्यास चुलो बाल्नुहोस्। स्टेप ३ : आगोमा ताप्के राख्नुहोस्। स्टेप ४ : ताप्केमा आवश्यक परिणाममा दूध र पानी उमाल्नुहोस्। स्टेप ५ : दूध पानी उम्लेपछि स्टेप एकका अन्य सामग्री राख्नुहोस्। स्टेप ६ : दुई मिनेट पर्खनुहोस्। स्टेप ७ : चिया तयार भयो आफू लिनुहोस् र पाहुना भए दिनुहोस्। माथिका सातवटा स्टेपहरू चिया तयार गर्ने अल्गोरिदम हुन्। हाम्रो मस्तिष्क मांसपेशी र स्नायु प्रणालीमा अनगिन्ती अल्गोरिदम त्यसरी नै संग्रहित हुन्छन्, जसरी कम्प्युटरको हार्ड ड्राइभ या चक्र वा चक्रभित्र अल्गोरिदम संग्रृहीत गर्न सकिन्छ। समस्त शरीरभरि यस्ता अनगिन्ती अल्गोरिदम छन्। यी अनगिन्ती अलगोरिदम जुन शरीरका विविध कुनामा रहेका छन्, तिनीहरू मिलेर एउटा प्राकृतिक सफ्टवेयर हामीभित्र तयार भएको छ। के हामी एउटा कम्प्युटर खरिद गर्दा धेरै टेराबाइट मेमोरी भएको तर अडियो भिजुअलमा समस्या भएको कम्प्युटरको चाहना राख्छौं ? हातमा भएको मोबाइल त हामीलाई सम्पूर्ण सफ्टवेयरले सहज काम गर्न सक्ने चाहिन्छ भने जीवनलाई सहजतापूर्ण रूपले चलाउन हामीमा शिक्षा र सीपको विकास हुनुपर्ने होइन र ? संग्रह गरेका जानकारी मांसपेशीका सीप या भाषाहरू बने भने जीवन सहज हुन्छ। हामीभित्र जति धेरै जटिल एल्गोरिदम छन्, त्यति नै राम्रो हाम्रो प्राकृतिक सफ्टवेयर तयार हुन्छ र त्यति नै बढी हामी चेतनशील बन्दै जान्छौं। यही चेतनशीलताको प्राकृतिक सफ्टवेयर निर्माण गर्न मानवलाई अध्ययन, अनुसन्धान, प्रयोग, सीप, लेखन क्षमता इत्यादि अत्यावश्यक हुन्छ। पढाइलेखाइ चेतना विकासको आधार तयार गर्न धेरैभन्दा धेरै अलगरिदमको संग्रह गर्ने पहिलो र भरपर्दो खुड्किला हो। मानवभित्रको यही चेतनाको विकासक्रमलाई अध्ययन गर्न सकेपछि नै मानवले चेतनायुक्त रोबोट बनाउने क्षमता बढाउँदै गएको छ। मानव शरीर अन्त्य भएपछि शरीरभरिका अल्गोरिदमहरू स्वत: नास हुन्छन्। त्यसरी नै जसरी कम्प्युटरको हार्डवेयर बिग्रिएपछि सफ्टवेयर स्वत: निष्क्रिय हुन्छ। हाम्रो अलगरिदम नास भए स्वत: हामीभित्रको प्राकृतिक सफ्टवेयर पनि नास भएर जान्छ। माफ गर्नुहोस् पुनर्जन्म, अर्को जुनी, स्वर्ग या नरकको सुविधा दिन सकिनँ। यो जीवन प्रथम पटकको सहयात्री हो र यो यात्रा अन्तिम हो। सुख र खुसी : सुख वा खुसी कहाँ पाइन्छ ? कतै बाहिर खोज्ने हो ? या मात्र व्यक्तिगत कुरा हो। मानौं कि रसियाको जार एटम बम विस्फोट भयो। सबै मरे, तपाईंमात्र बाँच्नुभयो ? तपाईंलाई के नामले बोलाइनेछ ? जाति वा धर्म के हो ? राष्ट्रियता कुन रहन्छ ? तपाईं कालो कि गोरो ? अग्लो या होचो ? धनी या गरिब ? शिक्षित कि अनपढ ? तपाईंका मित्र कति छन् ? शत्रु को को हुन् ? कुन कुन मान्छे तपाईं निकटका ? अनि कुन मान्छे तपाईं इतरका ? को आफ्नो को बिरानो ? यी सबै कुरा तबमात्र अस्तित्वमा छन्, जब दाँज्न केही रहन्छ। हाम्रो शरीरभित्र रहेको डोपामिन एनर्जी जसलाई ह्याप्पी हर्मोन भन्छौं। यसको मात्राले खुसीहरू र सुखहरू अनुभूत गर्न सकिन्छ। मादक पदार्थ सेवन गर्दा वा शारीरिक सुख अनुभूत गर्दा आनन्द प्राप्तिको आधार नै डोपामिन हो। डोपामिन मस्तिष्ककै ट्यागमेन्टमबाट सुरु भएर विविध शाखाहरूमा छरिने गर्छ। यदि डोपामिन यसरी छरिएन भने उक्त व्यक्तिलाई पार्किन्सन डिजिज भएको हुन्छ। जब डोपामिन मस्तिष्कको विविध शाखा प्रशाखामा छरिँदैन, तब मानव दु: खी उदास र चिन्तित बन्छ। प्रयोगशालामा बाँदरको डोपामिन लेभल परीक्षण गरिएको कुरालाई यहाँ प्रस्तुत गर्न चाहन्छु। दिएको लिभर १० पटक थिचेपछि बाँदरलाई एउटा अंगुर दिइन्छ र डोपामिन लेभल परीक्षण गरिन्छ। बाँदरको एक्युमेन्समा १० एकाइ डोपामिन मापन हुन्छ। बाँदरले फेरि लिबर १० पटक थिच्छ। यसपटक उसलाई दुईवटा अंगुर दिइन्छ। डोपामिन लेभल परीक्षण हुन्छ, बाँदरको एक्युमबेन्समा २० एकाइ डोपामिन मापन हुन्छ। कार्य एकै तर पुरस्कार बढी हुँदा खुसीको मात्रा दुगुना बढेर जान्छ। बाँदरले पुन १० पटक लिभर थिच्छ। यसपटक एउटा मात्र अंगुर पाउँछ। बाँदरको डोपामिन घटेर १० इकाइमा फर्कन्छ। एवं रीतले सोही कार्य दोहोर्याउन लगाएर प्राप्ति एक अंगुर मात्र हरेक पटक दिँदा डोपमिन लेभल आठ, छ हुँदै झर्दै शून्य हुन पुग्छ। निरन्तर एकै किसिमको प्राप्तिले खुसी बढ्दैन, बरु घटेर जान्छ। जागिरेलाई यसकारण प्रमोसनको व्यवस्थापन गरिएको हो। सुख वा दु: खको मात्रा आफूभित्र छ, डोपामिन हाम्रो शरीरभित्रै छ। भगवान् गौतम बुद्धले मान्छे किन दु: खी हुन्छ भन्ने कुरा खोज गरेर विश्वलाई बताइदिनु भयो। बुद्धले डोपामिन बढाउने उपायहरू जस्तै सत्यवचन बोल्नु, चोरी नगर्नु, हत्या नगर्नु, नढाँट्नु, घमण्ड नगर्नु भनेर उपदेश दिनुभएकै हो। बुद्धले सिकाएका ध्यान साधनाले हामीभित्र चामत्कारिक रूपमा डोपामिनको लेभल बढ्ने पक्का छ। विडम्बना त यो छ कि गौतम बुद्धले सिकाएका सीपहरू हामी रामदेव बाबाले भनेपछि मात्र पत्याउँछौं। बुद्धम शरणम् गच्छामि। अस्तु ! यो सामग्री विभिन्न स्रोतका आधारमा तयार पारिएको हो।"
"लेखक बन्नु भनेको सत्यबारे उपदेश दिनु होइन, सत्य पत्ता लगाउनु हो","अले सन् १९६० को दशकमा ल्याटिन अमेरिकाका लागि जति योगदान गरे र एलेकज्यान्डर सोल्जेनिट्सनले सन् १९८० को दशकमा रुसका लागि जे जति गरे त्यस्तैगरी मिलान कुन्देराले १९८० को दशकमा आफ्नो देश चेकोस्लोभाकियाका लागि त्यति नै सशक्त भूमिका खेले। उनले पश्चिमी जगत्को पढ्ने समाजको ध्यान पूर्वीय युरोपतिर मोडे। त्यसक्रममा उनले वैश्विक विचार र दृष्टिकोण प्रयोग गरे। उनको सत्य र भित्री स्वतन्त्रताको खोजी, सत्य खोज्ने क्रममा हामीले मृत्युसम्मको लागि तयार हुनुपर्छ भन्ने अनुभूतिजस्ता विषयको उठानले ठूलो प्रशंसा कमायो। जसमध्ये जेरुसेलम प्राइज फर लिटरेचर एउटा हो। कुन्देराका पछिल्ला उपन्यासहरू द बुक अफ लाफ्टर एन्ड फर्गेटिङ र द अनबियरेबल लाइटनेस अफ बिइङले हाम्रो समयमा भएको संस्कृतिको मृत्युसम्बन्धी चिन्तन प्रस्तुत गर्छ। आफ्नो मूलभूमिबाट विस्थापित गराइएका लेखकहरू उत्प्रेरणा गुमाउँछन् भन्ने लोकप्रिय मान्यता हटाउन सन् १९७५ देखि फ्रान्समा बसेका कुन्देरा प्रखर आवाज बनेका थिए। उनका किताबहरूमा पाठकले उत्साह, रोमाञ्चकता, जीवन्तता र पर्याप्त आवेग पाउँछन्। कुन्देरा आफ्नो युवावस्थाको चेकोस्लोभाकियालाई जीवन्त, पौराणिक र आवेगले भरिएको भूमिमा रूपान्तरण गर्न सफल भए। कुन्देराले २०२३ जुलाई ११ मा संसार छाडे। ओल्गा कार्लिस्लेले कुन्देरासँग सन् १९८५ मा न्युयोर्क टाइम्सका लागि लिएको अन्तर्वार्ताको केन सुवेदीले गरेको अनुदित अंश : झन्डै १० वर्षका लागि ४६ वर्ष भएदेखिं फ्रान्समा बस्नु भएको छ। तपाईं आफूलाई के ठान्नुहुन्छ ? आप्रवासी, फ्रान्सिली नागरिक, चेक नागरिक वा निश्चित राष्ट्रियताबिनाको सिर्फ एक युरोपेली ? जब जर्मन विद्वानहरूले सन् १९३० को दशकमा आफ्नो देश छोडेर अमेरिका गए, उनीहरू एक दिन जर्मनी फर्किने कुरामा निश्चित थिए। उनीहरूले विदेशमा आफ्नो बसाइ अस्थायी माने। मसँग फर्किने कुनै आशा छैन। फ्रान्समा मेरो बसाइ अन्तिम हो र त्यसैले म आप्रवासी होइन। फ्रान्स नै मेरो वास्तविक मातृभूमि हो। म विस्थापित गरिएको महसुस पनि गर्दिनँ। हजार वर्षको लागि, चेकोस्लोभाकिया पश्चिमा भूमिको भाग थियो। आज, यो पूर्वको साम्राज्यको हिस्सा छ। म पेरिसभन्दा पनि प्रागमा आफूलाई बढी विस्थापित गरिएको महसुस गर्ने थिएँ। तर तपाईं अझै चेकमा लेख्नुहुन्छ हैन ? म निबन्धहरू फ्रेन्चमा लेख्छु तर उपन्यासहरू चेक भाषामा लेख्छु किनभने मेरा जीवनका अनुभव र कल्पना बोहेमिया र प्रागमा जोडिएका छन्। तपाईंले मिलोस फोरम्यान साथै अन्य चेक चलचित्र निर्देशकहरू इभान पासर र ज्यान नेमेकलाई प्रागको मनोवृत्तिको अवतार भन्नुभयो। प्रागको मनोवृत्तिलाई कसरी परिभाषित गर्नुहुन्छ ? काफ्काको द क्यासल र जारोस्लाभ हासेकको द गुड सोल्जर स्वाइग त्यही मनोवृत्तिले भरिपूर्ण छन्। वास्तविकताको असाधारण मर्मबोध। आममानिसको दृष्टिकोण। तल्लो तप्काबाट हेरिने इतिहास। निरर्थकताको विद्वान्। अनन्त निराशावादभित्र हास्य। उदाहरणका लागि, एउटा चेक नागरिक प्रवासनका लागि भिसा अनुरोध गर्छ। अधिकारीले उसलाई सोध्छ, तपाईं कहाँ जान चाहनुहुन्छ ? उक्त व्यक्तिले जवाफ दिन्छ, त्यसले मतलव राख्दैन। उसलाई ग्लोब दिइन्छ। कृपया छान्नुहोस्। त्यस व्यक्तिले ग्लोब हेर्छ, त्यसलाई बिस्तारै घुमाउँछ अनि भन्छ, तपाईंसँग अर्काे ग्लोब छैन ? प्रागमा तपाईंको विरासत हुनुको साथै अन्य कस्ता साहित्यको प्रेमले तपाईंलाई आकार दिएको छ ? पहिलो त, फ्रान्सेली उपन्यासकारहरू राबले र डिडोरो। मेरा लागि, फ्रान्सेली साहित्यको सम्राट् वा वास्तविक संस्थापक राबले हो। र डिडोरोको जाक लु फ्याटालिस्टले अठारौं शताब्दीमा राबलेको भावना बोक्यो। डिडोरो एक दार्शनिक थिए भन्ने तथ्यले भ्रमित नहुनुहोस्। यस उपन्यासलाई सैद्धान्तिक डिस्कोर्समा सीमित गर्न मिल्दैन। यो व्यंग्यको खेल हो। अहिलेसम्मकै स्वतन्त्र भावनाले लेखिएको उपन्यास। स्वतन्त्रतालाई उपन्यासमा रूपान्तरण गरियो। मैले भर्खरै यसमा नाट्य रूपान्तरण पुरा गरें। काफ्का, रोबर्ट मुसिल, हर्मन ब्रोक, विटोल्ड गोमब्रोभिचजस्ता उपन्यासकार एन्ड्री म्यालरक्सले भनेको गीति भ्रमहरूप्रति अत्यन्तै शंकालु छन्। प्रगतिसम्बन्धी भ्रमबारे शंकालु, देखावटी आशाप्रति शंकालु। मेरो आस्था आधुनिक चेक कवितामा पनि गढेको छ। मेरा लागि, त्यो कल्पनाको विशाल सिक्ने थलो थियो। के यारोस्लाभ साइफर्ट तपाईंलाई प्रेरित गर्ने आधुनिक कविमध्ये एक थिए ? के उनी वास्तवमै १९८४ मा पाएको नोबेल पुरस्कारका लागि उपयुक्त पात्र थिए ? पक्कै उनी उपयुक्त थिए। उनीलाई सुरुमा नोबेल पुरस्कार १९६८ मा प्रस्ताव गरिएको थियो भनेर भनिन्छ तर निर्णायक मण्डली होसियार थियो। मण्डली तर्सियो कि उनीलाई त्यतिखेर पुरस्कार दिँदा भर्खरै कब्जा गरिएको देशका लागि त्यो सहानुभूतिको संकेत मानिन सक्छ। पुरस्कार धेरै ढिलो दिइयो। अपमानित गरिएका चेक नागरिकका लागि धेरै नै ढिलो। चेक कविता जसको महान् युग निकै अगाडि सकिएको थियो, त्यसका लागि पनि निकै ढिलो गरियो। ८३ वर्ष पुगेको साइफर्टका लागि पनि निकै ढिलो गरियो। भनिन्थ्यो जब स्विडिस राजदूत उनी बसेको अस्पतालको शय्याको छेउ आए र सम्मानको बारेमा भने, साइफर्टले उनलाई लामो समयसम एकटकले हेरे। अन्तिममा उनी दु:खी भएर भने, तर यो सबै पैसाले अब म के गरुँ ? रुसी साहित्यले कत्तिको छोयो ? के त्यसले अझै तपाईंलाई प्रभाव गर्छ वा सन् १९६८ का राजनीतिक घटनाहरूले नरमाइलो महसुस गराउँछ ? मलाई टोल्सटोय धेरै मनपर्छ। उनी दोस्तोइभ्स्कीभन्दा धेरै आधुनिक छन्। मानवीय व्यवहारमा तर्कहीनताको भूमिका बुझ्न सक्ने सम्भवत: पहिलो थिए। बेवकुफीको भूमिका तर प्राय: नियन्त्रण नगरिएको र नियन्त्रण गर्न नसकिने अवचेतनले निर्देशित गरेको मानवीय क्रियाकलापको गैरजवाफदाहिता। एन्ना करेनिनाको मृत्युअघिका अंशहरू दोहोयाएर पढें। किन उनले नचाहिँ नचाहिँ आत्महत्या गरिन् ? उनको यो निर्णय कसरी सिर्जना भयो ? तर्कहीन र सम्झन कठिन ती कारणहरूलाई समावेश गर्न टोल्सटोयले एन्नाको चेतनाको प्रवाहलाई चित्रण गर्छन्। उनी क्यारिजमा छिन्स सडकका तस्बिरहरू उनको दिमागमा उनको अतार्किक साथै खण्डित विचारहरूसँग मिश्रण हुन्छ। इन्टेरियर मोनोलग अर्थात् पात्रको मनमा चलिरहेको विचार प्रक्रियाको पहिलो सर्जक जेम्स जोइस नभएर टोल्सटोय हुन् जुन एन्ना करेनिनाको केही पृष्ठमा भेटिन्छ। यो विरलै पहिचान गरिएको छ। किनभने टोल्सटोयका कृतिहरू नराम्ररी अनुवाद भए। मैले एकपटक यो अंशको एउटा फ्रान्सेली अनुवाद पढें। म चकित परें। मूलपाठमा जे कुरा तर्कहीन र खण्डित छ त्यसैलाई फ्रान्सेली अनुवादमा तार्किक र युक्तिसंगत उल्लेख गरिएको थियो। दुर्भाग्य, हाम्रा अनुवादकहरूले हामीलाई धोका दिन्छन्। उनीहरू हाम्रा रचनाहरूमा भएका असामान्य अवधारणाहरू जसमा चुरो कुरो हुन्छ त्यो अनुवाद गर्न हिम्मत गर्दैनन्। खराब अनुवादका कारण समालोचकहरू उनीहरूलाई आरोपित गर्छन् भनेर उनीहरू डराउँछन्। आफैंलाई रक्षा गर्न, उनीहरू हामीलाई तुच्छ बनाउँछन्। किताबका अनुवादहरू सच्याउँदा कति धेरै समय र ऊर्जा व्यतित गर्छु। म देख्छु कि तपाईंलाई राइट र लेफ्टबीचको झगडाले खासै उत्साहित बनाउँदैन हो ? हामीलाई तर्साउने खतरा अधिनायकवादी साम्राज्य हो। खोमेनी, माओ, स्टालिन। के ती लेफ्ट हुन् वा राइट ? अधिनायकवाद न लेफ्ट हुन्छ न राइट र यसको साम्राज्यभित्र दुवै नाश हुनेछन्। त्यस्तो विश्वासी थिइनँ तर स्टालिनको शासनको बेला भएको आतंकमा सताइएका चेक क्याथोलिकहरू देखेपछि गहिरो ऐक्यबद्धता महसुस गरें। हामीलाई अलग गर्ने ईश्वरप्रतिको विश्वास जेले जोड्यो, त्यसको अगाडि गौण भयो। प्रागमा उनीहरूले समाजवादी र पादरीहरूलाई झुन्ड्याएर मारे। त्यसैले तिनको बन्धुत्व समूह खडा भयो। त्यसैले लेफ्ट र राइटबीचको हठी संघर्ष बेकार र तुच्छ लाग्छ। राजनीतिक जीवनमा सहभागी हुन चाहन्नँ। तर राजनीतिले मलाई एक सो जस्तो आकर्षित गर्छ। कहिलेकाहीँ विरोधाभासमा भनिन्छ कि दमन र अत्याचारले कला र साहित्यलाई थप गम्भीरता र जीवन्तता दिन्छ। तपाईंलाई के लाग्छ ? हामी रोमान्टिक नबनौं। जब दमन लामो समयसम्म हुन्छ, त्यसले संस्कृतिलाई पूर्ण रूपमा ध्वस्त गर्न सक्छ। संस्कृतिलाई सार्वजनिक जनजीवन चाहिन्छ, विचारको स्वत:स्फूर्त आदानप्रदान, यसलाई प्रकाशन, प्रदर्शन, वादविवाद र खुला सीमा आवश्यक हुन्छ। १९६८ को रुसी अतिक्रमणपछि, लगभग सम्पूर्ण चेक साहित्यलाई प्रतिबन्ध गरिएको थियो र केवल पाण्डुलिपिमा वितरीत भयो। खुला सार्वजनिक सांस्कृतिक जीवन विनाश गरियो। यद्यपि १९७० को चेक साहित्य भव्य थियो। आफ्नो अस्तित्वको सबैभन्दा खतराको समयमा त्यहीबेला चेक साहित्यले अन्तर्राष्ट्रिय ख्याति कमाएको थियो। तर त्यो भूमिगत रूपमा कतिन्जेल जीवित रहन सक्छ कसैलाई थाहा छैन। युरोपले त्यस्ता अवस्थाहरू पहिले कहिले अनुभव गरेको छैन। राजनीतिक दमनले अर्को खतरा प्रस्तुत गर्छ, विशेषगरी उपन्यासका लागि र त्यो सेन्सर व्यवस्था र प्रहरीभन्दा बढी खराब हुन्छ। नीतिवाद। दमनले राम्रो र खराब बीचको प्रस्ट सीमा सिर्जना गर्छ र लेखक सजिलै उपदेशको आशक्तिसँग सहमत हुन्छ। मानवीय दृष्टिकोणबाट यो अत्यन्तै आकर्षक हुनसक्छ तर साहित्यका लागि यो खतरनाक हुन्छ।अस्ट्रियन उपन्यासकार हर्मन ब्रोक जसलाई म अगाढ प्रेम गर्छु उनले भनेका छन्, एउटा लेखकका लागि एकमात्र नैतिकता भनेको ज्ञान हो। एक साहित्यिक रचना जसले मानव अस्तित्वको थाहा नभएको पक्ष उजागर गर्छ केवल त्यो रहनुले अर्थ राख्छ। लेखक बन्नु भनेको सत्यबारे उपदेश दिनु होइन, सत्य पत्ता लगाउनु हो।"
कटारीमा भएको जीप दुर्घटनामा दुई जनाको मृत्यु,कटारी : उदयपुरको कटारीमा बोलेरो जीप दुर्घटना हुँदा मृत्यु हुनेको सङ्ख्या दुई पुगेको छ। शुक्रबार साँझ भएको दुर्घटनामा मृत्यु हुनेको सङ्ख्या दुई पुगेको हो। ना१ज ८३३३ नंको जीप दुर्घटनामा परेर कटारी नपा८ थलियाका ७० वर्षीय वीरबहादुर तामाङको घटनास्थलमै मृत्यु भएको थियो। वडाध्यक्ष नवीन तामाङका अनुसार कटारी७ मर्जेतपुरकै अन्दाजी ३० वर्षीय लालकुमारी तामाङको पनि मृत्यु भएको छ। घटनामा गम्भीर घाइते लालकुमारीको कटारी अस्पतालमा उपचार सम्भव नभई थप उपचारका लागि विराटनगर पठाइएको थियो। लालकुमारीको विराटनगरस्थित नर्सिङ होममा उपचारका क्रममा मृत्यु भएको इलाका प्रहरी कार्यालय कटारीका प्रमुख प्रहरी नायब उपरीक्षक सुवास राईले बताए। जिप चालक कटारी८ का ३३ वर्षीय थर्मसिंह तामाङ प्रहरीको नियन्त्रणमा रहेको उनले बताए। राईका अनुसार शुक्रबार साँझ कटारी बजारबाट थलियातर्फ गइरहेको जिप कटारी७ मर्जेतपुरमा दुर्घटनामा परेको हो। दुर्घटनामा परेर १३ जना घाइते भएका थिए। घाइतेमध्ये अहिले आठजनाको विराटनगरस्थित विभिन्न अस्पतालमा उपचार भइरहेको छ। अन्य भने सामान्य घाइते रहेको वडाध्यक्ष तामाङले जानकारी दिए। अनियन्त्रित भई जिप सडकभन्दा सय मिटर तल खसेको थियो। रासस
बडपनबिनाको बडापन!,"एक योगले अनेक योग जुटाइदिँदो रहेछ। अचेल जीवनलाई योगमय पाइरहेछु। एकपछि अर्को, अर्को पछि अर्को गर्दै, गन्दै जीवन नै चिन्तनैचिन्तन झैं झांगिन लागेको अनुभूति कुम्ल्याउँदै छु। सखारै ५ बजे। सासूकी छोरी दूरदर्शन हेरिरहेकी। बिउँझाई साथ, पर्छ दृष्टि दूरदर्शनमै। ध्यानयोग कर्मयोग र ज्ञानयोगसित जोड्दै पाएँ योगस्वामी रामदेव योगाभ्यासरत। योग ध्याननिष्ठ कर्मनिष्ठ र ज्ञाननिष्ठ रहने क्षमता हासिल गर्ने रहेछ साधना। थिए योगस्वामी अध्यस्त अनुदेशन अनुरक्त। थिए अभ्यस्त योग प्रणामी निपुणता साथ योग मस्ती। वाणीवचन र क्रियात्मक अनुशीलन उहाँको शालीन प्रस्तुति प्रेरणाप्रद थियो। अनुरक्तिय म। ध्यानयोगका लागि एकाग्रता अनिवार्य हुँदो रहेछ। लाग्न थाल्यो कि एकाग्रता नै ध्यानयोग साधना साधन रहेछ ! मनमनै भनें ध्यानयोगबाट एकाग्रता प्राप्त हुँदो रहेछ। एकाग्रता भन्नु मनलाई विचलनबाट बचाउनु। मनको चञ्चलता काबुमा पार्न ध्यानयोग नगरी नहुँदो रैछ। ध्यानयोगको पहिलो साधना साधन चिन्मय बन्नु रहेछ। आँखा चिम्लनु चिन्मय बन्ने पहिलो शारीरिक साधना बन्छ। यी अनेकन भौतिक वस्तुको लालसामुक्त हुन नहेर्ने बानी बसाल्नु पर्दो रहेछ। हेरेर लालसा बढ्दो रैछ। नहेरे कम हुँदो। यही रहेछ ध्यान गर्दा आँखा चिम्लनुको रहस्य। आँखा चिम्लनु ध्यान मुद्रामध्ये एक। वर्तमानलालसामय युग बनेको छ। लालसा वृद्धि गर्ने काम विज्ञान र प्रविधिले बेजोड बनाएको छ। नयाँनयाँ खोजी आविष्कार र विज्ञापनले लालसा बढाउन बृहद् बल पुयाउँदो छ। आमसञ्चार साधनले गर्भदेखि बालमनोविज्ञानमा अपरिमित असर पार्दाे छ। यस्तो परिस्थितिजन्य परिवेशमा ध्यानयोगको अत्यन्तै अपरिहार्य आवश्यकता छ। चित्तवृत्तिमा आत्मसंयम बढाउन ध्यानयोग साधना गर्नु उत्तम। योगसाधक योगस्वामी रामदेवले पतञ्जलिबाट भरमग्दुर प्रेरणा लिएदिएकै छ। पतञ्जलिपछि योगसाधनालाई जीवन्त अवस्थामा उजागर गरेको छ उनले। सम्भवत: पतञ्जलि रामदेवमा प्रविष्ट भएर योगधर्मलाई उत्थान गर्न यो युगमा ध्यान साधनारत छ। सम्भवामी युगे युगेको अर्थ गीता गेयको। एकाग्र चिन्तनलाई शालीन राख्न कर्मसाधना अनिवार्य। कर्मको चिन्तनलाई दिन्छ सबल टेवा। कर्महीन चिन्तन बेढंगी राजयोग जस्तै हुन्छ। बेढंगी राजयोग भन्नुको तात्पर्य वाचावचनलाई लथ्याएर सार्थक गर्दै बहुलठ्ठीपन देखाउनु हुन्छ। त्यस्ता बहुलठ्ठीपनको चिनेरी नाउँ तेरो गाउँ मेरो बनाउने क्रियाकलाप बन्छ। वर्तमान यस्तै परिवेशमूलक छ। कर्मयोग विजोग खेप्नै पर्ने परिस्थितिको चपेटाको व्यूह रचनामा बेहोस बनै झैं छ। जे होस्, कर्मयोग जीवन सार्थक बनाउने साधन बन्छ, बन्छ। कुलत कर्म सदाबहार बन्ने साधना होइन, रहनै सक्दैन। काम गर्दा फलको चिन्ता नलिनू गीता गायन बन्यो। सुन्तला रोपे सुन्तलै फल्छ। चिन्ता लिनै पर्दैन। शाश्वत सत्यको परम्परा यही। दोधारे मनले काम नगरे फल त फल्छ नै। आस्थापूर्वक काम गरे फल अवश्यम्भावी। व्यग्र बन्नै पर्दैन। कमयोगले दिन्छ सत्कार्यलाई प्रश्रय। दुष्कार्यलाई छुँदैन यसले कतै। ड्रोनयानको अभियानलाई कर्मयोगले सत्कार्य मानोइन्। कुत्सित चालामाला कर्मयोगविपरीत चालामालाको हवाला बन्छ। नकारात्मक सोचसित कर्मयोग चल्न सक्दैन। सकारात्मक सोच कर्मयोगको साधना बन्छ। जहाँ कर्मकै साधना बन्छ; त्यहाँ कर्म फल्छ। असल काम गर्नु कर्म साधना। महाकवि गुरु लक्ष्मीप्रसाद देवकोटाले लेखे ईश्वर चुम्दछ काम सुनौलो गरिरहेका हात ! सहकार्य सुनौलो काम बन्छ। सुनौलो काम सुनौलो काम हो। सुनौलो काम सदाबहार बन्छ। सुन झैं मूल्यवान् रहन्छ। सदाबहार रहन्छ। फलाम कडा हुन्छ। तर, खिया लाग्छ कहाँ त्यसमा। सुन खियामुक्त छ। सत्कार्य यसले सुनजत्तिकै सुनौलो। हामीलाई सुनौलो काम सार्थक लाग्छ। खियालाग्दो फलामे काम युग चाहना होइन, यद्यपि फलाम कडा छ। फलामे कडापनले डन्डी र नापको काम गर्ला। रहन्न तर सुनझैं खियामुक्त। हाम्रा चाहना सुनौलो कर्म हो, फलामे होइन। चहार्छ कर्मयोगले सधैंसधैं ज्ञानयोग। ज्ञानयोगले असल लोक कल्याणकारी विवेकब्रह्मका क्षितिज लुकेको लिप्सा। रहन्न असल, लोकहितकारी कार्य सत्कार्यमा निजी स्वार्थ लिप्सा। स्वार्थ लिप्सा अन्तरनिहित कार्य धोकेबाज। स्वार्थले निस्वार्थलाई पलाउन दिन्न। जमाना निस्वार्थमाथि कुल्चिँदै कालोपत्रे मार्ग यात्रा बनेछ। जताततै कालोपत्रे मार्ग मात्र भेटिन्छ। ज्ञानयोगसत्ज्ञान जुटाउने योग। योग भन्नु जुटाउनु, मिलाउनु, भेटाउनु। ज्ञानयोगको उपासना, अभ्यास, अनुसरणले सत्विचार, सत्चिन्तन र सदाचार उद्भव गराउँछ। सदाचार सुनजस्तै सदाबहार। सदाचारले हामीमा खिया लाग्न दिन्न। तर, युग भने फलामे बनेछ। नेपालभाषामा कलिफोकटिया हुन्छ। कलियुग फोकटिया जमाना। फोकटिया जमाना बडपनको जमाना। यहाँ बडपन छ्यापछ्याप्तिएको। बडपनबिनाको बडापन भेट्टाउन कसरत गर्नु छ। बडापन थेग्रिएको हुन्छ। बडापन सतही हुन्छ। थेगिएको वस्तु ओजदार हुन्छ। आफ्नै ओजनले उसलाई थेग्रिने प्रवृत्तिमूलक बनाइदिएको हुन्छ। यो प्रकृतिकै प्राकृत नियम। यही नियमले प्रवृत्ति बनाइदिन्छ। सतही वस्तु बग्रेल्ती रहन्छ। हुरीहावा बग्रल्तीपनको गर्भ। हुरीहावाले उडाएको धुलो क्षणिक रहन्छ। सामान्य र सौम्य स्थितिलाई खल्बल्याउन सक्छ त्यसले। एक अवधिसम्म हलचल ल्याउन त सक्ला त्यसले। तर, स्थायित्व रहन्न त्यसको। क्षणिक रहन्छ त्यो। क्षणिकपन अल्पायु। टिक्दैन त्यो दीर्घकालसम्म। योगस्वामी रामदेवलाई हेर्दै देख्दै आफैंसित कथ्दै रहेँ यस्तै। एक योगले अनेक योग जुटाइदिँदो रहेछ। अचेल जीवनलाई योगमय पाइरहेछु। एकपछि अर्को गर्दै, गन्दै जीवन नै चिन्तनैचिन्तन झैं झांगिन लागेको अनुभूति कुम्ल्याउँदै छु। बडपनबिनाको बडापन असल मानिसको आग्रह बनोस् शारदीय कामना सबै सबै सहृदय महानुभावमा ! जीवेत सरदम् शतम् ! बडपनबिनाको बडापन् !"
नेपाललाई छैटौं सफलता : कुशल मल्लले लिए नेदरल्यान्ड्सको लगातार २ विकेट,"काठमाडौं : त्रिकोणात्मक टि२० सिरिजअन्तर्गतको खेलमा नेपालले नेदरल्यान्ड्सको ६ विकेट लिएको छ। कीर्तिपुरस्थित त्रिवि क्रिकेट मैदानमा टस हारेर बलिङको निम्तो पाएको नेपालका लागि कुशल मल्लले लगातार २ विकेट लिएका हुन्। ९५ ओभरमा मल्लको बलमा अविनाश बोहोराले नोआ क्रोसलाई क्याच आउट गराएका हुन्। त्यसैगरी ९६ ओभरमा नेदरल्यान्ड्सका आर्यन दत्तलाई पेवेलियन फर्काए। क्रोसले ३ रन बनाएर भने दत्त शून्य रनमै आउट भए। त्यस अगाडि प्रतिश जिसीले ८१ र ८५ ओभरको खेलमा २ विकेट लिएका हुन्। उनले नेदरल्यान्ड्सका कप्तान स्कट एडवार्ड्सलाई आठौं ओभरको पहिलो बलमा आउट गराएका हुन्। एडवार्ड्स १ छक्कासहित १८ रन बनाएर पेवेलियन फर्किए । त्यसैगरी जिसीले आठौं ओभरको पाचौं बलमा म्याक्स ओ डाउडलाई आउट गराए। ओ डाउडले १ छक्का र ४ चौकासहित ३१ रन बनाएर बाहिरिए। त्यस अगाडि पहिलो ओभरको चौथो र छैटौं बलमा करण केसीले नेदरल्यान्ड्सका बलमा माइकल लेभिट र साइब्रान्ड एंगलब्रेक्ट आउट भएका थिए। लेभिटलाई दीपेन्द्र सिंह ऐरी र एंगलब्रेक्टलाई आसिफ शेखले क्याच आउट गराए। योसँगै नेपालका लागि कुशल मल्ल, प्रतिश जिसी र करण केसीले २२ विकेट लिएका छन्। नेदरल्यान्ड्सले १२ ओभरको समाप्तिमा ६ विकेट गुमाएर ६७ रन बनाएर खेलिरहेको छ। नेदरल्यान्ड्सका कप्तान स्कट एडवार्ड्सले टस जितेर पहिले ब्याटिङ गर्ने निर्णय लिएका हुन्। नेपालले नामिबिया र नेदरल्याण्डस् सम्मिलित त्रिकोणात्मक टि२० क्रिकेट शृङ्खलाअन्तर्गत अघिल्ला तीन खेलमध्ये एउटामा मात्र जित हासिल गरेको थियो। शृङ्खलाको फाइनलमा स्थान बनाउनका लागि नेपाल आजको खेल जित्नैपर्ने दबाबमा रहेको छ। नेपालको टोलीमा कुशल भुर्तेल, आसिफ शेख, रोहित पौडेल, कुशल मल्ल, सोमपाल कामी, करण केसी, गुलशन झा, दीपेन्द्र सिंह ऐरी, आरिफ शेख , अभिनाश बोहोरा, प्रतिश जिसी र रहेका छन्। भुर्तेल फर्कदा अनिल शाह बेञ्चमा बसेका छन्।"
क्रिकेट क्रेज (तस्बिरहरू),"काठमाडौं : त्रिकोणात्मक टी२० आई सिरिजको शनिबार कीर्तिपुर मैदानमा नेपालले नेदरल्याण्डससँग प्रतिस्पर्धा गरिरहेको छ। नेदरल्याण्डसविरुद्ध नेपालले जवाफि ब्याटिङ गरिरहेको छ। जारी खेलमा १९३ ओभरमा नेदरल्यान्ड्सले सबै विकेट गुमाएर १२० रन बनाएको हो। नेपालका लागि प्रतिश जिसीले सर्वाधिक ३ विकेट, कुशल मल्ल र करण केसीले २२ विकेट, दीपेन्द्र सिंह ऐरीले १ विकेट लिए। खेललाई रोमाञ्चित बनाउँदा कीर्तिपुर मैदानमा दर्शकभरिभराउ छन्। नेपाली खेलाडीलाई उनीहरु हुटिङ गरेर हौसला बढाइरहेका छन्। क्रिकेटका फ्यानहरु प्याराफिट, मैदानमात्र नभई रुखमा चढेरपनि मज्जा लिइरहेका छन्। नेदरल्याण्डससँग खेलिरहेको नेपालको समर्थन गर्न बिहानैदेखि दर्शकहरू त्रिवि मैदान पुगेका थिए। दर्शक उल्लेख्य भएरपनि सरकारले क्रिकेट मैदानलाई थप आधुनिक र व्यवस्थित बनाउन भने सकेको छैन। कीर्तिपुर मैदानमा हालसम्म पनि आधुनिक फ्लड लाइट र स्कोर बोर्ड जडान समेत हुन सकेको छैन। तस्बिर : क्यान"
"नेपालको उत्कृष्ट सुरुवात, नेदरल्यान्ड्सविरुद्ध पहिलो ओभरमै करण केसीले लिए २ विकेट","काठमाडौं : त्रिकोणात्मक टि२० सिरिजको आज नेदरल्यान्ड्सविरुद्ध पहिलो ओभरमै नेपालले २ विकेट लिएको छ। कीर्तिपुरस्थित त्रिवि क्रिकेट मैदानमा जारी खेलमा टस हारेर बलिङको निम्तो पाएको नेपालका लागि करण केसीले २ विकेट लिएका हुन्। पहिलो ओभरको केसीको चौथो बलमा दीपेन्द्र सिंह ऐरीले नेदरल्यान्ड्सका माइकल लेभिटलाई क्याच आउट गराएका हुन्। उनी एक चौका प्रहार गरेर बाहिरिए। त्यसैगरी पहिलो ओभरको अन्तिम बलमा केसीले नेदरल्यान्ड्सका साइब्रान्ड एंगलब्रेक्टलाई आउट गराए। एंगलब्रेक्टलाई आसिफ शेखले क्याच आउट गराएका हुन्। उनी शून्य रनमै आउट भए। नेदरल्यान्ड्सका कप्तान स्कट एडवार्ड्सले टस जितेर पहिले ब्याटिङ गर्ने निर्णय लिएका हुन्। नेपालले नामिबिया र नेदरल्याण्डस् सम्मिलित त्रिकोणात्मक टि२० क्रिकेट शृङ्खलाअन्तर्गत अघिल्ला तीन खेलमध्ये एउटामा मात्र जित हासिल गरेको थियो। शृङ्खलाको फाइनलमा स्थान बनाउनका लागि नेपाल आजको खेल जित्नैपर्ने दबाबमा रहेको छ। नेपालले तेस्रो खेलमा शुक्रबार नामिबियालाई तीन रनले हराएको थियो। त्यसअघि भएको पहिलो खेलमा नेपाल नामिबियासँग २० रनले र नेदरल्याण्ड्ससँग दोस्रो खेलमा दुई रनले पराजित भएको थियो। शृङ्खलामा नेदरल्याण्ड्सको ४ अंक छ। नेपाल र नामिबियाको २२ अंक छ भने रन रेटका आधारमा नेपाल दोस्रो रहेको छ। नेपालको टोलीमा कुशल भुर्तेल, आसिफ शेख, रोहित पौडेल, कुशल मल्ल, सोमपाल कामी, करण केसी, गुलशन झा, दीपेन्द्र सिंह ऐरी, आरिफ शेख , अभिनाश बोहोरा, प्रतिश जिसी र रहेका छन्। भुर्तेल फर्कदा अनिल शाह बेञ्चमा बसेका छन्।"
शकुन्तलालाई दुर्वासाको श्राप !,"प्रेम ! यस्तो पनि प्रेम हुन्छ ? प्रेममा त दिने मात्र काम हुन्छ तर यो त लिन आतुर छे। यो भनेको वासना हो, विशुद्ध वासना। के भयो नानी ! त्यस्तो ? कुन कुराको चिन्तामा छ्यौ ? यति बढी चिन्तित हुनु राम्रो होइन बुझ्यौ ? नानी शकुन्तला ! मलाई सुनिनौ ? चिन्ता के को हो भन। सकेको सहयोग पाउने छ्यौ। अयी वालिके ! यता फर्की। अघिदेखि बोलाइरहेको छु् सुन्दिनस्। दुर्वासाले शकुन्तलालाई राम्रो मुखले तीन पटकसम्म बोलाए। मात्र फरक पहिलेको वाक्य नरम थियो। त्यसपछिका क्रमशः कडा हुँदै गएका थिए तर दुष्यन्तको चिन्तामा डुबेकी शकुन्तलाले त्यसको संकेतसम्म पाइनन्। आफ्नो बोलीलाई वास्ता नगरेपछि महर्षि दुर्वासा निकै रिसाए। उनलाई शकुन्तलाको व्यवहारबाट ठूलै अपमान भएको जस्तो लाग्यो र कड्किँदै भने दुष्ट बालिके ! तैंले मेरो अनादर गरेर ठूलो गल्ती गरिस्। अरू भएको भए अहिले नै भष्म पारिदिन्थें तर नारी परिस। भष्मै भएस् त भन्दिनँ तर गल्तीको फल भने भोग्नै पर्छ। अहिले नै यस्तो श्राप दिन्छु, ताकि आइन्दा अतिथिको अनादर गर्ने हिम्मत कसैले गर्न नसकुन्। जसको चिन्तामा डुबेकी छेस् उसले तलाई चटक्कै बिर्सने छ। अनर्थ भो ऋषिवर ! घोर अनर्थ। बिनाअपराध यिनीमाथि यति ठूलो दण्ड ! दण्ड पनि त्यति मात्र सुहाउँछ जति पचाउन सक्छ तर यहाँ त पचाउन मारी नै दिनेछ। त्यसैले बिन्ती छ। कृपा गरी यस अनाथलाई क्षमा दिनुहोस्। महर्षि दुर्वासाको श्रापले डराएकी शकुन्तलाका साथीद्वय मधु र मालतीले एकै स्वरमा भने। त्यो मलाई थाहा छैन। पचाउन सक्छे कि सक्दिन उसको कुरा हो। मलाई थाहा भएको यही हो कि यसले मेरो अनादर गरी ठूलो गल्ती गरेकी छे। अतिथि भनेको देवता समान हुन्छन् भन्ने वेदवाक्य छ। यसले त त्यसलाई समेत लत्याएकी छे। यति ठूलो गल्ती गर्नेलाई पनि क्षमा दिँदै जाने हो भने समाजको अवस्था कस्तो होला ? दुर्वासा जंगिए। कुरो त्यसो होइन ऋषिवर ! यसले जानेर गल्ती गरेकी होइन। बिचरीले हजुरको उपस्थिति नै थाहा पाएकी छैन। यतिबेला उनी राजा दुष्यन्तको सम्झनामा यति लीन छिन् कि आफैंलाई समेत बिर्सेकी छिन्। एक त बाबु कण्व हुनुहुन्न अर्को गान्धर्व विवाह गरी गर्भिणी बनाएर राजधानी हिँडेका दुष्यन्त अहिलेसम्म फर्केका छैनन्। चाँडै नै लिन आउँछु भनेर गएका थिए थाहा छैन किन आएनन्।यस्तो अवस्थामा बिचरीले गरोस् के। मधु र मालतीले बेलिबिस्तार लगाए। ए ! कुरा त्यसो पो हो ? त्यसै हो भने त यसले गल्ती मात्र होइन जघन्य अपराध नै गरेकी छे। ऋषि आश्रममा बसेर यति ठूलो व्याभिचार ! अ हँ यस्तो हुन सक्दैन। यस्तो व्यवहार गुरुकुल आश्रमको आचारण विपरीत छ र ऋषि आश्रमको मर्यादा विपरीत छ। ऋषि आश्रम जस्तो पवित्र स्थानमा बसेर यस्तो हर्कत गर्ने अधिकार कसले दियो ? घरमा अभिभावक छैनन् भन्दैमा मनलाग्दी गर्न पाइन्छ ? दुर्वासा मुर्मुरिए। मधु र मालतीलाई ठूलै आपत् पर्यो। ऋषिको मन पगाल्न सकिन्छ भनेको यहाँ त उल्टो पो पर्ने छाँट देखियो। तैपनि हिम्मत भने हारेनन् र जे त पर्ला भन्ने ठानी कडारूपमा प्रतिवाद गर्दै भने यसमा जघन्य अपराध नै भन्नुपर्ने के नै भएको छ र ऋषिवर ! अब यिनी बालिक भइसकेकी छिन्। बालिग केटाकेटीले अभिभावकको स्वीकृतिबिना पनि आफ्नो जीवन आफूखुसी गर्न सक्छन् भन्ने तपार्ईँहरू नै होइन र ? एउटै कुरामा पनि कतै केही कतै केही कसरी हुन्छ ? यो त तपाईंहरूकै भनाइविपरीत भएन र ? हो भनेका छौं। भनेका छौं मात्र होइन अहिले पनि त्यही भन्दै छु। बालिग केटाकेटी विवाहवारीको मामिलामा स्वतन्त्र हुन सक्छन् तर स्वतन्त्रताको अर्थ यो होइन कि स्वच्छन्द भएर जे पनि गर्न पाइयोस्। ऋषि आश्रममा बसेर पनि स्वच्छन्द हुँदै जाने हो भने एक दिन सामाजिक मर्यादा नै लुप्त हुन सक्छ। आश्रमहरू भनेका धर्मका लागि हुन्, संस्कारका लागि हुन्, सामाजिक मर्यादाका लागि हुन्। कुनै पनि काम गर्दा आफू कुन स्थानमा र कुन तहमा बसिएको छ भन्ने कुराको ख्याल राख्नै पर्छ। थाहा थिएन वा थाहा पाइएन भन्दैमा स्थान र पदीय मर्यादाविपरीत जाने छुट कसैलाई पनि हुँदैन। जो भए पनि र जसले गरेको भए पनि उसले दण्डित हुनै पर्छ। दुर्वासा थप जंगिए। अनि प्रेमको कुरा ? त्यसको क्या। यिनले कसैको ज्यान लिएकी होइनन्, जीवन दिएकी हुन्। प्रेम भनेको भगवान्को वरदान हो भन्ने पनि तपाईंहरू नै होइन ? हजुरहरू महर्षि हुनुहुन्छ। जे पनि गर्न सक्नुहुन्छ तर यसको अर्थ यो पनि त होइन होला कि बिना अपराध पनि सजाय भोग्नुपर्ने अवस्था आओस्। मधु र मालतीले पनि जंगीस्वरूप देखाए। प्रेम ! यस्तो पनि प्रेम हुन्छ ? प्रेममा त दिने मात्र काम हुन्छ तर यो त लिन आतुर छे। यो भनेको वासना हो, विशुद्ध वासना। वासनालाई पनि प्रेम भन्ने हो भने प्रेमलाई चाहिँ के भन्ने ? जहाँ दिने काम हुन्छ त्यहाँ प्रेम हुन्छ। जहाँ लिने दिने हुन्छ त्यहाँ व्यापार हुन्छ। अनि जहाँ लिने काम हुन्छ त्यहाँ वासना। यतिबेला यो यस्तै गरिरहेकी छे। दुष्यन्तलाई पाउने वासना, दुष्यन्तबाट पाउने वासना। दुर्वासाले दार्शनिक विचार प्रस्तुत गरे। यो तपार्ईंहरूको भाषा हो ऋषिवर ! आफ्नो भाषा आफैंसँग राख्नुस्। हामी बुझ्दैनौं। हामीले बुझेका यही हो कि यहाँ यदि गल्ती नै भएको छ भने राजा दुष्यन्तबाट भएको छ। शकुन्तला उनलाईं खोज्दै गएकी होइन। दुष्यन्त खोज्दै आएका हुन्। पुरुषहरूले नजिस्क्याई, नकोट्याई कनै पनि नारी जातिले शरीर सुम्पन सक्दिन। तपाईंहरू सन्न्यासी हुनुहुन्छ यस्तो कुरा थाहा छैन होला तर हामी गृहस्थी हौं। यस मामिलामा राम्रै पारखी छौं। त्यसैले दण्ड नै दिने हो भने दुष्यन्तलाई दिनुस्। एक अनाथलाई ललाइफकाई गरी अस्मिता लुट्ने उनी सजाय पाउने यिनी ? गल्ती गर्ने एउटा सजाय पाउने अर्को कसरी हुन सक्छ। हामीले देखेको कुरा यिनै हुन्। बाँकी तपाईंको मर्जी। यति भनेर मधु र मालती मौन भए। उनीहरूको कुरा सुनिसकेपछि दुर्वासालाई के लागेछ कुन्नि लामो सास फेर्दै भने ठीकै छ तिमीहरूको भनाइ पनि आफ्नो स्थानमा ठीकै होला तर मैले श्राप दिसकेँ। यसलाई पूरै हटाउन त सक्दिनँ तर केही कम भने गरिदिन सक्छु। यिनले दुष्यन्तको कुनै चिनो देखाउन सकिन् भने चिन्ने आधार बन्ने छ। यति भनेर महर्षि दुर्वासा हिँडे। यसबारे शकुन्तला भने अहिले पनि बेखबर नै थिइन्। जब साथीहरूबाट समग्र वृत्तान्त थाहा पाइन् तब छागाँबाट खसेजस्तो भएर रुन कराउन लागिन्।"
नेदरल्यान्ड्सले नेपाललाई दियो १२१ रनको लक्ष्य,"काठमाडौं : त्रिकोणात्मक टि२० आई सिरिजअन्तर्गतको खेलमा नेदरल्यान्ड्सले नेपाललाई १२१ रनको लक्ष्य दिएको छ। कीर्तिपुरस्थित त्रिवि क्रिकेट मैदानमा जारी खेलमा १९३ ओभरमा नेदरल्यान्ड्सले सबै विकेट गुमाएर १२० रन बनाएको हो। नेदरल्यान्ड्सका लागि म्याक्स ओ डाउडले सर्वाधिक ३१ रन बनाए। उनले १ छक्का र ४ चौका प्रहार गरे। त्यसैगरी टिम भान डर गुग्टेनले २४ रन, रोलफ भान डर मर्वले २३ रन, कप्तान स्कट एडवार्ड्सले १ छक्कासहित १८ रन, तेजा निदामानुरुले ५ रन, माइकल लेभिटले ४ रन, भिभिएन किंग्माले ४ रन, नोआ क्रोस ३ रनको योगदान गरे। नेपालका लागि प्रतिश जिसीले सर्वाधिक ३ विकेट, कुशल मल्ल र करण केसीले २२ विकेट, दीपेन्द्र सिंह ऐरीले १ विकेट लिए। कुशल मल्लले ९५ र ९६ ओभरमा लगातार २ विकेट लिएका हुन्। जिसीले आठौं ओभरको पहिलो र पाँचौं बलमा दुई विकेट लिएका हुन्। केसीले पनि पहिलो ओभरमै २ विकेट लिएका थिए। नेदरल्यान्ड्सका कप्तान स्कट एडवार्ड्सले टस जितेर पहिले ब्याटिङ गर्ने निर्णय लिएका थिए। नेपालले नामिबिया र नेदरल्याण्डस् सम्मिलित त्रिकोणात्मक टि२० क्रिकेट शृङ्खलाअन्तर्गत अघिल्ला तीन खेलमध्ये एउटामा मात्र जित हासिल गरेको थियो। शृङ्खलाको फाइनलमा स्थान बनाउनका लागि नेपाल आजको खेल जित्नैपर्ने दबाबमा रहेको छ। नेपालको टोलीमा कुशल भुर्तेल, आसिफ शेख, रोहित पौडेल, कुशल मल्ल, सोमपाल कामी, करण केसी, गुलशन झा, दीपेन्द्र सिंह ऐरी, आरिफ शेख , अभिनाश बोहोरा र प्रतिश जिसी रहेका छन्।"
संघर्षपूर्ण सहयोगको सारथि,"माओवादी हो भनेर निर्मम कुटपिट गर्यो। सेनाले कानमा लाठीले हिर्कायो। अहिले कान सुन्दिनँ। त्यो कहानी भनी साध्य छैन। २०४३ सालको सन्दर्भ हो सामुदायिक विद्यालयमा कक्षा ८ मा पढ्न मासिक ९ र ९ पढ्न १० रुपैयाँ तिर्नुपथ्र्यो। त्यो शुल्क पनि तिर्न नसकेर कयौंपटक कक्षा बाहिर निस्कनु परेको त्यो समयको पीडा सम्झँदा अहिले पनि बाबुराम फुयाँलको आँखा रसाउँछ। भोजपुर याकुमा जन्मिएका बाबुराम गाउँमै एसएलसी उत्तीर्ण हुँदासम्म किताबसमेत किन्न पाएनन्। बाबुराम भन्छन्, त्यतिबेला नि: शुल्क शिक्षा लागू थिएन। विद्यालयमा शुल्क तिर्नुपथ्र्यो। किताबहरू किनेरै पढ्नुपथ्र्यो। किनेर पढ्न सक्ने क्षमता हामीसँग थिएन। ६ कक्षासम्म नाङ्गै खुट्टा हिँडेर विद्यालय पुगेको बाबुराम सम्झन्छन्। गाईबस्तु बेचेर विद्यालयको शुल्क तिरेको उनी सुनाउँछन्। १४ सयमा गाई पाइन्थ्यो। बाख्रापाठा चारपाँच सयमा बिक्थ्यो। त्यो पनि व्यापारी गाउँमै आएर जति भन्यो, त्यतिमै बिक्थ्यो। नजिकमा बजार थिएन, उनी भन्छन्, केही बेच्नुपरे ८ घण्टा हिँडेर चम्पे र च्याङ्ग्रेबजार पुगेर बस्तुभाउ बेच्नुपर्ने बाध्यता थियो। विपन्न परिवारमा हुर्केका बाबुराम पाइलापाइलामा हन्डर खाएर जसोतसो १० कक्षासम्म पढे। साथीकै किताबबाट पढेर उनी तृतीय श्रेणीबाट एसएलसी उत्तीर्ण गरे। मभन्दा पनि कमजोर परिवारका १५२० साथीले त पढ्नै पाएनन्। कतिपय साथी भोको पेट भएर पनि साक्षर भयौं, उनी थप्छन्, बुबाआमाले एसएलसीसम्म पढाउनुभयो। त्यसलाई म ठूलो उपलब्धि मान्छु। एसएलसीबाट पढाइलाई अगाडि बढाउन बाबुरामले धेरै कोसिस गरे। तर, परिवारको आर्थिक अवस्थाले उनी रोकिन बाध्य भए। दुई वर्षसम्म उनले गाउँमै आफ्नो ८ रोपनी जग्गामा खेतीकिसानी गरे। खेतीबाट खासै उत्पादन भएन। त्यसले आर्थिक अवस्था सुध्रिएला जस्तो उनलाई लागेन। त्यसमाथि पढ्न नपाएको पीडाले बाबुरामलाई पोलिरहेको थियो। मावलीमा पढ्न पाइने आसमा २०४८ सालमा उनी तराई झरे। झापाको तोपगाछीमा रहेको मावलीको अवस्था पनि ठीक थिएन। त्यहाँ झन् पढ्न पाउने उनले कुनै छाँटकाँट देखेनन्। पढ्ने आसमा दुर्गमबाट तराई झरेका बाबुरामलाई निराश बनायो। बित्दो समयसँगै उनलाई आफ्नो पढाइभन्दा भाइबहिनीलाई पढाउने जिम्मेवारी थियो। झापामै अधियामा ८ बिघा जग्गामा खेतीकिसानी गर्न सुरु गरे। त्यसपछि आमाबुवालाई पनि तराईमा ल्याए। पहाडमा उत्पादन थिएन। तराईमा अअिलि भए पनि गरेर खानुपर्छ भनेर ल्याएँ, भारी स्वरमा बाबुराम भन्छन्, घरको जेठो छोरा भएकाले मेरो काँधमा भाइबहिनीलाई पनि पढाउनुपर्ने जिम्मेवारी थियो। आफ्नो पढाइलाई रोकेर भए पनि सबै भाइबहिनीलाई एसएलसीसम्म पढाए। जिम्मेवारीसँगै पढ्ने हुटहुटीमा बाबुराम २०५१ सालमा पहिलोपटक काठमाडौं आए। कसैलाई नभनी घरबाट सय रुपैयाँ लिएर काठमाडौंका लागि निस्केको थिएँ। गाडीको सबैभन्दा पछाडिको सिटमा बस्दा ७० रुपैयाँ भाडाले पुग्थ्यो, मुस्कुराउँदै उनी सुनाउँछन्, एक्लो ज्यान काठमाडौं ओर्लिए। त्यतिबेला मसँग न झोलाझम्टी थियो न त फोनफान। पहिलोपटक काठमाडौंमा पाइला टेकेका उनी कामको खोजीमा लागे। भद्रकालीमा बाजेको चिया पसल प्रसिद्ध थियो। त्यहाँ चिया र पाउरोटीमा ७ रुपैयाँ खर्चिदा बाबुरामले कामको सुइँको पाए। बिहानको समय थियो, चिया पसलका बाजेले नजिकै जम्मा भएका युवाको समूह भेटाउँदै काम लाग्ने विश्वास दिलाए। बाबुराममा थोरै आस पलायो। ती युवा बागमतीमा रातभरि बालुवाको भारी बोक्थे। राति १२ बजेसम्म काम गर्नुपर्ने र भारी बोकेको आधारमा पैसा दिने सर्तमा बाबुरामलाई उनीहरूले कोटेश्वरतर्फ डोर्याए। त्यहाँ एउटा झाप्रो रछ। ८१० जना बस्दा रैछन्। खाट पनि थिएन। त्यहीदिन काममा लिएर गयो मलाई, बाबुराम भन्छन्, बालुवा उठाउनु पथ्र्यो। राति १२ बजेतिर टिपर आएर लान्थ्यो। १ बोरा उठाउँदा ५० पैसा दिइन्थ्यो। साह्रै दु: ख कष्ट गर्दै १५ दिनसम्म काम गरें। त्यो अवधिमा अढाइ सय रुपैयाँ कमाएको बाबुरामलाई सम्झना छ। त्यहाँबाट काँडाघारीमा एक टिपर बालुवा उठायो भने ७० रुपैया पाउने सुनाएछन्। बाबुरामलाई पैसाको खाँचो थियो उनी त्यतैतिर लागे। त्यहाँ दुई महिना काम गर्दा २ हजार ९ सय रुपैयाँ बचाएँ, उनले भने, त्यसपछि उनले आफैं कोठाभाडा लिएर काम खोज्ने निधो गरे। डिल्लीबजारमा अगाडिबाट जस्ता मात्रै लगाएको र झ्यालढोका पनि नभएको घर। चिर्पटहरू जोडेर बनाएको खाट। त्यही घरमा महिनाको १ सय ३० रुपैयाँ तिर्नेगरी बाबुरामले कोठाभाडा लिए। क्रमश: ९ सय रुपैयाँका भाँडाकुँडा किनें, उनी भन्छन्। पढ्ने हुटहुटी उनमा थोरै पनि कम भएको थिएन। भन्छन्, त्यतिबेला संयोग भनौं म बसेको कोठासँगै बस्ने विपिन दुलाल आरआर क्याम्पसमा पढ्दा रहेछन्। उहाँले मेरो इच्छा देखेर आरआर क्याम्पस पुर्याइदिनुभयो। त्यतिबेला भर्ना शुल्क ४ सय ८० रुपैयाँ तिर्नु परेको उनी सम्झन्छन्। पहिलो सत्रको संगठनका साथीहरूले बाँकी फिस मिनाहा गराइदिए तर दोस्रो चरणमा फेरि भर्ना हुन १३ सय रुपैयाँ लाग्ने भए पनि रकम नभएकाले पढाइ नै छोड्नु पर्यो उनले। उनले गार्मेन्टमा काम सुरु गरे। उनले ३५ सय प्रतिमहिनाको दरले तीन वर्ष काम गरे। कामसँगै बाबुरामलाई विगतको पीडाले सामाजिक काम गर्नुपर्छ भनेर उक्साइरहेको थियो। त्यही क्रममा गार्मेन्टको काम छोडे। उनलाई २०५६ सालमा पशुपतिमा रहेको पुनस्र्थापना केन्द्रसँग जोडिए। संस्थाहरूलाई उनले स्रोत जुटाइदिने काम गरे। भन्छन्, तर त्यो पारदर्शी भएन। मन टुट्यो। द्वन्द्वकालमा धन्न ज्यान जोगियो : २०५६ सालमा माओवादी र सेनाबीच द्वन्द्व भइरहेको थियो। त्यही समय बाबुराम काठमाडौंमा बेरोजगार भएर घेरिए। उनी कोटेश्वरमा व्यापारीसँग सहयोग माग्न पुगे। उनी भन्छन्, त्यहाँबाट फर्किंदा नेपाल आर्मीले आँखामा पट्टी बाँधेर चारपाटा कसेर ६ महिना १३ दिन बन्दी बनायो। बन्दीको बेला राति सुत्दा पनि सेनाले आफ्नो हात नखोलेको उनको भनाइ छ। माओवादी हो भनेर निर्मम कुटपिट गर्यो। सेनाले कानमा लाठीले हिर्कायो। अहिले कान सुन्दिनँ। त्यो कहानी भनी साध्य छैन, बोली लर्बराउँदै उनी थप्छन्, लास्टमा निर्दोष भनेर सेनाले उनै कोटेश्वरका व्यापारी दाइलाई जिम्मा लगायो। मलाई तीनकुनेमा ल्याएपछिमात्र आँखाको पट्टी खोलिदियो। तर मेरो आँखै खुलेन। धन्न ज्यान चैं जोगिएछ। घरमा ६ महिना आराम गरे उनले। २०५८ देखि उनले पुन: गार्मेन्टमा काम थाले। त्यो बेला गार्मेन्ट ठेक्का लिएर गरें, मासिक ४०५० हजार कमाएँ, उनी भन्छन्। पैसा पो थिएन ! : आर्थिक विपन्नताका कारण बाबुराम विद्यालय पढ्दा विद्यार्थी लगाएर बाटो खनाउँथे। ८ कक्षा पढ्दै गर्दा बाटो खन्ने अभियान चलाएँ। त्यतिखेर भीरबाट खसेर हातखुट्टा भाँचिन्थ्यो बाबुराम भन्छन् पछि शिक्षक पनि लाग्नुभयो। अनि हस्पिटल जाने बाटो खन्यौं। हरेक शुक्रवार विद्यार्थीलाई बाटोको अभियानमा लगाउँथ्यौं। काठमाडौं पुग्दा पनि बाबुरामलाई गाउँका पीडाले तान्थ्यो। २०५६ सालसम्म काठमाडौंमा नबिक्ने खासाका कपडा मागेर उनी गाउँ लगेर बाँड्थे। नबिकेका लुगाफाटा धनकुटासम्म लान्थें। त्यहाँबाट बोकेर पैदलै गाउँमा पुर्याएर गरिबहरूलाई कपडा बाँड्थें, उनी सुनाउँछन्। आफू पढ्न पाएनन्, धेरैलाई पढाए : पैसाकै अभावमा बाबुराम उच्च शिक्षा पढ्न पाएनन्। एसएलसीमै सीमित उनले धेरै बालबालिकालाई भने विद्यालय पुर्याए। सुरुमा सडकपेटीमा रहेका बालबालिकालाई विद्यालय पुर्याएँ, सम्झन्छन्, तिनीहरूलाई पढाइसँगै ड्रेस खर्च दिन्छु भनेर अभिभावक खोजेर घर पठाएँ। १ सय ९० बालबालिकालाई विद्यालयसँग जोडेको उनलाई सम्झना छ। सेवा गर्न छुट्टै संस्था : दीनदु: खीलाई सहयोग गर्न बाबुराम काठमाडौंमा सहयोगी हातहरू खोज्थे। २०६० सालमा हुलासचन्द गोल्छाले बाबुरामलाई छुट्टै संस्था खोलेर सञ्चालन गर्न सुझाए। संस्था खोल्नुस् सहयोग गर्छु भन्नुभयो तर वातावरण बनेन, न पैसा न त टिम। अन्य संस्थालाई सहयोग गरें। सर्ट च्यातिएको देखेर इन्जिनियर महेशकुमार सिंहले उनलाई एक सेट कपडा सहयोग गरे। इच्छा र जोश देखेर उहाँकै सहयोगमा २०६८ सालमा बाल सचेतना केन्द्र नेपाल दर्ता गरें, बाबुराम भन्छन् यो संस्थामार्फत अहिलेसम्म हामीले धेरै काम गरिसकेका छौं। कोरोना महामारीमा लकडाउन हुँदा गरिब निमुखाको चुलो बाल्नेदेखि असहायहरूलाई राहत वितरण आदि कैयौं काम उनले गरे। जतिबेला बालबालिकालाई प्राथमिकतामा राखें। मेरो नेतृत्वमा संस्था छ जसमार्फत साथीहरू सक्रिय भएर लाग्नुभएको छ, भन्छन्, दु: खीहरूको मुहारमा खुसी ल्याउँदा विगतका दु: खपीडा सबै बिर्सिन्छु। बाबुरामसँग लेखापढीको लाइसेन्स पनि छ। निवेदन लेख्नेदेखि वकिलहरूसँगको समन्वयमा मुद्दा लेख्नेसम्मको काम गर्छन् उनी। त्यसबाट थोरबहुत आम्दानी हुन्छ। गरिब निमुखासँग पैसा नलिई निवेदन लेखिदिने, वकिलहरू गुहारेर वकालत गराइदिने पनि गरेको छु, उनी भन्छन्। श्रीमती र बुवाआमालाई झापाको कमल गाउँपालिका२ स्थित घरमा राखेर बाबुराम काठमाडौंको बौद्धमा डेरा गरी बस्छन्।"
प्रधानमन्त्री प्रचण्ड बागलुङको पञ्चकोटमा,"ढोरपाटन : प्रधानमन्त्री पुष्पकमल दाहाल प्रचण्ड बागलुङको पञ्चकोटमा जारी सर्वसिद्धिधाम अनन्तश्री ब्रह्माण्डीय महायज्ञमा सहभागी हुन यहाँ आइपुगेका छन् । बागलुङ नगरपालिका६ पञ्चकोटमा उनलाई बागलुङका प्रमुख जिल्ला अधिकारी खगेन्द्र रिजालले स्वागत गरेका थिए। प्रधानमन्त्री दाहालले मुक्तिनाथ पिठाधीश्वर स्वामी कमलनयनाचार्यसँग भेट गर्नाका साथै गण्डकीमाताको मन्दिर, हनुमान्बाटिकामा राखिएको मुक्तिनाथ महाघण्ट, हनुमान्को मूर्ति र यज्ञमण्डपको अवलोकन गर्ने कार्यक्रम छ । पञ्चकोटधाम स्थापनाको १०औँ वार्षिकोत्सवका अवसरमा आयोजना गरिएको महायज्ञबाट जल, जङ्गल र जमिनको संरक्षण गर्दै वैदिक परम्पराको प्रवर्द्धन, आध्यात्मिक चेतनाको अभिवृद्धि गरी धार्मिक पर्यटन विकास गर्ने उद्देश्य छ । पञ्चकोटमा विश्वशान्ति कलश निर्माणसँगै धार्मिक संरचना पूरा गरेर मुलुककै मुख्य धार्मिक गन्तब्यका रुपमा विकास गरिने आयोजकले बताएका छन् । यही फागुन ९ गतेदेखि सुरु भएको महायज्ञ २३ गतेसम्म सञ्चालन हुनेछ । पञ्चकोटमा ५० करोड बराबरको लगानीमा धार्मिक संरचना निर्माण भएका छन् । सञ्चालित ब्रह्माण्डीय महायज्ञबाट सङ्कलन भएको रकमबाट निर्माणाधीन विश्वशान्ति गण्डकी कलशलाई पूर्णता दिइनेछ । रासस"
नेदरल्यान्ड्सविरुद्ध नेपालले पहिले बलिङ गर्ने,"काठमाडौं : नेपाली राष्ट्रिय पुरुष क्रिकेट टोलीले त्रिकोणात्मक टि२० सिरिजको आज नेदरल्यान्ड्सविरुद्ध टस हारेको छ। आज बिहान ११:३० बजेदेखि कीर्तिपुरस्थित त्रिवि क्रिकेट मैदानमा सुरु हुने खेलका लागि नेपालले बलिङको निम्तो पाएको हो। नेदरल्यान्ड्सका कप्तान स्कट एडवार्ड्सले टस जितेर पहिले ब्याटिङ गर्ने निर्णय लिएका हुन्। योसँगै नेपालले फिल्डिङ गर्ने भएको हो। नेपालले नामिबिया र नेदरल्याण्डस् सम्मिलित त्रिकोणात्मक टि२० क्रिकेट शृङ्खलाअन्तर्गत अघिल्ला तीन खेलमध्ये एउटामा मात्र जित हासिल गरेको थियो। शृङ्खलाको फाइनलमा स्थान बनाउनका लागि नेपाल आजको खेल जित्नैपर्ने दबाबमा रहेको छ। नेपालले तेस्रो खेलमा शुक्रबार नामिबियालाई तीन रनले हराएको थियो। त्यसअघि भएको पहिलो खेलमा नेपाल नामिबियासँग २० रनले र नेदरल्याण्ड्ससँग दोस्रो खेलमा दुई रनले पराजित भएको थियो। शृङ्खलामा नेदरल्याण्ड्सको ४ अंक छ। नेपाल र नामिबियाको २२ अंक छ भने रन रेटका आधारमा नेपाल दोस्रो रहेको छ। नेपालको टोलीमा कुशल भुर्तेल, आसिफ शेख, रोहित पौडेल, कुशल मल्ल, सोमपाल कामी, करण केसी, गुलशन झा, दीपेन्द्र सिंह ऐरी, आरिफ शेख , अभिनाश बोहोरा, प्रतिश जिसी र रहेका छन्। भुर्तेल फर्कदा अनिल शाह बेञ्चमा बसेका छन्।"
आजदेखि छैटौं झापा गोल्डकप,"झापा : बिर्तामोड३ स्थित डोमालाल राजवंशी रंगशालामा शनिबारदेखि छैटौं झापा गोल्डकप अन्तर्राष्ट्रिय आमन्त्रण नकआउट फुटबल प्रतियोगिता सुरु हुँदैछ। प्रतिनिधिसभाका सभामुख देवराज घिमिरेले एक समारोहबीच उद्घाटन गर्न लागेको झापा गोल्डकपको सम्पूर्ण तयारी पूरा भइसकेको गोल्डकपका अध्यक्ष विनोद बस्नेतले जानकारी दिए। उद्घाटन समारोहमा गायक महेश काफ्ले र गायिका अस्मिता अधिकारीको प्रस्तुति रहनेछ। गोल्डकपलाई भव्य र सभ्य बनाउन मैदानदेखि सडकसम्म सिँगारिएको छ। रंगशालामा अस्थायी बाँसे प्याराफिट निर्माणदेखि सौन्दर्यीकरणमा आयोजकले विशेष ख्याल गरेको छ। बिर्तामोड क्षेत्रको सरसफाइ र रात्रिकालीन लाइट (झिलिमिली बत्ती)को व्यवस्था मिलाइएको छ। बिर्तामोड मुक्तिचोकदेखि रंगशालासम्म सडक आसपास आकर्षक बनाइएको गोल्डकपका अध्यक्ष बस्नेतले बताए। ११ हजार ३ सय ५० जना दर्शक अटने प्याराफिट निर्माण गरिएको बताउँदै अध्यक्ष बस्नेतले भने, उद्घाटन खेल संकटा क्लब र सशस्त्रको एपीफबीच हुनेछ। विगतका वर्षहरूमा भएका कमजोरी तथा सुझावलाई आत्मसात गर्दै व्यवस्थित रूपमा गोल्ड कप सम्पन्न गर्ने तयारी हामी जुटेका छौँ। यस पटक शौचालय, पार्किङ, टिकट काउन्टरलगायतलाई व्यवस्थित गरेका छौँ भने प्याराफिटलाई दर्बिलो बनाएका छौँ, उनले भने। खर्चलाई अघिकतम घटाएर गोल्डकप सम्पन्न गर्ने तयारी गरेको बताउँदै उनले भने, यस पटक एक करोड ४० लाख रुपैयाँमा गोल्डकप सम्पन्न गर्ने लक्ष्य लिएर अघि बढेका छौं। यस्तो आर्थिक मन्दीमा चन्दा र सहयोग मागेर गोल्डकप सञ्चालन गर्न गाह्रो हुँदो रहेछ। हामीले यसको संस्थागत विकास र दिगोपनको बारेमा सोच्नै पर्छ। गोल्डकपलाई व्यवस्थित गर्दै यसको दिगोपनाका लागि अक्षयकोष बनाएर अगाडि बढ्ने तयारी गरेको उनले बताए। उनले गोल्डकप सफल बनाउन सम्पूर्ण सरोकारवाला निकायहरूसँग सहयोगको अपेक्षा गरेका छन्। नकआउट चरणमा प्रवेश शुल्क दुई सय, सेमिफाइनलमा तीन सय र फाइनलमा चार सय रुपैयाँ निर्धारण गरिएको छ। फाइनलमा ८० रुपैयाँ बराबरको जुस टिकटसँगै वितरण गरिने जनाइएको छ। यती बु्रअरी मुख्य प्रायोजक रहेको गोल्डकपमा ए डिभिजन क्लबसहित १० टोली सहभागी छन्। विभागीय टोली नेपाल पुलिस क्लबले फागुन २० गते ए डिभिजन लिग च्याम्पियन चर्च ब्वाइज युनाइटेडसँग क्वार्टरफाइनल प्रवेशका लागि प्रतिस्पर्धा गर्नेछ। उद्घाटन खेलको विजेताले सर्लाहीको बागमती युवा क्लबसँग पहिलो क्वार्टर फाइनल खेल खेल्नेछ। त्यस्तै, फागुन २२ गते नेपाल पुलिस र चर्च ब्वाइजबीच हुने खेलको विजेताले न्युरोड टिम (एनआरटी) सँग दोस्रो क्वार्टर फाइनल खेल खेल्नेछ। तेस्रो क्वार्टर फाइनल खेल फागुन २३ गते विभागीय टोली त्रिभुवन आर्मी फुटबल क्लबले दुई पटक ए डिभिजन लिग च्याम्पियन बनेको मच्छिन्द्र एफसीसँग प्रतिस्पर्धा गर्नेछ। अन्तिम क्वार्टर फाइनल खेल फागुन २४ गते झापा ११ एफसीले एन्फा मकवानपुरसँग सेमिफाइनल प्रवेशका लागि प्रतिस्पर्धा गर्ने आयोजकले जनाएको छ। अन्तर्राष्ट्रिय झापाली समाज मुख्य सहप्रायोजक र बिर्तामोड नगरपालिका संरक्षक रहेको झापा गोल्डकपको फाइनल खेल फागुन २८ गते हुनेछ। गोल्डकपको विजेताले नगद १३ लाखसहित आकर्षक ट्रफी पाउनेछन्, भने उपविजेताले नगद सात लाख रुपैयाँ प्राप्त गर्नेछन्।"
"नेपाल आज नेदरल्याण्ड्ससँग खेल्दै, फाइनलमा पुग्न जित्नैपर्ने",काठमाडौं : त्रिकोणात्मक टि२० क्रिकेट शृङ्खलाअन्तर्गत नेपालले आज नेदरल्याण्ड्ससँग खेल्दै छ। उक्त खेल बिहान ११:३० देखि कीर्तिपुरस्थित त्रिभुवन विश्वविद्यालयको क्रिकेट मैदानमा सुरु हुनेछ। नेपालले नामिबिया र नेदरल्याण्डस् सम्मिलित त्रिकोणात्मक टि२० क्रिकेट शृङ्खलाअन्तर्गत अघिल्ला तीन खेलमध्ये एउटामा मात्र जित हासिल गरेको थियो। शृङ्खलाको फाइनलमा स्थान बनाउनका लागि नेपालले आजको खेल जित्नैपर्ने हुन्छ। नेपालले तेस्रो खेलमा शुक्रबार नामिबियालाई तीन रनले हराएको थियो। यसअघि भएको पहिलो खेलमा नेपाल नामिबियासँग २० रनले तथा नेदरल्याण्ड्ससँग दोस्रो खेलमा दुई रनले पराजित भएको थियो। शृङ्खलामा नेदरल्याण्ड्स हालसम्म खेलेका दुवै खेलमा जित निकाल्दै चार अङ्कका साथ शीर्ष स्थानमा छ। नेपाल र नामिबियाको दुई दुई अङ्क छ। रन रेटका आधारमा नेपाल दोस्रो तथा नामिबिया अङ्क तालिकाको पुछारमा छ।
कर्णालीले बनायो मानसिक स्वास्थ्य रणनीति,"वीरेन्द्रनगर : कर्णाली प्रदेशले मानसिक स्वास्थ्य सम्बन्धी प्रादेशिक मानसिक स्वास्थ्य तथा मनोसामाजिक रणनीति निर्माण गरी लागु गरेको छ। कर्णाली प्रदेश मानसिक स्वास्थ्य सम्बन्धी प्रादेशिक मानसिक स्वास्थ्य तथा मनोसामाजिक रणनीति निर्माण गरी लागु गर्ने पहिलो प्रदेश बनेको छ। रणनीति निर्माण र त्यसको कार्यान्वयन अवस्थाबारे सिकाइ आदान प्रदान गर्न तीन प्रदेशका सामाजिक विकास मन्त्रीसहितको टोली कर्णाली प्रदेश आएर अन्तर प्रदेश स्तरीय अन्तरक्रिया गरिएको छ। निर्माण प्रक्रिया र त्यसको कार्यान्वयन बारे अनुभव सुन्न लुम्बिनी, गण्डकी र मधेश प्रदेश सरकारका मन्त्रीसहितको टोली कर्णाली प्रदेश आएका हुन्। प्रदेश स्तरमा मानसिक स्वास्थ्य रणनीति कार्ययोजना कार्यान्वयनका क्रममा देखिएका सबल र सुधार गर्नुपर्ने पक्ष र अवसरको विषयमा प्रस्तुतीकरण गर्दै सामाजिक विकास मन्त्रालय कर्णाकी प्रदेश स्वास्थ्य सेवा महाशाखाका प्रमुख वृषबहादुर शाहीले मानसिक स्वास्थ्यलाई सवल बनाउन रणनैतिक कार्ययोजनाले बल पुगेको बताए। कार्यक्रममा कर्णाली प्रदेशको मानसिक स्वास्थ्य सम्बन्धी प्रादेशिक मानसिक स्वास्थ्य तथा मनोसामाजिक रणनीति निर्माण समितिका सदस्य कर्णाली प्रदेश अस्पतालमा कार्यरत डाशुसिल समदर्शीले कर्णालीमा मानसिक स्वास्थ्य समस्याका बिरामी धेरै भए पनि त्यसको उपचारका लागि विशेषज्ञ जनशक्तिको अभाव रहेको बताए। उनले भने, 'कर्णाली प्रदेश अस्पतालमा २ जना विशेषज्ञ डाक्टर छौँ। अन्य जिल्लामा जनशक्ति छैनन्। मानसिक स्वास्थ्य समस्याको उपचार नगरिकको पहुँचमा छैन। कर्णालीमा वयष्क जनसंख्याको ११७ प्रतिशतमा मानसिक स्वास्थ्य समस्या रहेको छ।' कार्यक्रममा कर्णाली प्रदेशका सामाजिक विकास मन्त्री खड्कबहादुर पोख्रेलले मानसिक स्वास्थ्य समस्यालाई न्यूनीकरण गर्न मानसिक स्वास्थ्य तथा मनोसामाजिक रणनीति र कार्ययोजना लागु गरी सबै आधारभूत तहका स्वास्थ्य संस्थाबाट सेवा प्रवाह गर्न कार्यक्रम सुरु गरिएको बताए। उनले कर्णालीको भौगोलिक कठिनाइ, सामाजिक, आर्थिक, सांस्कृतिक परिवेश, विभेद र हिंसाजन्य समस्याले मानसिक स्वास्थ्यको समस्या बढ्दै गए पनि सरकार त्यसको निर्वारणका कार्यनीति बनाएर काम गर्न लागेको बताए। कार्यक्रममा गण्डकी प्रदेशका सामाजिक विकास तथा स्वास्थ्य मन्त्री सुशीला सिम्खडाले कर्णाली प्रदेशले मानसिक रोग निवारणका लागि सुरु गरेको पहल आफूहरुका लागि उदाहरणीय रहेको भन्दै अन्तरप्रदेश सहकार्य तथा समन्वय गरेर अघि बढ्ने बताइन्। कार्यक्रममा अन्य प्रदेशका मन्त्री तथा सचिवहरुले मनोमानसिक स्वास्थ्यमा गरिएको कामको बारेका जानकारी गराएका थिए। लुम्बिनि प्रदेश स्वास्थ्यमन्त्री राजु खानालले मानसिक रोग लुम्बिनी प्रदेशमा पनि चुनौतिको रुपमा रहेको बताए। उनले अहिले लुम्बीनी प्रदेशमा करिव १४ हजार मानसिक रोगबाट ग्रसित रहेका बताए। कार्यक्रममा डा बासुदेव कार्कीले यस रोगका विरुद्ध पर्याप्त औषधी नहुनु, दक्ष जनशक्ति नहुनु, अनुगमन तथा मूल्याङ्कन नहुनु र मनोपरामर्शकर्ताको अभावले समुदाय स्तरसम्म उपचारलाई सहज बनाउन कठिनाइ रहेको बताए। मानसिक रोगका विरुद्ध सरकारलाई सहयोग गर्दै आएको बीस दुतावासका प्रतिनिधि प्रतिक्षा सिम्खडा बास्कोटाले मानसिक स्वास्थ्य तथा मनोसामाजिक रणनीति र कार्ययोजना बनाउने कर्णाली प्रदेश सरकार पहिलो भएको भन्दै यसको उपचार सेवा पालिकास्तरसम्म सहज बनाउन आग्रह गरिन्। सिएमसी नेपालका प्राविधिक निर्देशक समेत रहेका वरिष्ठ चिकित्सा मनोविद् डा पशुपति महतले मानसिक स्वास्थ्य समस्या बढ्दै गएकाले त्यसको न्यूनीकरणका लागि तीनै तह संघ प्रदेश र स्थानीय सरकार योजनाबद्ध रुपमा अगाडि बढ्नुपर्ने बताए।"
भर्जिनियामा अप्रिल १५ लाई नेपाली अमेरिकन हेरिटेज डे मनाउन स्वीकृत,"भर्जिनिया : अमेरिकाको भर्जिनिया राज्यको विधानसभा तथा सिनेटले नेपाली समुदायका लागि १५ अप्रिल २०२४ का दिनलाई नेपाली अमेरिकन हेरिटेज डे अर्थात् सम्पदा दिवसको घोषणा गरेको छ। भर्जिनियाका नेपाली समुदायको पहलमा सयुक्त संसद्मा पेस गरिएको उक्त प्रस्तावलाई दुवै सदनले पारित गरेको छ। भर्जिनियाको प्रतिनिधिसभा तथा सिनेटले सयुक्त संकल्प (रेजोलुसन) ४२ (एचजे४२)लाई संयुक्त रूपमा अनुमोदन गरेको छ। यो संकल्प भर्जिनियाको रिचमन्डस्थित संयुक्त सदनमा पेस गरिएको थियो। भर्जिनियाको तल्लो सदन विधानसभा र माथिल्लो सदन सिनेट दुवैले पारित गरेकोले नयाँ वर्ष २०२४ देखि नै नेपाली समुदायले उक्त दिवस मनाउने छन्। यसअघि, भिर्जिनियाको हर्डन नगरले अप्रिल २० लाई नेपाली अमेरिकी हेरिटेज दिवसको घोषणा गरेको थियो। त्यसै वर्ष २०१९ मा मोडल नेपाली सोसाइटी, यूएसए र एनआरएन भर्जिनिया च्याप्टरले हर्नडनमा हेरिटेज दिवस मनाउँदा ७ सयभन्दा बढीको सहभागिता रहेको थियो जसमा भर्जिनिया राज्यका निर्वाचित अधिकारी, मेरिल्यान्ड राज्य र हर्डन नगरका अधिकारीहरू पनि सामेल थिए। भर्जिनिया राज्यको हर्नडन निवासी तथा हर्नडन निर्वाचित नगर परिषद् सदस्य प्रदीप ढकालका साथै यसै समुदायका सामाजिक अभियन्ता सुमनराज तिम्सिनालगायतका अगुवाले यसमा पहल गरेका थिए। यो प्रस्तावका लागि सिनेटका जेनिफर बी बोयस्को, घजाला अजिम सलिम तथा सुहास सुब्रमन्यम तथा विधानसभाका आइरिन सिन, एलिजाबेथ बी बेनेट पार्कर, मिसेल लोपेस माल्डोनाडो, केली के कनभिर्सफलर, एडेल वाई म्याकक्लर, क्यानन श्रीनिवासन तथा क्याथी के एल ट्रानको सहयोग थियो। दुवै सदनबाट पारित भए पछि ढकालले खुसी व्यक्त गर्दै यो सबै नेपालीहरूको लागि गर्वको विषय भएको बताए।"
आज यी स्थानमा वर्षा र हिमपात हुने,"काठमाडौं : हाल देशमा पश्चिमी वायुको प्रभाव रहेको छ । सुदूरपश्चिम प्रदेश, कर्णाली प्रदेश, लुम्बिनी प्रदेश, गण्डकी प्रदेश, बागमती प्रदेश र कोशी प्रदेशका पहाडी भूभागमा आंशिक बदली रहेको छ । बाँकी भूभागमा मौसम मुख्यतया सफा रहेको मौसम पूर्वानुमान् महाशाखाले जनाएको छ । महाशाखाका अनुसार आज दिउँसो सुदूरपश्चिम, कर्णाली र गण्डकी प्रदेशका पहाडी भूभागका केही स्थानमा हल्कादेखि मध्यम वर्षा, लुम्बिनी प्रदेशका थोरै स्थानमा र देशका बाँकी पहाडी भूभागका एकदुई स्थानमा छिटपुट वर्षाको सम्भावना रहेको छ । सुदूरपश्चिम, कर्णाली र गण्डकी प्रदेशको उच्च पहाडी तथा हिमाली भूभागका केही स्थानमा हल्कादेखि मध्यम हिमपातको सम्भावना रहेको महाशाखाले जारी गरेको बुलेटिनमा उल्लेख छ । त्यस्तै आज राति देशभर साधारणतया बदली रहने छ । राति सुदूरपश्चिम, कर्णाली र गण्डकी प्रदेशका केही स्थानमा तथा लुम्बिनीसहित बागमती प्रदेशको पहाडी भूभागका थोरै स्थानमा हल्कादेखि मध्यम वर्षाको सम्भावना रहेको महाशाखाले जनाएको छ ।"
होलिस्टिन गाईबाट सशक्त बन्दै सिन्धुलीका महिला,"काठमाडौं : बर्सेनि साढे ४ लाख युवा शक्ति अध्ययन तथा रोजगारीका लागि बिदेसिरहेको बेला सिन्धुलीको कमलामाई नगरपालिकाकी १७ वर्षीया उमा सुवेदी भने स्वदेशकै कृषिमा भविष्य देख्छिन्। यसैले ११ कक्षामा अध्ययनरत उनी किसान पेसालाई नै अँगाल्ने अठोटका साथ सक्रिय छिन्। सुवेदी भन्छिन्, आयआर्जनको क्षेत्र कृषि नै बनाउँछु। यसमै भविष्य देखेकी छु। यसैबाट आर्थिक रूपमा सशक्त बन्छु। उनको यो भनाइ मात्रै होइन यथार्थतामा उनले कृषि उद्यमीको थालनी पनि गरिसकेकी छन्। दैनिक औसत ३० लिटर दूध दिने कोरियाको होलिस्टिन बाच्छी गाम्सा उनले गत फागुन १ गते उपहारस्वरूप प्राप्त गरिन्। नेपालको दुग्ध क्षेत्रको विकासका लागि दक्षिण कोरियाले २०७९ साल पुसमा नेपाललाई १ सय वटा उच्च आनुवंशिक गुणको बाच्छी र ८ वटा प्रजनन साँढे उपहारस्वरूप प्रदान गरेको थियो। सुवेदी भन्छिन्, उहाँहरूको उपहारलाई लापरबाही गर्नु भएन, संरक्षण गरेर उपयोगी बनाउनुुपर्छ। यसले हामीलाई आर्थिक रूपमा सशक्त बनाउँछ। सिन्धुलीको कमलामाई नगरपालिकाका ५१ घरधुरीका महिला किसानलाई ८० ओटा होलिस्टिन बाच्छी उपहार स्वरूप दिइएको थियो। यसमध्ये गैयादेवी महिला उद्यमी स्वावलम्बी समूहकी गुणकुमारी घिमिरेले पाल्दै आएको मालीगाईले गत माघ २३ गते जन्माएको बाच्छी सुवेदीलाई ६ महिनापछि लैजाने सर्तमा फागुन १ गते आयोजित उपहार प्रदान समारोहमामार्फत औपचारिक हस्तान्तरण भयो। धेरै ठाउँमा छिटो पुग्न सकिने टर्निङ प्वाइन्ट भएकाले सिन्धुलीलाई गाईपालनका लागि उचित स्थान मानिन्छ। यहाँ स्थापित नेपालकै अग्रणी कोरियानेपाल मोडेल डेरी भिलेजमा नमुना किसान बन्ने तालिम पाएका ५१ जना साना घरेलु कृषकहरूले पशुपालनबाट सुनौलो भविष्य सजाएका छन् र कृषिमा नै भविष्य देख्नेहरूका निम्ति उनीहरू सफल उदाहरण भएका छन्। यसैमध्ये पहिलो लाभ लिइसकेकी छन् गैयादेवी महिला उद्यमी स्वावलम्बी समहकी घिमिरेले। उक्त उन्नत प्रजातिको मालीगाईले बाच्छी गाम्सालाई जन्माएपछि दैनिक औसत ३०३२ लिटर दूध दिन थालेपछि उनलार्ई आर्थिक लाभ भएको छ। यसअघि लोकल गाईले दैनिक २३ लिटर र जर्सी गाईले दैनिक ५६ लिटर दूध दिन्थे। थोरै परिमाणमा दूध हँुदा किसानी पेसाबाट मात्रै आयआर्जन गर्ने ढुक्कको स्थिति थिएन तर अब यो पेसाले आर्थिक रूपमा सशक्त हुन सक्नेमा उनी ढुक्क छिन्। घिमिरे भन्छिन्, आर्थिक रूपमा सशक्त बन्न उन्नत जातको गाईपालनले मद्दत पुर्याउनेछ। धेरै दूध दिने अर्थात् उन्नत नश्लको यो एउटा मात्रै छ। एउटै गाईबाट प्रशस्त आम्दानी लिन्छु भन्नेभन्दा पनि यो सुरुवात हो। यसले आम्दानीको बाटो खोलिसक्यो। गाउँमा यी गाईहरू आएपछि विस्तारै आर्थिक परिवर्तन देखिन थालेको छ। यसले महिला सशक्तीकरणको पाटोलाई सबल बनाउन सघाएको छ। घिमिरेले भनिन् करिब एक महिना दूध बेचेपछि यसको नियमित आम्दानी कति हुन्छ भनेर यकिन हुन्छ। नजिकैको विद्यालयमा ११ र १२ कक्षामा नेपाली विषयसमेत अध्यापन गर्दै आएकी उनी गाईबाट नियमित कमाइ हुन थालेपछि अर्को थप्ने सोचमा छिन्। शिक्षण पेसा र गाईपालनलाई एकैसाथ अगाडि बढाइरहेकी घिमिरे भन्छिन् आम्दानी राम्रो भयो, सन्तुष्टि भयो। दूधको बजारीकरण भयो भने शिक्षण छोड्न सकिन्छ तर अहिल्यै गाईमात्रै पाल्ने गरी हामफाल्ने स्थिति छैन। अहिले दूधको बजारीकरणमा समस्या छ उनले भनिन्। उनका श्रीमान् भोला अधिकारी पूर्ण रूपमा किसानी काम गर्छन्। घरव्यवहार सोही आम्दानीमै निर्भर छ। दिनभर गाईपालनमा एक जना खट्नु नै पर्छ। खटाइअनुसार अब आयआर्जन हुन थालेकाले आयआर्जन राम्रै हुनेमा अधिकारी पनि विश्वस्त छन्। यता स्नातक उत्तर्णि गरेकी ३४ वर्षीया सम्झना दाहालले पनि कृषिलाई नै आफ्नो पेसा बनाएकी छन्। कमलामाई नगरपालिका५ की दाहाल सुरुमा यो गाई दुधालु हुन्छ, धेरै आम्दानीको बाटो हुन्छ भनेपछि उनलाई यसैमा रम्ने मोह जागेको थियो। स्नातकसँगै जेटीए पनि अध्ययन गरेकी दाहालले २०६६ सालमा विवाह गरेपछि बालबच्चा भएसँगै बाहिर काम गर्ने माहोल जुरेन। यसैबेला हेफर इन्टरनेसनल नेपालले महिलाहरूको समूह गठन गर्यो। एउटा अधिकृतको तलबबराबरको आम्दानी होलिस्टिन उन्नत जातको गाईबाटै हुन्छ भन्ने सुनेपछि किसान पेसा नै रोज्न प्रोत्साहित भएको उनले सुनाइन्। दाहाल भन्छिन्, बरु घरमै बसेर गाईपालन गरौं न, किन दुवैजना जागिरमा जानुपर्यो भन्ने सोच आएर गाई पाल्न थालें। अझ सुरुमा बालबच्चा भएकाले गाईको बारेमा पहिल्यै सरहरूले धेरै दूध उत्पादन हुने, तपाईंहरूलाई एकजना अधिकृतबराबरको आम्दानी घरमै उत्पादन गराउँछौं। किसानहरूलाई माथिल्लो तहको किसान बनाउँछौं भनेर प्रोत्साहन गरेकाले पनि प्रेरित भएको बताउँछिन्। उनले पालेको होलिस्टिन प्रजातिको गाई जेठ १९ गते ९ महिना पूरा हुन्छ। यसपछि गाईको दूधबाट आयआर्जन बढाउनेमा उनी उत्साहित छिन्। अहिलेसम्म एउटा गाईलाई करिब १ लाख ६० हजार रुपैयाँबराबरको खर्च भइसक्यो। अब उनी गाईको दूधबाट लगानी उठाउने प्रतीक्षामा छिन्। उनी भन्छिन् आफू पढेकी मान्छे किसानी काम भनेर कहिल्यै यसबाट भाग्न खोजिन। सुरुमै पनि १० लिटर दूध दिने होलिस्टिन क्रस गाई पाल्दै आएकाले यो काम गरे भनेर पछुतो नलाग्ने बताउँछिन्। हाल, मोडेल डेरी भिलेजमा ६७ अन्य होलिस्टन बाच्छीहरू गर्भवती छन्। यी गाईको दूध उत्पादन औसतमा दैनिक ३० लिटरभन्दा बढी हुने अनुमान गरिएको छ, जुन नेपालका गाईको औसत दूध उत्पादनभन्दा तीन गुणा बढी हो। कमलामाई नगरपालिकाका मेयर उपेन्द्रकुमार पोख्रेल पनि अब बजारीकरणको समस्या नहुन अन्तर्राष्ट्रिय स्तरमै बिक्री गर्ने विकल्पहरू खोजिने बताउँछन्। यो नगरपालिकालाई दूधमा आत्मनिर्भर बनाउन सबै लागिपरेका छन्। यो प्रजातिको एउटै गाईले छाकमा २० लिटरसम्म दिँदा दैनिक ४० लिटर हाराहारीसम्म दिन्छ। मेयर पोखरेल भन्छन्, घरमै बसेर एउटै गाईबाट ६०७० हजार रुपैयाँ कमाउन सकिन्छ। यसलाई गोठ विस्तार गरेर ५ सयमा लैजाँदैछौं। अहिले यो नगरपालिकाको २ वटा वडाबाट ५ वटामा विस्तार गर्न कृषक छनोट गरिएको छ। यसका लागि कृषकको समूह बढाईंदै छ। यस अनुरूप दुग्ध उत्पादन बढ्न थालेपछि सहकारीमार्फत डेरीको रूपमा सञ्चालन गरेपछि जनताको जीवनस्तरमा आकाशपातालको फरक हुन्छ। यसले बाहिर जानुपर्ने अवस्था पनि अन्त्य हुने उनको ठहर छ। यद्यपि सिन्धुली सबैभन्दा कम वैदेशिक रोजगारीमा जाने संख्यामा पर्छ। यहाँका किसान जुनार, सुन्तला उत्पादन, पशुपालनजस्ता कृषिमै आधारित भएकाले वैदेशिक रोजगारमा कम गएका हुन्। उनका अनुसार अहिले यो नगरपालिकामा मात्रै करिब पाँच हजार घरधुरी कृषिमै आधारित छन्। यसै अनुरूप सिन्धुलीमा कोरियानेपाल मोडेल डेरी भिलेजको फागुन १ मा औपचारिक उद्घाटन भइसकेको छ। यसलाई नेपालका लागि कोरियाका राजदूत ताएयोङ पार्क र कृषि तथा पशुपन्छी विकास मन्त्रालयका सचिव डा रेवतीरमण पौडेलले उद्घाटन गरेका थिए। यससँगै नेपालको दुग्ध क्षेत्रमा कोसेढुंगा सावित भएको छ। यसैक्रममा सचिव डा पौडेलले होलिस्टाइन गाईबाट उत्पादन हुने दूधको बजारीकरणलगायतका लागि मन्त्रालयले सहयोग गर्नेसमेत उनले प्रतिबद्धता व्यक्त गरे। डा पौडेल भन्छन्, कमलामाई नगरपालिकाका४ र ५ मा जस्तै होलिस्टाइन जातका गाई अन्य स्थानमा पनि विस्तार गर्नुपर्छ। यसका लागि मन्त्रालय सहयोग गर्न तयार छ। कृषि क्षेत्रको मेरुदण्डका रूपमा रहेका साना किसानका लागि दिगो विकास र समृद्धिलाई प्रवद्र्धन गर्ने गरी डेरी क्षेत्रलाई आधुनिकीकरण गर्ने दिशामा यो सराह्रनीय कदम हो। यता कमलामाई नगरपालिकाका प्रमुख पोखरेलले होलिस्टाइनजस्ता उन्नत जातका गाईपालनबाट यहाँका किसानको जीवनस्तर उकास्नेमा ढुक्क छन्। यसैले अब दुग्ध क्षेत्रमा लक्षित गरेर परियोजना अघि बढेको छ। यस परियोजनाका आगामी पाँच वर्षसम्मका लक्ष्य नै मोडेल डेरी भिलेजको सफल सञ्चालन र राष्ट्रियस्तरमा यसको पहिचान गर्ने, पाँच सय घरधुरीमा उत्कृष्ट पशुपालन प्रविधिको अवलम्बन, साइलेज प्लान्ट निर्माण तथा सञ्चालन, पहिलेदेखि पाल्दै आएका सबै होल्सटेन वर्णशंकर गाईहरूमामा कृत्रिम गर्भाधानका लागि उच्च गुणस्तरका कोरियन सिमेनको प्रयोग गरी वंश सुधार गर्ने, उत्पादन गरेका सफा र शुद्ध दूध एकै ठाउँमा सहकारीमार्फत संकलन, सोको गुणस्तरीय प्रशोधन, तथा उच्च मूल्यमा बजारीकरणको लागि बुटिक डेरी स्थापना तथा सञ्चालन गर्ने लगायतको योजना रहेको छ। यो कार्यक्रमको दिगोपना छ। पशुपालनमा नवीनतम प्रविधिहरूको अवलम्बन गर्दै सञ्चालन गरिने यो कार्यक्रम पूर्ण रूपमा वातावरण मैत्री हुनेछ। डाले तथा बहुवर्षे भुइँ घाँसहरूको अधिकतम उत्पादनका साथ सञ्चालन गरिने घाँसमा आधारित पशुपालन, मलमूत्रको उचित व्यवस्थापन र कार्यक्रममा आबद्ध सबै कृषकको घरघरमा बायोग्यास प्लान्टको सञ्चालन र उत्पादित लेदो मल तरकारीखेती तथा घाँसखेतीमा प्रयोग गरिने हँुदा यो परियोजना पूर्ण रूपमा वातावरण मैत्री र दिगो हुनेछ। त्यसैगरी परियोजनाको समाप्तिपछि यसको साझेदार र सहकर्मी संस्था कमलामाई नगरपालिकाले यसको पूर्ण अपनत्व लिई निरन्तरता दिनेछ। यसैगरी प्रदेश सरकार मातहतको भेटेरिनरी अस्पताल तथा पशु सेवाविज्ञ केन्द्रबाट समेत निरन्तर सहयोग रहनेछ। यसको साथै कार्यक्रमको समूहहरूमा आबद्ध सम्पूर्ण महिला सदस्यहरू कानुनी मान्यता प्राप्त एक सफल सहकारी संस्थाको सदस्यको रूपमा रूपान्तरण हुने र आफ्ना सदस्यहरूलाई व्यावसायिक कृषक बनाउँदै लग्ने हँुदा संस्थागत रूपमा पनि परियोजना दिगो रूपमा सञ्चालन हुनेछ। कोरियाको होलिस्टिन बाच्छी गाम्सा ले दैनिक औसत ३० लिटर दूध दिन्छ। सिन्धुलीको कमलामाई नगरपालिकाका ५१ घरधुरीका महिला किसानलाई ८० ओटा होलिस्टिन बाच्छी उपहार स्वरूप दिइएको थियो।"
खडेरीले रित्तिँदै बस्ती,"सुर्खेत : पहिले पाखोबारीमा अन्नबाली राम्रै फल्थ्यो । सिजनअनुसार तरकारी खेती हुन्थ्यो । तर पछिल्लो एक दशकयता गाउँमा उत्पादन घट्दै गइरहेको छ । सुक्खा र खडेरीका कारण उब्जनी हुन छाडेपछि सुर्खेतको चौकुने र पञ्चपुरीका बस्तीहरू रित्तिँदै गइरहेका छन् । उब्जनी हुन छाडेपछि स्थानीयको बसाइँ सर्ने क्रम बढेको छ । बढ्दो खानेपानीको संकट र सिँचाइको अभावले गर्दा उब्जनी हुन छाडेपछि स्थानीयले बस्ती नै छाडिरहेका छन् । जिल्लाको चौकुने गाउँपालिका१ मा रहेका तोलीसैन र सोता गाउँमा पहिलाको जस्तो उत्पादन हुँदैन । सिँचाइको अभावले अन्नबाली फल्न छाडेको हो । छाक टार्न हम्मेहम्मे हुन थालेपछि धेरै परिवार गाउँ नै छाडेर अन्यत्रै गएको तोलीसैनकी देवीकला रानामगरले बताइन् । पहिला हाम्रो गाउँमा ३० घरपरिवार थिए देवीकलाले भनिन्, गाउँमा उब्जनी हुन छाडेपछि १४ परिवार पुर्खाले कमाउँदै आएको घरबारी नै छाडेर अन्यत्रै गइसके, खानेपानी नै पाउन मुस्किल भइरहेका बेला खेतीमा सिँचाइ कसरी गर्नु ? सिँचाइको अभावमा अन्नबाली तथा तरकारीको उत्पादन हुन छाडेको उनको भनाइ छ । उब्जनी नहुँदा स्थानीयहरू पछिल्लो समय बस्ती नै छाडेर चौकुनेकै लगाम, पोखरे र छिमेकी जिल्ला कैलालीको लम्कीतर्फ बसाइ सरेर गएका छन् । उत्पादन घट््दै जाँदा स्थानीयले जीविकोपार्जनमा समस्या भोगिरहेका छन् । तोलीसैनमा रहेको २ लाख १५ हजार ५४२ वर्गमिटर जमिनमध्ये हाल अधिकांश जग्गा बाँझो छ । हाल यहाँ करिब ५५ हजार १ सय ७३ वर्गमिटर जमिनमा मात्रै खेती हुँदै आएको स्थानीय बताउँछन् । यस्तै तोलीसैनदेखि पश्चिम क्षेत्रमा पर्ने सोता गाउँमा केही वर्ष अघिसम्म ३५ परिवारको बसोबास थियो । तर गाउँमा उब्जनी हुन छाडेपछि अहिले यहाँ केवल ३ परिवार मात्र बसोबास गरिरहेका छन् । बाँकी परिवार आफ्नो घरजग्गा छाडेर अन्यत्रै गएका छन् । यो गाउँमा रहेको २ लाख ८८ हजार २ सय ८६ वर्गमिटर खेतीयोग्य जमिनमध्ये हाल करिब ४० हजार वर्गमिटर क्षेत्रफल जमिनमा मात्र खेती गर्ने गरिएको छ । स्थानीय यामबहादुर रानाले गाउँमा उब्जनी हुन छाडेपछि अधिकांश परिवारले बस्ती नै छाडेर गएको बताए । उनले भने, पहिले गाउँमा लगाएको बाली राम्रै फल्थ्यो । त्यसैले वर्षभरि खान पुग्थ्यो । तर पछिल्ला वर्षमा आकाशबाट पानी कम पर्न थाल्यो, पाखोबारीमा सिँचाइ सुविधा नहुँदा उत्पादन घट्दै गएपछि वर्षभरि खान पुग्दैन । बस्तीमा रहेका कुवाहरू सुक्दै जाँदा स्थानीय बस्तीबाट टाढा रहेका खोलाबाट पानीको जोहो गर्न बाध्य छन् । खानेपानीको संकट र सिँचाइको अभावमा उब्जनी हुन छाडेपछि धेरै परिवारले गाउँ छाड्दा बस्ती नै रित्तिन थालेको उनले सुनाए । यस्तै अवस्था रहे बाँकी रहेका परिवारले पनि गाउँ छाड्ने अवस्था आउने उनको भनाइ छ । चौकुनेमा मात्र होइन, जिल्लाको पञ्चपुरी नगरपालिकाकामा रहेका लेकाली बस्तीमा पनि यस्तै समस्या छ । पञ्चपुरी नगरपालिका १ मा रहेका हाँसेगाउँ, फार्सेकाँडा र भक्तडीका बस्तीहरू पनि पछिल्लो समय पातलिँदै गएका छन् । उमेरले ६ दशक पार गरेकी स्थानीय लक्ष्मी शाही भन्छिन्, अचेल हामीलाई खानेपानीको जोहो गर्नै धौधौ भयो । पहिलाको जस्तो वर्षात् हुँदैन । गाउँमा रहेका पानीका मुहान सुक्दै गए, खडेरीले पहिलाको जस्तो उब्जनी हुँदैन । पूर्ववडाध्यक्ष धनबहादुर थापाका अनुसार खानेपानीको अभाव र खडेरीले उत्पादन घट्दै गएपछि यो वडाबाट हालसम्म करिब डेढ सय घरधुरी बसाइँ सरेर गइसकेका छन् । खानेपानी र सिँचाइको सुविधा उपलब्ध नभए बस्तीहरू विस्तारै रित्तिँदै जाने उनको भनाइ छ । जलवायुविज्ञ सुदीप ठकुरी भन्छन्, जलवायु परिवर्तनका कारण आकाशबाट कम वर्षात् हुने गरेको छ, खडेरीको समस्या पनि बढ्न थाल्यो । सिँचाइ नहुँदा किसानको बारीमा विस्तारै उब्जनी घट्दो छ । यसले विस्तारै जीविकोपार्जनमा नै समस्या उत्पन्न गराइरहेको छ । सिँचाइ सुविधाको व्यवस्थापन नभए ग्रामीण क्षेत्रमा खाद्यान्नको संकट बढ्ने र यसले बसाइसराइको दरलाई थप बढाउने विज्ञहरू बताउँछन् । यसलाई रोक्न ग्रामीण क्षेत्रमा खानेपानीको सुविधा उपलब्ध गराउनुपर्ने र खडेरीमा पनि फल्न सक्ने अन्नबालीको खेतीतर्फ स्थानीयलाई आकर्षित गर्नुपर्ने उनीहरूको सुझाव छ ।"
"गाजामा इजरायली आक्रमण, ७ इजरायली बन्धक मारिएको हमासको दाबी","हमासले गाजा पट्टीमा बन्धक बनाएका ७ जनाको मृत्यु भएको दाबी गरेको छ । हमासले इजरायली बमबारीका कारण ७ बन्धकहरूको मृत्यु भएको बताएको छ। हमासले मारिएका बन्धकहरूको संख्या ७० भन्दा बढी हुन सक्ने बताएको छ । ज्यान गुमाउने सात बन्धकहरू पहिले नै मारिएका ३१ बन्धकहरूमा पर्छन् वा पर्दैनन् भन्ने पनि स्पष्ट पारिएको छैन। यस सम्बन्धमा इजरायलबाट कुनै प्रतिक्रिया आएको छैन र न हमासले कुनै ठोस प्रमाण पेश गरेको छ । हमासले अक्टोबर ७, २०२३ मा दक्षिणी इजरायलमा आक्रमण गरेको थियो। सो क्रममा २५३ मानिसहरूलाई बन्धक बनाएको थियो। इजरायलका अनुसार हमासको उक्त हमलामा इजरालका १२ सय मानिस मारिएका छन् । इजरायलले यसविरुद्ध कडा कारबाही गरेको थियो। गाजामा ठूलो मात्रामा बमबारी गरेको थियो। हमासद्वारा सञ्चालित स्वास्थ्य मन्त्रालयले इजरायली आक्रमणका कारण गाजामा हालसम्म ३० हजार प्यालेस्टाइनी मारिएको दाबी गरेको छ । नोभेम्बरमा हमासले अस्थायी युद्धविराम सम्झौता अन्तर्गत १०५ इजरायली बन्धकहरूलाई रिहा गरेको थियो। बदलामा २४० प्यालेस्टिनी बन्धकलाई हमासले रिहा गरेको थियो। बीबीसी"
"चितवनमा १४ वर्षीया बालिकाको मृत्यु प्रकरण : प्रधानाध्यापकसहित ३ जना पक्राउ, अनुसन्धान जारी","चितवन : पूर्वी चितवनको रत्ननगरमा अघिल्लो हप्ता १४ वर्षीया बालिकाको हत्यामा संलग्न भएको आरोपमा तीन जना पक्राउ परेका छन्। चितवनको रत्ननगर नगरपालिका१० स्थित एकता शिशु निकेतनको होस्टेलमा शालिन पोखरेल मृत फेला परेपछि चितवन प्रहरीले घटनाको अनुसन्धान गरिरहेको छ। सालिनको मृत्यु भएपछि आफन्तले दिएको किटानी जाहेरी अनुसार प्रधानाध्यापक बालहरि देवकोटा, सहप्रधानाध्यापक किरणबहादुर अधिकारी र होस्टेलका वार्डेन कमल शर्मा पौडेललाई पक्राउ गरिएको हो। अदालतको अनुमति लिएर पक्राउ परेका उनीहरुमाथि ज्यानसम्बन्धी कसुरमा जाहेरी दर्ता गरेर अनुसन्धान भइरहेको छ। आफन्तले शालिनको आत्महत्या नभई हत्या भएको दाबी गर्दै उजुरी दर्ता गराएका छन्। जिल्ला प्रहरी कार्यालय चितवनका प्रवक्ता डीएसपी श्रीराम भण्डारीले पक्राउ परेकाहरुलाई अदालतबाट सात दिनको म्याद लिएर अनुसन्धान भइरहेको जानकारी दिए। अघिल्लो साताको शनिबार रत्ननगरमा विद्यालयको छात्रावासमा सालिन मृत अवस्थामा फेला परेकी थिइन्। रत्ननगर १० स्थित एकता शिशु निकेतनमा सँगै रहेका साथीहरु खान खान गएर फर्किंदा १४ वर्षीय छात्रा सालिन पोखरेल मृत अवस्थामा फेला परेकी थिइन्। साथीहरु फर्किएपछि ढोका खोलेर हेर्दा उनी झुण्डिएको अवस्थामा फेला परेको विद्यालयले जनाएको छ। पोष्टमार्टमको रिपोर्ट आउन बाँकी झुण्डिएको अवस्थामा प्रहरीले शव बरामद गरेर पोष्टमार्टमका लागि त्रिवि शिक्षण अस्पतालमा पठाएको छ। घटनाको शंकास्पद रहेको र प्रहरीले सुरुवाती चरणमा अनुसन्धान गर्न बेवास्था गरेको भन्दै परिवारले चितवनमा पोष्टमार्टममा गर्न नदिइ काठमाडौं स्थित त्रिभुवन शिक्षण अस्पतालमा पोष्टमार्टम गर्न पठाउन माग गरेका थिए। त्यसपश्चात प्रहरीले शवलाई काठमाडौंमा पोष्टमार्टम गर्न पठाइएको छ। तर त्यसको रिपोर्ट आउन बाँकी रहेको चितवन प्रहरीले जनाएको छ। अनुसन्धान जारी रहेको र पोष्टमार्टमको रिपोर्टपछि घटनाबारे बताउन सक्ने डीएसपी भण्डारीले बताए। मृतकका अभिभावकले हत्या भएको आशंका गरेका छन्। उनका बुवाले घटना सुनियोजित भएको दावी गरे। गोरखाको अजिरकोट गाउँपालिका५ मुच्चोक घर भएकी शालिन दुई वर्षदेखि सो होस्टलमा बसेर पढ्दै आएकी थिइन् ।"
साफ यु१६ महिला च्याम्पियनसिप : आज नेपालले बंगलादेशविरुद्ध खेल्दै,काठमाडौं : साफ यु१६ महिला च्याम्पियनसिपमा आज नेपालले पहिलो खेल बंगलादेशविरुद्ध खेल्दैछ। शुक्रबारदेखि सातदोबाटोस्थित एन्फा कम्प्लेक्समा सुरु भएको साफ यु१६ महिला च्याम्पियनसिपमा आज दिउँसो ३ बजे नेपालले बंगलादेशविरुद्ध खेल्न लागेको हो। नेपालले गत वर्ष यु१५ महिला साफ जितेको थियो। घरेलु मैदानमा भएको यु१६ महिला च्याम्पियनसिपमा नेपाललाई उत्कृष्ट प्रदर्शन गर्न दवाब रहेको छ। राउन्ड रोबिनका आधारमा हुने यस प्रतियोगिताको शीर्ष दुई टोलीले फाइनल खेल्ने एन्फाले जनाएको छ। शुक्रबार भारतले भुटानविरुद्ध ७० को जित हासिल गरेको छ। फाइनल खेल फलागुन २७ गते हुनेछ।
"केपी ओली कपको फाइनल आज, उपाधिका लागि मच्छिन्द्र र एनआरटी भिड्दै",काठमाडौं : दोस्रो संस्करणको केपी ओली राष्ट्रिय फुटबल प्रतियोगिताको उपाधिका लागि साबिक विजेता मच्छिन्द्र फुटबल क्लब र न्युरोड टिम (एनआरटी) बीच आज प्रतिस्पर्धा हुँदैछ। नेकपा एमालेको भ्रातृ संगठन युवा संघ नेपालको आयोजनामा काठमाडौंमा जारी केपी ओली कपको फाइनल खेल शनिबार दिउँसो दशरथ रंगशालामा हुँदैछ। बिहीबार भएको सेमिफाइनलमा एनआरटीले जावलाखेल युथलाई ३० ले र मच्छिन्द्रले भारतीय क्लब मानेभञ्ज्याङ क्लबलाई ५० को फराकिलो अन्तरले पराजित गरेको थियो। प्रतियोगिताको उपाधि विजेताले ११ लाख र उप विजेताले ५ लाख रुपैयाँ नगद पुरस्कार प्राप्त गर्ने युवा संघ नेपालले जनाएको छ। यसैगरी उत्कृष्ट खेलाडीहरूलाई पनि नगद पुरस्कारको व्यवस्था गरिएको छ। गत वर्ष आयोजना भएको पहिलो संस्करणको फाइनलमा मच्छिन्द्र क्लबले सरस्वती क्लबलाई पराजित गर्दै उपाधि जितेको थियो। दोस्रो संस्करणको खेलमा नेपालका 'ए' डिभिजनसहित विदेशका क्लबको सहभागिता थियो।
विकासको नमुना पञ्चकोट धाम,"पञ्चकोट धार्मिक तीर्थस्थल मात्र नभएर बागलुङको प्रमुख पर्यटकीय स्थलसमेत बनेको छ। धेरै पूर्वाधार पनि निर्माण भइसकेका छन्। जहाँ जल र ब्रह्माण्ड जोगाउने सन्देश दिन १५ दिने अनन्तश्री ब्रह्माण्डीय महायज्ञ भइरहेको छ। जसको मुख्य उद्देश्य विश्व शान्ति कलश निर्माण गर्नु हो । बागलुङ : बागलुङ जिल्लाको बागलुङ नगरपालिका६ स्थित पञ्चकोट क्षेत्र तीन दशकअघि चितुवा बस्ने ओडारको रूपमा चिनिन्थ्यो। स्थानीयका अनुसार उक्त स्थानमा चितुवा बस्ने गर्थे। त्यहाँ घाँस काट्न जानेका लागि पनि निकै जोखिम थियो। जोखिम मोलेरै भए पनि घाँस दाउरा गर्न जाँदा स्थानीयले चितुवा र तीनका डमरुहरू खेलिरहेका देख्थे। तर, अहिले चितुवा बस्ने त्यही ओडारमा जिल्लाकै ठूलो पर्यटकीय एवं धार्मिक गन्तव्य पञ्चकोट धाम बनिरहेको छ। बागलुङ बजारदेखि आधा घण्टाको बस यात्रापछि पुगिन्छ सर्वसिद्धिधाम पञ्चकोट। अनन्तश्री विभूषित मुक्तिनाथ पीठाधिश्वर स्वामी कमलनयनाचार्य (मुक्तिनाथ बाबा) को नेतृत्वमा २०७१ सालमा बृहत् महायज्ञ आयोजना गरेर यसको निर्माण थालिएको थियो। पञ्चकोटको भौतिक संरचनाहरूमध्ये केहीले पूर्णता पाएसँगै अहिले त्यहाँ पुग्नेहरूको संख्या बढ्दो छ। जन्मथलोलाई तीर्थस्थलमा बदल्ने अठोट लामो समयसम्म मुस्ताङको मुक्तिनाथ, चितवन र भारतमा समेत बसेर तपस्या गरेपछि बागलुङ फर्किएका मुक्तिनाथ बाबा कमलनयनाचार्यले आफ्नो जन्म ठाउँलाई धार्मिक तीर्थस्थलको रूपमा बदल्न देखेको सपनाले विस्तारै साकार रूप लिँदै छ। कमलनयनाचार्यले आफूले ७ वर्षको उमेरमा त्यहाँ चितुवाको डमरुहरू देखेको र तीनलाई समात्न ओडारमै पुगेको स्मरण गरे। म ७ वर्षकै उमेरमा चितुवाको बच्चा समात्न जाउँ भन्दै साथीहरूलाई भनेर यहाँको ओडारमा पुगेको थिएँ, उनले भने, भित्र जाँदा हामीले डमरुहरू खेलिरहेको देखेका थियौं। अहिले यहाँको ओडारमा चितुवाको मूर्ति निर्माण गरिएको छ। पञ्चकोटका परिकल्पनाकार स्वामी कमलनयनाचार्य बागलुङ नगरपालिका ६ भान्सामा जन्मिएका हुन्। लामो समयसम्म मुस्ताङको मुक्तिनाथ, चितवन र भारतमा बसेर उनले तपस्या गरे। तपस्याकै क्रममा मुक्तिनाथ बस्दा उनी काठमाडौंदेखि भारतसम्म आवतजावत गर्थे। त्यतिबेला पञ्चकोट र बागलुङको क्षेत्रहुँदै यात्रा गर्न डर लागेर हेलिकप्टरका पाइलटलाई अर्को बाटोबाट यात्रा गराउन अनुरोध गर्ने गरेको उनी सम्झन्छन्। मलाई गाउँमा आउँदा माया र मोह हुने डरले मुक्तिनाथ बस्दा काठमाडौंदेखि भारतसम्मको यात्राका क्रममा बागलुङतिरको बाटो हुँदै यात्रा नगर्ने भन्दै पाइलटलाई अर्कै बाटो लैजान अनुरोध गर्थें, उनले भने, २०७० सालमा बानपा ६ भान्साको शिवालय मन्दिरमा महायज्ञ हुने भएपछि गाउँका सयौं व्यक्तिहरू बोलाउन गएपछि जन्मगाउँ फर्किएको हुँ। महायज्ञको लागि जन्मगाउँ आएको बेला आफूलाई दैविक निर्देशन भएकाले जन्म ठाउँलाई धार्मिक तीर्थस्थलको रूपमा बदल्न लागिपरेको स्वामी कमलनयनाचार्यको भनाइ छ। महायज्ञमा आएको तेस्रो दिनमा मलाई दैविक निर्देशन भएको हो, उनले भने, महायज्ञ सम्पन्न भएर गाउँको अवलोकनपछि अहिले गरुणशीला निर्माण गरेको भिरमा बल्लबल्ल पुगेको थिएँ। त्यही राति मलाई यहाँको इष्टपृत्तिले सहयोग गर्ने निर्देशन गरेपछि सिद्धि भएको भूमि भनेकोले यहाँ धाम निर्माण सुरु गरिएको हो। उनले जलसम्पदाको पहिले नै चर्चा गर्ने गरेको बताउँदै धामको अवधारणा पछि भएको बताए। सबै प्रकारको वस्तुहरू चिताएको पुग्ने भएकाले सर्वसिद्धिधाम पञ्चकोट भनिएको उनको भनाइ छ। जिल्लाकै पर्यटकीय एवं धार्मिक गन्तव्यको रूपमा विकास भइरहेको पञ्चकोट विभिन्न पाँचवटा कोटहरूको एकीकृत विकासको रूप हो। ताराजालकोटको रूपमा परिचित स्थान अहिले पञ्चकोटको रूपमा चर्चित धाम बनेको छ। त्यस क्षेत्रमा रहेको ताराजालकोट, कारिकोट, माझकोट, रायँरायँकोट र संसारकोटलाई प्रतीकात्मक रूपमा एकै ठाउँमा विकास गरेर पञ्चकोट नामकरण गरिएको स्वामी कमलनयनाचार्यका उत्तराधिकारी ऋषि प्रपन्नार्यको भनाइ छ। सबै पाँचवटा कोटहरूमा जान सम्भव छैन। संसारकोट निकै टाढा पर्ने भएकाले त्यहाँ सजिलै पुग्न पनि सकिँदैन, उनले भने, अहिले संरचनाहरू बन्दै गरेको ठाउँ ताराजाल कोटको ठाउँ हो। सबै कोटहरूलाई एकै ठाउँमा विकास गरी पञ्चकोट नामकरण गरिएको हो। राजाहरूको इतिहाससँग कोटहरू जोडिएको छ। बाइसेचौबिसे राज्यहरूको पालामा राजाहरूको शक्ति आर्जनका लागि भन्दै दैवी शक्तिको पूजा गर्न यी स्थापना गरिएको विश्वास गरिन्छ। पञ्चकोट धार्मिक हिसाबले मुक्तिक्षेत्र र पुलत्स्य पुलह ऋषिले तपस्या गरेको ठाउँ भएको ऋषि प्रपन्नाचार्यको भनाइ छ। उनले नेपालमा भएका सबै गोत्रहरूको मूल पुरुषलाई पञ्चकोटमा स्थापना गरिने बताए। हामीले सबै समुदायको मूल पुरुषलाई यहाँ स्थापना गरेर साझा धामको रूपमा विकास गर्दैछौं, उनले भने, आदिवासी जनजातिले पुज्ने र खस आर्य समुदायले पुज्ने सबै मूल पुरुषहरू यहाँ रहनेछन्। यो कुनै एक भगवान्को धाम होइन। पञ्चकोटलाई कुनै धार्मिकस्थल विशेषको विकल्पको रूपमा विकास गर्ने आफूहरूको सोचाइ नभएको उनले बताए। सबै धाम र धार्मिक स्थलहरूको आआफ्नै महत्त्व छ, उनले भने, हामी पञ्चकोटलाई पञ्चकोटकै रूपमा विकास गर्न चाहन्छौं। यसको छुट्टै महिमा र गरिमा स्थापित हुनेछ। गण्डकी प्रदेश शालिग्राम पाइने विश्वमै एकमात्र नदी कालीगण्डकी किनार र यस आसपासको क्षेत्र पवित्र पुण्यभूमि र मुक्तिक्षेत्र भूमि भएकाले यहाँ सबैतिर भगवान्को बास भएको मुक्तिनाथ बाबाको भनाइ छ। उनले सबै देउताहरूलाई एकै ठाउँमा दर्शन गर्न मिल्ने गरी धाम बनाउने संकल्प गरे अनुरूप काम भइरहेको बताए। एक जना सन्न्यासी बाबाको सपनालाई साकार रूप दिन सबैले सहयोग गरेको उनको बताए। सुरुवातमा त्यो केवल मुक्तिनाथ बाबाको सपना भए पनि अहिले त्यो बागलुङको समृद्धिसँग जोडिएर आउन थालेपछि सबैले अपनत्व महसुस गर्ने वातावरण बनेको छ। यो ठाउँलाई पञ्चकोट धामको रूपमा विकास गर्दै गर्दा बागलुङ जिल्ला र साबिकको समग्र धौलागिरिलाई नै राम्रो फाइदा पुग्छ, मुक्तिनाथ बाबा थप्छन्, विभिन्न धार्मिकस्थलहरूमा पुगेर दर्शन गर्न सकिने भगवान् र देवीदेवतालाई हामीले यहाँ एकै ठाउँ दर्शन गर्न मिल्ने गरी धामको परिकल्पना गरेका छौं। उनका अनुसार अहिले पञ्चकोटको विश्वमै चर्चा हुन थालेको छ। नेपाल तीर्थस्थल विकास राष्ट्रिय समिति, अखण्ड ज्योति बाबा श्रीजी च्यारिटेवल ट्रस्टको तत्त्वावधानमा काम सुरु गरिएको पञ्चकोटमा अहिले पञ्चकोट विकास परिषद्को रूपमा काम अगाडि बढेको छ। ५० करोडको पूर्वाधार निर्माण २०७१ सालमा महायज्ञबाट उठेको रकमबाट सुरु गरिएको पञ्चकोट निर्माणको कामले अहिले एउटा स्वरूप धारण गरेको छ। पञ्चकोटमा ५० करोड बढीको पूर्वाधार तयार भइसकेका छन्। पञ्चकोट विकास परिषद्का प्रतिनिधि अध्यक्ष दामोदर शास्त्रीले पञ्चकोटमा धेरै देवीदेवताको मन्दिरका साथै, सभाहलहरू निर्माण सम्पन्न भइसकेको बताए। सिसमहल, सत्सङ भवन, गणेश मन्दिर, हनुमानको मूर्ति, पञ्चनारायण मन्दिर, लक्ष्मीनारायण मन्दिर, गरुडशिला, सडक पूर्वाधारको सुधार तथा निर्माण, खानेपानीको व्यवस्थापनलगायतका निर्माणका कामहरू सम्पन्न भइसकेका छन्, उनले भने, फागुनको दोस्रो सातादेखि पञ्चकोटमा ५ हजार ५ सय ५५ किलोको मुक्तिनाथ महाघण्टसमेत अनावरण गरिसकिएको छ। १ सय ५१ फिट अग्लो कलश निर्माणका लागि फाउन्डेसनका कामहरू सम्पन्न भइसकेको छ। विश्वशान्तिको ध्वनि गुञ्जाउने महाघण्ट पञ्चकोटमा फागुन ९ गते मुक्तिनाथ महाघण्ट अनावरण गरिएको छ। ५ हजार ५ पाँच ५५ केजी रहेको महाघण्ट नेपालकै सबैभन्दा ठूलो महाघण्ट भएको स्वामी कमलनयनाचार्यले बताए। यो महाघण्ट नेपालकै पहिलो हो, उनले भने, भारतमा हुन सक्छ तर नेपालमा पहिलो हो। पञ्चधातु सुन, चाँदी, तामा, पित्तल र फलाम मिसाएर बनाइएकाले यो घण्टीलाई महाघण्टी नाम दिइएको मुक्तिनाथ बाबा स्वामी कमलनयनाचार्यले बताए। महाघण्टी बनाउन आठ वर्ष लागेको थियो। पञ्चकोटलाई धार्मिक पर्यटकीयस्थलका रूपमा विकास गर्ने योजनाअनुसार उक्त महाघण्ट राखिएको स्वामी कमलनयनाचार्यले बताए। पञ्चकोटमा निर्माण गर्न लागिएको एक सय आठ फिट अग्लो गण्डकी विश्वशान्ति कलश र निर्माण सम्पन्न भइसकेको हनुमानको मूर्तिको नजिकै महाघण्टलाई राखिएको छ। महाघण्टबाट शान्तिको ध्वनि गुञ्जिने स्वामी कमलनयनाचार्यले बताए। महाघण्टको विधिवत् रूपमा प्राणप्रतिष्ठा गरिएको छ, उनले भने, महाघण्टबाट निस्किएको ध्वनि साबिक धौलागिरिका बागलुङ, पर्वत, म्याग्दी र मुस्ताङका अधिकांश बस्तीमा सुन्न सकिन्छ। धेरै समय खर्चिएर बनाइएको महाघण्ट बनाउन करिब साढे दुई देखि तीन करोड खर्च लागेको अनुमान गरिएको स्वामी कमलनयनाचार्यले बताए। निर्माणाधीन १५१ फिट अग्लो विश्व शान्ति कलश यस पटक महायज्ञको मुख्य उद्देश्य हो विश्व शान्ति कलश निर्माण। पञ्चकोटमा धेरै पूर्वाधार निर्माण भइसकेका छन्। पञ्चकोटका योजनाकार स्वामी कमलनयनाचार्यको मुख्य योजनामा जल संरक्षण गर्ने सन्देश दिने उद्देश्यले १० वर्षपहिले नै कलश निर्माणको शिलान्यास भएको थियो। २०७१ सालमा तत्कालीन प्रधानमन्त्री स्व सुशील कोइराला, वर्तमान प्रधानमन्त्री पुष्पकमल दाहाल, नेकपा एमालेका अध्यक्ष केपी शर्मा ओलीलगायत १ हजार ८ जनाले कलश निर्माणको शिलान्यास गरेका थिए। कोरोना, भूकम्पलगायतको कारणले कलशको निर्माण तीव्र गतिमा हुन नसकेको बताइन्छ। १ सय ५१ फिट अग्लो कलशमा करिब १५ सय व्यक्तिहरू अटाउने गरी कलश निर्माण भइरहेको छ। कलश निर्माणका लागि ४० फिट जमिनमुनिबाट फाउन्डेसन तयार भइसकेको छ। दुई करोडभन्दा बढी खर्च गरेर ४० फिट तलबाट कलशका लागि फाउन्डेसनको काम सकेर एक तला ढलान भइसकेको छ, स्वामी कमलनयनाचार्यले भने, यो नेपालमै पहिलो पटक कालीगण्डकीको तटबाट विश्व शान्तिको सन्देश प्रवाह गर्ने गरी काम गर्दैछौं। सबैभन्दा ठूलो योजना र ठूलो रकम लाग्ने योजनाको रूपमा कलश निर्माण भइरहेको छ। ११ तला हुने कलश तीन तलासम्म प्रयोग गर्न मिल्ने र त्यसभन्दा माथि हेर्नका लागि मात्रै बनाइनेछ। पञ्चकोटमा भौतिक संरचनाको निर्माणसँगै गाईको संरक्षणका लागि बागलुङ नगरपालिका५ मालिका र पर्वतको जलजला गाउँपालिकामा गौशाला निर्माण गरिएको छ। जल र ब्रह्माण्ड जोगाउने सन्देश दिन ब्रह्माण्डीय महायज्ञ पञ्चकोटमा फागुन ९ गतेदेखि अनन्तश्री ब्रह्माण्डीय महायज्ञ सञ्चालन भइरहेको छ। २३ गतेसम्म सञ्चालन हुने महायज्ञमा ९ वर्षीया १ सय ९ जना कन्याहरूले कलशमा कालीगण्डकीलगायतका नदीहरूबाट ल्याइएको जल भरेर महायज्ञको उद्घाटन गरेका थिए। जल र ब्रह्माण्ड जोगाउन सन्देश दिन महायज्ञ सञ्चालन गरिएकाले कलशमा जल भरेर उद्घाटन गरिएको स्वामी कमलनयनाचार्यले बताए। पञ्चकोट धार्मिक तीर्थस्थल मात्र नभएर बागलुङको प्रमुख पर्यटकीय स्थलसमेत बनेको छ। जल र ब्रह्माण्ड जोगाउने सन्देश दिन पञ्चकोटमा फागुन ९ गतेदेखि अनन्तश्री ब्रह्माण्डीय महायज्ञ सञ्चालन भइरहेको छ। विश्वमा भइरहेका द्वन्द्वहरूको अन्त्य हुनुपर्छ भनेर यहाँ महायज्ञसमेत लगाइएको छ। राष्ट्र उन्नतिको लागि पञ्चकोटमा बनाइएको योजना उत्कृष्ट छ। १५ दिनसम्म चल्ने महायज्ञमा हरेक दिन राष्ट्रका विभिन्न पदमा आसीन फरकफरक व्यक्तित्वको उपस्थिति भइरहेको छ। पञ्चकोटमा ५ हजार ५ पाँच ५५ केजी मुक्तिनाथ महाघण्ट अनावरण गरिएको छ। जुन नेपालकै सबैभन्दा ठूलो भएको बताइएको छ। महाघण्टबाट निस्किएको ध्वनि साबिक धौलागिरिका बागलुङ, पर्वत, म्याग्दी र मुस्ताङका अधिकांश बस्तीमा सुन्न सकिन्छ। महायज्ञको मुख्य उद्देश्य विश्व शान्ति कलश निर्माणगर्ने रहेको छ। यस्तो महायज्ञ अहिलेसम्म नभएको र अब हुने सम्भावना नै नरहेको स्वामी कमलनयनाचार्यको भनाइ छ। यस्तो महायज्ञ न कहिले भएको थियो, न अरू हुने नै छ। अहिले बेग्लै र बृहत् महायज्ञको तयारी गरेका छौं, उनले भने, २५ फिट अग्लो मौलोलाई २१ हजार ५ सय ५५ जना कर्ताले २१ हजार क्विन्टल धानले पुर्नेछौं। महायज्ञमा राष्ट्र समुन्नति, विश्वशान्ति र व्यक्तित्व विकासको संकल्पमा ५४ वटा जडीबुटीहरू नरिबलमा भरेर हवन गरिएको छ। सवा लाख श्रीफलद्वारा राष्ट्र समुन्नति, विश्वशान्ति र व्यक्तित्व विकास संकल्प लिएर हवन गरिएको छ, उनले भने, ५४ वटा जडीबुटीहरू नरिबलमा भरेर हवन गरिएको हो। महायज्ञ सम्पन्न गर्नकै लागि चार करोड खर्च हुने अनुमान गरिएको छ। महायज्ञ सम्पन्न गर्नकै लागि चार करोड जति खर्च हुन्छ होला, स्वामी कमलनयनाचार्यले भने, १५ दिनसम्म चल्ने महायज्ञमा हरेक दिन राष्ट्रका विभिन्न पदमा आसीन फरकफरक व्यक्तित्वहरू आएका छन् र अझै केही शीर्ष तहका नेताहरू आउँदै हुनुहुन्छ। दैनिक फरकफरक विषय सम्मेलनमा धार्मिक महायज्ञमा विभिन्न राष्ट्रिय विकासका मुद्दामा सम्मेलन भइरहँदा धेरैको मनमा उठ्ने प्रश्न हो, यस्तो पनि सम्भव छ र ? यही प्रश्नको उत्तर दिँदै अहिले पञ्चकोटमा दैनिक राष्ट्रियस्तरका विज्ञ, देशका मन्त्रीहरू, राजनीतिक दलका नेताहरू, शैक्षिक व्यक्तिहरू र सरोकारवालाहरूले राष्ट्रिय विकास र समृद्धिका बहसमा सहभागिता जनाइरहेका छन्। धार्मिक यज्ञमा विभिन्न राष्ट्रिय विकासका सम्मेलनहरू पहिलो पटक भएको स्वामी कमलनयनाचार्यले बताए। उनले आफूहरूले पहिले अभ्यास गरेको बताउँदै सम्मेलनबाट देश विकासमा समेत टेवा पुग्ने अपेक्षा लिएको जनाए। सम्मेलनमा भाग लिन आएका अधिकांश व्यक्तिहरूले राज्यले गर्नुपर्ने काम एउटा महायज्ञबाट भइरहेकोमा प्रशंसा गरेका छन्। महायज्ञको आठौं दिन योग सम्मेलनमा प्रमुख अतिथिको रूपमा आइपुगेकी प्रतिनिधिसभाकी उपसभामुख इन्दिरा रानामगरले राज्यले गर्नुपर्ने काम एउटा महायज्ञमा भइरहेको बताइन्। उनले देश विकासका हरेक विषयलाई चयन गरेर प्रत्येक दिन सम्मेलन भइरहेकोमा महायज्ञ आयोजक टोलीलाई धन्यवादसमेत दिइन्। राष्ट्र उन्नतिको लागि पञ्चकोटमा बनाइएको पूर्वाधार र योजनाहरू उत्कृष्ट रहेको उपसभामुख रानाको भनाइ छ। महायज्ञमा आउँदा पञ्चकोटमा बनाइएका पर्यटकीय स्थलहरू अवलोकन गरेँ, उनले भनिन्, विश्वमा भइरहेका द्वन्द्वहरूको अन्त्य हुनुपर्छ भनेर यहाँ महायज्ञसमेत लगाइएको छ। राष्ट्र उन्नतिको लागि पञ्चकोटमा बनाइएको योजना उत्कृष्ट छ। स्वामी कमलनयनाचार्यले जल जोगाउन र सनातन धर्म संस्कृतिको संरक्षणको लागि यज्ञ गरिएको बताए। नेपाल जल सम्पदाको देश हो। जलस्रोत भएर पनि हामी पछाडि परेका छौं, उनले भने, राष्ट्रिय विषयमा सम्मेलन गरिएका कारण तत्व्यक्तिलाई ऊर्जा विकसित गर्ने र अभिप्रेरित गर्ने कार्य यज्ञले गरोस् भन्ने हो। सनातन धर्म संस्कृतिको संरक्षणको लागि पनि यज्ञ गरिएको हो। उनले ब्रह्माण्डीय महायज्ञ केवल धार्मिक कार्यक्रममात्र नभई जल जोगाउन राष्ट्रिय आह्वान पनि हुने बताए। पर्यटकको रोजाइमा पञ्चकोट बागलुङ बजारमा आउने जो कोही पनि अहिले पञ्चकोट पुग्न लालायित देखिन्छन्। बाह्य पर्यटकहरूको संख्या न्यून भए पनि आन्तरिक पाहुनाहरू त्यहाँ पुग्ने क्रम बढेको छ। यहाँ भित्रिने पाहुनाहरूको पहिलो रोजाइ नै पञ्चकोट हुने गरेको छ। पछिल्ला दिनहरूमा पञ्चकोटमा कतिपय भौतिक संरचना निर्माण सम्पन्न भएसँगै दैनिक धार्मिक तीर्थयात्री तथा पर्यटकहरूको संख्या बढ्दै गएको छ। सामाजिक सञ्जालमा पञ्चकोटको चर्चा र तस्बिरहरू देखेपछि घुम्न आएको पञ्चकोटमा पहिलो पटक पुगेका बागलुङ जैमिनी नगरपालिका३ का सुमन थापा क्षत्रीले बताए। विशेषगरी शनिबार र अन्य बिदाका दिनमा पञ्चकोटमा घुम्नेको घुइँचो लाग्छ। पछिल्लो समय नेपालका धेरै जिल्लाबाट धार्मिक, शैक्षिक अवलोकनका लागि पर्यटकहरू आउने गर्छन्। पर्यटकको संख्या बढेसँगै आवतजावतका लागि सहज बनाउन सडकहरूको स्तरोन्नतिसमेत गरिएको छ। पञ्चकोट धार्मिक दृष्टिकोणले मात्रै होइन यहाँबाट धौलागिरिलगायतका हिमशृंखला देख्न सकिन्छ। स्वामी कमलनयनाचार्य जो पञ्चकोट धामलाई पूर्णता दिन लागिपरेका छन् ।"
"संस्कृत विश्वविद्यालयको १,३३६ बिघा कब्जा","दाङ : नेपाल संस्कृत विश्वविद्यालयले २२ वर्षदेखि आफ्नो स्वामित्वमा भएको १ हजार ३ सय ३६ बिघा जग्गाको भोगचलन र आयस्था पाउन सकेको छैन। तर, राजस्व भने तिरिरहेको छ। २०५८ सालदेखि अहिलेसम्म विश्वविद्यालयले आफ्नो जग्गा उपभोग गर्न सकेको छैन, कुल सचिव प्राध्यापक माधव अधिकारीले भने, स्वामित्व हाम्रो छ, उपयोग कसको छ ? छैन, आयस्था अहिलेसम्म एक रुपैयाँ विश्वविद्यालयको नाममा आएको छैन। २२ वर्षदेखि विश्वविद्यालयको जग्गा कब्जामै राखिएको छ। विश्वविद्यालयको स्वामित्वमा रहेको जग्गा अमुक पार्टीका कार्यकर्ताले राजनीतिक आडमा कब्जामा लिएका विश्वविद्यालयले जनाएको छ। तत्कालीन माओवादीले थालेको सशस्त्र युद्धको समयमा २०५८ सालमा विश्वविद्यालयको देउखुरी क्षेत्रमा रहेका गोवहडिया, राजपुर, सतवरिया, बेला, गंगापरस्पुर गाविसका विभिन्न स्थानमा रहेको १३ सय ३६ बिघा जग्गा विश्वविद्यालयबाट खोसिएको छ। त्यसरी कब्जा भएको जग्गा अहिलेसम्म पनि विश्वविद्यालयले आफ्नो सम्पत्ति भनेर उपभोग गर्न पाएको छैन। कुल सचिव अधिकारीले भने, कब्जा गर्नुपूर्व विश्वविद्यालयले जग्गाबाट आम्दानी लिइरहेको थियो। विश्वविद्यालय प्रशासनले स्वामित्वको १३ सय ३६ बिघा जग्गा राजनीतिक आडमा कब्जामा रहेको जनाएको छ। विश्वविद्यालयले तिरोमात्रै तिरेको छ, उपभोग गर्न, आफ्नो जग्गाको भोगचलन गर्न पनि पाएको छैन, उनले भने, विश्वविद्यालयले राज्यलाई कब्जा भएको जग्गाको वार्षिक २ लाख राजस्व (तिरो) तिर्दै आएको छ। कुल सचिव माधव अधिकारीका अनुसार विश्वविद्यालयको नाममा १६ सय ६२ बिघा जग्गा रहेको छ। जसमा ३ सय २६ बिघा जग्गामात्रै विश्वविद्यालयले भोगचलन तथा उपभोग गरेको छ। त्यो पनि विश्वविद्यालयका पूर्वाधार, भौतिक संरचना भएका स्थानको मात्रै हो। अन्य १३ सय ३६ बिघा जमिन विश्वविद्यालयले आफूले प्रयोग गर्न पाएको छैन। त्यो सबै अरूकै कब्जामा रहेको छ। दाङको देउखुरी क्षेत्रमा रहेको विश्वविद्यालयको जग्गा स्थानीय, भूमिहीन, राजनीतिक कार्यकर्ता, सरकारी निकाय र राजनीतिक नेता तथा कार्यकर्ताहरूले कब्जा गरेर भोग चलन गर्दै आएका छन्। कुल सचिव अधिकारीले भने, हामीले प्रयोग गर्न नसकेको जग्गामा ४ सय ५ बिघा मोही रहेछ, अरू सबै एकथरीले कब्जा गरेका छन्। यसरी विश्वविद्यालयको सम्पत्ति कब्जा गरेर राजनीतिक रजाइँ बढेको उनको भनाइ छ। कोइरालाले भने, अब कब्जा गर्नेहरूलाई विश्वविद्यालयले लखेटेर भए पनि आफ्नो जग्गा संरक्षण गर्छ। उनले विश्वविद्यालयको नाममा रहेको देउखुरी क्षेत्रको जग्गामा बढी समस्या रहेको बताए। यो जग्गा संस्कृत शिक्षा र संस्कृतिको संरक्षणका लागि दाङका मजगैया परिवारले दान दिएका हुन्। विश्वविद्यालयको स्वामित्वमा रहेको जग्गा उपयोग र व्यवस्थापनका लागि विश्वविद्यालयले प्रयास गरेको छ। तर, व्यवस्थापन गर्न सकेको छैन। राजनैतिक आडमा विश्वविद्यालयको जग्गा कब्जा भएकाले त्यसको समाधानको लागि जिल्लाका सबै राजनीतिक दल, जग्गा दाता, समाजसेवी, स्थानीय सरोकारवालाहरूको सहभागिताबाट दुई वटा समिति निर्माण गरी जग्गा खोजीको कार्यलाई अघि बढाइएको थियो। केही दिनअघि विश्वविद्यालय पदाधिकारी र सरोकारवालाहरूले प्रधानमन्त्रीलाई समेत समाधानका लागि प्रयास गरिदिन आग्रह गरिसकेका छन्।"
खडेरीले रित्तिँदै बस्ती,"सुर्खेत : पहिले पाखोबारीमा अन्नबाली राम्रै फल्थ्यो । सिजनअनुसार तरकारी खेती हुन्थ्यो । तर पछिल्लो एक दशकयता गाउँमा उत्पादन घट्दै गइरहेको छ । सुक्खा र खडेरीका कारण उब्जनी हुन छाडेपछि सुर्खेतको चौकुने र पञ्चपुरीका बस्तीहरू रित्तिँदै गइरहेका छन् । उब्जनी हुन छाडेपछि स्थानीयको बसाइँ सर्ने क्रम बढेको छ । बढ्दो खानेपानीको संकट र सिँचाइको अभावले गर्दा उब्जनी हुन छाडेपछि स्थानीयले बस्ती नै छाडिरहेका छन् । जिल्लाको चौकुने गाउँपालिका१ मा रहेका तोलीसैन र सोता गाउँमा पहिलाको जस्तो उत्पादन हुँदैन । सिँचाइको अभावले अन्नबाली फल्न छाडेको हो । छाक टार्न हम्मेहम्मे हुन थालेपछि धेरै परिवार गाउँ नै छाडेर अन्यत्रै गएको तोलीसैनकी देवीकला रानामगरले बताइन् । पहिला हाम्रो गाउँमा ३० घरपरिवार थिए देवीकलाले भनिन्, गाउँमा उब्जनी हुन छाडेपछि १४ परिवार पुर्खाले कमाउँदै आएको घरबारी नै छाडेर अन्यत्रै गइसके, खानेपानी नै पाउन मुस्किल भइरहेका बेला खेतीमा सिँचाइ कसरी गर्नु ? सिँचाइको अभावमा अन्नबाली तथा तरकारीको उत्पादन हुन छाडेको उनको भनाइ छ । उब्जनी नहुँदा स्थानीयहरू पछिल्लो समय बस्ती नै छाडेर चौकुनेकै लगाम, पोखरे र छिमेकी जिल्ला कैलालीको लम्कीतर्फ बसाइ सरेर गएका छन् । उत्पादन घट््दै जाँदा स्थानीयले जीविकोपार्जनमा समस्या भोगिरहेका छन् । तोलीसैनमा रहेको २ लाख १५ हजार ५४२ वर्गमिटर जमिनमध्ये हाल अधिकांश जग्गा बाँझो छ । हाल यहाँ करिब ५५ हजार १ सय ७३ वर्गमिटर जमिनमा मात्रै खेती हुँदै आएको स्थानीय बताउँछन् । यस्तै तोलीसैनदेखि पश्चिम क्षेत्रमा पर्ने सोता गाउँमा केही वर्ष अघिसम्म ३५ परिवारको बसोबास थियो । तर गाउँमा उब्जनी हुन छाडेपछि अहिले यहाँ केवल ३ परिवार मात्र बसोबास गरिरहेका छन् । बाँकी परिवार आफ्नो घरजग्गा छाडेर अन्यत्रै गएका छन् । यो गाउँमा रहेको २ लाख ८८ हजार २ सय ८६ वर्गमिटर खेतीयोग्य जमिनमध्ये हाल करिब ४० हजार वर्गमिटर क्षेत्रफल जमिनमा मात्र खेती गर्ने गरिएको छ । स्थानीय यामबहादुर रानाले गाउँमा उब्जनी हुन छाडेपछि अधिकांश परिवारले बस्ती नै छाडेर गएको बताए । उनले भने, पहिले गाउँमा लगाएको बाली राम्रै फल्थ्यो । त्यसैले वर्षभरि खान पुग्थ्यो । तर पछिल्ला वर्षमा आकाशबाट पानी कम पर्न थाल्यो, पाखोबारीमा सिँचाइ सुविधा नहुँदा उत्पादन घट्दै गएपछि वर्षभरि खान पुग्दैन । बस्तीमा रहेका कुवाहरू सुक्दै जाँदा स्थानीय बस्तीबाट टाढा रहेका खोलाबाट पानीको जोहो गर्न बाध्य छन् । खानेपानीको संकट र सिँचाइको अभावमा उब्जनी हुन छाडेपछि धेरै परिवारले गाउँ छाड्दा बस्ती नै रित्तिन थालेको उनले सुनाए । यस्तै अवस्था रहे बाँकी रहेका परिवारले पनि गाउँ छाड्ने अवस्था आउने उनको भनाइ छ । चौकुनेमा मात्र होइन, जिल्लाको पञ्चपुरी नगरपालिकाकामा रहेका लेकाली बस्तीमा पनि यस्तै समस्या छ । पञ्चपुरी नगरपालिका १ मा रहेका हाँसेगाउँ, फार्सेकाँडा र भक्तडीका बस्तीहरू पनि पछिल्लो समय पातलिँदै गएका छन् । उमेरले ६ दशक पार गरेकी स्थानीय लक्ष्मी शाही भन्छिन्, अचेल हामीलाई खानेपानीको जोहो गर्नै धौधौ भयो । पहिलाको जस्तो वर्षात् हुँदैन । गाउँमा रहेका पानीका मुहान सुक्दै गए, खडेरीले पहिलाको जस्तो उब्जनी हुँदैन । पूर्ववडाध्यक्ष धनबहादुर थापाका अनुसार खानेपानीको अभाव र खडेरीले उत्पादन घट्दै गएपछि यो वडाबाट हालसम्म करिब डेढ सय घरधुरी बसाइँ सरेर गइसकेका छन् । खानेपानी र सिँचाइको सुविधा उपलब्ध नभए बस्तीहरू विस्तारै रित्तिँदै जाने उनको भनाइ छ । जलवायुविज्ञ सुदीप ठकुरी भन्छन्, जलवायु परिवर्तनका कारण आकाशबाट कम वर्षात् हुने गरेको छ, खडेरीको समस्या पनि बढ्न थाल्यो । सिँचाइ नहुँदा किसानको बारीमा विस्तारै उब्जनी घट्दो छ । यसले विस्तारै जीविकोपार्जनमा नै समस्या उत्पन्न गराइरहेको छ । सिँचाइ सुविधाको व्यवस्थापन नभए ग्रामीण क्षेत्रमा खाद्यान्नको संकट बढ्ने र यसले बसाइसराइको दरलाई थप बढाउने विज्ञहरू बताउँछन् । यसलाई रोक्न ग्रामीण क्षेत्रमा खानेपानीको सुविधा उपलब्ध गराउनुपर्ने र खडेरीमा पनि फल्न सक्ने अन्नबालीको खेतीतर्फ स्थानीयलाई आकर्षित गर्नुपर्ने उनीहरूको सुझाव छ ।"
विकासको नमुना पञ्चकोट धाम,"पञ्चकोट धार्मिक तीर्थस्थल मात्र नभएर बागलुङको प्रमुख पर्यटकीय स्थलसमेत बनेको छ। धेरै पूर्वाधार पनि निर्माण भइसकेका छन्। जहाँ जल र ब्रह्माण्ड जोगाउने सन्देश दिन १५ दिने अनन्तश्री ब्रह्माण्डीय महायज्ञ भइरहेको छ। जसको मुख्य उद्देश्य विश्व शान्ति कलश निर्माण गर्नु हो । बागलुङ : बागलुङ जिल्लाको बागलुङ नगरपालिका६ स्थित पञ्चकोट क्षेत्र तीन दशकअघि चितुवा बस्ने ओडारको रूपमा चिनिन्थ्यो। स्थानीयका अनुसार उक्त स्थानमा चितुवा बस्ने गर्थे। त्यहाँ घाँस काट्न जानेका लागि पनि निकै जोखिम थियो। जोखिम मोलेरै भए पनि घाँस दाउरा गर्न जाँदा स्थानीयले चितुवा र तीनका डमरुहरू खेलिरहेका देख्थे। तर, अहिले चितुवा बस्ने त्यही ओडारमा जिल्लाकै ठूलो पर्यटकीय एवं धार्मिक गन्तव्य पञ्चकोट धाम बनिरहेको छ। बागलुङ बजारदेखि आधा घण्टाको बस यात्रापछि पुगिन्छ सर्वसिद्धिधाम पञ्चकोट। अनन्तश्री विभूषित मुक्तिनाथ पीठाधिश्वर स्वामी कमलनयनाचार्य (मुक्तिनाथ बाबा) को नेतृत्वमा २०७१ सालमा बृहत् महायज्ञ आयोजना गरेर यसको निर्माण थालिएको थियो। पञ्चकोटको भौतिक संरचनाहरूमध्ये केहीले पूर्णता पाएसँगै अहिले त्यहाँ पुग्नेहरूको संख्या बढ्दो छ। जन्मथलोलाई तीर्थस्थलमा बदल्ने अठोट लामो समयसम्म मुस्ताङको मुक्तिनाथ, चितवन र भारतमा समेत बसेर तपस्या गरेपछि बागलुङ फर्किएका मुक्तिनाथ बाबा कमलनयनाचार्यले आफ्नो जन्म ठाउँलाई धार्मिक तीर्थस्थलको रूपमा बदल्न देखेको सपनाले विस्तारै साकार रूप लिँदै छ। कमलनयनाचार्यले आफूले ७ वर्षको उमेरमा त्यहाँ चितुवाको डमरुहरू देखेको र तीनलाई समात्न ओडारमै पुगेको स्मरण गरे। म ७ वर्षकै उमेरमा चितुवाको बच्चा समात्न जाउँ भन्दै साथीहरूलाई भनेर यहाँको ओडारमा पुगेको थिएँ, उनले भने, भित्र जाँदा हामीले डमरुहरू खेलिरहेको देखेका थियौं। अहिले यहाँको ओडारमा चितुवाको मूर्ति निर्माण गरिएको छ। पञ्चकोटका परिकल्पनाकार स्वामी कमलनयनाचार्य बागलुङ नगरपालिका ६ भान्सामा जन्मिएका हुन्। लामो समयसम्म मुस्ताङको मुक्तिनाथ, चितवन र भारतमा बसेर उनले तपस्या गरे। तपस्याकै क्रममा मुक्तिनाथ बस्दा उनी काठमाडौंदेखि भारतसम्म आवतजावत गर्थे। त्यतिबेला पञ्चकोट र बागलुङको क्षेत्रहुँदै यात्रा गर्न डर लागेर हेलिकप्टरका पाइलटलाई अर्को बाटोबाट यात्रा गराउन अनुरोध गर्ने गरेको उनी सम्झन्छन्। मलाई गाउँमा आउँदा माया र मोह हुने डरले मुक्तिनाथ बस्दा काठमाडौंदेखि भारतसम्मको यात्राका क्रममा बागलुङतिरको बाटो हुँदै यात्रा नगर्ने भन्दै पाइलटलाई अर्कै बाटो लैजान अनुरोध गर्थें, उनले भने, २०७० सालमा बानपा ६ भान्साको शिवालय मन्दिरमा महायज्ञ हुने भएपछि गाउँका सयौं व्यक्तिहरू बोलाउन गएपछि जन्मगाउँ फर्किएको हुँ। महायज्ञको लागि जन्मगाउँ आएको बेला आफूलाई दैविक निर्देशन भएकाले जन्म ठाउँलाई धार्मिक तीर्थस्थलको रूपमा बदल्न लागिपरेको स्वामी कमलनयनाचार्यको भनाइ छ। महायज्ञमा आएको तेस्रो दिनमा मलाई दैविक निर्देशन भएको हो, उनले भने, महायज्ञ सम्पन्न भएर गाउँको अवलोकनपछि अहिले गरुणशीला निर्माण गरेको भिरमा बल्लबल्ल पुगेको थिएँ। त्यही राति मलाई यहाँको इष्टपृत्तिले सहयोग गर्ने निर्देशन गरेपछि सिद्धि भएको भूमि भनेकोले यहाँ धाम निर्माण सुरु गरिएको हो। उनले जलसम्पदाको पहिले नै चर्चा गर्ने गरेको बताउँदै धामको अवधारणा पछि भएको बताए। सबै प्रकारको वस्तुहरू चिताएको पुग्ने भएकाले सर्वसिद्धिधाम पञ्चकोट भनिएको उनको भनाइ छ। जिल्लाकै पर्यटकीय एवं धार्मिक गन्तव्यको रूपमा विकास भइरहेको पञ्चकोट विभिन्न पाँचवटा कोटहरूको एकीकृत विकासको रूप हो। ताराजालकोटको रूपमा परिचित स्थान अहिले पञ्चकोटको रूपमा चर्चित धाम बनेको छ। त्यस क्षेत्रमा रहेको ताराजालकोट, कारिकोट, माझकोट, रायँरायँकोट र संसारकोटलाई प्रतीकात्मक रूपमा एकै ठाउँमा विकास गरेर पञ्चकोट नामकरण गरिएको स्वामी कमलनयनाचार्यका उत्तराधिकारी ऋषि प्रपन्नार्यको भनाइ छ। सबै पाँचवटा कोटहरूमा जान सम्भव छैन। संसारकोट निकै टाढा पर्ने भएकाले त्यहाँ सजिलै पुग्न पनि सकिँदैन, उनले भने, अहिले संरचनाहरू बन्दै गरेको ठाउँ ताराजाल कोटको ठाउँ हो। सबै कोटहरूलाई एकै ठाउँमा विकास गरी पञ्चकोट नामकरण गरिएको हो। राजाहरूको इतिहाससँग कोटहरू जोडिएको छ। बाइसेचौबिसे राज्यहरूको पालामा राजाहरूको शक्ति आर्जनका लागि भन्दै दैवी शक्तिको पूजा गर्न यी स्थापना गरिएको विश्वास गरिन्छ। पञ्चकोट धार्मिक हिसाबले मुक्तिक्षेत्र र पुलत्स्य पुलह ऋषिले तपस्या गरेको ठाउँ भएको ऋषि प्रपन्नाचार्यको भनाइ छ। उनले नेपालमा भएका सबै गोत्रहरूको मूल पुरुषलाई पञ्चकोटमा स्थापना गरिने बताए। हामीले सबै समुदायको मूल पुरुषलाई यहाँ स्थापना गरेर साझा धामको रूपमा विकास गर्दैछौं, उनले भने, आदिवासी जनजातिले पुज्ने र खस आर्य समुदायले पुज्ने सबै मूल पुरुषहरू यहाँ रहनेछन्। यो कुनै एक भगवान्को धाम होइन। पञ्चकोटलाई कुनै धार्मिकस्थल विशेषको विकल्पको रूपमा विकास गर्ने आफूहरूको सोचाइ नभएको उनले बताए। सबै धाम र धार्मिक स्थलहरूको आआफ्नै महत्त्व छ, उनले भने, हामी पञ्चकोटलाई पञ्चकोटकै रूपमा विकास गर्न चाहन्छौं। यसको छुट्टै महिमा र गरिमा स्थापित हुनेछ। गण्डकी प्रदेश शालिग्राम पाइने विश्वमै एकमात्र नदी कालीगण्डकी किनार र यस आसपासको क्षेत्र पवित्र पुण्यभूमि र मुक्तिक्षेत्र भूमि भएकाले यहाँ सबैतिर भगवान्को बास भएको मुक्तिनाथ बाबाको भनाइ छ। उनले सबै देउताहरूलाई एकै ठाउँमा दर्शन गर्न मिल्ने गरी धाम बनाउने संकल्प गरे अनुरूप काम भइरहेको बताए। एक जना सन्न्यासी बाबाको सपनालाई साकार रूप दिन सबैले सहयोग गरेको उनको बताए। सुरुवातमा त्यो केवल मुक्तिनाथ बाबाको सपना भए पनि अहिले त्यो बागलुङको समृद्धिसँग जोडिएर आउन थालेपछि सबैले अपनत्व महसुस गर्ने वातावरण बनेको छ। यो ठाउँलाई पञ्चकोट धामको रूपमा विकास गर्दै गर्दा बागलुङ जिल्ला र साबिकको समग्र धौलागिरिलाई नै राम्रो फाइदा पुग्छ, मुक्तिनाथ बाबा थप्छन्, विभिन्न धार्मिकस्थलहरूमा पुगेर दर्शन गर्न सकिने भगवान् र देवीदेवतालाई हामीले यहाँ एकै ठाउँ दर्शन गर्न मिल्ने गरी धामको परिकल्पना गरेका छौं। उनका अनुसार अहिले पञ्चकोटको विश्वमै चर्चा हुन थालेको छ। नेपाल तीर्थस्थल विकास राष्ट्रिय समिति, अखण्ड ज्योति बाबा श्रीजी च्यारिटेवल ट्रस्टको तत्त्वावधानमा काम सुरु गरिएको पञ्चकोटमा अहिले पञ्चकोट विकास परिषद्को रूपमा काम अगाडि बढेको छ। ५० करोडको पूर्वाधार निर्माण २०७१ सालमा महायज्ञबाट उठेको रकमबाट सुरु गरिएको पञ्चकोट निर्माणको कामले अहिले एउटा स्वरूप धारण गरेको छ। पञ्चकोटमा ५० करोड बढीको पूर्वाधार तयार भइसकेका छन्। पञ्चकोट विकास परिषद्का प्रतिनिधि अध्यक्ष दामोदर शास्त्रीले पञ्चकोटमा धेरै देवीदेवताको मन्दिरका साथै, सभाहलहरू निर्माण सम्पन्न भइसकेको बताए। सिसमहल, सत्सङ भवन, गणेश मन्दिर, हनुमानको मूर्ति, पञ्चनारायण मन्दिर, लक्ष्मीनारायण मन्दिर, गरुडशिला, सडक पूर्वाधारको सुधार तथा निर्माण, खानेपानीको व्यवस्थापनलगायतका निर्माणका कामहरू सम्पन्न भइसकेका छन्, उनले भने, फागुनको दोस्रो सातादेखि पञ्चकोटमा ५ हजार ५ सय ५५ किलोको मुक्तिनाथ महाघण्टसमेत अनावरण गरिसकिएको छ। १ सय ५१ फिट अग्लो कलश निर्माणका लागि फाउन्डेसनका कामहरू सम्पन्न भइसकेको छ। विश्वशान्तिको ध्वनि गुञ्जाउने महाघण्ट पञ्चकोटमा फागुन ९ गते मुक्तिनाथ महाघण्ट अनावरण गरिएको छ। ५ हजार ५ पाँच ५५ केजी रहेको महाघण्ट नेपालकै सबैभन्दा ठूलो महाघण्ट भएको स्वामी कमलनयनाचार्यले बताए। यो महाघण्ट नेपालकै पहिलो हो, उनले भने, भारतमा हुन सक्छ तर नेपालमा पहिलो हो। पञ्चधातु सुन, चाँदी, तामा, पित्तल र फलाम मिसाएर बनाइएकाले यो घण्टीलाई महाघण्टी नाम दिइएको मुक्तिनाथ बाबा स्वामी कमलनयनाचार्यले बताए। महाघण्टी बनाउन आठ वर्ष लागेको थियो। पञ्चकोटलाई धार्मिक पर्यटकीयस्थलका रूपमा विकास गर्ने योजनाअनुसार उक्त महाघण्ट राखिएको स्वामी कमलनयनाचार्यले बताए। पञ्चकोटमा निर्माण गर्न लागिएको एक सय आठ फिट अग्लो गण्डकी विश्वशान्ति कलश र निर्माण सम्पन्न भइसकेको हनुमानको मूर्तिको नजिकै महाघण्टलाई राखिएको छ। महाघण्टबाट शान्तिको ध्वनि गुञ्जिने स्वामी कमलनयनाचार्यले बताए। महाघण्टको विधिवत् रूपमा प्राणप्रतिष्ठा गरिएको छ, उनले भने, महाघण्टबाट निस्किएको ध्वनि साबिक धौलागिरिका बागलुङ, पर्वत, म्याग्दी र मुस्ताङका अधिकांश बस्तीमा सुन्न सकिन्छ। धेरै समय खर्चिएर बनाइएको महाघण्ट बनाउन करिब साढे दुई देखि तीन करोड खर्च लागेको अनुमान गरिएको स्वामी कमलनयनाचार्यले बताए। निर्माणाधीन १५१ फिट अग्लो विश्व शान्ति कलश यस पटक महायज्ञको मुख्य उद्देश्य हो विश्व शान्ति कलश निर्माण। पञ्चकोटमा धेरै पूर्वाधार निर्माण भइसकेका छन्। पञ्चकोटका योजनाकार स्वामी कमलनयनाचार्यको मुख्य योजनामा जल संरक्षण गर्ने सन्देश दिने उद्देश्यले १० वर्षपहिले नै कलश निर्माणको शिलान्यास भएको थियो। २०७१ सालमा तत्कालीन प्रधानमन्त्री स्व सुशील कोइराला, वर्तमान प्रधानमन्त्री पुष्पकमल दाहाल, नेकपा एमालेका अध्यक्ष केपी शर्मा ओलीलगायत १ हजार ८ जनाले कलश निर्माणको शिलान्यास गरेका थिए। कोरोना, भूकम्पलगायतको कारणले कलशको निर्माण तीव्र गतिमा हुन नसकेको बताइन्छ। १ सय ५१ फिट अग्लो कलशमा करिब १५ सय व्यक्तिहरू अटाउने गरी कलश निर्माण भइरहेको छ। कलश निर्माणका लागि ४० फिट जमिनमुनिबाट फाउन्डेसन तयार भइसकेको छ। दुई करोडभन्दा बढी खर्च गरेर ४० फिट तलबाट कलशका लागि फाउन्डेसनको काम सकेर एक तला ढलान भइसकेको छ, स्वामी कमलनयनाचार्यले भने, यो नेपालमै पहिलो पटक कालीगण्डकीको तटबाट विश्व शान्तिको सन्देश प्रवाह गर्ने गरी काम गर्दैछौं। सबैभन्दा ठूलो योजना र ठूलो रकम लाग्ने योजनाको रूपमा कलश निर्माण भइरहेको छ। ११ तला हुने कलश तीन तलासम्म प्रयोग गर्न मिल्ने र त्यसभन्दा माथि हेर्नका लागि मात्रै बनाइनेछ। पञ्चकोटमा भौतिक संरचनाको निर्माणसँगै गाईको संरक्षणका लागि बागलुङ नगरपालिका५ मालिका र पर्वतको जलजला गाउँपालिकामा गौशाला निर्माण गरिएको छ। जल र ब्रह्माण्ड जोगाउने सन्देश दिन ब्रह्माण्डीय महायज्ञ पञ्चकोटमा फागुन ९ गतेदेखि अनन्तश्री ब्रह्माण्डीय महायज्ञ सञ्चालन भइरहेको छ। २३ गतेसम्म सञ्चालन हुने महायज्ञमा ९ वर्षीया १ सय ९ जना कन्याहरूले कलशमा कालीगण्डकीलगायतका नदीहरूबाट ल्याइएको जल भरेर महायज्ञको उद्घाटन गरेका थिए। जल र ब्रह्माण्ड जोगाउन सन्देश दिन महायज्ञ सञ्चालन गरिएकाले कलशमा जल भरेर उद्घाटन गरिएको स्वामी कमलनयनाचार्यले बताए। यस्तो महायज्ञ अहिलेसम्म नभएको र अब हुने सम्भावना नै नरहेको स्वामी कमलनयनाचार्यको भनाइ छ। यस्तो महायज्ञ न कहिले भएको थियो, न अरू हुने नै छ। अहिले बेग्लै र बृहत् महायज्ञको तयारी गरेका छौं, उनले भने, २५ फिट अग्लो मौलोलाई २१ हजार ५ सय ५५ जना कर्ताले २१ हजार क्विन्टल धानले पुर्नेछौं। महायज्ञमा राष्ट्र समुन्नति, विश्वशान्ति र व्यक्तित्व विकासको संकल्पमा ५४ वटा जडीबुटीहरू नरिबलमा भरेर हवन गरिएको छ। सवा लाख श्रीफलद्वारा राष्ट्र समुन्नति, विश्वशान्ति र व्यक्तित्व विकास संकल्प लिएर हवन गरिएको छ, उनले भने, ५४ वटा जडीबुटीहरू नरिबलमा भरेर हवन गरिएको हो। महायज्ञ सम्पन्न गर्नकै लागि चार करोड खर्च हुने अनुमान गरिएको छ। महायज्ञ सम्पन्न गर्नकै लागि चार करोड जति खर्च हुन्छ होला, स्वामी कमलनयनाचार्यले भने, १५ दिनसम्म चल्ने महायज्ञमा हरेक दिन राष्ट्रका विभिन्न पदमा आसीन फरकफरक व्यक्तित्वहरू आएका छन् र अझै केही शीर्ष तहका नेताहरू आउँदै हुनुहुन्छ। दैनिक फरकफरक विषय सम्मेलनमा धार्मिक महायज्ञमा विभिन्न राष्ट्रिय विकासका मुद्दामा सम्मेलन भइरहँदा धेरैको मनमा उठ्ने प्रश्न हो, यस्तो पनि सम्भव छ र ? यही प्रश्नको उत्तर दिँदै अहिले पञ्चकोटमा दैनिक राष्ट्रियस्तरका विज्ञ, देशका मन्त्रीहरू, राजनीतिक दलका नेताहरू, शैक्षिक व्यक्तिहरू र सरोकारवालाहरूले राष्ट्रिय विकास र समृद्धिका बहसमा सहभागिता जनाइरहेका छन्। धार्मिक यज्ञमा विभिन्न राष्ट्रिय विकासका सम्मेलनहरू पहिलो पटक भएको स्वामी कमलनयनाचार्यले बताए। उनले आफूहरूले पहिले अभ्यास गरेको बताउँदै सम्मेलनबाट देश विकासमा समेत टेवा पुग्ने अपेक्षा लिएको जनाए। सम्मेलनमा भाग लिन आएका अधिकांश व्यक्तिहरूले राज्यले गर्नुपर्ने काम एउटा महायज्ञबाट भइरहेकोमा प्रशंसा गरेका छन्। महायज्ञको आठौं दिन योग सम्मेलनमा प्रमुख अतिथिको रूपमा आइपुगेकी प्रतिनिधिसभाकी उपसभामुख इन्दिरा रानामगरले राज्यले गर्नुपर्ने काम एउटा महायज्ञमा भइरहेको बताइन्। उनले देश विकासका हरेक विषयलाई चयन गरेर प्रत्येक दिन सम्मेलन भइरहेकोमा महायज्ञ आयोजक टोलीलाई धन्यवादसमेत दिइन्। राष्ट्र उन्नतिको लागि पञ्चकोटमा बनाइएको पूर्वाधार र योजनाहरू उत्कृष्ट रहेको उपसभामुख रानाको भनाइ छ। महायज्ञमा आउँदा पञ्चकोटमा बनाइएका पर्यटकीय स्थलहरू अवलोकन गरेँ, उनले भनिन्, विश्वमा भइरहेका द्वन्द्वहरूको अन्त्य हुनुपर्छ भनेर यहाँ महायज्ञसमेत लगाइएको छ। राष्ट्र उन्नतिको लागि पञ्चकोटमा बनाइएको योजना उत्कृष्ट छ। स्वामी कमलनयनाचार्यले जल जोगाउन र सनातन धर्म संस्कृतिको संरक्षणको लागि यज्ञ गरिएको बताए। नेपाल जल सम्पदाको देश हो। जलस्रोत भएर पनि हामी पछाडि परेका छौं, उनले भने, राष्ट्रिय विषयमा सम्मेलन गरिएका कारण तत्व्यक्तिलाई ऊर्जा विकसित गर्ने र अभिप्रेरित गर्ने कार्य यज्ञले गरोस् भन्ने हो। सनातन धर्म संस्कृतिको संरक्षणको लागि पनि यज्ञ गरिएको हो। उनले ब्रह्माण्डीय महायज्ञ केवल धार्मिक कार्यक्रममात्र नभई जल जोगाउन राष्ट्रिय आह्वान पनि हुने बताए। पर्यटकको रोजाइमा पञ्चकोट बागलुङ बजारमा आउने जो कोही पनि अहिले पञ्चकोट पुग्न लालायित देखिन्छन्। बाह्य पर्यटकहरूको संख्या न्यून भए पनि आन्तरिक पाहुनाहरू त्यहाँ पुग्ने क्रम बढेको छ। यहाँ भित्रिने पाहुनाहरूको पहिलो रोजाइ नै पञ्चकोट हुने गरेको छ। पछिल्ला दिनहरूमा पञ्चकोटमा कतिपय भौतिक संरचना निर्माण सम्पन्न भएसँगै दैनिक धार्मिक तीर्थयात्री तथा पर्यटकहरूको संख्या बढ्दै गएको छ। सामाजिक सञ्जालमा पञ्चकोटको चर्चा र तस्बिरहरू देखेपछि घुम्न आएको पञ्चकोटमा पहिलो पटक पुगेका बागलुङ जैमिनी नगरपालिका३ का सुमन थापा क्षत्रीले बताए। विशेषगरी शनिबार र अन्य बिदाका दिनमा पञ्चकोटमा घुम्नेको घुइँचो लाग्छ। पछिल्लो समय नेपालका धेरै जिल्लाबाट धार्मिक, शैक्षिक अवलोकनका लागि पर्यटकहरू आउने गर्छन्। पर्यटकको संख्या बढेसँगै आवतजावतका लागि सहज बनाउन सडकहरूको स्तरोन्नतिसमेत गरिएको छ। पञ्चकोट धार्मिक दृष्टिकोणले मात्रै होइन यहाँबाट धौलागिरिलगायतका हिमशृंखला देख्न सकिन्छ। स्वामी कमलनयनाचार्य जो पञ्चकोट धामलाई पूर्णता दिन लागिपरेका छन् ।"
होलिस्टिन गाईबाट सशक्त बन्दै सिन्धुलीका महिला,"काठमाडौं : बर्सेनि साढे ४ लाख युवा शक्ति अध्ययन तथा रोजगारीका लागि बिदेसिरहेको बेला सिन्धुलीको कमलामाई नगरपालिकाकी १७ वर्षीया उमा सुवेदी भने स्वदेशकै कृषिमा भविष्य देख्छिन्। यसैले ११ कक्षामा अध्ययनरत उनी किसान पेसालाई नै अँगाल्ने अठोटका साथ सक्रिय छिन्। सुवेदी भन्छिन्, आयआर्जनको क्षेत्र कृषि नै बनाउँछु। यसमै भविष्य देखेकी छु। यसैबाट आर्थिक रूपमा सशक्त बन्छु। उनको यो भनाइ मात्रै होइन यथार्थतामा उनले कृषि उद्यमीको थालनी पनि गरिसकेकी छन्। दैनिक औसत ३० लिटर दूध दिने कोरियाको होलिस्टिन बाच्छी गाम्सा उनले गत फागुन १ गते उपहारस्वरूप प्राप्त गरिन्। नेपालको दुग्ध क्षेत्रको विकासका लागि दक्षिण कोरियाले २०७९ साल पुसमा नेपाललाई १ सय वटा उच्च आनुवंशिक गुणको बाच्छी र ८ वटा प्रजनन साँढे उपहारस्वरूप प्रदान गरेको थियो। सुवेदी भन्छिन्, उहाँहरूको उपहारलाई लापरबाही गर्नु भएन, संरक्षण गरेर उपयोगी बनाउनुुपर्छ। यसले हामीलाई आर्थिक रूपमा सशक्त बनाउँछ। सिन्धुलीको कमलामाई नगरपालिकाका ५१ घरधुरीका महिला किसानलाई ८० ओटा होलिस्टिन बाच्छी उपहार स्वरूप दिइएको थियो। यसमध्ये गैयादेवी महिला उद्यमी स्वावलम्बी समूहकी गुणकुमारी घिमिरेले पाल्दै आएको मालीगाईले गत माघ २३ गते जन्माएको बाच्छी सुवेदीलाई ६ महिनापछि लैजाने सर्तमा फागुन १ गते आयोजित उपहार प्रदान समारोहमामार्फत औपचारिक हस्तान्तरण भयो। यसैमध्ये पहिलो लाभ लिइसकेकी छन् गैयादेवी महिला उद्यमी स्वावलम्बी समहकी घिमिरेले। उक्त उन्नत प्रजातिको मालीगाईले बाच्छी गाम्सालाई जन्माएपछि दैनिक औसत ३०३२ लिटर दूध दिन थालेपछि उनलार्ई आर्थिक लाभ भएको छ। यसअघि लोकल गाईले दैनिक २३ लिटर र जर्सी गाईले दैनिक ५६ लिटर दूध दिन्थे। थोरै परिमाणमा दूध हँुदा किसानी पेसाबाट मात्रै आयआर्जन गर्ने ढुक्कको स्थिति थिएन तर अब यो पेसाले आर्थिक रूपमा सशक्त हुन सक्नेमा उनी ढुक्क छिन्। घिमिरे भन्छिन्, आर्थिक रूपमा सशक्त बन्न उन्नत जातको गाईपालनले मद्दत पुर्याउनेछ। धेरै दूध दिने अर्थात् उन्नत नश्लको यो एउटा मात्रै छ। एउटै गाईबाट प्रशस्त आम्दानी लिन्छु भन्नेभन्दा पनि यो सुरुवात हो। यसले आम्दानीको बाटो खोलिसक्यो। गाउँमा यी गाईहरू आएपछि विस्तारै आर्थिक परिवर्तन देखिन थालेको छ। यसले महिला सशक्तीकरणको पाटोलाई सबल बनाउन सघाएको छ। घिमिरेले भनिन् करिब एक महिना दूध बेचेपछि यसको नियमित आम्दानी कति हुन्छ भनेर यकिन हुन्छ। नजिकैको विद्यालयमा ११ र १२ कक्षामा नेपाली विषयसमेत अध्यापन गर्दै आएकी उनी गाईबाट नियमित कमाइ हुन थालेपछि अर्को थप्ने सोचमा छिन्। शिक्षण पेसा र गाईपालनलाई एकैसाथ अगाडि बढाइरहेकी घिमिरे भन्छिन् आम्दानी राम्रो भयो, सन्तुष्टि भयो। दूधको बजारीकरण भयो भने शिक्षण छोड्न सकिन्छ तर अहिल्यै गाईमात्रै पाल्ने गरी हामफाल्ने स्थिति छैन। अहिले दूधको बजारीकरणमा समस्या छ उनले भनिन्। उनका श्रीमान् भोला अधिकारी पूर्ण रूपमा किसानी काम गर्छन्। घरव्यवहार सोही आम्दानीमै निर्भर छ। दिनभर गाईपालनमा एक जना खट्नु नै पर्छ। खटाइअनुसार अब आयआर्जन हुन थालेकाले आयआर्जन राम्रै हुनेमा अधिकारी पनि विश्वस्त छन्। यता स्नातक उत्तर्णि गरेकी ३४ वर्षीया सम्झना दाहालले पनि कृषिलाई नै आफ्नो पेसा बनाएकी छन्। कमलामाई नगरपालिका५ की दाहाल सुरुमा यो गाई दुधालु हुन्छ, धेरै आम्दानीको बाटो हुन्छ भनेपछि उनलाई यसैमा रम्ने मोह जागेको थियो। स्नातकसँगै जेटीए पनि अध्ययन गरेकी दाहालले २०६६ सालमा विवाह गरेपछि बालबच्चा भएसँगै बाहिर काम गर्ने माहोल जुरेन। यसैबेला हेफर इन्टरनेसनल नेपालले महिलाहरूको समूह गठन गर्यो। एउटा अधिकृतको तलबबराबरको आम्दानी होलिस्टिन उन्नत जातको गाईबाटै हुन्छ भन्ने सुनेपछि किसान पेसा नै रोज्न प्रोत्साहित भएको उनले सुनाइन्। दाहाल भन्छिन्, बरु घरमै बसेर गाईपालन गरौं न, किन दुवैजना जागिरमा जानुपर्यो भन्ने सोच आएर गाई पाल्न थालें। अझ सुरुमा बालबच्चा भएकाले गाईको बारेमा पहिल्यै सरहरूले धेरै दूध उत्पादन हुने, तपाईंहरूलाई एकजना अधिकृतबराबरको आम्दानी घरमै उत्पादन गराउँछौं। किसानहरूलाई माथिल्लो तहको किसान बनाउँछौं भनेर प्रोत्साहन गरेकाले पनि प्रेरित भएको बताउँछिन्। उनले पालेको होलिस्टिन प्रजातिको गाई जेठ १९ गते ९ महिना पूरा हुन्छ। यसपछि गाईको दूधबाट आयआर्जन बढाउनेमा उनी उत्साहित छिन्। अहिलेसम्म एउटा गाईलाई करिब १ लाख ६० हजार रुपैयाँबराबरको खर्च भइसक्यो। अब उनी गाईको दूधबाट लगानी उठाउने प्रतीक्षामा छिन्। उनी भन्छिन् आफू पढेकी मान्छे किसानी काम भनेर कहिल्यै यसबाट भाग्न खोजिन। सुरुमै पनि १० लिटर दूध दिने होलिस्टिन क्रस गाई पाल्दै आएकाले यो काम गरे भनेर पछुतो नलाग्ने बताउँछिन्। हाल, मोडेल डेरी भिलेजमा ६७ अन्य होलिस्टन बाच्छीहरू गर्भवती छन्। यी गाईको दूध उत्पादन औसतमा दैनिक ३० लिटरभन्दा बढी हुने अनुमान गरिएको छ, जुन नेपालका गाईको औसत दूध उत्पादनभन्दा तीन गुणा बढी हो। कमलामाई नगरपालिकाका मेयर उपेन्द्रकुमार पोख्रेल पनि अब बजारीकरणको समस्या नहुन अन्तर्राष्ट्रिय स्तरमै बिक्री गर्ने विकल्पहरू खोजिने बताउँछन्। यो नगरपालिकालाई दूधमा आत्मनिर्भर बनाउन सबै लागिपरेका छन्। यो प्रजातिको एउटै गाईले छाकमा २० लिटरसम्म दिँदा दैनिक ४० लिटर हाराहारीसम्म दिन्छ। मेयर पोखरेल भन्छन्, घरमै बसेर एउटै गाईबाट ६०७० हजार रुपैयाँ कमाउन सकिन्छ। यसलाई गोठ विस्तार गरेर ५ सयमा लैजाँदैछौं। अहिले यो नगरपालिकाको २ वटा वडाबाट ५ वटामा विस्तार गर्न कृषक छनोट गरिएको छ। यसका लागि कृषकको समूह बढाईंदै छ। यस अनुरूप दुग्ध उत्पादन बढ्न थालेपछि सहकारीमार्फत डेरीको रूपमा सञ्चालन गरेपछि जनताको जीवनस्तरमा आकाशपातालको फरक हुन्छ। यसले बाहिर जानुपर्ने अवस्था पनि अन्त्य हुने उनको ठहर छ। यद्यपि सिन्धुली सबैभन्दा कम वैदेशिक रोजगारीमा जाने संख्यामा पर्छ। यहाँका किसान जुनार, सुन्तला उत्पादन, पशुपालनजस्ता कृषिमै आधारित भएकाले वैदेशिक रोजगारमा कम गएका हुन्। उनका अनुसार अहिले यो नगरपालिकामा मात्रै करिब पाँच हजार घरधुरी कृषिमै आधारित छन्। यसै अनुरूप सिन्धुलीमा कोरियानेपाल मोडेल डेरी भिलेजको फागुन १ मा औपचारिक उद्घाटन भइसकेको छ। यसलाई नेपालका लागि कोरियाका राजदूत ताएयोङ पार्क र कृषि तथा पशुपन्छी विकास मन्त्रालयका सचिव डा रेवतीरमण पौडेलले उद्घाटन गरेका थिए। यससँगै नेपालको दुग्ध क्षेत्रमा कोसेढुंगा सावित भएको छ। यसैक्रममा सचिव डा पौडेलले होलिस्टाइन गाईबाट उत्पादन हुने दूधको बजारीकरणलगायतका लागि मन्त्रालयले सहयोग गर्नेसमेत उनले प्रतिबद्धता व्यक्त गरे। डा पौडेल भन्छन्, कमलामाई नगरपालिकाका४ र ५ मा जस्तै होलिस्टाइन जातका गाई अन्य स्थानमा पनि विस्तार गर्नुपर्छ। यसका लागि मन्त्रालय सहयोग गर्न तयार छ। कृषि क्षेत्रको मेरुदण्डका रूपमा रहेका साना किसानका लागि दिगो विकास र समृद्धिलाई प्रवद्र्धन गर्ने गरी डेरी क्षेत्रलाई आधुनिकीकरण गर्ने दिशामा यो सराह्रनीय कदम हो। यता कमलामाई नगरपालिकाका प्रमुख पोखरेलले होलिस्टाइनजस्ता उन्नत जातका गाईपालनबाट यहाँका किसानको जीवनस्तर उकास्नेमा ढुक्क छन्। यसैले अब दुग्ध क्षेत्रमा लक्षित गरेर परियोजना अघि बढेको छ। यस परियोजनाका आगामी पाँच वर्षसम्मका लक्ष्य नै मोडेल डेरी भिलेजको सफल सञ्चालन र राष्ट्रियस्तरमा यसको पहिचान गर्ने, पाँच सय घरधुरीमा उत्कृष्ट पशुपालन प्रविधिको अवलम्बन, साइलेज प्लान्ट निर्माण तथा सञ्चालन, पहिलेदेखि पाल्दै आएका सबै होल्सटेन वर्णशंकर गाईहरूमामा कृत्रिम गर्भाधानका लागि उच्च गुणस्तरका कोरियन सिमेनको प्रयोग गरी वंश सुधार गर्ने, उत्पादन गरेका सफा र शुद्ध दूध एकै ठाउँमा सहकारीमार्फत संकलन, सोको गुणस्तरीय प्रशोधन, तथा उच्च मूल्यमा बजारीकरणको लागि बुटिक डेरी स्थापना तथा सञ्चालन गर्ने लगायतको योजना रहेको छ। यो कार्यक्रमको दिगोपना छ। पशुपालनमा नवीनतम प्रविधिहरूको अवलम्बन गर्दै सञ्चालन गरिने यो कार्यक्रम पूर्ण रूपमा वातावरण मैत्री हुनेछ। डाले तथा बहुवर्षे भुइँ घाँसहरूको अधिकतम उत्पादनका साथ सञ्चालन गरिने घाँसमा आधारित पशुपालन, मलमूत्रको उचित व्यवस्थापन र कार्यक्रममा आबद्ध सबै कृषकको घरघरमा बायोग्यास प्लान्टको सञ्चालन र उत्पादित लेदो मल तरकारीखेती तथा घाँसखेतीमा प्रयोग गरिने हँुदा यो परियोजना पूर्ण रूपमा वातावरण मैत्री र दिगो हुनेछ। त्यसैगरी परियोजनाको समाप्तिपछि यसको साझेदार र सहकर्मी संस्था कमलामाई नगरपालिकाले यसको पूर्ण अपनत्व लिई निरन्तरता दिनेछ। यसैगरी प्रदेश सरकार मातहतको भेटेरिनरी अस्पताल तथा पशु सेवाविज्ञ केन्द्रबाट समेत निरन्तर सहयोग रहनेछ। यसको साथै कार्यक्रमको समूहहरूमा आबद्ध सम्पूर्ण महिला सदस्यहरू कानुनी मान्यता प्राप्त एक सफल सहकारी संस्थाको सदस्यको रूपमा रूपान्तरण हुने र आफ्ना सदस्यहरूलाई व्यावसायिक कृषक बनाउँदै लग्ने हँुदा संस्थागत रूपमा पनि परियोजना दिगो रूपमा सञ्चालन हुनेछ। कोरियाको होलिस्टिन बाच्छी गाम्सा ले दैनिक औसत ३० लिटर दूध दिन्छ। सिन्धुलीको कमलामाई नगरपालिकाका ५१ घरधुरीका महिला किसानलाई ८० ओटा होलिस्टिन बाच्छी उपहार स्वरूप दिइएको थियो।"
भर्जिनियामा अप्रिल १५ लाई नेपाली अमेरिकन हेरिटेज डे मनाउन स्वीकृत,"भर्जिनिया : अमेरिकाको भर्जिनिया राज्यको विधानसभा तथा सिनेटले नेपाली समुदायका लागि १५ अप्रिल २०२४ का दिनलाई नेपाली अमेरिकन हेरिटेज डे अर्थात् सम्पदा दिवसको घोषणा गरेको छ। भर्जिनियाका नेपाली समुदायको पहलमा सयुक्त संसद्मा पेस गरिएको उक्त प्रस्तावलाई दुवै सदनले पारित गरेको छ। भर्जिनियाको प्रतिनिधिसभा तथा सिनेटले सयुक्त संकल्प (रेजोलुसन) ४२ (एचजे४२)लाई संयुक्त रूपमा अनुमोदन गरेको छ। यो संकल्प भर्जिनियाको रिचमन्डस्थित संयुक्त सदनमा पेस गरिएको थियो। भर्जिनियाको तल्लो सदन विधानसभा र माथिल्लो सदन सिनेट दुवैले पारित गरेकोले नयाँ वर्ष २०२४ देखि नै नेपाली समुदायले उक्त दिवस मनाउने छन्। यसअघि, भिर्जिनियाको हर्डन नगरले अप्रिल २० लाई नेपाली अमेरिकी हेरिटेज दिवसको घोषणा गरेको थियो। त्यसै वर्ष २०१९ मा मोडल नेपाली सोसाइटी, यूएसए र एनआरएन भर्जिनिया च्याप्टरले हर्नडनमा हेरिटेज दिवस मनाउँदा ७ सयभन्दा बढीको सहभागिता रहेको थियो जसमा भर्जिनिया राज्यका निर्वाचित अधिकारी, मेरिल्यान्ड राज्य र हर्डन नगरका अधिकारीहरू पनि सामेल थिए। भर्जिनिया राज्यको हर्नडन निवासी तथा हर्नडन निर्वाचित नगर परिषद् सदस्य प्रदीप ढकालका साथै यसै समुदायका सामाजिक अभियन्ता सुमनराज तिम्सिनालगायतका अगुवाले यसमा पहल गरेका थिए। यो प्रस्तावका लागि सिनेटका जेनिफर बी बोयस्को, घजाला अजिम सलिम तथा सुहास सुब्रमन्यम तथा विधानसभाका आइरिन सिन, एलिजाबेथ बी बेनेट पार्कर, मिसेल लोपेस माल्डोनाडो, केली के कनभिर्सफलर, एडेल वाई म्याकक्लर, क्यानन श्रीनिवासन तथा क्याथी के एल ट्रानको सहयोग थियो। दुवै सदनबाट पारित भए पछि ढकालले खुसी व्यक्त गर्दै यो सबै नेपालीहरूको लागि गर्वको विषय भएको बताए।"
क्रान्तिकारी नेतृत्वले नै शान्तिको महत्वलाई बढी बुझ्छ : प्रधानमन्त्री,"काठमाडौं : प्रधानमन्त्री पुष्पकमल दाहालले आफू तेस्रोपटक सरकारको नेतृत्वमा आएपश्चात संघीयता कार्यान्वयनमा उच्च प्राथमिकता दिएको बताएका छन्। शनिबार लुम्बिनी प्रदेशसभा बैठकलाई सम्बोधन गर्दै प्रधानमन्त्री दाहालले अन्तरप्रदेश समन्वय परिषद्को बैठक गरी संघीयता कार्यान्वयनमा गति दिइएको समेत बताए। उनले तीन तहको संघीय प्रणालीमा प्रदेशहरूलाई बलियो तुल्याएरमात्र संघीय लोकतान्त्रिक गणतन्त्रलाई सुदृढ र समुन्नत बनाउन सकिनेमा आफू प्रष्ट रहेको बताए। संघीयताका नवीन र असल अभ्यासहरूको अनुकरण र अवलम्बन गर्दै नेपालले संघीयता र लोकतन्त्रको अनुपम अभ्यास गरेर विश्वसामु देखाउनुपर्ने उनको भनाइ थियो। प्रधानमन्त्री दाहालले संविधान निर्माणको आठ वर्ष पूरा हुँदासमेत संघीयता कार्यान्वयनमा रूचि नदेखाउने, वित्तीय र प्रशासनिक अधिकारको हस्तान्तरण गर्न नचाहने प्रवृत्ति अहिले पनि विद्यमान रहेको उल्लेख गर्दै आफू त्यसलाई तोड्न लगातार लागिरहेको स्पष्ट पारे। प्रदेशलाई आर्थिक अधिकार दिनै नचाहने, दिइहालेमा पनि सशर्त अनुदानका नाममा केन्द्रबाटै योजना र बजेट तोकेर पठाउने प्रचलन विगतमा विद्यमान रहेको उल्लेख गरे। प्रधानमन्त्री दाहालले यसपटक त्यस्तो सोँच र परम्परा तोड्ने संकल्प गरिएको र अब तीन करोडभन्दा साना योजनाहरू सिधै प्रदेश र स्थानीय तहलाई हस्तान्तरण गरिने बताए। उनले संघीय कानुनहरू निर्माणमा सरकार सक्रियरूपमा लागिरहेको जानकारी दिए। क्रान्ति र शान्ति दुवैको नेतृत्व आफूहरूले गरेको भन्दै प्रधानमन्त्री दाहालले क्रान्तिकारी नेतृत्वले नै शान्तिको महत्वलाई गहिरोगरी बुझ्ने जिकिर गरे।"
सरकारी जग्गा हडप्नेलाई सरकारले छोड्दैन : गृहमन्त्री,"काठमाडौं : उपप्रधान तथा गृहमन्त्री नारायणकाजी श्रेष्ठले सरकारी जग्गा हडप्नेलाई सरकारले कुनै हालतमा नछाड्ने बताएका छन्। शनिबार ललितपुरमा आयोजित कार्यक्रममा उनले व्यक्ति वा संस्थाले कब्जा गरेको सरकारी जग्गा सरकारको नाममा फिर्ता ल्याउने र सरकारी जग्गा हडप्नेलाई सरकारले कुनै हालतमा नछाड्ने बताए। सरकारी जग्गा हडप्नेलाई कारबाही गर्न खोज्दा चारैतिरबाट विरोध हुने गरेपनि सरकार पछि नहट्ने उनको भनाइ छ। ललिता निवास, छाला तथा जुत्ता कारखानाको जग्गा सरकारको नाममा ल्याउने प्रक्रिया सुरु भइसकेको उनले बताए। राजनीतिक पहुँच भएकै भरमा जेपनि गर्न हुने कुरालाई खण्डित गर्नुपर्नेमा उनको जोड थियो। गृहमन्त्री श्रेष्ठले हरेक वर्ष चार लाख युवाहरू नफर्किने गरि विदेशिने गरेको भन्दै यसलाई रोक्नुपर्ने बताए।"
वडाध्यक्षदेखि प्रधानमन्त्रीसम्म सबैको सम्पत्ति छानविन गरौं : कानुनमन्त्री,"तानसेन : कानुन न्याय तथा संसदीय व्यवस्था मन्त्री धनराज गुरुङले नेपालबाट भ्रष्टाचारको अन्त्यका लागि वडाध्यक्षदेखि प्रधानमन्त्रीसम्मको सम्पत्ति छानविन गर्नुपर्ने बताएका छन्। प्रथम तानसेन महोत्सवको उद्घाटन गर्दै कानुनमन्त्री गुरुङले नेपालबाट भ्रष्टाचार उन्मूलनका लागि जनप्रतिनिधिमा वडादेखि माथि सबै जनप्रतिनिधि, कर्मचारीहरूमा अधिकृतदेखि माथि सबै कर्मचारीहरूको सम्पत्ति छानविन गर्ने कानुन ल्याउने तयारीमा लागेको बताए। अहिले जताततै रहेको भ्रष्टाचारका फाइलहरू खोल्दा जताततै बाट दबाब आएर काम गर्न कठिनाई भइरहेको कानुनमन्त्री गुरुङले बताए। जनताले सिटामोल पाएका छैन हामी नेताहरू किर्नाझैं मोटाउने भ्रष्टाचार गर्ने, सहर बजारमा महल बनाउने, गाडी किन्ने प्रवृत्तिको अन्त्य गर्न सबै दलका नेताहरूको एउटै आवाज बनाउनुपर्ने गुरुङको भनाइ छ। हामी राजनीतिक दलका नेताहरू नेपालको विकास निर्माण, गरिबी न्यूनीकरण, भ्रष्टाचार अन्त्यका लागि साझा धारण बनाएर काम गर्नुपर्नेमा एक अर्कालाई गाली गलौज गर्ने, सत्तोसराप गर्ने, एकले अर्कालाई खुल्याउने प्रवृत्ति हाबी भएकोमा सबै नेताहरू सुध्रिनुपर्ने कानुन मन्त्री गुरुङले बताए। पाल्पा, स्याङ्जा क्षेत्रमा पर्यटन विकासका लागि बुटवलदेखि पोखरासम्मको सिद्धार्थ राजमार्गलाई डवल डेडिकेटेड सडक निर्माणका लागि आफ्नो पहिलो प्राथमिकता रहेको कानुन मन्त्री गुरुङले बताए।"
जनताको आकांक्षाअनुसार अझै विकास भएन : वर्षमान पुन,"काठमाडौं : नेकपा माओवादी केन्द्रका नेता वर्षमान पुनले पछिल्लो समय शिक्षा, स्वास्थ्य, भौतिक पूर्वाधार, खेलकुद सबै क्षेत्रमा विकास भएको बताएका छन्। काठमाडौंमा आयोजित कार्यक्रममा पुनले पञ्चायत र राजतन्त्रपछिको गणतन्त्रमा शिक्षा, स्वास्थ्य, भौतिक पूर्वाधार, खेलकुद सबै क्षेत्रमा विकास भएको बताए। तर, जनताको आकांक्षा अनुसार भने अझै पनि विकास हुन नसकेको उनले बताए। उनले प्रधानमन्त्रीले सुशासन, समृद्धि र सामाजिक क्षेत्रमा तीव्ररूपले देशको विकास गर्ने संकल्प गरेको अवस्थामा युवाहरूले साथ दिनुपर्ने बताए। उनले सबै प्रकारको खराब तत्वहरूविरुद्ध सबै मिलेर लड्नुपर्ने बताए।"
प्रधानमन्त्री प्रचण्ड बागलुङको पञ्चकोटमा,"ढोरपाटन : प्रधानमन्त्री पुष्पकमल दाहाल प्रचण्ड बागलुङको पञ्चकोटमा जारी सर्वसिद्धिधाम अनन्तश्री ब्रह्माण्डीय महायज्ञमा सहभागी हुन यहाँ आइपुगेका छन् । बागलुङ नगरपालिका६ पञ्चकोटमा उनलाई बागलुङका प्रमुख जिल्ला अधिकारी खगेन्द्र रिजालले स्वागत गरेका थिए। प्रधानमन्त्री दाहालले मुक्तिनाथ पिठाधीश्वर स्वामी कमलनयनाचार्यसँग भेट गर्नाका साथै गण्डकीमाताको मन्दिर, हनुमान्बाटिकामा राखिएको मुक्तिनाथ महाघण्ट, हनुमान्को मूर्ति र यज्ञमण्डपको अवलोकन गर्ने कार्यक्रम छ । पञ्चकोटधाम स्थापनाको १०औँ वार्षिकोत्सवका अवसरमा आयोजना गरिएको महायज्ञबाट जल, जङ्गल र जमिनको संरक्षण गर्दै वैदिक परम्पराको प्रवर्द्धन, आध्यात्मिक चेतनाको अभिवृद्धि गरी धार्मिक पर्यटन विकास गर्ने उद्देश्य छ । पञ्चकोटमा विश्वशान्ति कलश निर्माणसँगै धार्मिक संरचना पूरा गरेर मुलुककै मुख्य धार्मिक गन्तब्यका रुपमा विकास गरिने आयोजकले बताएका छन् । यही फागुन ९ गतेदेखि सुरु भएको महायज्ञ २३ गतेसम्म सञ्चालन हुनेछ । पञ्चकोटमा ५० करोड बराबरको लगानीमा धार्मिक संरचना निर्माण भएका छन् । सञ्चालित ब्रह्माण्डीय महायज्ञबाट सङ्कलन भएको रकमबाट निर्माणाधीन विश्वशान्ति गण्डकी कलशलाई पूर्णता दिइनेछ । रासस"
पैसाका लागि विदेशिने अवस्था परिवर्तन गर्नुछ : प्रधानमन्त्री,"बाग्लुङ : प्रधानमन्त्री पुष्पकमल दाहाल प्रचण्डले संस्कार, संस्कृति र पहिचानसहितको व्यावहारिक सीपमूलक शिक्षा आजको आवश्यकता भएको बताएका छन्। अनन्तश्री ब्रह्माण्डीय महायज्ञ २०८० लाई आज सम्बोधन गर्दै उनले देशका विभिन्न स्थानमा सञ्चालित गुरूकुल वेदविद्याश्रमबाट संस्कार र संस्कृति प्रवाह भएको बताएका हुन्। गुरूकुल वेदविद्याश्रमबाट उत्पादित जनशक्ति धर्मसंस्कार संस्कृतिको संरक्षण संवर्द्धधन, आफ्नो देशका तीर्थस्थल आदिको महिमा र गरिमालाई आमजनसमुदायमा बुझाउन तल्लीन रहेका छन्, प्रधानमन्त्री प्रचण्डले भने,२० वर्ष अगाडि मुक्तिनाथ जस्तो तत्कालीन दूर्गम स्थानमा स्वास्थ्य सेवाश्रमको स्थापनाले स्वास्थ्य क्षेत्रको विकास हुनु महत्त्वपूर्ण छ । भौतिक विकासको दौडमा रहेको वर्तमान विश्वले जवसम्म आध्यात्मिक चेतनाको विकास गर्न सक्दैन तवसम्म समाजले शान्तिको श्वास फेर्न सक्दैन, प्रधानमन्त्री प्रचण्डले भने, गौतम बुद्धको देशमा जन्मेका हामी शान्तिको लागि सम्पूर्ण विश्वको आकर्षणको केन्द्र बन्नुपर्नेमा पैसाका लागि विदेशिने अवस्था परिवर्तन गर्नुछ।"
पैसाका लागि विदेशिनुपर्ने अवस्था परिवर्तन गर्नुपर्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले पैसाका लागि विदेशिनुपर्ने अवस्था परिवर्तन गर्नुपर्ने बताएका छन्। उनले अनन्तश्री ब्रह्माण्डीय महायज्ञलाई सम्बोधन गर्दै शान्तिका लागि सम्पूर्ण विश्वको आकर्षणको केन्द्र बन्नुपर्ने नेपाली विदेशीने अवस्था परिवर्तन गर्नुपर्ने बताएका हुन्। उनले भने, 'गौतमबुद्धको देशमा जन्मेका हामी शान्तिका लागि सम्पूर्ण विश्वको आकर्षणको केन्द्र बन्नुपर्नेमा पैसाका लागि विदेशिने अवस्था परिवर्तन गर्नुपर्छ ।' उनले संस्कार, संस्कृति र पहिचानसहितको व्यावहारिक सीपमूलक शिक्षा आजको आवश्यकता भएको बताएका छन् । प्रधानमन्त्रीले देशका विभिन्न स्थानमा सञ्चालित गुरूकूल वेदविद्याश्रमबाट संस्कार र संस्कृति प्रवाह भएको बताए। 'गुरूकूल वेदविद्याश्रमबाट उत्पादित जनशक्ति धर्मसंस्कार, संस्कृतिको संरक्षण, सम्वद्र्धन, आफ्नो देशका तीर्थस्थलको महिमा र गरिमालाई आमजनसमुदायमा बुझाउन तल्लीन रहेका छन्', प्रधानमन्त्री दाहालले भने। भौतिक विकासको दौडमा रहेको वर्तमान विश्वले जबसम्म आध्यात्मिक चेतनाको विकास गर्न सक्दैन तबसम्म समाजले शान्तिको श्वास फेर्न नसक्ने प्रधानमन्त्रीले बताए।"
"सरकार र आन्दोलनरत दुग्ध किसानबीच ५ बुँदे सहमति, बक्यौता रकम चैत २१ भित्र भुक्तानी गरिने",काठमाडौं : सरकार र आन्दोलनरत दुग्ध किसानबीच पाँच बुँदे सहमति भएको छ। दुग्ध किसानहरूको पुस मसान्तसम्मको भुक्तानी बक्यौता चैत २१ गतेभित्र गरिसक्नुपर्ने सहमति भएको हो। शनिबार कृषि मन्त्री बेदुराम भुसालको उपस्थितिमा वार्ता टोलीले प्रत्येक उद्योगले सहकारीबाट खरिद गरिरहेको दूधको परिमाणलाई नघटाई मिल्क होलिड नहुनेगरी निरन्तर खरिद गर्ने सहमतिसमेत भएको हो। त्यस्तै दुग्ध उद्योगीहरूले दूध तथा दुग्ध पदार्थ निर्यातका लागि कृषि तथा पशुपन्छी विकास मन्त्रालयले आवश्यक समन्वय गर्ने र दूध तथा दुग्ध पदार्थहरूको निर्यात प्रवर्द्धनसम्बन्धी विषय सरकारको आगामी आर्थिक वर्षको नीति तथा कार्यक्रममा समावेश गर्ने सहमति भएको मन्त्रालयले जानकारी दिएको छ। त्यस्तै सरकारले पशुपालक किसानलाई दिइरहेको कृषि तथा पशुपन्छी बीमा कार्यक्रमलाई निरन्तरता दिने र केन्द्रीय दुग्ध सहकारी संघको मागलाई सम्बोधनका लागि पहल गर्ने सहमति भएको हो। दुई पक्षबीच सहमति भएसँगै निर्धारित आन्दोलनका कार्यक्रम स्थगित गरिएको छ। दुग्ध किसानहरूले बक्यौता रकमको माग गर्दै गत फागुन ८ गतेदेखि आन्दोलन गर्दै आएका थिए।
बसको ठक्करबाट पैदलयात्री महिलाको मृत्यु,विराटनगर : पूर्वपश्चिम लोकमार्गअन्तर्गत मोरङको सुन्दरहरैँचा नगरपालिका७ ठडियामा बसको ठक्करबाट शनिबार पैदलयात्री महिलाको मृत्यु भएको छ। पश्चिमबाट पूर्वतर्फ जाँदै गरेको प्रदेश १०१००१ ख ४०३४ नम्बरको बसले ठक्कर दिँदा ५२ वर्षीया मीराकुमारी श्रेष्ठको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। प्रहरीका अनुसार झापाको गौरीगन्ज माइती भएकी श्रेष्ठको भारतमा बिहे भएको खुलेको छ। उनी भारतको लुवाघाटमा बस्दै आएकी थिइन्। मोरङको सुन्दरहरैँचास्थित आफन्तको घरमा आएका बेला दुर्घटनामा परेर श्रेष्ठको मृत्यु भएको प्रहरीले जनाएको छ। पैदल हिँडिरहेका बेला उनलाई दिउँसो १२:५० बजेतिर बसले ठक्कर दिएर गम्भीर घाइते बनाएको थियो। उपचारका लागि मोरङको बूढीगंगास्थित विराट शिक्षण अस्पताल पुर्याउनसाथ चिकित्कसले मृत घोषित गरेको डीएसपी दाहालले बताए। उनका अनुसार बस र चालक झापाको बिर्तामोड नगरपालिका४ का ४० वर्षीय प्रेम भट्टराईलाई नियन्त्रणमा लिएर घटनाको अनुसन्धान सुरु गरिएको छ।
ढुङ्गाले लागेर एक जनाको मृत्यु,मुग : मुगुम कार्मारोङ गाउँपालिकामा एक पुरुषको ढुङ्गा लागेर आज मृत्यु भएको छ । मुगुम कार्मारोङ६ रिउस बगरमा रहेको जलविद्युत्मा काम गर्न घरबाट हिँडेका सोही गाउँपालिका५ का ५० वर्षीय कोन्जोक लाक्याप लामाको सडक माथिबाट आएको ढुङ्गा लागेर मृत्यु भएको हो । विद्युत् गृहको नहर पहिराले क्षति गरेपछि वडा नं ५ र ६ का स्थानीयको आज काम गर्ने पालो थियो । सोही कामका लागि मृतक लामासहित अन्य चारजना सेरोग गाउँबाट रिउस आउँदै गर्दा तिलिकछु भन्ने स्थानमा माथिबाट आएको ढुङ्गा लागेर घाइते बनाएको थियो । घाइते भएका लामालाई स्थानीय र पुलु प्रहरी चौकीले तत्काल उद्धार गरी पुलु स्वास्थ चौकी पुर्याए पनि त्यहाँ उपचार हुन नसकेपछि थप उपचारका लागि जिल्ला अस्पताल गमगढी लैजाँदै गर्दा बीच बाटोमा मृत्यु भएको गाउँपालिका अध्यक्ष छिरिङ क्याप्ने लामाले जानकारी दिए।
दोलखाको च्छोरोल्पा अस्पतालमा सात केजीको ट्युमरको अप्रेशन,"दोलखा : च्छोरोल्पा अस्पतालमा सात केजीको ट्युमरको निःशुल्क अप्रेशन गरिएको छ। आर्थिक अभावकै कारण एक वर्षदेखि पाठेघरमा पलाएको ट्युमरको पीडा सहेर बस्न बाध्य सिन्धुपाल्चोक साँगागढीचोक नगरपालिका८ की ६७ वर्षीया धानीमाया तामाङको अस्पतालले निःशुल्क अप्रेशन गरिदिएको हो। पाठेघरको ट्युमरका कारण आमाले विगत एक वर्षदेखि पेटको पीडा खप्दै आएको छोरा अनिल लामाले बताए। दोलखा सदरमुकाम चरिकोटको च्छो रोल्पा अस्पतालमा डा विनोद दंगालको टिमले निःशुल्क अप्रेशन गरी सात केजीको ट्युमर निकालीदिएपछि उनले नयाँ जीवन पाएकी हुन्। उनको परिवार आर्थिक रुपमा अत्यन्तै नाजुक रहेकोले साँगागढीचोक नगरपालिका८ ले सहुलियतका लागि सिफारिस गरेको थियो। अस्पतालले आमाको निःशुल्क अप्रेशन गरिदिएर विपन्न परिवारलाई खुशी मिलेको धानीमायाका होरा अनिलले बताए। चरिकोटको च्छो रोल्पा अस्पतालले पाठेघरको ट्युमरको निःशुल्क अप्रेशन नगरिदिएको भए आर्थिक अभावककै कारण अरु कति वर्ष आमाले पीडा खप्नुपर्ने थियो,' उनले भने। विपन्न वर्गको मानिसले आर्थिक अभावकै कारण रोग पालेर बस्न नपरोस भन्ने उदेश्यले धानीमायाको निशुल्क शल्यक्रिया गरिएको अस्पतालका मेडिकल डाईरेक्टर डा विनोद दंगालले बताए। अस्पतालले औषधिको केही शुल्क बाहेक शल्यक्रियासहित अन्य खर्च नलिएको डादंगालले बताए।"
बेनीमालढुङ्गा सडक दैनिक चार घण्टा बन्द,"म्याग्दी : म्याग्दी र मुस्ताङलाई राष्ट्रिय राजमार्गसँग जोड्ने बेनीमालढुङ्गा सडक स्तरोन्नतिका लागि आजदेखि दैनिक चार घण्टा बन्द गर्न थालिएको छ। मालढुङ्गाबेनी सडक निर्माणको कामलाई सहज रुपमा गति दिन आजदेखि यही फागुन २४ गतेसम्म बिहान ११ देखि अपराह्न ३ बजेसम्म सवारी साधन आवतजावत बन्द गरिएको हो। बेनीजोमसोमकोरला सडक आयोजनाका सूचना अधिकारी विष्णु चापागाईंले मालढुङ्गामा पहाड काटेर सडक विस्तार गर्नका लागि सवारी साधन आवतजावत बन्द गरेर डोजर परिचालन गर्न थालिएको जानकारी दिए। सवारी साधनको चापले सडक विस्तारको काम प्रभावित र दुर्घटनाको जोखिम बढेपछि बेनीजोमसोमकोरला सडक आयोजना र निर्माण कम्पनी एपेक्सखड्का कृष्ण जेभीले जिल्ला प्रशासन कार्यालयमा समय व्यवस्थापनको प्रस्ताव गरेको थियो। बेनीमालढुङ्गा सडक बन्द हुने समयमा बेनीरत्नेचौरबागलुङ हुँदै मालढुङ्गा जोड्ने वैकल्पिक सडक प्रयोग गर्न सकिनेछ। कुश्मा नगरपालिका१ मा पर्ने मालढुङ्गादेखि जलजला गाउँपालिका८, ७, ४ र ३ हुँदै म्याग्दीको सदरमुकाम बेनी जोड्ने १३ किलोमिटर सडक विस्तार, सुधार गरी दुई लेनको बनाउन काम भइरहेको छ। मालढुङ्गाबेनी सडक चीन र भारत जोड्ने नेपालको सबैभन्दा छोटो सडक कालीगण्डकी करिडोरअन्तर्गत पर्छ। विसं २०७७ चैतमा रु ५२ करोड ८६ लाखमा ठेक्का सम्झौता गरेको निर्माण कम्पनीले विभिन्न खण्डमा मजदुर र उपकरण परिचालन गरेर सडक विस्तार, पर्खाल र नाली निर्माणको काम गरिरहेको छ। हाल कालोपत्रेसहित करिब छ मिटरको हाराहारीमा रहेको सडकलाई नौ मिटर चाक्लो बनाएर एक मिटरको नाली र दुई लेनमा आठ मिटर चौडाइका दरले अमेरिकी आक्सपाल्ट प्रविधिको कालोपत्रे गर्न लागिएको हो। विसं २०४८ कामका लागि खाद्यान्न कार्यक्रमअन्तर्गत सुरु गरेर २०५२ मा सो मार्ग खुलेको र २०६८ मा कालोपत्रे भएको मालढुङ्गाबेनी सडक पछिल्लो समय जीर्ण अवस्थामा थियो। सहायक सडक र पाखोबाट खस्ने पहिरो तथा खोलामा आउने बाढीले सवारी साधन आवतजावत प्रभावित हुने गरेका छन्। बर्खामा पहिराले दैनिकजसो अवरुद्ध हुने सडकमा यात्रा गर्दा धेरै समय लाग्ने, गाडी परिवर्तन गर्दा झन्झट हुने, दुर्घटनाको जोखिम र सास्ती भएको छ। म्याग्दी र मुस्ताङका साथै पर्वतको जलजला गाउँपालिकाका बासिन्दाले प्रयोग गर्ने मालढुङ्गाबेनी सडक पर्यटकीय, व्यापारिक र धार्मिक हिसाबले सम्भावनायुक्त छ।"
कृषिमा भविष्य खोज्दै युवा : गाउँमै लगानी गरेर मनग्य आम्दानी,"दैलेख : परिवारको उज्वल भविष्यको सपना बोकेर डुङ्गेश्वर गाउँपालिका६ का युवा देवेन्द्र गोदारले लामो समय भारतमा रोजगारी गरेरै बिताए। उनले त्यहाँ होटल क्षेत्रमा काम गर्थे। रोजगारीको खोजीमा भारत पुगेका गोदारले झण्डै १४ वर्ष भारतमै काम गरे। घर खर्च चलाउनकै लागि भारतमा रोजगारी गरिरहन उनको मनले मानेन। त्यहाँबाट फर्किएर उनले तरकारी खेती गर्ने योजना बनाए। भारतमा काम गरेर परिवारको खर्च चलेकै थियो, तर त्यहाँको कमाईले सधैंलाई पुग्दैन भन्ने लाग्यो, फर्किएर तरकारी खेती सुरु गर्ने सोँच बनाएँ, उनी भन्छन्। गोदारले तरकारी खेती सुरु गरेको झण्डै ८ वर्ष भयो। हाल उनले १५ रोपनी जग्गामा तरकारी खेती र १० रोपनी जग्गामा घाँस खेती गरिरहेका छन्। गोदारले मौसम अनुसारको तरकारी फलाउँछन्। मुख्यगरी टमाटर खेती गरिरहेका गोदारले वर्षे सिजनमा टमाटर, काउली, बन्दा र हिउँदे सिजनमा काक्रा, फर्सी, करेला लगाएतका तरकारी उत्पादन गर्छन्। उनी अहिले कृषि पेशामा गाउँमै राम्रो भविष्य देखिरहेका छन्। बाहिरी मुलुकको मजदूरीले सधैंलाई पुग्दैन्, उमेर छउन्जेललाई मात्रै हो, बुढेसकालसम्मका लागि भने होइन, त्यहाँको कमाईले केहि समयका लागि त पुग्ला तर त्यसले भविष्य बन्दैन्, गोदार भन्छन्। आफ्नै गाउँमा केहि न केहि पेशा सुरु गर्नुपर्छ भन्ने सोचले कृषि पेशा रोजेको उनी बताउँछन्। हाल उनले दैनिक ज्यालादारीमा स्थानीय युवाहरूलाई समेत रोजगारी दिइरहेका छन्। उनलाई गाउँकै कृषि पेशा र आम्दानीले सन्तुष्टि दिएको बताउँछन्। उनले सुरुमा २६ लाख र पुनः ४२ लाख रुपैयाँ तरकारी खेतीका लागि लगानी गरेका थिए। मेहनत र परिश्रम अनुसार आम्दानी पनि राम्रो भइरहेको गोदारको भनाइ छ। कर्णाली प्रदेशमा मूल्यको ग्यारेन्टी नहुँदा तरकारीको मूल्य घटबढ भइरहन्छ। सरकारले किसानलाई अनुदान भन्दा पनि बजारको ग्यारेन्टी गरिदिनुपर्ने उनी बताउँछन्। परिश्रम गरे गाउँमै कमाउन सकिन्छ भन्ने उदाहरण दिएका छन्, दुल्लु नगरपालिका८ का युवा रामबहादुर सिंहले। सोनु कृषि फर्मका सञ्चालक रहेका सिंह दैलेखकै अगुवा कृषकका रुपमा गनिन्छन्। २०६६ ताका सुन्तला जातका फलफूलका बिरुवा उत्पादन गर्ने नर्सरी सुरु गरेका सिंहले वर्षेनी ४० देखि ५० हजार बिरुवा उत्पादन र बिक्री गर्ने गरेका छन्। कृषि पेशामा लागेका युवाहरूलाई स्थानीय सरकारले बेवास्ता गर्ने गरेको उनको दुःखेसो छ। सिंह भन्छन् सरकारले उत्पादित कृषिजन्य सामग्री र बीउबिजनको बिक्री वितरणका लागि उचित बजारीकरणको व्यवस्था गरिदिए कृषि पेशामा लागेका युवालाई धेरै राहत मिल्ने थियो। यहि नगरपालिकाको भण्डारी गाउँका स्थानीय युवा कलम भण्डारीले पनि कृषि पेशा अंलागेका छन्। गाउँमै लगानी गरिरहेका उनको नाम मौषमी तथा बेमौसमी तरकारी उत्पादन गर्ने युवा कृषकका रुपमा अग्रपंतीमा आउँछ। यो गाउँमा भण्डारीमात्र होइन यहाँका २० बढी युवाहरू व्यावसायिक तरकारी खेतीमा आबद्ध छन्। यहाँका किसानको घरपिच्छे तरकारी खेती छ। अर्गानिक उत्पादनमा जोड दिइरहेका भण्डारी लगाएतका किसानको गाउँलाई जलवायूमैत्री कृषि नमूना गाउँको रुपमा परिचित छ। मेहनत र परिश्रम गरे गाउँमै राम्रो उत्पादनसँगै आम्दानी हुने भण्डारी बताउँछन्। धेरै पैसा कमाउने सपना बोकेर विदेश जाने युवाले गर्न सके आफ्नै भीरपाखामा सुन फलाउन सक्छन्, भण्डारी भन्छन्। व्यावसायिक रुपमा कृषि पेशामा लागेका युवाहरूलाई सरकारले उचित सम्बोधन गर्न सके युवाहरू विदेशिनुपर्ने बाध्यता अन्त्य हुने उनको भनाइ छ। दैलेखकै अर्को उदाहरणीय युवा कृषक हुन्, डुङ्गेश्वर गाउँपालिका२ उम गाउँका सुनिलराज बिसी। त्रिभुवन विश्वविद्यालयबाट नेपाली भाषा साहित्यमा स्नातकोत्तर गरेका बिसी नर्सरी सञ्चालन गरी सफलमात्रै होइन, उदाहरणीय समेत युवा कृषक बनेका छन्। उनले गाउँमै फलफूल प्रजातीका नर्सरी सञ्चालन गरि मनग्य आम्दानी गरिरहेका छन्। २०७३ मा स्नातकोत्तर सकेर गाउँ फर्किएका सुनिलले आफ्नै बारीमा मेहनतको बीउ रोप्न सुरु गरेका थिए। अनी बने सफल कृषक। व्यवसाय सुरु गर्दा सुनिलले अलैची नर्सरीबाट सुरु गरेका थिए। अलैँचीको बेर्नाबाट वार्षिक सात लाखसम्म आम्दानी गरेका उनले हाल पाँच रोपनी जग्गामा नर्सरी सञ्चालन गरेका छन्। गाउँमै केहि गर्नुपर्छ भन्ने सुनिलको हुटहुटीले आफूमात्र होइन गाउँटोलका अन्य युवायुवतीहरूलाई समेत व्यावसायिक तरकारी खेती गर्न प्रेरणा थपेका छन्। पढे लेखेका मान्छे भएर के दुःख पाउने काममा लागेको होला भन्दै गाउँलेहरूले नभनेका पनि होइनन् तर पढे लेखेकाले नै केही गर्नैपर्छ भन्नेमा म विश्वास गर्छु, बिसीले भने। यी केही प्रतिनिधिमुलक युवाहरू हुन्। उनीहरूजस्तै दैलेखका युवाहरूले स्थानीय स्तरमै कृषि पेशामा भविष्य खोजिरहेका छन्। अहिले देशमा रोजगारीको अवसर नभएको भन्दै दिनहुँ हजारौँहजार युवाहरू विदेश पलायन भइरहेका छन्। खेतीपाती गर्न अफ्ठेरो मान्दै पढेलेखेका कयौँ युवाहरू जागिरको खोजीमा देशभित्रकै शहरहरूमा भौतारिरहेका छन्। यस्तो अवस्थामा यहाँका केहि युवाहहरू भने आफ्नै गाउँठाउँमा स्वरोजगार बन्ने प्रयासमा छन। ती युवाहरूले गाउँघरमै कृषि पेशामा सुन्दर भविष्य देखिरहेका छन। आफ्नै लगानीमा केही गर्नेभन्दा पनि अर्कैको काम गरेर आयआर्जन गर्ने सोँच विपरीत यहाँका युवाहरू आफ्नै पसिनामा आफ्नो र परिवारको भविष्य खोज्दै स्वरोजगार बन्ने अभियानमा छन्। गाउँमै लगानी गरिरहेका युवाहरूले मनग्य आम्दानी गरिरहेको बताउँछन्। कृषि पेशामा लागेका युवा उद्यमीलाई राज्यले प्रोत्साहन गर्न आवश्यक रहेको कृषि पेशामा आबद्ध युवाहरूको भनाइ छ। गुराँस गाउँपालिका२ की जमुना रावल भन्छिन् युवा पुस्तामा कृषिप्रतिको मोह बढ्नु सकारात्मक पक्ष हो, कृषि पेशामा लागेका हामी जस्ता युवा पिँढीलाई सरकारले प्रोत्सहन गर्नुपर्छ। स्थानीय सरकारले युवा उमेरका कृषक लक्षित गरेर नीति तथा कार्यक्रम र बजेट ल्याउन सके कृषि पेशामा युवापिँढीको आकर्षण अझ बढ्ने उनको बुझाइ छ।"
वन कार्यालयले झुपडी भत्काउँदा दलित परिवारको बिचल्ली,"रौतहट : चन्द्रपुर७ नयाबस्तीका दलितका झुपडी वन कार्यालयले भत्काएको छ। वर्षौदेखि बस्दै आएका दलितको झुपडी भत्काइदिएपछि उनीहरूको बिचल्ली भएको हो। स्थानीय धर्मेन्द्र मली डोम, जुगेशर हजारी ,अशोक पासवान, विवेक पासवानको झुपडी भत्काइदिएको छ। बिना सूचना वनका कर्मचारी आएर झुपडी भत्काएको उनीहरूले बताए। झुपडी भत्किएपछि बिचल्ली भएको र जाडोमा कहाँ जाने कसरी बस्ने भन्ने चिन्ताले सताएको विवेक पासवानले दुःख पोखेका छन्। जाडोमा घर भत्काइदिएपछि ४ परिवार संकटमा परेको र खुला आकाशमा बस्न बाध्य भएको राष्ट्रिय मुसहर उत्थान संघ रौतहटका अध्यक्ष बिनोद माझी मुसहरले बताए। वन क्षेत्र अतिक्रमण गरी झुपडी बनाएको र पटक पटक हटाउन सूचना दिँदा पनि खाली नगरेपछि शनिबार कर्मचारीले हटाएको चन्द्रनिगाहपुर सेक्टर वन कार्यालयका सहायक वन अधिकृत राम केवल राय यादवले जानकारी दिए।"
मोरङबाट गाँजासहित दुई जना महिला पक्राउ,"विराटनगर : मोरङको बूढीगंगाको अलगअलग स्थानबाट प्रहरीले शुक्रबार र शनिबार लागूऔषध गाँजासहित दुई जना महिलालाई पक्राउ गरेको छ। पक्राउ परेका महिलाको घरमा प्रहरीले खानतलासी गर्दा ६ किलोग्राम गाँजा बरामद भएको छ। मोरङ प्रहरीका प्रवक्ता डीएसपी रन्जनकुमार दाहालका अनुसार घरबाट गाँजा बरामद भएपछि बूढीगंगा गाउँपालिका२ की ३५ वर्षीया रिनादेवी सिंह र बूढीगंगा५ की ४५ वर्षीया मुनिया खातुनलाई पक्राउ गरिएको छ। इलाका प्रहरी कार्यालय नेमुवाबाट वरिष्ठ सइ (वरिष्ठ प्रहरी नायव निरीक्षक) उमेश निरौलाको नेतृत्वमा खटिएको टोलीले सिंहको घरबाट शुक्रबार साँझ ५ किलोग्राम गाँजा बरामद गरेको थियो। घरमा लुकाएर राख्दै गाँजा बिक्री गर्ने गरेको सूचनाका आधारमा प्रहरीले उनको घरमा छापा हानेको थियो। प्रहरीले छापा हान्दा प्लाष्टिकको बोराभित्र लुकाएर राखेको अवस्थामा गाँजा फेला परेको डीएसपी दाहालले बताए। उनका अनुसार गाँजासहित पक्राउ परेकी सिंहलाई जिल्ला प्रहरी कार्यालय मोरङमा ल्याएर थप अनुसन्धान अघि बढाइएको छ। त्यस्तै, प्रहरीले खातुनको घरमा शनिबार दिउँसो छापा हान्दा १ किलोग्राम गाँजा बरामद भएको थियो। वरिष्ठ सइ निरौला नेतृत्वकै टोलीले गाँजासहित खातुनलाई पनि पक्राउ गरेको छ। प्लाष्टिकको झोलाभित्र लुकाएर राखेको अवस्थामा उनको घरबाट गाँजा बरामद भएको डीएसपी दाहालले बताए। उनका अनुसार पक्राउ परेका महिलाविरुद्ध लागूऔषध ऐनअन्तर्गतको मुद्दा चलाउने तयारी गरिएको छ।"
अर्घाखाँचीमा कुकुरको स्थायी बन्ध्याकरण,"अर्घाखाँची : अर्घाखाँचीको सन्धिखर्क नगरपालिकाले नगरभित्र रहेका छाडा तथा घरपालुवा कुकुरको स्थायी बन्ध्याकरण तथा रेबिज भ्याक्सिनेसन शिविर सुरु गरेको छ। बिहान, बेलुकाको समयमा मानिस आवातजावत गर्दा कुकुरले टोक्ने तथा बिहान विद्यालय तथा कलेजमा जाने विद्यार्थीलाई टोक्ने, लखेट्ने समस्या बढ्न थालेपछि नगरले कुकुर नियन्त्रण अभियान थालेको हो। सन्धिखर्कमा रहेका घरपालुवा तथा छाडा कुकुर गरी झण्डै २ सय ५० कुकुरको स्थायी बन्ध्याकरण गर्न चार दिने शिविरको आयोजना गरिएको सन्धिखर्क नगरपालिकाका नगर प्रमुख कृष्ण प्रसाद श्रेष्ठले बताए। बजार तथा ग्रामीण क्षेत्रमा भएका कुकुरहरूले मानिस तथा अन्य घरपालुवा जनावर पशुपन्छिहरूमा आक्रमण गर्ने, झम्टिने तथा अराजक स्वभाव देखाउने गर्दा जनमानसमा त्रास सिर्जना भएको र रेबिज समेत सर्न सक्ने भएकाले कुकुरहरूको स्थायी बन्ध्याकरण शिविर सुरु गरिएको हो। घरपालुवा तथा भुस्याहा कुकुरहरूमा स्थायी बन्द्याकरण तथा रेबिज भ्याक्सिनेसनले सन् २०३० भित्र नेपालमा रेबिज रोगको अन्त्य गर्न पनि सहयोग पुग्ने पायनर्स एनिमल हस्पिटल बुटवलका प्रमुख डाक्टर अविनास क्षेत्रीले बताए।"
आइतबार देशका यी स्थानमा हुने छ वर्षा,"काठमाडौं : आइतबार देशभर साधारणतया बदली रहने छ। मौसम पूर्वानुमान महाशाखाका अनुसार सुदूरपश्चिम, कर्णाली, लुम्बिनी, गण्डकी, बागमती प्रदेश सहित कोशी प्रदेशका पहाडी भूभागका केही स्थानहरूमा मेघगर्जनचट्याङसहित हल्कादेखि मध्यम वर्षा हुने छ। यसैगरी मधेश प्रदेशसहित बाँकी तराईका थोरै स्थानहरूमा छिटफुटदेखि हल्का वर्षाको सम्भावना रहेको छ। देशका उच्च पहाडी तथा हिमाली भूभागका धेरै स्थानहरूमा हल्कादेखि मध्यम हिमपातको सम्भावना रहेको छ। आइतबार देशभर आंशिकदेखि साधारणतया बदली रहने छ। सुदूरपश्चिम र कर्णाली प्रदेशका थोरै स्थानहरूमा हल्कादेखि मध्यम बर्षाको साथै बाँकी भूभागका एकदुई स्थानमा हल्का वर्षाको सम्भावना रहेको छ। देशका उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ।"
कटारीमा भएको जीप दुर्घटनामा दुई जनाको मृत्यु,कटारी : उदयपुरको कटारीमा बोलेरो जीप दुर्घटना हुँदा मृत्यु हुनेको सङ्ख्या दुई पुगेको छ। शुक्रबार साँझ भएको दुर्घटनामा मृत्यु हुनेको सङ्ख्या दुई पुगेको हो। ना१ज ८३३३ नंको जीप दुर्घटनामा परेर कटारी नपा८ थलियाका ७० वर्षीय वीरबहादुर तामाङको घटनास्थलमै मृत्यु भएको थियो। वडाध्यक्ष नवीन तामाङका अनुसार कटारी७ मर्जेतपुरकै अन्दाजी ३० वर्षीय लालकुमारी तामाङको पनि मृत्यु भएको छ। घटनामा गम्भीर घाइते लालकुमारीको कटारी अस्पतालमा उपचार सम्भव नभई थप उपचारका लागि विराटनगर पठाइएको थियो। लालकुमारीको विराटनगरस्थित नर्सिङ होममा उपचारका क्रममा मृत्यु भएको इलाका प्रहरी कार्यालय कटारीका प्रमुख प्रहरी नायब उपरीक्षक सुवास राईले बताए। जिप चालक कटारी८ का ३३ वर्षीय थर्मसिंह तामाङ प्रहरीको नियन्त्रणमा रहेको उनले बताए। राईका अनुसार शुक्रबार साँझ कटारी बजारबाट थलियातर्फ गइरहेको जिप कटारी७ मर्जेतपुरमा दुर्घटनामा परेको हो। दुर्घटनामा परेर १३ जना घाइते भएका थिए। घाइतेमध्ये अहिले आठजनाको विराटनगरस्थित विभिन्न अस्पतालमा उपचार भइरहेको छ। अन्य भने सामान्य घाइते रहेको वडाध्यक्ष तामाङले जानकारी दिए। अनियन्त्रित भई जिप सडकभन्दा सय मिटर तल खसेको थियो। रासस
खडेरीले रित्तिँदै बस्ती,"सुर्खेत : पहिले पाखोबारीमा अन्नबाली राम्रै फल्थ्यो । सिजनअनुसार तरकारी खेती हुन्थ्यो । तर पछिल्लो एक दशकयता गाउँमा उत्पादन घट्दै गइरहेको छ । सुक्खा र खडेरीका कारण उब्जनी हुन छाडेपछि सुर्खेतको चौकुने र पञ्चपुरीका बस्तीहरू रित्तिँदै गइरहेका छन् । उब्जनी हुन छाडेपछि स्थानीयको बसाइँ सर्ने क्रम बढेको छ । बढ्दो खानेपानीको संकट र सिँचाइको अभावले गर्दा उब्जनी हुन छाडेपछि स्थानीयले बस्ती नै छाडिरहेका छन् । जिल्लाको चौकुने गाउँपालिका१ मा रहेका तोलीसैन र सोता गाउँमा पहिलाको जस्तो उत्पादन हुँदैन । सिँचाइको अभावले अन्नबाली फल्न छाडेको हो । छाक टार्न हम्मेहम्मे हुन थालेपछि धेरै परिवार गाउँ नै छाडेर अन्यत्रै गएको तोलीसैनकी देवीकला रानामगरले बताइन् । पहिला हाम्रो गाउँमा ३० घरपरिवार थिए देवीकलाले भनिन्, गाउँमा उब्जनी हुन छाडेपछि १४ परिवार पुर्खाले कमाउँदै आएको घरबारी नै छाडेर अन्यत्रै गइसके, खानेपानी नै पाउन मुस्किल भइरहेका बेला खेतीमा सिँचाइ कसरी गर्नु ? सिँचाइको अभावमा अन्नबाली तथा तरकारीको उत्पादन हुन छाडेको उनको भनाइ छ । उब्जनी नहुँदा स्थानीयहरू पछिल्लो समय बस्ती नै छाडेर चौकुनेकै लगाम, पोखरे र छिमेकी जिल्ला कैलालीको लम्कीतर्फ बसाइ सरेर गएका छन् । उत्पादन घट््दै जाँदा स्थानीयले जीविकोपार्जनमा समस्या भोगिरहेका छन् । तोलीसैनमा रहेको २ लाख १५ हजार ५४२ वर्गमिटर जमिनमध्ये हाल अधिकांश जग्गा बाँझो छ । हाल यहाँ करिब ५५ हजार १ सय ७३ वर्गमिटर जमिनमा मात्रै खेती हुँदै आएको स्थानीय बताउँछन् । यस्तै तोलीसैनदेखि पश्चिम क्षेत्रमा पर्ने सोता गाउँमा केही वर्ष अघिसम्म ३५ परिवारको बसोबास थियो । तर गाउँमा उब्जनी हुन छाडेपछि अहिले यहाँ केवल ३ परिवार मात्र बसोबास गरिरहेका छन् । बाँकी परिवार आफ्नो घरजग्गा छाडेर अन्यत्रै गएका छन् । यो गाउँमा रहेको २ लाख ८८ हजार २ सय ८६ वर्गमिटर खेतीयोग्य जमिनमध्ये हाल करिब ४० हजार वर्गमिटर क्षेत्रफल जमिनमा मात्र खेती गर्ने गरिएको छ । स्थानीय यामबहादुर रानाले गाउँमा उब्जनी हुन छाडेपछि अधिकांश परिवारले बस्ती नै छाडेर गएको बताए । उनले भने, पहिले गाउँमा लगाएको बाली राम्रै फल्थ्यो । त्यसैले वर्षभरि खान पुग्थ्यो । तर पछिल्ला वर्षमा आकाशबाट पानी कम पर्न थाल्यो, पाखोबारीमा सिँचाइ सुविधा नहुँदा उत्पादन घट्दै गएपछि वर्षभरि खान पुग्दैन । बस्तीमा रहेका कुवाहरू सुक्दै जाँदा स्थानीय बस्तीबाट टाढा रहेका खोलाबाट पानीको जोहो गर्न बाध्य छन् । खानेपानीको संकट र सिँचाइको अभावमा उब्जनी हुन छाडेपछि धेरै परिवारले गाउँ छाड्दा बस्ती नै रित्तिन थालेको उनले सुनाए । यस्तै अवस्था रहे बाँकी रहेका परिवारले पनि गाउँ छाड्ने अवस्था आउने उनको भनाइ छ । चौकुनेमा मात्र होइन, जिल्लाको पञ्चपुरी नगरपालिकाकामा रहेका लेकाली बस्तीमा पनि यस्तै समस्या छ । पञ्चपुरी नगरपालिका १ मा रहेका हाँसेगाउँ, फार्सेकाँडा र भक्तडीका बस्तीहरू पनि पछिल्लो समय पातलिँदै गएका छन् । उमेरले ६ दशक पार गरेकी स्थानीय लक्ष्मी शाही भन्छिन्, अचेल हामीलाई खानेपानीको जोहो गर्नै धौधौ भयो । पहिलाको जस्तो वर्षात् हुँदैन । गाउँमा रहेका पानीका मुहान सुक्दै गए, खडेरीले पहिलाको जस्तो उब्जनी हुँदैन । पूर्ववडाध्यक्ष धनबहादुर थापाका अनुसार खानेपानीको अभाव र खडेरीले उत्पादन घट्दै गएपछि यो वडाबाट हालसम्म करिब डेढ सय घरधुरी बसाइँ सरेर गइसकेका छन् । खानेपानी र सिँचाइको सुविधा उपलब्ध नभए बस्तीहरू विस्तारै रित्तिँदै जाने उनको भनाइ छ । जलवायुविज्ञ सुदीप ठकुरी भन्छन्, जलवायु परिवर्तनका कारण आकाशबाट कम वर्षात् हुने गरेको छ, खडेरीको समस्या पनि बढ्न थाल्यो । सिँचाइ नहुँदा किसानको बारीमा विस्तारै उब्जनी घट्दो छ । यसले विस्तारै जीविकोपार्जनमा नै समस्या उत्पन्न गराइरहेको छ । सिँचाइ सुविधाको व्यवस्थापन नभए ग्रामीण क्षेत्रमा खाद्यान्नको संकट बढ्ने र यसले बसाइसराइको दरलाई थप बढाउने विज्ञहरू बताउँछन् । यसलाई रोक्न ग्रामीण क्षेत्रमा खानेपानीको सुविधा उपलब्ध गराउनुपर्ने र खडेरीमा पनि फल्न सक्ने अन्नबालीको खेतीतर्फ स्थानीयलाई आकर्षित गर्नुपर्ने उनीहरूको सुझाव छ ।"
आज यी स्थानमा वर्षा र हिमपात हुने,"काठमाडौं : हाल देशमा पश्चिमी वायुको प्रभाव रहेको छ । सुदूरपश्चिम प्रदेश, कर्णाली प्रदेश, लुम्बिनी प्रदेश, गण्डकी प्रदेश, बागमती प्रदेश र कोशी प्रदेशका पहाडी भूभागमा आंशिक बदली रहेको छ । बाँकी भूभागमा मौसम मुख्यतया सफा रहेको मौसम पूर्वानुमान् महाशाखाले जनाएको छ । महाशाखाका अनुसार आज दिउँसो सुदूरपश्चिम, कर्णाली र गण्डकी प्रदेशका पहाडी भूभागका केही स्थानमा हल्कादेखि मध्यम वर्षा, लुम्बिनी प्रदेशका थोरै स्थानमा र देशका बाँकी पहाडी भूभागका एकदुई स्थानमा छिटपुट वर्षाको सम्भावना रहेको छ । सुदूरपश्चिम, कर्णाली र गण्डकी प्रदेशको उच्च पहाडी तथा हिमाली भूभागका केही स्थानमा हल्कादेखि मध्यम हिमपातको सम्भावना रहेको महाशाखाले जारी गरेको बुलेटिनमा उल्लेख छ । त्यस्तै आज राति देशभर साधारणतया बदली रहने छ । राति सुदूरपश्चिम, कर्णाली र गण्डकी प्रदेशका केही स्थानमा तथा लुम्बिनीसहित बागमती प्रदेशको पहाडी भूभागका थोरै स्थानमा हल्कादेखि मध्यम वर्षाको सम्भावना रहेको महाशाखाले जनाएको छ ।"
विकासको नमुना पञ्चकोट धाम,"पञ्चकोट धार्मिक तीर्थस्थल मात्र नभएर बागलुङको प्रमुख पर्यटकीय स्थलसमेत बनेको छ। धेरै पूर्वाधार पनि निर्माण भइसकेका छन्। जहाँ जल र ब्रह्माण्ड जोगाउने सन्देश दिन १५ दिने अनन्तश्री ब्रह्माण्डीय महायज्ञ भइरहेको छ। जसको मुख्य उद्देश्य विश्व शान्ति कलश निर्माण गर्नु हो । बागलुङ : बागलुङ जिल्लाको बागलुङ नगरपालिका६ स्थित पञ्चकोट क्षेत्र तीन दशकअघि चितुवा बस्ने ओडारको रूपमा चिनिन्थ्यो। स्थानीयका अनुसार उक्त स्थानमा चितुवा बस्ने गर्थे। त्यहाँ घाँस काट्न जानेका लागि पनि निकै जोखिम थियो। जोखिम मोलेरै भए पनि घाँस दाउरा गर्न जाँदा स्थानीयले चितुवा र तीनका डमरुहरू खेलिरहेका देख्थे। तर, अहिले चितुवा बस्ने त्यही ओडारमा जिल्लाकै ठूलो पर्यटकीय एवं धार्मिक गन्तव्य पञ्चकोट धाम बनिरहेको छ। बागलुङ बजारदेखि आधा घण्टाको बस यात्रापछि पुगिन्छ सर्वसिद्धिधाम पञ्चकोट। अनन्तश्री विभूषित मुक्तिनाथ पीठाधिश्वर स्वामी कमलनयनाचार्य (मुक्तिनाथ बाबा) को नेतृत्वमा २०७१ सालमा बृहत् महायज्ञ आयोजना गरेर यसको निर्माण थालिएको थियो। पञ्चकोटको भौतिक संरचनाहरूमध्ये केहीले पूर्णता पाएसँगै अहिले त्यहाँ पुग्नेहरूको संख्या बढ्दो छ। जन्मथलोलाई तीर्थस्थलमा बदल्ने अठोट लामो समयसम्म मुस्ताङको मुक्तिनाथ, चितवन र भारतमा समेत बसेर तपस्या गरेपछि बागलुङ फर्किएका मुक्तिनाथ बाबा कमलनयनाचार्यले आफ्नो जन्म ठाउँलाई धार्मिक तीर्थस्थलको रूपमा बदल्न देखेको सपनाले विस्तारै साकार रूप लिँदै छ। कमलनयनाचार्यले आफूले ७ वर्षको उमेरमा त्यहाँ चितुवाको डमरुहरू देखेको र तीनलाई समात्न ओडारमै पुगेको स्मरण गरे। म ७ वर्षकै उमेरमा चितुवाको बच्चा समात्न जाउँ भन्दै साथीहरूलाई भनेर यहाँको ओडारमा पुगेको थिएँ, उनले भने, भित्र जाँदा हामीले डमरुहरू खेलिरहेको देखेका थियौं। अहिले यहाँको ओडारमा चितुवाको मूर्ति निर्माण गरिएको छ। पञ्चकोटका परिकल्पनाकार स्वामी कमलनयनाचार्य बागलुङ नगरपालिका ६ भान्सामा जन्मिएका हुन्। लामो समयसम्म मुस्ताङको मुक्तिनाथ, चितवन र भारतमा बसेर उनले तपस्या गरे। तपस्याकै क्रममा मुक्तिनाथ बस्दा उनी काठमाडौंदेखि भारतसम्म आवतजावत गर्थे। त्यतिबेला पञ्चकोट र बागलुङको क्षेत्रहुँदै यात्रा गर्न डर लागेर हेलिकप्टरका पाइलटलाई अर्को बाटोबाट यात्रा गराउन अनुरोध गर्ने गरेको उनी सम्झन्छन्। मलाई गाउँमा आउँदा माया र मोह हुने डरले मुक्तिनाथ बस्दा काठमाडौंदेखि भारतसम्मको यात्राका क्रममा बागलुङतिरको बाटो हुँदै यात्रा नगर्ने भन्दै पाइलटलाई अर्कै बाटो लैजान अनुरोध गर्थें, उनले भने, २०७० सालमा बानपा ६ भान्साको शिवालय मन्दिरमा महायज्ञ हुने भएपछि गाउँका सयौं व्यक्तिहरू बोलाउन गएपछि जन्मगाउँ फर्किएको हुँ। महायज्ञको लागि जन्मगाउँ आएको बेला आफूलाई दैविक निर्देशन भएकाले जन्म ठाउँलाई धार्मिक तीर्थस्थलको रूपमा बदल्न लागिपरेको स्वामी कमलनयनाचार्यको भनाइ छ। महायज्ञमा आएको तेस्रो दिनमा मलाई दैविक निर्देशन भएको हो, उनले भने, महायज्ञ सम्पन्न भएर गाउँको अवलोकनपछि अहिले गरुणशीला निर्माण गरेको भिरमा बल्लबल्ल पुगेको थिएँ। त्यही राति मलाई यहाँको इष्टपृत्तिले सहयोग गर्ने निर्देशन गरेपछि सिद्धि भएको भूमि भनेकोले यहाँ धाम निर्माण सुरु गरिएको हो। उनले जलसम्पदाको पहिले नै चर्चा गर्ने गरेको बताउँदै धामको अवधारणा पछि भएको बताए। सबै प्रकारको वस्तुहरू चिताएको पुग्ने भएकाले सर्वसिद्धिधाम पञ्चकोट भनिएको उनको भनाइ छ। जिल्लाकै पर्यटकीय एवं धार्मिक गन्तव्यको रूपमा विकास भइरहेको पञ्चकोट विभिन्न पाँचवटा कोटहरूको एकीकृत विकासको रूप हो। ताराजालकोटको रूपमा परिचित स्थान अहिले पञ्चकोटको रूपमा चर्चित धाम बनेको छ। त्यस क्षेत्रमा रहेको ताराजालकोट, कारिकोट, माझकोट, रायँरायँकोट र संसारकोटलाई प्रतीकात्मक रूपमा एकै ठाउँमा विकास गरेर पञ्चकोट नामकरण गरिएको स्वामी कमलनयनाचार्यका उत्तराधिकारी ऋषि प्रपन्नार्यको भनाइ छ। सबै पाँचवटा कोटहरूमा जान सम्भव छैन। संसारकोट निकै टाढा पर्ने भएकाले त्यहाँ सजिलै पुग्न पनि सकिँदैन, उनले भने, अहिले संरचनाहरू बन्दै गरेको ठाउँ ताराजाल कोटको ठाउँ हो। सबै कोटहरूलाई एकै ठाउँमा विकास गरी पञ्चकोट नामकरण गरिएको हो। राजाहरूको इतिहाससँग कोटहरू जोडिएको छ। बाइसेचौबिसे राज्यहरूको पालामा राजाहरूको शक्ति आर्जनका लागि भन्दै दैवी शक्तिको पूजा गर्न यी स्थापना गरिएको विश्वास गरिन्छ। पञ्चकोट धार्मिक हिसाबले मुक्तिक्षेत्र र पुलत्स्य पुलह ऋषिले तपस्या गरेको ठाउँ भएको ऋषि प्रपन्नाचार्यको भनाइ छ। उनले नेपालमा भएका सबै गोत्रहरूको मूल पुरुषलाई पञ्चकोटमा स्थापना गरिने बताए। हामीले सबै समुदायको मूल पुरुषलाई यहाँ स्थापना गरेर साझा धामको रूपमा विकास गर्दैछौं, उनले भने, आदिवासी जनजातिले पुज्ने र खस आर्य समुदायले पुज्ने सबै मूल पुरुषहरू यहाँ रहनेछन्। यो कुनै एक भगवान्को धाम होइन। पञ्चकोटलाई कुनै धार्मिकस्थल विशेषको विकल्पको रूपमा विकास गर्ने आफूहरूको सोचाइ नभएको उनले बताए। सबै धाम र धार्मिक स्थलहरूको आआफ्नै महत्त्व छ, उनले भने, हामी पञ्चकोटलाई पञ्चकोटकै रूपमा विकास गर्न चाहन्छौं। यसको छुट्टै महिमा र गरिमा स्थापित हुनेछ। गण्डकी प्रदेश शालिग्राम पाइने विश्वमै एकमात्र नदी कालीगण्डकी किनार र यस आसपासको क्षेत्र पवित्र पुण्यभूमि र मुक्तिक्षेत्र भूमि भएकाले यहाँ सबैतिर भगवान्को बास भएको मुक्तिनाथ बाबाको भनाइ छ। उनले सबै देउताहरूलाई एकै ठाउँमा दर्शन गर्न मिल्ने गरी धाम बनाउने संकल्प गरे अनुरूप काम भइरहेको बताए। एक जना सन्न्यासी बाबाको सपनालाई साकार रूप दिन सबैले सहयोग गरेको उनको बताए। सुरुवातमा त्यो केवल मुक्तिनाथ बाबाको सपना भए पनि अहिले त्यो बागलुङको समृद्धिसँग जोडिएर आउन थालेपछि सबैले अपनत्व महसुस गर्ने वातावरण बनेको छ। यो ठाउँलाई पञ्चकोट धामको रूपमा विकास गर्दै गर्दा बागलुङ जिल्ला र साबिकको समग्र धौलागिरिलाई नै राम्रो फाइदा पुग्छ, मुक्तिनाथ बाबा थप्छन्, विभिन्न धार्मिकस्थलहरूमा पुगेर दर्शन गर्न सकिने भगवान् र देवीदेवतालाई हामीले यहाँ एकै ठाउँ दर्शन गर्न मिल्ने गरी धामको परिकल्पना गरेका छौं। उनका अनुसार अहिले पञ्चकोटको विश्वमै चर्चा हुन थालेको छ। नेपाल तीर्थस्थल विकास राष्ट्रिय समिति, अखण्ड ज्योति बाबा श्रीजी च्यारिटेवल ट्रस्टको तत्त्वावधानमा काम सुरु गरिएको पञ्चकोटमा अहिले पञ्चकोट विकास परिषद्को रूपमा काम अगाडि बढेको छ। ५० करोडको पूर्वाधार निर्माण २०७१ सालमा महायज्ञबाट उठेको रकमबाट सुरु गरिएको पञ्चकोट निर्माणको कामले अहिले एउटा स्वरूप धारण गरेको छ। पञ्चकोटमा ५० करोड बढीको पूर्वाधार तयार भइसकेका छन्। पञ्चकोट विकास परिषद्का प्रतिनिधि अध्यक्ष दामोदर शास्त्रीले पञ्चकोटमा धेरै देवीदेवताको मन्दिरका साथै, सभाहलहरू निर्माण सम्पन्न भइसकेको बताए। सिसमहल, सत्सङ भवन, गणेश मन्दिर, हनुमानको मूर्ति, पञ्चनारायण मन्दिर, लक्ष्मीनारायण मन्दिर, गरुडशिला, सडक पूर्वाधारको सुधार तथा निर्माण, खानेपानीको व्यवस्थापनलगायतका निर्माणका कामहरू सम्पन्न भइसकेका छन्, उनले भने, फागुनको दोस्रो सातादेखि पञ्चकोटमा ५ हजार ५ सय ५५ किलोको मुक्तिनाथ महाघण्टसमेत अनावरण गरिसकिएको छ। १ सय ५१ फिट अग्लो कलश निर्माणका लागि फाउन्डेसनका कामहरू सम्पन्न भइसकेको छ। विश्वशान्तिको ध्वनि गुञ्जाउने महाघण्ट पञ्चकोटमा फागुन ९ गते मुक्तिनाथ महाघण्ट अनावरण गरिएको छ। ५ हजार ५ पाँच ५५ केजी रहेको महाघण्ट नेपालकै सबैभन्दा ठूलो महाघण्ट भएको स्वामी कमलनयनाचार्यले बताए। यो महाघण्ट नेपालकै पहिलो हो, उनले भने, भारतमा हुन सक्छ तर नेपालमा पहिलो हो। पञ्चधातु सुन, चाँदी, तामा, पित्तल र फलाम मिसाएर बनाइएकाले यो घण्टीलाई महाघण्टी नाम दिइएको मुक्तिनाथ बाबा स्वामी कमलनयनाचार्यले बताए। महाघण्टी बनाउन आठ वर्ष लागेको थियो। पञ्चकोटलाई धार्मिक पर्यटकीयस्थलका रूपमा विकास गर्ने योजनाअनुसार उक्त महाघण्ट राखिएको स्वामी कमलनयनाचार्यले बताए। पञ्चकोटमा निर्माण गर्न लागिएको एक सय आठ फिट अग्लो गण्डकी विश्वशान्ति कलश र निर्माण सम्पन्न भइसकेको हनुमानको मूर्तिको नजिकै महाघण्टलाई राखिएको छ। महाघण्टबाट शान्तिको ध्वनि गुञ्जिने स्वामी कमलनयनाचार्यले बताए। महाघण्टको विधिवत् रूपमा प्राणप्रतिष्ठा गरिएको छ, उनले भने, महाघण्टबाट निस्किएको ध्वनि साबिक धौलागिरिका बागलुङ, पर्वत, म्याग्दी र मुस्ताङका अधिकांश बस्तीमा सुन्न सकिन्छ। धेरै समय खर्चिएर बनाइएको महाघण्ट बनाउन करिब साढे दुई देखि तीन करोड खर्च लागेको अनुमान गरिएको स्वामी कमलनयनाचार्यले बताए। निर्माणाधीन १५१ फिट अग्लो विश्व शान्ति कलश यस पटक महायज्ञको मुख्य उद्देश्य हो विश्व शान्ति कलश निर्माण। पञ्चकोटमा धेरै पूर्वाधार निर्माण भइसकेका छन्। पञ्चकोटका योजनाकार स्वामी कमलनयनाचार्यको मुख्य योजनामा जल संरक्षण गर्ने सन्देश दिने उद्देश्यले १० वर्षपहिले नै कलश निर्माणको शिलान्यास भएको थियो। २०७१ सालमा तत्कालीन प्रधानमन्त्री स्व सुशील कोइराला, वर्तमान प्रधानमन्त्री पुष्पकमल दाहाल, नेकपा एमालेका अध्यक्ष केपी शर्मा ओलीलगायत १ हजार ८ जनाले कलश निर्माणको शिलान्यास गरेका थिए। कोरोना, भूकम्पलगायतको कारणले कलशको निर्माण तीव्र गतिमा हुन नसकेको बताइन्छ। १ सय ५१ फिट अग्लो कलशमा करिब १५ सय व्यक्तिहरू अटाउने गरी कलश निर्माण भइरहेको छ। कलश निर्माणका लागि ४० फिट जमिनमुनिबाट फाउन्डेसन तयार भइसकेको छ। दुई करोडभन्दा बढी खर्च गरेर ४० फिट तलबाट कलशका लागि फाउन्डेसनको काम सकेर एक तला ढलान भइसकेको छ, स्वामी कमलनयनाचार्यले भने, यो नेपालमै पहिलो पटक कालीगण्डकीको तटबाट विश्व शान्तिको सन्देश प्रवाह गर्ने गरी काम गर्दैछौं। सबैभन्दा ठूलो योजना र ठूलो रकम लाग्ने योजनाको रूपमा कलश निर्माण भइरहेको छ। ११ तला हुने कलश तीन तलासम्म प्रयोग गर्न मिल्ने र त्यसभन्दा माथि हेर्नका लागि मात्रै बनाइनेछ। पञ्चकोटमा भौतिक संरचनाको निर्माणसँगै गाईको संरक्षणका लागि बागलुङ नगरपालिका५ मालिका र पर्वतको जलजला गाउँपालिकामा गौशाला निर्माण गरिएको छ। जल र ब्रह्माण्ड जोगाउने सन्देश दिन ब्रह्माण्डीय महायज्ञ पञ्चकोटमा फागुन ९ गतेदेखि अनन्तश्री ब्रह्माण्डीय महायज्ञ सञ्चालन भइरहेको छ। २३ गतेसम्म सञ्चालन हुने महायज्ञमा ९ वर्षीया १ सय ९ जना कन्याहरूले कलशमा कालीगण्डकीलगायतका नदीहरूबाट ल्याइएको जल भरेर महायज्ञको उद्घाटन गरेका थिए। जल र ब्रह्माण्ड जोगाउन सन्देश दिन महायज्ञ सञ्चालन गरिएकाले कलशमा जल भरेर उद्घाटन गरिएको स्वामी कमलनयनाचार्यले बताए। पञ्चकोट धार्मिक तीर्थस्थल मात्र नभएर बागलुङको प्रमुख पर्यटकीय स्थलसमेत बनेको छ। जल र ब्रह्माण्ड जोगाउने सन्देश दिन पञ्चकोटमा फागुन ९ गतेदेखि अनन्तश्री ब्रह्माण्डीय महायज्ञ सञ्चालन भइरहेको छ। विश्वमा भइरहेका द्वन्द्वहरूको अन्त्य हुनुपर्छ भनेर यहाँ महायज्ञसमेत लगाइएको छ। राष्ट्र उन्नतिको लागि पञ्चकोटमा बनाइएको योजना उत्कृष्ट छ। १५ दिनसम्म चल्ने महायज्ञमा हरेक दिन राष्ट्रका विभिन्न पदमा आसीन फरकफरक व्यक्तित्वको उपस्थिति भइरहेको छ। पञ्चकोटमा ५ हजार ५ पाँच ५५ केजी मुक्तिनाथ महाघण्ट अनावरण गरिएको छ। जुन नेपालकै सबैभन्दा ठूलो भएको बताइएको छ। महाघण्टबाट निस्किएको ध्वनि साबिक धौलागिरिका बागलुङ, पर्वत, म्याग्दी र मुस्ताङका अधिकांश बस्तीमा सुन्न सकिन्छ। महायज्ञको मुख्य उद्देश्य विश्व शान्ति कलश निर्माणगर्ने रहेको छ। यस्तो महायज्ञ अहिलेसम्म नभएको र अब हुने सम्भावना नै नरहेको स्वामी कमलनयनाचार्यको भनाइ छ। यस्तो महायज्ञ न कहिले भएको थियो, न अरू हुने नै छ। अहिले बेग्लै र बृहत् महायज्ञको तयारी गरेका छौं, उनले भने, २५ फिट अग्लो मौलोलाई २१ हजार ५ सय ५५ जना कर्ताले २१ हजार क्विन्टल धानले पुर्नेछौं। महायज्ञमा राष्ट्र समुन्नति, विश्वशान्ति र व्यक्तित्व विकासको संकल्पमा ५४ वटा जडीबुटीहरू नरिबलमा भरेर हवन गरिएको छ। सवा लाख श्रीफलद्वारा राष्ट्र समुन्नति, विश्वशान्ति र व्यक्तित्व विकास संकल्प लिएर हवन गरिएको छ, उनले भने, ५४ वटा जडीबुटीहरू नरिबलमा भरेर हवन गरिएको हो। महायज्ञ सम्पन्न गर्नकै लागि चार करोड खर्च हुने अनुमान गरिएको छ। महायज्ञ सम्पन्न गर्नकै लागि चार करोड जति खर्च हुन्छ होला, स्वामी कमलनयनाचार्यले भने, १५ दिनसम्म चल्ने महायज्ञमा हरेक दिन राष्ट्रका विभिन्न पदमा आसीन फरकफरक व्यक्तित्वहरू आएका छन् र अझै केही शीर्ष तहका नेताहरू आउँदै हुनुहुन्छ। दैनिक फरकफरक विषय सम्मेलनमा धार्मिक महायज्ञमा विभिन्न राष्ट्रिय विकासका मुद्दामा सम्मेलन भइरहँदा धेरैको मनमा उठ्ने प्रश्न हो, यस्तो पनि सम्भव छ र ? यही प्रश्नको उत्तर दिँदै अहिले पञ्चकोटमा दैनिक राष्ट्रियस्तरका विज्ञ, देशका मन्त्रीहरू, राजनीतिक दलका नेताहरू, शैक्षिक व्यक्तिहरू र सरोकारवालाहरूले राष्ट्रिय विकास र समृद्धिका बहसमा सहभागिता जनाइरहेका छन्। धार्मिक यज्ञमा विभिन्न राष्ट्रिय विकासका सम्मेलनहरू पहिलो पटक भएको स्वामी कमलनयनाचार्यले बताए। उनले आफूहरूले पहिले अभ्यास गरेको बताउँदै सम्मेलनबाट देश विकासमा समेत टेवा पुग्ने अपेक्षा लिएको जनाए। सम्मेलनमा भाग लिन आएका अधिकांश व्यक्तिहरूले राज्यले गर्नुपर्ने काम एउटा महायज्ञबाट भइरहेकोमा प्रशंसा गरेका छन्। महायज्ञको आठौं दिन योग सम्मेलनमा प्रमुख अतिथिको रूपमा आइपुगेकी प्रतिनिधिसभाकी उपसभामुख इन्दिरा रानामगरले राज्यले गर्नुपर्ने काम एउटा महायज्ञमा भइरहेको बताइन्। उनले देश विकासका हरेक विषयलाई चयन गरेर प्रत्येक दिन सम्मेलन भइरहेकोमा महायज्ञ आयोजक टोलीलाई धन्यवादसमेत दिइन्। राष्ट्र उन्नतिको लागि पञ्चकोटमा बनाइएको पूर्वाधार र योजनाहरू उत्कृष्ट रहेको उपसभामुख रानाको भनाइ छ। महायज्ञमा आउँदा पञ्चकोटमा बनाइएका पर्यटकीय स्थलहरू अवलोकन गरेँ, उनले भनिन्, विश्वमा भइरहेका द्वन्द्वहरूको अन्त्य हुनुपर्छ भनेर यहाँ महायज्ञसमेत लगाइएको छ। राष्ट्र उन्नतिको लागि पञ्चकोटमा बनाइएको योजना उत्कृष्ट छ। स्वामी कमलनयनाचार्यले जल जोगाउन र सनातन धर्म संस्कृतिको संरक्षणको लागि यज्ञ गरिएको बताए। नेपाल जल सम्पदाको देश हो। जलस्रोत भएर पनि हामी पछाडि परेका छौं, उनले भने, राष्ट्रिय विषयमा सम्मेलन गरिएका कारण तत्व्यक्तिलाई ऊर्जा विकसित गर्ने र अभिप्रेरित गर्ने कार्य यज्ञले गरोस् भन्ने हो। सनातन धर्म संस्कृतिको संरक्षणको लागि पनि यज्ञ गरिएको हो। उनले ब्रह्माण्डीय महायज्ञ केवल धार्मिक कार्यक्रममात्र नभई जल जोगाउन राष्ट्रिय आह्वान पनि हुने बताए। पर्यटकको रोजाइमा पञ्चकोट बागलुङ बजारमा आउने जो कोही पनि अहिले पञ्चकोट पुग्न लालायित देखिन्छन्। बाह्य पर्यटकहरूको संख्या न्यून भए पनि आन्तरिक पाहुनाहरू त्यहाँ पुग्ने क्रम बढेको छ। यहाँ भित्रिने पाहुनाहरूको पहिलो रोजाइ नै पञ्चकोट हुने गरेको छ। पछिल्ला दिनहरूमा पञ्चकोटमा कतिपय भौतिक संरचना निर्माण सम्पन्न भएसँगै दैनिक धार्मिक तीर्थयात्री तथा पर्यटकहरूको संख्या बढ्दै गएको छ। सामाजिक सञ्जालमा पञ्चकोटको चर्चा र तस्बिरहरू देखेपछि घुम्न आएको पञ्चकोटमा पहिलो पटक पुगेका बागलुङ जैमिनी नगरपालिका३ का सुमन थापा क्षत्रीले बताए। विशेषगरी शनिबार र अन्य बिदाका दिनमा पञ्चकोटमा घुम्नेको घुइँचो लाग्छ। पछिल्लो समय नेपालका धेरै जिल्लाबाट धार्मिक, शैक्षिक अवलोकनका लागि पर्यटकहरू आउने गर्छन्। पर्यटकको संख्या बढेसँगै आवतजावतका लागि सहज बनाउन सडकहरूको स्तरोन्नतिसमेत गरिएको छ। पञ्चकोट धार्मिक दृष्टिकोणले मात्रै होइन यहाँबाट धौलागिरिलगायतका हिमशृंखला देख्न सकिन्छ। स्वामी कमलनयनाचार्य जो पञ्चकोट धामलाई पूर्णता दिन लागिपरेका छन् ।"
"चितवनमा १४ वर्षीया बालिकाको मृत्यु प्रकरण : प्रधानाध्यापकसहित ३ जना पक्राउ, अनुसन्धान जारी","चितवन : पूर्वी चितवनको रत्ननगरमा अघिल्लो हप्ता १४ वर्षीया बालिकाको हत्यामा संलग्न भएको आरोपमा तीन जना पक्राउ परेका छन्। चितवनको रत्ननगर नगरपालिका१० स्थित एकता शिशु निकेतनको होस्टेलमा शालिन पोखरेल मृत फेला परेपछि चितवन प्रहरीले घटनाको अनुसन्धान गरिरहेको छ। सालिनको मृत्यु भएपछि आफन्तले दिएको किटानी जाहेरी अनुसार प्रधानाध्यापक बालहरि देवकोटा, सहप्रधानाध्यापक किरणबहादुर अधिकारी र होस्टेलका वार्डेन कमल शर्मा पौडेललाई पक्राउ गरिएको हो। अदालतको अनुमति लिएर पक्राउ परेका उनीहरुमाथि ज्यानसम्बन्धी कसुरमा जाहेरी दर्ता गरेर अनुसन्धान भइरहेको छ। आफन्तले शालिनको आत्महत्या नभई हत्या भएको दाबी गर्दै उजुरी दर्ता गराएका छन्। जिल्ला प्रहरी कार्यालय चितवनका प्रवक्ता डीएसपी श्रीराम भण्डारीले पक्राउ परेकाहरुलाई अदालतबाट सात दिनको म्याद लिएर अनुसन्धान भइरहेको जानकारी दिए। अघिल्लो साताको शनिबार रत्ननगरमा विद्यालयको छात्रावासमा सालिन मृत अवस्थामा फेला परेकी थिइन्। रत्ननगर १० स्थित एकता शिशु निकेतनमा सँगै रहेका साथीहरु खान खान गएर फर्किंदा १४ वर्षीय छात्रा सालिन पोखरेल मृत अवस्थामा फेला परेकी थिइन्। साथीहरु फर्किएपछि ढोका खोलेर हेर्दा उनी झुण्डिएको अवस्थामा फेला परेको विद्यालयले जनाएको छ। पोष्टमार्टमको रिपोर्ट आउन बाँकी झुण्डिएको अवस्थामा प्रहरीले शव बरामद गरेर पोष्टमार्टमका लागि त्रिवि शिक्षण अस्पतालमा पठाएको छ। घटनाको शंकास्पद रहेको र प्रहरीले सुरुवाती चरणमा अनुसन्धान गर्न बेवास्था गरेको भन्दै परिवारले चितवनमा पोष्टमार्टममा गर्न नदिइ काठमाडौं स्थित त्रिभुवन शिक्षण अस्पतालमा पोष्टमार्टम गर्न पठाउन माग गरेका थिए। त्यसपश्चात प्रहरीले शवलाई काठमाडौंमा पोष्टमार्टम गर्न पठाइएको छ। तर त्यसको रिपोर्ट आउन बाँकी रहेको चितवन प्रहरीले जनाएको छ। अनुसन्धान जारी रहेको र पोष्टमार्टमको रिपोर्टपछि घटनाबारे बताउन सक्ने डीएसपी भण्डारीले बताए। मृतकका अभिभावकले हत्या भएको आशंका गरेका छन्। उनका बुवाले घटना सुनियोजित भएको दावी गरे। गोरखाको अजिरकोट गाउँपालिका५ मुच्चोक घर भएकी शालिन दुई वर्षदेखि सो होस्टलमा बसेर पढ्दै आएकी थिइन् ।"
दम्पत्ति मिलेर काकाको विभत्स हत्या,"नुवाकोट : नुवाकोटको खत्रिकुनामा दम्पत्ति मिलेर आफ्नै काकाको हत्या गरेका छन्। किस्पाङ गाउँपालिका ५ मा बसेर ज्यामी तथा ज्याला मजदुरी गर्दै आएका रसुवाको उत्तरगया गाउँपालिका ३ डाँडागाउँका भुन्टे भनिने ७१ वर्षीय टेकप्रसाद भट्टको हत्या गरेको अभियोगमा उनकै भतिजी र ज्वाईंलाई पक्राउ गरिएको नुवाकोट प्रहरीले जनाएको छ। टेकप्रसादलाई लाठो प्रहार गरि विभत्स रुपमा हत्या गरेको कारण प्रहरीले रसुवाको कालिका गाउँपालिका  २ धैवुङका ४१ वर्षीय अनिल भुषाल र उनकै श्रीमती ३१ वर्षीया दिपा भट्टभुषाललाई पक्राउ गरेको हो। उनीहरुलाई अदालतबाट म्याद थप गरि हिरासतमा राखिएको प्रहरी नायव उपरीक्षक खगेन्द्रबहादुर खड्काले जानकारी दिए। थप आवश्यक अनुसन्धानको लागि नुवाकोट जिल्ला अदालतबाट सात दिनको म्याद लिएर हिरासतमा राखिएको खड्काले बताए। डीएसपी खड्काका अनुसार घटनामा अपराध भएको आशंकासँगै त्यसपश्चात तालिमप्राप्त कुकुरको सहयोगमा संलग्न रहेको अभियोगमा भुषाल दम्पत्ति पक्राउ परेका हुन्। उनीहरुलसमेत हत्या गरेको स्वीकार गरेका छन्। वृद्ध टेकप्रसाद भट्ट यहि फागुन १५ गते मंगलबार बिहान नुवाकोटको किस्पाङ गाउँपालिका ५ खत्रीकुना जंगलमा रहस्यमय रुपमा मृत अवस्थामा फेला परेका थिए। भीरबाट लडेको अवस्थामा उनको शव भेटिएपनि उनको टाउकामा केही प्रहार गरेको चोट र हत्या भएको निष्कर्षको आधारमा प्राप्त तथ्य प्रमाणले घटनामा अपराध भएको र त्यसमा उनको भतिजी दम्पतिको संलग्नता रहेको पाइएको डीएसपी खड्काले बताए। मृतक टेकप्रसादले श्रीमान अनिल छाड्न दिपालाई फकाएको विषयलाई लिएर सोही रिसईवीको कारणले उनीहरुले टेकप्रसादलाई किस्पाङको एकान्तको खत्रिकुना जंगल (पोलोरो पाखा) स्थित मानेगाउँदेखि चामपानी घलेगाउँजाने बाटोमा जाँदै गर्दा लाठोले टाउकोमा प्रहार गरी हत्या गरेको प्रारम्भिक अनुसन्धानको क्रममा खुल्न आएको नुवाकोट प्रहरीले जनाएको छ। उनीहरुलाई कारबाहीको लागी प्रहरीले अनुसन्धान अघि बढाइएको छ। प्रहरीका अनुसार अविवाहित र नागरिकता समेत नबनाएर लामो समयदेखि घर छाडेर नुवाकोटको किस्पाङका विभिन्न स्थानमा ज्याला मजदुरी र घुमफिर गर्ने, चोया काटेर बाँस र निगालोबाट बन्ने सामाग्री बेचेर जीवन यापन गर्दै आएका टेकप्रसादको मृत्युलाई प्रहरीको विशेष अनुसन्धानमा प्राप्त तथ्यको आधारमा हत्या भएको भन्ने निष्कर्षमा पुगेको थियो। आफ्नै काकाको विभत्स हत्या गरेर फरार भएको दीपाको दम्पत्तिलाई प्रहरी टोलीले काठमाडौ १६ बालाजु बाइपासबाट पक्राउ गरेर नुवाकोटमा ल्याएर हिरासतमा राखेको हो।"
"संस्कृत विश्वविद्यालयको १,३३६ बिघा कब्जा","दाङ : नेपाल संस्कृत विश्वविद्यालयले २२ वर्षदेखि आफ्नो स्वामित्वमा भएको १ हजार ३ सय ३६ बिघा जग्गाको भोगचलन र आयस्था पाउन सकेको छैन। तर, राजस्व भने तिरिरहेको छ। २०५८ सालदेखि अहिलेसम्म विश्वविद्यालयले आफ्नो जग्गा उपभोग गर्न सकेको छैन, कुल सचिव प्राध्यापक माधव अधिकारीले भने, स्वामित्व हाम्रो छ, उपयोग कसको छ ? छैन, आयस्था अहिलेसम्म एक रुपैयाँ विश्वविद्यालयको नाममा आएको छैन। २२ वर्षदेखि विश्वविद्यालयको जग्गा कब्जामै राखिएको छ। विश्वविद्यालयको स्वामित्वमा रहेको जग्गा अमुक पार्टीका कार्यकर्ताले राजनीतिक आडमा कब्जामा लिएका विश्वविद्यालयले जनाएको छ। तत्कालीन माओवादीले थालेको सशस्त्र युद्धको समयमा २०५८ सालमा विश्वविद्यालयको देउखुरी क्षेत्रमा रहेका गोवहडिया, राजपुर, सतवरिया, बेला, गंगापरस्पुर गाविसका विभिन्न स्थानमा रहेको १३ सय ३६ बिघा जग्गा विश्वविद्यालयबाट खोसिएको छ। त्यसरी कब्जा भएको जग्गा अहिलेसम्म पनि विश्वविद्यालयले आफ्नो सम्पत्ति भनेर उपभोग गर्न पाएको छैन। कुल सचिव अधिकारीले भने, कब्जा गर्नुपूर्व विश्वविद्यालयले जग्गाबाट आम्दानी लिइरहेको थियो। विश्वविद्यालय प्रशासनले स्वामित्वको १३ सय ३६ बिघा जग्गा राजनीतिक आडमा कब्जामा रहेको जनाएको छ। विश्वविद्यालयले तिरोमात्रै तिरेको छ, उपभोग गर्न, आफ्नो जग्गाको भोगचलन गर्न पनि पाएको छैन, उनले भने, विश्वविद्यालयले राज्यलाई कब्जा भएको जग्गाको वार्षिक २ लाख राजस्व (तिरो) तिर्दै आएको छ। कुल सचिव माधव अधिकारीका अनुसार विश्वविद्यालयको नाममा १६ सय ६२ बिघा जग्गा रहेको छ। जसमा ३ सय २६ बिघा जग्गामात्रै विश्वविद्यालयले भोगचलन तथा उपभोग गरेको छ। त्यो पनि विश्वविद्यालयका पूर्वाधार, भौतिक संरचना भएका स्थानको मात्रै हो। अन्य १३ सय ३६ बिघा जमिन विश्वविद्यालयले आफूले प्रयोग गर्न पाएको छैन। त्यो सबै अरूकै कब्जामा रहेको छ। दाङको देउखुरी क्षेत्रमा रहेको विश्वविद्यालयको जग्गा स्थानीय, भूमिहीन, राजनीतिक कार्यकर्ता, सरकारी निकाय र राजनीतिक नेता तथा कार्यकर्ताहरूले कब्जा गरेर भोग चलन गर्दै आएका छन्। कुल सचिव अधिकारीले भने, हामीले प्रयोग गर्न नसकेको जग्गामा ४ सय ५ बिघा मोही रहेछ, अरू सबै एकथरीले कब्जा गरेका छन्। यसरी विश्वविद्यालयको सम्पत्ति कब्जा गरेर राजनीतिक रजाइँ बढेको उनको भनाइ छ। कोइरालाले भने, अब कब्जा गर्नेहरूलाई विश्वविद्यालयले लखेटेर भए पनि आफ्नो जग्गा संरक्षण गर्छ। उनले विश्वविद्यालयको नाममा रहेको देउखुरी क्षेत्रको जग्गामा बढी समस्या रहेको बताए। यो जग्गा संस्कृत शिक्षा र संस्कृतिको संरक्षणका लागि दाङका मजगैया परिवारले दान दिएका हुन्। विश्वविद्यालयको स्वामित्वमा रहेको जग्गा उपयोग र व्यवस्थापनका लागि विश्वविद्यालयले प्रयास गरेको छ। तर, व्यवस्थापन गर्न सकेको छैन। राजनैतिक आडमा विश्वविद्यालयको जग्गा कब्जा भएकाले त्यसको समाधानको लागि जिल्लाका सबै राजनीतिक दल, जग्गा दाता, समाजसेवी, स्थानीय सरोकारवालाहरूको सहभागिताबाट दुई वटा समिति निर्माण गरी जग्गा खोजीको कार्यलाई अघि बढाइएको थियो। केही दिनअघि विश्वविद्यालय पदाधिकारी र सरोकारवालाहरूले प्रधानमन्त्रीलाई समेत समाधानका लागि प्रयास गरिदिन आग्रह गरिसकेका छन्।"
