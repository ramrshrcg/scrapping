शीर्षक,विवरण
विदेश भ्रमणको बोझिलो रहर,"मुलुकमा विदेशी मुद्राको सञ्चिति १५ खर्ब ७३ अर्ब रुपैयाँ भएको छ । यो साउनसम्मको तथ्यांक हो । यसले देशलाई चाहिने अत्यावश्यक सामग्री किन्न डेढ वर्षलाई धान्छ । त्यसको आधार भनेको साउनमै भएको आयातको मात्रा हो । तर जथाभावी खर्च गर्न थालियो भने त त्यतिका समयलाई पुग्दैन, क्रय क्षमता घट्छ नै । यसअघि विदेशी मुद्राको सञ्चितिमा ह्रास आएपछि सरकारले विलासिताका वस्तुलगायतको आयातमा कडाइ गर्नु परेको थियो । त्यसो त अर्थमन्त्री डा प्रकाशशरण महतले बजेट भाषणमार्फत सरकारी पदाधिकारी र अधिकारीहरूको विदेश भ्रमणमा पनि कडाइको नीति अख्तियार गर्ने बताएका थिए । उनले अनिवार्य प्रतिनिधित्व गर्नुपर्ने बाहेक वैदेशिक भ्रमणलाई निरुत्साहित गरिने सुनाएका पनि हुन् । व्यवहार भने ठीक उल्टो देखिएको छ, अनावश्यक विदेश भ्रमणमा मन्त्रीहरूको लर्काे लाग्ने गरेको छ । ती त सब भन्ने कुरा न हुन् शैलीमा उनै डा महत आफैं सर्वाधिक विदेश भ्रमण गर्ने मन्त्रीको सूचीमा दर्ज भएका छन् । अनावश्यक तर बहाना बनाएर विदेश सयर गर्नेमा उपप्रधान तथा रक्षामन्त्री पूर्णबहादुर खड्का, उपप्रधान तथा गृहमन्त्री नारायणकाजी श्रेष्ठ, परराष्ट्रमन्त्री एनपी साउद, ऊर्जा, जलस्रोत तथा सिँचाइमन्त्री शक्तिबहादुर बस्नेत, उद्योग, वाणिज्य तथा आपूर्तिमन्त्री रमेश रिजाल, भौतिक पूर्वाधार तथा यातायातमन्त्री प्रकाश ज्वाला, कृषि तथा पशुपन्छी विकासमन्त्री डा बेदुराम भुसाल, सहरी विकासमन्त्री सीता गुरुङ, श्रम रोजगार तथा सामाजिक सुरक्षामन्त्री शरत्सिंह भण्डारी र युवा तथा खेलकुदमन्त्री डिगबहादुर लिम्बू छन् । प्रधानमन्त्री स्वयं विदेश भ्रमणमा रमाइरहेका छन्, जब कि संयुक्त राष्ट्रसंघीय महासभा सरकार प्रमुख नै नगई नहुने कार्यक्रम होइन, दाहाल अहिले त्यहाँ छन् । उत्तरी छिमेकी चीनले बोआओ सम्मेलनमा दिएको निम्तो लत्याएर अहिले अमेरिकाबाट सीधैं चीन हानिने उनको भ्रमणको लक्ष्य खास छैन । खेलकुदको एउटा कार्यक्रमको बहाना जो पाएका छन् र भनेका छन् चीन भ्रमण । विदेश भ्रमणमा जाँदा मन्त्री र कर्मचारीहरूलाई दैनिक भत्ता डलरमा दिइन्छ । जति मन्त्रीहरूको विदेश भ्रमण त्यति नै धेरै शक्तिशाली मुद्रा डलर खर्च हुने हो । उपलब्धिबिनाका भ्रमण मन्त्रीहरूको व्यक्तिगत सोखमात्रै हुन् । विदेश भनेपछि मरिहत्ते गर्ने उनीहरूको मनमौजी प्रवृत्तिले राज्यको ढुकुटीमा नोक्सानी परिरहेको छ । अहिले देशको अर्थतन्त्रमा मन्दी छ । सार्वजनिक खर्च धान्न मुस्किल छ । अर्थतन्त्र उकास्ने उपाय खोज्ने मूल कर्तव्यलाई पन्छाएर स्वयं अर्थमन्त्रीबाट गलत बाटो समातिनु मुलुकका लागि दुर्भाग्य हो । प्रधानमन्त्री पनि विदेश सोझिनु र आफ्नो राजनीतिक दुनो सोझ्याउने उपायमात्रै खोज्नु झन् ठूलो विडम्बना हो । यस्ता अनावश्यक भ्रमण र खर्चमा स्वयं उनीबाट लगाम कसिनुपर्छ । महँगो रहर उनीहरूले त्याग्नैपर्छ ।"
पर्यटन उद्योग बचाऔं,"पर्यटन उद्योगको वर्तमान अवस्था नाजुक छ। नाकाबन्दी र भूकम्पले थला पारेको पर्यटन उद्योगलाई कोभिड१९ ले उठ्नै नसक्ने अवस्थामा पुयायो। पोखरामा अन्तर्राष्ट्रिय विमानस्थल निर्माण सम्पन्न भएपछि पर्यटकको आगमन बढ्ने विश्वासमा पर्यटकीय पूर्वाधारमा अर्बौं लगानी थपियो। तर, अहिलेसम्म व्यावसायिक रूपमा नियमित अन्तर्राष्ट्रिय उडान हुन सकिरहेको छैन। स्तरोन्नति हुँदै गरेको पृथ्वी राजमार्गको कारण पनि यात्रुलाई अर्को सकस छ। पर्यटकीय पूर्वाधारको संख्याको तुलनामा पर्यटकको आगमन न्यून छ। गण्डकी प्रदेशमा पर्यटन उद्योगमा ७ खर्ब जति लगानी छ। पोखरामा मात्र ६ खर्ब जति लगानी छ। हामी पर्यटनबाटै भविष्य देखेर यसैमा लागिरहेका छौं। सरकारले व्यवसायीसँग सहकार्य गर्दै पर्यटन प्रवद्र्धनको काम गर्नुपर्छ। हवाई उडानबाट हो धेरै पर्यटक आउने। नेपाल आउने हवाई भाडा धेरै महँगो छ। पर्यटन विकासका लागि भारतीय, चिनियाँ र बंगलादेशमा पर्यटक भिœयाउने योजना बनाएर प्रवद्र्धनको कार्यक्रम गर्न सकिन्छ। यसो गर्न सकियो भने विश्वकै दुई ठूलो (अर्बाैंको) जनसंख्या भएका भारत र चीनका पर्यटकको आगमन बढ्ने र पर्यटन उद्योगले फड्को मार्छ। ती देशबाट ०५ प्रतिशतमात्र पर्यटक आउने हो भने पनि धान्न सक्दैनौं। कोरोना अघिजस्तै व्यवसायीले अब पनि ६७ प्रतिशतमा झार्नुपर्छ। १६ प्रतिशतसम्म भएकाले व्यवसायीले गरगहना बेचेर, ऋण धन गरेर ब्याज र साँवा तिर्न कोसिस गरे र तिरे पनि। त्यसरी सधैंभरि तिर्न सक्ने कुरा भएन। अहिले व्यवसायी पनि पलायन भएको अवस्था छ। मजदुर विदेश पलायनका कारण दक्ष जनशक्तिको अहिले अभाव छ। होटल रेस्टुरेन्टका लागि आवश्यक सेफ, कुक, राम्रो क्याप्टेन पाइँदैन। राम्रा दक्ष जनशक्ति बिदेसिए। पर्यटन उद्योगमा वर्तमानमा जेजस्ता समस्या भए पनि नेपालको भविष्य पर्यटनमै छ। यसको विकल्प छैन। (श्रेष्ठ पोखरा पर्यटन परिषद्का अध्यक्ष हुन्।)"
अर्थतन्त्र भित्रभित्रै खोक्रो,"रेमिट्यान्सका कारण मात्रै देखिन्छ सबल , सरकारको आम्दानी र खर्च दुवै निराशाजनक काठमाडौं : बृहत्तर अर्थतन्त्रका परिसूचकले देशको अर्थतन्त्र निकै सबल अवस्थामा रहेको देखाउँछन्। शोधनान्तर स्थिति बचतमा छ, अर्थात् देशबाट बाहिरिने रकमभन्दा भित्रिने रकम करिब ३३ अर्ब बढी छ। आयातमा कमी आएको छ। अर्कातर्फ सरकारले १ खर्ब ५४ अर्ब २३ करोड रुपैयाँ आम्दानी गरेर १ खर्ब ३१ अर्ब १४ करोड रुपैयाँ खर्च गरेको छ। मासिक रूपमा हेर्दा वैदेशिक रोजगारीमा जानेले इतिहासकै बढी पैसा स्वदेश पठाइदिएका छन्। देशले वस्तु तथा सेवा आयात गर्दा तथा नेपालीहरू विदेश लैजाँदा हुने खर्च सबै रेमिट्यान्सले धानिदिएको छ। जसकारण देशको विदेशी विनिमय सञ्चिति टम्मै छ। सरकार ढुकुटीमा इतिहासकै बढी डलर जम्मा गरेर बसेको छ। अघिल्लो आर्थिक वर्षमा भएको शोधनान्तर घाटा गत आवमै पूर्ति भई बचत हुन थालेको छ। गत वर्ष आम्दानीभन्दा खर्च बढी भए पनि चालु आवको २ महिना बित्दा सो बजेट घाटाको घाउ विस्तारै पुरिन थालेको छ। तर, के अर्थतन्त्र सबल हुनुको अर्थ देशका नागरिकमा पनि आफ्नो स्तर बढेको महसुस भयो भन्नु हो त ? इतिहासमा चर्चित अर्थशास्त्रीहरूले देशको अर्थतन्त्र मोटाउनु र नागरिकले विकासको अनुभूति गर्नु फरक विषय रहेको जिकिर गरेका छन्। बृहत्तर अर्थतन्त्रमा देखिएको सुधारले सूक्ष्म अर्थतन्त्रलाई विरलै समेट्ने गरेको छ। भित्रभित्रै खोक्रो नेपालको वर्तमान आर्थिक परिस्थितिले अर्थतन्त्र सबल बनेको देखाए पनि आमनागरिक, व्यवसायी तथा प्रत्यक्ष र परोक्ष रूपमा सामेल सरोकारवालामा सबलता महसुस नभएको देखिन्छ। बजारमा खाली सटर छ्यापछ्याप्ति देखिन थालेका छन्। यस्तो हुन थालेको ६ महिना बित्न लागिसक्यो। आमनागरिकबाट वस्तुको माग छैन, व्यवसायीहरू पनि लगानी बढाउन कन्फिडेन्ट छैनन्। पैसाको मुभमेन्ट नहुँदा अर्थतन्त्र चलायमान हुन नसकेको हो। ऋणको माग बढ्न सकेको छैन। नयाँ उद्योग स्थापना नहुँदा रोजगारी सिर्जना हुने त कुरै भएन। बैंकहरूसँग लगानीयोग्य रकम पर्याप्त भए पनि ऋणको माग सोचेअनुरूप छैन। उनीहरू ब्याजदर बढाएरै सकेसम्म धेरै बचत जोहो गर्नतर्फ उन्मुख भइरहेका छन्। उद्योगको उत्पादन र उत्पादकत्व पनि जहीँको तहीँ छ। सूक्ष्म अर्थतन्त्र बिरामी परिसके पनि बृहत्तर अर्थतन्त्र रेमिट्यान्सको भरमा थेगिएको छ। अर्कातर्फ अर्थतन्त्रलाई चलायमान बनाउने सेयर र घरजग्गा कारोबार पनि शिथिलता आएको छ। लगानीकर्ताले अर्बौं नोक्सानी बेहोरिरहेका छन्, कोहीकोहीचाहिँ बैंकको ब्याजदर तिरेरै सबल भविष्यको आशामा बसेका छन्। आर्थिक गतिविधिलाई टेवा पुयाउने पर्यटन क्षेत्रमा पनि चहलपहल छैन। अर्थतन्त्रमा शिथिलता आएको प्रमाण कर्जाको किस्ता तिर्न नसकेर कालोसूचीमा पर्नेहरूको संख्या पनि हो। हरेक दिनका पत्रपत्रिका बंैकहरूका ३५ दिने र लिलाम बढाबढका सूचनाहरूले भरिएका छन्। सहकारी, लघुवित्तको बेथिति उदांगिन थालेको छ। सरकारलाई यी परिस्थितिको मतलब नभएको संकेत देखिन्छ। मन्त्रीहरू विदेश दौडाहामा छन्। देशलाई विदेशी मञ्चमा बलियो देखाउने हेतुमा छन्। र, खोक्रोपन लुकाएर राम्रा तथ्यांक प्रस्तुत गरिरहेका छन्। अंग्रेजीमा यस्तो गर्नुलाई सुगरकोटिङ भनिन्छ। नागरिकमा मन्दी छाउँदा सरकारको चिन्ता उति देखिँदैन। बजेट कार्यान्वयन गर्ने तथा परियोजनालाई सम्पन्न गर्नेभन्दा सरकार जोगाउनमै ध्याउन्न छ। दिनानुदिन भ्रष्टाचारी, ठगी, तस्कर, अपराधीका नयाँ घटना सार्वजनिक भइरहेका छन्। र, यस्ता गतिविधि जोडिन्छन् तिनै हाइप्रोफाइल व्यक्तिहरू। नागरिकमा उत्साह छैन भन्ने प्रमाण उच्चशिक्षा र रोजगारीका लागि युवाहरू बिदेसिने होडबाट पनि दिन सकिन्छ। वार्षिक ८ लाख युवा काम र शिक्षाको खोजीमा बिदेसिन थालेका छन्। देशभित्र पनि ठाउँठाउँका सटरमा टुलेट देखिन थालेका छन्। रोजगारदाताले श्रमिकलाई भनेको बेलामा महिना पुग्नेबित्तिकै दिन सकेका छनैन्। भाडा तिर्न नसकेर साना व्यवसायी भागेपछि घरबेटीहरूले काठमाडौं महानगरपालिकालाई गुहारेको घटना सार्वजनिक भएकै धेरै भइसक्यो। उद्योगी व्यवसायीको पीडा उस्तै छ। उच्च ब्याजदर, नगद प्रवाहमा भएको समस्या, उत्पादनमा कमी, लगानीको योजना स्थगन, अर्थतन्त्रको समग्र बजार मागमा कमी आएको छ। सोही कारण अर्थतन्त्र मन्दीमा छ, निजी क्षेत्रको मनोबल घट्दो छ। अनधिकृत व्यापार स्वदेशी उद्योग एवं सरकारका लागि अर्को खतराको कारक बनिरहेको छ। अवैध व्यापारका कारण एकातिर राज्यले राजस्व गुमाइरहेको छ भने अर्कोतिर स्वदेशी उद्योगहरू प्रभावित भइरहेका छन्। रेमिट्यान्सका कारण देखिन्छ सबल नेपाल राष्ट्र बैंकले सार्वजनिक गर्ने देशको वर्तमान आर्थिक तथा वित्तीय स्थितिअनुसार रेमिट्यान्सका कारण विदेशी मुद्राको ढुकुटीबाहेक अन्य पक्ष कमजोर नै छन्। मूल्यवृद्धि आकासिँदो छ, उपभोग घट्नाले आयात र राजस्व दुवै खुम्चिएका छन्। उत्पादन घट्नाले निर्यातमा ह्रास आएको छ। बैंकबाट प्रवाह हुने कर्जा र प्राप्त हुने खुम्चिएको छ। साउनको आयात गत साउनको भन्दा १६ प्रतिशतले र निर्यात ८७ प्रतिशतले घटेको छ। आयात घट्दा व्यापार घाटा ०७ प्रतिशतले घट्नु सकारात्मक पक्ष हो। तर, रेमिट्यान्सले थेगेको उपभोगमुखी अर्थतन्त्रमा आयात घट्नुले उपभोक्ताको माग खुम्चिएको संकेत गर्दछ। यसबीच इतिहासकै बढी रेमिट्यान्स प्राप्त भएको छ। साउन १ खर्ब १६ अर्ब रुपैयाँ रेमिट्यान्स भित्रिनु देशबाट अध्ययन र रोजगारीका नाममा युवाहरू बाहिरिनुको नतिजा हो। रेमिट्यान्स अघिल्लो वर्षको साउनको तुलनामा २५८ प्रतिशत बढी हो। यस अवधिमा चालु खाता १२ अर्ब ९९ करोडले बचतमा रहेको छ भने शोधनान्तर स्थिति (देश भित्रिने र बाहिरिने रकमको अन्तर) ३२ अर्ब ९० करोडले बचतमा छ। इतिहासमै बढी रेमिट्यान्स आउँदा विदेशी विनिमय सञ्चिति १५ खर्ब ७३ अर्ब १२ करोड पुगेको छ। जुन सञ्चितिले १२५ महिनाको वस्तु आयात र १०३ महिनाको वस्तु तथा सेवा आयात धान्न पर्याप्त रहने देखिन्छ। तर, बैंक तथा वित्तीय संस्थाको निक्षेप संकलन १ महिनामा २३ प्रतिशतले घटेको छ र निजी क्षेत्रमा प्रवाहित कर्जा ०१ प्रतिशतले घटेको छ। अर्कातर्फ वार्षिक बिन्दुगत आधारमा उपभोक्ता मूल्य सूचकांकमा आधारित मुद्रास्फीति ७५२ प्रतिशत छ। जबकि चालु आर्थिक वर्ष यस्तो दर ६५ प्रतिशतमा सीमित राख्ने सरकारको लक्ष्य छ। खाद्य तथा पेय पदार्थ समूहअन्तर्गत मरमसला उपसमूहको वार्षिक बिन्दुगत उपभोक्ता मूल्य सूचकांक ४५५६ प्रतिशत, खाद्य तथा खाद्यजन्य पदार्थको १३२० प्रतिशत, दुग्ध पदार्थ तथा अण्डाको १२१९ प्रतिशत, रेष्टुरेन्ट तथा होटलको ११०५ प्रतिशत र तरकारीको १०८० प्रतिशतले बढेको छ। तर, घ्यू तथा तेल उपसमूहको वार्षिक बिन्दुगत मूल्य सूचकांक १५१३ प्रतिशतले घटेको छ। उस्तै थियो बितेको आर्थिक वर्ष आर्थिक वर्ष २०७९८० को वार्षिक तथ्यांकअनुसार रेमिट्यान्स २१ प्रतिशतले बढेको थियो। गत आवमा १२ खर्ब २० अर्ब ५६ लाख रुपैयाँ रेमिट्यान्स नेपाल भित्रिएको थियो। शोधनान्तर स्थिति, विदेशी मुद्राको सञ्चितिको अवस्था अत्यन्त सकारात्मक थियो। वर्षको शोधनान्तर बचत २ खर्ब ९० अर्ब ५२ करोड थियो। सो बचतले अघिल्लो आवमा भएको २ खर्ब ५५ अर्बको घाटा पूर्ति गरिसकेको छ। २०७९ असार मसान्तसम्ममा कुल विदेशी विनिमय सञ्चिति १२ खर्ब ८० करोडमा रहेकामा २०८० असार मसान्तमा बढेर १५ खर्ब ३९ अर्ब ३६ करोड पुगेको थियो। मुद्रास्फीति, चालु खाता घाटा र प्रत्यक्ष वैदेशिक लगानीको अवस्था भने कमजोर थियो। सरकारले गत आर्थिक वर्ष मुद्रास्फीति ७ प्रतिशतमा राख्ने लक्ष्य लिए पनि असार मसान्तमा ७७४ प्रतिशत थियो। आयात १६१ र निर्यात २११ प्रतिशतले घटेको थियो। प्रत्यक्ष वैदेशिक लगानी ५ अर्ब ९६ करोडमा सीमित भयो। सरकारको आम्दानी र खर्च दुवै निराशाजनक चालु आर्थिक वर्षको २ महिना बित्दा जम्मा साढे ७ प्रतिशत बजेट खर्च भएको छ। चालु आवमा १७ खर्ब ५१ अर्ब रुपैयाँ खर्च गर्ने लक्ष्य राखेको सरकारले भदौ मसान्तसम्म १ खर्ब ३१ अर्बमात्र खर्च गर्न सकेको हो जुन लक्ष्यको ७४९ प्रतिशत हो। जसमध्ये चालुतर्फ ११ खर्ब ४२ अर्ब रुपैयाँ खर्च गर्ने लक्ष्य राखिएकामा ७६८ प्रतिशत र पुँजीगततर्फ ३ खर्ब २ अर्ब खर्च गर्ने लक्ष्य राखिएकामा २७ प्रतिशतमात्र खर्च भएको छ। वित्तीय व्यवस्थातर्फ लक्ष्यको साढे ११ प्रतिशत अर्थात् ३५ अर्ब खर्च भइसकेको छ। खर्चमात्र होइन, सरकारले आम्दानी पनि सोचअनुसार गर्न सकेको छैन। २ महिना सकिँदा वार्षिक लक्ष्यको १०४७ प्रतिशत आम्दानी भएको छ। वर्षभर १४ खर्ब ७२ अर्ब रुपैयाँ आम्दानी गर्ने सरकारको लक्ष्यमध्ये हालसम्म १ खर्ब ५४ अर्ब उठेको छ। राजस्वतर्फ लक्ष्यको ९९२ प्रतिशत अर्थात् १ खर्ब ४१ अर्ब संकलन भएको छ जसमध्ये कर राजस्वको प्रगति ९८ प्रतिशत रहँदा गैरकरको प्रगति ११२१ प्रतिशत छ। सरकारले हालसम्म एक रुपैयाँ पनि अनुदान प्राप्त गर्न सकेको छैन। यस अवधिमा १३ अर्ब रुपैयाँ अन्य आम्दानी गरेको छ। निजी क्षेत्रलाई ढाडस दिएर अमेरिका उडेका थिए प्रचण्ड प्रधानमन्त्री पुष्पकमल दाहाल यतिबेला अमेरिका भ्रमणमा छन्। शनिबार अमेरिका उड्नुअघि नै प्रधानमन्त्री दाहालले सरकारले चालु आर्थिक वर्षको बजेटमार्फत अर्थतन्त्रको सवलीकरणका लागि सुधारात्मक कदमको सुरुआत गरेको पनि बताएका थिए। आर्थिक विकासबाट मुलुकलाई समृद्ध हुँदै बलियो राष्ट्रको रूपमा अगाडि बढाउनुपर्ने अहिलेको आवश्यकता रहेको प्रधानमन्त्री दाहालको भनाइ छ। निजी क्षेत्रको सहयोगमा औद्योगीकरण, उत्पादन वृद्धि, स्वदेशी वस्तु तथा सेवाहरूको गुणस्तर वृद्धि तथा निर्यात प्रवद्र्धन गर्दै अर्थतन्त्रको सवलीकरण हुने विश्वास सरकारले लिएको जिकिर उनको छ। निजी क्षेत्रसँगको सहकार्यबाट नै दिगो विकास हासिल गर्न सकिन्छ भन्नेमा म स्पष्ट छु। यसका लागि वर्तमान सरकार निजी क्षेत्रसँग प्रभावकारी रूपमा सहकार्य गर्दै आएको छ र आगामी दिनमा यसलाई थप प्रभावकारी बनाउँदै लगिनेछ, प्रधानमन्त्री दाहालले आशा देखाउँदै भनेका थिए। अर्थतन्त्रको सुधारका लागि सरकार गम्भीर रहेको र सबै पक्षबाट त्यसमा योगदान आवश्यक रहने उनले बताए। अर्थतन्त्रलाई हामीले नै सुधार गर्नुपर्छ। यो काम सरकार एक्लैले गर्न सक्दैन। निजी क्षेत्रलाई समेत सहकार्य गर्न आग्रह गर्दछु, दाहालले भने, सरकार निजी क्षेत्रको साथमा छ। अर्थतन्त्र सुधारका लागि सरकारले सकारात्मक हस्तक्षेप गरेको छ, गर्दछ। कत्ति पनि विचलित नभई अगाडि बढ्न म निजी क्षेत्रलाई आह्वान गर्दछु। यद्यपि अर्थतन्त्रको सुधारका लागि सरकारको एक्लो प्रयास सम्भव नभएको भन्दै उनले सरकारको पहिलो लक्ष्य आर्थिक रूपान्तरण रहेको दाबी गरे। मुद्रास्फीतिको तथ्यांकले बजारको परिवेश झल्किएको देखिँदैन डा रघुवीर विष्ट, अर्थविद् अर्थतन्त्रको बृहत्तर परिसूचकको कुरा गर्दा हामीले बजेट खर्चको पाटो छुटाउनु हुँदैन। अहिलेको समयमा साढे ७ प्रतिशतमात्र बजेट खर्च भएको छ। अर्थात् बजारमा पैसा पुगेको छैन। राजस्व संकलनले राम्रो संकेत देखाए पनि बजारमा पैसा पम्प हुन सकेको छैन। खर्चमध्ये पनि पुँजीगत खर्च ३ प्रतिशतभन्दा कम छ जबकि २ महिना बितिसक्यो। पहिलो त्रैमास सकिँदासम्म २५ प्रतिशत पुँजीगत खर्च भइसक्नुपर्छ। यो गतिमा आवश्यकताअनुसार नपुग्ने देखिन्छ। दोस्रो कुरा कर्जाको माग छैन। यस्तो बेलामा सरकारले अभिभावकत्व ग्रहण गरेर मन्दीको अवधिमा पुँजीगत खर्च बढाउने, आर्थिक क्रियाकलाप गतिशील बनाउने, रोजगारी सिर्जना गर्ने काम गर्नुपर्ने हो। तर, त्यसो हुन सकेन। निर्माण उद्योगले भुक्तानी नै पाएको छैन। त्यसैले सो क्षेत्रमा उत्साह छैन। खुद्रा क्षेत्रमा झनै सुस्तता छाएको छ। नेपाल राष्ट्र बैंकले सार्वजनिक गरेको आर्थिक परिसूचकमा शोधनान्तर स्थिति धनात्मक हुने भइहाल्यो किनभने आयातमा प्रतिबन्ध लगाएर आपूर्ति कटौती गर्ने प्रयास सरकारबाट भएको थियो। शोधनान्तर बचतमा हुँदा विदेशी विनिमय सञ्चिति अत्यधिक बढी छ। राष्ट्र बैंकले सार्वजनिक गरेको मुद्रास्फीतिको तथ्यांकले बजारको परिवेश झल्किएको देखिँदैन। बजारमा दोहोरो अंकको मूल्यवृद्धि देखिन्छ तर राष्ट्र बैंकको तथ्यले यो स्वीकार्दैन। रेमिट्यान्सले गर्दा अधिकांश परिसूचक सकारात्मक देखिन्छन्। यदि सबै कुरा ठीक छन् भने पहिलो त्रैमास मै १० अर्ब आन्तरिक ऋण उठाउनुको तात्पर्य के ? बैंकमा भएको पैसाले लगानी बढाउनुपर्ने, रोजगारी सिर्जना हुनुपर्ने, अर्थतन्त्रमा भाइब्रेसन ल्याउनुपर्ने, माग बढाउनुपर्नेमा हुन सकेको छैन। ३४ महिनाको अवधिमा लाखौं नेपाली बिदेसिएका छन्। यदि सबै कुरा ठीक छ भने मान्छेहरू विदेश जाँदैन थिए। यी कुराले आमनागरिकमा मन्दीको भय छ भन्ने संकेत गर्दछ जसको कारण मन्दीमैत्री वित्त नीति हो। करको नयाँ औजार, जरिवानाका नयाँ व्यवस्थाले नागरिकमा भय सिर्जना गरेको छ। आर्थिक क्रियाकलाप नहुने, करको बोझ थपिने, अर्कातर्फ मूल्यवृद्धि थेग्नै नसक्ने गरी हुने, यही कारण नै मन्दीको कारक हो। उद्योगको उत्पादन लागत बढ्नु, माग कटौती गर्ने प्रयास हुनुले पनि मन्दी निम्त्यायो। जबसम्म मागको पाटोमा बढोत्तरी दिन सकिँदैन, सुस्तता अन्त्य गर्न सकिँदैन। भाइब्रेसन ल्याउनका लागि सरकारले बजेट खर्च बढाउनुको विकल्प छैन। बैंकले लगानीलाई प्रोत्साहन गर्न ब्याजदर घटाउने नीति लिनुपर्छ राजेशकुमार अग्रवाल, अध्यक्ष, नेपाल उद्योग परिसंघ आर्थिक शिथिलताका बीच मन्दीमा रहेको अर्थतन्त्रमा सुधार आउन नसक्दा अहिले ब्यालेन्स सिट रिसेसनको अवस्था निम्तिएको छ, जुन अर्थतन्त्रका लागि निराशाजनक स्थिति हो। नेपाली अर्थतन्त्रमा सायद अहिलेको पुस्ताले पहिलोपटक प्रष्ट अनुभव गर्न सक्ने गरी कन्जम्प्सन डाउनग्रेडको स्थिति सिर्जना भएको छ। यी दुई परिस्थिति एकैपटक आएको हुँदा अब निजी क्षेत्रको मनोबल बढाएर मात्रै छिट्टै अर्थतन्त्रमा सुधार आउन सक्ने हामीले देखेका छैनौं। तत्काल प्रभावकारी कदम नचाल्ने हो भने अर्थतन्त्र छोटो अवधिमै गहिरो मन्दीमा जान्छ। उठ्नै नसक्ने अवस्था आउन सक्छ। अर्थतन्त्रलाई गहिरो मन्दीमा जानबाट रोक्न आर्थिक सुधारका लागि मौद्रिक, वित्तीय, र संरचनात्मक नीतिहरूमा तत्काल सुधार आवश्यक छ। केन्द्रीय बैंकले लगानीलाई प्रोत्साहन गर्न ब्याजदर घटाउने नीति लिनुपर्छ। वित्तीय प्रणालीमा रहेको तरलता बाहिर ल्याउने नीति अनुशरण गर्नुपर्ने आवश्कता छ। वित्तीय नीतिमार्फत माग बढाउन पूर्वाधार परियोजनालगायतका क्षेत्रमा सरकारी खर्च बढाउनुपर्छ। अर्थात् बजेटको प्रभावकारी कार्यान्वयन महत्वपूर्ण छ। आर्थिक मन्दीका कारण बाँच्न संघर्षरत उद्योगहरूलाई लक्षित आर्थिक सहायता, ऋण पुनर्तालिकीकरण, प्रदान गर्ने कार्यक्रम सञ्चालन गर्नुपर्छ। संरचनात्मक सुधारतर्फ नियामक अवरोधहरू हटाउनुपर्छ। आर्थिक वृद्धिलाई प्रोत्साहन गर्न नवप्रवर्तन र उद्यमशीलता प्रोत्साहनसहित प्रतिस्पर्धी व्यवसाय वातावरण प्रबद्र्धन गर्नुपर्ने आवश्यकता छ। वित्तीय प्रणाली र आर्थिक सम्भावनाहरूमा विश्वास पुनस्र्थापित गर्नुपर्छ। अन्तर्राष्ट्रिय सहयोग लिन सक्नुपर्छ। दिगो आर्थिक पुनरुत्थानलाई केन्द्रमा राख्दै आवश्यकताअनुसार नियामकीय निकायले आफ्नो दृष्टिकोण समायोजन गर्न सक्नुपर्छ। विदेशी ऋणदाताको आर्थिक नीति, निर्देशन अक्षरंश लागू गर्दा पनि यो समस्या आएको छ। उनीहरूले दिएका कतिपय आर्थिक नीति निर्देशनहरू पश्चिमा देशहरूमा प्रभावकारी भए तापनि हाम्रा जस्ता मुलुकमा उपयुक्त नहुन सक्छन्। जस्तो कि कतिपय ऋणहरू पश्चिममा मुलुकमा जोखिमयुक्त मानिय तापनि हामी कहाँ कम जोखिमयुक्त हुन सक्छन्। राष्ट्र बैंकको तथ्यांकअनुसार नै नेपालमा कुल ऋण लगानीको ७६ प्रतिशत घर जग्गा धितो राखिएको ऋण भएकाले कम जोखिमयुक्त मानिन्छ। सोही कारणले उनीहरूको निर्देशन हाम्रो परिप्रेक्षमा हाम्रो अवस्था हेरेर मात्रै लागू गरिनुपर्छ।कर्जाको उत्पादनशील क्षेत्रमा विस्तार हुने नीति अबलम्बन गरिनु अपरिहार्य छ। सरकारको नीति आन्तरिक उत्पादनमुखी हुनुपर्छ ।"
महँगी चुलियो,"काठमाडौं : दिनप्रतिदिन महँगी चुलिँदै छ। नेपाल राष्ट्र बैंकले आइतबार सार्वजनिक गरेको चालू आर्थिक वर्षको पहिलो महिनामा आधारित देशको वर्तमान आर्थिक तथा वित्तीय स्थिति प्रतिवेदनअनुसार खाद्य तथा पेयपदार्थ समूहको मूल्यवृद्धि ८९५ प्रतिशत र गैरखाद्य तथा सेवा समूहको मूल्यवृद्धि ६४२ प्रतिशत बराबर रहेको छ। यस अवधिमा सबैभन्दा धेरै मूल्यवृद्धि हिमाली क्षेत्रमा ११४६ प्रतिशत बराबर रहेको छ। त्यस्तै, काठमाडौं उपत्यकामा ८५०, तराईमा ६७० र पहाडमा ७५० प्रतिशत मूल्यवृद्धि देखिएको छ। गत साउन महिनामा आयात १६ प्रतिशतले, निर्यात ८७ प्रतिशतले र कुल वस्तु व्यापार घाटा ०७ प्रतिशतले घटेको छ। त्यस्तै विप्रेषण आप्रवाह गत वर्षको सोही अवधिको तुलनामा २५८ प्रतिशतले बढेर १ खर्ब १६ अर्ब २ करोड रुपैयाँ पुगेको छ। चालू आर्थिक वर्षको पहिलो महिनामा शोधनान्तर स्थिति ३२ अर्ब ९० करोड रुपैयाँले बचतमा रहेको राष्ट्र बैंकले जनाएको छ। त्यस्तै, कुल विदेशी विनिमय सञ्चिति १५ खर्ब ७३ अर्ब १२ करोड रुपैयाँ बराबर रहेको छ। साउन महिनामा सरकारको खर्च ३५ अर्ब ४ करोड र राजस्व परिचालन ७८ अर्ब ८७ करोड रुपैयाँ रहेको छ। यो अवधिमा विस्तृत मुद्रा प्रदाय २४ प्रतिशतले घटेको छ। वार्षिक बिन्दुगत आधारमा भने यस्तो मुद्रा प्रदाय १०८ प्रतिशतले बढेको छ।"
"नुवाकोटमा बजार अनुगमन, अखाद्य वस्तु जफत","नुवाकोट : बजारमा गुणस्तरहीन वस्तुको बिक्री वितरण भइरहेको गुनासो आएपछि नुवाकोटमा सोमबार बजार अनुगमन गरिएको छ। अनुमगमनका क्रममा अखाद्य वस्तु जफत गरिएको छ। संयुक्त बजार अनुगमन टोलीले पछिल्लोपटक नुवाकोटको विदुर नगरपालिका१ ढुंगे र त्रिशूलीमा रहेका मासु पसलको अनुगमन गरेको हो। एकै दिन नौवटा मासु तथा माछा पसल व्यवसायमा अनुगमन गरिएको घरेलु तथा साना उद्योग कार्यालय नुवाकोटले जनाएको छ। सरोकारवालासहिकतको संयुक्त बजार अनुगमन टोलीले सन्जय कोल्ड स्टोर, त्रिशूली फ्रेस एण्ड कोल्ड स्टोर, न्युत्रिशूली मिटन्युफिस हाउस, मामाको फ्रेस हाउस, त्रिशूली कोल्डस्टोर, एएस मिट सप, त्रिशूली मिट सप, सानेकुमार फिस हाउस र महालक्ष्मी जनक श्रेष्ठ मिट सप गरी नौवटा मासु पसलमा अनुगमन गरिएको घरेलु कार्यालयका प्रमुख किशोर सापकोटाले जानकारी दिए। उनका अनुसार अनुगमनका क्रममा एक माछा पसलवाट अखाद्य माछा वरामद गरी नष्ट गरिएको छ। अखाद्य माछा फेला परेको माछा पसललाई उपभोक्ता संरक्षण ऐन २०७५ बमोजिम २० हजार रुपैया जरिवानासमेत गरिएको प्रमुख सापकोटाले वताए। माछा तथा मासु पसलमा मापदण्ड तथा गुणस्तरीयताका सम्बन्धमा वजार अनुगमन गरिएको उनले बताए। अनुगमनका क्रममा व्यवसाय दर्ता नवीकरण, मूल्यसूची, नापतौल, खाद्यवस्तु गुणस्तरीयता, खरिद विल र बिक्री विलको निरीक्षण गरिएको अनुगमनमा सहभागी उपभोक्ता हित संरक्षण मञ्चका अध्यक्ष इन्द्रबहादुर पण्डितले बताए। निरीक्षणको क्रममा देखिएका कमजोरी तत्काल हटाउन निर्देशन दिँदै, सुधार गर्न सुझाव दिँदै र केही व्यवसायीलाई आवश्यक कागजातसहित घरेलु तथा साना उद्योग कार्यालयमा उपस्थित हुन निर्देशन दिइएको उनको भनाइ छ। सर्वसाधारणले भने वर्षको एकदुईपटक औपचारिकता निभाउन मात्र बजार अनुगमन गर्ने गरेको गुनासो गर्दै यसलाई निरन्तरता दिन माग गरेका छन्। वर्षको एकदुई पटक औपचारिकता निभाउन मात्र बजार अनुगमन गर्ने गरिएको जनाउँदै उपभोक्ता तथा सर्वसाधारण आक्रोशित भएका छन्।"
"चाडपर्व आयो, कर्णालीका खाद्य डिपो रित्तै","जाजरकोट : जाजरकोटको बारेकोट गाउँपालिका२ का खम्बे दमाई गत आइतबार चामलको जोहो गर्न स्थानीय घाट बजारमा रहेको खाद्य डिपोमा पुगे। उनले गाउँमै रहेको उक्त खाद्य डिपोमा चामल पाएनन्। खाद्य डिपो बन्द हुँदा निराश भएर फर्किए। घरमा खाने अन्न नभएपछि उनी खाद्यान्नको जोहो कसरी गर्ने भन्ने चिन्तामा छन्। उनी भन्छन्, हामी जस्ता समस्यामा परेका जनताका लागि सरकारले दिने सहुलियत दरको चामल भए हामीलाई सजिलो हुने थियो। सस्तो भाउमा पाइन्थ्यो। बजारको चामल किनेर खानै नसक्ने अवस्थामा छौं। कसरी जहान परिवारको छाक टारौं। मूल्य वृद्धिले खाद्यान्न छोइ सक्नु छैन। नजिकमा बजार पनि छैन। कसरी खाद्यान्न जुटाउने बारेकोट३ का प्रेमबहादुर बोहराले चाडबाड आउन थालिसके। घरमा खाने अन्न छैन। डिपोमा चामल आएको छैन। म जस्तै धेरैले डिपोको चामल कुरेर बसेका छौं तर कहिले आउने हो केही टुंगो छैन। न कर्मचारी छन्। डिपो तीन महिनादेखि बन्द छ। सहुलियत दरको चामल खाद्य डिपोमा नहुँदा खाद्य संकट झेलिरहेका स्थानीय चर्को मूल्यको मारमा परेका छन्। बजारबाट उनीहरूले दोब्बर बढी मूल्य तिरेर चामल किन्न बाध्य छन्। खाद्य व्यवस्था तथा व्यापार कम्पनी लिमिटेडको बारेकोटस्थित घाटमा रहेको खाद्य डिपोमा यतिबेला एक गेडो पनि चामल छैन। डिपो तीन महिनादेखि बन्द छ। बारेकोट गाउँपालिका अध्यक्ष वीरबहादुर गिरीले बारेकोट गाउँपालिकामा खाद्य संकट परेको बताए। दसैंअघि नै बारेकोटको घाट डिपो र काउली बिक्री केन्द्रमा सहुलियत दरको चामल पठाइदिन सम्बन्धित निकायलाई आग्रह गरे। उनले बारेकोटमा खाद्यान्न अभाब भएकाले तत्काल डिपोमा खाद्यान्न पठाउने व्यवस्था मिलाउनका लागि जाजरकोटका प्रमुख जिल्ला अधिकारीलाई आग्रह गरेको बताए। बारेकोटमा मात्र होइन नलगाड नगरपालिका, कुुसे गाउँपालिका, छेडागाड नगरपालिका र जुनीचाँदे गाउँपालिकामा यतिवेला खाद्यान्न अभाव देखिएको छ। ती पालिकामा रहेका खाद्य डिपो र बिक्री केन्द्र यतिवेला रित्तै छन्। जाजरकोटमा मात्र होइन कर्णालीका सुर्खेत र सल्यान बाहेकका सबै जिल्लाका खाद्य डिपो र बिक्री केन्द्रमा यतिबेला खाद्य मौज्दात शून्य छ। नयाँ बाली नपाकेको, वर्षात्ले ग्रामीण सडक अवरुद्ध पारेको र खाद्य डिपो तथा बिक्री केन्द्रमा खाद्यान्न नहुँदा दुर्गमका बासिन्दालाई यतिबेला खाद्यान्नको जोहो गर्न कठिनाइ पर्न थालेको छ। जिल्लाका ग्रामीण भेकमा हिजोआज स्थानीयले पैसा तिरेर पनि चामल नपाउने अवस्था छ। स्थानीय चामलको जोहो गर्नका लागि भौंतारिरहेका छन्। दुर्गममा चाडपर्वको बेलामा चामल अभाव हुन नदिन खाद्य कम्पनीले चामल खरिद र ढुवानीको प्रक्रिया अगाडि नबढाउँदा समस्या परेको हो। खाद्य कम्पनीले चामल ढुवानीका लागि गरेको टेन्डर अहिलेसम्म स्वीकृति नगर्दा चामल ढुवानी हुन नसकेको हो। खाद्य व्यवस्था तथा व्यापार कम्पनी लिमिटेड जाजरकोटका प्रमुख रामप्रसाद पौडेलले जिल्लाका चार डिपो र चार बिक्री केन्द्रमा चामल नभएको बताए। टेन्डर स्वीकृतिको काम अन्तिम चरणमा रहेको बताए। दसंैअघि नै चामल ढुवानी गर्न पहल भइरहेको उनको भनाइ छ। जाजरकोटमा यस वर्ष ६ हजार क्वीन्टल चामलको कोटा निर्धारण गरिएको छ। सरकारले चामलको ढुवानीमा अनुदान दिने गरेको छ। जिल्ला सदरमुकाममा ६ सय ६० क्वीन्टल महिनो चामल मात्र मौज्दात छ। मोटो चामलको माग धेरै छ तर चामल छैन प्रमुख पौडेलले भने। अन्तर्राष्ट्रिय बजारमा भएको मूल्यवृद्धि, भारतले चामल आयातमा गरेको प्रतिबन्ध र खरिद तथा ढुवानीका लागि टेन्डर प्रक्रियामा भएको ढिलाइले गर्दा दुर्गमका डिपो र बिक्री केन्द्रमा चामल सकिएको कम्पनीले जनाएको छ। दसैंअघि डिपोमा चामल पुग्ने सरकारी दाबी कर्णालीका दुर्गममा उत्पादन नै नहुने र भएको अन्नले पनि वर्षभरि खान नपुग्ने अवस्था छ। दुर्गमका बासिन्दाका लागि सरकारले नै खाद्य व्यवस्था तथा व्यापार कम्पनीमार्फत सहुलियत मूल्यमा चामल बिक्री गर्दै आइरहेको छ। पछिल्लो समय कर्णालीका सबै डिपो र बिक्री केन्द्रमा सहुलियतको चामल सकिएको छ। तर, खाद्य व्यवस्था तथा व्यापार कम्पनीको प्रादेशिक कार्यालय सुर्खेतले नजिकिँदै गरेका चाडपर्वमा दुर्गममा चामलको अभाव हुन नदिन ढुवानी सुरु गरेको जनाएको छ। राष्ट्रिय सडक सञ्जालमा नजोडिएको हुम्लाका लागि चार हजार क्विन्टल चामल तिब्बतको बाटो हुँदै पठाइको छ। जुम्ला ११ सय क्विन्टल, मुगु ७ सय ७० क्विन्टल र कालिकोट १ सय ७० क्विन्टल चामल ढुवानी गरिएको सुर्खेतस्थित खाद्य कम्पनीको प्रादेशिक कार्यालय प्रमुख माधव मिश्रले बताए। टेन्डर स्वीकृति भएपछि निर्धारित कोटा मिलान गर्ने गरी सोही दरमा चामल ढुवानीको प्रक्रिया थालिएको मिश्रले बताए। उनले दसैंअघि नै कर्णालीका जुम्ला, हुम्ला, डोल्पा, जाजरकोट, मुगु, कालीकोट, दैलेख, रुकुम पश्चिम र सुदूरपश्चिम प्रदेशको बाजुराका खाद्य डिपो र बिक्री केन्द्रहरूसम्म चामल पुरयाउन पहल भइरहेको दाबी गरे। मिश्रले भने, दुर्गमका बासिन्दाले यसपालि चाडपर्वमा सहजै चामल पाउनेछन्, यसका लागि हामीले अहिलेबाटै ढुवानी सुरु गरिसकेका छौं। दुर्गमबाट माग धेरै आएकाले स्टक भएको चामल सकिएको हो, हामीले नयाँ चामल खरिदका लागि पनि प्रक्रिया अगाडि बढाइसकेका छौं। उनले यसपालि दुर्गमका बासिन्दालाई चाडपर्वमा चामलको अभाव नहुने दाबी गरे। हुम्लाका लागि तिब्बतको बाटोबाट चामल पठाइएको भन्दै उनले बाँकी जिल्लाका लागि सुर्खेतबाटै ढुवानी भइरहेको बताए। खाद्य कम्पनीको सुर्खेत कार्यालयले दुर्गमका बासिन्दालाई ९ शाखा कार्यालय, ७ डिपो र १७ बिक्री केन्द्रका लागि चामल पठाउने गरेको छ।"
नेपाल बारले न्यायपरिषद् नियमावली संशोधनप्रति आपत्ति जनाउँदै भन्योसंशोधन स्वीकार्य छैन,"काठमाडौं : न्याय परिषद् नियमावली, २०७४ को (पहिलो संशोधन, २०८०) प्रति नेपाल बार एशोसिएशनले विरोध जनाएको छ। मंगलबार एक विज्ञप्ति जारी गर्दै बारले संशोधनले न्यायाधीश नियुक्तिसम्बन्धि रोलक्रमको संशोधित व्यवस्था संविधान, कानून र न्यायका मान्य सिद्धान्त विपरित भएको बार एशोसिएशनले विरोध गरेको हो। बारका अध्यक्ष गोपालकृष्ण घिमिरे र महासचिव अञ्जिता खनालद्वारा संयुक्त रुपमा जारी गरिएको विज्ञप्तिमामा संशोधन तत्काल नसच्याइ कार्यान्वयन गरिएमा बारले आवश्यक कदम चाल्ने उल्लेख छ। नेपाल बारले संशोधन अविलम्ब खारेज गर्न र सो संशोधनका आधारमा साविकका न्यायाधीशहरुको मर्यादाको रोल क्रमको प्रावधानमा कुनै कुरा फेरबदल नगर्न, नगराउन न्याय परिषद् लगायत सम्बन्धित निकायलाई ध्यानाकर्षण गराएको छ। मिति २०८० असोज १ मा नेपाल राजपत्रमा प्रकाशित न्याय परिषद्को सूचनाद्वारा सार्वजनिक गरिएको न्याय परिषद् नियमावली, २०७४ को (पहिलो संशोधन, २०८०) प्रति नेपाल बार एशोसिएशनको गम्भिर ध्यानाकर्षण भएको छ । उक्त संशोधनले न्याय सेवाको मुख्य रजिष्ट्रारको पदमा कार्यरत रही उच्च अदालतको न्यायाधीशको पदमा नियुक्ति भएको व्यक्तिको हकमा मुख्य न्यायाधीश पछिको रोलक्रममा, न्याय सेवाको राजपत्राङ्कित विशिष्ट श्रेणीको पदमा कार्यरत रही उच्च अदालतको न्यायाधीशको पदमा नियुक्ति भएका व्यक्तिको हकमा निज विशिष्ट श्रेणीको पदमा नियुक्ति भएको मितिभन्दा पछि उच्च अदालतको न्यायाधीशको पदमा नियुक्ति भएका व्यक्तिभन्दा अगाडिको रोल क्रमका आधारमा वरिष्ठता कायम गरिनेछ भनी संशोधित नियम ११ को खण्ड (ख) पछि खण्ड (ख१) र (ख२) थप गरिएको प्रावधान प्रथम दृष्टिमा नै नेपालको संविधानको धारा १४१ (३) र प्रचलित कानूनसंग प्रत्यक्ष रुपमा बाझिन गएको छ । उक्त संशोधनले न्यायाधीश नियुक्तिसम्बन्धि रोलक्रमको संशोधित व्यवस्था संविधान, कानून र न्यायका मान्य सिद्धान्त विपरित भएको नेपाल बार एशोसिएशनको ठहर छ। जारी विज्ञप्तिमा भनिएको छ, न्यायपालिकाको सुदृढीकरण गर्ने अहम जिम्मेवारी बोकेको न्याय परिषद्ले पश्चागामी ढङ्गबाट अप्रत्यासित रुपमा गरेको रोलक्रमको फेरबदलले निश्चित केही व्यक्तिहरुलाई अनुचित ढङ्गबाट फाइदा पुग्ने र सिंगो न्यायकर्मीहरुलाई अपमानित, हतोत्साही र निरास गर्ने काम भएकोले यो संशोधन नेपाल बार एशोसिएशनलाई किमार्थ स्वीकार्य छैन । यसका अतिरिक्त यो संशोधन पश्चागामी, विभेदपूर्ण, पूर्वाग्रही र स्वेच्छाचारी समेत रहेको यस एशोसिएशनको ठम्याई छ।"
पार्टी विभाजनपश्चात पहिलो पटक एमाले मुख्यालयमा पुगे झलनाथ खनाल,"काठमाडौं : नेकपा एकीकृत समाजवादीका सम्मानीत नेता झलनाथ खनाल एमाले पार्टी कार्यालयमा पुगेका छन्। मंगलबार दिउँसो संविधान सभाका अध्यक्ष तथा नेकपा (एमाले)का उपाध्यक्ष स्व सुवासचन्द्र नेम्वाङको स्मृतिमा आयोजित सुवास र संविधानविषयमा प्रवचन कार्यक्रम सहभागि हुन पूर्वप्रधानमन्त्री खनाल एमाले पार्टी कार्यालयमा पुगेका हुन्। यसअगाडि एमालेले नेकपा एकीकृत समाजवादीलाई आफ्नो कार्यक्रममा निमन्त्रणा गर्ने गरेको थिएन। निर्वाचन अगाडिसम्म एमालेले एमालेबाटै विभाजित बनेको एकीकृत समाजवादीलाई औपचारिक रुपमा दलको मान्यताको रुपमा समेत स्वीकार गर्न सकेको थिएन भने गठबन्धनबाट एकीकृत समाजवादी सहभागी हुने मञ्च बैठकमा समेत एमालेले बहिस्कार गर्दै आएको थियो। एमालेबाट राष्ट्रपतिका लागि उम्मेदवार भएका सुवासचन्द्र नेम्वाङका लागि मत माग्दै तत्कालीन समयमा एमाले नेताहरु एकीकृत समाजवादीको केन्द्रीय कार्यालय आलोकनगर, काठमाडौं पुगेका थिए। एमाले अध्यक्ष केपी शर्मा ओलीले एकीकृत समाजवादीका अध्यक्ष माधवकुमार नेपाललाई पत्र लेख्दै राष्ट्रपतिका उम्मेदवार नेम्वाङलाई मतदान गर्न आग्रह गरेका थिए। खनाल एमाले विभाजन अगाडि अध्यक्षसमेत भइसकेका छन्। कार्यक्रममा खनालले एमाले हुँदा गरेका कामको स्मरण गरे। उनले नेम्वाङसँग ६० वर्षभन्दा लामो मित्रता र सहकार्य गरेको उल्लेख गरे। ऐतिहासिक संविधान सभाबाट संविधान निर्माणमा महत्वपूर्ण भूमिका निर्वाह गरेका स्व नेम्वाङको योगदानलाई केन्द्रमा राखी सुवास र संविधानविषयमा एमालेले सातै प्रदेशमा प्रवचन कार्यक्रमको आयोजना गरेको छ।"
समायानुकुल संविधान परिवर्तन गर्न सकिन्छ : पूर्वउपप्रधानमन्त्री श्रेष्ठ,"स्याङ्जा : पूर्व उपप्रधानमन्त्री एवं नेपाली कांग्रेसका केन्द्रीय सदस्य गोपालमान श्रेष्ठले समायानुकुल संविधानलाई परिवर्तन गर्न सकिने बताएका छन्। सोमबार स्याङ्जामा गणेशमान सिंहको २६ औं स्मृतिसभामा बोल्दै श्रेष्ठले संविधानले स्थिर सरकार दिन नसक्ने भएकाले पुनर्विचार गर्नुपर्ने बताएका हुन्। संविधान दिवसको पूर्वसन्ध्यामा बोल्दै उनले हालको संविधान बमोजिम कुनै पनि राजनीतिक दलले स्थिर सरकार दिन नसक्ने बताए। संविधान बनायौं, समयानुकुल परिवर्तन गर्न सकिन्छ। दुई तिहाई जनमतले परिवर्तन हुन सक्ने संविधान जनताले चाहे भने परिवर्तन हुन्छ।उनले भने,अस्थिर सरकारले मुलुकको दिगो विकास गर्न सक्दैन। एकदुई वर्षे प्रधानमन्त्रीले केही गर्न सक्दैन। पाँच ५ वर्षे स्थायी सरकार नभएसम्म विकास निर्माण र समृद्धि आउन सक्दैन। वीपी कोइरालाको इमान्दारिता र गणेशमानको सक्रियताले नेपाली कांग्रेसलाई जीवन्त बनाएको जनाउदै उहाँहरुले देखाएको मार्गमा हिड्नु पर्नेमा श्रेष्ठले जोड दिए।"
शिक्षा विधेयकलाई थप परिमार्जनका लागि संवाद र वार्ताका माध्यमबाट जानुपर्छ : मन्त्री राई,"काठमाडौं : शिक्षा, विज्ञान तथा प्रविधिमन्त्री अशोककुमार राईले विद्यालय शिक्षासम्बन्धी विधेयकलाई थप परिमार्जनका लागि संवाद र वार्ताका माध्यमबाट जानुपर्नेमा जोड दिएका छन्। नेपाल शिक्षक महासंघले असोज ३ गतेदेखि विद्यालय बन्दलगायत विरोधका कार्यक्रम घोषणा गरेपछि राष्ट्रिय शिक्षा दिवस, २०८० का अवसरमा मंगलबार काठमाडौंमा आयोजित कार्यक्रममा उनले यस्तो बताएका हुन्। राईले राष्ट्रसेवक र जिम्मेवार शिक्षककर्मचारीले विद्यार्थीको पढ्न पाउने हकलाई कुण्ठित गर्न नहुने बताए। उनले मुलुकका प्रतिभाहरुलाई सम्मान र आवश्यक वातावरण सिर्जना गर्न नसके प्रतिभा पलायनलाई रोक्न नसकिने कुरालाई सरकारले राम्रोसंग बुझेको बताए। उनले शिक्षा क्षेत्रमा उत्कृष्टहरुलाई सरकारले प्रोत्साहन गर्ने बताए। राष्ट्रिय शिक्षा दिवसका अवसरमा उत्कृष्ट विद्यालय, शिक्षक, कर्मचारी, प्राध्यापकलगायतलाई पुरस्कार प्रदान गरिएको थियो। २०७९ को माध्यमिक शिक्षा परीक्षा (एसइई) मा उत्कृष्टताका आधारमा सामुदायिक र निजी विद्यालय, प्राविधिक विद्यालयतर्फ प्राविधिक शिक्षा तथा व्यावसायिक तालिम परिषद्को सिफारिसका आधारमा सम्बन्धित शिक्षालय, विश्वविद्यालय अनुदान आयोगको मूल्याङ्कनका आधारमा उत्कृष्ट आङ्गिक, सामुदायिक र निजी क्याम्पसलाई पुरस्कार प्रदान गरिएको हो।"
झलनाथ खनालको दाबी : संविधान कार्यान्वयन गर्न नेतृत्वले पहल गर्न सकेन,"काठमाडौं : पूर्वप्रधानमन्त्री झलनाथ खनालले संविधान बनाउँदा संवेदनशीलता भएपनि कार्यान्वयन गर्दा नभएको दाबी गरेका छन्। मंगलबार दिउँसो संविधान सभाका अध्यक्ष तथा नेकपा (एमाले)का उपाध्यक्ष स्व सुवासचन्द्र नेम्वाङको स्मृतिमा आयोजित सुवास र संविधानविषयमा प्रवचन कार्यक्रम सहभागि हुन एमाले पार्टी कार्यालयमा पुगेका खनालले संविधान कार्यान्यवनमा जोड दिनुपर्ने बताएका हुन्। एकीकृत समाजवादीका सम्मानीत नेता खनालले भने,संविधान बनेको सात वर्ष हुन लाग्यो। संविधान कार्यान्वयन गर्ने प्रक्रियामा संविधानको आधार तयार गर्दा, संविधान निर्माण गर्दा हामी जति संवेदशील र सचेत थियौं। संविधान कार्यान्वयन गर्दा त्यति सचेत देखिएका छैनौं। संविधान बनाएपनि जनतालाई शिक्षित बनाउने कुरामा यो देशको नेतृत्व पछि रहेको उनको भनाई छ। खनालले संविधान कार्यान्वयन गर्न सरकार र नेतृत्वले पहल गर्न नसकेको उल्लेख गरे। हामीले संविधानलाई जनतालाई शिक्षित प्रशिक्षित गर्नुकुरामा यो देशको नेतृत्व पछि छ।उनले भने,कानुन बनाएर लागु गर्नुपर्ने संविधानले घोषणा गरेको छ तर खै हामीले कानुन बनाएको ? नेतृत्वले पहल गरे बनाउन सकिन्छ। संविधान राम्रो बनाएर मात्रै पुग्दैन, कार्यान्वयन गर्दा चाल्नुपर्ने कदममा ध्यान दिनुपर्दछ। उनले संविधानमा रहेका मतभेद हटाउन नसकेको बताए। उनले पहिलो संविधान सभा विघटन भएपनि दोस्रो संविधान सभाबाट संविधान जारी भएको स्मरण गराए। नेपालको संविधान निर्माण गर्न सबै राजनीतिक दलसँग सहमति गर्न सुवास नेम्वाङले महत्वपूर्ण भूमिका खेल्नुभएको थियो।खनालले भने,मतभेदलाई अधिकांश सहमतिमा लगेर आजको संविधान बनाउने प्रक्रियामा जुन सहमति भयो त्यो असाधारण थियो। यसमा नेम्वाङको भूमिकाको उच्च मूल्याङ्कन गर्नुपर्दछ।"
व्यापार घाटा कम गर्न विद्युत् निर्यात उपयुक्त माध्यम : गभर्नर अधिकारी,"काठमाडौं : नेपाल राष्ट्र बैंकका गभर्नर महाप्रसाद अधिकारीले वार्षिक १३ खर्ब बराबरको विद्युत् निर्यात गर्न सके व्यापार घाटाको अवस्था अन्त्य हुने बताएका छन्। स्वतन्त्र ऊर्जा उत्पादकहरुको संस्था, नेपाल (इप्पान) का पदाधिकारीसँगको भेटमा गभर्नर अधिकारीले व्यापार घाटा कम गर्नका लागि विद्युत् निर्यात नै उपयुक्त माध्यम भएको बताए । मुलुकको व्यापार घाटा घटाउने उपयुक्त माध्यमका रुपमा रहेको जलविद्युत् क्षेत्रको विकासमा नेपाल राष्ट्र बैंकले आवश्यक सहजीकरण गर्ने भएको छ । इप्पान अध्यक्ष गणेश कार्कीले बैंक तथा वित्तीय संस्थाले विद्युत् आयोजनामा लगानी गर्न नसकेको भन्दै बैंक तथा वित्तीय संस्थालाई आफ्नो कूल लगानीमा २० प्रतिशत ऊर्जा क्षेत्रमा लगानी गर्नुपर्ने व्यवस्था गरिदिन गभर्नर अधिकारीसँग आग्रह गरेका थिए । जवाफमा गभर्नर अधिकारीले बैंकसँग लगानीको समस्या नरहेको र १० वर्षमा २० हजार मेगावाट उत्पादन गर्दा पनि लगानीको समस्या नहुने राससलाई बताएका छन्। इप्पानले भने तत्कालै करिब तीन हजार सात सय मेगावाट क्षमताका आयोजना विकास गर्दा आउँदो पाँच वर्षमा झन्डै ५ खर्ब ५५ अर्ब,नेपाल र भारतबीच भएको विद्युत् निर्यातको सम्झौतासमेत जोड्ने हो भने १० वर्षमा झन्डै २० खर्ब ५५ अर्ब र ऊर्जा दशकको घोषणाअनुसार २५ हजार मेगावाट थप उत्पादन गर्ने भएमा ३७ खर्ब ५० अर्बभन्दा बढी लगानीको आवश्यकता पर्ने बताएको छ । राष्ट्र बैंकले दुई सय मेगावाटभन्दा ठूला आयोजनालाई आधार दरमा एक प्रतिशतमात्र थप गरी कर्जा प्रवाह गर्ने व्यवस्था गरिरहेकोले उक्त व्यवस्था सबै जलविद्युत्आयोजनामा कार्यान्वयन गरिदिन इप्पानले आग्रह गरेको छ । नेपाल राष्ट्र बैंकले बैंक तथा वित्तीय संस्थाहरुलाई जारी गरेको निर्देशनअनुसार निर्माणाधीन अवस्थाको ब्याज आम्दानीलाई लाभांश बाँड्न नमिल्ने र मोराटोरियम पिरियड थप गर्दाको अवस्थामा कर्जा पुनःसंरचना र पुनःतालिकरण भएको मानी १२ दशमलव पाँच प्रतिशतको कर्जा नोक्सानी व्यवस्था गर्नुपर्ने भएकाले बैंक तथा वित्तीय क्षेत्र यस क्षेत्रमा थप लगानी गर्न हतोत्साहित भएको इप्पानको भनाइ छ । यसमा निर्माणाधीन अवस्थाको ब्याज आम्दानीबाट समेत लाभांश बाँड्न पाउने यसअघिकै व्यवस्थालाई निरन्तरता दिन इप्पानले माग गरेको छ । नेपाली बैंक वित्तीय संस्थाले ऊर्जामा लगानी गरेको रकमको ब्याज अत्यधिक महँगो भएको भन्दै नेपाल सरकारको जमानतमा अन्तर्राष्ट्रिय बजारबाट नविनतम् वित्तीय उपकरणहरु जस्तैः सोभरियन बन्ड वा ग्रीन बन्ड वा जलवायु बन्डको माध्यमबाट वित्तीय स्रोतको जोहो गरी नेपाल राष्ट्र बैंकमार्फत स्वच्छ ऊर्जाको क्षेत्रमा पुनःकर्जाको व्यवस्था गरिदिन पनि इप्पानले अनुरोध गरेको थियो । जवाफमा गभर्नर अधिकारीले बन्डको विषय अर्थ मन्त्रालयको भएको तर राष्ट्र बैंकले त्यसमा सहजीकरण गर्न तयार नै रहेको बताए। दस वर्षमा २५ हजार मेगावाट विद्युत् उत्पादन र १५ हजार मेगावाट विद्युत् निर्यात गर्ने राष्ट्रिय चाहनालाई पूरा गर्न बैंक तथा वित्तीय संस्थाले पुँजीका रुपमा समेत लगानी गर्न सक्ने र अन्तर्राष्ट्रिय लगानीकर्ताका लागि आवश्यक हेजिङ, लगानी तथा लाभांश र लगानी फिर्तासम्बन्धी नीति नियम सहज, छिटो र पारदर्शी बनाइदिन पनि इप्पानले गभर्नर अधिकारीसँग अनुरोध गरेको छ । त्यस्तै इप्पानले नेपाल राष्ट्र बैंकको एकीकृत निर्देशिकामा जलविद्युत् आयोजनाको जोखिम भार एक सय प्रतिशत कायम गरिएकामा यसलाई घटाएर सञ्चालनमा रहेका आयोजनाको हकमा ५० प्रतिशत र निर्माणाधीन आयोजनाको हकमा ७५ प्रतिशत कायम गरिदिन पनि आग्रह गरेको छ । बाढी पहिरोबाट क्षतिग्रस्त जलविद्युत् आयोजना पुनःनिर्माण तथा निर्माण सम्पन्न गर्न र यी आयोजनाहरु रुग्ण हुनबाट बचाउन ब्याज अनुदान र पुनरकर्जा, ब्याज पुँजीकरण, कर्जा पुनःसंरचना तथा मोराटोरियम पिरियड थप गर्नेलगायतका आवश्यक नीतिगत व्यवस्था गरिदिन पनि इप्पानले गभर्नर अधिकारीसँग आग्रह गरेको छ । भेटमा राष्ट्र बैंकका गभर्नर अधिकारीसँगै डेपुटी गभर्नर बमबहादुर मिश्र, कार्यकारी निर्देशकद्वय डा गुणाकर भट्ट र देवकुमार ढकाललगायत सहभागी थिए । इप्पानका तर्फबाट अध्यक्ष कार्कीसँगै वरिष्ठ उपाध्यक्ष मोहनकुमार डाँगी, पूर्वअध्यक्ष शैलेन्द्र गुरागाईं, उपाध्यक्ष रामप्रसाद आचार्य र उत्तम भ्लोन लामा, महासचिव बलराम खतिवडा, सदस्य सुसन कर्माचार्य र कुवेरमणि नेपाल सहभागी थिए।"
'सुवास नेम्वाङको निधनले नेपाली राजनीतिक क्षेत्रमा अतुलनीय क्षति',"धनगढी : नेकपा एमालेका उपाध्यक्ष विष्णुप्रसाद पौडेलले सुवास नेम्वाङलाई संविधान सभाको नेतृत्वकर्ताका रुपमा मात्रै बुझ्न नहुने बताएका छन्। उनले नेम्वाङ बहुप्रतिभाका धनी भएकाले नेपाली राजनीतिक क्षेत्रमा अतुलनीय क्षति भएको बताए। नेकपा एमाले सुदूरपश्चिम प्रदेश समितिले मंगलबार धनगढीमा आयोजना गरेको सुवास र संविधान विषयक प्रवचन कार्यक्रममा प्रमुख वक्ताका रूपमा बोल्दै पौडेलले यस्तो बताएका हुन। नेम्वाङ संविधान सभाका नेतृत्वकर्ता थिए नै, उहाँमा जस्तो सुकै असहज परिस्थितिको सामना सालिनता पूर्वक गर्ने सामर्थ्य थियो। फरक फरक सिद्धान्तका राजनीतिक दलहरूका बीचमा राष्ट्रिय सहमतिका लागि तयार पार्ने प्रतिभा उहाँमा थियो, पौडेलले भने। उनले नेम्वाङसँगका अन्तरंग कुराहरू उल्लेख गर्दै उनको निधनले एमालेभित्र मात्रै होइन देशले नै कुशल नेतृत्व गुमाएको जिकिर गरे। श्रद्धाञ्जली सभामा सुदूरपश्चिमका मुख्यमन्त्री कमल बहादुर शाहको पनि सहभागिता थियो। नेम्वाङले सभामुख हुँदा राजनीतिक पक्षपात कहिले पनि देखाउनु भएन। उहाँका कर्मले अहिले नेम्वाङ जनजनको मनमा बस्नु भएको छ, मुख्यमन्त्री शाहले भने। नेकपा एमालेका सचिव तथा प्रतिनिधिसभा सदस्य छविलाल विश्वकर्माले भावुक हुँदै भने, मलाई उहाँको तस्बिर हेर्दा कतै माननीय सदस्यहरू भनिहाल्नु हुन्छ की जस्तै भइरहेको छ। उहाँको तस्बिर हेर्दा, कतै बोलि हाल्नु पो हुन्छ की भन्ने लागिरहेको छ। तर त्यो सत्य हो, उहाँले भौतिक शरीर छोडेर जानुभयो, तर उहाँ हामी माझमै हुनुहुन्छ। कार्यक्रममा नेकपा माओवादी केन्द्र संसदीय दलका नेता खगराज भट्टले नेम्वाङ जस्तो सालिन सभामुख अब कहिल्यै नपाइने बताए। उहाँ संविधान सभाको नेतृत्वकर्ता मात्रै होइन, एक सालिन र सभ्य राजनीतिकर्मी हो। उहाँको मनमा कहिल्यै कसैप्रति रिसराग देखिएन, त्यसैले देशले नेम्वाङको कमी कालान्तरसम्म महसुस गरिरहने छ। नेपाली कांग्रेसका कार्यवाहक प्रदेश अध्यक्ष लोकराज अवस्थी, पूर्व संविधानसभा सदस्यहरूकातर्फबाट लीला भण्डारी, जनर्गीय संगठनका तर्फबाट युवा संघका अध्यक्ष क्षितिज थेवे, स्थानीय तहका जनप्रतिनिधिहरूका तर्फबाट धनगढी उपमहानगरपालिकाकी उपमेयर कन्दकला राना लगायतले सुवास र संविधान विषयमा चर्चा गरेका थिए। नेकपा एमालेका प्रदेश अध्यक्ष दामोदर भण्डारीको अध्यक्षतामा श्रद्धाञ्जलीसभा तथा प्रवचन कार्यक्रम सम्पन्न भएको थियो।"
जायज माग सम्बोधन गरेरै शिक्षा विधेयक दर्ता गरिएको हो : मन्त्री खड्का,"काठमाडौं : कार्यवाहक प्रधानमन्त्री पूर्णबहादुर खड्काले विद्यालय शिक्षासम्बन्धी विधेयकमा सरोकारवालाहरुको जायज मागलाई समावेश गरिएको बताएका छन्। राष्ट्रिय शिक्षा दिवस, २०८० का अवसरमा मंगलबार काठमाडौंमा आयोजित कार्यक्रममा खड्काले एक महिनासम्म सरोकारवालासँग छलफल गरेर विधेयक तयार गरिएको भन्दै विधेयकमा सबैको भावना र मागलाई समेट्ने प्रयास गरेको बताएका हुन्। विधेयकमाथि प्राप्त सुझाव र आवाजलाई ध्यान दिएर आफू नेतृत्वको कार्यदलले परिमार्जनसहित जायज माग सम्बोधन गरेरै विधेयक दर्ता गराएको समेत उनको भनाई छ। खड्काले विधेकयमा केही कमी भए वार्ता र छलफलबाट सम्बोधन गर्न सकिने पनि भन्दै आन्दोलनका कार्यक्रम फिर्ता दिन शिक्षक महासंघलाई आग्रह गरे । उनले विधेयकमाथि महासङ्घका के कस्ता असन्तुष्टि छन् भन्ने सरकारलाई थाहा नभइ आकस्मिकरुपमा विद्यालय बन्दलगायतका विरोधका कार्यक्रम घोषणा गरेको बताए। उनले शिक्षा क्षेत्रको विकासका निजी क्षेत्रको भूमिका महत्वपूर्ण रहेको भन्दै निजी क्षेत्रको शिक्षालाई पनि सर्वसुलभ बनाउँदै लैजानुपर्ने आवश्यकता रहेको जिकिर गरे । सरकार संविधानमा मौलिक हकका रुपमा रहेको अनिवार्य र निःशुल्क शिक्षाको कार्यान्वयन गराउन प्रतिबद्ध रहेको उनको भनाई छ। शिक्षक महासंघले असोज ३ गतेदेखि विद्यालय बन्दलगायत विरोधका कार्यक्रम घोषणा गरिसकेको छ।"
आदर्श र निष्ठाको राजनीतिका लागि स्व गणेशमानबाट प्रेरणा लिनुपर्छ : राष्ट्रपति,"काठमाडौं : राष्ट्रपति रामचन्द्र पौडेलले त्याग, आदर्श र निष्ठाको राजनीतिका लागि स्व गणेशमान सिंहबाट प्रेरणा लिनुपर्ने बताएका छन्। मंगलबार भक्तपुरको कटुञ्जेमा लौहपुरुष स्व गणेशमान सिंहको १२ फिट अग्लो पूर्णकदको शालिक अनावरण गर्दै राष्ट्रपति पौडेलले सिंहले राजनीति सत्ता र स्वार्थका लागि नभई देश र जनताको लागि हो भन्ने मान्यता स्थापित गरेको भन्दै सबैले उहाँबाट प्रेरणा लिनुपर्ने बताएका हुन् । २०४६ सालको जनआन्दोलनमा फरक विचार भएका पार्टीलाई पनि आफ्नै नेतृत्वमा एकै ठाउँमा ल्याएर जनआन्दोलनको नेतृत्व गर्ने नेता सिंह भएको उनले स्मरण गरे । उनले जहानियाँ राणा शासनदेखि एकतन्त्रीय पञ्चायती शासन विरुद्ध अधिकार स्थापित गर्न प्रजातन्त्र प्राप्तिका लागि कठिन योगदान दिने योद्धाका रुपमा सिंह रहेको जिकिर गरे । त्यस्तै अर्थमन्त्री डा प्रकाशशरण महतले लोकतान्त्रिक अधिकार प्राप्तिका लागि गरेको अतुलनीय योगदान, कानूनी शासन स्थापनाका लागि गरेको त्यागका बारेमा नयाँ पुस्तालाई जानकारी गराए । मन्त्री महतले देश आर्थिक सङ्कटमा गुज्रेका अवस्थामा स्वदेश र विदेशमा रहेका नेपालीलाई यहाँ लगानी गर्न, लगानी बढाउन अभिप्रेरित गर्ने अभियान सुरु गर्नुपर्ने बताए। कार्यक्रममा राष्ट्रपति पौडेलले वाटिका एवं प्रतिमा निर्माणका परिकल्पनाकार एवं पूर्वसांसद स्वरामेश्वर ढुङ्गेललाई मरणोपरान्त सम्मान गरे।"
देशमा राजनीतिक र आर्थिक संकट देखा पर्न थाल्यो : पूर्वप्रधानमन्त्री खनाल,"काठमाडौं : पूर्वप्रधानमन्त्री झलनाथ खनालले एमाले र माओवादी मिल्दा दुईतिहाई आएपनि अहिले सबै मिल्दा पनि आउने स्थिति नभएको बताएका छन्। मंगलबार दिउँसो संविधान सभाका अध्यक्ष तथा नेकपा (एमाले)का उपाध्यक्ष स्व सुवासचन्द्र नेम्वाङको स्मृतिमा आयोजित सुवास र संविधानविषयमा प्रवचन कार्यक्रममा खनालले देशमा संकट मडारिएको दाबी गरेका हुन्। एकीकृत समाजवादीका सम्मानीत नेता खनालले भने,राजनीतिमा पनि संकट आइरहेको छ। जनताले पनि अविश्वास गरे। संघीय संसदमा कुनै पार्टीको पनि बहुमत प्राप्त हुन सकेन। तीनै जना हुन् हिजो दुई समूह मिल्दा मात्र पनि दुई तिहाई बहुमत आएको थियो। अहिले सबै पार्टी मिल्दा पनि पनि बहुमत आउँछ कि आउँदैन भन्ने स्थिति भइरहेको छ। राजनीतिक संकट बढिरहेको छ। खनालले आर्थिक, सामाजिक र सांस्कृतिक संकट उत्पन्न भइरहेको बताए। उनले वर्षभरी उठेको राजश्वले हाम्रो खर्च धान्न नसकिएरहेको उल्लेख गरे। उनले देशमा नेताहरुले गम्भीर रुपमा हेर्नुपर्ने अवस्था आएको उनको भनाई छ। नेम्वाङलाई स्मरण गर्दै खनालले आन्तरिक मतभेद भएपनि वामपन्थीहरु मिल्नुपर्ने आवश्यकता रहेको बताए। चुच्चे नक्सामा सबै दल मिलेको स्मरण गर्दै राष्ट्र निर्माणको सवालमा सबै एकै ठाउँमा उभिनुपर्ने धारणा राखे।"
देशमा हिंसा भड्काउने प्रयास जुनसुकै रंग र भेषमा भएपनि एमालेलाई स्वीकार्य छैन : ओली,"काठमाडौं : एमाले अध्यक्ष केपी शर्मा ओलीले संविधान कार्यान्वयनमा कठिनाई भएका विषय संशोधन गर्न सकिने बताएका छन्। मंगलबार दिउँसो संविधान सभाका अध्यक्ष तथा नेकपा (एमाले)का उपाध्यक्ष स्व सुवासचन्द्र नेम्वाङको स्मृतिमा आयोजित सुवास र संविधानविषयमा प्रवचन कार्यक्रममा ओलीले देशप्रति राजनीतिक दल जिम्मेवार बनेर अगाडि बढ्नुपर्ने धारणा राखे। उनले केहि न केहि त्रुटी र कमजोरी हरेक संविधानमा हुने गरेकाले सच्याउन सकिने बताए। पूर्वप्रधानमन्त्री ओलीले संविधान कार्यान्वयनक्रममा देखा परेका नमिल्दा र व्यवहारमा त्रुटी देखिएका विषय संशोधन गर्नुपर्ने धारणा राखे। उनले भनेकहिले कहिले कि त संविधानको चर्को विरोधमै मात्र गर्ने कि त संविधानको समर्थन गरेपछि संशोधन पनि हुँदैन भन्ने ठान्ने। यी दुवै कुरा ठिक होइन। ओलीले संविधान जारी नगर्न संविधान सभाका अध्यक्ष नेम्वाङलाई दबाब आएको स्मरण गर्दै उनले दबाबकै बीच संविधान ल्याइएको बताए। उनले जीवन बलिदान र कठिनाई बाट अहिलेको संविधान निर्माण भएको र उपलब्धि गुम्न दिन नहुने बताए। ओलीले समृद्ध नेपाल, सुखी नेपालीको गन्तव्यमा देशलाई पुर्याउन एमाले प्रतिबद्ध रहेको बताए। उनले देशको भूमी, राष्ट्रियता, देशको सार्वभौम सत्ता, राष्ट्रिय हित र स्वाभिमान रक्षा गर्न र सुशासन ल्याउन एमाले प्रतिबद्ध रहेको दोहोर्याए। ओलीले भने,देशमा राष्ट्रिय एकता खलबलिन हामी दिन सक्दैनौं। अरुको स्वार्थमा लागेर हाम्रो देशमा हिंसा भड्काउने प्रयास जुनसुकै रंग र भेषमा भएपनि एमाले र जनतालाई स्वीकार्य छैन। यस्ता चिज रोक्न एमाले लागिपर्छ।"
न्याय परिषद्ले गर्यो न्यायाधीशको नियुक्ति र सरुवा (सूचीसहित),"काठमाडौं : न्याय परिषद्ले थप १९ जना न्यायाधीशको सरुवा गरेको छ। मंगलबार बसेको न्याय परिषद्को बैठकले जिल्ला अदालतका १८ र उच्च अदालतका १ न्यायाधीशको सरुवा तथा पदस्थापन गरेको हो। उच्च अदालत पोखरामा कार्यरत रहेका न्यायाधीश रमेशप्रसाद राजभण्डारीको सरुवा उच्च अदालत विराटनगरमा गरिएको छ। जिल्ला न्यायाधीशको नियुक्तिका लागि एक जना पारशमणि पोखरेलले मात्र नाम निकालेपछि रिक्त पदमा सिफारिस गरिएको हो। न्याय सेवा आयोगले लिएको जिल्ला न्यायाधीशको लिखित परीक्षामा सहभागी २ सय १० जना फेल भएका थिए। चार वर्षअघि पनि पोखरेलले न्याय सेवा, न्याय समूहअन्तर्गत उपसचिवमा पहिलो नम्बरमा नाम निकालेका थिए। गत साउन १६ देखि २० गतेसम्म जिल्ला न्यायाधीशको लिखित परीक्षा भएको थियो। लिखित परीक्षामा २ सय ११ जना सहभागी थिए। जसमा २९ जिल्ला न्यायाधीशको माग गरिएको थियो। यस अगाडि गत भदौ ३१ गते पनि २७ न्यायाधीश नियुक्ति गरिएको थियो। यी हुन् सरुवा र नियुक्त भएका न्यायाधीश"
"शिक्षा मन्त्रालयले आह्वान गरेको वार्ता शिक्षकद्वारा बहिस्कार, भोलिबाट विद्यालय बन्द","काठमाडौं : शिक्षा, विज्ञान तथा प्रविधि मन्त्रालयले आह्वान गरेको वार्ता नेपाल शिक्षक महासंघले बहिस्कार गरेको छ। बुधबारबाट आन्दोलनको कार्यक्रम घोषणा गरेपछि शिक्षा मन्त्रालयले सोमबार विज्ञप्ति जारी गरेर आज दिउँसो ३ बजे वार्तामा आउन महासंघलाई अपिल गरेपनि शिक्षकहरु वार्तामा नगएका हुन्। संसदमा शिक्षा सम्बन्धि विधेयक दर्ता भइसकेकाले शिक्षा मन्त्रालयले गर्ने वार्ताबाट समस्या समाधान नहुने भएको वार्तामा नगएको शिक्षक महासंघको भनाई छ। शिक्षामन्त्री अशोककुमार राईको संयोजकत्वमा वार्ता समिति गठन गरी मन्त्रालयले आह्वान गरेपनि उनीहरू अनुपस्थित भएका हुन्। शिक्षा विधेयकमा असहमति जनाउँदै काठमाडौं केन्द्रित विरोधका कार्यक्रम घोषणा गरेका शिक्षकहरु धमाधम काठमाडौं आइरहेका छन्। महासंघ अध्यक्ष कमला तुलाधार र महासचिव लक्ष्मीकिशोर सुवेदीले विज्ञप्ति जारी गरेर आन्दोलन जारी रहने बताएका छन्। विद्यालय शिक्षा सम्बन्धी कानूनलाई संशोधन र एकीकरण गर्न बनेको विधेयक को मस्यौदा माथि नेपाल शिक्षक महासंघले पेश गरेको सुझावमा रहेका महत्वपूर्ण मुद्दाहरुलाई पटकपटकको संवाद र छलफल पछि पनि समावेश नै नगरी त्यसलाई विधेयकको रुपमा संसदमा पेश गरिएको सत्य सबैका सामु छर्लङ्ग छ। विज्ञप्तिमा भनिएको छ, अब विधेयकको रुपमा दर्ता भइसकेको दस्तावेजको सुधार र परिवर्तन शिक्षा, विज्ञान तथा प्रविधि मन्त्रालयको एकल प्रयत्नमा हुनसक्ने कुनै सम्भावना रहँदैन। बदलिएको यस परिस्थितिलाई मध्यनजर गरी मन्त्रालयबाट सार्वजनिक विज्ञप्ति मार्फत आह्वान भएको वार्ताले समाधान ननिस्कने हुनाले त्यो वार्तामा बस्नुको कुनै औचित्य देखिदैन। उनीहरुले ३ गतेबाट देशभरिका विद्यालय बन्द गरी काठमाडौंमा गरिने सडक आन्दोलन सहभागी हुन सबै शिक्षककर्मचारीहरुलाई आह्वान गरेका छन्। १७ बुँदे माग राख्दै जारी गरेको विज्ञप्तिमा भनिएको छ, यस विधेयकले एकातिर स्थायी, अस्थायी करार, राहत, साविक उमावि, शिक्षण सिकाइ अनुदान, विशेष शिक्षा, प्राविधिक धार र संस्थागत विद्यालयका शिक्षक लगायत सबै प्रकारका शिक्षक तथा विद्यालय कर्मचारीका मुलभूत मुद्दाहरुलाई सम्बोधन गर्न सकेको छैन भने अर्कोतिर संविधान प्रदत्त ट्रेड युनियन अधिकारमाथि पनि अङ्कुश लगाउन खोजेको छ। साथै यसले आम नेपाली शिक्षककर्मचारीको पेसागत सम्मान र सुरक्षामा समेत गम्भीर सङ्कट ल्याउने निश्चित छ। यी सबै समस्याहरुको एकमुष्ट समाधान गर्न नेपाल शिक्षक महासंघ कडा आन्दोलनमा जान बाध्य भएको छ।"
"दस्तावेज निर्माण गर्दै रास्वपा, सुझाव संकलन गर्न १९ जिल्लामा जाँदै सांसद र केन्द्रीय नेता","काठमाडौं : राष्ट्रिय स्वतन्त्र पार्टीले दस्तावेज निर्माणका लागि सुझाव संकलनका लागि केन्द्रीय नेतालाई जिल्लाजिल्लामा खटाएको छ। रास्वपाका महामन्त्री मुकुल ढकालले केन्द्रबाट खटाइएका १९ जना नेताले बुधबारदेखि आइतबारसम्म बसेर सुझाव संकलन गरेर ल्याउने जिम्मेवारी दिएको जानकारी दिए। राष्ट्रिय स्वतन्त्र पार्टीको दस्तावेज निर्माण प्रक्रिया अन्तर्गत प्रथम चरणको जन आवाज सुन्ने कार्यक्रममा पार्टीका नेताहरू गाउँघर जान लागेको बताए। सांसद र केन्द्रीय सदस्यले ल्याएका सुझावलाई पार्टीको राजनीतिक, वैचारिक दस्तावेजमा समावेश गरिने महामन्त्री ढकालको भनाई छ। ढकालका अनुसार पार्टी सभापति रवि लामिछानेलाई रोल्पा, उपसभापति डोलप्रसाद अर्याललाई पर्सा, महामन्त्री ढकाललाई कालिकोट, संसदीय दलका उपनेता विराजभक्त श्रेष्ठलाई बैतडी, प्रमुख सचेतक सन्तोष परियारलाई कपिलवस्तु, सहमहामन्त्री कविन्द्र बुर्लाकोटीलाई कञ्चनपुर, सुमना श्रेष्ठलाई कैलाली, शिशिर खनाललाई रसुवा, डा तोसिमा कार्कीलाई डोटी, डा स्वर्णीम वाग्लेलाई तनहुँ, मनिष झालाई पर्वत, गणेश पराजुलीलाई ओखलढुंगाको जिम्मेवारी दिएको छ। यसैगरी गणेश कार्कीलाई सिन्धुपाल्चोक, रमेश प्रसाईंलाई सुर्खेत, विपीन आचार्य संखुवासभा, हरि ढकाललाई सोलुखुम्बु, शंकर श्रेष्ठलाई इलाम कमल सुवेदीलाई रौतहट, क्रान्तिशिखा धिताललाई खोटाङ पठाउने भएको छ।"
राष्ट्रपति पौडेलबाट ६७० जनाले पाए सजाय माफी,"काठमाडौं : राष्ट्रपति रामचन्द्र पौडेलले ६७० जना कैदीहरूको सजाय माफी दिएका छन्। शुक्रबार बसेको मन्त्रिपरिषद्को सिफारिसमा संविधान दिवसको अवसरमा राष्ट्रपति पौडेलले ६७० जना कैदीहरूको भुक्तान हुन बाँकी कैद कट्टा गरी सजाय माफी गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिए। उनीहरु बुधबार छुट्ने भट्टराईले बताए। जारी विज्ञप्तिमा भनिएको छ,राष्ट्रपति रामचन्द्र पौडेलज्यूबाट फौजदारी कसूर (सजाय निर्धारण तथा कार्यान्वयन) ऐन, २०७४ को दफा ३७, कारागार नियमावली, २०२० को साविकको नियम १ र १क लाई कायमै गर्ने गरेको सर्वोच्च अदालतको रिट नम्बर ०७६०९३९ र रिट नम्बर ०७९०१४७ को फैसला तथा ज्येष्ठ नागरिक ऐन, २०६३ को दफा १२ समेतका आधारमा संलग्न सूची बमोजिमका उल्लिखित भीमबहादुर खवास समेतका ४९७, हर्कबहादुर लिम्बु समेतका १७० र ज्येष्ठ नागरिक सहनदिन भन्ने समदिन मियाँ समेत जम्मा ३ जना गरी कूल जम्मा ६७० जना कैदीहरूको भुक्तान हुन बाँकी कैद कट्टा गरी सजाय माफी गर्ने मन्त्रिपरिषद्को मिति २०८००५२९ को बैठकको सिफारिस बमोजिम मिति २०८००६०३ गतेदेखि लागू हुने गरी संविधान दिवस, २०८० को अवसरमा माफी मिनाहा भएको छ।"
"वडा समिति गठनमा रास्वपा, अनलाइनबाटै आवेदन र निर्वाचन","काठमाडौं : राष्ट्रिय स्वतन्त्र पार्टीले वडा समितिको लागि कात्तिक १० देखि १६ सम्म निर्वाचन मार्फत नेतृत्व चयन गर्ने भएको छ। रास्वपाले असोज २ देखि २० गतेसम्म उम्मेदवारको नामावली प्रकाशन गर्ने सहमहामन्त्री तथा संगठन विभाग प्रमुख कविन्द्र बुर्लाकोटीले जानकारी दिए। वडा तहको समितिका लागि समेत अनलाइनबाट उम्मेदवारी दिनुपर्ने व्यवस्था गरिएको छ। असोज २१ गतेदेखि कार्तिक ९ गते सम्म उम्मेवारको नामावली प्रकाशन र कार्तिक १० गते देखि १६ गतेसम्म मतदान हुने उनले बताए। उनले भने,वडा समिति गठन भई पार्टीको केन्द्रीय वेभसाइटमा अनिवार्य अद्यावधिक भएका वडा बाहेकका वडाहरुमा पार्टीको नियम बमोजिम आफ्नो सदस्यता विवरणमा मतदाता परिचय पत्र अनिवार्य अनलाइन अपलोड गरी पार्टी सदस्यता लिएका सवैले वडा समितिमा रहनको लागि उम्मेदवारी दिन सक्ने छन्। उम्मेदवारी दिनेले पार्टीको   मा वडाको उम्मेदवार बन्नुहोसभन्नेमा क्लीक गरी उम्मेदवारी शुल्क रु १०० सहित उम्मेदवारी दिनु पर्ने। रास्वपाको वडा समितिमा ११ जना हुने व्यवस्था छ। सभापति, उपसभापति, सचिव सहित सबै सदस्य निर्वाचित हुनुपर्नेछ। ११ जनामा दलित एक जना अनिवार्य, महिला चार जना, ४५ वर्षमुनि उमेर समूहका ६ जना निर्वाचित हुनेछन्। कार्यसमितिमा चयन हुनेहरुको नामावली कात्तिक २० गते सार्वजनिक गरिने रास्वपाले जनाएको छ। रास्वपा महामन्त्री मुकुल ढकालले वडा समिति गठनका लागि आजदेखि वडा तहको भेला रोकिएको जानकारी दिए। अद्यावदिक भइसकेका वडाहरूमा उम्मेदवारी दिन नपाइने उनको भनाई छ।"
प्रधानमन्त्रीले राष्ट्रसंघमा शान्तिसमृद्धिबारे कुरा राख्ने,"न्युयोर्क : प्रधानमन्त्री पुष्पकमल दाहाल प्रचण्डले संयुक्त राष्ट्रसंघ महासभामा शान्ति, समृद्धि र दिगो विकासका लक्ष्य हाँसिल गर्नेबारे ऐक्यबद्धता जनाउँदैछन्। राष्ट्रसंघको चालु महासभा दिगो विकास लक्ष्य एसडिजी र जलवायु परिवर्तनका विषयमा केन्द्रित छ। त्यस क्रममा प्रधानमन्त्री दाहालले नेपालको दह्रो प्रतिबद्धता प्रस्तुत गर्ने तयारी रहेको उनको सचिवालयले जानकारी दिएको छ। प्रधानमन्त्री दाहालले महासभाको उच्चस्तरीय सत्रलाई सम्बोधन गर्ने क्रममा अन्य विषयलाई भने कसरी राख्छन्, चासो बढेको छ। लामो युद्धको नेतृत्व गरेका नेता, माओवादी अध्यक्ष तथा प्रधानमन्त्री दाहालले शान्ति प्रक्रिया टुंग्याउनेलगायत देशको विकास र समृद्धिका लागि अन्तर्राष्ट्रिय निकायसँग सहयोगको आग्रह गर्ने पहिल्यै अवगत गराइसकेका छन्। तीव्र विकासको लक्ष्य हाँसिल गरिरहेका देशहरू भारत र चीनको बीचमा रहेको नेपालले अब विकासको यात्रा तय गर्दा कसरी काम गर्नुपर्ने हो, त्यो विषयमा कसरी बोल्छन् भन्ने अर्को चासोको विषय बनेको छ। राष्ट्रसंघमा सहभागी विश्वभरका १ सय ९३ मुलुकमध्ये नेपाल अतिकम विकसितको सूचीमै छ। नेपालले सन् १९५५ डिसेम्बर १४ मा संयुक्त राष्ट्रसंघको सदस्यता पाएको हो। सन् १९४९ मा सदस्यताका लागि आवेदन दिएको भए पनि तत्कालीन सोभियत संघका कारण नेपालले सदस्यता पाउन ६ वर्ष कुर्नु परेको थियो। सदस्यता प्राप्त गरेपछि तत्कालीन मेजर पदमबहादुर खत्रीले नेपालको प्रतिनिधित्व गर्दै महासभा बैठकमा पहिलोपटक सहभागिता जनाएका थिए। नेपालले कहिले प्रधानमन्त्री त कहिले परराष्ट्रमन्त्रीको नेतृत्वमा कुम्भ मेलाका रूपमा चिनिने महासभा बैठकमा सहभागिता जनाउँदै आफ्ना धारणा राख्ने गरेको छ। ७८ औं महासभा बैठकमा सहभागी हुन यसपटक प्रधानमन्त्री दाहाल नेतृत्वको टोली अमेरिकामा छ। प्रधानमन्त्री दाहालले आइतबार राष्ट्रसंघका महासचिव एन्टोनियो गुटरेसँग भेटवार्ता गरेका छन्। प्रधानमन्त्री दाहालसँगै राष्ट्रसंघ बैठकमा सहभागी हुन अमेरिका आएका परराष्ट्रमन्त्री एनपी साउदले उपमहासचिवसँग भेटघाट गरेका छन्। प्रधानमन्त्री दाहाल र गुटरेबीच विश्व शान्ति, समृद्धि र विकासका सबालमा कुराकानी भएको प्रधानमन्त्रीको सचिवालयले जानकारी दिएको छ। यसो त यस्ता भेटघाटलाई सामान्य मानिन्छ। राष्ट्रसंघका महासचिवले हरेक देशबाट आउने राष्ट्र प्रमुख या प्रधानमन्त्रीलाई भेट्ने चलन छ। यस्तै अमेरिकामा हुने यस कुम्भ भेलामा अमेरिकी राष्ट्रपतिले रात्रि भोजको आयोजना गरी स्वागत गर्ने चलन छ। त्यसक्रममा मुस्किलले चिनापरिचय हुन्छ भने सामान्य हालचाल सोध्ने चलन छ। अमेरिकाले नेपाल जस्ता तेस्रो मुलुकलाई सामान्य कुराकानीमै सीमित राख्ने गरेको छ भने केही शक्तिराष्ट्रसँग भने साझेदारी तथा सहकार्यका छलफल गर्ने गरेको छ। राष्ट्रसंघको फोरममा माओवादीका अध्यक्षसमेत रहेका दाहालको यसपटकको भ्रमण अमेरिकाले माओवादीलाई आतंककारी सूचीबाट हटाएपछिको पहिलो औपचारिक भ्रमण हो। माओवादी अध्यक्ष दाहालले सन् २००८ मा प्रधानमन्त्रीकै हैसियतमा सहभागिता जनाएका थिए। त्यस बेला माओवादीलाई अमेरिकाले आतंककारी सूचीमै राखेको थियो। यसो त प्रधानमन्त्री दाहालको यो चौथो भ्रमण हो। तीनपटक औपचारिक भ्रमणमा उनी अमेरिका आएका छन् भने एकपटक पत्नी सीता दाहालको उपचारका लागि सन् २०१९ मा आएका थिए। प्रधानमन्त्री दाहालले सन् २०११ मा दोस्रोपटक औपचारिक भ्रमणका लागि अमेरिका आएका थिए। अमेरिकामा कार्यरत पत्रकार किशोर पन्थीले प्रधानमन्त्री दाहालले यसपटकको भ्रमणलाई माओवादी अध्यक्ष प्रचण्डले माओवादीको छवि सुधारमा सक्दो फाइदा लिनुपर्ने धारणा राखेका छन्। आर्थिक पत्रकार विजय घिमिरेले रेमिट्यान्सले धानिएको नेपालको अर्थतन्त्र सुधारका लागि अन्तर्राष्ट्रिय जगतसँग विकासको लक्ष्य पूरा गर्न सहयोग माग्नुपर्ने बताउँछन्। उनले भने, नेपाल राजनीतिक कोर्ष पूरा गरी विकासको यात्रामा छ, यस कारण प्रधानमन्त्री दाहालले आर्थिक सुधारबारे धारणा राख्नुपर्ने हुन्छ। हालसम्मका छलफल तथा सहभागिता परम्परागत शैलीका मात्रै हुने गरेका छन्। नेपालले यो अन्तर्राष्ट्रिय फोरमलाई भरपुर सदुपयोग गरी जलवायु परिवर्तनका विषयमा जोडका साथ उठाउनु पर्ने हो। तर, त्यसो हुन सकिरहेको छैन। यस्तै दिगो विकासको लक्ष्य, गरिबी निवारण, लैङ्गिक समानता, शिक्षा र स्वास्थ्यमा सबैको पहुँचका बारेमा पर्याप्त गृहकार्य गरेर आफ्ना धारणा पनि बनाउन सकिरहेको छैन। यस्तै तेस्रो मुलुकका रूपमा चिनिने नेपाल लैङगिक समानतामा कहाँ छ, हालसम्म केके प्रगति भए, के छ गर्नुपर्छ, भूकम्पले क्षति पुयाएको अवस्थाबाट अहिले कुन अवस्थामा आइपुग्यो, पानीको खानीका रूपमा चिनिने नेपालको पिउने पानी कति प्रतिशत पिउन योग्य छ, कोरोना महामारीपछि ध्वस्त अर्थतन्त्रलाई कसरी सुधार गर्नुपर्ने हो जस्ता विषयमा नेपालले दह्रो गरी धारणा राख्न सकेको देखिन्न। प्रधानमन्त्री त्यसमा कत्तिको अब्बल रूपमा प्रस्तुत हुन्छन्, सारा नेपालीले कौतुहलपूर्वक हेरेका छन्। अल्पविकसित देशका पक्षमा उभिन आह्वान प्रधानमन्त्री पुष्पकमल दाहाल प्रचण्डले अल्पविकसित मुलुकलाई सन् २०३० सम्ममा दिगो विकासका लक्ष्य हासिल गर्न चुनौतीपूर्ण रहेकाले विकसित मुलुकहरूले आफ्नो प्रतिबद्धताअनुसारको वित्तीय सहयोग उपलब्ध गराउनुपर्ने बताएका छन्। राससका अनुसार संयुक्त राष्ट्रसंघको ७८औं महासभामा भाग लिन न्युयोर्क पुगेका प्रधानमन्त्री दाहालले अल्पविकसित मुलुकहरूको समूहको दिगो विकासका लक्षसम्बन्धी सम्मेलनलाई सम्बोधन गर्दै कोभिड१९ महामारी, जलवायु परिवर्तन, भूराजनीतिक तनावजस्ता विभिन्न खालका संकटको प्रभावले अल्पविकसित मुलुकलाई दिगो विकास लक्ष्य प्राप्त गर्नका लागि समस्या भएको बताए। अल्पविकसित राष्ट्रहरूलाई स्तरोन्नतिका लागि थप योजना ल्याइनुपर्ने प्रस्ताव उनले सम्मेलनमा राखे। सन् २०२१ को तुलनामा २०२२ मा अल्पविकसित मुलुकहरूमा आउने प्रत्यक्ष वैदेशिक लगानी ३० प्रतिशतले घटेको छ। पूर्वाधार, नवीकरणीय ऊर्जा, खानेपानी तथा सरसफाइ, खाद्य सुरक्षा, स्वास्थ्य, शिक्षालगायतका क्षेत्रमा भइरहेको लगानीमा धक्का लागेको छ, सम्मेलनमा प्रधानमन्त्री दाहालले भने, दिगो विकाससम्बन्धी प्रोत्साहन प्याकेजमार्फत अल्पविकसित मुलुकलाई सस्तो दरको वित्तीय लगानी उपलब्ध गराउन आवश्यक छ। विकसित देशहरूले प्रतिबद्धता जनाएअनुसार आफ्नो कुल राष्ट्रिय आयको शून्य दशमलव सात प्रतिशत विकासोन्मुख देश र शून्य दशमलव १५ देखि शून्य दशमलव २० प्रतिशतसम्म अल्लविकसित मुलुकलाई विकास सहायताका रूपमा उपलब्ध गराउनुपर्नेमा प्रधानमन्त्री दाहालले जोड दिए। वित्तीय लगानीबाटै दिगो विकास लक्ष्य पूर्ति गर्न सकिने र सफलता तथा असफलताको मापन यसैका आधारमा हुनेछ, उनले भने, यद्यपि हामीले विश्वास गुमाएका छैनौँ। हामी एक्लैले गरेर मात्र पुग्दैन। अन्तर्राष्ट्रिय समुदायको प्रतिबद्धता र सहयोग आवश्यक छ। अतिकम विकसित मुलुकको औसत बाह्य ऋण सन् २०११ मा ४१ प्रतिशत रहेकामा सन् २०२२ मा ५४ प्रतिशत पुगेको उल्लेख गर्दै प्रधानमन्त्री दाहालले ऋणको उच्च लागतका कारण दिगो विकास लक्ष्य पूर्ति गर्नका लागि लगानी अवरुद्ध गरेको र ऋण संकटको जोखिम पनि बढाएको बताए। सन् २०२५ सम्ममा अल्पविकसित राष्ट्रहरूको ऋण संकटलाई सम्बोधन गर्ने र समयमै त्यसको समाधान खोज्ने गरी प्राथमिकता निर्धारण गर्नुपर्ने अवस्था आइसकेको प्रधानमन्त्री दाहालले बताए। दिगो विकास लक्ष्य प्राप्त गर्नु नेपालको पनि उच्च प्राथमिकताको विषय भएको र नेपालका नीति तथा योजनामा दिगो विकास लक्ष्य हासिल गर्नेगरी लक्ष्य तथा उद्देश्य निर्धारण गरिएको प्रधानमन्त्री दाहालको भनाइ छ। त्यस्तै नेपालले सन् २०२६ सम्ममा स्तरोन्नति भइसक्ने गरी काम गरिरहेको दाहालले बताए। अल्पविकसित देशहरू आन्तरिक स्रोत परिचालन गर्ने संस्थाको क्षमता बलियो बनाउन लागिरहेको उनले उल्लेख गरे। गरिबी उन्मूलन र असमानता घटाउनका लागि लागिपरेको उनको भनाई छ। अहिले नेपाल अल्पविकसित मुलुकहरूको फोरमको अध्यक्ष राष्ट्र हो।"
"शिक्षा दिवसको अवसरमा विभिन्न व्यक्ति पुरस्कृत, कसले के पुरस्कार पाए ? (सूचीसहित)","काठमाडौं : राष्ट्रिय शिक्षा दिवसको अवसरमा शिक्षा,विज्ञान तथा प्रविधि मन्त्रालयले क, ख र ग श्रेणीका नेपाल विद्याभूषण तथा उत्कृष्ट शिक्षालय, प्रशिक्षण, कर्मचारीलगायतलाई राष्ट्रिय शिक्षा पुरस्कार प्रदान गरेको छ। मंगलबार शिक्षा मन्त्रालयले राष्ट्रिय शिक्षा पुरस्कार पाउने व्यक्तिहरूको नाम सार्वजनिक गरेको हो। स्वदेश र विदेशका विश्वविद्यालयबाट विभिन्न विषयमा विद्यावारिधि उपाधिप्राप्त सात सय ९० जनालाई क, स्नातकोत्तर तहमा आफ्नो विधामा सर्वाोत्कृष्ट हुने ७१ लाई ख र स्नातक तहमा सर्वोत्कृष्ट हुने ४४ जनाले गश्रेणीको पदक पाएका हुन्। दिवसका अवसरमा पहिलोपटक नेपाल प्रविधि विद्याभूषण र समाज कल्याण शिक्षा पुरस्कार थप गरिएको छ । सबै गरी एक सय ७७ पुरस्कृत भएका हुन्। गत जेठ ९ गतेको मन्त्रिपरिषद्को बैठकले यस वर्षदेखि हरेक असोज २ गते राष्ट्रिय शिक्षा दिवस मनाउने निर्णय गरेको हो । समावेशी र सीपमूलक शिक्षा ' स्वदेशमै युवा राष्ट्रको इच्छा भन्ने आदर्श वाक्यका साथ आज राष्ट्रिय शिक्षा दिवस, २०८० मनाइँदैछ।"
गणेशमान सिंहले देखाएको सुशासनको बाटोमा हिँडे जनता सुखी र देश समृद्ध हुन्छ : नेता सिंह,"काठमाडौं : प्रजातन्त्र पुनःस्थापनाका लागि भएको विसं २०४६ को जनआन्दोलनका सर्वोच्च कमान्डर गणेशमान सिंहको २६औँ स्मृति दिवस विविध कार्यक्रम आयोजना गरी मनाइएको छ । जनआन्दोलनका लागि कम्युनिष्टसँग मिलेर पञ्चायतविरुद्ध आन्दोलनको घोषणा गर्ने गणेशमान सिंह उक्त आन्दोलनका सर्वोच्च कमान्डर भई सबैको प्रिय बनेका थिए। नेता सिंहको २६औँ स्मृति दिवसका अवसरमा कांग्रेसका भ्रातृ एवं शुभेच्छुक संस्थाले विविध कार्यक्रम आयोजना गरेका थिए । यसै क्रममा गणेशमान सिंह फाउण्डेशनले काठमाडौंमा गणेशमान सिंहको शालिकमा माल्यार्पण गरेको थियो । माल्यार्पण कार्यक्रममा कांग्रेसका नेता प्रकाशमान सिंहले जनआन्दोलनका सर्वोच्च कमाण्डर गणेशमान सिंहले देखाएको सुशासनको बाटोमा हिँडे जनता सुखी र देश समृद्ध हुने बताए । हालसम्म प्राप्त राजनीतिक उपलब्धि उल्टाउने षडयन्त्र भइरहेको भन्दै उनले कठोर संघर्ष र बलिदानबाट प्राप्त उपलब्धि रक्षाका लागि सबै राजनीतिक दलहरूबीच सहकार्य आवश्यक रहेको जिकिर गरे । संघीयता र गणतन्त्रसहितको अहिलेको संविधान असफल बनाउने चलखेल भएपछि कांग्रेस र माओवादी केन्द्रलगायत दलहरूको गठबन्धन बनाउनुपरेको उनको भनाइ छ । गणेशमान सिंहले प्रजातन्त्र प्राप्तिका लागि गरेको संघर्ष, त्याग, बलिदान,आदर्श समाज निर्माणका लागि लोकतान्त्रिक प्रणालीलाई मूल्य मान्यता,विधि र नियमअनुसार चलाउन गरेको संघर्ष अनुकरणीय भएको उनले बताए। नेपाली राजनीतिमा त्याग र साहसको उच्च उदाहरणका रुपमा रहेका सिंह सबैको निष्ठाको केन्द्र बन्न सफल भएका थिए। विसं १९७२ कात्तिक २४ गते काठमाडौंको क्षेत्रपाटीस्थित चाक्सीबारीमा जन्मिएका नेता सिंहको निधन २०५४ साल असोज २ गते भएको हो ।"
प्रेस्किप्सन बिनाको औषधी बोकेर कोरिया पुगेपछि माओवादी केन्द्रका नेता दीपशिखामाथि अनुसन्धान,"काठमाडौं : नेकपा (माओवादी केन्द्र) का केन्द्रीय सदस्य रामप्रसाद सापकोटा दीपशिखादक्षिण कोरियामा रोकिएका छन्। डाक्टरको प्रेस्किप्सन बिनाको औषधी बोकेर दक्षिण कोरिया गएका उनी एक महिनादेखि अनुसन्धानमा परेका हुन्। चिकित्सकको प्रेस्किप्सन बिनाको औषधी भेटिएपछि कोरियाली भन्सार अधिकारीहरुले माओवादीको युवा दस्ता योङ कम्युनिस्ट लिग (वाइसीएल)का पूर्वअध्यक्ष सापकोटालाई रोकेका हुन्। स्रोतका अनुसार कोरियाली प्रहरीले अनुसन्धान थालेपछि राजदूतावासको पहलमा सापकोटाले औषधी अध्यागमनमै छोडेर विमानस्थलबाट बाहिर निस्किएका थिए। हाल कोरियाका विभिन्न कार्यक्रममा सहभागी भएपनि सापकोटालाई अनुसन्धान नसकिएसम्म कोरियाबाहिर जान रोक लगाइएको छ। सापकोटाको अनुसन्धान जारी रहेपछि दक्षिण कोरियास्थित नेपाली राजदूतावासले भने नेपाली राजदूतमा प्रा डा ज्योति प्याकुरेल भण्डारीका लागि उनले औषधी ल्याएको जनाएको छ। दूतावासले भनेको छ, राजदूतले विगत एक वर्षदेखि नियमित रुपमा सेवन गरिरहेको औषधि राजदूतको अनुरोध बमोजिम सापकोटाले कोरिया आउँदा ल्याउने क्रममा डाक्टरको प्रेसकृप्सन ल्याउन छुटेकोले कोरियाका भन्सार अधिकारीहरुले प्रेसकृप्सन विनाको औषधि लैजान नमिल्ने भनि सो सम्बन्धि कागजातहरु पेश गर्न माग गरेको कारण राम प्रसाद सापकोटा कोरियामा रोकिनुभएको हो। लामो समयदेखि उक्त औषधी खाइरहेकाले राजदूत भण्डारीले दीपशिखासँग पनि त्यही औषधी मगाएको बताइएको छ। भन्सार अधिकारीहरुको माग बमोजिमका कागजातहरु दूतावासले सम्बन्धित अधिकारीहरुलाई बुझाइसकेको कारण सो समस्या समाधान हुने अन्तिम क्रममा रहेको बताइएको छ। कोरियास्थित नेपाली दूतावास स्रोतका अनुसार कोरियाली अधिकारीहरूले अनुसन्धान अन्तिम चरणमा पुगेको बताएका छन्।"
झापाका सुवेदी साउदीमा सम्पर्कविहीन,साउदी : वैदेशिक रोजगारीका लागि साउदी अरेबिया पुगेका झापाको दमक९ का घनेन्द्र सुवेदी एक सातादेखि सम्पर्कविहीन भएका छन्। साउदी अरेबियाको रियादस्थित अल अरिद कम्पनीमा २००३ देखि क्रेन डाईभरका रूपमा कार्यरत रहेका थिए। सुवेदी गत बुधबार बिहान ८ बजे आफ्नो मोबाइल र कम्पनीको मोबाइल सबै कम्पनीमा बुझाई कम्पनीको सुजुकी जिप गाडी लिएर सम्पर्कविहीन भएको जानकारी झापाली सहकोषाध्यक्ष सुजन घिमिरेले बताए। हालसम्म पनि उनी सम्पर्कमा नआएको परिवारले बताएका छन्। सम्पर्कविहीन भएका सुवेदीको खोजीका लागि सहयोग गरिदिन झापा समाज साउदीले दूतावास लगायत विभिन्न संघसंस्था र व्यक्तिलाई आग्रह गरेको छ। सम्पर्कविहीन भएका सुवेदीलाई कसैले देखेमा ००९६६५९२५१५२४००९६६५७१३४५६४ मा सम्पर्क गरी सहयोग गर्न झापाली समाज साउदीका अध्यक्ष राजेन्द्र थापाले आग्रह गरेका छन्।
ग्रामीण सडकको पुनः मर्मत थालियो,"उदयपुर : उदयपुरको दुर्गम पहाडी क्षेत्रका गाउँपालिकामा वर्षाका कारण भत्किएका र पहिरोले पुरिएर सवारीसाधन सञ्चालनमा समस्या भएका ग्रामीण सडक पुनः मर्मत थालिएका छन्। उत्तरी पहाडी क्षेत्रको लिम्चुङबुङ जोड्ने पहाडी ग्रामीण सडक वर्षाका कारण अवरुद्ध भएकाले पुनः मर्मत कार्य सुरु गरिएको गाउँपालिकाका अध्यक्ष मेजर राईले बताए। सदरमुकाम गाईघाट मुर्कुची पुवाँरे भन्ज्याङ, माझखर्क हुँदै बासबोटे जोड्ने सडक खण्डहरू वर्षाले भत्किएका छन्। गाउँपालिका स्तरबाटै मर्मत तथा व्यवस्थापन कार्य सुरु गरिएको गाउँपालिकाका उपाध्यक्ष पुष्पकुमार राईले बताए। गाईघाट साउने, खाँबु हुँदै रसुवा भएर लिम्चुङबुङको बलाम्ता, ताम्लिछा जोड्ने अवरुद्ध ग्रामीण सडक पुनः मर्मत थालिएको छ। सो पालिकाको बलाम्ता, ताम्लछा, जाँते जस्ता ग्रामीण भेगसम्म यातायात सहज रुपमा सञ्चालन गर्न सडक मर्मत कार्य सुरु गरिएको छ। जिल्लाको पश्चिमी पहाडी क्षेत्रको ताप्ली गाउँपालिकाको कटारी, बेतिनी रुपाटार हुँदै ओख्ले, पीपलभन्ज्याङ, ठानागाउँ सहितका स्थानसम्म सहज तरिकाले यातायात सञ्चालन गर्न वर्षाले भत्काएको ग्रामीण सडक मर्मत सुरु गरिएको ताप्ली गाउँपालिकाका अध्यक्ष ढुगराज विकले बताए। जिल्लाको मध्य पहाडी क्षेत्रको रौतामाई गाउँपालिकामा पनि वर्षाले भत्काएका र भत्किएका सडक पुनः मर्मत गरेर सञ्चालन गर्ने प्रयास भइरहेको सो गाउँपालिकाका अध्यक्ष वीरेन्द्रकुमार मगरले बताए। यस्तै रौता, आँपटार, रौता, भुटार, इनामेर नामेटारसहितका अवरुद्ध ग्रामीण सडक सञ्चालन गर्नका लागि आवश्यक काम थालिएको रौतामाई गाउँपालिकाका उपाध्यक्ष भूपेन्द्र थापा क्षेत्रीले बताए। जिल्लाको पहाडी क्षेत्रका अधिकांश ग्रामीण क्षेत्रका सडक वर्षाका कारण भत्किएको र खाल्डा परेको कारण यातायात पुनः सञ्चालन गर्न सम्भव नभएको कारण दसैँतिहार जस्ता चाडपर्वलाई लक्षित गरेर तयारी गरिएको छ।"
मुस्ताङमा बिरामीले एम्बुलेन्स सेवा लिँदा चालक भत्ता र इन्धन खर्च मात्र दिए पुग्ने,"जोमसोम : उपल्लो मुस्ताङको लोघेकर दामोदरकुण्ड गाउँपालिकाले एम्बुलेन्स सेवा सञ्चालनमा ल्याएको जनाएको छ। समग्र उपल्लो मुस्ताङ र पायक पर्ने स्थानका कुनै पनि बिरामीलाई सेवा प्रदान गरिने गाउँकार्यपालिकाले निर्णय गरेको छ। बिरामीले एम्बुलेन्स सेवा लिँदा चालक भत्ता र इन्धन खर्च मात्र व्यहोरे पुग्ने छ। एम्बुलेन्स सेवा लिँदा एम्बुलेन्सको इन्धन खर्च र एम्बुलेन्स चालकको दैनिक भत्ता एक हजार रुपैयाँ बिरामी पक्षले ब्यहोर्नुपर्ने उल्लेख गरेको छ। गाउँपालिकाले बिरामीको सेवामा एम्बुलेन्स सेवा सञ्चालन गर्दा एम्बुलेन्स बिग्रिएको अवस्थामा गाउँपालिका आफैंले खर्च गरी मर्मत गर्ने निर्णय गरेको अध्यक्ष लोप्साङ छोम्फेल (बिष्ट)ले जानकारी दिए। गाउँपालिकाको यो निर्णयले उपल्लो मुस्ताङको घिलिङदेखि कोरला नाकासम्मका सीमावर्ती क्षेत्रका बासिन्दालाई ठूलो राहत पुग्ने अध्यक्ष बिष्टको भनाइ छ। यसअघि उपल्लो मुस्ताङमा एउटा पनि एम्बुलेन्स नहुँदा भाडाका जीपमा असहज र महंगो शुल्कमा बिरामीको उद्धार गर्नुपर्ने बाध्यतामा रहेकोमा विगतको उक्त समस्या न्यूनीकरण हुने अध्यक्ष बिष्टले बताए। यसअघि उपल्लो मुस्ताङमा एम्बुलेन्सको व्यवस्था नहुँदा र बिरामीहरूको हेलिकोप्टरमार्फत सेवा लिनुपर्ने र गम्भीर बिरामीले अकालमा ज्यान गुमाउनुपर्ने अवस्था थियो। एम्बुलेन्सबाट चालु वर्षको साउनदेखि हालसम्म ७ जनाभन्दा बढी बिरामीको उद्धार गरिसकेको गाउँपालिकाले जनाएको छ। उपल्लो मुस्ताङदेखि जोमसोम अस्पतालसम्मको सामान्य एम्बुलेन्स सेवाको भाडा सरदर १५ हजार देखि २० हजारसम्म पर्न आउँछ। पोखरा लैजान परे सामान्यतया ३५ हजारदेखि ४० हजारसम्म एम्बुलेन्स भाडा लाग्छ। तर, पालिकाले चालकको भत्ता र इन्धनको शुल्क मात्र लिइरहेको छ।"
नुवाकोटमा गुणस्तरहीन वस्तु जफत,नुवाकोट : नुवाकोटमा गुणस्तरहीन वस्तु जफत गरिएको छ। संयुक्त बजार अनुगमन टोलीले मंगलबार अनुमगमनका क्रममा गुणस्तरहीन वस्तु जफत गरेको हो। टोलीले विदुर नगरपालिका २ र ४ मा रहेको बट्टार बजारमा रहेका किराना तथा मासु पसलको अनुगमन गरेको हो। एकैदिन १० वटा खाद्यान्न तथा मासु र माछा पसल व्यवसायमा अनुगमन गरिएको घरेलु तथा साना उद्योग कार्यालय नुवाकोटले जनाएको छ। १० वटा पसलमा अनुगमन गरिएको कार्यालय प्रमुख किशोर सापकोटाले जानकारी दिए। उनका अनुसार अनुगमनका क्रममा पाँचवटा किराना पसल र पाँचवटा मासु तथा माछा पसल संयुक्त अनुगमन टोलीले अनुगमन गरेको हो । प्रमुख सापकोटाका अनुसार बट्टार बजारको न्यू फिस हाउसलाई उपभोक्ता संरक्षण ऐन २०७५ को दफा ३९ को 'घ' बमोजिम ५० हजार रुपैयाँ जरिवानासमेत गरिएको छ। यसका साथै बट्टारकै स्वस्तिक सप्लायर्समा मापदण्डविपरीत लेवल नभएको ३० किलोग्राम तौलको २४ बोरा ढुटो जफत गरी नष्ट गरिएको सापकोटाले बताए। उनका अनुसार बरामद गरी नष्ट गरिएको ढुटो ३१ हजार दुई सय रुपैयाँ बराबरको रहेको छ।
केन्द्रीय साधारण सभा कर्णालीमा गर्दै बार एशोसियसन,वीरेन्द्रनगर : नेपाल बार एशोसियसनको केन्द्रीय साधारणसभा कर्णाली प्रदेशको राजधानी सुर्खेतमा हुने भएको छ। यही असोज १२ र १३ गते सुर्खेतमा हुने बारको केन्द्रीय साधारण सभालाई विधान सभाको रुपमा समेत लिइएको छ। यस पटक आर्थिक वर्ष २०७८७९ र ०७९८० गरी दुई वर्षको एकैपटक साधारण सभा हुन लागेको हो। बारले मंगलबार सुर्खेतमा पत्रकार सम्मेलन गरी कर्णालीमा गर्न लागिएको केन्द्रीय साधारण सभा प्रधानन्यायाधीश विश्वम्भरप्रसाद श्रेष्ठ र कानुनमन्त्री धनराज गुरुङले उद्घाटन गर्ने छन्। बारका केन्द्रीय उपाध्यक्ष उत्तमप्रसाद आचार्यले बारले कर्णालीमा आयोजना गरिएको केन्द्रीय साधारण सभाको तयारी तीव्र रुपमा भइरहेको बताए। साधारण सभामा एक हजार बढी प्रतिनिधिको सहभागिता रहनेछ। साधारण सभाका लागि १० वटा विभिन्न उपसमिति गठन गरिएको छ। साधारण सभामा कर्णालीको पर्यटन प्रवर्द्धनलाई विशेष ध्यानमा राखिएको बताइएको छ।
बुधबार देशका यी स्थानमा हुने छ वर्षा,"काठमाडौं : बुधबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार कोशी, बागमती, गण्डकी र लुम्बिनी प्रदेशका केही स्थानहरूमा र बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। बुधबार राति देशभर आंशिकदेखि सामान्य बदली रहनेछ। कोशी, मधेस, बागमती, गण्डकी र लुम्बिनी प्रदेशका केही स्थानहरूमा र देशका बाँकी भूभागका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। गण्डकी प्रदेशको एकदुई स्थानमा मेघ गर्जनचट्याङसहित भारी वर्षाको सम्भावना रहेको महाशाखाले जनाएको छ।"
जसपा नेतालाई दुर्व्यवहार गर्ने नगरप्रहरीलाई सेवाबाट हटायो,"विराटनगर : जनता समाजवादी पार्टीका मोरङ अध्यक्ष राजकुमार यादवलाई दुर्व्यवहार गर्ने तीन जना नगरप्रहरीलाई विराटनगर महानगरपालिकाले सेवाबाट हटाएको छ। जसपा मोरङ अध्यक्ष यादवलाई दुर्व्यवहार गर्ने तीन जना नगर प्रहरीलाई सेवाको जिम्मेवारीबाट हटाइएको महानगरले जनाएको छ। महानगरपालिका प्रमुख नागेश कोइरालाले विज्ञप्ति जारी गर्दै नगर प्रहरीका नगरहवल्दार रमेश निरौला भण्डारी, नगर प्रहरी जवान बिक्रम श्रेष्ठ र बब्लु केशरीलाई मंगलबारबाट लागु हुने गरी सेवाबाट हटाएको जानकारी जनाएको हो। महानगरपालिका क्षेत्रको ट्राफिक व्यवस्थापनका लागि ड्युटीमा खटिने क्रममा गत भदौ २७ गते विराटनगर७ कोशी अस्पताल अगाडि रहेको स्नेहा फार्मेसीका सञ्चालक समेत रहेका जसपा जिल्ला अध्यक्ष यादवसँग विवाद भएको थियो। सिटी सफारीमा लगाइएको लक खोल्न आग्रह गर्ने क्रममा यादवले नगर प्रहरीलाई अभद्र तरिका उपनाएको भन्दै उनीहरूले थप नगर प्रहरी बोलाएर यादवलाई फार्मेसीबाट निकालेर नगर प्रहरीमा पुर्याएका थिए। घटना मिले पनि जसपा मोरङले आन्दोलनको घोषणा गर्दै संलग्नहरूलाई सेवावाट हटाउनु पर्ने भन्दै आन्दोलनमा उत्रिएको थियो। जसपा आन्दोलित भएपछि विराटनगरमहानगरपालिका मेयर नागेश कोइरालाको उपस्थितिमा भदौ ३१ गतेको जसपासँग वार्ता भएको थियो। वार्तापछि सम्बन्धित नगर प्रहरीलाई कारबाही गर्ने विषयमा महानगरपालिका प्रमुखलाई जिम्मेवारी दिइएको थियो। मेयर कोइरालाले स्पष्टीकरणको म्याद समेत नदिइकन हटाएका छन्।"
पहिराले दुई विद्यालय भवन जोखिममा,"बैतडी : पहिराको कारण बैतडीका दुई विद्यालय भवन जोखिममा परेका छन्। दशरथचन्द नगरपालिका४ शाहीलेकस्थित वीरेन्द्र मावि र पाटन नगरपालिका४ कल्तडीस्थित नवदुर्गा आधारभूत विद्यालय पहिराको जोखिममा रहेका हुन्। विद्यालयको भवन पछाडिबाट पहिरो खसेकाले विद्यालय भवन पहिराको जोखिममा परेको वीरेन्द्र माविका प्रधानाध्यापक कैलाशकुमार कनौजियाले जानकारी दिए। पहिराका कारण छात्र शौचालय, प्रशासनिक भवन र पुस्तकालय बढी जोखिममा परेको हो। उनले भने, 'पहिराले भवन जोखिमका साथै शौचालय जाने बाटो भत्काएको छ। विद्यार्थीलाई शौचालय प्रयोगमा समेत समस्या भएको छ।' विद्यालय भवन तलतिर खसेको पहिरो रोकथामका उपाय अपनाउन नसके थप समस्या निम्तिने अवस्था रहेको बताइएको छ। विद्यालय भवन पहिराको जोखिममा परेको विषयमा प्रहरी मुचुल्कासहित जिल्ला प्रशासन कार्यालय, पूर्वाधार विकास कार्यालय र सामाजिक विकास कार्यालयमा जानकारी गराइसकिएको विद्यालयले जनाएको छ। कक्षा १२ सम्मको पढाइ हुने सो विद्यालयमा अहिले साढे पाँच सय विद्यार्थी अध्ययनरत रहेका छन्। यस्तै जिल्लाको पाटन नगरपालिका४ कुणी कल्तडीमा रहेको नवदुर्गा आधारभूत विद्यालयको दुईकोठे भवन पहिराको जोखिममा परेको छ। उक्त विद्यालयका विद्यालय व्यवस्थापन समिति अध्यक्ष पदमसिहं विष्टका अनुसार अविरल वर्षाका कारण विद्यालयको सुरक्षाका लागि लगाइएको पर्खाल भत्किएकाले जोखिम बढेको हो। कक्षा ८ सम्मको पढाइ हुने नवदुर्गा आधारभूत विद्यालयमा एक सय ५० विद्यार्थी अध्ययनरत छन्।"
लागूऔषधसहित विभिन्न स्थानबाट सातजना पक्राउ,"कैलाली : धनगढी उपमहानगरपालिका१५ कनरीबाट अवैध लागूऔषध खैरो हेरोइन १ सय २० मिलिग्राम र चरेश २ ग्राम ८६ मिलिग्रामसहित सोही उपमहानगरपालिका१४ सी गाउँ बस्ने ३७ वर्षीय नवराज जोशीलाई सोमबार साँझ प्रहरीले पक्राउ गरेको छ । प्रहरी चौकी कनरीबाट खटिएको प्रहरीले उनलाई उक्त लागूऔषधसहित पक्राउ गरेको हो । कपिलवस्तु, बाणगंगा नगरपालिका७ घेरुवा बनगाई नजिकैबाट अवैध लागूऔषध ब्राउनसुगर जस्तो देखिने पदार्थ १ ग्राम २ सय ९० मिलिग्रामसहित सोही नगरपालिका७ बनगाई बस्ने ३६ वर्षीय ज्ञानराज परियार समेत ४ जनालाई सोमबार राति प्रहरीले पक्राउ गरेको हो । विशेष सूचनाको आधारमा इलाका प्रहरी कार्यालय पिपराबाट खटिएको प्रहरीले उनीहरूलाई उक्त पदार्थसहित पक्राउ गरेको हो । मोरङ, बिराटनगर महानगरपालिका१७ मटेरूवाबाट अवैध लागूऔषध ब्राउनसगुर १० ग्राम ३० मिलिग्रामसहित दुईजनालाई सोमबार दिउँसो प्रहरीले पक्राउ गरेको छ । पक्राउ पर्नेहरूमा सुनसरी ईटहरी उपमहानगरपालिका२० बस्ने ३७ वर्षीय अमृत पुरी र सुनसरी धरान उपमहानगरपालिका१ बस्ने ३० वर्षीय सुसान्त रिजाल रहेका छन् । लागूऔषध नियन्त्रण ब्यूरो बिराटनगरबाट खटिएको प्रहरीले भारतबाट नेपालतर्फ आउँदै गरेको प्रदेश १०२०५२ प २७१७ नम्बरको मोटरसाइकललाई जाँच गर्ने क्रममा मोटरसाइकलमा सवार उनीहरूलाई उक्त लागूऔषधसहित पक्राउ गरेको हो । सबै घटनाका सम्बन्धमा प्रहरीले आवश्यक अनुसन्धान गरिरहेको छ ।"
"भागी विवाहको दण्ड : न नागरिकता, न काम","जनकपुरधाम : ३५ वर्षीय मुन्नी देवी महरासँग नागरिकता छैन् । उनी आफ्नो गाउँमा हुने जुनसुकै सार्वजनिक कार्यक्रम,भेला वा सभा सम्मेलनमा जाँदा एउटै गुनासो गर्छिन्, हमरा कहुनाक नागरिकता दिआ दु सर (मलाई जसरी पनि नागरिकता दिलाई दिनु सर)तर, अहिलेसम्म उनको हार गुहार नत कसैले सुनेको छ नत कसैले उनलाई नागरिकता दिलाउनेमा चासोनै देखाएको छ । सप्तरीको राजविराज नगरपालिका४ बरही बिरपुर गाउँ माईत भएकी मुन्नी नेपालमै जन्मेर यहि हुर्केर नेपालकै युवकसँग प्रेममा परी भागी विवाह गरेकी हुन् । उनको माइत र घर दुवै नेपालमै छ तर,पनि उनले हालसम्म नेपाली नागरिकता पाउन सकेकी छैनन् । धनुषाको जनकनन्दनी गाउँपालिका४,खजुरी गाउँका लतरु महरासँग १७१८ वर्षकै उमेरमा मुन्नीले प्रेम विवाह गरेकी थिइन् । एकपटक मुन्नीको गाउँका साथीहरु काठमाडौं कुनै नेताको जुलुसमा जान लागेका थिए । मुन्नी सो बेला सानै थिइन् ,करिब १३१४ वर्षकी । उनलाई पनि काठमाडौं जाने रहर लाग्यो । उनी साथीहरूसँगै घरपरिवार छाडेर काठमाडौं गइन् । तर,त्यहाँ उनी साथीहरूसँग छुट्टिन पुगिन् ।' मलाई छाडेर उनीहरु फर्के,म काठमाडौंमा एक्लै भए । कोही नभएपछि त्यहिँकी एक नास्ता पसल चलाउने निकै राम्रो व्यवहार भएकी साहुनीलाई भेटे । उनले पसलमा काम दिइन्,खाने बस्ने सबै मिलाइ दिइन् । म करिब तीन वर्ष काठमाडौंमै काम गर्दै बसे,'मुन्नीले आफ्नो विगत सम्झिदै भनिन्,काठमाडौंमै हुँदा मैले लतरुलाई भेटे । उनैले विवाहको प्रस्ताव राखेका थिए । मलाई पनि घर बसाउनु थियो अनि मैले पनि हो भनिदिए । हाम्रो विहे त्यहिं मन्दिरमा भयो । विहे भएको ६ महिना पछिनै मुन्नीलाई लिएर लतरु गाउँ आइपुगे । तर, गाउँमा उनलाई नत सासू उर्मिला देवी महराले अपनाइन् नत गाउँ समाजले नै । उनलाई खान लगाउनदेखि लिएर,जीवनयापन गर्न समेत समस्या भयो । केही दिन बित्दै गएपछि मुन्नीले दुई सन्तानलाई जन्म दिइने । सन्तान भएपछि सासूले ती दुवैको जन्मदर्ता बनाइ दिइन् तर,मुन्नीको नागरिकता भने परिवारले बनाउन मानेन् । मेरो नागरिकता बनायो भने म घरमा हिस्सा माग्छु । फेरी अर्कासँग भाग्छु जस्ता आरोपहरु लगाउँछन्,तेरो भरोसा छैन् भन्छन् त्यहिं भएर हालसम्म नागरिकता बनाईएको छैन्,उनले सुनाईन् । उनको श्रीमान्को नागरिकता छ तर,त्यो हराइसकेको छ । नागरिकताको नयाँ प्रतिलिपि श्रीमान्ले निकालेका छैनन् । श्रीमान् बेरोजगार रहेकोले मुन्नीलाई दुई,बालबालिका र आफ्नो गुजारा गर्नका लागि भएपनि सानो तिनो काम गर्न पाए हुन्थ्यो जस्तो लाग्छ तर,सबै कामको बिचमा तगारो बनेका छ नागरिकता । एउटा मोबाइलको सिम निकाल्न पनि नागरिकतानै चाहिन्छ । केही काम गरु भने नागरिकतानै चाहिन्छ । गाउँपालिकाले कुनै सेवा सुविधा दिँदा पनि नागरिकता भएकाहरुलाईनै दिन्छन्,यस्तोमा बाँच्नकै लागि नागरिकता चाहिन्छजस्तो लाग्छ तर,मैले जतिसुकै हारगुहार गर्दा पनि नागरिकता पाउन सकेकी छुइन्। खासै पढेलेखेको नभएपनि उनलाई नेपाली राम्रै बोल्न आउँछ । उनी प्रश्न गर्छिन्,म यहिं देशको नागरिक हुँ अनि मेरो आफ्नै नाममा नागरिकता बनाउन कुनै न उपाय होला ? मुन्नीको नागरिकता बनाउनका लागि उनको परिवारसँग समन्वयको प्रयास गर्ने गाउँपालिकाका वडा अध्यक्ष दिलिप कुमार यादव बताउँछन् । 'उनको नागरिकता बनोस् भन्ने चाहना हाम्रो पनि छ । तर,उनको श्रीमान् वा परिवारले सनाखत नगरिदिएर समस्या भएको हो । उनलाई नागरिकता दिलाउन हामी प्रयास गर्नेछौं ।"
जापान पठाइदिने भन्दै रकम ठगी गर्ने दुईजना पक्राउ,काठमाडौं : प्रहरीले वैदेशिक रोजगारीमा जापान पठाइ दिने भन्दै रकम ठगी गर्ने दुईजनालाई पक्राउ गरेको छ। पक्राउ पर्नेमा काठमाडौं महानगरपालिका २९ मैतीदेवी बस्ने खोटाङ साकेला गाउँपालिका १ का राजकुमार गुरूङ र सोही ठाउँ बस्ने इटहरी उपमहानगरपालिका १९ का उदय गुरूङ रहेका छन्। उनीहरू वैदेशिक रोजगारीका लागि जापान पठाइदिने भन्दै टेकप्रसाद गौतमबाट २ लाख ७० हजार रुपैयाँ लिइ फरार रहेका थिए। ठगी गरेको उजुरीका आधारमा राजकुमार र उदयलाई पक्राउ गरिएको काठमाडौं उपत्यका अपराध अनुसन्धान कार्यालयका प्रवक्ता तथा सूचना अधिकारी प्रहरी उपरीक्षक रविन्द्र मिश्रले जानकारी दिए। उनीहरूलाई प्रहरीले मंगलबार दिउँसो घट्टेकुलोबाट नियन्त्रणमा लिएको हो। वैदेशिक रोजगारीका लागि जापान जान १५ लाख रुपैयाँ लाग्ने र त्यहाँ पुगेपछि कुकमा काम लगाइदिने र मासिक १ लाख तलब हुने आश्वासन दिइ रकम ठगी गरेको प्रहरीको अनुसन्धानबाट खुलेको छ। पक्राउ परेका दुवैजनालाई थप अनुसन्धान तथा कारबाहीका लागि वैदेशिक रोजगार विभाग ताहाचल पठाइएको छ।
सुनकोसी किनारमा एक जना मृत फेला,काठमाडौं : रामेछापको खाँडादेवी गाउँपालिका१ स्थित सुनकोसी नदिको किनारमा एक पुरुषको शव फेला परेको छ। खैरेनि पुल नजिकै सुनकोसी नदिको किनारमा सोमबार बेलुका ५०५२ वर्षीय पुरुषको शव फेला परेको जिल्ला प्रहरी कार्यालय रामेछापका प्रहरी हवल्दार सन्तोष खड्काले जानकारी दिए। प्रहरीले मुचुल्का गरेर शवलाई मन्थलीमा ल्याएको छ। शवलाई मन्थली अस्पतालको लास घरमा राखिएको जिल्ला प्रहरी कार्यालय रामेछापले जनाएको छ। प्रहरीले घटनाको अनुसन्धान गरिरहेको जनाएको छ।
सडकले पछि परेको शैलुङ कृषिमा आत्मनिर्भर बन्दै,"दोलखा : सय थुम्काले चिनिएको पर्यटकीय स्थान दोलखाको शैलुङ क्षेत्र वरपर यतिबेला तरकारी खेतीले निकै रमणीय र हराभर देखिन्छ। जताततै बारीका गराबाट बर्खे आलु खन्दै गरेका देश्य देखिन्छन्। आलै माटोबाट आलु झिक्न नपाउँदै यहाँका कृषकले काउली, बन्दालगायत तरकारी लगाउन थालिसकेका छन्। बारीका गरा निकै सुन्दर र हरियाली देखिन्छन्। दोलखाको शैलुङ गाउँपालिका८ शैलुङ डाँडाको तल्लो भागमा स्थानीयले बन्दा, काउली, मटरकोसा, केराउ, गाँजर, हिरोयो मकैलगायत बेमौसमी तरकारी खेती गरेका छन्। यहाँका किसानले लाखौँ मूल्य बराबरको आलु बिक्री गरेका छन्। स्थानीय लालबहादुर श्रेष्ठका अनुसार यो ठाउँ निकै अग्लो स्थानमा पर्ने भएकाले पनि यहाँको आलु, काउली, बन्दालगायत तरकारी बारीमै ठेक्का लाग्छ। यहाँको तरकारी बढीजसो काठमाडौं बिक्रीका लागि लैजाने गरिन्छ। शैलुङ माथिको भागझोर, मनागाउँ, कालापानी, ढुङ्गे, छाँगा गुफा, फालाटे, चित्रे पाखा, भैंसे, खोरण्डे, कुने, डोबाटालगायत स्थानमा व्यावसियीक रुपमा तरकारी खेती गरिँदै आएको छ। तरकारी खेतीले दिनचर्या फेरिएकामा किसान दंग छन्। किसानले तरकारी खेतीबाटै आफ्नो घरखर्च मात्रै चलाएका छैनन् छोराछोरीलाई पढाउने खर्चसमेत जुटाउँदै केही रकम बचतसमेत गर्ने गरेका छन्। कुनै बेला आफ्नो बारीबाट जति गरे पनि खान सम्म नपुग्ने यहाँका कृषक अहिले व्यावसायिक तरकारी खेतीमा लागेपछि आयआर्जन बढेको छ। किसानले एकै याममा पाँच लाख रुपैयाँसम्मको तरकारी बेच्छन्। शैलुङ८ कालापानीका गोपाल थपलियाले काउली बेचेर घरखर्च चलाउन सहज भएको बताए। सोही ठाउँका लालबहादुर श्रेष्ठले पनि यसपालीतीन लाखको काउली बेचेको सुनाए। यहाँका कृषक व्यावसायिक रुपमा तरकारी खेतीमा लागेका छन्। कतिपय किसान व्यावसायिक चौंरी पालनमा छन् भने कोही भेडाबाख्रा पालनमा व्यस्त भेटिन्छन्। लोप हुँदै गएको भेडापालनबाट समेत यहाँका किसानले मनग्य आम्दानी गर्ने गरेका छन्। यहाँ घुम्न आउने आन्तरिक पर्यटक किसानले उत्पादन गरेको तरकारी लिएरै फर्किने गरेका छन्। स्थानीय कृषकको एउटै गुनासो छ, 'हामीले व्यावसायिकरुपमा खेती गर्दा सरकारले हाम्रो उत्पादन गर्न सहयोग गरेको छैन, सडक सुविधा नहुँदा उत्पादित काउली, गाँजर, मटरकोसा, आलु बारीमै कुहिँदा दुःख लाग्छ।' अहिले शैलुङका सबैजसो कृषक व्यावसायिक खेतीमा लागेका छन्। यहाँ उत्पादित सामग्री काठमाडौं पुग्छ। शैलुङका किसानले उत्पादन गरेको आलुलाई मुडेको भन्दै बेच्ने गरेको देख्दा मन खल्लो हुने गरेको स्थानीय कृषक लालबहादुर श्रेष्ठ बताउँछन्। यहाँको आलु तथा अन्य तरकारी बजारीकरण गर्न स्थानीय समाजसेवी तथा पर्यटनको क्षेत्रमा काम गर्दै आएका सोभित उप्रेती लागि परेका छन्। उनले भने, 'शैलुङका किसानको आर्थिक अवस्था बलियो बनाउनका लागि तरकारी बजारीकरण गर्न पहल गरिरहेका छौँ', उनले भने। यहाँको सडक बाह्रै महिना चल्ने बनाउन सके किसानले पसिनाको मूल्य पाउने उप्रेतीको भनाइ छ।"
दिउँसै सुनको सिक्री लुटपाट गर्ने चार जना पक्राउ,"काठमाडौं : काठमाडौं उपत्यकाको विभिन्न स्थानमा दिउँसै सुनको सिक्री लुटपाट गर्ने चार जना पक्राउ परेका छन्। पक्राउ पर्नेमा काठमाडौं महानगरपालिका२८, बागबजार बस्ने मोटरसाइकल चालक ४४ वर्षीय सुरज गुरुङ, पर्साको वीरगन्ज१७ घर भई काठमाडौंको क्षेत्रपाटी बस्ने ४८ वर्षीय अनवर हुसेन अंसारी, भारतको पश्चिम बंगाल मेधिनापुर जिल्ला उदयचोक घर भई हाल काठमाडौं बस्ने ४७ वर्षीय शक्ति भौमिक र भारतको महाराष्ट राज्य सोलापुर जिल्ला गोरडवानी घर भई हाल काठमाडौं२२ प्यूखाचोक बस्ने ३० वर्षीय सचिन गाड्वे रहेका छन्। दुई जना नेपाली सुनको सिक्री लुटपाटमा र दुई भारतीय खरिद बिक्रीमा संलग्न रहेको पाइएको काठमाडौं उपत्यका अपराध अनुसन्धान कार्यालयले जनाएको छ। कार्यालयका अनुसार भदौ २५ गते साँझ सवा ५ बजेतिर काठमाडौं१४,कुलेश्वर आवास क्षेत्र नजिकै सडक किनाराबाट पैदल हिँडिरहेकी काभ्रेको पाँचखाल नगरपालिका१२ बालुवाकी अफ्सरा श्रेष्ठको घाँटीमा लगाई राखेको अन्दाजी २ तोला बराबरको सुनको लकेट सहितको सिक्री लुटपाट गरी फरार रहेका थिए। उनीहरूलाई काठमाडौं उपत्यकाका विभिन्न स्थानबाट पक्राउ गरी लुटपाट गरी लगेको सुन तथा प्रमाण लाग्ने अन्य दसिका सामानहरूसहित थप अनुसन्धानका लागि प्रहरी वृत कालिमाटी पठाइएको कार्यालयले जनाएको छ।"
"बुटवलको एसजी रेष्टुरेन्टमा कुटाकुट : एकजनाको मृत्यु,चार घाइते",रूपन्देही : तिलोत्तमा नगरपालिका९ केवलानीस्थित एसजी रेष्टुरन्टमा दुई समूहबीच कुटपिट हुँदा मकवानपुर हेटौंडा बस्ने २५ वर्षीय सुरेश स्याङतानको सोमबार राति मृत्यु भएको छ । कुटपिटमा संलग्न नुवाकोट लिखु गाउँपालिका४ बस्ने १९ वर्षीय रोमन तामाङ समेत आठजनालाई प्रहरीले पक्राउ गरेको छ । मादक पदार्थ सेवन गरी दुई समूहबीच विवाद भइ कुटपिट भएको भन्ने खबर प्राप्त हुनासाथ इलाका प्रहरी कार्यालय मंगलापुर र इलाका प्रहरी कार्यालय बुटवलबाट खटिएको प्रहरीले सुरेश समेत ४ जना घाइतेलाई उपचारको लागि मेडिकल कलेज भैरहवा पठाएकोमा उपचारको क्रममा सुरेशको मृत्यु भएको हो । घाइतेमध्ये १ जनाको अवस्था गम्भीर रहेको छ । घटनाबारे अनुसन्धान भइरहेको प्रहरीले जनाएको छ।
काँक्रो खेतीबाट मनग्य आम्दानी,"कञ्चनपुर : शुक्लाफाँटा नगरपालिका३ पिपलाडीका भरत चौधरीले व्यावसायिक रूपमा काँक्रो खेती गरी मनग्य आम्दानी गर्दै आएका छन्। मौसमी र बेमौसमी काँक्रो खेती गरी उनले वार्षिक पाँच लाख बढी आम्दानी गर्दै आएका छन्। स्थानीय जातका र वर्णशङ्कर (हाइब्रेड) जातका काँक्रो खेतमा उत्पादन गरेर उनले घरव्यवहार सहजरूपमा चलाइरहेका छन्। 'एक दशकदेखि काँक्रो खेती गर्दै आएका छौँ', उनले भने, 'स्थानीय बजारमा बिक्री गरी सोचेजस्तै आम्दानी हुने गरेको छ।' उनका अनुसार दुई महिनाको अवधिमै एक लाख ५० हजार जतिको काँक्रो बिक्री भइसकेका छन्। पहिलो खेपमा लगाएका काँक्रो बिक्री गरी दोस्रो खेपका काँक्रो बिक्रीका लागि तयारी अवस्थामा रहेका छन्। बजारको मागअनुसार काँक्रोका जात खेतमा रोप्ने गरेको उनले बताए। 'अरू किसानभन्दा पहिला नै बजारमा काँक्रो पुर्याइसक्छौं', उनले भने, 'त्यही भएर मूल्य अधिक पाइन्छ, बिक्री गर्न पनि झन्झट हुँदैन, अन्य किसानले बजारमा काँक्रो बिक्री गरेर सिध्याएपछि पुनः काँक्रो बजारमा पुर्याएर बेच्छौँ।' बजारमा स्थानीय जातका काँक्रोको बढी माग हुने भएकाले यसकै खेतीलाई बढावा दिइँदै आएको उनले बताए। उनी काँक्रोसँगै मौसमी बेमौसमी तरकारी खेती पनि गर्छन्। काँक्रो र तरकारी खेती गरी वर्षमा १५ लाख बढीको बिक्री हुन्छ। जसबाट १२ लाख जति आम्दानी हुने गरेको छ। श्रीमान्श्रीमतीसँगै घरका अन्य सदस्यले व्यावसायिक तरकारी खेती र काँक्रो खेतीमा गोडमेल, मल राख्ने, सिँचाइ गर्ने, टिप्ने र बजारमा लगेर बेच्नेसम्मका काममा सहयोग गर्छन्। तरकारी खेतीबाटै गाउँमा पक्की घर, सिँचाइका लागि पम्पसेट, खेत जोत्नका लागि पावर टिलर उनले जोडेका छन्। संयुक्त परिवारमा बस्दै आएका चौधरीले निजी विद्यालयमा पढ्दै आएका बालबालिकाको खर्च, घर खर्च काँक्रो र तरकारी खेतीबाटै धान्दै आएका छन्। दुई बिघा जग्गामा उनले व्यावसायिक रूपमा काँक्रो र तरकारी खेती गर्दै आएका छन्। 'वर्षात् र चिसो मौसमका बेला प्लाष्टिक टनेलमा काँक्रो र तरकारी खेती हुन्छ', भरतका दाजु लक्ष्मणले भने, 'अरू बेला खेतमै टनेल बाहिरै खेती गर्छौं।' व्यावसायिक खेतीका लागि घरमै तयार गरिएको प्राङ्गरिक र रासायनिक मलको प्रयोग गरिँदै आएको उनले उल्लेख गरे। वडाध्यक्ष नरेन्द्रप्रसाद चौधरीले भरत वडाकै उत्कृष्ट कृषकका रूपमा रहेको बताए। 'बाह्रै महिना तरकारी र काँक्रो खेती गरेर बढी कमाई गर्ने किसानमा उहाँको गणना हुन्छ', उनले भने, 'तरकारी खेती गर्ने वडामा तीन दर्जन बढी किसान भए पनि उहाँ एक नम्बरमा हुनुहुन्छ।' आधुनिक तरिकाले कृषि गरी व्यावसायिकतामा लागेका किसानले सरकारी पक्षबाट उपलब्ध गराउने अनुदानका कार्यक्रम पाउनुपर्ने हो यसका लागि वकालत गरिने वडाध्यक्ष चौधरीले बताए। 'भरतजस्ता किसान युवाका लागि प्रेरणका स्रोत हुन्', उनले भने, 'वैदेशिक रोजगारीमा जाने युवालाई उनले व्यावसायिक खेती गरेर गरेको प्रगति देखाएरै पनि रोक्न सकिन्छ, युवालाई व्यावसायिक कृषितर्फ डोर्याउन अनुदानका कार्यक्रम लागू गर्नुपर्छ, जुन वास्तविक किसानसम्म पुग्नुपर्छ।'"
विकास कोषले पशुपति क्षेत्रभित्रको पार्किङ सम्झौता रद्द गर्यो,"काठमाडौं : पशुपति क्षेत्र विकास कोषले पशुपति क्षेत्र भित्रको सावरी साधन पार्किङ स्थलको सम्झौता रद्द गरेको छ । पशुपति क्षेत्रमा पार्किङ व्यवस्थापनको जिम्मा तत्व इन्भेस्टमेन्ट प्रालिले पाएको भएपनि सम्झौता अनुसारको काम तथा समयमै बक्यौता रकम तीर्न नसकेका कारण उक्त सम्झौता रद्द गरिएको संस्कृति,पर्यटन तथा नागरिक उड्डयनमन्त्री सुदन किरातीले जानकारी दिए। पार्किङ सम्झौता रद्द गरी उक्त पार्किङ स्थल आजबाट विकास कोषले आफ्नो मातहतमा लिएको हो । पर्यटनमन्त्री किरातीका उनका अनुसार उक्त प्रालीले सवारी पार्किङ सञ्चालनवापत कोषलाई तीर्नु पर्ने पुरानो ४० लाख बढी रकम समयमै भुक्तान नगरेका कारण सम्झौता रद्द गरिएको हो । कोष र उक्त कम्पनीबीच पार्किङ व्यवस्थापनका लागि पाँच वर्षको सम्झौता भएपनि साढे दुई वर्षमा सम्झौता रद्द भएको छ । उक्त कम्पनीले पशुपति क्षेत्रभित्र रहेको सवारी पार्किङ स्थल सञ्चालन गरेवापत विकास कोषलाई मासिक तीन लाख ४६ हजार तीर्ने गरी सम्झौता भएको विकास कोषले जनाएको छ । उक्त कम्पनीले पुरानो बक्यौता रकम ६० लाखमा केही हप्ता पहिले २० लाख बुझाएपनि अझै ४० लाख तीर्न बाँकी रहेको छ। पशुपति क्षेत्र विकास कोषले दुई पाङ्ग्रे सवारी साधनका लागि १० र चारपाङ्ग्रे सवारीका लागि २५ पार्किङ शुल्क तोकेर कम्पनीसँग सम्झौता गरेको थियो । तर, कम्पनीले सोभन्दा बढी शुल्क उठाएको पाइएको आरोप छ । कम्पनीमाथि राजस्व अनुसन्धान विभागले समेत अनुसन्धान गरिरहेको कोषले जनाएको छ ।"
झाडीमा भेटिएका शिशुलाई विराटनगरका डाक्टर दम्पतीलाई जिम्मा लगाइयो,"झापा : भद्रपुरको झाडीमा भेटिएका नवजात शिशु (छोरा)लाई विराटनगरका डाक्टर दम्पतीलाई वैकल्पिक हेरचाहका लागि जिम्मा लगाएका छन्। भद्रपुर नगरपालिकामा मंगलबार बसेको बाल अधिकार समितिको बैठकले मोरङ जिल्ला विराटनगर महानगरपालिका१३ बस्ने डा सुनित अग्रवाल र उनका श्रीमती डा अंकिता राठीलाई भेटिएका सो शिशुलाई वैकल्पिक हेरचाहका लागि दिने निर्णय गरेको हो। डा सुनिल आर्मी हस्पिटल इटहरीका सर्जन र उनकी श्रीमती नोबेल हस्पिटल विराटनगरकी डेन्टलसहित प्रोफेसर हुन। २०६८ सालमा विवाह गरेका उनीहरूको सन्तान छैन। नगरपालिकाले गत भदौ २५ गते भेटिएका शिशुको वैकल्पिक हेरचाहका लागि इच्छुक व्यक्ति तथा संस्थाले सात दिनभित्र सूचीकृत हुन आउन भनी सूचना जारी गरेका थिए। त्यसमध्ये पाँच जना दम्पतीले सूचीकृत फारम भरेका थिए। पाँच जनामध्ये डाक्टर दम्पतीलाई बच्चा जिम्मा लगाइएको नगरपालिकाकी उपप्रमुख तथा बाल अधिकार समितिका संयोजक राधा कार्कीले बताइन्। वैकल्पिकको सूचीमा भद्रपुर नगरपालिका १ की पर्शुराम लुइँटेल र ईश्वरादेवी विमली रहेका छन्। डाक्टर दम्पतीसँग वैकल्पिक हेरचाह सम्बन्धी कबुल नामामा हस्ताक्षर गराई प्रादेशिक अस्पताल भद्रपुरको पोषण पुनःस्थापना गृहमा रहेका बच्चालाई आजै जिम्मा लगाइसकेको उपप्रमुख कार्कीले बताइन्। बच्चा उहाँहरूलाई जिम्मा लगाइसकेका छौँ, नगरप्रमुख गणेश पोखरेलले भने, वैकल्पिक हेरचाहमा तलमाथि भयो भने बच्चालाई पुनः फिर्ता ल्याउने गरी नगरपालिकाले कागजात बनाएको छ। धर्मपुत्र बनाउनु पर्यो भने अदालती प्रक्रियामा जानुपर्ने हुन्छ, उनले भने। गत भदौ १२ गते मंगलबार साँझ पौने ८ बजे भद्रपुर नगरपालिका७ स्थित एमरेल्ड स्कुल अगाडिबाट फूलबारी टोलतर्फ जाने ग्राभेल सडक किनाराको झाडीमा अन्दाजी १२ देखि १४ दिनको शिशु बेवारिसे अवस्थामा फेला परेको थियो। त्यसपछि प्रहरी टोलीले शिशुलाई उद्धार गरी प्रादेशिक अस्पताल भद्रपुरमा लगेका थिए। रातो वर्णको अन्दाजी ३ केजी तौल भएको पूर्ण रुपमा स्वास्थ्य रहेको शिशुको हकदाबीका लागि नगरपालिकाले भदौ १५ गते सात दिने र भदौ २२ गते तीन दिने सूचना निकालेका थिए। सो अवधिभित्र कोही पनि शिशु आफ्नो हो भनी हकदाबीका लागि नगरपालिका आएनन्।"
तान्जानिया पठाइदिन्छु भनी रकम ठगी गर्ने व्यक्ति पक्राउ,"काठमाडौं : तान्जानिया पठाइदिन्छु भनी रकम ठगी गर्ने व्यक्ति पक्राउ परेका छन्। पक्राउ पर्नेमा दैलेखको नारायण नगरपालिका७ स्थाई घर भई हाल काठमाडौं१५, स्वयम्भू बस्दै आएका ४२ वर्षीय गणेशबहादुर सिंह रहेका छन्। काठमाडौं उपत्यका अपराध अनुसन्धान कार्यालयका अनुसार उनले बुद्धिराम पुनमगरलाई वैदेशिक रोजगारीका लागि तान्जानिया पठाइदिन्छु भनेर पीडितबाट रकम लिएर फरार भएका थिए। ठगी गरेर फरार भएका उनलाई वैदेशिक रोजगार विभागले पक्राउ गरी उपस्थित गराइदिन कार्यालयलाई पत्राचार गरेको थियो। उनलाई आज काठमाडौंको सितापाइलाचोकबाट पक्राउ गरी वैदेशिक रोजगार विभाग पठाइएको छ।"
नेपालमा पहिलो पटक सूर्यविनायकरत्नपार्क सडकमा द्रुत बस सञ्चालन हुँदै (फोटोफिचर),सडक विभागका अनुसार यो लेनमा दैनिक बिहान ९ बजेदेखि ११ बजे र साँझ ४ बजेदेखि ६ बजेसम्म द्रुत बस सेवा सञ्चालन हुनेछ। काठमाडौं : सरकारले बुधबारबाट सूर्यविनायकरत्नपार्क द्रुत बस सेवा सञ्चालन गर्ने भएको छ। द्रुत बस सञ्चालनका लागि पहिलेका सडक लेनलाई परिवर्तन गरी फरक मार्किङ गरिएको छ। द्रुत बस सेवा सञ्चालन नेपालमा पहिलोपटक गर्न लागिएको हो। असोज ३ गते संविधान दिवसको अवसर पारेर यसको उद्घाटन गर्ने तयारी भएको भौतिक पूर्वाधार तथा यातायात मन्त्रालयले जानकारी दिएको छ। द्रुत बसहरू चल्ने लेनमा दुईदुई सय मिटरमा रेड मार्क गरिएको छ। सडक विभागका अनुसार यो लेनमा दैनिक बिहान ९ बजेदेखि ११ बजे र साँझ ४ बजेदेखि ६ बजेसम्म द्रुत बससेवा सञ्चालन हुनेछ। द्रुत सवारी चलेको समयमा यो मार्ग खाली राखिने र त्यहाँ चल्ने बसहरू एम्बुलेन्ससरह कुनै जाममा बस्नु नपर्ने ट्राफिक प्रहरी कार्यालयले जनाएको छ। सडक विभागले राती र दिउँसो गरी सडकमा मार्किङको काम गरिरहेको छ। यो सडकमा चलाउन लागि यातायात व्यवस्था विभागलाई २५ वटा ठूला बसको व्यवस्थापन गर्ने जिम्मेवारी मन्त्रालयले दिएको छ। सरकारले ट्राफिक व्यवस्थापनका लागि कार्यालय समयलाई ध्यानमा राखी द्रुत बस सेवा चलाउन लागेको हो। त्यसबाहेकको समयमा भने यो लेनमा सबै प्रकारका सवारीसाधन चल्न पाउनेछन्। द्रुत सवारी चलेको समयमा यो मार्ग खाली राखिने र त्यहाँ चल्ने बसहरू एम्बुलेन्स सरह कुनै जाममा बस्नु नपर्ने ट्राफिक प्रहरी कार्यालयले जनाएको छ। संविधान दिवसका दिन परीक्षण गरेर एक सातासम्ममा पूर्ण रूपमा यो सेवा सुरु गर्ने सडक विभागका महानिर्देशक सुशीलबाबु ढकालले जानकारी दिए। अहिले द्रुत सेवा सञ्चालनका लागि तीन मिटरको डेडिकेटेड लेन नै छुट्याइएको छ। तस्बिरहरु : रविन भट्टराई
विद्यालय व्यवस्थापन समितिका पूर्वअध्यक्षविरुद्ध भ्रष्टाचार मुद्दा,काठमाडौं : अख्तियार दुरूपयोग अनुसन्धान आयोगले विद्यालय व्यवस्थापन समितिका पूर्वअध्यक्षविरुद्ध करिब २ लाख मूल्य बराबरको भ्रष्टाचार मुद्दा दायर गरेको छ। आयोगले उदयपुरको उदयपुरगढी गाउँपालिका७ मा रहेको आधारधूत विद्यालय नाङरांगेका व्यवस्थापन समितिका पूर्वअध्यक्ष पूर्णबहादुर क्यापछाकीविरुद्ध १ लाख ९० हजार भ्रष्टाचार गरेको आरोपमा मुद्दा दायर गरेको हो। विद्यालयको आयस्रोत बढाउने कार्यका लागि लगानी बढाउने भनी तत्कालीन प्रधानाध्यापकबाट कागज भरपाइ गरी विद्यालयको रकम लिइ हालसम्म फिर्ता नगरी हिनामिना गरेको पुष्टि हुन आएकाले पूर्वअध्यक्ष क्यापछाकीविरुद्ध मंगलबार विशेष अदालत काठमाडौंमा भ्रष्टाचार मु्द्दा दायर गरेको अख्तियारका प्रवक्ता भोला दाहालले जानकारी दिए। सार्वजनिक सम्पत्ती हानी नोक्सानी गरेकाले पूर्वअध्यक्ष क्यापछाकीले गरेको सो काम भ्रष्टाचार निवारण ऐन २०५९ को दफा १७ बमोजिम कसुर हुन आएकाले उनीविरुद्ध १ लाख ९० हजार विगो मागदावीसहित कैदसजायको माग गरिएको अख्तियारले जनाएको छ।
धनुषाका तत्कालीन जिल्ला शिक्षा अधिकारीसहित दुईजनाविरुद्ध भ्रष्टाचार मुद्दा,"काठमाडौं : धनुषाका तत्कालीन जिल्ला शिक्षा अधिकारीसहित दुईजनाविरुद्ध विशेष अदालत काठमाडौंमा भ्रष्टाचार मुद्दा दायर भएको छ। तत्कालीन जिल्ला शिक्षा अधिकारी उपेन्द्र मण्डल र शिक्षिका निलम कुमारी यादवविरुद्ध अख्तियार दुरूपयोग अनुसन्धान आयोगले मंगलबार विशेष अदालतमा भ्रष्टाचार मुद्दा दायर गरेको हो। जिल्लाको मिथिलाबिहारी नगरपालिका ९ स्थित रामजानकी प्राथमिक विद्यालयकी शिक्षिका यादवलाई जिल्ला शिक्षा कार्यालय धनुषाले प्रावि दरबन्दीमा पदस्थापन गरेको नियुक्ति नक्कली रहेको भन्ने उजुरीका आधारमा अनुसन्धान हुँदा निजले नक्कली शैक्षिक पत्रको आधारमा शिक्षक पदको ओहदा,अधिकार र हैसियत वा सुविधा प्रयोग गरेको पाइएकाले भ्रष्टाचार मु्द्दा दायर गरेको अख्तियारले जनाएको छ। शिक्षिका यादवले भानु उच्च माध्यमिक विद्यालय किसानपुर धनुषाको शिक्षक पदको नक्कली नियुक्ति पत्र बनाइ सोही नक्कली नियुक्तिपत्रको आधारमा राम जानकी प्राथमिक विद्यालय कटरैतमा जागिर खाएको अख्तियारको ठहर छ। शिक्षिका यादवसँग मिलेमतोमा नक्कली नियुक्ति,नक्कली विस्थापन तथा पदस्थापनासम्बन्धी लिखित कागजात तयार गरी स्थायी शिक्षकको पदस्थापना गर्ने क्रममा जिल्ला शिक्षा अधिकारी मण्डलको संलग्नता पुष्टि हुन आएको हुँदा निजको उक्त कार्य भ्रष्टाचार निवारण ऐन २०५९ को दफा ९ बमोजिम कसुर भएकाले कैद र जरिवाना मागदावी गरिएको अख्तियारका प्रवक्ता भोला दाहालले बताए।"
आज ऋषिपञ्चमी : सप्तऋषिको पूजाआराधना गरी मनाइँदै,"काठमाडौं : ऋषि पञ्चमी पर्व आज नेपाली नारीहरूले अरुन्धतीसहित सप्त ऋषिको पूजा आराधना गरी मनाउँदैछन्। प्रत्येक वर्ष भाद्र शुक्ल पञ्चमीका दिनमा मनाइने यो पर्वमा महिलाले आज बिहानै उठेर नित्य कर्म गरी नजिकको नदी, खोला, ताल, तलैया र पोखरीमा गई ३ सय ६५ वटा दतिवनले दाँत माझ्ने, गाईको गोबर, माटो एवं खरानी लगाई स्नान गर्छन्। यस अवसरमा आज काठमाडौंको टेकु,गुहेश्वरी, मूलपानीलगायत मुलुकभरका ऋषेश्वर मन्दिरमा पूजाआजाका लागि श्रद्धालु महिला भक्तजनको भीड लागेको छ। यहाँ महिला भक्तजनले अरुन्धतीसहित सप्तऋषिको पूजा लगाउने गर्छन्। हरितालिका (तीज) को व्रत एवं पूजाआजा महिला,पुरुष दुवैले गर्ने शास्त्रीय वचन रहे पनि ऋषि पञ्चमी भने महिलाका लागि मात्र गर्नुपर्ने शास्त्रीय वर्णन रहेको नेपाल पञ्चांग निर्णायक विकास समितिका सदस्य एवं धर्मशास्त्रविद् प्रा डा देवमणि भट्टराईले जानकारी दिए। महिलामा रजस्वलाका समयमा छाई छुईलगायत कुनै त्रुटि भएको भए आज ऋषि पञ्चमीको दिन अरुन्धतीसहित सप्तऋषिको पूजा आराधना गर्नाले त्यसबाट मुक्ति पाइने विभिन्न धार्मिक ग्रन्थमा उल्लेख गरिएको छ। नारीलाई रजस्वलाको प्रथम दिन चाण्डाल्नी, दोस्रो दिन ब्रह्मघातिनी, तेस्रो दिन धोबिनी र चौथो दिन स्नान गरी शुद्ध हुन्छिन् भन्ने विश्वास गरिन्छ। यसैकारण आजको दिन दतिउन, गाईको गोबर, माटो र खरानी प्रयोग गरी स्नान गरेर पञ्चगव्य सेवन गर्नाले छुवाछूतको दोष निवारण हुन्छ भन्ने शास्त्रीय वचन रहेको उनले बताए। यसरी स्नान गरेपछि अरुन्धतीसहित अत्रि,गौतम, भारद्वाज, जमदग्नि, वशिष्ठ, कश्यप र विश्वामित्रको पूजा गर्ने गरिन्छ। जसलाई ऋषि पञ्चमीको पूजा लगाउने भनिन्छ। सप्तऋषिको पूजा गर्ने पञ्चमी भएकाले आजको पञ्चमीलाई ऋषि पञ्चमी भन्ने गरिएको हो।"
चिर्पट प्रहार गरी बुबाको हत्या गरेको अभियोगमा छोरा पक्राउ,कपिलवस्तु : आफ्नै ६० वर्षीय बुवा बल बहादुर परियारलाई चिर्पट प्रहार गरी हत्या गरेको अभियोगमा छोरा पक्राउ परेका छन्। वाणगंगा नगरपालिका८ पुलचोक बस्ने २६ वर्षीय विकास परियारलाई सोमबार राति प्रहरीले पक्राउ गरेको हो। घरायसी विवादको क्रममा विकासले चिर्पटले प्रहार गर्दा बलबहादुर गम्भीर घाइते भएका थिए। उनको सामुदायिक अस्पतालमा उपचारको क्रममा मृत्यु भएको प्रहरीले जनाएको छ प्रहरीले घटनाको आवश्यक अनुसन्धान गरिरहेको जनाएको छ।
बदलिदो तीज : मौलिक संस्कृति जोगाउँदै घमिर गाउँ,"तीज पर्वको मौलिक संस्कृतिको संरक्षण र महत्वलाई स्थापित गर्न आयोजक स्वयं दिदीबहिनी नै भएकाले कार्यक्रमको व्यवस्थापन र सहजीकरण वडा कार्यालयले गर्दै आएको छ । रातभर चौरमा गाउँका दिदीसहिनीले आफै समूह बनाएर नाचगान गर्ने गर्दछन् । गुल्मी : तीज नेपाली हिन्दु नारीको महान् पर्व मानिन्छ । तीजमा दिदीबहिनीले भगवान् शिवको आराधना गर्नुका साथै नाचगान गर्दै मनोरञ्जन लिने गर्दछन् । यसपर्वमा महिला आफ्नो स्वास्थ्य र श्रीमान्को दिर्घायुको कामना गर्दै व्रत बस्छन् । तीज पर्वमा गाइने गीतको आफ्नै खालको शैली र विशेषता हुन्छन्। तर, पछिल्लो समय गाउँसहरमा मौलिक संस्कार र संस्कृतिमा निकै परिवर्तन आएको छ । तीज पर्व गाउँसहरमा उत्ताउलो र भड्किलो बन्दै गएको छ । यस पर्वको मौलिकता सँगसँगै संस्कृति विस्तारै लोभ हुन थालेको बुढापाकाहरू बताउने गर्छन्। तीज पर्व लोभ हुँदै गएको हो कि भन्ने चिन्ता बढिरहेका बेला पहाडी जिल्ला गुल्मीको एक गाउँ तीजको मौलिकता र संस्कृतिको संरक्षणमा लागिपरिरहेको छ । जुन गाउँमा तीज पर्व लागेसँगै तीजसम्बन्धीत गीत र प्रतियोगिता मनाउने गरिन्छ। तीज पर्वको सुरु भएसँगै कतिपयले त मालिका गाउँपालिका ७ घमिरको पञ्चमीकै स्मरण गर्छन् । पर्वको नाममा विकृति र विसंगति बढ्दै गइरहेको बेला घमिरका दिदीबहिनीले तीजपर्व र संस्कृतिको संरक्षण गरिरहेका छन् । सयौं वर्षदेखि घमिर भानुपोखरामा पञ्चमीको रातभर मौलिक तीज गीत गाउने गरिन्छ। पञ्चमीको रातभर तीज गीत कहिलेदेखि सुरू भएको भन्ने मिति ठ्याक्कै नभएपनि सयौं वर्षदेखि हुँदै आएको बुढापाकाहरू बताउँछन्। पञ्चमीको रातभर गाइने तीज गीतको आफ्नै महत्व र चर्चा छ । पञ्चमीको दिनभर आफ्नो स्वास्थ्य र श्रीमान् दिर्घायुको कामना गर्दै ब्रत बसेर रातभर नाचगानको लागि बाध्यवादनसहित समूहमा भानुपोखरा चौरमा पुग्ने गर्दछन् । बेलुका ८ बजेदेखि बिहान ७ बजेसम्म दिदीबहिनीले मनका वेदना र पीरमर्का गीतको माध्यममा प्रस्तुत गर्ने गर्दछन् । घमिरमा पञ्चमीको नाचगान हेर्न इश्मा,अर्जै,पुर्कोट,अर्खावाङ्ग,मर्भुङ्ग,नेटा,दर्लिङ्ग,ह्वाङदीलगायतमा क्षेत्रबाट मानिसहरू आउने गरेको समाजसेवी डेम बहादुर खत्रीले बताए । परापूर्व कालदेखि पञ्चमीको रातभर मौलिक नाचगान हुने भएकाले यसको महत्व दैनिक बढ्दै गएको समाजसेवी खत्रीको भनाइ छ । रातभर भानुपोखरा चौरमा दिदीबहिनी समूह बनाएर नाचगान गर्ने गर्दछन् । मौलिक संस्कृतिको संरक्षण र महत्वलाई स्थापित गर्न आयोजक स्वयं दिदीबहिनी नै भएकाले कार्यक्रमको व्यवस्थापन र सहजीकरण वडा कार्यालयले गर्दै आएको छ । रातभर चौरमा गाउँका दिदीबहिनीले आफै समूह बनाएर नाचगान गर्ने गर्दछन् । यसवर्ष पनि मंगलबार बेलुका ८ बजेदेखि बुधबार बिहान ०८ बजेसम्म मौलिक तीजगीत हुने वडा कार्यालयले जनाएको छ । तीजको पञ्चमी र वडादशैंको कालरात्री आफैमा गर्बिलो इतिहास हो वडाअध्यक्ष कार्कीले भने,'यसको संरक्षण गर्नु हामी सबैको दायित्व हो।' आजभोलि पर्वको नाममा विकृति बढ्दै र संस्कृति हराउँदै गएको छ । तर, स्वयं दिदीबहिनी आफै सक्रिय भएर गीतमार्फत वेदना प्रस्तुत गर्नेहुदाँ यसको महत्व वढिरहेको वडाअध्यक्ष कार्कीको भनाई छ । वडाध्यक्ष कार्कीले भने,'पहिला भानुपोखरा चौरमा दिदीबहिनी आफैं आयोजक भएर टुकीको साहारामा रातभर तीज गीत गर्नुहुन्थ्यो । तर,हिजोआज पहिलेको जस्तो अवस्था छैन। उपस्थित समूहलाई प्रोत्साहन स्वरुप केहि नगदसहित कार्यक्रमको व्यवस्थापन गर्दै आएका छौं।'"
ट्रिटमेन्ट सेन्टरलाई बजेट,"जोमसोम : मुक्तिक्षेत्रमा जाने धार्मिक पर्यटकको स्वास्थ्यलाई मध्यनजर गर्दै चालू आर्थिक वर्षमा हाइअल्टिच्युड ट्रिटमेन्ट सेन्टरलाई ५ लाख रुपैयाँ बजेट विनियोजन गरिएको छ। वारागुङ मुक्तिक्षेत्र गाउँपालिकाले ट्रिटमेन्ट सेन्टरमा कार्यरत हेल्थ असिस्टेन्टका लागि भत्ता र अन्य प्रयोजनमा खर्च गर्न बजेट उपलब्ध गराएको हो। मुस्ताङ अस्पतालले करारका एक स्वास्थ्यकर्मीलाई मुक्तिनाथ हाइअल्टिच्युड ट्रिटमेन्ट सेन्टरमा खटाएको छ। यसैगरी प्रदेश स्वास्थ्य मन्त्रालयले मुक्तिनाथ हाइअल्टिच्युडका लागि मुस्ताङ अस्पताललाई १० लाख र स्वास्थ्य कार्यालय मुस्ताङलाई ७ लाख रुपैयाँ बजेट विनियोजन भएको मुस्ताङ अस्पतालका सूचना अधिकारी एकराज बस्नेतले जानकारी दिए। हिन्दु तथा बौद्ध धर्मालम्बीको साँझा तीर्थस्थल वारागुङ मुक्तिक्षेत्र१ को मुक्तिनाथ मन्दिरमा हाइअल्टिच्यूड ट्रिटमेन्ट सेन्टर स्थापना भएको छ। मुक्तिनाथ दर्शन गर्न आएका धार्मिक पर्यटकको आकस्मिक उपचारका लागि गत आर्थिक वर्षको पुस महिनाबाट ट्रिटमेन्ट सेन्टर सुरु गरिएको हो। ट्रिटमेन्ट सेन्टरका लागि वारागुङ मुक्तिक्षेत्र गाउँपालिका र मुस्ताङ अस्पतालले संयुक्त पहल गरेका हुन्। बेसीबाट अग्लो उचाइमा आउने पर्यटकलाई हाइअल्टिच्युड हुने सम्भावना बढी रहन्छ। समुद्री सतहदेखि ३८ सय मिटरको अग्लो उचाइमा अवस्थित मुक्तिनाथ क्षेत्रमा जाने पर्यटकलाई हाइअल्टिच्युड लाग्ने गरेको पाइएको छ। पहाड, तराई र विशेषगरी भारतीय पटक स्वास्थ्य परीक्षण नगरी एकचोटी मुक्तिनाथ जान लाग्दा हाइअल्टिच्युड लाग्ने गरेको सेन्टरका हेल्थ असिस्टेन्ट तिलप्रसाद बुढामगरले जानकारी दिए।"
आज गणेश चतुर्थी पर्व मनाइँदै,"बिहान हरितालिका (तीज) को व्रत समापनका लागि पारायण गरी मध्याह्नकालमा गणेशको पूजाआराधना गरी अर्घ दिनुपर्ने विधि रहेको धर्मशास्त्रविद् भट्टराईले सुनाए। यस अवसरमा केही मानिसले भने गणेश चतुर्थीको व्रतसमेत गर्छन्। काठमाडौंः अग्रपूजाको अधिकार प्राप्त गरेका बिघ्नहर्ता भगवान् गणेशको पूजाआराधना गरी मनाइने गणेश चतुर्थी पर्व आज मनाइँदै छ। प्रत्येक वर्ष भाद्र शुक्ल चतुर्थीका दिन यो पर्व मनाइन्छ। सत्ययुगमा भाद्र शुक्ल चतुर्थीका दिन भगवान् गणेशको जन्म भएको शास्त्रीय मान्यता छ। यस अवसरमा आज उपत्यकाका अशोकविनायक, चन्द्रविनायक, सूर्यविनायक, कमलविनायक, कमलादी गणेशलगायत देशभरका गणेश मन्दिरमा विशेष पूजा गरी गणेशको जन्मोत्सव मनाउने गरिन्छ। शिवपार्वतीका पुत्र गणेशलाई जुनसुकै धार्मिक कर्ममा अग्रपूजाको अधिकार प्राप्त छ। आज हरितालिका (तीज) को व्रत पारायण गरी गणेशको व्रत गर्ने शास्त्रीय मान्यता रहेको छ। भाद्र शुक्ल तृतीयाका दिन सुखद दाम्पत्य जीवन तथा सुखशान्तिको कामना गरेका व्रतालुले चतुर्थीका दिन जीवनमा बिघ्न नआओस् भनी कामना गर्न गणेश पूजा गर्ने विधान गणेश पुराणमा उल्लेख छ। बिहान हरितालिका (तीज) को व्रत समापनका लागि पारायण गरी मध्याह्नकालमा गणेशको पूजाआराधना गरी अर्घ दिनुपर्ने विधि रहेको धर्मशास्त्रविद् भट्टराईले सुनाए। यस अवसरमा केही मानिसले भने गणेश चतुर्थीको व्रतसमेत गर्छन्। मङ्गल चतुर्थीसमेत भनिने यो पर्व आज भने मङ्गलबार नै परेको छ। यो पर्वलाई नेवार समुदायले भने चथा नाममा मनाउँछन्। रासस"
मुआब्जाको माग गर्दै २ सातादेखि आन्दोलन,"संखुवासभा : अरुण तेस्रो जलविद्युत् आयोजनाको प्रवेश मार्गको मुआब्जा नपाएपछि जग्गाधनी दुई सातादेखि आन्दोलित छन्। छुट रहेको ४ सय ५४ रोपनी जग्गाको मुआब्जा नपाएको भन्दै जग्गाधनीले आयोजनाको निर्माण सामग्रीमा रोक लगाएका हुन्। अरुण३ प्रवेशमार्गको खाँदबारी नगरपालिका४ को छ्याङकुटीदेखि चिचिला गाउँपालिका३ पुखुवा विद्युत्गृहसम्म जाने सडक खण्डको तत्कालै मुआब्जा वितरण गरिनुपर्ने माग गर्दै अनिश्चितकालीन रूपमा सडक बन्द गरिएको अरुण तेस्रो प्रवेशमार्ग मुआब्जा पीडित संघर्ष समितिका अध्यक्ष हर्कसिङ राईले बताए। २०७९ साउनमा मुआब्जा निर्धारण समितिले मूल्य निर्धारण गरे पनि हालसम्म मुआब्जा पाउन नसकेको अध्यक्ष राईले जानकारी दिए। अध्यक्ष राईले भने, वर्षौंदेखि आयोजनाले सडक निर्माण गरी सञ्चालन गरे पनि हामीले जग्गाको मूल्य पाउन सकेका छैनौं। गत वैशाख २६ गते छ्याङकुटीदिदिङ सडक खण्डको छुट मुआब्जा जिल्ला प्रशासन कार्यालय संखुवासभाका प्रमुख जिल्ला अधिकारी संयोजक भएको मुआब्जा निर्धारण समितिले प्रतिरोपनी ११ लाख ७५ हजार रुपैयाँ दिने निर्णय गरेको थियो। प्रमुख जिल्ला अधिकारी कार्कीले भने, हाम्रो काम जग्गाको मुआब्जा निर्धारण गरेर गृह मन्त्रालय र लगानी बोर्ड कार्यालयमा पत्र पठाउने हो। त्यसपछि सरकारले उक्त रकम पठाएपछि हामीले मुआब्जा रकम बाँड्छौं। सरकार बजेट पठाउने प्रक्रियामा रहेको समेत उनले बताए। जग्गाधनीले अरुण प्रवेश मार्गबाट आयोजना निर्माण सामग्री लैजान रोकेकाले त्यसबारे गृह मन्त्रालय र लगानी बोर्डलाई जानकारी गराएको प्रजिअ कार्कीको भनाइ छ। आयोजनाको इन्धन, खाद्यान्नमा भने रोक लगाइएको छैन। माग पूरा नभए असोज २ गतेबाट इन्धन र खाद्यान्नमा समेत रोक लगाइने संघर्ष समितिले विज्ञप्तिमार्फत जनाएको छ। आयोजनाको हालसम्म करिब ६५ प्रतिशतभन्दा बढी काम सकिएको छ। संखुवासभामा निर्माणाधीन अरुण३ जलविद्युत् आयोजनाले दिने जग्गाको मुआब्जा एकरूपता नहुँदा जग्गाधनी असन्तुष्ट छन्। आयोजनाले ४०० केभीको प्रसारण लाइन विस्तार क्षेत्रको जग्गाको मुआब्जा चित्तबुभ्दो नभएको भन्दै जग्गाधनी विरोधमा उत्रिएका हुन्। प्रमुख जिल्ला अधिकारी शिवकुमार कार्कीको संयोजकत्वमा रहेको मुआब्जा निर्धारण समितिले गत जेठ १५ गतेको बैठकले अरुण३ को प्रसारण लाइन क्षेत्रका मुआब्जा निर्धारण गरेको थियो। प्रसारण लाइनको टावर रहने क्षेत्र खाँदबारी नगरपालिकाको वडा १, २, ४ र ८ को जग्गाको मुआब्जा समितिले निर्धारण गरेको थियो। समितिले प्रतिरोपनी ५ देखि ८ लाख रुपैयाँसम्म मूल्य निर्धारण गरेको अरुण तेस्रो ४०० केभी प्रसारण लाइन मुआब्जा संघर्ष समिति, संखुवासभाका अध्यक्ष छत्रमणि काफ्लेले बताए। समितिले गरेको निर्णय त्रुटिपूर्ण रहेको भन्दै समितिले चारबुँदे माग गरेको छ। खाँदबारी नगरपालिकाभित्र निर्माण हुने १४ टावर रहने जग्गाको मूल्य पुनरावलोकन गरी चित्तबुझ्दो मुआब्जा उपलब्ध गराउनुपर्ने जग्गाधनीको माग रहेको छ। संघर्ष समितिले निर्धारण गर्न बाँकी टावर र तारमुनिका जग्गाको चित्तबुझ्दो मुआब्जा एकै पटकमा निर्धारण गर्नुपर्ने माग राखेका छन्। तारमुनि पर्ने घडेरी जग्गाको लगत दिई प्रचलित बजार मूल्यअनुसार मुआब्जा उपलब्ध गराउनुपर्ने उनीहरूको माग छ। आयोजनाले तरमुनिको जग्गा मुआब्जा निर्धारण समितिले निर्धारण गरेको मूल्यको २५ प्रतिशत रकममात्र दिनेछ। यसअघि आयोजनाकै तर्फबाट वितरण गरिएको मुआब्जाभन्दा न्यून मूल्य निर्धारण भएपछि जग्गाधनी आन्दोलित भएका हुन्। अरुण३ जलविद्युत् आयोजना निर्माणका लागि आयोजनाले २०७३ मा तत्कालीन पाथीभरा, नुम, दिदिङ्ग र याफू गाविसमा प्रतिरोपनी ८ लाख २५ हजारदेखि ११ लाख रुपैयाँसम्म मुआब्जा वितरण गरेको थियो। प्रतिरोपनी पाखो जग्गाको ८ लाख २५, बारीको ९ लाख ७ हजार ५ सय निर्धारण गरेको थियो। त्यसैगरी अलैंची बारी १० लाख ४३ हजार ५ सय, खेतको १२ लाख, नुम फ्याक्सिन्दा दोभानको घडरीको १२ लाख ३७ हजार पाँच सय र फ्याक्सिन्दा दोभानबाहेक नुम, दिदिङ र याफुको घडेरीको ११ लाख (प्रतिघडेरी दुई सय वर्गमिटर) रुपैयाँले मुआब्जा वितरण गरेको थियो। त्यसैगरी आयोजनाको पहुँच मार्ग छ्याङकुटीदिदिङ २४ किलोमिटर सडक खण्डको छुट जग्गाको मुआब्जा प्रतिरोपनी ११ लाख ७५ हजार रुपैयाँ दिने निर्णय भएको थियो। संखुवासभामा नै निर्माणाधीन अपर अरुण जलविद्युत् आयोजनाका लागि भोटखोला गाउँपालिकामा प्रतिरोपनी ७ लाखदेखि १५ लाख रुपैयाँसम्म मुआब्जा दिने निर्णय २०७९ साउनमा जिल्ला प्रशासन कार्यालय गरेको थियो।"
सीमा नाकाबाट भारत लैजाँदै गरेका तीन बालकको उद्धार,"उद्धार गरिएका बालकहरू मेचीनगर नगरपालिका १० स्थित धुलाबारी पाथीभरा टोलका १५ वर्षीय विशाल दनुवार, सोही ठाउँका १२ वर्षीय युवराज तामाङ र १२ वर्षीय सूर्य चौधरी रहेको सशस्त्र प्रहरी बल नेपाल नम्बर २ गण झापाका डीएसपी दिनेश कटुवालले जानकारी दिए । झापा : झापाको काँकडभिट्टापानीटंकी नाकाबाट तीन नेपाली बालकको उद्धार गरिएको छ । अपरिचित व्यक्तिले ललाईफकाई भारत लैजाँदै गरेका ती बालकहरूलाई भारतीय एसएसबीले सीमा नाकाबाटै उद्धार गरी सशस्त्र प्रहरीलाई जिम्मा लगाएको छ । उद्धार गरिएका बालकहरू मेचीनगर नगरपालिका १० स्थित धुलाबारी पाथीभरा टोलका १५ वर्षीय विशाल दनुवार, सोही ठाउँका १२ वर्षीय युवराज तामाङ र १२ वर्षीय सूर्य चौधरी रहेको सशस्त्र प्रहरी बल नेपाल नम्बर २ गण झापाका डीएसपी दिनेश कटुवालले जानकारी दिए । बालकहरूलाई भारततर्फ लगिरहेको सूचना पाएलगतै सशस्त्र प्रहरी बल नेपाल प्रस्तावित सीमा सुरक्षा गुल्म काँकडभिट्टाको टोलीले तत्काल भारतीय एसएसबीसँग समन्वय गरेका थिए । एसएसबीले उद्धार गरेका बालकहरूलाई सोमबार राती साढे ८ बजे सशस्त्रलाई जिम्मा लगाएको डीएसपी कटुवालले बताए । त्यसपछि बालकहरूलाई आआफ्नो अभिभावकको जिम्मा लगाउन भनी विश्व सेवा विस्तार संस्थाका प्रतिनिधिलाई बुझाइसकेको उनको भनाइ छ ।"
उदयपुरगढीका किसान व्यावसायिक खेतीमा,"उदयपुर : उदयपुरगढी गाउँपालिकाकाका४ वडाका स्थानीयवासी व्यावसायिक कृषि खेतीतर्फ आकर्षित भएका छन्। परम्परागत कृषि प्रणालीलाई अवलम्बन गर्दै सामान्य तरकारी, फलफूल, धान, मकै उत्पादन गर्दै आएका वडा नं २, ५, ६, ७ र ८ का स्थानीय प्रविधिको उपयोग गर्दै व्यावसायिकतर्फ अग्रसर देखिएका हुन्। निर्वाहमुखी उत्पादनले दैनिक जीवनयापनमा परिवर्तन नआएपछि सरकारी तथा गैरसरकारी संघसंस्थाको सहयोग तथा परामर्शमा किसानले व्यावसायिक बाटो रोजेको गाउँपालिकाका उपाध्यक्ष जितबहादुर खड्काले बताए। किसानले बजारको मागअनुसार मौसमी र बेमौसमी तरकारी, फलफूलहरू उत्पादन सुरु गरेको उनले बताए। उत्पादित वस्तु गाउँपालिकाका बजारमा खपत हुने गरेको किसानले बताए। उपाध्यक्ष खड्काले भने, पालिकाको योजनाले मात्र सम्भव नरहेकाले चार वडामा सहयोगी हातहरूको समूह (साहास नेपाल)सँगको सहकार्यमा किसानलाई व्यवसायतर्फ जोड्न सुरु गरेका हौं। उक्त वडाहरूमा संस्थाले ९ सय ३ जनालाई लक्षित गरी ३५ समूहमार्फत सचेतनासगै कृषिको आधुनिकीरण र उत्पादनमा जोड दिएको परियोजना संयोजक साहारा सिग्देलले बताइन्। उनले भनिन्, किसानका सानातिना सिचाइँ समस्याको समाधान, खेर गएको पानीको सदुपयोग, बिउविजन, उत्पादन, व्यवसायिकीकरण, खाद्य सुरक्षालगायतका क्षेत्रमा काम गरिरहेका छौं। परियोजना सञ्चालन भएसँगै स्थानीय भने उत्साहित भएका छन्। परम्परागत खेतीबाट दुई छाक गर्जो टार्नसमेत मुस्किल भएका बेला व्यावसायिक खेतीबाट स्थानीयले खाएर केही रुपैयाँ आम्दानीसमेत गर्न सफल भएको उनीहरूको भनाइ छ। स्थानीय उर्मिला मगर भन्छिन्, प्रायः घरका सानातिना समस्या महिलामा निर्भर हुन्छ, आम्दानीको स्रोत नहुँदा अभिभावकसँगै हात फैलाउनुपर्ने अवस्था थियो, अहिले त्यसको अन्त्य भएको छ।"
आज यी प्रदेशमा मेघगर्जनचट्याङसहित पानी पर्ने,"उनका अनुसार आज काठमाडौँमा अपराह्न साँझतिर क्षणिक वर्षाको सम्भावना रहेको छ । आज दिउँसो काठमाडौँमा आंशिकदेखि सामान्य बदली रही मेघगर्जनचट्याङसहित क्षणिक हल्का वर्षाको सम्भावना रहेको छ । काठमाडौं : हाल मनसुनको न्यूनचापीय रेखा सरदर स्थानको दक्षिणतिर अवस्थित छ । हाल सुदूरपश्चिम प्रदेशका पहाडी भूभागसहित बाँकी प्रदेशमा आंशिकदेखि सामान्य बदली रही सुदूरपश्चिम प्रदेशका तराई भूभागमा आंशिक बदली रहेको छ । साथै बागमती, गण्डकी, लुम्बिनी र कर्णाली प्रदेशका एकदुई स्थानमा हल्का वर्षा भइरहेको मौसम पूर्वानुमान महाशाखाले जनाएको छ । आज देशभर आंशिकदेखि सामान्य बदली रहने छ । कोशी, बागमती र लुम्बिनी प्रदेशका केही स्थानमा र बाँकी प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको मौसमविद् गोविन्द झाले जानकारी दिए । उनका अनुसार आज काठमाडौँमा अपराह्न साँझतिर क्षणिक वर्षाको सम्भावना रहेको छ । आज दिउँसो काठमाडौँमा आंशिकदेखि सामान्य बदली रही मेघगर्जनचट्याङसहित क्षणिक हल्का वर्षाको सम्भावना रहेको छ । अहिले काठमाडौँको वायुको तापक्रम २४ डिग्री सेन्टिग्रेड रहेको तथा पारदर्शिता आठ किलोमिटर रहेको मौसमविद् झाले बताए। आज काठमाडौँमा अधिकतम तापक्रम २९ देखि ३१ डिग्री सेन्टिग्रेडको बीचमा रहने सम्भवना रहेको मौसम पूर्वानुमान महाशाखाले जनाएको छ । यसैगरी आज राति देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि मौसम सामान्यतया सफा रहनेछ । कोशी, बागमती र गण्डकी प्रदेशका पहाडी भूभागका केही स्थानमा र देशका बाँकी भूभागको एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको महाशाखाद्वारा प्रकाशित बुलेटिनमा उल्लेख गरिएको छ ।"
सप्त ऋषिको पूजा गरी ऋषिपञ्चमी मनाइँदै,"काठमाडौं : ऋषि पञ्चमी पर्व आज नेपाली नारीहरुले अरुन्धतीसहित सप्त ऋषिको पूजा आराधना गरी मनाउँदैछन् । प्रत्येक वर्ष भाद्र शुक्ल पञ्चमीका दिनमा मनाइने यो पर्वमा महिलाले आज बिहानै उठेर नित्य कर्म गरी नजिकको नदी, खोला, ताल, तलैया र पोखरीमा गई तीन सय ६५ वटा दतिवनले दाँत माझ्ने, गाईको गोबर, माटो एवं खरानी लगाई स्नान गर्दछन् । हरितालिका (तीज)को व्रत एवं पूजाआजा महिला, पुरुष दुवैले गर्ने शास्त्रीय वचन रहे पनि ऋषि पञ्चमी भने महिलाका लागि मात्र गर्नुपर्ने शास्त्रीय वर्णन रहेको नेपाल पञ्चाङ्ग निर्णायक विकास समितिका सदस्य एवं धर्मशास्त्रविद् प्रा डा देवमणि भट्टराईले जानकारी दिए। महिलामा रजस्वलाका समयमा छाई छुईलगायत कुनै त्रुटि भएको भए आज ऋषि पञ्चमीको दिन अरुन्धतीसहित सप्त ऋषिको पूजा आराधना गर्नाले त्यसबाट मुक्ति पाइने विभिन्न धार्मिक ग्रन्थमा उल्लेख गरिएको छ । नारीलाई रजस्वलाको प्रथम दिन चाण्डाल्नी, दोस्रो दिन ब्रह्मघातिनी, तेस्रो दिन धोबिनी, र चौथो दिन स्नान गरी शुद्ध हुन्छिन् भन्ने विश्वास गरिन्छ । यसैकारण आजको दिन दतिउन, गाईको गोबर, माटो र खरानी प्रयोग गरी स्नान गरेर पञ्चगव्य सेवन गर्नाले छुवाछूतको दोष निवारण हुन्छ भन्ने शास्त्रीय वचन रहेको उनले बताए। यसरी स्नान गरेपछि अरुन्धतीसहित अत्रि, गौतम, भारद्वाज, जमदग्नि, वशिष्ठ, कश्यप र विश्वामित्रको पूजा गर्ने गरिन्छ । जसलाई ऋषि पञ्चमीको पूजा लगाउने भनिन्छ । सप्त ऋषिको पूजा गर्ने पञ्चमी भएकैले आजको पञ्चमीलाई ऋषि पञ्चमी भन्ने गरिएको हो । ऋषि पञ्चमीको पृष्ठभूमि महिलाको रजस्वलासित जोडिएको ऋषि पञ्चमीका विषयमा एउटा किंवदन्ती पनि प्रचलित छ । प्राचीन समयमा इन्द्रले विश्वरुपको शिरलाई तीन टुक्रा पारी हत्या गरेको कारण ब्रह्म हत्याको पाप भोग्नुपर्यो । यस हत्याबाट पिरोलिएका इन्द्रले आफ्नो दुःख ब्रह्मालाई सुनाए। इन्द्रको ब्रह्म हत्या निवारणका लागि ब्रह्माले एक वर्षसम्मको दोष इन्द्रलाई भोग गराई बाँकी दोष पृथ्वी, वृक्ष, जल र स्त्रीमा चार भाग लगाई चारैतिर फ्याँकिदिए। यसैकारण उब्जनी नहुने उषरभूमि, वृक्षबाट निस्कने खोटो, पानीमा निस्कने बुदबुद फेन अर्थात् फिँज र स्त्रीमा रज देखिन थालेको धार्मिक विश्वास रहेको विषय विभिन्न ग्रन्थमा उल्लेख गरिएको आध्यात्मिक पुस्तक लेखनमा सक्रिय पण्डित मधुसूदन सुवेदीले बताए। रजस्वला भएका बेलामा अरूलाई छोइछाइ गर्दा महिलाको शरीरबाट निस्कने विकृत रजका कीटाणुले नराम्रा रोग निम्त्याउने र त्यसले गर्दा महिलालाई नै पाप लाग्ने भएकाले छुन नहुने एवं जानी नजानी छोइछाइ भएमा आजको दिनमा अरुन्धतीसहित सप्त ऋषिको पूजा गर्नाले त्यस पापबाट मुक्त भइने धार्मिक विश्वास रहेको हो । रज भनेको फोहर हो । जुन महिलामा मासिक धर्मका समयमा निस्कन्छ । यसबाट बच्नु स्वास्थ्यका लागि राम्रो हुने भएकाले अध्ययन अनुसन्धानबाट प्रमाणित भएपछि समाजमा लागू गरिएको विश्वास गरिन्छ । यसका विषयमा आधुनिक विज्ञान र स्वास्थ्यका दृष्टिकोणबाट समेत अध्ययन गरी सार्वजनिक गरिनुपर्नेमा पनि उनले जोड दिनुभयो । आज स्नान गरी पूजाआजा गरेपछि नरोपी उम्रेका अन्न सामा, कागुनो, कन्दमूल र कर्कला आदि खाई एक छाक हविष्य बस्नुपर्ने व्रतविधि छ । यस अवसरमा आज काठमाडौँको टेकु, मूलपानीलगायत मुलुकभरका ऋषेश्वर मन्दिरमा पूजाआजाका लागि श्रद्धालु महिला भक्तजनको भीड लाग्ने गर्छ । यहाँ महिला भक्तजनले अरुन्धतीसहित सप्तऋषिको पूजा लगाउने गर्छन् । मन्दिर जाने अवसर नजुट्ने महिलाले भने नदी किनार वा घरमै पूजाआराधना गर्ने गरेका छन् ।"
