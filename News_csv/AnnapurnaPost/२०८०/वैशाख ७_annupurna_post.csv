शीर्षक,विवरण
फोहोरमा अराजक शैली,"महानगर मेयर बालेन साहले राष्ट्रपति, प्रधानमन्त्री निवासदेखि सिंहदरबारसम्मको फोहोर उठाउन छाडिदिएका छन् र संघीय सरकारको ध्यानाकर्षण गराउने उनको उपायले तरंग पैदा गरेको छ। दशकौंदेखि काठमाडौंमा दुई वटा स्थानीय मुद्दा पेचिलो छ पानी र फोहोर। मेलम्चीको पानी काठमाडौं ल्याउने सपना अझै साकार भएको छैन, काठमाडौंको फोहोर व्यवस्थापनको दीर्घकालीन समाधान पनि निस्कन सकेको छैन। धादिङ र नुवाकोटको साँधमा बञ्चरेडाँडामा फोहोर फाल्न पनि सकस छ। कहिले कुनै बहानामा त कहिले कुनै बहानामा काठमाडौंको फोहोरको मुद्दा बल्झिरहन्छ। यसपालि त झन् महानगरका मेयर आफैंले फोहोर थान्को नलगाउने अड्डी लिँदै देशका प्रमुख तीन अड्डा दुर्गन्धित भइरहन दिएका छन्। महानगर मेयर बालेन साहले राष्ट्रपति, प्रधानमन्त्री निवासदेखि सिंहदरबारसम्मको फोहोर उठाउन छाडिदिएका छन् र संघीय सरकारको ध्यानाकर्षण गराउने उनको उपायले तरंग पैदा गरेको छ। सडकका किनार र कुनाकाप्चामा फोहोरको थुप्रो लाग्नु, नियमित फोहोर नउठ्नु र बेलाबेला कचिंगलमात्रै उत्पन्नु हुनुकै कारण सुन्दर सांस्कृतिक सहर काठमाडौं फोहोर नगरी रूपान्तरण भइरहेको छ। मेयर बालेन १४ वटा मन्त्रालयसँग सम्बन्धित आक्रोश एकैपटक पोखेर सिंहदरबारको फोहोर संकलन रोकेका हुन्। एक किसिमले उनले आन्दोलन छेडेका हुन्, जुन आफंै संगतिपूर्ण भने छैन। यस्तो जनप्रतिनिधिले गर्ने कुनै गर्ने कर्म होइन। हो, वास्तवमा फोहोर व्यवस्थापन काठमाडौं महानगरपालिकाको मात्रै टाउको दुखाइ नहुनुपर्ने हो। संघीय सरकारले फोहोर व्यवस्थापन स्थल नुवाकोट, धादिङ पुग्ने सडकसम्म वर्षौदेखि बनाउन सकेन। सिसडोलमा ल्यान्डफिल साइट बनाउँदा गरिएका प्रतिबद्धता पूरा भएका छैनन्। अरू थुपै्र काम संघीय सरकारले गर्नुपर्ने पनि छन्। त्योभन्दा बढी चाहिँ मेयर बालेन आफूले काठमाडौं गर्न लागेका केही काममा संघीय मन्त्रालयहरूको सहयोग नपाएको झोँक पोख्दैछन्। सिंहदरबार देशको प्रमुख प्रशासकीय अड्डाको फोहोर थुप्रिन दिँदा त्यसको दबाब उनले मन्त्रीहरूलाई जसरी दिन खोजेका छन्, त्यो एक प्रकारको उरेन्ठेउलो शैली हो। केटौले व्यवहार हो। विधिसम्मत हुनुपर्ने कामका लागि विधिकै बाटो जानुपर्छ न कि गैरजिम्मेवार बनेर। उनकै शैली अरूले पछ्याए भने त्यसले निम्त्याउने अराजकताको कल्पना पनि गर्न सकिन्न ? जस्तो कि सडक बत्तीको पैसा नपाएको झोंकमा विद्युत् प्राधिकरणले महानगर कार्यालय वा कुनै मन्त्रालयको बिजुली काट्यो भने ? वा खानेपानी मन्त्रालयको काम गराउन पाइप बन्द गरियो भने ? के हुन्छ ? अराजकता हुन्छ। महानगर बनाउँछु भन्नेले, देश बनाउँछु भन्नेले वार्ता र विधिबाटै समस्या सुल्झाउन सक्नुपर्छ। आक्रोश र आन्दोलन र त्यो पनि अत्यावश्यक एवं संवेदनशील विषयमा ख्याल ठट्टाको शैली अपनाउनु हुँदैन। तसर्थ मेयर बालेनले अपनाएको शैली अराजनीतिकमात्रै होइन आफैंमा फोहोरी पनि हो। उनको राजनीतिक ओहोदामा बसेर हठ गर्नु अलोकतान्त्रिक हो।"
अन्तरजातीय विवाह गर्नेलाई नगरको अनुदान,चालू आर्थिक वर्षदेखि विवाह गर्ने अन्तरजातीय जोडीले अबदेखि प्रोत्साहन स्वरूप १ लाख रुपैयाँ पाउने उनले बताए। रुकुम पश्चिम : रुकुम पश्चिमको चौरजहारी नगरपालिकाले अन्तरजातीय विवाह गर्ने जोडीलाई १ लाख रुपैयाँ दिने भएको छ। प्रोत्साहन स्वरूप चालू आर्थिक वर्ष २०८९०८० देखि अन्तरजातीय विवाह गर्ने जोडीलाई १ लाख रुपैयाँ दिने कार्यक्रम नगरपालिकाले बनाएको छ। जसका लागि नगरपालिकाले चालु आवका लागि ५ लाख रुपैयाँ विनियोजन गरेको नगर प्रमुख पुष्प वादीले जानकारी दिए। चालू आर्थिक वर्षदेखि विवाह गर्ने अन्तरजातीय जोडीले अबदेखि प्रोत्साहन स्वरूप १ लाख रुपैयाँ पाउने उनले बताए। जसअनुसार यस वर्ष अन्तरजातीय विवाह गरेको एक जोडीले प्रोत्साहन रकमका लागि कागजात पेस गरेको छ। वडा नम्बर ३ का सरोज बटाला र वडा नम्बर ७ की कमला परियारको जोडीले १ लाख रुपैयाँ पाउँदै छन्। उक्त जोडीलाई प्रोत्साहन रकम प्रदान गर्ने कार्यपालिकाबाट निर्णय भइसकेको नगर प्रमुख वादीले बताए। उनका अनुसार आर्थिक समृद्धि र सामाजिक रूपान्तरण अभियानअन्तर्गत यो कार्यक्रम बनाइएको हो। यसबाट सामाजिक सद्भाव कायम हुने र जातीय छुवाछूत तथा विभेदलाई न्यूनीकरण गर्ने उद्देश्य राखिएको हो। समाज परिवर्तनका लागि योगदान गर्ने जोडीलाई प्रोत्साहन होस् र उनीहरूलाई जीविकोपार्जनका लागि कुनै व्यवसाय सञ्चालन गर्न सहज होस् भनेर आर्थिक प्रोत्साहनको कार्यक्रम बनाइएको उनको भनाइ छ।
सुर्तीजन्य पदार्थमा किन करवृद्धि ?,"छिमेकी मुलुकमा चुरोट एवं सुर्तीजन्य वस्तुहरूमा लाग्ने अप्रत्यक्ष कर नेपालको भन्दा धेरै छ। चालू आर्थिक वर्षको गत आठ महिनामा लक्ष्यअनुसार राजस्व उठेको छैन। वैदेशिक सहायता पनि प्रतिबद्धतामा सीमित छ। सरकारको बजेट घाटामा चलेको सूचनाहरू आम सञ्चारका माध्यमबाट सार्वजनिक भएका छन्। निजी क्षेत्र ऋणको ब्याजदर घटाउन लागेको छ। आर्थिक मन्दीको शंकामा राहत पाउन लागिपरेका छन्। मुलुकको अर्थतन्त्रलाई जोगाउने र चलायमान गराउने जिम्मेवार प्राप्त पदाधिकारीहरूबाट सामाजिक सुरक्षा व्यवस्थालाई धान्न नसकिने धारणा सार्वजनिक भएका छन् । यस्तो अवस्थामा सरकारले राजस्व परिचालनको लागि परम्परादेखि महŒवपूर्ण क्षेत्र मानिएको सुर्तीजन्य वस्तुमा लाग्ने अप्रत्यक्ष करमा पुनरावलोकन गर्नु एक उपयुक्त उपाय हुने देखिन्छ। टोबाको किल्स शब्दावली एक चेतावनीको उद्गार हो। विकसित मुलुकहरूमा चुरोट तथा सुर्तीजन्य पदार्थका बट्टापाउचमा यस्ता वैधानिक चेतावनी लेख्ने गरेको पाइन्छ। यसको सिधा अर्थ छ, त्यसभित्र सुर्तीजन्य पदार्थको रूपमा विष छ। जसको सेवनले ज्यान जान्छ। तैपनि मानिसले यसको उपभोगमा धन खर्चिएका छन्। त्यसैको सेवनबाट लाग्ने रोगको उपचारमा धन थप नास गरेका छन्। दीर्घकालसम्म सेवन गर्नेहरू आर्थिक रूपले धराशायी र अन्त्यमा मानवीय क्षति व्यहोरेका छन्। नेपालमा पनि करिब ३२ प्रतिशत १५ देखि ७९ वर्ष उमेरसमूहका नेपालीहरूले धूमपान गर्छन्। यो तथ्यांक हेर्दा धूमपान स्वास्थ्यको लागि हानिकारक छ भन्ने परम्परागत चेतावनीले खासै काम गरेको पाइँदैन। उपभोक्ताले सुर्तीजन्य पदार्थको उपभोग गर्न कम गरेनन्। त्यसैले सिधा भाषामा सुर्तीजन्य पदार्थले ज्यान लिन्छ भनेर विकसित मुलुकमा लेख्न थालिएको चेतावनीको अनुसरण नेपालमा पनि गर्नुपर्ने देखिन्छ। सुर्ती र सुर्तीजन्य पदार्थहरूको दीर्घकालसम्म सेवन गर्नेहरू क्यान्सरजस्ता गम्भीर रोगबाट पीडित हुने गरेको अध्ययनहरूले पुष्टि गरेका छन्। सम्बन्धित विज्ञ चिकित्सकहरूले सुझावसमेत दिएका छन्। चुरोटको सेवन गर्नेलाई फोक्सो, श्वासनलीको क्यान्सर हुन्छ। त्यस्तै खैनी, सुर्ती, जर्दा, गुटका जस्ता वस्तुको सेवन गर्नेलाई पनि मुख, घाँटी, आन्द्रालगायत शरीरका विभिन्न अंगहरूमा क्यान्सर हुने गरेको प्रमाणित छ। काँचो वा सुकेको सुर्ती कुनै पनि जीवजन्तु, किरा फट्याङग्राले खाँदैनन् तर मानिसले सेवन गरेका छन्। अर्थशास्त्रका पिता मानिने एडम स्मिथले करिब २ सय ५० वर्षपहिले सुर्ती (टोबाको) लाई मानवलाई आवश्यकताको वस्तु नभएको निष्कर्ष निकाल्दै कर लगाउनु उपयुक्त हुने सुझाव दिएका थिए। वास्तवमै मानिसको जीवनयापनका लागि सुर्तीलगायत यसबाट बनेका कुनै पनि उत्पादनबाट औषधीय वा पौष्टिक लाभ दिएको पाइँदैन। नेपालमा सुर्तीजन्य वस्तुको उपभोगको कारण सिर्जित समस्याले नेपालको कुल गार्हस्थ्य उत्पादनको करिब १०४ प्रतिशत आर्थिक नोक्सानी हुने स्वास्थ्य क्षेत्र सम्बद्ध अर्थशास्त्रीहरूले मत छ। यस्ता वस्तुको उपभोग नगरेमा यो आर्थिक नोक्सानीलाई बचतमा परिणत गरी देशको पूर्वाधार विकासमा अथवा उत्पादनमूलक कार्यमा प्रयोग गर्न सकिनेछ। मुलुकको वैदेशिक व्यापारको तथ्यांक हेर्दा कच्चा वा तयारी सुर्ती, सुर्तीजन्य तथा विद्युतीय चुरोट, हुक्का र सुर्ती मिश्रित गुट्खाजस्ता पदार्थको व्यापारमा राज्यले सदैव घाटामात्रै व्यहोरेको देखिन्छ। भन्सार विभागबाट प्रकाशित चालू आर्थिक वर्षको पहिलो आठ महिनाको तथ्यांकले दुई अर्ब ३४ करोड ६३ लाख र ७१ हजार व्यापार घाटा भएको देखाएको छ। अझ सरकारले यो अवधिको अधिकांश महिनाहरूमा सुर्तीजन्य पदार्थको (कच्चा पदार्थबाहेक) आयातमा प्रतिवन्ध लगाएको थियो। यस्तो प्रतिबन्ध नभएको भए यो घाटाको अंक अझै ठूलो हुने निश्चित थियो। नेपालसमेत सदस्य रहेको विश्व स्वास्थ्य संगठनले क्यान्सर रोगको प्रमुख कारक मानिएको सुर्तीजन्य वस्तुमा कर थपेर महँगो पार्न सुझाव दिएको छ। संगठनले त्यस्ता वस्तुको खुद्रा मूल्यमा ७५ प्रतिशतसम्म करको अंश हुने गरी करका दरहरू तोक्न सिफारिस गरेको छ। तर, नेपालमा यस्ता वस्तुहरूको खुद्रा मूल्यमा अप्रत्यक्ष करको अंश करिब ४१ प्रतिशतको हाराहारी रहेकाले कर बढाउने प्रशस्त सम्भावना छ। अर्थशास्त्रीय मान्यता पनि हो करले वस्तु महँगो हुन्छ। अप्रत्यक्ष करको वृद्धिबाट सुर्तीजन्य वस्तुहरूको मूल्य बढाउनुपर्छ भन्ने मान्यता सबै मुलुकहरूमा रहेको छ। विकसित देशहरूले यी वस्तुहरूमा उच्च दरमा कर लगाउनु राजस्वको आवश्यकताले भन्दा पनि सामाजिक हित हो। सामाजिकलाई ध्यानमा राखेर नै उच्च दरमा कर लगाएका छन्। नेपालजस्ता विकासोन्मुख मुलुकले कर बढाउँदा राजस्वको आवश्यकताको साथै सामाजिक हित पनि पूरा हुन्छ। जनउत्तरदायी सरकारले मुलुकको बृहत्तार आर्थिक स्वास्थ्यमा नकारात्मक प्रभाव पार्ने वस्तुमा कर वृवृद्धि गर्नुपर्छ। सुर्तीजन्य उत्पादनमा प्रचलित अप्रत्यक्ष करका दरमा वृवृद्धि अपरिहार्य छ। नीतिनिर्माताबाट बहुजन हिताय कार्य हुनुपर्छ। नेपालका छिमेकी देशहरूमा चुरोट र सुर्तीजन्य वस्तुहरूमा लाग्ने अप्रत्यक्ष कर नेपालको भन्दा धेरै रहेको छ। श्रीलंकामा ७७ प्रतिशत, बंगलादेशमा ७३ प्रतिशत, पाकिस्तानमा ६१ प्रतिशत र भारतमा ५३ प्रतिशत अप्रत्यक्ष कर रहेको छ। यसैगरी उत्तरको छिमेकी मित्रराष्ट्र चीनमा पनि ५५ प्रतिशतभन्दा बढी कर रहेकोमा नेपालमा भने ४१ प्रतिशतको हाराहारीमा छ। कर कम भएकै कारण नेपालमा यी वस्तुहरू सस्तो भएको हो। जसका कारण सर्वसाधारणको खरिद सामथ्र्य भित्र रहेको हो। सुर्तीजन्य वस्तुमा कर बढाउँदा गरिबहरूको कल्याण हुनेछ। ती पदार्थहरूमा लाग्ने अप्रत्यक्ष कर बढाएर मूल्य बढ्न पुग्छ। विपन्न वर्गले उपभोग त्याग्ने कारण स्वास्थ्य लाभ हुनेछ। महँगो उपचार खर्च र आर्थिक क्षति हुनबाट जोगिने छन्। नेपालले सुर्ती र सुर्तीजन्य उत्पादनमा परिमाणात्मक दरमा अन्तःशुल्क लगाउने गरेको छ। परिमाणमा आधारित राजस्वका दरमा बर्सेनि परिमार्जन गर्नुपर्छ। यदि नगरिएमा अर्थतन्त्रमा हुने नियमित मूल्यवृद्धि तथा मुद्रस्फीतिको कारण राजस्वको दर घट्न जानेछ। साथै, आर्थिक वृद्धिबाट प्रतिव्यक्ति आयमा तथा उपभोक्ताको क्रयशक्तिमा हुने बढोत्तरीले ती वस्तुहरू पनि सस्तोमा परिणत हुन्छन्। तसर्थः त्यस्ता पदार्थहरूमा बर्सेनि अन्तःशुल्कका दरहरूमा नियमित वृद्धि गर्नै पर्छ। धूमपान विरोधी अभियन्ताहरू त्यस्ता वस्तुहरूको उपभोगमा कमी आउने गरी कर र मूल्य बढोस् भन्ने चाहन्छन्। हो, सरकारले सुर्तीजन्य वस्तुमा गत विगत वर्षमा पनि अन्तःशुल्क बढाएको थियो। अन्तःशुल्कको दरमा गरिएको २०२५ प्रतिशतको सामान्य वृद्धिले ती वस्तुको बजार मूल्यमा खासै असर पारेको देखिँदैन। किनकि कुनै पनि वर्ष यी वस्तुको व्यापारमा कमी आएको छैन। त्यस्ता वस्तुको मूल्यमा, उपभोक्ताको क्रयशक्तिमा प्रत्यक्ष असर देखिने गरी अप्रत्यक्ष कर बढाउँदा उत्पादकले विरोध गर्नुपर्ने कारण हुँदैन। किनकि अप्रत्यक्ष करमा वृद्धि गर्दा त्यसको सिधा असर उपभोक्तामा सर्दछ। उत्पादकलाई कुनै असर पर्दैन। त्यसैले विगतमा अन्तःशुल्कको वृद्धि हुँदा पनि तिनका उत्पादकहरूले बर्सेनि मुनाफा गरेर आयकर तिरेका छन्। लगानीकर्तालाई लाभांश वितरण गरेका छन्। कर्मचारीहरूले बोनस पाएका छन्। धूमपानजन्य वस्तुको बिक्री वितरणमा नियन्त्रण र सार्वजनिकस्थलमा उपभोग गर्न प्रतिबन्धको कारण यसको स्वरूपमा परिवर्तन देखिएको छ। बजारमा प्रयोगको अवस्थालाई हेर्दा विभिन्न प्रकारका ईसिगरेटहरू र हुक्काको प्रचलन बढेको देखिन्छ। भन्सार विभागबाट प्रकाशित आयातको तथ्यांकले यो तथ्य प्रमाणित गरेको छ। विगत आठ महिनाको तथ्यांकको विश्लेषण गर्दा निकोटिनजन्य ईसिगरेटको आयात गत वर्षको सोही अवधिको दाँजोमा ११४५ प्रतिशतले वृद्धि भएको देखिन्छ। सुर्तीजन्य पदार्थको आयातमा प्रतिबन्ध लागेको अवधि हुँदा पनि ईसिगरेट र हुक्काको आयात र प्रयोग बढेको अवस्था छ। यी वस्तुमा अन्तःशुल्क बढाउनु उपयुक्त हुन्छ। अहिले, आर्थिक वर्ष २०८० ०८१ को लागि सरकारको तथा बजेट र राजस्वका नीति तय गर्ने समय हो। त्यसैले यी तथ्यहरूलाई प्रस्तुत गरिएको छ। तसर्थः जनउत्तरदायी सरकारका नीति निर्माताहरूले जनताको स्वास्थ्यको साथै मुलुकको बृहत्तर आर्थिक स्वास्थ्यमा नकारात्मक प्रभाव पार्ने सुर्तीजन्य तथा निकोटिनजन्य उत्पादनहरूका प्रचलित अप्रत्यक्ष करका दरमा वृद्धि गर्नु जरुरी छ। सुर्तीजन्य वस्तुहरू महँगो बनाएर सरकारलाई आवश्यक स्रोत परिचलन गर्नुपर्छ। नीतिनिर्माताहरूबाट बहुजन हिताय कार्य हुनेछ भन्नेमा आशावादी बन्न सकिन्छ।"
गठबन्धनको सिन्डिकेट जनताले तोड्छन्,"एमाले बलियो संगठन भएको पार्टी हो। गत निर्वाचनमा पनि बारामा सामानुपातिकमा एमालेले नै सबैभन्दा बढी मत ल्याएको थियो। त्यसकारण बारा २ मा यसपालि एमालेले जित्छ। यसमा कुनै शंका छैन। मत माग्दै घरदैलोमा पुग्दा आफ्नो पक्षमा माहोल कस्तो पाउनु भएको छ ? जनता व्यापक रूपमा एमालेलाई मतदान गर्ने मनस्थितिमा छन्। एमालेलाई जिताएर गठबन्धनका दलहरूले गरेका गलत क्रियाकलापको भन्डाफोर गर्ने निष्कर्षमा जनता पुगेका छन्। जनतालाई जता पनि लैजान सकिन्छ, जे पनि गर्न सकिन्छ भन्ने गठबन्धनको मानसिकता र प्रवृत्तिलाई जनताले तोड्न खोजेको मेले देखेको छु। यसले एमालेको जितलाई निश्चित गरिरहेको छ। तपाईंका चुनावी एजेन्डाहरू केके हुन् ? हाम्रो चुनावी एजेन्डा शिक्षा, स्वास्थ्य, कृषि, सिँचाइ, सुशासन नै हुन्। यस क्षेत्रमा रहेको विश्वप्रसिद्ध धार्मिक पर्यटकीयस्थल गढीमाइ मन्दिरको सौन्दर्यीकरण र सडक पूर्वाधारलाई व्यवस्थित गर्ने पनि मेरो एजेन्डा हो। बारामा मुख्य प्रतिस्पर्धा जसपा र जनमतका उम्मेदवारबीच छ, एमाले तेस्रो वा चौथो स्थानमा छ भन्ने चर्चा व्यापक सुनिन्छ त ? मनको लड्डु घिउसँग खाने, जनताका बीचमा जान नसक्ने, जनताको भावना बुझ्न नसक्ने, जनतालाई गुमराहमा राखेर सिन्डिकेटको राजनीति गर्न चाहनेहरूले यस्तो हौवा फैलाएका हुन्। एमाले तेस्रो वा चौथो हुने पार्टी हो र ? एमाले चुनावी मैदनमा आएपछि पहिलो हुने पार्टी हो। अहिले पनि पहिलो भएरै जित्छ। यसको आधार के त ? यसको आधार भनेको बारा २ का जनताको समर्थन। एमाले यो क्षेत्रमा पटकपटक विजयी भएको छ। एक्लै लडेर पनि जितेको छ। एमालेले कहिल्यै कुनै दलसँग गठबन्धन गरेन। एमाले बलियो संगठन भएको पार्टी हो। गत निर्वाचनमा पनि बारामा सामानुपातिकमा एमालेले नै सबैभन्दा बढी मत ल्याएको थियो। त्यसकारण बारा २ मा यसपालि एमालेले जित्छ। यसमा कुनै शंका छैन। विगतका तीन निर्वाचनमा त एमालेले जितेन नि ? ती चुनावमा एमालेले उम्मेदवारी नै दिएन त। यद्यपि २०६४ देखि २०७९ सम्मको हरेक चुनावमा बारामा एमालेले समानुपातिकमा सबैभन्दा बढी भोट ल्याएको छ। यसकारण अहिले हामी जित्छौं। चुनाव महँगिँदै गएको छ, तपाईंले खर्च व्यवस्थापन कसरी गरिरहनुभएको छ ?हामीले खर्च गर्नु परेको छैन। जनता आफैंले खर्च गरिरहेका छन्। हामीले भोजभतेर पनि गरेका छैनौं। अरूले खसी कुखुरा काटेर भोज गरिरेहका छन्। जनताले भोजमा गएर मासु खाइदिन्छन्, भोट सूर्यमा लाइदिन्छन्। हेर्नुहोला एमाले भारी मतले जित्छ। तपाईंको मुख्य प्रतिस्पर्धा कोसँग हुन्छ ?एमालेको मुख्य प्रतिस्पर्धा जसपाका उम्मेदवार उपेन्द्र यादवसँग हुन्छ। हामीभन्दा पछाडि उहाँ नै हिँडिरहनु भएको छ। तर, उहाँभन्दा हामी धेरै अगाडि छौं। राम्रो मतान्तरले एमालेले जित्छ।  प्रस्तुति : क्रान्ति शाह"
जनताको मनमा एसपी खरेल छ,"सुशासन र सुरक्षा मेरा प्रमुख एजेन्डा हुन्। त्योसँगै कृषि, शिक्षा र स्वास्थ्य अनि भौतिक पूर्वाधार पनि हुन्। मत माग्दै जनताको घरदैलोमा पुग्दा कस्तो प्रतिक्रिया पाइरहनु भएको छ ? चुनावी प्रचारका क्रममा जनताको घरघरमा पुगेको छु। यहाँका विद्यालय, स्वास्थ्य संस्था, महिला, बालबालिका सबैको अवस्था दयनीय देख्दा मलाई असाध्यै पीडा हुन्छ। तलाईंलाई किन भोट दिने ? केका लागि दिने भन्दै जनताले ममाथि आक्रोश पनि पोख्छन्। त्यसपछि म एसपी खरेल हुँ भन्छु। पानी मागेर खान्छु। उनीहरूको पीडा र आक्रोश सुन्छु अनि आफ्ना कुरा राख्छु। म ३३ वर्षदेखि तपाईंलाई ठगेको नेता होइन भन्छु। त्यसपछि उहाँहरूले असाध्यै माया र स्नेह प्रकट गर्नुहुन्छ। मप्रति उत्साहित बन्नु हुन्छ। उहाँहरूको त्यो माया, स्नेह र उत्साह हेर्दा म पनि उत्साहित हुन्छु। माहोल मेरो पक्षमा बन्दैछ भन्ने महसुस गरिरहेको छु। जनताले तपाईंप्रति देखाएको उत्साह र माया मतमै परिणत हुन्छ भन्ने के ग्यारेन्टी छ ? बाराका जनताले अहिलेसम्म इमान्दार नेता नै पाएनौं भन्दै हुनुहुन्छ। राजनीतिक व्यवस्था त बदलियो तर जनताको अवस्था भने बदलिएन भन्ने गुनासो छ। त्यसैले जनताको अवस्था बदल्न सक्ने इमान्दार नेतालाई नै भोट दिन्छौं भनेर उहाँहरूले भनिरहनुभएको छ। जनताले खोजेको त्यो इमान्दार नेताका रुपमा म प्रस्तुत भइरहेका कारण जनताले अमूल्य मत दिन्छन् भन्नेमा विश्वस्त छु। अन्य दुई निर्वाचन क्षेत्रमा जस्तो रास्वपाको चर्चा बारा २ मा देखिँदैन। यहाँ रास्वपा चौथो वा पाँचौं नम्बरमा छ भन्ने पो चर्चा छ ? म यसमा बिल्कुलै सहमत छैन। हुन त जनताले घण्टी छापलाई मत हाल्ने कुरा बाहिर त्यतिधेरै बोलिरहेका छैनन्, यो सत्य पनि हो। तर, उनीहरूको भित्री मनमा भने एसपी खरेल र घण्टी छाप नै बसेको छ। चुपचाप घण्टी छाप भन्ने नारा नै यो क्षेत्रभरी चलिरहेको छ। अनौठो नमान्नु होला, गोप्य मतदानमा रमेश खरेल अत्याधिक मत ल्याएर जित्छ। तपाईंहरू ढुक्क भएर बस्नु होला। त्यसो भए यहाँ रास्वपाको मुख्य प्रतिस्पर्धामा को रहन्छ होला ? मैले त मेरो प्रतिस्पर्धी कोही देखेको छैन। किनभने मतान्तर नै धेरै भएपछि त्यसलाई के प्रतिस्पर्धी भन्ने। दुई चार हजार मात्रैको मार्जिन भए पो प्रतिस्पर्धी भन्ने। यहाँ त रास्वपा १० हजारभन्दा बढी मतान्तरले चुनाव जित्दैछ। तपाईंका चुनावी एजेन्डाहरू केके छन् त ?सुशासन र सुरक्षा मेरा प्रमुख एजेन्डा हुन्। त्योसँगै कृषि, शिक्षा र स्वास्थ्य अनि भौतिक पूर्वाधार पनि हुन्। यहाँका किसानले समयमा मल पाइरहेका छैनन्। खेतमा सिँचाइको प्रबन्ध छैन। उत्पादित फसलहरूले बजार भाउ पाइरहेका छैनन्। यी सबै सम्बोधन गर्न म कटिबद्ध भएर लाग्नेछु। चुनाव खर्चिलो र भड्किलो बन्दै गएको छ, गाह्रोसाह्रो परेको छैन ? मैले चुनावमा भोजभत्तेर वा पैसा बाड्ने काम बिल्कुलै गरेको छैन। चुनावमा लाग्ने सामान्य खर्चको जोहो गर्न क्राउड फन्डिङ पनि गरिरहेको छु। एनएमबी बैंकमा खाता खोलेर रमेश खेरललाई जिताउन इच्छुकहरूले त्यो खातामा स्वस्फुर्त रूपमा ५ सय, १ हजार, २ हजार, ५ हजार रुपैयाँ हालिरहेका छन्। त्यही फन्डबाट अति आवश्यक खर्च गरिरहेको छु।  प्रस्तुति : क्रान्ति शाह"
फोहोरमा अराजक शैली,"महानगर मेयर बालेन साहले राष्ट्रपति, प्रधानमन्त्री निवासदेखि सिंहदरबारसम्मको फोहोर उठाउन छाडिदिएका छन् र संघीय सरकारको ध्यानाकर्षण गराउने उनको उपायले तरंग पैदा गरेको छ। दशकौंदेखि काठमाडौंमा दुई वटा स्थानीय मुद्दा पेचिलो छ पानी र फोहोर। मेलम्चीको पानी काठमाडौं ल्याउने सपना अझै साकार भएको छैन, काठमाडौंको फोहोर व्यवस्थापनको दीर्घकालीन समाधान पनि निस्कन सकेको छैन। धादिङ र नुवाकोटको साँधमा बञ्चरेडाँडामा फोहोर फाल्न पनि सकस छ। कहिले कुनै बहानामा त कहिले कुनै बहानामा काठमाडौंको फोहोरको मुद्दा बल्झिरहन्छ। यसपालि त झन् महानगरका मेयर आफैंले फोहोर थान्को नलगाउने अड्डी लिँदै देशका प्रमुख तीन अड्डा दुर्गन्धित भइरहन दिएका छन्। महानगर मेयर बालेन साहले राष्ट्रपति, प्रधानमन्त्री निवासदेखि सिंहदरबारसम्मको फोहोर उठाउन छाडिदिएका छन् र संघीय सरकारको ध्यानाकर्षण गराउने उनको उपायले तरंग पैदा गरेको छ। सडकका किनार र कुनाकाप्चामा फोहोरको थुप्रो लाग्नु, नियमित फोहोर नउठ्नु र बेलाबेला कचिंगलमात्रै उत्पन्नु हुनुकै कारण सुन्दर सांस्कृतिक सहर काठमाडौं फोहोर नगरी रूपान्तरण भइरहेको छ। मेयर बालेन १४ वटा मन्त्रालयसँग सम्बन्धित आक्रोश एकैपटक पोखेर सिंहदरबारको फोहोर संकलन रोकेका हुन्। एक किसिमले उनले आन्दोलन छेडेका हुन्, जुन आफंै संगतिपूर्ण भने छैन। यस्तो जनप्रतिनिधिले गर्ने कुनै गर्ने कर्म होइन। हो, वास्तवमा फोहोर व्यवस्थापन काठमाडौं महानगरपालिकाको मात्रै टाउको दुखाइ नहुनुपर्ने हो। संघीय सरकारले फोहोर व्यवस्थापन स्थल नुवाकोट, धादिङ पुग्ने सडकसम्म वर्षौदेखि बनाउन सकेन। सिसडोलमा ल्यान्डफिल साइट बनाउँदा गरिएका प्रतिबद्धता पूरा भएका छैनन्। अरू थुपै्र काम संघीय सरकारले गर्नुपर्ने पनि छन्। त्योभन्दा बढी चाहिँ मेयर बालेन आफूले काठमाडौं गर्न लागेका केही काममा संघीय मन्त्रालयहरूको सहयोग नपाएको झोँक पोख्दैछन्। सिंहदरबार देशको प्रमुख प्रशासकीय अड्डाको फोहोर थुप्रिन दिँदा त्यसको दबाब उनले मन्त्रीहरूलाई जसरी दिन खोजेका छन्, त्यो एक प्रकारको उरेन्ठेउलो शैली हो। केटौले व्यवहार हो। विधिसम्मत हुनुपर्ने कामका लागि विधिकै बाटो जानुपर्छ न कि गैरजिम्मेवार बनेर। उनकै शैली अरूले पछ्याए भने त्यसले निम्त्याउने अराजकताको कल्पना पनि गर्न सकिन्न ? जस्तो कि सडक बत्तीको पैसा नपाएको झोंकमा विद्युत् प्राधिकरणले महानगर कार्यालय वा कुनै मन्त्रालयको बिजुली काट्यो भने ? वा खानेपानी मन्त्रालयको काम गराउन पाइप बन्द गरियो भने ? के हुन्छ ? अराजकता हुन्छ। महानगर बनाउँछु भन्नेले, देश बनाउँछु भन्नेले वार्ता र विधिबाटै समस्या सुल्झाउन सक्नुपर्छ। आक्रोश र आन्दोलन र त्यो पनि अत्यावश्यक एवं संवेदनशील विषयमा ख्याल ठट्टाको शैली अपनाउनु हुँदैन। तसर्थ मेयर बालेनले अपनाएको शैली अराजनीतिकमात्रै होइन आफैंमा फोहोरी पनि हो। उनको राजनीतिक ओहोदामा बसेर हठ गर्नु अलोकतान्त्रिक हो।"
आमा पुज्ने महान् पर्व,"वैशाखकृष्ण औंसीका दिन मातृभक्त आआफ्ना छोराछोरीहरूले श्रद्धा र सम्झना गर्ने महत्त्वपूर्ण दिन हो। मातृदेवो भव अर्थात् आमालाई देवता समान मान। यस उक्तिको सन्दर्भ मातातीर्थ औंसीसँग गाँसिएको छ। मातातीर्थ औंसीका रूपमा वैशाख कृष्ण अमावश्यका दिनलाई मनाउने चलन छ। आमाको महत्त्व एवं गरिमालाई सम्मान गर्दै नेपालमा मातृ दिवस तथा आमाको मुख हेर्ने दिनका रूपमा विशेष ढंगले मनाइन्छ। जन्म दिने आमाप्रति आदर व्यक्त गर्न पौराणिक कालदेखि मनाइँदै आएको महान् पर्व हो। आजको दिन आमाले गरेका महान् र कष्टपूर्ण कामहरूको सम्झना गरिन्छ। आमाप्रति सम्मान गर्दै गरिमा सम्झने दिन पनि हो। यिनै आमा जसले हामीलाई संसार देखाइन्, पाइला चाल्न तातेताते गर्दै सिकाइन्। दस महिनासम्म गर्भमा राखेर जन्माइन्। अनि काखमा राखेर पालिन्। देवीको प्रतिरूप अनि ममता कि खानी अनि बालापनामा हाम्रा हरेक इच्छा, आकांक्षा अनि चाहिएको कुरा पूरा गरिदिने, कल्पवृक्ष सरि, यस पृथ्वीलोकका सम्पूर्ण आमाहरूलाई कोटीकोटी नमन छ। मूलतः हिन्दू संस्कृतिअनुसार स्त्री जातिमध्ये आमाको स्थान निकै उच्च हुने भएकोले नै हामी आमालाई आदरणीय एवं पूजनीय स्त्री जातिको रूपमा मान्दछौं। आमाकै विशेष स्नेह र लालनपालनमा हामी हुर्किएका हुन्छौं। त्यसैले यस दिनलाई बडो धूमधामसँग आमाको सम्झना र मंगलमय कामना गर्दै मनाइन्छ। आमा हुनेहरू वा नहुनेहरूले पनि यस पर्वलाई परम्परागत रूपमा आफ्नो संस्कृतको एक प्रमुख अंगको रूपमा मनाउने प्रचलन चलिआएको छ। पौराणिककालमा हाम्रो संस्कृतिमा आमालाई पाँच भागमा विभाजित गरेको पाइन्छ। जुन मित्र पत्नी, राजपत्नी, गरिब पत्नी, पत्नीमाता अर्थात् सासू र आफ्नी आमा हुन्। त्यसकारण यी पाँचवटालाई नै सामूहिक रूपमा पञ्चमाताको संज्ञाले पुकारिन्छ। शास्त्रीय वाचन अनुरूप यी आमाहरूको आआफ्नो स्थानमा त्यतिकै महत्त्वपूर्ण रहेको पाइन्छ। तिनीहरूलाई हामीहरूको बढी माया मोहको रूपमा बन्दनीय तथा पूजनीय गर्ने परम्परा अध्यावधिकै नै रहेको छ। संसारको सबैभन्दा पवित्र नाता, आमा संसारको सबैभन्दा पवित्र सम्बोधन, आमा हामीमध्ये धेरैले सर्वप्रथम बोल्न सिकेको शब्द, आमा अनि पलपलमा सम्झना आउने, सुखदुःखमा झझल्को आउने एउटा अनुहार, आमा हो। हरेक वर्षको वैशाख कृष्णपक्षको औंसीमा आमाको मुख हेर्ने चलन छ, यस घडीलाई मातातीर्थ औंसी, मातृऔंसी एवं मातृ दिवस पनि भन्ने गरिन्छ। यसरी आमाप्रति विशेषभक्ति र भावयुक्त सम्मान गरिएको हुँदा यस दिनलाई आमाको मुख हेर्ने दिन भनिन्छ। यसर्थ बिहान सबेरै उठी स्नान गरी आमालाई उपहार प्रदान गर्ने, मिष्ठान्न भोजन खुवाई आमाको मुख हेर्ने र आशीर्वाद लिने गरिन्छ। आज आमाबाट टाढा रहेका सन्तानहरू आमालाई भेट्न पुग्छन्। आमालाई मीठा खानेकुरा खुवाउँछन्। विवाह गरेर पतिका घर गएका चेलीबेटीहरू पनि मीठा परिकारहरूसहित आमाघर अर्थात् माइत आइपुग्छन्। विभिन्न कारणले आमालाई भेट्न नपाएकाहरूले भने सञ्चारका विभिन्न साधनहरूमार्फत पनि सम्झने गर्छन्। यसरी मानिसहरूले सामाजिक सञ्जालहरूका माध्यमबाट पनि आमाप्रतिका भावना सम्झनाहरू व्यक्त गर्छन्। पौराणिक कालदेखि नै मनाउँदै आएको यो आमाको मुख हेर्ने दिन आमाले गरेका महान् र कष्टपूर्ण कामहरूको सम्झना गरिन्छ। आमा नभएकाहरूले पनि आमाको आत्माको मुक्तिको कामना गर्दै आज श्राद्धतर्पण गरी मातृत्वको स्मरण गर्दछन्। आज काठमाडौं उपत्यकाका नेवार समुदायले भने भक्तपुरको हनुमानघाट पुगी आमाको सम्झनामा परम्पराअनुसार श्राद्ध तर्पण गर्दछन्। यदि तपाईं पनि आमाबाट पर हुनुहुन्छ भने एकफेर आमालाई फोन गरेर आवाज सुन्ने पो हो कि ? या आमाको याद अनि स्मरण गर्दै साथीभाइसँग आफ्नी आमाको वर्णन र स्नेहको वृत्तान्त सुनाएर आमाको याद ताजा गर्ने पो हो कि ? जे गर्नुहुन्छ, राम्रो काम गर्नुहोस्। जगतको भलो होस् आमाको माया र उहाँले खुवाउनु भएका दूधका धाराहरूप्रति हामी वफादार र इमान्दार हुन जरुरी छ। यसरी हिन्दू संस्कृति या विश्वका जुनसुकै धर्ममा पनि आमाको महत्त्वपूर्ण स्थान रहेको छ। यसर्थ हाम्रो देशमा भने आफ्नै मौलिक संस्कृतिका धर्महरू तथा चाडपर्वहरूको आफ्नै किसिमको गरिमा भएको कुरा स्पष्ट छ। नेपालको ऐतिहासिक, धार्मिक, सांस्कृतिक, सामाजिक आदिको आवश्यक ज्ञान चाडपर्वहरूको अध्ययन बिना अपूरो नै हुने हुन्छ। हिन्दू धर्ममा त्रिऋण पितृ, ऋषि र देवऋणहरू चुकाउनु नै मानवमात्रको सर्वप्रथम कर्तव्य मानिएको छ। सो आदर्शको परिचालन उपर्युक्त चाडपर्वमा स्पष्ट रूपले देख्न सकिन्छ। वैवाहिक कार्यद्वारा सन्तान उत्पादन गरी वंश परम्परालाई कायम राख्नुको अतिरिक्त मातृ वा पितृ औंसीका दिन मानिसहरू आफ्ना आमा, पिताप्रति अपार श्रद्धा, भक्ति अर्पित गरेर पनि पितृऋण चुकाउँछन्। आजको दिन आमाप्रति सम्मान र आमालाई सम्झने दिन हो। यसर्थ समष्टि रूपमा अवलोकलन गर्दा उल्लेखित पाँच आमाहरूमध्ये जन्मभूमिप्रतिको कर्तव्य पूरा गर्नुपर्ने पनि हामी सबैको कर्तव्य त छँदैछ। यस कारणले होला उनीहरूलाई श्रद्धा, आदर, हमेशा गर्नुपर्ने हुन्छ। यस दिन आमा हुनेका लागि आमाको मुख हेर्ने र आमा नहुनेका लागि आमाका सम्झनाको श्रद्धा गर्ने दिन हो। तसर्थ वैशाखकृष्ण औंसीका दिन मातृभक्त आआफ्ना छोराछोरीहरूले श्रद्धा र सम्झना गर्ने महत्त्वपूर्ण दिन हो। यसैले यस दिन सबै नेपालीहरूले आआफ्नो आमा हुने या नहुने सबैले यो पर्व धूमधामका साथ मनाउने गर्छन्। यसैले होला यो जन्म दिने आमा तथा जन्मभूमि स्वर्गभन्दा प्यारो र पवित्र दिन पनि हो।"
मुलुकको व्यापार घाटा पौने ११ खर्ब,"स्वदेशमै उत्पादन हुने कृषि उपजका वस्तुको आयातसमेत उच्च छ। काठमाडौं : मुलुकमा आयातीत वस्तुको आकारलाई नियन्त्रणका उपाय अपनाएर केही हदसम्म घटाउन सफल भए पनि व्यापार घाटा भने पौने ११ खर्ब रुपैयाँ नाघेको छ। भन्सार विभागले बुधबार सार्वजनिक गरेको तथ्यांकअनुसार चालू आर्थिक वर्षको गत चैत मसान्तसम्म व्यापार घाटा १० खर्ब ८३ अर्ब २२ करोड ९० लाख २९ हजार रुपैयाँ पुगेको छ। यद्यपि गत वर्षको सोही अवधिमा १३ खर्ब ६ अर्ब ८ करोड ९० लाख ९१ हजार रुपैयाँबराबरको व्यापार घाटा भएको थियो। यसअनुसार व्यापार घाटामा गत आर्थिक वर्षको यसै अवधिको तुलनामा १७०६ प्रतिशतले कमी आएको छ। यसअघि सरकारले आयातमा नियन्त्रण गरेका कारण अहिले व्यापार घाटा घटेको देखिए पनि अझै मुलुकबाट बाहिरिने वस्तुहरूको तुलनामा भित्रिने अधिक हुँदा व्यापार घाटा चुलिएको तथ्यांकले देखाउँछ। चालू आवको ९ महिनाको अवधिमा देशको कुल व्यापार १३ खर्ब १९ अर्ब ७८ करोड ८९ लाख रुपैयाँ भएको छ। यसबीच, नेपाल भित्रिने वस्तुहरू अर्थात् कुल आयात १२ खर्ब १ अर्ब ५० करोडको हुँदा निर्यात भने १ खर्ब १८ अर्ब २७ करोड रुपैयाँ भएको भन्सार विभागको तथ्यांकले देखाएको छ। निर्यातको तुलनामा आयात १० गुणाले बढी नै छ। तर गत आर्थिक वर्षको तुलनामा आयात १८०८ प्रतिशतले घटेको छ। गत आवको सोही अवधिमा बाहिरी मुलुकबाट १४ खर्ब ६६ अर्ब ६६ करोड रुपैयाँबराबरको वस्तुहरू आयात भएको थियो। स्वदेशमै उत्पादन हुने कृषि उपजका वस्तुको आयातसमेत उच्च छ। नौ महिनामा तरकारीमात्रै २५ अर्ब २५ करोड ७३ लाख ४३ हजार रुपैयाँको आयात भएको छ। सो अवधिमा तरकारीको निर्यात ५० करोड १४ लाख ७८ हजार रुपैयाँबराबरको भएको छ। यसैगरी नेपालले ९ महिनामा ६६ करोड ८१ लाख ९६ हजारबराबरको जीवित जनावर आयात गर्दा १३ हजार रुपैयाँको मात्रै निर्यात गरेको छ। यस्तै, मासुजन्य पदार्थ पनि करिब ६६ करोड २६ लाख ५७ हजार रुपैयाँबराबरको आयात गरेको छ। आयातमा सबैभन्दा बढी हिस्सा पेट्रोलियम पदार्थको छ। चैत्रसम्ममा पेट्रोलियम पदार्थ २ खर्ब ६१ अर्ब ९ करोड रुपैयाँबराबरको भित्रिएको छ। यसपछि दोस्रो बढी आयातमा फलाम र स्टिल रहेको छ। जुन १ खर्ब ७३ करोड रुपैयाँबराबरको आएको छ। यता निर्यात भने गत आवको ९ महिनाको तुलनामा २६३४ प्रतिशतले घटेको छ। गत आवमा १ खर्ब ६० अर्ब ५७ करोडबराबरको वस्तु नेपालबाट बाहिरिएकोमा अहिले सो दरले घटेर १ खर्ब १८ अर्ब २७ करोड रुपैयाँ हाराहारीमा निर्यात भएको छ। निर्यात जतिसुकै भए पनि नेपाललाई खासै फाइदा पुग्न सकेको छैन। किनभने निर्यातमा आयातीत कच्चा पदार्थबाट प्रशोधित भएकै तेलको हिस्सा बढी छ। पाम र भटमासको कच्चा पदार्थ ल्याएर भ्यालु एड गरेर भारततर्फ निर्यात भएको छ। तथ्यांक हेर्दा प्रायः कुल निर्यातको आधा हिस्सा आयातीत वस्तु ल्याएर तयारी वस्तु पठाएकोले स्वदेशी उत्पादन कम देखिएको विज्ञहरू बताउँछन्। यस्ता कच्चा पदार्थ आयातमै बढी हिस्सा भएको अर्थविद् डा डिल्लीराज खनालसमेत औंल्याउँछन्। यस्ता वस्तु बाहिरबाटै ल्याएर निर्यात गर्दा खासै फाइदा नहुने उनको भनाइ छ। यसबीच, विदेशी मुद्रा सञ्चिति जोगाउन केन्द्रीय बैंकले आयातमा गरेको कडाइ उपयुक्त भएको अहिले आएर सावित भएको छ। तर कडाइ खुलाएकाले आगामी दिनमा आयात बढ्न सक्ने पनि जोखिम छ किनभने मुलुकको आफ्नो उत्पादन पर्याप्त नभएको विज्ञहरू बताउँछन्। स्वदेशी उत्पादनमा ह्रास आउँदा विदेशी सामानको भर पर्नु परेको छ। यद्यपि, केही समयको आयातको कडाइले अहिले विदेशी मुद्रा सञ्चितिको खर्चमा केही नियन्त्रण भएको पूर्वगभर्नर डा चिरञ्जीवी नेपाल बताउँछन्। यसको कारण आयातमा कडाइ गरेकाले पनि हो। केही समयसम्म विलासिताका वस्तु आयातमा रोक लगाएकाले पनि डलरजस्ता विदेशी मुद्रा सञ्चिति जोगाउन सफल भएको हो। अब क्रमशः भोलिको दिनमा चलायमान हुँदाको अवस्थामा कस्तो स्थिति हुन्छ, हेर्न बाँकी छ, उनले अन्नपूर्णसँग भने। आयात प्रतिस्थापन र निर्यात प्रवर्द्धन गर्न महालेखाको सुझाव वैदेशिक व्यापारको प्रसंगमा महालेखा परीक्षकको कार्यालयको प्रतिवेदनले पनि अर्थतन्त्रको विकासका लागि स्वदेशी लगानी, श्रम, सीप र कच्चा पदार्थमा आधारित राष्ट्रिय उद्योगधन्दाको संरक्षण र प्रवर्द्धन गर्नुपर्दछ। यसका लागि निर्यात प्रवद्र्धन हुने गरी वस्तु तथा सेवाको मूल्य अभिवृद्धि गराई आयात व्यवस्थापन गर्न सुझाव दिएको छ। प्रतिवेदनमा अर्थतन्त्रको बलियो आधार स्थानीय अर्थतन्त्र भएकोले आयात प्रतिस्थापन, निर्यातमा प्रवद्र्धन र स्थानीय उत्पादनमा जोड दिन भनिएको छ ।"
इलाममा ५० हजार किलो चिया नष्ट,इलाम : भारतमा बिक्री गर्न लागेको चिया गुणस्तरहीन भएको भन्दै इलामको सूर्योदय नगरपालिकाले नगरकै एक कारखानाको करिब ५० हजार किलो चिया नष्ट गरिदिएको छ। सूर्योदय नगरपालिका४ अन्तुको समालभ्याली चिया कारखानाको चिया गुणस्तरहीन भएको भन्दै बुधबार नष्ट गरेको हो। कारखानाले चियाको सिन्का मात्रै भारतमा बिक्री गर्ने तयारी गरेकाले नष्ट गरेको चिया सम्बन्धी समस्या समाधान समिति संयोजक तथा वडा १० का अध्यक्ष पेमाउगेन लामाले बताए। गुणस्तरीय चिया उत्पादन गरी नेपाली ब्रान्डको प्रचार गर्न प्रयास गरिरहेको नगरपालिकाले गुणस्तरहीन चिया बिक्रीका लागि तयारी गरेको थाहा पाएकाले नष्ट गरेको लामाले बताए। नेपालको करिब ९० प्रतिशत चिया भारतमा बिक्री हुने गरेको छ। भारतले नेपालको चिया गुणस्तरहीन रहेको आरोप लगाउँदै आएको छ।
ठूलीभेरी बेलीब्रिज भाँचिदा दुई भारतीय नागरिकको मृत्यु,"रुकुम : भेरी करिडोरअन्तर्गत ठूलीभेरी नदीमाथि निर्माणाधीन बेलीब्रिज भाँचिदा दुई जनाको मृत्यु भएको छ। मृत्यु हुनेमा भारतको बहराइचका ४० वर्षिय प्रशान्त राजकुमार र सोही ठाउँका ३० वर्षीय धर्मेन्द्र हरीजन चमार रहेका छन्। जिल्ला प्रहरी कार्यालय रुकुमपश्चिमका प्रहरी नायब उपरीक्षक नमराज भट्टराईका अनुसार घाइते हुनेमा क्रेन चालक नवलपरासीका २६ वर्षीय निरजकुमार चौधरी, भारतको बहराइचका ५० वर्षीय मैकु गौतम, सोही ठाउँका ३० वर्षीय गोरख नाथ, २५ वर्षीय सञ्जय गौतम, १९ वर्षीय सोनु चमार, ४९ वर्षीय गोपाल चमार र ६० वर्षीय राजकुमार हरीजन चमार रहेका छन्। सख्त घाइते तीनजनालाई थप उपचारका लागि हेलिकोप्टरमा बाँकेको नेपालगञ्ज लगिएको प्रहरीले जनाएको छ। अन्य चार घाइतेको जाजरकोटको नलगाड नगरपालिका७ दल्लीस्थित अस्पतालमा उपचार भइरहेको छ। जाजरकोटको नलगाड नगरपालिका१२ र रुकुमपश्चिमको आठबिसकोट नगरपालिका४ जोड्ने ठूलीभेरी नदीमाथि बनिरहेको बेलीब्रिज आज भाँचिएको हो। मृतक र घाइते उक्त पुल निर्माणका कामदार रहेको बताइएको छ।"
मिटरब्याज पीडितलाई आन्दोलन फिर्ता लिन सरकारको आग्रह,"काठमाडौं : सरकारले मिटरब्याज पीडितलाई न्याय दिने प्रक्रिया सुरु भइसकेको भन्दै आन्दोलन फिर्ता लिन आग्रह गरेको छ। मन्त्रिपरिषद्को निर्णय सार्वजनिक गर्न आज आयोजित पत्रकार सम्मेलनमा सञ्चार तथा सूचना प्रविधिमन्त्री रेखा शर्माले आन्दोलन फिर्ता लिएर सरकारलाई सहयोग गर्न आग्रह गरिन्। 'मिटरब्याज पीडितलाई न्याय दिन सरकारले कदम चालिसकेको छ', उनले भनिन्, 'उजुरी दिएर सरकारलाई सहयोग गरिदिनु होला।' सरकारले लिएको अग्रसरतालाई निरुत्साहित पार्ने गरी आन्दोलन नगर्न पनि उनले आग्रह गरिन्। मिटरब्याजसम्बन्धी समस्या समाधान गर्न सरकारले कानुन निर्माणको प्रक्रिया अगाडि बढाएको जानकारी दिँदै उनले सो समस्या समाधान गर्न उच्चस्तरीय आयोग बनाइएको बताइन्।"
"आमाको मुख हेर्ने पर्व, श्रद्धा भक्तिसाथ मनाइँदै (भिडियो)",मातृदेवो भव अर्थात् आमालाई देवता समान मान। यस उक्तिको सन्दर्भ मातातीर्थ औंसीसँग गाँसिएको छ। मातातीर्थ औंसीका रूपमा वैशाख कृष्ण अमावश्यका दिनलाई मनाउने चलन छ। आमाको महत्त्व एवं गरिमालाई सम्मान गर्दै नेपालमा मातृ दिवस तथा आमाको मुख हेर्ने दिनका रूपमा विशेष ढंगले मनाइन्छ। जन्म दिने आमाप्रति आदर व्यक्त गर्न पौराणिक कालदेखि मनाइँदै आएको महान् पर्व हो। आजको दिन आमाले गरेका महान् र कष्टपूर्ण कामहरूको सम्झना गरिन्छ। आमाप्रति सम्मान गर्दै गरिमा सम्झने दिन पनि हो।
"सिरहाको मिर्चैयामा गोली चल्यो, पाँच प्रहरीसहित दर्जनौं घाइते","सिरहा : सिरहाको मिर्चैया नगरपालिकाले घर भत्काइएको विरुद्ध स्थानीयबासीले गरिरहेको आन्दोलनमा गोली चलेको छ। आन्दोलनको क्रममा ५ प्रहरी र दर्जनौं स्थानीयबासी घाइते भएको हो। बिहीबार स्थानीयबासीले प्रदर्शन गर्दै नगरपालिका कार्यालय घेराउ गर्न पुगेका थिए। आन्दोलनकारीहरूले आफूहरूले उठाएको विषयमा मेयर श्रवण यादवले जवाफ दिनुपर्ने अडान राखेको थियो। मेयर यादव कार्यालय बाहिर नआएपछि आन्दोलनकारीहरुले ढुगांमुढा सुरु गरेको थियो। त्यही भीडलाई नियन्त्रण गर्न प्रहरीले २७ राउण्ड हवाई फायर गरेको जिल्ला प्रहरी कार्यालय सिरहाका प्रवक्ता तथा डीएसपी रविन्द्रराज पाण्डेले जानकारी गराए। आन्दोलनकारीको ढुगांमुढा र तोडफोडले नगरपालिकाको सवारीमा क्षति पुगेको डीएसपी पाण्डेले सुनाए। केहीदिन अघि नगरपालिकाले गाउँब्लक जग्गामा रहेको ३७ वटा घरहरु भत्काइएको थियो। जसमा मेयर यादवले सरकारको नाउमा रहेको जग्गा खाली गराइएको दाबी गरेका थिए। तर, स्थानीयबासीले आफूहरू पुस्तौदेखि गाउँब्लक जग्गामा बसोबास गरिरहेको बताएका छन्। आफूहरूको पुनः बसोबास कायम हुनुपर्ने माग गरेको छ।"
बिग्रिएको पीसीआर मेसिन अस्पताललाई अनुदान,"परासी : नवलपरासीको पृथ्वीचन्द्र जिल्ला अस्पताललाई उपलब्ध गराइएको अनुदानको पीसीआर मेसिन बिग्रिएको पाइएको छ। कोरोना परीक्षणका लागि रसियन सरकारले उक्त मेसिन अस्पताललाई अनुदानमा उपलब्ध गराएको हो। मेसिनले मात्र कोरोना परीक्षण गर्न नसकिने भएपछि त्यससँग सम्बन्धित उपकरण र औजारको समेत अस्पतालले व्यवस्था गरेको थियो। मेसिन सञ्चालनसँग सम्बन्धित २५ लाख बराबरको उपकरण अस्पतालले युनाइटेड मिशन टु नेपाल (युएमएन) मार्फत व्यवस्था गरेको हो। तर मेसिन नै बिग्रिएपछि अन्य उपकरण र औजारसमेत सञ्चालनमा ल्याउन नसक्दा ती सामग्री समेत बिग्रने सम्भावना बढेको छ। मेसिन नभएपछि त्यसको प्रयोगका लागि निर्माण गरिएको भवन समेत प्रयोगविहीन बनेको छ। कोरोना संक्रमणको दोस्रो महामारीमा तत्कालीन स्वास्थ्यमन्त्री हृदयेश त्रिपाठीको पहलमा रसियन सरकारले उक्त मेसिन अस्पताललाई उपलब्ध गराएको हो। हस्तान्तरण भएको केही समयपछि परीक्षणका लागि चालु गर्न खोज्दा बिग्रिएको पाइएको अस्पतालका मेडिकल सुपरिटेन्डेन्ट डा मोहम्मद नुरुल होदाले जानकारी दिए। स्वास्थ्य सेवा विभागको बायो मेडिकल इन्जिनियरको टिमले ३४ दिनसम्म इन्स्टल गर्न खोज्दा भएन। उक्त टिमले बिग्रिएको भनेपछि त्यसबारे विभागमा जानकारी पठाएका छौं, डा होदाले भने। रसियन सरकारले सोही प्रकृतिको मेसिन जनस्वास्थ्य प्रयोगशालामा पनि दिएको र त्यो पनि बिग्रिएको पाइएको उनले बताए। मेसिन बिग्रिएपछि स्वास्थ्य सेवा विभागसँग अर्को पठाउन भनेको र एउटाका लागि मात्र टेण्डर निकाल्न नसकिने जवाफ दिएको डा होदाको भनाइ छ। पीसीआर भवन प्रयोगविहीन पीसीआर मेसिन नभएपछि त्यसको प्रयोगका लागि निर्माण गरिएको भवनसमेत प्रयोगविहीन भएको छ। मेसिन सञ्चालनमा नआउँदा स्थानीयको सहयोगसहित निर्माण भएको ५२ लाखको भवन प्रयोगविहीन बनेको हो। भवन निर्माण गराउन जिल्लाका सबै पालिकाले आर्थिक अनुदान दिने प्रतिबद्धता जनाएका थिए। भवन निर्माण भइसक्दासमेत तीन पालिकाले भने अहिलेसम्म रकम बुझाएका छैनन्। रकम नबुझाउनेमा सुनवल, पाल्हीनन्दन र सुस्ता गाउँपालिका रहेका छन्। भवन निर्माणका लागि रामग्राम नगरपालिकाले १० लाख उपलब्ध गराएको छ। बर्दघाट, प्रतापपुर र सरावलले ५५ लाख गरी २५ लाख उपलब्ध गराएका छन्। स्थानीय श्याम अग्रवालले ७ लाख २१ हजार र सुरेन्द्र यादवले ७ लाख ११ हजार गरी कुल १४ लाख ३२ हजार उपलब्ध गराएका थिए। अपुग रकम अस्पताल विकास समितिले व्यहोरेर भवन निर्माण गरिएको हो। सहज छैन सञ्चालन पीसीआर परीक्षण त्यति सहज नभएको अस्पतालले जनाएको छ। मेसिन सञ्चालन आए पनि त्यसका लागि चाहिने आवश्यक जनशक्ति र खर्चका कारण समस्या हुने डा होदाले बताए। मेसिन सञ्चालन गर्न माइक्रो बायोलोजिष्टसहितको जनशक्ति चाहिने र त्यो अस्पतालमा नभएकाले समस्या हुने होदाको भनाइ छ। परीक्षण गर्दा ४५ जना जनशक्ति चाहिन्छ। १ दिनको खर्च मात्र ४० हजार बढी आउँछ। त्यसको व्यवस्थापन गर्न समस्या छ, होदाले भने। अन्य जिल्लामा पीसीआर परीक्षण सुरु गरे पनि त्यहाँ समेत सञ्चालन खर्च व्यवस्था गर्न नसकेकाले बन्द भएको डा होदाले उदाहारण दिए।"
बेपत्ता आरोहीको चार दिनपछि जीवितै उद्धार,"म्याग्दी : म्याग्दीस्थित अन्नपूर्ण हिमालको दोस्रो आधार शिविरबाट बेपत्ता भएका एक जना आरोहीको चार दिनपछि जीवितै उद्धार गरिएको छ। भारतको राजस्थानको किशनगढका ३४ वर्षीय अनुराग मालु आज बिहान अन्नपूर्ण हिमालको दोस्रो आधार शिविरमा भेटिएका हुन्। सोमबारदेखि बेपत्ता मालुलाई प्रभु एयरको हेलिकप्टरले बिहान साढे १० बजे सात हजार ५०० मिटरको उचाइबाट जीवितै उद्धार गरेको सेभेन समिट ट्रेकका प्रबन्धक थानेश्वर गुरागाईं जानकारी दिए। 'हेलिकप्टरले अन्नपूर्ण हिमालबाट पोखराको मणिपाल शिक्षण अस्पतालमा लगेर उपचार थालिएको छ', उनले भने। परिवारका सदस्यका अनुसार मालुको अवस्था गम्भीर छ। मालु सेभेन समिट ट्रेकमार्फत आरोहणमा गएका थिए। आरोहण सफल नभएपछि आधार शिविर फर्कने क्रममा मालु बेपत्ता भएका थिए।। अन्नपूर्ण हिमालबाट यसअघि मंगलबार भारतीय आरोही २७ वर्षीय बलजीत कौरको पनि जीवितकै उद्धार गरिएको थियो। काठमाडौं लगिएकी कौरको अवस्था सामान्य रहेको ट्रेकिङ कम्पनी पायोनियर एडभेन्चरले जनाएको छ। अन्नपूर्ण आरोहण गरेर फर्कने क्रममा कटल्याडका आरोही नोयल हान्नाको मंगलबार मृत्यु भएको थियो। हान्न सेभेन समिट ट्रेकबाट अन्नपूर्ण हिमाल आरोहणमा गएका थिए। आठ हजार ९१ मिटर अग्लो अन्नपूर्ण हिमाल म्याग्दीको अन्नपूर्ण गाउँपालिका४ नारच्याङको भूगोलमा अवस्थित छ। आठ हजार ९१ मिटर अग्लो अन्नपूर्ण हिमालमा शनिबारदेखि चालु वर्षको वसन्त ऋतुको आरोहण सुरु भएको थियो। यस वर्ष अन्नपूर्ण हिमाल आरोहणका लागि पर्यटन विभागबाट पाँच वटा समूहका ४५ जनाले अनुमति लिएका थिए। बुधबारसम्म ३५ जनाले आरोहण गरिसकेका अन्नपूर्ण आधार शिविर पुगेर फर्किएका संरक्षण क्षेत्र व्यवस्थापन समिति नारच्याङका अध्यक्ष तेज गुरुङले बताए। अन्नपूर्ण संसारको दशौँ अग्लो हिमाल हो। विसं १९५० मा फ्रान्सका मौरिस हर्गोजले अन्नपूर्ण पहिलो पटक आरोहण गरेका थिए। मौरिसले अन्नपूर्ण चढेको तीन वर्षपछि १९५३ मा सर एडमण्ड हिलारी र तेञ्जिननोर्गे शेर्पाले सर्वोच्च शिखर सगरमाथा आरोहण गरेका थिए।"
उपत्यकामा सीसीटीभी जडानसम्बन्धी सम्झौता,"काठमाडौं : उपत्यकामा सीसीटीभी जडानसम्बन्धी सम्झौतामा हस्ताक्षर भएको छ। काठमाडौं उपत्यका प्रहरी कार्यालय रानीपोखरी र काठमाडौं महानगरपालिकाबीच काठमाडौंमा सीसीटीभी क्यामेरा जडान, सञ्चालन, मर्मतसम्भार र सूचनाको उपयोग गर्नेसम्बन्धी समझदारीपत्रमा बिहीबार हस्ताक्षर भएको हो। राष्ट्रिय सभागृहमा काठमाडौं उपत्यका प्रहरी कार्यालयको तर्फबाट कार्यालय प्रमुख प्रहरी अतिरिक्त महानिरीक्षक श्यामलाल ज्ञवाली र काठमाडौं महानगरपालिकाको तर्फबाट महानगरपालिकाका प्रमुख प्रशासकीय अधिकृत वसन्त अधिकारीले उक्त समझदारीपत्रमा हस्ताक्षर गरेका हुन्। महानगरपालिकाका प्रमुख बालेन्द्र साहले नेपाल प्रहरीसँग आगामी दिनमा समेत सहकार्य र समन्वय गर्दै अगाडि बढ्ने बताए। काठमाडौं उपत्यका प्रहरी कार्यालय रानीपोखरीका प्रमुख प्रहरी अतिरिक्त महानिरीक्षक ज्ञवालीले सीसीटीभी क्यामेरा जडानले शान्ति सुरक्षाका साथै आपराधिक क्रियाकलाप नियन्त्रणमा महत्त्वपूर्ण योगदान पुग्ने विश्वास व्यक्त गर्दै आउँदा दिनमा समेत महानगरपालिकासँग सहकार्य गर्दै जाने बताए। काठमाडौं क्षेत्रभित्र शान्ति सुरक्षा, अमनचैन, पारदर्शी सहरी व्यवस्थापन, अपराध नियन्त्रण, दुर्घटना न्यूनीकरण, फोहरमैला व्यवस्थापन, फुटपाथ अतिक्रमण, प्रदूषण न्यूनीकरण, सार्वजनिक सम्पत्ति संरक्षण, नदी किनारा तथा सांस्कृतिक एवं सम्पदा क्षेत्रहरूको संरक्षण, सार्वजनिक यातायात व्यवस्थापन, रात्रिकालीन आवागमनका लागि सीसीटीभी जडान गरिन लागिएको हो। त्यसका लागि काठमाडौं महानगरपालिकाले प्रहरीलाई छ करोड रुपैयाँ उपलब्ध गराउने सम्झौतापत्रमा उल्लेख गरिएको छ। सीसीटीभी जडान गरिने विभिन्न स्थान दुवै पक्षको सहमतिमा यकिन गरिने तथा जडान हुने सीसीटीभी प्रणाली नेपाल प्रहरीले निर्धारण गरेको मापदण्डअनुसारको हुनेसमेत सम्झौतापत्रमा उल्लेख गरिएको छ।"
गाउँपालिकाले अनुदानमा पाएको एक्साभेटर आठ महिनासम्म पनि लगेन,"गोरखा : सीमावर्ती चुमनुब्री गाउँपालिकाका लागि चीनले अनुदान दिएको एक्साभेटर आठ महिनादेखि गोरखा सदरमुकाममा थन्किएको छ। गाउँपालिकाका अध्यक्ष निमा लामालाई हस्तान्तरण गरिएको सो एक्साभेटर गत असोजदेखि जिल्ला समन्वय समितिको आँगनमा राखिएको छ। चुमनुब्री गाउँपालिकाको जगतसम्म सडक सञ्जाल जोडिएको छ। सडक तथा अन्य पूर्वाधार निर्माणका लागि गाउँपालिकाको तजबिजमा प्रयोग गर्नेगरी चीनले दिएको एक्साभेटर पालिकाले लामो समयदेखि सदरमुकाममै थन्क्याएर राखेको छ। नेपाली सेनाको सडक निर्माण निर्देशनालयले चुमनुब्री हुँदै तिब्बत जोड्ने गरी सडक निर्माण गरिरहेको छ। सो एक्साभेटर सदरमुकाममा थन्क्याउनुको साँटो पालिकाभित्र सहायक सडक, नाली, निर्माण तथा विभिन्न काममा प्रयोग गरेर पालिकाको विकास गर्नुपर्ने सामागाउँका मिङ्मा छिरिङ लामाको सुझाव छ। गाउँको विकासका लागि आफूहरूको मागलाई सम्बोधन गरी पाएको एक्साभेटर लामो समयदेखि प्रयोग नै नगरी घाम, पानीमा मिल्काएर राख्दा मेसिनमा खिया लाग्न थालेको भन्दै उनले चिन्ता व्यक्त गरे। हेलिकोप्टरबाट ढुवानी गरेर सामागाउँमा ओह्राल्ने र त्यहाँबाट तिब्बती सिमानाको रुइलासम्म सडक निर्माण गर्ने हो भने त्यस क्षेत्रको जीवनस्तर नै परिवर्तन हुन्छ, उनी भन्छन्, त्यसकै लागि हामीले बारम्बार माग गरेपति चीन सरकारले दिएको हो। तर यहाँ सहयोग पाए पनि उपयोग गर्न पाइएन। गाउँपालिकाका अध्यक्ष लामाले वैशाख दोस्रो हप्तामा पालिकामा लैजान तयारी भइरहेको बताए। बाटोको समस्या भएर हामीले लैजान नसकेका हौँ। अब चाहिँ छिट्टै लैजाने छौँ, उनले भने, अहिलेलाई चुमनुब्री गाउँपालिकाको केन्द्र लैजान्छौं। सो एक्साभेटर पालिकाभित्रका विभिन्न योजनाहरू सम्पन्न गर्नमा प्रयोग गरिने उनले बताए। एक्साभेटर सञ्चालनका लागि पालिकाले एउटा कार्यदल बनाएर सञ्चालन समिति गठन गर्नेछ, अध्यक्ष लामाले भने, त्यसको कार्यविधि बनाएर सञ्चालनमा ल्याउँछौँ। कार्यदल गठनका लागि पालिकाबाट निर्णय भइसकेको पनि उनले जानकारी दिए। पारदर्शी ढंगले सञ्चालन गर्नका लागि पालिकाले नै कार्यदल बनाएर सञ्चालन गरिने उनको भनाइ छ। चुमनुब्री गाउँपालिका जस्तै चीनसित सीमा जोडिएका विभिन्न १४ जिल्लाका सीमावर्ती पालिकाहरूलाई चीन सरकारले मागका आधारमा एक्साभेटर उपलब्ध गराएको थियो। चीनको तिब्बत परराष्ट्र कार्यालयका महानिर्देशक र नेपाली महावाणिज्य दूतावास बीच २०७६ सालमा भएको बैठकमा सिमाना जोडिएको १४ वटा हिमाली जिल्लामा एकएक पालिकालाई एक्साभेटर दिने निर्णय भएको थियो। तर कोरोना महामारीका कारण डोजर हस्तान्तरण हुन सकेको थिएन। कोरोना भाइरस नियन्त्रणमा आएपछि २०७९ असोजमा नेपालका १४ वटा पालिकालाई डोजर प्राप्त भएको हो। तिब्बत सरकारले गोरखाको चुमनुब्री गाउँपालिकासहित ताप्लेजुङ जिल्लाको फक्ताङलुङ गाउँपालिका, संखुवासभाको सभापोखरी गाउँपालिका, दोलखाको बिगु गाउँपालिका, सिन्धुपाल्चोकको जुगल गाउँपालिका, रसुवाको गोसाइँकुण्ड गाउँपालिका, धादिङको रुविभ्याली गाउँपालिका, मनाङको नार्पाभूमि गाउँपालिकालाई सडक निर्माणको लागि डोजर सहयोग गरेको हो। यस्तै, मुस्ताङको लोमान्थाङ गाउँपालिका, बझाङको तालकोट गाउँपालिका, डोल्पाको से फोक्सुण्डो गाउँपालिका, मुगुको मुगुम कार्मारोङ गाउँपालिका, हुम्लाको नाम्खा गाउँपालिका र दार्चुलाको मार्मा गाउँपालिकामा सडक निर्माणका लागि डोजर प्रदान गरेको हो।"
जनश्वास्थ्य प्रयोगशाला स्थापना,"ढल्केवर(धनुषा) : धनुषाको बटेश्वर गाउँपालिकामा जनश्वास्थ्य प्रयोगशालाको स्थापना गरिएको छ। गाउँपालिकाको समन्वयमा संरचना तयार पारिएकोमा मधेस प्रदेश सरकारले प्रयोगशाला मेसिन प्रदान गरेको थियो। मंगलवार बटेश्वर गाउँपालिका४ स्थित रहेको स्वास्थ्य चौकीमा मधेस प्रदेशका पूर्व भौतिक पूर्वाधार मन्त्री एवं प्रदेशसभा सदस्य रामसरोज यादव, प्रादेशिक जनश्वास्थ्य प्रयोगशाला जनकपुरधामका निर्देशक डा श्रवण कुमार मिश्र र बटेश्वर गाउँपालिकाका अध्यक्ष रामअशिष महतोले संयुक्त रुपमा प्रयोगशाला सेवा शुभारम्भ गरे। गाउँपालिका अध्यक्ष महतोले स्वास्थ्य क्षेत्रको समस्यालाई मध्यनजर गर्दै मधेस सरकारबाट प्राप्त भएको उपकरणलाई जडान गरी सञ्चालन ल्याएको बताए। यसले यो पालिकासँगै यस भेगका जनता लाभान्वित हुने उनले विश्वास व्यक्त गरे। प्रयोगशाला सेवा शुभारम्भ भएसँगै जनताको स्वास्थ्य अवस्थालाई सुलभ र सहज बनाउनका लागि प्रयोगशालामा स्वास्थ्य सम्बन्धी सम्पूर्ण चेकजाँच नियमित रुपमा हुने स्वास्थ्यकर्मी अशोक यादवले बताए।"
अध्यागमनका कर्मचारीसँगको सेटिङमा मानव तस्करी गर्ने दुई पक्राउ,"काठमाडौं : ओमन पुऱ्याई मानव बेचबिखन गर्ने दुई जना पक्राउ परेका छन्। पक्राउ पर्नेमा इलामको फाकफोकथुम गाउँपालिका६ घर भई काठमाडौंको गौरीघाट बस्ने ४० वर्षीय शुकराज लिम्बु र सिन्धुपाल्चोकको बलेफी गाउँपालिका ६ घर भई हाल ललितपुरको भैसेपाटी बस्ने ४५ वर्षीय विष्णु तामाङ रहेका छन्। उनीहरूले अध्यागमनका कर्मचारीसँग मिलेर भिजिट भिषामा पठाउने गरेका स्रोतले बताएको छ। वैदेशिक रोजगारका लागि ओमनमा फ्रि भिषा फ्रि टिकटमा मासिक ६० हजार रुपैयाँसम्म कमाई हुने प्रलोभन देखाएर त्रिभुवन अन्तर्राष्ट्रिय विमानस्थलबाट ओमनको भिजिट भिषामा दुबई ट्रान्जिट बनाई ओमनको  ,  पुऱ्याएका थिए। कम्पनीमा पुगेका पीडितले ३ हजार ५०० ओमनी रियालमा ओमनी घर मालिकलाई बिक्री गरेका थिए। शारीरिक तथा मानसिक यातना दिई ओमन घर मालिकले २२ घण्टासम्म काममा लगाएको अवस्थामा पीडित अचानक बेहोश भएका थिए। पुनः कम्पनीमा फिर्ता गरी कम्पनीको मालिकले आफ्नो घर तथा अफिसको काममा लगाई राखेका थिए। पीडित कम्पनीबाट भागेर नेपाली राजदूतावासमा पुगेर ६ दिनसम्म बसी नेपालबाट हवाई टिकट लिई फागुन २९ गते नेपाल आएका थिए।"
"केन्याली महिलालाई पिछा गर्दा दुई करोड बढीको कोकिन फेला, भारतीयसहित दुई जना पक्राउ",काठमाडौं : दुई करोड ३३ लाख बढी मूल्य पर्ने लागु औषध कोकिनसहित दुई जना विदेशी नागरिक पक्राउ परेका छन्। लागु औषध नियन्त्रण व्युरोले उनीहरूलाई ठमेलको विभिन्न होटलबाट पक्राउ गरेको हो। विशेष सूचनाको आधारमा गत मंगलबार व्युरोबाट खटिएको टोलीले भारतीय नागरिक रविन्द्र कुमार परासरलाई ठमेलबाट पक्राउ गरेको हो। उत्तर प्रदेश अलिगढका ५१ वर्षीय परासरले लेडिज ब्यागमा फल्स बटम बनाइ एक किलो ८० ग्राम कोकिन लुकाएर राखेको व्युरोका प्रवक्ता प्रहरी उपरीक्षक चक्राराज जोशीले जानकारी दिए। सोही घटनामा संलग्न केन्याका नागरिक ६३ वर्षीया पिलिसिला वान्जालाई पनि ब्युरोले पक्राउ गरेको छ। उनलाई ठमेलकै अर्को होटलबाट पक्राउ गरिएको हो। उनलाई एक हजार अमेरिकी डलरसहित पक्राउ गरिएको प्रहरी निरीक्षक जोशीले जानकारी दिए। पक्राउ परेकी महिलालाई ब्युरोबाट खटिएको टोलीले बैशाख १ गतेदेखि नै पिछा गरेको थियो। जोशीका अनुसार लेनदेनमा संलग्न दुबैलाई पक्राउ गर्न टोलीले पाँच दिन पिछा गरेको थियो। पछिल्लो समय अफ्रिकी मुलुकमा लागू औषधको ठूलो मात्रामा कारोबार भइरहेको अनुसन्धानमा खटिएका प्रहरीको भनाइ छ। नेपाललाई लागू औषधको ट्रान्जिट हब बन्न नदिन प्रहरी सक्रिय रहेको ती अधिकारीको भनाइ छ। प्रहरीले केन्याली नागरिकको कनेक्सन कसरी भारतीयसँग भयो र नेपालमा कसरी कारबारी भयो भन्नेबारे विस्तृत अनुसन्धान भइरहेको जानकारी दिए।
शुक्रबार देशका तीनवटा प्रदेशमा वर्षा हुने,"काठमाडौं : शुक्रबार देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम प्रदेश, कर्णाली प्रदेश र गण्डकी प्रदेशका पहाडी भूभागका केही स्थानहरूमा तथा देशका बाँकी भूभागका थोरै स्थानहरूमा मेघ गर्जनचट्याङसहित हल्काक्षणिक वर्षाको सम्भावना रहेको छ। तराईका थोरै स्थानहरूमा हावाहुरीको सम्भावना रहेको छ। शुक्रबार राति पहाडी भूभागका थोरै स्थानहरूमा मेघ गर्जनचट्याङसहित हल्काक्षणिक वर्षाको सम्भावना रहेको छ। तराईका थोरै स्थानहरूमा हावाहुरीको सम्भावना रहेको छ।"
१५९ वडामा अनलाइनबाट दर्ताका लागि पूर्वाधार छैन,"काठमाडौं : देशभरका छ हजार सात सय ४३ वडामध्ये एक सय ५९ वडाले अझै अनलाइनबाट व्यक्तिगत घटना दर्ता गर्न नसकेको राष्ट्रिय परिचयपत्र तथा पञ्जीकरण विभागले जनाएको छ। पञ्जीकरण सप्ताहका अवसरमा युनिसेफ र महिला, कानुन र विकास मञ्चले आज यहाँ आयोजना गरेको कार्यक्रममा इन्टरनेटको समस्याका कारण एक सय ५९ वडाले अझै अनलाइनबाट व्यक्तिगत घटना दर्ता गर्न नसकेको जानकारी गराइएको हो। सो अवसरमा छ हजार पाँच सय ८४ वडामा अनलाइन माध्यमबाट व्यक्तिगत घटना दर्ता हुने गरेको जानकारी गराइएको थियो। कार्यक्रममा वडा वडामा व्यक्तिगत घटना दर्ता शिविर पनि सञ्चालन गर्ने गरिएको जनाइएको छ। विभागका महानिर्देशक रुद्रप्रसाद पण्डितले व्यक्तिगत घटना दर्तामा देखा परेका समस्या सम्बोधन गरिने प्रतिबद्धता जनाए। व्यक्तिगत घटना दर्तामा परेका समस्या समाधानका लागि आवाज बुलन्द हुनुपर्ने उनको भनाइ थियो। विभागले १५ दिनअघि परिपत्र जारी गरेपछिका चार दिनमा एकल महिलाका तीन सय ६६ सन्तानको जन्मदर्ता भएको उनले जानकारी दिए। परिपत्रमा केही भाषा संशोधन गर्नुपर्ने सुझाव आएको चार दिनमा त्यसलाई सुधार गरिएको उनले बताए। 'सुत्केरी महिलाले ३५ दिनभित्र बालबालिकाको जन्मदर्ता गर्न सक्दैनन्, निजामती सेवामा काम गर्ने महिलाले ९८ दिन त बिदा नै पाउँछन्, यसैले कम्तीमा पनि ९८ दिन जन्म दर्ताका लागि समय दिनुपर्छ भन्ने हाम्रो पनि अनुभव छ', महानिर्देशक पण्डितले भने। विभागका निर्देशक नवराज जैसीले जन्मदर्ता, मृत्यु दर्ता जस्ता घटना शतप्रतिशत हुने गरी अभियान चलाउन लागिएको जानकारी दिए। अदालतको फैसला अनुसार पनि जन्मदर्ता हुने गरेको जानकारी पनि उनले दिए। मञ्चका कार्यकारी निर्देशक सविन श्रेष्ठले जन्मदर्ता बालबालिकाको मौलिक हक भएकाले ३५ दिनपछि गर्दा पनि शुल्क नलाग्ने गरी कानुन संशोधन गर्नुपर्नेमा जोड दिएका थिए।"
डढेलो निभाउने क्रममा जलेर घाइते भएका थापाको मृत्यु,स्याङ्जा : गएको चैत २९ गते जंगलमा लागेको आगो निभाउने क्रममा गम्भीर घाइते भएका इन्द्र थापाको उपचारका क्रममा सात दिनपछि मृत्यु भएको छ। कालीगण्डकी गाउँपालिका३ लसर्घा देउराली निवासी उनी आलमदेवी नजिकको जंगलमा लागेको आगो निभाउने क्रममा ३७ वर्षीय थापा जलेर गम्भीर घाइते भएका थिए। त्यसपछि थापाको कीर्तिपुरस्थित बर्न हस्पिटलमा उपचार भइरहेको थियो। उपचारकै क्रममा बुधबार बिहान उनको मृत्यु भएको प्रहरी नायब उपरीक्षक रवीन्द्र खनालले जानकारी दिए। जंगलमा लागेको आगो बस्तीमा पस्न सक्ने भएपछि उनी आगो निभाउन गएको बताइएको छ। निभाउने क्रममै जलेर गम्भीर घाइते भएका थिए। यसैबीच स्याङ्जाका विभिन्न स्थानमा आगलागी र डढेलोका घटना बढेका छन्। डिभिजन वन कार्यालय स्याङ्जाका अनुसार अहिले सम्म १८ सय हेक्टर जंगलमा डढेलोले क्षति पुर्याएको छ।
घाँस काट्न गएका वृद्ध मकैबारीभित्र मृत भेटिए,"विराटनगर : मोरङको सुन्दरहरैँचा नगरपालिका६ घर भएका एक जना वृद्ध बिहीबार दिउँसो मृत भेटिएका छन्। घाँस काट्न भनेर घरबाट हिँडेका ७७ वर्षीय पदमबहादुर खड्का मकैबारीभित्र मृत फेला परेका हुन्। प्रहरीका अनुसार घाँस काट्नलाई बिहान ८ बजेतिर उनी डोको बोकेर घरबाट निस्किएको प्रारम्भिक अनुसन्धानबाट खुलेको छ। घरनजिकको मकैबारीमा दिउँसो ३ बजेतिर उनको शव भेटिएको प्रहरीले जनाएको छ। घाँस लिएर घर नफर्किएका वृद्धलाई खोजी गर्ने क्रममा मकैबारीमै ढलिरहेको अवस्थामा मृत फेला पारेपछि स्थानीय र परिवारका सदस्यले प्रहरीलाई खबर गरेका थिए। त्यसलगत्तै घटनास्थल पुगेको इलाका प्रहरी कार्यालय बेलबारीका प्रहरी निरीक्षक उदय शम्शेर राणा नेतृत्वको टोलीले शवलाई पोस्मार्टमका लागि धरानस्थित बीपी कोइराला स्वास्थ्य विज्ञान प्रतिष्ठान लगेर घटनाको अनुसन्धान सुरु गरेको छ। वृद्धको शवनजिक डोको, नाम्लो, हँसिया र उनले काटेको घाँस पनि भेटिएको थियो। उनको मृत्युको कारण खुल्न बाँकी छ। यद्यपि, उच्च रक्तचापका कारण मृत्यु भएको हुनसक्ने अनुमान प्रहरीले गरेको छ। प्रहरीले पोस्टमार्टम रिपोर्ट प्राप्त भएर घटनाको थप अनुसन्धान गरेपछि मृत्युका बारेमा यकिन हुने जानकारी दिएको छ।"
ट्रकको ठक्करबाट २ जनाको मृत्यु,मलंगवा : सर्लाहीको लालबन्दी नगरपालिका६ फुटबल मैदान नजिक ट्रकको ठक्करबाट दुई जना मोटरसाइकल यात्रुको मृत्यु भएको छ। मृत्यु हुनेहरुमा मोटरसाइकल चालक महोत्तरीको गौशाला नगरपालिका११ भरतपुरका २९ वर्षीय श्रवण कुमार महतो र मोटरसाइकलमा पछाडि सवार सोही स्थानका १२ वर्षीय विक्रम कुमार महतो रहेका छन्। ना ३३ प ७५१३ नम्बरको मोटरसाइकलमा सबारी भई पश्चिमबाट पूर्वतर्फ जाँदै गरेको अवस्थामा सोही दिशाबाट किलिङ्कर लोड गरेको प्रदेश २०३००१ ख ८१५ नम्बरको ट्रकले ठक्कर दिँदा श्रवण र विक्रमको घटनास्थलमै मृत्यु भएको जिल्ला प्रहरी कार्यालय सर्लाहीले जनाएको छ। ठक्कर दिने ट्रक र सुनसरीका सुनसरी नगरपालिका१० इटहरीका ट्रक चालक जितेन्द्र चौधरीलाई प्रहरीले नियन्त्रणमा लिएको छ।
साउदीको जेलमा रहेका कार्कीलाई छुटाउन सहयोग रकम जुट्दै,"धनकुटा : क्षतिपूर्ति बापतको रकम तिर्न नसक्दा साउदीको जेलमा रहेका चौविसे गाउँपालिका४ फलामेटारका दिनेश कार्कीलाई छुटाउन आर्थिक सहयोग जुट्न थालेको छ। साउदी सरकारले ५५ हजार रियाल क्षतिपूर्ति बापत जरिवाना रकम तोकेको थियो। नेपाल सरकारको पहलमा साउदी सरकारले ५५ हजारबाट छुट गर्दै ३० हजार पुर्याएको छ। क्षतिपूर्ति बापतको ३० हजार रियाल रकम भर्न नेपाली १० लाख ५० हजार रुपैयाँ नेपाली रकम आवश्यक पर्छ। तर हालसम्म देश तथा विदेशमा रहेका नेपालीहरू, विभिन्न सामाजिक संघसंस्था तथा सरकारी निकायको सहयोगमा ७ लाख २८ हजार ५ सय रुपैयाँ सहयोग रकम जुटेको छिमेकी महेन्द्र न्यौपानेले बताए। अब तीन लाख २१ हजार पाँच सय रुपैयाँ अपुग रहेको उनले बताए। सहयोग रकम जुट्ने क्रम जारी रहेको उनको भनाइ छ। वैदेशिक रोजगारीको सिलसिलामा उनी साउदीको अल हवाला फर ट्रेनिङ एण्ड इन्डस्ट्री कम्पनीमा ट्रेलर चालकको रुपमा पुगेका थिए। कम्पनीले श्रम सम्झौता अनुसारको सेवा सुविधा नदिएपछि उनी बाहिर काम गर्ने सिलसिलामा सवारी साधन दुर्घटनामा परेपछि प्रहरीले पक्राउ गरेको थियो। साउदीको प्रशासनले तोकेको क्षतिपूर्ति बापतको जरिवाना तिर्न नसक्दा विगत डेढ वर्षदेखि जेल जीवन बिताइरहेका छन्। कार्कीको परिवार आर्थिक रुपमा विपन्न छन्। दुर्गा प्रसाईले घोषणा गरेको सहयोग दिएनन् साउदीको जेलमा रहेका दिनेश कार्कीलाई छुटाउन २ लाख रुपैयाँ सहयोगको घोषणा गरेका मेडिकल व्यवसायी दुर्गा प्रसाईले उक्त रकम हालसम्म पनि उपलब्ध नगराएको परिवारले बताएका छन्। गत फागुन पहिलो हप्ता दिनेशका बुवा गणेशबहादुर कार्कीले काठमाडौंमा दुर्गा प्रसाईसँग भेट गरेका थिए। भेटको क्रममा कार्की सहितको टोलीलाई प्रसाईले छोरा छुटाउन २ लाख रुपैयाँ आर्थिक सहयोग गर्ने वचन दिएका थिए। तर हालसम्म पनि उक्त सहयोग रकम उपलब्ध नभएको छिमेकी महेन्द्र न्यौपानेले बताए। रकमका लागि पटक पटक सम्पर्क गर्दा खातामा जम्मा गरिने बताए पनि हालसम्म नआएको उनको भनाइ छ। प्रसाईले घोषणा गरेको रकम उपलब्ध भए कार्कीलाई छुटाउन सहज हुने उनले बताए। यता प्रसाईसँग एक हप्ता अघि टेलिफोन सम्पर्क गर्दा सहयोग बापतको रकम तत्काल पठाउने बताएका थिए।"
भुटानी शरणार्थी प्रकरण : ५ करोड १९ लाख ठगिएको भन्दै १० जना प्रहरीको सम्पर्कमा,"काठमाडौं : भुटानी शरणार्थी बनाई अमेरिका लैजाने बहानामा नागरिकलाई फसाएर पाँच करोड १९ लाख रुपैयाँ ठगी भएको भन्दै १० जना प्रहरीको सम्पर्कमा आइपुगेका छन्। नेपाल प्रहरीको काठमाडौँ उपत्यका अनुसन्धान कार्यालयका अनुसार अहिलेसम्म १० जना पीडितहरु सम्पर्कमा आएका र उनीहरुले रु पाँच करोड १९ लाख ९७ हजारभन्दा बढी ठगी भएको भनी १० वटा छुट्टाछुट्टै किटानी जाहेरी दिएका छन्। कार्यालयमा परेका जाहेरी र आवश्यक अनुसन्धानका कागजातसहित थप कारबाहीका लागि बुधबार काठमाडौँ जिल्ला प्रहरी परिसर टेकुमा बुझाइएको कार्यालयका प्रहरी उपरीक्षक सोमेन्द्रसिंह राठौरले जानकारी दिए। उक्त ठगीको आरोपमा यसअघि नै कार्यालयले सन्देश शर्मा, सानु भण्डारी र केशव दुलाललाई पक्राउ गरी परिसरमा बुझाइसकेको छ। उनीहरुको मिलेमतोमा २०७७ सालदेखि हालसम्म विभिन्न नेपाली नागरिकलाई भुटानी शरणार्थी बनाई अमेरिका लैजान्छु भनेर प्रलोभन र विश्वासमा पारी कास्की, दाङ, मोरङ, रुकुमलगायतका जिल्लाका नागरिकलाई करोडौँ रकम ठगेका पाइएको प्रहरीले जनाएको छ। यसरी ठगीमा ८१ जना परेका छन्। अहिलेसम्म १३ करोड ठगी भएको प्रारम्भिक अनुमान छ। पीडितहरुले फारम भर्न मात्रै १५ देखि २० लाख तिरेको तथ्य प्रहरीले फेला पारेको थियो। रासस"
नदीमा करेन्ट लगाइ माछा मार्ने ४ जना पक्राउ,"गोरखा : नदीमा करेन्ट लगाएर माछा मार्ने चार जनालाई गएराति प्रहरीले पक्राउ गरेको छ। स्थानीय तहसँग समन्वय गरी जिल्ला प्रहरी कार्यालयका प्रहरीले गस्ती गर्ने क्रममा सिरानचोक गाउँपालिका७ स्थित दरौंदी नदीमा करेन्ट लगाएर माछा मारिरहेका बेला उनीहरुलाई पक्राउ गरिएको प्रहरी नायब उपरीक्षक लीलाराज लामिछानेले जानकारी दिए। पक्राउ पर्नेमा धादिङ त्रिपुरासुन्दरी गाउँपालिका२ घर भएका २८ वर्षका लीलामान कुमाल, २६ वर्षका सरोज कुमाल, राहुल कुमाल र रचिन कुमाल रहेको उनले बताए। सिरानचोक गाउँपालिका७ मा पर्ने ओडारेस्थित दरौँदी नदीमा राति १:३० बजे ब्याट्रीमार्फत करेन्ट प्रवाह गरी माछा मार्दै गरेको अवस्थामा उनीहरुलाई पक्राउ गरिएको उनले बताए। पक्राउ परेकाको साथबाट करेन्ट प्रवाह गरी माछा मार्न प्रयोग गरिएको १२ भोल्टको ब्याट्री, करेन्ट प्रवाह गर्ने भाटा, माछा थाप्न बनाइएको जाली र माछा राख्न बनाइएको फुर्लुङसमेत बरामद गरिएको छ, उपरीक्षक लामिछानेले भने। नदीमा करेन्ट प्रवाह गरी माछा मार्ने क्रम बढ्दै गएपछि प्रहरीले यस्ता कार्य रोकथाम र नियन्त्रणका लागि पहल सुरु गरेको हो। रासस"
"खानीखोलाको तीन जङ्गलमा आगलागी, सचेत रहन आग्रह","गत हप्ता तेमाल गाउँपालिकाको ८ र ९ वडास्थित मेच्छे जङ्गलमा लागेको आगो स्थानीय र सुरक्षाकर्मीद्वारा तीन दिनमा नियन्त्रणमा ल्याइएको थियो । उक्त आगलागीबाट निजी वनमा रोपिएको करिब दुई हजार कटहरका बिरुवासमेत नष्ट भएको स्थानीय सुकुमान तामाङले बताए। काभ्रेपलाञ्चोक : खानीखोला गाउँपालिकास्थित तीन जङ्गलमा गए रातिदेखि आगलागी भएको छ । धाप्ले सामुदायिक वन, साल्धारा र साल्मे सामुदायिक वनमा आगलागी भएको गाउँपालिकाले जनाएको छ । आगलागीबाट भौतिक एवं मानवीय क्षति नभए पनि जङ्गलका रुख बिरुवा नष्ट भइरहेको गाउँपालिका अध्यक्ष इन्द्रबहादुर थिङले बताए। उनका अनुसार छिमेकी जिल्ला सिन्धुलीको जङ्गलमा पनि आगलागी भइरहेकाले यसको प्रकृतिबारे थप बुझ्दै कारण पत्ता लगाउने प्रयास भइरहेको छ । 'आगलागीको कारण खोज्दैछौँ, जङ्गलको आगो बस्तीतर्फ आउनसक्ने बारे आज बिहानैदेखि स्थानीयलाई सचेत गराउन थालेका छौँ', थिङले भने। गत हप्ता तेमाल गाउँपालिकाको ८ र ९ वडास्थित मेच्छे जङ्गलमा लागेको आगो स्थानीय र सुरक्षाकर्मीद्वारा तीन दिनमा नियन्त्रणमा ल्याइएको थियो । उक्त आगलागीबाट निजी वनमा रोपिएको करिब दुई हजार कटहरका बिरुवासमेत नष्ट भएको स्थानीय सुकुमान तामाङले बताए। गत चैतमा पनि गाउँपालिकाको केही जङ्गलमा आगलागी भएपछि गाउँपालिकाले सुक्खायाममा आगलागीजन्य सामाग्रीको अत्यावश्यकबाहेक अन्य कामकाजमा प्रयोग नगर्न, आगलागी हुन नदिन तथा त्यसबाट बच्न सचेतनामूलक अपिल गरेको थियो । त्यसबेला आगलागीबाट सबैभन्दा बढी वडा नं ५ स्थित जङ्गलमा रुख, बिरुवा क्षति भएको गाउँपालिकाले जनाएको छ । सुरक्षा निकाय, स्थानीय जनप्रतिनिधि र कर्मचारीको सक्रियतामा केही दिनमा आगो नियन्त्रणमा ल्याइएको थियो । लामो समयको खडेरीपछि निरन्तर हावाहुरी तथा तापक्रम बढिरहेको अवस्थामा सामुदायिक वन तथा निजी क्षेत्रमा आगलागी हुनसक्ने भएकाले उक्त गाउँपालिकाले सेचत रहन आग्रह गरेको हो । यसअघि गत माघ तेस्रो साता धुलिखेल नगरपालिका९ ठूलीचौरस्थित धोबीखोला सामुदायिक वनमा आगलागी भएपछि सदरमुकामस्थित कालीजङ्ग गणको टोलीले दिनभरको प्रयासपछि नियन्त्रणमा लियो । आगलागीबाट ठूलीचौरमा रहेका विभिन्न जातका रुख बिरुवा नष्ट भएका थिए । जङ्गलसँगै जोडिएको बस्तीमा क्षति पुग्न सक्ने भएकाले नेपाली सेनाको टोलीले जङ्गलमा लागिरहेको आगो नियन्त्रणमा लिने अथक प्रयास गरेको थियो । अघिल्लो चैतमा नमोबुद्ध नगरपालिका७ काँक्रेस्थित जङ्गलमा लागेको आगो नियन्त्रण बाहिर रहँदा निकै तनावको अवस्था सिर्जना गरेको थियो । जिल्ला विपद् व्यवस्थापन समितिले आगलागीका घटना हुनसक्ने जनाउँदै पूर्वतयारीसँगै स्थानीय सरकारसँग विपद् व्यवस्थापनका लागि समन्वय गरिरहेको जनाएको छ । उसले आगो लागिसकेपछि पूर्ण नष्ट नभएसम्म नियन्त्रणमा लिन कठिन हुने भएपछि सबैमा सचेत रहन अपिल गर्दै आएको छ । डिभिजन वन कार्यालय धुलिखेलले जङ्गलमा घाँस पलाउने धारणा, वनमा रहेका बोट बिरुवामा राम्रो फल फल्ने आशा, चोरी शिकारीले जङ्गली जन्तुको शिकार गर्न सहज बनाउने उद्देश्यले जिल्लाका सामुदायिक वनमा डढेलो लगाउने गरेको घटनाक्रमले देखाएको छ । सामुदायिक वनमा डढेलो लाग्न नदिन कार्यालयले जिल्लाको विभिन्न स्थानमा चेतनामूलक होर्डिङ बोर्ड राख्नुको साथै डढेलोबाट हुने बेफाइदा, हानिनोक्सानी र कानुनी व्यवस्थाको बारेमा माइकिङसमेत गर्दै आएको जनाएको छ । रासस"
सिर्सिया नदीको प्रदूषण नियन्त्रणमा सहयोग गर्न आग्रह,"वीरगन्ज : वीरगन्ज महानगरपालिकाले तीनदशकदेखि प्रदूषणको चपेटामा रहेको सिर्सिया नदिको प्रदूषण नियन्त्रणका लागि पहल गरिदिन उद्योग, वाणिज्य तथा आपुर्तिमन्त्री रमेश रिजालालाई आग्रह गरेको छ। गृहजिल्लामा आएका मन्त्री रिजालको स्वागत र सम्मानमा महानगरपालिकाले बिहीबार आयोजना गरेको कार्यक्रममा मेयर राजेशमान सिंहले वीरगन्जकै लाइफलाइनको रुपमा रहेको सिर्सिया नदीमा उद्योगबाट भइरहेको प्रदूषण नियन्त्रणका लागि आफूले प्राथमिकताका साथ काम गरिरहेको र त्यसमा मन्त्रालयको सहयोगको आवश्यकता रहेको बताए। रोजगारी वृद्धिका लागि उद्योगग्राम बनाउन गृहकार्य भइरहेको भन्दै मेयर सिंहले त्यसका लागि पनि आवश्यक बजेटको व्यवस्था मिलाइदिन आग्रह गरे। वीरगन्ज औद्योगिक तथा आर्थिक नगरी रहे पनि बजेट अभावमा नागरिकमुखि योजनाहरु कार्यान्वयनमा लैजान कठिन भएको भन्दै त्यसमा पनि आवश्यक साथ र समन्वय गरिदिन मेयर सिंहले आग्रह गरे। उद्योगमन्त्री रिजालले सिर्सिया नदी प्रदूषण नियन्त्रणका लागि महानगरले गरिरहेको प्रयास सह्रानीय रहेको भन्दै त्यसमा मन्त्रालयले आवश्यक सहयोग गर्ने प्रतिबद्धता जनाए। धेरै वर्ष पहिले आमाले पनि यो नदीमा छठका बेला पूजा गर्नुभएको मलाई सम्झना छ, उनले भने, अहिले त नदीको पानी धेरै कालो देखिन्छ, गन्हाउने पनि भएको छ, यसलाई स्वच्छ बनाउन महानगरले गरिरहेको प्रयास राम्रो छ, मन्त्रालयबाट मैले गर्नुपर्ने सहयोग गर्न म तयार छु। उनले उद्योग ग्राम निर्माणका लागि आफूले सकेको पहल गर्ने र एक पटक मन्त्रालयमा आउन निम्ता दिँदै सचिवहरुसँगै राखेर आवश्यक व्यवस्था मिलाउन लगाउने बताए। स्वागत तथा सम्मान कार्यक्रममा महानगरका उपमेयर इम्तियाज आलम, प्रमुख प्रशासकीय अधिकृत लक्ष्मीप्रसाद पौडेल, विभिन्न वडाका वडाअध्यक्षहरु लगायतको सहभागिता थियो।"
आज देशका यी स्थानमा पानी पर्ने,"आज गण्डकी, कर्णाली र सुदूरपश्चिम प्रदेशको पहाडी भूभागका थोरै स्थानमा तथा बागमती र कोशी प्रदेशका पहाडी भूभागका एक वा दुई स्थानमा मेघ गर्जन र चट्याङसहित हल्का वर्षाको सम्भावना रहेको मौसम पूर्वानुमान महाशाखाले जनाएको छ । काठमाडौं : हाल देशमा स्थानीय वायुको साथै पश्चिमी वायुको प्रभाव रहेको छ । यसको प्रभावले आज गण्डकी, कर्णाली र सुदूरपश्चिम प्रदेशको पहाडी भूभागका थोरै स्थानमा तथा बागमती र कोशी प्रदेशका पहाडी भूभागका एक वा दुई स्थानमा मेघ गर्जन र चट्याङसहित हल्का वर्षाको सम्भावना रहेको मौसम पूर्वानुमान महाशाखाले जनाएको छ । राति पनि कर्णाली र सुदूरपश्चिम प्रदेशको पहाडी भूभागका थोरै स्थान तथा बागमती र कोशी प्रदेशका पहाडी भूभागका एक वा दुई स्थानमा मेघ गर्जन र चट्याङसहित हल्का वर्षाको सम्भावना रहेको छ ।"
५ निर्माण व्यवसायी र आपूर्तिकर्ता कालोसूचीमा,"कार्यालयले सूचना जारी गरी कालोसूचीमा राखिएका निर्माण व्यवसायी र आपूर्तिकर्ताले सो अवधिभर सार्वजनिक निकायको कुनै पनि खरिद प्रक्रियामा भाग लिन नपाउने जनाएको छ। काठमाडौं : सार्वजनिक खरिद अनुगमन कार्यालयले विभिन्न सार्वजनिक निकायका ठेक्का अलपत्र पार्ने १५ निर्माण व्यवसायी र आपूर्तिकर्तालाई कालोसूचीमा राखेको छ। कार्यालयले सूचना जारी गरी कालोसूचीमा राखिएका निर्माण व्यवसायी र आपूर्तिकर्ताले सो अवधिभर सार्वजनिक निकायको कुनै पनि खरिद प्रक्रियामा भाग लिन नपाउने जनाएको छ। कार्यालयका अनुसार मुख्य व्यक्ति सैलेन्द्रकुमार कुरुम्वाङ रहेको विराटनगरस्थित एसएएस कन्स्ट्रक्सन प्रालिलाई तीन वर्ष कालोसूचीमा राखिएको छ। कार्यालयले मुख्य व्यक्ति गोकर्णप्रसाद पण्डित रहेको नागार्जुन शङ्करमाली जेभी, मुख्य व्यक्ति दीपक सापकोटा रहेको शङ्करमाली निर्माण सेवा प्रालिलाई एक वर्ष तीन महिनाका लागि कालोसूचीमा राखेको छ। मुख्य व्यक्ति राजुप्रसाद श्रेष्ठ रहेको वाई पी कन्स्ट्रक्सन, रविनकुमार जोशी मुख्य व्यक्ति रहेको रफिना कन्स्ट्रक्सनलाई पनि एक वर्ष तीन महिनाका लागि कालोसूचीमा राखिएको छ। साथै मुख्य व्यक्ति टंकप्रसाद चौलागाई रहेको धुलिखेलयुनिकर्ण जेभी र मुख्य व्यक्ति हरि खड्का रहेको युनिकर्ण कन्स्ट्रक्सनलाई पनि एक वर्षका लागि कालोसूचीमा परेका छन्। त्यस्तै मुख्य व्यक्ति विमल चौधरी रहेको फेवा नेपाल प्रालि इटहरी, मुख्य व्यक्ति रेशम श्रेष्ठ रहेको कन्या कालिका स्टील फर्निचर, मुख्य व्यक्ति प्रमिला थापा रहेको ओम शान्ति निर्माण सेवा भद्रपुर, मुख्य व्यक्ति अनिल कुमार रहेको रेडलाइन कन्स्ट्रक्सन कम्पनी प्रालि वीरगञ्जलाई पनि एक वर्षका लागि कालोसूचीमा राखिएको छ। त्यसैगरी मुख्य व्यक्ति जौवाद हुसेन रहेको सेफ मेटल कन्स्ट्रक्सन प्रालि वीरगञ्ज, मुख्य व्यक्ति राजुभाई सैँजु रहेको सिरुवा कन्स्ट्रक्सन, मुख्य व्यक्ति गोरे तामाङ रहेको कविर कन्स्ट्रक्सन, र मुख्य व्यक्ति सुनकोसी कन्स्ट्रक्सन नेपाल प्रालिलाई पनि एक वर्षका लागि कालोसूचीमा राखिएको छ। रासस"
संघीय निजामती सेवा विधेयक सार्वजनिक गर्न माग गर्दै कर्मचारी आन्दोलित,"सरकारले माग पूरा नगरे आन्दोलन गर्ने भन्दै १९ वैशाखदेखिको विरोधका कार्यक्रम सार्वजनिक गरेका छन्। काठमाडौं : निजामती कर्मचारीको ट्रेड युनियनहरूले आफूहरूले उठाएको माग समेटेर संघीय निजामती सेवा विधेयक सार्वजनिक गर्न सरकारलाई अल्टिमेटम दिएका छन्। निजामती कर्मचारीका विभिन्न ५ वटा ट्रेड युनियनले बुधबार संयुक्त विज्ञप्ति जारी गरी १८ वैशाखभित्र ट्रेड युनियनहरूले साझा मागका रूपमा उठाएको विषय समेटेर संघीय निजामती सेवा ऐनको मस्यौदा सार्वजनिक गर्न र आफूहरूसँग वार्ता गर्न माग गरेका छन्। सरकारले माग पूरा नगरे आन्दोलन गर्ने भन्दै १९ वैशाखदेखिको विरोधका कार्यक्रम सार्वजनिक गरेका छन्। उनीहरूले मुलुकको प्रमुख प्रशासनिक केन्द्र सिंहदरबार नै प्रवेश बहिस्कार गर्ने आन्दोलनको कार्यक्रम घोषणा गरेका छन्। बुधबार पत्रकार सम्मेलन आयोजना गरी नेपाल निजामती कर्मचारी संगठन, नेपाल निजामती कर्मचारी युनियन केन्द्रीय कार्यसमिति, नेपाल राष्ट्रिय कर्मचारी संगठन (निजामती), एकीकृत सरकारी कर्मचारी संगठन र नेपाल मधेसी निजामती कर्मचारी मञ्चले १९, २० र २१ वैशाखमा गर्ने विरोधका कार्यक्रम सार्वजनिक गरेका छन्। १९ वैशाखमा मुख्य सचिव, संघीय मामिला तथा सामान्य प्रशासन, कानुन र अर्थ मन्त्रालयका सचिवलाई आफूहरूको माग समेटेर संघीय निजामती सेवा ऐन जारी गर्न देशभरका कर्मचारीबाट एसएमएसमार्फत ध्यानाकर्षण गराउने उनीहरूको घोषणा छ।"
युवतीको चरित्र हत्या गरेको आरोपमा एक युवक पक्राउ,काठमाडौं : सामाजिक सञ्जालमार्फत युवतीको चरित्र हत्या गरेको आरोपमा एक युवक पक्राउ परेका छन्। प्रहरीको केन्द्रीय साइबर ब्यूरोले रोल्पा जिल्ला सुनिल स्मृति गाउँपालिका५ का २२ वर्षीय ओम प्रकाश महरालाई पक्राउ गरेको हो। पक्राउ परेका महराविरुद्ध जिल्ला अदालत काठमाडौंबाट विद्युतीय कारोबार ऐन अन्तर्गतको कसुरमा मंगलबार ७ दिनको म्याद लिएर अनुसन्धान अघि बढाइएको प्रहरी उपरीक्षक पशुपतिकुमार रायले जानकारी दिए। युवतीको हराएको मोबाइलमा सामाजिक सञ्जालका प्रोफाइल खुला रहेको र अपरिचित महिला पुरुषको यौनजन्य भिडियो पठाएको भन्दै चरित्र हत्या गर्नेलाई कानुनबमोजिम कारबाही गर्न प्रहरीमा उजुरी परेको थियो।
वीरगन्ज चिनी कारखाना सञ्चालनमा ल्याउन किसानको आग्रह,"वीरगन्ज : पर्साका किसानले दुई दशकदेखि बन्द रहेको वीरगन्ज चिनी कारखाना सञ्चालनका लागि उद्योग, वाणिज्य तथा आपुर्तिमन्त्री रमेश रिजालसँग माग गरेका छन् । मन्त्री बनेपछि पहिलोपटक गृहजिल्ला आएका उद्योगमन्त्री रिजाललाई वीरगन्जमै भेटेर जिल्लाका अगुवा किसानहरुले वीरगन्ज चिनी कारखाना सन्चालनको माग गर्दै ज्ञापनपत्र बुझाएका हुन् । कृषक हकहित संघर्ष समिति पर्साका अध्यक्ष शहरुम राउत गद्धी र उखु उत्पादक किसान संघ पर्साका अध्यक्ष असर्फी साहको नेतृत्वमा वीरगन्ज आएका किसानहरुले मन्त्री रिजाललाई ज्ञापनपत्र बुझाएका हुन् । तीन जिल्लाका किसानको उखु खरिद गर्दै आएका र हजारौंलाई रोजगारी दिंदै आएको चिनी कारखाना २० वर्षदेखि बन्द रहँदा किसान मारमा परेको र जिल्लामा बेरोजगारी बढेकोले उक्त कारखाना सन्चालन गर्न अगुवा किसानहरुले मन्त्री रिजालसँग आग्रह गरेका छन्। बन्द चिनी कारखाना सञ्चालनमा आए जिल्लाका किसानहरुको खुशीको दिन फेरि फर्किने र हजारौं बेरोजगारले रोजगारी पनि पाउने भएकाले यसका लागि गम्भीरताका साथ पहल गरिदिन उनीहरुले मन्त्री रिजाललाई आग्रह गरे । २० वर्षदेखि बन्द रहँदा कारखानाका भौतिक संरचनाहरु जीर्ण हुँदै गएको र त्यहाँ रहेका उपकरण लगायतका अन्य सम्पतिहरु चोरी पनि भइरहेकाले त्यसको संरक्षणका लागि पनि उनीहरुले मन्त्री रिजाललाई आग्रह गरे । पर्सा जिल्लाले पहिलोपटक उद्योगमन्त्री पाउँदा जिल्लाका किसानहरु निक्कै उत्साहित भएको भन्दै किसान हकहित संघर्ष समितिका अध्यक्ष गद्धीले भने, अरु समय अरु जिल्लाका उद्योगमन्त्री बन्थे। उनीहरुले खासै चासो देखाएनन् । अब त आफ्नै जिल्लाका सांसद रिजाल उद्योगमन्त्री बन्नु भएको छ। यसले चिनी कारखाना अब चल्छ भन्ने आश किसानहरुमा पलाएको छ ।' ज्ञापनपत्र बुझ्दै उद्योगमन्त्री रिजालले चिनी कारखाना सन्चालनका लागि आफ्नो तर्फबाट सक्दो पहल हुने प्रतिक्रिया दिए । उनले भने, चुनौती त छ तर म पनि चाहन्छु मेरो आफ्नै जिल्लाको कारखाना जसरी पनि चलाउनुपर्छर। यसका लागि विज्ञहरुसंग छलफल गरेर आवश्यक प्रकृया अगाडि बढाउँछु ।'"
मातातीर्थ कुण्डमा भक्तजनको घुइँचो (फोटो फिचर),"मातातीर्थ कुण्डमा दर्शन गरेमा आमा दिवङ्गत हुने छोराछोरीले आमालाई तिर्नुपर्ने ऋणबाट मुक्त हुने विश्वास रहेको छ। काठमाडौं : काठमाडौंको चन्द्रागिरि नगरपालिकास्थित मातातीर्थ कुण्डमा स्नान गर्ने तथा दर्शन गर्ने भक्तजनको घुइँचो लागेको छ। प्रत्येक वर्ष बैशाख कृष्णपक्ष औँशीका दिन जन्मदाता आमालाई सम्मान गरी मनाइने मातातीर्थ औँशीमा चन्द्रागिरि नगरपालिका६ स्थित मातातीर्थ कुण्डमा स्नान गर्ने तथा आमाको प्रतिमाको दर्शन गर्ने भक्तजनको आज बिहानैदेखि घुइँचो लागेको छ। भक्तजन अघिल्लो दिन साँझदेखि नै आमाको सम्झनामा बत्ती बालेर जाग्राम बस्नुका साथै आज बिहान मातातीर्थ कुण्डमा स्नान गर्ने गर्दछन्। मातातीर्थ कुण्डमा दर्शन गरेमा आमा दिवङ्गत हुने छोराछोरीले आमालाई तिर्नुपर्ने ऋणबाट मुक्त हुने विश्वास रहेको छ। आमाको मुख हेर्ने पर्व आज देशभर आमालाई मीठा मीठा खानेकुरा खान दिई श्रद्धा भक्तिसाथ मनाइँदैछ। शास्त्रमा पिताभन्दा पनि ठूली मानिएकी आमाप्रति श्रद्धा, भक्ति, सम्मान र आदर गर्ने तथा उहाँबाट शुभाशीर्वाद थाप्ने दिनका रूपमा यो पर्वलाई लिइने शास्त्रीय परम्परा छ। छोराछोरीले आज बिहानै उठी नुहाएर आफ्नी आमालाई राम्राराम्रा लुगा लगाउने र मीठामीठातागतिला खानेकुरा खान दिई आशीर्वाद थाप्ने चलन छ। आमा नभएकाले भने आमालाई तर्पण र पिण्ड तथा पुरोहितलाई सिदादानसहित भोजन गराई दिवङ्गत आमा र उनले गरेका महान् एवं कष्टकर काम सम्झने गर्दछन्। मातातीर्थ मेलाका अवसरमा आज चन्द्रागिरि नगरपालिकाले आफ्नो नगरपालिकाभित्र सार्वजनिक बिदासमेत दिएको छ।"
"आमाको मुख हेर्ने पर्व आज, श्रद्धा भक्तिसाथ मनाइँदै","काठमाडौं : प्रत्येक वर्ष वैशाखकृष्ण पक्ष औँसीका दिनमा जन्मदाता आमालाई सम्मान गरी मनाइने आमाको मुख हेर्ने पर्व आज देशभर आमालाई मीठा मीठा खानेकुरा खान दिई श्रद्धा भक्तिसाथ मनाइँदैछ। शास्त्रमा उपाध्याय (पण्डित), आचार्य र पिताभन्दा पनि ठूली मानिएकी आमाप्रति श्रद्धा, भक्ति, सम्मान र आदर गर्ने तथा आमाबाट शुभाशीर्वाद थाप्ने दिनका रूपमा यो पर्वलाई लिइने शास्त्रीय परम्परा छ। छोराछोरीले आज बिहानै उठी नुहाएर आफ्नी आमालाई राम्राराम्रा लुगा लगाउने र मीठामीठातागतिला खानेकुरा खान दिई आशीर्वाद थाप्ने चलन छ। आमा नभएकाहरू भने आमालाई तर्पण र पिण्ड तथा पुरोहितलाई सिदादानसहित भोजन गराई दिवङ्गत आमा र उनले गरेका महान् एवं कष्टकर काम सम्झने गर्दछन् । सनातन वैदिक शास्त्रमा प्रत्येक नरनारीले जीवनमा देवऋण, मनुष्यऋण र पितृऋण तिर्नैपर्छ भनिएको छ। वैदिक सनातन धर्म ग्रन्थमा जननी जन्मभूमिश्च स्वर्गादपि गरियसी अर्थात् जन्म दिने आमा र जन्मभूमि स्वर्गभन्दा पनि ठूला एवं प्यार हुन् भनी आमा र जन्मभूमिको महत्व दर्शाइएको धर्मशास्त्रविद् एवं नेपाल पञ्चाङ्ग निर्णायक समितिका सदस्य प्रा डा देवमणि भट्टराई बताउँछन्। सन्तानलाई नौ महीनासम्म गर्भमा धारण गरी जीवन दिने भएकाले आमाको महत्व अरुभन्दा बढी छ। बाबुभन्दा आमाको महत्व हजार गुणा बढी हुने भनी शास्त्रीय ग्रन्थमा उल्लेख गरिएको पनि उनले सुनाए। यस्तो महत्व भएकाले जीवित आमालाई मीठो खान र राम्रो लगाउन दिएर सम्मान गरी खुसी बनाइन्छ। दिवङ्गत आमाका नाममा श्रद्धा भक्तिसाथ तर्पण, पिण्डदान र सिदादान गरिन्छ। वैशाखकृष्ण औँसीका दिन दिवङ्गत आमाले आश गर्ने भएकाले तर्पण, पिण्डदान र सिदादान सहित श्राद्ध गरे खुसी भई आशीर्वाद दिने शास्त्रीय मान्यता रहेको धर्मशास्त्रविद् भट्टराईले बताए। यस अवसरमा चन्द्रागिरी नगरपालिकास्थित मातातीर्थमा आज मेला लाग्ने गर्छ। मातातीर्थमा मेलाको सम्पूर्ण तयारी पूरा भएको नगर प्रमुख घनश्याम गिरीले जानकारी दिए। यस वर्ष गुरु अस्त भएकाले र विश्वका केही देशमा सूर्यग्रहण देखिने भएकाले आमाको मुख हेर्नु नहुने भनी गरिएको प्रचार सही नभएको समितिले जनाएको छ। यसैगरी प्रत्येक वर्ष वैशाखकृष्ण औँसीका दिन मनाइने आमाको मुख हेर्ने अर्थात् मातृ सम्मान दिवसका लागि वृहस्पति अस्तले कुनै फरक नपर्ने पनि समितिका अध्यक्ष श्रीकृष्ण अधिकारीले जानकारी दिए। रासस"
आमा पुज्ने महान् पर्व,"वैशाखकृष्ण औंसीका दिन मातृभक्त आआफ्ना छोराछोरीहरूले श्रद्धा र सम्झना गर्ने महत्त्वपूर्ण दिन हो। मातृदेवो भव अर्थात् आमालाई देवता समान मान। यस उक्तिको सन्दर्भ मातातीर्थ औंसीसँग गाँसिएको छ। मातातीर्थ औंसीका रूपमा वैशाख कृष्ण अमावश्यका दिनलाई मनाउने चलन छ। आमाको महत्त्व एवं गरिमालाई सम्मान गर्दै नेपालमा मातृ दिवस तथा आमाको मुख हेर्ने दिनका रूपमा विशेष ढंगले मनाइन्छ। जन्म दिने आमाप्रति आदर व्यक्त गर्न पौराणिक कालदेखि मनाइँदै आएको महान् पर्व हो। आजको दिन आमाले गरेका महान् र कष्टपूर्ण कामहरूको सम्झना गरिन्छ। आमाप्रति सम्मान गर्दै गरिमा सम्झने दिन पनि हो। यिनै आमा जसले हामीलाई संसार देखाइन्, पाइला चाल्न तातेताते गर्दै सिकाइन्। दस महिनासम्म गर्भमा राखेर जन्माइन्। अनि काखमा राखेर पालिन्। देवीको प्रतिरूप अनि ममता कि खानी अनि बालापनामा हाम्रा हरेक इच्छा, आकांक्षा अनि चाहिएको कुरा पूरा गरिदिने, कल्पवृक्ष सरि, यस पृथ्वीलोकका सम्पूर्ण आमाहरूलाई कोटीकोटी नमन छ। मूलतः हिन्दू संस्कृतिअनुसार स्त्री जातिमध्ये आमाको स्थान निकै उच्च हुने भएकोले नै हामी आमालाई आदरणीय एवं पूजनीय स्त्री जातिको रूपमा मान्दछौं। आमाकै विशेष स्नेह र लालनपालनमा हामी हुर्किएका हुन्छौं। त्यसैले यस दिनलाई बडो धूमधामसँग आमाको सम्झना र मंगलमय कामना गर्दै मनाइन्छ। आमा हुनेहरू वा नहुनेहरूले पनि यस पर्वलाई परम्परागत रूपमा आफ्नो संस्कृतको एक प्रमुख अंगको रूपमा मनाउने प्रचलन चलिआएको छ। पौराणिककालमा हाम्रो संस्कृतिमा आमालाई पाँच भागमा विभाजित गरेको पाइन्छ। जुन मित्र पत्नी, राजपत्नी, गरिब पत्नी, पत्नीमाता अर्थात् सासू र आफ्नी आमा हुन्। त्यसकारण यी पाँचवटालाई नै सामूहिक रूपमा पञ्चमाताको संज्ञाले पुकारिन्छ। शास्त्रीय वाचन अनुरूप यी आमाहरूको आआफ्नो स्थानमा त्यतिकै महत्त्वपूर्ण रहेको पाइन्छ। तिनीहरूलाई हामीहरूको बढी माया मोहको रूपमा बन्दनीय तथा पूजनीय गर्ने परम्परा अध्यावधिकै नै रहेको छ। संसारको सबैभन्दा पवित्र नाता, आमा संसारको सबैभन्दा पवित्र सम्बोधन, आमा हामीमध्ये धेरैले सर्वप्रथम बोल्न सिकेको शब्द, आमा अनि पलपलमा सम्झना आउने, सुखदुःखमा झझल्को आउने एउटा अनुहार, आमा हो। हरेक वर्षको वैशाख कृष्णपक्षको औंसीमा आमाको मुख हेर्ने चलन छ, यस घडीलाई मातातीर्थ औंसी, मातृऔंसी एवं मातृ दिवस पनि भन्ने गरिन्छ। यसरी आमाप्रति विशेषभक्ति र भावयुक्त सम्मान गरिएको हुँदा यस दिनलाई आमाको मुख हेर्ने दिन भनिन्छ। यसर्थ बिहान सबेरै उठी स्नान गरी आमालाई उपहार प्रदान गर्ने, मिष्ठान्न भोजन खुवाई आमाको मुख हेर्ने र आशीर्वाद लिने गरिन्छ। आज आमाबाट टाढा रहेका सन्तानहरू आमालाई भेट्न पुग्छन्। आमालाई मीठा खानेकुरा खुवाउँछन्। विवाह गरेर पतिका घर गएका चेलीबेटीहरू पनि मीठा परिकारहरूसहित आमाघर अर्थात् माइत आइपुग्छन्। विभिन्न कारणले आमालाई भेट्न नपाएकाहरूले भने सञ्चारका विभिन्न साधनहरूमार्फत पनि सम्झने गर्छन्। यसरी मानिसहरूले सामाजिक सञ्जालहरूका माध्यमबाट पनि आमाप्रतिका भावना सम्झनाहरू व्यक्त गर्छन्। पौराणिक कालदेखि नै मनाउँदै आएको यो आमाको मुख हेर्ने दिन आमाले गरेका महान् र कष्टपूर्ण कामहरूको सम्झना गरिन्छ। आमा नभएकाहरूले पनि आमाको आत्माको मुक्तिको कामना गर्दै आज श्राद्धतर्पण गरी मातृत्वको स्मरण गर्दछन्। आज काठमाडौं उपत्यकाका नेवार समुदायले भने भक्तपुरको हनुमानघाट पुगी आमाको सम्झनामा परम्पराअनुसार श्राद्ध तर्पण गर्दछन्। यदि तपाईं पनि आमाबाट पर हुनुहुन्छ भने एकफेर आमालाई फोन गरेर आवाज सुन्ने पो हो कि ? या आमाको याद अनि स्मरण गर्दै साथीभाइसँग आफ्नी आमाको वर्णन र स्नेहको वृत्तान्त सुनाएर आमाको याद ताजा गर्ने पो हो कि ? जे गर्नुहुन्छ, राम्रो काम गर्नुहोस्। जगतको भलो होस् आमाको माया र उहाँले खुवाउनु भएका दूधका धाराहरूप्रति हामी वफादार र इमान्दार हुन जरुरी छ। यसरी हिन्दू संस्कृति या विश्वका जुनसुकै धर्ममा पनि आमाको महत्त्वपूर्ण स्थान रहेको छ। यसर्थ हाम्रो देशमा भने आफ्नै मौलिक संस्कृतिका धर्महरू तथा चाडपर्वहरूको आफ्नै किसिमको गरिमा भएको कुरा स्पष्ट छ। नेपालको ऐतिहासिक, धार्मिक, सांस्कृतिक, सामाजिक आदिको आवश्यक ज्ञान चाडपर्वहरूको अध्ययन बिना अपूरो नै हुने हुन्छ। हिन्दू धर्ममा त्रिऋण पितृ, ऋषि र देवऋणहरू चुकाउनु नै मानवमात्रको सर्वप्रथम कर्तव्य मानिएको छ। सो आदर्शको परिचालन उपर्युक्त चाडपर्वमा स्पष्ट रूपले देख्न सकिन्छ। वैवाहिक कार्यद्वारा सन्तान उत्पादन गरी वंश परम्परालाई कायम राख्नुको अतिरिक्त मातृ वा पितृ औंसीका दिन मानिसहरू आफ्ना आमा, पिताप्रति अपार श्रद्धा, भक्ति अर्पित गरेर पनि पितृऋण चुकाउँछन्। आजको दिन आमाप्रति सम्मान र आमालाई सम्झने दिन हो। यसर्थ समष्टि रूपमा अवलोकलन गर्दा उल्लेखित पाँच आमाहरूमध्ये जन्मभूमिप्रतिको कर्तव्य पूरा गर्नुपर्ने पनि हामी सबैको कर्तव्य त छँदैछ। यस कारणले होला उनीहरूलाई श्रद्धा, आदर, हमेशा गर्नुपर्ने हुन्छ। यस दिन आमा हुनेका लागि आमाको मुख हेर्ने र आमा नहुनेका लागि आमाका सम्झनाको श्रद्धा गर्ने दिन हो। तसर्थ वैशाखकृष्ण औंसीका दिन मातृभक्त आआफ्ना छोराछोरीहरूले श्रद्धा र सम्झना गर्ने महत्त्वपूर्ण दिन हो। यसैले यस दिन सबै नेपालीहरूले आआफ्नो आमा हुने या नहुने सबैले यो पर्व धूमधामका साथ मनाउने गर्छन्। यसैले होला यो जन्म दिने आमा तथा जन्मभूमि स्वर्गभन्दा प्यारो र पवित्र दिन पनि हो।"
झण्डै पाँच किलो सुनसहित दुई जना पक्राउ,"गरगहना झोलामा राखेर हिँडिरहेको सुराकीका आधारमा दुई जनालाई पक्राउ गरिएको प्रहरीले जनाएको छ। नेपालगञ्ज : नेपालगञ्जबाट प्रहरीले करिब पाँच किलो अवैध सुनका गरगहनासहित दुई जनालाई पक्राउ गरेको छ। बाँकेका प्रमुख जिल्ला अधिकारी विपीन आचार्यले नेपालगञ्जको न्यूरोडस्थित एक होटलबाट ४ दशमलव नौ सय २७ किलोग्राम सुनका विभिन्न गहनासहित उनीहरुलाई पक्राउ गरिएको जानकारी दिए। पक्राउ परेका व्यक्तिका साथबाट सुनका चुरा, ब्रासलेट, मङ्गलसुत्र, बाला, ढुङ्ग्री, औँठीलगायतका सुनका गहना प्रहरीले गएराति बरामद गरेको हो। यस विषयमा विस्तृत जानकारी दिन आज अपराह्न बाँके प्रहरीले पत्रकार सम्मेलनको आयोजना गरेका छ। गरगहना झोलामा राखेर हिँडिरहेको सुराकीका आधारमा ती दुई जनालाई पक्राउ गरिएको प्रहरीले जनाएको छ।  रासस"
अन्तरजातीय विवाह गर्नेलाई नगरको अनुदान,चालू आर्थिक वर्षदेखि विवाह गर्ने अन्तरजातीय जोडीले अबदेखि प्रोत्साहन स्वरूप १ लाख रुपैयाँ पाउने उनले बताए। रुकुम पश्चिम : रुकुम पश्चिमको चौरजहारी नगरपालिकाले अन्तरजातीय विवाह गर्ने जोडीलाई १ लाख रुपैयाँ दिने भएको छ। प्रोत्साहन स्वरूप चालू आर्थिक वर्ष २०८९०८० देखि अन्तरजातीय विवाह गर्ने जोडीलाई १ लाख रुपैयाँ दिने कार्यक्रम नगरपालिकाले बनाएको छ। जसका लागि नगरपालिकाले चालु आवका लागि ५ लाख रुपैयाँ विनियोजन गरेको नगर प्रमुख पुष्प वादीले जानकारी दिए। चालू आर्थिक वर्षदेखि विवाह गर्ने अन्तरजातीय जोडीले अबदेखि प्रोत्साहन स्वरूप १ लाख रुपैयाँ पाउने उनले बताए। जसअनुसार यस वर्ष अन्तरजातीय विवाह गरेको एक जोडीले प्रोत्साहन रकमका लागि कागजात पेस गरेको छ। वडा नम्बर ३ का सरोज बटाला र वडा नम्बर ७ की कमला परियारको जोडीले १ लाख रुपैयाँ पाउँदै छन्। उक्त जोडीलाई प्रोत्साहन रकम प्रदान गर्ने कार्यपालिकाबाट निर्णय भइसकेको नगर प्रमुख वादीले बताए। उनका अनुसार आर्थिक समृद्धि र सामाजिक रूपान्तरण अभियानअन्तर्गत यो कार्यक्रम बनाइएको हो। यसबाट सामाजिक सद्भाव कायम हुने र जातीय छुवाछूत तथा विभेदलाई न्यूनीकरण गर्ने उद्देश्य राखिएको हो। समाज परिवर्तनका लागि योगदान गर्ने जोडीलाई प्रोत्साहन होस् र उनीहरूलाई जीविकोपार्जनका लागि कुनै व्यवसाय सञ्चालन गर्न सहज होस् भनेर आर्थिक प्रोत्साहनको कार्यक्रम बनाइएको उनको भनाइ छ।
तराईको किङ कोब्रा किन पहाड उक्लियो?,"पंक्षी तथा जङ्गली प्राणीको खोज अनुसन्धानमा संलग्न त्रिभुवन बहुमुखी क्याम्पस पाल्पाका प्राध्यापक केशव चोखालले तापक्रम वृद्धि र जलवायु परिवर्तनको असरका कारण उच्च पहाडी भूगोलमा किङ कोब्रा भेटिएको बताए। बेनी : म्याग्दीको बेनी नगरपालिका९ नेप्टेचौरमा किङ कोब्रा जातको सर्प भेटिएको छ। तराई र भित्री मधेशमा पाइने किङ कोब्रा हिमाली जिल्लाको भूगोलमा भेटिएको हो। बेनी नगरपालिका९ का वडा अध्यक्ष चक्र केसीका अनुसार नेप्टेचौरका टेकबहादुर खड्काको घरमा बुधबार किङ कोब्रा भेटिएको थियो। घरभित्र नयाँ जातको सर्प देखिएपछि फोटो खिचेर सम्बन्धित विषयमा अध्ययन गरिरहेका विज्ञलाई पठाएका थियौं, उनले भने, किङ कोब्रा भएको पुष्टि भयो। यसअघि २०७५ मा कोसेपानीको जंगल र नेप्टेचौरमा २०७७ मा किङ कोब्रा भेटिएको थियो। नेप्टेचौर समुन्द्री सतहदेखि १५०० मिटरभन्दा बढीको उचाइमा अवस्थित छ। पंक्षी तथा जङ्गली प्राणीको खोज अनुसन्धानमा संलग्न त्रिभुवन बहुमुखी क्याम्पस पाल्पाका प्राध्यापक केशव चोखालले तापक्रम वृद्धि र जलवायु परिवर्तनको असरका कारण उच्च पहाडी भूगोलमा किङ कोब्रा भेटिएको बताए। तापक्रम वृद्धिका कारण म्याग्दीको भूगोल र हावापानी पनि किङ कोब्राका लागि अनुकुल हुन थालेको छ, उनले भने तराईबाट गाडी मार्फत सामान तथा काठ आयात गर्ने क्रममा पहाडमा किङ कोब्रा भित्रिएको हुन सक्छ। चोखाल सोही वडाको कोसेपानीका बासिन्दा हुन्। दुर्लभ सर्प किङ कोब्रा अन्य जातको तुलनामा बढी विषालु सर्प हो। किङ कोब्रालाई नेपालीमा काली नाग राज भनेर चिनिन्छ। वसन्त ऋतु सर्पको बच्चा जन्माउने र हुर्काउने याम हो। आहराको खोजी र वासस्थानमा अवरोध भएको अवस्थामा यो सर्प बाहिर निस्कने गर्छ। सो सर्पलाई नचलाउने, नजिस्काउने र नजिक नजाने हो भने यसबाट बच्न सकिने चोखालले बताए। नेपालमा पाइने ८२ प्रजातिका सर्पमध्ये किङ्ग कोब्राको संख्या अत्यन्त न्यून छ। यसले आहाराको रुपमा अरु सर्पलाई नै खाने गर्दछ। यसलाई नेपालको कानूनले संरक्षित वन्यजन्तुको सूचीमा राखेको छ।"
खसी चोरेर बिक्री गर्ने पक्राउ,तामाङले मनोज बुढाथोकीको गोठमा बाँधी राखेका २ वटा खसी चोरेर सित्खा बजारमा बिक्री गरिरहेको अवस्थामा पक्राउ गरिएको जिल्ला प्रहरी कार्यालय रामेछापका सूचना अधिकारी प्रहरी निरीक्षक राजुप्रसाद ढकालले जानकारी दिए । रामेछाप : जिल्लाको खाँडादेवी गाउँपालिका२ मा खसी चोर्ने एक युवक पक्राउ परेका छन् । मंगलबा राती २ बजे चुल्ठेपानीस्थित मनोज बुढाथोकीको गोठबाट खसी चोरोको आरोपमा ३० वर्षीय हिमाल तामाङ पक्राउ परेका जिल्ला प्रहरी कार्यालय रामेछापले जानकारी दिएको छ । तामाङले मनोज बुढाथोकीको गोठमा बाँधी राखेका २ वटा खसी चोरेर सित्खा बजारमा बिक्री गरिरहेको अवस्थामा पक्राउ गरिएको जिल्ला प्रहरी कार्यालय रामेछापका सूचना अधिकारी प्रहरी निरीक्षक राजुप्रसाद ढकालले जानकारी दिए । खसी चोरी भएको सूचना प्राप्त हुनासाथ तत्काल प्रहरी टोली खटाइ तामाङलाई नियन्त्रणमा लिइ खसी धनी बुढाथोकीलाई नै बुझाइएको पनि निरीक्षक ढकालले बताए । चोरी गर्ने तामाङलाई जिल्ला प्रहरी कार्यालय रामेछापको हिरासतमा राखी जिल्ला अदालत रामेछापबाट १० दिनको म्याद थप गरी अनुसन्धान भइरहेको पनि ढकालले जानकारी दिए । पछिल्लो समय रामेछापका हत्या र चोरीको शृङ्खला बढ्न थालेपछि प्रहरीले सक्रियता बढाएको छ ।
