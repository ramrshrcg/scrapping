शीर्षक,विवरण
सधैं उपेक्षामा कर्णालीको शिक्षा,"बिडम्बना स्थानीय तहको प्राथमिकता सडकमा मात्र केन्द्रित देखिन्छ भने प्रदेश र संघ सरकारले विद्यालय तहसम्म पुगेर समस्याको पहिचान, योजना निर्माण र उचित लगानी गर्न सकेको देखिँदैन। शिक्षाको गुणस्तर विकास नगरी दक्ष जनशक्ति उत्पादनको कल्पना गर्न सकिँदैन। तर, दूरदराजको शैक्षिक प्रणाली हेर्दा अझै पनि हामी शिक्षाको आधारभूत तहमै कति कमजोर छौं भन्ने स्पष्ट हुन्छ। त्यसको उदाहरण हो, कालीकोटको सान्नीत्रिवेणी गाउँपालिका९ मुम्राको सगरमाथा आधारभूत विद्यालय। यस विद्यालयमा कक्षा ३ सम्म १ सय २४ जना विद्यार्थी पढ्छन्। पानी पर्दा कोठामा चुहिन्छ। कोठाभित्रै पनि भेल बग्छ। विद्यार्थी भुइँमा बोरा ओछ्याएर बस्छन्। कालीकोटकै पलाँता गाउँपालिका३ स्थित भवानी आधारभूत विद्यालय भवन एक छेउबाट भत्किएको छ। विद्यालयमा हरेक दिन विद्यार्थीलाई सास्ती छ। जोखिमपूर्ण भवनमा पढ्न बाध्य छन्। यी विद्यालयहरू उदाहरण मात्र हुन्। यस्ता सयौं विद्यालयमा अझै पनि सरकारको नजर पुग्न सकेको छैन। यस्ता विद्यालयहरूको भौतिक संरचना मात्र होइन, शैक्षिक अवस्था पनि निक्कै कमजोर छ। कर्णालीका हुम्ला, जुम्ला, मुगु, कालीकोट, डोल्पालगायतका विकट जिल्लाका अधिकांश विद्यालयको अवस्था यस्तै नाजुक छ। प्रदेश र स्थानीय सरकारले राजनीतिक पहुँच र आर्थिक प्रलोभनका आधारमा प्रदेशभर शैक्षिक संरचना निर्माणको बजेट बाँड्ने गरेका छन्। तर, जुन जुन विद्यालय राजनीतिक पहुँचमा छैनन् वा आर्थिक चलखेल गर्ने बिचौलिया पहुँचमा छैनन् भने बर्सेनि वितरण हुने सरकारी स्रोतबाट वञ्चित हुन्छन् नै। यसको असर शैक्षिक गुणस्तरमा पनि परेको छ। यसतर्फ राज्यका निकायहरूको ध्यान जान सकेको छैन। भौतिक पूर्वाधार सुधार गरी बिकट क्षेत्रको सरकारी विद्यालयको शैक्षिक गुणस्तर वृद्धि गर्ने सरकारी स्पष्ट कार्यक्रम पनि छैन। जसले गर्दा अझै पनि बिकटका विद्यार्थीहरूले विभिन्न राज्यका अवसर र क्षेत्रमा प्रतिस्पर्धा गर्न सकिरहेका छैनन्। यसको परिणाम समग्रमा सधैं विकासदेखि सबै क्षेत्रमा पछि पर्दै आएको छ। बिडम्बना स्थानीय तहको प्राथमिकता सडकमा मात्र केन्द्रित देखिन्छ भने प्रदेश र संघ सरकारले विद्यालय तहसम्म पुगेर समस्याको पहिचान, योजना निर्माण र उचित लगानी गर्न सकेको देखिँदैन। त्यसैले शैक्षिक सुधार, विद्यालयबाट विद्यार्थीले बीचैबाट कक्षा छाड्ने समस्या,बाल विवाहलगायतका जटिल समस्या समाधानका लागि कर्णाली प्रदेश सरकार, स्थानीय सरकार र संघीय सरकारले ध्यान दिन जरुरी छ। कर्णाली विशेष शैक्षिक सुधार योजना नै बनाएर लागू गर्न सके यस क्षेत्रको शैक्षिक गुणस्तर वृद्धि गर्न मद्दत पुग्ने देखिन्छ।"
"अन्नभण्डार र मधेसमा खेत बाँझै : ६० प्रतिशत मात्रै रोपाइँ, रोपोमा फाँट्यो धाँजा","मधेस प्रदेशलाई नै सुक्खाग्रस्त क्षेत्र घोषणा गर्न किसानले माग गरेका छन्। महोत्तरी : महोत्तरी मटिहानीका३ का ६० वर्षीय राम प्रबोध चौधरीले दुईपटक धान रोप्न ब्याड राखे। तर, उनको दुई बिघा खेत बाँझै छ। वर्षा नभएकाले खेती गर्न सकेनन्। भन्छन्, पानीको थोपो परेन। रोप्न राखेको दुई पटकको बीउ भैंसीलाई खुवाएँ। यसपटक भोकमरी लाग्ने डर भयो। धान खेतीले उनको पाँच जनाको परिवार चल्थ्यो। बाँझो खेत देखाउँदै उनी भन्छन्, रौदी(खडेरी)ले हाम्रो घाँटी काट्यो। अब कसरी परिवार चलाउने ? चौधरी एक उदाहरण हुन्। मधेसका सबै किसान परिवारको अवस्था अहिले यस्तै छ। यस वर्ष पानी नपरेकाले महोत्तरीसहितका मधेसका अधिकांश जिल्लामा धान रोपाइँ कम भयो। महोत्तरी जिल्लालाई शुक्रबार जिल्लाको विपद् जोखिम न्यूनीकरण व्यवस्थापन समितिको सर्वपक्षीय बैठकले सुक्खाक्षेत्र घोषणा गरी तत्काल राहत कार्यक्रम सञ्चालन गर्न नेपाल सरकारसँग मागसमेत गरेको छ। आधा मात्रै रोपाइँ कृषि निर्देशनालय मधेस प्रदेशका प्रवक्ता रोशनकुमार मेहताका अनुसार मधेस प्रदेशका ८ जिल्लामा ४ लाख १ हजार ६ सय ५० हेक्टरमा धान खेती हुने जमिन छ। हालसम्म २ लाख ४२ हजार ५ सय ७ हेक्टरमा रोपाइँ भएको छ। यो कुल धान खेतीको ६० प्रतिशत मात्रै हो। जहाँ सिँचाइको सुविधा छ, त्यहाँ मात्रै रोपाइँ भएको छ। अकाशे पानीको भरमा हुने रोपाइँ रत्तिभर नभएको किसानहरू बताउँछन्। रोपाइँ भएका धानखेत पनि खडेरीले सुक्दै गएको छ। सिँचाइका मुहानहरू पनि बिस्तारै खडेरीको कब्जामा परेका छन्। रोपेको धान पनि सुकिरहेको छ। कृषि विज्ञ नै भन्छन्, यस वर्ष मधेसमा धान उत्पादन न्यून हुन्छ। मधेस प्रदेशलाई नै सुक्खाग्रस्त क्षेत्र घोषणा गर्न किसानले माग गरेका छन्। मधेस प्रदेशमा ११ लाख ५६ हजार ७ सय १५ परिवारको बसोबास छ। अधिकांश परिवार कृषिमा निर्भर छन्। खडेरीको चपेटामा धानखेती परेपछि ती परिवारलाई अब भोकमरीको चिन्ताले सताउन थालेको छ। किसानमै भोकमरीको डर मटिहानी७ का ७१ वर्षीय किसान रामबहादुर मण्डल भन्छन्, मेरो जीवनमा यसपालि दोस्रोपटक अकाल(खडेरी) परेको छ। रोदीले पानीको मुहान नदी नै सुकाइदियो। धानको बीउ सुक्यो। साउनको अन्तिमतिर पनि धान रोपाइँ भएकै छैन। के खाएर बाँच्ने ? धान मधेस प्रदेशको मुख्य खाद्य बाली हो। मेरो जिन्दगीमा २५ वर्ष पहिलो यस्तै रौदी परेको थियो। त्यो समय फेरि दोहोरिएको छ। त्यो बेला धान रोपेको औंठाको डोब मंसिरसम्म मेटिएको थिएन। यसपालि त खडेरीले धानै रोपाइँ भएको छैन, रामबहादुर भन्छन्, १० कठ्ठा धानखेती। एकपटक बीउको ब्याड राखे खडेरीले खायो। फेरि राखेर ब्याड तयारी छ। पानी पर्दैन। त्यो पनि सहनै नसक्ने घामले सुकाउँदै लगेको छ। उनले २० केजी धानको ब्याड राखेका थिए। धानखेती हुनु त परकै कुरो भयो। ब्याडमा गरिएको २ हजार लगानी पनि खेर गएको उनले सुनाए। स्रोत : कृषि विकास निर्देशनालय, मधेश प्रदेश किन खडेरी लाग्यो उनको आफ्नै तर्क छ। भन्छन्, हामीले भन्यौं भने कसैले पत्याउँदैन। जस्तो जुग भयो, त्यस्तै भगवान्ले पनि हेरिरहेको छ। पहिला महिना दिनसम्म झरी हुन्थ्यो। अहिले शीत जस्तो वर्ष हुन्छ। घाँटी दबाएर मान्छे बाँच्छ ? त्यस्तै मानिसहरूले प्रकृतिको सुन्दरता नष्ट गरिरहेको छ। रूख काटिरहेको छ। अनि पानी कहाँबाट परोस् त ? उनी थप्छन्, असारमा धान रोपेर मान्छेहरू साउनमा बोल बमको मेला भर्न नेपाल र भारत जान्थे। अहिले त्यो माहौल नै रहेन। भोको पेट र चिन्तामा केको मेला ? किसानको जीवन सबै चौपट भयो। मधेसमा किन परेन पानी ? मधेस स्वर्ग थियो। अहिले पर्यो अकाल ? प्रश्न गम्भीर छ। यसको एउटै कारण हो पानीको मुहान चुरे दोहन गरियो अनि अन्नको भकारी मधेसमा अनिकाल लाग्यो, चुरे विज्ञ डा विजयकुमार सिंह भन्छन्। खडेरीको यो कास्टिङ मात्रै हो। पूरा फिल्म हेर्न बाँकी छ। चुरे संरक्षण नगरिकन मधेसको जीवन चल्दैन, उनले चेतावनी दिँदै भने। मटिहानी७ का रिक्सा चालक ७० वर्षीय भरत मण्डल गर्मी सहन नसकेर काम गर्नै समस्या भएको सुनाउँछन्। उनी तीन दशक अघिको दिन सम्झन्छन्, जुन दिन मधेसले भारतमा चामल, दाल, मकै, मरुवा निर्यात गथ्र्यो। अहिले मधेसवासी भोकमरीको संकटमा फस्दै गएका छन्। भरत भन्छन्, खडेरी र प्राकृति दोहनले यो सब भइरहेको छ। अर्को कारण जनसंख्या वृद्धि पनि हो। मानिसमा खराब आचरण बढ्दै गयो। नदी, वन सबै मास्दै गए। अहिले यस्तो नतिजा आयो। मधेसभरीका धान फाँटहरू वर्षाको प्रतीक्षामा छन्। जसको सिँचाइ सुविधा छ उसले सिँचाइ गरेर धानखेती गरिरहेको छ। तर, ती किसानहरूको अवस्था पनि संकटमा छ। पानीको मुहान पनि सुकिरहेको छ। पहिला जस्तो बोरिङ र इनारमा पानी छैन। भएको मुहान पनि सुकेको छ। सिँचाइको त कुरै छाडौं पिउने पानीकै हाहाकार छ। वीरगन्ज, जनकपुर, जलेश्वरलगायतका स्थानमा ९० प्रतिशत पानीका मुहान सुकिसकेको छ। मधेसलाई सुक्खा क्षेत्र घोषणाको माग कृषि निर्देशनालय मधेस प्रदेशको तथ्यांकअनुसार महोत्तरी, धनुषा र सर्लाहीमा धान खेतीको अवस्था नाजुक छ। महोत्तरीमा २०, धनुषामा ३१ र सर्लाहीमा ५७ प्रतिशत मात्रै रोपाइँ भएको कृषि निर्देशनालय मधेस प्रदेशका प्रवक्ता रोशनकुमार मेहता बताउँछन्। भन्छन्, छिटफुट वर्षा र सिँचाइ गरेर रोपिएका धानहरू खडेरीले सुक्दै गएको छ। मुख्यतया सिँचाइको अभावले धान रोपाइँ हुन सकेको छैन। उनका अनुसार चुरेबाट बग्ने नदीहरूको जलस्तर कम हुँदा कोसी, कमला, बागमती नदी सिँचाइ आयोजनाको कमान्ड क्षेत्रमा पनि सिँचाइ सुविधा पुग्न सकिरहेको छैन। पर्सामा गण्डक नहरको कमाण्ड क्षेत्रमा उस्तै समस्या छ। यसले धेरै ठाउँमा त रोपाइँ नै भएको छैन। धान रोपिएको खेतमा चिरा परिसकेको छ। चुरे क्षेत्रबाट बग्ने नदीको जलस्तर खडेरीले पनि निकै कम छ। धेरै नदीहरू त सुकी नै सकेको छ। कुल सिँचाइ क्षेत्रको कमान्ड क्षेत्रमध्ये २० प्रतिशत क्षेत्रमा सिँचाइ आयोजनाबाट सिँचाइ पुगेको अवस्था छ, प्रवक्ता मेहता भन्छन्, भूमिगत सिँचाइ, फाटफुट वर्षाले सुरुमै रोपाइँ भयो। वर्षा नभएर त्यो पनि अहिले सुकिरहेको छ। यसपालि धान उत्पादन न्यून हुन्छ। महोत्तरी जिल्लालाई शुक्रबार खुक्खाग्रस्त क्षेत्र घोषणा सरोकारवालाले निर्णय गरेको भन्दै उनले सबैतिरबाट सुक्खा क्षेत्र घोषणा गर्न दिनहुँ पत्रचार भइरहेको उनले बताए।"
अर्थको स्थिर नीति चाहियो,"कोभिडको बेला सरकारका तर्फबाट उद्योग व्यवसायलाई केही न केही राहतका सुविधा दिइएका थिए। तर, अहिले बैंकको ब्याज तिर्न नसकेर थुप्रै उद्योगीव्यवसायी कालोसूचीमा परेका छन्। यसबीचमा ससाना थुप्रै व्यवसाय बन्द भए। धेरै सटरमा ताला लागेका छन्। ठूला उद्योगहरू पनि बन्द हुन थालेका छन्। त्यसैकारण औद्योगिक व्यवसाय ओरालोतिर छ। निर्माण क्षेत्रका व्यवसायी भुक्तानी नपाएर आन्दोलित छन्। निर्माणसँग अरू क्षेत्रहरू पनि जोडिएका हुन्छन्। उद्योगव्यवसायका लागि जग्गा प्राप्ति गर्ने बेलाका झमेला पनि अन्त्य हुन सकेका छैनन्। आज एउटा नियम हुन्छ, सरकार परिवर्तन लगत्तै अर्को व्यवस्था गरिन्छ। उद्योग सञ्चालन गर्न बरु कम पैसा लाग्छ, तर त्यो उद्योगका लागि जग्गा किन्न बढी लगानी लाग्छ। सरकारले स्थिर नीति लिन नसक्दा उद्योग व्यवसाय क्षेत्रका समस्या ज्युँका त्युँ छन्। अर्कोतिर पुँजीगत खर्च समयमा नहुने त परम्परा जस्तै भइसक्यो। पर्यटन व्यवसाय आर्थिक उन्नतिको सम्भाव्य क्षेत्र हो। तर, सरकारले हवाई टिकटमा भ्याट लगायो। यसैकारण नेपाल घुम्न आउनेले भारतबाट टिकट किन्न थाले। चालु आर्थिक वर्षको बजेट पनि बढी कर उठाउन मात्रै केन्द्रित छ। सरकारसँग पैसा छैन। व्यापारीहरूसँग कर उठाउन जोड दिइएको छ। जबकी अहिले न व्यापार व्यवसाय चलेका छन्, न त उद्योगले नै गति लिन सकेका छन्। हाम्रो आर्थिक समृद्धिको अर्को क्षेत्र होजलविद्युत्। पर्याप्त बिजुली उत्पादन गर्ने क्षमता छ। तर, यसमा ध्यान पुगेको छैन। हामीसँग राम्रो बाटो, सडक, पुललगायतका गुणस्तरीय पूर्वाधार छैनन्। यसकारण पनि व्यापारउद्योग सञ्चालनमा गाह्रो अवस्था छ। विदेशी उत्पादनसँग प्रतिस्पर्धा गर्न सकिँदैन। एकताका सिमेन्ट उद्योगहरू राम्रै फस्टाएका थिए, तर अहिले त्यस्ता उद्योग नै धराशायी छन्। औषधि उद्योगहरू पनि २४ वटा राम्रो होलान अरूमा समस्या देखिन थालेको छ। हामीले दाल, चामल निर्यात गर्न नसके पनि आयातलाई रोक्न सक्यौं भने व्यापार घाटालाई न्यूनीकरण गर्न सक्छौं। कृषिप्रधान मुलुक भनिन्छ तर यो भाषणमा मात्र सीमित भयो। साँच्चै गर्ने बेलामा गरेकै छैन। उद्योगी, व्यवसायीहरू अति नै दयनीय, कठिन र अप्ठ्यारो अवस्थाबाट गुज्रिनु परिरहेको छ। यस्तो बेला उद्योगीव्यवसायीलाई सघाउ पुग्ने नीति सरकारले लिनुपर्छ । (राणा, नेपाल उद्योग वाणिज्य महासंघ (एफएनसीसीआई) पूर्वअध्यक्ष हुन्)"
अर्धदक्ष कामदारका लागि सुरक्षित गन्तव्य बन्दैछ जापान,"१५ करोड जनसंख्या रहेको जापानमा २० प्रतिशत परिवारमा वृद्धवृद्धा मात्रै छन्। ३० प्रतिशत परिवारमा एकजना मात्र बच्चा छ। ३० प्रतिशत एक्लै बस्छन्। ८५ प्रतिशत परिवारमा बाबुआमा र छोराछोरी बस्छन् अर्थात् यो संयुक्त परिवार हो। श्रमशक्ति घट्दा बुढ्यौली लागेकालाई हेरचाह गर्नेहरू पनि घटेका छन्। जसकारण जापानमा केयरगिभरको माग बढेको छ। काठमाडौं : जापानमा श्रमशक्तिको अभाव छ। वृद्ध नागरिकको बढ्दो जनसंख्या र न्यून जन्मदर जापानको मुख्य समस्या हुन्। सन् २०२३ को जुलाइमा जापानका सबै ४७ प्रिफेक्चर (राज्य) मा जनसंख्या घटेको तथ्य बाहिर आएको छ। १५ करोड जनसंख्या रहेको जापानमा २० प्रतिशत परिवारमा वृद्धवृद्धा मात्रै छन्। ३० प्रतिशत परिवारमा एकजना मात्र बच्चा छ। ३० प्रतिशत एक्लै बस्छन्। ८५ प्रतिशत परिवारमा बाबुआमा र छोराछोरी बस्छन् अर्थात् यो संयुक्त परिवार हो। श्रमशक्ति घट्दा बुढ्यौली लागेकालाई हेरचाह गर्नेहरू पनि घटेका छन्। जसकारण जापानमा केयरगिभरको माग बढेको छ। सोही परिवेशमा जापानबाट नेपाल आएको एक टोलीसँग अन्नपूर्ण पोस्ट्ले कुराकानी गरेको छ। जापानमा जनशक्तिको अभाव र बढ्दो वृद्ध जनसंख्याबारे आयोजित छलफलमा नेपालीका लागि अवसरका विषय पनि समावेश थियो। उनीहरूले नेपाली अद्र्धदक्ष जनशक्तिका लागि जापानमा राम्रो अवसर रहेको जानकारी दिँदै नेपालीहरूले पनि आर्थिक लाभ लिन सक्ने सम्भावनाबारे जानकारी गराए। नेपालमा मिहिनेती तथा इमान्दार मानवस्रोत उपलब्ध रहेको विषयमा जानकार रहेको बताउँदै उनीहरूले जापानमा नेपाली जनशक्तिको माग बढेको पनि जिकिर गरे। श्रमशक्ति अभावलाई सम्बोधन गर्न जापान सरकारले अर्धदक्ष कामदार (एसएसडब्लू) नामको योजना ल्याएको छ। योजनाअनुसार वार्षिक करिब ६० हजार विदेशी श्रमशक्तिलाई जापान प्रवेशको अवसर दिइनेछ। एसएसडब्लूमार्फत जापान जानेले ५ वर्षपछि स्थायी बसोबासका लागि आवेदन दिन पाउनेछन्। चार वर्षअघि ल्याइएको योजनाअनुसार एसएसडब्लूमा हालसम्म भियतनामबाट सर्वाधिक साढे ९५ हजार, इन्डोनेसियाबाट २४ हजार, फिलिपिन्सबाट १७ हजार, चीनबाट ११ हजार, म्यानमारबाट साढे ७ हजार तथा कम्बोडिया, थाइल्यान्ड, नेपाल र अन्य मुलुकबाट क्रमशः ३४ सय, ३३ सय, ३२ सय र २५ सय कामदार जापान पुगेका छन्। एसएसडब्लू योजनाअन्तर्गत जापानमा भिसाका लागि आवेदन दिन जापानी भाषा (एन ४ स्तर) परीक्षा उत्तीर्ण गर्नुपर्छ। नेपालका कुनै पनि मान्यता प्राप्त संस्थामा तीन महिनाको भाषा कक्षा पूरा गरेपछि परीक्षा दिन सकिन्छ। जेएफटी वा जेएलपीटी एन ४ को चाँज दिएपछि जापान जान योग्य भइन्छ। योजनाअनुसार १४ भिन्न कार्यक्षेत्रमा आवेदन दिन पाइन्छ जसमध्ये केयरगिभर एक हो। आवेदन प्रक्रिया निःशुल्क हुन्छ। रोजगारदाता कम्पनीले हवाई टिकट पनि निःशुल्क उपलब्ध गराउनेछ। एकपटक छनोट भएपछि कामदारले प्रतिदिन ८ घण्टा काम गर्न पाउनेछन्। कामदारलाई जापानी कानुनअनुसार बिमा सुविधा तथा न्यूनतम पारिश्रमिक उपलब्ध हुनेछ। एसएसडब्लुअन्तर्गत जापानमा प्रति महिना २ लाख रुपैयाँसम्म कमाउन सकिन्छ। ६० वर्षभन्दा कम उमेरका नेपालीले यो योजनाअन्तगर्तत आवेदन दिन पाउँछन्। रोजगारदाताले न्यूनतम पाँच वर्षको सम्झौता प्रस्ताव गर्नेछन्। भिसा नवीकरण प्रत्येक वर्ष गर्नुपर्छ। ५ वर्ष बितेपछि स्थायी बसोबासका लागि प्रक्रिया सुरु गर्न मिल्नेछ। तर, नेपाल सरकारले प्रक्रियामा सहजीकरण गर्न सकेको छैन। निर्देशिका नबन्दा भाषा परीक्षा सञ्चालन हुन सकेको छैन। फलस्वरूप, नेपालीभन्दा कम रुचाइएका देशका नागरिकहरू केयरगिभरका रूपमा काम गरिरहेका छन्। हालसम्म जापान जानेहरू विद्यार्थीका रूपमा मात्र गइरहेका छन्। तर, त्यहाँ गैरकानुनी रूपमा काम गरिरहेका छन्। यसले नेपालीलाई धेरै समस्या निम्त्याउने गरेको छ। एसएसडब्लूको योजनाअनुसार मलेसिया, खाडी तथा मध्यपूर्व गइरहेका अर्धदक्ष नेपालीका लागि रोजगारीको नयाँ ढोका खुले पनि लाभ लिन सकिरहेको छैन। छलफलका क्रममा अन्नपूर्ण मिडिया नेटवर्कका प्रमुख कार्यकारी अधिकृत सनत न्यौपानेले नेपालीका लागि जापान उत्तम रोजगारीको गन्तव्य रहेको बताए। नेपालीहरूको जापानी विज्ञ टोलीका माझ इमानदारिता, लगनशीलताको चर्चा गरे। जापानी प्रतिनिधिमण्डलका सदस्यहरूले राखेका धारणा यहाँ प्रस्तुत छ। जापानमा केयरगिभरको माग उच्च छ  सिनिची होता,सल्लाहकार, ब्लूस्काई जापान कर्पोरेसन लिएसियाली संस्कृतिअनुसार आफ्नो परिवारका सदस्यको हेरचाहमा धेरै ध्यान दिइन्छ। आफूभन्दा ठूलाको सम्मान गर्नु एसियालीको धर्म र कर्म नै हो। तर, दुर्भाग्यवस जापानमा भने परिवारको हेरचाह गर्नेको संख्या घटिरहेको छ। ५० वर्ष अघिसम्म बुबाआमा काममा जाने र हजुरबुबा हजुरआमा नाति नातिनीको ख्याल राख्नुहुन्थ्यो। दुर्भाग्यवश, संयुक्त परिवारको जापानी परम्परा अब समाप्त भएको छ। सक्रिय काम गर्ने जनसंख्या कम हुँदै गइरहेको छ। जापानमा वृद्धाश्रमको संख्या बढेको छ। वृद्धवृद्धाका लागि विशेष बिमा नीति छ। तर, उहाँहरूलाई छोराछोरीले हेरचाह गर्ने समय छैन। सामाजिक सुरक्षा जापानको ठूलो चिन्ताको विषय हो। यसर्थ जापानमा वृद्धवृद्धाको स्याहार गर्ने (केयरगिभर) जनशक्तिको उच्च माग छ। आर्थिक स्थिति उकास्न प्रतिबद्ध छौं गो उएहारा,प्रमुख कार्यकारी अधिकृत, ब्लूस्काई जापान कर्पोरेसन लि हाम्रो कम्पनीमार्फत् २०० जना नेपालीलाई रोजगारीको अवसर प्रदान गरेका छौं। हामी नेपाललाई कार्यक्षेत्र बनाएका कम्पनी हौं। नेपाली कामदारलाई जापान लगेर उहाँहरूलाई प्लेसमेन्ट गराउँछौं। र, हामी थप नेपालीहरूलाई सुलभ ढंगले रोजगारीको अवसर प्रदान गर्न आतुर छौं। केयरगिभरको रूपमा काम गर्न संसारभरबाट मानिसहरू जापान आएका छन्। उहाँहरू केयर होम्समा काम गर्नुहुन्छ। संसारभरका मान्छेमध्ये पनि हामी नेपालीमा केन्द्रित छौं। बिचौलियाको उपस्थितिबिना नेपालीहरूलाई कसरी सुरक्षित रूपमा जापान लैजान सकिन्छ भन्नेमा हामी केन्द्रित छौं। हाम्रो प्रतिबद्धता उहाँहरूको आर्थिक स्थिति सुदृढ गर्ने र जापानमा उहाँहरूको बसाइ सुरक्षित एवं सुनिश्चित गर्ने हो। भाषा बोल्ने सीपबाट प्रभावित भएँ  अकिको वाकाता, प्रमुख (कर्पोरेट हेडक्वार्टर रिक्रुटर), कोनोइकेकाइ मेकिल कर्पोरेसनहामी अस्पताल र केयर होम्स सञ्चालन गर्दै आएका छौं। कम्पनीमा करिब ८ सय जना कार्यरत हुनुहुन्छ। यो मेरो पहिलो नेपाल भ्रमण हो। नेपालीहरूको जापानी भाषा बोल्ने सिप र क्षमताबाट म साँच्चै प्रभावित भएँ। मेरो अनुमानअनुसार नेपालीहरूमा केयरगिभरको उच्चकोटीको क्षमता छ। नर्सिङ विशेषज्ञता भएकालाई जापानको जीवनमा एडजस्ट गर्न धेरै सजिलो हुन्छ। नेपालीलाई सिकाउन असहज हुने छैन  मिनोरु फुजिसावा,ट्रेनर (केयरगिभर विज्ञ), सेईहोउकाई मेडिकल कर्पोरेसन मेरो जिम्मेवारी तालिम दिनु हो। हाम्रो अनुभवमा नेपालीहरूमा जापानीमा झैं कम्युनिकेसन सीप रहेछ। यतिराम्रो सीप भएकालाई सिकाउन असहज हुने छैन। एकचोटी उचित तालिम प्राप्त गरेपछि नेपालीको क्षमता बढ्नेछ। नेपालीमा रहेको अन्तरनिहित सीप र तालिमबाट प्राप्त हुने थप सिपबाट केयरगिभरको रूपमा नेपालीले उत्कृष्ट भूमिका निर्वाह गर्नेमा विश्वस्त छु। भाषाको ज्ञान भएकाले नेपालीलाई सहज छ नाओहिरो बेप्पु, महाप्रबन्धक (योजना महाशाखा), सेईहोउकाई मेडिकल कर्पोरेसनहामी जापानका २ प्रिफेक्चर (राज्य) मा नर्सिङ होम र अस्पतालहरू सञ्चालन गर्दै आएका छौं। हाम्रा १ सयभन्दा बढी शाखा छन्। १० वर्षदेखि हामीले ५ देशका कामदारलाई रोजगारी दिँदै आएका छौं। नेपालीलाई पनि रोजगारी दिन थालेका छौं। मेरो अनुभवमा अन्य देशको तुलनामा नेपालीको जापानी भाषा उच्चारण राम्रो छ। कम्युनिकेसनमा अब्बल हुनु वृद्धवृद्धाको हेरचाहमा प्रभावकारी मानिन्छ। एसएसडब्लूबाट जापान जाँदा खर्च पनि कम हुने, जापानमा राम्रो कमाइ हुने भएकाले नेपालीहरूले फाइदा लिने अवसर छ। धेरै केयरगिभरको आवश्यकता छ योसियुकी मासुदा,महाप्रबन्ध (मानव संशासन महाशाखा), एइसेइकाइ मेडिकल कर्पोरेसन हामी स्वास्थ्य सेवा प्रदायक संस्था सञ्चालन गर्छौं। ३ वटा वृद्धवृद्धाका लागि केयर होम्स र २ वटा घरैमा गएर हेरविचार गर्ने क्लिनिक छ। यसबाहेक अस्पताल पनि चलाइरहेका छौं। हामीले सामना गर्ने चुनौतीमध्ये एउटा यो हो कि वृद्धहरूले अक्सर विशेष स्वास्थ्य संस्थामा आकस्मिक सेवा खोज्नुहुन्छ। र, त्यसपछि थप उपचारको लागि अन्य ठाउँमा जानुपर्छ। आकस्मिक हेरचाहको लागि प्रयोग गरेको भन्दा अझ राम्रो सुविधा पाउने अस्पतालमा विशेष ख्याल गर्नुपर्ने हुन्छ। डाक्टरहरूले घरमा बस्नभन्दा केयर होम्समा बस्न सिफारिस गर्छन्। ती केयर होम्समा केयरगिभरको आवश्यकता रहन्छ।"
केन्द्रकै छायामा प्रदेशसभाका संसदीय समिति,"संसदीय समिति अर्थात् मिनी संसद्। संसद्को कामकारबाहीलाई प्रभावकारी, व्यावहारिक र व्यवस्थित रूपले अघि बढाउन संसदीय समितिको भूमिका महत्वपूर्ण हुन्छ। तर, सातवटै प्रदेशसभामा विषयगत समितिहरू नबन्दा न त प्रदेशसभा प्रभावकारी देखिएका छन्, न त प्रदेश सरकारका कामकारबाहीको अनुगमन र अध्ययन नै भएको छ। सत्ताको छायामा संसदीय समिति परेको छ। संसदीय समिति अर्थात् मिनी संसद्। संसद्को कामकारबाहीलाई प्रभावकारी, व्यावहारिक र व्यवस्थित रूपले अघि बढाउन संसदीय समितिको भूमिका महŒवपूर्ण हुन्छ। तर, सातवटै प्रदेशसभामा विषयगत समितिहरू नबन्दा न त प्रदेशसभा प्रभावकारी देखिएका छन्, न त प्रदेश सरकारका कामकारबाहीको अनुगमन र अध्ययन नै भएको छ। सत्ताको छायामा संसदीय समिति परेको छ। प्रदेशसभाको निर्वाचनपछि दलहरूले ध्यान केवल सत्ता जोडघटाउमा मात्रै छ। सरकार कसरी बनाउने, को मुख्यमन्त्री हुने, कोको सरकारमा जाने भन्ने सत्ताकेन्द्रित मानसिकताले प्रदेशसभा केवल सरकार बनाउने र भत्काउने खेल मैदान जस्ता मात्रै देखिएका छन्। विषयगत समिति नबन्दा विधि र नीति निर्माण, सरकारी कामको अध्ययन र अनुगमन तथा जनताका पिरमर्काबारे बहस र छलफल हुनै छोडेका छन्। कोसीमा छलफलसम्म भएन प्रदेशसभाको दोस्रो कार्यकाल सुरु भएको करिब ६ महिना भयो। तर, दलहरूको ध्यान संसदीय समिति गठनतर्फ पुगेकै छैन। यसका लागि छलफलसमेत सुरु गरेका छैन। सत्ता जोडघटाउले मात्रै प्राथमिकता पाउँदा दल र नेताहरूको ध्यान संसद्लाई प्रभावकारी बनाउनेतिर पुगेकै छैन। कोसीमा संसदीय समिति गठन नहुँदा कुनै पनि विधेयक माथिको दफाबार छलफल हुन सकेको छैन। संसदीय अनुगमन र निगरानीका काम पनि रोकिएका छन्। दलहरूले चासो नदिँदा समिति गठन गर्न ढिलाइ भएको कोसी प्रदेशसभा सचिवालयका प्रदेशसभा सचिव गोपालप्रसाद पराजुलीले बताए। दलहरूबीच सहमति हुँदा मात्र संसदीय समिति गठन हुने उनको भनाइ छ। प्रदेशसभाको पहिलो कार्यकालमा ७ वटा विषयगत संसदीय समिति थिए। त्यतिबेला पनि प्रदेशसभा सुरु भएको डेढ वर्षपछि मात्रै समिति बनाइएका थिए। पहिलो सभाले न्याय, प्रशासन तथा विधायन समिति, सुशासन तथा योजनासमिति, अर्थसमिति, सार्वजनिक लेखासमिति, सामाजिक विकास समिति, उद्योग, पर्यटन तथा वातावरण समिति र प्राकृतिक स्रोत तथा पूर्वाधार विकास समिति गठन भएका थिए। गण्डकीमा छैन सुरसार गण्डकी प्रदेशसभाको दोस्रो कार्यकालमा एमाले, माओवादी, राप्रपाको गठबन्धनको पहिलो सरकार बन्यो। २५ पुस २०७९ मा एमाले संसदीय दलका नेता खगराज अधिकारीको नेतृत्वमा बनेको सरकारलाई माओवादीले साथ छाडेर कांग्रेससँग गठबन्धन गरेपछि चार महिना नपुग्दै दोस्रो कार्यकालको पहिलो सरकार ढल्यो। माओवादीले साथ छाडेपछि विश्वासको मत पाउन नसक्दा २०८० वैशाख ९ मा तत्कालीन मुख्यमन्त्री अधिकारी पदमुक्त भए। वैशाख दोस्रो साता माओवादी, कांग्रेस र नेकपा एकीकृत समाजवादी गठबन्धनको सरकारको नेतृत्व गर्दै कांग्रेस संसदीय दलका नेता सुरेन्द्रराज पाण्डे मुख्यमन्त्री बने। सत्ताका लागि गठबन्धन बन्ने र भत्कने हुँदा गण्डकी प्रदेशसभाको दोस्रो कार्यकालमा दुई मुख्यमन्त्री भइसके। दोस्रो कार्यकाल पूरा भएको ६ महिना भयो। तर, अझै पनि संसद्का विषयगत समिति बन्न सकेका छैनन्। समिति गठन नहुँदा मन्त्रालयलाई सचेत गराउने कामसमेत ठप्प छ। संसद्को प्रभावकारितामा प्रश्न उठेको छ। गण्डकीमा हालै प्रदेशसभा नियमावली पारित भएको छ। २०७४ मा बनाइएको नियमावलीका त्रुटि सच्याएर आवश्यक परिमार्जन गरी नयाँ नियमावली आइसकेको छ। तर, विषयगत समिति गठन हुन सकेको छैन। प्रदेश सांसद देवका पहारीले पटकपटक दबाब दिँदा पनि सरकारले समिति बनाउन ढिलाइ गरेको सुनाइन्। प्रदेशसभा सदस्यको मुख्य काम नै कानुन बनाउने हो। विषयगत समिति नबन्दा मुख्य काम नै अबरुद्ध भएको तर सरकारले चासो नै नदिएको सांसद पहारीले बताइन्। सरकारले कुनै एजेन्डा नै दिन नसक्दा विधेयक बनाउन समस्या देखिएको उनले सुनाइन्। गण्डकी प्रदेशका सत्ता पक्षका सांसद प्रकाश बरालले सरकार परिवर्तन भए लगत्तै नीति तथा कार्यक्रम र बजेट बनाउन समय खर्चनु पर्दा चाहँदाचाहँदै पनि ढिला भएको सुनाए। सबै दलको सहमतिमा बन्नुपर्ने भएकाले पनि ढिला भएको र अब छिट्टै समिति बनाउने पहल गरिने बरालको भनाइ छ। दलभित्र पनि कसलाई कुन समितिमा राख्ने भन्ने विषयमा छलफल भइरहेकाले पनि समय लागेकोे उनले सुनाए। प्रदेशसभा नियमावली प्रमाणीकरण भइसकेको र सभामुखले दलका नेताहरूसँग छलफल गरेर संख्या तोक्नुपर्ने र त्यसपछि विषयगत समिति बन्ने प्रदेशसभा सचिवालयका सूचना अधिकारी प्रेम सुवेदीले बताए। यस हिसावले अब सभामुखले जतिबेला चाहनुहुन्छ, समिति गठन हुन्छन्, उनले भने। गण्डकी प्रदेशमा चारवटा समिति बन्ने छन्। प्रत्येक समितिमा कति सदस्य हुन्छन् भन्ने संख्या तोकिएको छैन। समितिमा बढीमा १५ सदस्य हुने सूचना अधिकारी सुवेदीले बताए। गण्डकीमा ६० सदस्य प्रदेशसभा भएकाले सबै समतिमा १५ सदस्य भने पुग्दैनन्। मधेसमा सभापतिका आकांक्षी धेरै मधेस प्रदेशसभाका दुई विषयगत समितिले अझै नेतृत्व पाउन सकेका छैनन्। नेपाली कांग्रेस र नेकपा एकीकृत समाजवादीको भागमा परेका समितिले सभापति चयन गर्न सकेका छैनन्। यी दुवै पार्टीमा आकांक्षी बढी देखिएपछि सभापति चयन हुन नसकेको नेताहरू बताउँछन्। प्रदेशसभामा प्रतिनिधित्व गरेका मुख्य सात दलले एकएक समिति पाउने सहमति गरेका थिए। त्यसअनुसार कांग्रेसको भागमा कृषि तथा भूमि व्यवस्थापन र एकीकृत समाजवादीले भागमा प्रदेश मामिला समिति परेको छ। तर यी दुवै दलले आआफ्नो पार्टीबाट कसलाई सभापति बनाउने भनेर निर्णय गर्न सकेका छैनन्। जसका कारण कानुन निर्माणमा समेत असर पुगेको छ। गत असार ३ गते भएको सहमतिअनुसार अरू पाँच दलले भने सभापति चयन गरिसकेका छन्। दलभित्रै सभापतिको आकांक्षी बढी देखिएपछि टुंगो लाग्न नसकेको नेपाली कांग्रेस मधेस प्रदेश संसदीय दलका नेता तथा भौतिक पूर्वाधार विकासमन्त्री कृष्णा यादवले जानकारी दिए। संसदीय दलको बैठक बसेर चाँडै निर्णय गरिने उनले बताए। विवाद देखिए केन्द्र वा शीर्ष नेताको सहयोग लिएर यसै महिना भित्र सभापति चयन गरिने उनले बताए। एकीकृत समाजवादीका संसदीय दलका नेता तथा भूमि व्यवस्था, कृषि तथा सहकारीमन्त्री गोविन्दबहादुर न्यौपानेले पनि सोही कुरा दोहोयाए। व्यस्तताले पनि सभापति चयन गर्न ढिलाइ भएको र साउनभित्रै समितिको सभापति चयन गर्ने उनले बताए। विकास समितिको सभापतिमा जसपाका शारदा शंकरप्रसाद कलवार, अर्थ तथा योजना समितिको सभापतिमा जनमत पार्टीका सतिशकुमार सिंह, प्राकृतिक श्रोत तथा वातावरण समितिको सभापतिमा नेकपा माओवादी केन्द्रकी शारदा दास पहाडी, सार्वजनिक लेखा समितिको सभापतिमा नेकपा एमालेकी मञ्जुकुमारी थापा मगर र महिला, बालबालिका तथा सामाजिक न्याय समितिको सभापतिमा लोसपाकी रूपाकुमारी यादव चयन भइसकेका छन्। बागमतीमा सभापतिका लागि हानथाप बागमती प्रदेशसभाका संसदीय समितिहरूले अझै नेतृत्व पाउन सकेका छैनन्। प्रदेशसभामा रहेका प्रमुख दलहरूबीच भागबन्डा नमिल्दा सदस्यहरू चयन भए पनि सभापति चयन हुन सकेका छैनन्। दलहरूबीच नेतृत्वको विषयलाई लिएर विवाद हुँदा समितिहरू सभापतिविहीन अवस्थामा रहेका छन्। सभापति नहुँदा समितिहरूले काम गर्न सकेको छैनन्। प्रदेशसभाको पाँचवटा समितिमा कुल ९६ सदस्य छन्। गत असार १२ गते समितिहरूका सदस्य मात्रै चयन गरिएका छन्। सार्वजनिक लेखा समितिमा १८, प्रदेश मामिला समिति र अर्थ तथा विकास समितिमा १९१९ सदस्य छन्। उद्योग, पर्यटन तथा वन वातावरण समिति र शिक्षा, स्वास्थ्य तथा कृषि समितिमा २०२० जना सदस्य छन्। सत्तारुढ दलहरूबीच नै समितिको सभापतिको भागबन्डा नमिल्दा समिति गठनका विषयमा थप समस्या देखिएको हो। संसदीय समितिका सबै सभापतिहरू प्रतिपक्षको हुनुपर्ने एमालेको माग छ। तर, सत्तारुढ दलहरूबाट कांग्रेसले २, माओवादी केन्द्रले २ एकीकृत समाजवादीले १ समितिको दाबी गर्दै आएका छन्। हाल प्रमुख प्रतिपक्ष एमालेले सार्वजनिक लेखासमिति पाउने र अन्य समितिहरूमा निर्वाचत हुने सम्भावना बढी रहेको प्रदेशसभा सचिवालयले जनाएको छ। समितिहरूले पूर्णता नपाउँदा प्रदेशसभाको काम कारबाहीमा पनि समस्या भएको छ, प्रदेशसभा सचिवालयका प्रवक्ता मनोज गुप्ताले भने, समितिलाई पूर्णता दिन सचिवालयको तर्फबाट पहल भइरहेको छ। गत २३ माघमा प्रदेशसभा बैठक आह्वान गरेर संसदीय समिति गठन गर्ने प्रयास भएको थियो। तर, दलहरूबीच संसदीय समितिको नेतृत्वको विषयलाई लिएर विवाद भएपछि उक्त बैठक समिति गठन नै नगरी स्थगित भएको थियो।प्रदेशसभामा प्रतिनिधित्व गर्ने दलहरूले प्रदेशसभा सचिवालयलाई संसदीय समिति गठन गर्न समितिमा बस्ने सांसदहरूको नाम दिनसमेत सात महिना लगाएको थियो। दलहरू सरकारको नेतृत्व र मन्त्री मण्डलको विषयमा अल्झिएपछि उक्त विषय पटकपटक ओझेलमा पर्दै आएको थियो। यद्यपि प्रदेशसभाको गत असारमा बसेको बैठकले संसदीय समिति र सदस्यहरूको नाम अनुमोदन गरेको छ। तर, समितिको सभापति चयन गर्ने विषयमा भने दलहरू मौन छन्। लुम्बिनीमा बल्ल बन्यो समिति लुम्बिनी प्रदेशसभामा सांसदहरू चुनिएर आएको झन्डै ६ महिनापछि संसदीय समितिका सदस्य चयन भए। राजनीतिक भागबन्डा र सत्ता फेरबदलका कारण मिनी संसद् मानिने समितिहरूमा राजनीतिक दलहरूले सदस्यको नाम दिनै ढिला गरेका थिए। तर, सभापति भने चयन हुन सकेका छैनन्।लुम्बिनीमा अर्थ, उद्योग तथा पर्यटन, प्रदेश मामिला तथा कानुन, सामाजिक विकास, सार्वजनिक लेखा, भौतिक पूर्वाधार तथा विकास र कृषि, वन तथा वातावरण गरी ६ वटा संसदीय समिति छन्। संसदीय समितिको काम विधेयकमाथिको छलफल, सरकारले गरेका कार्यको निगरानी अनुगमन गरी त्यसमा सुझाव दिने हो। विधेयकहरू संसद्मा पेस भएपछि थप छलफलका लागि संसदीय समितिमा पठाउने र समितिले प्रतिवेदनसहित संसद्मा पेस गर्ने व्यवस्था प्रदेशसभा सञ्चालनसम्बन्धी नियमावलीमा छ। लामो समय समितिले पूर्णता नपाउँदा यी कार्यहरू हुन सकेका छैनन्। प्रदेशसभामा हाल ७ वटा विधेयक पुगेका छन्। तीमध्ये ३ वटा मात्रै छलफलमा छन्। तीनवटा पेस भएका छैनन्। एउटा विधेयकको लगत कट्टा गरिएको छ। संसदीय समितिमा सदस्य चुनिए पनि नियमित बैठक बस्न सकिरहेका छैनन्। प्रमुख प्रतिपक्षी दल नेकपा एमालेका प्रमुख सचेतक तुलसीप्रसाद चौधरीले समितिमा सदस्य चयन भएपछि पहिलो बैठक मात्रै बसेको बताए। ज्येष्ठ सदस्यको अध्यक्षतामा पहिलो बैठक बसेको छ, उनले भने। उनी अर्थ, उद्योग तथा पर्यटन समितिका सदस्य हुन्। मन्त्रिमण्डलले पूर्णता नपाएको र सत्ता गठबन्धनमा समितिको सभापति ककसले पाउने भन्ने भागबन्डा नमिल्दा सभापति चयन हुन नसकेको प्रमुख सचेतक चौधरीले बताए। प्रतिपक्षी दल एमालेले सार्वजनिक लेखासमितिको नेतृत्व गर्ने विषय भने टुंगिएको छ। यद्यपि सभापति को हुने विषय एमालेमा पनि टुंगिएको छैन। प्रदेश मामिला तथा कानुन समिति सदस्य रहेकी कांग्रेस सचेतक निमा गिरीले समितिको सभापति कुन दलले लिने भन्ने अझै नटुंगिएको बताइन्। कांग्रेसले २ वटा समितिको नेतृत्व लिने भन्ने छ, तर को सभापति हुने अझै छलफलमै छ, उनले भनिन्, मन्त्रिमण्डलको विस्तार र सभापतिको टुंगो छिट्टै लाग्नेछ। सचेतक गिरीले सभापति नभए पनि संसदीय समितिले काम गरिरहेको बताइन्। आन्तरिक मामिला तथा कानुन समितिले प्रदेश निजामती ऐनको विषयमा छलफल भइरहेको जनायो। प्रदेशसभामा १ स्वतन्त्रसहित १० राजनीतिक दलको सहभागिता छ। तीमध्ये एमाले र राप्रपा मात्रै सरकारबाहिर छन्। सत्ता गठबन्धनमा भागवण्डा नमिल्दा संसदीय समितिको सभापति चयन र बैठकसमेत अन्योलमा पर्दै आएको छ। कर्णालीमा सक्रिय कर्णाली प्रदेशसभाका चारवटै संसदीय समितिहरू सक्रिय बन्न थालेका छन्। प्रदेशसभाको कामलाई सहज र गतिशिल बनाउन प्रदेशसभाले गत वैशाख दोस्रो साता समितिहरू गठन गरेको थियो। दोस्रो कार्यकालअन्तर्गत गत पुस १८ गते प्रदेशसभाको पहिलो बैठक बसेको थियो। पहिलो बैठक बसेको चार महिनापछि अर्थात् गत वैशाख दोस्रो सातामा समितिहरूले पूर्णता पाएका हुन्। गठन भएर नेतृत्व पाएका समितिहरू सक्रिय बनेका हुन्। गठन भएको तीन महिना पुग्नै लाग्दा समितिहरू नियमित बैठक बस्ने, समितिमा आएका विधेयकहरूमाथि छलफल गर्ने, प्रदेश सरकारका कामको अनुगमन गर्ने, सरकारलाई निर्देशन दिने, नागरिकका समस्याहरूको सुनुवाइ गर्ने र सुशासन तथा पारदर्शिता कायम गर्न प्रदेश सरकारको ध्यानाकर्षण गराउने कार्यमा सक्रिय बनेका छन्। कर्णाली प्रदेशसभाको सार्वजनिक लेखासमितिको बैठकमा सहभागीहरू। कर्णालीमा अर्थ तथा प्राकृतिक स्रोत, प्रदेश मामिला, सामाजिक विकास र सार्वजनिक लेखासमिति गठन भएका छन्। ती समितिले नेतृत्व पनि पाइसकेका छन्। जसअन्तर्गत सात सदस्यीय अर्थ तथा प्राकृतिक स्रोत समितिको सभापतिमा दुर्गबहादुर रावत, आठ सदस्यीय प्रदेश मामिला समितिको सभापतिमा कल्याणी खड्का, आठ सदस्यीय सामाजिक विकास समितिको सभापतिमा घनश्याम भण्डारी र सात सदस्यीय सार्वजनिक लेखासमितिको सभापतिमा जितबहादुर मल्ल छन्। समयमै गठन हुन नसके पनि समितिहरूले गठन भएको छोटो समयमा नै सक्रियता देखाएको प्रदेशसभा सचिवालयले जनाएको छ। सबैभन्दा बढी प्रदेश मामिला समिति सक्रिय देखिएको छ। यो समितिका हालसम्म १४ वटा बैठक सम्पन्न भइसकेका छन्। समितिमा सभापति कल्याणी खड्काले आफूहरूले समितिमा आएका विधेयकमाथि छलफल गर्ने र प्रदेश सरकारका कामको अनुगमन गर्दै आवश्यक निर्देशन दिने काम भइरहेको जानकारी दिइन्। उनका अनुसार प्रदेशसभाबाट पठाइएका विधेयकमाथि संशोधन र सुधारका लागि समितिमा दफावार छलफल गर्ने गरिएको छ। यो समितिले अनुगमनलाई पनि तीव्रता दिएको छ। केही समयअघि मात्रै समितिले कर्णाली प्रदेश अस्पतालको अनुगमन गरेर अधिकृत तहका दरबन्दी खुलाउन प्रदेश लोकसेवा आयोगलाई भनेको छ। यस्तै प्रदेशसभाको सामाजिक विकास समितिले हाल शिक्षा, स्वास्थ्य, रोजगार, युवा, खेलकुद, बालबालिका र महिलाका क्षेत्रमा वकालत गरिरहेको छ। सरोकारवालासँग छलफल गर्ने र समाधानका उपायबारे आफूहरूले सुझाव दिने सभापति घनश्याम भण्डारीले बताए। समितिले सरकारलाई दिएको निर्देशन कार्यान्वयनको अवस्था बुझ्न अनुगमन गर्दै आएको छ। यो समितिले कर्णालीको भूमिसम्बन्धी समस्या समाधानका लागि सरोकारवालासँग छलफल गरेको छ। अर्थ तथा प्राकृतिक स्रोत समितिले सरकारका गतिविधिमाथि निगरानी बढाएको छ। समितिका सभापति दुर्गबहादुर रावतले कार्यक्षेत्रमा पर्ने चारवटा मन्त्रालय र मातहतका कार्यालयका कामको अनुगमन गरिएको बताए। नियमित बैठक बस्ने, छलफल गर्ने र मन्त्रालयबाट भएका गतिविधिको निगरानी र सुझाव दिने काम यो समितिले गरिरहेको छ। हालसम्म समितिका नौवटा बैठक सम्पन्न भएका छन्। प्रदेशसभाको सार्वजनिक लेखासमितिले पनि सक्रियता बढाएको छ। सभापति जितबहादुर मल्लले यो अवधिमा सार्वजनिक भएको महालेखा परीक्षकको प्रतिवेदनमा छलफल गरिएको बताए। सुदूरमा औपचारिकताका लागि मात्रै बैठक सुदूरपश्चिम प्रदेशसभाले चारवटा विषयगत समिति गठन गरे पनि सभापति भने तोकिएका छैनन्। प्रदेशसभाले विधायन तथा प्रदेश मामिला समिति, सार्वजनिक लेखासमिति, अर्थ विकास तथा प्राकृतिक स्रोत समिति र सामाजिक विकास समितिमा सदस्यहरू भने चयन गरिसकेको छ। समितिहरू चयन भएको ६ महिना हुन लागे पनि सभापति चयन नहुँदा समितिका बैठकहरू बस्ने र भत्ता मात्रै बुझ्ने गरिएको छ। समितिहरूको कम्तीमा चारपटक र बढीमा ८ पटक बैठक बसेका छन्। ८ पटक बैठक बसेको अर्थ विकास तथा प्राकृतिक स्रोत समिति र ४ पटक बैठक बसेको विधायन तथा प्रदेश मामिला समितिले त रकमान्तर गरेर अन्तर प्रदेश भ्रमण नै गरिसकेका छन्। सभापति चयन नभएकाले बैठकहरूले खासै निर्णय गरेको छैन। रकमान्तर गरेर अन्तर प्रदेश भ्रमण भने भएको छ, अर्थ विकास तथा प्राकृतिक स्रोत साधन समितिका सचिव युवराज जैशीले भने। विधायन समितिले ७ दिन र अर्थ विकास तथा प्राकृतिक स्रोत साधन समितिले ४ दिनको भ्रमण गरिसकेको छ। विधायन समितिले त एउटा बैठकमा ज्येष्ठ सदस्यले बैठकको अध्यक्षता गर्ने र पुरानै समितिले बनाएको कार्यविधिलाई मान्यता दिने निर्णय गरेको छ। सामाजिक विकास समितिका पनि ५ वटा बैठक बसेको सचिव नरेन्द्रबहादुर पालले बताए। संसदीय समितिमध्ये सबैभन्दा शक्तिशाली मानिएको सार्वजनिक लेखासमितिका पनि तीनवटा बैठक बसेका छन्। तीनवटा बैठकमा महालेखा परीक्षकको प्रतिवेदन पढ्ने निर्णय भएको छ, समितिका सचिव भीमबहादुर ऐरले भने, सभापति चयन नभएकाले खासै गतिला निर्णयहरू भएका छैनन्। यता प्रदेशसभामा सभापति चुन्न पनि हम्मेहम्मे भएको छ। दुई मन्त्रालय माग गर्दै बल्लतल्ल सरकारमा सहभागी हुने सहमति जनाएको नागरिक उन्मुक्तिलाई दुइटा समितिको सभापति दिने सहमति भएको छ। उसले एक मन्त्री, एक राज्यमन्त्री र दुई विषयगत समितिका सभापति पाए मात्रै सरकारमा जाने भनेपछि मुख्यमन्त्रीले नागरिक उन्मुक्तिलाई दुई सभापति दिने बचन दिएका हुन्। नेकपा एमाले प्रमुख प्रतिपक्षी दल भए पनि बजेट पास गर्न उपस्थित भइदिएको भन्दै मुख्यमन्त्रीले सार्वजनिक लेखासमितिको सभापति राप्रपाकी सांसद खिमा देवी विष्टलाई दिने वचन दिएका छन्। संविधानमा सार्वजनिक लेखासमितिको सभापतिमा विपक्षी दलको सांसद चयन गर्ने प्रावधान छ। सभामुख भीमबहादुर भण्डारीले गठबन्धनका सबै दलहरू बल्ल सरकारमा सहभागी भएकाले अब समितिका सभापती पनि छिट्टै चयन हुने बताए। दलहरूले चासो नदिँदा समिति गठन गर्न ढिलाइ भएको हो। दलहरूबीच सहमति हुँदा मात्र संसदीय समिति गठन हुन्छ। गोपालप्रसाद पराजुली, प्रदेशसभास सचिव, कोसी पटकपटक दबाब दिँदा पनि सरकारले समिति बनाउन ढिलाइ गयो। विषयगत समिति नबन्दा मुख्य काम नै अबरुद्ध भएको छ। देवका पहारी , सांसद, गण्डकी दलभित्रै सभापतिको आकांक्षी बढी देखिएपछि समितिले नेतृत्व पाउन नसकेको हो। अब संसदीय दलको बैठक बसेर चाँडै निर्णय गर्नेछौं।कृष्णा यादव, मधेस प्रदेश संसदीय दलका नेता, नेपाली कांग्रेस समितिहरूले पूर्णता नपाउँदा प्रदेशसभाको काम कारबाहीमा पनि समस्या भएको छ। पूर्णता दिन सचिवालयको तर्फबाट पहल भइरहेको छ।मनोज गुप्ता, प्रवक्ता, प्रदेशसभा सचिवालय, बागमती  शिवराज भट्टधनगढी, ललितबहादुर बुढासुर्खेत, लक्ष्मण पोखरेलबुटवल, कृष्ण सारू मगरहेटौंडा, कृष्णमणि बरालपोखरा, हरिबहादुर लम्जेलधनकुटा, गोविन्द महतोजनकपुरधाम"
बागमती प्रदेशमा थपियो मन्त्रालय,"हेटौंडा : बागमती प्रदेशमा मन्त्रालय थपिएको छ। प्रदेश सरकारका ११ मन्त्रालयमध्ये पर्यटन, उद्योग तथा सहकारी मन्त्रालयलाई विभाजन गरी १२ वटा पुर्याइएको हो। नयाँ मन्त्रालयका रूपमा स्थापित उद्योग तथा सामान्य प्रशासन मन्त्रालयको नेतृत्व मन्त्री रामकृष्ण चित्रकारले सम्हाल्ने भएका छन्। बागमती प्रदेश सरकारमा लामो समयदेखि जिम्मेवारीविहीन रहँदै आएका मन्त्री चित्रकारलाई आइतबार मन्त्रालयको जिम्मेवारी प्रदान गरिएको हो। चित्रकार नेपाली कांग्रेसको प्रदेश संसदीय दलका उपनेता हुन्। उनले मन्त्री नियुक्त भएदेखि नै जिम्मेवारी पाएका थिएनन्। कांग्रेसले भौतिक पूर्वाधार मन्त्रालय विभाजन गरी उनलाई जिम्मेवारी दिनुपर्ने माग गरेको भएतापति माओवादी केन्द्रले माओवादी केन्द्रले अस्वीकार गरेपछि कांग्रेसकै भागमा रहेको पर्यटन, उद्योग तथा सहकारी मन्त्रालय विभाजन गरी उनलाई जिम्मेवारी प्रदान गरिएको हो।"
प्रहरी चारित्रिक प्रमाणपत्र प्रमाणीकरण अब अनलाइनबाटै,"काठमाडौं : विदेशमा अध्ययन तथा रोजगारीका लागि जान चाहनेहरूले अब प्रहरी चारित्रिक प्रमाणपत्र प्रमाणीकरण गर्न कन्सुलर सेवा विभाग जानुपर्ने बाध्यता हटेको छ । आइतबार काठमाडौंको त्रिपुरेश्वरस्थीत विभागमा आयोजित एक कार्यक्रमकाबीच परराष्ट्रमन्त्री एनपी साउदले प्रहरी चारित्रिक प्रमाणपत्र प्रमाणीकरण कार्यलाई पूर्णरुपमा अनलाइन माध्यमबाट प्रमाणीकरण गर्ने कार्यको शुभारम्भ गरेका हुन् । यसअघि प्रहरी चारित्रिक प्रमाणपत्र प्रमाणीकरण गर्न विभाग आउनुपर्ने बाध्यता रहेको थियो । अनलाइनबाटै प्रहरी चारित्रिक प्रमाणपत्र प्रमाणीकरण हुने भएपछि सर्वसाधारणको समय र पैसाको बचत भएको परराष्ट्रमन्त्री साउदले बताए । सरकार गठन भइसकेपछि परराष्ट्र सेवालाई सहज र सुलभ बनाउन प्रयास गरेको उनको भनाइ छ। त्यस्तै, मन्त्री साउदले राष्ट्रिय एकतालाई मजबुद गर्ने गरि परस्पर लाभका आधारमा अन्तर्राष्ट्रिय सम्बन्ध स्थापीत गर्न खोजिएको धारणा राखे । उनले विदेशी नीतिमा सबै पार्टीको सहमति हुनका लागि प्रयन्त जारी रहेको भन्दै राष्ट्रिय सहमतिका लागि सबै दलको विचार ग्रहण गर्न तयार रहेको बताए । वर्तमान सरकार गठन भएपनि प्रधानमन्त्रीको फलदायी भारत भ्रमण भएको र महत्वपूर्ण उपलब्धी हाँसिल भएको भन्दै मन्त्री साउदले सेप्टेम्वरको अन्तिम सातामा प्रधानमन्त्रीको चीन भ्रमणको तयारी भइरहेको जानकारी दिए। विभागका अनुसार अनुसार गत आर्थिक वर्ष २०७९८० मा विभागले तीन लाख ६ हजार २२ वटा प्रहरी चारित्रिक प्रमाणपत्र प्रमाणीकरण गरेको थियो । सेवाग्राहीले अनलाइन आवेदन दिएको २४ घण्टाभित्र प्रमाणीकरण भएको प्रहरी चारित्रिक प्रमाणपत्र उपलब्ध गराइने विभागले जानकारी दिएको छ ।"
छिमेकी मुलुकसँग विगतमा बिग्रिएकाभत्किएका सम्बन्ध सुधारको प्रयासमा छु : परराष्ट्रमन्त्री,"काठमाडौं : परराष्ट्रमन्त्री एनपी साउदले विगतमा छिमेकी मुलुकहरूसँगको असन्तुलित सम्बन्धलाई सन्तुलनमा ल्याउने प्रयास भइरहेको बताएका छन् । काठमाडौंमा आइतबार आयोजित कार्यक्रममा मन्त्री साउदले विगतमा छिमेकी मुलुकहरूसँग भएको सन्तुतिल सम्बन्धलाई वर्तमान सरकारले सन्तुलनमा ल्याउने कोशिस गरिरहेको बताए । उनले प्रधानमन्त्री पुष्पकमल दाहालको भारत भ्रमण फलदायी भएको दावी गरे । भारतसँग मात्र होइन चीनसँग पनि नेपालको राम्रो सम्बन्ध भएको उनको भनाइ छ । विगतमा छिमेकी मुलुहरूसँग बिग्रेकोभत्केको सम्बन्धहरूको सुधार गर्ने प्रयत्नमा छौं,'परराष्ट्रमन्त्री साउदले भने । साउदले प्रधानमन्त्री दाहालको चीन भ्रमणको तयारी भइरहेको दोहोर्याएका छन् । मन्त्री साउदले भने,' सेप्टेम्बर तेस्रो वा चौथौ साताका लागि प्रधानमन्त्री दाहालको चीन भ्रमणको तयारी भइरहेको छ । प्रधानमन्त्री स्वयंले पनि छिट्टै आफू चीन भ्रमणमा जाने बताएका थिए ।"
एमालेसँग वैचारिक सैद्धान्तिक भिन्नता नदेखिँदा नेता कार्यकर्ताहरु फर्किए : झलनाथ खनाल,"कांग्रेसलाई दक्षिणपन्थी शक्ति भएको संकेत गर्दै खनालले एकीकृत समाजवादी दक्षिणपन्थी र माओवादीको पिछलग्गु बनेका टिप्पणी गरे। काठमाडौं : पूर्वप्रधानमन्त्री एवम् नेकपा एकीकृत समाजवादीका सम्मानित नेता झलनाथ खनालले एमालेका सैद्धान्तिक र नीतिगत सवालमा भिन्नता के छ देखाउन नसकिएको बताएका छन्। पार्टीको स्थायी कमिटी बैठकमा छुट्टै १६ पेजको लिखित दस्तावेजमा प्रस्तुत गर्दै खनालले एमालेसँग वैचारिक सैद्धान्तिक भिन्नता नदेखिँदा ठूलो संख्यामा विद्रोह गरेर अघि आएका नेता कार्यकर्ताहरु फर्किनेक्रम बढेको बताएका हुन्। हाम्रो पार्टी र विद्रोह गरिएको पार्टी (एमाले) का सैद्धान्तिक र नीतिगत सवालमा भिन्नता के छ देखाउन सकिएको छैन। हाम्रो पार्टीमा पनि जबज कै धङधङी छ र ( एमाले ) मा पनि जबज कै धङधङी छ। त्यसले गर्दा पनि ठुलो संख्यामा विद्रोह गरेर अघि आएका नेता कार्यकर्ताहरु वैचारिक सैद्धान्तिक भिन्नता नदेखेर एमालेमा फर्किने क्रम देखिन्छ। उनले लिखित दस्तावेजमार्फत भनेका छन्,किन यस्तो भइरहेको छ ? हामी भित्र कहाँ कमजोरी छ ? कुन कमजोरीका कारणले यस्तो भइरहेको छ ? हामीले यी सम्पुर्ण कमि कमजोरीहरुलाई क्रान्तिकारी वर्ग दृष्टिकोणका आधारमा विश्लेषण गर्नुपर्छ, तिनीहरुलाई निर्ममता पुर्वक हटाउनुपर्छ, बैचारिक तथा संगठनात्मक दुबै क्षेत्रबाट यस्ता कमजोरीहरुलाई हटाएर हामीले हाम्रो पार्टीलाई एउटा सबल, संशक्त र धारिलो क्रान्तिकारी जगमा उभ्याउनुपर्छ र प्रधान अर्न्तविरोध र प्रधान प्रतिद्धन्दीका विरुद्ध क्रान्तिकारी धारलाई सोझ्याउदै अघि बढ्नुपर्छ। तब मात्र पार्टी पंक्तिमा नयाँ उत्साह, उमङ्ग र जोसको संचार हुनेछ। उनले पार्टीलाई दक्षिणपंथी कार्यदिशाबाट होइन प्रष्ट रुपले क्रान्तिकारी कार्यदिशा, नीति र सिद्धान्तका आधारमा अघि बढाउनुपर्ने धारणा राखे। कांग्रेसलाई दक्षिणपन्थी शक्ति भएको संकेत गर्दै खनालले एकीकृत समाजवादी दक्षिणपन्थी र माओवादीको पिछलग्गु बनेको टिप्पणी गरे। अब सबै वामपंथीहरु (एमाले लगायत) लाई नयाँ धरातलबाट मुक्त मनले विश्लेषण गरेर जाऔं, प्रतिगमन विरोधी आन्दोलन सकियो, अन्र्तविरोध बदलिइसक्यो। त्यसैले अब गठबन्धनमा बाधिएर होइन, नयाँ स्वतन्त्र र क्रान्तिकारी ढङ्गले जानुपर्छ भन्ने कुरा चुनाव पुर्व कैबैठकमा मैले राखे। तर त्यसलाई सुनिएन। आखिर हाम्रो पार्टी दक्षिणपंथी र माओवादीको पिछलग्गु जस्तो भएर अघि बड्यो। खनालले भने, नेपाली कांग्रेस र माओवादी दुवैले हाम्रो पार्टीलाई देशैभरि धोखा दिए। हाम्रो पार्टीलाई मतदाता मात्र बनाए। त्यसले हाम्रो पार्टीको बन्दै गरेको क्रान्तिकारी छवी र साख नराम्ररी गिराई दियो। कार्यकर्ताहरु देशव्यापी रुपमा निरास भए। त्यसपछि बरु एमाले तिरै जाने भन्ने चिंतनको विकास हुन थाल्यो र पलायन बढदै गयो। खनालले एकीकृत समाजवादी र सबै बामपन्थी समूहरुको मुख्य प्रतिद्वन्दी शक्ति भनेको दक्षिणपन्थी शक्तिका रुपमा रहेको नेपाली काँग्रेसबाहेक अरु कुनै हुन सक्दैन टिप्पणी गरे। नेपाली समाजको ठोस राजनीतिक स्थितिमा हाम्रो पार्टीको र सबै बामपन्थी समूहरुको मुख्य प्रतिद्वन्दी शक्ति भनेको मुख्यतः दक्षिणपन्थी शक्तिका रुपमा रहेको नेपाली काँग्रेस बाहेक अरु कुनै हुन सक्दैन। यस बारेमा हामी लगायत सबै बामपन्थी समूहरुले प्रष्ट क्रान्तिकारी दृष्टिकोण र अडान राख्न सक्नुपर्छ। तर अन्य अधिकांश बामपन्थी समूहहरु ठीक यही बिन्दुमा चुकिरहेका छन्। उनीहरु मुख्य प्रतिद्वन्दी शक्तिसँग गठबन्धन,कार्यगत एकता वा मोर्चा बनाउँदै सत्ताका चुस्की लिइरहेका छन्। यो दक्षिणपन्थी कार्यदिशा हो। उनले भने, यो दक्षिणपन्थी कार्यदिशाले वामपन्थीहरुलाई निरन्तर अधोगति सुस्तता, विभाजन र पलायन तिर लगीरहेछ। दक्षिणपन्थीहरुलाई लगातर फाइदा पुगी रहेछ। उनीहरु वामपन्थीहरुलाई विभाजन गर्न र त्यसको एक हिस्सालाई उपयोग गरेर आफ्नो शक्ति वृद्धि गर्न सफल भइरहेछन। यसरी बामपन्थी समूहरु दक्षिणपन्थी शक्तिका प्यादा र बैशाखी जस्ता बनेका छन् र आफ्नो शाख निरन्तर गिराइरहेका छन्।"
एमसीसी कार्यान्वयन गर्न अमेरिकीहरूले दबाब दिइरहेका छन् : झलनाथ खनाल,"काठमाडौं : नेकपा एसका सम्मानित नेता झलनाथ खनालले अमेरिकी सहयोग परियोजना मिलेनियम च्यालेन्ज कर्पोरेसन (एमसीसी) कार्यान्वयन गर्न अमेरिकीहरूले दबाब दिइरहेको बताएका छन्। आइतबार पार्टीको जारी स्थायी कमिटी बैठकमा १६ पेजको लिखित दस्तावेज प्रस्तुत गर्दै नेता खनालले एमसीसी कार्यान्वयनमा अमेरिकाले दबाब दिइरहेको र लागू भए राष्ट्रलाई दुरगामी प्रभाव पार्ने बताएका हुन्। उनले भने,'यही २०२३ अगस्ताट अमेरिकनहरू एमसीसी लागू गर्दैछन्। डोनाल्ड लूले अस्ति अर्भर आएर सबै नेताहरूलाई खबरदार लागू नगरेमा भनेर औंला ठड्याएर गइसकेको छ।' पूर्वप्रधानमन्त्री समेत रहेका खनालले एमसीसी सम्झौतामा पार्टीले सहयोग गरेर नेपाल र नेपालीको स्वाभीमानमा सदाका निम्ति कलंक लगाउने काम गरेको बताएका छन्। एमसीसीबारे शीर्ष राजनीतिक पार्टीहरूले पनि व्याख्यात्मक घोषणा नगरेको उनको भनाइ छ। 'यतिलामो समय सम्म न अमेरिकाले न नेपाली कांग्रेसलेन माओवादी पार्टीले न कसैले त्यो व्याख्यात्मक घोषणा बारेमा चर्चा गरेका छन्। सबैले त्यसलाई बिर्सिदै गएका छन् । त्यस संझौतामा दर्जनौं अपमानजनक शर्तहरू छन्,'दस्तावेज भनिएको छ,' कमसेकम कथित व्याख्यात्मक घोषणामा भएका १२ हुँदा मात्र सच्चिए पनि सकारात्मक कुरानै हुने थियो । तर यति गंभीर राष्ट्रिय सवालमा कसैले मतलब राखेका देखिदैन ।' एमसीसी लागू भए संघर्ष र प्रतिरोधका नयाँ झिल्काहरु देखा पर्न सक्ने उनले आशंका व्यक्त गरेका छन् । 'त्यसलाई लागू गर्दा संघर्ष र प्रतिरोधका नयाँ झिल्काहरु देखा पर्न सक्ने छन् । हामी गर्न सक्छौं के ? आज १९५० को संधि र महाकाली संधिले हामीलाई के दियो? त्यहि नियति दोहोरिले खतरा हाम्रा सामु छ ,'उनले भनेका छन्,' यस्तो संवेदनशील विषयका बारेमा हामीले राम्ररी समीक्षा गर्नुपर्छ ।' उनले सम्मानपूर्ण ढंगले अमेरिकाले ५५ अर्ब डलर दिए स्वीकार्ने बताए। तर एमसीसी संझौतामा अमेरिकाले अघि सारेका विषयवस्तुहरू आफूलाई स्वीकार्य नहुने उनको भनाइ छ।"
"भारतीयले नेपाली नागरिकता पाइरहेका छन्, छानबिन गर्न उच्चस्तरको समिति बनाऔँ : खनाल","खनालले भने अहिले फेरि २०८० मा अर्को ऐन बन्यो। यसमार्फत पनि धेरैले नागरिकता पाइरहेका छन्। नेपालीले पाए त ठीकै छ। तर गैर नागरिकले समेत नागरिकता पाउने भए भनेर सर्बत्र चिन्ता छ। एकपछि अर्को कटअफ वर्षबाट धेरै भारतीय मुलकका मानिसहरुले नेपाली नागरिकता लिएका छन्। यो सरासर राष्ट्रिय हित विपरितको कार्य हो। काठमाडौं : पूर्वप्रधानमन्त्री एवम् नेकपा एकीकृत समाजवादीका सम्मानित नेता झलनाथ खनालले विगतमा नागरिकता वितरणमा भएका अनियमितताको छानवीन गर्न उच्चस्तरको शक्तिशाली छानवीन समिति बनाउनुपर्ने बताएका छन्। पार्टीको बैठकमा छुट्टै १६ पेजको लिखित दस्तावेजमा प्रस्तुत गर्दै खनालले विगतमा नागरिकता वितरणमा भएका अनियमितताको छानवीन गर्न र गैर नागरिकको नागरिकता रद्द गर्न एउटा उच्चस्तरको शक्तिशाली छानवीन समिति बनाउनुपर्ने बताएका हुन्। खनालले यो कटअफ वर्ष बनाउने राष्ट्रघाति कामलाई सदाका निम्ति बन्द गराउनुपर्ने बताए। उनले भने, राजनीतिक स्वार्थ र गुट स्वार्थबाट प्रेरित भएर बनाइएका सबै नागरिकता सम्बन्धि ऐनहरु खारेज गरौं र राष्ट्रिय हितलाई सर्वोपरि राखेर दिगो र दिर्घकालिन आधारमा नयाँ नागरिकता कानुन बनाऔँ। उनले नेपालको जनसांख्यिक अतिक्रमणलाई पनि गम्भीर रुपमा लिनुपर्ने धारणा राखे। पूर्वप्रधानमन्त्री खनालले भारत र चीनबाट ०५ प्रतिशत जनसंख्या मात्र नेपाल छिर्यो भने राष्ट्रिय पहिचान परिवर्तन हुने तर्क गरे। उनले कटअफ वर्षपिच्छे भारतीय मुलकका मानिसहरुले नेपाली नागरिकता लिनु सरासर राष्ट्रिय हित विपरितको कार्य भएको टिप्पणी गरे। भारतबाट विभिन्न कालखण्डमा नेपालमा आएर बसेका भारतीयहरुलाई एक पछि अर्को पटक कटअफ वर्ष बनाउँदै नागरिकता दिने काम हाम्रो राष्ट्रका एक पछि अर्को सरकारले गर्दै आएका छन्। विरोधका बाबजुद ०४६ चैत मसान्तलाई कटअफ बर्ष बनाईयो, फेरि ०६३ मंसीर ताका अर्को कटअफ वर्ष बनाइयो, फेरी ०७२ असोज ३ गतेसम्म नेपालमा जन्मिएकालाई नागरिकता दिने बनाइयो। यी सबै राष्ट्रिय हित विपरितका कदमहरु हुन्। वास्तविक नागरिकलाई नागरिकता दिने भनेको भए पुग्थ्यो। लिखित दस्तावेजमार्फत खनालले भनेका छन्,अहिले फेरि २०८० मा अर्को ऐन बन्यो। यसमार्फत पनि धेरैले नागरिकता पाइरहेका छन्। नेपालीले पाए त ठीकै छ। तर गैर नागरिकले समेत नागरिकता पाउने भए भनेर सर्बत्र चिन्ता छ। एकपछि अर्को कटअफ वर्षबाट धेरै भारतीय मुलका मानिसहरुले नेपाली नागरिकता लिएका छन्। यो सरासर राष्ट्रिय हित विपरितको कार्य हो। वास्तविक तराई मुलका नेपाली प्रत्येकले नागरिकता पाउनुपर्ने भएपनि मुलका नाउँमा भारतीय नागरिकहरुले नेपाली नागरिकता लिने प्रकृया जारी रहेको बताउँदै खनालले नेपालको राष्ट्रियतामाथि गम्भिर खतरा भएको बताए। उनले भने, पछिल्लो जनगणना अनुसार पहाडमा ४३ प्रतिशत र तराईमा ५३ प्रतिशत जनसंख्या पुगिसकेको छ। अहिलेको नागरिकता विधेयकले यो अनुपातलाई अझ गहिरो बनाउने छ। त्यसले तराई र पहाडको राजनीतिमा ठुलो तनाव र उथलपुथल ल्याउन सक्ने खतरा छ। पूर्णपाठ"
विवादास्पद छविका ल्यारक्याल लामाको पोल्टामा लुम्बिनी विकास कोष,काठमाडौं : सरकारले विवादास्पद छवि भएका ल्यारक्याल लामालाई लुम्बिनी विकास कोषको उपाध्यक्षमा नियुक्त गरेको छ। तत्कालीन प्रधानमन्त्री झलनाथ खनालले लामालाई अर्थराज्यमन्त्री बनाएका थिए। सो समयमा चौतर्फी विरोध भएपछि अर्थराज्यमन्त्री भएको केही दिनमै उनले पदबाट राजीनामा दिएका थिए। नेकपा माओवादी केन्द्रका केन्द्रीय सदस्यसमेत रहेका लामा दोहोरो नागरिकता मुद्दामा मुछिएका छन्। केही दिनअघि बसेको मन्त्रिपरिषद बैठकले उनलाई कोषको उपाध्यक्ष बनाउने निर्णय गरेको थियो। उनी एमालेको पालामा समानुपातिक सभासद बनेका थिए भने त्यसअघि नेपाली कांग्रेसले उनलाई गुम्बा व्यवस्थापन समितिको अध्यक्षमा नियुक्त गरेको थियो। कांग्रेस र एमालेबाट लाभ लिइसकेपछि उनी तत्कालीन एकीकृत माओवादीमा प्रवेश गरेका थिए। माओवादीले लामालाई २०७१ सालमा समानुपातिक सभासद बनाएको थियो। सुशासन कायम गर्ने भनेर भाषण गर्दै हिँड्ने प्रचण्डले विवादास्पद व्यक्ति लामालाई कोषको उपाध्यक्ष बनाएपछि वर्तमान सरकार थप विवादित बनेको छ। पर्यटनमन्त्री सुदन किरातीको प्रस्तावमा मन्त्रिपरिषदको बैठकले लामालाई कोषको उपाध्यक्ष बनाएको हो। लामाको नियुक्तिपछि सुशासनको कुरा गर्दै हिँड्ने राईको राजनीतिक चरित्र समेत नांगिएको छ।
ललिता निवास जग्गा प्रकरण : मन्त्रिपरिषदबाट निर्णय गराउनेहरूमाथि पनि अनुसन्धान गर्न सर्वोच्चको आदेश,"काठमाडौं : सर्वोच्च अदालतले ललिता निवासको जग्गा हिनामिना गर्दा सघाउ पुर्याउने मन्त्रिपरिषदका पदाधिकारीहरूलाई समेत अनुसन्धान गर्न आदेश दिएको छ। न्यायाधीश अनिलकुमार सिन्हा र कुमार चुँडालको संयुक्त इजलासले जग्गा हिनामिनामा सघाउ पुर्याउने मन्त्रिपरिषदका सदस्यहरूलाई समेत अनुसन्धानको दायरामा ल्याउन आदेश दिएको हो। सर्वोच्चको आदेशसँगै तत्कालीन प्रधानममन्त्री माधवकुमार नेपाल र बाबुराम भट्टराईमाथि समेत अनुसन्धान गर्ने बाटो खुलेको छ। ललिता निवास जग्गाा हिनाहिना प्रकरणमा संलग्न योगराज पौडेलको हकमा सिर्जना सिन्धुले दायर गरेको बन्दीप्रत्यक्षीकणको रिट खारेज गर्दै सर्वोच्चले अन्य आदेश जारी गरेको हो। 'नेपाल राजपत्रको सूचना बमोजिमको नेपाल सरकारको नामको ललिता निवासको जग्गा व्यक्ति विशेषका नाममा नामसारी दाखिल खारेज दर्ता वा मोही कायम हुने गरी मिति २०६६१२२९ र मिति २०६७१३१, मिति २०६७४२८ तथा मिति २०६९६१८ को नेपाल सरकार मन्त्रिपरिषदको निर्णय तथा निर्णय प्रमाणित गरी कार्यान्वयन तहमा प्रत्यक्षरूपमा संलग्न हुनेहरु, मन्त्रालयस्तरमा सो निर्णय गर्न किटानी प्रस्ताव पेश गर्ने वा प्रस्तावमा संलग्न माथिल्लो तहको पदाधिकारी वा अधिकारीको पदसोपान (अनुसन्धानकर्ताको सवाल बमोजिमको ""पिरामिड"" को माथिल्लो तह) बाटसमेत गरी अब उप्रान्तको थप अनुसन्धान कार्य अबिलम्ब सम्पन्न गर्नु गराउनु भनी प्रत्यर्थीहरुका नाममा नेपालको संविधानको धारा १३३ को उपधारा (३) बमोजिम यो आदेश जारी गरिदिएको छ,' संक्षिप्त आदेशमा भनिएको छ। गृह मन्त्रालय, नेपाल प्रहरी प्रधान कार्यालय केन्द्रीय अनुसन्धान व्युरो, जिल्ला सरकारी वकिल कार्यालय काठमाडौं र काठमाडौं जिल्ला अदालतलाई विपक्षी बनाई रिट दायर गरिएको थियो।"
कर्णालीमा मिनी संसद सक्रिय बन्दै,"सुर्खेत : कर्णाली प्रदेशसभामा रहेका चारवटै संसदीय समितिहरू सक्रिय बन्न थालेका छन्। प्रदेशसभाको कामलाई सहज र गतिशील बनाउन प्रदेशसभाले गत वैशाख दोस्रो साता समितिहरू गठन गरेको थियो। मिनी संसदका रूपमा चिनिने संसदीय समितिहरू गठन भएसँगै सक्रिय बन्न थालेका हुन्। दोस्रो कार्यकाल अन्तर्गत गत पुस १८ गते प्रदेशसभाको पहिलो बैठक बसेको थियो। पहिलो बैठक बसेको चार महिनापछि अर्थात गत वैशाख दोस्रो सातामा समितिहरूले पूर्णता पाएका हुन्। गठन भएर नेतृत्व समेत पाएका समितिहरू सक्रिय बनेका हुन्। गठन भएको तीन महिना पुग्नै लाग्दा समितिहरू नियमित बैठक बस्ने, समितिमा आएका विधेयकहरूमाथि छलफल गर्ने, प्रदेश सरकारका कामको अनुगमन गर्ने, सरकारलाई निर्देशन दिने, नागरिकका समस्याहरूको सुनुवाइ गर्ने र सुशासन तथा पारदर्शिता कायम गर्नका लागि प्रदेश सरकारको ध्यानाकर्षण गराउने कार्यमा सक्रिय बनेका छन्। समयमै गठन हुन नसके पनि समितिहरूले गठन भएको छोटो समयमा नै सक्रियता देखाएको प्रदेशसभा सचिवालयले जनाएको छ। सबैभन्दा बढी प्रदेश मामिला समिति सक्रिय देखिएको छ। यो समितिका हालसम्म १४ वटा बैठक सम्पन्न भइसकेका छन्। समितिमा सभापति कल्याणी खड्काले आफूहरूले समितिमा आएका विधेयकमाथि छलफल गर्ने र प्रदेश सरकारका कामको अनुगमन गर्दै आवश्यक निर्देशन दिने काम भइरहेको जानकारी दिइन्। उनका अनुसार प्रदेशसभाबाट पठाइएका विधेयकमाथि संशोधन र सुधारका लागि समितिमा दफावार छलफल गर्ने गरिएको छ। यो समितिले अनुगमनलाई पनि तीव्रता दिएको छ। केही समयअघि मात्रै समितिले कर्णाली प्रदेश अस्पतालको अनुगमन गरेर अधिकृत तहका दरबन्दी खुलाउन प्रदेश लोकसेवा आयोगलाई समितिले भनेको छ। यस्तै प्रदेशसभाको सामाजिक विकास समितिले यो समितिले हाल शिक्षा, स्वास्थ्य, रोजगार, युवा, खेलकुद, बालबालिका र महिलाका क्षेत्रमा वकालत गरिरहेको छ। सरोकारवालासँग छलफल गर्ने र समाधानका उपायबारे आफूहरूले सुझाव दिने गरेको सभापति घनश्याम भण्डारीले बताए। समितिले सरकारलाई दिएको निर्देशन कार्यान्यनको अवस्था बुझ्न अनुगमन गर्दै आएको छ। यो समितिले कर्णालीको भूमि सम्बन्धी समस्या समाधानका लागि सरोकारवालासँग छलफल गरेको छ। त्यसैगरी अर्थ तथा प्राकृतिक स्रोत समितिले सरकारका गतिविधिमाथि निगरानी बढाएको छ। समितिका सभापति दुर्गबहादुर रावतले कार्यक्षेत्रमा पर्ने चारवटा मन्त्रालय र मातहतका कार्यालयका कामको अनुगमन गरिएको बताए। नियमित बैठक बस्ने, छलफल गर्ने र मन्त्रालयबाट भएका गतिविधिको निगरानी र सुझाव दिने काम यो समितिले गरिरहेको छ। हालसम्म समितिका नौवटा बैठक सम्पन्न भएका छन्। प्रदेशसभाको सार्वजनिक लेखा समितिले पनि सक्रियता बढाएको छ। सभापति जीतबहादुर मल्लले यो अवधिमा सार्वजनिक भएको महालेखा परीक्षकको प्रतिवेदनमा छलफल गरिएको बताए।"
ललिता निवास प्रकरणमा माधव नेपाल र बाबुराम भट्टराईको कहाँ थियो संलग्नता?,"काठमाडौं : सर्वोच्च अदालतको आदेशससँगै पूर्वप्रधानमन्त्रीद्वय माधवकुमार नेपाल र बाबुराम भट्टराईविरुद्ध छानविन गर्ने बाटो खुलेको छ। ललिता निवास जग्गाा हिनाहिना प्रकरणमा संलग्न योगराज पौडेलको हकमा सिर्जना सिन्धुले दायर गरेको बन्दीप्रत्यक्षीकणको रिट खारेज गर्दै सर्वोच्चले आइतबार अन्य आदेश जारी गरेको हो। न्यायाधीशद्वय अनिलकुमार सिन्हा र कुमार चुँडालको संयुक्त इजलासले जग्गा हिनामिनामा सघाउ पुर्याउने मन्त्रिपरिषदका सदस्यहरूलाई समेत अनुसन्धानको दायरामा ल्याउन आदेश दिएको हो। 'नेपाल सरकार मन्त्रिपरिषदको निर्णय तथा निर्णय प्रमाणित गरी कार्यान्वयन तहमा प्रत्यक्षरूपमा संलग्न हुनेहरु, मन्त्रालयस्तरमा सो निर्णय गर्न किटानी प्रस्ताव पेश गर्ने वा प्रस्तावमा संलग्न माथिल्लो तहको पदाधिकारी वा अधिकारीको पदसोपान (अनुसन्धानकर्ताको सवाल बमोजिमको ""पिरामिड"" को माथिल्लो तह) बाटसमेत गरी अब उप्रान्तको थप अनुसन्धान कार्य अबिलम्ब सम्पन्न गर्नु गराउनु भनी प्रत्यर्थीहरुका नाममा नेपालको संविधानको धारा १३३ को उपधारा (३) बमोजिम यो आदेश जारी गरिदिएको छ,' संक्षिप्त आदेशमा भनिएको छ। पूर्व प्रधानमन्त्रीद्वय नेपाल र भट्टराईको कहाँ थियो संलग्नता?अख्तियार दुरुपयोग अनुसन्धान आयोगले बालुवाटारस्थित ललिता निवासको सरकारी जग्गा अतिक्रमण प्रकरणमा २०७६ माघ २२ गते १ सय ७५ जनाविरुद्ध विशेष अदालतमा मुद्दा चलाएको थियो। तर, मन्त्रिपरिषदबाट भएका नीतिगत निर्णय आफ्नो क्षेत्राधिकारभित्र नपर्ने भन्दै अख्तियारले तत्कालीन प्रधानमन्त्रीद्वय माधवकुमार नेपाल र डा बाबुराम भट्टराईलाई प्रतिवादी बनाएको थिएन। नेपाल र डा भट्टराईको बयान लिएर अनुसन्धानको दायरामा भने ल्याइएको थियो। सरकार प्रमुखले गरेका नीतिगत निर्णयमा मुद्दा चलाउनसक्ने अधिकार नभएको अख्तियारको आरोपपत्रमा उल्लेख छ। ललिता निवास क्याम्पभित्रको सरकारी जग्गा सम्बन्धमा विभिन्न मन्त्रालय र कार्यालयबाट विभिन्न मितिमा भएका गैरकानुनी कार्यलाई वैधानिकता दिलाउने र सरकारी जग्गामा अनधिकृत व्यक्तिका हक र स्वामित्व स्थापित गराउने गरी सम्बन्धित मन्त्रालयको प्रस्तावअनुरूप मन्त्रिपरिषदबाट ०६६१२२९, ०६७०१३१, ०६७०४२८ र ०६९०६१८ मा भएका निर्णय मन्त्रिपरिषदबाट सामूहिकरूपमा गरेका नीतिगत निर्णय आयोगको अनुसन्धानको क्षेत्राधिकारभित्र पर्ने नदेखिएको हुँदा तत्कालीन प्रधानमन्त्रीद्वय नेपाल र डा भट्टराईको हकमा बयान भए पनि निजहरूको हकमा केही गरिरहनुपरेन भनी आयोगबाट निर्णय भएको व्यहोरा अनुरोध छ,' आरोपपत्रमा उल्लेख छ। नेपाल प्रधानमन्त्री हुँदा ०६६ चैत २९ गते ललिता निवासको जग्गामा विशिष्ट व्यक्तिको निवास विस्तार गर्ने निर्णय भयो। सरकारअन्तर्गतको समरजंग कम्पनीका नाममा मोही जनिएको ललिता निवासको जम्मा क्षेत्रफल यकिन गरी सोमा मोही भाग कट्टा गरी बाँकी रहने क्षेत्रफल एवं साविक बाटो तथा राजकुलो यकिन गरी १४ रोपनी १० आना ३ पैसा २५ दाममा विशिष्ट व्यक्तिको निवास विस्तार गर्ने निर्णय गरिएको थियो। सरकारका नाममा रहेको जग्गामा मोहियानी हक प्राप्त हुने कानुनी आधार नरहँदा नरहँदै ड्राइभर भाइचालगायत ५८ जना नक्कली मोही खडा गराई सरकारी जग्गा व्यक्तिको नाममा कायम गरिएको थियो। तत्कालीन भौतिक योजना तथा निर्माण मन्त्रालयले पेस गरेको प्रस्तावबमोजिम मन्त्रिपरिषद्ले ०६६ चैत २९ मा गरेको निर्णयमा विशिष्ट व्यक्तिको निवास विस्तार गर्ने क्रममा मोहीको हिस्सामा पर्ने जग्गा र परिसर विस्तार गर्दा विस्तारित क्षेत्रमा पर्ने जग्गाको सोधभर्ना र सट्टापट्टा गर्न भूमिसुधार तथा व्यवस्था मन्त्रालयबाट आवश्यक व्यवस्था मिलाउने निर्णय भएको थियो। उक्त निर्णय कार्यान्वयन गर्नेगराउने क्रममा भौतिक योजनाले पेस गरेको प्रस्तावमा नेपालकै पालामा ०६७ वैशाख ३१ मा अर्को निर्णय भएको देखिन्छ। मन्त्रालय र अन्तर्गतका कार्यालयबाट टिप्पणी उठान भई सोहीबमोजिम प्रस्ताव तयार गरी मन्त्रिपरिषद्मा पेस भएको र प्रस्तावबमोजिम नै नेपालकै पालामा ०६७ साउन २८ गते निर्णय भई नापी र मालपोत कार्यालय डिल्लीबजारले मोही कायम गरेको थियो। तत्कालीन भूमिसुधार मन्त्रालयले गर्नुपर्ने काम भौतिक योजनाले गरेको छानबिनले देखाएको थियो। नेपालको पालामा भएका तीनवटै निर्णय भएका प्रस्ताव ऐन, कानुन प्रतिकूल हुने गरी आफ्नो पद र कार्यालयको क्षेत्राधिकार नाघी गैरकानुनी रूपमा गरेको देखिएको अख्तियारको आरोपपत्र र पूर्वसचिव शारदाप्रसाद त्रिताल नेतृत्वको छानबिन समितिको प्रतिवेदनमा उल्लेख छ। मन्त्रिपरिषदबाट भएका ती निर्णयलाई औचित्यपूर्ण हो भन्न सक्ने अवस्था तथ्य र प्रमाणले नदेखिएको उल्लेख छ। डा भट्टराई प्रधानमन्त्री हुँदा ०६९०६१८ गते पशुपति टिकिन्छा गुठीका नाममा जग्गा कायम गर्ने निर्णय भएको थियो। ३ रोपनी १२ आनामा कतै अस्तित्वमा नदेखिएको टिकिन्छा गुठी कायम गरी अनधिकृत रूपमा मोही कायम गर्ने निर्णय डा भट्टराईको पालामा भएको देखिन्छ। कानुनी व्यवस्थाको बर्खिलाप हुने गरी सरकारी सार्वजनिक सम्पत्तिको मस्यौट हुने गरी बदनियतपूर्ण निर्णय गरे, गराएको देखिएको त्रितालको प्रतिवेदन र अख्तियारको आरोपपत्रमा उल्लेख छ। अख्तियारले ललिता निवास प्रकरणमा पूर्वउपप्रधानमन्त्री विजयकुमार गच्छदारसहित १ सय १० विरुद्ध भ्रष्टाचार र ६५ जनाविरुद्ध जग्गा फिर्ता गर्ने प्रयोजनका लागि मुद्दा चलाएको थियो। ललिता निवासको २ सय ९९ रोपनीमध्ये १ सय ३६ रोपनी जग्गा अतिक्रमण गरी व्यक्तिका नाममा दर्ता गरेको छानबिनले देखाएको छ।"
वनलाई नेपालको समृद्धिमा योगदान पुर्याउने भरपर्दो माध्यम बनाइन्छ : वनमन्त्री,काठमाडौं : वन तथा वातावरणमन्त्री डा वीरेन्द्र प्रसाद महतोले वनलाई नेपालको समृद्धिमा योगदान पुर्याउने भरपर्दो माध्यम बनाइने बताएका छन्। आइतबार काठमाडौंमा आयोजित एक कार्यक्रममा मन्त्री महतोले नेपालको कुल भूभागको ४५ प्रतिशत क्षेत्र ओगटेको वनले अब समृद्धिमा योगदान पुर्याउने गरी काम गर्नुपर्ने बताएका हुन्। उनले सरकारका तीनै तहका निकाय र सरोकारवालाबीच समन्वय भएर वन जोगाउने र देशको समृद्धिमा यसको योगदान बढाउन भूमिका निर्वाह गरिने जिकिर गरे। मन्त्री महतोले वृक्षारोपण गर्नुमात्रै ठूलो कुरा नभएर यसको संरक्षण गर्नुपर्ने सबैको दायित्व हुने उल्लेख गरे। मन्त्री महतोले अहिले नेपालमा विदेशबाट ठूलो मात्रामा काठ आयात भइरहेको तर स्वदेशमै भएका काठहरू कुहिएर जानु दुःखको विषय भएको धारणा राखे।
'राजनीतिक दलहरूले समान परराष्ट्र नीति अवलम्बन गर्नुपर्छ',"काठमाडौं : परराष्ट्रमन्त्री एनपी साउदले सबै राजनीतिक दलको समान परराष्ट्र र रक्षा नीति हुनुपर्ने बताएका छन् । काठमाडौंमा आयोजित एक कार्यक्रममा परराष्ट्रमन्त्री साउदले दलहरुको सहमतिका आधारमा सबैले एकै खाले विदेश नीति अवलम्बन गर्नुपर्ने बताएका हुन् । पराष्ट्रमन्त्री साउदले भने,पार्टीनै पिच्छे विदेश नीति हुनुहुँदैन । सहमतिका आधारमा दलहरूले एउटै विदेश नीति अवलम्बन गर्नुपर्छ । आफू त्यसका लागि दलहरुसँग छलफल गर्न तयार रहेको बताए । अन्तराष्ट्रिय सम्बन्ध र विदेश नीति पार्टीपार्टीको छुट्टै हुनु नहुने परराष्ट्रमन्त्री साउदको भनाइ छ।"
हरेक वडाका प्रत्येक घरमा पुग्न कार्यकर्तालाई दाहालको निर्देशन,"काठमाडौं : नेकपा माओवादी केन्द्रले तीन महिने रुपान्तरण विशेष अभियान सञ्चालन गर्ने भएको छ। केन्द्रले भदौ १६ गतेदेखि तीन महिनासम्म विशेष रुपान्तरण अभियान सञ्चालन गर्ने भएको हो। गत मंसिरमा भएको निर्वाचनमा तेस्रो पोजिसनमा खुम्चिएको माओवादी केन्द्रले संगठन विस्तार गर्न रुपान्तरण अभियान सञ्चालन गर्न लागेको हो। केन्द्रीय कमिटीको बैठकको समापन समारोहलाई सम्बोधन गर्दै पार्टी अध्यक्ष पुष्पकमल दाहालले प्रत्येक वडाका प्रत्येक घरघरमा पुगी अभियान सञ्चालन गर्न नेता तथा कार्यकर्तालाई निर्देशन दिएका हुन्। दाहालले भने, 'वडाका कुनै पनि घर छुट्नु हुँदैन। यो अभियानले नयाँ पार्टी निर्माणमा सहयोग गर्छ।' अध्यक्ष दाहालले अझैं पनि राष्ट्रिय तथा अन्तर्राष्ट्रिय शक्तिहरूले पार्टीलाई घेराबन्दीमा पारिरहेको बताए। दाहालले पार्टी एक ढिक्का भएर अघि बढ्ने विश्वास व्यक्त गरे। उनले अहिले सरकारले थालेका सकारात्मक कामहरू जनतासँग स्थापित गरेर परिवर्तनको स्वामित्व लिनेगरी नागरिकसमक्ष जान एकजुट भएको बताए। दाहालले माओवादी केन्द्रले देशको फेरि नेतृत्व लिनेगरी अगाडि बढेको उद्घोष गरे।"
"माघमा महाधिवेशन, पार्टी सदस्य १ लाख पुर्याउने नेकपा एसको लक्ष्य","काठमाडौं : नेकपा एकीकृत समाजवादीका सम्मानीत नेता झलनाथ खनालले स्थायी कमिटी बैठकमा पार्टी तथा संगठन विस्तारमा नेतृत्वको ध्यानाकर्षण गराएका छन्। बैठकमा वर्तमान परिस्थितिमा पार्टीले ध्यान दिनुपर्ने समसामयीक विषयहरू लिखितरुपमा पेश गर्दै खनालले सैद्धान्तिक र नीतिगत सवालमा एमाले भन्दा भिन्न पार्टी देखाउनुपर्ने र पार्टी तथा सङ्गठन विस्तार गर्नुपर्ने भन्दै नेतृत्वको ध्यानाकर्षण गराएका हुन्। ठूलो संख्यामा विद्रोह गरेर अघि आएका नेताकार्यकर्ताहरू वैचारिकसैद्धान्तिक भिन्नता नदेखेर एमालेमा फर्किने क्रम देखिएकाले गम्भीर समीक्षा हुनुपर्ने खनालको भनाइ छ । उनले वैचारिक तथा संगठनात्मक दुवै क्षेत्रबाट देखिएका कमजोरीलाई हटाएर पार्टीलाई एउटा सबल, सशक्त र धारिलो क्रान्तिकारी जगमा उभ्याउनुपर्ने समेत उल्लेख गरे । स्थायी कमिटी बैठकमा भाद्रमा हुने केन्द्रीय कमिटीमा पेश हुने विभिन्न राजनीतिक,संगठनात्मक प्रतिवेदन लगायतका विषयमा सुझाव लिइएको नेकपा एकीकृत समाजवादीका नेता गंगालाल तुलाधरले जानकारी दिए। एकीकृत समाजवादीले आगामी माघ महिनामा अधिवेशन गर्ने प्रस्ताव गरेको र महाधिवेशनमा प्रस्तुत हुने सम्पूर्ण दस्तावेजलाई सचिवालयदेखि केन्द्रीय कमिटीले समृद्ध बनाउने उनले बताए । तुलाधरले सचिवालय, स्थायी कमिटी र पोलिट्व्युरो बैठकमा धारणा राख्नेहरुले केन्द्रीय कमिटीमा धारणा राख्न नपाउने व्यवस्था गरिएकाले बैठक केहि लामो भएको जानकारी दिए। तुलाधरले माघको दोस्रो साता पार्टीको महाधिवेशन गर्ने र त्यसअवधिसम्म १ लाख सदस्य बनाउने लक्ष्य पुरा गर्नेगरि अघि बढेको उल्लेख गरे। उनले सदनलाई सहज रुपमा अघि बढाउने र प्रभावकारी बनाउनका लागि पार्टीको भूमिकाका बारेमा पनि बैठकमा कुराकारी भएको जानकारी दिए।"
"माओवादीले गर्यो नेताहरूको जिम्मेवारी हेरफेर, कसले के पाए ?","काठमाडौं : नेकपा माओवादी केन्द्रले पदाधिकारी र स्थायी समिति सदस्यहरूको जिम्मेवारी हेरफेर गरेको छ। आइतबार बिहान प्रधानमन्त्रीको सरकारी निवास बालुवाटारमा बसेको पदाधिकारी बैठकले नेताहरूको जिम्मेवारी हेरफेर गरेको हो। जसअनुसार अध्यक्ष प्रचण्डलाई समग्र पार्टीको जिम्मेवारी दिइएको छ भने उपाध्यक्ष कृष्णबहादुर महरालाई पार्टी एकता र समाजवादी मोर्चाको जिम्मेवारी दिइएको बैठकमा सहभागी एक नेताले जानकारी दिए। यस्तै अर्का उपाध्यक्ष अग्निप्रसाद सापकोटालाई प्रचार विभागको जिम्मेवारी दिएको छ भने पम्फा भुसाललाई जनवर्गीय संगठन हेर्ने जिम्मा दिएको छ। गैरप्रदेश र विशेष प्रदेश इन्चार्जको जिम्मेवारी उपमहासचिव वर्षमान पुनले पाएका छन्। सचिव देवेन्द्र पौडेललाई मधेश प्रदेशको जिम्मेवारी दिएको छ। बागमती प्रदेशको इन्चार्जको जिम्मा उपमहासचिव जनार्दन शर्मालाई दिइएको छ। सुदूरपश्चिमममा डिलाराम आचार्य,लुम्बिनीमा मातृका यादव,कोशीमा लिलामणि पोखरेल र कर्णालीमा चन्द्रप्रकाश खनाललाई प्रदेश इन्चार्जको जिम्मेवारी तोकिएको छ। अहिले माओवादी केन्द्रीय कमिटी बैठक कमलादीमा जारी ।"
'गम्भीर प्रकृतिका मानवअधिकार हननका घटनामा संलग्नले आममाफी पाउने विधेयक परिमार्जन हुनुपर्छ',काठमाडौं : नेपाली कांग्रेसका मुख्य सचेतक रमेश लेखकले गम्भीर प्रकृतिका मानवअधिकार हननका घटनामा संलग्नहरूलाई आममाफी दिनेगरी अघि बढाइएको विधेयकमा परिमार्जन गर्नुपर्ने बताएका छन्। मानवअधिकार तथा शान्ति समाजले आइतबार काठमाडौंमा आयोजना गरेको संसदमा प्रस्तुत केही संशोधन विधेयकहरूका सम्बन्धमा सांसदहरूसँगको छलफल कार्यक्रममा लेखकले राजनीतिक विचार बोकेका संगठित समूहरूलाई मूल राजनीतिमा फर्काउनका लागि ती समूहका सदस्यमाथि लागेका मुद्दाहरू फिर्ता दिने व्यवस्थामा गहन छलफल गरेर आवश्यक परिमार्जन गरिने बताएका हुन्। सरकारले हतियार उठाएका समूहरूसँग वार्ता गरेर सम्झौता गरेको र सम्झौतामा मुद्दाहरू फिर्ता दिने वा माफी दिने विषय उल्लेख भएको र ती विषयलाई सम्बोधन गर्नका लागि आवश्यक ऐन ल्याउन खोजेको देखिएको उनले बताए। लेखकले सरकारले यसअघि गरेको सहमति सम्झौता कार्यान्वयनका लागि विधेयकमा माफीको विषयलाई उल्लेख गरे पनि यसमा देशव्यापी चर्चा भएका कारण कानूनी राज्यको सिद्धान्त अनुसार दण्डहिनता नहुने स्थितिलाई मध्यनजर गरेर परिमार्जन गर्नुपर्नेमा जोड रहेको धारणा राखे। त्यस्तै लेखकले द्वन्द्वकालीन समयमा भएको गम्भीर प्रकृतिका मानवअधिकार हननका घटनामा सबैलाई माफी दिने हो की भन्ने चिन्ता जायज रहेको र द्वन्द्वकालीन घटनालाई संक्रमणकालीन न्यायसम्बन्धी कानूनले नै आवश्यक सम्बोधन गर्ने उल्लेख गरे।
माओवादी केन्द्रको केन्द्रीय समिति बैठक : अध्यक्ष प्रचण्डले आज जवाफ दिने,"काठमाडौं : नेकपा माओवादी केन्द्रका अध्यक्ष पुष्पकमल दाहालले आज केन्द्रीय सदस्यले उठाएका सवालको जवाफ दिने भएका छन्। बुधबारबाट कमलादिस्थित प्रज्ञा प्रतिष्ठानमा जारी केन्द्रीय समिति बैठकमा उठेका विषयलाई अध्यक्ष प्रचण्डले जवाफ दिन लागेका हुन्। अध्यक्ष पुष्पकमल दाहाल 'प्रचण्ड'ले प्रस्तुत गरेको राजनीतिक र सांगठनिक प्रतिवेदनमाथि आज पनि केन्द्रीय सदस्यले आआफ्ना धारणा राख्न लागेका छन्। बैठकमा बोल्न बाँकी रहेका केन्द्रीय सदस्यले आज बोलेपछि उनले जवाफ दिन लागेका हुन्। केन्द्रीय सदस्यहरूलाई बोल्नका लागि ५ मिनेटको समय उपलब्ध गराइएको छ। समय अभावले केन्द्रीय कमिटीमा बोल्न नभ्याएका सदस्यहरुलाई लिखित रुपमा आफ्नो धारणा पार्टी कार्यालयमा दिन आग्रह गरिने माओवादीका एक पदाधिकारीले जानकारी दिए। मंसिरमा गर्ने भनिएको विधान अधिवेशन, समसामयिक राजनीतिक, पार्टी नेतृत्व र सरकारले गरेका कामका बारेमा छलफल केन्द्रित रहेको छ। बैठकले आज पार्टीको योजना बनाउने र कार्यविभाजनको प्रक्रिया अघि बढाउने तयारी गरेको छ। बैठकमा ३८७ पूर्ण र १९६ वैकल्पिक केन्द्रीय सदस्य, अनुशासन, लेखा र निर्वाचन आयोगका ४१ सदस्य तथा सात भौगोलिक र तीन गैरभौगोलिक गरी १० प्रदेशका ९० पदाधिकारीको सहभागिता रहेको छ। माओवादी केन्द्रको केन्द्रीय सदस्यमा २२ जना महिलालाई थप गरेको छ।"
माओवादी केन्द्रका पदाधिकारीको कार्यविभाजन गर्दै प्रचण्ड,"काठमाडौं : नेकपा माओवादी केन्द्रको पदाधिकारी बैठक जारी रहेको छ। प्रधानमन्त्री निवास बालुवाटारमा जारी बैठकमा पदाधिकारीको कार्यविभाजनको विषयमा छलफल भइरहेको सचिव डिलाराम आचार्यले अन्नपूर्ण पोस्ट्लाई जानकारी दिए। उनले भने,नयाँ शिराबाट पार्टी संगठन निर्माणका लागि पदाधिकारीहरुको कार्यविभाजन गर्ने र केन्द्रीय सदस्यहरुलाई प्रदेश र जिल्लास्तरमा जिम्मेवारी तोकेर पठाउने विषयमा छलफल जारी छ। बुधबारदेखि जारी केन्द्रीय कमिटी बैठक आज समापन हुँदैछ। पार्टी अध्यक्ष पुष्पकमल दाहाल 'प्रचण्ड' र पदाधिकारीमाथि बैठकमा केन्द्रीय सदस्यले उठाएका विषयवस्तुमाथि जवाफ दिन पदाधिकारी बैठक बोलाइएको हो। पदाधिकारी बैठकमा केन्द्रीय सदस्यले उठाएका विषयवस्तुमाथि छलफल भइरहेको आचार्यले बताए। आजको बैठक दिउँसो १ बजेबाट कमलादीस्थित नेपाल प्रज्ञा प्रतिष्ठानमा बस्दैछ।"
चार संवैधानिक निकायमा पदाधिकारी नियुक्तिका लागि विवरण माग,"काठमाडौं : विभिन्न संवैधानिक आयोगमा रिक्त रहेका पदपूर्तिको प्रक्रिया अगाडि बढेको छ। संवैधानिक परिषद्को बैठकमा रिक्त रहेका संवैधानिकका पदमा नियुक्ति गर्ने निर्णय भएसँगै प्रक्रिया अगाडि बढाइएको हो। संवैधानिक परिषद्को सचिवालयले आइतबार एक सूचना प्रकाशित गर्दै महालेखा परीक्षक, निर्वाचन आयुक्त, राष्ट्रिय प्राकृतिक स्रोत तथा वित्त आयोगको सदस्य र मुस्लिम आयोगको सदस्य पदका लागि आवेदन माग गरेको हो । संवैधानिक निकायको पदमा नियुक्त हुन योग्यता पुगेका नेपाली नागरिकले आफ्नो विवरण संलग्न गरी यो सूचना प्रकाशित भएको मितिले १५ दिनभित्र आवेदन दिनुपर्ने सूचनामा उल्लेख छ। एकभन्दा बढी पदका लागि आवेदन गर्ने भएमा सोको प्राथमिकतासहित छुट्टाछुट्टै फारम भर्नुपर्ने सचिवालयको सूचनामा उल्लेख छ।"
माओवादी केन्द्रमा दाहालपछिको उत्तराधिकारी को ?,"काठमाडौं : तीन दशकदेखि नेकपा माओवादी पार्टीमा पुष्पकमल दाहालको एकछत्र नेतृत्व छ । द्वन्दकालदेखि शान्ति प्रक्रियासम्म,संविधानसभादेखि संघीय लोकतान्त्रिक गणतन्त्रात्मक शासन व्यवस्था आउँदासम्म पार्टीको सुप्रिम कमाण्डरको जिम्मेवारी दाहाललाई नै छ । २०७८ सम्पन्न आठौं महधिवेशनबाट सामूहिक नेतृत्वमा जाने निर्णय भएको थियो । तर, संगठनभित्रको नर्सरीमा उत्तरधिकारी बिउ उर्मिन खोज्दा दाहालले नै निमोठ्दै आएको आरोप लाग्दै आएको छ । दाहालले आफू पार्टीको नेतृत्वमा रहिरहन कहिले बाबुराम भट्टराईलाई कारवाही गरे भने कहिले नेत्रविक्रम चन्द 'विप्लव' त कहिले मोहन वैधलाई पार्टीबाट पाखा नलगाएका होइनन् । दाहालले पार्टीलाई आफूभन्दा अरुले चलाउनै नसक्ने बनाए। दाहालविरुद्ध आवाज उठ्दा बैठकपिच्छे नेताहरूलाई पद बाँड्दै मिलाउँदा मिलाउँदै शक्तिशाली माओवादी टुक्रा, टुक्रामा विभक्त भयो । दाहालकै कारण पार्टी कमजोर स्थितिमा पुगेको भन्दै माओवादी केन्द्रीय समितिको बैठकमा चर्को विरोध भइरहेको छ । कमलादीस्थित प्रज्ञा भवनमा जारी केन्द्रीय सदस्यको बैठकमा दाहालमाथि प्रश्नको वर्षात् भइरहेको छ । शनिबारको बैठकमा पदाधिकारी स्तरका नेताहरूले नै दाहालको मनोमानी,परिवारवादविरुद्ध आवाज उठाएका छन् । पार्टीलाई कमजोर बनाएर अरु पार्टीको बैशाखी टेकेर रमाउने प्रवृत्तिले पार्टी कमजोर भएको नेताहरूले कडा आलोचना गरेका छन् । यसबारे बैठकमा उपमहासचिव वर्षमान पुन,जनार्दन शर्मा र गिरिराजमणि पोखरेलले आफ्नो धारण राखेका थिए । पार्टीमा उत्तराधिकारी निर्माण गर्न जरुरी पार्टीका उपमहासचिव वर्षान पुनले अध्यक्ष दाहालको विकल्प तयार गर्नुपर्ने आवश्यक रहेको बताए । उनले तत्कालै अध्यक्षको विकल्प कसैले नखोजेको तर, अध्यक्षको उत्तराधिकारी निर्माण जरुरी भइसकेको उनले बताए । पुनले घुमारो शैलीमा भने,तत्कालै कसैले अध्यक्षको विकल्प खोजेको छैन । अध्यक्षलाई सम्पूर्णरूपले सहयोग गरेर जान म तयार छु । उत्तराधिकारी तयार पार्न विधिको विकास गरेर जाऔं । पार्टीमा विद्यमान समस्या विचारको छैन तर, विधिपद्धतिको आवश्य उठेको उनले बताए । उनका अनुसार पार्टी पुनरनिर्माणको ऐतिहासिक सम्भावना छ । वर्ग संघर्ष र राजनीतिक संघर्षको रूप फेरिएको छ । यस्तो अवस्थामा सरकार प्रमुख मोर्चा छ । डिजिटल युग सुहाउँदो पार्टी बनाउनु आवश्यक रहेको छ । उनले भने, 'पार्टी संगठनमा तीन एकको (पाका, प्रौढ र युवा) नीति लागू पर्छ । पार्टीमा देखिएका समस्याको समाधान आगामी विधान सम्मेलनबाट हल गर्नुपर्छ,'उनले बैठकमा भने । अर्का उपमहासचिव जनार्दन शर्माले पार्टीले पार्टी अध्यक्ष दाहालसँग उत्तराधिकारीहरूको लामबन्दी तयार गर्नुपर्ने माग राखेका छन् । पार्टीभित्र अधिकार खोज्दा पार्टी अध्यक्षले नेताहरूमाथि अविश्वास गर्ने गरेको उनले दुःखेसो पोखे । पार्टीभित्र आलोचना र आत्मालोचना हुँदैन । लागेका कुरा छलफल गराई सही वा गलत के हो भन्ने कुरा स्पष्ट पार्ने वातावरण छैन,उनले भने, नेतृत्वले एक वा अर्कोलाई अविश्वास र आशंकाले होइन विश्वासका आधारमा व्यवहार गर्ने पद्धतिको विकास गर्नुपर्छ । नेतृत्वले नै पार्टीलाई विधिसम्मत नचलाएको नेता शर्माले बताए । चुनावी प्रतिस्पर्धाका आधारमा तलदेखि माथिसम्म नेतृत्व चयन गर्नुपर्नेमा नेता शर्माले पार्टी अध्यक्षसँग माग राखे । उनले भने,अब विधान नमिच्ने सङ्कल्प नेतृत्वले नै गर्नुपर्छ । नेतृत्व चयनका लागि पार्टीभित्र मनोनयनको सट्टा निर्वाचनको प्रक्रिया प्रारम्भ गर्नुपर्छ । समावेशी प्रतिनिधित्वको लागि सम्बन्धित क्लष्टरमा निर्वाचन गर्नुपर्छ । माओवादी धारलाई अब समाजवादी धारमा रूपान्तरण गर्दै सोही अनुसार माओवादी पार्टीको सैद्धान्तिक मार्ग निर्देशन तयार गर्नुपर्ने उनले बैठकमा प्रस्ताव राखेका छन् । नेता शर्माले पार्टी नेतृत्वले हालसम्म प्राप्त उपलब्धिबारे जनताका बीचमा राम्रोसँग प्रचार गर्न र संस्थागत गर्न चासो नलिएकोमा आपत्ति जनाए । जनयुद्ध, शान्ति सम्झौता, संविधान निर्माण र कार्यान्वयनका ऐतिहासिक उपलब्धिहरूको संश्लेषण नगरेर इतिहासको अवमूल्यन गरिएको छ,उनले भने,यसलाई सच्याउनुपर्छ । पुष्पलालदेखि पुष्पकमलसम्मको उपलब्धिको संश्लेषण जरुरी छ । वामपन्थी तथा प्रगतिशील जनमतलाई माओवादी नेतृत्वले बिर्सेको उनले चर्चा गर्दै भने,नेतृत्व हतबाटै उन्नत लोकतन्त्रको अभ्यास गर्नुपर्छ ।अर्का उपमहासचिव गिरिराजमणि पोखरेलले नेताहरुको कामले आशा र विश्वास जगाउनु पर्नेमा जोड दिए । हाम्रो कामले आशा जगाउने र जनतामा साहस बढाउनुपर्छ । यो बैठकसम्म आइपुग्दा पार्टीमा आशा जगाएको छ जनाता सहस पैदा हुँदै गएको छ ,'उनले बैठकमा भने, अध्यक्षबाट आएको प्रस्तावबाट दुईवटा माइल स्टोन छ, एउटा विधान सम्मेलन र अर्को विशेष महाधिवेशन । यि एक अर्कासँग सम्बन्धित छन् । एकाईसौं शताब्दीको समाजवाद,त्यसको नेपाली मोडेल र नेपाली विशेषताको समाजवादलाई विशेष महाधिवेनमा ठोस र मूर्त बनाउनुपर्नेमा उनले जोड दिए । पार्टी नेतृत्वको सवालमा उनले दाहालको वरिपरी आफूलाई विकास गर्नुमा जोड दिए । हामी एउटा महत्वपूर्ण लिडर सीप प्राप्त गरेका छौं । यस्तो लिडरसीप अन्तराष्ट्रिय कम्युनिष्ट आन्दोलन दुर्लभ ढंगले प्राप्त भएको हुन्छ । यो लिडर सीपको वरिपरि आफूलाई पुरो हेर्ने र परिवर्तनको दिसामा लैजाने, नेतृत्वको रुपमा विकास गर्नु सोच्नुपर्छ भ्रष्टाचार र भर्याङ माथिबाटै बढार्नुपर्छ उपमहासचिव पुनले माओवादी पार्टीभित्र पनि भ्रष्ट्राचारी विरुद्ध अभियान चलाउनुपर्नेमा जोड दिएका छन् । पार्टी बैठकमा बोल्दै नेता पुनले भ्रष्टाचारमा संलग्न भएको पुष्टि भए माओवादी नेताहरूलाई पनि सरकारले उन्मुक्ति दिन नहुनेमा जोड दिए । सरकारले थालेको भ्रष्टाचारविरोधी अभियानले जनतामा उत्साह पैदा गराएको छ । अध्यक्ष कमरेड तपाईंको अभियानमा हाम्रो दह्रो साथ छ,'उनले भने, कुनै पनि हालतमा यो अभियान रोकिँदैन र रोकिनु हुँदैन । छानबिन गर्दा पार्टीकै कोही नेता परे पनि सजाय भोग्न तयार हुनुपर्छ । यो अभियानले हामी कसैको बलिदान माग्छ भने पनि तयार हुनुपर्छ ।'हालै सय किलो सुन तस्करी प्रकरणमा नेता पुनको नाम मुच्छिएको छ । त्यसैगरी उपमहासचिव शर्माले २०४७ पछिका नेताहरूको सम्पत्ति छानविन गरिनुपर्ने बताए । उनले भने,पार्टीभित्रका नेताहरुको पनि सम्पत्ति छानबिन गर्नुपर्छ । म फेरि पनि भन्छु छानबिन गरौँ कसको सम्पत्ति कति छ ? कसका घर कति छन् ? कसका केके व्यवसाय छन् ? कसका बैक ब्यालेन्स कति छ ? म तयार छु । उप महासचिव पोखरेलले पार्टीका माथिल्लो तहकै नेताबाट भ्रष्टाचारको छानबिन गर्नुपर्ने बताएका छन् । भ्रष्टाचार र भर्याङ माथिबाटै बढार्नुपर्छ । भ्रष्टाचार विरुद्ध अभियान सुरु गरेर भित्र र बाहिर बढारे एउटा सकारात्मक तरंग सिर्जना गर्नुपर्छ ,'उनले भने,पार्टी एकतादेखि नै नारायणकाजी श्रेष्ठको नेतृत्वसहितको पार्टीमा अध्यक्षको भूमिका प्रभावशाली हुन्छ भनेर भन्दै आएको छु । आज व्यवहारमा आइपुग्दा साँच्चै एउटा सन्देश पैदा गरेको छ । यो वर्ग संघार्ष पनि हो । वर्ग संघर्षलाई नयाँ ढंगले विस्तार गर्न जरुरी छ । पार्टी सरकारमा रहेको बेला पार्टी अध्यक्ष दाहालले आफ्नै पार्टीको धुलोमैलो सफाइ गर्नुपर्नेमा जोड दिँदै भने,शक्तिमा हुँदा व्यक्ति कठिन संघर्षसँग जुट्नुपर्छ । त्यो आफ्नैविरुद्ध र आफैलाई नियन्त्रणमा राख्ने संघर्ष पनि हो । क्रान्तिको पहिलो निशाना आफैलाई बनाउन दाहाललाई उपमहासचिव पोखरेलले आग्रह गरेका छन् । उनले भने, भ्रष्टाचार विरुद्धको यो अभियान राजनीतिको अपराधीकरण र भ्रष्टाचारमा आधारित जीवनशैलीविरुद्ध पनि लक्षित छ । अहिलको निर्वाचन प्रणालीले राजनीतिककर्मीलाई भ्रष्ट र विकृत पारेको भन्दै उनले थपे,निर्वाचन प्रणालीलाई प्रगतिशील बनाउन बहस प्रारम्भ गर्नुपर्छ। अध्यक्ष दाहालले भने पार्टी एक ढिक्का भएको दावी गरिरहेका छन् । शनिबारको बैठक सकेर निस्किदै गर्दा उनले माओवादी पार्टी अब एक ढिक्का भएको आफूलाई महशुस भएको उल्लेख गरे । माओवादी बैठक वाद, विवाद र सम्बाद हुँदै टुंगिन लागेको उनको दावी थियो । हामीले लोकतन्त्रको भने पनि जनवादको भने पनि धेरै ठूलो र सर्वोच्च अभ्यास गर्यौं,उनले भने, पार्टी अब एक ढिक्का भयो भन्ने सबैलाई महशुस भएको छ । वादविवाद र सम्बादमा यो बैठक टुंगिदैछ । बैठकको चौथो दिन शनिबार ७४ जना केन्द्रीय सदस्यले आफ्नो धारणा राखेको पार्टी प्रवक्ता कृष्णबहादुर महराले बताए । उनका अनुसार बैठकमा सहभागी सदस्यहरूले पार्टी रुपान्तरण,भ्रष्टाचार नियन्त्रण,आर्थिक सुशासन र युवा सहभागीतालगायत विषय उठाएका छन्। बैठकमा सबै सदस्यहरूले अध्यक्ष दाहालको राजनीतिक प्रस्तावमा समर्थन जनाएका छन्। त्यस्तै माओवादी नेतृ रेखा शर्माले केन्द्रीय सदस्यहरूले बोल्ने क्रम लगभग सकिएको बताइन् । उनले सरकार सञ्चालनका विषयमा सबैजनाले धन्यवाद दिएको र पार्टी निर्माणमा ठोस अवधारणा ल्याउन सुझाव दिएको बताइन् । केन्द्रीय समिति बैठक आज दिउँसो १ बजे बस्दैछ। बैठकमा अध्यक्ष दाहालले केन्द्रीय सदस्यहरूले उठाएका विषयवस्तुको जवाफ र भावी कार्ययोजनाबारे जवाफ दिनेछन्।"
केन्द्रकै छायामा प्रदेशसभाका संसदीय समिति,"संसदीय समिति अर्थात् मिनी संसद्। संसद्को कामकारबाहीलाई प्रभावकारी, व्यावहारिक र व्यवस्थित रूपले अघि बढाउन संसदीय समितिको भूमिका महत्वपूर्ण हुन्छ। तर, सातवटै प्रदेशसभामा विषयगत समितिहरू नबन्दा न त प्रदेशसभा प्रभावकारी देखिएका छन्, न त प्रदेश सरकारका कामकारबाहीको अनुगमन र अध्ययन नै भएको छ। सत्ताको छायामा संसदीय समिति परेको छ। संसदीय समिति अर्थात् मिनी संसद्। संसद्को कामकारबाहीलाई प्रभावकारी, व्यावहारिक र व्यवस्थित रूपले अघि बढाउन संसदीय समितिको भूमिका महŒवपूर्ण हुन्छ। तर, सातवटै प्रदेशसभामा विषयगत समितिहरू नबन्दा न त प्रदेशसभा प्रभावकारी देखिएका छन्, न त प्रदेश सरकारका कामकारबाहीको अनुगमन र अध्ययन नै भएको छ। सत्ताको छायामा संसदीय समिति परेको छ। प्रदेशसभाको निर्वाचनपछि दलहरूले ध्यान केवल सत्ता जोडघटाउमा मात्रै छ। सरकार कसरी बनाउने, को मुख्यमन्त्री हुने, कोको सरकारमा जाने भन्ने सत्ताकेन्द्रित मानसिकताले प्रदेशसभा केवल सरकार बनाउने र भत्काउने खेल मैदान जस्ता मात्रै देखिएका छन्। विषयगत समिति नबन्दा विधि र नीति निर्माण, सरकारी कामको अध्ययन र अनुगमन तथा जनताका पिरमर्काबारे बहस र छलफल हुनै छोडेका छन्। कोसीमा छलफलसम्म भएन प्रदेशसभाको दोस्रो कार्यकाल सुरु भएको करिब ६ महिना भयो। तर, दलहरूको ध्यान संसदीय समिति गठनतर्फ पुगेकै छैन। यसका लागि छलफलसमेत सुरु गरेका छैन। सत्ता जोडघटाउले मात्रै प्राथमिकता पाउँदा दल र नेताहरूको ध्यान संसद्लाई प्रभावकारी बनाउनेतिर पुगेकै छैन। कोसीमा संसदीय समिति गठन नहुँदा कुनै पनि विधेयक माथिको दफाबार छलफल हुन सकेको छैन। संसदीय अनुगमन र निगरानीका काम पनि रोकिएका छन्। दलहरूले चासो नदिँदा समिति गठन गर्न ढिलाइ भएको कोसी प्रदेशसभा सचिवालयका प्रदेशसभा सचिव गोपालप्रसाद पराजुलीले बताए। दलहरूबीच सहमति हुँदा मात्र संसदीय समिति गठन हुने उनको भनाइ छ। प्रदेशसभाको पहिलो कार्यकालमा ७ वटा विषयगत संसदीय समिति थिए। त्यतिबेला पनि प्रदेशसभा सुरु भएको डेढ वर्षपछि मात्रै समिति बनाइएका थिए। पहिलो सभाले न्याय, प्रशासन तथा विधायन समिति, सुशासन तथा योजनासमिति, अर्थसमिति, सार्वजनिक लेखासमिति, सामाजिक विकास समिति, उद्योग, पर्यटन तथा वातावरण समिति र प्राकृतिक स्रोत तथा पूर्वाधार विकास समिति गठन भएका थिए। गण्डकीमा छैन सुरसार गण्डकी प्रदेशसभाको दोस्रो कार्यकालमा एमाले, माओवादी, राप्रपाको गठबन्धनको पहिलो सरकार बन्यो। २५ पुस २०७९ मा एमाले संसदीय दलका नेता खगराज अधिकारीको नेतृत्वमा बनेको सरकारलाई माओवादीले साथ छाडेर कांग्रेससँग गठबन्धन गरेपछि चार महिना नपुग्दै दोस्रो कार्यकालको पहिलो सरकार ढल्यो। माओवादीले साथ छाडेपछि विश्वासको मत पाउन नसक्दा २०८० वैशाख ९ मा तत्कालीन मुख्यमन्त्री अधिकारी पदमुक्त भए। वैशाख दोस्रो साता माओवादी, कांग्रेस र नेकपा एकीकृत समाजवादी गठबन्धनको सरकारको नेतृत्व गर्दै कांग्रेस संसदीय दलका नेता सुरेन्द्रराज पाण्डे मुख्यमन्त्री बने। सत्ताका लागि गठबन्धन बन्ने र भत्कने हुँदा गण्डकी प्रदेशसभाको दोस्रो कार्यकालमा दुई मुख्यमन्त्री भइसके। दोस्रो कार्यकाल पूरा भएको ६ महिना भयो। तर, अझै पनि संसद्का विषयगत समिति बन्न सकेका छैनन्। समिति गठन नहुँदा मन्त्रालयलाई सचेत गराउने कामसमेत ठप्प छ। संसद्को प्रभावकारितामा प्रश्न उठेको छ। गण्डकीमा हालै प्रदेशसभा नियमावली पारित भएको छ। २०७४ मा बनाइएको नियमावलीका त्रुटि सच्याएर आवश्यक परिमार्जन गरी नयाँ नियमावली आइसकेको छ। तर, विषयगत समिति गठन हुन सकेको छैन। प्रदेश सांसद देवका पहारीले पटकपटक दबाब दिँदा पनि सरकारले समिति बनाउन ढिलाइ गरेको सुनाइन्। प्रदेशसभा सदस्यको मुख्य काम नै कानुन बनाउने हो। विषयगत समिति नबन्दा मुख्य काम नै अबरुद्ध भएको तर सरकारले चासो नै नदिएको सांसद पहारीले बताइन्। सरकारले कुनै एजेन्डा नै दिन नसक्दा विधेयक बनाउन समस्या देखिएको उनले सुनाइन्। गण्डकी प्रदेशका सत्ता पक्षका सांसद प्रकाश बरालले सरकार परिवर्तन भए लगत्तै नीति तथा कार्यक्रम र बजेट बनाउन समय खर्चनु पर्दा चाहँदाचाहँदै पनि ढिला भएको सुनाए। सबै दलको सहमतिमा बन्नुपर्ने भएकाले पनि ढिला भएको र अब छिट्टै समिति बनाउने पहल गरिने बरालको भनाइ छ। दलभित्र पनि कसलाई कुन समितिमा राख्ने भन्ने विषयमा छलफल भइरहेकाले पनि समय लागेकोे उनले सुनाए। प्रदेशसभा नियमावली प्रमाणीकरण भइसकेको र सभामुखले दलका नेताहरूसँग छलफल गरेर संख्या तोक्नुपर्ने र त्यसपछि विषयगत समिति बन्ने प्रदेशसभा सचिवालयका सूचना अधिकारी प्रेम सुवेदीले बताए। यस हिसावले अब सभामुखले जतिबेला चाहनुहुन्छ, समिति गठन हुन्छन्, उनले भने। गण्डकी प्रदेशमा चारवटा समिति बन्ने छन्। प्रत्येक समितिमा कति सदस्य हुन्छन् भन्ने संख्या तोकिएको छैन। समितिमा बढीमा १५ सदस्य हुने सूचना अधिकारी सुवेदीले बताए। गण्डकीमा ६० सदस्य प्रदेशसभा भएकाले सबै समतिमा १५ सदस्य भने पुग्दैनन्। मधेसमा सभापतिका आकांक्षी धेरै मधेस प्रदेशसभाका दुई विषयगत समितिले अझै नेतृत्व पाउन सकेका छैनन्। नेपाली कांग्रेस र नेकपा एकीकृत समाजवादीको भागमा परेका समितिले सभापति चयन गर्न सकेका छैनन्। यी दुवै पार्टीमा आकांक्षी बढी देखिएपछि सभापति चयन हुन नसकेको नेताहरू बताउँछन्। प्रदेशसभामा प्रतिनिधित्व गरेका मुख्य सात दलले एकएक समिति पाउने सहमति गरेका थिए। त्यसअनुसार कांग्रेसको भागमा कृषि तथा भूमि व्यवस्थापन र एकीकृत समाजवादीले भागमा प्रदेश मामिला समिति परेको छ। तर यी दुवै दलले आआफ्नो पार्टीबाट कसलाई सभापति बनाउने भनेर निर्णय गर्न सकेका छैनन्। जसका कारण कानुन निर्माणमा समेत असर पुगेको छ। गत असार ३ गते भएको सहमतिअनुसार अरू पाँच दलले भने सभापति चयन गरिसकेका छन्। दलभित्रै सभापतिको आकांक्षी बढी देखिएपछि टुंगो लाग्न नसकेको नेपाली कांग्रेस मधेस प्रदेश संसदीय दलका नेता तथा भौतिक पूर्वाधार विकासमन्त्री कृष्णा यादवले जानकारी दिए। संसदीय दलको बैठक बसेर चाँडै निर्णय गरिने उनले बताए। विवाद देखिए केन्द्र वा शीर्ष नेताको सहयोग लिएर यसै महिना भित्र सभापति चयन गरिने उनले बताए। एकीकृत समाजवादीका संसदीय दलका नेता तथा भूमि व्यवस्था, कृषि तथा सहकारीमन्त्री गोविन्दबहादुर न्यौपानेले पनि सोही कुरा दोहोयाए। व्यस्तताले पनि सभापति चयन गर्न ढिलाइ भएको र साउनभित्रै समितिको सभापति चयन गर्ने उनले बताए। विकास समितिको सभापतिमा जसपाका शारदा शंकरप्रसाद कलवार, अर्थ तथा योजना समितिको सभापतिमा जनमत पार्टीका सतिशकुमार सिंह, प्राकृतिक श्रोत तथा वातावरण समितिको सभापतिमा नेकपा माओवादी केन्द्रकी शारदा दास पहाडी, सार्वजनिक लेखा समितिको सभापतिमा नेकपा एमालेकी मञ्जुकुमारी थापा मगर र महिला, बालबालिका तथा सामाजिक न्याय समितिको सभापतिमा लोसपाकी रूपाकुमारी यादव चयन भइसकेका छन्। बागमतीमा सभापतिका लागि हानथाप बागमती प्रदेशसभाका संसदीय समितिहरूले अझै नेतृत्व पाउन सकेका छैनन्। प्रदेशसभामा रहेका प्रमुख दलहरूबीच भागबन्डा नमिल्दा सदस्यहरू चयन भए पनि सभापति चयन हुन सकेका छैनन्। दलहरूबीच नेतृत्वको विषयलाई लिएर विवाद हुँदा समितिहरू सभापतिविहीन अवस्थामा रहेका छन्। सभापति नहुँदा समितिहरूले काम गर्न सकेको छैनन्। प्रदेशसभाको पाँचवटा समितिमा कुल ९६ सदस्य छन्। गत असार १२ गते समितिहरूका सदस्य मात्रै चयन गरिएका छन्। सार्वजनिक लेखा समितिमा १८, प्रदेश मामिला समिति र अर्थ तथा विकास समितिमा १९१९ सदस्य छन्। उद्योग, पर्यटन तथा वन वातावरण समिति र शिक्षा, स्वास्थ्य तथा कृषि समितिमा २०२० जना सदस्य छन्। सत्तारुढ दलहरूबीच नै समितिको सभापतिको भागबन्डा नमिल्दा समिति गठनका विषयमा थप समस्या देखिएको हो। संसदीय समितिका सबै सभापतिहरू प्रतिपक्षको हुनुपर्ने एमालेको माग छ। तर, सत्तारुढ दलहरूबाट कांग्रेसले २, माओवादी केन्द्रले २ एकीकृत समाजवादीले १ समितिको दाबी गर्दै आएका छन्। हाल प्रमुख प्रतिपक्ष एमालेले सार्वजनिक लेखासमिति पाउने र अन्य समितिहरूमा निर्वाचत हुने सम्भावना बढी रहेको प्रदेशसभा सचिवालयले जनाएको छ। समितिहरूले पूर्णता नपाउँदा प्रदेशसभाको काम कारबाहीमा पनि समस्या भएको छ, प्रदेशसभा सचिवालयका प्रवक्ता मनोज गुप्ताले भने, समितिलाई पूर्णता दिन सचिवालयको तर्फबाट पहल भइरहेको छ। गत २३ माघमा प्रदेशसभा बैठक आह्वान गरेर संसदीय समिति गठन गर्ने प्रयास भएको थियो। तर, दलहरूबीच संसदीय समितिको नेतृत्वको विषयलाई लिएर विवाद भएपछि उक्त बैठक समिति गठन नै नगरी स्थगित भएको थियो।प्रदेशसभामा प्रतिनिधित्व गर्ने दलहरूले प्रदेशसभा सचिवालयलाई संसदीय समिति गठन गर्न समितिमा बस्ने सांसदहरूको नाम दिनसमेत सात महिना लगाएको थियो। दलहरू सरकारको नेतृत्व र मन्त्री मण्डलको विषयमा अल्झिएपछि उक्त विषय पटकपटक ओझेलमा पर्दै आएको थियो। यद्यपि प्रदेशसभाको गत असारमा बसेको बैठकले संसदीय समिति र सदस्यहरूको नाम अनुमोदन गरेको छ। तर, समितिको सभापति चयन गर्ने विषयमा भने दलहरू मौन छन्। लुम्बिनीमा बल्ल बन्यो समिति लुम्बिनी प्रदेशसभामा सांसदहरू चुनिएर आएको झन्डै ६ महिनापछि संसदीय समितिका सदस्य चयन भए। राजनीतिक भागबन्डा र सत्ता फेरबदलका कारण मिनी संसद् मानिने समितिहरूमा राजनीतिक दलहरूले सदस्यको नाम दिनै ढिला गरेका थिए। तर, सभापति भने चयन हुन सकेका छैनन्।लुम्बिनीमा अर्थ, उद्योग तथा पर्यटन, प्रदेश मामिला तथा कानुन, सामाजिक विकास, सार्वजनिक लेखा, भौतिक पूर्वाधार तथा विकास र कृषि, वन तथा वातावरण गरी ६ वटा संसदीय समिति छन्। संसदीय समितिको काम विधेयकमाथिको छलफल, सरकारले गरेका कार्यको निगरानी अनुगमन गरी त्यसमा सुझाव दिने हो। विधेयकहरू संसद्मा पेस भएपछि थप छलफलका लागि संसदीय समितिमा पठाउने र समितिले प्रतिवेदनसहित संसद्मा पेस गर्ने व्यवस्था प्रदेशसभा सञ्चालनसम्बन्धी नियमावलीमा छ। लामो समय समितिले पूर्णता नपाउँदा यी कार्यहरू हुन सकेका छैनन्। प्रदेशसभामा हाल ७ वटा विधेयक पुगेका छन्। तीमध्ये ३ वटा मात्रै छलफलमा छन्। तीनवटा पेस भएका छैनन्। एउटा विधेयकको लगत कट्टा गरिएको छ। संसदीय समितिमा सदस्य चुनिए पनि नियमित बैठक बस्न सकिरहेका छैनन्। प्रमुख प्रतिपक्षी दल नेकपा एमालेका प्रमुख सचेतक तुलसीप्रसाद चौधरीले समितिमा सदस्य चयन भएपछि पहिलो बैठक मात्रै बसेको बताए। ज्येष्ठ सदस्यको अध्यक्षतामा पहिलो बैठक बसेको छ, उनले भने। उनी अर्थ, उद्योग तथा पर्यटन समितिका सदस्य हुन्। मन्त्रिमण्डलले पूर्णता नपाएको र सत्ता गठबन्धनमा समितिको सभापति ककसले पाउने भन्ने भागबन्डा नमिल्दा सभापति चयन हुन नसकेको प्रमुख सचेतक चौधरीले बताए। प्रतिपक्षी दल एमालेले सार्वजनिक लेखासमितिको नेतृत्व गर्ने विषय भने टुंगिएको छ। यद्यपि सभापति को हुने विषय एमालेमा पनि टुंगिएको छैन। प्रदेश मामिला तथा कानुन समिति सदस्य रहेकी कांग्रेस सचेतक निमा गिरीले समितिको सभापति कुन दलले लिने भन्ने अझै नटुंगिएको बताइन्। कांग्रेसले २ वटा समितिको नेतृत्व लिने भन्ने छ, तर को सभापति हुने अझै छलफलमै छ, उनले भनिन्, मन्त्रिमण्डलको विस्तार र सभापतिको टुंगो छिट्टै लाग्नेछ। सचेतक गिरीले सभापति नभए पनि संसदीय समितिले काम गरिरहेको बताइन्। आन्तरिक मामिला तथा कानुन समितिले प्रदेश निजामती ऐनको विषयमा छलफल भइरहेको जनायो। प्रदेशसभामा १ स्वतन्त्रसहित १० राजनीतिक दलको सहभागिता छ। तीमध्ये एमाले र राप्रपा मात्रै सरकारबाहिर छन्। सत्ता गठबन्धनमा भागवण्डा नमिल्दा संसदीय समितिको सभापति चयन र बैठकसमेत अन्योलमा पर्दै आएको छ। कर्णालीमा सक्रिय कर्णाली प्रदेशसभाका चारवटै संसदीय समितिहरू सक्रिय बन्न थालेका छन्। प्रदेशसभाको कामलाई सहज र गतिशिल बनाउन प्रदेशसभाले गत वैशाख दोस्रो साता समितिहरू गठन गरेको थियो। दोस्रो कार्यकालअन्तर्गत गत पुस १८ गते प्रदेशसभाको पहिलो बैठक बसेको थियो। पहिलो बैठक बसेको चार महिनापछि अर्थात् गत वैशाख दोस्रो सातामा समितिहरूले पूर्णता पाएका हुन्। गठन भएर नेतृत्व पाएका समितिहरू सक्रिय बनेका हुन्। गठन भएको तीन महिना पुग्नै लाग्दा समितिहरू नियमित बैठक बस्ने, समितिमा आएका विधेयकहरूमाथि छलफल गर्ने, प्रदेश सरकारका कामको अनुगमन गर्ने, सरकारलाई निर्देशन दिने, नागरिकका समस्याहरूको सुनुवाइ गर्ने र सुशासन तथा पारदर्शिता कायम गर्न प्रदेश सरकारको ध्यानाकर्षण गराउने कार्यमा सक्रिय बनेका छन्। कर्णाली प्रदेशसभाको सार्वजनिक लेखासमितिको बैठकमा सहभागीहरू। कर्णालीमा अर्थ तथा प्राकृतिक स्रोत, प्रदेश मामिला, सामाजिक विकास र सार्वजनिक लेखासमिति गठन भएका छन्। ती समितिले नेतृत्व पनि पाइसकेका छन्। जसअन्तर्गत सात सदस्यीय अर्थ तथा प्राकृतिक स्रोत समितिको सभापतिमा दुर्गबहादुर रावत, आठ सदस्यीय प्रदेश मामिला समितिको सभापतिमा कल्याणी खड्का, आठ सदस्यीय सामाजिक विकास समितिको सभापतिमा घनश्याम भण्डारी र सात सदस्यीय सार्वजनिक लेखासमितिको सभापतिमा जितबहादुर मल्ल छन्। समयमै गठन हुन नसके पनि समितिहरूले गठन भएको छोटो समयमा नै सक्रियता देखाएको प्रदेशसभा सचिवालयले जनाएको छ। सबैभन्दा बढी प्रदेश मामिला समिति सक्रिय देखिएको छ। यो समितिका हालसम्म १४ वटा बैठक सम्पन्न भइसकेका छन्। समितिमा सभापति कल्याणी खड्काले आफूहरूले समितिमा आएका विधेयकमाथि छलफल गर्ने र प्रदेश सरकारका कामको अनुगमन गर्दै आवश्यक निर्देशन दिने काम भइरहेको जानकारी दिइन्। उनका अनुसार प्रदेशसभाबाट पठाइएका विधेयकमाथि संशोधन र सुधारका लागि समितिमा दफावार छलफल गर्ने गरिएको छ। यो समितिले अनुगमनलाई पनि तीव्रता दिएको छ। केही समयअघि मात्रै समितिले कर्णाली प्रदेश अस्पतालको अनुगमन गरेर अधिकृत तहका दरबन्दी खुलाउन प्रदेश लोकसेवा आयोगलाई भनेको छ। यस्तै प्रदेशसभाको सामाजिक विकास समितिले हाल शिक्षा, स्वास्थ्य, रोजगार, युवा, खेलकुद, बालबालिका र महिलाका क्षेत्रमा वकालत गरिरहेको छ। सरोकारवालासँग छलफल गर्ने र समाधानका उपायबारे आफूहरूले सुझाव दिने सभापति घनश्याम भण्डारीले बताए। समितिले सरकारलाई दिएको निर्देशन कार्यान्वयनको अवस्था बुझ्न अनुगमन गर्दै आएको छ। यो समितिले कर्णालीको भूमिसम्बन्धी समस्या समाधानका लागि सरोकारवालासँग छलफल गरेको छ। अर्थ तथा प्राकृतिक स्रोत समितिले सरकारका गतिविधिमाथि निगरानी बढाएको छ। समितिका सभापति दुर्गबहादुर रावतले कार्यक्षेत्रमा पर्ने चारवटा मन्त्रालय र मातहतका कार्यालयका कामको अनुगमन गरिएको बताए। नियमित बैठक बस्ने, छलफल गर्ने र मन्त्रालयबाट भएका गतिविधिको निगरानी र सुझाव दिने काम यो समितिले गरिरहेको छ। हालसम्म समितिका नौवटा बैठक सम्पन्न भएका छन्। प्रदेशसभाको सार्वजनिक लेखासमितिले पनि सक्रियता बढाएको छ। सभापति जितबहादुर मल्लले यो अवधिमा सार्वजनिक भएको महालेखा परीक्षकको प्रतिवेदनमा छलफल गरिएको बताए। सुदूरमा औपचारिकताका लागि मात्रै बैठक सुदूरपश्चिम प्रदेशसभाले चारवटा विषयगत समिति गठन गरे पनि सभापति भने तोकिएका छैनन्। प्रदेशसभाले विधायन तथा प्रदेश मामिला समिति, सार्वजनिक लेखासमिति, अर्थ विकास तथा प्राकृतिक स्रोत समिति र सामाजिक विकास समितिमा सदस्यहरू भने चयन गरिसकेको छ। समितिहरू चयन भएको ६ महिना हुन लागे पनि सभापति चयन नहुँदा समितिका बैठकहरू बस्ने र भत्ता मात्रै बुझ्ने गरिएको छ। समितिहरूको कम्तीमा चारपटक र बढीमा ८ पटक बैठक बसेका छन्। ८ पटक बैठक बसेको अर्थ विकास तथा प्राकृतिक स्रोत समिति र ४ पटक बैठक बसेको विधायन तथा प्रदेश मामिला समितिले त रकमान्तर गरेर अन्तर प्रदेश भ्रमण नै गरिसकेका छन्। सभापति चयन नभएकाले बैठकहरूले खासै निर्णय गरेको छैन। रकमान्तर गरेर अन्तर प्रदेश भ्रमण भने भएको छ, अर्थ विकास तथा प्राकृतिक स्रोत साधन समितिका सचिव युवराज जैशीले भने। विधायन समितिले ७ दिन र अर्थ विकास तथा प्राकृतिक स्रोत साधन समितिले ४ दिनको भ्रमण गरिसकेको छ। विधायन समितिले त एउटा बैठकमा ज्येष्ठ सदस्यले बैठकको अध्यक्षता गर्ने र पुरानै समितिले बनाएको कार्यविधिलाई मान्यता दिने निर्णय गरेको छ। सामाजिक विकास समितिका पनि ५ वटा बैठक बसेको सचिव नरेन्द्रबहादुर पालले बताए। संसदीय समितिमध्ये सबैभन्दा शक्तिशाली मानिएको सार्वजनिक लेखासमितिका पनि तीनवटा बैठक बसेका छन्। तीनवटा बैठकमा महालेखा परीक्षकको प्रतिवेदन पढ्ने निर्णय भएको छ, समितिका सचिव भीमबहादुर ऐरले भने, सभापति चयन नभएकाले खासै गतिला निर्णयहरू भएका छैनन्। यता प्रदेशसभामा सभापति चुन्न पनि हम्मेहम्मे भएको छ। दुई मन्त्रालय माग गर्दै बल्लतल्ल सरकारमा सहभागी हुने सहमति जनाएको नागरिक उन्मुक्तिलाई दुइटा समितिको सभापति दिने सहमति भएको छ। उसले एक मन्त्री, एक राज्यमन्त्री र दुई विषयगत समितिका सभापति पाए मात्रै सरकारमा जाने भनेपछि मुख्यमन्त्रीले नागरिक उन्मुक्तिलाई दुई सभापति दिने बचन दिएका हुन्। नेकपा एमाले प्रमुख प्रतिपक्षी दल भए पनि बजेट पास गर्न उपस्थित भइदिएको भन्दै मुख्यमन्त्रीले सार्वजनिक लेखासमितिको सभापति राप्रपाकी सांसद खिमा देवी विष्टलाई दिने वचन दिएका छन्। संविधानमा सार्वजनिक लेखासमितिको सभापतिमा विपक्षी दलको सांसद चयन गर्ने प्रावधान छ। सभामुख भीमबहादुर भण्डारीले गठबन्धनका सबै दलहरू बल्ल सरकारमा सहभागी भएकाले अब समितिका सभापती पनि छिट्टै चयन हुने बताए। दलहरूले चासो नदिँदा समिति गठन गर्न ढिलाइ भएको हो। दलहरूबीच सहमति हुँदा मात्र संसदीय समिति गठन हुन्छ। गोपालप्रसाद पराजुली, प्रदेशसभास सचिव, कोसी पटकपटक दबाब दिँदा पनि सरकारले समिति बनाउन ढिलाइ गयो। विषयगत समिति नबन्दा मुख्य काम नै अबरुद्ध भएको छ। देवका पहारी , सांसद, गण्डकी दलभित्रै सभापतिको आकांक्षी बढी देखिएपछि समितिले नेतृत्व पाउन नसकेको हो। अब संसदीय दलको बैठक बसेर चाँडै निर्णय गर्नेछौं।कृष्णा यादव, मधेस प्रदेश संसदीय दलका नेता, नेपाली कांग्रेस समितिहरूले पूर्णता नपाउँदा प्रदेशसभाको काम कारबाहीमा पनि समस्या भएको छ। पूर्णता दिन सचिवालयको तर्फबाट पहल भइरहेको छ।मनोज गुप्ता, प्रवक्ता, प्रदेशसभा सचिवालय, बागमती  शिवराज भट्टधनगढी, ललितबहादुर बुढासुर्खेत, लक्ष्मण पोखरेलबुटवल, कृष्ण सारू मगरहेटौंडा, कृष्णमणि बरालपोखरा, हरिबहादुर लम्जेलधनकुटा, गोविन्द महतोजनकपुरधाम"
सामाजिक सञ्जाल नियमन र व्यवस्थापनका लागि परामर्श,"काठमाडौं : सरकारले नागरिकस्तरबाट प्राप्त आग्रह र सुझावका आधारमा सामाजिक सञ्जाललाई कानुनतः नियमन र व्यवस्थापन गर्न चरणबद्धरुपमा परामर्श सुरु गरेको छ। समाजका विभिन्न पेसा व्यवसायसँग सम्बन्धित लब्धप्रतिष्ठित व्यक्तिलेसमेत तथ्यप्रमाणविना सामाजिक सञ्जालमा मनलाग्दी लेख्दा आफूहरूलाई अपूरणीय क्षति भएको भन्दै नियमन र व्यवस्थापनको माग आएपछि सरकारले परामर्श गरी सुझाव माग्न थालेको हो। सो विषयमा सूचना तथा सञ्चार मन्त्रालयले सामाजिक सञ्जाल र विद्युतीय सञ्चारमाध्यमका जानकारहरुसँग परामर्श सुरु गरेको छ। यसै सन्दर्भमा मन्त्रालयले फेसबुक, इन्स्टाग्राम, ट्वीटर र ह्वाट्सएपको मातृ संस्था मेटा कम्पनीका दक्षिण एशिया हेर्ने प्रतिनिधिसँग यही साउन २५ गते छलफलका लागि तयारी गरेको छ। नेपालका सामाजिक सञ्जाल सञ्चालनकर्तासँग पनि परामर्श लिँदैछ। यही विषयमा प्रेस काउन्सिल नेपालले पनि छलफल आयोजना गर्दैछ। सूचना तथा सञ्चार प्रविधिको व्यापकतासँगै सामाजिक सञ्जालको उपयोग र दुरुपयोग बढ्दो छ भने मिथ्या सूचना, दुष्प्रचार र द्वेषपूर्ण अभिव्यक्तिको नियमन चुनौतीपूर्ण देखिएको छ। हाल सञ्चारमाध्यममाथि अनुगमन गर्ने जिम्मेवारी प्रेस काउन्सिल नेपालमा भए पनि व्यक्तिव्यक्तिले सामाजिक सञ्जालमा राख्ने पोष्टमाथि अनुगमन गर्ने अधिकार कानुनतः कुनै निकायलाई दिइएको छैन।"
प्रयोगविहीन मुक्तिनाथ धर्मशालाको जिम्मा पालिकालाई,"जोमसोम : भारतीय राजदूतावासको आर्थिक सहयोगमा निर्मित मुक्तिनाथ धर्मशाला सञ्चालन तथा व्यवस्थापनको जिम्मा वारागुङ मुक्तिक्षेत्र गाउँपालिकाले पाएको छ। शुक्रबार मुक्तिनाथ विकास समितिसहित बहुसरोकारवाला सम्मिलित बैठकले झन्डै १३ वर्षदेखि प्रयोगविहीन अवस्थामा रहेको मुक्तिनाथ धर्मशाला सञ्चालन तथा व्यवस्थापन गर्ने जिम्मेवारी वारागुङ मुक्तिक्षेत्र गाउँपालिकालाई दिइएको हो। भारतीय दुतावासले आफ्ना मुलुकका धार्मिक तीर्थालुहरूलाई लक्षित गरी सर्वसुलभ र सहज बासस्थानका लागि सेवाप्रवाह गराउन सन् २००९ डिसेम्बर १८ मा मुक्तिक्षेत्रमा आधुनिक धर्मशाला निर्माण गरेको थियो। धर्मशालाको तत्कालीन भारतीय राजदूत राकेश सुदले सन् २०१० जुन २० मा एक समारोहकाबीच उद्घाटन गरेका थिए । धर्मशाला निर्माण गर्न २ करोड ५२ लाख बजेट खर्च भएको थियो। धर्मशाला बनेपछि सञ्चालनको जिम्मा पाएको साविक जिविसले केही वर्ष व्यक्तिलाई लिजमा दिएको थियो। यद्यपि स्थानीयको असहयोगका कारण धर्मशाला सञ्चालनमा असहजता हुँदा लिजमा लिने व्यक्तिले ३ वर्ष धर्मशाला चलाएर छोडेका थिए। त्यसपछि मुक्तिनाथ धर्मशाला हालसम्म प्रयोगविहीन अवस्थामा जीर्ण बनेको छ। धर्म सञ्चालन तथा व्यवस्थापनमा चुनौती देखिएपछि साविक जिविसले २०६९ मंसिर २९ गते मुक्तिनाथ विकास समितिलाई हस्तान्तरण गरेको थियो। धर्मशालामा रिसेप्सन कोठा २, रिसेप्सन बैठक कोठा १, एटेजबाथ भएको कोठा १० नन् एटेज कोठा ८, ट्वाईलेट बाथरुम २, इलेक्ट्रोनिक गिजर २, मेडिकल कक्ष १, किचन कोठा १, डाइनिङ हल १ र गार्ड हाउस एक लगायतका पूर्वाधार निर्माण गरिएको थियो । मुक्तिनाथ धर्मशाला सञ्चालन तथा व्यवस्थापन नहुँदा भारतीय तथा नेपाली पर्यटकले महंगो शुल्क तिरेर बस्नुपर्ने बाध्यता थियो। मुक्तिनाथ विकास समितिको स्वामित्वमा रहेको भारतीय धर्मशाला सञ्चालन तथा व्यवस्थापनमा समितिले ध्यान दिएको थिएन।"
पासाङल्हामु मार्गमा अवरोध आउन नदिन योजना,"काठमाडौं : वर्षातको समयमा पासाङल्हामु मार्ग नियमित सञ्चालनका लागि योजना निर्माण गरिएको छ। जिल्ला प्रशासन कार्यालय रसुवामा जिल्ला विपद् व्यवस्थापन समितिका अध्यक्ष एवं प्रमुख जिल्ला अधिकारी प्रकाशचन्द्र अधिकारीको अध्यक्षतामा आइतबार बसेको सरोकारवालाहरूको बैठकले वर्षातको समयमा सडकलाई नियमित सञ्चालन गर्नका लागि विभिन्न निर्णय गरेको छ। सडक खण्डमा कुनै पनि अवरोध आउन नदिन उच्च प्राथमिकताका साथ नियमित मर्मत सम्भार गरी यातायात सञ्चालनमा सहजीकरण गर्न सडक डिभिजन कार्यालय नुवाकोटलाई लेखि पठाउने निर्णय गरिएको छ। सडकलाई नियमित सञ्चालनका लागि सडक डिभिजन कार्यालय र विभिन्न जलविद्युत आयोजनाले हरेक वर्ष काम गर्दै आएका छन्। यसैगरी मनसुनको समयमा विपद् उद्धार लगायतका अत्यावश्यक कार्यका लागि जिल्लास्थित सार्वजनिक निकायहरूका सवारी साधन (चारपाङ्ग्रे)हरू समेत प्रयोग गर्न सक्ने गरी आआफ्ना मातहतका सवारी साधन चालू अवस्थामा राख्न सबै कार्यालयका कार्यालय प्रमुखहरूलाई निर्देशन दिने निर्णय गरिएको छ। वर्षादको समयमा मौसमजन्य रोग फैलिन सक्ने सम्भावना भएकाले रसुवा अस्पताल, स्वास्थ्य कार्यालय र पालिकास्तरीय स्वास्थ्य संस्थाहरूले आवश्यक औषधि, उपकरण साथै जनशक्तिलाई तयारी अवस्थामा राख्ने, विकास निर्माणसँग सम्बन्धित सडक, विद्युतगृह लगायतका आयोजनाहरूले निर्माण सम्बन्धी स्वीकृत मापदण्ड अनिवार्य रूपमा पालना गर्नेगरी कामदारको सुरक्षा व्यवस्था मिलाई कार्य सम्पादन गर्ने, जिल्लास्थित सुरक्षा निकायहरूले विपद्को समयमा तत्काल परिचालन हुने गरी सुरक्षाकर्मी सहित आवश्यक उपकरण एवम् साधनस्रोत तयारी अवस्थामा राख्ने लगायतका निर्णय पनि भएको छ। निर्णय अनुसार वर्षातको अवधिमा जिल्लामा खाद्यान्न लगायतका दैनिक उपभोग्य सामग्रीको मौज्दात भण्डारण उद्योग वाणिज्य संघ, रसुवा र रसुवा चेम्बर अफ कमर्शले समन्वयात्मक रूपमा व्यवस्थापन गर्ने छन्। साथै पशुमा लाग्ने लम्पी स्किन रोगको नियन्त्रणका लागि पशु सेवा विभागलाई अनुरोध गर्ने र स्थानीय तहले लम्पी स्किन रोगको रोकथाम तथा नियन्त्रणका लागि सक्रियता बढाउन अनुरोध गर्ने निर्णय गरेको जिल्ला प्रशासन कार्यालय रसुवाले जनाएको छ।"
घारखोला जलविद्युत् आयोजनाको परीक्षण सफल,"म्याग्दी : म्याग्दीको अन्नपूर्ण गाउँपालिकामा निर्माण भएको १४ मेघावाट क्षमताको घारखोला जलविद्युत् आयोजनाको परीक्षण सफल भएको छ। म्याग्दी हाइड्रोपावर प्रालिले निर्माण गरेको घारखोला जलविद्युत् आयोजनाको परीक्षण सफल भएपछि उत्पादित विद्युत् आजदेखि केन्द्रीय प्रशारण लाइनमा आबद्ध गराइएको छ। आयोजनाका आवासीय इञ्जिनियर जोसेप बज्राचार्यले सबै परीक्षण सफल भएपछि घारखोलाको विद्युत् दाना सवस्टेसनमार्फत राष्ट्रिय प्रणालीमा जोडिएको जानकारी दिए। 'बाँध, क्यानल, सुरुङ, पेनस्टक, टर्वाइन, जेनेरेटर, स्वीचार्ड र प्रशारण लाइनलगायत सबै संरचना तथा उपकरणको परीक्षण सफल भएको छ', उनले भने, '१५ दिनपछि व्यावसायिक उत्पादन सुरु हुन्छ।' नेपाल विद्युत् प्राधिकरणका प्राविधिक टोलीको उपस्थितिमा गत असार २६ गतेदेखि आयोजनाले परीक्षण उत्पादन सुरु गरेको थियो। अन्नपूर्ण गाउँपालिका६ पोखरेबगरमा रहेको घारखोलाको विद्युत् गृहबाट आठ किलोमिटर लामो प्रशारण लाइनमार्फत दुई सय २० केभी क्षमताको दाना सवस्टेसनमा लगेर जोडेको हो। कालीगण्डकी करिडोर प्रशारण लाइनअन्तर्गतको दाना सवस्टेसनमा यसअघि ४२ मेघावाटको मिस्त्रीखोला र १३ मेघावाटको थापाखोलाको विद्युत् राष्ट्रिय प्रशारणमा जोडिएका थिए। घारखोलाको विद्युत् गृहदेखि सवस्टेसनसम्म जोड्ने प्रशारण लाइनमा समस्या देखिएपछि परीक्षण अवधि लम्बिएको हो। अन्नपूर्ण गाउँपालिका५ कुरिलाखर्कमा बाँध बनाइ घारखोलाको पानी तीन हजार पाँच सय मिटर लामो सुरुङबाट सोही गाउँपालिका, ६ अमिलाकाफलस्थित आउटलेटबाट एक हजार दुई सय मिटर पेनस्टक पाइपमा चार सय ८५ मिटर हेडबाट बेनीजोमसोम सडक छेउको पोखरेबगरमा रहने विद्युत् गृहमा खसालिएको छ। दुई अर्ब ४१ करोड रुपैयाँ लागत अनुमान गरिएको आयोजना २०७४ चैतदेखि निर्माण थालिएको थियो। विसं २०७८ मा सक्ने लक्ष्य रहे पनि कोरोना, पहिरो, सडक यातायातको असुविधा लगायतका कारणले निर्माण अवधि दुई वर्ष लम्बिएको प्रवर्द्धकले बताएका छन्। इलेक्ट्रिकल ठेकेदार सिमर इनर्जी प्रालि इण्डिया, हाइड्रोमेकानिकल ठेकेदार सिई हाइड्रोमेकानिकल वर्क प्रालिका प्राविधिकले विद्युत् गृहमा उपकरण जडान गरेका हुन्। सिभिल ठेकेदार साउथ एशियन इन्फास्टक्चरले भौतिक संरचना निर्माण गरेको हो। विद्युत् गृहको नजिकै स्वीचार्ड बनाइएको छ। आयोजनामा एनएमबी बैंकको नेतृत्वमा एनआइसी एसिया, कुमारी र प्राइम कर्मसियल बैंकले लगानी गरेका छन्। नागरिक ऊर्जा बुटवल लिमिटेडको अगुवाइमा रुपन्देहीका सर्वसाधारणले पनि लगानी गरेका छन्। आयोजना प्रभावित र सर्वसाधारणका लागि संस्थापक सेयर लगानी आह्वान गर्ने प्रक्रिया अन्तिम चरणमा पुगेको प्रवर्द्धकले बताएका छन्।"
अर्घाखाँचीका कृषकलाई जंगली जनावरका कारण बाली जोगाउन समस्या,"सन्धिखर्क : अर्घाखाँचीका कृषकले जंगली जनावरका कारण बाली जोगाउन समस्या परेको बताएका छन्। कृषि ज्ञान केन्द्रको सहयोगका कारण उत्पादनमा केही वृद्धि भए तापनि जंगली जनावरबाट बाली जोगाउन समस्या परेको बताएका हुन्। सहकारी तथा निजी रूपमा सञ्चालन गरेका कृषि तथा पशुपन्छी व्यवसायमा आबद्ध सम्पूर्ण व्यक्तिले उत्साहजनक रूपमा उत्पादन गरी बजारीकरण गरेको तर बाली जोगाउन भने मुस्किल रहेको बताए। केन्द्रले गरेको सहयोगका कारण उत्पादन वृद्धि भएको, आफूहरूलाई राहत भएको र आम्दानीमा पनि वृद्धि भएको सन्धीखर्क६ नरपानीका कृषक सूर्यबहादुर भट्टराइले बताए। तर, उनले आफूले उत्पादन गरेको टमाटर बजारमा पुर्याउन नसकेको बताएका छन्। कृषि ज्ञान केन्द्र अर्घाखाँचीको सहकार्यमा कृषकले गरेका कामको अनुगमनका क्रममा कृषकले उक्त कुरा बताएका हुन्।"
सुन तस्करीको अनुसन्धानको फाइल राजश्वले प्रहरीलाई बुझायो,काठमाडौं : राजश्व अनुसन्धान विभागले त्रिभुवन अन्तर्राष्ट्रिय विमानस्थलबाट बरामद एक क्वीन्टल सुन तस्करीको अनुसन्धानको फाइल प्रहरीलाई जिम्मा लगाएको छ। आइतबार पत्रकार सम्मेलन गरी विभागका महानिर्देशक नवराज ढुंगानाले सुन तस्करीको अनुसन्धानको सम्पूर्ण फाइल थप छानबिनका लागि प्रहरीलाई बुझाएको जानकारी दिए। यही साउन २ गते हङहङबाट ब्रेकसुको नाममा भित्रिएको एक क्वीन्टल सुन राजश्व अनुसन्धान विभागको टोलीले बरामद गरेको थियो। सुन तस्करी प्रकरणको अनुसन्धान विभागले गर्दै आएपनि निष्कर्शमा पुग्न नसकिने भन्दै चौतर्फी विवाद भएपछि प्रधानमन्त्री पुष्पकमल दाहाल प्रहरीको केन्द्रीय अनुसन्धान व्यूरो (सीआइबी)लाई जिम्मा दिन सहमत भएका थिए। सुन तस्करी प्रकरणमा हालसम्म १८ जना पक्राउ परिसकेका छन्।
रुख ढल्दा घरमा क्षति,नुवाकोट : रुख ढलेर नुवाकोटको तारुकामा घर भत्किएको छ। अविरल वर्षाका कारण तारकेश्वर गाउँपालिका२ तारुकामा रुख ढलेर दुई वटा घरमा क्षति पुगेको हो। रुख ढलेर स्थानीय रामहरि अधिकारीको घरमा क्षति पुगेको हो। उनलाई गाउँपालिकाले १० बन्डल जस्तापाता र ५० हजार रुपैयाँ नगद सहयोग गरेको छ।
आँखाको सङ्क्रमणको जोखिमले भरतपुरका विद्यालय बन्द,चितवन : आँखा पाक्ने रोगका कारण भरतपुरका विद्यालय बन्द भएका छन्। चितवनमा आँखा पाक्ने रोग एडिनो भाइरस फैलन थालेपछि सोमबारदेखि शुक्रबारसम्म पठनपाठन बन्द गर्न भरतपुर महानगरपालिकाले निर्देशन दिएको छ। भरतपुर भित्रका निजी तथा सामुदायिक विद्यालय भरतपुरमा आँखा पाक्ने रोग देखिन थालेपछि बालबालिकामा संक्रमण फैलिने खतराको कारण विद्यालय बन्द गर्न लागेको महानगरका शैक्षिक महाशाखा प्रमुख महेन्द्रप्रसाद पौड्यालले बताए। विशेषज्ञको परामर्श अनुसार महानगर भित्रका विद्यालय र मन्टेश्वरी बन्द गर्ने निर्णय भएको पौड्यालले बताए। वर्षे बिदाबाट कटौती हुने गरी पाँच दिन शैक्षिक गतिविधि नगर्ने निर्णय भएको हो। स्वास्थ्य सुरक्षालाई ख्याल गरेर भरतपुर महानगरले विद्यालयमा बिदा दिन निर्देशन दिएको हो।
मुस्ताङडोल्पा सडकको १० किलोमिटर ट्याक खोल्न बाँकी,"जोमसोम : मनाङमुस्ताङ र कर्णाली प्रदेशको डोल्पा र मुगु जोड्ने रणनीतिक महत्वको सडकको ट्रयाक खोल्ने कार्य अन्तिम चरणमा पुगेको छ। डोल्पा र मुस्ताङको सिमाना याकखर्कसम्मको सडक जोडिन अब धेरै टाढा नरहेको सडक डिभिजन कार्यालय बाग्लुङले बताएको छ। अब १० किलोमिटर ट्याक खोल्न बाँकी छ। चार जिल्लाका बासिन्दालाई यातायात आवतजावत, मालसामान ढुवानी र पर्यटकीय मार्गलाई सहजता प्रदान गर्न कार्यालयले उच्च प्राथमिकता दिएर सडक निर्माणको काम गरिरहेको छ। सडक स्तरोन्नति तथा नयाँ ट्याक खोल्नका लागि सरकारले २०७५०७६ सालदेखि सडक निर्माणको कामलाई अघि बढाएको हो। हालसम्म मुस्ताङका डोल्पा सडकको आधा दर्जन प्याकेजमा सडक निर्माण भइसकेको छ भने सडकका लागि झन्डै २० करोड बजेट खर्च भइसकेको डिभिजन सडक कार्यालयले बताएको छ। हालसम्म मुस्ताङडोल्पा जोड्ने सडकको ४६ दशमलव ५ मिटर सडकको ट्याक खुलिसकेको कार्यालयका ई कृष्णबहादुर खड्काले जानकारी दिए। आर्थिक वर्ष २०७९०८० का लागि मुस्ताङडोल्पा सडकका लागि ३ करोड १७ लाख बजेट विनियोजन भएको थियो। सो बजेटमा ८ हजार घनमिटर माटो, ४ हजार ५ सय घनमिटर चट्टान काटेर सडक ट्याक खोल्ने र १३ सय घनमिटर ग्याविन वाल लगाउने कामको जिम्मा सिखा इन्जनियरिङ र पम्फा जेभी कन्ट्रक्सनले २०७९ फागुन २ गते ठेक्का सम्झौता गरेको थियो। ट्याक खोल्न आर्थिक वर्ष २०८००८१ मा २ करोड बजेट विनियोजन भएको उनले बताए।"
लिफ्टमार्फत घरमै पानी आएपछि स्थानीय दंग,"गलकोट : बागलुङको जैमिनी नगरपालिका१० राङ्खानी भेडिखर्कका ४६ वर्षीय पुष्पा पुनको आगनमा नयाँ खानेपानी धारा निर्माण भएको एक महिना भयो। यसअघि खानेपानीका लागि निकै कष्ट भोग्दै आएका पुन अहिले लिफ्टमार्फत गाउँमुनिको पानी घरमै आएपछि दंग छन्। 'बर्खामा घर माथिको सामुदायिक धारामा दिनको दुई घण्टा पानी आउँथ्यो, हिउँदमा घर नजिकैको कुवामा पानी लिन जानुपर्दथ्यो', पुनले भने, 'एक महिना भयो घरमै खानेपानीको धारा आएको छ, २४ सै घण्टा धारामा पानी खस्दा दैनिकी बद्लिएको छ, अहिले पानीका लागि समय छुट्टाउन पर्दैन।' बर्खामा सामुदायिक धारा प्रयोग गरे पनि हिउँदमा कुवाको पानीमा निर्भर रहेका यहाँका स्थानीय अहिले गाउँमुनिको पानी घरघरमै आउन थालेपछि खुसी भएका छन्। स्रोत अभावका कारण लामो समयदेखि खानेपानीको संकट भोग्दै आएका यहाँका ३९ घरमा नेपाल स्वास्थ्यका लागि पानी (नेवा)ले लिफ्टमार्फत खानेपानी पुर्याएको हो। छ सय ६० मिटर तलको झाँक्रिस्थानको मूलबाट उक्त पानीलाई गाउँमाथि पुर्याएर वितरण गरिएको नेवा कार्यक्रमका अधिकृत विनोद कोइरालाले बताए। २०७२ सालको भूकम्पपछि यहाँका खानेपानीको मुहान सुकेपछि खानेपानीको समस्या हुँदै आएको थियो। लिफ्टमार्फत घरघरमै पानी आउन थालेपछि दैनिकी सहज भएको स्थानीयले बताएका छन्। बस्ती भन्दा छ सय ६० मिटर तल रहेको मुलको पानी माथिसम्म आउला भनेर कल्पना नै नगरेको स्थानीय मीना पुनले बताए। 'खानेपानीको निकै दुःख थियो, एक गाग्री पानीका लागि एक घण्टा समय लाग्थ्यो। कुवामा अबेर गए पानी नभएर फर्कनु पथ्र्यो', उनले भने, 'पछि सामुदायिक धारा बने पनि बर्खामा मात्रै पानी आउँथ्यो।' हिउँदमा मूल सुकेर पानी आउन छोडेपछि नेवाको सहयोगमा खानेपानीको समस्या समाधान भएको उनको भनाइ थियो। जिल्लाका १७ स्थानमा नेवाले आयोजना सञ्चालन गरिरहेको भन्दै एक घर एक धारा अभियानअन्तर्गत जैमिनी१० को भेडिर्खकामा लिफ्टमार्फत खानेपानी पुर्याइएको कोइरालाले जानकारी दिए। उनका अनुसार जिआई पाइपमार्फत दुई ठाउँमा मोटर जोडेर बस्तीमा पानी ल्याइएको हो। 'पानीको स्रोत नभएका स्थानमा मात्रै लिफ्ट आयोजना सञ्चालन गरिएको छ। यो धेरै खर्चिलो प्रविधि भएकाले स्रोत भएका स्थानमा आयोजना सञ्चालन गरेका छैनौँ', कोइरालाले भने, 'भेडिखर्कमा पुराना मूल सुकेर खानेपानीको संकट हुन थालेपछि लिफ्टमार्फत खानेपानी ल्याएका हौँ।' उनका अनुसार ८३ लाख ४६ हजार रुपैयाँ लागतमा खानेपानी पुर्याइएको हो। जैमिनी नगरपालिकाको १४ लाख ९८ हजार, नेवाको रू ५९ लाख ९० हजार, सात लाख २० हजार बराबरको स्थानीयको श्रमदान र स्थानीय उपभोक्ता समितिको एक लाख २४ हजार लागतमा खानेपानी आयोजना सम्पन्न गरिएको कोइरालाले जानकारी दिए। अहिले दैनिक दुई घण्टा लिफ्ट आयोजनाबाट पानी तान्दा ३९ घरमा २४ घण्टै खानेपानी पुगेको खानेपानी आयोजनाका व्यवस्थापक शेरबहादुर विकले जानकारी दिए। उनले हिउँदको समयमा भने दिनको दुई पटक पानी तान्नुपर्ने बताए।"
"उदयपुरमा बढ्दो डेंगु प्रकोप, १९ दिनको अवधिमा १२४ जनामा संक्रमण पुष्टि","काठमाडौं : उदयपुरमा १९ दिनको अन्तरालमा १२४ जनामा डेंगु संक्रमण पुष्टि भएको छ। संक्रमण बढेपछि जिल्लाका सरोकारवाला निकायले बजार क्षेत्रमा खोज र नष्ट गर अभियान सुरु गरेका छन् । उदयपुर जिल्लामा साउनको १ गते देखि १९ गतेसम्ममा सरकारी अस्पतालमा ४३८ जनाले डेंगु संक्रमणको जाँच गराएकोमा १२४ जनामा डेंगु पोजेटिभ देखिएको हो। डेंगु संक्रमितको संख्या अझ बढ्न सक्ने भन्दै सरोकारवाला निकायले जिल्लामा खोज र नष्ट गर अभियान सुरू गरेको हो । आइतबार प्रमुख जिल्ला अधिकारी जनार्दन शर्मा, त्रियुगा नगरपालिकाका उपप्रमुख महेश्वरी राई, तीनैवटै सुरक्षा निकाय प्रमुख तथा कर्मचारी, उदयपुर उधोग वाणिज्य संघ, गैसस महासंघ, त्रियुगा उधोग वाणिज्य संघ, हुरेन्डेक लगायतका संस्थाको उपस्थितिमा जिल्लामा खोज र नष्ट गर अभियान संचालन गरिएको हो । उदयपुर जिल्लामा संक्रमण तीव्र हुनथालेपछि डेंगु खोज र नष्ट गर्ने अभियान सुरु गरिएको उदयपुर जिल्लाका प्रमुख जिल्ला अधिकारी जनार्दन गौतमले बताए। त्रियुगा नगरपालिकाको आयोजना तथा स्वास्थ्य कार्यालय र जिल्ला प्रशासन कार्यालयको समन्वयमा डेंगु सङ्क्रमणलाई सार्न सक्ने लामखुट्टेको सम्भावित बासस्थानको खोजी गरी नस्ट पार्ने काम गरिएको त्रियुगा नगरपालिकाका उप्रप्रमुख महेस्वरी राइले जानकारी दिए। जिल्लाको सदरमुकाम समेत रहेको त्रियुगा नगरपालिकामा २६९ जनामा गरिएको डेंगु परिक्षणमा ८३ जनामा संक्रमण पुष्टि भएपछि नगरले आफ्नो पालिका क्षेत्र भित्र फगिंङको काम समेत सुरु गरिएको उनले बताए। कमजोर प्रतिरक्षा प्रणाली भएका बालबालिका, वृद्धवृद्धा, गर्भवती तथा सुत्केरी एवं दीर्घ रोघ लागेका बिरामीलाई डेंगु सङ्क्रमण भए आराम र पौष्टिक आहार प्राप्त नभए ज्यानसमेत जानसक्ने स्वास्थ्य कार्यालय उदयपुरका सूचना अधिकारी चिरन्जीवी निरौलाले बताए।"
बजारीकरण नहुँदा गाउँमै कुहियो प्याज,"बझाङ : खप्तडछान्ना गाउँपालिका५ सुतारीगाउँका शेरबहादुर कार्कीले प्याज खेती गर्न थालेको डेढ दशक भइसक्यो। प्याजखेतीमा अब्बल कृषकको पहिचान बनाएका कार्कीलाई गत वर्षयता भने पछुतो लाग्न थालेको छ। मेहनतको फल (प्याज)ले भान्छा नपाएपछि शेरबहादुरको घरमा निराशा छाएको छ। घरको भान्छा हुँदै पालिकाबासीलाई समेत तरकारी खुवाउने सपना देखेका शेरबहादुरले छिमेकीको अधियाँ जमिन थपेर पनि उत्पादन बढाएका थिए। हरेक वर्ष जमिनसँगै प्याजखेती थप्ने शेरबहादुरलाई उत्पादनमा भने कमी कहिल्यै भएको थिएन। पर्याप्त उत्पादन हुने तर बजारीकरणको समयमा बिर्को लाग्ने समस्याले भने कार्की कहिल्यै सन्तोषजनक हुन पाएनन्। यो सिजनमा पनि शेरबहादुरले २० क्विन्टलको हाराहारीमा प्याज फलाए। मनसुनको सुरुवातसँगै बारीको सबै प्याज भित्र्याएका कार्कीलाई अहिले सोही प्याजको गन्धले सताएको छ। 'रातदिन मेहनत गरेर धेरै प्याज फलाइयो', उनी भन्छन्, 'अहिले कुहिएर घर नै गनापट्ट (गन्धमय) छ।' शेरबहादुरका अनुसारका उनको प्याज अढाई क्विन्टल जति गाउँमै किनबेच भयो। 'पल्लो गाउँबाट आएकाले खाद्यान्नसँग प्याज साटेर पनि लिए। किन्नेले पनि २०२५ रुपैयाँ प्रतिकेजीमा लिए। अब नौ क्विन्टलको हाराहारीमा छ। बाँकी सबै कुहिएर फालिसक्यौँ', कुरा गर्दै उनको अनुहार मलिन हुन्छ। राजुदेवी बिष्टको बारीमा यस वर्ष झण्डै पौने केजी बराबरको एकै दाना प्याज फल्यो। हिउँदभरको गोठेमल हाल्नुको परिणाम भन्दै धेरैले प्रशंसा पनि गरे। खेतभरि गहुँ लगाउने योजना रद्द गरी दशौँ क्विन्टल प्याज फलाउँदासमेत अहिले भोकमरीको जोखिम भएको छ। 'खेतमा गहुँ छर्ने भन्दै आफन्तबाट बीउ ल्याएका थियौँ', उनले भने, 'छिमेकीको सल्लाहमा एक्कासि गहुँ छर्ने योजना रद्द गरेर प्याज लगायौँ। त्यसको उत्पादन पनि सोचेभन्दा राम्रो भयो। तर, किन्ने मान्छे कोही आएनन्। सातआठ कट्टा कुहिइसक्यो। अब बजार खोज्न कहाँ जाऊँ !' यसपटक विष्टको परिवारले करिब १७ क्विन्टल बराबर प्याज उत्पादन गर्यो। डेढ क्विन्टल बिक्री भएको र दुई क्विन्टल जति वल्लोपल्लो गाउँमा आफन्तलाई दिएको बाहेक सबै प्याज थन्किएको छ। 'त्यसमध्ये पनि दैनिक तीनचार किलो बराबर कुहिन थालेको छ। प्याजका लागि गहुँ पन्छ्याउँदा अहिले खाद्य सङ्कट हुनेजस्तो छ', उनले भने। सुतारीगाउँमा कार्की र विष्टको जस्तै समस्या सबै गाउँलेको छ। पछिल्लो केही वर्षयता सबै किसान गहुँ छोडेर प्याज खेतीतर्फ आकर्षित भएपछि उत्पादन ह्वात्तै बढेको थियो। स्थानीय राजेश कार्कीले भने, 'सुतारीगाउँको माटो प्याजकै लागि मात्रै उपयुक्त रहेछ। अन्य खेती गर्दा यस्तो उत्पादन हुँदैन। गाउँलेले धेरै प्रकारको खेती गरे तर, प्याज मात्रै अत्यधिक फल्न थाल्यो।' राजेशका अनुसार सुतारीगाउँमा ३४३५ परिवारले प्याजखेती गर्छन्। 'एउटै परिवारले पनि कम्तिमा १८२० क्विन्टल प्याज फलाउँछन्', उनी भन्छन्, 'फलेकोमध्ये धेरै परिवारको आधा भागजति कुहिसक्यो।' बजारका लागि गाउँ गाउँमा जाँदा पनि बिक्री नहुने गरेको उनले बताए। 'राज्यले सङ्कलन केन्द्र बनाएर बजारीकरण गरिदिए कृषकलाई धेरै हौसला मिल्ने थियो। उत्पादन अझै बढ्थ्यो', राजेशले भने, 'सुतारीगाउँमै जिल्लाभरिलाई पुग्ने प्याज फल्छ। तर, बाहिरको आयातलाई प्राथमिकता दिएको सरकारले हाम्रो उत्पादनलाई ख्यालै गरेन। यदि सरकारले बजारका लागि उचित व्यवस्था गरिदिने हो भने बेहिसाबले प्याज फलाई दिन्थ्यौँ।' सुतारीगाउँमा प्याजको जसरी अरू तरकारी फल्दैन। 'प्याज भने बाटोको तलमाथि खसेको भए पनि राम्रो गानु (फल) लागेको हुन्छ', उनी भन्छन्। कार्कीका अनुसार गाउँभर करिब साढे तीन सय क्विन्टल प्याज अहिले नै कुहिसक्यो। 'अहिले बचेको प्याजलाई पनि जोगाउन सकिएन भने असोजदेखि नै आफैँले किनेर खानुपर्ने देखिन्छ', उनले भने। यता खप्तडछान्ना गाउँपालिकाका कृषि शाखा प्रमुख गौरीशङ्कर रोकाया भने सुतारीगाउँको प्याजले बजार नपाएको बारे आफूलाई जानकारी नभएको बताउँछन्। 'सुतारीगाउँमा प्याज उत्पादन धेरै हुन्छ भन्ने त थाहा थियो। तर, यसपटक कति उत्पादन भयो भन्ने कृषकले हामीलाई खबर नै गर्नुभएन', उनले भने, 'उहाँहरूले जानकारी गराउनुभएको भए सबै प्याज ढुवानी गरिदिन्थ्यौँ।' अहिले पनि प्याज बचेको भए कृषकको मागअनुसार बजारका लागि ढुवानी गर्न सक्ने उनले बताए। रोकायाका अनुसार कृषि शाखाले गाउँपालिकास्तरीय कृषक सञ्जाल गठन गरेको छ। कृषक र पालिकाको समन्वय बढाउन गठन गरिएको सञ्जालमा सबै गाउँबाट सदस्य छन्। अहिले पनि कृषकले प्याज बेच्नका लागि पालिकासँग समन्वय गरेमा तुरून्तै बजारसम्म पुर्याउने उनले बताए। यता कृषि ज्ञानकेन्द्रका बझाङका प्रमुख टेकबहादुर विष्टले भने खप्तडछान्नाको प्याज ढुवानी गर्न सडकले साथ नदिएको बताउनुहुन्छ। उनी भन्छन्, 'खप्तडछान्नामा प्याज धेरै नै उत्पादन हुन्छ। तर, मनसुन सुरू, प्याज कोर्ने सिजन र सडक बिग्रने समय एउटै भएको हुँदा बजारसम्म ल्याउन सकिएन।' विष्टका अनुसार प्याज जेठ अन्तिम सातासम्म कृषकले भित्र्याइसक्छन्। मनसुन पनि त्यसै समयदेखि सुरू हुन्छ। सडक बन्द हुने पनि त्यही समय हो। जिल्लाभरको अवस्था हेर्दा भने खोलानाला नजिक मात्रै कृषकले प्याज रोप्ने गरेको विष्टले बताए। उनले भने, 'खोलानाला, कुलो नजिक भएका कृषकले आफूलाई पुग्ने गरी प्याज रोप्छन्। बाँकी सुक्खा ठाउँमा भने यसको उत्पादन नै छैन। जिल्लाभरको तथ्याङ्क हेर्दा भने ६० हेक्टर जति जमिनमा प्याज उत्पादन भइरहेको छ।'"
झापा कारागारका चौकीदार शिवाकोटी र पूर्वभाइ चौकीदार शेर्पाको सरूवा,"झापा : भद्रपुरस्थित झापा जिल्ला कारागारका चौकीदार लयप्रसाद शिवाकोटी र पूर्वभाइ चौकीदार पासाङ शेर्पा (कुमार) को अन्यत्र सरूवा गरिएको छ । कारागार प्रशासनले भाइ चौकीदार मनोज लावतीलाई सुनसरीस्थित झुम्का कारागार सरूवा गर्न लाग्दा शुक्रबार दिउँसो साढे २ बजे उनका पक्षका कैदीबन्दीहरू आन्दोलित बन्दै आगजानी र ढुंगामुढा गर्दा तनावग्रस्त बनेको थियो । कारागारको तनावपूर्णस्थित तत्काल नियन्त्रणमा लिनलाई लावतीलाई सरूवा नगर्ने आदेश आएपछि आन्दोलन शान्त बनेको थियो । आन्दोलनपछि प्रमुख जिल्ला अधिकारी शिवराम पोखरेलले कैदीबन्दीसँग वार्ता गरेका थिए । चौकीदार शिवाकोटी र शेर्पालाई सरूवा गर्ने सहमति भएपछि आज उनीहरूलाई सरुवा गरिएको हो। सोही माग बमोजिम चौकीदार शिवाकोटी र शेर्पालाई आइतबार दिउँसो यहाँबाट पठाइएको झापा कारागारका प्रमुख तथा जेलर मोहनलाल पनेरुले जानकारी दिए । कारागार व्यवस्था विभागको आदेश बमोजिम शिवाकोटीलाई झुम्का कारागार र शेर्पालाई केन्द्रीय कारागार काठमाडौं पठाइएको जलेर पनेरूले बताए । शुक्रबार करिब डेढ घण्टा आन्दोलित बनेका कैदीबन्दीहरूले कारागारभित्रै टायर बालेर विरोध प्रदर्शन गर्नुका साथै प्रहरीमाथि ढुंगामुढा प्रहार गर्दा क्षति भएको थियो । कैदीबन्दीले भित्रबाट ढुंगा र इँटा बर्साउँदा कारागारको नवनिर्मित कार्यालय भवन, गाडी, बिजुलीका सामान, सीसी टिभी क्यामेरामा क्षति पुगेको उनले बताए ।"
वडाध्यक्षले गरे आत्मसमर्पण,सिन्धुली : सिन्धुलीको गोलन्जोर गाउँपालिका२ का वडाध्यक्ष दौलत कार्कीले आत्मसमर्पण गरेका छन्। गाउँपालिकाका प्रमुख प्रशासकीय अधिकृत शम्भु प्रसाद पौडेललाई अभद्र व्यवहार गरेको आरोप लागेका उनले आइतबार आत्मसमर्पण गरेका हुन्। उनलाई प्रहरीले हिरासतमा राखेर अनुसन्धान सुरु गरिएको छ। वडाध्यक्ष कार्कीले गत असार १४ गते गाउँपरिषद चलिरहेका बेला पौडेलमाथि अभद्र व्यहार गरेको आरोप छ। उक्त घटनाको ३६ दिनपछि आइतबार प्रहरी समक्ष आत्मसपर्मण गरेका वडा अध्यक्ष कार्कीलाई थप अनुसन्धानका लागि अदालतबाट ५ दिनको म्याद थप गरिएको जिल्ला प्रहरी कार्यालय सिन्धुलीका प्रवक्ता चिरञ्जीवी दाहालले जानकारी दिए। वडाध्यक्ष कार्कीले आफूमाथि अभद्र व्यवहार गरेको भन्दै गत असार १४ गते प्रमुख प्रशासकीय अधिकृत पौडेलले जिल्ला प्रहरी कार्यालयमा जाहेरी दर्ता गराएका थिए। जिल्ला प्रशासन कार्यालय सिन्धुलीले असार १५ गते कार्की विरुद्ध पक्राउ पुर्जी जारी गरेको थियो। वडाध्यक्ष कार्कीले भने आफूले कुनै अभद्र व्यवहार नगरेको दावी गर्दै आएका छन्। उनी नेपाली कांग्रेसबाट वडाध्यक्षमा निर्वाचित भएका थिए।
सर्वोच्चको नेतृत्व वरिष्ठतम् न्यायाधीश श्रेष्ठलाई,"काठमाडौं : न्यायपालिकाको नेतृत्व आजदेखि कायममुकायम प्रधानन्यायाधीशका रूपमा सर्वोच्च अदालतमा वरिष्ठतम् न्यायाधीश विश्वम्भरप्रसाद श्रेष्ठले सम्हालेका छन्। प्रधानन्यायाधीश हरिकृष्ण कार्की यही साउन २० गतेदेखि सेवा निवृत्त भएपछि उनले नेतृत्व सम्हालेका हुन्। पदबहालीका क्रममा कामु प्रधानन्यायाधीश श्रेष्ठले संविधान र कानुनका आधारमा सेवाग्राहीको हितलाई हेरेर चुस्तदुरुस्त तरिकाले काम गर्न निर्देशन दिए। उनले सेवाग्राहीले महसुस हुने गरी छिटो मुद्दा फर्छ्यौट गर्न आगामी दिनमा चाल्ने कदमका बारेमा न्यायाधीशहरूसँग छलफल गरेर तत्कालीन र दीर्घकालीन गर्न कामहरू तय गर्ने बताए। कामु प्रधानन्यायाधीश श्रेष्ठले न्यायापालिकाको सुधारका लागि सिंगो समूह नै लाग्नुपर्ने र त्यसका लागि सबै न्यायाधीशहरू र प्रशासनले सहयोग गर्न आग्रह गरे। संवैधानिक परिषद्को बैठकले नेपालको ३१औँ प्रधानन्यायाधीशमा नियुक्तिका लागि श्रेष्ठलाई नै सिफारिस भइसकेको छ। संसदीय सुनुवाइ समितिले श्रेष्ठको नाम अनुमोदन गरे पनि राष्ट्रपतिले प्रधानन्यायाधीश नियुक्त गर्ने संवैधानिक व्यवस्था छ। सुनुवाइदेखि नियुक्तिसम्मको प्रक्रियामा केही समय लाग्ने देखिएको छ। श्रेष्ठको कार्यकाल आगामी वर्ष २०८१ असोजसम्म हुनेछ। न्याय सेवाको अधिकृत हुँदै जिल्ला न्यायाधीश, उच्च अदालतको न्यायाधीशबाट सर्वोच्चको न्यायाधीश भएका कार्यकालमा अदालतमा रोकिएका कामहरू प्रारम्भ हुने विश्वास व्यक्त गरिएको छ।"
मिथिला नगरपालिकाका विद्यालयहरू पाँच दिनका लागि बन्द,"ढल्केवर (धनुषा) : धनुषाको मिथिला नगरपालिकाका विद्यालयहरू पाँच दिनका लागि बन्द गरिएको छ। मिथिला नगरपालिकाले आइतबार एक सूचना जारी गर्दै साउन २६ गतेसम्मका लागि नगरभित्रका सामुदायिक तथा निजी विद्यालयहरूमा बिदा दिएको हो। केहीदिनदेखि आँखा पाक्ने संक्रामक रोगबाट विद्यालयमा अध्ययनरत बालबालिका र शिक्षक समेतमा फैलिएर दिन दिनै प्रकोप बढ्दै गइरहेकोले सम्भावित जोखिमलाई न्यूनीकरणका लागि साउन २६ गतेसम्मका लागि नगरभरिका विद्यालयहरूमा बिदा दिइएको मिथिला नगरपालिकाका प्रमुख प्रशासकीय अधिकृत वसन्त न्यौपानेले जानकारी दिए। आगामी बिदाबाट कट्टा हुने गरी बिदाको व्यवस्था मिलाउन भनेका छौं, प्रमुख प्रशासकीय अधिकृत न्यौपानेले भने।"
सिन्धुली कारागारमा क्षमताभन्दा चार गुणाबढी कैदीबन्दी,"सिन्धुली : जिल्ला कारागार सिन्धुलीमा दुईवटा पुरुष र एउटा महिला बन्दीका लागि ब्लक निर्माण गरिएको छ । पुरुष भवनमा ८१ जना र महिला भवनमा ४६ जना बन्दी अट्ने क्षमता छ । तर, जिल्लाका कारागारमा हाल ८ सय ४२ जना बन्दी छन् । यो कारागारको क्षमताभन्दा चारगुणा बढी हो । जम्मा दुई सय ८ जना बन्दी अट्ने क्षमतको कारागारमा चारगुणा बढी कैदी बन्दी राख्नुपर्दा व्यवस्थापनमा निक्कै चुनौती थपिएको कारागार प्रशासक कुशल न्यौपानेको भनाइ छ । हामीसँग महिला ४६ जना र दुईवटा ब्लकमा गरी जम्मा १ सय ६२ जना पुरुष अट्ने क्षमता छ तर, यहाँ त्यसको चारगुणाबढी कैदी बन्दी राख्नुपर्दा सुरक्षादेखि, शौचालय, खानेपानी, औषधी उपचार, अदालत लैजान र ल्याउन समेत चुनौती थपिएको छ,उनले भने । न्यौपानेका अनुसार कारागारमा ७ सय ४७ जना पुरुष, ७९ जना महिला र १६ जना बालबालिका छन् । कारागारको क्षमताभन्दा ३३ जना महिला र ५ सय ८५ पुरुष बढी छन् । बालबालिका भने कैदिबन्दी महिलाका आश्रीत सान्तान हुन् । कारागार भवन दुई वर्षअघि नयाँ निर्माण गरिएको हो । उक्त भवनमा जम्मा २ सय ८ जनाका लागि खानेपानी, शौचालय, पंखा, किचन, सुत्नका लागि राम्रो बन्दोबस्त छ । तर, क्षमताभन्दा धेरै बन्दी हुँदा अधिकांश बन्दीलाई जस्ताको टहरो बनाएर त्रिपाल बेरेर सुताउनु पर्ने अवस्था आएको न्यौपानेले बताए । कारागारमा सिन्धुली जिल्लाका ५० जना कैदी छन् भने धेरैजसो धनुषा र सर्लाही जिल्लाका कैदीबन्दीहरु छन् । उनीहरुमध्ये अधिकांश लागुऔषध, कर्तव्य ज्यान र बहुविवाहका मुद्दामा कैद भुक्तान गरिरहेका छन् । धनुषा जिल्लामा कारागार नै छैन । सर्लाहीको कारागार सञ्चालनमा आएको छैन । ती दुबै जिल्लाका बन्दीहरूलाई सिन्धुलीमै पठाउँदा क्षमताभन्दा धेरै संख्या भएको हो,उनले भने । कैदी बन्दी धेरै हुँदा रातको समयमा सुत्नलाई समेत केही समस्या हुने गरेको छ । उता कारागारमा सवारी साधन नहुँदा थप समस्या हुने गरेको छ । एउटा सिंगल क्याप बोलेरो भएपनि पुरानो हुँदा मर्मत गर्न समस्या हुने गरेको छ । वर्षमा जम्मा ३० हजारको तेल हाल्ने पैसा आउँछ । तर, जिल्ला अदालत सिन्धुलीदेखि धनुषा र सर्लाहीसम्म कैदीहरूलाई बेलाबेलामा उपस्थित गराउनुपर्ने बाध्यता र कतिपय कैदीलाई स्थानान्तरण गर्दा र बिरामी हुँदा अस्पतालसम्म लैजान सवारी भाडामा लिएर चलाउनु पर्दा थप समस्या हुने गरेको बताइएको छ । कारागारलाई आवश्यक गाडी,चालक र मर्मत तथा तेलको खर्च सरकारले व्यवस्थापन गर्दिए केही सहजता हुने न्यौपानेको भनाइ छ । खानेपानीका लागि ग्वाङ खोलामा इनार खनेर मोटर मार्फत् पानीको जोहो गरिए पनि बिजुली बत्ती नहुँदा समस्या हुने गरेको छ । कैदी बन्दी थपिदा आवश्यक अनुसार शौचालय समेत कमी छ ।"
मलंगवामा विद्यालय परिसरमा युवक मृत भेटिए,मलंगवा : सर्लाही सदरमुकाम मलंगवामा एक युवक मृत फेला परेका छन् । मलंगवा नगरपालिका ९ स्थित कृष्ण देवी माध्यमिक विद्यालयको हाताभित्र मृत अवस्थामा एक युवक फेला परेको जिल्ला प्रहरी कार्यालय सर्लाहीले जनाएको छ । अन्दाजी २५२६ वर्षका युवक मृतमा अवस्थामा विद्यालयमा फेला परेको जिल्ला प्रहरी कार्यालय सर्लाहीका प्रहरी उपरीक्षक नरेशराज सुबेदीले जानकारी दिएका छन् । मृतक युवकको पहिचान खुल्न सकेको छैन् । मृतकको युवकको मुखबाट सेतो फिज निस्केको छ । लागुऔषध सेवनका कारण मृत्यु भएको हुनसक्ने प्रहरीको अनुमान छ। घटनाबारे अनुसन्धान भइरहेको प्रहरी उपरीक्षक सुवेदीले जानकारी दिए । युवकको शव पोष्टमार्टमका लागि अहिले प्रदेशिक अस्पताल मलंगवा सर्लाहीमा राखिएको छ ।
शिक्षकको माग गर्दै विद्यार्थीले लगाए विद्यालयमा ताला,"सिन्धुली: जिल्लाको एक माध्यमिक विद्यालयमा शिक्षकको माग गर्दै विद्यार्थीले अनिश्चित समयका लागि विद्यालयमा तालाबन्दी गरेका छन् । जिल्लाको तिनपाटन गाउँपालिका १ स्थित कमला मावि छरछरेका विद्यार्थीले विद्यालयमा विषयगत शिक्षकको माग गर्दै आइतबारबाट विद्यालयमा तालाबन्दी गरेका हुन् । विद्यालयमा शैक्षिक शत्र सुरु भएको चार महिना वितिसक्दा समेत अंग्रेजीलगायतका विषयका तीनजना शिक्षक विद्यालयमा नभएको भन्दै तत्काल शिक्षकको व्यवस्थापन गर्न माग गर्दै आइतबारबाट अनिश्चिकालीन विद्यालय बन्द गराएका हुन् । विद्यार्थीको बन्दका कारण विद्यालयको कक्षा १ देखि १० सम्मकै पठनपाठन ठप्प भएको छ । उक्त विद्यालयमा तीनजना शिक्षक दरबन्दी खाली छ । शिक्षक नहुँदा विद्यालय गएपनि पढाइ नहुने र शैक्षिक सत्रको चार महिना वित्दा समेत विद्यालयमा शिक्षक नआएपछि विद्यालय बन्द गरेर आन्दोलनमा उत्रन बाध्य भएको विद्यार्थीले बताएका छन्। उता विद्यालयका प्रद्यानाध्यापक दुर्गा प्रसाद काफ्लेले विद्यालयमा लामो समयदेखि शिक्षक व्यवस्थापन गर्न प्रयास गरेपनि सफल नभएको बताए । विद्यालयमा तीनजना शिक्षक दरबन्दी खाली छन् । अंग्रेजी विषयका शिक्षक सरुवा भएर जानुभयो । एउटा पालिका अनुदानमा शिक्षक र अर्को निमावी राहातको शिक्षकसहित तीनैजनालाई पठाइ दिन गाउँपालिका शिक्षा शाखालाई पटकपटक अनुरोध गर्दापनि नपठाइ दिएपछि यस्तो समस्या आएको हो,उनले भने । विद्यालयले पालिकासँग धेरै अनुरोध गरेपनि वेवास्था गरेको उनको आरोप छ । विद्यालय तालाबन्दीका विषयमा आजैपनि गाउँपालिका उपाध्यक्ष र शिक्षा शाखामा जानकारी गराएका छौं । विद्यालय खोल्ने विषयमा भोलि छलफलका लागि विद्यार्थी र अभिभावकलाई खबर गरेका छौं,उनले थपे । तिनपाटन गाउँपालिकाका शिक्षा शाखा प्रमुख युवराज काफ्लेले विद्यालयका शिक्षक सरुवा भएर गएपछि समस्या भएको भन्दै विद्यालयलेनै रिक्त दरबन्दीमा शिक्षक भर्ना प्रकृया सुरु गर्नुपर्ने बताए । उनले भने, विद्यालयमा व्यवस्थापन समितिको म्याद सकिएर नयाँ समिति गठन हुन सकेको छैन । विद्यालयमा रिक्त दरबन्दीमा शिक्षक भर्ना पनि विद्यालयले नै गर्ने हो । अब तत्काल समिति गठन गरेर रिक्त सबै दरबन्दीमा शिक्षक भर्ना गर्न हामी सहयोग गर्नेछौं । त्यसपछि विद्यालयको समस्या समाधान हुन्छ ।"
पोखरामा स्थायी फोहोर व्यवस्थापन कहिले ?,"पोखरा : अस्थायी रूपमा फोहोर व्यवस्थापन गरिँदै आएको क्षेत्रका स्थानीयको अवरोधका कारण पोखरा महानगरपालिकामा फोहोर व्यवस्थापनमा चुनौती थपिएको छ। अस्थायी रूपमा फोहोर बिर्सजन हुँदै आएको पोखरा ३२ लामेआहाल स्थित श्यामघाट सेती नदी किनारका स्थानीयले महानगरपालिकाले फोहोरको उचित व्यवस्थापन नगर्दा दुर्गन्ध बढेको भन्दै अवरोध गरेपछि फोहोर व्यवस्थापनमा चुनौती थपिएको हो। वर्षा र गर्मीको समयमा ९ दिनदेखि पोखरा महानगरपालिकाका घरघर र मुख्य बजारका सडकमा पनि फोहोर थुप्रिन थालेपछि पोखरा महानगरपालिकाले शनिबार पोखराको मुख्य बजार पृथ्वीचोक नजिकैको दमकल राख्ने परिसरको चौरमा गाडीमा राखिएको फोहोर व्यवस्थापन गरेको छ। पोखराको मुख्य बजार महेन्द्रपुल, सिर्जनाचोक, न्युरोडलगायतका क्षेत्रको सडकमै फोहोर थुप्रिन थालेपछि दकमल परिसरमै अहिलेका लागि व्यवस्थापन गरिएको पोखरा महानगरपालिकका सूचना अधिकारी किरणप्रसाद कोइरालाले बताए। स्थानीयसँगको वार्ता सकारात्मक भएकाले आइतबारबाट पुनः अस्थायी ल्यान्डफिल्डमा फोहोर व्यवस्थापन हुने उनले विश्वास गरे। ल्यन्डाफिल्ड साइट सञ्चालनमा अएपछि उठाएर लगिने गरी दकमल परिसरको चौरमा शनिबार फोहोर व्यवस्थापन गरिएको सूचना अधिकारी कोइरालाले बताए। राष्ट्रिय गौरवको आयोजना पोखरा अन्तर्राष्ट्रिय विमानस्थल बन्ने निश्चित भएसँगै संघ, प्रदेश र महानगरपालिका तीनै तहकै सरकारले विमानस्थल निर्माणसँगै पोखरा विमानस्थल नजिकैको ल्यान्डफिल्ड साइटको विकल्पमा अन्यत्र फोहोर प्रशोधन केन्द्र बनाउन पहल गर्नुपर्नेमा त्यसो नहुँदा अहिलेको समस्या आएको हो। पोखरा अन्तर्राष्ट्रिय विमानस्थल सञ्चालनमा आएसँगै विमानस्थलनजिकै रहेको पुरानो ल्यान्डफिलसाइट बन्द भएको थियो। पोखरा अन्तर्राष्ट्रिय विमानस्थलको औपचारिक उद्घाटन हुनुभन्दा दुई दिनअघि पुस १५ गतेदेखि पोखरा ३२ लामेआहालस्थित श्यामघाट सेती नदी किनारको ४० रोपनी जग्गामा रहेको खाडलमा अस्थायी रूपमा फोहोर व्यवस्थापन गरिँदै आएकोमा स्थानीयको अवरोधको कारण फोहोर नउठेको हो। पोखरा महानगरपालिकाले सम्झौताअनुसार काम नगरेको र दुर्गन्ध बढेर वरिपरि बस्न नसक्ने अवस्था आएकाले फोहोर फाल्न अवरोध गरेको स्थानीयले बताएका छन्। महानगरपालिकाले गरेको मुख्य सम्झौता गन्ध नआउने गरी नियमित रूपमा फोहोर फालेपछि पुर्नुपर्ने काम नै नगरेकाले स्थानीयले अवरोध गरेको स्थानीय अस्थायी फोहोरमैला व्यवस्थापन समितिका अध्यक्ष शिवजी लामिछानेले सुनाए।"
हुलाकी राजमार्ग बनाउन माग गर्दै जिल्ला प्रशासन कार्यालय मोरङमा धर्ना,"विराटनगर : लामो समयदेखि निर्माणधिन रहेको हुलाकी राजमार्गको काम तत्काल सम्पन गर्न स्थानीय सरोकार बालाहरुले आज देखि अनिश्चितकालका लागि धर्नामा बसेका छन् । जिल्ला प्रशासन कार्यालय मोरङको अगाडी स्थानीय सरोकारबालाको सहभागीतामा नागरिक संघर्ष समिति गठन गरेर धर्नामा बसेका हुन् । मोरङको कटहरी खण्डमा निर्माण कार्य लामो समयदेखि रोकिएको भन्दै स्थानीय सरोकारवालाहरूले यसअघि पनि पटकपटक दबाबमुलक आन्दोलनको कार्यक्रम गरिदै आएता पनि कुनै सुनवाही नभएकाले धर्नामा बसेको संयोजक मृतुञ्जय झाले बताए । सडक निर्माणका लागि ठेकेदारलगायत सरोकारवाला निकायहरूलाई पटकपटक ध्यानाकर्षण गराउँदा पनि काम सुचारु नभएको भन्दै स्थानीय संघर्ष समितिले बाध्य भएर धर्नामा बसेको उनलेको भनाइ छ । हुलाकी सडक निर्माणका लागि दबाब दिने उद्देश्यले स्थानीय राजनीतिक दल र नागरिक समाजको अगुवाईमा गठन भएको नागरिक संघर्ष समितिले शुक्रबार जिल्ला प्रशासन कार्यालय मोरङ ज्ञापनपत्र बुझाउँदै आइतबार बिहान १० बजेदेखि अपरान्ह ५ बजेसम्म धर्ना दिने जानकारी दिइएको हो। रोकिएको हुलाकी राजमार्ग निर्माण कार्य तत्काल सुचारु गर्नुपर्ने, कटहरी क्षेत्रमा पानीको निकास हुनेगरी कल्भर्ट र नाला निर्माण गर्नुपर्ने, समयमा काम नगर्ने ठेकेदारको धरौटी जफत गरी कालो सूची राखी कारवाही गरिनुपर्ने, सडकका खाल्डाखुल्डी पुरेर धुलो र हिलो नियन्त्रण गर्नुपर्ने र विराटनगरकटहरी जोड्ने सिंघिया नदीमा पुल निर्माण थालिनुपर्ने माग अघि सार्दे धर्नामा बसेको हो । सर्वपक्षीय सर्वदलीय नागरिक संघर्ष समिति कटहरीका संयोजक मृतुञ्जय झाले लामो समयदेखि निर्माण अलपत्र पारेर ठेकेदार बेपत्ता हुँदा दिनहु दुर्घटना हुनुको साथै आवत जावतमा स्थानीयलाई सास्ती खेप्नु परेको बताए । स्थानीय प्रशासन र सरोकार निकायले अनुगमन र कारवाही नगर्दा ठेकेदारको मनोमानी बढेको उनले बताए । उनले भने,'सबैको मिलोमतोमा काम अगाडि नबढाएको स्थानीयले महशुस गरेका छौं । 'उनले तत्काल काम सुचारु नभए धर्नालगायतका दबाबमूलक कार्यक्रम निरन्तर जारी रहने उनले थपे । यसअघि मोरङबाट निर्वाचित स्थानीय तह, प्रदेश सभा र संघीय संसदका जनप्रतिनिधिले हुलाकी सडक निर्माणमा ढिला सुस्ती भएको भन्दै आपत्ति जनाएका थिए । आन्दोलनमा जनप्रतिनिधि र स्थानीयतहका प्रमुखहरूको समेत सहभागीता रहेको छ ।"
भारतको श्रावस्तीमा कार दुर्घटना : नेपालगन्जका ६ जनाको मृत्यु,"राँझा : भारतको श्रावस्ती जिल्लामा भएको सवारी दुर्घटनामा परी नेपालगन्जका दुई परिवारका छ जनाको मृत्यु भएको छ। भारतको बलरामपुरबाट नेपालगन्ज आउँदै गरेको युपी ४७डब्लु १२१७ नम्बरको कार श्रावस्ती जिल्लाको इकौना नजिक सडकमा गए राति गाईसँग ठोक्किँदा दुर्घटना भएको जानकारी आएको जिल्ला प्रहरी कार्यालय बाँकेका प्रहरी उपरीक्षक सन्तोषसिंह राठौरले जानकारी दिए । दुर्घटनामा परी नेपालगन्ज सदरलाइन निवासी एकै परिवारका ३५ वर्षीय बैभव गुप्ता, उनकी श्रीमती ३२ वर्षीया दिपीका गुप्ता, तीन वर्षीय छोरा डल्लु गुप्ता र छ महिनाकी छोरी श्रीया गुप्ता र नेपालगन्जको त्रिभुवनचोकस्थित एस कुमार वाच कम्पनीका सञ्चालक सन्तोष गुप्ताको छोरा २२ वर्षीय निलान्स गुप्ता र २० वर्षीया छोरी सुनिती गुप्ताको मृत्यु भएको हो । दुर्घटनामा परी गम्भीर घाइते भएका गाडी चालक अजय मिश्रको उपचार भइरहेको छ । शनिबार बिहान निलान्स र सुनिती मामाघर घुम्न र बैभव माइतीमा रहेकी श्रीमती दिपीकालाई लिन बलरामपुर पुगेर फर्किने क्रममा दुर्घटना भएको सन्तोष गुप्ताले जानकारी दिए । दुर्घटनाको खबरले नेपालगन्जको त्रिभुवनचोक क्षेत्र शोकमा डुबेको छ । त्रिभुवन चोकका बासिन्दा मृत्युको खबर पाएदेखि रातभर सुतेका छैनन् । गुप्ताको घरमा आफन्तजन र स्थानीयवासीको भीड लागेको स्थानीय दीपानन्द गुप्ताले बताइन् । स्थानीय ब्राइटल्यान्ड कलेजमा बिबीएस तेस्रो सेमेस्टरमा अध्ययनरत सुनितीको निधनको खबरले कलेजका विद्यार्थी शोकमग्न भएको सहपाठी आकृति रानाले बताइन् । मृतकको भारतको बहराइचमा परीक्षणपछि शव नेपाल ल्याउनका लागि आवश्यक प्रक्रियाको तयारी भइरहेको जिल्ला प्रहरी कार्यालय बाँकेका प्रहरी उपरीक्षक राठौरले जानकारी दिए ।"
काठमाडौँमा पहिरोले घर पुरिएर बाबुछोरीको मृत्यु,काठमाडौँ : काठमाडौँको तारकेश्वर नगरपालिका५ मा पहिराले घर पुरिँदा दुई जनाको मृत्यु भएको छ। जिल्ला प्रहरी परिसर काठमाडौँका प्रवक्ता प्रहरी उपरीक्षक कुमोद ढुङ्गेलले राससलाई दिएको जानकारी अनुसार तारकेश्वर ५ चो गाउँमा गए राति आएको पहिराले नुवाकोट सामरी घर भई हाल तारकेश्वरस्थित चोगाउँमा भाडामा बस्दै आएका ४१ वर्षीय गणेश तामाङ र उनकी १५ वर्षीया छोरी आस्मा तामाङको मृत्यु भएको हो। उनका अनुसार गए राति घरमाथिबाट खसेको पहिराले तामाङ भाडामा बस्दै आएको घर (टहरो) पुरिएको हो । सोही घटनामा परी आमा सञ्जु तामाङ घाइते भएको र उनको प्राथमिक उपचार गरिएको प्रहरीले जनाएको छ ।
आँखा पाक्ने समस्या बढेपछि कमलामाईका विद्यालय पँच दिन बन्द,"सिन्धुली : शिक्षक तथा विद्यार्थीमा आँखा पाक्ने रोगको प्रकोप बढ्दै गएपछि सिन्धुलीको कमलामाइ नगरपालिका भित्रका विद्यालय बन्द हुने भएका छन् । आँखा पाक्ने रोगको संक्रमण बढ्दै गएपछि त्यसलाई न्युनिकरण गर्नका लागि सोमबारदेखि शुक्रबारसम्म पाँच दिनका लागि विद्यालय बन्द गर्ने निर्णय गरिएको हो । नगरपालिकाका प्रमुख प्रशासकीय अधिकृत सूर्यप्रसाद दाहालका अनुसार विद्यार्थीमा आँखा पाक्ने रोगको प्रकोप बढ्दै गएकाले सम्भावित जोखिम न्यूनीकरण गर्न पाँच दिनका लागि नगर मातहतका सामुदायिक र संस्थागत विद्यालय बन्द गर्ने निर्णय गरेको हो । नगरपालिकामा आइतबार बसेको शिक्षाका पेसागत संघसंस्था समेतको बैठकले नगरपालिकामा पर्ने सम्पूर्ण सामुदायिक तथा संस्थागत विद्यालय बन्द गर्न र सामाजिक दूरी कायम गर्न अनुरोध गरिएको हो, उनले भने । कमलामाई नगरपालिका अन्तरगत ८४ वटा सामुदायिक र २४ वटा संस्थागत विद्यालय रहेका छन् । पछिल्लो केही दिनयता सिन्धुलीमा सबैभन्दा बढी बालबालिकामा आँखा पाक्ने संक्रमण देखिएको छ । जिल्लाका आँखा अस्पताल तथा क्लिनिकमा बिरामीको भीड बढेको छ । आँखा पाक्ने रोग धेरै फैलिएपछि बिरामीको संख्या बढेको अस्पतालले जनाएको छ । आँखाको संक्रमण भइसकेपछि शुरूमा आँखा बिझाउने, चिलाउने, चिप्रा टाँसिने, आँखा रातो हुने, आँसु बग्ने, घाममा हिंड्न गाह्रो हुने लगायत लक्षण देखा परेका छन्। रोग लाग्न नदिन आँखा सफा राख्ने, बिहानबेलुकी सफा पानीले आँखा पखाल्ने तथा बरफले सेक्न र आँखा जाँच गराएर मात्रै औषधि प्रयोग गर्न चिकित्सकले सुझाव दिएका छन्।"
सरकारले गठन गर्यो भीआईपी स्वास्थ्य उपचार समिति,"काठमाडौं : सरकारले अति विशिष्ठ व्यक्ति (भीभीआईपी) र विशिष्ट व्यक्ति (भीआईपी) को स्वास्थ्य उपचार समिति गठन गरेको छ । स्वास्थ्य तथा जनसङ्ख्या मन्त्रालयले आइतबार चिकित्सा विज्ञान राष्ट्रिय प्रतिष्ठानका उपकुलपति प्रा डा भुपेन्द्रकुमार बस्नेतको संयोजकत्वमा मन्त्रिस्तरीय निर्णयअनुसार सो समिति गठन गरेको हो । समितिमा प्रा डा भगवान कोइराला, डा सन्दुक रुइत, डा भोला रिजाल, प्रा डा शैली प्रधान, प्रा डा रविमान श्रेष्ठ, प्रा डा किरणप्रसाद श्रेष्ठ, प्रा डा रत्नमणि गजुरेल, प्रा डा सुवास आचार्य, प्रा डा शशि शर्मा, प्रा डा रमेश चाखनी, सह प्रा डा ध्रुव गैरे, डा पुकारचन्द्र श्रेष्ठ, डा महेश अधिकारी र डा अनन्त अधिकार सदस्य रहेका छन्। नेपालको स्वास्थ्य संस्थाहरूको गुणस्तर सुधार हुनुका साथै गुणस्तरीय स्वास्थ्य सेवा प्रवाह भइरहेको अवस्थामा राज्यको महत्वपूर्ण निकायमा कार्यरत भीभीआईपी र भीआईपीको स्वास्थ्य उपचारमा बर्सेनि ठूलो रकम विदेशमा गइरहेको र देशभित्रको स्वास्थ्य उपचार सेवाको विश्वास नगरेजस्तोसमेत देखिएकाले सो समिति गठन गरिएको राष्ट्रिय समाचार समितिमा समाचार छ। समितिले वीर अस्पतालबाट भीभीआईपी र भीआईपीको स्वास्थ्य उपचार गर्ने,उपचार व्यवस्थापनको आवश्यक कार्यसूची तयार गर्ने,विशेष चिकित्सकको समूह निर्माण गर्नेलगायतका विशिष्टिकृत चिकित्सकीय विधि तथा प्रक्रियाबमोजिम उपचारको व्यवस्थापनको कार्यविधि तयार गरी स्वास्थ्य तथा जनसङ्ख्या मन्त्रालयमा पेस गर्नेछ । समितिको बैठकमा स्वास्थ्य तथा जनसङ्ख्या मन्त्री मोहनबहादुर बस्नेतले भीभीआईपी र भीआईपीले नेपालमै उपचार गर्दा आमजनतामा पनि नेपालको स्वास्थ्य क्षेत्रप्रति विश्वास गर्ने वातावरण सिर्जना हुने बताए। उनले भने,'अब नेपाली स्रोत र साधनबाट उपचारका लागि आवश्यक सबै उपकरणको व्यवस्था छ,अकस्मात कुनै त्यस्तो परेछ भने,नेपालकै विशेषज्ञको टिमले गरेको सिफारिस गरेका आधारमा किन नपठाउने ?,'उनले भने।"
राजविराज हटियापछि सिरहा रोडको अतिक्रमण हटाइँदै,"राजविराज : सप्तरीको राजविराजस्थित हुलाकी सडक अन्तर्गत सिरहा रोडको अतिक्रमण हटाएर फराकिलो पार्न राजविराज नगरपालिकाले आइतबारदेखि अवैध संरचना भत्काउन सुरु गरेको छ। राजविराज नगरपालिका वडा नम्बर ६ र ७ मा पर्ने सिरहा रोडस्थित हुलाकी सडकको दायाँ बाँया ९९ मिटर जग्गा खाली गराउन नगरपालिकाले डोजर चलाएको हो। सडकको मध्यबिन्दुदेखि दक्षिण र उत्तरतर्फ ९९ मिटर क्षेत्रभित्र परेको घर, टहरालगायत ओगटेको अतिक्रमित संरचना हटाउन एक साथ चारवटा डोजर प्रयोग गरिएको छ। डोजरले राजविराजस्थित राम मन्दिरदेखि छिन्नमस्ता डेरीसम्मको सडक फराकिलो पार्न अतिक्रमित संरचना हटाउन लागेको राजविराज ७ का वडा अध्यक्ष सुभाष यादवले बताए। सात दिनभित्र अतिक्रमित घर, टहरा हटाउन नगरपालिकाले दिएको समय सीमा शनिबार सकिएपछि सडक विस्तारका लागि डोजरले अतिक्रमित संरचना भत्काउन लागेको कार्यवाहक प्रमुख इसरत परविनले बताइन्। सडक मिचेर अतिक्रमण गरिएको जग्गा खाली गराउने काममा नगरपालिका पछि नहट्ने बताएकी परविनले अब हुलाकी सडकअन्तर्गत राजविराजको हनुमान मन्दिरदेखि पूर्व कञ्चनपुर सडकको अतिक्रमित संरचना हटाउने बताइन्। यसअघि गत साउन १२ गते नगरपालिकाले राजविराज हटियाभित्रको अतिक्रमित संरचना हटाएको थियो। हुलाकी सडक निर्माणका लागि कञ्चनपुर सडक, रंगशाला खेल मैदान, राजविराज नगरपालिकाको वडा ६ र ७ भएर सिरहा रोडको नक्सांकन भइसकेको छ। राजविराज बजार क्षेत्रको अतिक्रमित संरचना हटाउन स्थानीयवासीको अवरोधले निर्माण कार्यमा ढिलाइ भइरहेको छ।"
"न्यायाधीश सुवेदीका पीएसओको पेस्तोल चोरी, दुईजना पक्राउ",काठमाडौं : सर्वोच्च अदालतका न्यायाधीश नहकुल सुवेदीका निजी सुरक्षा अधिकृत (पीएसओ) प्रभाकर खड्काले प्रयोग गर्ने पेस्तोल चोरी भएको छ। चोरीको आरोपमा दुईजनालाई प्रहरीले पक्राउ गरेको छ । जिल्ला प्रहरी परिसर काठमाडौंका प्रहरी उपरीक्षक कुमोद ढुङ्गेलका अनुसार पेस्तोल चोरीको आरोपमा दुईजनालाई पक्राउ गरी पेस्तोल र त्यसमा लाग्ने गोलीसमेत बरामद गरिएको छ । गत असार ३० गते चोरी भएको पेस्तोलसहित बौद्धबाट सिन्धुपाल्चोक घर भएका वासुदेव थामी र सिन्धुलीका मेघबहादुर तामाङलाई पक्राउ गरिएको उनले जानकारी दिए । सुरुमा मेघबहादुरको कोठाबाटै पेस्तोल बरामद गरी उनलाई पक्राउ गरिएको र उनको बयानका आधारमा चोरीमा संलग्न देखिएपछि थामी पक्राउ परेका थिए । घरको कोठामा पेस्तोल राखिएको झोलासहित झ्यालबाट अङ्कुसे लगाएर चोरी भएको थियो । त्यसलगत्तै खड्काले पेस्तोल चोरी भएको भनी प्रहरी वृत्त बौद्धमा जाहेरी दिएका थिए । सोही आधारमा खोजतलासका क्रममा पेस्तोल बरामद गरी उनीहरूलाई पक्राउ गरिएको परिसरका प्रवक्तासमेत रहेका प्रहरी उपरीक्षक ढुङ्गेलले बताए । उनका अनुसार उक्त घटनाको थप अनुसन्धान भइरहेको छ । रासस
सिन्धुलीमा एक पुरुष मृत फेला,सिन्धुली : सिन्धुलीमा एक पुरुष मृत फेला परेका छन। कमलामाई नगरपालिका ४ पोखरेल गाउँका अन्दाजी ५५ वर्षीय फौदबहादुर सार्की मृत फेला परेका हुन्। उनको शव सोही वडाको देउराली धारा भन्ञ्याङ्गस्थित खेतमा भेटिएको जिल्ला प्रहरी कार्यालय सिन्धुलीका प्रहरी नायव उपरीक्षक चिरन्जीवी दाहालले जानकारी दिए। उनलाई खेतमा मृत अवस्थामा फेला पारिएको स्थानीयले खबर गरेपछि तत्काल पुगेको प्रहरी टोलीले घटनास्थल हेर्दा बाटो हिड्ने क्रममा चिप्लेर लड्दा ढुङ्गामा ठोक्किएर मृत्यु भएको हुन सक्ने जस्तो देखिएको दाहालले बताए। जिल्ला प्रहरी कार्यालयका प्रवक्तासमेत रहेका दाहालले मृतकको टाउकोमा चोट रहेको पाइएको बताए। मृतकको शव पोष्ट मार्टमका लागि सिन्धुली अस्पतालमा ल्याइएको छ। घटनाका विषयमा प्रहरीले अनुसन्धान थालेको जनाएको छ।
सामाखुसी खोलामाथिको 'स्ल्याब' धमाधम भत्काउँदै महानगर,काठमाडौं : काठमाडौं महानगरले सामाखुसी खोलामाथि निर्माण गरिएको स्ल्याब (ढलान) भत्काउने कार्यलाई तीव्रता दिएको छ। खोलामाथि राखिएको स्ल्याबहरू भत्काउन महानगरले डोजर परिचालन गरेको छ। महानगरले सो खोलामाथि झन्डै तीन किलोमिटर स्ल्याब हटाउन लागेको हो। हालसम्म रानीबारी चोकदेखि रेडन कलेजसम्मको स्ल्याब हटाइसकिएको छ। सोही क्रममा केही स्थानमा खोला मिचेर बनाएका संरचनाहरू पनि भत्काइका छन् । खोलामाथि बनेको प्रहरी बिट पनि शुक्रबार खाली गराइएको थियो। केही दिनअघि सामाखुसी खोलामा भानुभक्न स्कुलमा अध्ययनरत १३ वर्षीय बालक साजन मगर खसेका थिए। उनको शब बिहीबार मात्र फेला परेको थियो।
