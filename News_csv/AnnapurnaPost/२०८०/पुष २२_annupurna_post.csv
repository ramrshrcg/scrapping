शीर्षक,विवरण
लगानीयोग्य पुँजीको परिचालन,"अर्थतन्त्र सुस्ताउँदा एकताका त्यसको कारण पैसाको अभाव भनियो । बैंकले ऋण दिन सकेनन्, व्यापार, व्यवसाय चलेनन् । बजार सुस्तायो पनि भनियो । अहिले भने बैंकमा पैसा थुप्रिएको छ । पुस १८ सम्मको तथ्यांक हेर्ने हो भने समग्र वाणिज्य बैंक, विकास बैंक र वित्त कम्पनीहरूसँग ४ खर्ब ३३ अर्ब हाराहारी रुपैयाँ कर्जा प्रवाह गर्ने क्षमता छ । बैंकहरूमा पैसा थुप्रिएपछि केन्द्रीय बैंकले पुस महिना सुरु भएयता निक्षेप संकलन उपकरणबाट १ खर्ब ८० अर्ब रुपैयाँ पैसा तानेको छ । बैंकहरूले कर्जानिक्षेप अनुपात अर्थात् सीडी रेसियो ९० प्रतिशत गर्न पाउँछन् तर अहिले ८० मा सीमित छ । अर्थात् सय रुपैयाँ निक्षेप संकलन हुँदा ८० रुपैयाँमात्रै कर्जा लगानी सकेको अवस्था छ । बैंकमा पुँजी थुप्रिनु भनेको व्यवसायीले कर्जा नलगेको अवस्था हो । उत्पादन र कारोबारसँगको प्रत्यक्ष सम्बन्धको नतिजा के भने बजारमा माग छैन, उद्योगहरूको उत्पादन कम छ । बजार चलायमान नहुँदा व्यवसायी र उद्यमीले लगानी नथपेका हुन् र नयाँ पनि ननिस्किएका हुन् । जब कि ब्याजदर घट्दो क्रममा छ । तर, कर्जाको माग उतिसारो बढेको छैन । निक्षेप संकलन दर भने वार्षिक रूपमा नै उकालो लागिरहेको छ । व्यावसायिक वातावरणको अभाव अनुभूति व्यवसायी, उद्यमी र सर्वसाधारणसम्मले गरेका छन् । त्यसको परिणाम बैंकिङ प्रणालीमा पैसाको थुप्रो लाग्ने भएको छ । सरकारले नागरिकको विश्वास जगाउने निर्देशनात्मक कार्यबाहेक नीतिगत परिवर्तन गर्न खास सकेको छैन । सर्वसाधारणको क्रयशक्ति कमजोर हुनुको परिणाम आयात पनि प्रतिविम्बित भएको छ । जसले बैंकिङ प्रणालीमा लगानीयोग्य पुँजी थुप्रिन नै मद्दत गरेको छ । अर्थतन्त्रका बाह्य सूचक बलियो हुँदाहुँदै सूक्ष्म अर्थतन्त्रलाई सरकारले चलायमान बनाउन असफल सावित भएको छ । लगानीयोग्य पुँजी परिचालनमा पनि सरकारको यथोचित ध्यान जान जरुरी छ । त्यसो भयो भने समग्र अर्थतन्त्रलाई नै चलायमान बनाउन र नागरिकको भरोसामाथि उठाउन योगदान पुग्छ । पैसा र अर्थतन्त्र आखिर नागरिक भरोसाको जगमा ठगिएका हुन्छन् । आज त्यसैको अभाव छ । सबैभन्दा पहिला सरकारले गर्नुपर्ने काम नै नागरिकमा आशा भर्नु हो ।"
पुनर्बिमा र निर्जीवन बिमा कम्पनीको लगानी विविधीकरण,"काठमाडौं : लगानी गर्नुअघि पुँजीबजारमा सूचीकृत कम्पनीको विस्तृतमा जानेर गरेको लगानीले उचित प्रतिफल दिने सेयरका विश्लेषकहरू बताउँछन्। यसैले पनि सूचीकृत सबै समूह तथा उपसमूहमा रहेका कम्पनीको स्थितिबारे बुझ्न त्यसले कस्ता क्षेत्रमा लगानी गरेर भोलि कतिसम्म प्रतिफल दिन सक्छ भनेर आकलन गर्न सकिन्छ। यति मात्रै होइन लगानी जोखिमयुक्त क्षेत्रमा गरेको छ वा सुरक्षित क्षेत्रमा गरेको छ भनेर सेयर खरिदबिक्रीमा समेत सजग गराउँछ। यसैले यहाँ पुनर्बिमा कम्पनी र निर्जीवन बिमा कम्पनीको लगानीलाई केन्द्रित गरिएको छ। नेपालमा दुई पुनर्बिमा कम्पनी सञ्चालनमा छन्। पहिलो नेपाल रिइन्स्योरेन्स कम्पनीको गत साताको अन्तिम कारोबार दिनप्रति सेयर मूल्य ६ सय ६३ रुपैयाँ हाराहारीमा थियो। सो कम्पनीले विभिन्न क्षेत्रमा २० अर्ब २६ करोड ६० लाख २९ हजार रुपैयाँ बराबरको लगानी रहेको छ। यो लगानी आर्थिक वर्ष २०८०,८१ को पहिलो त्रैमासिकको हो। यसैगरी, पछिल्लोपटक प्रिमियममा प्राथमिक सेयर (आईपीओ) जारी गरेको नयाँ पुनर्बिमा कम्पनी हिमालयन रिइन्स्योरेन्सले पनि विस्तारै लगानीको दायरा बढाउँदै छ। चालु आवको असोजसम्ममा उक्त कम्पनीले विभिन्न क्षेत्रमा कुल १० अर्ब १३ करोड ८ लाख ७६ हजार रुपैयाँ लगानी गरेको छ। आर्थिक वर्ष २०८०८१ को पहिलो त्रैमासिक वित्तीय प्रतिवेदनअनुसार नेपाल बिमा प्राधिकरणले पुनर्बिमकको लगानी निर्देशन२०७९ अनुसार गर्न सीमा तोकिदिएको छ। सोही आधारमा रहेर पुनर्बिमा कम्पनीले न्यूनतमदेखि अधिकतम लगानीको दायरा बढाउन पाउँछन्। पुनर्बिमा कम्पनीहरूले नेपाल सरकार, प्रदेश र स्थानीय सरकार वा नेपाल राष्ट्र बैंकको बचतपत्र वा ऋणपत्रमा न्यूनतम २० प्रतिशतसम्म लगानी गर्न पाउने व्यवस्था छ। सोहीअनुसार यसमा सञ्चालनमा रहेका नेपाल पुनर्बिमा कम्पनीले ३० करोड लगानी गरेको छ भने हिमालयन रिले भने सो अवधिसम्म कुनै पनि लगानी गरेको छैन। यस्ता सरकारी ऋणपत्रको लगानीलाई सुरक्षित मानिन्छ। अझ बिमा कम्पनीहरूले बढी सुरक्षित ठान्ने बैंक तथा वित्तीय संस्थाको मुद्दती निक्षेपमा बढी आकर्षण छ। यसमध्ये पनि वाणिज्य बैंकमा बढी राखिएको छ। हुन पनि प्राधिकरणले मुद्दती निक्षेपको लगानीमा न्यूनतम ३० प्रतिशतसम्म अनिवार्य गरेको छ तर अधिकतम नतोकेकाले यसमा अधिक आकर्षण छ। दुवै पुनर्बिमा कम्पनीबाट वाणिज्य बैंकमा कुल २३ अर्ब २२ करोड ६२ लाख रुपैयाँ रकम मुद्दती निक्षेपमा जोखिम कम हुने र निश्चित रूपमा निक्षेपबापतको ब्याज नियमित आम्दानी हुने भएकाले यसमा ढुक्कले लगानी गरेको देखिन्छ। तर, उक्त पुनर्बिमा कम्पनीहरूले पूर्वाधार बैंकको मुद्दती निक्षेपमा समेत लगानी गरेका छन्। यससँगै बिमा कम्पनीहरूले विकास बैंक तथा वित्तीय संस्थाको मुद्दती निक्षेपमा अधिकतम १० प्रतिशतसम्म लगानी गर्न पाउने व्यवस्था छ। यसमा नेपाल पुनर्बिमाले २ अर्ब २ करोड हाराहारीमा मुद्दतीमा लगानी गरेको छ भने हिमालयन रिको हालसम्म छैन। यसबाहेक ग वर्गको वित्तीय संस्थाको मुद्दती निक्षेपमा पनि अधिकतम ५ प्रतिशतसम्म लगानी गर्न पाइन्छ। तर, यसमा दुवै पुनर्बिमा कम्पनीले गरेका छैनन्। तथ्यांक हेर्दा बिमा कम्पनीहरूले मुद्दती निक्षेपको लगानीलाई सुरक्षित ठानेर अधिकतम सीमासम्मको लगानी गरेका छन्। कम्पनीहरूले घरजग्गामा बढीमा १० प्रतिशतसम्म मात्रै लगानी गर्न पाउँछन्। तर, यो क्षेत्र बढी जोखिमयुक्त भएकाले दुवै पुनर्बिमा कम्पनीले लगानी गरेका छैनन्। यस्तै, पुनर्बिमा कम्पनीहरूले आफ्नो लगानीको अधिकतम १० प्रतिशतसम्म सूचीकृत पब्लिक लि कम्पनीको साधारण सेयर (आईपीओ)मा गर्न पाइने व्यवस्था छ। यसमा नेपाल पुनर्बिमाले ५८करोड ८९ लाख रुपैयाँ र हिमालयन रिले ६ करोड २० लाख रुपैयाँ लगानी गरेका छन्। यस्तै, कम्पनीहरूले वाणिज्य बैंक, विकास बैंक र वित्त कम्पनीको अग्राधिकार सेयर, बन्ड, डिबेञ्चर र ऋणपत्रमा अधिकतम २० प्रतिशतसम्म लगानी गर्न सक्छन्। यसमा नेपाल पुनर्बिमाले १ अर्ब ८७ करोड ८२ लाख र हिमालयन रिले १ अर्ब ३९ करोड १९ लाख लगानी गरेका छन्। यसैगरी यी कम्पनीले सूचीकृत पब्लिक कम्पनीको बन्ड, डिबेञ्चर र ऋणपत्रमा बढीमा २० प्रतिशतसम्म लगानी गर्न पाउछन्। तर, यसमा दुवै कम्पनीले लगानीमा चासो देखाएका छैनन्। यससँगै, यी दुई कम्पनीहरूले कृषि उत्पादन तथा वितरण, शीतभण्डार गृह, पर्यटन उद्योग, जलविद्युत्, सौर्य ऊर्जा, विकरण ऊर्जा परियोजना, केवलकार, सडक, विद्युत् प्रसारणलाइन, शिक्षा र स्वास्थ्य क्षेत्रमा अधिकतम १० प्रतिशतसम्म लगानी गर्नपाउने वयवस्था भए पनि खासै चासो देखाएका छैनन्। बरु नागरिक लगानी कोष र म्युचुअल फन्डमा बढीमा ५ प्रतिशतसम्म लगानी गर्न पाउने व्यवस्थामा भने आकर्षित भएका छन्। यसमा नेपाल पुनर्बिमाले ५ करोड ९ लाख रुपैयाँ र हिमालयन रिले ४ करोड रुपैयाँ बराबरको लगानी गरेको बिमा प्राधिकरणको तथ्यांकमा उल्लेख छ। तर, इन्भेस्टमेन्ट कम्पनीहरूको सेयरमा पनि अधिकतम ५ प्रतिशतसम्म किन्न पाइने अधिकार भए पनि दुवै कम्पनीले चासो दिएका छैनन्। तथापि यी अन्य संस्थापक सेयरमा भने नेपाल पुनर्बिमाले १० करोड २६ लाख रुपैयाँ र हिमालयन रिले २२ करोड ५० लाख रुपैयाँ लगानी गरेको छ। यससँगै सूचीकृत नभएको अन्य पब्लिक कम्पनीको सेयरमा नेपाल पुनर्बिमाले ५० करोड ३६ लाख रुपैयाँ लगानी गरेको छ भने हिमालयन रिले हालसम्म गरेको छैन। निर्जीवन बिमा कम्पनीको कुल लगानी साढे ६० अर्ब, साढे ४८ अर्ब मुद्दती निक्षेपमा आर्थिक वर्ष २०८०८१ को पहिलो त्रैमासिक वित्तीय प्रतिवेदनअनुसार सञ्चालनमा रहेका १४ निर्जीवन बिमा कम्पनीहरूको सबै क्षेत्रमा कुल ६० अर्ब ५१ करोड ३४ लाख ३४ हजार रुपैयाँ बराबरको पुँजी लगानीमा रहेको नेपाल बिमा प्राधिकरणले बताएको छ। यो हाल सञ्चालनमा रहेका १४ निर्जीवन कम्पनीहरू नेपाल इन्स्योरेन्स, द ओरियन्टल, राष्ट्रिय बिमा, नेसनल, नेको, प्रभु, शिखर, एनएलजी, हिमालयन एभरेस्ट, सानिमा जीआईसी, सिद्धार्थ प्रिमियर, सगरमाथा लुम्बिनी, आईजीआई प्रुडेन्सियल र युनाइटेड अजोड निर्जीवन बिमा कम्पनीहरू हुन्। उक्त कम्पनीहरूको मूल लगानीमध्ये सबैभन्दा बढी बैंक तथा वित्तीय संस्थाको मुद्दती निक्षेपमा लगानी रहेको छ। किनभने उक्त लगानीमा जोखिम नहुने भएकाले आकर्षण भएको बताइन्छ। सबै कम्पनीबाट वाणिज्य बैंक र पूर्वाधार विकास बैंकमा कुल ४२ अर्ब १७ करोड ९ लाख रुपैयाँ रकम मुद्दती निक्षेपमा लगानीमा छ। यस्तै, विकास बैंकमा पनि निर्जीवन बिमा कम्पनीहरूले ५ अर्ब ३६ करोड २० लाख र वित्त कम्पनीहरूमा १ अर्ब ४ करोड ९५ लाख रुपैयाँबराबर मुद्दती निक्षेपमा लगानी गरेका छन्। नेपाल बिमा प्राधिकरणले निर्जीवन बिमकको लगानी निर्देशन२०७९ अनुसार गर्न सीमा तोकिदिएको छ। जसअनुरूप वाणिज्य र पूर्वाधारको मुद्दती निक्षेपको लगानी न्यूनतम ३० प्रतिशत, विकास बैंकमा बढीमा १० प्रतिशत र वित्त कम्पनीमा बढीमा ५ प्रतिशत लगानी गर्न पाइने व्यवस्था छ। यस्तै, निर्जीवज बिमा कम्पनीहरूले नेपाल सरकार, प्रदेश र स्थानीय सरकार वा नेपाल राष्ट्र बैंकको वचतपत्र वा ऋणपत्रमा न्यूनतम २० प्रतिशतसम्म लगानी गर्न पाउने व्यवस्था छ। सोहीअनुसार यसमा सञ्चालनमा रहेका १४ निर्जीवन बिमा कम्पनीमध्ये ८ वटाले मात्रै लगानी गरेका छन्। जसमा दि ओरियन्टलले ७ करोड, नेसनल इन्स्योरेन्सले १२ करोड ९५ लाख, प्रभुले ५० लाख, सिद्धार्थले ५० लाख, सगरमाथा लुम्बिनीले ६५ लाख र आईजीआई प्रुडेन्सियलले ४२ लाख ५० हजार लगानी गरेका छन्। यसबाहेकका आधादर्जन कम्पनीले भने सरकारी ऋणपत्रमा लगानी गरेका छैनन्। यस्तै निर्जीवन बिमा कम्पनीहरूले घरजग्गामा बढीमा १० प्रतिशतसम्म मात्रै लगानी गर्न पाउने भए पनि हालसम्म यसमा सबैकको विकर्षण देखिन्छ। तर, यो क्षेत्र बढी जोखिमयुक्त भएकाले कम्पनीहरू लगानी गर्न हच्किएको अनुमान गरिन्छ। यस्तै, कम्पनीहरूले आफ्नो लगानीको अधिकतम १० प्रतिशतसम्म सूचीकृत पब्लिक लि कम्पनीको साधारण सेयर(आईपीओ)मा गर्न पाईने व्यवस्था छ। यसमा पनि कम्पनीहरूले भरपुर लगानी गरेका छन्। यद्यपि चालु आवको असोजसम्ममा १२ कम्पनीले यसमा कुल ३ अर्ब १६ करोड ३४ लाख लगानी गरी रहँदा लि ओरिएन्टल र नेसनल इन्स्योरेन्सले भने गरेका छैनन्। यसैगरी बिमा कम्पनीले सूचीकृत पब्लिक कम्पनीको बन्ड, डिबेञ्चर र ऋणपत्रमा बढीमा २० प्रतिशतसम्म लगानी गर्न पाउँछन्। यस्तो लगानीमा ८ कम्पनीबाट मात्रै कुल २ अर्ब ७५ करोड ४४ लाख रुपैयाँ लगानी गरेका छन्। यता निर्जीवन बिमा कम्पनीहरूले कृषि उत्पादन तथा वितरण, शीतभण्डार गृह, पर्यटन उद्योग, जलविद्युत्, सौर्य ऊर्जा, विकरण ऊर्जा परियोजना, केबलकार, सडक, विद्युत् प्रसारणलाइन, शिक्षा र स्वास्थ्य क्षेत्रमा अधिकतम १० प्रतिशतसम्म लगानी गर्न पाउने वयवस्था भए पनि खासै उत्साहित देखिँदैनन्। सो क्षेत्रमा प्रभु इन्स्योरेन्स, शिखर, सगरमाथा लुम्बिनी र आईजीआई प्रुडेन्सियल इन्स्योरेन्सबाट कुल ४१ करोड ७५ लाख १ हजार रुपैयाँ मात्रै लगानी भएको छ। बाँकी कम्पनीको रोजाइमा यस्ता उत्पादनमूलक क्षेत्र परेको छैन। जुनसुकै बिमा कम्पनीहरूले पनि आफ्नो पुँजीलाई लगानी गर्दा जोखिम रहित क्षेत्र रोज्नु स्वाभाविक हो। यसो हुँदा कम्पनी दीर्घकालीन रूपमा सेफ जोनमा बस्छ। यद्यपि कम्पनीहरूले लगानीको विविधीकरण गर्दा भने जोखिम बाँडिने भएकाले यसमा ध्यान दिन सुझाव दिन्छन्, नेपाल बिमा प्राधिकरणका कानुन शाखा प्रमुख शाम्भुराज लामिछाने। उनकाअनुसार वास्तवमा कम्पनीले लगानी एउटै क्षेत्रमा मात्रै बढी केन्द्रित भएर गर्न हुँदैन। लगानी विविधीकरण गर्दा एउटै बास्केटमा धेरै हाल्नु हुँदैन। लगानी तोकिएका विभिन्न क्षेत्रमा बाँड्नुपर्छ। साथै लगानी गरेको क्षेत्र पनि कत्तिको उचित छ भनेर लगानीकर्ताले हेर्दा भविष्यलाई राम्रै हुन्छ, लामिछानेले अन्नपूर्णसँग भने, यदि कमपनीले सरकारको बचतपत्रमा गरेको लगानी सतप्रतिशत सुरक्षित हुन्छ। यस्तै, बैंक तथा वित्तीय संस्थामा मुद्दती निक्षेपमा लगानीका रूपमा राखेको छ भने पनि सतप्रतिशत सुरक्षित भयो। तर, रियल स्टेट (घरजग्गामा) पनि लगानी गरेका छन् यो भने अल जोखिमयुक्त मानिन्छ। अहिले बिमा प्राधिकरणले हवाई जस्ता सेवा क्षेत्रमा पनि लगानी गर्न दिएको छ। तर, यो क्षेत्रमा गरेको लगानी पनि अलि जोखिम नै ठानिन्छ। यसर्थ उनले आम लगानीकर्तालाई सुझाव दिदै भने, पुँजी बजारका लगानीकर्ताले बिमा कम्नीको सेयर खरिदबिक्री गर्नुअघि उक्त कम्पनीको लगानी कत्तिको सुरक्षित क्षेत्रमा छ भनेर हेर्न जरुरी छ। जसलाई यी तथ्यांकले पनि मद्दत पुर्याउँछ।"
"बेलायतमा नेपाली विद्यार्थीको पीडा : न छ कोठा, न पाइन्छ काम","लन्डन : जनवरी ५ मा लन्डन उत्रनु दुई दिनअघि मुकेश महतोले फेसबुक ग्रुप नेप्लिज इन यूके लेखे, एक महिनादेखि खोज्दा पनि मैले कोठा पाउन सकिन। यदि तपाईंहरू कसैसँग छ भने मलाई जरुरी छ। आएर कहाँ बस्नु ? के गर्नु, के नगर्नुको अवस्था आइसक्यो। कृपया मलाई सहयोग गर्नुहोस्। त्यसको केही दिनअघि सोही प्लेटफर्ममा वसन्त लिम्बूले लेखेका थिए, यूके आएको साढे तीन महिना भयो, काम पाएको छैन। एजेन्सी गयो, विद्यार्थीलाई काम छैन भन्छ। ढोकाढोका पुगेर खोज्यो, पाइँदैन। अनलाइन आवेदन गर्दा रेस्पोन्स नै आउँदैन। यूकेमा बाँच्न गाह्रो भयो। मलाई काम खोज्न सहयोग गरिदिनुस्। मुकेश र वसन्त त प्रतिनिधि पात्र मात्रै हुन्। पछिल्लो समय अध्ययनका लागि आएका धेरै नेपाली विद्यार्थीलाई बेलायतको जीवन साँच्चिकै कष्टकर बनेको छ। उज्ज्वल भविष्यको ठूलो सपना बुनेर बेलायत आएका उनीहरू बस्ने कोठा र काम नपाउने समस्यादेखि बेलायत सरकारको कठोर इमिग्रेसन नीतिसम्मको चेपुवामा परेका छन्। वार्षिक दशौं लाख रुपैयाँको चर्को युनिभर्सिटी शुल्क, कन्सल्टेन्सीले दिलाएका आश्वासनविपरीतको अवस्था र नेपालमा रहेको परिवारका अपेक्षाजस्ता कारण पनि कतिपय तनाव र डिप्रेसनसम्मको स्थितिमा पुग्ने जोखिम देखिएको छ। बेलायतमै आफ्ना निकट आफन्त हुने केही अपवाद छाडेर काम र कोठाका लागि संघर्ष गर्नुपर्ने बेलायत आउने हरेक विद्यार्थीको नियति बनेको छ। लन्डनको एयरपोर्टमा उत्रिँदासम्म पनि बस्ने कोठा नपाएपछि कतिपय महँगो शुल्क तिरेर होटलमा हप्ता, महिना बिताउन बाध्य हुने गरेका छन्। बेलायतमा अफ्ठेरोमा परेका नेपाली विद्यार्थीलाई सहयोग गर्दै आएका लन्डनस्थित नेपाल हाउस सञ्चालक वीरेन्द्र नेपालको अनुभवमा धेरै विद्यार्थीले भोगेका समस्याको मुख्य कारण बुझाइको कमी हो। बेलायत आउन पाएपछि अरू केही नबुझी हाम फाल्दा समस्यामा परेका धेरै भेटिए, उनी भन्छन्, कोर्स, युनिभर्सिटीबारे केही थाहा छैन। टुपुक्क हुने गरी ल्याएर आएको पैसा पहिलो महिनाकै कोठा भाडा तिर्दा सकिन्छ। आउनेबित्तिकै पाउन्ड कमाइन्छ भन्ने ठानेका हुन्छन्, यहाँ आउँदा वास्तविकता अर्कै हुन्छ। नेपालमा ऋणधन गरेर आएको छ, परिवारले आशा गर्न थाल्छन्। अनि प्रेसर भइहाल्छ नि ! शैक्षिक परामर्शदाता कम्पनी (कन्सल्टेन्सी) ले दिएको गलत र भ्रमपूर्ण जानकारीले पनि कतिलाई अफ्ठेरो पार्ने गरेको पाइएको छ। लन्डनभित्रकै कलेजमा पढाइ हुने भनेर कन्सल्टेन्सीले पठाएका कैयौं विद्यार्थीलाई यहाँ आइपुगेपछि मात्र आफ्नो युनिभर्सिटी लन्डनबाट सयौं माइल दूरीका सहरमा पर्ने थाहा हुन्छ। लन्डनबाहिर काम पाउन झन् गाह्रो मात्र होइन, लन्डनभित्र कोठा खोजेर डिपोजिट बुझाउनेहरूलाई अन्योल पर्छ न लन्डन बसेर टाढाको सहरसम्म कलेज धाउनु न त डिपोजिट माया मारेर छोड्नु। केही कन्सल्टेन्सीले बेलायत पुग्नासाथ एयरपोर्ट पिकअपदेखि बस्ने कोठा र कामसम्मको ग्यारेन्टी गर्दा रहेछन्। तर, विद्यार्थी बेलायत आइपुग्दा न त कोठा तयार छ, न काम नै, नेपालले सुनाए। यसरी बिचल्ली बनेर सहयोग खोज्दै आउने विद्यार्थीहरूलाई केही दिन अस्थायी कोठा मिलाएर स्थायी कोठा र रोजगारीसम्म खोज्न आफूहरूले सहयोग गरेको उनले बताए। गत वर्ष एक हजार बढी नेपाली विद्यार्थी बेलायत ल्याएको रियल ड्रिम्स कन्सल्टेन्सीका म्यानेजिङ डिरेक्टर वसन्त नेपालका अनुसार बेलायत आउने हरेक नेपाली विद्यार्थीले युनिभर्सिटीलाई वार्षिक औसत २० लाख शुल्क तिरेका हुन्छन्। बेलायत युनिभर्सिटीमा डिग्री पढ्न आउने देश हो। अरू देशहरू जस्तो कलेजहरूमा आउने होइन। यहाँबाट पूरा गरेको डिग्रीले संसारभर ठूलो महत्व पाउँछ, यहाँस्थित योर्क सेन्ट जोन युनिभर्सिटीका लागि नेपालका कन्ट्री म्यानेजर समेत रहेका नेपाल भन्छन्, त्यसैले यहाँ पढ्नकै लागि आउने हो। पढाइ साइडमा राखेर पैसा कमाउने लक्ष्य हो भने त्यो सम्भव छैन भनेर बुझ्न आवश्यक छ। आफ्नो कोर्स र युनिभर्सिटीबारे बुझेर पर्याप्त जानकारी लिन, युनिभर्सिटी शुल्कका लागि पहिले नै जोहो गर्न र पढाइलाई पहिलो प्राथमिकतामा राख्न नसके बेलायत आएर दुःख पाउनुको विकल्प नरहने उनको भनाइ छ। बेलायतमा अध्ययनरत विदेशी विद्यार्थीले साताको २० घन्टा काम गर्न पाउँछन्। वर्षमा केही महिना युनिभर्सिटी बिदा हुँदा फुलटाइम काम गर्न छुट छ। धेरै नेपाली विद्यार्थीको उद्देश्य भने काम गरेरै खर्च चलाउने, युनिभर्सिटी शुल्क बुझाउनेदेखि नेपाल पैसा पठाउनेसम्म रहन्छ। तर, अहिले काम पाउन निकै कठिन रहेकाले महिनौंसम्म काम नपाउने, नेपालबाटै मगाएर खर्च चलाउनुपर्ने जस्ता अवस्था सामान्य बनेका छन्। अहिले बेलायतमा जो कसैलाई पनि काम पाउन गाह्रो छ। त्यसमाथि कम्पनीहरूले काम दिँदा मुख्यतः फुलटाइम काम गर्न सक्ने, जुनसुकै दिन र समयमा उपलब्ध हुने, अनुभव भएकाहरूलाई नै ग्राहयता दिन्छन् लन्डनस्थित भयाङ रिक्रुटमेन्ट एजेञ्सी सञ्चालक प्रभु न्यौपाने भन्छन्, भर्खर नेपालबाट आएका विद्यार्थीहरू भने यी सबै आधारमा पछि पर्छन्। रोजगारदातालाई प्रभावित गरेर आफ्नो क्षमता देखाउन पनि नसकेपछि अवसर पाउन मुस्किल भएको छ। काम, कोठाको समस्यासँग जुधिरहेका विद्यार्थीलाई बेलायत सरकारले हालै गरेको इमिग्रेसन कडाइले पनि थप मर्का पारेको छ। पोस्ट ग्र्याजुएट रिसर्च कोर्सबाहेक अन्य कोर्समा आउँदा डिपेन्डेन्ट ल्याउन नपाइने नियम हालै लागू भएपछि अपवादबाहेक धेरै नेपाली विद्यार्थी डिपेन्डेन्ट ल्याउन बञ्चित बनेका छन्। त्यस्तै, केयर वर्करहरूलाई डिपेन्डेन्ट ल्याउनै नपाउने बनाएपछि चर्को रकम बुझाएर केयर होममा वर्क पर्मिट लिने विद्यार्थीहरू पनि समस्यामा पर्ने भएका छन्। त्यसो त विद्यार्थी रुटबाट केयर वर्करका रूपमा वर्क पर्मिट रुटमा भिसा स्वीच गर्ने प्रयासमा धेरै विद्यार्थीले ठूलो रकम खर्च गरेका छन् भने कैयौं ठगिन पुगेका छन्। वर्क पर्मिटको आशामा नेपाली एजेन्टकै माध्यमबाट एकजना विद्यार्थी भाइले एउटा केयर होम सञ्चालकलाई २३ हजार पाउन्ड (झन्डै ३८ लाख रुपैयाँ) बुझाएको मलाई थाहा छ। तर, पनि उनको वर्क पर्मिट बनेन। बुझाएको पैसा पनि फिर्ता नआएपछि उनी रित्तो हात नेपाल फर्किए। वर्क पर्मिटको आशामा हजारौं पाउन्ड एजेन्टलाई बुझाएका र ठगिएका धेरै नेपाली विद्यार्थी रहेको नेपाल हाउस सञ्चालक नेपाल बताउँछन्। सेटलमेन्टको आशामा कैयौं युरोपतिर लागेका छन् भने कतिले बेलायतमै असाइलम आवेदनसमेत गरेका छन्। लन्डनस्थित नेपाली दूतावास भने नेपालबाट अध्ययनका लागि कति विद्यार्थी बेलायत आएका छन् भन्ने तथ्यांक नहुँदा समस्याको वास्तविक पहिचान गर्न सहज नभएको बताउँछ। कति विद्यार्थी आउनुभएको छ भन्ने यकिन तथ्यांक हामीसँग हुँदैन। जसले गर्दा कसलाई केकस्ता समस्या परेका छन् भनेर बुझ्न पनि अफ्टेरो परेको छ, दूतावासकी प्रवक्ता रोशन खनालले भनिन्। धेरै विद्यार्थीलाई आवश्यक पर्ने कोठा, कामसम्बन्धी सहयोग दूतावासले उपलब्ध गराउन नसक्ने भए पनि युनिभर्सिटी वा इमिग्रेसन प्रयोजनका लागि आवश्यक परेका रिफरेन्स लेटर उपलब्ध गराएको उनले बताइन्।"
"हचुवामा विमानस्थल, चलाउनै हम्मे","करोडौं बजेट खर्चेर विमानस्थल बनाउने तर प्रयोगमा ल्याउन नसक्ने जुन पुरानो रोग छ त्यसले राज्यलाई व्ययभार थपिरहेको छ। त्यसमाथि विमानस्थल निर्माणपछि कसरी सञ्चालन गर्ने भनेर व्यवस्थापकीय पक्षमा ध्यान नदिँदा राज्यकोषको अर्बौं रकम खेर गइरहेको छ। मुलुकभर रहेका ५४ विमानस्थलमध्ये १६ वटा बन्द छन्। नेपाल नागरिक उड्डयन प्राधिकरणको यो तथ्यांकअनुसार ३८ वटा मात्र सञ्चालनमा छन्। यीमध्ये तीनवटा अन्तर्राष्ट्रिय छन् भने बाँकी आन्तरिक। तर, सञ्चालनमा रहेका भनिएका धेरै विमानस्थलमा पनि नियमित उडान हुन सकेको छैन। कतिपय त गौचरणमा परिणत भइसकेका छन्। यस्तै, निजगढ अन्तर्राष्ट्रिय विमानस्थल प्रस्तावित मात्र छ। जसको निर्माण नै सुरु हुन सकेको छैन। विज्ञका अनुसार पहिला ५ देखि ७ करोड बजेटमा बन्ने आन्तरिक विमानस्थल अहिले ४५ अर्बमा पनि बन्दैनन्। निर्माण खर्चिलो त छँदै छ, सञ्चालन खर्च धेरै छ। त्यसकारण विमानस्थल बनाएर यत्तिकै छोड्न नमिल्ने बताउँछन् प्राधिकरणका पूर्वमहानिर्देशक सञ्जीव गौतम। उनका अनुसार यसको जिम्मेवारी लिन जरुरी छ। तर, त्यसका लागि राज्यले दिनुपर्ने सुविधामा भने सहजीकरण गर्नुपर्ने गौतमको भनाइ छ। कुल विमानस्थलमध्ये करिब ४८ वटा उडान र सञ्चालन योग्य रहेको प्राधिकरणका प्रवक्ता जगन्नाथ निरौला बताउँछन्। बाँकी सातवटा पहिला सञ्चालन भएका तर वर्षौंदेखि बन्द रहेका उनको भनाइ छ। जसमा जिरी, स्याङबोचे, कमलबजार, ढोरपाटन, पालुङटार, टीकापुर, महेन्द्रनगर विमानस्थल छन्। यी विमानस्थलमा पहिला साना जहाज जाने गरेकामा अहिले ती जहाज नै छैनन्। ती विमानस्थलमा प्राधिकरणको खर्च पनि छैन। किनभने, कर्मचारी नै छैनन्, निरौला भन्छन्। तराईका विमानस्थल (ट्रंक रुट) र पहाडी तथा हिमाली भेगका विमानस्थल (स्टल रुट) केही सञ्चालन नाफामा रहेको प्राधिकरणको तथ्यांक छ। लुक्ला, जोमसोम, जुम्ला र सिमिकोट नाफामा छन्। बाँकी स्टल रुटका घाटामा छन्। सहरी र तराई रुटका नाफामा भए पनि पहाडी र स्टल रुटका भने घाटामा देखिन्छन्। सञ्चालनमा रहेर पनि घाटा रहेकामा तुम्लिङटार, बझाङ, भोजपुर, दाङ, डोल्पा, खानीडाँडा, फाप्लु, रामेछाप, रुम्जाटार, ताप्लेजुङ, थामखर्क, डोटी, बैतडी, इलामलगायत छन्। राज्यले नाफा कमाउन मात्र विमानस्थल बनाउने नभई दायित्व पनि निर्वाह गर्नुपर्ने तर्क प्राधिकरणका अधिकारीको छ । सबै विमानस्थलबाट नाफा हुनै पर्छ भन्ने नभई नाफा भएकाहरूबाट घाटामा गएकाको दायित्व पूर्ति गर्ने हो भन्ने भनाइ प्रवक्ता निरौलाको छ। सबैभन्दा बढी कमाउनेमा त्रिभुवन अन्तर्राष्ट्रिय विमानस्थल पर्छ। अन्यको दायित्वसँगै प्राधिकरण यसको कमाइबाट चल्ने गरेको निरौला सुनाउँछन्। पूर्वबाट पश्चिमको हवाई यातायात दूरी डेढ घन्टा पनि छैन। ठूला विमानस्थल बनाउन सक्ने भौगोलिक बनावट पनि छैन। साना जहाज मात्र चल्ने ठाउँमा विमानस्थलको संख्या बढी नै छ। तराईमा ४० नटिकल माइल (१ नटिकल माइलमा १८५ किलोमिटर हुन्छ) मा र पहाडमा २० नटिकल माइलभित्र दुई विमानस्थल हुन नहुने जानकार बताउँछन्। तर, उक्त मापदण्डको परिपालना पहिलादेखि नै भएको छैन। विज्ञ भन्छन्, राज्यको आवश्यकता के हो र कति विमानस्थल चाहिन्छन् भन्ने अध्ययनको कमी छ। गौतमका अनुसार धेरै विमानस्थल बन्द छन्। तर, ती अधिकांश सडक सञ्जालमा नजोडिएको समयमा बनाइएका हुन्। तत्कालीन अवस्थामा ती क्षेत्रका जीवन रेखाका रूपमा रहेको तथ्यलाई बिर्सन भने हुँदैन। अधिकांश यस्ता विमानस्थल सडक यातायातको सञ्जालमा जोडिएसँगै बन्द अवस्थामा छन्, उनी भन्छन्, तसर्थ बन्द भएका सबै विमानस्थल अनावश्यक रूपमा बनाइएको भन्ने भाष्य निर्माण गर्नु उपयुक्त हुँदैन। मुलुकभर कुल १९ विमान कम्पनीले आन्तरिक उडान भर्दै आएका छन्। अन्तर्राष्ट्रिय विमानस्थल चलाउन पीपीपी अवधारणा जबसम्म विमान कम्पनीलाई आकर्षित गर्न सकिँदैन तबसम्म विमानस्थल चल्दैन। यस्तै, जबसम्म यात्रुको चाप हुँदैन तबसम्म विमान कम्पनी आउँदैनन्। त्रिभुवन अन्तर्राष्ट्रिय विमानस्थलको विकल्पका रूपमा गौतमबुद्ध र पोखरा विमानस्थल सञ्चालनमा आएका हुन्। तर, प्राधिकरणसँग एउटै रेडिमेड जवाफ छ अन्तर्राष्ट्रिय विमानस्थल चल्न समय लाग्छ। त्यसबाहेक कुन वर्षमा कति उडान गर्ने र कति कमाउने भन्ने व्यावसायिक योजना छैन। त्रिभुवन विमानस्थल त सञ्चालनको ७० वर्षको वरपर आएर पूर्ण क्षमतामा चल्दै छ भने १ वर्षमा नै गौतमबुद्ध र पोखरामा उडान भएन भन्न नहुने प्राधिकरणका प्रवक्ता निरौला बताउँछन्। विदेशी ऋणमा बनेका दुवै अन्तर्राष्ट्रिय विमानस्थल सेतो हात्ती बनिरहँदा सरकारले सार्वजनिकनिजी साझेदारी(पीपीपी) अवधारणामा चलाउने भनेको छ। प्रधानमन्त्री पुष्पकमल दाहाल प्रचण्डले नै गौतमबुद्ध र पोखरा विमानस्थलसँगै प्रस्तावित निजगढ अन्तर्राष्ट्रिय विमानस्थललाई पनि समेटी एकीकृत प्याकेजमा पीपीपी अवधारणा अवलम्बन गरिने बताएका हुन्। सरकारको निर्णयसँगै पीपीपी अवधारणको तयारीमा प्राधिकरण पनि अघि बढेको निरौलाको भनाइ छ। सगरमाथाका १० मध्ये ७ विमानस्थल बन्द साबिक सगरमाथा क्षेत्रका तीन पहाडी जिल्लामा एक निमार्णाधीनसहित १० विमानस्थल छन्। नियमित उडान भने तीनवटामा मात्र भइरहेको छ। सोलुखुम्बुमा रहेका पाँचमध्ये दुई विमानस्थल मात्र चालू रहेको सहायक प्रमुख जिल्ला अधिकारी सरोज अर्याल बताउँछन्। पाँचमध्ये तेञ्जिङ हिलारी विमानस्थल लुक्ला र सदरमुकामस्थित फप्लु विमानस्थल मात्रै सुचारु छन्। अरू तीनवटामा लामो समयदेखि उडान हुन सकेको छैन, उनी भन्छन्। उनका अनुसार तीनमध्ये एउटाको निर्माण केही अधुरो भए पनि दुइटामा भने नियमित उडान भइरहेको थियो। स्याङबोचे र काँगेलमा उडान बन्द भएको धेरै भइसक्यो। महाकुलुङमा परीक्षण उडान तयारीमा रहेको अर्को विमानस्थल पनि अलपत्र छ। खोटाङमा तीन विमानस्थल छन्। खानीडाँडाबाहेक अन्य चालू छैनन्। लामीडाँडा र थामखर्कमा २०७२ सालयता उडान भएको छैन। लामीडाँडा विमानस्थल कालोपत्रे हुनुअघि २०७० सम्म व्यस्तमा पथ्र्यो। कालोपत्रेका लागि बन्द गरिएकामा परीक्षणपछि नियमित उडान हुन नसकेको त्यहाँका पत्रकार दमन राई सुनाउँछन्। थामखर्क पनि पहिले सञ्चालन भएर बन्द भएको हो। ओखलढुंगामा पनि दुई विमानस्थल छन्। रुम्जाटार कालोपत्रे भएपछि केही समय चलेर २०७२ देखि सञ्चालनमा छैन। खिजिदेम्बाको दोमस विमानस्थल पनि परीक्षणपछि नियमित उडान हुन सकेको छैन। खोटाङ र ओखलढुंगाका एकएकवटा विमानस्थल कालोपत्रे हुनुअघि मज्जाले चलेका थिए। टिकट पाउन पावर लगाउनुपथ्र्यो। कालोपत्रेपछि भने रुम्जाटार र लामीडाँडामा उडान हुन सकेन। २०७२ सालयता दुवै विमानस्थल बन्द प्रायः छन्। सोलुखुम्बुमा पर्यटकीय सिजनमा हेलिकप्टरको अत्यधिक चाप र मौसम खराब हुँदा ती विमानस्थलमा केही समय हेलिकप्टर अवतरण गरी आराम गर्नुबाहेक अन्य प्रयोजन छैन। यहाँका विमानस्थल बन्द भए पनि कार्यालय यथावत् छ। कर्मचारी कार्यरत नै छन्। यसले राज्यलाई व्ययभार मात्रै थपिएको छ। होटलसँगै बन्द भएको मेघौली मेघौलीमा कुनै समय १० वटासम्म उडान हुन्थ्यो। तर, यो विमानस्थल १३ वर्षदेखि विमानविहीन बनेको छ। भरतपुर२७ स्थित यो विमानस्थल २०६७ मंसिरदेखि बन्द छ। चितवन राष्ट्रिय निकुञ्जभित्रको टाइगर टप्स होटल बन्द भएपछि यहाँ हवाई उडान रोकिएको हो। टाइगर टप्समा महँगा पर्यटक काठमाडौंबाट सीधै मेघौली आउँथे। तत्कालीन राजा महेन्द्र २०१७ सालमा विमानस्थल खुलेपछि विमान चढेर सिकार गर्न आउँथे। बेलायतकी तत्कालीन महारानी एलिजाबेथ २०२२ सालमा टाइगर टप्स जंगल लजको स्थापनासँगै चितवन आएकी थिइन्। विश्वका खर्चिला पर्यटक विमानमार्फत मेघौली आउँथे। टाइगर टप्स बन्द भएपछि अहिले सुनसान छ, टाइगर टप्सका व्यवस्थापक रामसिंह गुरुङ भन्छन्, एउटा इतिहास बोकेको र पर्यटकीय क्षेत्रमा भएको विमानस्थल सञ्चालनमा राज्यको चासो नहुँदा अलपत्र छ। विमानस्थल सञ्चालन हुने चर्चा चल्दै आए पनि त्यसले सार्थकता पाउन सकेको छैन। केही वर्षअघि चार्टर उडानको थालनी गरिए पनि निरन्तर हुन सकेन। विमानस्थल बन्द हुँदा पर्यटकीय गतिविधि प्रभावित भएको मेघौलीको होटल साराङ स्याङ्चुरीका सञ्चालक सुवोध प्रधान बताउँछन्। विमानस्थल चल्ने हो भने महँगा पर्यटक भिœयाउन सकिन्छ, उनी भन्छन्, यसलाई पर्यटकीय विमानस्थल घोषणा गरी सञ्चालन गर्नपर्छ। यसले धेरै संभावना बोकेको छ। इतिहास बन्यो जिरी सानो तर चिटिक्क, हरित उपत्यका, धर्म र प्रकृतिको संगम मानिन्छ जिरी नगरपालिका। यो ठाउँ सगरमाथा प्रवेशद्वार पनि हो। यही जिरी६ स्थित विमानस्थल बन्द छ। यसलाई चलाउनेतर्फ सरोकारवालाको ध्यान गएको छैन। जिरीको हाटडाँडा, मानेडाँडामा २०१८ सालमा जिरी विमानस्थल बनाइएको थियो। गहिरो ठाउँको विमानस्थल भनेर चिनिने यो विमानस्थल छोटो र हावा लाग्ने ठाउँमा भएका कारण धेरै दुर्घटना हुने गथ्र्यो। दुर्घटनाबाट बच्न विमानस्थल जिरी नगरपालिकाको हालको वडा नं ६ मा सारी २०२० सालमा निर्माण सम्पन्न गरी विमान अवतरण नै भएको जिरीका समाजसेवी इन्द्रबहादुर खड्का सुनाउँछन्। विशेष गरी स्विसहरूको लगानी र जनश्रमदानबाट बनेको एयरपोर्ट हाल बन्द छ। निर्माणलगत्तै स्विसहरूकै पिलाटस पोर्टर भन्ने सानो जहाज चल्ने गर्थ्यो, उनी भन्छन्, त्यसपछि २०३४ सालदेखि ४४ सालसम्म रोयल नेपाल एयरलाइन्सले नियमित रूपमा साताको एकपटक बुधबार सेवा दिएको थियो। २०४२ सालदेखि सडकको विकास भयो। हवाई यातायातभन्दा सस्तो भएपछि नागरिकले सडक यातायात प्रयोग गर्न थाले। यात्रु नै नभएपछि वायुसेवा निगमले हवाई सेवा बन्द गरेको खड्काको भनाइ छ। पालुङटारमा कहिले बन्छ पाइलट प्रशिक्षण प्रतिष्ठान ? प्रधानमन्त्री दाहालले आफू गोरखा२ बाट उम्मेदवार बन्दा भनेका थिए बन्द अवस्थामा रहेको पालुङटार एयरपोर्टलाई पाइलट प्रशिक्षण प्रतिष्ठानका रूपमा सञ्चालन गर्ने छौं। उनले यो कुरा पटकपटक भनेका थिए। नागरिकले शीर्ष नेताले बोलेको कुरा कसो पूरा नहोला त भनेर भोट दिएर जिताए। तर, दाहालले आफू प्रधानमन्त्री बनेपछि चुनावी प्रतिबद्धताअनुसार न कुनै घोषणा गरेका छन् न त गोरखा आउँदा उक्त वाक्य दोहोयाएका छन्। चुनाव पनि जित्नुभो, प्रधानमन्त्री पनि हुनुभो। पालुङटारै घर भएका सुरेन्द्र पाण्डे पनि मुख्यमन्त्री बन्नुभयो। अर्का नेता नारायणकाजी श्रेष्ठ गृहमन्त्री हुनुभो। अब त पक्कै पनि बोलेको कुरा पुयाउनु हुन्छ भन्ने आशा थियो, स्थानीयवासी चेतकुमारी श्रेष्ठ भन्छिन्, तर यतिका भइसक्यो, कुनै घोषणा भएकोे छैन। अहिले गोरखा आउँदा त त्यो भाषण पनि सुन्न छोडियो। पालुङटार विमानस्थल सञ्चालन नभएको करिब ४३ वर्ष भयो। २०१७ सालदेखि सञ्चालनमा आएकामा २०३६ देखि कुनै पनि उडान हुन सकेको छैन। बरु गौचरण बनेको छ। लम्जुङ, मनाङ र तनहुँका यात्रुले सेवा लिएका यो विमानस्थल काठमाडौंपोखरा राजमार्ग बनेपछि बन्द भएको हो। प्राधिकरणले तीन वर्षअघि स्तरोन्नति प्रक्रिया अघि बढाएको थियो। २०७७ मा ठेक्का सम्झौता गरेर धावनमार्ग बनाउने प्रक्रिया अघि बढे पनि अतिक्रमित जग्गाको विवादले काम रोकियो। करिब १८५ रोपनीमा फैलिएको विमानस्थलको करिब १२ रोपनी जग्गा अतिक्रमण भएको छ। विमानस्थल बन्यो, विमान आउँदैन सुनथराली विमानस्थल बन्न ३८ वर्ष लाग्यो। २०४२ सालमा निर्माण थालिएकामा २०७९ पुसमा बल्ल सम्पन्न भयो। कालीकोटको नरहरीनाथ गाउँपालिका कोटबाडास्थित यो विमानस्थलमा जहाज भने आएको छैन। स्थानीयवासी उमेश बिष्टका अनुसार झन्डै चार दशकमा बनेको विमानस्थल एक वर्षमै गौचरण बन्न पुगेको छ। भन्छन्, जहाज आएको छैन। अब यो बिमानस्थलमा जहाज आउन अझ कति वर्ष लाग्ने हो ? विमानस्थल २०७९ पुसमा बल्लतल्ल कालोपत्रे भयो। तब कालीकोटवासीमा विमान चढ्न पाइएला भन्ने आशा जाग्यो। तर, भौगोलिक रूपमा ठगिएका स्थानीयवासीलाई सरकारले पनि धोका दियो। विमानस्थल उद्घाटनको खबर पठाउँदै कार्यक्रम स्थगन गरिँदै आएको छ। सबै संरचना तयार भएर पनि विमानस्थल सञ्चालनमा आउन सकेको छैन। गत वर्ष फागुनमा पहिलोपटक जहाज आउने हल्ला चल्यो। त्यसपछि नयाँ वर्षमा उद्घाटन गर्ने भनियो। अर्को वैशाख १३ गतेको हल्ला फिजाइयो। तर, भएन। पछिल्लोपटक गत भदौ १३ गते परीक्षण उडान गर्ने भनियो। प्रधानमन्त्रीले विमानस्थल उद्घाटन गर्ने कार्यतालिका पनि तयार थियो। तर, एकाएक उक्त कार्यक्रम स्थगन भएको खबर आयो। अर्थात्, परीक्षण उडान र विमानस्थल उद्घाटन गर्ने पूर्वनिर्धारित कार्यतालिका फेरि स्थगित भयो भन्ने खबरले कालीकोटवासीलाई निराश बनायो। आँगनमै जहाज हेर्ने र जहाज चढेर यात्रा गर्ने कालीकोटवासीको सपना टुट्यो। स्थानीयवासी अब भने जहाज आउनेमा आशावादी छैनन्। रुकुमपश्चिमको चौरजहारी विमानस्थल पनि बनेको सात वर्ष बित्यो। तर, जहाज आएको छैन। नागरिक समाजका अगुवा लक्ष्मण केसी भन्छन्, रुकुममा मात्रै दुइटा विमानस्थल छन्। मुसिकोटमा सल्ली विमानस्थल र चौरजहारी विमानस्थल। रुकुमपश्चिम सदरमुकामस्थित सल्ली विमानस्थल त फाटफुट सञ्चालन भइरहेको छ। तर, चौरजहारी विमानस्थल निर्माण भएदेखि नै सञ्चालनमा आउन सकेको छैन। उनका अनुसार सल्ली विमानस्थल रुकुमपश्चिम र रुकुमपूर्व अनि चौरजहारी विमानस्थल चौरजहारी, जाजरकोट र सल्यानसम्म सेवा दिन भनेर बनाइएको हो। चौरजहारी कालोपत्रे भएको ७ वर्ष बित्यो। तर, जनताले जहाज देख्न पाएका छैनन्। २०२८ सालमा निर्माण थालिएको चौरजहारीमा कच्ची धावनमार्गमा जहाज अवतरण गर्न समस्या हुने भन्दै ४२ वर्षपछि २०७० मा कालोपत्रे गरियो। तर, त्यसपछि जहाज आउनै छाड्यो। कालोपत्रे हुनुअघि निगमको जहाजले सातामा दुई दिन उडान गथ्र्यो। यात्रुलाई टिकट दिने, जहाज चढाउने र अरू व्यवस्थापनको काम गर्ने निगमले चौरजहारीबाट कार्यालय उठाएको छ। कालोपत्रेअघि काठमाडौंचौरजहारीनेपालगन्ज र नेपालगन्जचौरजहारीकाठमाडौं उडान हुन्थ्यो। कच्ची धावनमार्ग हुँदा सञ्चालन भएको उक्त विमानस्थल जब कालोपत्रे भयो तब सञ्चालन पनि बन्द भयो। यसले रुकुमपश्चिम, जाजरकोट र सल्यानका नागरिकलाई हवाई सेवाबाट बञ्चित गरेको छ। १० विमानस्थल, ४ मा मात्रै उडान बैतडीको पाटनमा झन्डै १६ करोड बजेटमा प्राधिकरणले पक्की धावनमार्ग बनायो। माओवादीले भत्काएको रिपिटर टावर पनि बन्यो। समिट एयरले केही महिना उडान पनि भयो। तर, २०७८ चैत १० गतेको उडान नै अन्तिम बन्यो। त्यसपछि यात्रुको अभाव देखाउँदै उडान बन्द गरेको समिट एयरले जनाएको छ। ११ करोड लागतमा धावनमार्ग र ५ करोड लागतमा टर्मिनल भवन बनाइएको हो। यो विमानस्थल फोटो खिच्ने र घुमफिर गर्ने स्थलमा परिणत भएको छ। २०७७ सालमा परीक्षणपछि व्यावसायिक उडानसँगै स्थानीयवासी तथा सरोकारवालाले खुसी व्यक्त गरेका थिए। उनीहरू उडान ठप्प हँुदा निराश बनेका छन्। सरकारले विमानस्थलमा करोडौं लगानी गरेर अलपत्र छाडेको जिल्ला खेलकुद विकास समिति बैतडीका अध्यक्ष चमनकुमार भण्डारी बताउँछन्। नियमित उडान नहुने र भाडा पनि महँगो हुनाले यात्रु पाउन मुस्किल हुने गरेका सेवाग्राहीको भनाइ छ। दीपायलमा पनि २०७९ भदौ ६ गतेदेखि उडान भएको छैन। धनगढीमा जहाज राखेर समिट एयरले दीपायलसहित सुदूरपश्चिमका पक्की विमानस्थलमा उडान भर्दै आएको थियो। समिट एयरलाइन्सले २०७७ असोज १७ गते परीक्षण उडान गरेको थियो। त्यसपश्चात् केही समय हवाई सेवा निरन्तर भए पनि अहिले बन्द छ। समिटले निरन्तरता दिन नसकेपछि नेपाल एयरलाइन्सले सुरु गरेको उडान पनि बन्द छ। डोटी नागरिक उड्डयन कार्यालय दिपायलमा कर्मचारीसमेत छैनन्। रेखदेखका लागि भन्दै एक कर्मचारी भए पनि यस बिषयमा उनलाई कुनै किसिमको जानकारी छैन। दीपायल विमानस्थल झन्डै ७ करोड लगानीमा कालोपत्रे भएको हो। स्थानीयवासी तेज डुम्रेल भन्छन्, दिपायल विमानस्थल कालोपत्रे हुँदा अब नियमित उडान हुन्छ भन्ने आशा लागेको थियो। तर, फेरि बन्द भइसक्यो। लामो समयदेखि जहाज नआए पनि नयाँ भौतिक संरचना निर्माणले भने निरन्तरता पाएको छ। डोटी विमानस्थल आयोजनाअन्र्तगत टर्मिनल भवन र टावर निर्माण भइरहेको छ। जुन बनाउन ५ करोड ९ लाख लागतमा ठेक्का भएको छ। सुदूरपश्चिममा कैलालीको धनगढी (पक्की) र टीकापुर (कच्ची), कञ्चनपुरको मजगाउँ (निर्माणाधीन), दार्चुलाको गोकुलेश्वर (निर्माणाधीन), बैतडीको पाटन (पक्की), अछामको साँफेबगर (पक्की) र कमल बजार (कच्ची), बझाङको चैनपुर (पक्की), बाजुराको कोल्टी (पक्की) र डोटीको दीपायल (पक्की)मा गरी १० वटा विमानस्थल छन्। धनगढीमा बुद्ध एयर र श्री एयरलाइन्सको ७ वटा उडान दैनिक छ। बाजुरामा पनि उडान भइरहेको छ। साँफेबगर, बझाङको चैनपुरमा सातामा २ दिन समिट एयरले उडान गरे पनि अरू विमानस्थलमा भने कालोपत्रे भएर पनि हवाई सेवा चालू भएको छैन। सञ्चालनमा रहेका अन्तर्राष्ट्रिय विमानस्थल त्रिभुवन अन्तर्राष्ट्रिय विमानस्थल गौतमबुद्ध अन्तर्राष्ट्रिय विमानस्थल पोखरा अन्तर्राष्ट्रिय विमानस्थल सञ्चालनमा रहेका आन्तरिक विमानस्थल ताप्लेजुङ विमानस्थल फाल्गुनन्द विमानस्थल चन्द्रगढी विमानस्थल विराटनगर विमानस्थल तुम्लिङटार विमानस्थल राजविराज विमानस्थल खानीडाँडा विमानस्थल लामीडाँडा विमानस्थल थामखर्क विमानस्थल भोजपुर विमानस्थल फाप्लु विमानस्थल लुक्ला विमानस्थल रुम्जाटार विमानस्थल जनकपुर विमानस्थल रामेछाप विमानस्थल सिमरा विमानस्थल भरतपुर विमानस्थल पोखरा विमानस्थल गुल्मी विमानस्थल दाङ विमानस्थल नेपालगन्ज विमानस्थल सल्ले (रुकुम) विमानस्थल डोल्पा विमानस्थल जोमसोम विमानस्थल जुम्ला विमानस्थल रारा विमानस्थल सिमिकोट विमानस्थल बाजुरा विमानस्थल साँफेबगर विमानस्थल डोटी विमानस्थल धनगढी विमानस्थल बैतडी विमानस्थल बझाङ विमानस्थल जनकपुर विमानस्थल सुर्खेत विमानस्थल प्रस्तावित अन्तर्राष्ट्रिय विमानस्थल निजगढ अन्तर्राष्ट्रिय विमानस्थल के हुँदै छ पोखराको पुरानो विमानस्थलमा ? पोखरामा अन्तर्राष्ट्रिय विमानस्थल बनेपछि पुरानोमा चहलपहल धेरै घटेको छ। नयाँमा अलि बढी चाप हुने भए पनि पुरानो विमानस्थल पनि सञ्चालनमै छ। पुरानो पोखरा विमानस्थलबाट सन् २०२३ मा मात्र ५३ हजार ५ सय १६ जनाले सेवा लिएका तथ्यांक छ। पोखराजोमसोम उडान हेलिकप्टर र अल्टालाइट पुरानो विमानस्थलबाट चल्ने गरेका हुन्। पोखरा विमानस्थलबाट तारा र समिट एयरले जोमसोम उडान गर्छन्। हेलिकप्टर उडानको साथै अल्टालाइटबाट पोखराको दृश्यावलोकन पनि पुरानो विमानस्थलबाट हुने गरेको पोखरा अन्तर्राष्ट्रिय विमानस्थलकी सूचना अधिकारी जशोदा रेग्मी बताउँछिन्। पोखराबाट मुक्तिनाथ तीर्थयात्रा गर्ने भारतीय पर्यटक बढी जाने गर्छन्। तेस्रो मुलुकका पर्यटक, आन्तरिक पर्यटक र स्थानीयसमेत जाने हुँदा जोमसोम उडान व्यस्त रहने गर्छ। सुनिता कार्कीकाठमाडौंशिवप्रसाद ढुंगानाओखलढुंगाअनिल ढकालचितवनभवानी खड्कादोलखाशिव उप्रेतीगोरखाकृष्णमणि बरालपोखराबिस्नप्रसाद न्यौपानेवीरेन्द्रनगरकृष्ण बिष्टबैतडीखगेन्द्रबहादुर सिंहडोटी"
ढुंगा प्रहार गरी बज्यै र नातिनीको हत्या,"बेनी : म्याग्दीको मालिका गाउँपालिका७ बिममा शनिबार दिउँसो एकै घरका बज्यै र नातिनीको हत्या भएको छ। धारिलो ढुंगा (छपनी) को प्रहारबाट गम्भीर घाइते भएकी मालिका७ बिमकी ७० वर्षीया मनीषा र ७ वर्षीया प्रियंका गर्बुजाको हत्या भएको म्याग्दीका प्रहरी नायव उपरीक्षक मदन कुँवरले बताए। मनीषाको लुरवाङस्थित घटनास्थलमै ज्यान गएको पाइएको छ, उनले भने, हेलिकप्टरबाट पोखरा लगिएकी प्रियंकालाई पनि चिकित्सकले शनिबार नै मृत घोषणा गरेका छन्। घटनामा संलग्न रहेको आरोपमा स्थानीयले एक मानसिक सन्तुलन ठीक नभएका व्यक्तिलाई समाएर प्रहरी समक्ष बुझाए पनि प्रहरीले ती व्यक्तिको पूरा विवरण खुलाएको छैन। प्रनाउ कुँवरले स्थानीयले तिनै व्यक्तिको संलग्नतामा घटना भएको बताए पनि अनुसन्धान भइरहेकाले आइतबार मात्रै पूर्ण विवरण सार्वजनिक गर्ने जानकारी दिए। यस्तै शनिबार नै चिर्पट प्रहारबाट मालिका७ बिम तल्लोगाउँकी ६६ वर्षीया अमृता जुग्जाली पनि घाइते भएकी छन्। उनको पोखराको मणिपाल शिक्षण अस्पतालमा उपचार भइरहेको छ। चिकित्सकले जुग्जाली खतरामुक्त रहेको बताएको प्रनाउ कुँवरले जानकारी दिए। जुग्जाली र गर्बुजालाई दरवाङ प्राथमिक स्वास्थ्य केन्द्रमा उपचार गरी हेलिकप्टरबाट पोखरा लगिएको थियो। बज्यैलाई सडकमा रगताम्मे देखेपछि बचाउन गएकी प्रियंकाको टाउकोमा छपनी प्रहार भएको बताइएको छ।"
"गतिमा ठूला आयोजना, स्मार्ट कार्डमा ढिलाइ","काठमाडौं : गत चैतसम्म नारायणगढ बुटवल सडक खण्डमा जम्मा ५२९ मिटर सडक कालोपत्रे गरिएको थियो। ८ महिनापछि मात्र ३३ १ किलोमिटर थप कालोपत्रे भएको छ। पूर्वपश्चिम राजमार्गको यो खण्डमा ठेकेदारले समयमा काम नगर्दा यात्री र स्थानीयले निकै सास्ती बेहोरिरहेका छन्। मुग्लिनपोखरा सडकखण्डमा पनि कामको गति सुस्त छ। तर, पछिल्ला दिनमा सडक निर्माणले गति लिएको भौतिक पूर्वाधारमन्त्री प्रकाश ज्वाला बताउँछन्। उत्साहका साथ मन्त्रालय गएर केही मोटा प्रतिबद्धता गरे पनि भौतिकमन्त्री ज्वालाले ती प्रतिबद्धतालाई व्यवहारमा ल्याउने क्रममा पर्फमेन्स मिश्रित छ। कानुनी सुधार, पूर्वाधार निर्माण र संरचनागत तादम्यता मिलाउने क्रममा उनले पाएका सफलताको सूची हेर्दा यस्तो निक्र्योल निकाल्न सकिन्छ। नागढुंगा सुरुङमार्गको इमर्जेन्सी सुरुङ ब्रेक थ्रु पनि यही अवधिमा भएको हो। अहिले मुख्य सुरुङ ८० मिटरभन्दा कम बाँकी छ। सुरुङ १ महिनामा ब्रेक थ्रु हुने र आगामी १ वर्षभित्र सञ्चालनमा आइसक्ने मन्त्रालयको दाबी छ। यसबाहेक राजधानीको ग्वार्कोमा फ्लाइ ओभरको काम अघि बढ्नु, नख्खुभैंसेपाटी र जोरपाटीसुन्दरीजल सडकको मूल काम मूलतः सम्पन्न हुनु उनको कार्यकालको सकारात्मक पक्ष हो। यता वर्षौंदेखि अलपत्र बनेको कमलविनायकनगरकोट सडक खण्डको भौतिक कार्य ९४ प्रतिशत पुग्नु पनि ज्वालाको ९ महिने कार्यकालको उपलब्धि मानिएको छ। यसबीचमा ५ वर्षका लागि जारी हुने सवारीचालक अनुमतिपत्र लाइसेन्सलाई १० वर्षे अवधि कायम हुने गरी सवारी तथा यातायात व्यवस्था ऐन २०४९ मा संशोधन गर्ने काम अघि बढाइएको छ। तर, लाइसेन्स वितरण कार्यमा भने ढिलाइ भएको छ। ज्वालाले मन्त्री भएको एक महिनामै स्मार्ट कार्डको समस्या समाधान गर्ने बताए पनि यो समस्या सुल्झिन सकेको छैन। यसबाट लाखौं सेवाग्राही प्रभावित छन्। यसअघि खरिद प्रक्रिया सुरु भएको १२ लाख लाइसेन्स कार्डमध्ये ६ लाख तत्कालै र ६ लाख जनवरीभित्र आयात गरिने मन्त्रालयले जनाएको छ। यसबाहेक थप १५ लाख कार्ड खरिदका लागि बोलपत्र निष्कासन गर्ने तयारी सरकारको छ। प्रहरी कार्यालयमा बेबारिसे भनेर थन्किएका सवारी लिलामी गर्ने कार्यविधि तयार भई मन्त्रिपरिषद्बाट स्वीकृतिको प्रक्रियामा छ। सडक पूर्वाधार निर्माणमा ज्वाला नेतृत्वको मन्त्रालयको प्रगति सन्तोषजनक रहेको प्रधानमन्त्री कार्यालयले तयार पारेको रिपोर्टकार्डले देखाएको छ। ९ महिनामा थप ६६४१ किमि कालोपत्रे सडक बनेका छन्, ३८७५ किमि ग्राभेल स्तरमा स्तरोन्नति भएका छन् भने १५००९ किमि नयाँ ट्र्याक निर्माण सम्पन्न भएका छन्। यसैगरी ३०८२५ किमि सडकको आवधिक मर्मत गरिएको छ। यो ९ महिनाको बीचमा १ सय ७५ नयाँ पुल बन्दा १ सय ४ पुलको पुनर्निर्माण तथा स्तरोन्नति भएको मन्त्रालयको दाबी छ। मन्त्री ज्वालाले यसबीचमा सूर्यविनायकरत्नपार्क रुटमा कार्यालय समयमा ३३ मिनेटमा छुट्ने गरी ३६ वटा द्रुत बस सञ्चालन ल्याएका पनि थिए। तर, दु्रत बससेवाको प्रभावकारिता र निरन्तरतामाथि भने प्रश्न उठेका छन्। ९ महिनामा केके भए ? के हुन सकेनन् ? यसबीचमा नेपाल पानीजहाज सञ्चालनसम्बन्धी ऐन र संघीय सवारी तथा यातायात व्यवस्थासम्बन्धी ऐनको मस्यौदा विधेयक अर्थ मन्त्रालयबाट सहमति प्राप्त भई छलफलमा छ। सार्वजनिक सडक तथा राष्ट्रिय सडक सुरक्षासम्बन्धी ऐनको मस्यौदा विधेयक सहमतिका लागि अर्थ मन्त्रालय पठाइएको छ। पुराना गाडी व्यवस्थापनसम्बन्धी कार्यविधिको मस्यौदा तयार भई अर्थ मन्त्रालयसँग छलफलमा रहेको छ भने राष्ट्रिय यातायात नीतिको मस्यौदा तयार भएको छ। सहरी क्षेत्र यातायात व्यवस्थापन प्राधिकरण नियमावली सहमतिका लागि अर्थ मन्त्रालयमा पेस गरिएको छ। यसबीचमा सरकारले सवारी तथा यातायात व्यवस्था नियमावली संशोधन भएको छ भने नेपाल इन्जिनियरिङपरिषद् नियमावलीको तेस्रो संशोधन मन्त्रिपरिषद्ले स्वीकृत गरी कार्यान्वयनमा आएको छ। यसैगरी आगामी आवादेखि समयमै काम सम्पन्न गर्न गराउन मर्मत सम्भारको ठेक्का साउनभित्र आह्वान गर्नुपर्ने र अन्य ठेक्का कात्तिकभित्र आयोजना गरिनुपर्ने गरी कार्ययोजना तयार भएको मन्त्रालयले जनाएको छ। मन्त्रालयका अनुसार ज्वालाको ९ महिनामा राष्ट्रिय गौरवका योजनातर्फ मध्यपहाडी लोकमार्ग ११३ किमि कालोपत्रे र ५ पुल निर्माण भएको छ। हुलाकी लोकमार्गको १२५ किमि सडक कालोपत्रे हुँदा १२ पुल निर्माण भएका छन्। दुई आयोजनाको भौतिक प्रगति क्रमशः ७३ प्रतिशत र ९१२ प्रतिशत छन्। यसबीचमा कालीगण्डकी कोरिडोरको तल्लो खण्डमा ६३ र माथिल्लो खण्डमा ६ किमि गरी थप ६९ किमि कालोपत्रे भएको छ। यता पूर्वपश्चिम राजमार्गको नारायणगढ बुटवल सडक खण्डमा ३४५ किमि सडक कालोपत्रे हुँदा मदन भण्डारी राजमार्गमा थप १६ किमि कालोपत्रे भएको छ भने थप २१ पुल निर्माण भएका छन्। मुग्लिनपोखरा सडकमा हालसम्म १२ किमि कालोपत्रे भएको छ। यसैगरी सेती पुलमा सिग्नेचर पुल निर्माण शिलान्यास भएको छ र मादी नदी पुल निर्माण सुरु भएको छ। यसबीचमा उल्लेखनीय प्रगति नागढुंगा सुरुङमार्गमा भएको छ। मन्त्री ज्वालाले मन्त्रालय सम्हालेयता इमर्जेन्सी सुरुङ ब्रेकथ्रु भएको छ। अब मुख्य सुरुङको ८० किमि खन्न बाँकी छ। अबको १ महिनामा सुरुङ ब्रेकथ्रु हुने र आगामी १ वर्षभित्र सञ्चालनमा आइसक्ने मन्त्रालयको दाबी छ। सिद्धबाबा सुरुङमा भने ढिलो गरी केही काम सुरु भएका छन्। राजधानीमा नख्खुभैंसेपाटी र जोरपाटीसुन्दरीजल सडकको मूल काम मूलतः सम्पन्न हुँदा कमलविनायकनगरकोट सडकखण्डको भौतिक कार्य ९४ प्रतिशत पुगेको र सकेसम्म चाँडो सकिने क्रममा रहेको छ। मन्त्री ज्वालाले नेतृत्व गरेयता काठमाडौंका ३२ चोक सुधार अभियान थालिएकामा पाइलट रूपमा नयाँ बानेश्वर चोकमा काम सकिएको छ। यसै अवधिमा सवारी चेकजाँचमा नागरिक एपको लाइसेन्स देखाउन मिल्ने गरी अन्तरआबद्धता गरिएको छ भने काठमाडौं उपत्यकामा राइड सेयरिङ सेवा लिने र दिने कार्यलाई नियमन गर्न कानुनको मस्यौदा बनाउने काम भइरहेको मन्त्रालयको भनाइ छ। यसबाहेक देशभर ४ वटा रेल पुल बनेका छन्, रौतहटमा थप २ किमि रेलमार्ग ट्र्याक बनेको छ। बथनाहाविराटनगर कार्गो रेल सञ्चालनमा आएको छ। वीरगन्जकाठमाडौं र रसुवागढीकाठमाडौं रेलमार्गको फिजिबिलिटी सर्भेको स्थलगत कार्य भइरहेको छ। सन्तोषजनक काम गरेका छौं : प्रकाश ज्वाला, मन्त्री भौतिक पूर्वाधार तथा यातायात प्रधानमन्त्री कार्यालयको रिपोर्टकार्डअनुसार अन्य मन्त्रालय कामकारबाहीमा पछि परिरहेका बेला भौतिक पूर्वाधार तथा यातायात मन्त्रालयले भने सन्तोषजनक काम गरेका छौं। मन्त्रीहरूसँग प्रधानमन्त्रीज्यूले गर्नुभएको कार्यसम्पादन मूल्यांकन सम्झौताअनुसार तयार रिपोर्ट कार्डमा ६० प्रतिशत अंक पाएका छौं। सुरुङमार्ग, नगरकोट सडक, भैंसेपाटी सडक, सूर्यविनायकधुलीखेल सडक जस्ता काममा उल्लेखनीय काम भएका छन्। नगरकोट जाने सडक निर्माण पूरा हुने क्रममा रहँदा सर्वसाधारणले सास्ती पाउने क्रमको अन्त्य भएको छ। नागढुंगा सुरुङ खन्ने काम ८० मिटरभन्दा कम बाँकी छ। नारायणगढ बुटवल सडकमा विगत ५२ महिनामा नभएको काम ८ महिनामा सम्पन्न भएको छ।"
हिंसामा सामाजिक मनोविज्ञान,"सृष्टिको रथ धान्ने अर्को पांग्रोलाई हेर्ने दृष्टिकोण समान छ ? अर्थात् नारीलाई हामीले गर्ने व्यवहार समान छ त ? पहुँच र अवसर समान छन् ? हामीले गर्ने माया, ममता र सद्भावसमान छ ? कानुनमा मात्र समानता आएर व्यवहारमा समानता आउला त ? चर्काचर्का भाषण र तारे होटलका महँगा कार्यक्रमहरूले नारीको जीवनस्तरमाथि उकास्न सक्ला त ? नाम मात्रको समावेशीकरणले नारीलाई सशक्त बनाउन सक्ला ? आज एकपछि अर्को प्रश्न थपिने क्रम जारी छ। माथिका प्रश्नको उत्तर लेखेर समाधान हुने विषय होइनन्। यी त हाम्रा दैनिकीमा गरिने समान व्यवहार र नारीलाई हेरिने समान दृष्टिकोणले मात्र समाधान गर्न सक्छन्। पुरुषले भन्दा बढी चुनौती, समस्या, पीडा र दुःख भोग्न, समाधान गर्न, जुध्न सक्ने सक्षम नारीले आफैंलाई किन कमजोर देख्छ ? आफ्नो गर्भको भ्रुण छोरी छ भन्ने थाहा पाएपछि गर्भपतन किन गराउँछ ? भर्खर बाबाआमा बनेका दम्पतीलाई छोरी पाएका रहेछन् भने बधाई दिनसमेत अनकनाउने गर्छौं किन ? दोस्रो दर्जाको नागरिक मान्ने मूलजरो भनेको सदियौंदेखि मनपरी ढंगले चलिआएको पितृसत्ता नै हो। खुट्टा भए जुत्ता कतिकति, मर्दका १० वटी, श्रीमती भनेका रतिक्रियाका खेलौना हुन् भन्नेजस्ता आपराधिक भनाइ, गराइ र भोगाइले नारीमाथि शारीरिक रूपमा मात्र नभई मानसिक एवं भावनात्मक रूपमा समेत बलात्कार गरिरहे। आज सतीप्रथा त छैन तर समाजको नारीलाई हेर्ने दृष्टिकोणमा खासै परिवर्तन आउन सकेको छैन। समयअनुसार सूचना प्रविधिमा भएको विकाससँगै अझ बढी नारी हिंसाका स्वरूप फेरिएका छन्। हिंसाका प्रकार झन् विस्तार भएका छन्। पीडित झन् पीडामा पर्ने र पीडकलाई समाजको भाले बनाएर सामाजिक सम्मान दिने दृष्टिकोणमा परिवर्तन आएको छैन। जबसम्म मानसिकता परिवर्तन हुँदैन, जबसम्म हाम्रो दृष्टिकोणमा नारीलाई हेर्ने सकारात्मक दृष्टिकोण हुँदैन, तबसम्म जस्तासुकै अभियान चलाए तापनि हिंसा न्यूनीकरणले गति लिँदैन। आत्मनिर्भरताले नारी हिंसा न्यूनीकरणमा त प्रत्यक्ष रूपमा सहयोग गरेको छ तर पारिवारिक माया, ममता, दम्पतीको सम्बन्धमा बिखण्डनसमेत ल्याएको छ। आज नारी विभिन्न काममा रोजगारी, व्यापार, व्यवसायलगायतका काम गरेर आफ्नो खुट्टामा उभिने क्रम बढ्दो छ। यो सँगै तिनै नारीको पतिसँग डिभोर्स गर्ने क्रम पनि बढ्दो छ। यसो हुनुको प्रमुख कारण भनेको नारीलाई आफ्नो श्रीमान्ले हेर्ने दृष्टिकोणको खराबी हो। पितृसत्ताले सधैं भाले बन्न सिकाएको लोग्नेले श्रीमती जतिसुकै सक्षम भए पनि, आफूभन्दा ठूलो पदमा जागिर खाए पनि, आफूलेभन्दा बढी मान, सम्मान, प्रतिष्ठा, इज्जतको हकदार भए तापनि उसको लोग्नेको दृष्टिमा ऊ केवल हाउस वाइफ मात्र हो। घरको सरसफाइ गर्ने अनि छोराछोरी जन्माउने, हुर्काउने मात्र हो। लोग्नेलाई जुनसुकै बेला सम्भोग गर्न मन लाग्नासाथ तुरुन्तै तयार भइहाल्नु पर्नेभन्दा बढी देख्ने हिम्मत गर्दैन उसले श्रीमतीलाई। अनि सक्षम नारीले यस्ता हर्कतका लोग्नेसँग डिभोर्स नगरेर के गरून् त ? साथीका दम्पती दुवै सरकारी जागिरे छन्। दुवै जना सेकेन्ड कलास अफिसर। श्रीमती अफिस सकेर घरमा आएलगत्तै घरधन्दा थाल्छिन् भने उनका श्रीमान् अफिसको कामबाहेक केही छुँदैनन्। रातभरि श्रीमतीको मोबाइल लिएर सोसल मिडिया चेक गर्दा रहेछन्। अनि कसकसलाई किन ह्याप्पी वर्थ डे लेखेको, फल्नोसँग हेलो, हाय किन गरेको भनेर रातभर किचकिच गर्दा रहेछन्। उनीहरूका दुइटा छोरा छन्। सम्पत्तिको नाममा भएको घर श्रीमतीको नाममा रहेछ। श्रीमान्ले छोरालाई मम्मीले अर्को बिहे गरी भने त्यो घर तिमीहरूले पाउँदैनौं भन्दै ब्लाक मेलिङ गरेर घर छोराहरूको नाममा पास गर्न लगाए छन्। केही महिनापछि थाहा भयो। उनका श्रीमान्ले उपत्यकाबाहिर अर्की श्रीमती राखेका रहेछन्। त्यो श्रीमतीसँग बस्न थालेपछि, अरूले थाहा पाएपछि जेठी श्रीमतीको नाममा भएको घरमा आउनजान अप्ठ्यारो लाग्ने भएकाले छोराहरूको नाममा पास गर्न लगाए छन्। अहिले ती दम्पतीको डिभोर्स भयो। माथिको घटना तप्रतिनिधि मात्र हो। यस्ता किसिमका धेरै पीडा आत्मनिर्भर नारीले भोग्नुपरेका छन्। कामकाजी नारीले भान्छाकोठामा श्रीमान्को सहयोग पाउनुको सट्टा उल्टै आफूलाई श्रीमतीले समय कम दिइ भन्ने आरोप लगाउँदै अन्य नारीसँग अनैतिक क्रियाकलापमा लागेका घटना प्रसस्तै छन्। श्रीमती र छोराछोरीको अगाडि घरको काम गर्न लाज लाग्ने तर उनीहरूकै आँखा अगाडि घरेलु कामदार नारीमाथि यौनहिंसा गर्दा आफूलाई मर्द मान्नेहरूको संख्या धेरै छ समाजमा। बर्सेनि ठूलाठूला तारे होटलहरूमा लैंगिक हिंसाविरुद्धका जस्तासुकै अभियान सञ्चालन गरे पनि जबसम्म पितृसत्ताले सिकाएको भाले संस्कार र प्रवृत्तिमा सुधार आउँदैन, तबसम्म हिंसाको हाँगाबिगा पलाइरहन्छ। यहाँ त जताततै रित्तो आनेमा हात पुछेर मर्द अनि ठालु हुनेहरूको पछाडि नै दौडिरहेको छ हाम्रो दृष्टिकोण। जब मानसिकता नै खराब हुन्छ, हाम्रो हेराइ नै कमजोर हुन्छ तबसम्म समग्र नारीलाई गर्ने व्यवहार सभ्य बन्न सक्दैन। दृष्टिकोण भनेको हरेक व्यक्तिले गर्ने व्यवहारको मुहान हो। यो सफा भयो भने मात्र समतामूलक समाजको निर्माण हुन्छ। यसका लागि हरेकले आफ्नो दृष्टिकोण परिवर्तन गर्न सक्नुपर्छ। आज पनि नारीलाई पुरुषले मात्र होइन, हामी नारीले समेत हिंसा गर्छौं। हामी बाबाको गल्ती देख्दैनौं, आमाको देख्छौं। दाजुभाइले जे गरे पनि ठीक अनि भाउजूबुहारीले राम्रो गर्दा बेठीक हुन्छ। छोरोले जे गरे ठीक छोरीले राम्रो गर्दा पनि बेठीक देख्ने मानसिकता र दृष्टिकोणमा परिवर्तनको खाँचो छ। समग्रमा, हिंसा सामाजिक अपराध हो। सभ्य समाज निर्माणको बाधक हो। जबसम्म हरेक व्यक्तिले राम्रो कामकुरालाई राम्रो भन्ने र नराम्रो कामकुरालाई नराम्रो भन्ने क्षमताको वकालत गर्दैन, तबसम्म हिंसा न्यूनीकरण गर्न सहजता आउँदैन। हिंसा सहने होइन कहने गर्नुपर्छ। ससाना हिंसा गर्दा पीडित चुप्प लागेर बस्यौं भने तिनै पीडकले झन् ठूलो हिंसा गर्न थाल्छन्। अब हिंसाविरुद्धमा शून्य सहनशीलता हरेक घरबाट सुरु गर्नुपर्छ। सृष्टिका आधा हिस्सेदार नारीलाई हेर्ने सामाजिक दृष्टिकोण सकारात्मक बनाउन जरुरी छ।"
त्रिवि रेकर्डको अन्तर्य,"नेपालीमा उखान छ, सुतेको मानिसलाई जगाउन सकिन्छ तर सुतेको जस्तै बहाना गर्नेलाई जगाउन सकिँदैन। यही उखानसँग मिल्दोजुल्दो व्यवहार नेपालको सबैभन्दा पुरानो र ठूलो विश्वविद्यालय त्रिभुवन विश्वविद्यालय (त्रिवि)को देखिएको छ। पछिल्लो समय त्रिविमा बेथिति मौलाएको भनेर चौतर्फी आलोचना भइरहेका बखत यसको न्यूनीकरणका लागि कदम चाल्नुपर्नेमा त्रिविको ध्यान भने अर्कैतर्फ मोडिएको देखिन्छ। हालै सम्पन्न त्रिविको ४९औं दीक्षान्त समारोहमा सबैभन्दा धेरै विद्यार्थी दीक्षित गराएर विश्व रेकर्ड कायम गरेको दाबी गरिएको छ। अफिसियल वल्र्ड रेकर्ड नामक संस्थाले त्रिविलाई विश्व रेकर्डको प्रमाणपत्र प्रदान गरेको जनाइएको छ। त्यही प्रमाणपत्रका आधारमा गिनिज बुक अफ वल्र्ड रेकर्डमा समेत दाबी गर्ने त्रिविका अधिकारीहरूले जनाएका छन्। तर, त्रिविको निमन्त्रणामा आएको अफिसियल वल्र्ड रेकर्ड नामक संस्थाको आधिकारिकतामा भने धेरैले शंका व्यक्त गरेका छन्। यसअघि कतै नामसमेत नसुनिएको उक्त संस्थाले प्रदान गरेको प्रमाणपत्रलाई आधार बनाएर त्रिविले कतै आफ्ना कमजोरी ढाकछोप गर्ने तिकडम त रचेको होइन ? आशंका उब्जिएको छ। दीक्षान्तमा त्रिवि धेरै विद्यार्थी अध्ययन गर्ने र दीक्षित हुने विश्वविद्यालयका रूपमा विश्व कीर्तिमान कायम गरेको बताइएको हो। त्रिविले ५ अध्ययन संस्थान र ४ संकायका आंगिक र सम्बन्धन प्राप्त क्याम्पसबाट पढाइ पूरा गरेका ७३ हजार ७ सय ४९ विद्यार्थीलाई दीक्षित गरेको जनाएको हो। दीक्षान्त समारोहमा करिब १२ हजार ४ सय १५ विद्यार्थी दीक्षित भएका छन्। यसैबीच अफिसियल वल्र्ड रेकर्ड नामक युरोपियन गैरसरकारी संस्थाले २६ हजारभन्दा बढी मानिसको भौतिक उपस्थितिमा दीक्षान्त समारोह सम्पन्न गरेको भन्दै त्रिविलाई विश्व रेकर्डको प्रमाणपत्र प्रदान गरेको छ। गत वर्षहरूमा पनि त्रिविले ६० देखि ७० हजारको हाराहारीमा वार्षिक रूपमा विद्यार्थी दीक्षित गर्दै आएको थियो। जब कि यसै वर्ष टाइम्स हायर एजुकेसनले सार्वजिक गरेको विश्वभरका विश्वविद्यालयको वरीयतामा त्रिविको स्थान खस्किएर १२ सयदेखि १५ सयको सूचीमा परेको थियो। विश्व वरीयतामा पाँच वर्षयता ८ सयदेखि १ हजारभित्रको सूचीमा पर्दै आएको त्रिविको वरीयता अहिले कमजोर बनेको हो। त्रिवि भने यसलाई मान्न तयार देखिएन। विभिन्न वहाना बनाएर अब्बल रहेको भन्दै विज्ञप्तिसमेत जारी गरेको थियो। त्रिविले कमजोरी स्वीकार्न नसके पनि यसलाई पुष्टि गर्ने आधार भने त्रिविसँग देखिँदैन। विगत वर्षहरूमा भन्दा त्रिविको स्तर दिन प्रतिदिन खस्किने क्रममा छ। नियमित पठनपाठन हुन नसक्नु, समयमै परीक्षा सञ्चालन तथा नतिजा प्रकाशित गर्न नसक्नु, अनुसन्धानात्मक क्रियाकलापमा ध्यान दिन नसक्नु, दक्ष एवं प्राविधिक जनशक्तिको उत्पादन गर्न नसक्नुका कारण यसप्रति विद्यार्थीको आकर्षण घट्दै गएको देखिन्छ। आर्थिक सर्वेक्षण २०७९८० अनुसार देशभर सञ्चालित विभिन्न ११ विश्वविद्यालय र अन्तर्गतका क्याम्पसमा ६ लाख ८७ हजार ४ सय १ जना विद्यार्थी अध्ययनरत रहेको जनाइएको छ। यसमध्ये त्रिवि र अन्य विश्वविद्यालयमा अध्ययनरत विद्यार्थी संख्याको अनुपात क्रमशः ७८२ र २१८ प्रतिशत रहेको बताइएको छ। सबैभन्दा बढी विद्यार्थी भएको भनिएको त्रिविमा पछिल्लो समय विद्यार्थीको संख्या घट्दै गएको छ। विश्वविद्यालयमा विद्यार्थी भर्ना भए पनि उनीहरूले पठनपाठनलाई निरन्तरता नदिएको पाइएको छ। यता त्रिविलाई भने आफ्ना विद्यार्थी कहाँ गए, के गर्दैछन् ? अत्तोपत्तो छैन। राजनीतिक हस्तक्षेप र भागबन्डाको खेलले त्रिवि राजनीतिक दलहरूको क्रीडा स्थल बनेको छ। उपकुलपति, रेक्टर, रजिस्ट्रार, क्याम्पस प्रमुख, विभागीय प्रमुखजस्ता नेतृत्वदायी पदहरूमा नियुक्ति गर्दा कार्यकुशलता र विज्ञतालाई भन्दा राजनीतिक आस्थालाई पहिलो प्राथमिकता दिएको पाइन्छ। यसको पछिल्लो उदाहरण त्रिवि उपकुलपतिविहीन हुनुलाई लिन सकिन्छ। यसकारण त्रिविका आर्थिक, प्रशासनिक र शैक्षिक कार्यक्रमहरू संकटमा पर्न सक्ने भन्दै चिन्तासमेत व्यक्त गरिएको छ। त्रिविमा पूर्णकालीन उपकुलपति नियुक्ति हुन नसक्नुको एउटा मात्र कारण राजनीतिक भागबन्डा भएको जानकारहरू बताउँछन्। हाल त्रिविमा करिब ४ लाखभन्दा बढी विद्यार्थी अध्ययनरत छन्। पछिल्लो समय त्रिवि बेरोजगार उत्पादन गर्ने कारखाना जस्तै बनेको छ। आफू कमजोर रहेको क्षेत्रमा आवश्यक सुधारका लागि नीति तथा कार्यक्रमहरूको तर्जुमा गरी अगाडि बढ्न तयार हुनुपर्ने देखिन्छ। यसका लागि त्रिविलाई सर्वप्रथम राजनैतिक हस्तक्षेपबाट टाढा राख्नु आवश्यक छ। त्रिविलाई राजनीतीकरणको चंगुलबाट निकालेर अनुसन्धान, सिर्जनशीलता, जीवनोपयोगी शिक्षासँग सम्बन्धित पक्षमा ध्यान दिन आवश्यक छ। त्रिविका उच्च पदहरूमा दलीय भागबन्डामा नभई खुला प्रतिस्पर्धाबाट सक्षम र प्रतिभाशाली व्यक्तित्वलाई जिम्मेवारी दिनुपर्ने हुन्छ। विश्वविद्यालयले मुलुकको समग्र विकासका लागि दक्ष जनशक्तिको उत्पादन गर्न सक्नुपर्छ। जसले कुनै समस्याको विश्लेषण गर्ने, तर्क गर्ने, प्रस्तुत गर्ने र समाधान खोज्ने सामथ्र्य राखेको हुन्छ। अनि मात्र त्रिविको छवि मुलुक भित्रमात्र नभई अन्तर्राष्ट्रिय जगत्मा समेत सकारात्मक देखिनेछ। यसका लागि त्रिविले विगतका कमजोरीहरूलाई सच्याउँदै अगाडि बढ्नुपर्ने आवश्यकता देखिएको छ।"
राष्ट्रिय सभा निर्वाचन : राप्रपाले कोको बनायो उम्मेदवार ?,"काठमाडौं : राप्रपाले राष्ट्रिय सभाको निर्वाचनमा सातवटै प्रदेशमा उमेदवार टुंगो लगाएको छ। राष्ट्रिय प्रजातन्त्र पार्टी (राप्रपा) का प्रवक्ता मोहन श्रेष्ठले राष्ट्रिय सभाको उम्मेदवारको टुंगो लगाएको जानकारी दिए। उनका अनुसार कोशी प्रदेशमा उद्धब पौडेल, बागमती प्रदेशमा हेमजंग गुरुङ, नानु नगरकोटी, भरतमणि भट्ट, पूर्णबहादुर विश्वकर्मा, गण्डकीमा गौमाया श्रेष्ठ, रोमबहादुर भण्डारी रहेका छन्। यसैगरी लुम्बिनीमा निरञ्जन थापा, विजयलक्ष्मी सिंहलाई उम्मेदवार बनाउने निर्णय गरेको छ। मधेश प्रदेश, कर्णाली प्रदेश र सुदुरपश्चिम प्रदेशमा पनि राप्रपाले उमेदवार टुंगो लगाएको छ। तर राप्रपाले उम्मेदवारको नाम भने गोप्य राखेको छ। उम्मेदवार तय गरेपनि राप्रपाले अन्य दलसँग संवाद जारी राख्ने भएको छ। कोसी प्रदेश सरकारलाई देखाएर राप्रपाले सत्ता गठबन्धनसँग पनि छलफल गर्न खोजिरहेको छ तर सत्तारुढ दलसँग संवाद भने हुन सकेको छैन। आगामी फागुन २० गते निर्वाचित १९ र सरकारबाट मनोनित एक गरी २० सदस्यको पद रिक्त हुँदैछ। राष्ट्रिय सभाका १९ सिटका लागि आगामी माघ ११ गते हुने निर्वाचनका लागि सोमबार मनोनयन दर्ता हुँदैछ।"
कार्यान्वयन गर्न सकिने आयोजना मात्र तयार गर्न सांसदको सुझाव,"काठमाडौं : प्रतिनिधिसभाका सदस्यहरूले आवश्यकता र औतित्यताका आधारमा कार्यान्वयन गर्न सकिने आयोजना मात्र तयार गर्न राष्ट्रिय योजना आयोगलाई सुझाव दिएका छन् । अर्थसमितिको आजको बैठकमा राष्ट्रिय योजना आयोगबाट प्रस्तुत १६ औँ पञ्चवर्षीय योजनाको मस्यौदामाथिको छलफलमा उनीहरूले १५औँ पञ्चवर्षीय योजनाको समीक्षा गर्दै आगामी कार्ययोजना बनाउन आग्रह गरेका हुन् । पूर्वअर्थमन्त्री एवं समिति सदस्य विष्णुप्रसाद पौडेलले योजना छनोट गर्ने भूमिका आयोगलाई हुनुपर्ने धारणा राखे । योजना आयोगलाई निर्देशित गर्ने छुट्टै कानुन आवश्यक भएको उनले उल्लेख गरे । सांसद पदम गिरीले १६ औँ योजनाको अवधारणाअघि अघिल्लो योजनाको राम्रो समीक्षा गर्न जरुरी रहेको बताए । उनले मलुकको अर्थतन्त्रको सवलीकरण, आत्मनिर्भर अर्थतन्त्रको विकास, रोजगारी सिर्जनालगायतका विषयलाई प्राथमिकता दिएर योजना बनाइनुपर्ने खाँचो औँल्याए। सांसद सूर्यबहादुर थापा (क्षेत्री) ले १६औँ योजनाको सोच र लक्ष्य वस्तुपरक र व्यावहारिक हुनुपर्ने धारणा राखे । उनले लहडमा आयोजना राख्ने र पछि कार्यान्वयनमा समस्या हुने गरेको भन्दै कार्यान्वयनमुखी योजनमा ध्यान दिन आयोगलाई सुझाव दिए । सांसद पूर्णबहादुर तामाङले समयसापेक्ष विकासको आवश्यकता र औचित्यताका आधारमा विकास आयोजना छनौट हुनुपर्ने बताए । उनले गरिब जनताको स्वास्थ्य उपचारका लागि हरेक प्रदेशमा रु एक अर्ब बजेट विनियोजन गरिनुपर्ने माग गरे । सांसद नारायणप्रसाद आचार्यले योजना आयोगलाई स्वायत्त निकायको रुपमा काम गर्ने वातावरण बनाइनुपर्ने धारणा राखे । सांसद विराजभक्त श्रेष्ठले आवश्यकताको आधार र समय समय सापेक्षताको सिद्धान्तमा आयोगले योजना ल्याउनुपर्ने बताए । सांसद विनोद चौधरीले योजना आयोगलाई स्वायत्त बनाइनुपर्ने विचार व्यक्त गरे । सांसद मुक्ताकुमारी यादवले दिगो लक्ष्य हासिल गर्न धेरै समय नभएकाले सोही अनुकूल आयोजनालाई प्राथमिकता दिनुपर्नेमा जोड दिइन् । सांसद गङ्गा कार्कीले साना उद्योगको प्रवर्द्धन, कृषि, पर्यटन, शिक्षा, स्वास्थ्यलगायत क्षेत्रलाई प्राथमिकतामा राखेर योजना तर्जुमान गर्नुपर्ने सुझाव दिइन् । सांसद मेटमणि चौधरीले रोजगारी सृजना, निर्यात बढाउने र आयात घटाने तथा व्यापार घाटा कम गर्ने र गरिबी निवारणजस्ता कार्यक्रमलाई योजनामा प्राथमिकता दिनु आग्रह गरे । राष्ट्रिय योजना आयोगका उपाध्यक्ष डा मीनबहादुर श्रेष्ठले विगतका योवजनाको अभ्यासका आधारमा १६औँ योजनाको मस्यौदा बनाईएको भन्दै संक्षिप्त र कार्यान्वयनयोग्य आयोजनालाई प्राथमिकता दिइने उल्लेख गरे । आयोगले १६औँ योजनामा सुशासन, सामाजिक न्याय र समृद्धिसोचसहित राजनीतिक, प्रशासनिक, न्यायिक, निजी तथा गैरसरकारी क्षेत्रमा सुशासन कायम गर्नु, स्वास्थ्य, शिक्षा, रोजगारी, आवास तथा अन्य क्षेत्रमा सामाजिक न्याय स्थापित गर्दै मानवीय जीवन र राष्ट्रिय अर्थतन्त्रमा समृद्धि हासिल गर्ने उद्देश्य लिइएको छ ।  रासस"
प्रदेश सभा सदस्यमा पराजित पूजालाई जसपाले बनायो राष्ट्रिय सभाको उम्मेदवार,"काठमाडौं : जनता समाजवादी पार्टीले राष्ट्रिय सभामा पूजा चौधरीलाई उम्मेदवार बनाउने निर्णय गरेको छ। जसपाको आज बसेको कार्यकारिणी समितिको बैठकले चौधरीलाई उम्मेदवार बनाउने निर्णय गरेको प्रचार विभाग प्रमुख पूर्ण बस्नेतले अन्नपूर्ण पोस्ट्लाई जानकारी दिए। जसपाले बढी सिट मागेका थियौं। तर गठबन्धनको बैठकमा जसपाले एक सिट पायो। सोहीअनुसार आजको बैठकले रौतहटकी पूजा चौधरीलाई उम्मेदवार बनाउने निर्णय गरेको हो। जनता समाजवादी पार्टीका नेतृ चौधरी गत मंसिरको प्रदेशसभा निर्वाचनमा रौतहट ३ (क) बाट पराजित भएकी थिइन्। उनी जसपाकी कार्यकारिणी समिति सदस्य गोविन्द चौधरीकी छोरी हुन्। गठबन्धनको आज बिहान बालुवाटारमा बसेको बैठकमा नेपाली कांग्रेसले १०, नेकपा माओवादी केन्द्रले ६,नेकपा एकीकृत समाजवादी पार्टीले २ र जनता समाजवादी पार्टीले १ सिट पाउने सहमति भएको छ। मधेस प्रदेशमा प्रदेश सभा सदस्य तर्फको मतदाता सङ्ख्या १०७ तथा गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतदाता सङ्ख्या २६७ गरी जम्मा ३७४ जना मतदाताले मतदान गर्नेछन्। मधेस प्रदेशमा प्रदेश सभा सदस्यको मतभार ५६७१ र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतभार ५०७३ गरी जम्मा १०७४४ मतभार कायम हुनेछ।"
क्लस्टर मिलाउनका लागि माओवादी केन्द्रका शीर्ष नेता आन्तरिक छलफलमा,"काठमाडौं : राष्ट्रियसभा निर्वाचनमा क्लस्टर मिलाउनका लागि माओवादी केन्द्रका शीर्ष नेताहरु आन्तरिक छलफलमा जुटेका छन्। आइतबार बिहान प्रधानमन्त्री निवास बालुवाटारमा बसेको गठबन्धन दलको बैठकले राष्ट्रियसभा निर्वाचनका लागि सिट बाँडफाँडको टुंगो लगाएपछि नेताहरु आन्तरिक छलफलमा जुटेको हो। नेपाली कांग्रेसका मुख्य सचेतक रमेश लेखकले नेपाली कांग्रेसले १०, नेकपा माओवादी केन्द्रले ६,नेकपा एकीकृत समाजवादी पार्टीले २ र जनता समाजवादी पार्टीले १ सिट पाउने भएका छन्। माओवादी केन्द्रले मधेशबाहेक कोशी, बागमती, गण्डकी, लुम्बिनी, कर्णाली र सुदूरपश्चिममा एकएक सिटमा उम्मेदवार उठाउने भएको छ। माओवादीले पाएको सिटअनुसार क्लस्टर मिलाउनका लागि पार्टीभित्र आन्तरिक छलफल भइरहेको माओवादीका एक पदाधिकारीले जानकारी दिए। प्रदेश अनुसारको क्लस्टरमा सहमति भएपछि माओवादीको पदाधिकारी बैठकले उम्मेदवार टुंग्याउने छ। नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्डले बालुवाटारमै पार्टीको पदाधिकारी बैठक बोलाएको माओवादी केन्द्रका सचिव गणेश शाहले जानकारी दिए । उनका अनुसार आजको पदाधिकारी बैठकले क्लस्टर अनुसार उम्मेदवारको तय गर्नेछ।राष्ट्रियसभा निर्वाचनको भोलि मनोनयन हुँदैछ। निर्वाचन आयोगले आज मतदाताको अन्तिम नामावली प्रकाशन गर्दैछ । १९ सिटका लागि राष्ट्रियसभा निर्वाचन माघ ११ गते हुँदैछ। १ जना सांसद सरकारको सिफारिसमा राष्ट्रपतिले नियुक्त गर्नेछन्।"
चन्द्रगिरी नगरपालिकाका असिष्टेन्ट सवइन्जिनियर पन्तविरुद्ध भ्रष्टाचार मुद्दा दायर,काठमाडौं : चन्द्रगिरी नगरपालिकाका असिष्टेन्ट सव इन्जिनियर पन्तविरुद्ध भ्रष्टाचार मुद्दा दायर भएको छ। अख्तियार दुरुपयोग अनुसन्धान आयोगले चन्द्रगिरी नगरपालिका १४ नयाँ नैकपास्थित वडा कार्यालयमा कार्यरत असिष्टेन्ट सव इन्जिनियर विजया लक्ष्मी पन्तविरुद्ध भ्रष्टाचार मुद्दा दायर गरेको हो। अख्तियारका सहायक प्रवक्ता देवीप्रसाद अर्यालले असिष्टेन्ट सवइन्जिनियर पन्तले भवन निर्माण सम्पन्न भएको प्रमाणपत्र दिने क्रममा सेवाग्राहीसँग घुस लिएको पुष्टि हुन आएकाले आइतबार विशेष अदालत काठमाडौंमा आरोपपत्र दायर गरिएको बताए। आयोगको टोलीले केही दिनअघि पन्तलाई सेवाग्राहीबाट २५ हजार रुपैयाँ घुस लिइसकेको अवस्थामा पक्राउ गरेको थियो। उनीविरुद्ध सजायसहित २५ हजार रुपैयाँ मागदावी गरिएको अख्तिायरले जनाएको छ।
"त्रिपक्षीय सम्झौतामार्फत नेपालको बिजुली बंगलादेश लगिने, संयन्त्र स्थापना गर्ने तयारी","बङ्गलादेशले नेपालबाट बिजुली लैजानका लागि आवश्यक नीतिगत निर्णय गरिसकेको छ। त्यहाँको मन्त्रिपरिषद्ले पनि आवश्यक व्यवस्थाका लागि सम्बद्ध निकायलाई निर्देशन दिइसकेको छ। काठमाडौं : नेपाल र भारतबीच ऊर्जा क्षेत्रको साझेदारीका विभिन्न आठ वटा विषयमा महत्वपूर्ण छलफल भई सहमति भएको छ। भारतीय विदेशमन्त्री डा एस जयशङ्करको नेपाल भ्रमणको सन्दर्भमा प्रसारण लाइन तथा ऊर्जा क्षेत्रका विषयमा महत्वपूर्ण सहमति भएका हुन्। विदेशमन्त्रीको भ्रमणका क्रममा दीर्घकालीन विद्युत् व्यापारसम्बन्धी सहमतिपत्रमा हस्ताक्षर समेत भएको छ। आगामी १० वर्षमा १० हजार मेगावाट बिजुली भारत निर्यातका लागि उक्त सहमतिले मार्ग प्रशस्त गरेको छ। चितवनमा सम्पन्न ऊर्जा सचिवस्तरीय संयुक्त निर्देशक समितिको ११ औँ बैठकले विशेष गरी प्रसारण प्रणालीको सुदृढीकरणका विषयमा सहमति गरेको ऊर्जा जलस्रोत तथा सिँचाइ मन्त्रालयका सहसचिव नवीनराज सिंहले जानकारी दिए। बैठकमा नेपालकातर्फबाट ऊर्जा जलस्रोत तथा सिँचाइ मन्त्रालयका सचिव गोपालप्रसाद सिग्देल र भारतका ऊर्जा मन्त्रालयका सचिव पङ्कज अग्रवालले सहअध्यक्षता गरेका थिए। बैठकमा सहसचिवस्तरीय संयुक्त कार्यदलले तयार पारेका विभिन्न एजेण्डामा छलफल भएको थियो। यसअघि ऊर्जा मन्त्रालयका सहसचिव सिंह र भारतको विद्युत् मन्त्रालयका सहसचिव डा डी साई बाबाको सहअध्यक्षतामा नेपाल भारत ऊर्जा संयुक्त कार्यदलको ११ औँ बैठकले मौजदा विद्युत् प्रसारण लाइन, निर्माणाधिन तथा प्रस्तावित अन्तरदेशीय प्रसारण लाइन, भारतीय लगानीका विभिन्न आयोजना तथा सम्वद्ध प्रसारण लाइन आयोजनालगायतका विषयमा आवश्यक छलफल गरी सचिवस्तरीय संयन्त्रलाई सिफारिस गरेको थियो। यसपटक सहमति भएका अधिकांश विषयलाई भने प्राविधिक समूहले अन्तिम निष्कर्ष दिने छन्। प्राविधिक विषय बढी भएकाले सैद्धान्तिक निर्णय भएको बैठकमा सहभागी नेपाली उच्च अधिकारीहरुको भनाइ छ। अन्तरदेशीय प्रसारण लाइनका रुपमा सञ्चालित ढल्केबरमुजफ्फपुर अन्तरदेशीय प्रसारण लाइनको क्षमता एक हजार मेगावाट बराबर पुर्याउने विषयमा दुई पक्षबीच सहमति भएको छ। त्यसका लागि ढल्केबर सवस्टेशनमा आवश्यक पूर्वाधार निर्माण गरिनेछ। हाल सो प्रसारण लाइनबााट आठ सय मेगावाट बिजुली आयात निर्यात हुँदै आएको छ। सो प्रसारण लाइनको अधिकतम क्षमता उपयोग गर्ने विषयमा संयुक्त प्राविधिक समितिले अध्ययन गरी आवश्यक निर्णय गरिनेछ। सो प्रसारण लाइनको अधिकतम क्षमता उपयोग गर्नका लागि नेपालले प्रसारण शुल्क समेत तिर्दै आएको छ। नेपाल र भारत जोड्ने पहिलो अन्तरदेशीय प्रसारण लाइनको अधिकतम क्षमता उपयोगका विषयमा महत्वपूर्ण सहमति भएको बैठकमा सहभागी ऊर्जा मन्त्रालयका उच्च अधिकारीले जानकारी दिए। यस्तै, भारतीय कम्पनी सतलज विद्युत् निगमले निर्माण गरिरहेको ढल्केबरसीतामढी चार सय केभी प्रसारण लाइनबाट बिजुली आदान प्रदान गर्न सकिने विद्युत्को क्षमता निर्धारणका सम्बन्धमा पनि संयुक्त प्राविधिक समितिले आवश्यक निर्णय गर्नेछ। भारतीय कम्पनीले अरुण तेस्रो जलविद्युत् आयोजनाको बिजुली निर्यातका लागि सो प्रसारण लाइन निर्माण गरिरहेको छ। अरुण तेस्रो जलविद्युत् आयोजना निर्माण गरिरहेको सो कम्पनीले अन्य आयोजना पनि जिम्मा लिएको छ। ती आयोजना सम्पन्न हुन लामो समय लाग्नेछ। यस्तै, टनकपुर महेन्द्रनगर एक सय ३२ केभी क्षमताको प्रसारण लाइन वा अन्य उच्च भोल्टेज क्षमताका प्रसारण लाइनबाट दुई सय मेगावाटसम्मको विद्युत् निर्यात गर्नका लागि सम्भाव्य विकल्पबारे पनि संयुक्त प्राविधिक समितिले अध्ययन गर्ने बैठकको सहमति छ। त्यस्तै, एक सय ३२ केभी क्षमताका तथा सोभन्दा कम क्षमताको विद्यमान प्रसारण लाइनबाट बर्षायाममा नेपालबाट भारतको छिमेकी राज्यको प्रसारण प्रणाली उपयोग गरी दुई देशबीच विद्युत् आयात निर्यात गर्ने सम्बन्धमा भारतको केन्द्रीय विद्युत् प्राधिकरणले नेपाल विद्युत् प्राधिकरण र भारतका अन्य निकायको समन्वयमा तयार गरेको विद्युत् आयात निर्यात गर्नेसम्बन्धी विधि प्रक्रिया बैठकले स्वीकृत गरेको छ। उच्च क्षमताका थप दुई प्रसारण लाइन निर्माणका लागि पनि बैठकले संयुक्त कार्य समूहलाई जिम्मा दिएको छ। नेपाल र भारतबीच यनरुपापूर्णिया र न्यू लमकी (दोदोधारा) बरेली चार सय केभी क्षमताको प्रसारण लाइन निर्माण गरिनेछ। ती प्रसारण लाइन सन् २०२८ सम्म निर्माण सम्पन्न गर्ने लक्ष्य राखिएको छ। ती प्रसारण लाइनको मोडालिटी समेत संयुक्त कार्य समूहले टुङ्गो लगाउनेछ। दुई देशका ऊर्जा मन्त्रालयका सहसचिवको नेतृत्वमा रहेको कार्यदलले त्यस विषयमा आवश्यक मोडालिटी तयार पार्नेछ। भारतको प्रसारण प्रणाली प्रयोग गर्दै नेपालबाट ४० मेगावाट बिजुली बंगलादेश निर्यात गर्न भारतको विद्युत् आयात निर्यात निर्देशिका बमोजिम नेपाल विद्युत् प्राधिकरण, भारतको एनटिपिसी विद्युत् व्यापार निगम र बंगलादेशको पावर डेभलपमेन्ट बोर्डबीच छिट्टै त्रिपक्षीय सम्झौता गर्ने विषयमा पनि सैद्धान्तिक छलफल भएको छ। यस छलफलका आधारमा त्रिदेशीय साझेदारीका लागि आवश्यक संयन्त्र स्थापना हुने छ। सोही संयन्त्रले आवश्यक निर्णय गर्ने बताइएको छ। बंगलादेशले नेपालबाट बिजुली लैजानका लागि आवश्यक नीतिगत निर्णय गरिसकेको छ। त्यहाँको मन्त्रिपरिषद्ले पनि आवश्यक व्यवस्थाका लागि सम्बद्ध निकायलाई निर्देशन दिइसकेको छ। यस्तै, बंगलादेशले छ सय ७८ मेगावाट क्षमताको सुनकोशी तेस्रो जलविद्युत आयोजना निर्माण गर्ने इच्छा व्यक्त गरेको छ। सन् २०४० सम्म १० हजार मेगावाट बराबरको बिजुली लैजान सैद्धान्तिक प्रतिबद्धता जनाएको छ। माथिल्लो कर्णाली जलविद्युत् आयोजनाबाट पाँच सय मेगावाट बिजुली लैजान यसअघि नै बंगलादेश सहमत भएको थियो। यद्यपि सो आयोजनाको प्रवद्र्धक ग्रान्धी माल्लिकार्जुन राव (जिएमआर) ले हालसम्म कुनै काम गरेको छैन। सरकारले सो आयोजनाको म्याद शर्तसहित दुई वर्षका लागि थप गरेको भएपनि हालसम्म थप प्रगति देखिएको छैन। यस्तै, नेपाल र भारतबीच विद्युत् आयात निर्यात गर्न आवश्यक थप उच्च भोल्टेज स्तरका प्रसारण लाइनको अध्ययन गर्न समेत बैठकले संयुक्त प्राविधिक समूहलाई निर्देशन दिइएको छ। अन्तरदेशीय प्रसारण लाइनमार्फत निर्यातका लागि एक सय २० प्रतिशतसम्म क्षमता हुने गरी जलविद्युत् आयोजनाको स्वीकृति दिने निर्णय बैठकले गरेको छ। बर्षात्को समयमा उत्पादित बिजुली खेर जाने समस्याका लागि पनि प्रसारण लाइनको अधिकतम क्षमताको उपयोग गर्नुपर्ने माग यसअघि उठ्दै आएको थियो। हाल रक्सोल परवानीपुर, कुशाहा कटैया, मैनहिया गोरखपुर जस्ता प्रसारण लाइन सञ्चालनमा छन्। ती प्रसारण लाइनको क्षमता एक सय ३२ केभीको छ। ती प्रसारण लाइनको समेत अधिकतम क्षमता उपयोग हुनेछ। ढल्केबरमुजफ्फपुर अन्तरदेशीय प्रसारण लाइनको क्षमता समेत एक हजार मेगावाट बराबर पुगेको सन्दर्भमा थप बिजुली निर्यातका लागि मार्ग प्रशस्त भएको छ।  रासस"
वर्तमान सत्ता गठबन्धनले जातीय सद्भाव भड्काउने काम गरिरहेको छ : पोखरेल,काठमाडौं : नेकपा एमालेका वरिष्ठ उपाध्यक्ष ईश्वर पोखरेलले गठबन्धनको नेतृत्व गर्नेहरुबाटै जातीय सद्भावलाई भड्काउने काम भइरहेको आरोप लगाउनुभएको छ। राष्ट्रिय अपाङ्गता संगठन नेपालले आइतबार काठमाडौंमा आयोजना गरेको कार्यक्रममा पोखरेलले वर्तमान सत्ता गठबन्धन सामाजिक सद्भाव खलबल्याउने काममा लागेको आरोप लगाएका हुन्। पोखरेलले अहिले राष्ट्रिय स्वाभिमान र स्वतन्त्रताको कुरा कमजोर बनेको बताए। उनले भारतीय राजदूतावासले नेपालमा आफूखुसी २० करोड रुपैँयासम्मका योजनामा खर्च गर्ने गरी सरकारले गरेको सम्झौता एमालेलाई मान्य नरहेको पनि स्पष्ट पारे। पोखरेलले राष्ट्रिय स्वाधीनता र स्वाभिमानलाई कमजोर हुन नदिन एमाले दृढतापूर्वक उभिने दाबी गरे।
माओवादी केन्द्रले टुंग्यायो राष्ट्रिय सभाका उम्मेदवार,"काठमाडौं : नेकपा माओवादी केन्द्रले राष्ट्रिय सभामा ६ जना उम्मेदवारको नाम टुंगो लगाएको छ। प्रधानमन्त्री निवास बालुवाटारमा बसेको पदाधिकारी बैठकले गठबन्धन भित्र माओवादीले पाएका ६ सिटका लागि उम्मेदवारको टुंगो लगाएको बैठकमा सहभागी एक नेताले जानकारी दिए। उनका अनुसार कोशीबाट महिला कोटामा चम्मादेवी कार्की, बागमतीमा अन्यतर्फ श्रीकृष्ण अधिकारी, गण्डकीमा महिलातर्फ मनरूपा शर्मा, लुम्बिनीमा अन्यमा झक्कु सुवेदी, कर्णालीमा दलित कोटामा विष्णु विश्वकर्मा र सुदूरपश्चिममा महिला कोटामा रेणु चन्दको नाम टुंगो लगाएको हो। यता माओवादी केन्द्रका सचिव गणेश साहले भने ३ महिला १ अपांग र २ अन्य गरी ६ वटा सिटमा उम्मेदवारी दिन लागेको अन्नपूर्ण पोस्ट्लाई जानकारी दिए। उनले भने, '६ जनाको नाममा छलफल अन्तिम चरणमा पुगेको छ।' नेपालको संविधानमा राष्ट्रियसभाका एक तिहाई सदस्यको पदावधि २०८० फागुन २० गते समाप्त हुन लागेको र राष्ट्रियसभा सदस्य निर्वाचन ऐन, २०७५ बमोजिम पद रिक्त हुनुभन्दा ३५ दिन पहिले निर्वाचन गरिसक्नुपर्ने कानुनी व्यवस्था छ। आगामी फागुन २० गते निर्वाचित १९ र सरकारबाट मनोनित एक गरी २० सदस्यको पद रिक्त हुँदैछ। आगामी माघ ११ गते हुने राष्ट्रिय सभा निर्वाचनका लागि १२ राजनीतिक दल दर्ता भएका छन्। सरकारमा रहेका दलहरुले गठबन्धन गरेर निर्वाचन लड्ने सहमति गरेका छन्। नेपाली कांग्रेसका मुख्य सचेतक रमेश लेखकका अनुिा। नेपाली कांग्रेसले १०, नेकपा माओवादी केन्द्रले ६,नेकपा एकीकृत समाजवादी पार्टीले २ र जनता समाजवादी पार्टीले १ सिट पाउने भएका छन्। माओवादी केन्द्रले मधेशबाहेक कोशी, बागमती, गण्डकी, लुम्बिनी, कर्णाली र सुदूरपश्चिममा एकएक सिटमा उम्मेदवार उठाउने भएको छ। पदावधि सकिनेमा एमालेका ९ जना छन्, जसमा एमाले सरकारले आफ्नो तर्फबाट मनोनित सिफारिस गरेको विमला राई पौड्याल पनि छिन्। त्यसैगरी कांग्रेसका ४, माओवादी केन्द्रका ३, एकीकृत समाजवादीका २, जसपाको एक र स्वतन्त्र एक जना सांसद छन्। पौड्यालबाहेक बाँकी १९ पदका लागि निर्वाचन हुँदैछ भने एक जनालाई सरकारले मनोनित सिफारिस गर्नेछन्। राष्ट्रिय जनगणना २०७८ को नतिजाबमोजिम राष्ट्रियसभा सदस्यको अब रिक्त हुने पदको निर्वाचनका लागि मतदाता रहेका प्रदेशसभा सदस्यको ५३ र गाउँपालिकाका अध्यक्ष तथा उपाध्यक्ष र नगरपालिकाका प्रमुख तथा उपप्रमुखको १९ मतभारका दरले गणना हुने गरी निर्वाचन आयोगबाट निर्णय भएको भइसकेको छ।"
योग्यतासम्बन्धी मापदण्डमा आलोचना भएपछि त्रिविको उपकुलपतिको विज्ञापन रद्द,"काठमाडौं : त्रिभुवन विश्वविद्यालयको उपकुलपति नियुक्तिका लागि आह्वान भएको विज्ञापन रद्द भएको छ। उपकुलपतिको योग्यतासम्बन्धी मापदण्डप्रति आलोचना भएपछि त्रिविको उपकुलपति नियुक्तिका लागि नाम सिफारिस गर्न गठित छनोट तथा सिफारिस समितिले आइतबार विज्ञापन रद्द गरेको हो। सिफारिस गर्न गठित छनोट तथा सिफारिस समितिले शुक्रबार उपकुलपतिमा दरखास्त माग गर्दै विज्ञापन खुलाएको थियो। यसअघि प्रधानमन्त्री पुष्पकमल दाहाल प्रचण्डले विश्वविद्यालयमा हुने राजनीतिक नियुक्तिको अन्त्य गर्दै मेरिटका आधारमा उपकुलपति छनोट गर्ने घोषणा गरेका थिए। तर, शुक्रबार प्रकाशित सूचनामा त्रिभुवन विश्वविद्यालयको उपकुलपतिको लागि स्नातकोत्तर र विद्यावारिधि तहको शैक्षिक योग्यता भई विश्वविद्यालयको पदाधिकारीमध्ये कुनै एक पदमा कम्तीमा तीन वर्ष काम गरेको (वर्ष,महिना र दिनसमेत) व्यहोरा खुलेको विवरण प्रमाणित प्रतिलिपि सहित आवेदन दिनुपर्ने उल्लेख गरेको थियो। खुल्ला प्रतिस्पर्धा भनेपनि पुरानालाई मात्र प्रतिस्पर्धा दिनेगरी सूचना निकालिएको भन्दै तीव्र आलोचना भएको हो। आलोचना भएपछि प्रधानमन्त्री एवं त्रिभुवन विश्वविद्यालयका कुलपति प्रचण्डले त्रिभुवन विश्वविद्यालयले उपकुलपतिको नियुक्ति प्रक्रियाका लागि आह्वान गरेको विज्ञापनका प्रावधान सच्चाउन निर्देशन दिएका थिए। शुक्रबार दिउँसो शिक्षा, विज्ञान तथा प्रविधिमन्त्री एवं विश्वविद्यालयका सहकुलपति अशोककुमार राईलाई प्रधानमन्त्रीको कार्यकक्षमा बोलाएर उक्त विज्ञापन सच्चाउन निर्देशन दिएका हुन्। सूचनामा भनिएको छ, त्रिभुवन विश्वविद्यालयमा रिक्त रहेको उपकुलपति पदमा नियुक्तिका लागि नाम सिफारिस गर्न गठित छनोट तथा सिफारिस समितिको दरखास्त आह्वानसम्बन्धी मिति २०८०९२० गते गोरखापत्र दैनिकमा प्रकाशित सूचना समितिको मिति २०८०।०९।२१ को निर्णयानुसार रद्ध गरिएको व्यहोरा सम्बन्धित सबैमा जानकारीका लागि अनुरोध गरिन्छ । प्रधानमन्त्रीले आफूले विश्वविद्यालयको सुधारका निम्ति संसारभरि रहेका नेपालीमध्येबाट योग्य मान्छे आओस् भनेर खुला प्रतिस्पर्धा गराउन खोजेकोमा शुक्रबार प्रकाशित गरिएको सूचनाले योग्य मान्छेहरू छनोटमा ढोका बन्द हुनसक्ने भन्दै त्यस्तो त्रुटिपूर्ण प्रावधान सच्चाएर अर्को सूचना निकाल्न निर्देशन दिएका हुन्।"
माधव नेपालको असन्तुष्टिकाबीच सत्तागठबन्धनले टुंगायो राष्ट्रियसभाको सिट बाँडफाँट,"काठमाडौं : सत्ता गठबन्धनले राष्ट्रिय सभा निर्वाचनका लागि सिट बाँडफाँटको टुंगो लगाएको छ। बालुवाटारमा आइतबार बिहान बसेको सत्ता गठबन्धन दलको बैठकले सिट बाँडफाँटको टुंगो लगाएको हो। जसअनुसार नेपाली कांग्रेस १०,नेकपा माओवादी केन्द्रले ६,नेकपा एकीकृत समाजवादी पार्टी २ र जनता समाजवादी पार्टीले १ सिट पाउने भएका छन्। बैठकपछि नेपाली कांग्रेसका मुख्य सचेतक रमेश लेखकले सत्ता गठबन्धनबीच राष्ट्रिय सभा निर्वाचनका लागि सिट बाँडफाँटमा टुंगो लागेको बताए। लेखकले क्लस्टरका बारेमा पनि धेरै ठाउँमा टुंगो लागिसकेको र केहि स्थानका लागि पनि छिटै टुंगो लाग्ने बताए। सिट बाँडफाँटमा सहमति भएसँगै दलहरुले आन्तरिक छलफल गरेर उम्मेदवारको नाम टुङ्गो लगाउने तयारी गरेका छन् । स्रोतका अनुसार नेकपा एकीकृत समाजवादीका अध्यक्ष माधव कुमार नेपालले आफूहरूलाई तीन सिट दिनु पर्ने अडान राखेका थिए। तर उनलाई प्रधानमन्त्री पुष्पकमल दाहाल प्रचण्ड र कांग्रेस नेता शेरबहादुर देउवाले दुई सिट मात्रै दिन सकिने बताउँदै आएका थिए। आजको बैठकमा समेत सत्ता गठबन्धनका अन्य नेताहरूले एकीकृत समाजवादीलाई दुई सिटमा चित्त बुझाउन आग्रह गरेको स्रोतले बताएको छ। कांग्रेस नेता लेखकले सहमति भएको बताए पनि एकीकृत समाजवादीका नेताहरूले भने अझै सहमति जुट्न नसकेको बताएका छन्। राष्ट्रियसभा निर्वाचनको भोलि मनोनयन हुँदैछ। आज मतदाताको अन्तिम नामावली प्रकाशन हुँदैछ। राष्ट्रियसभाका रिक्त १९ सिटका लागि माघ ११ गते निर्वाचन हुँदैछ।"
संवैधानिक परिषद् विधेयकमाथि सांसदले के दिए सुझाव ?,"बैठकमा सदस्य सुमना श्रेष्ठ, अर्जुननरसिंह केसी, सोविता गौतम, निशा डाँगी, प्रेम सुवाल, सुशीला थिङ र रघुजी पन्तले आआफ्नो संशोधन ठीक रहेको दलील पेस गर्दै संशोधन प्रस्तावका पक्षमा बैठकको समर्थन जुटाउने प्रयास गरेका हुन् । काठमाडौं : राज्यव्यवस्था तथा सुशासन समितिले संवैधानिक परिषद् (काम, कर्तव्य, अधिकार र कार्यविधि)सम्बन्धी ऐन, २०६६ लाई संशोधन गर्न बनेको विधेयकमाथिका संशोधनकर्तासँग छलफल गरेको छ । समितिको आजको बैठकमा संशोधनकर्ताले संशोधन पेस गर्नु पर्नाका कारण र औचित्य पुष्ट्याइका लागि कोसिस गरे । उक्त विधेयकमाथि आठ जना सदस्यले विभिन्न विषयमा संशोधन हालेका थिए बैठकमा सदस्य सुमना श्रेष्ठ, अर्जुननरसिंह केसी, सोविता गौतम, निशा डाँगी, प्रेम सुवाल, सुशीला थिङ र रघुजी पन्तले आआफ्नो संशोधन ठीक रहेको दलील पेस गर्दै संशोधन प्रस्तावका पक्षमा बैठकको समर्थन जुटाउने प्रयास गरेका हुन् । परिषद्को बैठक बोलाउनेसम्बन्धी कार्यविधि, बैठक सञ्चालन, बैठकका लागि आवश्यक गणपूरक सङ्ख्यका विषयमा संशोधन गर्न सरकारले विधेयक प्रस्तुत गरेको हो । बैठकमा सदस्य अर्जननरसिंह केसीले नाम जेभए पनि पछिल्लो समय संवैधानिक परिषद् नभइ भागबण्डा परिषद्मा परिणत भएको व्यङ्ग गरे । केसीले भने, परिषद् निरीह र लाचार बनेको छ, राज्यका संयन्त्रमा विधिविहीनता र दण्डहिनता मौलाएको छ, जनतामा देखिएका निराशा र आक्रोसलाई समयमै सम्बोधन गर्न सकिएन भने चुनौती खडा हुन्छ । प्रजातन्त्र भनेको प्रक्रियामात्रै नभई पद्धति पनि हो भन्ने सम्झनुपर्छ । सांसद सोविता गौतमले प्रस्तावित विधेयकमा उल्लेख गरिएको गणपूरक सङ्ख्या र वैधानिकताको प्रश्नलाई निराकरण गर्न संशोधन प्रस्तुत गरेको जानकारी दिइन्। समिति सदस्य सुमना श्रेष्ठले क्षेत्राधिकार र ओजका हिसाबले निकै महत्वपूर्ण मानिएको संवैधानिक परिषद्का निर्णय राष्ट्र हितमा लागू गर्न र परिषद्को बैठकमा उपस्थित नहुने सदस्यलाई दण्ड जरिवानाको व्यवस्था गर्न आवश्यक रहेको तर्क गरिन् । कानुनी रिक्तताको अवस्था र संविधानको भावनाबमोजिम बैठक सञ्चालन गर्न बहाल रहेका सबै सदस्य उपस्थित हुनुपर्ने र सर्वसम्मतिबाट निर्णय गर्ने परिपाटी विकास गर्न तथा त्यो कायम हुन नसकेमा अध्यक्ष र तत्काल बहाल रहेका कम्तीमा ५० प्रतिशत सदस्यको बहुमतबाट निर्णय गर्ने कार्यविधि तयार गर्न विधेयक प्रस्तुत गरिएको जानकारी दिइएको छ । यसअघि बैठकमा सञ्चार तथा सूचना प्रविधिमन्त्री रेखा शर्माले विधेयक पेस गर्नुपर्ने कारणबारे अघिल्लो बैठकमा प्रधानमन्त्रीबाट विधेयकको आवश्यकता र औचित्यबारे प्रस्तुति भइसकेको तथा विधेयकको उद्देश्य र कारणमा पनि त्यो विषय उल्लेख रहेको जानकारी दिइन् । मन्त्री शर्माले भनिन्, संवैधानिक परिषद्सम्बन्धी यो विधेयक अत्यन्तै आवश्यक छ । यो विधेयक समयमा पारित हुन नसक्दा परिषद्का काममा बाधा परेको छ । समितिले गम्भीरताकासाथ आवश्यकतालाई बोध गरी महत्व दिएर अघि बढ्नेछ । समितिले विधेयकलाई राम्रोसँग अध्ययन गरी परिमार्जन गर्दै गुणस्तरीय बनाउने कानूनी अभ्यास रहेको बताउँदै उनले कार्यपालिकाको अधिकारलाई ध्यानमा राखेर विधेयकलाई निष्कर्षमा पुर्याउनेमा विश्वास व्यक्त गरिन् । विधेयकमाथि गणपूरक सङ्ख्या र निर्णय प्रक्रियासँगसम्बन्धी मात्रै सरकारको चासो रहेको बताउँदै उनले परिषद्का सबै व्यवस्थालाई ध्यानमा राखेर सुझाव प्राप्त हुने धारणा राखिन्।  रासस"
"राष्ट्रियसभा निर्वाचन : एमालेले टुंग्यायो १९ उम्मेदवार, कुन प्रदेशबाट कोको ?","काठमाडौं : नेपाल कम्युनिष्ट पार्टी (एमाले)ले राष्ट्रियसभा निर्वाचनका लागि १९ सिटकै उम्मेदवार टुंगो लगाएको छ। आइतबार दिउँसो एमालेका महासचिव शंकर पोखरेलले प्रेस विज्ञप्तिमार्फत १९ जना उम्मेदवारहरुको नामावली सार्वजनिक गरेका हुन्। महासचिव पोखरेलका अनुसार कोशी प्रदेशमा महिलाबाट रुक्मिणी कोइराला (सुनसरी), अन्यबाट पर्शुराम अधिकारी (भोजपुर), मधेशमा महिलाबाट उषादेवी थरुनी (पर्सा), अन्यबाट डा अर्जुनकुमार सिंह राजपुत (महोत्तरी) उम्मेदवार बनेका छन्। त्यसैगरी बागमतीमा महिलाबाट रोचकुमारी चौलागाईं (दोलखा), अन्यबाट त्रिलोचन निर्मल पौडेल (चितवन), अपाङ्गता अल्पसंख्यकबाट विवेक देवकोटा (काठमाडौं), दलितबाट ध्रुवराज विश्वकर्मा (धादिङ), गण्डकीमा महिलाबाट सम्झना देवकोटा (गोरखा), अन्यबाट चक्रबहादुर पराजुली (स्याङ्जा), अपाङ्गताअल्पसंख्यकबाट हेमन्द्र शेरचन (मुस्ताङ) रहेका छन्। लुम्बिनीमा महिलाबाट तुलसाकुमारी केसी (दाङ), अन्यबाट झपेन्द्रबहादुर घर्ती क्षेत्री (पाल्पा), कर्णालीमा महिलाबाट विमलाकुमारी शाही (हुम्ला), अन्यबाट डिल्लीप्रसाद भट्ट (मुगु), दलितबाट हिक्मत विक (दैलेख), सुदूरपश्चिममा महिलाबाट सावित्रादेवी घिमिरे (कैलाली), अन्यबाट ईश्वरीप्रसाद खरेल (कञ्चनपुर) र अपाङ्गताअल्पसंख्यकबाट रामचन्द्र जोशी (कैलाली) उम्मेदवार चयन भएको विज्ञप्तिमा उल्लेख छ। आगामी फागुन २० गते निर्वाचित १९ र सरकारबाट मनोनित एक गरी २० सदस्यको पद रिक्त हुँदैछ। राष्ट्रिय सभाका १९ सिटका लागि आगामी माघ ११ गते हुने निर्वाचनका लागि सोमबार मनोनयन दर्ता हुँदैछ।"
गठबन्धनसँग पुन: छलफल गरेर उम्मेदवारको नाम सार्वजनिक गर्ने एसको निर्णय,"काठमाडौं : नेकपा (एकीकृत समावादी) पार्टीले गठबन्धनको बैठकमा छलफल गरेर मात्र उम्मेदवारको नाम सार्वजनिक गर्ने भएको छ। आइतबार बिहान बसेको गठबन्धनको बैठकले पार्टीलाई २ सिट मात्र दिएपछि असन्तुष्ट बनेको छ। एकीकृत समाजवादीको सचिवालय बैठकले गठबन्धनभित्र असन्तुष्टि कायम राख्दै राष्ट्रियसभा सदस्य निर्वाचनमा दुइ पदमा उम्मेदवारी दिने भएको प्रवक्ता जगन्नाथ खतिवडाले जानकारी दिए। उनका अनुसार उम्मेदवार टुंग्याउन अगाडि गठबन्धन दलसँग पुन: एक पटक छलफल गर्ने निर्णय गरेको छ। बैठकमा गम्भीर छलफल भएको छ। प्रदेश र क्लष्टरको निर्णय गर्ने र उम्मेदवार छनोट गर्ने अधिकार अध्यक्ष माधवकुमार नेपाल, उपाध्यक्ष राजेन्द्र पाण्डे र महासचिव घनश्याम भुसाललाई दिएका छौं। उनले भने, हाम्रो असन्तुष्टिहरु विद्यमान छन्। यसले कस्तो प्रभावित गर्छ, समयक्रमले देखाउँछ। क्लस्टरका विषयमा गठबन्धन दलसँग एकपटक छलफल हुन्छ अनि मात्र सार्वजनिक गर्छौं। भोली नोमेनेसन छ। उनले आज बेलुकासम्म नाम टुंग्याउने जानकारी दिए। आगामी फागुन २० गते निर्वाचित १९ र सरकारबाट मनोनित एक गरी २० सदस्यको पद रिक्त हुँदैछ। आगामी माघ ११ गते हुने राष्ट्रिय सभा निर्वाचनका लागि १२ राजनीतिक दल दर्ता भएका छन्। सरकारमा रहेका दलहरुले गठबन्धन गरेर निर्वाचन लड्ने सहमति गरेका छन्। नेपाली कांग्रेसका मुख्य सचेतक रमेश लेखकका अनुसार नेपाली कांग्रेसले १०, नेकपा माओवादी केन्द्रले ६, नेकपा एकीकृत समाजवादी पार्टीले २ र जनता समाजवादी पार्टीले १ सिट पाउने भएका छन्।"
उम्मेदवार चयन गर्न माओवादी केन्द्रको पदाधिकारी बैठक बस्दै,"काठमाडौं : नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्डले पार्टीको पदाधिकारी बैठक बोलाएका छन्। आइतबार बिहान सत्ता गठबन्धनको बैठकमा राष्ट्रियसभामा सिट बाँडफाँटको टुंगो लागेपछि उम्मेदवार चयन गर्न अध्यक्ष दाहालले पदाधिकारी बैठक बोलाएका हुन्। माओवादी केन्द्रका सचिव गणेश शाहले गठबन्धनको बैठक लगत्तै पार्टीको पदाधिकारीको बैठक बसेर राष्ट्रियसभाका उम्मेदवारको टुंगो लगाउने जानकारी दिए। सत्ता गठबन्धनको बैठकले नेपाली कांग्रेसलाई १०,नेकपा माओवादी केन्द्रलाई ६,एकीकृत समाजवादीलाई २ र जनता समाजवादीलाई १ सिट पाउनेगरी टुंगो लगाएको छ। राष्ट्रियसभा निर्वाचनको भोलि मनोनयन हुँदैछ। आज मतदाताको अन्तिम नामावली प्रकाशन हुँदैछ। राष्ट्रियसभा निर्वाचन माघ ११ गते हुँदैछ।"
राष्ट्रियसभाका उम्मेदवार चयन गर्न कांग्रेस केन्द्रीय कार्यसम्पादन समितिको बैठक बस्दै,काठमाडौं : सत्तारुढ दल नेपाली कांग्रेसको केन्द्रीय कार्यसम्पादन समितिको बैठक आज बस्ने भएको छ । कांग्रेस केन्द्रीय कार्यालयका मुख्यसचिव कृष्णप्रसाद पौडेलले आज दिउँसो १ बजे पार्टी केन्द्रीय कार्यालय सानेपामा बस्नेगरी बैठक बोलाइएको जानकारी दिए। राष्ट्रियसभाको निर्वाचनका सन्दर्भमा छलफल गर्न बैठक आह्वान गरिएको हो। । बैठक शनिबारका लागि बोलाएको थियो। तर सत्ता गठबन्धनबीच शनिबार सिट बाँडफाँटमा सहमति नजुटेपछि बैठक आज बस्न लागेको हो। माघ ११ गते हुने राष्ट्रियसभाको निर्वाचनका लागि भोलि उम्मेदवारको मनोनयन दर्ता हुँदैछ । कांग्रेसले बैठकमा सहभागी हुनका लागि केन्द्रीय कार्यसम्पादन समितिका पदाधिकारी एवं सदस्यलाई अनुरोध गरेको छ ।
कोशीको मुख्य न्यायाधिवक्तामा कोइराला नियुक्त,विराटनगर : अधिवक्ता रूपेश कोइरालालाई कोशी प्रदेश सरकारको मुख्य न्यायाधिवक्ता नियुक्त गरिएको छ । विराटनगर महानगरपालिका९ निवासी कोइरालालाई मुख्यमन्त्री केदार कार्कीको सिफारिसमा प्रदेश प्रमुख परशुराम खापुङले आइतबार मुख्य न्यायाधिवक्ता नियुक्त गरेका हुन् । मुख्यमन्त्री कार्कीले नेपालको संविधानको धारा १६० को उपधारा २ बमोजिम कोइरालालाई मुख्य न्यायाधिवक्ता नियुक्त गर्न प्रदेश प्रमुखसमक्ष सिफारिस गरेका थिए । मुख्यमन्त्रीको सिफारिसमा प्रदेश प्रमुखले मुख्य न्यायाधिवक्ता नियुक्त गर्ने संवैधानिक व्यवस्था छ । मुख्य न्यायाधिवक्ताले प्रदेश सरकारको कानुनी सल्लाहकार भएर काम गर्नुपर्छ । नवनियुक्त मुख्य न्यायाधिवक्ता कोइरालाले आइतबार नै पद तथा गोपनीयताको शपथ लिने छन् । प्रदेश प्रमुखको कार्यालयका प्रवक्ता नरेन्द्र श्रेष्ठका अनुसार उच्च अदालत विराटनगरका मुख्य न्यायाधीश रमेशप्रसाद राजभण्डारीले पद तथा गोपनीयताको शपथग्रहण गराउने कार्यक्रम छ । नेपाली कांग्रेसनिकट अधिवक्ता कोइराला प्रजातान्त्रिक कानुन व्यवसायी संघ मोरङका पूर्वसभापति तथा हालका सल्लाहकार हुन् । कानुन व्यवसायी कोइराला यसअघि २०७८ चैत्रमा आन्तरिक मामिला तथा कानुन मन्त्रालयको अवैतनिक कानुन विज्ञको नियुक्त भएका थिए । हालका मुख्यमन्त्री केदार कार्कीले आफू आन्तरिक मामिला तथा कानुनमन्त्री हुँदा कोइरालालाई कानुन विज्ञ नियुक्त गरेका हुन् ।
संवैधानिक परिषदमा अध्यक्षबाहेकका संख्यामा स्पष्ट बहुमत पुग्ने व्यवस्था गर्नुपर्छ : रघुजी पन्त,"काठमाडौं : नेकपा एमालेका सांसद एवम् संशोधनकर्ता समिति सदस्य रघुजी पन्तले संवैधानिक परिषदमा अध्यक्ष बाहेकका संख्यामा स्पष्ट बहुमत पुग्ने व्यवस्था गर्नुपर्ने बताएका छन्। सिंहदरबारमा आइतबार बसेको प्रतिनिधिसभा अन्तर्गतको राज्यव्यवस्था समिति बैठकमा संवैधानिक परिषद् (काम, कर्तव्य, अधिकार र कार्यविधि)सम्बन्धी ऐन, २०६६ लाई संशोधन गर्न बनेको विधेयकमाथिको छलफलका क्रममा सांसद पन्तले ऐनमा रहेको बहुमतको परिभाषालाई परिवर्तन गर्नुपर्ने बताएका हुन्। उनले बैठकमा तीन जना हुँदा दुई जनामात्रै भए बहुमत पुग्ने व्यवस्थाले प्रधानमन्त्रीलाई निरंकुश बनाउने जिकिर गरे । उनले सकेसम्म अध्यादेशको बाटोमा जान नहुनेमा जोड दिए। सांसदहरुले संवैधानिक परिषद् प्रक्रियामार्फत चलाउन र दलीय भागबण्डाको केन्द्र बनाउन नहुनेमा जोड दिएका छन्। विधेयकमा विषयमा मंगलबार पनि छलफल हुने समिति सभापति रामहरि खतिवडाले जानकारी दिए ।"
राष्ट्रियसभा निर्वाचन : अन्तिम मतदाता नामावली प्रकाशित,काठमाडौं : निर्वाचन आयोगले माघ ११ गते हुने राष्ट्रियसभा सदस्य निर्वाचनका लागि अन्तिम मतदाता नामावली प्रकाशन गरेको छ। आयोगले सातवटै प्रदेशको निर्वाचन अधिकृतको कार्यालयमा अन्तिम मतदाता नामावली प्रकाशन गरेको हो। प्रकाशित नामावली अनुसार कोशी प्रदेशमा प्रदेश सभा सदस्य तर्फको मतदाता सङ्ख्या ९३ तथा गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतदाता सङ्ख्या २७४ गरी जम्मा ३६७ जना मतदाता कायम भएको आयोगले जनाएको छ। जसअनुसार कोशी प्रदेशमा प्रदेश सभा सदस्यको मतभार ४९२९ र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतभार ५२०६ गरी जम्मा १०१३५ मतभार कायम हुनेछ । मधेस प्रदेशमा प्रदेश सभा सदस्य तर्फको मतदाता सङ्ख्या १०७ तथा गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतदाता सङ्ख्या २६७ गरी जम्मा ३७४ जना मतदाताले मतदान गर्नेछन् । मधेस प्रदेशमा प्रदेश सभा सदस्यको मतभार ५६७१ र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतभार ५०७३ गरी जम्मा १०७४४ मतभार कायम हुनेछ । बागमती प्रदेशमा प्रदेश सभा सदस्य तर्फको मतदाता सङ्ख्या ११० तथा गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतदाता सङ्ख्या २३७ गरी जम्मा ३४७ जना मतदाता मतदानमा सहभागी हुनेछन्। बागमती प्रदेशमा प्रदेश सभा सदस्यको मतभार ५८३० र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतभार ४५०३ गरी जम्मा १०३३३ मतभार कायम हुनेछ । गण्डकी प्रदेशमा प्रदेश सभा सदस्य तर्फको मतदाता सङ्ख्या ६० तथा गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतदाता सङ्ख्या १७० गरी जम्मा २३० जना मतदाता कायम भएका छन् । गण्डकी प्रदेशमा प्रदेश सभा सदस्यको मतभार ३१८० र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतभार ३२३० गरी जम्मा ६४१० मतभार कायम हुनेछ । लुम्बिनी प्रदेशमा प्रदेश सभा सदस्य तर्फको मतदाता सङ्ख्या ८७ तथा गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतदाता सङ्ख्या २१८ गरी जम्मा ३०५ जना मतदाता कायम भएका छन् । लुम्बिनी प्रदेशमा प्रदेश सभा सदस्यको मतभार ४६११ र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतभार ४१४२ गरी जम्मा ८७५३ मतभार कायम हुने आयोगले जनाएको छ। कर्णाली प्रदेशमा प्रदेश सभा सदस्य तर्फको मतदाता सङ्ख्या ४० तथा गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतदाता सङ्ख्या १५६ गरी जम्मा १९६ जना मतदाता कायम भएका छन्। सो अनुसार कर्णाली प्रदेशमा प्रदेश सभा सदस्यको मतभार २१२० र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतभार २९६४ गरी जम्मा ५०८४ मतभार कायम हुनेछ । यसैगरी सूदुरपश्चिम प्रदेशमा प्रदेश सभा सदस्य तर्फको मतदाता सङ्ख्या ५२ तथा गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतदाता सङ्ख्या १७६ गरी जम्मा २२८ जनाले मतदान गर्ने भएका छन् । प्रदेशमा प्रदेश सभा सदस्यको मतभार २७५६ र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतभार ३३४४ गरी जम्मा ६१०० मतभार कायम हुने निर्वाचन आयोगले जनाएको छ।
"राष्ट्रियसभा निर्वाचन : सुदूरपश्चिमबाट एमालेका खरेल, घिमिरे र जोशी उम्मेदवार","धनगढी : राष्ट्रिय सभाको निर्वाचनमा एक्लै चुनाव लडने निर्णय गरेको नेकपा एमालेले सुदूरपश्चिमबाट तीनैजना उम्मेदवारको टुंगो लगाएको छ । माघ ११ गते हुने राष्ट्रिय सभा निर्वाचनको लागि एमालेले अन्यमा कञ्चनपुरका ईश्वरी प्रसाद खरेल, महिलामा कैलालीकी सावित्रा घिमिरे र अपांगमा कैलालीकै रामचन्द्र जोशीलाई उम्मेदवार बनाएको हो । खरेल केन्द्रीय लेखा आयोग सदस्य हुन् भने घिमिरे अखिल नेपाल महिला संघ की पूर्व कैलाली जिल्ला अध्यक्ष हुन । जोशी पार्टीको भातृ संगठन अपांग संघका केन्द्रीय सदस्य हुन् । सुदूरपश्चिमबाट राष्ट्रिय सभा सदस्य रहेका नेकपा माओवादी केन्द्रका हरिराम चौधरी (उत्सव) र महेश महरा तथा नेकपा नेकपा एमालेका ईन्दु कडरियाको पदावधि सकिन लागेको हो । रिक्त हुने यी तीन पदमा तीनजनालाई उम्मेदवार बनाउने निर्णय गरिएको नेकपा एमालेका प्रदेश अध्यक्ष कृष्णप्रसाद जैशीले जानकारी दिए ।"
"नेटवर्किङमार्फत करिब १७ लाख ठगी, एक जना पक्राउ","काठमाडौं : नेटवर्किङमार्फत ठगी गर्ने जना पक्राउ परेका छन्। पक्राउ पर्नेमा खोटाङको केपिलासगढी गाउँपालिका२ घर भई हाल काठमाडौंको बुढानीलकण्ठ नगरपालिका४ बस्ने ३४ वर्षीय हिमाल राई रहेका छन्। उनले नेटवर्किङमार्फत काम लगाई दिने प्रलोभनमा पारेर १५ जनाबाट १६ लाख ९५ हजार रकम लिएका थिए। रकम लिएपछि कार्यलय बन्द गरेर राई सम्पर्कविहीन भएका थिए। उनले सामाजिक सञ्जालमार्फत कामदारको माग गर्दै विज्ञापन गरेर काठमाडौं महानगरपालिका७ चावहिल, गंगाहिटी, काठमाडौंको महाराजगंज लगायतका विभिन्न स्थानमा भिजन ड्रिमरी प्रालि सञ्चालन गरेका थिए। उनलाई काठमाण्डौं उपत्यका अपराध अनुसन्धान कार्यालयको टोलीले काठमाडौंको बुढानीलकण्ठ नगरपालिका५ चपली हाइटको घुम्तीबाट पक्राउ गरेको हो। पक्राउ परेका उनलाई आवश्यक कारबाहीका लागि प्रहरी वृत गौशाला पठाइएको कार्यालयले जनाएको छ।"
भद्रपुरमा मोटरसाइकल दुर्घटनामा परी एक जनाको मृत्यु,झापा : झापाको भद्रपुरमा मोटरसाइकल दुर्घटनामा परी एक जनाको मृत्यु भएको छ। मृत्यु हुनेमा कचनकवल गाउँपालिका२ का २८ वर्षीय लेखनाथ दाहाल रहेका छन्। मेची राजमार्गअन्तर्गत भद्रपुर नगरपालिका४ स्थित झिलिमिली पुलनजिकै गएराति उत्तरबाट दक्षिणतर्फ जाँदै गरेको प्र १०१०१३ प ९६०७ नम्बरको मोटरसाइकल आफै अनियन्त्रित भई पुलको साइडको पिलरमा ठोकिँदा दुर्घटना भएको थियो। दुर्घटनामा परी मोटरसाइकल चालक कचनकवल२ सुकुनाडिकीका ३१ वर्षीय धनपति पाठक र पछाडि सवार दाहाल घाइते भएका थिए। घाइते दुवै जनालाई उपचारका लागि ओमसाई पाथीभरा अस्पताल भद्रपुर पठाइएकोमा त्यहाँ उपचार सम्भव नभएपछि बीएण्डसी हस्पिटल बिर्तामोड पठाइएको थियो। दाहालको उपचारका क्रममा सोही अस्पतालमा मृत्यु भएको प्रहरीले जनाएको छ। मोटरसाइकल चालक पाठकको सोही अस्पतालमा उपचार भइरहेको जिल्ला प्रहरी कार्यालय झापाले जनाएको छ। झिलिमिली पुल नजिकै यसअघि कयौँ दुर्घटना भइसकेको छ। सो पुल दुर्घटनाग्रस्त क्षेत्र भएकाले प्रहरीले होडिङ बोर्ड राखेको छ।
"गाँजा मिसाएर केक बिक्री गर्ने गरेको खुलासा, एक जना पक्राउ","काठमाडौं : प्रहरीले लागूऔषध गाँजा मिसाई केक तयारी गरि अनलाईनमार्फत बिक्रि गर्ने एकजनालाई पक्राउ गरेको छ । प्रहरीले लागु औषध नियन्त्रण व्युरोले आइतबार काठमाडौंमा पत्रकार सम्मेलन गर्दै इन्स्टाग्राममा एकाउन्ट बनाई अवैध लागू औषध प्रयोग गरि मफिन लगाएत केक बनाई अनलाईनमार्फत बिक्रि गरेको अभियोगमा काठमाडौं घट्टेकुलो बस्ने २६ वर्षीय विशन मानन्धरलाई पक्राउ गरेको जानकारी दिएको हो । विशनले विगत १ वर्षदेखि आफ्नै घरमा गाँजा मिसावट गरिएका केकका विभिन्न प्रकारहरु बनाई अनलाईन डेलिभिरीमार्फत अवैध कारोबार सञ्चालन गरेको खुलेको व्युरोका प्रमुख प्रहरी वरिष्ठ उपरीक्षक गोविन्द थपलियाले जानकारी दिए । उक्त केक प्रयोगकर्ता विशेषगरि होष्टलमा बसेका युवाहरु रहेको देखिएको उनले बताए। विशनको घरकोठामा खानतलासी गर्दा गाँजाको धुलो १२१ ग्राम, तयारी अवस्थाको केकको झोल १७८ ग्राम, लागुऔषध गाँजा ३ केजी ७५४ ग्राम, सेतो रङको डिजिटल तराजु १, इलेक्ट्रिक ओभन १, ग्लोबल आईएमई बैंकको एटीएम कार्ड , अर्डरको सामान डेलिभरी गर्ने नीलो र रातो रङका हाते झोला लगाएत बरामद गरिएको व्युरोले जनाएको छ ।"
बरहथवा घटनाः स्थानीय प्रशासन र प्रदर्शनकारीबीच ११ बुँदे सहमति,सर्लाही : सर्लाहीको बरहथवा घटनामा स्थानीय प्रशासन र प्रदर्शनकारीबीच ११ बुँदे सहमति भएको छ। जिल्ला प्रशासन कार्यालय मलंगवामा भएको सहमतिअनुसार अब बरहथवास्थित नगर अस्पताल यसअघि नगर कार्यपालिकाको निर्णयबमोजिम मधेस सरकारलाई हस्तान्तरण गरिनेछ। अस्पताललाई स्तरोन्नति गरेर ५० शय्याको बनाइने छ भने प्रदर्शनका क्रममा गोली लागेर ज्यान गुमाएका जयशंकर साहका नाममा अस्पतालको नामाकरण गरिने र नगरपालिकाले मृतकको परिवारलाई रोजगारी प्रदान गर्ने सहमति भएको प्रमुख जिल्ला अधिकारी कोमलप्रसाद धमलाले जानकारी दिए। प्रदर्शनरत पक्ष र स्थानीय प्रशासनसँग ११ बुँदे सहमति भएसँगै आन्दोलनका सबै कार्यक्रम तत्काल रोक्न आन्दोलनरत समूह सहमत भएको छ।
७९ जना कुचीकारको भरमा ४० हजार घरधुरी,"जनकपुरधाम : जनकपुरधाम उपमहानगरपालिकाकै सबैभन्दा ठूलो वडा ४ नम्बर हो। पछिल्लो जनगणना अनुसार यसको जनसंख्या १८ हजार २ सय ३४ छ। ४ हजार २१९ जनाभन्दा बढी घरधुरी बसोबास गर्ने यो वडाको क्षेत्रफल जति ठूलो छ त्यति नै बढी यहाँ घरपरिवारबाट निस्कने फोहोरहरूको व्यवस्थापनको समस्या छ। तर, यति धेरै जनसंख्या भएको वडामा फोहोर व्यवस्थापनका जिम्मा दुई जना कुचीकार टाउकोमा छ। वडा नम्बर ४ त उदाहरण मात्रै हो। १ लाख ८९ हजार ५६८ जनसंख्या रहेको र ३९ हजार ४६४ घरधुरी रहेको जनकपुरधाम उपमहानगरपालिकामा फोहोर व्यवस्थापनका लागि मात्रै ७९ जना कुचीकारले काम गरिरहेका छन्। जनकपुरधाम उपमहानगरपालिका कार्यालयका अनुसार सफाई शाखामा कुचीकार र अन्य गरी जम्मा १२० जना कर्मचारी मात्रै छन्। जसमध्ये ३५ जना स्थायी कर्मचारी छन् भने अन्य करारमा भर्ना गरिएकाहरू छन्। निकै न्यून संख्यामा रहेका कुचीकारहरूलाई प्रत्येक वडामा दुई जनाका दरले नियुक्त गरिएको छ। प्रत्येक दिन कम्तीमा ५० टन फोहोर निस्कने नगर क्षेत्रमा फोहोरमैला व्यवस्थापनका लागि सफाई कर्मचारीहरू न्यून मात्रामा मात्रै रहेकाले सफाईमा समस्या रहेको जनकपुरधाम उपमहानगरपालिकाका सूचना अधिकारी उमा शंकर मल्लिकले बताए। जति धेरै जनसंख्या छ नगर क्षेत्रको त्यस अनुरूप कम्तीमा पनि डेढ सय भन्दा बढी नै कुचीकारको आवश्यकता छ। तर, यहाँ करारमा कर्मचारी नियुक्त गर्दा अख्तियारमै उजूरी पर्ने समस्या भएको हुँदा चाहिए जति कर्मचारी राख्न नसकिएको हो, सूचना अधिकारी मल्लिले भने, आन्तरिक स्रोतमा कर्मचारी भर्ना गर्नका लागि पनि बजेट अभावको समस्या छ। नगरक्षेत्रमा मुख्य सडकहरू मात्रै सफा गरेर पनि हुँदैन, गल्लीहरूमा फोहोरको डंगुर नै लागेको छ। नालाहरू जाम भएका छन् ति सबैलाई व्यवस्थित गर्न जनशक्तिको आवश्यकता छ र उपमहानगरपालिकासँग आवश्यक जनशक्ति छैन। जनकपुरधाम धार्मिक रुपमा जतिधेरै प्रसिद्धि पाए पनि यसको अर्को प्रमुख चर्चाको विषय नगरक्षेत्रको फोहोर रहेको स्थानीय अरुण झाले बताए। अव्यवस्थित नाला, जथाभावी फालिएका फोहोरहरू, पर्यटकीय क्षेत्रमा समेत शौचालयको अभाव, भएका सार्वजनिक शौचालयहरू समेत व्यवस्थित नहुनु र लामखुट्टेको अत्यधिक प्रकोप जनकपुरको पहिचान झैं बनेको छ। तर, यस समस्याको समाधान तर्फ यथोचित ध्यान उपमहानगरपालिकाको छैन, झाले भने, फोहोर व्यवस्थापन प्रमुख प्राथमिकतामा राख्नुपर्नेमा यहाँ अनावश्यक क्षेत्रहरूमा रकम खर्चिने तर, जसले जनकपुरको पहिचान खराब गरिरहेको छ त्यसतर्फ ध्यानै नदिने काम भइरहेको छ।"
बागमती प्रदेश मन्त्रिपरिषद् बैठकः ७ वटा कार्यविधि स्वीकृत,"हेटौंडा : बागमती प्रदेशको आइतबार साँझ बसेको बैठकले ७ वटा कार्यविधि स्वीकृत गरेको छ। मुख्यमन्त्री शालिकराम जम्कट्टेलको अध्यक्षतामा बसेको बैठकले कृषि मन्त्रालय, स्वास्थ्य मन्त्रालय, आन्तरिक मामिला तथा कानुन मन्त्रालयलगायत विभिन्न मन्त्रालयले प्रस्ताव गरेको ७ वटा कार्यविधि स्वीकृत गरेको हो। बैठकबाट जनचेतनामुलक प्रचारक सामग्री निर्माण, प्रशारण तथा वितरण कार्यविधि २०८० र मौलिक चलचित्र निर्माण तथा प्रवर्द्धनमा सहयोग कार्यक्रम सञ्चालन कार्यविधि २०८० स्वीकृत भएको छ। त्यसैगरी द्वन्द्व पीडितको लागि सबलीकरण कार्यविधि २०८० स्वीकृत भएको सरकारका प्रवक्ता एवम् आन्तरिक मामिला तथा कानुन मन्त्री गंगानारायण श्रेष्ठले जानकारी दिए। बैठकले कृषि तथा पशुपछी विकास मन्त्रालयतर्फको एक वडा एक कृषि पशुपछी तथा मत्स्यजन्य उत्पादन कार्यक्रम कार्यान्वयन कार्यविधि २०८० स्वीकृत गरेको छ। त्यस्तै स्वास्थ्य मन्त्रालयतर्फको एक विद्यालय एक नर्स कार्यक्रम सञ्चालनका लागि दोस्रो संशोधन कार्यविधि २०८०, गर्भवती तथा सुत्केरी अवस्थाका ज्यान जोखिममा परेका महिलाको निःशुल्क हवाई उद्धार सेवा सम्बन्धी कार्यविधि २०८० र दुर्गम क्षेत्र विशेषज्ञ चिकित्सक प्रोत्साहन तथा विस्तारित अस्पताल सेवा सञ्चालन सम्बन्धी कार्यविधि २०८० समेत स्वीकृत भएको हो। बैठकले संस्कृति पर्यटन तथा सहकारी मन्त्रालयको समस्याग्रस्त सहकारी संस्थाको निम्ति व्यवस्थापन समिति गठन तथा सो समितिको सेवा सुविधा र सर्तसम्बन्धी व्यवस्था सम्बन्धी प्रस्ताव समेत पारित गरेको छ।"
अलैँचीको भाउ तेब्बर बढ्यो,"इलाम :अलैँचीको भाउ बढेपछि इलामका किसान खुसी भएका छन्। कालो सुन भनेर चिनिने अलैँची चार वर्षयताकै उच्च मूल्यमा बिक्री हुन थालेको छ। 'अलैँचीको भाउ यति धेरै आउँछ भन्ने लागेको थिएन, आउँदो सालदेखि त जंगल फाँडेर सबै अलैँची रोपिन्छ', सूर्योदय नगरपालिका१ की इन्दिरा अधिकारीले भनिन्, 'कालो सुन भन्थे साँच्चै, सुनजस्तै बहुमूल्य हुने भयो।' गतवर्षभन्दा झण्डै तीन गुणा बढीले अलैँचीको भाउ बढेको ब्यवसायी जीवन पाण्डेले बताए। 'गत वर्ष यस याममा प्रतिमन २८ हजार थियो, हाल राम्रो अलैँची प्रतिमन ८५ हजारसम्म बिक्री भइरहेको छ', उनले भने। अन्तर्राष्ट्रिय बजारमा अलैँचीको माग बढेको छ। किसान तथा व्यापारीसित मागअनुसार अलैँची पर्याप्त नभएकाले यस वर्ष भाउ बढेको उनले बताए। रोगले मासिँदै गएको अलैँचीलाई आधुनिक खेती प्रणाली अपनाएर किसानले पुरानै अवस्थामा पुर्याउने प्रयास गरिरहेका छन्। सूर्योदय१ बाङ्गिनका बिरेन शेरेङले करिब एक सय रोपनी क्षेत्रफलमा अलैँची लगाएका छन्। 'वर्षमा २७ देखि ३१ मनसम्म उत्पादन हुन्छ, सबै खर्च कटाएर वार्षिक आठदश लाख बचत हराएको छैन', उनले भने। आधुनिक खेतीप्रणालीको प्रयोगले अलैँचीमा सुधार गरेपछि इलामका किसानले आम्दानी बढाउन थालेका हुन्। प्रायः किसानले परम्परागत प्रविधिबाट खेती गरिरहेकाले पनि अलैँची मासिएको थियो। मात्रा मिलाएर मलजल र गोडमेल नहुँदा फल दिन सकेको थिएन। अलैँची मासिएर निराश भएको समयमा तालिम लिएर खेती गर्दा पुनः अलैँचीबाट आम्दानी लिन थालेको किसान शेरेङले बताए। जिल्लामा यस वर्ष एक हजार तीन सय २० दशमलव पाँच मेट्रिक टन अलैँची उत्पादन भएको छ। यो अघिल्लो वर्षको तुलनामा सात दशमलव ९६ प्रतिशतले धेरै हो। एक हजार सात सय ५३ हेक्टर जमिनमा सो बराबरको अलैँची उत्पादन भएको कृषि ज्ञान केन्द्र इलामसँग तथ्यांक छ। कार्यालयका कर्मचारी रुन खड्काका अनुसार गत आवमा एक हजार दुई सय १५ दशमलव २६ मेट्रिक टनमात्र अलैँची उत्पादन भएको थियो। 'गतवर्ष एक हजार सात सय ५५ हेक्टर जमिनमा अलैँचीखेती गरिएको थियो,' उनले भने, 'अलैँचीको बगान घटे पनि यस वर्ष उत्पादन र उत्पादकत्व वृद्धि भएको छ।' गत वर्ष प्रतिहेक्टर शून्य दशमलव ६९ उत्पादकत्व रहेकामा चालु आवमा वृद्धि भएर प्रतिहेक्टर शून्य दशमलव ७५ पुगेको उनले बताए। दशकअघि इलामका किसानको मुख्य आम्दानीको स्रोत नै अलैँची थियो। अलैँचीकै आम्दानीले घरखर्च चलाउनमात्र होइन, जग्गाजमिन जोड्नसमेत सहयोग पुगेको थियो। तर अचानक अलैँचीमा रोग देखिएपछि जिल्लाका अधिकांश किसानको रोजीरोटी हरायो, धेरैको आम्दानी ठप्प भयो। विस्तारै अलैँची मासियो तर यसको भाउ भने एकाएक आकाशिएर प्रतिमन एक लाखसम्म पनि पुग्यो। रोगले हराउँदै गएको अलैँचीलाई किसानले अलैँचीलाई सुधार गरेर उत्पादन पुरानै अवस्थामा पुर्याउने प्रयास थालेका छन्। 'पाखामा गाडेरमात्र नहुँदोरहेछ, स्याहार र मलजल गर्न थालेपछि अलैँची सुधार भएको छ', किसान शेरेङले भने, 'रोप्ने तरिका र गोड्ने ढाँचा नै परिवर्तन गरेपछि अलैँचीको उत्पादनमा धेरै फरक पाइयो।' उनले सिँचाइको समस्या नहुने हो भने अझ उत्पादन बढाउन सक्ने बताएका छन्। अलैँची विकास केन्द्रका तत्कालीन प्रमुख पदम अधिकारीसँग चार वर्षअघि लिएको तालिमले व्यावसायिक खेती गर्न सहयोग पुर्याएको उनले बताए। 'मेरोमा उत्पादन भएको अलैँची बाग्लुङ, पोखरा, स्याङ्जातिर पनि निर्यात भएको छ', उनले भने, 'मैलै सधैँ बिरुवा उत्पादन गरेर अलैँची विकास केन्द्रलाई दिने गरेको थिएँ, यस वर्ष बिरुवा राख्न फुर्सद भएन, आगामी वर्ष बृहत् गर्नुछ।' प्रत्येक एकएक महिनामा अलैँची गोड्ने काम गर्दा फूल नमर्ने र बोट सेपिलो नहुनाले अलैँची सप्रिएको किसानको अनुभव छ। अर्का किसान मित्रभक्त अधिकारीका अनुसार निश्चित मात्रामा सिँचाइ, फाँड्ने र गोड्नेसँगै, गोठेमलको प्रयोग गर्न थालेपछि अलैँची सुध्रिएको हो। किसानले अलैँचीका लागि संघसंस्था र विज्ञबाट रोप्ने शैली सिकेकाले रोग हट्दै गएको हो। अलैँचीबाट आम्दानी लिने दिन गएछ भनेर सोचेका किसान तालिम र परामर्शपछि अलैँची सुध्रिएको बताउँछन्। घरेलु औषधि र मलको प्रयोग अलैँचीलाई महत्त्वपूर्ण हुने उनीहरुको भनाइ छ। दशकअघिको खेती प्रविधि सम्झँदै उनले भने, 'त्योबेला अलैँची त दुःख नगरी फल्दोरहेछ, जबर्जस्ती आम्दानी लिएछौँ।' सबै किसानले जुनसुकै खेती गर्नुभन्दा अघि तालिम र परामर्श लिनु जरुरी हुने उनले बताए। किसानले अलैँची मासेर वैकल्पिक खेती लगाएकाले क्षेत्रफल भने घटेको छ। जमिन घटे पनि मलजल र किसानको मेहनतले उत्पादन वृद्धि भएको कृषि ज्ञान केन्द्रले जनाएको छ। छ गाउँपालिका र चार नगरपालिका गरी १० स्थानीय तह भएको इलाममा माईजोगमाई र सन्दकपुर गाउँपालिकामा बढी मात्रामा अलैँचीखेती भए पनि सबै स्थानीय तहमा आंशिकरूपमा खेती हुँदै आएको छ। अलैँचीखेती समुद्री सतहबाट सात सयदेखि दुई हजार एक सय मिटर उचाइसम्म हुने गरेको छ भने यसको उत्पादन भिरालो, सेपिलो, ओसिलो र छहारी भएको जमिनमा धेरै हुने गरेको छ।"
पर्सामा ४२ केजी गाँजासहित दुई जना पक्राउ,वीरगन्ज : पर्सामा प्रहरीले ठूलो परिमाणमा गाँजासहित दुई जनालाई पक्राउ गरेको छ। पिकअप गाडीमा गाँजा ओसार्दै गरेको अवस्थामा प्रहरीले गाडी चालक मकवानपुरको भिमफेदी गाउँपालिका९ का ३४ वर्षीय सुमन ब्लोन र पर्साको पटेर्वा सुगौली गाउँपालिका४ का ४० वर्षीय विनोद रामलाई पक्राउ गरेको हो। पर्साका प्रहरी उपरीक्षक कोमल शाहका अनुसार विशेष सूचनाका आधारमा इलाका प्रहरी कार्यालय र प्रहरी चौकी महुवनबाट शनिबार राति खटिएको प्रहरी टोलीले गण्डकबाट देउरियातर्फ जाँदै गरेको बा प्र ०३००१च१५४० नम्बरको पिकअप गाडी महुवन चोकमा रोकेर चेकजाँच गरेको थियो। त्यसक्रममा उक्त गाडीको चालक बस्ने सिटमुनि लुकाएर राखिएको अवस्थामा ४२ पोका अर्थात ४२ केजी गाँजा बरामद भएको शाहले बताए ।गाँजा र गाडीसहित नियन्त्रणमा लिइएका ब्लोन र रामलाई इलाका प्रहरी कार्यालय पोखरियाको हिरासतमा राखेर आवश्यक अनुसन्धान भइरहेको प्रहरी उपरीक्षक शाहले जानकारी दिए।
बुटवलका एक युवा ११ दिनदेखि बेपत्ता,"बुटवल : काठमाडौंबाट बेपत्ता भएका बुटवलका एक युवा ११ दिनसम्म पनि परिवारको सम्पर्कमा आएका छैनन्। बुटवल उपमहानगरपालिका१२ बेलवासस्थित झोलुंगेपुल निवासी ३५ वर्षीय सुदीप ज्ञवाली पुस १२ गतेदेखि बेपत्ता भएका हुन्। काठमाडौंबाट बुटवल घर आउने भनेर नयाँ बसपार्कबाट हिँडेका ज्ञवाली सम्पर्कमा नआउँदा परिवार पीडामा तड्पिएका छन्। अंग्रेजी नयाँ वर्ष मनाउन भनेर काठमाडौंबाट हिँड्नुभएको थियो, ज्ञवालीकी सासुआमा सरस्वती मरासिनीले भनिन्,घरपरिवारमा कुनै समस्या थिएन। उहाँ पनि ठिकै हुनुहुन्थ्यो। खै किन एक्कासि यस्तो भयो केही बुझ्न सकिएन। दिउँसोसम्म ह्वाट्सअपमा कुराकानी भएपनि साँझ सवा सात बजेपछि एक्कासि बेखवर भएको उनले सुनाइन्। माघ १ गते श्रीमती झरना मरासिनीको जन्मदिन मनाउन आउने तयारी भए पनि ज्ञवाली अंग्रेजी नयाँ वर्ष मनाउन काठमाडौंबाट हिँडेका हुन्। केही दिनअघि चितवनको नारायणगढ, मुग्लिङ क्षेत्रमा उनको मोबाइल सम्पर्क देखाए पनि त्यहाँ उनी भेटिएनन्। दशै, तिहार र छठपर्व मनाएर उनी काठमाडौं गएका थिए। तीन वर्षअघि बिहे भएका ज्ञवालीका १४ महिनाका छोरा छन्। घरपरिवारले इलाका प्रहरी कार्यालय बुटवल र प्रहरी प्रधान कार्यालय महाराजगन्जमा खोजी गरिदिन निवेदन दिएका छन्। ज्ञवालीले काठमाडौंको एक औषधि कम्पनीमा मार्केटिङका रूपमा काम गर्दै आएका थिए। ज्ञवालीको पहाड घर अर्घाखाँचीको पाणिनी गाउँपालिका३ स्थित खिदिममा हो।"
महोत्तरीका दुई पालिकाका विद्यालय चिसोका कारण बन्द,महोत्तरी : महोत्तरीका दुई पालिकाका विद्यालय चिसोका कारण बन्द भएका छन्। अत्यधिक हुस्सु र चिसोका कारण जनजीवन प्रभावित भएपछि सोनमा गाउँपालिका र रामगोपालपुर नगरपालिकाले विद्यालयमा बन्द गर्ने निर्णय गरेका हुन्। सोनमा गाउँपालिकाले पुस २३ गते सोमबारदेखि पुस २६ गते बिहीबारसम्मका लागि बिदा दिइएको शिक्षा सह संयोजक धर्मेन्द्रकुमार यादवले बताए। रामगोपालपुर नगरपालिकाले पनि पुस २३ गतेदेखि माघ २ गतेसम्मका लागि सामुदायिक विद्यालयमा बिदा दिएको छ। पछिल्लो समयमा आएर यहाँका जनजीवन चिसोले प्रभावित भएको छ।
चिसो बढेसँगै रुपन्देहीको रोहिणीमा एक हप्ता विद्यालय बन्द,भैरहवा : रुपन्देहीको रोहिणी गाउँपालिकामा एक हप्ताका लागि विद्यालय बन्द हुने भएको छ। शीतलहरको प्रकोप समेतले विद्यार्थीहरूको स्वास्थ्यमा प्रतिकूल असर पर्न सक्ने अवस्थालाई मध्यनजर गर्दै एक हप्ता विद्यालय बन्द गरिएको गाउँपालिकाका अध्यक्ष विद्याप्रसाद यादवले बताए। उनका अनुसार पुस २३ देखि पुस २९ गतेसम्म विद्यालय बन्द हुने भएको छ। वर्षे बिदाबाट कट्टी हुने गरी गाउँपालिकाअन्तर्गत रहेका सम्पूर्ण सामुदायिक तथा संस्थागत विद्यालय र मदरसा बन्द रहने अध्यक्ष यादवले जानकारी दिए।
वीरगन्ज महानगरका विद्यालय ८ दिनका लागि बन्द,वीरगन्ज : चिसोका कारण वीरगन्ज महानगरका विद्यालय ८ दिनका लागि बन्द भएका छन्। हुस्सु लाग्नुका साथै घाम पनि लाग्न छाडेपछि चिसो बढेको र यसले विद्यालयमा बालबालिकालाई पठनपाठनमा समस्या भएकाले महानगरपालिकाले पनि महानगरमा रहेका सामुदायिक तथा संस्थागत विद्यालयहरूमा सोमबारदेखि आठ दिन पठनपाठन बन्द गर्ने निर्णय गरेको हो। आइतबार बसेको महानगरको शिक्षा समितिको बैठकले सोमबारदेखि माघ १ गतेसम्म महानगरका सबै सामुदायिक तथा संस्थागत विद्यालयमा पठनपाठन बन्द गर्ने निर्णय गरेको शिक्षा अधिकृत हरि राउतले जानकारी दिए। तर परीक्षा चलिरहेका केही संस्थागत विद्यालयहरूको हकमा भने परीक्षा नियमित राख्न अनुरोध गरिएको राउतले बताए। पर्साकै बहुदरमाई नगरपालिकाले पनि चार दिनका लागि विद्यालय बन्द गर्ने निर्णय गरेको छ। नगरपालिकाका मेयर सिंगासन सा तेलीले आइतबार जारी गरेको सार्वजनिक सूचनामा बढ्दो जाडोका कारण बालबालिकाको स्वास्थ्यमा प्रतिकुल असर पार्न सक्ने भएकाले सोमबारदेखि पुष २६ गते बिहीबारसम्मका लागि विद्यालयमा पठनपाठन बन्द गर्ने निर्णय गरेको उल्लेख छ। मौसम अनुकुल भए शुक्रबारदेखि पठनपाठन नियमित सञ्चालन आउने मेयर साहले बताएका छन्।
दोलखा महोत्सवको समय थपियो,"दोलखा : सदरमुकाम चरिकोटमा पुस १३ देखि २२ गतेसम्म हुने भनिएको बृहत् दोलखा महोत्सवको समय थप भएको छ। दिव्य दृष्टि, आर्थिक क्रान्तिको नयाँ सृष्टि भन्ने मूल नाराकासाथ उद्योग वाणिज्य संघ दोलखाको आयोजनामा सदरमुकाम चरिकोट स्थित रंगशालामा सञ्चालन भइरहेको महोत्सवको समय थप गरी २४ गतेसम्म सञ्चालन हुने भएको हो। महोत्सवमा अवलोकनकर्ताको संख्या बढ्दै गएकोले समय थप गरिएको संघले जनाएको छ। जिल्लाको खस्किँदो कृषि, आर्थिक तथा पर्यटन क्षेत्रलाई उकास्नुको साथै दोलखामा आन्तरिक र बाह्य पर्यटन भित्र्याउने उद्देश्यले सञ्चालन गरिएको महोत्सवमा १ सय ५० वटा स्टल राखिएको छ।"
सोमबार देशका यी स्थानमा हुने छ हिमपात,"काठमाडौं : सोमबार कोशी, बागमती, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। मौसम पूर्वानुमान महाशाखाका अनुसार कोशी र गण्डकी प्रदेशको उच्च पहाडी तथा हिमाली भूभागको एकदुई स्थानमा हल्का हिमपातको सम्भावना रहेको छ। सोमबार राति कोशी, गण्डकी र कर्णाली, लुम्बिनी र सुदूरपश्चिम प्रदेशमा आंशिकदेखि साधारणतया बदली रही बाँकी भूभागमा मौसम मुख्यतया सफा रहनेछ।"
मोरङमा दुर्घटना न्यूनीकरणका लागि मापसे चेकजाँच तीव्र,"विराटनगर : मोरङमा सवारी दुर्घटना न्यूनीकरणका लागि मापसे (मादक पदार्थ सेवन) चेकजाँचलाई तीव्र पारिएको छ। मापसेका कारण दुर्घटना बढ्न थालेको निष्कर्ष निकाल्दै आइतबारदेखि ट्राफिक प्रहरीको सक्रियता बढाएर चेकजाँचमा कडाइ गर्न थालिएको हो। ट्राफिकले मापसे जाँचलाई व्यापक बनाएको छ। ट्राफिकले दिउँसोको समयमा पनि मापसे चेकजाँच गर्न थालेको हो। चेकजाँच र निगरानीले नै दुर्घटनाको दर पनि कम हुने ट्राफिक प्रहरीको विश्लेषण छ। मोरङ ट्राफिक प्रमुख प्रहरी निरीक्षक (इन्सपेक्टर) सुमन न्यौपानेका अनुसार मापसे गरेर सवारी चलाउने प्रवृत्ति बढ्दै गएको जनगुनासो धेरै आउन थालेसँगै कडाइ गर्न थालिएको हो। मापसे गरेर सवारी चलाउने क्रम रोक्न र चालकलाई कारबाहीको दायरामा ल्याउन कोशी प्रदेशको राजधानी विराटनगरसहित मोरङभर सवारी चेकजाँच विशेष अभियान सुरु गरिएको जानकारी उनले दिए। ट्राफिक प्रहरीले दैनिक साँझ र रातको समयमा मात्रै मापसे चेकजाँच गर्ने गरेको थियो। पछिल्लो समय मापसे गरेर चलाइएका सवारीसाधनले दिनदहाडै दुर्घटना गराउने क्रम बढेपछि चेकजाँचलाई तीव्र पारिएको न्यौपानेले बताए। यसअघि साँझको समयमा मात्रै मापसे चेकजाँच गर्ने गरिएको थियो। तर, दिउँसोसमेत मापसे गरेर सवारी चलाउने गरेको जनगुनासो धेरै आयो, उनले भने, कतिपय दुर्घटना मापसेकै कारण भएका छन्। अबदेखि दिउँसोको समयमा पनि मापसे चेकजाँच गर्न थालिएको छ। सवारीसधानका चालकको मापसे चेकजाँचका लागि इन्सपेक्टर न्यौपाने आफैं फिल्डमा खटिन थालेका छन्। मापसे चेकजाँचलाई लक्षित गरेर ट्राफिक प्रहरीका नायव निरीक्षक (सइ) सुन्दरश्याम पोखरेलको नेतृत्वमा अलग्गै टोली पनि परिचालन गरिएको छ। सवारीसाधनमाथि निगरानी बढाउने, सवारीको अवस्था र कगजात चेकजाँच गर्ने, शंकास्पद सवारीसाधन नियन्त्रणमा लिने तथा मापसे गरेका चालकलाई कारबाही गर्ने गरी विशेष टोली खटाइएको न्यौपानेले बताए। ट्राफिक प्रहरीले आइतबार दिउँसो विराटनगरको तीनपैनी, ट्राफिक चोकलगायतका केही स्थानमा मापसे चेकजाँच गरेको थियो। चेकजाँचलाई एम्बुलेन्स, सीटी सफारी, अटो टेम्पो, विद्यालयका सवारी, ट्याक्टर तथा फोहोर बोक्ने गाडीलगायतका सवारीसाधन लक्षित गरिएको जानकारी इन्सपेक्टर न्यौपानेले दिए। उनका अनुसार चेकजाँचका क्रममा दिउँसै मापसे गरेर सवारी चलाउने गरिएको फेला परेको छ। चालकले मापसे गरेर चलाएका सवारीसाधन नियन्त्रणमा लिएर कारबाही गरिएको उनले बताए। न्यौपानेका अनुसार नम्बर प्लेट मेटिएर स्पष्ट नभएका सवारीसाधनलाई चेकजाँचस्थलमै नम्बर प्लेटसमेत लेखाउन थालिएको छ। केही समयअघिदेखि ट्राफिकले नम्बर प्लेट लेखाउन थालेको हो। हालसम्म नम्बर नबुझिने र स्पष्ट नभएका ५ सय वटाजति सवारीसाधनको नम्बर प्लेट लेखाई सकिएको उनले बताए। उनका अनुसार नम्बर प्लेट स्पष्ट नहुँदा दुर्घटना गराएर भागेका सवारीसाधनको पहिचान गर्न मुस्किल पर्ने गरेको थियो। नम्बर प्लेट स्पष्ट हुँदा दुर्घटना गराएर भाग्न नपाउने न्यौपानेले बताए। साथै, दुर्घटना न्यूनीकरण र ट्राफिक नियमको पालनाका लागि विभिन्न जनचेतनामूलक कार्यक्रमलाई पनि तीव्र पारिएको इन्सपेक्टर न्यौपाने बताउँछन्। चालु आर्थिक वर्षको हालसम्म मोरङमा ५ सय ६१ वटा सवारी दुर्घटना भएका छन्। दुर्घटनामा परेर ५२ जनाको मृत्यु र ८ सय ७६ जना घाइते भएको ट्राफिक प्रहरीले जनाएको छ। ट्राफिकका अनुसार लगभग २० प्रतिशतजति दुर्घटना मापसेका कारण भएको हो। चालु आबको साउनयता मापसे गरेर चलाइएका ६ सय ५ वटा सवारीसाधन कारबाहीमा परेका छन्। कोशी प्रदेशका ट्राफिक प्रहरी प्रमुख एसपी सरोज पौडेलले सवारीसाधन अनियन्त्रित भएर दुर्घटना हुनुको मुख्य कारण नै मापसे रहेको बताए। उनका अनुसार पुराना र बिग्रिएका ब्रेथ लाइजर मेसिनलाई मर्मत सम्भार गरेर मापसे चेकजाँचलाई प्रदेशभरि नै व्यापक बनाइएको छ। आफैं अनियन्त्रित भएर सवारी दुर्घटना हुनुको कारण मापसे नै रहेको पाइयो। त्यही भएकाले अहिले प्रदेशका १४ वटै जिल्लामा चेकजाँच तीव्र बनाइएको छ, उनले भने, मापसे गरेर सवारी चलाउने चालकलाई कारबाही गरिएको छ। ट्राफिक सक्रियता बढाउनुको एउटै उद्देश्य दुर्घटनाबाट हुने मानवीय तथा भौतिक कम गर्ने नै हो। एसपी पौडेलले मापसेविरुद्ध शून्य सहनशीलताको नीति लिइएको प्रष्ट पारे। मापसे र ट्राफिक नियमको उल्लंघन गरेर सवारी चलाउने जोकोहीलाई कारबाहीको दायरामा ल्याउने गरिएको उनको भनाइ छ। ब्रेथ लाइजर नहुँदा सुँघेर मापसे जाँच गर्नुपर्ने बाध्यतासमेत थियो।"
वर्षा र हिमपात नहुँदा जुम्लाका किसानले हिउँदेबाली लगाउन सकेनन्,"जुम्ला : हिमाली जिल्ला जुम्लामा वर्षा र हिमपात नहुँदा हिउँदेबाली लगाउन अझै पाइएको छैन। हिउँदयाममा पानी नपरेकाले हिउँदे बालीअन्तर्गत गहुँ र जौकोखेती लगाउन नपाइएको तिला गाउँपालिका१ किसान जयबहादुर बुढाले जानकारी दिए। आकाशे पानीकाभरमा रहेका रारावासी समयमा वर्षा नहुँदा हिउँदेखेती गर्न नपाइएला भन्ने चिन्ताले सताएको सोही ठाउँ निवासी सपुरा रावतको गुनासो थियो। सिँचाइ सुविधा नहुँदा राराका करिब दुई सय ८० घरले हिउँदेबाली लगाउन नपाएको वडाध्यक्ष जंगबहादुर बस्नेतले जानकारी दिए। गाउँमा रोजगारीको सम्भावना नहुँदा घरखर्च चलाउनका लागि भारत जानेको रारा गाउँका सङ्ख्या धैरे रहेको उनको भनाइ छ। हिउँदयाम लागे पनि वर्षा र हिमपात हुन सकेको छैन। जिल्लाका कतिपय ठाउँमा पानी नपर्दा किसानले हिउँदेबाली लगाउन नसकेको कृषि विकास कार्यालयका सूचना अधिकारी शेरबहादुर भण्डारीले बताए। हिउँदमा यहाँका उच्च ठाउँमा लगाइएका खेतीमा वर्षा नहुँदा बाली सुक्न थालेको सम्बद्ध किसानले बताए। जुम्लामा सबैभन्दा चिसो माइनस छ दशमलव छ डिग्री सेल्सियस तापक्रम रहेको हावापानी फिल्ड कार्यालयले जनाएको छ। गत वर्ष पुसको अन्तिम साता हिमपात भएकामा यस वर्ष वर्षा र हिमपात नभएपछि यहाँका किसानले लगाएको हिउँदेबालीको उत्पादनमा कमी आउने तातोपानी गाउँपालिकाका किसान सुनिता पाण्डेले जानकारी दिए। हिउँदेबाली लगाउने समयदेखि खडेरीका कारण लगाइएको बालीसमेत सुक्न थालेको छ। लामो समयसम्म परेको खडेरीले जिल्लामै गहुँ, जौलगायत बालीको उत्पादनमा निकै कमी हुने सिञ्जा गाउँपालिमा रहेको कृषि शाखाले जनाएको छ।"
बुटवलगोरुसिंगेचन्द्रौटा सडक चार लेनको बनाइँदै,"बुटवल : पश्चिम क्षेत्रको भविष्यसँग जोडिएको पूर्व पश्चिम महेन्द्र राजमार्गअन्तर्गत पर्ने बुटवलगोरुसिंगे सडक चार लेनको निर्माण गरिने भएको छ। करिव ६ दशकपछि सडक फराकिलो हुन थालेपछि नागरिकहरू उत्साहित भएका छन्। तर, स्थानीयमा हाल निर्माणाधीन अवस्थामा रहेको बुटवलनारायणगढ सडकको जस्तो अवस्था हुनसक्ने आशंका भने उस्तै छ। यस सडक अहिले दुई लेनको मात्र छ। बुटवलदेखि गोरुसिंगेसम्मको दूरी ५० दशमलव ६९ किलोमिटर छ। त्यसमध्ये पहिलो खण्डमा निर्माण गर्नेगरी बुटवलदेखि गोरुसिंगेसम्मको ३१ दशमलव ६९ किलोमिटरको ठेक्का आह्वान भइसकेको बुटवलगोरुसिंगेचन्द्रौटा सडक परियोजनाका प्रमुख सिनियर डिभिजनल इन्जिनियर होम एसीले जानकारी दिए। बहुवर्षीय योजनाअन्तर्गत पुरै खण्डको सडक निर्माण गर्नका लागि कुल २२ अर्ब बजेट लागत अनुमान गरिएको एसीले जानकारी गराए। तीन वर्षमा सडक स्तरोन्नति गरिसक्ने लक्ष्य छ,उनले भने,बुटवल नारायणगढ सडकले नागरिकहरूमा धेरै निराशा छाएको छ। यो पनि त्यस्तै हुने होकी भन्ने आशंका छ। सबैको साथ र सहयोगबाट हामी त्यसो हुन नदिने अठोटमा छौँ। उनका अनुसार गोरुसिंगेदेखि चन्द्रौटा (इमलिया)सम्मको १९ किलोमिटर सडकको विस्तृत परियोजना प्रतिवेदन (डीपीआर) तयार भइरहेको छ। सात महिनाभित्र डीपीआर पूरा हुने एसीले बताए। जंगल क्षेत्रमा २४ मिटर र सहरी क्षेत्रमा ५० मिटरको सडक निर्माण हुने छ। यस परियोजना अन्तर्गत रुपन्देहीको सालझण्डीदेखि कपिलवस्तुको चन्द्रौटासम्मको अधिकांशका खण्ड जंगल क्षेत्रमा पर्छ। बुटवलको तिनाउ खोला पुलपारीदेखि मैनावगर जाने प्रहरी बिटबाट यसको सुरुवाती विन्दु हुनेछ। एशियाली विकास बैंक (एडिबी)को आर्थिक सहयोगमा सडक स्तरोन्नति हुने परियोजना प्रमुख एसीले बताए। करिव ६२ वर्षपछि सडक स्तरोन्नति हुने खबरले खुशी बनाएको यातायात व्यवसायी नारायण रानाले प्रतिक्रिया दिए। यस सडक भएर दैनिक हजारौँ सवारीसाधनहरू ओहोरदोहोर गर्छन्। सडक निर्माण क्षेत्रमा रुपन्देहीको बुटवल उपमहानगरपालिका, सैनामैना नगरपालिका, कञ्चन गाउँपालिका र कपिलवस्तुको बाणगंगा नगरपालिका, बुद्धभूमि नगरपालिका र शिवराज नगरपालिका पर्छन्। सडक समयमै पूरा गर्नका लागि सबै स्थानीय तहका जनप्रतिनिधिहरू सम्मिलित गुनासो समिति गठन गरिने एसीले बताए। सडक क्षेत्रमा पर्ने घरहरूलाई क्षतिपूर्ति दिने र जनताका गुनासो सुन्ने गरी उक्त समितिले काम गर्ने छ। २०१८ सालमा उक्त सडक निर्माण गरिएको थियो। पूर्व पश्चिम राजमार्गअन्तर्गत बुटवल मध्यखण्ड पर्छ।"
डाँका चोरी मुद्दाका फरार प्रतिवादी १२ वर्षपछि पक्राउ,बुटवल : डाँका चोरी मुद्दामा दोषी ठहर भइ फरार रहेका कञ्चन गाउँपालिका ३ रुपन्देहीका ४६ वर्षीय बेलबहादुर थापालाई प्रहरीले पक्राउ गरेको छ । जिल्ला अदालत रुपन्देहीले २०६८ जेठ ३० गते थापालाई ६ वर्ष कैद सजाय र ३० हजार जरिवानाको फैसला सुनाएको थियो । ईलाका प्रहरी कार्यालय रुद्रपुरबाट खटिएको प्रहरी टोलीले थापालाई शनिबार पक्राउ गरेको जिल्ला प्रहरी कार्यालय रुपन्देहीका प्रहरी निरीक्षक किशोर केसीले जानकारी दिए । थापालाई कैद भुक्तानका लागि जिल्ला कारागार रुपन्देहीमा पठाइएको केसीले बताए ।
बारीमा कान्ला खन्ने क्रममा माटोको ढिस्कोले पुरिएर वृद्धको मृत्यु,सिन्धुली : सिन्धुलीको फिक्कलमा माटोको ढिस्कोले पुरिएर एक वृद्धको मृत्यु भएको छ । घर नजिकै बारीमा कान्ला खन्ने क्रममा माटोको ढिस्कोले पुर्दा फिक्कल गाउँपालिका ५ रजे का वर्ष ७४ का मनबहादुर बुढाथोकीको मृत्यु भएको हो । जिल्ला प्रहरी कार्यालय सिन्धुलीका प्रवक्ता चिरन्जीवी दाहाला अनुसार शनिबार अबेरसम्म घर नफर्केपछि आफन्तले खोज्न जाँदा बुढाथोकी माटोको ढिस्कोले पुरेको अवस्थामा घटना स्थलमै मृत फेला परेको थिए । घरबाट अन्दाजी एक सय मिटर उत्तर तर्फ आफ्नै बारीमा मृतकको चप्पल फेला परेको र बारी माथिबाट ढिस्को समेत झरेको देखिएपछि माटो खोतल्दै गर्दा वृद्ध बुढाथोकीको शव फेला परेको हो । प्रहरीका अनुसार घटनाबारे थप अनुसन्धान भइरहेको छ ।
नेपाल एयरलाइन्सका क्याबिन क्रूले दिएको रिटमा अन्तरिम आदेश जारी,"काठमाडौं : नेपाल वायुसेवा निगममा कार्यरत विमान परिचारक र परिचारिका (क्याबिन क्रू)हरूले दिएको रिटमाथि सर्वोच्च अदालतले कारण देखाउ सहित अन्तरिम आदेश जारी गरेको छ। आइतबार रिटमाथि सुनुवाइ गर्दै न्यायाधीश तिलप्रसाद श्रेष्ठको एकल इजलासले क्याबिन क्रूमाथि गरेको विभेद गर्नुको कारणसहित अन्तरिम आदेश जारी गरेको हो। नेपाल वायुसेवा निगमको नाममा क्याबिन क्रूहरूलाई सर्वाेच्च अदालतमा रिट निवेदन दायर गरेकै आधारमा सेवा सुविधामा फरक पर्नेगरी कुनैपनि कदम चाल्न नपाउनेगरी अन्तरिम आदेश जारी भएको हो। क्याबिन क्रुको तर्फबाट बरिष्ठ अधिवक्ता चन्द्रकान्त ज्ञवाली, अधिवक्ताहरु अनन्तराज लुईंटेल, किर्तिनाथ शर्मा पौडेल, लिलाधर उपाध्याय, प्रतिभा उप्रेती, विशाल थापा लगायतले बहस गरेका थिए । पेसामा अन्याय र असुरक्षा भएको भन्दै नेपाल वायुसेवा निगमका सबै क्याबिन क्रुले पहिलोपटक न्यायको गुहार गर्दै पुस १८ गते सर्वोच्चमा रिट दिएका थिए। उनीहरूले विभेद्कारी व्यवहार भएको, सेवासुविधामा कानुनविपरीत विभेद्को नीति ल्याएकाले त्यस्ता प्रावधान खारेजीका माग गर्दै रिट दिएका हुन्। वरिष्ठ विमान परिचारिका प्रजिता कार्कीसहित १३५ जनाले सामूहिकरूपमा रिट निवेदन पेस गरेका हुन्। रिटमा प्रधानमन्त्री तथा मन्त्रिपरिषद्को कार्यालय, संस्कृति,पर्यटन तथा नागरिक उड्डयन मन्त्रालय र नेपाल वायुसेवा निगमलाई विपक्षी बनाइएको छ। रिट निवेदनमा नेपाल वायुसेवा निगमका कर्मचारीहरूको सेवा, शर्तसम्बन्धी कानुनमा भएको व्यवस्थाले विमान परिचारक र विमान परिचारिकालाई अन्य कर्मचारीभन्दा विभेदपूर्ण व्यवहार गरी दोस्रो दर्जाको कर्मचारीको व्यवहार गरिएको उल्लेख छ। कर्मचारीको अवकास उमेर ५८ वर्ष कायम गरेकोमा विमान परिचारक र परिचारिकाको हकमा ४० वर्षमा अवकास दिने, एक महिनाको तलब दिएर जहिल्यसुकै हटाउनसक्ने, सेवाअवधिभर करारको करार नै राखी अवकास गराउने र उपदान पनि नदिनेलगायतका प्रावधानको बदर माग गरिएको छ। जिन्दगीभर एउटै पदमा काम लगाएर विना कुनै सुविधा जहिल्यैसुकै हटाउने तथा सामाजिक सुरक्षाको समेत कुनै व्यवहार नगरिएको उनीहरूको दाबी छ। सामान्य कम्पनीले समेत सामाजिक सेवा सुरक्षाको सुनिश्चितता गर्नुपर्नेमा नेपाल सरकार स्वामित्वको वायुसेवा निगमजस्तो निकायले आफ्ना क्याविन क्रुमाथि गम्भीर विभेद् गरेको उनीहरूको गुनासो छ। आफूहरूले पटकपटक व्यवस्थापनसमक्ष कुरा राख्दासमेत सुधारको प्रक्रिया अघि नसारहेकोले सर्वोच्च अदालतमा रिट निवेदन दिनुपरेको रिट निवेदनमा उल्लेख छ। अन्य कर्मचारीले विमान दुर्घटना भइ अशक्त हुँदा अशक्त वृत्ति पाउने, तर विमान परिचारक र परिचारिकाहरूले नपाउने, विमान चालकको बढुवा म्यानुअल हुने, तर आफूहरुको बढुवा नहुने, औषधि उपचारमा पनि विभेद् हुने गरेकाले न्यायको माग गर्दै विमान परिचारक र परिचारिकाहरूले रिट दायर गरेको उनीहरूका कानुन व्यवसायी अधिवक्ता अनन्तराज लुईंटेलले जानकारी दिए। अधिवक्ता लुईंटेलले क्याविन क्रुको मुद्दा अघि बढाएका छन् नेपाल वायु सेवा निगमको विनियमावलीमा भएका समानताको हक र श्रमको सुरक्षाको हकविपरीतका विभेदभूपूर्ण दफाहरु बदर गरी समान सेवा र सुविधाको सुनिश्चितता गर्न तथा विभेदपूर्ण प्रावधानहरु खारेज गर्न विपक्षीका नाममा परमादेश समेत माग गरिएको छ। रिट दायर गरेको भरमा विपक्षी निगम तथा निकायहरुले रिट निवेदकमाथि पूर्वाग्रह साँधी दुःख हैरानी दिनसक्ने र करार भंग गर्नसक्ने भन्दै सुरक्षाका लागि अन्तरिम आदेशसमेत माग गरिएको छ।"
"रुपन्देहीमा स्कुटी दुर्घटना, एक युवकको मृत्यु",बुटवल : रुपन्देहीको देवदनह नगरपालिका९ स्थित भलुहीमा स्कुटी दुर्घटना हुँदा एक युवकको मृत्यु भएको छ। आइतबार बिहान ७ बजे लु ६७ प ७००४ नम्बरको स्कुटी अनियन्त्रित भई दुर्घटना हुँदा देवदह नगरपालिका८ वनकित्ता निवासी २२ वर्षीय निराजन श्रीसको मृत्यु भएको भएको प्रहरी चौकी खैरेनीका प्रहरी निरीक्षक डाक्टर प्रसाद चौधरीले जानकारी दिए। लुम्बिनी प्रादेशिक अस्पताल बुटवलमा उपचारको क्रममा उनको मृत्यु भएको थियो। बिहान लागेको बाक्लो हुस्सुका कारण स्कुटी अनियन्त्रित भई दुर्घटना भएको हुन सक्ने चौधरीले बताए। निर्माणधिन बुटवलनारायणगढ सडकको कल्वर्टमा स्कुटी पुगेको थियो। मृतक युवक बुटवल टेक्निकल कलेजमा अध्ययनरत थिए। प्रहरीका अनुसार उनको पहाड घर गुल्मीको सत्यवती गाउँपालिकास्थित भार्सेमा हो।
सर्लाहीको बरहथवामा फेरि कर्फ्यू,"मलङ्गवा : जिल्ला प्रशासन कार्यालय सर्लाहीले बरहथवा नगरपालिकामा आज फेरि कर्फ्यू लागू गरिएको छ। भोलि बिहानसम्म लागू हुनेगरी कर्फ्यू जारी गरिएको सर्लाहीका प्रमुख जिल्ला अधिकारी कोमलप्रसाद धमलाले जानकारी दिए। पुस २० गते शुक्रबार बरहथवा नगरपालिकामा प्राथमिक स्वास्थ्य केन्द्रको स्तरोन्नतिलाई लिएर भएको जारी विरोध प्रदर्शनका कारण सार्वजनिक तथा निजी सम्पत्ति र संरचनामा भएको तोडफोड, आगजनी तथा हुलदङ्गालगायतका सार्वजनिक शान्ति सुरक्षा भङ्ग हुनसक्ने देखिएकाले कर्फ्यू जारी गरिएको प्रमुख जिल्ला अधिकारी धमलाले राससलाई बताए। कार्यालयका अनुसार आज दिउँसो १२:४५ देखि भोलि बिहान ८ बजेसम्म पूर्वमा सितापुर जाने बाटोको ब्रम्हास्थान, पश्चिममा हजरिया जाने बाटोको नहर, दक्षिणमा हनुमान मन्दिर र उत्तरमा सोतीचोर्निया पुल सीमा निर्धारण गरी कर्फ्यू जारी गरिएको हो । उक्त क्षेत्रभित्र कुनै पनि किसिमको भेला हुन र बाहिर आवतजावत गर्न नपाइने कार्यालयले जनाएको छ । स्थानीयको प्रदर्शनमा गत शुक्रबार एक जनाको मृत्यु भएको थियो ।"
८ सय ८६ विद्यार्थीलाई एकै पटक पोशाक प्रदान,"नुवाकोट : नुवाकोटको तादी गाउंपालिकामा रहेको विभिन्न ६ वटा विद्यालयमा एकैपटक ९ सय विद्यार्थीलाई पोशाक प्रदान गरिएको छ । यसबाट ग्रामीण भेगमा विद्यार्थी निकै उत्साहित भएका छन् । तादी गापाको पहलमा एक मावि र ५ वटा आधारभूत विद्यालयमा अध्ययनरत आठसय ८६ जना विद्यार्थीलाई विद्यालय पोशाक प्रदान गरिएको हो । गापा अध्यक्ष शन्तमान तामाङ र उपाध्यक्ष सन्जु प्याकुरेल श्रेष्ठले विद्यालयमै पुगेर आयोजित कार्यक्रमकाबीच विद्यालयमा अध्ययनरत विद्यार्थीलाई ट्रयाक सुट र टिसर्ट हस्तान्तरण गरेका हुन् । विद्यार्थीहरूलाई जाडोयाममा न्यानो बनाउन र अध्ययनप्रति जागरुक बनाउने उद्धेश्यले गापाको पहलमा उपलब्ध पोशाक सम्पूर्ण विद्यार्थीहरूलाई वितरण गरिएको हो । सुन्दरादेवी माविमा अधययनरत दुई सय ७०, नवप्रभात आधारभूत विद्यालयका ३०, ध्रुवज्योती आधारभूतका ६१, पन्चकन्या आधारभूतका एकसय ३०, चिलाउने आधारभूतका एकसय ७० र मंगलेश्वरी आधारभूतका दुई सय २५ जना गरी आठसय ८६ जना विद्यार्थीहरुलाई पोशाक प्रदान गरिएको तादी गापा उपाध्यक्ष सन्जु प्याकुरेल श्रेष्ठले बताइन् । विद्यार्थीलाई अध्यक्ष, उपाध्यक्षसहित संस्थाका अध्यक्ष वन्दीङिमा शेर्पालगायतका पदाधिकारी तथा सम्बन्धित वडाध्यक्ष, विद्यालयका व्यवस्थापन समितिका अध्यक्ष, प्राधानाध्यापकलगायतले संयुक्तरुपमामा विद्यार्थीलाई पोशाक वितरण गरेका हुन् । पोशाक वितरणवाट विद्यार्थीहरु उत्साहित भएको र गापासँग निरन्तर सहकार्य गर्ने अध्यक्ष शन्तमान तामाङले बताए । विद्यालय पोशाक पाएपछि ग्रामीण भेगमका विद्यार्थी निकै खुसी भएका र यसलाई निरन्तरता दिइनुपर्ने उपाध्यक्ष सन्जु प्याकुरेलश्रेष्ठको भनाइ छ । पोशाक पाएका ९ सय विद्यार्थीमध्ये अधिकांश आदिवासी समुदायका हुन् ।"
नेपालभारत सचिवस्तरीय बैठकबाट अन्तरदेशीय ऊर्जा व्यापारको मोडालिटी स्वीकृत,"काठमाडौं : गत शुक्रबार चितवनमा बसेको नेपालभारत सचिवस्तरीय बैठकले १३२ केभी र त्यसमुनिका प्रसारण लाइनमार्फत हुने अन्तरदेशीय ऊर्जा व्यापारका मोडालिटीलाई स्वीकृत गरेको छ। ऊर्जा,जलस्रोत तथा सिंचाइ मन्त्रालयका सचिव गोपाल प्रसाद सिग्देल र भारतीय ऊर्जा मन्त्रालयका सचिव पंकज अग्रवालको नेतृत्वमा बसेको बैठकले ऊर्जा व्यापार,जलविद्युत परियोजना र प्रसारण लाइनको कार्यान्वयन,नेपाल र भारतबीचको द्विपक्षीय ऊर्जा क्षेत्र सहकार्यलगायतका विषयमा विस्तृत समीक्षा गरेको थियो। पुष १९ गते नेपालभारतबीच दीर्घकालीन ऊर्जा व्यापारसम्बन्धी सम्झौतामा हस्ताक्षर भएपछि सचिवस्तरीय बैठक बसेको हो । संयुक्त सञ्चालक समितिको बैठक हुनुअघि ऊर्जा सचिव अग्रवालले नेपालका ऊर्जा, जलस्रोत तथा सिंचाइमन्त्री शक्ति बहादुर बस्नेतसँग भेटवार्ता गरेका थिए। भारतका विदेशमन्त्री एस जयशंकरको नेपाल भ्रमणका क्रममा तीनवटा नयाँ १३२ केभी प्रसारण लाइनको उद्घाटन भएको छ । जसमा रक्सौल (बिहार, भारत)परवानीपुर (नेपाल) को दोस्रो सर्किट, कटैया (बिहार, भारत)कुशाहा (नेपाल) को दोस्रो सर्किट र नयाँ नौतनवा (उत्तर प्रदेश, भारत) मैनहिया (नेपाल) रहेका छन् । करिब २०० मेगावाट प्रसारण क्षमता थप्ने यी प्रसारण लाइनले भारत र नेपालबीचको समग्र प्रसारण क्षमता १४०० मेगावाट पुर्याउनेछ। त्यस्तै,नयाँ नौतनवा मैनहिया प्रसारण लाइन नेपाल र भारतको उत्तर प्रदेशबीचको पहिलो प्रसारण लाइन रहेको छ । यसअघि पुष १८ गते जलस्रोत तथा सिंचाइ मन्त्रालयका सहसचिव नवीन राज सिंह र भारत सरकार ऊर्जा मन्त्रालयका सहसचिव डाडी साई बाबाको नेतृत्वमा ऊर्जा क्षेत्रमा सहकार्य सम्बन्धी ११ औं संयुक्त कार्यदलको बैठक काठमाडौंमा सम्पन्न भएको थियो । यसैगरी नेपाल भारतबीच संयुक्त जलविकास समितिको पहिलो बैठक छिट्टै बोलाउन सहमति भएको छ।"
यसो गरे चल्छ विमानस्थल,"नेपालमा विमानस्थल बनाउने लहर नै चल्दै आएको छ। तर, धेरै विमानस्थल सञ्चालन हुन सकेका छैनन्। यसका कारण यस्ता छन्। १) विमानस्थलको मौजुदा अवस्था र भविष्यको आवश्यकतालाई दृष्टिगत गरेर विकास र विस्तार गर्नुपर्छ। भविष्यमा हुने हवाई यात्रु वृद्धिले प्राप्त गर्ने प्रतिफल, आर्थिक विकासका संभावना, आर्थिक रूपमा ती विमानस्थलहरूको दिगोपना आदि पक्षमा पर्याप्त अध्ययन तथा विश्लेषण बिना विमानस्थल निर्माणमा मात्र केन्द्रित रहँदा यसरी निर्माण भएका विमानस्थल सञ्चालनमा आउन सक्ने संभावना न्यून हुन्छ। २) नेपालका जनप्रतिनिधिहरूले विकासको प्रमुख एजेन्डाका रूपमा आफ्नो क्षेत्रमा विमानस्थल निर्माणलाई लिएका हुन्छन्। तर, विमानस्थल निर्माणपश्चात् यसलाई कसरी सञ्चालन गर्ने भन्ने विषयमा भने पूर्णरूपमा अनभिज्ञ छन्। ३) नेपालमा निर्माण भएका धेरै विमानस्थलहरू बन्द छन् तर यसरी बन्द रहेका अधिकांश विमानस्थलहरू सडकको सञ्जालमा नजोडिएको समयमा निर्माण भएका र तत्कालीन अवस्थामा ती क्षेत्रका जीवन रेखाका रूपमा रहेको तथ्यलाई बिर्सन भने हुँदैन। ४) राज्यको हवाई यातायातसम्बन्धी दायित्व भनेको डाँडापाखामा आन्तरिक विमानस्थल र प्रदेशपिच्छे अन्तर्राष्ट्रिय विमानस्थल भन्ने सोचको कारण विमानस्थल निर्माणको क्षेत्रमा स्रोतको दुरुपयोगले निरन्तरता पाएको छ। ५) नेपालका स्टल अपरेसनका लागि प्रमाणीकरण भएका विमान कम्पनीहरूको संख्या अत्यन्त न्यून छ। यो सीमितताको कारण स्टल विमानस्थलको संख्या तुलनामा र ती विमानस्थलमा सञ्चालन हुने वायुयानको संख्या अत्यन्त न्यून भएको कारण सञ्चालनको संभावना भएका विमानस्थलहरूसमेत वायुयानको अभावमा सञ्चालनमा आउन सकेका छैनन्। (गौतम, नेपाल नागरिक उड्डयन प्राधिकरणका पूर्वमहानिर्देशक हुन्।)"
त्रिभुवन अन्तर्राष्ट्रिय विमानस्थलबाट १ किलो सुन बरामद,काठमाडौं : त्रिभुवन अन्तर्राष्ट्रिय विमानस्थलबाट एक किलो तीन सय ग्राम अवैध सुनसहित एकजना महिलालाई प्रहरीले पक्राउ गरेको छ । पक्राउ पर्नेमा फ्लाइ दुबईको उडान नम्बर एफजेड ५७३ बाट गएराति १ बजे काठमाडौँ आएकी ५४ वर्षीया श्रीलङ्काली नागरिक कान्थी माथी कावस्कर रहेको त्रिभुवन अन्तर्राष्ट्रिय विमानस्थलका सुरक्षा प्रमुख तथा प्रहरी नायब महानिरीक्षक अर्जुन चन्दले जानकारी दिए। उनका अनुसार राहदानी नम्बर ८१५१३८५ भएकी निज महिलाले लगाएको ब्राभित्र प्लाष्टिकले बेरेको अर्धठोस सुन दुई पोका तौल पाँच सय ग्राम तथा लगाएको कट्टुभित्र आठ सय ग्राम सुन गरी कुल एक किलो तीन सय ग्राम सुन बरामद गरिएको हो । उक्त विषयमा थप अनुसन्धान भइरहेको प्रहरीले जनाएको छ ।
सालकको खपेटासहित धरानबाट २ जना पक्राउ,सुनसरी : धरान उपमहानगरपालिका५ किशान चोकबाट संरक्षित सालकको खपेटा ३ सय ४० ग्रामसहित २ जनालाई शनिबार राति प्रहरीले पक्राउ गरेको छ। ससुराली घरमा बस्ने संखुवासभा चिचिला गाउँपालिका३ घर भएका २८ वर्षीय सन्दिप राई र धरान उपमहानगरपालिका१६ डेरा गरी बस्ने संखुवासभा धर्मदेवी गाउँपालिका३ घर भएका २१ वर्षीय मनोज तामाङलाई प्रहरीले पक्राउ गरेको हो। ईलाका प्रहरी कार्यालय धरानका अनुसार राईको कोठा तलासी गर्ने क्रममा उनलाई उक्त खपेटासहित पक्राउ गरेको हो। थप सोधपुछ गर्ने क्रममा तामाङलाई समेत प्रहरीले पक्राउ गरेको हो। प्रहरीले थप अनुसन्धान गरिरहेको जनाएको छ।
सैलुन व्यवसाय सञ्चालन गरेर गाउँमै आम्दानी,"मुगु : जिल्लाको खत्याड गाउँपालिका४ हिकोटीका ४० वर्षीय नरबहादुर सार्की हरेक वर्ष रोजगारीका लागि भारत जान्थे। गाउँमा रोजगार नहुँदा हिउँद सिजनमा उनी भारतको विभिन्न स्थानमा पुग्ने गरेका थिए। भारतमा मजदुरी गरेर आफ्नो ८ जनाको परिवार पालेका थिए। रोजगारीका लागि भारत गइरहँदा उनलाई गाउँमा नै सैलुन खोल्ने विचार आयो। गाउँमा सैलुन थिएन। गाउँमा सैलुन खोल्ने मन भएपनि उनीसँग यसको सिप थिएन, लगानी गर्न रकम पनि। उनले एक गैरसरकारी संस्थालाई गाउँमा सैलुन खोल्ने सोच बनाएको तर सिप र रकम नभएको बताए। गैरसरकारी संस्थाले उनलाई तालिमका लागि बाजुरा पठायो। तालिम पाएपछि खत्याड गाउँपालिका४ माथिचौरमा ३५ हजार लगानीमा सैलुन सञ्चालन गरे। उनले अहिले व्यवसाय सञ्चालन गरेर परिवारको सबै खर्च कटाएर केही रकम बचत गर्न थालेका छन्। यसअघि सिजनमा भारत जाने र अफ सिजनमा गाउँमा नै ज्याला मजदुरीको काम गर्ने गरेको उनी बताउँछन्। परिवारको आकार ठूलो भएका कारण पनि उनलाई परिवार चलाउन समस्या हुँदै आएको थियो। वडाध्यक्ष जनक रावलले गाउँमै स्वरोजगार गरेर गाउँपालिकाकै नमुना युवा बनेको बताए। श्री आधारभूत विद्यालय केराईका शिक्षक शैलेन्द्र शाहीका अनुसार यसअघि गाउँपालिकामा कपाल काट्ने पसल नहुँदा सदरमुकाम गमगढी वा छिमेकी जिल्ला बाजुराको कोल्टिमा पुग्न पर्ने बाध्यता थियो। यहाँका पुरुषहरू कामका लागि भारत जाने भएकाले महिलालाई बालबालिकाको कपाल काट्न समस्या हुँदै आएको थियो।"
बाग्लुङम्याग्दी जोड्ने सडक निर्माण ३ वर्षपछि सूचारु,"बेनी : बागलुङ र म्याग्दी जिल्लालाई जोड्ने रणनीतिक महत्वको गलकोटहरिचौरहिलतारारुम म्याग्दी सडक योजना निर्माणको काम तीन वर्षपछि सूचारु भएको छ। बाग्लुङको गलकोट नगरपालिकाको केन्द्र हटियादेखि गाईघाट, ताराखोला गाउँपालिका हुँदै म्याग्दीको मालिका गाउँपालिका२ रुम जोड्ने रणनीतिक सडक निर्माणको काम विस २०७६ चैत देखि रोकिएको थियो। ताराखोला गाउँपालिकाका अध्यक्ष धनबहादुर बिकले गलकोट र म्याग्दी जोड्ने उद्देश्यले सञ्चालित सडक आयोजना निर्माणको काम तीन वर्षपछि सूचारु भएको बताए। ४० किलोमिटर लामो रणनीतिक सडकमध्ये गलकोटको हटियादेखि ताराखोलाको घुस्मेलीसम्मको १० किलोमिटर कालोपत्रेको लागि एपेक्स खड्का कृष्ण संयुक्त निर्माण कम्पनीले पूर्वाधार विकास कार्यालय बाग्लुङसँग आर्थिक वर्ष २०७५७६ मा २४ करोड रुपैयाँमा ठेक्का सम्झौता गरेको थियो। कार्यालयका प्रमुख दिनेश कुमार घिमिरेले बैङ्क जमानत जफत गर्ने, ठेक्का तोड्ने र कालोसूचिमा राख्ने चेतावनी दिएपछि ठेकेदार काममा फर्किएका बताए। पाँच किलोमिटर दुरीमा ग्राभेल भइसकेको सडकको बाँकी खण्डमा विस्तार, पर्खाल, नाली निर्माण, सब बेस, बेस बिछ्याउने र कालोपत्र गर्ने तयारी गरेको छ। ५० प्रतिशत भौतिक प्रगति भएको सडक निर्माणमा हालसम्म १२ करोड रुपैयाँ खर्च भइसकेको छ। सडक कालोपत्रेमा ढिलाइ हुँदा गलकोट नगरपालिका वडा नं ५ र ६ तथा ताराखोला गाउँपालिका वडा नं १ र ३ का बासिन्दाले सास्ती खेप्दै आएका छन्। यो सडक निर्माण भएमा म्याग्दीको मालिका, धवलागिरी र मंगला गाउँपालिकाका बासिन्दालाई बाग्लुङ हुँदै लुम्बीनी प्रदेशको बुटवल बजार नजिक पर्छ। एपेक्सखड्का कृष्ण संयुक्त निर्माण कम्पनीका इन्जिनियर रामु कँडेलले कोरोना महामारी, विद्युतीय पोल सार्न भएको ढिलाई र मूल्यवृद्धिका कारण ढिलाई भएको बताए। ग्राभेल भएको सडकमा बेस र सब बेस राख्न थालेका छौं, गाईघाट झरनादेखि माथि पहिरोले निर्माण गरेको पूर्वाधारमा क्षति पुग्दा समस्या भयो, उनले भने, अब कामले गति लिन्छ। यसै आर्थिक वर्षभित्र निर्माण सम्पन्न गर्ने तयारीका साथ काम भइरहेको छ। गण्डकी प्रदेशको भौतिक पूर्वाधार विकास तथा यातायात व्यवस्था मन्त्रालयले यो सडकलाई समस्याग्रस्त आयोजनामा सूचिकृत गरेर निर्माण व्यवसायीलाई काममा फर्काउन दवाव र ताकेता गरेको थियो। गलकोट ताराखोला हुँदै म्याग्दीको रुम जोड्ने सडकको घुस्मेलीकरिमेला खण्डको सडक कालोपत्र सहित स्तरोन्नति गर्न चालु आर्थिक वर्षमा १५ करोडको ठेक्का आव्हान गर्ने तयारी गरेको छ। ताराखोलाकै रानीवासमा पक्की मोटरेबल पुल बनाउन ठेक्का आह्वानको तयारी भएको छ। यो पुललाई यस वर्ष एक करोड बीस लाख रुपैयाँ विनियोजन भएको छ।"
"भारतबाट अवैधरुपमा ल्याएको २९ लाख बराबरको औषधि बरामद, दुईजना पक्राउ","परासी : भारतबाट अवैधरुपमा भन्सार छलेर ल्याउँदै गरेको २९ लाख बराबरको औषधि बरामद भएको छ। भारतीय सीमासँग जोडिएको प्रतापपुर गाउँपालिका९ चण्डालटोल नाकाबाट ल्याउँदै गरेको अवस्थामा इलाका प्रहरी कार्यालय बेलाटारीको टोलीले आइतबार बिहान ६ पेटी औषधि बरामद गरेको हो । प्रदेश नं३,०१००२ च ८९९६ नम्बरको कारमा लुकाएर ल्याएको अवस्थामा २९ लाख ४९ हजार बराबरको औषधि बरामद भएको जिल्ला प्रहरी कार्यालयका सूचना अधिकारी डीएसपी रेशम बोहराले जानकारी दिए । बरामद भएका औषधिमा सलाइनमा प्रयोग हुने आइबी क्यानुला, विभिन्न रोगलगायत सर्जिकलसम्बन्धीका औषधिहरु रहेको बोहराले बताए । औषधिसँगै दुईजनालाई प्रहरीले पक्राउ गरेको छ । पक्राउ पर्नेमा गोरखा जिल्ला गण्डकी गाउँपालिका४ भेंडाबारी बस्ने ३० वर्षीय सुजन भन्ने विवेक पोखरेल र बाग्लुङ जिल्ला बडिगाड गाउँपालिका ५ टारी बस्ने २९ वर्षीय अभिषेक खरेल रहेका छन् । भारतमा धेरै नै सस्तोमा पाइने भएकाले भन्सार छलेर औषधि ल्याएको प्रहरीले जनाएको छ । उक्त औषधि काठमाडौं टिचिङ अस्पताल अगाडि रहेको आफ्नै मेडिकलमा लैजानका लागि ल्याएको प्रहरीले जनाएको छ । पक्राउ परेका औषधीसहित कार र संलग्न व्यक्तिलाई आवश्यक कारबाहीका लागि महेशपुर भन्सार कार्यालय पठाइएको प्रहरीले जनाएको छ ।"
प्रशासन सुधारका लागि गृह मन्त्रालयले माग्यो सुझाव,"काठमाडौं : गृह मन्त्रालयले गृह प्रशासनअन्तर्गतका निकायको कार्यसम्पादन सुधार र क्षमता विकासका लागि सुझाव माग गरेको छ । गृह मन्त्रालयले गृह प्रशासनअन्तर्गतका निकायको कार्यसम्पादन सुधार र क्षमता विकासका लागि गठित अध्ययन समिति र विषयगत उपसमितिले सुझाव माग गरेको छ । कार्यसम्पादन सुधार र क्षमता विकासका लागि सुझाव प्रदान गर्न सार्वजनिक अनुरोध गरिएको गृह प्रवक्ता नारायणप्रसाद भट्टराईले जानकारी दिए। मन्त्रालयले पूर्वमुख्यसचिव लिलामणि पौड्यालको नेतृत्वमा उक्त समिति बनाएको छ । समितिले अहिले अध्ययन गरिरहेको छ । अध्ययनपछि समितिले गृह प्रशासन सुधारका लागि चाहिने योजना र रायसहितको प्रतिवेदन गृह मन्त्रालयलाई बुझाउने छ । सोही प्रतिवेदनका आधारमा सुधारका काम अघि बढाइने उपप्रधानमन्त्री एवं गृहमन्त्री नारायणकाजी श्रेष्ठले राससलाई बताए। सुझावमा लागि गृह मन्त्रालयको वेबसाइट  मा गएर विषयगतरूपमा विवरण लेखी पठाउन सकिने व्यवस्था मिलाइएको छ । मुख्यगरी स्थानीय प्रशासन सुधार, सशस्त्र प्रहरी सुधार, नेपाल प्रहरी र अध्यागमन सुधारका विषयमा सुझावका लागि विषय राखिएको छ ।"
सिन्धुलीमा वेवारिसे भेटिएको शव स्थानीय तहले व्यवस्थापन गर्ने,"सिन्धुली : सिन्धुलीको एक सामुदायिक वनमा सडेको अवस्थामा वेवारिसे शव फेला परेको छ । जिल्लाको गोलन्जोर गाउँपालिका ५ स्थित सल्लेनी सामुदायिक वन उपभोक्ता समुहको क्षेत्रभित्र नाम, थर, वतन नखुलेको एक पुरुषको शव फेला परेको जिल्ला प्रहरी कार्यालय सिन्धुलीका प्रवक्ता तथा प्रहरी नायव उपरीक्षक चिरन्जीवी दाहालले जानकारी दिए । तराईबासी जस्तो देखिने अन्दाजी वर्ष ५५६० वर्षको पुरुष व्यक्तिको शव फेला परेको भन्ने खबर प्राप्त हुना साथ घटनास्थलमा प्रहरी टोली खटी गई हेर्दा सडिगली दुर्गन्धित घोप्टो अवस्थामा शव फेला पारिएको हो, दाहालले भने । प्रवक्ता दाहालका अनुसार पोष्टमार्टम समेत गर्न नसकिने अवस्थामा रहेको शवलाई स्थानीय जनप्रतिनीधिको रोहवरमा मुचुल्का लगायतका काम गरी सदगतको लागि सम्बन्धित स्थानीय तहलाई नै जिम्मा लगाएको छ ।"
उदयपुरमा लागूऔषध छाड्ने युवा बढ्दै,"उदयपुर : उदयपुरको चौदण्डीगढी नगरपालिकाका ४२ युवाले सामूहिक रूपमा लागूऔषध छाड्ने प्रतिवद्धता जनाएका छन्। बढ्दो लागूऔषध नियन्त्रणका लागि जिल्ला प्रहरी कार्यालय उदयपुरले सञ्चालन गरेको मिसन ड्रग्स इन्टरसेप्सन (एमडीआई)अभियानमा उनीहरूले नगर प्रमुख कालुमान लामा, उपप्रमुख मणिकादेवी दुलाल, वडाध्यक्षलाई साक्षी राखेर सामूहिक प्रतिवद्धता जनाएका हुन्। यसअघि त्रियुगा नगरपालिकामा ५२ जना लागूऔषध सेवनकर्ताले यस्तो प्रतिवद्धता जनाएका थिए । लागूऔषध सेवन नगर्ने मैले दृढता गरेँ' भन्ने विश्वाससहित उनीहरूले नगरपालिकाको सभाहलमा आयोजित कार्यक्रममा आफ्ना अभिभावक, जनप्रतिनिधि, प्रशासन, पत्रकार र अभियन्तालाई समेत साक्षी राखेका छन्। मेयर लामाले लागूऔषधको कुलतमा फसेर अध्ययनलाई निरन्तरता दिन नसकेका सबैलाई नगरकोतर्फबाट पढ्नमा सहयोग गर्ने प्रतिबद्धता व्यक्त गरे। 'कुलतलाई पूर्णरुपले छाडेर भिजनसहितको योजना लिएर आउनुहोस्', मेयर लामाले भने, आवश्यकता र औचित्य पुष्टि गर्ने गरी कार्यक्रम ल्याउनुस् तपाईहरूलाई सहयोग गर्न तयार छौं।' कार्यक्रममा अभियानका संयोजक तथा प्रहरी प्रमुख एसपी रमेश थापाले अभियान सञ्चालनले धेरै युवा सुधारको बाटोमा हिँडेको बताए। अभियान सुरु गर्नुअघि प्रहरीले लागूऔषध सेवनकर्तालाई उक्त लतबाट छुटाउन थुप्रै कोसिस गरेको सुनाए । एसपी थापाले भने, लागूऔषध नियन्त्रण गर्न छिमेकी जिल्लाका सबै नाकामा कडाइ गरी अभियान सुरु गरिएको छ। यसलाई हामी जिल्लाका आठ वटै पालिकामा लैजाने योजना गरेका छौं', उनले भने, अभियानलाई निरन्तरता दिन आज प्रतिबद्धता जनाएका सबैका घरमा जनप्रतिनिधिसहितको टोली हप्तामा एक पटक जान्छौं र उनीहरूको अवस्था बुझ्छौं, आवश्यकताका आधारमा उनीहरूले फरक क्षेत्रमा व्यस्त बनाउँछौं।'"
