शीर्षक,विवरण
"श्रम संस्कार सिकाउँछु, पानी पिलाउँछु","खानेपानी समस्या हल गर्न सकिएन भने झन् समस्या हुने देखेर खानेपानीको समस्या हल गर्न लागिपरेको हुँ। फोहोर मैला व्यवस्थापन, स्वास्थ्य र शिक्षाको समस्या पनि हल गर्न लागिपरेको छु। धरानमा खानेपानीको समस्या नयाँ होइन। सुन्दर सहर भए पनि पानीको अभावले यहाँ पुग्नेलाई खल्लो बनाउँथ्यो। देशमा व्यवस्था परिवर्तन भयो, धरानमा पनि जनप्रतिनिधि धेरै पटक छानिए। तर, पानीको समस्या कसैले बुझेनन्। अनि यसै समस्याको चुरो समाएर स्वतन्त्र रूपमा मेयर बनेर उदाए हर्क साम्पाङ राई। उनको मुख्य लक्ष्य भनेकै यहाँ खानेपानी सहज बनाउने र नागरिकलाई श्रमसंस्कार सिकाउने। तिनै उदाहरणीय मेयर साम्पाङसँग अन्नपूर्ण पोस्ट्का पत्रकार रत्नप्रसाद आचार्यले गरेको कुराकानी : एक वर्षको आफ्नो कार्यकालको मूल्यांकन कसरी गर्नुहुन्छ ? जनश्रमदानबाट केके काम भए ? जनश्रमदानबाट कोकोहा, सर्दु, खर्दु, निसाने, पकुवा, तामाखाम, भालुखोलालगायतका खोलाबाट खानेपानी ल्याएर धरानवासीको तिर्खा मेटाउने काम भएको छ। यसबाट धरानको खानेपानीको समस्यालाई केही हदसम्म भए पनि समाधान भएको छ। तपाई खानेपानी व्यवस्थापन मै केन्द्रित हुनुको कारण के ?खानेपानी सबैलाई आवश्यक पर्छ। पानी बिना हामी बाँच्न पनि सक्दैनौ। धरानमा खानेपानीको समस्या धेरै बर्षदेखि भएको छ। मैले चुनाव अगाडी गरेको वाचा पुरा गर्न र धरानबासिलाई प्रयाप्त पानी वितरण गर्ने उदेश्यले खानेपानी व्यवस्थापनमा लागेको हो। धरानबासिलाई प्रयाप्त पानी वितरण गरिसकेपछी म अन्य कुराहरूलाई पनि त्यतिकै प्राथामिकतामा राखेर काम गर्नेछु । जनश्रमदानलाई संस्थागत नगर्नुको कारण ? जनताको श्रमदानलाई संस्थागत गर्नु उपयुक्त ठानिन्। जनताले जसरी स्वयंसेवक भएर काम गरेका छन्, त्यसलाई संस्थागत गर्नु हुन्न। जनश्रमदान धरान उपमहानगरपालिकाको नीति तथा कार्यक्रमभित्र पनि पर्दैन। नीति तथा कार्यक्रममा बजेट पर्छ, यहाँ उपमहानगरपालिकाको बजेट नपरेकाले श्रमअभियानलाई संस्थागत नगरिएको हो। तर वडाध्यक्ष र सदस्यहरू तपाईंको अभियानमा जोडिनु भएन नि ? सबैले साथ दिएनन्। साथ दिनेले दिएकै छन्। त्यसमा ठूलो कुरा पनि छैन र धेरै गुनासो पनि छैन। मलाई जनताको साथ छ। निम्तो गर्नु भएन कि ? श्रमदानमा आउनु भनेर पत्र चै पठाइनँ। सार्वजनिक रूपमा आह्वान गरेको हो। आउने आए, नआउनेहरू आएनन्। त्यसमा कुनै गुनासो छैन। जनश्रमदान भनेको ओभर टाइम जस्तो वैकल्पिक काम हो। निःशुल्क खानेपानी खुवाउँछु भन्नुहुन्थ्यो। महसुलसमेत घटाउन सक्नु भएन नि ? खानेपानी व्यवस्थापन बोर्डलाई धेरै ऋण रहेछ। पहिला म बाहिर थिएँ। खानेपानीको कसैले सूचना पनि दिँदैनथे। ५४ करोड ऋण मिनाहा भए जनतालाई निःशुल्क खानेपानी खुवाउने मेरो योजना छ। खानेपानी व्यवस्थापन बोर्डको बैठक नबोलाई तोक आदेशका भरमा काम गरिरहनु भएको आरोपबारे के भन्नुहुन्छ ? खानेपानी व्यवस्थापन बोर्ड भनेको कार्यपालिकाजस्तो होइन। यो सेवा प्रदायक संस्था हो। अहिले बोर्डमा जोजो सदस्य हुँ भनेर दाबी गरिरहेका छन्, उहीहरू जसरी बोर्डको सदस्य भएर आए ती संस्थाकै प्रतिनिधि होइनन्। त्यसैले उनीहरू बोर्डका सदस्य पनि होइनन भन्ने मेरो दाबी हो। त्यसैले बैठक नबोलाएको हुँ। बोर्डका सदस्य किन नछानेको त ? उपमहानगरपालिकाको नीति तथा कार्यक्रम प्रस्तुत गरेपछि विधिसम्मत रूपमा खानेपानी व्यवस्थापन बोर्डको सदस्य चयन प्रक्रिया अगाडि बढ्छ। त्यसपछि खानेपानी व्यवस्थापन बोर्डलाई प्रभावकारी बनाउने प्रतिबद्धता गर्दछु। पानी वितरण तालिका बिगारेर आफूसुखी गरिरहनु भएको छ भन्ने जनगुनासो पनि छ नि ? त्यसो गरेको होइन। खडेरी परेको बेला र धेरै दिन पानी नपुगेका ठाउँमा नियमित गइरहेको ठाउँको कटाएर पठाएको हो। सबैलाई समान वितरण गर्न त्यस्तो गरिएको हो। यसलाई अन्यथा लिनुपर्ने कारण छैन। सप्तकोसीको पानी ल्याउँछु भन्नुहुन्छ, कहिले आउँछ ?सप्तकोसीबाट खानेपानी मैले ल्याउने होइन। संघीय सरकारले ल्याउनुपर्छ। यसका लागि संघ र प्रदेश सरकारबाट समेत बजेट विनियोजन भएको छ। यसका लागि प्रधानमन्त्री र सुनसरी १ का संघीय र प्रदेश सदस्य सबैलाई मेरोतर्फबाट धेरैधेरै धन्यवाद छ। सप्तकोसीबाट पानी ल्याउने भनेको राष्ट्रिय योजना हो। अब सप्तकोसीबाट निकट भविष्यमै पानी आउँछ। धरानको समस्या खानेपानी मात्रै हो र ? अरू पनि छन्। खानेपानी समस्या हल गर्न सकिएन भने झन् समस्या हुने देखेर खानेपानीको समस्या हल गर्न लागिपरेको हुँ। फोहोर मैला व्यवस्थापन, स्वास्थ्य र शिक्षाको समस्या पनि हल गर्न लागिपरेको छु। ट्यांकरबाट पानी किन्दा उपमहानगरले बिल तिर्नुपर्छ भन्नुहुन्थ्यो। अहिले पानी किनेको बिल ल्याउँदा बिल तिर्नुहुन्छ ? मैले यसपालि ६ लाखको त पानी किनेर नगरवासीलाई पिलाएको छु। खानेपानी आवश्यक परे, जनताले खबर गरेको खण्डमा घरघरमा पुर्याउने प्रतिबद्धता जनाउँछु। बाहिर बसेर कराउँदा र जनप्रतिनिधि भएर काम गर्नु फरक रहेछ ? हो, धेरै फरक छ। बाहिर बसेर कराउँदा हामीलाई सही सूचना हुँदैनथ्यो। त्यसैले समस्या सिर्जना गथ्र्यो। अहिले प्रमुख भएपछि समस्या सिर्जना नहोस् भनेर सबैलाई सूचना पनि दिन्छु र हिसाबकिताब पनि सार्वजनिक गर्ने गरेको छु। अरू दीर्घकालीन योजना ?नगरको विकास गर्न पहिला खानेपानी समस्याको समाधान गर्नुपर्छ। धरानलाई सफा सहर बनाउन ल्यान्डफिल्डको अवधारणा अघि सारेको छु। पर्यटन प्रवद्र्धन गर्ने, उद्योग धन्दा खोल्ने, स्थानीय बेरोजगार युवायुवतीलाई रोजगार सिर्जना गर्ने र स्थानीय उत्पादन बढाउने मेरा मुख्य योजना हुन्। भ्रष्टाचारविरुद्ध अभियान चलाएर मेयर बन्नुभयो। तर, उपमहानगरका आर्थिक अनियमितता र त्यसमा संलग्नहरूलाई कारबाही गरेको खै त ? नगर प्रमुख भएपछि मैले उपमहानगरमा भएका आर्थिकअनियमितताका विषयहरू लेटरप्याडमै लेखेर अख्तियार दुरुपयोग अनुसन्धान आयोगमा उजुरी दिएको छु। अख्तियारले अहिलेसम्म त्यसबारे कुनै कारबाही प्रक्रिया अगाडि बढाएको छैन। यस विषयमा मैले पटकपटक अख्तियार कार्यालयसँग भनेको छु। भ्रष्टाचारजन्य कसुरको कारबाही गर्ने निकाय नै अख्तियार हो। अख्तियारले कार्बाही नै गर्दैन त म के गरु ? म कारबाही गर्ने आधिकारिक व्यक्ति पनि त हैन। अख्तियारको काम कारबाहीप्रति मलाई धेरै दुःख लागेको छ। तपाईंले कारबाही गरे हुँदैन ? भ्रष्टाचारको छानबिन अख्तियारले गर्ने हो। मैले छानबिन समिति गठन गर्दा निष्पक्ष नहोला भनेर पटकपटक अख्तियार गुहारेको हो। तर, अख्तियारले नै कारबाही अगाडि बढाएको छैन। यसमा मेरो कुनै कमजोरी छैन। अधिकार प्राप्त निकायले आर्थिक अनियमितताको छानबिन गरी कार्बाही प्रक्रिया अगाडि बढाउनु उत्तम हुन्छ। एडीबी खानेपानी आयोजनाको भ्रष्टाचारको फाइल किन नहेर्नु भएको त ? म कारबाही गर्ने निकाय हैन। कार्यकारी हुँ। मैले कार्बाही गर्दा आफूखुसी गर्यो भन्ने आरोप आउँछ भनेर अख्तियार गुहारेको हो। तर अख्तियार नै काम गर्दैन भने जनताले अख्तियार दुरुपयोग अनुसन्धानलाई कसरी विश्वास गर्ने ? जनताको गुनासो अब अख्तियारले छानबिन गरी समाधान गर्नुपर्छ। नत्र अख्तियारको पनि काम छ, जस्तो लाग्दैन। उपप्रमुख र वडाध्यक्षसँग पटकपटक विवाद भइरहन्छ, किन ?यो ठूलो कुरा होइन। कहिलेकाहीँ त्यस्तो भइरहन्छ। संसदीय अभ्यास गर्ने क्रममा असहमतिका कुरा आउँछन्, त्यसलाई मैले अन्यथा लिएको छैन। सबैलाई मिलाएर लान नसकेको हो कि ? हैन, हैन। यस्तो छ नि त, अरू जनप्रतिनिधिहरूका जे पायो त्यही कुरा म स्विकार्दिनँ। नरम करम कुराहरू मिलेकै छन्। अरूसँग समन्वय र सहकार्य गर्नुहुन्न भन्ने आरोप छ नि ? मैले समन्वय त गरेकै छु। उहाँहरूले आरोप लगाउनु भएको पनि भन्दिनँ। भने जति वा सय प्रतिशतमा सय चै नभएकै होला। सयमा ८० प्रतिशत समन्वय गरेको जस्तो लाग्छ। त्यसो भए पटकपटक कार्यपालिका बैठक अवरुद्ध किन त ? अब अवरुद्ध हँुदैन। हिजो भएकै हो। धरानका सबै जनप्रतिनिधि एक भएर मिलिसकेको अवस्था छ। तपाईं स्वतन्त्रबाट चुनाव जित्नुभयो। अरू दलबाट निर्वाचित भएकाले तालमेल नमिलेको हो ? त्यो पनि भन्दिनँ। मिलिराखेकै छ। कहिलेकाहीँ असन्तुष्टिअसहमति हुन्छन्। हिजो पनि हुन्थ्यो त। यसलाई ठूलो रूपमा लिएको छैन। यो तरिकाले त नगरको विकासमा असर पर्ला कि ? हो, असर पर्छ। सधैंभरिको चै मिलेका छन्। संसद्मा पनि मिलेको देख्दिनँ। हामी बीच वादविवाद भएकै हो। मैले भनेको कुरा उहाँहरूले स्विकार्नु हुन्न, उहाँहरूका कुरा मैले नस्विकारेकैले विवाद सुरु भएको हो। संसदीय अभ्यास गर्ने क्रममा यस्तो हुन्छ। धरानको हितमा मिलेर काम गर्ने प्रतिबद्धता जनाएको छु। नगरको आन्तरिक स्रोत र आम्दानी बढेन नि ? हैन, यसपालि धेरै भएको छ। धरानमा बसोबास गर्ने सुकुम्बासी समुदायलाई पनि करको दायरामा ल्याउन निसा वितरण गरेका छौं। घरबहाल घर वृद्धि, व्यवसाय दर्तालाई प्रभावकारी बनाउँदै लगिएको छ। आन्तरिक स्रोत बढेकै कारण हामीले विगतभन्दा तीन करोड बढीको बजेट प्रस्तुत गर्ने तयारी गरेका छौं। नगरपालिकाबाट नीति नियम, ऐन नबनेकाले काम गर्न गाह्रो भयो भन्ने गुनासो छ त ? त्यस्तो हैन। नीतिनियम के छैन र ? सबै छन्। हामीले आवश्यक नीतिनियम बनाएर उपमहानगरलाई अगाडि बढाइरहेकै छौं। अनावश्यक नीति नियम किन बनाउने ? काम गर्न झन् समस्या हुन्छ। नदीजन्य पदार्थको निकासी किन बन्द ? नदीजन्य पदार्थको टेन्डर लगाएर निकासी गर्दा वन कार्यालयले अवरोध गर्न थाल्यो। त्यसैकारण समस्या भएको हो। वन कार्यालयसँगको विवाद केका लागि ? वन कार्यालयले उपमहानगरपालिकाको नियम मान्दैन। वनका कर्मचारीहरूले धरान उपमहानगरपालिकालाई धेरै हेपेका छन्। उपमहानगरले ल्यान्डफिल्ड साइड जाने बाटोमा गेट बनाउँदा वनले भत्काइदियो। मैले पनि वन कार्यालयमा लगेर फोहोर फाल्न लगाएँ। उपमहानगरको क्षेत्रमा वनले अनावश्यक हस्तक्षेप गरेर काम गर्न दिएको छैन। साबुन फ्याक्ट्री निर्माण गर्दा वनको जग्गामा प्रक्रिया नपुर्याई काम गर्नुभयो त ? वनको जग्गामा हैन। उपमहानगरपालिकाको जग्गामा वन छ भनेर बुझ्नु पर्यो। बढ्ता गर्यो भने वन कार्यालय नै बन्द गर्दिन्छु। वन कार्यालय उपमहानगरपालिका मातहतमा आउनुपर्छ। कर्मचारीलाई विश्वास गर्नुहुन्न भन्ने छ नि ? मैले कर्मचारीलाई चेक एन्ड ब्यालेन्स मा राख्न पनि आफैं काम गर्ने गरेको छु। यसबाट जनताको काम सहज तरिकाले सम्पन्न होस् भन्ने मेरो चाहना हो। त्यति नगरी त हुँदै हुँदैन नि। जसले गर्दा कर्मचारीलाई उत्तरदायी र जिम्मेवार पनि बनाओस् न। तपाईं जति चर्चित, त्यति नै विवादमा पर्नुहुन्छ नि ? त्यस्तो गरेको छैन। कसैलाई व्यक्तिगत रूपमा इंगित गरेर वा नराम्रा काम गरेर विवादमा परेको छु जस्तो त लाग्दैन। सामाजिक सञ्जालमा अपशब्द लेख्ने र बोल्ने गर्नुहुन्छ, किन ? मैले कसैलाई मानमर्दन गर्ने काम गरेको छैन। आवश्यकअनुसार सुधार गर्नुपर्छ। यसो गर्दा आफ्नो गरिमा घटेको जस्तो लाग्दैन ? खितिती हाँस्दै, त्यस्तो गरेको छ जस्तो लाग्दैन। तपाईंले पनि त बिनाप्रतिस्पर्धा कर्मचारी भर्ना गर्नुभयो त ? हैन हौं, दैनिक ज्यालादारीमा केही कर्मचारी राखेका हौं। आवश्यक नपरे भोलि नै हटाउन सकिन्छ। संघ र प्रदेश सरकारसँग कस्तो समन्वय गर्दै हुनुहुन्छ ? एकदमै राम्रो समन्वय गरेको छु। प्रधानमन्त्री, मन्त्रीहरूलाई फोन गर्छु। कहिलेकाहीँ फोन गर्दा उठाउनु हुन्न, त्यसमा दुःख लाग्छ। संघ र प्रदेश सरकारले धरानलाई कत्तिको सहयोग गरेका छन् ? थुप्रै गरेका छन्। खानेपानीमा संघ सरकारले ११ करोड र प्रदेश सरकारले ४ करोड बजेट विनियोजन गरेको छ। धरानको विकासका लागि सहयोग माग्दै हामी फेरि प्रधानमन्त्री र मुख्यमन्त्रीलाई भेट्न जादैछौं। बीपी कोइराला स्वास्थ्य विज्ञान प्रतिष्ठान सुधारमा तपाईंको भूमिका ? बीपी प्रतिष्ठानले भनेजस्तो सेवासुविधा दिन सकेको छैन। सरकारी अस्पताल हो। हामीले सोचेजस्तो सेवा प्रदान गर्न सकेको छैन। प्रतिष्ठानलाई सुधार गर्न अब संघ सरकारले ध्यान दिनुपर्छ। त्यसो नगरे धरान उपमहानगरपालिकालाई हस्तान्तरण गरोस्, हामीले व्यवस्थित गरेर चलाउँछौं। धरानको पर्यटन विकासमा के गर्दै हुनुहुन्छ ? श्रमसंस्कृति पदमार्गको निर्माण गरिँदैछ। विभिन्न पार्क निर्माण, पाखैभरि बिरुवा र फूल रोपेर हराभरा बनाउने, धार्मिक पर्यटन क्षेत्रलाई थप आकर्षित गर्ने योजना अगाडि सारेका छौ। धरानमा सर्वसुलभ र गुणस्तरीय शिक्षाको योजना के के छन ? सबैभन्दा पहिले भौतिक पूर्वाधारमा जोड, शिक्षक दरबन्दी थप, योग्य शिक्षकको नियुक्ति र थ्योरी र इतिहासभन्दा प्राविधिक शिक्षामा जोड दिने हाम्रो योजना हो। सुकुम्बासी व्यवस्थापन र अव्यवस्थित बस्ती सुधारका योजना के छन् ? सुकुम्बासी सूचीकृत गरेर निस्सा वितरण गरिरहेका छांै। लामो समयदेखि बसोबास गर्दै आएका सुकुम्बासीहरूलाई जालपुर्जा वितरण गरी करको दायरामा ल्याउने योजना छ। यसका लागि बस्ती व्यवस्थित गर्न पनि उपमहानगरपालिकाले काम अगाडि बढाइरहेको छ। सुकुम्बासीका नाममा सरकारी जग्गा ओगट्नेको हकमा के गर्नुहुन्छ ? यस विषयमा थप अनुसन्धान गरिनेछ। लामो समयदेखि बसोबास गर्नेहरूलाई सरकारी रेटमा जग्गा बिक्री गर्न सकिन्छ। यसमा उपमहानगरपालिकाले प्रदेश र संघ सरकारसँग समन्वय गरेर थप निर्णय गरिनेछ। मालपोत कार्यालय उपमहानगरपालिका मातहत आएको छैन नि ? विस्तारै आउँछ। तपाईंले जानकारी दिनुभयो, अब छिट्टै यसको समाधान गर्न लागिपर्नेछु। धरानको ६ लेन सडक किन निर्माण नहुनुको कारण ? यो पुरानो रोग हो। मैले पुरानो रोगव्यथा बोकेर हिँडनु परेको छ। सडक विभागलाई भानुचोकसम्म बनाउनु भनेकै छौं। सडक बनाउँदा बजारका धनीमानीलाई जोगाएर सुकुम्बासीलाई उठीबास लगाउने कुरा पनि हुँदैन। सबै पक्षसँग बसेर समस्या समाधान गर्नुपर्छ। फेरि चुनाव लड्नुहुन्छ ? त्यो समयले बताउँला। आफूले रहर गरेर हँुदैन। यो विषयमा अहिले बोल्दिनँ। जनताले चाहनुभयो भने, बेला आएपछि बोलौंला। स्वतन्त्रै रहने कि अब कुनै पार्टीमा पनि लाग्नुहुन्छ ? त्यो चै अहिले नभनौं। हाँस्दै रमाइलो प्रश्न सोध्नुभयो, लास्टमा। अन्त्यमा ? धरानमा मात्र हैन, नेपालभर जनश्रमदान गर्नुपर्छ। श्रमदानले मात्र देशको विकास गर्न सकिन्छ। म श्रमदानका लागि सबैलाई आह्वान गर्न चाहन्छु। श्रमदान गरौं, देशको विकास गरौं, यो नारा सबैले प्रयोग गरौं।"
भाका बुन्दै असारे देउडा,"असारमा गाइने देउडा गीतका सयौं भाका छन्। ती भाका अरू महिनामा मेला पर्वमा र भारी खेलमा पनि गाइन्छन्। लोकसंगीतको उर्वरभूमि नेपालमा वर्षभरि नै लोकगीतहरू गाइन्छन्। अझ चाडपर्वका गीतहरू विशेष तरिकाले गाइन्छन्। मानु छरी मुरी उमार्ने महिना असारमा मेचीदेखि महाकालीका नरनारीले रोपाइँको बेला पारी ठाउँ विशेषका गीत गाउँछन्। एकातिर गोरु जोत्ने, बाउसी खन्नेहरूले गीतका शब्द मीठो शैलीमा पस्केको देख्न र सुन्न पाइन्छ भने अर्काेतिर धान, कोदो रोप्ने महिलाको कर्णप्रिय आवाज। एकजनाले अर्काेलाई सोध्ने गरेको गीत हो यो। भौगोलिक विकटताका कारण हरेकथरी गीत समाजमा देखा परेका छैनन्। गीत गाउनु भनेको आआफ्नो जात देखाउनु हो भन्ने मान्यता थियो कुनै जमानामा। विस्तारै अन्धविश्वासको सो प्रथाको अन्त्य भएको छ। अझै पनि मान्यजनका अगाडि गीतांगी (गीतको रचना गर्ने व्यक्ति)ले खुलस्त रूपमा पस्कन नसकेको अवस्थामा असार मासमा भने ती भाका, शब्दहरू रोपाराहरूले गाउने गर्छन्। जसरी तीजमा महिलाले वर्षैभरिका पीडाहरू गीतमार्फत पोख्छन्, ठीक त्यसैगरी रोपाइँका बखत मनका भावहरू महिलाले निर्धक्कसँग सुनाउने गर्छन्। एक हातमा रोपारो अर्काे हातले धानको रोपारो रोप्दै निहुरीनिहुरी महिलाहरूले सामूहिक या दुईटा समूह बनाई निकै मीठो शैलीमा गीतहरू गाउने गर्छन्। हरियो प्रकृति, धानको बिउ, हली र बाउसेको आपसी विनोदप्रिय भलाकुसारी र महिलाहरूको गीत गुञ्जनले धान रोप्दाको अटुट सम्बन्ध रोपाइँको बेलामा देखिन्छ। हार्दिकताका पाठशाला हुन्, असार महिनाको रोपाइँ गर्ने खेतहरू। चुनावताका पिठ्यू फर्काएर हिँड्ने सामान्य मतदाता पनि रोपाइँका बेला आफैं धान रोप्न सहयोग गर्ने ती हितकारी मनहरूलाई नमन गर्नैपर्छ। गाउँ सद्भावको मन्दिर हो। रोपाइँको बेला होस् या गाउँमा बिहे व्रतबन्ध या धार्मिक कार्यमा होस्, गाउँमा एकताको आवाज घन्किन्छ। यो संस्कार जोगाइराख्न नव पिँढी पनि लागिपरेका देखिन्छन्। वैशाखको बिसु पर्व, असार महिनाको रोपाइँ पर्व, भदौ महिनाको गाभ्या पर्व, असोज कात्तिक महिनामा पर्ने महान् पर्व दसैं, तिहार, पुसको दुत्या पिठायो र भूवो पर्व, माघी संक्रान्ति, फागुनको होरीपर्व र चैत्रको चैतलो पर्वले गाउँका मानिसलाई एकताको सन्देश दिएको छ। समाजमा महिला सशक्तीकरणका कारण गाउँमा आइपर्ने विविध समस्या मिलेर समाधान गर्ने संस्कृतिको विकास भएको देखिन्छ। एकजना नारी शिक्षित भए दसजना व्यक्ति शिक्षित हुन्छन् भन्ने कहानी झुटो होइन रहेछ। कोमल भावका सबैथरी महिला आफैं खेतमा गएर रोपाइँसम्बन्धी सम्पूर्ण काम सम्पन्न गर्नुलाई किसानबाट सम्य संस्कारको थालनी भएको मान्न सकिन्छ। विश्व श्रमिक दिवसको नारा ८ घण्टा काम, ८ घण्टा मनोरञ्जन साँचो अर्थमा गाउँमा लागू भएको देखिन्छ। असार महिनाको खेत रोपाइँ, पाखो जमिनमा, धान कोदो गोड्ने बेला सबैथरी किसान पानी पिउने पनि फुर्सद पाउँदैनन्। महिलाहरू त अझ काखेबच्चा पिठ्यूँमा बोक्दै खेतमा काम गरिराखेको दृश्यले कस्को मन पग्लदैन होला ? अन्न भण्डारण गर्ने नमुना वर्ग हुन् महिला। जब काम सकिन्छ, तिनै महिला मनोरञ्जन गर्न पनि पुरुषभन्दा एक कदम अघि निस्कन्छन्। रोपी खानु धनगढीमा गोड्नु त बझाङमाबादल फाटी घाम् लागिझाउ दुःखारीका आङ्मा। गीतले बताएझैं कैलालीको फाँटहरूमा धान रोप्ने गरिन्छ। अन्नका भण्डार मानिएका झापादेखि कैलाली, कञ्चनपुरसम्मका तराईका खेतहरूमा यतिबेला खेत रोप्ने चटारो किसानलाई छ। हामी किसानका छोराछोरी हौं। त्यसैले असार १५ मात्र होइन, खेतमा धान नरोपुन्जेल उत्सवका रूपमा हेर्नुपर्छ। अन्नका भण्डार मानिएका तराईका यी मलिला खेतका फाँटहरूमा जब धान रोपिन्छ अनिमात्र पितापुर्खाको अनुहारमा उज्यालोपन झल्किन्छ। झापा, मोरङ, सुनसरी, कपिलवस्तु, बाँके, बर्दिया, कैलाली, कञ्चनपुरलगायतका अत्यधिक धान उब्जनी हुने मलिला फाँटहरूले पहाडका जनतालाई वर्षभरि खान पुग्छ, हामी कृषिमा आत्मनिर्भर बन्न सक्छौं। हाम्रो मुलुकमा के फल्दैन ? संसारमा उब्जनी नहुने फलफूल, नेपालमा उब्जनी हुन्छ। अञ्जना बासमती, हंसराजजस्ता धानका बालाहरू नेपालमा झुल्ने गर्छन्। सुन फलाउने, हीरा चम्काउने मुलुकको नाम हो, नेपाल। अखाद्य सामग्री मिसावटका कारण हामी बिरामी परिरहेछौं, रोग पालिरहेछौं घरघरमा। यसको अन्त्य हुनैपर्छ। बादल फाटी घाम लागोस्, दुःखारीको आङमा (शरीरमा) त्यसै गीतकारले भनेको होइन।सुनको बिड् पितल्या काँदो दैलेखी कर्दकोआँखो रुदो मेयरीको मन् रुदो मर्दको। आफ्नो देशको कृषि अवस्था देखेर कति भावुक हुन्छ, गीतकार। सुन फल्छ देशमा, युवाहरू विदेश पलायन छन्। गरिबीको अवस्थाले महिला भोकभोकै रुन्छन् डाँको छोडेर। पुरुषहरू पनि आँसु नखसाली मनमनै रुन्छन्, आफ्नो खेतबारी बाँझो देखेर। दैलेखको दृष्टान्तमात्र होइन, सुदूरपश्चिमको अझ देशभरिको आस्था यस्तै छ। सुनको थालमा भात मागिरहने अवस्थाको अन्त्य हाम्रो स्वर्गतुल्य भूमिमा कहिले हुने ? प्रश्न अनुत्तरित छ। असार महिनामा गाइने देउडा गीतका सयौं भाका छन्। ती भाका अरू महिनामा मेला पर्वमा र भारी खेलमा पनि गाइन्छन्। ओबाज झुम्यौली बाज, बाजमेरी, कठैदरिय, चुणी छमाछम, साइगोला, सुसु, हीरा होटलैमा बैरागिरी मोटरैमा, छमक्क छमक्क, सिरुपाते, आरु फुलेली, बझाङबाजुरा, जुम्ला जाँच्यो, चुलीय भाउज्यू, धनसरा, बिजुली रेल, मेरी कोल रामराम बोल, बान्नीका चैतेली, ठिन्क्या झुलो, ब्यानदेलीको तारो, जौपात, रुस्या मेरीय, सुनचाँदीको चोइला, बल्याको लाल्टिन, किर्मीपारी टाँक्याटन, हिरूलाल आदि सयौं देउडागीतका भाकाहरू असारको रोपाइँमा गुञ्जिने गर्छन्। यतिमात्र नभएर ठाडो भाकालाई कारुणिक शैलीमा गाउने गर्छन् महिलाहरू। करुण रस प्रधान ठाडी भाका ६ र ७ नं प्रदेशका पहाडी भूखण्डका गीतका अनमोल रत्नहरू हुन्। वनपाखा जाँदा, खेतमा धानरोपा, पाखा जमिनमा कोदा (कोद्या) रोप्दा, पाखो जमिनमा धान, कोदो, गोड्दा महिलाले एकोहोरो या दोहोरो तवरले पनि ठाडी भाका गाउने गर्छन्। निकै कारुणिक लवजले गाउने हुँदा मानिसको मनमात्र होइन, गाईबस्तु र नदीनाला पनि रुएको आभास दिन्छ। मन पग्लिन्छ तातो तावामा राखेको जमेको घिऊ जस्तै। यस्ता ठाडी भाका खास मौलिक गीतहरू हुन्। सबै थरी कलाकारले गाएका छन् यी मौलिक भाकाहरू। स्वर सुहाउँदो शब्द र शैली मिलाएर गाउने कलाकार स्व हरिश्चन्द्र कडायत हुन्। उनले गाएका ठाडी भाकाका गीतमा असारे पानी दर्केको र रोपाइँमा हार्दिकता बाढेको आभास मिल्छपैरो आइग्यो खेत् बगायो अव क्या खानु हो यै ठौर भरोषा छैन अब काँ झानु हो ? अहिले जिल्लाहरूमा पनि धेरै मानिसलाई नदीमा आएको बढीले बगायो, बेपत्ता पार्यो, पहिरोले खेतीपाती नष्ट गर्यो, चौपाया बगायो। देशभरि यो क्रम दोहोरिइरहेछ। सिन्धुपाल्चोक, दोलखा र काभ्रे जिल्लामा बर्सेनि आउने बाढीका कारण जनधनको क्षतिको चर्चा गरी साध्य छैन। रूख नरोपी, जताततै सडक निर्माणका कारण यस्तो भएको हुन सक्छ। खेतीयोग्य जमिनमा अनियन्त्रित बसोबासका कारणले पनि यस्तो विनाश निम्त्याएको हुन सक्छ। त्यसैले असारे भाकालाई जोगाउन जति जरुरी छ, हामी बसेको जमिनको सुरक्षा गर्नु पनि त्यति नै आवश्यकता छ भन्ने सन्देशको गीत हो माथिको। काठमाडौं वरिपरिका जिल्लामा गाइने काँठे भाका र असारे गीतले जति चर्चा पाएको छ, त्यति चर्चा ६ र ७ प्रदेशका असारे भाकाले पाएको देखिँदैन। यो प्रस्तोताले २०३४ सालमा रेडियोमा रेकर्ड गरेका देउडागीत भन्दा १, २ वर्ष पहिले गणेश रसिक, हिरण्य भोजपुरे, कविता आले, गंगा राणा, पाण्डव सुनुवारले पूर्वका मारुनी धान नाचका भाकाहरू रेडियोमा रेकर्ड भइसकेको थिए। त्यसैले पनि ती गीतहरूको चर्चा हुनु स्वाभाविक हो। पंक्तिकार देउडागीतमा एकलव्य भएर लागिपरेका कारण नवपीढिहरू पनि वर्तमानमा जमर्काे गरिरहेछन्। भोजराज भट्ट, नरेन्द्रराज रेग्मी, राजेन्द्र शाह बीपी, प्रकाश थापा, दीपा धामी, डिक्रावादी, उमाशंकर जोशी, टेकराज अवस्थी, अन्तराम विष्ट, लक्ष्मी आचार्य, गौरी भट्टलगायत कलाकारले गाएका देउडागीतमा असारे भाकाहरू गुञ्जिएको पाइन्छ।दाजु दैलेख सुविदार भाइ कुल्लीका भेट सम्झिरयै सुनाखरी हुँदै रयै भेटझ्याम्म झ्याम्म।"
लाग्यो नि असार,"शदियौंदेखि चल्दै आएका असारे गीत किसानी लोकसंस्कृति, सामूहिकता र सजीवताको उदाहरण थियो। युगमा श्रम संस्कृतिको मानक र प्रतिमान बोकेको असारे गीतलाई अहिले भने जोगाउन हम्मेहम्मे परेको छ। वैशाखजेठको उखरमाउलो गर्मी। प्रचण्ड तापपछि जब वर्षा ऋतु सुरु हुन्छ। तब सर्वत्र उल्लास छाउन थाल्छ। प्रकृतिका जीव जीवात्मामा आनन्दको बिज फुट्न थाल्छ। झिलिकमिलिक चम्किएका बिजुलीले आकाशको शोभा बढाउन थाल्छ। आकाशमा नीलो चमकदार रंगको बादल छाएर सप्तरंगी इन्द्रेणी देखिन थाल्छ। भ्यागुताहरू टर्टराएर मुर्चुंगे धुन निकाल्छन्। अनेकौ रंगका सुगन्धित फूल फुुल्छन्। तपतप झरेका वर्षात्को बुँदसँगै रूख पात झुम्न थाल्छ। धर्तीको यस्तो अपूर्व सौन्दर्य देखेर बादल प्रेमीको रूप धारण गर्छ। प्रेमरूपी वर्षा गराउन थाल्छ। चौतर्फी हरियाली छाएर बालीनाली लहलहाउन थाल्छ। यद्यपि वर्षात्ले खुसीमात्र ल्याउँदैन। कहिलेकाहीँ बाढी, पहिरोजस्तो विकराल रूप पनि लिएर आउँछ। जसको सबैभन्दा बढी मार ग्रामीण र विपन्न वर्गले भोग्नु पर्छ। यति हुँदाहुँदै पनि यो ऋतुको विकल्प छैन। यही ऋतुले नै वर्षाभरि पानीको मूल फुटाउँछ। बस्तुभाउका निम्ति घाँस चारो जुटाउँछ। वर्षामा बर्सिएका जलधाराले धर्तीलाई नवजीवन दिन्छ। यतिखेर सर्वत्र उल्लास छाइरहेको हुन्छ। सिर्जनाका निम्ति पनि उर्वर ऋतु हो वर्षा ऋतु। अंग्रेजी साहित्यका पीभी सेली, जोन किट्स, रबर्ट फ्रस्ट, स्पेनी साहित्यका गाब्रियल मिस्त्राल, जर्मनी साहित्यका हर्मन हेस्से, संस्कृत साहित्यका कालीदास आदिले आफ्ना विलक्षण काव्य साधनाले वर्षा ऋतुलाई मानवीकरण गरेका छन्। कालीदासले कालजयी कृति मेघदूतमा वर्षाको जुन अनुपम र अद्भुत मनोरम चित्र कोरेका छन्, त्यो रेकर्ड आजसम्म कसैले तोड्न सकेको छैन। वर्षामा कवि कलाकारहरूले काल्पनिक संसार बनाएर सिर्जना गरिरहेका हुन्छन् भने धर्तीपुत्र किसानले धर्तीमा सिर्जना गरिरहेका हुन्छन्। वर्षाको सबैभन्दा बढी व्यग्रताका साथ कसैले प्रतीक्षा गरिरहेका हुन्छन् भने किसानहरूले नै गर्छन्। आदिकालदेखि नै किसान र प्रकृतिबीच घनिष्ठ सम्बन्ध रहिआएको छ। यतिखेर बर्सिएको वर्षा किसान र फसलका निम्ति अमृतसमान हुन्छ। त्यसैले किसान बेचैनीका साथ आकाश हेर्दै व्यग्रतापूर्वक वर्षाको प्रतीक्षा गरिरहेका हुन्छन्। जब वर्षा हुन्छ, तब किसान हर्षले गद्गद् हुन्छन्। खेतमा रौनक छाउँछ। लोकगीतकार किसानको मनस्थितिसँग भलिभाँती परिचित हुन्छन्। किसानसँगै वर्षात्को रिमझिममा भिज्दै गाउन थाल्छन् जसमा अरुण उपत्यकाले स्वर भरेको छरिमीमा झिमी पानी है पर्यो असारे मासैमा हिँडेको हामी धान है रोप्न बेंसीको फाँटैमा। ९० प्रतिशतभन्दा बढी किसान भएको हाम्रो देशमा किसान मेहनतले देशको अर्थव्यवथालाई अगाडि बढाउनमा मेरुदण्ड सावित हुँदै आएका छन्। अधिकांश किसान मनसुनमा आधारित वर्षामा नै देशको प्रमुख बालीको रूपमा रहेको धान खेती गर्न निर्भर छन्। यी मेहनती किसान वर्ग धान खेती गर्दा आफ्ना इच्छा, आकांक्षा, हर्ष, उल्लास, निराशा, अवसाद, कुण्ठा, अभिलाषा आदिलाई लोकगीतका माध्यमबाट व्यक्त गर्छन्। लोकगीत त्यस्तो विधा हो, जसमा शिष्ट साहित्यिक कविताको रचनागत सतर्कता र काव्यशास्त्रीय चेत नभए पनि प्रचुरमात्रामा मानवीय संवेदनशीलता हुन्छ। लोकगीतमा व्यक्तिको चेतना, कल्पनाशीलता, भावप्रवणता, समूहमा मिश्रण भएर समूहको साझा वाणी बन्छ। लोक कल्याणको स्वरूप ग्रहण गर्छ। लोकगीत जनसाधारणको हृदयको सहज र सरल उद्गार हो, जुन लोकको वास्तविक र व्यावहारिक जीवनसँग जोडिएको हुन्छ। लोक अनेकौं झाँकीहरू देखिने लोकगीत स्वच्छता र सरलताले भरिनुका साथै मनका कल्म, क्लेषलाई मेटाउने पीयूषधारा समान हुन्छ। हाम्रा अतीत, वर्तमान र भविष्य सबथोक लोकगीतमा सुरक्षित हुन्छ। आदिकालदेखि नै अन्नदाता वर्ग किसान लोकगीतसँग अभिवाज्य रूपमा जोडिँदै आएका छन्। किसानी काम यसै पनि कठिनाइले भरिएको हुन्छ। यसमा अधिक शारीरिक श्रम गर्नुपर्छ। पसिना बग्छ। हातमा ठेला उठ्छ। आँत सुकेर छिट्टै प्यास लाग्छ। यी थकानहरू मेटाएर शरीरमा चुस्ती, फुर्ती भरेर पुनर्ताजगी ल्याउन किसानले रामदली, गोडेलो, दाइँगीत, असारे आदि श्रमगीत रचे। जसमा सबैभन्दा प्रमुख रूपमा असारे गीत पाइन्छ। असारे गीत पनि बेठी, रसिया, घाँसे नगरा आदि गरेर विभिन्न हाँगामा बाँडिएका छन्। यसरी वर्षा ऋतुमा चल्ने ऋतुकालीन र श्रमगीतमा किसानका दुई प्रकारका चित्र पाउँछौं। पहिलोमा स्थानीय प्राकृतिक वातावरण चित्र पाउँछौं भने दोस्रोमा किसानका मनोदशाका चित्र पाउँछौं। जब हामी असारे गीतभित्र प्रवेश गर्छौं, तब कृषि समाजको परिवेश, कृषि सामग्री, कृषि समाजको हर्ष विस्मात, आपद्, विपत्, प्रेम, बिछोड, रमाइलो ठट्टा, हास, परिहास आदिको झल्को पाउँछौं। परपरागत कृषिमा हलो र गोरुको सम्बन्ध नङमासुको प्रगाढ छ। अझै पनि गोरुबिनाको कृषिको कल्पना गर्न सकिन्न। काँधमा काठले बनेको जुवा, भैंसीको छालाले बनेको हल्लुड, काठको जोतारो लगाएर नारिने गोरुलाई किसानले माले, तारे, झाले, जुरे, लालतारे आदि नामले पुकारा गर्छन् भन्ने झल्को धर्मराज थापाको स्वर संकलनमा रहेको पुरानो लोकगीतमा पाइन्छहरियो डाँडा माथि हलो जोत्ने साथी हो हो माले हो होहो तारे हो होचाम्रो माटो माथि बाल्दै मनको बाती डल्ला फर्काइ फर्काइ ढाड मर्काइ मर्काइ हो हो जुरे हो हो मनसुन आउन लागेपछि सुक्खा खेतमा आली कान्ला ताछेर बिउ राखिन्छ। जब बिउ हराभरा भएर आउँछ। तब किसानमा खुसीको सञ्चार हुन थाल्छ। सप्रिएको बिउ देखेर प्रफुल्ल भएर जुहारीको भाकामा लोकगीत गाउन थाल्छन्। बिउ नै असल धानबालीको आधार हो। हिरण्य भोजपुरे, गणेश रसिक र तारादेवीको स्वरको पुरानो लोकगीतमा यही आशय झल्किन्छ केटा : बाबा र ज्यूको बियाडे दुलो सुन चेलीबेटी हउ ढुकुरै लुक्ने बिउ हेर्दामा चुल्ठोमा लोभलाग्दो केश सुन चेलीबेटी हउ रहरलाग्दो तिम्रो जिउ। केटी : त्यही काली लेकमा नि धुपीको रूखमा सुन माइती राजा हउ बेंसीमा सालको धुप जतिमा हेर्यो हेरिरहुँ लाग्ने सुन माइती राजा हो के राम्रो तिम्रो रूप। केटा : मैनाले लायो नि घुमाउने गुँड सुन चेलीबेटी हउ बर्दानी खोपेर धनकुटाहिले, दिलचित्त मिले सुन चेलीबेटी हउ लैजाउँ कि बोकेर। पानी परेपछि खेतमा पानी जमाइन्छ। हिलो आली मिलाउने काम हुन्छ। घरघरमा गएर बिउ बोक्ने लाठे, बिउ काढ्ने बियाडे, हिलो सम्याउने बाउसे आदिका निम्ति पर्मको आह्वान गरिन्छ। समाहा थुन्ने र खोल्ने काम गरिन्छ। विशेषतः असारे गीत समाहाको सुरिलो आवाजमा खुल्छ। लोकमा प्रचलित पुरानो असारे गीतको गेडाले यही आशय प्रकट गर्छ, जसमा जनवादी गायक रामेश श्रेष्ठले स्वर पनि भरेका थिए हरियो भन्नु त्यही रानीवन पहेंलो बेसार यता नि पानी उता नि पानी लाग्यो नि असार। लोकगीत प्रकृतिको पनि गीत हो। अक्सर लोकगीत प्रकृतिमा लिन भएर उठ्छ। समाहा र सिमबाट बगिरहेको सुरिलो आवाजमा मग्न हुँदै लोकगीत गाउँदै काममा तल्लीन हुन्छन्। रामजी थापा रोचकको संकलन, भानु ओली र लोचन भट्टराईको स्वरमा रहेको रोपाइँ बेठी रागको यी गीतका गेडाहरूले यही तथ्यलाई इंगित गर्छअसारै लाग्यो पानी है पर्यो खेताला रुझाउनेखोला र खोल्सी भल छोपी ल्याउँछबेंसी नै समाहा सुसाउनेसिमे र भुमे नागको पूजासंसारी भाकेर सेवामा गर्दै अक्षता पाती हजुर धुप बत्ती बालेर। रोपाइँको दिन आफ्नो आर्थिकताले भ्याएसम्म नौमती र पञ्चैबाजा हालेर रोपाइँ गर्नुका साथै भोजभतेर पनि गरिन्छ। जसलाई बेठी गर्नु भनिन्छ। पहिलापहिला जिम्मावाल मुखियाकोमा श्रमिकहरूले सित्तैमा काम गर्नु पर्दाको कुण्ठास्वरूप बेठी गीत जन्मियो। पछि यसले संस्कृतिको रूप लिएको हो भन्ने अनुमान पनि गरिन्छ। बेठीमा नौमती र पञ्चैबाजाका तालमा बजाइने नगरा धुन, बेठी धुन, तीन ताले गर्रा धुन, दोलखे रोपाइँ धुनको छुट्टै विशेषता छ। सिमेभुमे पूजाको धुनको अर्को आकर्षण हुन्छ, खोलाको धुनले सबको मन हरण गर्छ। जसअन्तर्गत छिटोछिटो दमाहा, झ्याम्टा, ढोलकी बजाइँदै हुरहुर हुर्राको राग अलापिन्छ। यस्ता धुनले जो कोहीलाई पनि हिलोमा उफ्रिएर लडीबुडी खेलुँ झै बनाइदिन्छ। अझ बागमती क्षेत्रको नुवाकोट, रसुवातिर त बेठी गरिएको घरमा लाखे नचाइन्छ। हनुमानको झैं मुकुण्डो पहिरेको लाखे हिलोमा पसेर हिलो खाएको पनि खाएको देखिन पाइन्थ्यो। बेठीमा पूर्वी पहाडमा रसियाको छुट्टै आकर्षण हुन्छ भने बागमती क्षेत्रमा काँठे र सुदूर कर्णालीमा अवालीको छुट्टै मिठास हुन्छ। बागमतीको पूर्वी भागमा प्रचलित रसिया किसानका सुख, दुःख, प्रेम, पिर, व्यथा, ह्रासपरिहास आदिले ओतप्रोत हुन्छ। नवीनकुमार खड्का र साथीहरूको स्वरमा रहेको गीतका गेडाले यही तथ्यलाई उजगार गर्छहो रे हो हो केटाः हातको बिउ म कसलाई दिउँ रोपारै हराएहली नि आए बाउसे नि आए आए नि बियाडे हातको बिउ म कसलाई दिउँ रोपारै हराए आँखालु काँचो ख्याल होइन साँचोरोपारै हराए केटी : छुपुमा छुपु रोप्दै जाउँ है हौ पिपलपाते बिउ दसैंमा खाने खसीको मासु माघैमा खाने घिउ छुपुमा छुपु रोप्दै जाउँ है अँधेरी खोला दाइ सुन्नु होलाहौ पिपलपाते बिउ। केटा : मायालु ज्यानलाई फरिया किन्दा छबिस रिन लाग्योअसारे मासको दबदबे हिलो छुनलाई घिन लाग्यो मायालु ज्यानलाई फरिया किन्दा छबिस रिन लाग्यो आँखालु काँचो ख्याल होइन साँचो छबिस ऋण लाग्यो। बागमती क्षेत्र नुवाकोट, रसुवाका पूर्वीभाग, मकवानपुरतिर पनि झन्डैझन्डै यस्तै लयका गेडाहरू चल्छन्। जुन वाद्ययन्त्रको तालमा र बिना वाद्ययन्त्र घाँसेगीतको तालमा पनि गाइन्छ। सिमेभुमे पूजाको धुनको अर्को आकर्षण हुन्छ, खोलाको धुनले सबको मन हरण गर्छ। जसअन्तर्गत छिटोछिटो दमाहा, झ्याम्टा, ढोलकी बजाइँदै हुरहुर हुर्राको राग अलापिन्छ। यस्ता धुनले जो कोहीलाई पनि हिलोमा उफ्रिएर लडीबुडी खेलुँ झैं बनाइदिन्छ। यस्ता गीतहरूमा माया पिरतीका संयोगान्त, वियोगान्त चित्र भेटिनुका साथै वर्षाको बाह्य र आन्तरिक चित्रण हुन्छ। शिवनारायण जोशीको संकलनमा रहेको यी गेडाहरू श्रवण गर्दा यही आभास पाइन्छ हो हो रे हो हो पाकेर गयो मालभोग केरा पाकेन लोहोरी एकोहोरी माया के महिमा हुन्छलाउँ माया दोहोरी लाउँ माया दोहोरी कान्छी लाउँ माया दोहोरी केटी : दारको ठेको माइतीले दिएको दाइजो त पित्तले थाल मुटु नै खान्छौ, छोडेर जान्छौ के लाउनु मायाजाल के लाउनु मायाजाल कान्छा के लाउनु मायाजाल केटा : नुवामाकोटको भैरवी खेतमा पानीलाई टल्कन्छ यतामा फर्की नहेर कान्छी मन मात्रै कल्पन्छ मन मात्रै कल्पन्छ कान्छी मन मात्र कल्पन्छ केटीः धागोमा कात्ने कतुवा भन्छन् घुमाउने चर्खैमा न तिमी मर्छौ न हामी मर्छौ दुई महिना बर्खैमा दुई महिना बर्खैमा कान्छीदुई महिना बर्खैमा किसानहरू बाहिर जति हाँसिरहेका हुन्छन्, भित्र त्यति नै छट्पटी, पिर, व्यथा बोकेर बाँचिरहेका हुन्छन् भन्ने अभिव्यक्ति लोकका प्रचलित यी गेडाहरूमा प्रष्ट रूपमा झल्किन्छहो हो रे राम हो असार पन्ध्र खाने दहीचिउरा साउन पन्ध्र खिर घरमा छैन शीतलु वचन मनमा छैन थिर। रोपाइँको दोपहरमा लाठे, बाउसे, बियाडे, रोपाहार, हलो जोत्ने, साउने आदि खेती हरमजदुरका निम्ति खाजाको रूपमा कोप्वाँरे ल्याइन्छ। कोप्वाँरे खाएपछि केही क्षण आलीमा बसेर बिना वाद्ययन्त्र घाँसेगीत गाइन्छ। जसमा पहिलो फाँकी झिकेपछि बीचमा टुक्का मिलाएर अन्तिममा टुप्पो फाँकी गाइन्छ। जसमा शृंगार, विरह, प्रकृतिको चित्रण अधिक देखिन्छ। शिवनारायण जोशीको संकलनमा रहेको असारे घाँसे गीतका गेडाले यही तथ्यलाई इंगित गर्छ केटा : तीनतले घरको शृंगार गर्दा खेरी सलाम सानुमाया सामुन्नेमा धानको मेल हजुर कहाँको कहाँको हामी होइन यहाँको सलाम सानुमाया कहाँबाट भयो जम्काभेट भोटमाथि चीनमा लौ आजको दिनमासलाम सानुमाया कहाँबाट भयो कहाँबाट भयो जम्काभेट। केटी : ऐना र बट्टा कोहीदिन खेल्थ्यौं गट्टा सलाम सानुमाया खेल्थ्यौं डण्डीबियो धोबी लुगा धुँदा, हामी सानो हुँदा सलाम सानुमाया दिन खेल्थ्यौं डण्डीबियोमाछाको भुरा, गरौं भने कुरा सलाम सानुमाया संयोगैले जुराको दारको ठेको हो माइतीले देको सलाम सानुमाया संयोगैले जुराको। यस्तै फाँकी र टुक्का गाँसिएको गीत पूर्वी पहाडमा पनि अलि फरक लयमा गाइन्छ। जसमा प्रेम, प्रणय, अभिसार र रतिरागका भाव झल्किन्छ। टंक केसीको स्वर तथा संकलनमा रहेको यी गेडाहरूले यही तथ्यलाई उजगार गर्छतारु र बाँसको गुलेली मेरो खेलायो है रामलेतामाको भाउले, कलेजाको घाउलेबोलाको कति कामले लाकुरी छायाँ भनन सानुमायाबोलाको कति कामले। किसानको निम्ति असारको महिना मानो खाएर मुरी उब्जाउने महिना हो। आलीमा बसेर कोप्वाँरे खाँदी असारे गीत गाउँदै किसानहरू यही भाव व्यक्त गर्छन्, जसमा कमलीकान्त भेटुवालले स्वर पनि भरेका छन् :नाच न नाच ए मेरा भाइ हो आहै मादलको तालैमा लौ हेर यता लौ हेर उता आहै चिउरा छ थालैमा असारे महिना यो मानो खाई मुरी उब्जाउने। रोपाइँ बेठीमा खाजा खाइसकेपछि पुनः नौमती र पञ्चैबाजा घन्किन थाल्छ। अग्नि, जल, वायु आदि पञ्चतत्त्वको प्रतिनिधित्व गर्ने पञ्चैबाजा सनई, नरसिंगा, ढोलकी, बाउताल, दमाहा, टेम्को आदि बाजा घन्किन थालेपछि सबैमा जोस र फुर्ती बढ्न थाल्छ। हली गोरुको पुच्छर समाउँदै जोरले दाँते साउन थाल्छ। रोपाहार बाउसे रोपाइँ गर्दै एकआपसमा हिलो छ्यापाछ्याप गर्दै धर्तीपुत्रहरू केहीबेर आफूलाई माटोमा मिलाउँछन्।यतिखेर पञ्चैबाजाको तालमा गाइने नगरा गीतले प्रमुख भूमिका खेल्छ। नगरा धुन र गीत दुवैको रूपमा सुन्न पाइन्छ। यस्तो धुन र गीतमा हली र गोरुसँगै हुरहुर हुर्राको राग अलापिन्छ। यस्तै राग अलाप्दै गाइने नवीनकुमार खड्का र पुस्तका खड्काको स्वरमा रहेको नगरा गीतका केही गेडाहरू केटा : बांगीमा बांगी नि काँकरी ज्यान त यहै बरी चिरन बहिनी खाउँ राम्रो छ भन्छन् नि नेपालै सहर यहै बरी हिँड न घुम्न जाउँ हुर हुर हुर्रा। केटी : घुरुमा घुरु नि परेवा घुर्यो यहै बरी हाँस पापी घुर्दैन आजै र जाउँ जाउँ नि भोलि रै जाउँ जाउँ यहै बरी साइतै जुर्दैन हुरहुर हुर्रा। केटा : जालहारी दाइले नि जालै र हान्यो ए है बरी जाल पर्यो घागीमा जे परे तिर्छु नि खुकुरी भिर्छु ए है बरी हजुरको लागीमा हुर हुर हुर्रा। ठाउँ र भूगोलअनुसार असारे गीतका लय पनि फरक छन्। कर्णाली र सुदूरपश्चिमतिर अवालीको नामले चर्चित छ। जसरी बागमती र बागमती पूर्वको पूर्वी पहाडमा रोपाइँ बेठीमा पञ्चैबाजाको छुट्टै आकर्षण छ। कर्णाली र सुदूरपश्चिमतिर हुड्को बाजाको विशेष आकर्षण र रौनकता हुन्छ। हेर्दा डमरू झैं देखिने हुड्को बाजाको छलिया, रामकलीलगायतका विभिन्न राग हुन्छ। विशेषतः हुड्के जातिमा प्रचलित रोपाइँ उत्सवलगायत विभिन्न उत्सवमा गाइने र नाचिने रामकली रागको हुड्केली गीत पनि स्थानीय प्राकृतिक वातावरणसँग जोडिएको हुन्छ। प्राकृतिक र सामाजिक समस्या दर्शाइएको हुन्छ। यो गीतमा गुरुले हुड्को बाजा बजाउँदै भट्याउँछ। समूहले त्यसलाई पछ्याउँछन्। डा जयराज पन्तको संकलनमा रहेको रामकली रागको हुड्के गीतका यी गेडाहरू श्रोताको मस्तिष्कमा गहिरो छाप छोड्न सफल छन्छम छम छमकाट बौजु काँकडीका तीन चाना तितिया गाउँदा गाउँदै खेल्दा खेल्दै दिन मेरा बितिया छम चार दिनका लागि छम चले भिनाजु। कृषि कार्यमा पुरुषमात्र होइन, ग्रामीण महिलाहरू पनि त्यति नै दक्ष हुन्छन्। अक्सर महिलाहरू कृषि कार्यमा पूर्णतः एकाग्रचित्त हुन लोकगीत गुनगुनाउँछन्। जब रोपाहारहरू धान रोप्न थाल्छन्, आफ्ना पिर, व्यथा, पारिवारिक जीवनको कटुता, इच्छा, आकांक्षा, प्रणय, मिलन आदिलाई रोपाइँ गीतमार्फत व्यक्त गर्छन्। आफूले बाल वयमा सुनेका यी गीतका गेडाहरूमा यही भाव छल्किएका छन्असारे झरी साउने झरी धानको पातलाई जन्मेको ठाउँ छोड्नै पर्ने छोरीको जातलाई। छुपुमा छुपु ज्यान खेतै रोप्नु हातैमा बिउ रहुन्जेल राम्रैमा लाउँला मिठैमा खाउँलाबाबाको जिउँ छउन्जेल। जब धान रोप्ने महिलाहरू गाउँछन्। उनीहरूको स्वरले खेत अभिभूत हुन्छ। उनीहरूको पदचापमा झुम्न थाल्छ खेत। उनीहरूले गाएको गीतमा जीवन बर्सिन थाल्छ। धर्ती र माटोको मूल्य कसैले बुझेका हुन्छ्न् भने त्यो महिलाहरूले मात्र हुन्छ। पूर्वी पहाडमा रोपाइँ गर्दा रोपाहारहरूले गाएका यस्ता सुरम्य लयका गीतका गेडाले एकक्षण सबैको मन हरण गर्छ। जसमा भानु ओलीले स्वर पनि भरेका छन्कठै असारेमासको रोपेको धान के महिना पसाउँछएकपल्ट आउँछ अल्लारे जोवन दुनियाँ हसाउँछ।कठै घरमा मेरा जोर माउ भैंसी सिँगै र घुमेकासुक्नन् कहिले यी आँखा मेरा आँसुले भिजेका। वर्षामासमा सात डाँडा पारि अन्मिएर गएका चेलीहरूलाई माइतीको यादले खुब सताउँछ। तब उनीहरू कुहिरोले ढाकेका डाँडाहरू हेर्दै मनका बह पोख्न थाल्छन्। जसमा कविता आलेले स्वर पनि भरेकी छन्सरमा सर स्विटरै बुन्नु फलामे सुइँरोलेडाँडामा बसी घर हेरुँ भन्दा छेक्यो नि कुहिरोले फुलैको खाजा ओ माइती राजाछेक्यो नि कुहिरोले।आकाशै उड्ने गरुडै पन्छी भुइँ घुम्ने बेसारा त्यहाँ मेरो माता त्यहाँ मेरो पितायहाँ त को छ र ? यहाँ लोकगीतलाई मनोरञ्जनको माध्यमको रूपमा मात्र लिइन्छ तर छुट्टै समाजशास्त्रीय महत्त्व पनि छ। धान रोपाइँ गर्दा गाइने गीतमा खेतीपातीका निम्ति उल्लास देखिन्छ। जसमा भविष्यको उन्नत धानबालीको अपेक्षा गरिएको हुन्छ। जति धानको खोजको इतिहास पुरानो छ त्यति नै पुरानो छ कृषि सभ्यातासँग जोडिएको लोकगीतको इतिहास पनि। वास्तवमा असारे गीत श्रमको महत्त्व र गरिमा दर्शाउने गीत हो। सहरी वर्गहरू वातानुकूलमा बसेर आराम गरिरहेको बेला श्रमजीवी मेहनतका साथ किसान वर्गहरू चर्का घाममा डटेर काम गरिरहेका हुन्छन्। वास्तवमा असारेगीत एउटा समुद्र हो। जसमा विभिन्न भँगाला छन्। नेपालमा ठूला किसान, मझौला र भूमिहीन किसान गरी अनेक थरिका छन्। खेती गर्ने मजदुर पनि छन् जो अरूकै खेतमा काम गर्छन्। जसको कुनै जमिन नै छैन। उनीहरूका पनि छुट्टै लोकगीत छन्। सायद ती गीतहरूमा प्रतिरोधका स्वर पनि हुन सक्छन्, जसलाई लोकअध्येताहरूले संकलन गर्न सकेका छैनन्। शदियौंदेखि चल्दै आएका असारे गीत किसानी लोकसंस्कृति सामूहिकता र सजीवताको उदाहरण थियो। लोकसंस्कृतिभित्र पुँजी र बजारको प्रवेशले बिचौलियाको उदय भएको छ। यसरी पुँजीवादी युगमा श्रम संस्कृतिको मानक र प्रतिमान बोकेको असारे गीतलाई जोगाउन हम्मे परेको छ। यो जटिल अवस्थामा पुरानो गीत गुनगुनाउन मन लाग्छअसारै खाउँला दुधिला मकै साउनै खाउँला खिर लोप हुन लाग्यो यो संस्कृति यही लाग्छ मनमा पिर।"
चाँगुनारायणको चमक,"नेपालका ऋषिमुनिहरूले आफ्नो त्याग र तपस्याबाट आर्जेको धार्मिक शक्तिपीठहरूद्वारा देशको पहिचान छ। त्यसैले यिनको रक्षाका निम्ति सरकार चुक्नु हुँदैन। थुम्को वा टाकुराबाट उपत्यकाको मनोरम दृश्य अवलोकन गर्ने स्थानमा रहेको संस्कृतिको धरोहर चाँगुनारायाण मन्दिर विश्व सम्पदा सूचीमा सन् १९७९ मा सूचीकृत छ। नेपाल विश्वमा यस्तै पहिचान बोकेको देश हो, जहाँ सयांै पहिचानयुक्त पुराताŒिवक सम्पदाहरू छन्। विश्व सूचकांकमा यसको गर्विलो इतिहास छ। गोपाल वंशावलीमा उल्लेख भएअनुसार चाँगुनारायण पूर्वलिच्छविकालमा राजा हरिदत्त बर्माले बनाएको भनेर उल्लेख छ। लिच्छविकालमा उनले उपत्यकामा चार नारायण इचंगुनारायण, बिशंखुनारायण, शेषनारायण र चाँगुनारायणको निर्माण गरे। च भनेको चप्पा र गु भनेको वन भन्ने हुन्छ। बोलीचाली र भाषा अप्रभंश हँुदै जाँदा चाँगुनारायण भन्न थालिएको हो। राजा हरिदत्त बर्मा दोस्रो र तेस्रो शताब्दीमा काठमाडौं उपत्यकाको राजा थिए। चाँगुनारायण मन्दिर नारायणको अवतारमा भगवान् विष्णुलाई समर्पित दुइटा छाना भएको मन्दिर हो। गोपालराज वंशावलीबाहेक अन्य इतिहासकारले लिच्छवि वंशको नाम उल्लेख गरेका छैनन्। अन्य इतिहासकारले यसलाई सूर्यवंशी र चन्द्रवंशीको रूपमा मात्र उल्लेख गरेका छन्। तर, नेपालमा प्रारम्भिक लिच्छवि वंशले शासन गरेको अनगिन्ती लिखित प्रमाणबाट थाहा हुन्छ। स्रोत सामग्रीको अभावका कारण लिच्छवि अघिको नेपालको इतिहास अन्धकारमय काल नै रहन्छ। इतिहासकार कर्कपाट्रिकका अनुसार लिच्छविहरूले किराँतहरूलाई पराजित गरेर नेपालमाथि आफ्नो शासन सुरु गरे भनी लेखेका छन्। पहिलो शिलालेख मानदेवको नेपाली इतिहासको इसाई युगको प्रारम्भिक वर्षदेखि आठ शताब्दीको अन्त्यसम्मको अवधि लिच्छविकाल मानिन्छ। क्रिप्सनल आधारमा लिच्छविहरूले ईस्वी पाँचौं शताब्दीदेखि नेपालमा शासन गरेको पाइन्छ, आठौं शताब्दी ईस्वीको अन्तिम चौथाइसम्म। चाँगु स्तम्भको शिलालेख र जयदेव द्वितीयको पशुपति शिलालेखमा लिच्छवि शासकहरूको वंशावली समावेश छ। र, यसले नेपालका प्रथम ऐतिहासिक शासक मानदेवका पूर्ववर्तीहरूको लामो इतिहासलाई उजागर गर्छ। नेपालको इतिहासमा पहिलोपटक मानदेवले शिलालेख जारी गरेका थिए। उनले पहिलो लिच्छवि सिक्का मनका जारी गरे। र, उनको नामको सम्झनामा मानव विहार निर्माण गरे। त्यो नै लिच्छवि शक्तिको केन्द्रबिन्दु बन्यो। उनको शासनकालमा १४ शिलालेख जारी भएका थिए। त्यो शिलालेख मिति संवत् ३८६ तिरको हो। जसका अनुसार उहाँ धर्मदेवका पुत्र, शंकरदेवका नाति र वृषदेवका नाति हुन् भनी प्रमाणित गरेको छ। ऋषिकेश शाहको एन्सेन्ट एन्ड मेडिएभल सन् १९९२ को प्रकाशित पुस्तकमा उल्लेख भएका तथ्यलाई आधार मान्ने हो भने मानदेवको समय सम्बत् ३८६४१३ (ईसं ४६४५०५) सम्मलाई लिइएको छ। राजा मानदेवको अभिलेख जसलाई प्रमाणिक अभिलेख मानिन्छ। जसमा उनले पश्चिम नेपालका सामन्त र मल्लपुरीलाई लडाइँमा हराई त्यहाँबाट आर्थिक संकलन गरेको र चाँगुनारायण मन्दिरलाई दान चढाएको पाइन्छ। अनि, विजय उत्सव मनाई १०८ जना ब्राह्मणलाई जग्गा र सम्पत्ति दान गरेको कुरा उनको शकसम्बत् ३८६ को अभिलेखमा कुँदिएको छ। मल्लकालमा नेपाल सम्बत् सोभन्दा अघि शकसम्वत् र राणाकालमा विक्रम सम्बत् चलेको इतिहास भेटिन्छ। चम्पक नारायणबाटै चाँगुको इतिहास शकसम्बत् ३८६ कै अभिलेखमा उनले आफ्नो वंशावली भनी बुवा धर्मदेव, बाजे वृषदेव र जिजुबाजे शंकरदेव हुन् भनी उल्लेख गरेका छन्। वंशावलीनुसार उनीहरूको आफ्नै रीतिरिवाज धर्म, कर्म र कार्यविधि हुन्थे। सोहीअनुसार आफ्नो कामकाजमा लागि पढ्थे। जिजुबाजे शंकरदेवले यस्तो थिति बसालिदिए। यसको हस्ती वा भावी जिम्मेवार सन्तानमा जाने र उनैले यसको रक्षा गर्ने वातावरणको सिर्जना गरिदिए। उनले आफ्ना भाइभारदार नातागोतालाई पनि त्यसैका बारेमा जिम्मेवारी दिए। त्यसैअनुरूप बाजे वृषदेवले त्यो अवस्थालाई आत्मसात् गर्दै अघि सारे। अनि, त्यो हँुदाहँुदै बुवा धर्मदेवले पनि आफ्ना क्रियाकलापलाई सोहीअनुसार अघि बढाउँदै लगे। चाँगुनारायणलाई प्राचीन कालमा चम्पकनारायण भनिन्थ्यो। सोही मन्दिरका कारण चाँगुको इतिहास रहेको तर्क इतिहासकार बाबुराम आचार्यको छ। चाँगुनारायणको मन्दिर मूलतः लिच्छवि वंशको समयमा दोस्रो शताब्दीमा बनेको थियो। यो विसं १७०२ मा ठूलो आगोपछि पुनर्निर्माण गरिएको थियो। यो मन्दिर काठमाडौं उपत्यकाका चार नारायण मन्दिरमध्ये एक हो। चार मुख्य दिशामा उभिएका यी मन्दिरहरू लिच्छवि राजा विष्णु गुप्तको शासनकालमा बनेको मानिन्छ। चाँगुनारायणको दैवी शक्तिको रूपमा लक्ष्मी र सरस्वतीलाई मानिन्छ। किनभने यिनीहरू ज्ञान र धनकी महिमा हुन्। यिनको आराधनाले नै मानवमा हरेक कुरा सम्भव हुन्छ भन्ने धार्मिक विश्वास गरिन्छ। जहाँ शक्ति छ। जहाँ ज्ञान छ। भक्तिभावद्वारा ज्ञानको मूल फुटाउन सकिन्छ भन्ने धार्मिक विश्वास नेपाली समाजमा पाइन्छ। मन्दिरको मूल ढोकाको अगाडि रहेको शिलालेखमा नेपाल सम्बत् ८१४ उल्लेख छ। सो अभिलेखमा १७औं शताब्दीको अन्त्यतिर राजा भूपालेन्द्र मल्लले राजकाजको बेलामा ऐतिहासिक वस्तुको संरक्षण गर्ने उद्देश्यका साथ मन्दिरको जीर्णोद्धार गर्न लगाइएको उल्लेख गरिएको तथ्य त्यहाँ भेटिन्छ। उक्त स्थानमा राजा भूपालेन्द्र मल्ल र आमा ऋद्धिलक्ष्मी मल्लको हात जोडेर बसेको मूर्ति देखिन्छ। मन्दिरबारे किंवदन्ती प्राचीन कालमा चाँगुनारायण घना जंगलले घेरिएको थियो। जहाँ पशुबस्तुहरू चरण गर्थे। साथै जंगली जनावारहरूको बसोबास गर्ने थलो थियो। नेवार थरका गोठाला थिए। जसले आफ्नो गाईको दूध एकजना ब्राह्मणकहाँ दैनिक लैजाने गर्थे। गाईले एक्कासि दूध दिन छोडेपछि गोठालो (ग्वाला) अचम्ममा परेर। के भयो ? किन यस्तो भयो ? भनेर गाईको पिछा गर्न थाल्यो। गाईको दैनिकी बुझ्दै जाँदा गाईले जंगलको एउटा रुखमुनि आफ्नो कल्चौडाबाट दूध चढाउने गरेको भेटे। त्यसपछि उनको मनमा शंका पैदा भयो। किन यसो भयो ? त्यो कुरा उनले ब्राह्मणलाई बताए। ब्राह्मणले ग्वालालाई त्यो रुख काट्न लगाए। रुख काट्दा रुखबाट एक्कासि रगतजस्तो देखिने रातो वस्तु आउन थाल्यो। र, उक्त रुख विष्णु भगवान्ले गर्ने क्रियाकलाप जस्तै गरेर विष्णु भगवान्को अवतारको रूपमा देखा पयो। त्यो कार्य ब्राह्मणले देखे र उनले भने, यो रुख होइन, विष्णु भगवान्को शिर हो। त्यो शिर हामीले काटेको हुनाले रगत आएको हो। यो रुख नभई विष्णुको अवतार हो। तश्पश्चात् भगवान्को स्वरूप चाँगुनारायण मन्दिरको स्थापना गरिएको कुरा १६औं शताब्दीको हिमवत्खण्डको पाठ ७ मा उल्लेख छ। अर्को किंवदन्ती अनुसार, पाँचौं शताब्दीको अभिलेखमा राजा मानदेवले डोलाद्रीका हरि भनी लेखिएको छ। उक्त अभिलेखमा शिवपुरीको शिरको भागलाई मृगेन्द्र शिखर भनिएको छ। चाँगुनारायणको डाँडालाई कुनै पनि नाम दिएर उल्लेख गरेको भेटिँदैन। पाँचांै शताब्दीमा उल्लेख भएअनुसार एक समय दानव र भगवान्बीच युद्ध भयो। त्यसबेला विष्णु भगवान् त्यस डाँडामा लुकेको र त्यो कुरा दानवले थाहा पाई डाँडा हल्लाएको हुँदा डोलागिरी नामकरण गरिएको हो भन्नेको जमात पनि छ। नेवारी भाषामा डोला भनेको हल्लाउनु हो, गिरी भनेको अचल वस्तु। मुख्यतः दुई किंवदन्तीका आधारमा चाँगुनारायणको परिभाषा गरिएको छ। छिन्नमस्ता मन्दिर चाँगुनारायण मूल मन्दिरको पूर्वदक्षिणपट्टिको भागमा रहेको मन्दिर छिन्नमस्ता महादेवको हो। पौराणिक अभिलेखअनुसार छिन्नमस्ता मन्दिर लिच्छवि कालभन्दा अघि नै बनेको र उक्त मन्दिरमा ३४ वटा देवीका मूर्तिहरू ईपू पहिलो शताब्दीको मानिन्छ। विष्णु भगवान्ले शिवको खुबै आराधना गरेपश्चात् शिवको प्रकट भई चार किल्ला गाढे। दानवले ती किल्ला हल्लाउन सकेनन्। फेरि शिवमाथि आक्रमण गर्दा शिवले पार्वतीको आराधना गरे। उक्त दानवलाई कुनै पनि पुरुषले मार्न नसक्ने वर पाए। पार्वती उपस्थित भई आफ्नो शिर छेदन गरिन्। त्यसैको नामले छिन्नमस्ता मन्दिर स्थापना भएको पौराणिक कथा छ। भूतप्रेतहरूलाई रगत खुवाई उक्त दानवलाई मारेकाले शिर छेदन गरेबापत छिन्नमस्ता नामकरण गरिएको तथ्य भेटिन्छ। किंवदन्तीअनुसार १७औं शताब्दीमा एकपटक पाँच जनाले खड्कद्वारा सयांै दानवलाई परास्त गरे र बलि चढाए। त्यसकारण उक्त नाम दिएको हो भन्नेहरू पनि छन्। यो मन्दिर पूर्णरूपमा छिन्नामस्ता देवीलाई समर्पित छ। चाँगुका बासिन्दाले उनलाई देवी कालीको स्वरूपको रूपमा सम्मान गर्छन्। उनको अस्तित्व पुरातन समयभन्दा पहिले रहेको मानिन्छ। उनी तान्त्रिक देवी भएकाले यज्ञ स्वीकार गरिन्। तर, उनको त्यागको कारणले देवीको रूपमा पनि मान्ने गरिन्छ। अर्को किंवदन्तीअनुसार हिंस्रक डाकिनी र वर्णिनीलाई खुवाउन आफैंलाई काटेको भन्ने पौराणिक कथा पनि छ। उनको हरेक छविले त्यो एपिग्राफिक कथा देखाउँछ। जहाँ उनले आफ्नो टाउको एक हातमा राख्छिन्। र, अर्कोतर्फ स्किमिटर। साथै, उनको घाँटीबाट रगतका तीनवटा थोपा निस्किए। डाकिनी, वर्णिनी र आफूलाई उनले त्यो रगत खुवाउँछिन्। फलस्वरूप मानवको रक्षा गर्छिन् भन्ने विश्वास छ। मन्दिरमा एउटै छाना छ। जसको अगाडि दुई साना तलेजु घण्टी छन्। ढोकाको दुवै छेउमा दुइटा झण्डा र अभिभावक छन्। किलेश्वर महादेव प्राकृतिक शिवलिंग जल्लरीजडित मन्दिर हो। राजा अंशुबर्माले लिच्छविकालीन सुनको अभिलेखमा यो मूर्ति जीर्ण भएकाले मैले यो मूर्तिमा नयाँ सुनको कवच चढाएँ भनी लेखेको पाइन्छ। यसले राजकाजमा बसेकाहरूले धर्मकर्ममा कतिको विश्वास गर्दा रहेछन् भन्ने गतिलो उदाहरण हो यो। यस मन्दिरको विशेषता भनेको लिच्छविकालीन राजाका दुई सय वटा अभिलेख छन्। ती अभिलेख काठमाडौं उपत्यकामा भेटिएका हुन्। जसमध्ये ७ वटा यसै मन्दिर परिसरमा छन्। इतिहासलाई आधार मान्ने हो भने १७औं शताब्दीमा काठमाडौं र भक्तपुरबीच यस ठाउँलाई अधीनमा लिन लडाइँ परेको थियो। त्यतिबेला यो ठाउँ ल्हासासँग व्यापार गर्न सजिलो थियो। १७औं शताब्दीमा पोर्चुगलले भारत कब्जा गर्दा यस मन्दिरमा पनि लडाइँको तयारीका लागी बनाइएका एक सयभन्दा बढी खुँडा र तरबार छन्। ती हातहतियारले नेपाली कला, संस्कृति र धार्मिक आभास बोकेको पाइन्छ। तिनको बनोट नितान्त फरक देखिन्छ। आफ्नै शैली, ढाँचा र आकृतिका छन् ती। जहाँकहीँ सजिलै उपलब्ध नहुने गरी निर्माण गरेको पाइन्छ। विसं १९३४ मा रणोद्दिप सिंह (जंगबहादुरको भाइ) का पालामा यो मन्दिरको चौघेरा बनाइएको हो। त्योभन्दा अघि गढी र किल्लामात्र थिए। पहिले चारवटा ढोका रहेका थिए। मूलढोका पश्चिमतर्फ १०८ खुड्किला रहेको (प्राचीनद्वार ग्राम ढोकासम्म) छ। हाल त्यो १०८ खुड्किलामा सर्वसाधारणका लागि ढुंगामा कुँदी बनाएको पाइन्छ। त्यसले के जनाउँछ भने त्यस बेलाका कलाकारसँग वैज्ञानिक ज्ञान र त्यसको प्रयोग कसरी गर्न सकिन्छ भन्ने जानकारी थियो। मन्दिरको पूर्वतर्फबाट प्रवेश गर्नुभन्दा पहिले त्यहाँ मुख्यतः रैथाने दुई जातिको बसोेबास देखिन्छ। ती समुदायमा भट्ट र नेवार पर्छन्। उक्त बस्ती हिँडेर सकिएलगत्तै गेटबाट छिर्नेबित्तिकै गणेशको मन्दिर देखिन्छ। उक्त मन्दिरको शिलालेखमा राजा आनन्ददेवले चाँगुनारायणलाई खुसी पार्न कृष्णको मूर्ति राखेको भन्ने उल्लेख छ। राजाले भगवान्प्रतिको आस्था कति र कस्तो राख्दा रहेछन् भन्ने कुरा यी सन्दर्भबाट जानकारी हुन्छ। यो सानो र दुईतले मन्दिरलाई किलेश्वर महादेवको मन्दिर भनिन्छ। यस मन्दिरलाई मानिस प्रायः पशुपतिनाथको मन्दिर भन्ने गर्छन्। पहाडको रक्षाका लागि भगवान् शिवले त्यहाँ बसोबास गर्ने जनविश्वास छ। चाँगुनारायण मन्दिरसँगै भएकाले यो मन्दिर पनि निकै पुरानो कला र वस्तुकलाले भरिपूर्ण देखिन्छ। झ्यालको पछाडिको भाग र माथिल्लो भागले सुन्दर मन्दिरको पहिचान दिन्छ। ५३१ काठका टुक्रा र ४२२ जोइन्ट र सात टन सालको काठ प्रयोग गरी यो मन्दिर बनाइएको छ। यसरी किलेश्वर महादेव इतिहासमा उल्लेख छ। चाँगुनारायणको मुख्य आकर्षण चाँगुनारायण मन्दिरको मुख्य आकर्षण भनेको कलात्मक रूपमा कँुदिएका काठकला र यसको आकृति हो। नारायणको अवतारमा भगवान् विष्णुलाई समर्पित दुइटा छाना भएको मन्दिर हो। मन्दिरलाई नारायणका दस अवतारले सजाइएको छ। सदियौं पुराना ढुंगाको सिंहले मन्दिरको चारै ढोकाको रक्षा गर्छ। गरुड, आधा मानव र आधा पक्षी भएको यो मन्दिरको आकर्षण हो। गरुडको जीवन आकारको ढुंगाको मूर्ति मन्दिरको पश्चिम मुखको अगाडि घुँडा टेकेको त्यसको अर्को पहिचान हो। मूर्तिको पछाडि शिलालेख छ। शिलालेखले लिच्छवि वंश र काठमाडौं उपत्यकाको इतिहासमा महत्त्वपूर्ण जानकारी दिन्छ। मन्दिरको मुख्य प्रवेशद्वारको अगाडि अलंकृत पिँजरामा राजा भूपालेन्द्र मल्ल र उनकी रानीको जोडा मूर्तिहरू छन्। मन्दिरको उत्तरमा गरुडमा विराजमान विष्णुको मूर्ति छ। यो मूर्तिकला नवौं शताब्दीतिरको हो। यो पनि मन्दिर क्षेत्रभित्रको अर्को आकर्षण हो। मन्दिरको साँचो र रत्न आँगन वरिपरि बिन्दु भएका धेरै पुराना मूर्तिकला छन्। आधा पुरुष र आधा सिंह अवतारमा रहेको नृसिंह नामको विष्णुको मूर्ति याद गर्न छुटाउन नहुने अर्को आकर्षण हो। यो मूर्ति ४६४ ईस्वी संवत्मा स्थापना गरिएको हो। अर्को मूर्तिले विक्रान्त ब्राह्मणको रूपमा विष्णुलाई देखाउँछ। ६ हातधारी बौना मूर्तिपछि विशालमा परिणत भयो भनिन्छ। यी तस्बिरहरूको छेउमा एउटा सानो कालो ढुंगाको स्ल्याब छ। जसमा १० टाउको र १० हात भएको विष्णु देखाइएको छ। सुन्दर तरिकाले नक्सांकन गरिएको छ। यो १७०० वर्ष पुरानो हो। चाँगुनारायण मूर्ति र मूर्तिहरूको संग्रहबाट परिचित भए तापनि चाँगुनारायण काठ, ढुंगा र धातुका सुन्दर शिल्पका लागि पनि उत्तिकै प्रसिद्ध छ। त्यहाँ कपडा र कागजजस्ता केही सामग्रीमा मानव, जनावर, फूल, चरा र पौराणिक आकृतिहरूको आकारमा चित्र कोरिएका भेटिन्छन्। यिनीहरू नै चाँगुनारायणको मुख्य आकर्षण हुन्। भट्ट परिवारको इतिहास नेपाल सम्बत् ७७९ मा कर्णनाटकबाट पशुपतिनाथका पुजारी शिवनारायण भट्ट नेपालमा आएका थिए। पशुपतिनाथको पूजा गर्न आएका उनले पशुपतिनाथ हुँदै किलेश्वर महादेव, साँखुको ज्योति लिंगेश्वर महादेवको पूजा गर्ने गरी पुजारीको लालमोहोर पाएका थिए। सो लालमोहोर कान्तिपुरका राजा भुपालेन्द्र मल्लले दिएका थिए। सुवर्णपत्र, दानपत्र र ताडपत्र (बाँसको चोयामा लेख्ने) र लालमोहर गरी दक्षिण ब्राह्मणलाई दानपत्र दिएको देखिन्छ। नेपाल सम्बत् ८११ मा किलेश्वर महादेव र ८१५ साँखु ज्योति लिंगेश्वर महादेवलाई कसैले पनि खोस्न नपाउने गरी लालमोहर दिएको देखिन्छ। पुजारीको बीचमा झगडा परेमा राजाले किनार गर्ने गरी उक्त दानपत्र दिएको इतिहास छ। पशुपतिनाथको खान्की (तलब स्वरूप) गरी किलेश्वर महादेवलाई दिइएको वंशावलीमा पनि उल्लेख गरिएको छ। मोहनप्रसाद खनालद्वारा लिखित चाँगुको इतिहास नामक पुस्तकमा यो कुरा उल्लेख गरिएको पाइन्छ। उक्त पूर्ण दस्तावेजमा भट्टहरूको इतिहास भन्ने किताबमा पनि लेखेको भेटिन्छ। नेपाल सम्बत् ८५५ मा पशुपतिनाथको पुजारी कृष्ण भट्टलाई कान्तिपुरका राजा जयप्रकाश मल्लले ल्याएको पाइन्छ। पछि पृथ्वीनारायण शाहलाई नेपाल एकीकरणको बेला एकीकृत गर्न सजिलो होस् भनी भट्टहरूलाई चाँगुमा बसोबास गर्न लगाएको इतिहास छ। त्यसबेलादेखि कृष्ण भट्टका छोरा गणपति भट्ट, उनका छोरा हिमानन्द भट्ट र उनकी छोरी प्रणापति भट्ट किलेश्वर महादेवका पुजारी भएका थिए। प्रणापतिको विवाह भएलगत्तै हाल किलेश्वर महादेवकी पुजारीमा रघुनाथ भट्टकी आमा प्रणा भट्ट कार्यरत छन्। यसरी चाँगुनारायणमा भट्ट परिवारको इतिहास रहेको पाइन्छ। पाँच हजार वर्षको नेवारी इतिहास जब चाँगुनारायणको उत्पत्ति भयो। त्यसबेला त्यहाँ नेवार थरका ग्वालाहरू थिए। ती ग्वाला नै कालान्तरमा चाँगुनारायणसँग सम्बन्धित भई उत्पत्तिकालदेखि नै हालसम्म नेवार समुदाय नै यस स्थानमा बसोबास गर्दै आएको हो भन्ने गरिन्छ। नेवार जाति होइन, सुमदाय हो। यहाँ ब्राह्मण, वैश्य, शुद्र जातिहरूको बसोबास हुँदै आएको छ। चाँगुनारायणमा झन्डै पाँच हजार वर्षदेखि नै यी जातजाति यस स्थानमा बसोबास गर्दै आएको तथ्य भेटिन्छ। भगवान् कृष्ण नेपाल प्रवेश गरेदेखि नै ती ग्वालाहरू उहाँको दर्शन गर्न गएका थिए भन्ने किंवदन्ती पनि छन्। नेपाल महात्म्यमा उल्लेखित ब्राह्मणहरूले गाई पाल्थे र नेवारहरू पनि चाँगुनारायणको वरपर बस्थे भन्ने पाइन्छ। विश्व सम्पदा सूचीमा सूचीकृत चाँगुनारायण आफ्नै विशेषताका कारणले विश्व सम्पदा सूचीमा पर्न सफल भएको हो। यसको मुख्य कारण धार्मिक, सांस्कृतिक, पुरातात्विक, ऐतिहासिक र कलाकृतिले भरिपूर्ण हुनु हो। नेपालको पहिचान झल्काउने सबैभन्दा पुरानो मन्दिर पनि यही हो। जहाँ राज्य सत्तादेखि कला र संस्कृतिको उद्गम स्थान भएकाले यसको महŒव बढी भएको पाइन्छ। अर्को मुख्य कारण भनेको वर्षमा लाग्ने मुख्य दुई मेला र जात्राका कारणले पनि विश्वको ध्यान खिचेको हुनुपर्छ। मेलामा भिन्दै खालको नागपञ्चमी, कृष्णाष्ठमी, तिज, कुम्माड, नवामी, हरिबोधिनी, एकादशी, पूर्णिमा, माघशुक्ल द्वादशी आदिमा मेला लाग्ने र कला संस्कृति भिन्नै भएकाले पनि यो मन्दिर विश्वका भक्तजनहरूको आकर्षणको केन्द्रबिन्दु हुने गर्छ। मुख्य जात्रा वैशाख महिनामा हुन्छ। चाँगुनारायण, किलेश्वर, छिन्नमस्ताका खटहरूद्वारा जात्रा गरिन्छ। ती जात्राहरू सात दिनसम्म सञ्चालन हुने गर्छन्। खट बोकेर मन्दिर परिक्रमा गर्ने र पूजापाठ गर्ने गरिन्छ। भक्तजनहरूले भाकल गरेअनुसार देवीको पूजा खटमा नै गर्ने चलन छ। किलेश्वर महादेवमात्र नभई काठमाडौं जिल्लाका इन्द्रायणी, ब्रह्मखेल, डाँछी, थली, नयाँगाउँ र आलपाटे आदि स्थानमा चाँगुबाट देवीको खट लगेर जात्रा सुरु गरिन्छ। प्राचीन जातिहरू दुई भागमा विभाजन भएर जात्राहरूमा सहभागी हुने चलन छ। ब्राह्मण राजोपाध्यायहरू र पुजारी भँडेल (ग्वालहरू) यी समूहहरू हुन्। यी दुई समुदायबीच अविछिन्न रूपमा सदियौंदेखि सहसम्बन्ध चलिआएको पाइन्छ। मन्दिरका मूल पुजारी चक्र धरानन्दका अनुसार चाँगुनारायणको मुख्य अर्को रोचक कुरा के छ भने, यहाँ पूजा गर्न कुनै पनि जुठो लाग्दैन। यतिसम्म कि आफन्तको मृत्यु हँुदा पनि यहाँका पुजारीले पाठपूजा गर्नै पर्ने हुन्छ। यी र यस्ता विशेषताले चाँगुनारायण विश्व सम्पदा सूचीमा सूचीकृत भएको पाइन्छ। भरिपूर्ण भएर पनि ओझेलमा पुर्खाले सञ्चय गरी राखेका अद्भुत वस्तुहरूको अध्ययन गर्ने हो भने युवा पिँढीलाई त्यसतर्फ लाग्न उत्प्रेरित गर्छ। त्यस्तै सम्पदाको निर्माण गर्न प्रेरित गर्छ। तिनको संरक्षण, संवद्र्धनतिर लाग्नु आजको आवश्यकता पनि हो। दलाई लामाले चीन छोड्दा भनेका थिए, म चीन छोड्दा पनि, जहाँ भए पनि जता गए पनि मेरो संस्कृति र संस्कार कहिले भुल्ने छैन। यो नै मेरो जीवनको मूल ध्येय हो। यसले के शिक्षा दिन्छ भने संस्कृतिबिनाको मानव समाज र व्यक्ति अपुरो र अधुरो हुन्छ। त्यसैले विश्व सम्पदा सूचीमा परेको यसले देशको पहिचान दिलाएको छ, त्यो मन्दिरको संरक्षण गर्नु हामी सबैको दायित्व हो। त्यसका लागि जिम्मेवार निकायले खाका तयार पार्नुपर्ने होइन र ? हामी सबैको ध्यान जानुपर्ने होइन र ? विश्वविख्यात इतिहासका ज्ञाता एचए डेबिटले पनि यही कुरामा जोड दिएका छन्। नेपालका ऋषिमुनिहरूले आफ्नो त्याग र तपस्याबाट आर्जेको धार्मिक शक्तिपीठहरूद्वारा देशको पहिचान छ। त्यसैले यिनको रक्षाका निम्ति हामी कहीँ पनि चुक्नु हँुदैन। किन हालसम्म राज्यको मूलधारमा यो कुरा ल्याउन सकेनौं ? त्यसको छानबिन र खोज गरौं। चाँगुनारायणलाई विश्वमा चिनाउन नेपाल र नेपाली कहाँ चुक्यौं ? कसरी चुक्यौं ?स्रोत : चक्र धरानन्द राजोपाध्याय, अनिश भट्टसहित स्थानीय व्यक्तिहरू। तस्बिर ः नेपाल पर्यटन बोर्डतस्बिरहरू ः गोविन्द नेपाली"
"कांग्रेसले लय पक्रन सकेन, जनता निराश भए : गगन थापा",काठमाडौं : नेपाली कांग्रेसका महामन्त्री गगन थापाले कांग्रेसले लय पक्रन नसकेको बताएका छन्। शनिबार काठमाडौं४ मा आयोजित क्षेत्रीय सम्मेलनलाई सम्बोधन गर्दै उनले निर्वाचनबाट देश हाँक्ने जिम्मेवारी पाएको कांग्रेसले लय पक्रन नसक्दा जनता निराशा भएको बताएका हुन्। थापाले कांग्रेस अहिले अलमलिएको अवस्थामा भएकाले गति लिन नसकेको स्पष्ट पारे। उनले भदौबाट काठमाडौं बाहिरका जनतासमक्ष जाने बताए। गाउँमा द्वन्द्वकालमा माओवादीको डर र शहरमा शाही सेनाको डर हुँदा पनि कांग्रेसतिर मान्छेको आकर्षण भएको स्मरण गराए। उनले अहिले कांग्रेसले संकल्प के हो स्पष्ट नहुँदा अलमल भएको धारणा राखे। उनले कांग्रेस भनेको विचार र आइडिया भएको दाबी गरे। थापाले पूरानो भनेको खराब हो भन्ने भाष्य सिर्जना भएकाले समस्या हुन थालेको बताए।
आइतबार स्थानीय तहले बजेट प्रस्तुत गर्दै,"काठमाडौं : आगामी आर्थिक वर्ष २०८०८१ का लागि देशभरिका स्थानीय तहले आइतबार बजेट सार्वजनिक गर्दैछ। स्थानीय सरकार सञ्चालन ऐन, २०७४ को दफा ७१ र अन्तरसरकार वित्त व्यवस्थापन ऐन, २०७४ को दफा २१ मा भएको व्यवस्थाअनुसार प्रत्येक वर्ष असार १० गतेभित्र आर्थिक वर्षको राजस्व र व्यय(बजेट)को अनुमान स्थानीय तहले सम्बन्धित गाउँ वा नगरसभामा पेस गर्नुपर्छ। स्थानीय तहको आगामी आव २०८०८१ का लागि शनिबारसम्म १० स्थानीय तहले बजेट पेस गरिसकेका छन्। अब सात सय ४३ स्थानीय तहले बजेट पेस गर्न बाँकी छ। संघीय मामिला तथा सामान्य प्रशासन मन्त्रालयको स्थानीय तहको बजेटको अद्यावधिकअनुसार कोशी प्रदेशका दुई, मधेस प्रदेशका एक, बागमती प्रदेशका एक, गण्डकी प्रदेशका चार र सुदूरपश्चिम प्रदेशमा दुई स्थानीय तहले बजेट पेस गरेका हुन्। असार १० गतेभित्रै सबै स्थानीय तहले नीति तथा कार्यक्रम ल्याउनुपर्ने र असार मसान्तसम्म बजेट पारित गर्नुपर्ने कानुनी व्यवस्था छ। चालु आव २०७९८० का लागि ५२ पालिकाले समयमा बजेट पेस गर्न सकेका थिएनन्। कसरी बन्छ स्थानीय तहको बजेट ?स्थानीय सरकार सञ्चालन ऐन, २०७४ अनुसार बजेट पेस र पारित गर्ने व्यवस्था छ। उक्त ऐनको दफा ७१ अनुसार उपाध्यक्ष, उपप्रमुख वा कार्यपालिकाले तोकेको कार्यपालिकाको कुनै सदस्यले आगामी आर्थिक वर्षको राजस्व र व्यय (बजेट) को अनुमान कार्यपालिकाबाट स्वीकृत गराई असार १० गतेभित्र सभामा पेस गर्नुपर्ने व्यवस्था छ। उक्त बजेटको वार्षिक राजस्व र व्ययमा गत आर्थिक वर्षको राजस्व र व्ययको यथार्थ विवरण, चालु आर्थिक वर्षको अन्तिम सम्ममा हुने आम्दानी र खर्चको संशोधित अनुमान तथा आगामी आर्थिक वर्षको योजना तथा कार्यक्रम र आयव्ययको अनुमानित विवरण खुलाउनुपर्ने छ। पेस भएको बजेटमाथि कार्यतालिका बनाई १५ दिनभित्र छलफलको काम सम्पन्न गरिसक्नुपर्नेछ। छलफल सम्पन्न भएपछि सभाले बजेट पारित गर्न वा सुझावसहित कार्यपालिकामा पठाउन सक्ने छ। सुझावसहित प्राप्त भएको बजेट उपर कार्यपालिकाले पुनःविचार गरी आवश्यक परिमार्जनसहित वा परिमार्जन गर्नुपर्ने नदेखिएमा कारणसहित सभामा पाँच दिनभित्र पुनःपेस गर्नुपर्ने छ। सभाले पेस भएको बजेट असार मसान्तभित्र पारित गरिसक्नु पर्नेछ। पहिलो निर्वाचनबाट गठन भएको गाउँपालिका तथा नगरपालिकाका पदाधिकारीले पद बहाली गरेको दुई महिनाभित्र बजेट पेस गर्न र पारित गर्न बाधा परेको नमानिने व्यवस्था छ। पूरक अनुमान तथा बजेटसम्बन्धी अन्य व्यवस्था स्थानीय कानुनबमोजिम हुनेछ। स्थानीय तहले स्थानीय कानुनबमोजिम कर तथा गैर करको व्यवस्था गर्न सक्छन्। स्थानीय तहबाट सञ्चालन हुने कार्यक्रम तथा बजेटले संघ, प्रदेश र स्थानीय तह (समन्वय तथा अन्तरसम्बन्ध) ऐन, २०७७ र संघ, प्रदेश र स्थानीय तहमा आयोजना बाँडफाँटसम्बन्धी मापदण्ड, २०७६ मा भएका व्यवस्थाबमोजिम कार्यक्रम तथा बजेट तर्जुमा गर्ने व्यवस्था छ। प्रशासनिक खर्च, राजस्व बाँडफाँट र आन्तरिक राजस्वबाट प्राप्त हुने रकमबाट सुनिश्चित गरी बाँकी रकम आआफ्नो अधिकार सूचीका अन्य विकासका कार्यक्रम सञ्चालन गर्नेगरी व्यवस्था मिलाउनुपर्छ। राजस्व बाँडफाँट र आन्तरिक राजस्वबाहेक अन्य स्रोतलाई सवारीसाधन, भवन, जग्गा खरिदजस्ता प्रकृतिका कार्यमा खर्च नगर्ने अन्तरआबद्धता कायम हुनेगरी बनाउनुपर्छ। राष्ट्रिय प्रणालीसँग सामञ्जस्य तथा मध्यमकालीन खर्च संरचना, बजेट, आयोजना तथ्यांक, योजना व्यवस्थापन, अनुगमन तथा मूल्यांकन, विषय क्षेत्रगत व्यवस्थापन सूचना प्रणालीको तथा सञ्चालन गर्ने व्यवस्था विकास र सञ्जालीकरण मिलाउनुपर्छ।"
गणतान्त्रिक युग अनुकूलको संस्कृति निर्माण आजको मुख्य दायित्व : प्रधानमन्त्री,"काठमाडौं : प्रधानमन्त्री पुष्पकमल दाहालले संघीय, समानुपातिक, गणतान्त्रिक युग अनुकूलको संस्कृतिको निर्माण आजको मुख्य दायित्व भएको बताएका छन्। नेपाल प्रज्ञा प्रतिष्ठानको ६६औँ वार्षिकोत्सवका अवसरमा शनिबार काठमाडौंमा आयोजित कार्यक्रममा प्रधानमन्त्री दाहालले सामाजिक संरचना र राजनीतिक व्यवस्थामा भएको परिवर्तनलाई संस्थागत गर्न सोहीअनुसारको सांस्कृतिक रूपान्तरण हुन नसकिरहेको अवस्थामा युग अनुकूलको संस्कृतिको निर्माण आजको मुख्य दायित्व भएको बताए। नेपाली समाजका सूक्ष्म तहमा जरा गाडेर बसेको सामन्तवादी संस्कृति र सुनामीजस्तै बनेर आइरहेको भूमण्डलीकृत उत्तरआधुनिक संस्कृतिको प्रतिरोध गर्नुपर्ने उनको भनाइ छ। प्रधानमन्त्री प्रचण्डले नेपालको संविधानको मर्म र भावना अनुरूप नेपालमा बोलिने सबै भाषा र तिनका साहित्य, संस्कृति अनि ज्ञानका विभिन्न शाखालाई प्रवर्द्धन र विकास गर्दै अघि बढ्नु प्रज्ञा प्रतिष्ठानको दायित्व र कर्तव्य रहेको बताए। उनले नेपालका कतिपय उन्नत सांस्कृतिक परम्परा, यहाँको माटोमा सिर्जित र विकसित ज्ञान तथा साहित्यचिन्तनलाई पछिल्लो समयमा विकास भएका आधुनिक ज्ञान र चिन्तनका सापेक्षतामा विकास गर्दै अघि बढ्न सकेमा मात्र सफल हुने बताए। उनले समाजवादोन्मुख व्यवस्थाको लक्ष्य पूरा गर्न आवश्यक पर्ने श्रमको सम्मानमा आधारित अन्तर्वस्तु र सौन्दर्यशास्त्रको निर्माण गर्ने साहित्य र संस्कृतिको निर्माण गर्ने काम प्रतिष्ठानले सफलतापूर्वक सम्पन्न गर्ने विश्वास व्यक्त गरे।"
"सरकार ठिक ढंगले नचले गठबन्धन फेरिन्छ, नयाँ सरकार बन्छ : गगन थापा","काठमाडौं : नेपाली कांग्रेसका महामन्त्री गगन थापाले सरकारले चित्त बुझ्ने गरी काम नगरे गठबन्धन फेरिने बताएका छन्। शनिबार काठमाडौं४ मा आयोजित क्षेत्रिय सम्मेलनलाई सम्बोधन गर्दै थापाले सरकार ठिक ढंगले चलेन र चित्त बुझेन भने अहिलेको गठबन्धन फेर्न सकिने बताएका हुन्। उनले कांग्रेसले चुनावअघि नै गठबन्धन गर्नु गलत भएको बताए। थापाले भने,हामी अहिले एक गठबन्धनमा छौं, गठबन्धन ठीक ढंगले गएन, चित्त बुझेन भने बदलिन्छ। नयाँ सरकार बन्छ, कुनै अनौठो कुरा भएन। बन्छ, भत्किन्छ भइराख्छ। तर चुनावअघि हामी सरकार छोड्नुपर्छ भनेर चुनावमा लागेको एउटा व्यक्ति ज्यान गुमाउन तयार छ तर सरकार गुमाउन तयार भएनौँ। उनले कम्युनिष्टहरू एकै ठाउँमा भएपनि कांग्रेसलाई कुनै फरक नपर्ने धारणा राखे। उनले कांग्रेस प्रगतिशील शक्ति भएकाले समाजवादी मोर्चामा एमाले थपिएपनि पार्टीलाई केहि नहुने धारणा राखे। उनले माधव नेपालले कांग्रेसलाई दलाल पुँजीपति भनेको स्मरण गराए। उनले ६ वटा प्रदेशमा र स्थानीय तहमा पनि कांग्रेसको समर्थनमा सरकार बनेकाले ८४ को चुनावमा के हुन्छ भनेर आत्तिनुनपर्ने धारणा राखे।"
पाँच जना केन्द्रीय सदस्यलाई निष्काशन गर्ने जसपाको निर्णय,"काठमाडौं : जनता समाजवादी पार्टी (जसपा) नेपालको आज बसेको केन्द्रीय समितिको बैठकले पार्टीका पाँच जना केन्द्रीय सदस्यलाई पार्टीबाट निष्काशन गर्ने निर्णय गरेको छ। आजको बैठकले विसं २०७९ मङ्सिरमा सम्पन्न भएको निर्वाचनमा अन्तर्घात गर्ने पार्टीका केन्द्रीय सदस्य दीपेन्द्र नेम्वाङ, देउकुमार नेम्वाङ, महेन्द्र चौधरी, मनोरञ्जन गोइत र धर्मेन्द्र मरवैतालाई पार्टी सदस्यबाट निष्काशन गर्ने निर्णय गरेको सो पार्टीका केन्द्रीय प्रचार विभाग प्रमुख पूर्ण बस्नेतले जानकारी दिए। उनका अनुसार छानबिन समितिको प्रतिवेदनको सिफारिसअनुसार पाँच जनलाई पार्टीबाट निष्काशन गरिनुका साथै पार्टीका केही केन्द्रीय नेताहरूलाई नसिहत दिने निर्णय भएको छ। कारबाहीको निर्णयउपर चित्त नबुझेमा सम्बन्धित व्यक्तिले १५ दिनभित्र पार्टीको अनुशासन आयोगमा निवेदन दिनसक्ने सो पार्टीले जनाएको छ। त्यसैगरी आजको बैठकले विधानको मस्यौदालाई अनुमोदन गरेको छ। उक्त अनुमोदित विधानको मस्यौदा भोलि आइतबारदेखि सुरु हुने विधान अधिवेशनमा प्रस्तुत हुने जनाइएको छ। सशस्त्र जनयुद्ध, जनआन्दोलन र मधेस जनविद्रोहजस्ता राजनीतिक संघर्ष र आन्दोलनबाट प्राप्त उपलब्धिको रक्षार्थ गठित पार्टी सम्बद्ध समाजवादी मोर्चालाई पार्टीको केन्द्रीय समितिको बैठकले अनुमोदन गरेको केन्द्रीय प्रचार विभाग प्रमुख बस्नेतले बताए। केन्द्रीय कार्यकारिणी समिति र राजनीतिक समितिका बैठकले गरेका यसअघिका निर्णयलाई समेत आजको बैठकले अनुमोदन गरेको जनाइएको छ। आइतबारको बैठकमा केन्द्रीय समितिका चार सय २३ सदस्य साथै प्रदेश समिति, राष्ट्रिय समिति, विषेश प्रदेश समिति, जिल्ला समिति, महानगर, भातृ संगठन तथा केन्द्रीय समितिबाट मानोनित हुने १० जनासहित सात सय ७८ प्रतिनिधि सहभागी हुने सो पार्टीले जनाएको छ। यसरी सहभागी भएका प्रतिनिधिलाई ११ वटा समूहमा विभाजन गरेर विधानमाथि छलफल हुने जनाइएको छ।"
मन्त्री सिंह दम्पतीको हिन्दु परम्परा अनुसार गरियो अन्त्येष्टि,"बझाङ : गाडी दुर्घटनामा निधन भएका सुदूरपश्चिम प्रदेश सरकारका आन्तरिक मामिला तथा कानुनमन्त्री पृथ्वी बहादुर सिंह दम्पतीको अन्त्येष्टि गरिएको छ। शनिबार सयौं नेता कार्यकर्ता, शुभेच्छुक तथा स्थानीय बासिन्दाको उपस्थितिमा मन्त्री दम्पतीको हिन्दु परम्परा अनुसार अन्त्येष्टि गरिएको हो। अन्त्येष्टि अघि सिंह दम्पतीको जिल्ला अस्पताल सिमखेतबाट शव यात्रा सुरु भएर चैनपुर बजार परिक्रमा गराइ नेपाली पार्टी कार्यालयमा श्रद्धाञ्जली सभाका लागि राखिएको थियो। पार्टी कार्यालयमा मन्त्री सिंहका दम्पत्तिलाई विभिन्न राजनीतिक दलका नेता कार्यकर्ता, शुभेच्छुक तथा स्थानीय बासिन्दा लगायतले श्रद्धाञ्जली अर्पण गरेका थिए। गत मंगलबार धनगढीबाट बझाङ जाने क्रममा गाडी दुर्घटनामा परी मन्त्री सिंह, उनकी पत्नी अमृता र भाउजु जयाको मृत्यु भएको थियो। मन्त्रीपत्नी अमृता र भाउजु जयाको घटनास्थलमै र सिंहको नेपालगन्ज मेडिकल कलेजमा मृत्यु भएको हो। मृतक जया सिंहको अन्तिम संस्कार महेन्द्रनगरमा गरिएको थियो। मन्त्री सिंह दम्पतीको भने उनका कान्छा छोरा आदेश सिंह अमेरिकामा रहेकाले उनलाई पर्खँदा दाहसंस्कारमा ढिलाइ भएको थियो। उनीहरूको चार दिन शव जिल्ला अस्पतालको शवगृहमा राखिएको थियो। जिल्ला अस्पतालबाट सुरु भएको शव यात्रामा सहभागी हुनका लागि जिल्लाका विभिन्न गाउँबाट शुभचिन्तकहरुको ओइरो लागेको थियो भने सदरमुकाम र आसपासका व्यापारीहरूले शोक प्रकट गर्नका लागि सदरमुकाम चैनपुर बजार पूर्ण रुपमा बन्द गरेका थिए। परराष्ट्रमन्त्री एनपी साउद, मुख्यमन्त्री कमल बहादुर शाह, बाजुराका सांसद बद्री पाण्डे पनि श्रद्धाञ्जली दिन बझाङ पुगेका छन्। मन्त्री भएपछि पहिलो पटक गृह जिल्ला आउन लागेका सिंहलाई स्वागत गर्न भनेर उनेका फूलमाला पार्थीव शरीरमा चढाउनु पर्दा जिल्लावासी भावविह्वल देखिन्थे। उनको शवयात्रामा सहभागी अधिकांश मलामीका आँखा आँसुले भिजेका थिए। श्रद्धाञ्जली सभामा सहभागी कांग्रेस नेता पाण्डव थापाले भने, सुदूरपश्चिम सरकारमा बझाङले पहिलो पटक मन्त्री पाएकोमा बझाङवासी खुसी थिए। उहाँको जिल्लामा भव्य स्वागत गर्ने तयारी थियो। स्वागतको लागि उनेका फूलमाला दाहसंस्कारमा चढाउनुपर्यो। प्रिय नेताको बिदाइमा सबैका आँसु बगेका छन्। उनको अन्तिम दाहसंस्कार सेती नदी किनारको धौलाबगर आर्यघाटमा हिन्दु परम्परा अनुसार गरिएको छ। सिंह दम्पतीको शवमा उनका छोरा अभिषेक बहादुर सिंह र आदेश बहादुर सिंहले दागबत्ती दिएका छन्।"
जसपाको केन्द्रीय समिति बैठक बस्दै,"काठमाडौं : जनता समाजवादी पार्टी नेपालको केन्द्रीय समितिको बैठक आज बोलाइएको छ। विधान अधिवेशनको तयारीलगायतका विषयमा छलफल गर्न आज बैठक आह्वान गरिएको केन्द्रीय प्रचार विभाग प्रमुख पूर्ण बस्नेतले जानकारी दिए। उनका अनुसार बैठकमा केन्द्रीय कार्यकारिणी समितिले विभिन्न समिति र सङ्ठनले पठाएका सुझाव समेटेर तयार पारेको संशोधित विधानबारे छलफल हुनेछ । जसपाले असार १०, ११ र १२ गते काठमाडौंमा विधान अधिवेशन बोलाएको छ। विभिन्न समिति र संगठनबाट गरी सात सय ७८ जना प्रतिनिधि विधान अधिवेशनमा सहभागी हुँदैछन् । यीमध्ये चार सय २३ जना केन्द्रीय समिति सदस्य रहेका छन् । केन्द्रीय समिति विधान अधिवेशन आयोजक समिति भएकोले जसपाका यी चार सय २३ जना केन्द्रीय सदस्य स्वतः विधान अधिवेशनका प्रतिनिधि हुने सो पार्टीको प्रावधान रहेको छ ।"
"रास्वपाका समर्थकलाई लामिछानेको आग्रह : राजनीतिमा गाली र ताली दुवै सहनुपर्छ, संयमित बनौं",काठमाडौं : राष्ट्रिय स्वतन्त्र पार्टीका सभापति रवि लामिछानेले राजनीतिमा आएपछि गाली र ताली दुवै सहनुपर्ने बताएका छन्। शनिबार काठमाडौंमा रास्वपा धादिङकाठमाडौं सम्पर्कको भेलालाई सम्बोधन गर्दै लामिछानेले कार्यकर्ता र समर्थकहरु सामाजिक सञ्जालमा असहिष्णु भएर गालिगलौजमा उत्रिएको आरोप लागेको भन्दै संयमत अपनाउन आग्रह गरेका हुन्। लामिछानेले सुसंस्कृत राजनीति अगाडि बढाउनुपर्ने बताए। उनले इमानमा रहुञ्जेलसम्म नेतालाई बचाउनुपर्ने भएपनि इमान गुमाएको दिन बचाउनु नपर्ने स्प्ष्ट पारे। उनले तर्कमा रहेर मुद्दामा बहस गरेपनि अमर्यादित भएपनि गालि गलौचमा उत्रनुनहुने धारणा राखे। उनले आफ्ना नेताको समर्थनमा अरुलाई आलोचना गर्दा तल्लो तहमा गएर टिप्पणी नगर्नसमेत आग्रह गरे। उनले विपक्ष दलका नेताहरुले राम्रो काम गर्दा समर्थन गर्न सकिने भएकाले राम्रो गर्ने नेतृत्वको विरोध नगर्न आग्रह गरे। लामिछानेले निष्ठाका साथ काम गर्दा २०८४ मा रास्वपा पहिलो पार्टी बन्ने दाबी गरे। उनले रास्वपाका समर्थक नमूना बन्नुपर्ने धारणा राखे।
निर्वाचनमा अन्तर्घात गर्ने पाँच केन्द्रीय सदस्यलाई निष्कासन गर्ने जसपाको निर्णय,"काठमाडौं : जनता समाजवादी पार्टी (जसपा) नेपालको केन्द्रीय समितिको आजको बैठकले निर्वाचनमा अन्तर्घात गर्ने पाँच जनालाई निष्कासन गर्ने निर्णय गरेको छ। बैठकले निर्वाचनमा अन्तर्घात गर्ने पार्टीका केन्द्रीय सदस्यहरू दीपेन्द्र नेम्बाङ, देउकुमार नेम्बाङ, महेन्द्र चौधरी, मनोरञ्जन गोइत र धर्मेन्द्र मरवैतालाई पार्टी सदस्यबाट निष्कासन गर्ने निर्णय गरेको हो। साथै बैठकले विधानको मस्यौदालाई अनुमोदन गरेको छ। उक्त अनुमोदित विधानको मस्यौदा भोलिदेखि सुरु हुने विधान अधिवेशनमा प्रस्तुत हुने छ। सशस्त्र जनयुद्ध, जनआन्दोलन र मधेस जनविद्रोह जस्ता राजनीतिक संघर्ष र आन्दोलनबाट प्राप्त उपलब्धीको रक्षार्थ गठित पार्टी सम्बद्ध समाजवादी मोर्चालाई पार्टीको केन्द्रीय समितिको बैठकले अनुमोदन गरेको छ।"
मन्त्री सिंह दम्पत्तिको आज सामूहिक अन्त्येष्टि गरिने,बझाङ : जीप दुर्घटना परी मृत्यु भएका सुदूरपश्चिम प्रदेशका आन्तरिक मामिला तथा कानून मन्त्री पृथ्वीबहादुर सिंह र उनकी धर्मपत्नी अमृतादेवी सिंहको आज अन्त्येष्टि गरिने भएको छ । बुधबार जिल्ला अस्पतालमा राखिएको मन्त्री सिंह दम्पत्तीको पार्थिव शरीरलाई शनिबार ९ बजे जिल्ला अस्पतालदेखि चैनपुर बजार परिक्रमा गराइ ११ बजे नेपाली कांग्रेस पार्टी कार्यालयमा शोक तथा श्रद्धाञ्जली अर्पण गरेर दिउँसो सेती नदीस्थित धौला बगर मसानघाट डुंग्रीमा अन्त्येष्टि गरिने भएको हो। मन्त्री सिंहका कान्छा छोरा नर्वेबाट आउन समय लागेकाले चार दिनपछि (शनिबार) आज अन्त्येष्टि गरिन लागिएको नेपाली कांग्रेस पूर्व पार्टी सभापति हर्कजंगबहादुर सिंहले बताए । डडेल्धुराबाट गृहजिल्ला बझाङ आउने क्रममा मंगलबार मन्त्री सिंहसहित उनकी श्रीमती अमृतादेवी सिंह र भाउजू जयादेवी सिंहको दुर्घटनामा परी मृत्यु भएको थियो । मन्त्री सिंह सवार सुपप्र ०१००१ झ ४८० नम्बरको जीप मंगलबार दिउँसो १:३० बजे केदारस्युँ गाउँपालिकाको धारछडा भन्ने स्थानमा दुर्घटनामा परेको थियो । जीप केदारस्युँ गाउँपालिकाको धारछडा भन्ने ठाउँमा सडकबाट अन्दाजी ५० मिटर तल कालंगा खोला किनारमा खसेको थियो । दुर्घटनापछि उपचारका लागि मन्त्री सिंहलाई नेपाली सेनाको हेलिकप्टरबाट कोहलपुर मेडिकल कलेज लगिएको थियो । उनलाई कोहलपुर मेडिकल कलेजले मृत घोषणा गरेको थियो । मन्त्री सिहको शव मंगलबार राती नै धनगढी ल्याएर बुधबार धनगढी रंगशालामा अर्पण पश्चात हेलिकप्टर मार्फत् गृह जिल्ला बझाङ ल्याइएको थियो । मन्त्री सिंहका गाडी चालक धर्मराज जोशी र मन्त्रीका पिएसओ प्रहरी सहायक हवल्दार दिपक भण्डारीको थप उपचारका लागि कोहलपुरबाट काठमाडौं लगिएको छ ।
उपप्रधान तथा गृहमन्त्री श्रेष्ठ चीन जाँदै,काठमाडौं : उपप्रधान तथा गृहमन्त्री नारायणकाजी श्रेष्ठ चीन भ्रमणमा जाने भएका छन्। चीनमा आयोजना हुने व्यापारसम्बन्धी प्रदर्शनीमा सहभागी हुन श्रेष्ठ मंगलबार चीन जान लागेको माओवादीका एक नेताले पुष्टि गरे। गृहमन्त्री श्रेष्ठको चीन भ्रमणका दौरानमा उच्च राजनीतिक भेटघाट पनि हुने भएको छ। प्रधानमन्त्री पुष्पकमल दाहालको चीन भ्रमणको तयारी भइरहेका बेला माओवादी उपाध्यक्षसमेत रहेका श्रेष्ठको चीन भ्रमणलाई अर्थपूर्ण रूपले हेरिएको छ। चीनले औपचारिकरूपमै प्रधानमन्त्री दाहाललाई भ्रमणको निम्तो दिइसकेको छ। परराष्ट्र मन्त्रालय र नेपालस्थित चिनियाँ दूतावासले प्रधानमन्त्री दाहालको भ्रमणको तयारी गरिरहेको स्रोतले जनाएको छ। भ्रमणका बेला बिआरआई परियोजनालाई कार्यान्वयनमा ल्याउन चिनियाँ पक्षले परराष्ट्रका अधिकारीहरूलाई औपचारिकअनौपचारिक रूपमा दबाब दिइरहेको स्रोतले बताएको छ। पछिल्लो समय नेपालमा चीनले विभिन्न गतिविधि गर्दै आएको छ। भर्खरैमात्र पोखरामा चीनले आयोजना गरेको ड्रायगन फेस्टिभल सकिएको छ। चिनियाँ पक्षले नेपालमा जसरी पनि बिआरआई परियोजना कार्यान्वय गर्ने पक्षमा छ। ऋणमा बनेको पोखरा अन्तर्राष्ट्रिय विमानस्थललाई चीनले बिआरआई परियोजनाअनर्तग निर्माण भएको भनेपछि विवाद उत्पन्न भएको छ। ड्रायगन फेस्टिभलको समारोहमा चिनियाँ राजदूत छन् सोङले सो अभिव्यक्ति दिएका थिए। नेपालचीनबीच बिआरआई परियोजनामा हस्ताक्षर भए पनि हालसम्म कुनै पनि परियोजनाहरू अगाडि बढ्न सकेको छैन। प्रधानमन्त्री दाहालको चीन भ्रमणका बेला बिआरआईअन्तर्गत कम्तिमा एउटा परियोजना अगाडि बढाउने चिनियाँ पक्षको चाहना छ।
फक्ताङ्लुङमा एक सातदेखि मोबाइल सेवा अवरुद्ध,"फुङ्लिङ : ताप्लेजुङको फक्ताङ्लुङ गाउँपालिकामा एक सातादेखि मोबाइल सेवा अवरुद्ध भएको छ। मोबाइल सेवा ठप्प हुँदा गाउँपालिकाको कार्यसम्पादनमा समस्या भएको छ। फक्ताङ्लुङ गाउँपालिका६ मुरिङला टावर अवरुद्ध भएसँगै गाउँपालिकाको आधा क्षेत्र सम्पर्कविहीन भएको छ। गाउँपालिका केन्द्र तापेथोक, साघु, फेम्बु, लेलेप हेल्लोकलगायत क्षेत्रमा सम्पर्कविहीन भएको छ। मोबाइल सेवा बन्द हुँदा सूचाना आदानप्रदान ठप्प भएको फक्ताङ्लुङ गाउँपालिका६ का रोशन लिम्बुले बताए। उनले भने, 'अहिले बाढीपहिरो गइरहेको छ, आफ्ना आफन्तलाई फोन गरौँ भने नेटवर्क छैन।' फक्ताङ्लुङ गाउँपालिकाको कार्यालयमा समेत टावर अवरुद्ध हुँदा सूचना आदनप्रदान ठप्प भएको फक्ताङ्लुङ गाउँपालिका दिलनकुमार पताङवाले बताए। उनले भने, 'चार दिन भइसक्यो, गाउँपालिकामा सञ्चारविहीन भएको, सूचना आदनप्रदान हुन नसक्दा गाउँपालिकाको सेवा प्रवाहसमेत सास्ती भएको छ।' ताप्लेजुङमा निरन्तर वर्षा क्रम जारी छ। एक सातादेखि घाम लाग्न सकेको छैन। साँझबिहान पानी परिहेको छ। बाढीपहिराले कहाँ कति क्षति गर्यो, कहाँकहाँ जोखिम बस्ती रहेको छ भन्नेसमेत सूचना प्राप्त गर्न समस्या भएको पताङवाले बताए। 'गाउँपालिकामा हामी सञ्चारविहीन भएर बसेका छौँ, न त फोन आउँछ न जान्छ, सूचनाविहीन बस्नुपरेको छ,' उनले भने।"
चट्याङ लागेर दाङमा २ जनाको मृत्यु,दाङ : चट्याङ लागेर दाङमा २ जनाको मृत्यु भएको छ। दंगीशरण गाउँपालिका ६ बागरका २६ वर्षीय समिर केसी र वडा नम्बर ३ का ३६ वर्षीय रामनारायण चौधरी रहेको जिल्ला प्रहरी कार्यालय दाङका प्रहरी प्रवक्ता राजन कुमार गौतमले जानकारी दिए।
"रानी, जमरा, कुलरिया आयोजनाको लापरवाहीले डुबानको खतरामा टीकापुर","टीकापुर : गत वर्ष कर्णाली नदीमा आएको बाढीले जानकी गाउँपालिका९ कटासे नजिक तीव्र कटान गर्यो। कटानले निर्माण गरेको पुरानोकट तटबन्ध भत्किएर बाढी क्षणभरमै रानी, जमरा, कुलरिया सिँचाइ आयोजनाको मुल नहरमा पस्यो। परम्परागत रुपबाट नहरमा आइरहेको पानीमा अनियन्त्रित रुपमा बाढी पसेपछि टीकापुर क्षेत्र डुबानमा पर्यो। टीकापुर बजार जलमग्न भयो। आयोजनाको नहर क्यानल भत्कियो। केही र्याम्पहरू भत्किए। अनियन्त्रित बाढीले करोडौंको क्षति व्यहोरेको राष्ट्रिय गौरवको रानी, जमरा, कुलरिया सिँचाइ आयोजनाले गत वर्ष कटान भएको कटासे नजिकै हालसम्म तटबन्ध निर्माण गर्न नसकेपछि यतिबेला टीकापुर क्षेत्र डुबानको उच्च जोखिममा परेको छ। कर्णाली चिसापानीस्थित मुल इन्टेकबाट असार १ गतेदेखि किसानका खेतसम्म सिँचाइ पुर्याएको आयोजनाले गत वर्ष भत्किएको तटबन्ध निर्माण गर्न नसक्दा यस वर्ष समेत टीकापुर क्षेत्र डुबानको खतरामा परेको हो। परम्परागत मुहानबाट पानी आइरहेका बेला गत वर्ष तटबन्ध भत्किएर करोडौंको क्षति भएको थियो जानकी ६ का रमेश चौधरीले भने एक वर्षसम्म भत्किएको तटबन्ध निर्माण नहुँदा यस वर्ष समेत कटासे, जगतपुरसहित टीकापुर क्षेत्र डुबानमा पर्ने निश्चित छ। गत वर्षको बाढीले कटासे क्षेत्रमा झण्डै १ हजार ५ शय मिटर तटबन्धमा क्षति पुर्याएको थियो। गत वर्ष नै भत्किएको तटबन्ध निर्माणमा आयोजनाले समयमा ध्यान नदिँदा टीकापुर क्षेत्र यस वर्ष समेत बाढीको जोखिममा परेको हो। टीकापुर१ का खेम बोगटीले एक वर्षसम्म तटबन्धमा चासो नदिने आयोजनाले असारमा तटबन्ध बनाउन खोज्नु आँखामा छारो हाल्नु जस्तै भएको बताए। एक वर्षसम्म आयोजनाले केही गरेन, ठेक्का आव्हन गर्नमै सीमित भयो बोगटीले भने यस वर्ष कर्णालीमा बाढी आए टीकापुर क्षेत्रमा भयावह हुने स्थिति छ। यसमा आयोजना मुख्य जिम्मेवार हुनेछ। नदीजन्य पदार्थको उत्खनन असार महिला लागेसँगै बन्द हुन्छ। तर आयोजनाले गत वर्ष भत्किएको तटबन्ध निर्माणका लागि निर्माण कम्पनीलाई असारमा समेत कर्णाली नदीबाट ग्राभेल र ढुंगा निकासी गर्न दिएको छ। असारमा नदीजन्य पदार्थको उत्खनन हुनु गैरकानुनी भएको स्थानीयहरू बताउँछन्। आयोजनाले गत वर्ष बाढीबाट भत्किएको तटबन्ध निर्माणका लागि गत मंसिर महिनामा ठेक्का आव्हान गरेको थियो। कटासे, सनकट्टी लगायतका क्षेत्रमा भत्किएको तटबन्ध निर्माणका लागि चैत्र अन्तिम साता जाल्वा निर्माण सेवासँग २२ करोड रुपैयाँमा सम्झौता गरेको थियो। अझै १८ महिनासम्म निर्माण अवधि रहेको सेवाका प्रतिनिधि नेत्र थापामगरले तत्काल रोकथामका लागि नदीको ग्राभेल र ढुंगा प्रयोग गरी तटबन्ध निर्माण गर्न आयोजनाले स्वीकृति दिएको बताए। गत वर्ष कटासे, टीकापुर क्षेत्रमा कटासेबाटै बाढी पसेका कारण क्षति भएको हुनाले बस्ती बचाउन असारमै भए पनि ढुंगा र ग्राभेल प्रयोग गरेका हौं थापामगरले भने हामीसँग अझै १८ महिना निर्माण अवधि छ, अहिले हाम्रो आवश्यकता होइन, बस्ती बचाउन आयोजनाले नै आग्रह गरेपछि काम गरिरहेका थियौं। थापामगरले असारमा नदीमा उत्खनन गर्न नपाउने नियम भए पनि व्यवहारिक रुपमा बस्ती बचाउनका लागि आफूहरूले रातदिन काम गरेको दावी गरे। यता, आयोजनाका ओभरसियर शिव रावतले नदी नियन्त्रणका लागि तटबन्ध निर्माणमा ढिलाई भएको स्वीकारे। ठुलो ठेक्का हो, मंसिर नलाग्दासम्म नदीमा गएर इस्टिमेट गर्न सकिँदैन ओभरसियर रावतले भने ठेक्का आव्हान, मूल्यांकन र सम्झौता गर्दा चैत्र अन्तिम साता मात्रै सम्झौता भएको हो। यस वर्ष बाढी गाउँ नपसोस् भन्नका लागि बिग बोल्डर हाल्ने गरी निर्माण गर्न भनिएको हो। गत वर्षकै बाढीबाट क्षति भएको टीकापुर नगरपालिका२ को सनकट्टी क्षेत्रमा समेत आयोजनाले तटबन्ध निर्माण गर्न सकेको छैन। बाढी आएकै समयमा नियन्त्रणका लागि बिग बोल्डर खसाल्ने गौरवको आयोजनाले समयमा तटबन्ध निर्माण ध्यान नदिँदा टीकापुर क्षेत्र जोखिममा परेको स्थानीयहरू बताउँछन्।"
मनसुन भित्रियो तर स्थानीय तहमा छैन विपदको पूर्व तयारी,"बैतडीः गत जेठ २१ गते जिल्ला विपद व्यवस्थापन समितिको बैठक बस्यो। जिल्लास्थित चारवटै सुरक्षा निकायका प्रमुख एवं प्रतिनिधि र १० वटै स्थानीय तहका जनप्रतिनिधिहरूको पनि उपस्थिति थियो। वर्षाद सुरु भएसँगै जिल्लामा बाढी तथा पहिरोको जोखिम हुने गरेको छ। बाढी पहिरो लगायतका विपदका घटनाबाट हुने जोखिम नियन्त्रणको लागि कार्ययोजना बनाउने निर्णय भएको थियो। १० वटै स्थानीय तहले पालिकामा विपदको अवस्था, जोखिम र नियन्त्रणका उपायको वस्तु स्थिति समेट्दै पूर्व तयारी तथा प्रतिकार्य योजना तयार गर्न भनिएको थियो। १५ दिनभित्रै पूर्व तयारी तथा प्रतिकार्य योजना तयार गर्ने र त्यसपछि जिल्लास्तरीय पूर्व तयारी तथा प्रतिकार्य योजना बनाउने लक्ष्य थियो। तर उक्त अवधिमा यहाँका कुनै पनि स्थानीय तहहरूले विपत पूर्व तयारी तथा प्रतिकार्य योजना बनाएका छैनन्। यसवर्षको मनसून नेपाल भित्रिसकेको छ। पहाडी जिल्लामा ठूलो वर्ष पनि हुन थालेको छ। कतै बाढी त कतै पहिरो जान थालेको छ। पालिकाको सेवा क्षेत्रभित्र विपद्को अवस्था, जोखिम र प्रतिकार्यका लागि अवलम्बन गर्न सकिने उपाय र विपतका बेला आवश्यक पर्ने राहत तथा उद्धारको लागि उपकरण र सामग्रीको व्यवस्थापनको विषय समेटेर विपद पूर्व तयारी तथा प्रतिकार्य योजना तयार पार्नुपर्ने हुन्छ। पालिकाले प्रतिकार्य योजना तयार नपारेपछि समग्र जिल्लाको प्रतिकार्य योजना निर्माणमा समेत ढिलाइ भइरहेको छ। स्थानीय तहमा अध्यक्षप्रमुखको संयोजकत्वमा विपद व्यवस्थापन समिति हुने गरेको छ। उक्त समितिले पालिकामा विपदको अवस्था र जोखिम नियन्त्रण तथा राहत तथा उद्धारको लागि योजना बनाएर कार्यान्वयन गर्नुपर्ने भएपनि यहाका स्थानीय तहहरूले विपदको कुनै पूर्व तयारी नगरेको जिल्ला प्रशासन कार्यालय बैतडीका सूचना अधिकारी शंकर बोहराले बताए। विपद सम्बन्धी पालिकाको सबै विवरण र विपतको वस्तुस्थिति समेटेर विपत पूर्व तयारी तथा प्रतिकार्य योजना बनाउन भनेका थियौँ, आजसम्म कसैले बनाएनन्। उनले भने। स्थानीय तहले विपदको पूर्व तयारी गर्न सकेनन् भने जोखिम पनि बढ्न सक्ने भएकाले यथाशीघ्र पूर्व तयारीमा जुट्नुपर्ने उनले बताए। विपद व्यवस्थापनको पूर्व तयारीको योजना निर्माणको प्रक्रियामा रहेको र विपदका लागि करिब ३० लाख बजेट कार्यान्वयनको चरणमा रहेको मेलौली नगरपालिकाका उपप्रमुख पार्वती बोहरा बिष्टले बताइन्। योजना तयार गर्दा केही त्रुटि भएको छ, फेरी बनाइरहेका छौँ, चालु आर्थिक वर्षमा ३० लाख बजेट बिनियोजन गरेका थियौँ, त्यो कार्यान्वयनको चरणमा छ। जिल्लाको सुर्नया गाउँपालिकाले पनि विपद प्रतिकार्य योजना बनाएको छैन। प्रतिकार्य योजना निर्माणकै क्रममा छ, गाउँपालिका अध्यक्ष अमर बहादुर कुवँरले भने। चालु आर्थिक वर्षमा विपदका लागि ४३ लाख बजेट विनियोजन गरेका थियौँ, त्यो कार्यान्वयनको अन्तिम चरणमा छ। बाढी र पहिरोको जोखिम रहने भएकाले सोही अनुसार पूर्व तयारी भइरहेको गाउँपालिका अध्यक्ष कुवँरले बताए। बैतडीका कुनै पनि स्थानीय तहले विपदको पूर्व तयारी योजना बनाएका छैनन्। बजेट विनियोजन गरेको भएपनि आर्थिक वर्षको अन्तिममा बजेट कार्यान्वयन गर्ने गरेका छन्। तर साउन तथा भदौमा बाढीको बढी जोखिम हुने समयमा बजेट कार्यान्वयन नै नहुने गरेको पाइएको छ। बैतडीमा वर्षातको समयमा बाढी र पहिरोकै जोखिम हुने गरेको छ। नदी किनारका तटीय क्षेत्र र भिरालो जमिनमा पहिरोको उच्च जोखिम रहने गरेको छ। जिल्लाको डिलासैनी गाउँपालिका, पुर्चौडी नगरपालिका, सिगास गाउँपालिका, शिवनाथ गाउँपालिका संकटग्रस्त घोषणा भएका पालिका हुन्। यी पालिकामा बाढी तथा पहिरोको उच्च जोखिम छ।"
स्थानीय तह विपद व्यवस्थापन कोषमा १ करोड,"हेटौंडा : बागमती प्रदेशले मनसुनजन्य विपद व्यवस्थापनका लागि १ करोड रकम उपलब्ध गराएको छ। प्रदेशको आन्तरिक मामिला तथा कानुन मन्त्रालयले प्रदेशका १३ जिल्लामध्ये अत्यन्त जोखिमयुक्त क्षेत्र निर्धारण गर्दै प्रदेशका १० जिल्लाका १० स्थानीय तहलाई १०१० लाखको दरले रकम दिएको हो। जसमध्ये दोलखाको गौरीशंखर, रामेछापको गोगुलगंगा, सिन्धुपाल्चोकको बाह्रबिसे, नुवाकोटको म्यागङ, रसुवाको नौकुण्ड, धादिङको त्रिपुरासुन्दरी, काभ्रेको वेथानचोक, मकवानपुरको राक्सिराङ, सिन्धुलीको मरिण र चितवनको ईच्छाकामना गाउँपालिका रहेका छन्। प्रदेश सरकारले उपलब्ध गराएको सो रकम स्थानीय तहको स्थानीय विपद् व्यवस्थापन कोषमा रहने मन्त्रालयको विपद व्यवस्थापन समन्वय शाखा प्रमुख रविता कार्कीले बताइन। प्रदेश सरकारले मनसुनजन्य विपदका समयमा आवश्यक पर्ने कोदाले, बेल्चा, रेनकोट, त्रिपार, टर्चलाइट, टेक्रिङ ब्याग लगायतका सामग्रीहरू समेत माग भए अनुसार प्रदेशका विभिन्न जिल्लाहरूमा पठाएको उनले बताइन्। प्रदेशले मनसुनजन्य विपदमा परेर धनजनको क्षति हुन नदिन विपद व्यवस्थापनका लागि सामग्री हस्तान्तरण, विपद व्यवस्थापन अन्तर्गतका विभिन्न कार्यक्रमहरू सञ्चालन गरिरहेको छ भने विपद व्यवस्थापनका लागि नेपाली सेना, प्रहरी लगायत जिल्ला जिल्लाका स्थानीय तहहरूसँग सहकार्य गरिरहेको बताएको छ। मनसुन सुरु भएसँगै प्रदेशका विभिन्न जिल्लाका सम्भावित बाढी,पहिरो जाने क्षेत्रहरू निर्धारण गर्दै उक्त क्षेत्रहरूमा आपतकालीन उद्धार र राहतका लागि तयारी गरिरहेको कार्कीले बताइन्। बागमती प्रदेशका १० जिल्लामा बाढीबाट २५६, डुबानबाट ५६, कटानबाट ७४ र पहिरोबाट ४६० स्थान जोखिम युक्त रहेको बागमती प्रदेश प्रहरी कार्यालयको बताएको छ। बागमती प्रदेशमा आर्थिक वर्ष २०७७०७८ देखि २०७९०८० को हालसम्म विभिन्न प्राकृतिक विपदमा परेर १ सय ३६ जना घाइते , ५२ जना बेपत्ता र ३ हजार ३५ जना पीडित भएको बागमती प्रदेश प्रहरी कार्यालयका प्रवक्ता दिपक रेम्मीले बताए। यस्तै गत ३ आर्थिक वर्ष बीचमा मात्र प्रदेशभित्र भएका विभिन्न किसिमका विपदमा करिब १ अर्ब ५५ करोड ९ लाख ४६ हजार रुपैयाँ बराबरको क्षति भएको मन्त्रालयको तथ्यांकले देखाएको छ। त्यसैले पनि प्रदेशका मनसुनजन्य विपदमा परेर धनजनको क्षति हुन नदिन प्रदेश प्रहरीले विपद व्यवस्थापन र उद्धारका लागि २४ घण्टा उच्च सतर्कताका साथ तयारी अवस्थामा प्रहरी राखेको जनाएको छ।"
सिन्धुलीमा बाढीपहिरोबाट ३१ घरमा क्षति,"बाढीपहिराबाट पशुचौपाया र कखुरा पनि नष्ट गरेको वडाध्यक्ष दौलत कार्कीले जानकारी दिए। लगातारको वर्षापछि खसेको पहिरो र खोल्सामा लेदोसहित आएको बाढीले बितिजोरको कुखुरेटारका चित्रबहादुर माझीको गोठ बगाउँदा पाँच सुँगुर र ६० कुखुरा मरेका छन् । सिन्धुली : सिन्धुलीको गोलञ्जोर गाउँपालिका२ बितिजोरमा बाढीपहिराबाट ३१ घरमा क्षति पुगेको छ । बाढीले खेतसमेत बगाएको छ । आज बिहान आएको बाढीले पाक्न लागेको मकै र रोपाइ गर्न राखिएको धानको ब्याडसमेत बगाएको छ । बाढीपहिराबाट पशुचौपाया र कखुरा पनि नष्ट गरेको वडाध्यक्ष दौलत कार्कीले जानकारी दिए। लगातारको वर्षापछि खसेको पहिरो र खोल्सामा लेदोसहित आएको बाढीले बितिजोरको कुखुरेटारका चित्रबहादुर माझीको गोठ बगाउँदा पाँच सुँगुर र ६० कुखुरा मरेका छन् । 'बाढीपहिराले बितिजोरका कखुरेटार, तीनमाने, कटहरे र भालुखोलाका बासिन्दाको घरमा क्षति पुगेको छ । क्षतिको विवरण संकलन गरिरहेका छौँ', वडाध्यक्ष कार्कीले भने, 'रोपाइँका लागि तयार हुँदै गरेको धानको ब्याड चिनोमानो नरहने गरी पुरिँदा किसान मर्कामा परेका छन् ।'"
रिब्दीकोट गाउँपालिकाको बजेट सार्वजनिक,तानसेन : रिब्दीकोट गाउँपालिकाले आगामी वर्षका लागि ५३ करोड ६८ लाख बराबरको बजेट सार्वजनिक गरेको छ। शुक्रबार १३ औ गाउँसभामा उपाध्यक्ष कान्ता अधिकारीले आगामी वर्षका लागि बजेट पेस गरेकी हुन्। उपाध्यक्ष अधिकारीले पुँजीगत तर्फ २३ करोड ५६ लाख ६४ हजार र चालु तर्फ २९ करोड ४४ लाख ४ हजार विनियोजन गरेको बताइन्। पालिकाले आन्तरिक आम्दानीका लागि ७३ लाख ७७ हजार रकम उठ्ने अनुमान गरेको छ।
नमोबुद्धमा रहेका अवैध संरचना हटाइँदै,"काभ्रे : जिल्लाको नमोबुद्ध नगरपालिका विश्व सम्पदा सूचीमा सूचीकृत हुने प्रक्रियामा रहेको छ। नमोबुद्ध र पनौती नगरपालिका विश्व सम्पदामा सूचीकृत हुने प्रक्रियामा रहेको युनेस्कोले जनाएको छ। सन् २०२४ भित्र जिल्लाको दुई नगरपालिकका सूचीकृतका लागि युनेस्कोले समयसीमा दिएको कारण नमोबुद्ध परिसरमा निर्माण गरिएको अनियमित संरचना नगरपालिकाले हटाउने कार्य अघि बढाएको छ। नमोबुद्ध चैत्य छोपिने गरी निर्माण भएको अवैध संरचना पुरातत्व विभाग अन्तर्गतको संरक्षित स्मारक तथा दरबार क्षेत्र हेरचाह अड्डाको रोहबरमा नमोबुद्ध नगरपालिकाका जनप्रतिनिधि, प्रशासन, नमोबुद्ध भगवान घ्या गुठी व्यवस्थापन समितिसहित स्थानीय सरोकारवालाको उपस्थितिमा हटाउन सुरु गरिएको हो। पुरातत्व विभागले उक्त संरचना नहटाई विश्व सम्पदा सूचीमा सूचीकृत हुने प्रक्रिया अघि बढाउन नसकिने बताएपछि सरोकारवालासँगको पटक पटकको छलफलपछि नगरपालिका अनियमित संरचना हटाउन पहल लिएको नगर प्रमुख कुन्साङ लामाले जानकारी दिए।"
नक्कली परीक्षार्थी सशस्त्र प्रहरीका सहायक हबल्दार पक्राउ,गलकोट : सवारीचालक अनुमती पत्रको प्रयोगात्मक परीक्षामा सहभागी नक्कली परीक्षार्थीलाई प्रहरीले आज पक्राउ गरेको छ। यातयात व्यवस्था कार्यालय बागलुङले आज माझीबस्तीमा लिइरहेको प्रयोगात्मक परीक्षाट्रायल सेन्टरमा नक्कली परीक्षार्थी बनेका सशस्त्र प्रहरी जवान गणेश कोहिरीलाई पक्राउ गरेको हो। पर्वको कुश्मा नगरपालिका पकुवा घर भई हाल सशस्त्र प्रहरी बलको सहायक हबल्दार पदमा कार्यरत विनोद नेपालीका नाममा प्रयोगात्मक परीक्षामा सहभागी रुपन्देही निवासी सशस्त्र प्रहरी जवान कोहिरीलाई परीक्षा स्थलबाट पक्राउ गरिएको जिल्ला प्रहरी कार्यालय बागलुङका प्रहरी नायब उपरीक्षक तथा सूचना अधिकारी मदन केसीले जानकारी दिए। नक्कली परीक्षार्थी बनेका कोइरी सशस्त्र प्रहरी बल रुपन्देहीमा कार्यरत छन् भने सशस्त्र प्रहरी बलको सहायक हबल्दार पदमा कार्यरत नेपाली कास्कीस्थित सशस्त्रवाहिनीमा कार्यरत छन्। नेपालीलाई अनुसन्धका लागि बोलाउने तयारी भइरहेको प्रनाउ केसीको भनाइ छ।
"प्रदेश मामिला समितिका सभापति चढेको स्कर्पियो दुर्घटना, ४ जना घाइते","वीरेन्द्रनगर : कर्णाली प्रदेश मामिला समितिका सभापति कल्याणी खड्का सवार स्कर्पियो दुर्घटना भएको छ। खड्काको गृहजिल्ला रुकुम पश्चिमको चौरजहारी नगरपालिका३ घारीपाखामा प्रदेश ०२००१ झ ००४४ नम्बरको स्कर्पियो दुर्घटना भएको हो। दुर्घटनामा परेर सभापति खड्काको बाँया खुट्टामा चोट लागेको छ। उक्त दुर्घटनामा चौरजहारी९ स्थित आधारभूत विद्यालय भुवाटाकुराका प्रधानाध्यापक सुगन्धा मल्ल, सभापति खड्काका स्वकीय सचिव हुकुम बिसी, चालक युवराज गिरी घाइते भएका छन्। उनीहरूको चौरजहारी अस्पतालमा उपचार भइरहेको इलाका प्रहरी कार्यालय चौरजहारीले जनाएको छ। गाडीमा नौं जना सवार भएको बुझिएको छ। अन्य सबैको अवस्था सामान्य रहेको बताइएको छ। त्रिवेणी गाउँपालिकामा आइतबार हुने गाउँसभामा सहभागी हुन सभापति खड्का रुकुम पुगेकी थिइन्। गाडीको स्टेरिङ अकस्मात् घुमेपछि अनियन्त्रित भई पल्टिएको चालक गिरीले बताए।"
ड्रागन बोट रेसको उपाधि चीनको सिचुवानलाई,"पोखरा : ड्रागन बोट रेस प्रतिस्पर्धामा चीनको सिचुवान ड्रागन बोट टिमले उपाधि जितेको छ। शनिबार पोखराको फेवातालमा सम्पन्न २ सय र ५ सय मिटर दुवै तर्फको उपाधि सिचुवान टिमले हात पारेको हो। उपाधि जितेको सिचुवान टिमले २ सय र ५ सय मिटर दुवै विधामा प्रथम हुँदै ५ लाख ५० हजार रुपैयाँका दरले ११ लाख रुपैयाँ जितेको छ। प्रतियोगितामा सहभागी ८ वटै टिमलाई एक एक लाख रुपैयाँ पनि दिइएको थियो। प्रतियोगितामा नेपाली टिमले पहिलो सहभागितामै दोस्रो उपाधि जितेको छ। ४ नेपाली टिम सहभागी प्रतिस्पर्धामा नेपालको नारा ड्रागन बोट टिम २ सय र ५ सय मिटिर दुवै विधामा दोस्रो हुँदै ३ लाख ५० हजार नेपाली रुपैयाँका दरले ७ लाख र सहभागी टिमलाई दिइने १ लाखसहित ८ लाख हात पारेको छ। दक्षिण एशियामै पहिलो पटक नेपालको पोखरामा भएको चीनको २ हजार वर्ष पुरानो पर्व अन्तर्गतका ड्रागन बोट रेसमा चीनको युनान ड्रागन बोट टिमले दुवै विधामा तेस्रो हुँदै २ लाखका दरले ४ लाख नेपाली रुपैयाँ जितेको छ। प्रतियोगितामा नेपाल टिम एनआरसीए चौथो भएको थियो। प्रतियोगितामा नेपाल र चीनका ४४ वटा गरी ८ टिम सहभागी भएका थिए। विजयी खेलाडीहरूलाई राष्ट्रिय सभा अध्यक्ष गणेश तिमिल्सिना, नेपालका लागि चिनियाँ राजदूत छन् छोङ, पोखरा महानगरपालिकाका मेयर धनराज आचार्य, उपमेयर मञ्जुदेवी गुरुङले पुरस्कार हस्तान्तरण गरेको थिए। चीनबाट ड्रागन बोट रेसका लागि ल्याइएका चिनियाँ डुंगा पोखरा महानगरपालिकालाई हस्तान्तरण गरिएको छ। चिनियाँ संस्कृतिको आधारमा बनेका नेपाली परम्परागत भन्दा फरक खाले डुंगा चीन सरकारले पोखरा महानगरपालिकालाई हस्तान्तरण गरेको हो। ड्रागन मुखाकृति भएको डुंगा आकर्षक रहेका छन्। चिनियाँहरूको महत्वपूर्ण चार पर्वमध्येको एक ड्रागन बोट रेस यस वर्षदेखि पोखरामा मनाउन सुरु गरिएको हो। महोत्सवमा र प्रतिस्पर्धामा सहभागी हुन चीनको छेन्दुबाट सिचुवान एयरलाइन्सको ए ३१९ जहाजबाट बुधबार चार्टड फ्लाइटमा खेलाडी, दुई वटा प्रान्तका नगरप्रमुख, उपप्रमुख, कलाकार लगायत पोखरा अन्तर्राष्ट्रिय विमानस्थलमा अवतरण भएका थिए। पोखरा अन्तर्राष्ट्रिय विमानस्थलमा अवतरण भएको पहिलो विमानस्थल यही चार्टड विमान हो। पुरस्कार वितरण कार्यक्रममा बोल्दै राष्ट्रिय सभाका अध्यक्ष गणेश तिमिल्सिनाले ड्रागन बोट रेस महोत्सवले संस्कृतिको माध्यमबाट दुई देशको सम्बन्ध थप मजबुत हुने बताए। महोत्सवकै लागि चिनियाँ जहाज पहिलो पटक पोखरा अन्तर्राष्ट्रिय विमानस्थलमा पहिलो पटक अन्तर्राष्ट्रिय उडान भएर आएको बताउँदै नियमित अन्तर्राष्ट्रिय उडानका लागि सरकारले पर्यटक आकर्षण गर्ने नयाँ नयाँ कार्यक्रम ल्याउनुपर्नेमा जोड दिए। पर्यटन राज्यमन्त्री सुशीला सिर्पाली ठुकरी ड्रागन बोट रेसमै सहभागी हुन चार्टड विमान पोखरा अन्तर्राष्ट्रिय विमानस्थलमा अवतरण भएसँगै अन्तर्राष्ट्रिय उडानका लागि ढोका खुलेको बताइन्। पोखरा अन्तर्राष्ट्रिय विमानस्थलबाट छिट्टै नै नियमित अन्तर्राष्ट्रिय उडान हुने पनि उनले बताइन्। नेपालका लागि चिनियाँ राजदूत छन् छोङले ड्रागन बोट रेस आगामी वर्ष पनि हुने भन्दै अर्को वर्ष फेरि भेटौला भनेका थिए। चीन सरकरले चीनबाट ल्याइएका डुंगा चीन सरकराले पोखरा महानगरपालिकालाई हस्तान्तरण गरेको बताउँदै प्रत्येक वर्ष ड्रागन रेस फेस्टिभल पोखरामा आयोजना गरिने पोखरा महानगरपालिकाका मेयर मेयर धनराज आचार्यले बताए।"
पहिरोले कान्तिलोकपथ अवरुद्ध,"हेटौंडा : गएराति देखिको अविरल वर्षाका कारण कान्तिलोकपथ सडकखण्ड अवरुद्ध भएको छ। ललितपुर जिल्लाको भट्टे डाँडास्थित प्रहरी चौकीको करिब ५०० मिटर दक्षिणतर्फ आज बिहान ८ बजेको समयमा पहिरो जाँदा हेटौंडाकाठमाडौंतर्फको यातायात सेवा अवरुद्ध भएको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए। प्रहरीका अनुसार ललितपुरको भट्टेडाँडा नजिकै प्रहरी चौकीको दक्षिणतर्फ गएको पहिरो मकवानपुर जिल्लाको सिमाना नजिक पर्दछ। यसैगरी, आज बिहान काठमाडौंबाट कान्तिलोपथ हुँदै हेटौंडातर्फ आउँदै गरेको सवारी साधनहरुलाई ललितपुरको भट्टेडाँडा प्रहरी चौकीले यातायात संचालन नभएसम्मका लागि सवारी साधनलाई लामवद्ध गरी राखिएको मकवानपुरको ठिंगन प्रहरीले जनाएको छ। यसैगरी, हेटौंडाबाट काठमाडौंतर्फ जाँदै गरेको विभिन्न सवारी साधनहरुलाई पनि मकवानपुरको ठिंगन प्रहरीले ठिंगनमा रोकी राखिएको पनि प्रहरीले जनाएको छ। आज बिहानैदेखि पानी परिरहेकोले मौसम सुधार नआएसम्म पहिरो पन्छाउन कठिनाई भएको र मौसममा सुधार आएसँगै पहिरो पन्छाएर दुबैतर्फको यातायात संचालनमा ल्याउन ललितपुर भट्टेडाँडा प्रहरी चौकीले प्रयास गरिरहेको जनाएको छ।"
मन्त्री सिंह दम्पत्तिको आज सामूहिक अन्त्येष्टि गरिने,बझाङ : जीप दुर्घटना परी मृत्यु भएका सुदूरपश्चिम प्रदेशका आन्तरिक मामिला तथा कानून मन्त्री पृथ्वीबहादुर सिंह र उनकी धर्मपत्नी अमृतादेवी सिंहको आज अन्त्येष्टि गरिने भएको छ । बुधबार जिल्ला अस्पतालमा राखिएको मन्त्री सिंह दम्पत्तीको पार्थिव शरीरलाई शनिबार ९ बजे जिल्ला अस्पतालदेखि चैनपुर बजार परिक्रमा गराइ ११ बजे नेपाली कांग्रेस पार्टी कार्यालयमा शोक तथा श्रद्धाञ्जली अर्पण गरेर दिउँसो सेती नदीस्थित धौला बगर मसानघाट डुंग्रीमा अन्त्येष्टि गरिने भएको हो। मन्त्री सिंहका कान्छा छोरा नर्वेबाट आउन समय लागेकाले चार दिनपछि (शनिबार) आज अन्त्येष्टि गरिन लागिएको नेपाली कांग्रेस पूर्व पार्टी सभापति हर्कजंगबहादुर सिंहले बताए । डडेल्धुराबाट गृहजिल्ला बझाङ आउने क्रममा मंगलबार मन्त्री सिंहसहित उनकी श्रीमती अमृतादेवी सिंह र भाउजू जयादेवी सिंहको दुर्घटनामा परी मृत्यु भएको थियो । मन्त्री सिंह सवार सुपप्र ०१००१ झ ४८० नम्बरको जीप मंगलबार दिउँसो १:३० बजे केदारस्युँ गाउँपालिकाको धारछडा भन्ने स्थानमा दुर्घटनामा परेको थियो । जीप केदारस्युँ गाउँपालिकाको धारछडा भन्ने ठाउँमा सडकबाट अन्दाजी ५० मिटर तल कालंगा खोला किनारमा खसेको थियो । दुर्घटनापछि उपचारका लागि मन्त्री सिंहलाई नेपाली सेनाको हेलिकप्टरबाट कोहलपुर मेडिकल कलेज लगिएको थियो । उनलाई कोहलपुर मेडिकल कलेजले मृत घोषणा गरेको थियो । मन्त्री सिहको शव मंगलबार राती नै धनगढी ल्याएर बुधबार धनगढी रंगशालामा अर्पण पश्चात हेलिकप्टर मार्फत् गृह जिल्ला बझाङ ल्याइएको थियो । मन्त्री सिंहका गाडी चालक धर्मराज जोशी र मन्त्रीका पिएसओ प्रहरी सहायक हवल्दार दिपक भण्डारीको थप उपचारका लागि कोहलपुरबाट काठमाडौं लगिएको छ ।
बढीले खानेपानी आयोजना बगायो,"'बाढीले आयोजनास्थल बगाउँदा तीन करोड बराबरको क्षति पुगेको छ', उनले भने, 'आयोजना रहेको ठाउँमा अहिले खोला बगेको अवस्था छ । आयोजना बगाउँदा स्थानीय पिउनेपानीबाट वञ्चित भएको अवस्था छ । यसलाई पुनः सञ्चालनमा ल्याउन कार्यालयले पहल थालेको छ ।' भोजपुर : बाढीले सभाखोला लोहाकोट विजुवापानी सामुदायिक लिफ्ट आयोजना बगाउँदा तीन करोड बराबरको क्षति भएको छ । खोलाभन्दा करिब सय मिटर वर रहेको आयोजना स्थलमा बाढी पसेर सम्फवेल, पानी तान्ने मोटर पम्प, ट्रान्सफर्मर, तीन वटा कन्ट्रोल प्यालन, स्टेपलाइजर, चेन पुल्ली, पालेघरलगायतमा क्षति पुर्याउँदा तीन करोड बराबरको क्षति भएको खानेपानी तथा सरसफाइ डिभिजन कार्यालय भोजपुरका प्रमुख देवनाथ सिंहले बताए। आयोजना निर्माणस्थल अहिले बगरमा परिणत भएको उनको भनाइ छ । 'बाढीले आयोजनास्थल बगाउँदा तीन करोड बराबरको क्षति पुगेको छ', उनले भने, 'आयोजना रहेको ठाउँमा अहिले खोला बगेको अवस्था छ । आयोजना बगाउँदा स्थानीय पिउनेपानीबाट वञ्चित भएको अवस्था छ । यसलाई पुनः सञ्चालनमा ल्याउन कार्यालयले पहल थालेको छ ।' निर्माणको अन्तिम चरणमा रहेको आयोजना बाढीले बगाउँदा राज्यलाई ठूलो क्षति पुगेको उनको भनाइ छ । आयोजनाको कार्यालयले स्थलगत अनुगमन गरेर उपयुक्त विकल्पको खोजी गर्ने काम भइरहेको प्रमुख सिंहको भनाइ छ । 'स्थलगतरुपमा हेर्दा आयोजनाको बेहाल अवस्था छ', उनले भने, 'अर्को आर्थिक वर्षको सुरुमा हस्तान्तरण गर्ने लक्ष्य थियो । हस्तान्तरणको अन्तिम अवस्थामा बढीले क्षति पुगेको छ । पुनःसञ्चालनको लागि मन्त्रालयलाई आवश्यक जानकारी गराएको छु ।' आर्थिक वर्ष २०७५७६ बाट यो योजनाको निर्माण थालिएको हो । कूल अनुमानित रु ११ करोड ११ लाख आठ हजार ९२७ लागतमा निर्माण भइरहेको छ । असार २ गतेराती आएको बाढीले आयोजना बगाएपछि स्थानीय पिउनेपानीबाट वञ्चित भएका छन् । तीन सय ८६ घर परिवारलाई पानी खुवाउने लक्ष्यका साथ निर्माण भइरहेको आयोजनाबाट एक सय ५० घर परिवारले पानी खाँदै आएका थिए । दुई सय घरपरिवारमा धारा जडान गरेर पानी वितरणको अन्तिम तयारीमा रहेको अवस्थामा बढीले आयोजना बगाएको निर्माण उपभोक्त समितिका अध्यक्ष उद्धवराज त्रितालले जानकारी दिए। निर्माणको अन्तिम चरणमा रहेको आयोजना बाढीले बगाएपछि स्थानीयलाई पानीको समस्या थपिएको उनको भनाइ छ । 'बाढीले आयोजना बगाएपछि समस्या परेको छौँ', उनले भने, 'बस्तीमा पानीको हाहाकार भएको छ । आयोजनास्थल बगर बनेको छ । राज्यले यसलाई चाँडो निर्माणमा ध्यान दिन आवश्यक छ ।' रासस"
मुस्ताङका कृषकलाई रैथाने बाली उवा थन्क्याउने चटारो,"जोमसोम : मुस्ताङमा यतिबेला रैथाने बाली उवा थन्क्याउने चटारोनै चलेको छ। दुई साताअघि रैथाने बाली जौं भित्र्याइसकेका यहाँका कृषकहरू अहिले रैथानेबाली उवा थन्क्याउन भ्याईनभ्याई भएको हो। जिल्लाको बारागुङ मुक्तिक्षेत्र, घरपझोङ र थासाङ गाउँपालिका भित्रका कृषकहरू धमाधम रैथाने बाली थन्क्याउन जुटेका हुन्। यहाँ उवा,फापर,जौ,सिमी र लसुन लगायतको खेती हुँदै आइरहेको छ। पछिल्लो समय सडक यातायातको सहजतासँगै पर्यटकीय जिल्लाको रुपमा स्थापित हुन थालेपछि जिल्लाका कृषकहरूले उत्पादन गरेको रैथाने बाली जिल्लामै सहज बिक्री हुन थालेको छ। यहाँ उत्पादन हुने रैथाने बाली उवा जिल्लामै सहजै बिक्री वितरण तथा बजारीकरण हुने भएपछि यहाँका कृषकहरूले रैथाने बाली संरक्षण, प्रर्वद्धन र उत्पादनमा जोड दिन थालेका हुन्। पछिल्लो समय मुस्ताङमा उवाको भाउ प्रति पाथी ५ सय रुपैयाँका दरमा बिक्री वितरण भइरहेको छ। कृषि ज्ञान केन्द्र मुस्ताङको आर्थिक वर्ष २०७८०७९ को तथ्यांक अनुसार हिमाली जिल्ला मुस्ताङमा १५० हेक्टर जमिनमा लगाइएको उवा खेतीबाट ३०० मेट्रिक टन उवा उत्पादन भएको थियो।"
कावासोतीमा लोपोन्मुख चार डङ्गर गिद्ध मृत भेटिए,"'गिद्ध मृत भेटिएको ठाउँ नजिकै स्यालसमेत मरेको भेटिएको थियो', संरक्षणकर्मी डिबी चौधरीले भने, 'पोष्टमार्टम रिपोर्टबाट विषाक्त खानाको कारण गिद्ध मरेको पुष्टि भएको छ ।' विषादीयुक्त खाना खाएर स्याल मरेको र सोही स्यालको सिनो खाएका कारण गिद्धको मृत्यु भएको पाइएको छ । नवलपरासी (बर्दघाटसुस्तापूर्व) को कावासोतीमा विषाक्त खानाका कारण गिद्धको मृत्यु भएको पाइएको छ । कावासोती नगरपालिका३ केरुङ्गे खोला नजिक मङ्गलबार लोपोन्मुख चार डङ्गर गिद्ध मृत भेटिएका थिए । 'गिद्ध मृत भेटिएको ठाउँ नजिकै स्यालसमेत मरेको भेटिएको थियो', संरक्षणकर्मी डिबी चौधरीले भने, 'पोष्टमार्टम रिपोर्टबाट विषाक्त खानाको कारण गिद्ध मरेको पुष्टि भएको छ ।' विषादीयुक्त खाना खाएर स्याल मरेको र सोही स्यालको सिनो खाएका कारण गिद्धको मृत्यु भएको पाइएको छ । 'गिद्ध संरक्षणमा विषादी प्रयोग चुनौतीपूर्ण बनेको छ', चौधरीले भने, 'यस क्षेत्रमा गिद्ध मरको चार महीनायता यो दोस्रो घटना हो ।' गत फागुनमा समेत विषाक्त खानाका कारण यहाँ पाँच डङ्गर प्रजातिका गिद्ध मरेका थिए । प्रकृतिको कूचीकारको रुपमा रहेको लोपोन्मुख प्रजातिको गिद्ध संरक्षण गर्नु सबैको कर्तव्य भएको चौधरी बताउँछन्। यस विषयमा गम्भीर भएर सोच्न सरोकारवाला सबैलाई उनले आग्रह गरे। गाईबस्तुलाई दुखाइ कम गराउन खुवाइने प्रतिबन्धित औषधि तथा स्याल मार्न प्रयोग गरिने विषादीका कारण गिद्ध संरक्षणमा चुनौती थपिएको छ । गिद्ध मृत भेटिएको केरुङ्गे खोलाबाट नजिकैको दूरीमा गिद्ध संरक्षण गर्न निर्माण गरिएको पिठौलीको जटायु रेष्टुरेन्टसमेत पर्दछ । यस क्षेत्रमा ठूलाठूला सिमलका रुख रहेकाले गुँड बनाउन र बस्न गिद्धका लागि उक्त ठाउँ उपयुक्त रहेको छ । रासस"
दक्षसँगै नैतिकवान् जनशक्ति उत्पादनतर्फ विश्वविद्यालय केन्द्रित हुनुपर्छ : उपकुलपति लामिछाने,काठमाडौं : नेपाल संस्कृत विश्वविद्यालयका उपकुलपति प्राडा यादवप्रकाश लामिछानेले दक्षमात्र नभई नैतिकवान् विद्यार्थी उत्पादनतर्फ विश्वविद्यालय केन्द्रित हुनुपर्ने बताएका छन्। बाल्मिकी विद्यापीठ काठमाडौंमा आयोजित कार्यक्रमलाई सम्बोधन गर्दै उनले नेपाल संस्कृत विश्वविद्यालयले विद्यापीठ र गुरुकुलमा अध्ययनरत विद्यार्थीलाई नैतिकवान बनाउन विशेष कक्षाको व्यवस्था गर्ने योजना बनाएको बताएका हुन्। प्राकशास्त्रबाट आउने विद्यार्थी मात्र नभई गुरुकुलबाट उत्पादन हुने विद्यार्थीलाई पनि विश्वविद्यालयमा भित्र्याउनतर्फ आफू लागिपरेको बताए। पछिल्लो पुस्तामा अध्ययन संस्कार हराउँदै गएकाले पुस्तकालयसम्म विद्यार्थीलाई ल्याउनतर्फ लाग्नुपर्ने उनको भनाइ थियो।
"बर्दियामा अखाद्य वस्तु सेवन गर्दा दुईजनाको मृत्यु, दुई बिरामी",साथै तरल पदार्थ सेवन गरेका एकै परिवारका ७५ वर्षीय जयबहादुर र ७५ वर्षीया जगतकुमारी गुरुङ गम्भीर बिरामी परेका छन् । बर्दिया : बर्दियाको मधुवन नगरपालिका८ टिसियन फाँटामा सेनिटाइजरजस्तो देखिने तरल पदार्थ सेवन गर्दा दुई जनाको मृत्यु भएको छ । मृत्यु हुनेमा ७० वर्षीया गौरी रजनी र ४० वर्षीया कमला सुनार रहेको जिल्ला प्रहरी कार्यालय बर्दियाका प्रहरी नायब उपरीक्षक हिक्मतबहादुर बोहराले बताए। साथै तरल पदार्थ सेवन गरेका एकै परिवारका ७५ वर्षीय जयबहादुर र ७५ वर्षीया जगतकुमारी गुरुङ गम्भीर बिरामी परेका छन् । उनीहरुलाई गए राति नै उपचारका लागि नेपालगञ्ज पठाइएको प्रहरीले जनाएको छ । घटनाका बारेमा अनुसन्धान भइरहेको प्रनाउ जानकारी दिए। रासस
"एकल पुरुषलाई भत्ता, हलगोरु पाल्ने कृषकलाई अनुदान","गाउँपालिका अध्यक्ष देवीजङ्ग गुरुङले अध्यक्षसँग विदुर कार्यक्रमअन्तर्गत विपन्न विदुरको सामाजिक सुरक्षाका लागि मासिक भत्ता उपलब्ध गराउन कार्यविधि तर्जुमा गरी लागू गरिने बताए। कास्की : कास्कीको मादी गाउँपालिकाले पालिकाका एकल पुरुषलाई सामाजिक सुरक्षाबापत मासिक भत्ता दिने भएको छ । पालिकाको आगामी आर्थिक वर्षको नीति तथा कार्यक्रममा ६० देखि ६८ वर्षका विपन्न एकल पुरुषलाई सामाजिक सुरक्षा भत्ता दिने घोषणा गरिएको छ । गाउँपालिका अध्यक्ष देवीजङ्ग गुरुङले अध्यक्षसँग विदुर कार्यक्रमअन्तर्गत विपन्न विदुरको सामाजिक सुरक्षाका लागि मासिक भत्ता उपलब्ध गराउन कार्यविधि तर्जुमा गरी लागू गरिने बताए। यसैगरी पालिकाले हलगोरु पाल्ने किसानलाई अनुदान दिने भएको छ । गोरु संरक्षण गर्न हलगोरु पाल्ने किसानलाई अनुदानको व्यवस्था गरिने अध्यक्ष गुरुङले बताए। उनले भने, 'गोरु संरक्षण र कमजोर किसान संरक्षणअन्तर्गत हलगोरु पाल्ने कृषकलाई अनुदान दिनका लागि आवश्यक व्यवस्था मिलाइने छ ।' उत्पादनमा अनुदानअन्तर्गत दूध अण्डामा अनुदान दिइने पालिकाले जनाएको छ । मादीले किसानसँग गाउँपालिका कार्यक्रम सुरु गर्ने भएको छ । जसबाट गाउँपालिकालाई तरकारी उत्पादन, फलफूल उत्पादन, रैथाने बाली संरक्षण र उत्पादन र मौरीपालनको पकेट क्षेत्रमा विकास गर्ने नीति कार्यक्रममा रहेको छ । मादीको नीति तथा कार्यक्रममा कृषि एम्बुलेन्स खरिद, स्थानीय कृषि उत्पादनहरु सिन्की, गुन्द्रुक तथा राडी, भ्राङ्ग्रा र बख्खुको ब्राण्डिङ गरिने कार्यक्रम समावेश छ । सामुदायिक विद्यालयको शैक्षिक गुणस्तर सुधारअन्तर्गत हरेक शुक्रबार विद्यालयमा अतिरिक्त क्रियाकलाप गरिने र त्यसको लागि नो ब्याग, नो बुक कार्यक्रम ल्याइएको छ । पालिकाको आफ्नै पाठ्यक्रम निर्माण, सामुदायिक विद्यालयले बस सञ्चालन गर्न चाहेमा ५० प्रतिशत अनुदान, हरेक विद्यालयमा कम्प्युटर र छात्रवृत्ति प्रदान गरिने अध्यक्ष गुरुङले बताए। यसैगरी मादीको गौरव आयोजनाका रुपमा सिक्लेसकोरीमनाङसम्म जाने पदमार्गलाई शान्ति मार्गको रुपमा विकास गरिने नीति कार्यक्रममा उल्लेख छ । शान्तिमार्गका लागि सङ्घीय सरकारसँग समन्वय गरिने पालिकाले जनाएको छ । सङ्घ र प्रदेश सरकारसँगको सहकार्यमा पालिकास्तरीय खेल मैदान निर्माणलाई अघि बढाइने, अध्यक्ष कप खेल कार्यक्रम आयोजना र मादी प्रज्ञा प्रतिष्ठानको स्थापनालाई नीति कार्यक्रममा समावेश गरिएको छ । भूमि बैंक स्थापना गरी बाँझो जग्गा गाउँपालिकाले लिजमा लिई वास्तविक किसानलाई जग्गा लिजमा दिई उत्पादनशील क्षेत्रमा लगानी केन्द्रित गर्ने गरिने अध्यक्ष गुरुङले बताए। यसैगरी जग्गा चक्लाबन्दी गरी उत्पादन वृद्धि गर्न आवश्यक कार्यक्रम सञ्चालन गरिने नीति कार्यक्रममा समावेश छ ।"
सिन्धुलीमा बाढीपहिरोले ३१ घरमा क्षति,"सिन्धुली : वर्षासँगै आएको बाढी र पहिरोका कारण सिन्धुलीमा ३१ घरमा क्षति पुगेको छ। केही बस्ती जोखिममा परेका छन्। बाढीले खेतीयोग्य जमिनहरू कटान गर्न थालेको छ। शनिबार लेदोसहित आएको बाढीले गोलन्जोर गाउँपालिका २ का ३१ घरमा क्षति पुर्याएको हो। उक्त वडाका वडा अध्यक्ष दौलत कार्कीका अनुसार लेदोसँगै आएको बाढीले बितिजोरका कखुरेटार, तीनमाने, कटहरे, भालुखोलाका स्थानीय ३१ परिवारको घरमा क्षति पुगेको हो। पहिरोले खुरेटारका स्थानीय चित्रबहादुर माझीको गोठ बगाएको छ। गोठ बगाउँदा माझीको पाँचवटा सुँगुर र ६० वटा बढी कुखुरा पुरिएको कार्कीले बताए। बाढीका कारण रोपाइँका लागि तयार पारिएको धानको ब्याडमा समेत क्षति पुगेको छ। स्थानीयको तरकारीको टनेल समेत लेदोसहितको पहिरोले पुरिदिएको बताइएको छ। बाढी र पहिरोको क्षतिको विवरण संकलन सुरु गरिएको बताइएको छ। यस्तै केही दिनदेखि लगातार परेको वर्षाका कारण जिल्लाको मरिणखोला र दुधौली क्षेत्रका केही बस्तिहरू जोखिममा परेका छन्। शुक्रबार परेको वर्षासँगै आएको बाढीका कारण मरिण गाउँपालिकाको खयरसाल, जुटपानी, ठुलीदमार, पाङ्ग्रेटार, सुकुदमार, चनौटेमा मरिण लगायतका खहरेबाट आएको बाढीले खेतीयोग्य जमिन कटान थालेको छ। त्यस्ता जोखिम युक्त क्षेत्रमा जेसिवीको प्रयोग गरी कटान नियन्त्रणका लागि जाली भर्ने तथा अन्य बैकल्पीक उपायहरू अपनाउन थालिएको मरिण गाउँपालिकाका अध्यक्ष प्रख्यात मुक्तानले बताए। यस वर्ष बाढीका कारण जिल्लामा एक साताअघि एक जनाको ज्यान समेत गएको थियो।"
म्याग्दीमा चट्याङ लागेर ४५ भेडा मरे,"अन्नपूर्ण३ ठाडाका छकबहादुर पुनको गोठमा चट्याङ परेर भेडा मरेका हुन् । अन्नपूर्ण गाउँपालिकाको पशु सेवा शाखाका प्राविधिक प्रकाश जिसीले गएको राति १ बजेतिर परेको चट्याङले लागेर ४५ भेडा मरेका जानकारी दिए। म्याग्दी : म्याग्दीको अन्नपूर्ण गाउँपालिका३ फुर्केरुख खर्कमा चट्याङ लागेर ४५ भेडा मरेका छन् । अन्नपूर्ण३ ठाडाका छकबहादुर पुनको गोठमा चट्याङ परेर भेडा मरेका हुन् । अन्नपूर्ण गाउँपालिकाको पशु सेवा शाखाका प्राविधिक प्रकाश जिसीले गएको राति १ बजेतिर परेको चट्याङले लागेर ४५ भेडा मरेका जानकारी दिए। 'बिहानै कृषकले ४५ भेडा मरेको जानकारी गराएपछि हामीहरु घटनास्थलतर्फ जाने तयारीमा छौँ', उनले भने, 'चरनका लागि लेकमा लगेका भेडा खर्कमा बास बसेको ठाउँमा चट्याङ पर्दा गोठाला पनि सामान्य घाइते भएका छन् ।' गाउँपालिकाका जनप्रतिनिधि, प्रहरी र जनप्रतिनिधिको टोली घटनास्थलतर्फ गएको छ । घटनास्थलतर्फ जाँदै गरेका अन्नपूर्ण गाउँपालिका४ का वडासदस्य श्याम पुर्जाले चट्याङ लाखौँको पशुधनको क्षति भएको बताए। रु ११ लाखभन्दा बढीको क्षति भएको प्रारम्भिक अनुमान गरिएको छ । रासस"
कञ्चनरूपको जितसँगै राजविराज सप्तरी प्रिमियर लिगबाट बाहिर,राजविराज : राजविराजमा जारी सप्तरी प्रिमियर लिग अन्तर्गत सातौँ दिन शनिबार सम्पन्न पहिलो खेलमा नारायण जोशी र दिलिप नाथको जोडी चम्किदा कञ्चनरूप राइनोजले सहजै जित हासिल गरेको छ। कञ्चनरूप राइनोजले ६३ ओभरमा १ विकेटको क्षतिमा लक्ष्य पुरा गरेर जित हासिल गरेको हो। राजविराज द किंगले दिएको ८६ रनको लक्ष्य पुरा गरेर ९ विकेटले जित हासिल गरेको कञ्चनरूपले फाइनल पुग्ने सम्भावना जिवितै राखेको छ। कञ्चनरूपको जितमा तेस्रो नम्बरमा ब्याटिङ गर्न आएका नारायण जोशीले आक्रामक अर्धशतक बनाए। जोशीले मात्र १८ बलमा १ चौका र ७ छक्काको मद्दतले ५० रन बनाए। यस्तै दिलिप नाथले अविजित २४ तथा राकेश कामतले १४ रन बनाए। दोस्रो विकेटका लागि नारायण र दिलिपले ७५ रनको साझेदारी गरे। टस हारेर ब्याटिङ गरेको राजविराज द किंगले निर्धारित ११ ओभरमा ८ विकेट क्षतिमा ८५ रन बनायो। वर्षाका कारण खेल ढिला सुरु भएपछि ओभर घटाएर खेलाइएको थियो। राजविराजको ब्याटिङमा ओपनर सन्तोष कार्कीले सर्वाधिक ३० रन बनाए भने प्रतिक श्रेष्ठले १८ तथा अभिषेक कार्कीले अविजित १५ रन बनाए। प्लेयर अफ द म्याच घोषित कञ्चनरूपका तीव्र गतिका बलर राशिद खानले ४ विकेट लिए। उनले ३ ओभर बलिंग गर्दै १० रन मात्र खर्चिए। सुमित श्रेष्ठले २ तथा चित्र बिष्टले १ विकेट लिए। चौंथो खेल खेल्दा दोस्रो जित दर्ता गरेको कञ्चनरूप राइनोज ४ अंकसहित तेस्रो स्थानमा उक्लेको छ। अन्तिम तथा पाँचौ खेलमा समेत लगातार हारसँगै डिफेन्डिङ च्याम्पियन राजविराज द किंग प्रतियोगिताबाट बाहिर भएको छ।
म्याग्दीको रानीपौवामा घर घरमा खानेपानी,"बेनी : म्याग्दीको रघुगंगा गाउँपालिका३ मा रानीपौवा खानेपानी आयोजना निर्माण भएको छ। खानेपानी, जलस्रोत तथा सिँचाइ विकास डिभिजन कार्यालय म्याग्दीको आर्थिक तथा प्राविधिक सहयोगमा उपभोक्ता समितिमार्फत निर्माण भएको आयोजनाबाट रानीपौवाका १२० घरधुरी लाभान्वित भएका छन्। रानीपौवा खानेपानी आयोजनाको उपभोक्ता समितिका अध्यक्ष तोरणबहादुर कार्कीले मिटर जडित निजी धारामार्फत सबै उपभोक्ताको घर घरमा खानेपानी वितरण गरिएको जानकारी दिए। ओखलेपानी, खरीपानी र तुसारेपानीको मुहानबाट ल्याएको पानी ७५ हजार लिटर, २० हजार लिटर र १६ हजार लिटर क्षमताको तीनवटा रिजर्भ टंकीमा संकलन गरि पाइपलाइन मार्फत घर घरमा रहेका धारामा आपुर्ति गराउने व्यवस्था मिलाइएको छ। साविक पिप्ले गाविसको वडा नम्बर ४ मा पर्ने रानीपौवा, बस्नेगौडा, घारराखर्क, खरिपानी टोलमा एक घर, एक धारा निर्माण भएको स्थानीय अगुवा प्रेमबहादुर कार्कीले बताए। खानेपानी आयोजना निर्माण भएपछि स्थानीयवासीमा खुसियाली छाएको छ। सार्वजनिक धाराबाट वितरण हुने पुरानो आयोजनाबाट पर्याप्त पानी आपूर्ति नहुने समस्याले सास्ती भएको थियो। घरकै धारामा पानी आउन थालेपछि समयको बचत, सरसफाइमा सहयोग र दैनिकीमा सुधार भएको स्थानीय उमा कार्कीले बताइन्। पानीका कारण हुने सामाजिक द्वन्द्व विवाद साम्य भएको उनको भनाइ छ। २०७० सालमा सर्वेक्षण र २०७४ सालमा सुरु भएको यो आयोजना संघीयता कार्यान्वयनसँगै संघ र प्रदेश सरकारका निकाय मध्य कसले कार्यान्वयन गर्ने भन्ने विवादले गत वर्षसम्म अलपत्र परेको थियो। कुल एक करोड ६६ लाख रुपैयाँ लागत अनुमान गरिएको आयोजनाका लागि २०७७ सालसम्म वार्षिक दुईदेखि तीन लाख रुपैयाँका दरले बजेट विनियोजन हुँदा कार्यान्वयन हुन सकेको थिएन्। संघले प्रदेशलाई सशर्त अनुदान शीर्षकमा कम बजेट पठाउदा ढिलाई भएको आयोजनामा थप व्यवस्थापनका लागि २०७८ सालमा स्थानीयवासीहरूले दवाव दिएका थिए। पटक पटकको दवाव र ताकेतापछि बजेट व्यवस्थापन भएर आयोजना निर्माण सम्पन्न गर्न सफल भएका हुन्। चालु आर्थिक वर्षमा रानीपौवा खानेपानी आयोजनाका लागि ३० लाख रुपैयाँ बजेट बिनियोजन भएको थियो। खानेपानी जलस्रोत तथा सिँचाइ विकास डिभिजन कार्यालयका प्रमुख सुरेन्द्र पौडेलले मुख्य र शाखा पाइपलाईन खरिद, ढुवानी, इन्टेक, टंकी निर्माण, मुख्य पाइप लाइन खन्ने र गाड्ने काम कार्यालय मार्फत भएको बताए। उपभोक्ताले शाखा लाइन खन्ने पुर्ने र धारा जडान गरेका हुन्। पानी वितरणलाई व्यवस्थित बनाउन सबै उपभोक्ताको धारामा मिटर जडान गरि महशुल संकलन गर्ने व्यवस्था पौडेलले बताए।"
चट्याङ लागेर ३९ भेडा मरे,"बेनी : म्याग्दीको अन्नपूर्ण गाउँपालिका३ फुर्केरुख खर्कमा चट्याङ लागेर ३९ वटा भेडा मरेका छन्। अन्नपूर्ण३ ठाडाका छकबहादुर पुनको गोठमा चट्याङ परेर भेडा मरेका हुन्। अन्नपूर्ण गाउँपालिकाको पशु सेवा शाखाका प्राविधिक प्रकाश जिसीले शुक्रबार राति १ बजेतिर परेको चट्याङले लागेर ३९ वटा भेडा मरेका जानकारी दिए। बिहानै कृषकले भेडा मरेको जानकारी गराएपछि जनप्रतिनिधि, दाना प्रहरी चौकीका प्रतिनिधि, प्राविधिक र स्थानीयवासी घटनास्थल गएका थिए। चरनका लागि लेकमा लगेका भेडा खर्कमा बास बसेको ठाउँमा चट्याङ पर्दा गोठाला पनि सामान्य घाइते भएका छन्। घटनास्थल पुगेका अन्नपूर्ण गाउँपालिका४ का वडा सदस्य श्याम पुर्जाले चट्याङले लाखौको पशुधनको क्षति भएको बताए। ११ लाख भन्दा बढीको क्षति भएको प्रारम्भिक अनुमान गरिएको छ।"
"ताप्लेजुङ पहिरोमा बेपत्ता ३ जना अझै भेटिएनन्, कुशको शव बनाएर दाहसंस्कार","ताप्लेजुङ : गएको शनिबार राति पहिरोमा परेर बेपत्ता बनेका ताप्लेजुङको सिदिङ्वा गाउँपालिकास्थित मेहेलेका तीन जना अझै नभेटिएपछि उनीहरुका आफन्तले कुशको शव बनाइ दाहसंस्कार गरेका छन् । बेपत्ता बनेका एकै परिवारका तीन जनालाई शुक्रबार बिहानसम्म खोजी गर्दा पनि नभेटिएपछि दिउँसो कुशको शव बनाएर आफन्तले दाहसंस्कार गरेका हुन् । बेपत्ता भएदेखि नै आफन्त र स्थानीयसहित सुरक्षाकर्मीले खोजी जारी राखेका थिए । पहिराले घर बगाउँदा मेहेलेको भालुखोपका ६३ वर्षीया भगीमाया बुढाक्षेत्री, बुहारी ३० वर्षीया सन्ध्या र नाती ९ वर्षीय प्रज्वल बुढाक्षेत्री बेपत्ता छन् । पहिरोमा परी मेहेलेकै तीन जनाको निधन भएको छ । रासस"
पोखरीमा डुबेर दुई बालकको मृत्यु,नवलपरासी : नवलपरासी (बर्दघाटसुस्तापूर्व)को गैँडाकोट नगरपालिकामा रहेको पोखरीमा डुबेर दुई बालकको मृत्यु भएको छ । गैँडाकोट३ स्थित तात्रीबासको सिँचाइ पोखरीमा डुबेर शुक्रबार दुई बालकको मृत्यु भएको वडाध्यक्ष शिवकान्त तिवारीले जानकारी दिए । गर्मी छल्नका लागि बालक पोखरीमा पौडी खेल्न जाँदा दुर्घटना भएको बुझिएको छ । घटनाबारे प्रहरीले अनुसन्धान थालेको जिल्ला प्रहरी कार्यालयका सूचना अधिकारी प्रहरी नायब उपरीक्षक सन्तोष पाठकले जानकारी दिए। रासस
कुनकुन प्रदेशमा भारी वर्षा हुँदैछ ?,"आज बागमती, गण्डकी, लुम्बिनी र सुदूरपश्चिम प्रदेशमा भारी वर्षाको सम्भावना रहेको छ। काठमाडौं : नेपालमा मनसुनी वायु र भारतको उत्तर प्रदेश आसपास रहेको न्यून चापिय प्रणालीको पनि प्रभाव रहेको छ। मौसम पूर्वानुमान महाशाखा शनिबार बिहान जारी गरेको मौसम बुलेटिनमा आज बागमती, गण्डकी, लुम्बिनी र सुदूरपश्चिम प्रदेशमा भारी वर्षाको सम्भावना रहेको छ। अहिले कोशी, मधेश, बागमती, गण्डकी, लुम्बिनी, कर्णाली र सुदूर पश्चिम प्रदेशका एक वा दूई स्थानमा मेघगर्जनचट्याङ्गसहित वर्षा भइरहेको बुलेटिनमा उल्लेख छ । शनिबार दिउँसो देशभर सामान्य बदली रहनेछ। देशभर केही स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। गण्डकी, लुम्बिनी र सुदूरपश्चिम प्रदेशका एकदुई स्थानमा भारी वर्षाको पनि सम्भावना रहेको महाशाखाले जनाएको छ। मौसम बुलेटिन अनुसार राति देशका धेरै स्थानहरूमा मेघगर्जनचट्याङ्गसहित मध्यम वर्षाको सम्भावना रहेको छ । बागमती, गण्डकी, लुम्बिनी र सुदूरपश्चिम प्रदेशका प्रदेशका एकदुई स्थानहरुमा भारी वर्षाको पनि सम्भावना रहेको छ। आइतबार पनि बागमती, गण्डकी, लुम्बिनी र सुदूरपश्चिम प्रदेशका केही स्थानहरुमा तथा बाँकी प्रदेशका थोरै स्थानहरुमा मेघगर्जनचट्याङ्गसहित हल्का देखि मध्यम वर्षाको सम्भावना रहेको छ। गण्डकी, लुम्बिनी र सुदूरपश्चिम प्रदेशका प्रदेशका एकदुई स्थानमा भारी वर्षाको सम्भावना रहेको छ। महाशाखाका अनुसार सोमबार बागमती, गण्डकी, लुम्बिनी र सुदूरपश्चिम प्रदेशका केही स्थानहरुमा तथा बाँकी प्रदेशका थोरै स्थानहरुमा मेघगर्जनचट्याङ्गसहित मध्यम वर्षाको सम्भावना रहेको छ। गण्डकी, लुम्बिनी र सुदूरपश्चिम प्रदेशका प्रदेशका एकदुई स्थानमा भारी वर्षाको सम्भावना रहेको छ।"
"एलएसडी जिब्रोमुनि राख्छन्, लठ्ठिएर बस्छन्","काठमाडौं : हेर्दा बच्चाको खेलौनाजस्तो पाना। यसमा टाँसिएको छ, ससाना प्लास्टिक स्टिकर। एकै पानामा सयौं स्टिकर अटाउने। हेर्दा जति साना छन् यी स्टिकर, काम भने उत्तिकै कडा गर्छन्। यी स्टिकर कुनै खेलौना होइन, लागूऔषध एलएसडी हो। यो नेपालमा पहिलोपटक ठूलो मात्रामा बरामद भएसँगै यसको रहस्य प्रहरीले खोलेको छ। प्रहरीले १० हजार १ सय ३० पिस एलएसडीसहित ५ जना विदेशी र १२ जना नेपालीलाई पक्राउ गरेसँगै यसको रहस्य खुलेको हो। यसको प्रत्येक स्टिकर बजारमा दुई हजारमा बिक्री हुन्छ। लागूऔषध अम्मलीले यसलाई उक्काएर जिब्रोको मुनि राख्छन्। मुखमा केही खाएको छु भन्ने महसुस नै हुन्न। प्रहरी अधिकारी भन्छन्, निकै छिटो समयमा यी स्टिकरमा भएको लागूऔषधले मानिसलाई लठ्ठयाउँछ। झमझम बनाउँछ। कोरोना महामारीको लकडाउनपछि नेपाली बजारमा एलएसडीको कारोबार बढेको प्रहरीको अनुसन्धानले देखाएको छ। ठूलो मात्रामा यो लागूऔषध इटालियन नागरिक डेभिड मिनाडियाबाट बरामद भएको छ। नेपाल प्रहरीको लागूऔषध नियन्त्रण ब्युरोले उनलाई यही असार ६ गते ठमेलको सातघुम्तीमा रहेको रेस्टुरेन्टबाट पक्राउ गरेको हो। ब्युरोका प्रवक्ता चक्रराज जोशीका अनुसार डेभिड पछिल्लो दुई वर्षमा ४५ पटक नेपाल र भारत आवत्जावत गरेको देखिन्छ। उनले स्थलमार्ग हँुदै एलएसडीलाई नेपाल ल्याएर बिक्री गर्ने गरेको खुलेको छ। उनको साथबाट एम्फेटामाइन, चरेस र विदेशी रुपैयाँसमेत बरामद भएको छ। प्रवक्ता जोशी भन्छन्, उनीसँग कारोबार गरिरहेका केही नेपालीहरूमाथि प्रहरीले निगरानी गरिरहेको छ। नेपाली नागरिककै सहयोगमा उनले भारतीय बजारबाट एसएसडीलाई नेपाल भित्र्याएको देखिन्छ। यो स्टिकर हेर्दा लागूऔषध हो भन्ने नै लाग्दैन। सामान्य कागजको पानाजस्तो देखिन्छ। यसकारण पनि उनी यसअघि नेपाल आउँदा जोगिएको हुन सक्छ। लागूऔषध नियन्त्रण ब्युरोका अनुसार पछिल्लो केही दिनमा देशभर लागूऔषध कारोबार गर्ने कार्यमा संलग्न भएको कसुरमा १२ जना प्रहरी नियन्त्रणमा परेका छन्। पक्राउ परेका १२ जनाबाट प्रहरीले ३७ ग्राम कोकिन, १०० ग्राम खैरो हिरोइन, ४०८५ ग्रामको एम्फेटामाइन, ६ केजी ८६० ग्राम चरेस, १० हजार १ सय ३१ पिस एसएसडी, ४ केजी ७ सय ५० ग्राम गाँजाको धुलो, १६ बोतल कोडिन पनि बरामद गरेको छ। उपत्यकाको विभिन्न ठाउँबाट पक्राउ परेका उनीहरूले प्रहरीले लागूऔषधसहित नियन्त्रणमा लिएको हो। बरामद भएको लागूऔषधको बजार मूल्य २ करोड ३३ लाख १५ हजार २ सय ५० रुपैयाँ छ। पक्राउ पर्नेमा भारत बिहारका हेमन्तकुमार भगत, जर्मन नागरिक पल वे्रस्ट, चितवनका महेश चौधरी, काठमाडौंका सुगम मैनाली, काठमाडौंका मुखिया गुरुङ, विराटनगरका राज गौतम, चेक रिपब्लिकका मार्टिन सेरेना, धादिङका दावा तामाङ र नरबहादुर तामाङ, झापाका सुमन लिम्बू रहेका छन्।"
