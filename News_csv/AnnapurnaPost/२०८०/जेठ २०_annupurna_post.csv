शीर्षक,विवरण
दिल्लीमा प्रचण्ड मुस्कान !,"नयाँ दिल्ली : भारत भ्रमणमा आएकै साँझ नेपाली दूतावासको रात्रिभोजमा प्रधानमन्त्री पुष्पकमल दाहाल प्रचण्ड अलि मलिन देखिन्थे । भारतीय प्रधानमन्त्री नरेन्द्र मोदीसँग भेटेर संयुक्त पत्रकार सम्मेलन गरेको भोलिपल्ट झिसमिसेमै नेपाली सम्पादकहरूमाझ भने उनी निकै प्रफुल्ल मुद्रामा प्रस्तुत भए । उनको मुस्कान मात्र होइन, भाषैले नै भन्थ्यो, भ्रमण राम्रो भयो । राम्रो भयो । कुल मिलाएर राम्रो भयो, उनले भने, यसअघिका मेरा तीन वटा भ्रमणमा भारतका मूलधारका सञ्चारमाध्यमले यति धेरै कभर गरेका थिएनन् । त्यसैले अहिले भारतले अलि बढी नै महत्त्व दिएको जस्तो देखियो । यसका लागि आफूले निकै मेहनत गरेको प्रधानमन्त्रीको भनाइ थियो । धेरै मेहनत गरियो, हेर्नुहोस् । एकपटक त बिग्रिन्छ क्यारे, बिगार्छन् क्यारे भन्ने चिन्ता भएकै थियो । तपाईंहरूले हेर्नुभयो भने दूतावासको कार्यक्रममा मेरो अनुहार उज्यालो थिएन । दबाबमा परेको जस्तो थियो, उनले भने, तर, त्यसमा (अवस्था सुधार्न) मोदीजीले नै बढी पहल गरेको देख्छु । वान टु वान मिटिङबाट स्थिति सम्हालिँदै आयो । उनले दीर्घकालीन ऊर्जा व्यापारमा भएको सम्झौतालाई सबैभन्दा महत्त्वशाली र ऐतिहासिक भने । नेपाललाई समृद्धिको दिशामा लैजान मार्केटिङ गर्न सक्ने विषय भनेको ऊर्जा व्यापार नै थियो । बंगलादेशसँग हाम्रो पहिल्यै सहमति भएको थियो । अब नेपाल, भारत र बंगलादेशबीच त्रिपक्षीय सरहकै सम्झौता भएको छ, उनले थपे । प्रधानमन्त्री दाहालले यसलाई ब्रेक थ्रु को उपमा दिए । त्यस्तै प्रधानमन्त्री मोदी हाइड्रोजन इनर्जीमा चाँडो जान चाहिरहेको, त्यसका लागि क्लिन इनर्जी चाहिने र क्लिन इनर्जीमा नेपालमा प्रचुर सम्भावना भएकाले दुवैले यसबाट लाभ लिन सक्ने उनले बताए । हवाई रुटबारे नेपालले कुरा राख्न नसकेको प्रधानमन्त्रीमाथि आरोप लागेको छ । त्यसबारे उनले भने, नेपालगन्जबाट कम अल्टिच्युटमा रुट दिन भारत तयार छ । हामीले महेन्द्रनगरबाट बढी अल्टिच्युटबाटै चाहिन्छ भन्ने अडान राखेका छौं । त्यसमा सकारात्मक रहेको पाएका छौं । सीमा समस्यामा प्रधानमन्त्री मोदी गम्भीर रहेको आफूले पाएको दाहालले बताए । प्रधानमन्त्री मोदीसँग तीन पटक वार्ता भयो । त्यसक्रममा उहाँले यसलाई गम्भीरतापूर्वक लिएको र सदाका लागि हल गरौं भन्नु भएको छ । संयुक्त पत्रकार सम्मेलनमा पनि यसबारे प्रतिबद्धता जनाउनुभयो । म खुसी छु, उनले थपे, सिमानाको समस्या समाधान गर्नुपर्छ भनेर हामी मात्रै भन्थ्यौं । अहिले भारतले पनि भनेको छ । आफ्नो पटकपटकको अडानका कारण मोदी यसमा सकारात्मक भएको र उत्साहपूर्वक हिमालयन हाइट र सुपरहिटजस्ता शब्द प्रयोग गरेको आफूलाई लागेको प्रधानमन्त्री दाहालले बताए । ईपीजी प्रतिवेदनबारे भने आफूले प्रसँगै नठाएको उनले सुनाए । नेपालमा यो विषयलाई हामीले गम्भीरतापूर्वक लिएका छौं । तर, मलाई के लाग्यो भने यस विषयमा विवाद गरेर सबै काम अड्काएर बस्नुभन्दा सकाउने काम सकाउँदै जाने र पछि वातावरण बनाएर ईपीजी पनि सल्टाउँ भन्ने ठानें । यो विषय नै उठेन । उठाएर माहोल बिगार्नेतिर लागिएन । भारत भ्रमणमा आएकै बिहान नागरिकता विधेयक राष्ट्रपतिबाट प्रमाणीकरण गर्नुको कारणबारे राखिएको जिज्ञासामा दाहालले भने, मैले त धेरै पहिले नै राष्ट्रपतिजीले प्रमाणीकरण गर्नुपर्छ भनेको थिएँ । अब राष्ट्रपतिजीले सल्लाह गर्दैगर्दै जाँदा त्यो दिन पर्न गयो । मात्रै यति हो त्यो, मैले बुझ्दाखेरि । संयोग मात्रै हो । अलिअलि लुकाउन चाहेको, अलिअलि खुलाउन खोजेको भावमा उनी प्रस्तुत भएका थिए । कतिपय प्रश्नको उत्तरमा उनले प्रस्टै भने, यसबारे यहाँ होइन, उतै गएर भनौंला ।"
"१४२ जातजाति, १२४ मातृभाषा","यो जनगणनाअनुसार १० वटा धर्म कायम भएको छ। जसमा सबैभन्दा बढी हिन्दु ८११९ प्रतिशत छन् भने बौद्ध ८२१ प्रतिशत, स्लाम ५०९ प्रतिशत, किराँत ३१७ प्रतिशत, क्रिश्चियन १७६ प्रतिशत छन्। काठमाडौं : राष्ट्रिय जनगणना २०७८ ले जातजाति र भाषाको तथ्यांक सार्वजनिक गरेको छ। यो तथ्यांकले नेपालमा १ सय ४२ जातजाति रहेको देखाएको छ। २०६८ सालको जनगणनाअनुसार १ सय २५ जातजाति थिए। यो जनगणनामा १७ जातजाति थपिएका छन्। राष्ट्रिय तथ्यांक कार्यालयका निर्देशक ढुण्डीराज लामिछानेका अनुसार रानाथारू, भूमिहार, वनकरिया, सुरेल, चुम्बानुब्री, फ्रि, मुगलमुगुम, पुन, रौनियार, बनियाँ, गोंधगोण्ड, कर्मारोङ, खटिक, बेलदार, चैखुलौट, डोन, केवरट जातजाति थपिएका छन्। २०७८ को जनगणनाअनुसार मातृभाषाको संख्या १ सय २४ भएको छ। अघिल्लो जनगणनामा १ सय २३ मातृभाषा थिए। २०६८ जनगणनाअनुसारको कुल १ सय २३ मातृभाषामध्ये १२ वटा विदेशी भाषा बोल्ने व्यक्तिहरूको संख्या न्यून भएकोले अन्य भाषामा समावेश गरिएको छ भने नयाँ थप भएका १३ समेत गरी मातृभाषाको संख्या १ सय २४ कायम भएको छ। थपिएका मातृभाषमा भोटे, लोवा, चुमनुब्री, नरफू, रानाथारू, कर्मरोङ, मुगाली, टिछोरङ पोइके, साध्री, दोन, मुण्डामुण्डियारी, केवरट छन्। यो जनगणनाले १० वटा धर्म कायम गरेको छ। प्रधानमन्त्री पुष्पकमल दाहालले २०७९ चैत १० गते नेपालको जनसंख्या सार्वजनिक गरेको थिए। क्षत्रीको जनसंख्या सबैभन्दा धेरै जनगणनाअनुसार क्षत्रीको जनसंख्या १६४५ (४७,९६,९९५) छ। दोस्रोमा ब्राह्मण (पहाडी) ११२९ (३२,९२,३७३), तेस्रोमा मगर ६९ (२०,१३,४९८), चौथोमा थारू ६२ (१८,०७,१२४), पाँचौंमा तामाङ ५६२ (१६,३९,८६६) प्रतिशत छन्। त्यसपछि विश्वकर्मा ५०४, मुसलमान ४८६ प्रतिशत छन् भने नेवार ४६ प्रतिशत, यादव ४२१, राई २२, परियार १९४ प्रतिशत छन्। सबैभन्दा कम नुराङ जातिका छन्। उनीहरूको संख्या जम्मा ३६ रहेको राष्ट्रिय तथ्यांक कार्यालयले जनाएको छ। त्यस्तै कलार जातिको जनसंख्या ९ सय ३१, फ्रि जातिको जनसंख्या ९ सय २१, कोचे जातिको जनसंख्या ८ सय ४७, टोप्के गोलाक जातिको जनसंख्या ७ सय ४२, राउटे जातिको जनसंख्या ५ सय ६६ मात्र रहेको छ। यस्तै वालुङ जातिको जनसंख्या ४ सय ८१, ल्होमी जातिको जनसंख्या ३ सय ५५, सुरेल जातिको जनसंख्या ३ सय १८, कुसुण्डा जातिको जनसंख्या २ सय ५३, वनकरियाको जनसंख्या १ सय ८० छ। नेपालीपछि मैथली भाषी नेपाल भाषाको जनसंख्या १ करोड ३० लाख ८४ हजार ४ सय ५७ छ अर्थात् ४४८६ प्रशिशत छ। मैथलीको ३२ लाख २२ हजार ३ सय ८९ (११०५), भोजपुरी १८ लाख २० हजार ७ सय ९५ (६२४), थारू १७ लाख १४ हजार ९१ (५८८) प्रतिशत छन्। त्यसपछि तामाङ भाषी ४८८ छन्। नेपालीलाई दोस्रो भाषाको रुपमा प्रयोग गर्नेको संख्या ४६२३ प्रतिशत छ। ४८०८ प्रतिशतको कुनै दोस्रो भाषा छैन। दोस्रो भाषाको रूपमा ०९२ मैथली, हिन्दी ०७६ प्रतिशत छन्। जनगणनामा पुर्खाको भाषाको तथ्यांक पनि संकलन गरिएको थियो। जसमा ३४७६ प्रतिशतको पुर्खाको भाषा नेपाली रहेको जनगणनामा उल्लेख छ। त्यस्तै १०१५ को मैथली, ६०६ को भोजपुरी, ६०५ को थारू, ५५० को तामाङ, ४२८ को मगर, ४०५ प्रतिशतको नेवार पुर्खाको भाषा भएको जनगणनाको तथ्यांकमा छ। यो जनगणनाअनुसार १० वटा धर्म कायम भएको छ। जसमा सबैभन्दा बढी हिन्दु ८११९ प्रतिशत छन् भने बौद्ध ८२१ प्रतिशत, स्लाम ५०९ प्रतिशत, किराँत ३१७ प्रतिशत छन्। त्यस्तै क्रिश्चियन १७६ प्रतिशत भएका छन्। पाकिस्तानी, वोन, जैन, वहाई र शिख धर्मावलम्बी छन्। तथ्यांक कार्यालयमा जातजाति, भाषा र धर्मका सम्बन्धमा सरोकारवाला विभिन्न व्यक्ति तथा संख्याबाट करिब ७० वटा माग ध्यानाकर्षण पत्र दर्ता भएका थिए। यसमा विज्ञ तथा संवैधानिक आयोगका सम्बन्धित व्यक्तिको परामर्श र छलफल तथा राय सुझाव लिएको पनि कार्यालयले जनाएको छ। विगतका जनगणना जस्तै यो पटक पनि नेपालमा बसोबास गर्दै आएका सबै व्यक्तिलाई जातजाति, भाषा, धर्मलगायतका विषयमा प्रश्न सोधिएको थियो। २०७८ को जनगणनाअनुसार नेपालको जनसंख्या २ करोड ९१ लाख ६४ हजार ५ सय ७८ रहेको छ। जसअनुसार पुरुषको संख्या १ करोड ४२ लाख ५३ हजार ५ सय ५१ (४८९८ प्रतिशत) छ। यस्तै महिलाको जनसंख्या १ करोड ४९ लाख ११ हजार २७ (५१०२ प्रतिशत) छ। २०७८ कात्तिक २५ देखि मंसिर ९ सम्म १२औं जनगणना गरिएको थियो। मुलुकको जनसंख्या वृद्धिदर एक प्रतिशतभन्दा कम देखिएको छ। जनगणना नतिजाअनुसार शून्य दशमलव ९२ प्रतिशतमात्रै जनसंख्या वृद्धिदर छ। २०६८ सालको जनगणनामा १३५ प्रतिशत प्रतिवर्ष थियो। नगरपालिका र गाउँपालिकाको जनसंख्यामा पनि घोषणा भइसकेको छ।"
चक्रको आन्तरिक यात्रामा द अलकेमिस्ट,"प्रेमले भक्ति भाव जन्माउने भएकाले लक्ष्य पूरा गर्न प्रेमिल बन्नको विकल्प छैन भन्ने बोध हुन्छ र अचानक सान्टियागोमा परिवर्तन आउँछ। सान्टियागो अर्थात् द अल्केमिस्टको नायक। सान्टियागोलाई नायक बनाउने पात्र हुन्, पाउलो कोलो। खासमा पाउलो पात्रभन्दा माथि छन्, द अल्केमिस्ट नामक उपन्यास लेखेर। यथार्थमा त पाउलोले यस उपन्यासमा मूलपात्र त सान्टियागोलाई बनाएका हुन्। पाउलोले सान्टियागोलाई भेडागोठालो बनाएर कृतिमा नायक बनाइदिए। किशोरावस्थाका सान्टियागो स्पेनको एउटा पुरानो गिर्जाघरमा बस्छन् र भेडा चराउँछन्। जंगलको एकान्तमा अनायसै सोचमग्न भए उनी। भेडा चराइरहेको त्यसबेला उनले आफूसामु एउटी महिला पाउँछन्। दुवैबीच कुराकानी हुन्छ। महिलाले अचानक भेडागोठालाको हात तानिन्। केहीबेर घोत्लिएपछि भनिन्, तिमी मिश्रदेश (इजिप्ट)मा जाँदा प्रसस्त धनोपार्जन गर्न सक्छौं। सान्टियागो अचम्ममा पर्छन्। भेडागोठालो म अर्को देश पुगेर कसरी धनी हुन सक्छु ?, आफैंलाई प्रश्न गर्छन्, मेरो भविष्यवाणी ! एकदिन, अचानक भेडागोठालोमा मिश्र देशसम्मको यात्रा गर्ने चाहना पलाउँछ। इजिप्ट पुग्ने लक्ष्य निर्धारण गर्छन्। केही सातापछि महिलालाई भेटेकै आसपासमा उनले मल्किजदेक नाम गरेका पुरुषलाई पाए। उनी पनि भविष्यवक्ता रहेछन्। कुराकानीकै क्रममा उनले आफ्नो पनि भविष्य बुझ्न चाहेको सुनाए। भविष्यवक्तालाई पनि कसैको चाहना पूरा गर्न पाएकोमा मनैदेखि उत्साह थपियो। मल्किजदेकले सानिटयागोलाई भने, तिमीलाई भगवान्ले आशीर्वाद दिनुभएको छ। तिम्रो हृदयमा ईश्वरको बास भइसकेको रहेछ। सबै भेडा बेचर मिश्र देश जाउ अनि आफ्नो भाग्य चम्काउ। अब भने सान्टियागो जीवन र भाग्यप्रति पूर्ण विश्वस्त बने। लगत्तै भाग्योदयका निमित्त उनी सहारा मरुभूमिमा अवस्थित मिश्र देश पुग्छन्। स्पेन हुँदै मिश्र देश इजिप्टको पिरामिड पुगे। स्वप्नभूमिको देशमा पुग्न सान्टियागोले विभिन्न कठिनाइको सामना गर्नुपर्यो। यसरी जोखिमपूर्ण यात्रामा सामेल ती नायक भौतिक रूपमा मात्र होइन, मानसिक र आध्यामिक रूपमा पनि परिपक्व वने। अन्त्यमा मानसिक परिवर्तन समेतका कारण उनले अध्यात्मको शिखर चुमे जब उनले आफ्ना गुरु अल्केमिस्टलाई पनि भेटे। यो तब सम्भव भएको थियो, जब अल्केमिष्ट गुरुले सान्टियागोको बाहिरीसँगै विशेषगरी भित्रि पाटो बलियो बनाउने आधार दिए। अर्थात्, कुण्डलिनी योगका ७ वटै चक्र जगाउन उपन्यासका नायक सक्षम भए। कुण्डलिनीमा पहिलो चक्र हो मूलाधार। यो चक्रमा कुण्डलिनी ऊर्जा रहन्छ त्यो ऊर्जा नै पृथ्वी शक्ति हो वा ऊर्जाको स्रोत हो। सबैभन्दा तल रहेको ऊर्जाले मानिसका अति आवश्यक वस्तुको पूर्ति गर्छ। गाँस, बास, कपास र सहवास। सान्टियागो पनि उनको किशोर अवस्थामा सँगै जीवनको अत्यावश्यक वस्तुको पूर्ति गर्न घर छोड्छन्। भेडा गोठालो बनेर उनी भविष्य रच्ने स्वप्न बुन्छन्। यो चक्रको ऊर्जा सकारात्मक गराउन मानिसमा इच्छाशक्ति चाहिन्छ। सो शक्ति विचारले ल्याउँछ। गिर्जाधरमा आश्रय लिएर बसेको भेडा गोठालो आन्तरिक ऊर्जाले बिउझन्छन् र लक्ष्य बनाउँछन्। जसरी एउटा अभ्यस्त योगीले यी शारीरिक इच्छालाई वास्ता नगरी अध्यात्मको सहारा लिएर मोक्षको बाटो लिन्छ। त्यसैगरी सान्टियागो लक्ष्यको छनोट गर्छन्। सांसारिक आवश्यकता त छँदैछ तर सोभन्दा अगाडि जान बाटो खोज्छन्। कोलोको नायक इजिप्टका पिरामिडहरू भौतिक रूपमा यात्रा गर्न जुट्ने साहस गर्छन् र भाग्य चम्काउन अघि बढ्छन्। यो सक्रियता नै मूलाधार चक्रको ऊर्जा प्रवाह हो। मानसिक तयारी हो। दोस्रो चक्र स्वाधिष्ठानले खुसियालीको खोज गर्छ। मानसिक र शारीरिक रूपले तयार नायक सान्टियागो अब त्यसै यात्रामा जे कठिनाइ आए पनि सहर्ष स्वीकार्छन्। यौन जनेन्द्रीय नजिक रहेको यो चक्रले यौन पियासाको सहारामा लक्ष्य प्राप्त गर्ने ऊर्जा प्रदान गर्ने भएकाले आफ्नो जीवनको अस्तित्व जोगाउन, नाम र दाम कमाउन उद्दत पार्छ। नायक सान्टियागो मन पर्ने केटी साथी (व्यापारीकी छोरी) छोडेर यात्रा तय गर्छ। युङले भनेझैं यौनचाहना त्यागेर त्यो शक्तिलाई अन्तिम स्वतन्त्रतातिर लगाउँछन्। बरु अर्काे भाग्य भविष्यवक्ता मल्किजडेक भेट्न पुग्छन्। उनको सल्लाहअनुसार आफ्ना सबै भेडा बेचेर इजिप्टमा भाग्य रहेको निष्कर्षका साथ अठोट गर्दै यात्रा तय गर्छन्। सक्रियता र खुसीको ऊर्जापछि तेस्रो चक्र मणिपुरमा प्रवेश गर्छन्, सान्टियागो। यो चक्रको नामै काफी (हीरा जुहारत) को पुर नगर नाभी क्षेत्रमा अवस्थित यो चक्रले सहास जगाउँछ। स्वप्न (लक्ष्य) पूरा गर्न हिम्मत बढाउँछ। सान्टियागो साहसिक वन्छन् तर तरिफाका भविष्यवक्ताले दिएका पासारूपी दुई ढुंगा (उरीम् र थमीम्) लिएर एउटा क्रिस्टल व्यापारीसँग व्यापारमा सघाउन पुग्छन्। खुब मिहेनत गरेर बिग्रिएको व्यापार सपार्छन् दुवै मिलेर। तर, पैसाले इजिप्ट यात्रा रोक्दैनन् नायक। सान्टियागो इजिप्टमा रहेको गाड धन लुकाएको सम्पत्ति प्राप्त गर्न विदा हुन्छन्। साहसका साथ यात्रा सुरु गरी अझ अघि बढ्छन् उनी। चौथो चक्र अनाहत वा हृदय चक्रमा प्रवेश गर्नुअघि सान्टियागो सक्रिय, खुसी र साहसी बनिसकेका छन्। अब, उनलाई कुनै अवरोधले छेक्न नसक्ने अवस्था छ। यो चक्र प्रेमको प्रतीक भएकाले इजिप्ट पुग्नुअघि पार गर्नुपर्ने सहारा मरुभूमिमा समेत उनलाई प्रेमको बर्षा हुन्छ। अल्केमीबारे सैद्धान्तिक ज्ञान भएको एउटा अंग्रेजसँग भेट हुन्छ। सोबारे सान्टियागोले सिक्ने मौका पाउँछन्। मरुभूमि पार गराउने अरबी ऊँट चालक उनलाई खुब माया गर्छन् र साहासिक उद्देश्य पूरा गर्न सहयोग गर्छन्। नायकले अरूलाई प्रेम गर्ने भावको विकास गर्छ। प्रेमले भक्ति भाव जन्माउने भएकाले लक्ष्य पूरा गर्न प्रेमिल बन्नको विकल्प छैन भन्ने बोध हुन्छ र अचानक सान्टियागोमा परिवर्तन आउँछ। वाह्य जगतमा प्राप्त हुने भौतिक वस्तु आन्तरिक जगत्मा वा हृदयमा पलाउने प्रेमले सहज र सरल बनाउने रहेछ भन्ने कसी उनलाई बोध हुन्छ। अथवा, प्रेम मानव र मानवइतर वस्तुमा समभाव देख्ने कोसेढुंगोका रूपमा रहेको यथार्थ उनलाई अवगत हुन्छ। ईश्वरक्राइष्ट वा महमद, हिन्दू वा बुद्ध केवल बाहिरी आवरण रहेछन्, आन्तरिक रूपमा हरेक व्यक्ति मानव एकैरूप रहेछ भन्ने रहस्य खुल्छ। रहस्यमय ज्ञान पुञ्ज त हृदय रहेछ अन्य ज्ञान त बाह्य आडम्बर पो रहेछन् भन्ने कुरा उनलाई छर्लङ्ग हुन्छ। कोलोले नायकलाई आन्तरिक ज्ञान चैं महत्त्वपूर्ण छ तर बाह्य ज्ञान भौतिक जगत्मा दिने स्रोतको रुपमा प्रष्ट पारेको कुरा यहाँबाट अबगत हुन्छ। सान्टियागोको विशुद्धी पाँचौं चक्रमा प्रवेश हुने पात्र ता बनिसकेको छ। यो चक्र ज्ञानचक्र हो। सक्रियतापूर्वक यात्रामा प्रवेश गरेको नायक खुसी हुँदै, रमाउँदै साहसपूर्वक अघि बढ्छन् र प्रेमभावले ओतप्रोत बन्न पुग्छन्। यी चारैवटा सीप प्राप्त गरेपछि नायक अव ज्ञानको खोजमा पुग्छन्। ज्ञान भौतिकमात्र हैन, आन्तरिक पनि रहेछ भन्ने लाग्छ र अझ यात्रा अगाडि वढाउँछन्। अचानक प्यारामिड भौतिकयात्रा दुई सय वर्षका वृद्ध अल्केमिस्ट (रसायन शास्त्री) को खोजमा परिणत हुन्छ। उनीसँगै एक अंग्रेज उनै प्रयोगसिद्ध अल्केमी (रसायनशास्त्री ) को खोजमा मिश्र देश आएकाले नायक पनि अलमलमा नपरी उसैको कुरामा रमाउँछन्। उनको वृद्ध अल्केमिस्टसँग भेट हुन्छ। सान्टियागोलाई उनले बढी विश्वास गर्छन्। नायकले सारा वाह्य ज्ञान आन्तरिक अठोटबाट प्राप्त हुने कुरा वृद्ध अल्केमिस्टबाट सिक्छन्। छ्रैटौं चक्र आज्ञा हो। यो चक्रले हरेक मानिसलाई लक्ष्यमा पुग्न आन्तरिक तयारीका साथ सधैं त्यसमै दत्तचित्त हुन वा ध्यान मग्न हुन सिकाउँछ। सान्टियागो लक्ष्य लिएर वृद्ध अल्केमिस्टलाई भेट्न पुग्छन्। त्यतिखेर उनले नायकलाई तिमीले अल्केमी (रसायन शास्त्र) जानिसकेका छौं, त्यो त तिमीभित्रै छ भन्दा उनी छक्क पर्छन्। यसै कुराको प्रमाण दिन्छन्, रसायनशास्त्रीले। अठोट र प्रतिज्ञाले यात्रा गर्ने व्यक्ति बाह्य रूपमा मात्र हैन आन्तरिक रूपमा पनि सफल हुन्छ। आन्तरिक परिवर्तन नै वाह्य वस्तु प्राप्त गर्ने एउटा बाटो हो, जसको विकल्प छैन। आन्तरिक परिवर्तन (योग वा ध्यान) को प्रमुख बाटो हो। सोअनुरूप नहिँडे जीवन यात्रा दिग्भ्रमितबाहेक केही हुन्न। त्यो भ्रमरुपी माया नै असफल पार्ने तत्व हो भन्ने कुरा बूढा रसायनशास्त्रीले सिकाए पाइन्छ। रसायन विद्या सिकेपछि प्राप्त ज्ञानले सान्टियागो अति प्रफुल्ल हुन्छन्। लक्ष्यअनुरूप लुकाएको सम्पत्ति हात पार्न उनी अझै पिरामिडतिरको यात्रामा सामेल हुन्छन्। तर, आफूभित्रको परिवर्तन नै सबैभन्दा प्रमुख उपलब्धि भएको कुरा नायक स्वीकार्छन्। वृद्ध रसायन शास्त्रीले पनि त्योभन्दा ठूलो अर्काे उपलब्धि छैन, तिम्रो आन्तरिक परिवर्तन नै अल्केमी हो भन्ने कुरा नायकलाई सुझाउँछन्। यो अल्केमी नै कुण्डलिनी चक्रका रूपमा प्रयोग गरिएको पाइन्छ। सातौं चक्र कुण्डलिनी योगअनुसार सहस्रार हो। अगाडिको हरेक चक्रद्वारा प्राप्त सक्रियता, खुसी वा सुख, साहस वा भौतिक उपलब्धि, प्रेम वा सम्पूर्णमा दयाभाव, ज्ञान वा आन्तरिक वोध, आज्ञा वा अठोट पछि प्राप्त हुने बाह्य वा आन्तरिक स्वतन्त्रता नै सहस्रार चक्रको प्रतिफल हो। आनन्दबाहेक अर्काे विधा कुनै रहँदैन र छैन पनि। सहस्रारमा प्राप्त ज्ञानले निर्वाण वा बुद्धत्वमा पुर्याउँछ, आनन्दको हिमशिखर चुम्न पुर्याउँछ। पाउलो कोलोको नायक, अल्केमिस्टको हिरो यसै आनन्दमा हुने एक अग्रणी पात्रका रूपमा चिनिन्छन्। जब वृद्ध रसायनशास्त्री (अल्केमिस्ट)ले विज्ञान र भौतिकताका सुखभन्दा पर यात्रा गराउँछन्, सान्टियागो आत्मादेखि परमात्माको बोध गर्न पुग्छन्। भौतिक सुखवाट आन्तरिक आनन्दको महसुस गर्दै निर्वाणरुपी आनन्द प्राप्त गर्छन्। यात्रामा कष्ट खेप्छन्। धेरैपटक पैसा वा बहुमूल्य धातु चोरी हुन्छ। भौतिक सुख टुट्छ तर पनि सान्टियागो बिचलित हुँदैनन्। अन्त्यमा पिरामिडमा प्राप्त गाडधन पनि लुटिन्छ तर पनि उनी हतोत्साही नभई पुनः आफुले यात्रा शुरु गरेकै ठाउँमा पुग्छन्। भौतिक सम्पत्ति त उनमा छैन तर आन्तरिक परिवर्तनले प्राप्त आध्यात्मिक सम्पत्तिले उनी आनन्द चुम्छन्। अझ, बुद्धत्व प्राप्त ब्यक्ति झैं बन्छन्। भन्छन् अनावश्यक भौतिक खोजमा प्राप्त धनभन्दा आन्तरिक परिवर्तनवाट आर्जित आनन्दको धनले जे खोजे पनि हात पार्न सकिने कुरामा विश्वस्त बन्छन्। अन्त्यमा, द अल्केमिस्टमा साँच्चि नै कुण्डलिनी योगमा चक्रको आन्तरिक यात्रा हो। व्यक्तिमात्र होइन, कोलोले पुस्तकमा सबै धर्म र संस्कृति समेटेका छन्। सबै धर्मका पात्र यहाँ आबद्ध छन्। बरु, हिन्दू वा पूर्वीय योगीको उल्लेख भने छैन। रमणीय कुरा के छ भने यो पुस्तकको पूरै पृष्ठभूमि चैं कुण्डलिनी योगको चक्रसँग मेल खान्छ। एउटा इसाईको यात्रा, अर्काे इसाईसँगको मिलन, यहुदीहरूको सहयोग, बुद्धिष्ट मंकसँगको भेट र मित्रता, रसायन शास्त्र वा अल्केमीको शास्त्रीय पारखी अनि चक्रहरूको ऊर्जाले ल्याएको आन्तरिक परिवर्तन, सबैको मिलनले यस पुस्तकलाई आधुनिक धर्म शास्त्र भन्ने संज्ञा दिन अत्युक्ति नहोला।विश्व मानव जगत्मा उदाएको यस्तो समग्र धर्म ग्रन्थले सबै मानवलाई आन्तरिक परिवर्तन गरी अहं ब्रह्मास्मि वा बसुदैव कुटुम्बकम् भन्ने नाराका साथ विश्वमा शान्ति फैलाउन सकोस्। डरलाग्दा आणविक युद्ध रोक्न सफल बनोस् र यो ब्रमाण्ड नै स्वर्गभूमि बन्न मद्दत मिलोस्। अस्तु।"
"गैंडा तस्करीको बदलिँदो रूप : पहिले खाडल खन्थे, अहिले करेन्ट लगाउँछन्","अनुसन्धान र संरक्षणमा संलग्न प्रहरी तथा संरक्षणकर्मीलाई अहिले तस्करीमा सांगठनिक अपराधका प्रविधि पत्ता लगाउनु टाउको दुखाइको विषय बनेको छ। अपराधको प्रवृत्ति र प्रकृति फरक भएसँगै थप चुनौती थपिएको छ। काठमाडौं : पाँच वर्षअघि चीनको स्टेट काउन्सिल (मन्त्रिपरिषद्)ले एउटा नीति जारी गर्दै भन्यो, चिकित्सा अनुसन्धान या उपचारका लागि गैंडा र बाघका हड्डीहरूको उपयोगलाई वैध बनाइएको छ। चीनले उक्त निर्णय गर्नसाथ विश्वभर त्यसको विरोध भयो। विरोधको कारण थियो, यो निर्णयले गैंडा र बाघको तस्करी बढ्छ। पारिस्थितिक प्रणालीमा असर गर्छ। नभन्दै नेपालसहित गैंडा पाउने मुलुकमा यसको तस्करी मौलायो। तस्करले फरकफरक तरिका अपनाउँदै गैंडाको खाग निकाल्न गैंडा मार्न थाले। नेपालमा आर्थिक वर्ष २०७९०८० मात्रै तीन वटा गैंडा तस्करको निसानामा परे। मारिने तीनै गैंडा चितवनका थिए। पहिले खाडल खनेर गैंडा फसाउने तस्करले अहिले करेन्ट लगाएर मारेको अनुसन्धानबाट पुष्टि भयो। पछिल्लो समय तस्करीमा संलग्न व्यक्तिले प्रविधिको प्रयोग गर्दै गैंडाको हाडखोर निकाल्न गैंडा मार्ने गरेको संरक्षणकर्मी बताउँछन्। भन्छन्, यस्ले गैंडाको संरक्षणमा चुनौती थपिएको छ। अनुसन्धान र संरक्षणमा संलग्न प्रहरी तथा संरक्षणकर्मीलाई अहिले तस्करीमा सांगठनिक अपराधका प्रविधि पत्ता लगाउनु टाउको दुखाइको विषय बनेको छ। अपराधको प्रवृत्ति र प्रकृति फरक भएसँगै थप चुनौती थपिएको छ। तस्करहरू प्रविधिमा अभ्यस्त हुँदै नयाँ तरिकाले चोरी सिकारी गर्न थालेपछि संरक्षणकर्मीहरूले निकुञ्जहरू सुस्ताएको र तस्करहरू बाठो भएको आलोचनासमेत गर्दै आएका छन्। राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक तथा प्रवक्ता अजय कार्कीका अनुसार यस आर्थिक वर्षमा तीनवटा गैंडा तस्करहरूले मारेका छन्। गत मंसिरमा सामुदायिक डिभिजनल वन चितवनमा एउटा गैंडा मारेका थिए। फेरि माघमा चितवनमा दुई गैंडा मारे। नारायणी नदीको पश्चिम किनारामा १४ वर्षको पोथी र ४ वर्षको बच्चा मरेको अवस्थामा भेटिएका थिए। गैंडा मारिएको क्षेत्रमा एउटा मन्दिर छ। त्यहाँबाट करेन्ट जोडेर आमा र बच्चा मारेको अनुमान गरिएको छ। आमाको खाग तस्करले लगेका थिए। तर, बच्चाको खाग लगेको थिएन। बच्चाको पनि खाग पलाउन थालिसकेको थियो। वर्ष दिनपछि गैंडाको खाग पलाउन थाल्छ। बच्चाभन्दा वयस्क गैंडाहरू तस्करको तारो बन्ने गर्छन्। बुढो भएपछि खाग चमेराले खाने र खिइँदै जाने गर्छ। उक्त घटनामा बच्चाको खाग नदेखेर या एउटा मात्रै खागको माग भएर पनि तस्करले नलगेको हुन सक्ने अनुमान लगाएको कार्कीले बताए। तर, यस घटनाले अपराधको ट्रेड सिफ्ट भएको देखिएको कार्की बताउँछन्। भन्छन्, अपराधका आयामहरू फेरिएका छन्। पहिला खाल्डो खनेर स्याउलाले छोप्थे। २०३५ देखि २०४० सालसम्म यस्ता घटना हुन्थे। खाल्डोमा गैंडा खस्न लागेपछि मार्न लैजान्थे। त्यसपछि भालाको प्रयोग गरेको भेटियो। साइलेन्सरको प्रयोग गरे। त्यो गैंडालाई प्रभावकारी भएन। त्यसपछि गोली हानेर मार्न थाले। भरुवा बन्दुक आवाज आउने भएकाले तस्करका लागि समस्या बन्यो। अहिले विद्युतीय पासोमा (इलेक्ट्रिक सक) पारेर मार्ने गर्छन्। कतिपय घटनामा कसरी मारेको भन्ने पत्ता लगाउन मुस्किल पर्छ। किनकि गैंडाको हाडखोर मात्रै पनि भेटिने गर्छन्। कार्कीका अनुसार करेन्ट लाएर मारेको धेरै घटना भएको देखिएको छैन। २०६४ सालमा पहिलो घटना भएको थियो। दोस्रो घटना माघको थियो। यी घटनाहरूले अपराधको आयाम फरक भएको प्रस्ट्याएको छ। सन् २०२२ को गणनाअनुसार हाल नेपालमा ७ सय ५२ वटा गैंडा छन्। चितवन राष्ट्रिय निकुञ्जमा मात्रै ६ सय ९४ गैंडा छन्। अन्य बर्दिया र शुक्लाफाँटा राष्ट्रिय निकुञ्जमा छन्। बाँके राष्ट्रिय निकुञ्जमा समेत बर्दियाबाट केही गैंडा पुगेको हुन सक्ने विभागको भनाइ छ। त्यसैले सबैभन्दा धेरै चोरी सिकारी चितवनमा नै हुँदै आएको छ। विभागका अनुसार २०७९०८० मा चितवन राष्ट्रिय निकुञ्जमा १५ तथा बर्दिया राष्ट्रिय निकुञ्जमा दुई वटा गैंडाको मृत्यु भएको छ। तीमध्ये तीन वटाको चितवनमा चोरी सिकारीबाट मृत्यु भएको छ। त्यसैगरी चितवन राष्ट्रिय निकुञ्जको वार्षिक प्रतिवेदन २०७८०७९ मा निकुञ्ज तथा मध्यवर्ती क्षेत्रमा ३७ वटा गैंडा मरेको उल्लेख छ। त्यसमध्ये ३४ वटाको प्राकृतिक मृत्यु भएको छ। २ वटा चोरी सिकारी र एउटाको खाडलमा परी मृत्यु भएको छ। अपराधका प्रकृति कहिल्यै उस्तै हुँदैनन् नेपाल प्रहरीका पूर्वडीआईजी हेमन्त मल्लका अनुसार संगठित अपराधीले सञ्जाल विकास गरेकाले चोरी सिकार जटिल बनेको छ। यस्ता समस्या नियन्त्रणका लागि सम्बन्धित निकायको सहकार्य अत्यन्त महत्त्वपूर्ण छ। एकअर्को निकायबीच सहकार्य एकदमै कमजोर छ। निकायहरूबीच समन्वय नभएसम्म, एउटाले मात्रै नियन्त्रण गर्न सक्दैन मल्लले थपे सेना, प्रहरी, सशस्त्र, संरक्षणकर्मी, समुदाय सबै एउटै प्लाटफर्ममा आउनै पर्छ। आफूले काम गर्ने ठाउँलाई मात्र आफ्नो भूभागको रूपमा हेर्दा थप समस्या भएको उनले बताए। चोरी सिकारको विषयमा ऐन, कानुन, नियम जति कडा गरे पनि कार्यान्वयन नआएसम्म काम नलाग्ने टिप्पणी उनले गरे। विभागले भने जस्तै अपराधका प्रकृति र प्रवृत्ति कहिल्यै पनि एउटै नहुने उनी बताउँछन्। विभिन्न कारणले आयामहरू परिवर्तन भइरहन्छ। त्यसैले सहकार्य र संवाद अति आवश्यक हुन्छ। नेपाल प्रहरीको डाटाबेसमा समेत वन्यजन्तु अपराध समावेश नभएकोमा उनले गुनासो गरे। मल्लले थपे तथ्यांक व्यवस्थापनका लागि डाटाबेसमा काम भएको छैन। यसले ट्रेड विश्लेषण गर्न अप्ठेरो बनाएको छ। ३५ वर्षको अनुसन्धान जीवनमा उनले नेपालमा मारेको जनावरको सूचना लुकाउने प्रचलन देखेको बताए। वास्तविक कुरा बाहिर नआएसम्म काम गर्न जटिलता हुने बताए। चीन, भारत र नेपालमा अपराधीको सञ्जाल मल्लका अनुसार संगठित अपराधीले एक प्रकारको सञ्जाल नेपाल, भारत र चीनमा विकास गरेका छन्। वन्यजन्तु अंगको सबैभन्दा ठूलो बजार चीन हो। भारतमा बाघ मारेर नेपाल हुँदै चीन पुग्छ। एउटा मान्छेले यो काम गर्न सक्दैन। त्यसका लागि तीन वटा देशको अपराधीहरू तल्लो तहको बजारसम्मका लागि एक प्रकारको सञ्जाल विकास गर्छन्। वन्यजन्तु मार्ने, मारेपछि भण्डारण गर्ने, नेपालदेखि चीनसम्म पुर्याउनका लागि एउटा सञ्जाल आवश्यक पर्छ। त्यो सञ्जाल पहिला राम्रो थिएन। अहिले प्रविधिहरूले झन् सजिलो बनाएको छ। एकअर्कामा सञ्चार गर्न प्रविधिले साथ दिएकाले गिरोहलाई थप फाइदा पुगेको छ। तीन वटा देशबाहेक पनि सञ्जालको विकास भएको छ। पाकिस्तान, भारतमा केही जनावर पाल्न वैध गरेको छ। कति गैंडा मरेमारिए ? कति छन् गैंडा ? पाकिस्तानमा बाघ पनि ल्याउन पाइन्छ। अफ्रिकाबाट आउने चेन र नेपालबाट पाकिस्तान पुग्ने चेनहरू हेर्दा यहाँबाट चीनसम्म पनि सञ्जाल विकास भएको हो। त्यसैगरी अफ्रिकाबाट नेपालसम्म पनि गिरोहका सञ्जाल विकास भएको छ। त्यसैले अनुसन्धानमा दक्ष जनशक्तिसहितको सहकार्य अत्यन्त आवश्यक रहेको उनले जनाए। द्वन्द्वमा बढेको थियो चोरी सिकार द्वन्द्वकालमा चितवनमा मात्रै वर्ष दिनमा ४० वटा गैंडा तस्करी भएको रेकर्ड विभागसँग छ। सन् २००२ मा चितवनमा ४० र बर्दियामा २ वटा गैंडा चोरी सिकारीमा परेका थिए। त्यसैगरी सन् २००३ मा चितवनमा २० र बर्दियामा ९ वटा गैंडा चोरी सिकारीमा परेका थिए। हर्न ट्रिमिङदेखि साइलेन्ट गनको प्रयोगसम्म गैंडाको हर्न ट्रिमिङ गर्ने र डार्ड गरेर चिप्स राख्ने र पोचर पत्ता लगाउने प्रविधि केन्या र साउथ अमेरिकामा गरिएको छ। त्यस्तै प्रविधि नेपालमा पनि अपनाउनु पर्ने हुन्छ। भारतमा अपराधीहरूले आवाज नआउने बन्दुकले वन्यजन्तु मार्न थालेका छन्। नेपालमा पनि त्यसैगरी मार्न सक्छन् भन्ने विषयमा सचेत रहेको कार्कीले बताए। अन्य देशमा गैंडालाई डार्ट गरेर खागमात्रै निकाल्ने प्रविधि पनि ल्याएको सुन्नमा आएको उनले बताए। अपराधीहरूले दीर्घकालीन फाइदाको रूपमा यो प्रविधि ल्याएको हुन सक्छ। खाग नङ काटेजस्तै हो। पुन : पलाउँछ। त्यसैले सतर्क भएर बस्नुपर्ने उनले बताए। अपराधका प्याटर्न परिवर्तन भएकाले लामो समय चोरी सिकारी भएन भनेर चुप लागेर बस्ने अवस्था हुँदैन। कस्ले, कहाँ, कुन प्रविधि प्रयोग गरिरहेको छ त्यस विषयमा जानकार नभएको हुन सक्ने बताए। के गर्दैछ सरकार ? आपराधिक क्रियाकलाप नियन्त्रणका लागि सरकारले नीति परिवर्तन गरेर काम गर्न लागेको विभागको जानकारी छ। ३२ वटा नीति एकै पटक परिवर्तन गर्न तयार रहेको र अपराध केन्द्रित कार्यक्रमहरू ल्याएको समेत बताउँछ। प्रविधिलाई अझ बढावा दिने, वन्यजन्तु अपराध ब्युरो र मातहतका सबैलाई सरकारले परामर्शका काम अगाडि बढाउन तम्तयार रहेको जनाएको छ। त्यसैगरी समुदायमा आधारित एन्टी पोचिङ युनिट (सीबीएपीयू) मा ६ हजारभन्दा बढी युवा देशैभरि परिचालित छन्। ५ सय ९२ भन्दा धेरै युनिटहरू छन्। यी युनिटहरू सक्रिय रूपमा सञ्चालित गर्न कार्यक्रमहरू छैनन्। त्यसलाई सुधार गरेर काम गर्न विभाग लागिरहेको छ। मानव वन्यजन्तु द्वन्द्व कतिपय ठाउँमा मानव वन्यजन्तु द्वन्द्वका कारण पनि अपराध बढेको छ। वन्यजन्तु नमारे पनि दु : ख दिने गरेको देखिन्छ। बासस्थान साँघुरो भएपछि खाना खोज्दै जंगलबाट बाहिर निस्कँदा, अन्नबाली नोक्सान गर्ने, घरमा क्षति पुर्याउने गर्छन्। मान्छेले प्रतिक्रिया गर्दा घाउचोट लाग्ने, घाइते हुने, मार्नेसमेत हुन्छ। द्वन्द्वलाई घटाउने गरी कार्यक्रमहरू ल्याएर सुधार गर्न आवश्यक छ। विश्व वन्यजन्तु कोषले खागबाट परम्परागत चाइनिज औषधि बनाउन प्रयोग हुने मान्यता रहेकाले चोरी सिकारी यस्ता प्रजातिमा एकदमै जोखिम रहेको उल्लेख गरेको छ। अन्नबाली खाइदिने भएकाले प्रतिशोधात्मक रूपमा मानिसहरूले मार्ने तथा आक्रमण गर्ने, जनावरहरूको बासस्थान मिच्ने, उनीहरूको बासस्थान वरिपरि कृषि भूमि बनाउने समस्या छ। त्यसैगरी मिचाहा प्रजाति मिकेनिया मिक्रान्ताजस्ता घाँसले उनीहरूको रैथाने घाँस प्रभाव पारेको छ। बढ्दो चोरी सिकार गत वर्ष एकसिंगे गैंडाको मृत्युको ढाँचाको विषयमा सिभिस भण्डारीले गरेको अध्ययनमा नेपालमा गैंडाका जनसंख्या सन् १९६६ पछि अत्यन्त खतराको अवस्थामा पुगेको बताएका छन्। त्यतिबेला जम्मा सय वटा गैंडा थिए। त्यसपछि गैंडाका संख्यामा वृद्धि भएर सन् २००५ मा ४ सय ९ वटा पुगे। उक्त नम्बर बढ्नुमा संरक्षित क्षेत्रको स्थापना तथा संरक्षण कानुनको कार्यान्वयनका कारण अध्ययनमा उल्लेख छ। विद्युतीय पासो र मानिसले विष लगाउँदा गैंडाका मृत्यु बढेको थियो। विकास निर्माण तथा वन विनाशका कारण पनि उनीहरूको बासस्थान साँघुरिएको छ। त्यसैगरी प्राकृतिक जंगलमा गाईबस्तुको चरन क्षेत्र गैंडालाई थप समस्या बनेको छ। त्यसले उनीहरू संरक्षित क्षेत्रभित्र सीमित हुन पुगेका छन्। त्यसले गैंडाहरू खाना, सम्पर्क तथा आफ्नोआफ्ना क्षेत्र बनाउँदा जुध्ने गरेका छन्। त्यसले पनि उनीहरूको मृत्यु भएको छ। कतिपय बच्चाहरू बाघका आक्रमणमा पर्दै आएका छन्। चोरी सिकारीले विशेषगरी बच्चाभन्दा वयस्क गैंडाहरू मारेको अध्ययनले देखाएको छ। सन् २००८ देखि २०१८ सम्ममा २ सय ३२ वटा गैंडा मारिएका थिए। तीमध्ये चोरी सिकारीबाट ८० प्रतिशत गैंडा मारिएको अध्ययनको दाबी छ। आफैं जुँधेर, प्राकृतिक र बाघको आक्रमणमा परेर गैंडा पनि मर्दै आएका छन्। अध्ययनहरूले पाँच सय स्तनधारी प्रजातिहरूको उचित संरक्षण नभए २१औं शताब्दीको अन्त्यसम्म हराएर जान सक्ने आकलन गरेको छ। संरक्षणमा चुनौती राष्ट्रिय प्रकृति संरक्षण कोषका कर्मचारी तथा २२ वर्षदेखि संरक्षणको काममा लागेका तीर्थ लामाका अनुसार कडा सुरक्षाका कारण चोरी सिकारी कमै देखिन्छ। तर, पनि यस्ता प्रजातिको संरक्षण चुनौती बनेको बताउँछन्। कतिपय घटनामा गैंडा मरिसकेपछि मात्रै थाहा पाइन्छ। विष हाल्ने, खाल्डोमा पार्ने र विद्युतीय धरापमा पारेर मरी सकेपछि मात्रै थाहा हुन्छ। जंगलभित्र काम गर्दा कहिलेकाहीँ हाडखोर मात्रै भेटिन्छ। तर, पछिल्लो समय प्राकृतिक कारणले गैंडाको मृत्युदर बढिरहेको छ। बासस्थानको कमी हुँदा, खाना पर्याप्त नहुँदा, जुध्दा र बाघको आक्रमणबाट मरेका छन्। भालेपोथी लाग्ने बेलामा बच्चाले अवरोध गरेमा बच्चालाई समेत मार्छन्। यिनीहरूले आफ्ना दाह्रालाई हतियार बनाउँछन्। त्यसैले आक्रमण गर्छन्। अर्का संरक्षणकर्मी वीरेन्द्र महतो गैंडाको प्राकृतिक मृत्युको लेखाजोखा हुनुपर्ने बताउँछन्। महतोले भने बर्सेनि ३५, ४० वटा गैंडा मर्नु चानचुने कुरो होइन। यस विषयमा ध्यान जानुपर्छ। द्वन्द्वकालमा जत्तिकै संख्यामा मर्नुले कालान्तारमा समस्या निम्त्याउने उनी बताउँछन्। एकोहोरो र सोझो गैंडाको फाइदा तस्करलाई गैंडा राति चर्न बस्ती आउने गर्छ। ६२ वटा नाकाबाट नवलपरासीतिर नारायणी तरेर गाउँ पस्ने र बिहान फेरि फर्किने गर्छन्। दिशा एकै ठाउँमा गर्ने, एउटै बाटो हिँड्ने लाटो जनावर हो गैंडा। त्यसैले गैंडा मार्न तस्करलाई सजिलो भएको राष्ट्रिय प्रकृति संरक्षण कोषका कर्मचारी तथा २२ वर्षदेखि संरक्षणको काममा लागेका तीर्थ लामाले बताए। विभागका प्रवक्ता कार्कीका अनुसार जरायो, चित्तल, नीलगाईजस्ता दैनिक प्रयोग हुने तर बजारमा मध्यम पैसामा बिक्री हुने खालका प्रजाति पनि चोरी सिकारीको तारो बनेका छन्। त्यस्ता प्रजातिको ठूलो मात्रामा चोरी सिकारी हुँदै आएको छ। ती प्रजातिको एउटा वर्गले प्रयोग गर्ने र त्यसलाई अन्तर्राष्ट्रिय बजारसम्म पुर्याउने गिरोह विकास भएको देखिएको छ। पहिला त्यस्तो गिरोह नदेखिएको पनि कार्कीले बताए। पहिला महँगो प्रजातिको मात्रै सिकार गर्थे। एउटा समूह जीविकोपार्जनका लागि अपराधमा संलग्न हुन्थे। अहिले प्रविधिको प्रयोगबाट पैसा लिनेहरू बढेका छन्। अपराध सञ्जालको माथि बस्नेले पैसाको लागि र तल बस्नेले जीविकोपार्जनका लागि अपराधमा संलग्न रहेको पाइएको छ। सौखका लागि वन्यजन्तुको मासु खाने समस्या चुनौतीपूर्ण बनेको कार्कीले बताए। तस्करहरूले प्रविधि र आइडिया दु्रत गतिमा परिवर्तन गरिरहेका छन्। त्यसको पहिचान गर्न एकदमै गाह्रो छ। तस्करले प्रयोग गर्ने प्रविधिको ट्याकल गर्ने गरी सरकारले प्रविधिको कसरी विकास गर्न चुनौती बनेको छ कार्कीले भने अपराध पत्ता लगाउन कस्ता खालका प्रविधि प्रयोगमा ल्याउने विभागका लागि चुनौती बनेको छ। अपराधका आयामहरू फेरिएका छन्। पहिला खाल्डो खनेर स्याउलाले छोप्थे। २०३५ देखि २०४० सालसम्म यस्ता घटना हुन्थे। खाल्डोमा गैंडा खसेपछि मार्थे। त्यसपछि भालाको प्रयोग गरेको भेटियो। साइलेन्सरको प्रयोग पनि गरे। अहिले विद्युतीय पासोमा पारेर मार्नथाले।अजय कार्की, उपमहानिर्देशक तथा प्रवक्ता, राष्ट्रिय निकुञ्ज तथा वन्यजन्तु संरक्षण विभाग गैंडाको प्राकृतिक मृत्युको लेखाजोखा पनि हुनुपर्छ, तस्करी रोक्नुपर्छ। बर्सेनि ३५, ४० वटा गैंडा मर्नु चानचुने कुरो होइन। यस विषयमा ध्यान जानुपर्छ। द्वन्द्वकालमा जत्तिकै संख्यामा मर्नुले कालान्तारमा समस्या निम्त्याउँछ।वीरेन्द्र महतो, संरक्षणकर्मी"
खाँणले बयानमा भने मेरो राजनीतिक जीवन सिध्याउन राज्यले नियोजित षड्यन्त्र रच्यो,"काठमाडौं : नेपाली कांग्रेसका नेता एवं पूर्वगृहमन्त्री बालकृष्ण खाँणले आफूविरुद्ध लगाइएको अभियोग कपोकल्पित र झुटो रहेको दाबी गरेका छन्। नक्कली भुटानी शरणार्थी प्रकरणमा पक्राउ परेका उनले जिल्ला अदालत काठमाडौंमा बयान दिँदै आफ्नो संलग्नता नरहेको बताएका छन्। उनले शरणार्थी प्रकरणमा आफ्नो संलग्नता नरहेको भन्दै सफाइ दिन माग गरेका छन्। 'म विद्यार्थीकालदेखि नै राष्ट्र, राष्ट्रियता, राष्ट्रिय एकताका लागि संघर्ष गरेको व्यक्ति हुँ। पछिल्लोपटक गृहमन्त्रीको जिम्मेवारी सम्हाल्दा संविधान र कानुनको पालना गर्दै देशमा शान्ति सुव्यवस्था र अमनचयन कायम गर्ने भूमिका निर्वाह गरेको छु। विभिन्न रोग निवारणका लागि नियमित औषधीहरू सेवन गरिरहे पनि राज्यकोषबाट उपचार खर्चसमेत लिएको छैन। जनतालाई झुक्याउने अनुचित लाभ लिने कुनै कार्य गर्नेबारे सोच्न पनि सक्दिनँ,' बयानमा उनले भनेका छन्।"
एमालेले प्रधानमन्त्रीसँग संसदमा जवाफ माग्ने,"काठमाडौं : प्रमुख प्रतिपक्षी नेकपा एमालेले प्रधानमन्त्रीको भारत भ्रमणका क्रममा राष्ट्रहितलाई ख्याल नरिएको भन्दै संसदमा जवाफ माग गर्ने भएको छ। संसद भवन नयाँ बानेश्वरमा शनिबार बसेको एमाले संसदीय दलको बैठकले भारत भ्रमणका क्रममा सीमा समस्याका बारेमा कुरा राख्न नसकेको, इपीजी प्रतिवेदन बुझ्ने विषयमा छलफल हुन नसकेको लगायतका विषयमा प्रधानमन्त्रीसँग संसदमा जवाफ माग गर्ने निर्णय गरेको हो। बैठकले प्रधानमन्त्रीको भारत भ्रमण निरर्थक रहेको निष्कर्ष निकालेको एमाले संसदीय दलका प्रमुख सचेतक पदम गिरीले जानकारी दिए। संवैधानिक व्यवस्था विपरित नागरिकता विधेयक प्रमाणीकरण भएको विषयमा पनि संसदमा कडारूपमा विरोध जनाउने उनले बताए। बैठकले सरकारले अघि सारेको बजेट गन्तव्यहीन भएको निष्कर्ष निकाल्दै बजेटमाथिको छलफलमा क्रममा खुलेर बिरोध गर्ने निर्णय गरेको गिरीले बताए। बैठकमा बजेट छलफलका क्रममा सशक्तरूपमा प्रतिवादमा उत्रन पार्टी अध्यक्ष केपी ओलीले सांसदहरुलाई निर्देशन दिएका थिए।"
दिल्लीमा प्रचण्ड मुस्कान !,"नयाँ दिल्ली : भारत भ्रमणमा आएकै साँझ नेपाली दूतावासको रात्रिभोजमा प्रधानमन्त्री पुष्पकमल दाहाल प्रचण्ड अलि मलिन देखिन्थे । भारतीय प्रधानमन्त्री नरेन्द्र मोदीसँग भेटेर संयुक्त पत्रकार सम्मेलन गरेको भोलिपल्ट झिसमिसेमै नेपाली सम्पादकहरूमाझ भने उनी निकै प्रफुल्ल मुद्रामा प्रस्तुत भए । उनको मुस्कान मात्र होइन, भाषैले नै भन्थ्यो, भ्रमण राम्रो भयो । राम्रो भयो । कुल मिलाएर राम्रो भयो, उनले भने, यसअघिका मेरा तीन वटा भ्रमणमा भारतका मूलधारका सञ्चारमाध्यमले यति धेरै कभर गरेका थिएनन् । त्यसैले अहिले भारतले अलि बढी नै महत्त्व दिएको जस्तो देखियो । यसका लागि आफूले निकै मेहनत गरेको प्रधानमन्त्रीको भनाइ थियो । धेरै मेहनत गरियो, हेर्नुहोस् । एकपटक त बिग्रिन्छ क्यारे, बिगार्छन् क्यारे भन्ने चिन्ता भएकै थियो । तपाईंहरूले हेर्नुभयो भने दूतावासको कार्यक्रममा मेरो अनुहार उज्यालो थिएन । दबाबमा परेको जस्तो थियो, उनले भने, तर, त्यसमा (अवस्था सुधार्न) मोदीजीले नै बढी पहल गरेको देख्छु । वान टु वान मिटिङबाट स्थिति सम्हालिँदै आयो । उनले दीर्घकालीन ऊर्जा व्यापारमा भएको सम्झौतालाई सबैभन्दा महत्त्वशाली र ऐतिहासिक भने । नेपाललाई समृद्धिको दिशामा लैजान मार्केटिङ गर्न सक्ने विषय भनेको ऊर्जा व्यापार नै थियो । बंगलादेशसँग हाम्रो पहिल्यै सहमति भएको थियो । अब नेपाल, भारत र बंगलादेशबीच त्रिपक्षीय सरहकै सम्झौता भएको छ, उनले थपे । प्रधानमन्त्री दाहालले यसलाई ब्रेक थ्रु को उपमा दिए । त्यस्तै प्रधानमन्त्री मोदी हाइड्रोजन इनर्जीमा चाँडो जान चाहिरहेको, त्यसका लागि क्लिन इनर्जी चाहिने र क्लिन इनर्जीमा नेपालमा प्रचुर सम्भावना भएकाले दुवैले यसबाट लाभ लिन सक्ने उनले बताए । हवाई रुटबारे नेपालले कुरा राख्न नसकेको प्रधानमन्त्रीमाथि आरोप लागेको छ । त्यसबारे उनले भने, नेपालगन्जबाट कम अल्टिच्युटमा रुट दिन भारत तयार छ । हामीले महेन्द्रनगरबाट बढी अल्टिच्युटबाटै चाहिन्छ भन्ने अडान राखेका छौं । त्यसमा सकारात्मक रहेको पाएका छौं । सीमा समस्यामा प्रधानमन्त्री मोदी गम्भीर रहेको आफूले पाएको दाहालले बताए । प्रधानमन्त्री मोदीसँग तीन पटक वार्ता भयो । त्यसक्रममा उहाँले यसलाई गम्भीरतापूर्वक लिएको र सदाका लागि हल गरौं भन्नु भएको छ । संयुक्त पत्रकार सम्मेलनमा पनि यसबारे प्रतिबद्धता जनाउनुभयो । म खुसी छु, उनले थपे, सिमानाको समस्या समाधान गर्नुपर्छ भनेर हामी मात्रै भन्थ्यौं । अहिले भारतले पनि भनेको छ । आफ्नो पटकपटकको अडानका कारण मोदी यसमा सकारात्मक भएको र उत्साहपूर्वक हिमालयन हाइट र सुपरहिटजस्ता शब्द प्रयोग गरेको आफूलाई लागेको प्रधानमन्त्री दाहालले बताए । ईपीजी प्रतिवेदनबारे भने आफूले प्रसँगै नठाएको उनले सुनाए । नेपालमा यो विषयलाई हामीले गम्भीरतापूर्वक लिएका छौं । तर, मलाई के लाग्यो भने यस विषयमा विवाद गरेर सबै काम अड्काएर बस्नुभन्दा सकाउने काम सकाउँदै जाने र पछि वातावरण बनाएर ईपीजी पनि सल्टाउँ भन्ने ठानें । यो विषय नै उठेन । उठाएर माहोल बिगार्नेतिर लागिएन । भारत भ्रमणमा आएकै बिहान नागरिकता विधेयक राष्ट्रपतिबाट प्रमाणीकरण गर्नुको कारणबारे राखिएको जिज्ञासामा दाहालले भने, मैले त धेरै पहिले नै राष्ट्रपतिजीले प्रमाणीकरण गर्नुपर्छ भनेको थिएँ । अब राष्ट्रपतिजीले सल्लाह गर्दैगर्दै जाँदा त्यो दिन पर्न गयो । मात्रै यति हो त्यो, मैले बुझ्दाखेरि । संयोग मात्रै हो । अलिअलि लुकाउन चाहेको, अलिअलि खुलाउन खोजेको भावमा उनी प्रस्तुत भएका थिए । कतिपय प्रश्नको उत्तरमा उनले प्रस्टै भने, यसबारे यहाँ होइन, उतै गएर भनौंला ।"
गेरुबस्त्रबारे प्रधानमन्त्रीको प्रस्टीकरण मन धर्मनिरपेक्षतावादी भए पनि धर्मविरोधी होइन,"काठमाडौं : प्रधानमन्त्री पुष्पकमल दाहाल प्रचण्डले गेरुबस्त्रबारे प्रस्टीकरण दिएका छन्। उनले आफू मनैदेखि धर्मनिरपेक्षतावादी भएको बताए। तर आफू धर्मविरोधी नभएको उनको भनाइ छ। चार दिने भारत भ्रमणबाट स्वदेश फर्किएका प्रधानमन्त्री प्रचण्डले उज्जैनको महाकालेश्वर मन्दिरमा गरिएको पूजाबारे गलत टिप्पणी गरिएको बताए। उनले आफूले प्रोटोकल मानेको स्पष्ट पारे। 'गेरुबस्त्र मैले प्रटोकलअनुसार लगाएँ। त्यहाँ लगाउनैपर्ने रहेछ। नलगाएर अर्ब जनसंख्या भएको भारतीय नागरिकको सम्मानलाई ठेस पुर्याउने कुरा पनि भएन। यदि त्यसो गरेको भएँ, उहाँहरुको मनमा चिनसो पस्न सक्थ्यो। कस्तो प्रधानमन्त्री भन्नुहुन्थ्यो होला,' उनले भने। उनले पत्नी सीताका लागि कुनै प्रार्थानासमेत नगरिएको बताए। उनले रुद्राक्ष परराष्ट्रमन्त्रीले लिएर गएको बताए। 'अब परराष्ट्रमन्त्रीजीले लग्नुभएको रुद्राक्ष छुँदिन पनि भन्नुभएन। कतिपयले पत्नीको स्वास्थ्य लाभको लागि त्यसो गरेको भनियो। तर संसारलाई थाहा छ, उनको स्वास्थ्य निको हुने खालको छैन,' उनले भने। उनले आफू सबै धर्मको सम्मान गर्ने र उनीहरूको कार्यक्रममा जाँदा पहिरन पहिरिएको समेत स्पष्ट पारे। 'मुस्लिमको कार्यक्रममा जाँदा मैले उहाँहरूको टोपी पनि लगाएको छु। तपाइँहरूले पनि देख्नुभएको होला। तर कोहीकोहीलाई सधैं गेरुवस्त लगाएर हिँडिदिए नि हुन्थ्यो भन्ने छ। म सधैं गेरुवस्त्र लगाएर हिँड्दिनँ,' उनले भने। उनले भारत भ्रमण समग्रमा परिणाममुखी र कामकाजी भएको बताए। नेपाल र भारतबीचको विश्वासलाई उच्च राख्ने काम भएको उनको भनाइ छ।"
चार दिने भारत भ्रमण सकेर स्वदेश फर्किए प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्ड स्वदेश फर्किएका छन्। चार दिने भारत भ्रमण सकेर प्रधानमन्त्री प्रचण्ड नेपाल फर्किएका हुन्। गत जेठ १७ गते नयाँ दिल्ली पुगेका प्रधानमन्त्री प्रचण्डले भ्रमण दौरान समकक्षी नरेन्द्र मोदी, राष्ट्रपति द्रोपति मुर्मू, उपराष्ट्रपति जगदीप धनखारलगायतसँग भेटवार्ता गरेका थिए। नयाँ दिल्लीबाट उनी मध्यप्रदेशको इन्दोरसमेत पुगेका थिए। मध्य प्रदेशको उज्जैनस्थित महाकालेश्वर मन्दिरको पूजासमेत गरेका प्रधानमन्त्री प्रचण्ड त्यहाँ सफाइ अभियान र आइटी पार्कको अवलोकन गरेका थिए। प्रधानमन्त्रीको भ्रमणमा भारतसँग विभिन्न सात वटा क्षेत्रमा सहकार्य गर्ने सम्झौता भएको थियो।"
भारतीय विदेश राज्यमन्त्रीले गरिन् प्रधानमन्त्री प्रचण्डको बिदाइ,"काठमाडौंः चार दिने भारत भ्रमण सकेर प्रधानमन्त्री पुष्पकमल दाहाल 'प्रचण्ड' स्वदेश फर्किएका छन्। गत जेठ १७ गते भारत गएका प्रधानमन्त्री प्रचण्डसहितको टोली नेपाल फर्किएको हो। प्रधानमन्त्री प्रचण्डलाई इन्दिरा गान्धी विमानस्थलमा भारतीय विदेश मन्त्रालयकी राज्यमन्त्री मिनाक्षी लेखीले बिदाइ गरेकी हुन्। बिदाइ समारोहमा भारतका विदेश राज्यमन्त्री मिनाक्षी लेखी, नेपालका लागि भारतीय राजदूत नवीन श्रीवास्तव, भारतका लागि नेपाली राजदूत डा शंकर शर्मा लगायतको उपस्थिति रहेको थियो। गत बिहीबार प्रधानमन्त्री प्रचण्ड र भारतीय समकक्षी नरेन्द्र मोदीबिच हैदराबादमा भेटवार्ता भएको थियो। सो क्रममा दुई देशबीच महत्वपूर्ण विषयमा समझदारी भएको थियो।"
विज्ञान जुनसुकै वादका लागि एउटै हो : ओली,"काठमाडौं : नेकपा एमालेका अध्यक्ष केपी शर्मा ओलीले एमालेबाहेक कसैले पनि समृद्ध नेपाल भन्न नसक्ने बताएका छन्। शनिबार च्यासलमा आयोजित कार्यक्रममा सम्बोधन गर्दै उनले एमाले सरकारबाट हटेपछि कसैले पनि समृद्ध नेपाल, सुखी नेपाली भन्ने शब्द कसैले भन्ने आँट नगरेको बताएका हुन्। ओलीले भने,हामी सरकारबाट हटेपछि समृद्ध नेपाल, सुखी नेपाली भन्ने शब्द कुनै सरकार, कुनै प्रधानमन्त्री, कुनै नेता, हाम्रा विपक्षीहरुले भन्ने आँट गर्दैन। समृद्ध नेपाल भन्ने सक्ने आँट गर्न छैन। सुखी नेपाली भन्ने आँट गर्दैन। ओलीले अहिलेको सरकारले जनताको समस्या समाधानका लागि कुनै काम गर्न नसकेको स्पष्ट पार्न नसकेको धारणा राखे। उनले प्रकृतिभित्र लुकेको वास्तविक कुरा विज्ञान भएको उल्लेख गरे। उनले प्रकृतिमा असाधारण विज्ञान भएको बताए। विज्ञान जुनसुकै वादका लागि एउटै हो। टेक्नोलोजी जुनसुकै वादका लागि एउटै हो। उनले उदाहरण दिँदै भने,सबै ज्ञानहरु विज्ञान होइनन्, हुँदैनन्। उनले विज्ञानलाई टेक्नोलोजीमा रुपान्तरण गरेपछि गति र सामर्थ्यको वृद्धि गर्ने बताए। ओलीले विज्ञानका नियम अनुसार प्रविधिको विकास हुने धारणा राखे।"
त्रिभुवन अन्तर्राष्ट्रिय विमानस्थल अगाडि प्रधानमन्त्री विरुद्ध प्रदर्शन,काठमाडौंः त्रिभुवन अन्तर्राष्ट्रिय विमानस्थल अगाडि प्रधानमन्त्री पुष्पकमल दाहाल 'प्रचण्ड' विरुद्ध नाराबाजी भएको छ। चार दिने भारत भ्रमण सकेर फर्किएका प्रचण्डविरुद्ध नागरिकता विधेयक खारेज गर भन्दै सिनामंगल अगाडि उनीहरूले नाराबाजी गरेका हुन्। नाराबाजी गर्ने सात जनालाई प्रहरीले नियन्त्रणमा लिएको छ। नाराबाजी गर्नेहरू नेकपा एमाले र विप्लव नेतृत्वको नेकपाका कार्यकर्ता रहेको प्रहरी स्रोतले जनाएको छ। गत जेठ १७ गते भारत गएका प्रधानमन्त्री प्रचण्डसहितको टोली नेपाल फर्कँदै छ। प्रधानमन्त्री प्रचण्डलाई इन्दिरागान्धी विमानस्थलमा भारतीय विदेश मन्त्रालयका विदेश मन्त्रालयकी राज्यमन्त्री मिनाक्षी लेखीले बिदाइ गरेकी हुन्। प्रधानमन्त्री प्रचण्ड सहितको टोली केहीबेरपछि विमानस्थल आइपुग्ने छन्।
नागरिकता विधेयक प्रमाणीकरण गरेर राष्ट्रपतिले संविधानको संरक्षण गर्नुभयो : कांग्रेस,"काठमाडौं : नेपाली कांग्रेसले नागरिकता विधेयक प्रमाणीकरण गरेर राष्ट्रपति रामचन्द्र पौडेलले संसद् र संविधानको सम्मान तथा संरक्षण गरेको जनाएको छ। संसद्ले सबै प्रक्रिया पूरा गरेर पारित र प्रमाणित गरी दोस्रो पटक प्रस्तुत गरेको विधेयक संविधानको धारा ११३ को उपाधार (४) बमोजिम प्रमाणीकरण गर्न पर्ने संवैधानिक प्रावधानलाई तत्कालीन राष्ट्रपतिले बेवास्ता गरेर अलपत्रमा पारेको कांग्रेसको टिप्पणी छ। सो विधेयकलाई संविधानको सोही धाराबमोजिम प्रमाणीकरण गरेर वर्तमान राष्ट्रपतिले संसद्को सार्वभौमिकताको रक्षा र संविधानको संरक्षण गर्ने संवैधानिक कर्तव्य पूरा गर्नुका साथै संवैधानिक सङ्कट टार्दै राष्ट्रिय एकताको रक्षासमेत गरेको कांग्रेसले आज विज्ञप्तिमार्फत् स्पष्ट पारेको छ। कांग्रेसको सूचना, सञ्चार तथा प्रचार विभाग प्रमुख मीन विश्वकर्माले आज विज्ञप्तिमार्फत संसद्को दुवै सदनबाट दुई पटक पारित भई प्रमाणीकरणका लागि पठाइएको नेपाल नागरिकता ऐन, २०६३ लाई संशोधन गर्न बनेको नेपाल नागरिकता (पहिलो संशोधन), २०७९ का सम्बन्धमा दुष्प्रचार र संविधानको अपव्याख्या गरिएको भन्दै ध्यानाकर्षण भएको उल्लेख गरे। 'विधेयकमै संविधानको धारा ११३(४) बमोजिम प्रमाणीकरण गर्न राष्ट्रपतिलाई सुझाई सबै प्रक्रिया पूरा गरी आएको विधेयक जस्ताको त्यस्तै प्रमाणीकरण गरिएको स्पष्ट विषयको आफू खुसी अर्थ लगाई जनतामा भ्रम फैलाउन खोजिएको कुराले संवैधानिक पथमा बाधा उत्पन्न गर्दछ,' विज्ञप्तिमा उल्लेख छ। लामो समयदेखि विद्यमान रहेको नागरिकता समस्याको समाधान गरेर लाखौं पीडित नागरिकको पीडामा मलम लगाउने काम भएको कांग्रेसको भनाइ छ। आफ्नो सबै प्रक्रिया पूरा गरी संसद्ले राष्ट्रपति कार्यालयमा प्रस्तुत गरिसकेको विधेयकलाई फेरि संसद्मै फिर्ता गर्न संविधानमा कुनै व्यवस्था नभएको उल्लेख गर्दै प्रमुख विश्वकर्माले त्यसैले संसद्मै फिर्ता गर्नु हास्यास्पद कुरा हुने जनाए। संसद् अविच्छिन्न उत्तराधिकार भएको संस्था भएको र अघिल्लो संसद्को बहुमतले उक्त विधेयक पारित गरेको उल्लेख गर्दै उहाँले संवैधानिक प्रक्रिया पूरा गरिसकेको विधेयक नयाँ राष्ट्रपतिलाई विधेयक यहाँ छ भनेर कसैले सम्झाइदिनुपथ्र्यो, मन्त्रिपरिषदले सम्झाइदिएको मात्र बताए। 'कसले सम्झायो र कुन समय पारेर प्रमाणीकरण गर्यो भन्ने कुरा अर्थहीन हो। यसले त हाम्रो राष्ट्रिय आत्मविश्वासलाई कमजोर र दिग्भ्रमित मात्रै गर्छ। देशमा कानुन सबैलाई समानरूपमा लागू हुनुपर्छ र सबैले समानरूपमा न्याय पाउनुपर्छ। ज्यान मुद्दामा सजाय पाएका बालकृष्ण ढुंगेललाई एकदिन पनि सजाय नकाटी तत्कालीन राष्ट्रपति विद्यादेवी भण्डारीले आममाफी दिँदा सञ्चो मानेर बस्नेहरू आफू घटनामा उपस्थित नै नरहेको र केवल उत्पीडन र विभेदमा परेका थारू समुदायको अधिकारको आवाजको नेतृत्व मात्र गरेका रेशम चौधरीलाई सबै राजनीतिक दलको मागअनुसार मन्त्रिपरिषद्को सिफारिसमा बाँकी कैद मिनाहा गरी माफी दिँदा राष्ट्रपति संस्थामाथि नै आक्षेप लगाउँदै हल्ला मच्चाउनु कति उपयुक्त हो? सत्तामा हुँदा र सत्ताबाहिर रहँदा फेरिने धारणा, मत र अभिव्यक्तिले दल र दलका नेताहरूकै विश्वसनियता कमजोर बनाउने कुरामा सबैको ध्यान पुग्नु जरुरी छ,' विज्ञप्तिमा उल्लेख छ। यस्तो परिस्थिति रहँदा रहँदै राष्ट्रपतिजस्तो सम्मानित संस्थाका बारेमा अनावश्यक र अनर्गल प्रचार हुनु खेदजनक रहेको कांग्रेसको भनाइ छ। यस्ता दिग्भ्रमित दुष्प्रचारका पछाडि नलाग्न कांग्रेसले सम्पूर्णमा अपिल गरेको छ।"
सीमा समस्याबारे भारतीय प्रधानमन्त्रीबाट आएको अभिव्यक्तिले हामी उत्साहित छौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सीमा समस्याबारे भारतीय प्रधानमन्त्री नरेन्द्र मोदीको अभिव्यक्तिले उत्साहित भएको बताएका छन्। 'नेपाल र भारतबीचको सीमा समस्याबारे हामी सबैको चिन्ताको विषय हो। यसबारे मैले प्रधानमन्त्री नरेन्द्र मोदीसँग खुलेर कुरा राखेको हुँ। यदि सीमा समस्या समाधान नभए ठीक हुँदैन भनेपछि उहाँले कसरी हुन्छ समाधान गरौं भन्नुभयो। उहाँले संयुक्त पत्रकार सम्मेलनमै सीमा समस्याबारे अभिव्यक्ति दिनुभएको छ। सीमा समस्या समाधान हुने कुरामा विश्वस्त छु,' उनले भने। उनले नेपाल र भारतबीच पुरानो र घनिष्ट सम्बन्ध रहेको भन्दै त्यहाँका राष्ट्रपति र उपराष्ट्रपतिसँग द्विपक्षीय हितका विषयमा छलफल भएको बताए। उनले भ्रमणका दौरान विद्युतीय क्षेत्रमा दीर्घकालीन सम्झौता भएको र त्यसले विद्युतीय क्षेत्रमा नयाँ आयाम थपिएको बताए। उनले एयर रुटका विषयमा पनि छलफल भएको बताए। उनले एउटामात्र होइन, भारतबाट कम्तिमा तीन एयर रुटका विषयमा छलफल भएको बताए।"
सभापतिलाई गाली गरेर पार्टी बलियो हुँदैन : देउवा,काठमाडौं : नेपाली कांग्रेसका सभापति शेरबहादुर देउवाले सभापतिलाई गाली गरेर पार्टी बलियो नहुने बताएका छन्। शनिबार ललितपुरमा नेपाली कांग्रेस जिल्ला कार्यसमिति ललितपुरको प्रथम जिल्ला सम्मेलन उद्घाटन गर्दै सभापति देउवाले गाली वा विरोध गरेर मात्रै पार्टी बलियो नहुने भन्दै पार्टी बनाउनका लागि जनतामाझ जानुपर्ने बताए। उनले आफ्नो नेतृत्वमा कांग्रेसलाई पहिलो पार्टी बनाएको र भोलिको दिनमा पनि पार्टी बलियो बनाउन भूमिका निर्वाह गर्ने बताए। सभापति देउवाले आगामी दिनमा आफू पार्टीको सभापति नबन्ने स्पष्ट पारे। उनले कुन कुरा कता बोल्नुपर्छ भन्ने कुरा पार्टीका नेताहरुले बुझ्नुपर्ने जिकिर गरे। त्यस्तै कांग्रेस नेता प्रकाशमान सिंहले समयमा नै पार्टीलाई समयमा नै विधिसम्वत रूपमा अघि बढाउन सके आगामी दिनमा कुनै दल र शक्तिको चुनौती सामना गर्न नपर्ने बताए। उनले पार्टीको विभागको विषयलाई टुंग्याएर सशक्तरूपमा अघि बढ्नुपर्ने धारणा राखे।
प्रधानमन्त्री दाहाल इन्दौरबाट नयाँदिल्ली प्रस्थान,इन्दौरस्थित देवी अहिल्याबाई होल्कर विमानस्थलमा उनलाई मध्यप्रदेशका मुख्यमन्त्री शिवराज सिंह चौहानललगायत सरकारी अधिकारीले बिदाइ गरेका थिए। उनले विमानभित्रै पुगेर नेपाली प्रतिनिधिमण्डलको बिदाइ गरेका थिए। इन्दौर : भारत भ्रमणमा रहेका प्रधानमन्त्री पुष्पकमल दाहाल प्रचण्ड विशेष विमानमार्फत मध्यप्रदेशको इन्दौरबाट नयाँ दिल्लीका लागि प्रस्थान गरेका छन्। इन्दौरस्थित देवी अहिल्याबाई होल्कर विमानस्थलमा उनलाई मध्यप्रदेशका मुख्यमन्त्री शिवराज सिंह चौहानललगायत सरकारी अधिकारीले बिदाइ गरेका थिए। उनले विमानभित्रै पुगेर नेपाली प्रतिनिधिमण्डलको बिदाइ गरेका थिए। सो क्रममा मुख्यमन्त्री चौहानले भारतनेपाल सम्बन्धलाई थप प्रगाढ बनाउन आफूहरु तयार रहेको बताए। उनले भारत र नेपालबीच सदियौँ पुरानो सम्बन्ध रहेको र यसलाई अझ प्रगाढ बनाउनुपर्ने बताए। प्रधानमन्त्री दाहालले आजै इन्दौरमा अवस्थित विशेष आर्थिक क्षेत्रमा टाटा कन्सल्टेन्सी सर्भिसेसको अवलोकन गरे। सो क्रममा उनले नेपालको सूचना प्रविधि क्षेत्रमा लगानी गर्न भारतीय व्यवसायीलाई आग्रह गरे। प्रधानमन्त्री दाहालले अवलोकनका क्रममा सो क्षेत्रमा सुनाखरीको बिरुवासमेत रोपेका थिए। प्रधानमन्त्री दाहाल शुक्रबार मध्यप्रदेशको इन्दौर पुगेका थिए। इन्दौरमा रहँदा उनले उज्जैनस्थित श्री महाकालेश्वर मन्दिरमा रहेको वास्तुकलाको अवलोकन गरेका थिए । उनले इन्दौरमा रहेको फोहर व्यवस्थापन केन्द्रको अवलोकन गरे। सो क्रममा इन्दौर नगर निगमको प्रमुख कार्यकारी अधिृकत हर्षिका सिंहले फोहर व्यवस्थापन प्रक्रियाका बारेमा जानकारी गराएका थिए। स्वच्छ भारत अभियानअन्तर्गत इन्दोर नगर निगमले फोहर व्यवस्थापनमा गरेको काम विश्वमै नमुनायोग्य मानिन्छ । भारतीय प्रधानमन्त्री नरेन्द्र मोदीले आफू निर्वाचित भएपछि स्वच्छ भारत अभियान सुरु गरेका थिए । प्रधानमन्त्री दाहाल शुक्रबार मध्यप्रदेशका मुख्यमन्त्रीले आयोजना गरेको रात्रिभोजमा सहभागी भए। प्रधानमन्त्री दाहाल आज साँझ स्वदेश फर्कने कार्यक्रम छ । उनी यही जेठ १७ गते भारतको औपचारिक भ्रमणमा गएका थिए।
भारतीय व्यवसायीलाई प्रधानमन्त्री प्रचण्डले भने : सूचना प्रविधि क्षेत्रमा लगानी गर्नुस्,"इन्दौर, मध्यप्रदेश : प्रधानमन्त्री पुष्पकमल दाहाल प्रचण्डले नेपालको सूचना प्रविधि क्षेत्रमा लगानी गर्न भारतीय व्यवसायीलाई आग्रह गरेका छन् । भारतको मध्यप्रदेशको इन्दौरमा अवस्थित विशेष आर्थिक क्षेत्रमा टाटा कन्सल्टेन्सी सर्भिसेसको अवलोकन गर्दै प्रधानमन्त्री प्रचण्ड ले टाटा कम्पनीजस्तै सूचना प्रविधिका क्षेत्रमा लगानी गर्न आह्वान गरेका हुन् । उनले भने, टाटा कम्पनीजस्तै नेपालमा सूचना प्रविधिका क्षेत्रमा धेरै सम्भावना रहेकाले यस क्षेत्रमा काम गर्न सकिन्छ । लगानी गर्नुस् त्यसका लागि हामी (नेपाल सरकार) सहजीकरण गर्छौँ । प्रधानमन्त्री प्रचण्डले अवलोकनका क्रममा सो क्षेत्रमा सुनाखरीको बिरुवासमेत रोपेका थिए । सोही क्रममा अर्थमन्त्री डा प्रकाशशरण महतले नेपालको सूचना प्रविधिका क्षेत्रमा पर्याप्त जनशक्ति रहेकाले लगानीका लागि आग्रह गरे । नेपालको आइटी सेक्टरमा पर्याप्त जनशक्ति छन् लगानी गर्न आउनुस् हामी स्वागतका लागि आतुर छौँ, उनले भने ।"
मदिरा उत्पादकदेखि बिक्रेतासम्मको लाइसेन्स र नवीकरण दस्तुर बढ्यो,"काठमाडौं : सरकारले आर्थिक विधेयक, २०८० मार्फत मदिरा र सूर्तीजन्य वस्तुको उत्पादक, वितरक तथा बिक्रेताको इजाजतपत्र (लाइसेन्स) र नवीकरण दस्तुर बढाएको छ। आर्थिक विधेयकमार्फत अन्तःशुल्क नियमावली, २०७९ मा भएको संशोधन तथा परिमार्जनबारे आन्तरिक राजस्व विभागले शुक्रबार सार्वजनिक गरेको विवरणअनुसार स्प्रिट, बियर, इथानोल र अन्य मदिरा उत्पादन गर्ने प्रतिष्ठानको लाइसेन्स र नवीकरण दस्तुर ५५ हजारले बढेको हो। यसअघि यस्तो शुल्क एक लाख ९५ हजार बराबर रहेकामा त्यसलाई बढाएर दुई लाख ५० हजार पुर्याइएको छ। वाइन, ब्रान्डीजस्ता फलफूलमा आधारित मदिरा बनाउने प्रतिष्ठानको लाइसेन्स र नवीकरण शुल्क चार हजारले बढाएर एक लाख पुर्याइएको छ। चुरोट उत्पादन गर्ने प्रतिष्ठानलाई दुई लाख ४० हजार इजाजत तथा नवीकरण दस्तुर लाग्दै आएकामा त्यस्तो शुल्क तीन लाख पुगेको छ। मदिरा बिक्रीवितरणका लागि होटल, रेस्टुराँ, रिसोर्ट, बारले लिने इजाजत तथा नवीकरण दस्तुर पनि बढेको छ। यस्तो शुल्क यसअघि पाँच तारे होटललाई ६० हजार रहेकामा ७५ हजार, चारतारे होटललाई ४८ हजार रहेकोमा ६० हजार र तीन तारे होटललाई ३६ हजार रहेकामा ४५ हजार बनाइएको छ। दुई तारेलाई २४ हजार रहेकामा ३० हजार र एक तारेलाई १२ हजार रहेकामा १५ हजार पुर्याइएको छ। स्वदेशी तथा विदेशी मदिरा बेच्ने पर्यटकस्तरको रेस्टुरेन्ट, रिसोर्ट तथा पार्टी प्यालेसले इजाजत तथा नवीकरणका लागि आठ हजार पाँच सय तिर्दै आएका थिए। अहिले त्यो बढेर ११ हजार पुगेको छ। साधारण होटल, रेस्टुरेन्ट, बार तथा लजका लागि चार हजार पाँच सय बराबर शुल्क रहेकामा छ हजार पुर्याइएको छ। मदिरा वितरकलाई यस्तो शूल्क ३६ हजार बराबर रहेकामा बढेर ४५ हजार पुगेको छ। त्यस्तै मदिराको थोक बिक्रेतालाई २४ हजार दस्तुर लाग्ने गरेकामा ३० हजार पुर्याइएको छ। मदिरा बिक्री गर्ने खुद्रा बिक्रेताको इजाजत लिन तथा त्यस्तो इजाजत नवीकरण गर्दा लाग्ने शुल्क पनि बढेको छ। यस्तो इजाजत तथा नवीकरणका लागि १२ हजार शुल्क लाग्ने गरेकामा अब १५ हजार शुल्क लाग्नेछ। त्यस्तै, डिपार्टमेन्टल स्टोरले २४ हजार शुल्क तिर्दै आएकामा ३० हजार तिर्नुपर्नेछ। विदेशी मदिरा तथा स्प्रिट आयातकर्ताको अनुमति लिन तथा त्यस्तो अनुमतिपत्रको नवीकरणका लागि ४८ हजार शुल्क लाग्दै आएकोमा ६० हजार पुगेको छ। विदेशी चुरोट तथा सिगार, सूर्तीजन्य पदार्थ आयातकर्तालाई ४८ हजार बराबर शुल्क लाग्दै आएको थियो। त्यसलाई बढाएर ६० हजार तोकिएको छ। त्यस्तै, पान मसला, चुरोट, खैनी, जर्दा, नश, तथा सुर्तीजन्य वस्तुका थोक बिक्रेताको लाइसेन्स तथा नवीकरणका लागि सात हजार दुई सय लाग्दै आएकामा अब १२ हजार शूल्क लाग्नेछ। यस्ता वस्तुको खुद्रा बिक्रेताका लागि दुई हजार शुल्क लाग्दै आएकामा अब तीन हजार लाग्नेछ। पान मसला, खैनी, जर्दा, नश, चुरोट बाहेकका सूर्तीजन्य वस्तु उत्पादन गर्ने प्रतिष्ठानका लागि एक लाख २० हजार लाग्दै आएकामा अब दुई लाख लाग्नेछ।"
जिल्ला स्तरीय वक्तृत्वकलामा अधिकारी प्रथम,"काभ्रे : काभ्रेमा आयोजना भएको जिल्ला स्तरीय वक्तृत्वकला प्रतियोगितामा नेपाल प्रहरी स्कुलका सम्भव अधिकारी प्रथम भएका छन्। काभ्रे जिल्ला युवा समितिले आयोजना गरेको प्रतियोगितामा बनेपा१४ की सफलता कार्की द्वित्तीय, बनेका४ सुशान्त खत्री तृतीय भएका छन्। बेथानचोक गाउँपालिका५ कि रोमिन लामाले सान्त्वना स्थान हासिल गरे। प्रतियोगितामा प्रथमलाई १५ हजार, द्वितीयलाई १० हजार र तृतीय हुनेलाई ५ हजार रुपैयाँ प्रदान गरिएको छ। प्रतियोगितामा २१ जनाको सहभागिता रहेको थियो। शनिबार बागमती प्रदेश युवा परिषदको सहयोगमा 'युवा र नवप्रवर्तन' विषयमा प्रतियोगिता सञ्चालन गरिएको हो। खुला प्रतियोगिता जिल्लाको बनेपामा शनिबार भएको थियो।"
आइतबार देशका यी स्थानमा हुने छ वर्षा,"काठमाडौं : देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। मौसम पूर्वानुमान महाशाखाका अनुसार देशको पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। आइतबार राति देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ। कोशी प्रदेश, गण्डकी प्रदेश र कर्णाली प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ।"
अतिक्रमण गरी बनाइएका घर भत्काइयो,परासी : अस्पताल बनाउने जग्गामा व्यक्तिले अतिक्रमण गरी बनाइएका घर नवलपरासीको सरावल गाउँपालिकाले डोजर लगाएर भत्काएको छ। गाउँपालिकाले वडा नम्बर ५ धनगडवामा १५ शय्याको अस्पताल निर्माण गर्दै छ। सो जग्गामा व्यक्तिले अतिक्रमण गरेर बनाएको घर गाउँपालिकाले डोजर लगाएर भत्काइदिएको हो। उक्त स्थानको २ विगाहा १८ कठ्ठा जग्गा कार्यपालिकाको बैठकले अस्पतालका छुट्याएको छ। छुट्टाएको जग्गामा तीन जना स्थानीयले घर बनाएका थिए। गाउँपालिकाले पटक पटक सूचना निकालेर सम्बन्धित व्यक्तिलाई खाली गराउन ताकेता गरेपनि अटेरी गरेपछि प्रहरी प्रशासनको सहयोगमा शुक्रबार डोजर लगाएर घर भत्काइएको गाउँपालिका अध्यक्ष सुखाडी प्रसाद चौधरीले बताए। तीन जनामध्ये एक जनाले पालिकाको आग्रहअनुसार जग्गा खाली गराएको र नरेश कहार र बैजनाथ कहारले अटेरी गरेपछि डोजर लगाएर जग्गा खाली गराएका थिए। तीन जनामध्ये २ जनाले ६ कठ्ठा जग्गा अतिक्रमण गरेका थिए। अघिल्लो वर्ष अस्पताल बनाउन स्वास्थ्य मन्त्रालयले एक करोड रुपैयाँ बजेट विनियोजन गरेको थियो। तर अस्पताल निर्माण गर्ने ठाउँका विषयमा राजनीतिक विवाद भएपछि उक्त रकम फ्रिज भएर गएको प्रमुख प्रशासकीय अधिकृत दुर्गा पौडेलले बताए। हरेक स्थानीय तहमा १५ शय्याको अस्पताल निर्माण गर्नुपर्ने नीतिअनुसार पालिकामा अस्पताल निर्माण हुन लागेको पौडेलले बताए। अस्पताल निर्माणका लागि गाउँपालिकाले जग्गाको सुनिश्चितसहित १५ करोडको डीपीआर तयार पारेर स्वास्थ्य मन्त्रालयमा पठाएको पौडेलले बताए। जग्गा संरक्षणका लागि गाउँपालिकाले अहिले ८ लाख खर्चेर उक्त स्थानमा तारबार गरेको छ। मन्त्रालयबाट रकम आउन ढिला भएपनि पालिकाले आउँदो आर्थिक वर्षमा केही रकम छुट्टाएर अस्पतालको जग र पिलर राख्ने लगायतका काम अघि बढाउने पौडेलले जानकारी दिए।
झुलाघाटमा पक्की पुल बन्ने निर्णयले बैतडीमा खुसियाली,"बैतडी : भारतसँग सीमा जोडिएको बैतडीको झुलाघाट नाकामा मोटरेबल पुल निर्माण हुने आशा पलाएको छ। प्रधानमन्त्री पुष्पकमल दाहाल प्रचण्डको भारत भ्रमणका क्रममा नयाँ दिल्लीमा भएको संयुक्त पत्रकार सम्मेलनमा भारतीय प्रधानमन्त्री नरेन्द्र मोदीले झुलाघाट नाकामा मोटरेबल पुल निर्माण गरिने बताएपछि यहाँका नागरिकमा आशा पलाएको हो। नेपालको सुदूरपश्चिम क्षेत्रको कनेक्टीभिटीलाई बढाउन बैतडीको झुलाघाट र डडेल्धुराको शीर्षमा मोटरेबल पुल निर्माण हुने भारतीय प्रधानमन्त्री मोदीले बताएका थिए। भारतीय प्रधानमन्त्री मोदीले झुलाघाटमा मोटरेबल पुल बनाउने कुरा बताएपछि यहाँका नागरिक खुसी भएका छन्। वर्षौं पुरानो जीर्ण बनेको झोलुङ्गे पुलबाट जोखिमपूर्ण आवतजावत गर्न बाध्य यस क्षेत्रका नागरिक मोटरेबल पुल बनाउने कुरामा भारतीय प्रधानमन्त्री मोदीले गरेपछि खुसियाली छाएको छ। यहाँ मोटरेबल पुल बनेपछि दुवै देशको आर्थिक गतिविधिमा टेवा पुग्ने उद्योग वाणिज्य संघका उपाध्यक्ष खिमानन्द भट्टले बताए। उनले भने, 'आफूहरूले लामो समयदेखि उठाउँदै आएको माग पूरा हुने आशा पलाएको छ। यो निकै खुसीको कुरा पनि हो। मोटरेबल पुल निर्माण भएमा दुवै देशमा आर्थिक गतिविधिमा वृद्धि पनि हुन्छ।' मोटरेबल पुल निर्माणपछि आर्थिक वृद्धिका साथसाथै धार्मिक पर्यटन भित्र्याउन पनि सहज हुने संघका उपाध्यक्ष भट्टको भनाइ छ। उनले भने, 'यसअघि सीमा क्षेत्रमा मोटरेबल पुल नहुँदा पर्यटक भित्र्याउन असहज हुने गरेकामा पुल निर्माण भएमा भारतीय दर्शनार्थीलाई नेपालका धामको दर्शन गर्न सहज हुनेछ।' बैतडीमा त्रिपुरासुन्दरी, निङ्गलाशैनी, मेलौली भगवती, रौलाकेदार, दोगडाधाम, ग्वाल्लेककेदार, पतालभुवनेश्वर धामलगायत धार्मिक तथा पर्यटकीयस्थल छन्। पुल निर्माणपछि यस क्षेत्रमा पर्यटकीय चहलपहल हुने स्थानीय महेशदत्त भट्टले बताए। उनले भने, 'मोटरेबल पुल निर्माणपछि यहाँका धार्मिक तथा पर्यटकीय क्षेत्रमा पर्यटकको चहलपहल बढ्ने विश्वास छ।' नाकामा मोटरेबल पुल निर्माण भएमा बैतडीमात्रै नभएर सुदूरपश्चिम क्षेत्रको आर्थिक गतिविधिमा सुधार आउने र दुई देशका व्यापारिक सम्बन्ध पनि विस्तार हुने विश्वास गरिएको छ। पुल निर्माण भएमा दुवै देशका सीमावर्ती क्षेत्रका नागरिकका बीच पारिवारिक र सामाजिक सम्बन्ध पनि बलियो हुने दशरथचन्द नगरपालिकाका उपप्रमुख कौशिला चन्दले बताए। उनले भने, 'भारतसँग रोटीबेटीको सम्बन्ध रहँदै आएकामा पुल निर्माणपछि यो सम्बन्ध अझै प्रगाढ हुनेछ।' मोटरेबल पुल बन्ने कुरा छिट्टै कार्यान्वयनमा आउनुपर्नेमा जोड दिइएको छ। झुलाघाट नाकामा अहिले झन्डै सयौँ वर्ष पुरानो झोलुङ्गे पुलबाट आवतजावत भइरहेको छ। उक्त नाकामा मोटरेबल पुल निर्माणका लागि सन् २००६ देखि नै चर्चा सुरु गरिए पनि बल्ल आएर पुल निर्माणको काम अघि बढ्ने सङ्केत देखिएको हो। झोलुङ्गे पुल रहेको क्षेत्रमा एक सय पाँच मिटर लामो मोटरेबल पुल बनाउने योजना रहेकामा पञ्चेश्वर परियोजनाको डुबान क्षेत्रमा पर्ने भन्दै काम अगाडि बढ्न सकेको थिएन। झुलाघाट नाकामा मोटरेबल पुल निर्माणको माग गर्दै यहाँ एक महिनासम्म अनशन गरिनुका साथै बैतडी उद्योग वाणिज्य संघले सरकारलाई हस्ताक्षरसमेत बुझाएको थियो। जिल्ला भ्रमण गर्ने नेपालका शीर्ष नेताहरुले पनि झुलाघाट नाकामा पुल बनाउन पहल गर्ने बताउँदै आएका थिए। गत मङ्सिरमा सम्पन्न निर्वाचनमा समेत यहाँका प्रमुख राजनीतिक दलले झुलाघाटमा मोटरेबल पुल निर्माणको कुरालाई आफ्नो चुनावी एजेण्डामा राखेका थिए।"
"करोडौंको सोलार सिँचाइ अलपत्र, जमिन बाँझो","टीकापुर : सुगम जिल्ला कैलालीको दुर्गम मोहन्याल गाउँपालिका७ ओखरेकोटमा करोडौं रुपैयाँको लागतमा निर्माण भएको लिफ्टिङ सिँचाइ आयोजना अलपत्र परेको छ। कर्णाली नदीको चिप्लेघाटबाट लिफ्टिङ गरी ओखरेकोटमा सिँचाइ सुविधा पुर्याउनका लागि करोडौं रुपैयाँ खर्च गरेर निर्माण गरिएको ओखरेकोट लिफ्टिङ आयोजना अलपत्र परेको हो। विद्युत प्रशारण लाइन नहुँदा सोलार सिस्टमबाट सिँचाइ गर्ने उद्देश्यले निर्माण गरिएको आयोजना अलपत्र परेको छ। आर्थिक वर्ष २०७५०७६ मा गाउँपालिकाको १ करोड १४ लाख रुपैयाँमा आयोजना निर्माण गरिएको थियो। उपभोक्ता समितिबाट निर्माण गरिएको सिँचाइ आयोजना कर्णाली नदीबाट १ शय ४० मिटर माथि ओखरेकोट डाँडामा पुर्याइएको छ। सोलारबाट पानी तान्ने मोटर चलाई कर्णाली नदीको पानी ओखरेकोटमा सिँचाइ सुविधा पुर्याउनका लागि निर्माण गरिएको थियो। कर्णाली नदीको छेउमा बनाइएको घरमा दुईवटा मोटर जोडिएको छ भने ओखरेकोटमा सोलार प्यानलहरू राखिएका छन्। नदी छेउमा राखिएका मोटर बन्द अवस्थामा थन्किएका छन्। सोलारका प्यानलहरू फुटेका छन्। प्यानल राखिएको ठाउँमा कुरी (बनमारा) ले घेरिएको छ भने कर्णालीबाट लिइएको पाइप समेत टुक्रा टुक्रा भएको छ। निर्माण भएको केही समय सिँचाइ सुविधा पाएका ओखरेकोटका किसानको जमिन बाँझै छ। सिँचाइ सुविधा नभएको ओखरेकोटमा सोलारबाट चल्ने लिफ्टिङ आयोजना आउँदा खुशी भएका स्थानीयहरू यतिबेला निराश छन्। वर्षाको पानीले सिँचाइ पुगे पनि हिउँदेयाममा पुरै जमिन बाँझो रहन्छ स्थानीय शिव अधिकारीले भने आयोजना निर्माण भएको वर्ष कर्णालीको पानीले रोपाई गरेका हौं, त्यसपछि मोटर जलेर पानी आउन बन्द भो। गाउँपालिकासँग हारगुहार गरेर फेरि १० लाख रुपैयाँमा मर्मत गर्दा चलेको आयोजना त्यसयता अलपत्र जस्तै छ। ओखरेकोटमा पानीको निकै समस्या छ। खानेपानीको हाहाकार रहेको त्यहाँ स्थानीयहरू लुगा धुन, नुहाउन समेत एक घण्टा समय लगाएर खोला र कर्णाली नदीमा जानुपर्ने बाध्यता छ। गाउँपालिकाको १ करोड १४ लाख र दोस्रो पटक मर्मत गर्दाको १० लाख गरी १ करोड २४ लाखको सिँचाइ आयोजना अलपत्र परेको हो। आयोजना निर्माण उपभोक्ता समितिका तत्कालीन अध्यक्ष हर्कबहादुर कुँवर मर्मत सम्भार र संरक्षण हुन नसक्दा आयोजना अलपत्र परेको बताउँछन्। निर्माण भएपछि रेखदेखका लागि राखिएका चौकीदारलाई तलब दिन सकिएन, उसले छोडेपछि केटाकेटीले सोलार प्यानलमा ढुंगा हाने, बाटो बनाउँदा पाइप काटियो कुँवरले भने गाउँपालिकाले समेत मर्मत गर्नेतर्फ ध्यान नदिँदा करोडौंको आयोजना अलपत्र परेको छ। गाउँपालिकाले मर्मत सम्भारका लागि ५६ लाख बजेट दिए आयोजना सञ्चालन गर्न सकिने कुँवर बताउँछन्। ओखरेकोटमा १ शय ५० बढी घरधुरी छन्। खानेपानीका लागि हाहाकार हुने गरेको छ। सिँचाइ त धेरै परको कुरा हो, खानेपानीका लागि समेत हामीले १३ किलोमिटर माथि पहाडबाट पानी ल्याएका छौं स्थानीय शिक्षक रामनाथ जैशीले भने पानीको निकै दुःख भएको ठाउँमा सिँचाइ आउँदा खुशी भएका स्थानीयहरू आयोजना अलपत्र परेसँगै निराश बनेका छन्। लुगा धनु समेत एक घण्टा हिँडेर खोलामा जानुपर्ने बाध्यता छ। सिँचाइ सुविधा नहुँदा ओखरेकोटका अधिकांश जमिन बाँझै रहने गरेको शिक्षक जैशीले बताए। सोलारबाट चलेको मोटरमा पटकपटक समस्या आएको बताउँदै त्रिवेणी माध्यमिक विद्यालय, बडीगाउँका पूर्व प्रधानाध्यापक देवीराम अधिकारी गाउँपालिकामा विद्युत विस्तार भएसँगै लिफ्टिङ आयोजना सञ्चालन गर्न सकिने बताउँछन्। सोलार प्यानल नै खराब भइसकेका छन्, पटक पटक मोटर जल्ने गरेको थियो अधिकारीले भने सोलार सिस्टम फेल भएरै आयोजना अलपत्र परेको हो, गाउँमा विद्युत लिन सके कर्णालीको पानीले सिँचाइ गर्न सकिनेछ। मोहन्याल गाउँपालिकाका उपाध्यक्ष कमल साउदले स्थानीयले संरक्षण गर्न नसक्दा आयोजना अलपत्र परेको बताए। जसले लगानी गरेको भए पनि स्थानीयका लागि सिँचाइ सुविधा पुगेको आयोजना हो, यसको संरक्षणमा ध्यान नपुग्दा अलपत्र हुन पुग्यो उपाध्यक्ष साउदले भने भूमिगत जलश्रोत कार्यालय र वैकल्पिक ऊर्जा प्रवर्द्धन केन्द्रसँग सहयोगका लागि अनुरोध गरेका छौं। उनले ओखरेकोट क्षेत्रमा विद्युत लाइन विस्तार गर्न सके लिफ्टिङको पानीले सिँचाइ सुविधा पुर्याउन सकिने बताए। सिँचाइ सुविधाबाट बञ्चित रहेको ओखरेकोटमा एकातिर करोडौंको आयोजना अलपत्र छ भने अर्कोतर्फ उर्वर जमिन बाँझो छ। सिँचाइ लगायतका सुविधाका लागि गाउँपालिकाले आयोजनाको संरक्षणमा ध्यान दिनुपर्ने स्थानीयहरू बताउँछन्।"
२८ वर्षअघि हराएको बज्रधरको मूर्ति फेला,"दोलखा : प्राचीन सहर दोलखाको कोर्छे टोलबाट २८ वर्षअघि हराएको बज्रधरको मूर्ति फेला परेको छ। बेलायतको लण्डन पुगेको बज्रधरको मूर्ति नेपाल फिर्ता ल्याएर पुनर्स्थापना गरिएको छ। नेपालमा पहिलो सिक्काको प्रचलन भएको दोलखा सहर मन्दिर र मूर्तिहरूको सहर पनि भनिन्छ। उजोत देवले दोलखा सहरमा शासन गरेको समय नेसं ५९० (विसं १५१६) मा राजा इन्द्रको प्रतीक स्वरूप स्थापना गरिएको बज्रधर इन्द्रको मूर्ति झण्डै तीन दशक अघि हराएको थियो। हरेक वर्ष भदौमा इन्द्रजात्राको पाँच दिन प्रदर्शन गरिने बज्रधर इन्द्रको मूर्ति हराएको २८ वर्षपछि बेलायत निवासी डा एमिलिन स्मिथको विशेष पहलमा हङकङ हुँदै नेपाल फर्किएको हो। २०५२ साल भदौ १४ गते कोर्छे टोलबाट हराएको मूर्ति २८ वर्षपछि लण्डनमा छ भनेर २०७९ भदौ महिनामा लस्ट आर्टस् अफ नेपालले सार्वजनिक गरेर बज्रधरको मूर्ति प्रदर्शनीमा राखिएको थियो। त्यसपछि पुराना फोटोहरू आफूसँग भएकाले दोलखाबाट प्रमाण पठाएपछि हङकङस्थित महावाणिज्यदूतको कार्यालय मार्फत दोलखा भित्रिएको कोर्छे टोलका स्थानीय अनिलचन्द्र श्रेष्ठले बताए। २०८० वैशाख २२ गते बुद्ध पूर्णिमाको दिन हङकङमा नेपाली दूतावासलाई प्राइभेट संकलनकर्ताले तपाईंहरूको मूर्ति भन्ने प्रमाणित भयो भनेर फिर्ता गर्न राजी भएको आधारमा २०८० जेठ ९ गते हङकङबाट नेपाली जहाज आर ए सात सय दशबाट मूर्ति फिर्ती अभियानको १० महिनाको प्रयासपछि नेपाल ल्याउन सफल भएको अनिलचन्द्र श्रेष्ठले बताए। वैशाख २७ गते छाउनीमा लगेर सबै प्रक्रिया पूरा गरी जेठ १९ गते बाजागाजासहित खटमा राखेर भजन कीर्तनसहित नगर परिक्रमा गराएर दूधले स्नान गरी संस्कृति पर्यटन राज्यमन्त्री सुशीला सिपाइलीको हातबाट अनावरण गरेर भीमेश्वर भण्डार घरमा श्रीपेच लगाएर सुरक्षाका साथ राखिएको छ। कोर्छे टोलका जेष्ठ नागरिक कृष्णकुमार श्रेष्ठले विधि पूर्वक पूजा गरेर दूधले स्नान गरी मुकुटसहित बज्रधर इन्द्रलाई हराएको घरको आँखीझ्यालमा लगेर सबैलाई दर्शन गराएका अनिलचन्द्र श्रेष्ठले बताए। 'बज्रधर इन्द्रको मूर्ति हराएपछि दोलखा सहरमा जात्रा पर्व नै मासिएला जस्तो भएको थियो', स्थानीय ज्ञानेन्द्र प्रधानले भने, 'मूर्ति फर्किएपछि सहरमा रौनक आएको छ।' अनिल चन्द्र श्रेष्ठ र अनिसा श्रेष्ठलगायत सबैको पहलबाट मूर्ति फिर्ता ल्याउन सफल भएको प्रधानको भनाइ छ।"
"पशुपतिनाथमा अतिरुद्रात्मक रुद्राक्ष लिंगार्चन हुने, भारतबाट १५ हजार भक्तजन आउँदै","काठमाडौं : श्री स्वामी समर्थ सेवा एवं आध्यात्मिक विकास मार्ग नेपालले जेठ २७ गते पाशुपत क्षेत्रको हंसमण्डपमा श्री अतिरुद्रात्मक रुद्राक्ष लिंगार्चन तथा श्री ललिता सहस्रनाम पाठ गरिने भएको छ। उक्त दिन बिहान गुह्येश्वरी र पशुपतिनाथको परिक्रमा र पूजाआजापछि लिंगार्चन र सहस्रनाम पाठ गर्ने कार्यक्रम छ। १४ हजार ६ सय ४१ पटक एकै दिन अतिरुद्री पाठ गर्ने आयोजकको भनाइ छ। विकास मार्गले शुक्रबार राजधानीमा पत्रकार सम्मेलन गर्दै उक्त जानकारी दिएको हो। संस्थाका संरक्षक अमर पन्तले दिएको जानकारी अनुसार अष्टसिद्धिपीठ श्री स्वामी समर्थ गुरुपीठ त्रयम्बकेश्वर, नासिकका पिठाधिश परमपूज्य गुरुमाउली श्री अण्णासाहेब मोरेको उक्त दिन मुख्य प्रवचन हुनेछ। मोरेले सम्पूर्ण नेपालीको सुख, शान्ति, ऐश्वर्य नेपाल राष्ट्रको समुन्नति श्रीवृद्धि र विश्व शान्तिको संकल्प गर्नेछन्। हंसमण्डपमा यस किसिमको श्री अतिरुद्रात्मक रुद्राक्ष लिङ्गार्चन तथा श्री ललिता सहस्रनाम पाठ महोत्सव पहिलो भएको उनको भनाइ छ। नेपालमा पहिलो पटक आयोजना हुन गइरहेको यो अनुष्ठानमा सहभागी हुन चाहने श्रद्धालु भक्तजनहरूलाई प्रवेश निःशुल्क गरिएको छ। संस्थाका अध्यक्ष अभिराज आचार्यका अनुसार भारतका विभिन्न स्थानलगायत विश्वभरबाट १५ हजार श्रद्धालु भक्तजनको उपस्थिति हुनेछ। उक्त विशेष कार्यक्रममा नेपालका उपराष्ट्रपति रामसहाय प्रसाद यादव प्रमुख अतिथि हुनेछन्। आचार्यले भने, सम्पूर्ण प्राणी जगत्को उद्धार एवं कल्याणार्थ श्री गुरुदत्तात्रय महाराजले स्वामी समर्थ महाराजको रूपमा प्रकट भई दिंडोरी प्रणित सेवामार्ग स्थापना गर्नु भएको हो। उहाँ विभिन्न रूपमा सनातन कालदेखि यस धर्तीमा प्रकट भई कार्यरत हुनुहुन्छ। उनका अनुसार, पछिल्लो समयमा श्री स्वामी समर्थ ईसं १८५६ मा प्रकट भई नेपाल, भारत, श्रीलंका, अफगानिस्तान, कम्बोडिया, थाइल्याण्डसम्म भ्रमण गरेका छन्। उनले थपे, उहाँ नै सिरडीका साइबाबा शेगाउँका भी गजानन महाराज, हुम्नावादका माणिक प्रभुजस्ता सन्तका गुरुको मानिनु हुन्छ। उक्त संस्थाले ७० वर्षदेखि १८ विभाग स्थापना गरी विश्वभर ७ हजारभन्दा केन्द्रद्वारा मानव सेवा एवं कल्याणका कार्य गर्दै आएको छ। गुरु माउलीबाट जीवन उपयोगी आध्यात्मिक मार्गदर्शन एवं आशिर्वाद प्रदान गर्ने कार्यक्रमसमेत रहेको छ। लोककल्याण, राष्ट्रहित र युवाको उत्थानमा केन्द्रित यस अनुष्ठानले विश्व शान्ति, सकारात्मक उर्जा सिर्जना गर्नुका साथै दैविक विपत्तिलाई निराकरण गर्ने विश्वास संस्थाले लिएको छ।"
कपास विकास समिति खारेजीले किसान चिन्तित,"बाँके : सरकारले आगामी आर्थिक वर्षको बजेटमार्फत बाँकेको खजुरास्थित कपास विकास समिति खारेज गर्ने भएपछि बाँके र बर्दियाका किसान चिन्तित बनेका छन्। पहिलेदेखि नै कपास खेती गर्दै आएका र यस वर्ष पनि कपास खेती गर्ने योजना बनाएका उनीहरू अन्योलमा परेका छन्। 'गठनादेश २०३७ अनुसार केन्द्रीय रूपमा स्थापना भएको कपास विकास समिति सरकारको नीति तथा कार्यक्रम पूर्ण खारेजीमा राखिनु दुर्भाग्यपूर्ण छ', खजुराका शतिश निरौलाले भने। समितिअन्तर्गत रहेका करोडौँ रुपैयाँका उपकरणलाई उपयोग गर्दै कपाससँगै धागो उद्योग सञ्चालन गरेर रोजगारी सृजना गर्न सकिने उनको भनाइ छ। केही वर्षदेखि कपास खेती गर्दै आएका राप्तीसोनारीका हरिराम थारूले कपास खेतीबाट पर्याप्त आम्दानी भएको बताए। उनले यस वर्ष यहाँका अरू किसानले पनि कपास खेती गर्ने योजना बनाएको उल्लेख गर्दै समिति खारेजीले खेती गर्ने योजना अन्योलमा परेको बताए। बाँकेको खजुरामा केन्द्रीय कार्यालय रहेको कपास विकास समितिले चालु आर्थिक वर्ष २०७९८० मा तीन करोडको कपास बिक्री गरेको छ। यो कपास खेती गर्ने उपयुक्त समय भएकाले कपास खेती गर्नका लागि तीन सय किसान छनोट गरी आवश्यक बीउ र विषादी खरिद गरिएको समितिका अध्यक्ष हेमन्तराज काफ्लेले जानकारी दिए। उनले भने, 'गोदामको सबै कपास बिक्री भयो, माग उस्तै छ। यहाँका किसानले कपास खेतीबाट मनग्य आम्दानी गरिरहेका छन्। माथि उठ्न खोजिरहेको कपासलाई खारेज गरिनु दुःखद् हो। १० करोड पुँजी पुगिसकेको थियो भने पछिल्ला दिनमा निरन्तर नाफामा गइरहेको थियो।' पछिल्लो समय कपासको माग बढे्काले मागअनुसार आपूर्ति गर्न नसकिरहेको समितिका अध्यक्ष काफ्लेले बताए। चालु आर्थिक वर्षमा किसानबाट एक सय टन कपास खरिद गरेकामा सबै बिक्री भइसकेको उनले जानकारी दिए। अध्यक्ष काफ्लेले भने, 'खजुरामा कपास रहेको जानकारी पाएपछि विराटनगरस्थित धागो उद्योगले मासिक १५ टनका दरले खरिद गर्दै आएको छ, अन्यलाई भने माग अनुसार कपास दिन सकिएको छैन।' लामो समयसम्म सुस्ताए पनि केही वर्षदेखि सक्रिय भएको कपास विकास समितिलाई सरकारले आर्थिक वर्ष २०८०८१ को बजेटमार्फत खारेज गरेपछि यहाँका स्थानीय र कर्मचारीहरू चिन्तित छन्। विसं २०७२ देखि समितिको गोदाममा रहेको कपास गत वर्ष सबै बिक्री गरिएको समितिले जनाएको छ। समितिको आन्तरिक स्रोत वार्षिक आठदेखि १० करोड रहेको र बिक्री वितरण पनि राम्रै हुन थालेको हालको अवस्थामा एकाएक समिति नै खारेजी हुनु दुःखद भएको अध्यक्ष काफ्लेको भनाइ छ। २० वर्षपछि बर्दियाको खैरापुर क्षेत्रमा करिब २० बिघा जमिनमा कपास लगाउन किसान तयार भए पनि सरकारले गरेको निर्णयले समितिसँगै किसान पनि अन्योलमा परेका छन्। समितिमा २० जना कर्मचारीको दरबन्दी रहेकामा हाल तीनजना कार्यालय सहयोगीसहित आठजना कर्मचारी कार्यरत छन्। समितिको नियमावली एक वर्षदेखि मन्त्रालयमै थन्किएको छ। करिब २० वर्षदेखि नयाँ दरबन्दी थप भएको छैन। किसानबाट एक सय टन कपास खरिद गर्दा त्यसलाई बजारमा लैजानका लागि तयार गर्दा करिब ३० टन मात्रै हुने समितिले जनाएको छ। समितिको केन्द्रीय कार्यालय रहेको स्थानमा नौ बिघा, बर्दियाको तारातालमा तीन बिघा, जमुनीमा पाँच दशमलव पाँच बिघा र दाङको टरिगाउँमा तीन बिघा गरी २० दशमलव पाँच बिघा जग्गा छ। लालपुर्जा नभए पनि बर्दियाको कुम्भरमा करिब नौ सय २५ बिघा जग्गा प्रयोग गर्दै आएको समितिले जनाएको छ। उक्त जग्गा अतिक्रमण भई त्यहाँ हाल बसोबास भइरहेको छ। समितिका अध्यक्ष काफ्लेले कुम्भरमा रहेको जग्गामध्ये बसोबास गरिरहेकालाई दिएर पनि कम्तीमा पाँच सय बिघा जमिनमा कपास खेती गर्न सकिने भन्दै एकाएक समिति खारेजीको निर्णयले सबै योजना अन्योलमा परेको बताए। 'समितिको सक्रियतामा कपास खेती गर्ने किसानको सङ्ख्या बढ्दै गएको छ। सरकारले वार्षिक दुई करोड अनुदान दिँदै आएको छ', उनले भने। समितिमा लामो समयदेखि थन्किएको कपास बिक्री भएको भन्दै हाल समिति नाफामा रहेको अध्यक्ष काफ्लेले जानकारी दिए। केन्द्र सरकारले बजेटमार्फत समिति खारेजीको विषय लुम्बिनी प्रदेशसभाको बैठकमा उठाइएको छ। प्रदेशसभा सदस्य अम्बिका काफ्लेले त्यसबारे संसद्मा प्रश्न उठाएको भन्दै यस विषयमा छलफल गरिने बताए। सरकारले बजेट वक्तव्यअनुसार कपास विकास समिति, अतिरिक्त हुलाक कार्यालय, महिला तथा बालबालिका विभाग, नेपाल विश्वविद्यालय पूर्वाधार तयारी विकास समिति, विभिन्न मेडिकल कलेज पूर्वाधार विकास समिति, विभिन्न ताल संरक्षण विकास समितिलाई खारेज गरिने छ।"
दुर्घटनामा दुई युवकको मृत्यु,बुटवल : पूर्वपश्चिम राजमार्गअन्तर्गत बुटवल उपमहानगरपालिका१२ तामनगरमा शनिबार भएको सवारी दुर्घटनामा हुँदा दुई युवकको मृत्यु भएको छ। बुटवलबाट कपिलवस्तुतर्फ जाँदै गरेको लु १ ख ९०६३ नम्बरको बस र बुटवलतर्फ आउँदै गरेको लु ३९ प ९१५७ नम्बरको मोटरसाइकल तामनगरस्थित कोरियन टेक्निकल कलेज नजिक एक आपसमा ठक्कर खाएर दुर्घटना भएको प्रहरीले जनाएको छ। दुर्घटनामा गुल्मी मालिका गाउँपालिका४ अर्खवाङका १७ वर्षीय सुजन अर्याल र मालिका गाउँपालिका८ सिमलटारीका २६ वर्षीय प्रकाश पन्थीको मृत्यु भएको लुम्बिनी प्रदेश प्रहरी कार्यालय बुटवलका प्रहरी निरीक्षक अमृत भण्डारीले जानकारी दिए। दुर्घटनामा परी घाइते दुवै जनाको लुम्बिनी प्रादेशिक अस्पताल बुटवलमा उपचारका क्रममा मृत्यु भएको प्रहरी निरीक्षक भण्डारीले बताए। ठक्कर दिने बस र चालकलाई नियन्त्रणमा लिई अनुसन्धान थालिएको छ।
एउटै शैक्षिक सत्र बनाउँदा हिमाली क्षेत्रका विद्यार्थीलाई पठनपाठनमा समस्या,"जोमसोम : सरकारले हिमाली जिल्लाहरूमा पनि वैशाखबाटै नयाँ शैक्षिक सत्र सुरु गर्ने निर्णयले हिमाली जिल्लाका विद्यालयमा पठनपाठन गर्न समस्या भएको छ। यस निर्णयले हिमाली जिल्ला मुस्ताङ र मनाङसहितका ९ वटा हिमाली जिल्लाको शैक्षिक पठनपाठनमा असहज र चुनौती बनेको हो। शिक्षा विज्ञान तथा प्रविधि मन्त्रालयले अबदेखि देशका ७७ वटै जिल्लामा वैशाखदेखि शैक्षिक सत्र सुरु गर्ने मन्त्रिस्तरीय निर्णय गरेसँगै हिमाली जिल्लाका विद्यार्थी मर्कामा पर्ने देखिएको छ। यसअघि हिमाली जिल्लाहरूमा मंसिरमा वार्षिक परीक्षा सम्पन्न गरेर फागनुको पहिलो हप्ता नयाँ शैक्षिक सत्रको पठनपाठन सञ्चालन हुँदै आइरहेको थियो। यही शैक्षिक क्यालेन्डरलाई मध्यनजर गर्दै हिमाली जिल्लाका विद्यालयहरूले पुस र माघ महिना जाडो हिउँदे बिदा दिने परम्परा थियो। सरकारले दिने ४५ दिने सरकारी बिदा र थप १५ दिने सट्टा बिदा गरी कुल ६० दिनको बिदा पुस र माघ महिनामा दिने गरिन्थ्यो। शैक्षिक सत्र परिवर्तनले यहाँका विद्यार्थीहरूका अभिभावकहरू असन्तुष्ट बनेका छन्। उनीहरूले भौगोलिक अवस्था र प्रतिकुल मौसमको अवस्थालाई ख्यालै नगरी सरकारले गरेको निर्णय उपयुक्त नहुने जोमसोमकी अभिभावक प्रजु गुरुङले बताइन्। हिमाली जिल्लाहरूसँग समन्वय गरी साविकको शैक्षिक सत्र कायम गर्न खबरदारी गर्नुपर्ने उनको भनाइ छ। मुस्ताङमा हिमपात र अत्यधिक चिसोले यहाँको जनजिवन निकै कष्ठकर हुने गर्छ। पछिल्लो शैक्षिक सत्र कार्यान्वयन गर्ने निर्णयले हिमाली क्षेत्रका विद्यार्थीलाई चैत्र महिनामा वार्षिक परीक्षा दिन गाह्रो हुने देखिन्छ। वर्षभरी विद्यालयले पढाएको कोर्श पुस र माघको २ महिना लामो बिदा हुँदा विद्यार्थीले बिर्सने अवस्था रहन्छ जसले गर्दा विद्यार्थीले अपेक्षा गरेअनुरुपमा नतिजा हासिल गर्न सक्दैनन्। बर्खायाममा सरकारी बिदा कटाएर हिउँदयामको पुस र माघ महिनामा कक्षा सञ्चालन गर्दा शिक्षक र विद्यार्थी दुवैका लागि मौसम प्रतिकुल हुन्छ। चाहेर पनि विद्यार्थी र शिक्षक विद्यालयमा जान सक्दैनन्। यसैले पनि हिमाली क्षेत्रको शिक्षा नीतिलाई सरकारले फरक ढंगले हेर्नुपर्ने जानकारहरूको बुझाइ छ। सरकारको मन्त्रिपरिषद स्तरीय निर्णयले शैक्षिक सत्र एउटै बनाइएकाले हिमाली जिल्लामा पनि यसको कार्यान्वयन गर्नुपर्ने बाध्यता रहेको शिक्षा विकास तथा समन्वय इकाई प्रमुख रामेश्वर लामिछानेले उल्लेख गरे। हामीले सरकारको निर्णय र परिपत्रलाई पालना गर्ने हो,संघीय कार्यालय भएकाले यसको दायित्व हामीमा रहन्छ, इकाई प्रमुख लामिछानेले भने, चैत्र महिनामा वार्षिक परीक्षा गर्नु नराम्रो होइन, यसलाई स्थानीय तहहरूले व्यवस्थापन गरी लैजानु पर्छ।"
दोलखाको गौरीशंकरमा मासिक हाट बजार,"दोलखा : दोलखाको गौरीशंकर गाउँपालिका५ मा इविथानमा हाट बजार सुरु गरिएको छ। गाउँपालिकाको पहलमा यस क्षेत्रमा हाटबजार गरिएको हो। स्थानीय उत्पादन ठूला बजारसम्म पुर्याउन समस्या हुने र ग्रामीण भेगका हाट बजार हराउँदै जाने अवस्था भएकाले मासिक हाटबजार सुरु गरिएको पालिकाले जनाएको छ। जेठ १५ गतेबाट सुरु भएको मासिक हाट बजारमा स्थानीय उत्पादन खुर्सानी, आलु, प्याज, लसुन, काउली, साग, अन्नपात र फलफूल किनबेच हुने छ। हाट बजारमा बिक्रीका लागि ल्याइएको स्थानीय उत्पादन किसानले नै फिर्ता लाने अवस्था बनेमा त्यसलाई किसानको घरमा फिर्ता नपठाई हाट बजार व्यवस्थापन समितिले नै खरिद गरिदिने अध्यक्ष हर्क बहादुर तामाङले बताए। गाउँघरमा हाट बजारको प्रचलन हराउँदै गएको र स्थानीय कृषकहरूले उत्पादन गर्ने कृषि उत्पादन बिक्रीका लागि समस्या हुने भएकाले वडाको सक्रियतामा मासिक हाटबजार सुरु गरिएको वडा अध्यक्ष सुन्दर खड्काको भनाइ छ। हाट बजारमा तरकारी तथा फलफूलका साथै चोयाका सामग्री घुम, नाङ्लो र कुचोसमेत बिक्रीका लागि ल्याएको हाट बजार व्यवस्थापन समितिका अध्यक्ष तामाङले बताए। मासिक हाटबजारमा किसानहरूलाई सकेसम्म स्थानीय रुपमा बिक्री हुने खालका कृषिजन्य वस्तुहरू ल्याउन आग्रह गरिएको र हाट बजारको अवधिसम्म पनि बिक्री हुन नसकेका कृषकको उत्पादन हाट बजार व्यवस्थापन समिति मार्फत वडा कार्यालयले खरिद गरी किसानलाई भुक्तानी दिने व्यवस्था मिलाइएको वडा अध्यक्ष खड्काले बताएका छन्। किसानको राहतको लागि वडाले आर्थिक वर्ष २०७९८० मा हाट बजार सञ्चालनको लागि एक लाख रकम विनियोजन गरेको र आगामी दिनमा यसलाई निरन्तरता दिने वडाअध्यक्ष खड्काको भनाइ छ।"
काठमाडौंमा अझै तीन दिन वर्षा नहुने,"काठमाडौं : हाल देशमा पश्चिमी वायुका साथै स्थानीय वायुको आंशिक प्रभाव कायमै रहेकाले विगत केही दिनदेखि काठमाडौं उपत्यकासहित देशभर गर्मी बढेको छ। मौसम पूर्वानुमान महाशाखाका अनुसार अहिले काठमाडौं उपत्यकासहित देशका पहाडी भेगमा आंशिक बदली रहेको छ। तराई क्षेत्रमा तापक्रम निरन्तर बढिरहेको छ। काठमाडौंमा अबको तीन दिनसम्म वर्षाको सम्भावना नरहेको मौसमविद् झाले बताए। कर्णाली, गण्डकी र सुदूरपश्चिमका केही स्थानमा बदली र वर्षाको सम्भावना रहेको छ। काठमाडौंमा शुक्रबार र आज न्यूनतम तापक्रम १७ डिग्री र अधिकतम तापक्रम समान ३२ डिग्री सेल्सियस रहेको छ। विगत केही दिनयता बढेको अत्यधिक गर्मीका कारण धनुषा, बारा, पर्सासहित तराई मधेसका जिल्लाको जनजीवन कष्टकर बनेको छ। तराई मधेसमा ४० देखि ४४ डिग्री सेल्सियससम्म तापक्रम वृद्धि भएको बताइएको छ।"
मेडिकल विश्वविद्यालयको माग गर्दै सडक बहस,"धनगढी : नीति तथा कार्यक्रम र बजेट वक्तव्यमा फरक फरक कुरा आएको भन्दै सुरु गरिएको आन्दोलन चर्किन थालेको छ। स्थानीय केही युवाहरूले संघर्ष समिति गठन गरेको कार्यक्रममा स्थानीय जनप्रतिनिधि, चिकित्सक र अरू क्षेत्रकाले पनि ऐक्यबद्धता जनाउन थालेका छन्। निर्माणाधीन मेडिकल कलेजको गेटमै संघर्ष समितिले सडक बहस गरेर जनतालाई आन्दोलनका लागि आह्वान गरेको छ। ६ सय शय्याको अस्पतालसहित साढे ५ अर्बका संरचना तयार भइसकेको गेटा मेडिकल कलेजका बारेमा नीति तथा कार्यक्रम र बजेटमा फरक फरक कुरा आएपछि सुरु भएको आन्दोलन चर्किन थालेको हो। स्थानीय युवाहरूले निर्माणस्थलमा सडक बहस चलाएर आन्दोलनमा आउन आह्वान गरेका छन् भने उनीहरूको आन्दोलनलाई स्थानीय सरकारका प्रमुखहरूले पनि साथ दिएका छन्। सरकारको मेडिकल विश्वविद्यालय बनाउने नियत नै छैन, क्याबिनेटको निर्णय पनि सहिद दशरथ चन्द मेडिकल विश्वविद्यालय भनेर आयो, नीति तथा कार्यक्रममा पनि मेडिकल विश्ववविद्यालय नै आयो तर अर्थमन्त्रीको बजेट वक्तव्यमा स्वास्थ्य विज्ञान प्रतिष्ठान भनेर आयो, यो सबै जनतालाई अल्झाउने कुरा मात्रै हो, धनगढी उपमहानगरपालिकका मेयर गोपाल हमालले भने। उनले युवाहरूले गरेको आन्दोलनमा एक्यबद्धता जनाए। जेठ ५ गते राष्ट्रपति रामचन्द्र पौडेलले संयुक्त सदनमा प्रस्तुत गरेको नीति तथा कार्यक्रममा गेटमा मेडिकल विश्वविद्यालय बनाउने कुरा उल्लेख छ। तर नीति तथा कार्यक्रमको ९ दिन पछि अथवा जेठ १५ गते अर्थमन्त्री डाक्टर प्रकाशशरण महतले प्रस्तुत गरेको बजेट वक्तव्यमा भने गेटामा सहिद दशरथ चन्द स्वास्थ्य विज्ञान प्रतिष्ठान बनाइने र एक सय शय्याको अस्पताल सञ्चालनमा ल्याउने कुरा उल्लेख भएपछि स्थानीय विरोधमा उत्रिएका हुन। सडक बहसमा चुरे गाउपालिकाका अध्यक्ष चक्र बहादुर बोगटीले पनि गाउँपालिका महासंघ र गाउँपालिकाका जनताको मेडिकल विश्वविद्यालय बनाउने आन्दोलनमा ऐक्यबद्धता रहेको बताए। सरकारले जहिले पनि सुदूरपश्चिमलाई हेपेकै छ। बजेटमा पनि त्यस्तै हो, विकासमा पनि त्यस्तै हो। अहिले साढे ५ अर्बका संरचना बनिसकेका छन, कहिले मेडिकल कजेज भन्छ, कहिले प्रस्ठिान त कहिले विश्वविद्यालय, यो सरकारको ढिलासुस्ती गराउने उक्ति मात्रै हो उनले भने। कार्यक्रम युवाहरू दीपक बोहरा, लोकराज पाण्डे, लोकेन्द्र धामीले २३ गते सुदूरपश्चिम आउन लागेका प्रधानमन्त्रीबाट यसको जवाफ माग्नुपर्ने बताए। संघर्ष समितिले गेटा मेडिकल बलेजको निर्माणस्थल बाहिरको सडकमा बहस गराएको हो। स्थानीयलाई मेडिकल विश्वविद्यालय रोक्नेहरूका बारेमा जानकारी गराउने, स्थानीय जनप्रतिनिधि र चिकित्सकहरूको समर्थन बटुल्ने र आन्दोलन भव्य बनाउने उनीहरूको तयारी छ। स्थानीय बुद्धिजीवी र चिकित्सकहरूले पनि यत्तिका पूर्वाधार बनिसक्दा सञ्चालन कानुन नआउँदा चिन्ता व्यक्त गरेका छन्। डाक्टर नरबहादुर मौनी गेटामा मेडिकल विश्ववविद्यालयका लागि पर्याप्त पूर्वाधार रहेको तर सरकारले कानुन बनाउने वित्तिकै सञ्चालनमा आउन सकिने बताए। बजेटमा एक सय शय्याको अस्पताल भनिएको छ। मेडिकल कलेजै चलाउन पनि ३ सय शय्याको अस्पताल चाहिन्छ, त्यो भन्ने मान्छेले पनि के ठानेर भने होलान् ? डाक्टर मौनीले पश्न गरे। अधिवक्ता डाक्टर केदारचन्द्र भट्टले चित्रलेखा यादवको अध्यक्षतामा तत्कालीन संघीय सांसद योगेश भट्टराई, नारदमुनी राना, डाक्टर दीपक प्रकाश भट्टसहितको तत्कालीन व्यवस्थापिका संसदको स्वास्थ्य समितिले पनि गेटामा मेडिकल विश्वविद्यालय बनाउन सकिने प्रतिवेदन दिएकाले अहिलेको बजेट वक्तव्यमा त्यसलाई प्रतिष्ठान घोषणा गरि सुदूरपश्चिमवासीको भावनामा ठेस पुर्याएको बताए। मेडिकल कलेज पूर्वाधार निर्माण समिति पनि विघटन मेडिकल विश्वविद्यालय बन्ने वा प्रतिष्ठान बन्ने विषयमा मतभेद भइरहेका बेला बजेटकै दिनदेखि मेडिकल कलेजको पूर्वाधार निर्माण समिति पनि खारेज गरिएको छ। झण्डै २ अर्ब लागतका ५ वटा योजना विद्युतको सवस्टेशन, खानेपानी, फोहरमैला र अरू केही भवनहरूको निर्माण जारी नै छ। पूर्वाधार निर्माण समिति पनि खारेज भएपछि भुक्तानी र निर्माण कार्यको अनुगमन कसले गर्ने भन्ने अन्यौलता छाएको छ। मेडिकल कलेज पुर्वाधार निर्माण समितिका कार्यकारी निर्देशक हेमराज पुजाराले अब कागजपत्र कसलाई बुझाउने भन्ने अन्यौलता भएको बताए। संघर्ष समितिले प्रदेश प्रमुख, मुख्यमन्त्री, प्रमुख जिल्ला अधिकारी मार्फत प्रधानमन्त्रीलाई गेटामा मेडिकल विश्वविद्यालय नै बनाउनुपर्ने मागसहित ज्ञापनपत्र बुझाइसकेको छ। समितिले सांकेतिक चक्काजाम पनि गरिसकेको छ। आइतबार जिल्ला प्रशासनमा धर्ना दिने, २३ गते सुदूरपश्चिम पुग्ने प्रधानमन्त्रीलाई विरोध जनाउने लगायतका कार्यक्रम अघि सारेको छ।"
"विद्यालयको शौचालयभित्र जलिरहेको अवस्थामा भेटिए लेखापाल, अवस्था गम्भीर","विराटनगर : मोरङको सुन्दरहरैँचा नगरपालिका२ मृगौलियास्थित श्री माध्यमिक विद्यालयका लेखापाल आगोले जलिरहेको अवस्थामा भेटिएका छन्। मृगौलिया घर भएका ४० वर्षीय मनिल ढकाललाई विद्यालयकै शौचालयभित्र जलिरहेको अवस्थामा शनिबार बिहान ६:५० बजेतिर फेला पारिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार ढकाल सोही विद्यालयको लेखापाल रहेको खुलेको छ। बिहानै विद्यालय जान्छु भनेर घरबाट हिँडेको जानकारी परिवारले प्रहरीलाई दिएको छ। प्रहरीका अनुसार ढकालको घर र विद्यालय नजिकै छ। शरीरमा दन्किएको आगोले पोलेर पीडाले चिच्याइरहेको अवस्थामा देखेपछि स्थानीयले प्रहरीलाई खबर गरेका थिए। तत्काल घटनास्थल पुगेको प्रहरी र स्थानीयले शौचालयबाट उद्धार गरेर शरीरमा बलिरहेको आगो निभएको जानकारी डीएसपी दाहालले दिए। उनका अनुसार आगोले शरीरका अधिकांश भाग जलेको छ। गम्भीर अवस्थाका ढकाललाई उपचारका लागि विराटनगरको कोसी अस्पताल ल्याइएको छ। घटनास्थलबाट चिफ नामक किटनासक विषादीको बट्टा र पेट्रोलको गन्ध आउने दुईवटा बोतल प्रहरीले फेला परेको छ। घटनास्थलमा भेटिएका बोतलबाट पेट्रोल चुहिरहेको थियो। घटनास्थलको प्रकृति हेर्दा सुरुमा किटनासक विषादी सेवन गरेपछि आफ्नै मोटरसाइकलबाट पेट्रोल निकालेर खन्याउँदै शरीरमा ढकाल आफैँले आगो लगाएजस्तो देखिने डीएसपी दाहालको भनाइ छ। घटनास्थलमा विषादीको बट्टा भेटिएको छ। पेट्रोलको गन्ध आउने बोतल फेला परेका छन्, उनले भने, घटना कसरी भयो भन्ने बारेमा यकिन भइसकेको छैन। तर, विषादी सेवनपछि पेट्रोल खन्याएर शरीरमा आफैंले आगो लगाउँदै आत्महत्याको प्रयास गरेको हुनसक्छ। घटनाको करण पत्ता लगाउन विभिन्न कोणबाट अनुसन्धान अघि बढाइएको दाहालले बताए। उनका अनुसार प्रहरी घटनास्थल पुग्दा विद्यालयको लेखा शाखा खुल्लै थियो। ढकालले प्रयोग गर्दै आएको प्रदेश १०२०४३ प २४४९ नम्बरको मोटरसाइकल शौचालयनजिकै फेला परेको प्रहरीले जनाएको छ। प्रहरीका अनुसार विद्यालयको लेखा परीक्षण शनिबार राखिएको रहेछ।"
रुखबाट खसेर एक जनाको मृत्यु,रुखको स्याउला काट्ने क्रममा धामी रुखबाट खसेका थिए । उनको घट्नास्थलमै ज्यान गएको जिल्ला प्रहरी कार्यालयले जनाएको छ । धामी गाउँ नजिकै कालाजग्रा सामुदायिक वनमा घाँस काट्न गएका थिए । बाजुरा : बाजुरामा रुखबाट खसेर आज एक जनाको मृत्यु भएको छ । मृत्यु हुनेमा बडिमालिका नगरपालिका९ ढम्कनेका ४२ वर्षीय देवबहादुर धामी रहेका छन् । रुखको स्याउला काट्ने क्रममा धामी रुखबाट खसेका थिए । उनको घट्नास्थलमै ज्यान गएको जिल्ला प्रहरी कार्यालयले जनाएको छ । धामी गाउँ नजिकै कालाजग्रा सामुदायिक वनमा घाँस काट्न गएका थिए । रासस
बर्दिबासमा भेन्टिलेटरसहितको स्वास्थ्य सेवा,"बर्दिबास : माथि चुरे क्षेत्र, तल तराईका भूभाग, त्यसैले महोत्तरी लगायत तराईका जिल्लामा सर्पदंशका बिरामी अत्यधिक हुन्छन्। तर, उपचारका लागि भेन्टिलेटर नहुँदा काठमाडौं नपुर्याए बचाउन गाह्रो हुन्छ। यही गाह्रो अवस्थालाई बर्दिबास जनसेवा अस्पतालले सहज बनाएको छ सुविधासम्पन्न अस्पताल खोलेर। जसकारण सर्पको टोकाइबाट मात्रै होइन अन्य रोग र दुर्घटनाबाट हुने मृत्युदरलाई पनि घटनाउन अस्पतालले महत्त्वपूर्ण भूमिका खेलेको छ। जनसेवाले तीन करोडको लागतमा भेन्टिलेटरसहितको उपचार सेवा सञ्चालनमा ल्याएपछि स्थानीय दंग छन्। यहाँ अस्पताल निर्माण भएसँगै नागरिकमा खुसी छाएको नेपाल रेडक्रस उपशाखा बर्दिबासका अध्यक्ष सुदीप कार्की बताउँछन्। हस्पिटलका अध्यक्ष सुमन भुजेलका अनुसार २ सेट भेन्टिलेटर, ६ वटा बच्चाका लागि एनआईसीयू र ६ वटा ठूला मान्छेका लागि आईसीयू कक्षको व्यवस्थापन गरिएको बताए। हस्पिटल निर्माणसँगै उपचारमा सहयोग पुग्ने बर्दिबास नगरपालिकाका मेयर प्रह्लादकुमार क्षत्री बताउँछन्। सर्पदंश उपचार केन्द्रको नजिकमा भेन्टिलेटरसहितको सुविधाले स्थानीयलाई खुसी तुल्याएको छ, उनले भने, हाम्रो क्षेत्रमा सर्पदंशको अत्यधिक घटना हुन्छ। भेन्टिलेटरसहितको सुविधा खोजीमा घाइतेहरूको अकालमै मृत्यु हुन्छ। सर्पदंश उपचार केन्द्र नजिकैको हस्पिटलमा भेन्टिलेर जडान भयो। अब सर्पदंशबाट घाइते भएकाहरूको प्राण बचाउन सहज हुन्छ। आउँदा आर्थिक वर्षमा बजेट विनियोजन गरेर बर्दिबास अस्पताल (सरकारी) अस्पतालमा भेन्टिलेटरसहितको स्वास्थ्य सेवा सञ्चालन गर्ने योजना रहेको उनले सुनाए। एक अध्ययनका अनुसार महोत्तरीको बर्दिबासको चुरे क्षेत्र विषालु सर्पको राजधानी हो। यहाँ बर्सेनि सर्पको टोकाइले गम्भीर घाइते भई भेन्टिलेटरको अभावमा दर्जनांैको ज्यान जाने गरेको छ। बर्दिबास जनसेवा हस्पिटलमा भेन्टिलेटर जडान भएपछि गम्भीर अवस्थामा पुगेका अन्य गम्भीर प्रकृतिका बिरामी र अप्रेसन गर्नु प्रकृतिका रोगको उपचार पनि स्थानीय स्तरमै उपचार हुने भएको छ। महेन्द्र राजमार्ग र बीपी राजमार्गको केन्द्रमा अस्पताल पर्ने भएकाले यहाँ हुने सवारी दुर्घटनाका घाइतेहरूको उपचारमा पनि सहयोग पुग्ने हस्पिटलका अध्यक्ष भुजेलको भनाइ छ। हामीले विगत १५ वर्षदेखि स्वास्थ्य सेवामा काम गर्दै आएका थियौं। कहिले प्राविधिक जनशक्तिको कमी त कहिले उपकरणको अभाव त कहिले सरकारी प्रक्रियाले समय खायो, उनले भने, तर निकै मेहनत गरेर तीन करोडको लागतमा हामी भेन्टिलेटरसहितको स्वास्थ्य सेवा सञ्चालनमा ल्याउन सफल भयौं।"
सुनकोशी नदिमा बेपत्ताको आज बिहानैदेखि खोजी जारी,"सिन्धुली : शुक्रबार सुनकोशी नदीमा स्कारपियो खस्दा बेपत्ताहरुको शनिबार बिहानैदेखि खोजी कार्य सुरु गरिएको छ। शुक्रबार साँझ अबेरसम्म खोजी गरिए पनि गाडी र बेपत्ताको कुनै टुङेगो नलागेपछि नेपाली सेना, शसस्त्र र नेपाल प्रहरी, स्थानीयको संयुक्त टोलीले शनिबार बिहानैदेखि खोजी कार्य थालेको हो। काठमाडौंबाट खोटाङतर्फ जाँदै गरेको प्राविधिक शिक्षा तथा व्यावसायिक तालिम परिषद् (सीटीईभीटी) को बा १ झ ७४६७ नम्बरको स्कारपियो शुक्रबार मध्यान्न मध्यपहाडी राजमार्ग अन्तर्गत गोलञ्जोर गाउँपालिका७ लौकुनबाट सुनकोसी नदीमा खसेको थियो। दुर्घटनामा (सीटीईभीटी) का प्रशासन निर्देशक भानु नगरपालिका ९ तनहुका वर्ष ५७ का कृष्णबहादुर केसी, नीति योजना शाखाका महानिर्देशक प्रगति नगरपालिका ७ पूर्वी नवलपरासीका वर्ष ५६ का यमप्रसाद भुर्तेल र प्राविधिक अधिकृत फुयतया नगरपालिका ५ ईलामका वर्ष ३२ का भानु पौडेल बेपत्ता छन्। उनीहरू खोटाङस्थित प्राविधिक शिक्षालयको अनुगमनका लागि जाँदै थिए। बेपत्ताहरुको खोजीका लागि शुक्रबार नै काठमाण्डौं स्थित सिनामंगलबाट आएको शसस्त्र प्रहरीको गोताखोरको टोली, नेपाली सेना, शसस्त्र प्रहरी, नेपाल प्रहरी परिचालन गरिएको सिन्धुलीका प्रहरी प्रमुख राजकुमार सिलवालले बताए। जीपका चालक राप्ती गाउँपालिका ६ दाङका वर्ष ३१ का कृष्ण चौधरी सुनकोसीबाट पौडिएर निस्कन सफल भएका थिए। उनलाई खुर्कोट स्थीत शुभजिवन सामुदायिक अस्पतालमा उपचारपछि प्रहरीले नियन्त्रणमा लिएको छ। उनको मुख र हातमा चोट लागेको थियो। शुक्रबार दिनभर नेपाली सेना, प्रहरी र स्थानीयले डुंगा, बोर्टको सहायतमा खोजविन गरे पनि केही पत्ता नलागेपछि आएको गोताखोरको टोलीले बेपत्ताको खोजी गरिरहेको छ। गाडी खसेको स्थानमा नदी गहिरो भएको र पानि पनि धमीलो भएका कारण पत्ता लगाउन कठिन भएको छ, उनले भने। स्कारपियोका चालक चौधरीका अनुसार गाढीमा ब्रेक फेल भएपछि सडकको भित्तामा ठोक्किएर सुनकोशी नदिमा खसेको थियो। चौधरीको उपचारपछि नियन्त्रणमा लिएर अनुसनधान थालिएको छ। स्कारपियो सडकबाट १५० मिटर तल नदीमा खसेको छ।"
कर्णाली प्रदेशमा ६४ प्रतिशत शिशु मृत्युदर,"तीमध्ये छ दशमलव चार प्रतिशत अर्थात् ५४ हजार पाँच सय ४८ शिशुको मृत्यु भएको राष्ट्रिय तथ्याङ्क कार्यालयले जनाएको छ । मृत्यु हुनेमा बालिकाभन्दा बालक धेरै छन् । कर्णाली : राष्ट्रिय जनगणना २०७८ का अनुसार कर्णाली प्रदेशमा शिशु मृत्युदर शिशु मृत्युदर रहेको देखिएको छ । तीन लाख ५२ हजार नौ सय ८३ विवाहित महिलाले हालसम्म आठ लाख ५२ हजार तीन सय २२ बच्चा जन्माएका छन् । तीमध्ये छ दशमलव चार प्रतिशत अर्थात् ५४ हजार पाँच सय ४८ शिशुको मृत्यु भएको राष्ट्रिय तथ्याङ्क कार्यालयले जनाएको छ । मृत्यु हुनेमा बालिकाभन्दा बालक धेरै छन् । प्रदेश सामाजिक विकास मन्त्रालयका अनुसार आर्थिक वर्ष २०७७७८ मा मात्रै दुई सय १८ शिशुको मृत्यु भएको थियो । मन्त्रालयका अनुसार पछिल्लो तीन वर्षमा पाँच वर्षमुनिका पाँच सय ८६ बालबालिकाको मृत्यु भएको छ । यसैबीच, राष्ट्रिय जनगणनाको तथ्याङ्कमा पछिल्लो समय कर्णाली प्रदेशमा छोरीभन्दा छोराको धेरै जन्म भएको देखिन्छ । गत वर्षसम्म आठ लाख ५२ हजार तीन सय ५२ बच्चा जन्मिएकामा ५२ दशमलव दुई प्रतिशत अर्थात् चार लाख ४४ हजार नौ सय १२ छोराको जन्म भएको छ । त्यस्तै, ४७ दशमलव नौ प्रतिशत अर्थात् चार लाख आठ हजार दुई सय ६३ छोरीको जन्म भएको छ । यहाँका महिलाहरु अझै पनि जोखिम मोलेर घरमै सुत्केरी हुनाले मातृ तथा शिशु मृत्युदर नघटेको सरोकारवालाहरु बताउँछन् । रासस"
१०० दिनमा पाथीभराको आम्दानी ६६ लाखभन्दा बढी,"समितिका अनुसार फागुनमा २१ लाख ७० हजार दुई सय ९४, चैत महिनामा २० लाख ६४ हजार सात सय ४३ र वैशाखमा १८ लाख ८५ हजार एक सय पाँच भेटी सङ्कलन भएको छ। त्यस्तै जेठमा हालसम्म रु पाँच लाखभन्दा बढी रकम सङ्कलन भइसकेको छ। इलाम : पाथीभरा मन्दिरमा १०० दिनमा ६६ लाखभन्दा बढी भेटी सङ्कलन भएको छ। इलामको रोङ गाउँपालिकामा रहेको मन्दिरको स्वामित्व गत फागुनदेखि नयाँ समितिले लिएपछि आम्दानी सार्वजनिक गर्न सुरु गरिएको हो। समितिका अनुसार फागुनमा २१ लाख ७० हजार दुई सय ९४, चैत महिनामा २० लाख ६४ हजार सात सय ४३ र वैशाखमा १८ लाख ८५ हजार एक सय पाँच भेटी सङ्कलन भएको छ। त्यस्तै जेठमा हालसम्म रु पाँच लाखभन्दा बढी रकम सङ्कलन भइसकेको छ। यसअघि मन्दिरमा हुने रकम समितिले पारदर्शीरुपमा सार्वजनिक नगरेको भन्दै स्थानीयले आवाज उठाउँदै आएका थिए। रकम अपारदर्शी भएको सम्बन्धमा जिल्ला प्रशासन कार्यालयमा उजुरीसमेत परिसकेको छ। नयाँ समिति आएपछि सङ्कलित रकम सार्वजनिक गर्न सुरु गरिएको गाउँपालिकाका अध्यक्ष मणिकुमार स्याङ्बो सुवासले बताए। 'पाथीभरा मन्दिर व्यवस्थापनको स्वामित्व परिवर्तन भएको एक सय दिनमा ६६ लाख ६१ हजार तीन सय ७८ भेटी सङ्कलन भएको छ। यसले नयाँ समितिलाई काम गर्ने हौसला थपेको छ', उनले भने। स्थानीय तह निर्वाचनपछि पहिलो कार्यकालमै कार्यविधि निर्माण भए पनि कार्यान्वयनमा आउन सकेको थिएन। हाल मन्दिर सञ्चालन र व्यवस्थापनको जिम्मेवारी स्थानीय तहले लिएको छ। यसअघि मन्दिरमा सङ्कलित रकम पारदर्शी नभएको भन्दै आवाज उठेपछि गाउँपालिका र सर्वदलीय बैठकले मन्दिरको पुरानो समितिको हिसाब नियन्त्रणमा लिएर अनुसन्धान गर्न जिल्ला प्रशासनलाई पत्र पठाउने निर्णय गरेको छ। यसअघिको समितिले पछिल्लो छ वर्षसम्म मन्दिरको आयव्यय सार्वजनिक गरेको थिएन। राजनीतिक दल र स्थानीय तहले जिल्ला प्रशासन कार्यालयसँगको सहकार्यमा पुरानो समितिको विवरण सार्वजनिक गराउने प्रयासमा गर्दै जेठ १४ गते सार्वजनिक सुनुवाइ तोके पनि कार्यक्रम भने सञ्चालन हुन सकेन। लेखा परीक्षकले समयमै आवश्यक सम्पूर्ण कागजात प्राप्त गर्न नसकेका कारण प्रतिवेदन तयार हुन नसक्दा सार्वजनिक सुनुवाइ हुन सकेको थिएन। यसअघिको समितिले भने यही जेठ ३२ गते सार्वजनिक सुनुवाइ गर्ने बताएको छ। इलामका प्रमुख जिल्ला अधिकारी श्रवणकुमार पोख्रेलले पालिकाले पठाएको पत्रका आधारमा पुरानो समितिलाई समय तोकेरै साधारणसभा गर्न लगाउने र संस्थाको लेखा परीक्षण प्रतिवेदन हेरेपछि फरक परेमा कानुनी प्रक्रिया अघि बढाइने बताए। रासस"
"१४२ जातजाति, १२४ मातृभाषा","यो जनगणनाअनुसार १० वटा धर्म कायम भएको छ। जसमा सबैभन्दा बढी हिन्दु ८११९ प्रतिशत छन् भने बौद्ध ८२१ प्रतिशत, स्लाम ५०९ प्रतिशत, किराँत ३१७ प्रतिशत, क्रिश्चियन १७६ प्रतिशत छन्। काठमाडौं : राष्ट्रिय जनगणना २०७८ ले जातजाति र भाषाको तथ्यांक सार्वजनिक गरेको छ। यो तथ्यांकले नेपालमा १ सय ४२ जातजाति रहेको देखाएको छ। २०६८ सालको जनगणनाअनुसार १ सय २५ जातजाति थिए। यो जनगणनामा १७ जातजाति थपिएका छन्। राष्ट्रिय तथ्यांक कार्यालयका निर्देशक ढुण्डीराज लामिछानेका अनुसार रानाथारू, भूमिहार, वनकरिया, सुरेल, चुम्बानुब्री, फ्रि, मुगलमुगुम, पुन, रौनियार, बनियाँ, गोंधगोण्ड, कर्मारोङ, खटिक, बेलदार, चैखुलौट, डोन, केवरट जातजाति थपिएका छन्। २०७८ को जनगणनाअनुसार मातृभाषाको संख्या १ सय २४ भएको छ। अघिल्लो जनगणनामा १ सय २३ मातृभाषा थिए। २०६८ जनगणनाअनुसारको कुल १ सय २३ मातृभाषामध्ये १२ वटा विदेशी भाषा बोल्ने व्यक्तिहरूको संख्या न्यून भएकोले अन्य भाषामा समावेश गरिएको छ भने नयाँ थप भएका १३ समेत गरी मातृभाषाको संख्या १ सय २४ कायम भएको छ। थपिएका मातृभाषमा भोटे, लोवा, चुमनुब्री, नरफू, रानाथारू, कर्मरोङ, मुगाली, टिछोरङ पोइके, साध्री, दोन, मुण्डामुण्डियारी, केवरट छन्। यो जनगणनाले १० वटा धर्म कायम गरेको छ। प्रधानमन्त्री पुष्पकमल दाहालले २०७९ चैत १० गते नेपालको जनसंख्या सार्वजनिक गरेको थिए। क्षत्रीको जनसंख्या सबैभन्दा धेरै जनगणनाअनुसार क्षत्रीको जनसंख्या १६४५ (४७,९६,९९५) छ। दोस्रोमा ब्राह्मण (पहाडी) ११२९ (३२,९२,३७३), तेस्रोमा मगर ६९ (२०,१३,४९८), चौथोमा थारू ६२ (१८,०७,१२४), पाँचौंमा तामाङ ५६२ (१६,३९,८६६) प्रतिशत छन्। त्यसपछि विश्वकर्मा ५०४, मुसलमान ४८६ प्रतिशत छन् भने नेवार ४६ प्रतिशत, यादव ४२१, राई २२, परियार १९४ प्रतिशत छन्। सबैभन्दा कम नुराङ जातिका छन्। उनीहरूको संख्या जम्मा ३६ रहेको राष्ट्रिय तथ्यांक कार्यालयले जनाएको छ। त्यस्तै कलार जातिको जनसंख्या ९ सय ३१, फ्रि जातिको जनसंख्या ९ सय २१, कोचे जातिको जनसंख्या ८ सय ४७, टोप्के गोलाक जातिको जनसंख्या ७ सय ४२, राउटे जातिको जनसंख्या ५ सय ६६ मात्र रहेको छ। यस्तै वालुङ जातिको जनसंख्या ४ सय ८१, ल्होमी जातिको जनसंख्या ३ सय ५५, सुरेल जातिको जनसंख्या ३ सय १८, कुसुण्डा जातिको जनसंख्या २ सय ५३, वनकरियाको जनसंख्या १ सय ८० छ। नेपालीपछि मैथली भाषी नेपाल भाषाको जनसंख्या १ करोड ३० लाख ८४ हजार ४ सय ५७ छ अर्थात् ४४८६ प्रशिशत छ। मैथलीको ३२ लाख २२ हजार ३ सय ८९ (११०५), भोजपुरी १८ लाख २० हजार ७ सय ९५ (६२४), थारू १७ लाख १४ हजार ९१ (५८८) प्रतिशत छन्। त्यसपछि तामाङ भाषी ४८८ छन्। नेपालीलाई दोस्रो भाषाको रुपमा प्रयोग गर्नेको संख्या ४६२३ प्रतिशत छ। ४८०८ प्रतिशतको कुनै दोस्रो भाषा छैन। दोस्रो भाषाको रूपमा ०९२ मैथली, हिन्दी ०७६ प्रतिशत छन्। जनगणनामा पुर्खाको भाषाको तथ्यांक पनि संकलन गरिएको थियो। जसमा ३४७६ प्रतिशतको पुर्खाको भाषा नेपाली रहेको जनगणनामा उल्लेख छ। त्यस्तै १०१५ को मैथली, ६०६ को भोजपुरी, ६०५ को थारू, ५५० को तामाङ, ४२८ को मगर, ४०५ प्रतिशतको नेवार पुर्खाको भाषा भएको जनगणनाको तथ्यांकमा छ। यो जनगणनाअनुसार १० वटा धर्म कायम भएको छ। जसमा सबैभन्दा बढी हिन्दु ८११९ प्रतिशत छन् भने बौद्ध ८२१ प्रतिशत, स्लाम ५०९ प्रतिशत, किराँत ३१७ प्रतिशत छन्। त्यस्तै क्रिश्चियन १७६ प्रतिशत भएका छन्। पाकिस्तानी, वोन, जैन, वहाई र शिख धर्मावलम्बी छन्। तथ्यांक कार्यालयमा जातजाति, भाषा र धर्मका सम्बन्धमा सरोकारवाला विभिन्न व्यक्ति तथा संख्याबाट करिब ७० वटा माग ध्यानाकर्षण पत्र दर्ता भएका थिए। यसमा विज्ञ तथा संवैधानिक आयोगका सम्बन्धित व्यक्तिको परामर्श र छलफल तथा राय सुझाव लिएको पनि कार्यालयले जनाएको छ। विगतका जनगणना जस्तै यो पटक पनि नेपालमा बसोबास गर्दै आएका सबै व्यक्तिलाई जातजाति, भाषा, धर्मलगायतका विषयमा प्रश्न सोधिएको थियो। २०७८ को जनगणनाअनुसार नेपालको जनसंख्या २ करोड ९१ लाख ६४ हजार ५ सय ७८ रहेको छ। जसअनुसार पुरुषको संख्या १ करोड ४२ लाख ५३ हजार ५ सय ५१ (४८९८ प्रतिशत) छ। यस्तै महिलाको जनसंख्या १ करोड ४९ लाख ११ हजार २७ (५१०२ प्रतिशत) छ। २०७८ कात्तिक २५ देखि मंसिर ९ सम्म १२औं जनगणना गरिएको थियो। मुलुकको जनसंख्या वृद्धिदर एक प्रतिशतभन्दा कम देखिएको छ। जनगणना नतिजाअनुसार शून्य दशमलव ९२ प्रतिशतमात्रै जनसंख्या वृद्धिदर छ। २०६८ सालको जनगणनामा १३५ प्रतिशत प्रतिवर्ष थियो। नगरपालिका र गाउँपालिकाको जनसंख्यामा पनि घोषणा भइसकेको छ।"
भक्तपुरमा गुडिरहेको गाडीबाट खस्दा एक महिलाको मृत्यु,करिब ४३ वर्षीया मृतक महिलाको पहिचान हुन नसकेको र पहिचानको प्रयास भइरहेको उनले बताए। गाडीबाट खसेर घाइते भएकी महिलाको सल्लाद्वारीस्थित डा इवामुरा मेमोरियल अस्पतालमा उपचारका क्रममा मृत्यु भएको प्रहरी उपरीक्षक केसीले जानकारी दिए। भक्तपुर : गुडिरहेको गाडीबाट खसेर आज भक्तपुरमा एक महिलाको मृत्यु भएको छ । भक्तपुर नगरपालिका१ सल्लाघारी हनुमन्ते पुलस्थित राधेराधेबाट निकोसेरातर्फ जाँदै गरेको बा२१च ५३०१ नंको गाडीको पछाडि सवार एक महिलाको खसेर मृत्यु भएको जिल्ला प्रहरी परिसर भक्तपुरका प्रहरी उपरीक्षक प्रजित केसीले जानकारी दिए। करिब ४३ वर्षीया मृतक महिलाको पहिचान हुन नसकेको र पहिचानको प्रयास भइरहेको उनले बताए। गाडीबाट खसेर घाइते भएकी महिलाको सल्लाद्वारीस्थित डा इवामुरा मेमोरियल अस्पतालमा उपचारका क्रममा मृत्यु भएको प्रहरी उपरीक्षक केसीले जानकारी दिए। गाडी चालक काभ्रे भुम्लु गाउँपालिका३ घर भई हाल ललितपुर इमाडोल बस्ने ३० वर्षीय सूर्यबहादुर पहरीलाई पक्राउ गरी प्रहरी वृत्त जगातीमा राखेर घटनाबारे थप अनुसन्धान भइरहेको उनले बताए।रासस
हत्याकै लागि बीमा,"राजविराज : सप्तरीमा बीमा रकम हत्याउन भएको एक युवकको हत्यामा संलग्न रहेको आरोपमा बीमा अभिकर्ता र कर्मचारी पुर्पक्षका लागि कारागारमा थुनामा परेका छन् । उक्त घटनामा बीमा कम्पनीकी शाखा प्रमुख र मनी ट्रान्सफरका सञ्चालकसँग अदालतले पाँचपाँच लाख रुपियाँ धरौटी मागेको छ । जिल्ला न्यायाधीश श्यामविहारी मौर्यको इजलाशले सप्तरीको कञ्चनरुप नगरपालिका९ निवासी एनआइसी एशिया लघुबित्तमा कार्यरत रही सिटिजन लाइफ इन्स्युरेन्सका बीमा अभिकर्ता श्रवण सरवरिया र सोही इन्स्युरेन्समा कार्यरत सप्तरीको खडक नगरपालिका३ बनरझुलाका सुर्यनारायण चौधरीलाई बिहीबार कारागारमा पठाएको सप्तरी जिल्ला अदालतले जनाएको छ । उक्त घटनामा सिरहाको लहान नगरपालिका६ निवासी नेपाल लाइफ इन्स्योरेन्स शाखा कार्यालय कञ्चनरुपकी प्रमुख रीताकुमारी साह र कञ्चनरुप नगरपालिका२ बदगामा निवासी तेजमनी ट्रान्सफर एण्ड ट्रेडर्सका सञ्चालक एवम् नेपाल लाइफ इन्स्योरेन्सका विमा अभिकर्ता शंकरकुमार गुप्तासँग अदालतले जनही पाँच लाख रुपियाँ धरौटी मागेको छ । अदालतका सूचना अधिकारी भरतमणि पोखरेलका अनुसार उक्त हत्या घटनामा तीन जना यसअघिदेखि नै पुर्पक्षका लागि कारागारमा थुनामा छन् । कञ्चनरुप नगरपालिका३ का ३७ वर्षीय शिवशंकार दासको हत्या आरोपमा निजकी श्रीमती ३० वर्षीया कोशिलादेबी दास, भाउजु नाताकी शान्तिदेबी दास र बुहारी पर्ने हिरणदेबी दास गत वैशाख ११ गतेदेखि थुनामा छन् । उनीहरु चैत १५ गते पक्राउ परेका थिए । घटना अनुसार करेन्ट लागेर कात्तिक ६ गते शिवशंकर दासको मृत्यु भएको भन्दै निजकी श्रीमती कोशिलादेबीले प्रहरीलाई खबर गरिन् । घटनास्थलमा पुगेको प्रहरीले पनि करेन्ट लागेर नै शिवशंकरको मृत्यु भएको भनेर विश्वास गर्यो । तर अनुसन्धानका क्रममा पाँच महिनापछि शिवशंकरको हत्या भएको रहस्य खुलेको इलाका प्रहरी कार्यालय कञ्चनरुपका प्रहरी नायव उपरीक्षक दिपक रायले बताए । अनुसन्धानका क्रममा बीमा रकम हत्याउन गरिएको हत्याको रहस्य खुलेपछि कारवाही प्रक्रिया अगाडि बढाइएको प्रनाउ रायले बताए । प्रहरीले उजुरी दर्ता गरेकै दिन मृतककी श्रीमती, भाउजु र बुहारीलाई चैत १५ गते पक्राउ गर्यो । प्रहरीका अनुसार आरोपितहरूले ऋण चुक्ता गर्न योजनाबद्ध तरिकाले शिवशंकरको हत्या गरेको बताए । आरोपितहरूको बयान अनुसार घरव्यवहार चलाउन दास दम्पतिले शान्तिदेबीसँग ऋण लिएका थिए । दाउरा बेचविखन तथा मजदुरी गरेर तीन सन्तानसहित पाँचजनाको परिवार पाल्दै आएका शिवशंकरले ऋण तिर्न सकिरहेका थिएनन् । शान्तिदेबीले ऋण चुक्ता गर्न दबाब दिँदै आएकी थिइन् । त्यसक्रममा शान्तिदेबीले नै कोशिलालाई बीमा गरी श्रीमानको हत्या गर्न सुझाएकी थिइन् । योजना अनुसार शान्तिदेबीले रकम उपलब्ध गराएपछि घटनाभन्दा दुई महिनाअघि शिवशंकरको नेपाल लाइफ इन्स्योरेन्स र सिटिजन लाइफ इन्स्योरेन्समा २०२० लाख रुपियाँको बिमा गराइयो । शान्तिदेबीले नै ५ गते साँझ शिवशंकरलाई आफ्नो घरमा बोलाएर मदिरा खुवाएर पठाइन् । मदिराको नशामा मातेर भान्सा कोठामा सुतेका शिवशंकरलाई कोशिलाले बिजुलीको तार बेरेर करेन्ट लगाइन् । करेन्ट लगाउने बेला बुहारी हिरणदेबीले टर्च बालेर सहयोग गरेकी थिइन्।"
"गैंडा तस्करीको बदलिँदो रूप : पहिले खाडल खन्थे, अहिले करेन्ट लगाउँछन्","अनुसन्धान र संरक्षणमा संलग्न प्रहरी तथा संरक्षणकर्मीलाई अहिले तस्करीमा सांगठनिक अपराधका प्रविधि पत्ता लगाउनु टाउको दुखाइको विषय बनेको छ। अपराधको प्रवृत्ति र प्रकृति फरक भएसँगै थप चुनौती थपिएको छ। काठमाडौं : पाँच वर्षअघि चीनको स्टेट काउन्सिल (मन्त्रिपरिषद्)ले एउटा नीति जारी गर्दै भन्यो, चिकित्सा अनुसन्धान या उपचारका लागि गैंडा र बाघका हड्डीहरूको उपयोगलाई वैध बनाइएको छ। चीनले उक्त निर्णय गर्नसाथ विश्वभर त्यसको विरोध भयो। विरोधको कारण थियो, यो निर्णयले गैंडा र बाघको तस्करी बढ्छ। पारिस्थितिक प्रणालीमा असर गर्छ। नभन्दै नेपालसहित गैंडा पाउने मुलुकमा यसको तस्करी मौलायो। तस्करले फरकफरक तरिका अपनाउँदै गैंडाको खाग निकाल्न गैंडा मार्न थाले। नेपालमा आर्थिक वर्ष २०७९०८० मात्रै तीन वटा गैंडा तस्करको निसानामा परे। मारिने तीनै गैंडा चितवनका थिए। पहिले खाडल खनेर गैंडा फसाउने तस्करले अहिले करेन्ट लगाएर मारेको अनुसन्धानबाट पुष्टि भयो। पछिल्लो समय तस्करीमा संलग्न व्यक्तिले प्रविधिको प्रयोग गर्दै गैंडाको हाडखोर निकाल्न गैंडा मार्ने गरेको संरक्षणकर्मी बताउँछन्। भन्छन्, यस्ले गैंडाको संरक्षणमा चुनौती थपिएको छ। अनुसन्धान र संरक्षणमा संलग्न प्रहरी तथा संरक्षणकर्मीलाई अहिले तस्करीमा सांगठनिक अपराधका प्रविधि पत्ता लगाउनु टाउको दुखाइको विषय बनेको छ। अपराधको प्रवृत्ति र प्रकृति फरक भएसँगै थप चुनौती थपिएको छ। तस्करहरू प्रविधिमा अभ्यस्त हुँदै नयाँ तरिकाले चोरी सिकारी गर्न थालेपछि संरक्षणकर्मीहरूले निकुञ्जहरू सुस्ताएको र तस्करहरू बाठो भएको आलोचनासमेत गर्दै आएका छन्। राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक तथा प्रवक्ता अजय कार्कीका अनुसार यस आर्थिक वर्षमा तीनवटा गैंडा तस्करहरूले मारेका छन्। गत मंसिरमा सामुदायिक डिभिजनल वन चितवनमा एउटा गैंडा मारेका थिए। फेरि माघमा चितवनमा दुई गैंडा मारे। नारायणी नदीको पश्चिम किनारामा १४ वर्षको पोथी र ४ वर्षको बच्चा मरेको अवस्थामा भेटिएका थिए। गैंडा मारिएको क्षेत्रमा एउटा मन्दिर छ। त्यहाँबाट करेन्ट जोडेर आमा र बच्चा मारेको अनुमान गरिएको छ। आमाको खाग तस्करले लगेका थिए। तर, बच्चाको खाग लगेको थिएन। बच्चाको पनि खाग पलाउन थालिसकेको थियो। वर्ष दिनपछि गैंडाको खाग पलाउन थाल्छ। बच्चाभन्दा वयस्क गैंडाहरू तस्करको तारो बन्ने गर्छन्। बुढो भएपछि खाग चमेराले खाने र खिइँदै जाने गर्छ। उक्त घटनामा बच्चाको खाग नदेखेर या एउटा मात्रै खागको माग भएर पनि तस्करले नलगेको हुन सक्ने अनुमान लगाएको कार्कीले बताए। तर, यस घटनाले अपराधको ट्रेड सिफ्ट भएको देखिएको कार्की बताउँछन्। भन्छन्, अपराधका आयामहरू फेरिएका छन्। पहिला खाल्डो खनेर स्याउलाले छोप्थे। २०३५ देखि २०४० सालसम्म यस्ता घटना हुन्थे। खाल्डोमा गैंडा खस्न लागेपछि मार्न लैजान्थे। त्यसपछि भालाको प्रयोग गरेको भेटियो। साइलेन्सरको प्रयोग गरे। त्यो गैंडालाई प्रभावकारी भएन। त्यसपछि गोली हानेर मार्न थाले। भरुवा बन्दुक आवाज आउने भएकाले तस्करका लागि समस्या बन्यो। अहिले विद्युतीय पासोमा (इलेक्ट्रिक सक) पारेर मार्ने गर्छन्। चोरी शिकारी रोक्न सरकारको रणनीति ३२ वटा नीति एकै पटक परिवर्तन गर्ने तयारी प्रविधिलाई बढवा दिने र वन्यजन्तु अपराध ब्युरो सक्रिय बनाउने ६ हजार भन्दा बढी युवा देशैभरी परिचालन ५९२ भन्दा धेरै युनिटको स्थापना गरी निगरानी कतिपय घटनामा कसरी मारेको भन्ने पत्ता लगाउन मुस्किल पर्छ। किनकि गैंडाको हाडखोर मात्रै पनि भेटिने गर्छन्। कार्कीका अनुसार करेन्ट लाएर मारेको धेरै घटना भएको देखिएको छैन। २०६४ सालमा पहिलो घटना भएको थियो। दोस्रो घटना माघको थियो। यी घटनाहरूले अपराधको आयाम फरक भएको प्रस्ट्याएको छ। सन् २०२२ को गणनाअनुसार हाल नेपालमा ७ सय ५२ वटा गैंडा छन्। चितवन राष्ट्रिय निकुञ्जमा मात्रै ६ सय ९४ गैंडा छन्। अन्य बर्दिया र शुक्लाफाँटा राष्ट्रिय निकुञ्जमा छन्। बाँके राष्ट्रिय निकुञ्जमा समेत बर्दियाबाट केही गैंडा पुगेको हुन सक्ने विभागको भनाइ छ। त्यसैले सबैभन्दा धेरै चोरी सिकारी चितवनमा नै हुँदै आएको छ। विभागका अनुसार २०७९०८० मा चितवन राष्ट्रिय निकुञ्जमा १५ तथा बर्दिया राष्ट्रिय निकुञ्जमा दुई वटा गैंडाको मृत्यु भएको छ। तीमध्ये तीन वटाको चितवनमा चोरी सिकारीबाट मृत्यु भएको छ। त्यसैगरी चितवन राष्ट्रिय निकुञ्जको वार्षिक प्रतिवेदन २०७८०७९ मा निकुञ्ज तथा मध्यवर्ती क्षेत्रमा ३७ वटा गैंडा मरेको उल्लेख छ। त्यसमध्ये ३४ वटाको प्राकृतिक मृत्यु भएको छ। २ वटा चोरी सिकारी र एउटाको खाडलमा परी मृत्यु भएको छ। अपराधका प्रकृति कहिल्यै उस्तै हुँदैनन् नेपाल प्रहरीका पूर्वडीआईजी हेमन्त मल्लका अनुसार संगठित अपराधीले सञ्जाल विकास गरेकाले चोरी सिकार जटिल बनेको छ। यस्ता समस्या नियन्त्रणका लागि सम्बन्धित निकायको सहकार्य अत्यन्त महत्त्वपूर्ण छ। एकअर्को निकायबीच सहकार्य एकदमै कमजोर छ। निकायहरूबीच समन्वय नभएसम्म, एउटाले मात्रै नियन्त्रण गर्न सक्दैन मल्लले थपे सेना, प्रहरी, सशस्त्र, संरक्षणकर्मी, समुदाय सबै एउटै प्लाटफर्ममा आउनै पर्छ। आफूले काम गर्ने ठाउँलाई मात्र आफ्नो भूभागको रूपमा हेर्दा थप समस्या भएको उनले बताए। चोरी सिकारको विषयमा ऐन, कानुन, नियम जति कडा गरे पनि कार्यान्वयन नआएसम्म काम नलाग्ने टिप्पणी उनले गरे। विभागले भने जस्तै अपराधका प्रकृति र प्रवृत्ति कहिल्यै पनि एउटै नहुने उनी बताउँछन्। विभिन्न कारणले आयामहरू परिवर्तन भइरहन्छ। त्यसैले सहकार्य र संवाद अति आवश्यक हुन्छ। नेपाल प्रहरीको डाटाबेसमा समेत वन्यजन्तु अपराध समावेश नभएकोमा उनले गुनासो गरे। मल्लले थपे तथ्यांक व्यवस्थापनका लागि डाटाबेसमा काम भएको छैन। यसले ट्रेड विश्लेषण गर्न अप्ठेरो बनाएको छ। ३५ वर्षको अनुसन्धान जीवनमा उनले नेपालमा मारेको जनावरको सूचना लुकाउने प्रचलन देखेको बताए। वास्तविक कुरा बाहिर नआएसम्म काम गर्न जटिलता हुने बताए। चीन, भारत र नेपालमा अपराधीको सञ्जाल मल्लका अनुसार संगठित अपराधीले एक प्रकारको सञ्जाल नेपाल, भारत र चीनमा विकास गरेका छन्। वन्यजन्तु अंगको सबैभन्दा ठूलो बजार चीन हो। भारतमा बाघ मारेर नेपाल हुँदै चीन पुग्छ। एउटा मान्छेले यो काम गर्न सक्दैन। त्यसका लागि तीन वटा देशको अपराधीहरू तल्लो तहको बजारसम्मका लागि एक प्रकारको सञ्जाल विकास गर्छन्। वन्यजन्तु मार्ने, मारेपछि भण्डारण गर्ने, नेपालदेखि चीनसम्म पुर्याउनका लागि एउटा सञ्जाल आवश्यक पर्छ। त्यो सञ्जाल पहिला राम्रो थिएन। अहिले प्रविधिहरूले झन् सजिलो बनाएको छ। एकअर्कामा सञ्चार गर्न प्रविधिले साथ दिएकाले गिरोहलाई थप फाइदा पुगेको छ। तीन वटा देशबाहेक पनि सञ्जालको विकास भएको छ। पाकिस्तान, भारतमा केही जनावर पाल्न वैध गरेको छ। कति गैंडा मरेमारिए ? २०६५२०७५ सम्ममा देशभर : २३२ २०७८०७९ मा निकुञ्ज तथा मध्यवर्ती क्षेत्रमा ३७ २०७९०८० मा चितवन र बर्दियामा : १७ कति छन् गैंडा ? सन् २०२२ को गणना अनुसार नेपालमा गैडाको संख्या : ७५२ चितवन राष्ट्रिय निकुन्जमा : ६९४ बर्दिया र शुक्लाफाँटा राष्ट्रिय निकुञ्जमा : ५८ पाकिस्तानमा बाघ पनि ल्याउन पाइन्छ। अफ्रिकाबाट आउने चेन र नेपालबाट पाकिस्तान पुग्ने चेनहरू हेर्दा यहाँबाट चीनसम्म पनि सञ्जाल विकास भएको हो। त्यसैगरी अफ्रिकाबाट नेपालसम्म पनि गिरोहका सञ्जाल विकास भएको छ। त्यसैले अनुसन्धानमा दक्ष जनशक्तिसहितको सहकार्य अत्यन्त आवश्यक रहेको उनले जनाए। द्वन्द्वमा बढेको थियो चोरी सिकार द्वन्द्वकालमा चितवनमा मात्रै वर्ष दिनमा ४० वटा गैंडा तस्करी भएको रेकर्ड विभागसँग छ। सन् २००२ मा चितवनमा ४० र बर्दियामा २ वटा गैंडा चोरी सिकारीमा परेका थिए। त्यसैगरी सन् २००३ मा चितवनमा २० र बर्दियामा ९ वटा गैंडा चोरी सिकारीमा परेका थिए। हर्न ट्रिमिङदेखि साइलेन्ट गनको प्रयोगसम्म गैंडाको हर्न ट्रिमिङ गर्ने र डार्ड गरेर चिप्स राख्ने र पोचर पत्ता लगाउने प्रविधि केन्या र साउथ अमेरिकामा गरिएको छ। त्यस्तै प्रविधि नेपालमा पनि अपनाउनु पर्ने हुन्छ। भारतमा अपराधीहरूले आवाज नआउने बन्दुकले वन्यजन्तु मार्न थालेका छन्। नेपालमा पनि त्यसैगरी मार्न सक्छन् भन्ने विषयमा सचेत रहेको कार्कीले बताए। अन्य देशमा गैंडालाई डार्ट गरेर खागमात्रै निकाल्ने प्रविधि पनि ल्याएको सुन्नमा आएको उनले बताए। अपराधीहरूले दीर्घकालीन फाइदाको रूपमा यो प्रविधि ल्याएको हुन सक्छ। खाग नङ काटेजस्तै हो। पुन : पलाउँछ। त्यसैले सतर्क भएर बस्नुपर्ने उनले बताए। अपराधका प्याटर्न परिवर्तन भएकाले लामो समय चोरी सिकारी भएन भनेर चुप लागेर बस्ने अवस्था हुँदैन। कस्ले, कहाँ, कुन प्रविधि प्रयोग गरिरहेको छ त्यस विषयमा जानकार नभएको हुन सक्ने बताए। के गर्दैछ सरकार ? आपराधिक क्रियाकलाप नियन्त्रणका लागि सरकारले नीति परिवर्तन गरेर काम गर्न लागेको विभागको जानकारी छ। ३२ वटा नीति एकै पटक परिवर्तन गर्न तयार रहेको र अपराध केन्द्रित कार्यक्रमहरू ल्याएको समेत बताउँछ। प्रविधिलाई अझ बढावा दिने, वन्यजन्तु अपराध ब्युरो र मातहतका सबैलाई सरकारले परामर्शका काम अगाडि बढाउन तम्तयार रहेको जनाएको छ। त्यसैगरी समुदायमा आधारित एन्टी पोचिङ युनिट (सीबीएपीयू) मा ६ हजारभन्दा बढी युवा देशैभरि परिचालित छन्। ५ सय ९२ भन्दा धेरै युनिटहरू छन्। यी युनिटहरू सक्रिय रूपमा सञ्चालित गर्न कार्यक्रमहरू छैनन्। त्यसलाई सुधार गरेर काम गर्न विभाग लागिरहेको छ। मानव वन्यजन्तु द्वन्द्व कतिपय ठाउँमा मानव वन्यजन्तु द्वन्द्वका कारण पनि अपराध बढेको छ। वन्यजन्तु नमारे पनि दु : ख दिने गरेको देखिन्छ। बासस्थान साँघुरो भएपछि खाना खोज्दै जंगलबाट बाहिर निस्कँदा, अन्नबाली नोक्सान गर्ने, घरमा क्षति पुर्याउने गर्छन्। मान्छेले प्रतिक्रिया गर्दा घाउचोट लाग्ने, घाइते हुने, मार्नेसमेत हुन्छ। द्वन्द्वलाई घटाउने गरी कार्यक्रमहरू ल्याएर सुधार गर्न आवश्यक छ। विश्व वन्यजन्तु कोषले खागबाट परम्परागत चाइनिज औषधि बनाउन प्रयोग हुने मान्यता रहेकाले चोरी सिकारी यस्ता प्रजातिमा एकदमै जोखिम रहेको उल्लेख गरेको छ। अन्नबाली खाइदिने भएकाले प्रतिशोधात्मक रूपमा मानिसहरूले मार्ने तथा आक्रमण गर्ने, जनावरहरूको बासस्थान मिच्ने, उनीहरूको बासस्थान वरिपरि कृषि भूमि बनाउने समस्या छ। त्यसैगरी मिचाहा प्रजाति मिकेनिया मिक्रान्ताजस्ता घाँसले उनीहरूको रैथाने घाँस प्रभाव पारेको छ। बढ्दो चोरी सिकार गत वर्ष एकसिंगे गैंडाको मृत्युको ढाँचाको विषयमा सिभिस भण्डारीले गरेको अध्ययनमा नेपालमा गैंडाका जनसंख्या सन् १९६६ पछि अत्यन्त खतराको अवस्थामा पुगेको बताएका छन्। त्यतिबेला जम्मा सय वटा गैंडा थिए। त्यसपछि गैंडाका संख्यामा वृद्धि भएर सन् २००५ मा ४ सय ९ वटा पुगे। उक्त नम्बर बढ्नुमा संरक्षित क्षेत्रको स्थापना तथा संरक्षण कानुनको कार्यान्वयनका कारण अध्ययनमा उल्लेख छ। विद्युतीय पासो र मानिसले विष लगाउँदा गैंडाका मृत्यु बढेको थियो। विकास निर्माण तथा वन विनाशका कारण पनि उनीहरूको बासस्थान साँघुरिएको छ। त्यसैगरी प्राकृतिक जंगलमा गाईबस्तुको चरन क्षेत्र गैंडालाई थप समस्या बनेको छ। त्यसले उनीहरू संरक्षित क्षेत्रभित्र सीमित हुन पुगेका छन्। त्यसले गैंडाहरू खाना, सम्पर्क तथा आफ्नोआफ्ना क्षेत्र बनाउँदा जुध्ने गरेका छन्। त्यसले पनि उनीहरूको मृत्यु भएको छ। कतिपय बच्चाहरू बाघका आक्रमणमा पर्दै आएका छन्। चोरी सिकारीले विशेषगरी बच्चाभन्दा वयस्क गैंडाहरू मारेको अध्ययनले देखाएको छ। सन् २००८ देखि २०१८ सम्ममा २ सय ३२ वटा गैंडा मारिएका थिए। तीमध्ये चोरी सिकारीबाट ८० प्रतिशत गैंडा मारिएको अध्ययनको दाबी छ। आफैं जुँधेर, प्राकृतिक र बाघको आक्रमणमा परेर गैंडा पनि मर्दै आएका छन्। अध्ययनहरूले पाँच सय स्तनधारी प्रजातिहरूको उचित संरक्षण नभए २१औं शताब्दीको अन्त्यसम्म हराएर जान सक्ने आकलन गरेको छ। संरक्षणमा चुनौती राष्ट्रिय प्रकृति संरक्षण कोषका कर्मचारी तथा २२ वर्षदेखि संरक्षणको काममा लागेका तीर्थ लामाका अनुसार कडा सुरक्षाका कारण चोरी सिकारी कमै देखिन्छ। तर, पनि यस्ता प्रजातिको संरक्षण चुनौती बनेको बताउँछन्। कतिपय घटनामा गैंडा मरिसकेपछि मात्रै थाहा पाइन्छ। विष हाल्ने, खाल्डोमा पार्ने र विद्युतीय धरापमा पारेर मरी सकेपछि मात्रै थाहा हुन्छ। जंगलभित्र काम गर्दा कहिलेकाहीँ हाडखोर मात्रै भेटिन्छ। तर, पछिल्लो समय प्राकृतिक कारणले गैंडाको मृत्युदर बढिरहेको छ। बासस्थानको कमी हुँदा, खाना पर्याप्त नहुँदा, जुध्दा र बाघको आक्रमणबाट मरेका छन्। भालेपोथी लाग्ने बेलामा बच्चाले अवरोध गरेमा बच्चालाई समेत मार्छन्। यिनीहरूले आफ्ना दाह्रालाई हतियार बनाउँछन्। त्यसैले आक्रमण गर्छन्। अर्का संरक्षणकर्मी वीरेन्द्र महतो गैंडाको प्राकृतिक मृत्युको लेखाजोखा हुनुपर्ने बताउँछन्। महतोले भने बर्सेनि ३५, ४० वटा गैंडा मर्नु चानचुने कुरो होइन। यस विषयमा ध्यान जानुपर्छ। द्वन्द्वकालमा जत्तिकै संख्यामा मर्नुले कालान्तारमा समस्या निम्त्याउने उनी बताउँछन्। एकोहोरो र सोझो गैंडाको फाइदा तस्करलाई गैंडा राति चर्न बस्ती आउने गर्छ। ६२ वटा नाकाबाट नवलपरासीतिर नारायणी तरेर गाउँ पस्ने र बिहान फेरि फर्किने गर्छन्। दिशा एकै ठाउँमा गर्ने, एउटै बाटो हिँड्ने लाटो जनावर हो गैंडा। त्यसैले गैंडा मार्न तस्करलाई सजिलो भएको राष्ट्रिय प्रकृति संरक्षण कोषका कर्मचारी तथा २२ वर्षदेखि संरक्षणको काममा लागेका तीर्थ लामाले बताए। विभागका प्रवक्ता कार्कीका अनुसार जरायो, चित्तल, नीलगाईजस्ता दैनिक प्रयोग हुने तर बजारमा मध्यम पैसामा बिक्री हुने खालका प्रजाति पनि चोरी सिकारीको तारो बनेका छन्। त्यस्ता प्रजातिको ठूलो मात्रामा चोरी सिकारी हुँदै आएको छ। ती प्रजातिको एउटा वर्गले प्रयोग गर्ने र त्यसलाई अन्तर्राष्ट्रिय बजारसम्म पुर्याउने गिरोह विकास भएको देखिएको छ। पहिला त्यस्तो गिरोह नदेखिएको पनि कार्कीले बताए। पहिला महँगो प्रजातिको मात्रै सिकार गर्थे। एउटा समूह जीविकोपार्जनका लागि अपराधमा संलग्न हुन्थे। अहिले प्रविधिको प्रयोगबाट पैसा लिनेहरू बढेका छन्। अपराध सञ्जालको माथि बस्नेले पैसाको लागि र तल बस्नेले जीविकोपार्जनका लागि अपराधमा संलग्न रहेको पाइएको छ। सौखका लागि वन्यजन्तुको मासु खाने समस्या चुनौतीपूर्ण बनेको कार्कीले बताए। तस्करहरूले प्रविधि र आइडिया दु्रत गतिमा परिवर्तन गरिरहेका छन्। त्यसको पहिचान गर्न एकदमै गाह्रो छ। तस्करले प्रयोग गर्ने प्रविधिको ट्याकल गर्ने गरी सरकारले प्रविधिको कसरी विकास गर्न चुनौती बनेको छ कार्कीले भने अपराध पत्ता लगाउन कस्ता खालका प्रविधि प्रयोगमा ल्याउने विभागका लागि चुनौती बनेको छ। अपराधका आयामहरू फेरिएका छन्। पहिला खाल्डो खनेर स्याउलाले छोप्थे। २०३५ देखि २०४० सालसम्म यस्ता घटना हुन्थे। खाल्डोमा गैंडा खसेपछि मार्थे। त्यसपछि भालाको प्रयोग गरेको भेटियो। साइलेन्सरको प्रयोग पनि गरे। अहिले विद्युतीय पासोमा पारेर मार्नथाले। अजय कार्की, उपमहानिर्देशक तथा प्रवक्ता, राष्ट्रिय निकुञ्ज तथा वन्यजन्तु संरक्षण विभाग गैंडाको प्राकृतिक मृत्युको लेखाजोखा पनि हुनुपर्छ, तस्करी रोक्नुपर्छ। बर्सेनि ३५, ४० वटा गैंडा मर्नु चानचुने कुरो होइन। यस विषयमा ध्यान जानुपर्छ। द्वन्द्वकालमा जत्तिकै संख्यामा मर्नुले कालान्तारमा समस्या निम्त्याउँछ। वीरेन्द्र महतो, संरक्षणकर्मी"
विश्व वातावरण दिवस : सिन्धुलीमा साइकल र्याली र सरसफाई,"सिन्धुली : विश्व वातावरण दिवस २०२३ को अवसरमा सिन्धुलीमा साइकल र्याली र सरसफाई गरिएको छ । कमलामाई नगरपालिका सिन्धुली, डिभिजन वन कार्यालय सिन्धुली लगायतका संघ सस्थाको समन्वयमा सिन्धुलीमाढीदेखि मिलनचोक, साङवालेसम्म साइकल र्याली गरिएको हो । र्यालीमा कमलामाई नगरपालिकाका नगर प्रमुख उपेन्द्रकुमार पोखरेल, जिल्ला प्रहरी कार्यालय सिन्धुलीका प्रमुख प्रहरी उपरीक्षक राजकुमार सिलवाल, नेपाल रेडक्रस शाखा सिन्धुलीका सभापति अशोक श्रेष्ठ लगायत कर्मचारी, जनप्रतिनिधि, संचारकर्मी, व्यापारी व्यवसायीहरुको सहभागिता रहेको डिभिजन वन कार्यालय सिन्धुलीका प्रमुख कृष्ण न्यौपानेले जानकारी दिए। प्लाष्टिकजन्य प्रदुषण निर्मुल पारौं, वातावरण मैत्री विकल्पको उपयोग गरौं भन्ने मुल नाराका साथ आयोजित र्यालीको नगर प्रमुख पोखरेलले सिट्ठी फुकेर शुभारम्भ गरेका थिए । र्यालीमा सहभागीहरुले मिलनचोक, साङवाले लगयतका क्षेत्रमा सरसफाइ समेत गरेका छन्। र्यालीमा सहभागीले वातावरणको संरक्षण गर्न नसके जगतकै संरक्षण नहुने भन्दै समयमा नै सबै नागरिक सचेत हुनुपर्ने धारणा राखेका छन्।"
विश्व वातावरण दिवसको अवसरमा आज काठमाडौंमा प्रभातफेरी,"संयुक्त राष्ट्रसङ्घीय वातावरण कार्यक्रमको आह्वानमा सन् १९७४ देखि हरेक वर्ष जुन ५ तारिखमा विश्व वातावरण दिवसका रूपमा मनाइँदै आएको छ। काठमाडौं : विश्व वातावरण दिवस२०८० को अवसरमा आज प्रभावफेरीको आयोजना गरिएको छ। सफा सहर हाम्रो रहर भन्ने मूल नारासहित फोहोर मैला व्यवस्थापन सङ्घ नेपाल, चन्द्रागिरि वातावरण एण्ड ट्रेड लिङ्क र सर्वकल्याण वातावरण सेवा प्रालिलगायतका सङ्घसंस्थाले आयोजना गरेको प्रभातफेरी भृकुटीमण्डबाट सुरु भएर, भद्रकाली, शहीद ढोका, सुन्धारा, रत्नपार्क, जमल, पुरानो बसपार्क हुँदै भृकुटीमण्डपमा पुगेर कोणसभामा परिणत भएको थियो। संयुक्त राष्ट्रसङ्घीय वातावरण कार्यक्रमको आह्वानमा सन् १९७४ देखि हरेक वर्ष जुन ५ तारिखमा विश्व वातावरण दिवसका रूपमा मनाइँदै आएको छ। सन् १९७२ मा स्वीडेनको राजधानी स्टकहोममा मानव वातावरणसम्बन्धी संयुक्त राष्ट्र सम्मेलनको पहिलो दिनमा उक्त सभाले डिजाइन गरेको यो दिवस सन् १९७४ देखि मात्र एक पृथ्वी वा वन्ली वन अर्थ नाराका साथ विश्वव्यापी उत्सव बनाइएको थियो। दिवसका अवसरमा वातावरणका क्षेत्रमा काम गर्दै आएका सङ्घसंस्थाले विभिन्न चेतनामूलकलगायतका कार्यक्रम गर्ने भएका छन्। सोही अवसरमा चन्द्रागिरि वातावरण एण्ड ट्रेड लिङ्कका अध्यक्ष लक्ष्मण शिवाकोटीले स्वच्छ वातावरणका लागि फोहर गरेर सफा गर्नेभन्दा पनि फोहर नै नगर्नु वा फोहरको सही व्यवस्थापन गर्नु उत्तम उपाय हुने बताए।"
