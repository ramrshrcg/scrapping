शीर्षक,विवरण
एमालेको एकल बहुमत नआएसम्म मुलुकको परिवर्तन सम्भव छैन : महासचिव पोखरेल,"तानसेन : नेकपा एमालेका महासचिव शंकर पोखरेलले मुलुकलाई बन्धक बनाउने र जसरी पनि सत्तामा टिकिरहने गरी कांग्रेसमाओवादीले गठवन्धन गरेको आरोप लगाएका छन्। पाल्पामा आयोजित प्रशिक्षण कार्यक्रममा सम्बोधन गर्दै पोखरेलले यस्तो अपवित्र गठबन्धन दुनियाँमा कहीँ नभएको बताए। 'चुनावमै गठबन्धन गरेर जानु भनेको मुलुकलाई बन्धक बनाएर जसरी पनि सत्तामा टिकिरहने र मुलुकलाई तहसनहस बनाउनु हो,' उनले भने। कांग्रेसले सधैं आन्दोलनको नेतृत्व गरे पनि प्राप्त उपलब्धिलाई संस्थागत गर्न नसकेको उनको आरोप थियो। उनले २००७ साल, २०४६ साल, २०६२ सालमा ठूल्ठूला क्रान्ति भए पनि कांग्रेस नेतृत्वदायी भूमिकाबाट चुकेको बताए। देशमा परिवर्तन ल्याउन, युवाहरूलाई स्वदेशमा रोजगारी दिलाउन, हालसम्मका प्राप्त उपलब्धिलाई संस्थागत गर्न एमालेलाई जनताले एकल बहुमत दिनुपर्ने महासचिव पोखरेलले बताए। एमालेले बहुमत नल्याएसम्म मुलुकको परिवर्तन सम्भव नभएको उनको भनाइ छ। 'अन्य दलभन्दा एमालेका जनप्रतिनिधिहरूले फरक काम गर्नुपर्छ। जनताको हितमा हुनेगरी जनजीविकासँग जोडेर कार्यक्रम सञ्चालन गर्नुपर्छ,' उनले आफ्ना प्रतिनिधिलाई निर्देशन दिएका थिए।"
महोत्तरी पुग्यो मिटरब्याजविरुद्धको न्याय मार्च,"ढल्केवर : गत माघ १६ गते काकडभिट्टास्थित मेचीपुलबाट सुरु भएको मिटरब्याजविरुद्धको न्याय मार्च महोत्तरी पुगेको छ। यात्राको ९औं दिन बुधवार न्याय मार्च महोत्तरीको बर्दिवास पुगेको मिटरब्याज तथा ठगीविरुद्ध किसान मजदुरसंघर्ष समितिका अध्यक्ष अवधेश कुश्वाहाले जानकारी दिए। उनका अनुसार न्याय मार्च बिहीबार बिहान बर्दिवासबाट अघि बढ्ने छ। समितिले सरकार समक्ष ६ बुँदे माग अघि सार्दै न्याय मार्च सुरु गरेको हो। मेची र महाकालीबाट एकैसाथ मिटरब्याजविरुद्ध सुरु भएको न्याय मार्च चितवनमा मिलेर काठमाडौंका लागि अघि बढ्ने अध्यक्ष कुश्वाहाले बताए। उनले भने, मेची र महाकालीबाट एकैसाथ मिटरब्याजविरुद्ध न्याय मार्च सुरु भएको छ। हाम्रो मिलन चितवनमा हुनेछ। त्यहाँबाट हामी काठमाडौं लाग्नेछौं। राजधानीमा शसक्त आन्दोलन हुन्छ। सरकारलाई माग पूरा गर्न बाध्य बनाउँछौं। मिटरब्याजविरुद्धको न्याय मार्चमा झापादेखि सर्लाहीसम्मका पीडितहरू सहभागी रहेको संघर्ष समितिका अध्यक्ष कुश्वाहाले बताए। उनका अनुसार जिल्ला जिल्लाबाट पीडितहरु सहभागी हुने क्रम बढीरहेको छ।"
"मोटरसाइकल दुर्घटनामा कर्मचारीको मृत्यु, विराटनगरमा बिहीबार बिदा","विराटनगर : विराटनगर महानगरपालिकाले बिहीबार (भोलि) बिदा दिएको छ। मोटरसाइकल दुर्घटनामा परी कर्मचारीको मृत्यु भएपछि महानगरपालिकाले अत्यावश्यक सेवाबाहेकमा बिदा दिएको हो। मंगलबार राति मोरङको ग्रामथान गाउँपालिकामा बिजुलीको पोलमा मोटरसाइकल ठोक्किँदा विराटनगर३ नम्बर वडा कार्यालयमा कार्यरत कर्मचारीको मृत्यु भएको थियो। मृत्यु हुनेमा कटहरी गाउँपालिका७ का ३२ वर्षीय मनोज विश्वास रहेको राजमार्ग सुरक्षा तथा कोशी प्रदेश ट्राफिक व्यवस्थापन कार्यालय, इटहरीले जनाएको छ। हिजो बेलुका ८:१० बजेतिर ग्रामथान२ सुखानी खोला छेउमा झोराहाटबाट थलाहातर्फ जाँदै गरेको को २३ प ४९ नम्बरको मोटरसाइकल दुर्घटना भएको थियो। आफैं अनियन्त्रित भई मोटरसाइकल बिजुलीको पोलमा ठोक्किएपछि चालक विश्वास गम्भीर घाइते भएका थिए। टाउकोमा चोट लागेका विश्वासको विराटनगरस्थित कोशी अस्पताल पुर्याइएको थियो। तर, बेलुका पौने ९ बजेतिर डाक्टरले मृत घोषणा गरेको ट्राफिक प्रहरीले जनाएको छ। दुर्घटनामा परेको मोटसाइकल प्रहरी चौकी झोराहाटको नियन्त्रणमा रहेको छ। तीब्र गतिका कारण दुर्घटना भएको ट्राफिक प्रहरीको प्रारम्भिक अनुसन्धानले देखाएको छ। मादक पदार्थ सेवन गरेनगरेको तथा सवारी चालक अनुमतिपत्र भएनभएको भन्नेबारे अनुसन्धान भइरहेको प्रहरीले जनाएको छ। चार वर्षयता ३ नम्बर वडा कार्यालयमा उनी आइटी शाखामा कार्यरत रहेको वडा सचिव हरिप्रसाद गुरागाईंले जानकारी दिए। विराटनगर महानगर प्रमुख नागेश कोइरालाका प्रेस संयोजक मीनकुमार श्रेष्ठका अनुसार बिहीबार शोकसभा गरेर अत्यावश्यक सेवाबाहेक बिदा दिने निर्णय भएको हो।"
हिमालयन हाइड्रो एक्स्पो बैशाख दोस्रो साता हुने,"काठमाडौं : आगामी बैशाख दोस्रो साता राजधानीको भृकुटीमण्डपमा चौथो संस्करणको हिमालयन हाइड्रो एक्स्पो २०२४ आयोजना हुने भएको छ। स्वतन्त्र उर्जा उत्पादकको संस्था, नेपाल (इप्पान) र एक्स्पो एण्ड इभेन्ट म्यानेजमेन्ट सर्भिस प्रालिको संयुक्त आयोजनामा 'समृद्धिका लागि हरीत उर्जा' भन्ने नाराका साथ आगामी बैशाख १२ देखि १४ गतेसम्म तदनुसार अप्रिल २४ देखि २६ तारिखसम्म हिमालयन हाइड्रो एक्स्पो २०२४ आयोजना हुन लागेको हो। बुधबार राजधानीमा पत्रकार सम्मेलनको आयोजना गरी आयोजकले उर्जामा स्वदेशी तथा विदेशी लगानी आकर्षित गर्ने उद्देश्यसहित एक्स्पो आयोजना गर्न लागिएको जनाएको हो। सरकारले १२ वर्षमा २८ हजार ५०० मेगावाट विद्युत उत्पादन गर्ने लक्ष्य सहितको ऊर्जा विकास मार्गचित्र तयार गरेको सन्दर्भमा उर्जा विकासमा टेवा पुर्याउने उद्देश्यका साथ एक्स्पो आयोजना गर्न लागिएको इप्पानका अध्यक्ष गणेश कार्कीले बताए। 'भारतमा १० हजार मेगावाट, बंगलादेशमा ५ हजार मेगावाट र १३ हजार ५०० मेगावाट विद्युत आन्तरिक रुपमा खपत गर्ने योजना सरकारले अघि सारेको छ,' इप्पान अध्यक्ष कार्कीले भने, 'नेपालले १० वर्षमा १० हजार मेगावाट विद्युत भारतमा निर्यात गर्ने सम्झौता पनि भर्खरै भएको छ। यस्तो अवस्थामा जलविद्युत क्षेत्रमा स्वदेशी तथा विदेशी लगानी आकर्षित गर्ने उद्देश्यसहित एक्स्पो आयोजना गर्न लागिएको हो।' हालः २९ सय १ मेगावाट जडित क्षमता रहेकोमा निजी क्षेत्रबाट मात्र सोलारसहित १७१ आयोजना सम्पन्न भई २२ सय १४ मेगावाट उर्जा उत्पादन भैसकेको छ। यसैगरी ३३ सय ९७ मेगावाट बराबरका १३१ आयोजना निर्माणाधीन अवस्थामा छन् भने ३६ सय १५ मेगावाट बराबरका १३८ आयोजना विद्युत खरिद सम्झौता (पीपीए) भएर वित्तीय व्यवस्थापनको चरणमा छन्। त्यसैगरी करिब १९ हजार ६२३ मेगावाट बराबरका २५८ आयोजना निजी क्षेत्रबाट अनुमतिपत्र लिएर निर्माणको विभिन्न चरणमा भए पनि नतिजाउन्मुख अवस्था नभएको इप्पनका उपाध्यक्ष आशीष गर्गले बताए। 'तथ्यांक एकातिर छ, वास्तविकता अर्कैतिर भएको अवस्थामा सरकारको उर्जा उत्पादनको लक्ष्य पुरा गर्न ठुलो लगानी आवश्यक छ, यसलाई सघाउन पनि इप्पानले एक्स्पो आयोजना गर्न लागेको हो,' उनले भने। नेपालका साथै विभिन्न मुलुकका उर्जासम्बद्ध व्यक्ति तथा संस्थाका बिचमा पारस्परिक सहकार्यमा समेत एक्स्पोले सहजता ल्याउने इप्पानका महासचिव बलराम खतिवाडाको विश्वास छ । जलविद्युतको बजार बिस्तारका साथै बाह्य लगानीमा सहकार्यको अवसर पनि एक्स्पोले उजागर गर्नेमा आफु विश्वस्त रहेको उनको भनाई छ । सरकारले आयोजना गर्न लागेको लगानी सम्मेलनमा सहभागी हुने विदेशी लगानीकर्तालाई समेत एक्स्पोमा सहभागी गराएर लगानीको वातावरण निर्माण गर्ने इप्पानको योजना रहेको खतिवडाले बताए । नेपालमा उत्पादित बिजुलीको आन्तरिक खपत बृद्धि गर्न तथा निर्यात बजारीकरणको ठूलो ज्ञान र सूचना आदान प्रदान गर्न एक्स्पो उचित गन्तव्य हुने इप्पानको अपेक्षा छ । एक्स्पोमा दिगो, समावेशी, हरित, पहुँचयोग्य र प्रतिफलयुक्त ऊर्जा विकासका विविध आयामसँगै ऊर्जासँग सम्बन्धित स्वदेशी र विदेशी लगानी, पुँजी संकलन र व्यवस्थापन, जनताको सहभागिता, आन्तरिक खपत र विद्युत व्यापार, समृद्धि र सामाजिक विकास, नीति र राजनीतिको प्राथमिकता लगायतका विषयमा ७ वटा प्राविधिक सत्र तथा अन्तरक्रिया कार्यक्रम आयोजना गरिनेछ। एक्स्पोमा हाइड्रो पावर निर्माता, हाइड्रो पावरका सामान उत्पादक, सप्लायर्स, डिजाइनर्स, कन्सलट्यान्ट, इन्स्योरेन्स कम्पनी, लगानीकर्ता र बैंक तथा वित्तीय संस्था, सिमेण्ट, डण्डी लगायतका २०० स्टल रहने र तीमध्ये झण्डै ५० प्रतिशत विदेशी स्टल हुने इप्पानको भनाइ छ। इभेण्ट सोलुसन प्रालिले व्यवस्थापन गर्ने एक्स्पोको स्टल बुकिङ बुधबारदेखि नै खुल्ला गरिएको एक्स्पो एण्ड इभेण्ट म्यानेजमेण्ट सर्भिस प्रा लि का प्रबन्ध निर्देशक विजय सागर प्रधानले बताए । स्टलका साथै एक्स्पोका सम्बन्धमा जानकारी लिन चाहने प्रदर्शकहरुलाई इप्पान तथा इभेण्ट सोलुसन प्रालिमा सम्पर्क गर्न पनि प्रधानले आग्रह गरेका छन्। एक्स्पोमा चीन, भारत, क्यानडा, नर्वे, दक्षिण कोरिया, जर्मनी, अस्ट्रिया, बुल्गेरिया, चेक रिपब्लिक, इटली, स्वीडेन, बेलायत, ब्राजिल लगायत मुलुकका कम्पनी तथा सरोकारवालाहरु सहभागि हुनेछन्। हाइड्रो पावरको विकास र विस्तारमा सहयोग पुग्नेगरी हाइड्रो पावर सम्बन्धी वस्तु तथा सेवाको नयाँ अवधारणा बारे विद्यार्थीहरु एवं व्यक्तिगत तवरवाट आविष्कार गरेका वस्तु तथा सेवाको प्रतिष्पर्धा एक्स्पोको आकर्षण बन्नेछ। जलविद्युतका लगानीकर्ता, उत्पादक, इन्जिनियर लगायत यस क्षेत्रमा चासो राख्ने सबैका लागि जानकारीको केन्द्र बन्ने एक्स्पोको ५० हजारभन्दा बढीले अवलोकन गर्ने अपेक्षा गरिएको छ। एक्स्पोबाट २५ अर्ब रुपैयाँभन्दा बढीको वित्तीय व्यवस्थापन, निर्माण उपकरण तथा प्रविधिको आदान प्रदान हुने इप्पानको अपेक्षा छ। यसअघि सन् २०१७, २०१८ र २०२२ मा एक्स्पोको तीनवटा संस्करण सफलतापुर्वक आयोजना भइसकेका छन्।"
नदीबाट नियन्त्रणमा लिइएका १९ वटा सवारीसाधनलाई ६ लाख बढी जरिवाना,"धनगढी : कैलालीको गोदावरी नगरपालिकाको तीन वटा नदीबाट नियन्त्रणमा लिइएका १९ वटा सवारीसाधनलाई ६ लाख ९ हजार जरिवाना गरिएको छ। नदीजन्य पदार्थ अनुगमन जिल्ला स्तरीय समितिको बुधबार बसेको बैठकले यस्तो निर्णय गरेको हो। नदीजन्य पदार्थ अनुगमन जिल्ला स्तरीय समितिका संयोजक तथा जिल्ला समन्वय समितिका कार्यबाहक प्रमुख खगराज भुषालले प्रदेश सरकारको आर्थिक ऐनको अनूसुची ४ बमोजिम जरिवाना गर्ने निर्णय गरेको बताए। उक्त ऐन अनुसार ट्याक्टरबाट ३ हजार, टिप्परबाट ३० हजार, जेसिबी र एक्जाभेटरबाट ५० हजार जरिवाना लिने ब्यवस्था गरिएको छ। समितिले आइतबार गोदावरी नगरपालिकाभित्रका गोदावरी, खुटीया र खैराना खोलाबाट ६ वटा जेसिबी र एक्जाभेटर, १० वटा टिप्पर र तीन वटा ट्याक्टर नियन्त्रणा लिएको थियो।"
"एनसेलको डबल मजा प्याक, बोनसको रूपमा डबल डेटा पाइने","काठमाडौं : एनसेलका सबै ग्राहकले अब डबल डेटासहित इन्टरनेट सेवाको फाइदा लिन डबल मजा प्याक खरिद गर्न सक्छन्। ग्राहकहरुले एकदमै मन पराएको यो डबल मजा अफर एनसेलले तीन प्याकहरूका साथ पुनः सञ्चालनमा ल्याएको हो। यो अफरमा ग्राहकले ७ दिन भ्यालिडिटी अर्थात समयसीमा रहेको करसहित रु १५० मा ५ जीबी डेटा वा रु २०० मा ८ जीबी डेटा लिन सक्छन्। त्यसैगरी रु ८८८ मा २८ दिन समयावधी रहेको ८८ जीबी डेटा खरिद गर्न सक्छन्। यो प्याकको सबैभन्दा ठूलो विशेषता भनेको प्याकको भ्यालिडिटी नसकिँदै गरिने हरेक खरिदमा ग्राहकले उही मूल्यमा डबल डेटा बोनस स्वरुप प्राप्त गर्छन्। उदाहरणका लागि, यदि कुनै ग्राहकले ८ जीबी प्याकको प्याक खरिद गरको ७ दिनभित्र फेरि सोही प्याक खरिद गरेमा, ग्राहकले १६ जीबी डेटा बोनसका रुपमा प्राप्त गर्दछ। डबल मजा प्याक खरिद गर्न ग्राहकले एष्ट्रिक्स१७१२३ह्यास डायल गर्न सक्छन्। साथै हालैमात्र अद्यावधिक गरिएको एनसेल एप वा एनसेलका अन्य कुनै पनि आधिकारिक च्यानल मार्फत यो प्याक किन्न सकिन्छ। थप परिष्कृत गर्दै पुनः संचालनमा ल्याइएको यो अफरमा बोनसको रूपमा दोब्बर डेटा प्रदान गरिने भएकोले ग्राहकहरुलाई अनलाइन बस्न र डिजिटल रूपमा सम्पर्कमा रही रहन ठूलो सहयोग पुग्ने विश्वास रहेको एनसेलले जनाएको छ। प्याकको भ्यालिडिटी रहेसम्म ग्राहकले आफ्नो आवश्यकता बमोजिम जति पटक पनि यो प्याक खरिद गरी संचित हुने डेटा भोल्युममार्फत इन्टरनेटमा पहुँचको फाइदा लिन लिन सक्छन्। ७ दिन भ्यालिडिटी भएका रु १५० र रु २०० का डबल मजा प्याकमा पाइने बोनसको सञ्चित डेटा अधिकतम २८ दिनसम्म चलाउन सकिन्छ। त्यसैगरी रु ८८८ को प्याकमा पाइने संचित बोनस डेटा ६० दिनसम्म चलाउन सकिन्छ। यसैबीच एनसेलले कर सहित रु २२० मा ७ दिन भ्यालिडिटी भएको कम्बो प्याक पनि ल्याएको छ। यो प्याकमा ग्राहकले ४ जीबी डेटा, १०० मिनेट अल नेट टक टाइम र विभिन्न डिजिटल सेवाहरू प्राप्त गर्छन्।"
आगलागी हुँदा अछाममा दुई बालबालिकाको मृत्यु,अछाम : अछाममा आगलगाी हुँदा दुई जनाको मृत्यु भएको छ। मेल्लेख गाउँपालिका३ ठाटीमा आगलागी हुँदा दुई जनाको जलेर मृत्यु भएको हो। बुधबार साँझ ५:३० बजे दुई छानामा आगलागी हुँदा ठाटीका १ बालक र १ बालिकाको मृत्यु भएको हो। आगोमा जलेर नन्द बुढाकी छोरी ६ वर्षीया निरुता बुढा र जगत बुढाका ३ वर्षीय छोरा अंकित बुढाको मृत्यु भएको छ। छानोमा बालेको आगो केटाकेटीले खेलाउँदा पाखोमा सल्किएर आगलागी भएको स्थानीय लालबहादुर चदाराले जानकारी दिए।
चिनियाँ दूतावासले रत्नपार्कमा मनायो आफ्नो नयाँ वर्ष,"काठमाडौं : काठमाडौंस्थित चिनियाँ दूतावासले रत्नपार्कमा चिनियाँ नयाँ वर्ष मनाएको छ। चिनियाँ नयाँ वर्ष मनाउन आयोजित समारोहमा संस्कृति, पर्यटन तथा नागरिक उड्डयन मन्त्री सुदन किराँती प्रमुख अतिथि बनेका थिए। समारोहमा राजनीतिक दलका नेताहरूसमेत सहभागी थिए। नेपालका लागि चिनियाँ राजदूत छन् सोङले चिनियाँ नयाँ वर्षको बारेमा प्रस्ट पारेका थिए। कार्यक्रममा चिनियाँ परम्परा झल्किने सांस्कृतिक नृत्य प्रस्तुत गरिएको थियो।"
रास्वपा सचेतक डाँगीद्वारा जरुरी सार्वजनिक महत्वको प्रस्ताव दर्ता,"काठमाडौं : राष्ट्रिय स्वतन्त्र पार्टी (रास्वपा)का सचेतक निशा डाँगीले सवारी दुर्घटना न्यूनीकरणका उपायसहित प्रतिनिधिसभामा आज जरुरी सार्वजनिक महत्वको प्रस्ताव दर्ता गराएकी छन्। बढ्दो सवारी दुर्घटनाबाट प्रत्येक वर्ष दुई हजारभन्दा बढीले ज्यान गुमाइरहेको र यसबाट राज्यलाई ठूलो क्षति पुर्याइरहेको उक्त प्रस्तावमा उल्लेख छ। प्रस्तावमा सवारी दुर्घटनाको अवस्था, दुर्घटनाले पुर्याउने तत्कालीन र दीर्घकालीन असर र दुर्घटनाका कारणसमेत उल्लेख गर्दै चालक अनुमति पत्र किनबेच गर्ने विचौलिया प्रवृत्तिको अन्त्य, ट्राफिक सचेतना प्रवद्र्धन, सडक प्रयोगकर्तामैत्री पूर्वाधार र व्यवस्थित तथा सुरक्षित सार्वजनिक यातायातको माग गरिएको छ। भौतिक पूर्वाधार तथा यातायात मन्त्रालयसँग सम्बन्धित प्रस्तावमा राष्ट्रिय विकास योजनामा दिगो विकासका लक्ष्य समावेश गरेको नेपालले ग्लोबल रोड ट्राफिक सुरक्षाका उद्देश्यसँग तालमेल मिलाएर काम गर्नपर्ने मार्गनिर्देशनको मागसमेत गरिएको छ। त्यस्तै सडक र विद्यामान पूर्वाधारका क्षमता वृद्धि र स्तरोन्नतिका लागि सरकारका योजना एवं कार्यक्रमबारे सरकार, विज्ञ र सरोकारवालासमेतको उपस्थितिमा छलफल माग गरिएको छ। प्रस्तावमा सचेतक डाँगीले सडक दुर्घटनाको न्यूनीकरण गर्न र पैदल यात्रुको सुरक्षा सुनिश्चित गर्न नयाँ कानुन आवश्यक भएको भन्दै त्यससम्बन्धी छलफल गर्न माग गरेकी छन्।"
दुवै मृगौला फेल भएकी महिलालाई सहयोग,"बुटवल : दुवै मृगौला फेल भएर आर्थिक अभावले तड्पिएकी झिमरुक गाउँपालिका६ घुम्नेठाँटी प्यूठानकी मिना जिसीलाई आर्थिक सहयोग हस्तान्तरण गरिएको छ। ५१ वर्षीय जिसी हप्तामा दुई दिन डाइलसिस गर्नुपर्ने बाध्यता भएपछि बुटवलमा कोठा भाडा लिएर बस्दै आएकी छन्। उनलाई ६७ हजार ८ सय ५ रुपैयाँ आर्थिक सहयोग गरिएको हो। ९ वर्षअघि जिसीको दुवै मृगौला फेल भएको थियो। मृगौला फेल भएको एक वर्षपछि श्रीमान् पूर्णबहादुर जिसीको हृदयघातबाट निधन भयो। तीन जनाको परिवारमध्ये श्रीमानको मृत्युपछि अहिले छोरा र उनीमात्र छन्। मजदुरी गर्न भारत जाने सोँचमा छोरा भएपनि आमाको हेरचाह गर्नुपर्ने भएकाले बुटवलमै कोठाभाडामा आमाछोरा बस्नुपर्ने बाध्यता रहेको जिसीले बताइन्। औषधी किन्न र कोठाभाडा गरी महिनामा २० हजार खर्च हुन्छ,' जिसीले भनिन्, 'पुरानै उपचार गर्दाको आठ लाख ऋण छ। औषधि किनेर खानै समस्या पर्लाजस्तो भइसक्यो। आर्थिक सहयोग हस्तान्तरण गर्न पुगेका उनका छिमेकी दाजुभाइ विजय जिसीले सहयोग अभियानलाई बृहतरूपमा लगेर आर्थिक जुटाउने योजना बनाएको प्रतिक्रिया दिए।"
दिलिप हत्या मुद्दामा जिल्ला अदालतको फैसला उच्चद्वारा सदर,"ढल्केवर : उच्च अदालत जनकपुरले पर्यावरण अभियन्ता दिलिप (ओमप्रकाश) महतो हत्या मुद्दामा जिल्ला अदालतकै फैसलालाई सदर गरेको छ। बुधबार मुद्दाको अन्तिम सुनुवाई गर्दै उच्च अदालत जनकपुरका न्यायधीशद्वय महेन्द्रनाथ उपाध्याय र ध्रुवकुमार पियाको संयुक्त इजलाशले जिल्ला अदालतको फैसलालाई सदर गरेको उच्च अदालत जनकपुरका रजिष्टार यमबहादुर बुढामगरले जानकारी दिए। 'एउटा रामजीवनको जाहेरीले नेपाल सरकार र अन्य तीन गरी चारवटा वादीको पूनरावेदन उच्चमा परेको थियो। यसमा बुधबार अन्तिम सुनुवाई हुँदै सुरुको फैसला सदर भएको छ। थप कुराहरु बुझ्न मिसिल हेर्नुपर्छ,' रजिष्टार बुढामगरले अन्नपूर्णसँग भने। धनुषा जिल्ला अदालतले गत फागुन १२ गते घटनामा मुख्य योजनाकार चुरियामाइ बालुवा प्रशोधन उद्योगका सञ्चालक विपीन महतो र कामदार मुनिन्द्र महतोलाई २५२५ वर्ष कैद र ५५ लाख क्षतिपूर्ति तिर्न फैसला सुनाइएको थियो। न्यायाधीश चित्रबहादुर गुरूङको इजलासले उक्त फैसला भएको थियो। त्यस्तै हत्याका मतियार ठहर भएको रंजित भनिने जितेन्द्र कुमार महतोलाई साढे १२ वर्ष कैद र २ लाख ५० हजार रुपैयाँ क्षतिपूर्ति तिर्न फैसला जिल्ला अदालतले सुनाएको थियो। त्यही मुद्दामा क्रसर सञ्चालक विपीनका दाइ विनोद महतो, कामदारहरू सत्यनारायण महतो, शत्रुघन महतो र रोशनकुमार यादवलाई भने जिल्ला अदालतले सफाइ दिएका थिए। उक्त फैसलाविरुद्ध असन्तुष्टि जनाउँदै दिलिपका बुबा रामजीवनले गत बैशाख २५ गते उच्च अदालत जनकपुरमा पुनरावेदन गरेका थिए। जिल्ला अदालतले दोषी ठहर गरेर कैद सजाय सुनाएका विपीन महतो, मुनिन्द्र महतो र रञ्जित भनिने जितेन्द्र कुमार महतोले पनि नेपाल सरकारलाई प्रतिवादी बनाएर उच्च अदालतमा मुद्दा दायर गरेका थिए। दिलिप महतोको हत्या मुद्दासँग सम्बन्धित ती सबै मुद्दामा बुधबार उच्च अदालतले जिल्ला अदालतकै फैसला सदर गरेको हो।"
एक लाख घुससहित नापी कार्यालयका कर्मचारीसहित दुई जना पक्राउ,काठमाडौं : एक लाख घुससहित नापी कार्यालय कलंकीमा कार्यरत कर्मचारीसहित दुई जना पक्राउ परेका छन्। अख्तियार दुरुपयोग अनुसन्धान आयोगको टोलीले नापी कार्यालयका सर्वेक्षक लक्ष्मीप्रसाद चौलागाई र लेखापढी कर्मचारी नेत्रमणि पोखरेललाई घुससहित पक्राउ गरेको हो। पोखरेलले जग्गा हालसाविक एवं कित्ताकाट गरी पूर्जा उपलब्ध गराइदिने भन्दै सेवाग्राहीसँग घुस मागेको सूचना पाएपपछि आयोग टोलीले उनीहरूलाई पक्राउ गरेको हो। सो विषयमा थप अनुसन्धान भइरहेको आयोगका प्रवक्ता नरहरि घिमिरेले जानकारी दिए।
नेपाल र क्यानडाबीचको सिरिज बिहीबारदेखि,"काठमाडौं : क्यानडाविरुद्धको एक दिवसीय क्रिकेट सिरिज बिहीबारदेखि सुरु हुँदैछ। आइसीसी लिग टूको सुरुवात गर्नुअघि नेपालले क्यानडासँग सिरिजको आयोजना गरेको हो। नेपालले त्रिवि मैदान कीर्तिपुरमा क्यानडासँग एकदिवसीय तीन म्याचको सिरिज खेल्नेछ। सिरिजको पहिलो खेल बिहीबार, दोस्रो खेल शनिबार र अन्तिम खेल सोमबार हुने तालिका छ। प्रतियोगिता खेल्ने दुवै देशका खेलाडीहरू बुधबार अभ्यासमा व्यस्त भएका छन्। क्यानडाविरुद्धको सिरिजका लागि नेपालले रोहित पौडेलको कप्तानीमा टिम घोषणा गरेको छ भने क्यानडाका प्रशिक्षक पुबुदु दासानायकेले पनि साद बिन जफरको कप्तानीमा अनुभवी खेलाडीहरूलाई समेटेर टोलीको घोषणा छन्।"
नयाँ संविधान जारी भएपछिका कुनै पनि सरकारले अर्थतन्त्र सुधार्ने प्रयास गरेनन् : वामदेव गौतम,"काठमाडौं : सांसद एवम् पूर्व उपप्रधान तथा गृहमन्त्री वामदेव गौतमले नयाँ संविधान जारी भएपछिका कुनै पनि सरकारले अर्थतन्त्र सुधार्ने प्रयास नगरेको बताएका छन् । राष्ट्रियसभाको आजको बैठकको विशेष समयमा नेता गौतमले अहिले कमजोर रुपमा रहेको अर्थतन्त्रलाई सुधारेर मुलुकलाई समृद्धिको दिशामा अगाडि बढाउन जरुरी भएको बताएका हुन् । 'अहिले नेपालको अर्थतन्त्र कमजोर अवस्थामा छ, तर यसलाई सुधार गर्न सकिन्छ', उनले भने, 'सरकारमा भएकाले मात्रै जिम्मेवारी बहन गर्नुपर्छ भन्ने होइन, सरकार बाहिरका दलको पनि उत्तिकै भूमिका हुन्छ । मुलुकलाई कसरी समृद्ध बनाउने भन्ने सबैको चिन्तन जरुरी छ । यो सरकार मात्रै होइन, नयाँ संविधान जारी भएपछि बनेका कुनै पनि सरकारले यसलाई सुधार गर्ने प्रयास गरेनन् ।' वैदेशिक रोजगारीबाट आएको रकमलाई मुलुकको विकासमा खर्च गरिनुपर्ने धारण उनल राखे। प्राप्त रकमलाई सरकारले कम्तीमा १० प्रतिशत ब्याज दिने गरी विकास निर्माणमा खर्च गर्न सकिने धारणा उनको थियो। सांसद तथा नेता गौतमले भने, 'वैदेशिक रोजगारीबाट प्राप्त रकम जनताको रगत र पसिना हो, त्यो नेपाल सरकारको सम्पत्ति पनि हो । अघिल्लो वर्ष करिब २२ खर्ब र यो वर्ष त्योभन्दा पनि बढी हुनसक्छ । त्यसलाई सरकारले नेपाल राष्ट्र बैंक वा कुनै बैंकमा राखेर कम्तीमा १० प्रतिशत ब्याज दिएर राख्नुपर्छ र उनीहरु स्वदेश आएपछि दिनुपर्छ । उक्त रकम सरकारले देश विकास निर्माणमा खर्च गर्नसके मुलुक आत्मनिर्भरको बाटोमा अघि बढ्नेछ ।' नेता गौतमले बहुदलीय प्रतिस्पर्धाको प्रणालीबाट कस्तो किसिमको समाज निर्माण गर्ने भन्ने विषय संविधानमा व्यवस्था भए पनि त्यसको प्रभावकारी कार्यान्वयनमा सरकार र राजनीतिक दलले ध्यान दिन नसकेको टिप्पणी गरे। उनले बहुदलीय प्रतिस्पर्धाको माध्यमबाट मुलुकमा समाजवाद स्थापना गर्न सकिन्छ भनेर आजसम्मका प्रधानमन्त्रीले ढाँचासमेत प्रस्तुत गर्न नसकेको जिकिर गरे। रासस"
"प्रधानमन्त्रीको अध्यक्षतामा राष्ट्रिय समन्वय परिषद्को बैठक, सङ्घीयता कार्यान्वयनका अफ्ठ्याराबारे छलफल","काठमाडौं : प्रधानमन्त्री पुष्पकमल दाहाल प्रचण्डले सङ्घीयता कार्यान्वयन सम्बन्धमा सङ्घीय सरकारले गर्न बाँकी कार्यायोजना र हालसम्म भएका तथा कार्यान्वनमा देखिएका समस्याका बारेमा आज छलफल गरेका छन् । प्रधानमन्त्री प्रचण्डको अध्यक्षमा आज सिंहदरबारमा बसेको राष्ट्रिय समन्वय परिषद् बैठकमा अन्तर प्रदेश परिषद्बाट स्वीकृत सङ्घीयता कार्यान्वयन सहजीकरण कार्ययोजना कार्यान्वयनको अवस्थाको समीक्षा गरी सम्पन्न हुन नसकेका कार्यको कारण पहिचान गरी उपयुक्त निकास दिने विषयमा छलफल भएको हो । यसअघि प्रधानमन्त्री प्रचण्डकै अध्यक्षतामा विसं २०८० असार १६ गते राष्ट्रिय समन्वय परिषद्को पहिलो बैठक बसेको थियो । त्यस बैठकमा पनि सङ्घीयता कार्यान्वनलाई प्रभावकारी तुल्याउने विषयमा छलफल भएको थियो । बैठकमा प्रदेश तथा स्थानीय तहको लागि मार्गदर्शक मानिने सङ्घीय निजामती सेवा ऐन जारी गर्न नसक्नुका कारण एवं संविधानको अनुसूची ७ र ९ बमोजिम साझा अधिकार सूचीको कार्यान्वयन गर्न आवश्यक ऐन, नियम र मापदण्डका विषयमा विचारविमर्श भएको छ । प्रदेश तथा स्थानीय तहमा कार्यरत जनशक्तिलाई व्यवस्थित गर्न नसकिएको सन्दर्भलाई कसरी व्यस्थित गर्न सकिन्छ भन्ने विषयमा पनि छलफल भएको जनाइएको छ। तीन तहका सरकारले आआफ्नो तवरले निर्णय गर्दै जाँदा निर्णय र प्रतिवेदनमा एकरुपता नहुनका साथै तीन तहका संरचनामा नियन्त्रण र सन्तुलन गर्नका लागि संरचना निर्माण गर्ने विषयलाई ध्यान दिनुपर्ने देखिएको बैठकमा जनाइएको छ। स्थानीय सरकारले एकल अधिकारसम्बन्धी ऐन बनाउन सक्ने भए पनि सात सय ५३ स्थानीय तहले अलगअलग ऐन बनाउँदा आइपर्ने समस्याका बारेमा पनि गम्भीर छलफल गरेर त्यसलाई व्यवस्थित गर्नुपर्नेमा जोड दिइएको छ । स्थानीय तह प्रतिपक्षरहित हुने भएकाले सन्तुलन कायम गर्ने तथा सबै स्थानीय तहको कानुन बनाउन उनीहरुको क्षमता अभिवृद्धि गर्नुपर्ने विषयमा छलफल भएको छ । निर्वाचनलाई मितव्ययी बनाउन चाल्नुपर्ने कमदका बारेमा पनि बैठकमा छलफल भएको थियो ।"
"सरकारलाई एमालेको प्रश्न : बैंकले मिटरब्याजीको काम गर्छ, सहकारीले बचतकर्ताको रकम खाएको छ, खै कारबाही ?","काठमाडौं : नेकपा एमालेका प्रमुख सचेतक पदम गिरीले बैंकले मिटरब्याजीको काम गरिरहेको दाबी गरेका छन्। बुधबार प्रतिनिधि सभाको आजको बैठकलाई सम्बोधन गर्दै एमालेका प्रमुख सचेतक पदम गिरीले बैंकलाई मिटरब्याजी भन्न हिच्चकिचाउन नहुने धारणा राखेका हुन्। वित्तीय क्षेत्र कुन हालतमा छ। बैंकले मिटरब्याजीको काम गरिरहेको छ। भन्न हिचकिचाउनुपर्ने अवस्था छैन। बैंकबाट व्यापार व्यवसाय गर्छु भनेर लोन लियो भने एक वर्षमा ४४ पटक ब्याज बृद्धि गर्दै जाने र अनि मान्छेलाई गरिब, कंगाल बनाएर सबै लिलाम गर्दै जाने काम भइरहेको थियो। अहिले सहकारीले पनि सिद्धात विपरित सहकारी चलाउने र लगानी गर्ने काम भइरहेको छ। उनले जनताको बचत हिनामिना र अपचलन गर्दा बचतकर्ता रुँदैरुँदै सडकमा आउनुपर्ने आवश्यकता भएको टिप्पणी गरे। बचतकर्ताहरु आज सबै कुरा गुमाएर रुँदैरुँदै हिड्नुपर्छ। यस्ता विषयमा समस्यालाई समाधान गर्न सरकारले समयमै ध्यान दिनपर्छ कि पर्दैन ? यो सरकारको जिम्मेवारी हो कि होइन ? छिटोभन्दा छिटो बचतकर्ताको बचत फिर्ता गर्नुपर्छ कि पर्दैन? पैसा अपचलन गर्नेको सम्पति जफत गरेर उनीहरुलाई कानुनको दायरामा ल्याएर ती बचत फिर्ता गर्नुपर्ने हो कि होइन ? सरकार के गरेर बसिरहेको छ।उनले प्रश्न गर्दै भने,सरकारले आज कमजोर मान्छेहरुलाई ल्याएर थुन्ने, कारबाही गर्ने, अलि बलियो, बाङ्गो देखियो भने सरकार परैबाट भाग्ने, यस्तो पनि राज्य हुन्छ ? यस्तो पनि सरकार हुन्छ ? नागरिकप्रतिको दायित्व यहि हो ? जिम्मेवार यहि हो सरकारको ? यस्ता मामिलामा यतिसम्म निरीह सरकार मैले अहिलेसम्म देखेको थिइनँ। म ध्यानाकर्षण गराउन चाहन्छु। उनले सरकारले भ्रष्टाचारीहरूको संरक्षण गरेको दाबी गरे। उनले सरकार नै तस्करीमा लागेको बताए। एकपछि अर्को ठूलाठूला भ्रष्टाचारका काण्डहरू आएपनि सरकारले भ्रष्टाचारीहरूलाई कारबाही गर्ने बहनामा स्टन्टबाजी गर्ने गरेको उनले दाबी गरे। उनले टेरामक्स प्रकरणमा सत्तारुढ दलकै बहालवाला मन्त्री र पूर्व मन्त्रीलाई अख्तियारले बोलाउँदा बयान दिन नगएको भन्दै सुशासन कसरी कायम हुन्छ भन्दै प्रश्न गरे। टेरामक्स प्रकरणमा कांग्रेसका सांसदसमेत रहेका स्वास्थ्य तथा जनसंख्या मन्त्री मोहनबहादुर बस्नेत र पूर्व सञ्चारमन्त्री समेत रहेका सांसद ज्ञानेन्द्र बहादुर कार्की अख्तियारले बयानका लागि बोलाउँदा गएका छैनन्। सरकारको नैतिक धरातलबारे गिरीले प्रश्न गर्दै भने, अख्तियारले बोलाएर सत्तारूढ दलका सांसद जाँदैनौं भन्ने ? यसरी सुशासन कायम हुन्छ ? यो पनि पढ्नुहोस सरकारसँग जनताले आशा गर्ने ठाउँ नभेटेपछि युवाहरु देश छोड्न थाले : एमाले"
सम्पत्ति शुद्धीकरण विधेयक पारित,"काठमाडौं : प्रतिनिधिसभाको आजको बैठकले सम्पत्ति शुद्धीकरणसम्बन्धी विधेयक बहुमतले पारित गरेको छ । कानुन, न्याय तथा संसदीय मामिलामन्त्री धनराज गुरुङले सम्पत्ति शुद्धीकरण (मनी) लाउण्डरिङ) निवारण तथा व्यावसायिक वातावरण प्रवद्र्धनसम्बन्धी केही ऐनलाई संशोधन गर्ने विधेयक, २०८० पारित गरियोस् भन्ने प्रस्ताव बैठकमा पेश गरेका थिए। विधेयकमाथि कानुन, न्याय तथा मानव अधिकार समितिको प्रतिवेदनसहित छलफल भएको थियो । छलफलका क्रममा १८ जना सांसदले विधेयकमाथि विभिन्न सुझाव दिएका थिए। छलफलपछि सभामुख देवराज घिमिरेले बैठकमा विधेयकलाई निर्णयार्थ पेश गरेका थिए। सम्पत्ति शुद्धीकरण (मनी लाउन्डरिङ) निवारण तथा व्यवसायिक वातावरण प्रवद्र्धनसम्बन्धी केही ऐनलाई संशोधन गर्न बनेको विधेयकमार्फत् निकासी पैठारी (नियन्त्रण) ऐन २०१३, पानी जहाज दर्ता ऐन २०२७, मालपोत ऐन २०३४, पर्यटन ऐन २०३५, भवन ऐन २०५५, दामासाहीसम्बन्धी ऐन २०६३, धितोपत्रसम्बन्धी ऐन २०६३, नेपाल राष्ट्र बैंक ऐन २०५८, मानव बेचबिखन तथा ओसारपसार (नियन्त्रण) ऐन, २०६४ र कसुरजन्य सम्पत्ति तथा साधन (रोक्का, नियन्त्रण र जफत) ऐन २०७० मा संशोधन गरिएको हो । त्यस्तै,सम्पत्ति शुद्धीकरण (मनी लाउन्डरिङ) निवारण ऐन २०६४, पारस्पारिक कानुनी सहायता ऐन २०७०, सङ्गठित अपराध निवारण ऐन २०७०, विद्युत् नियमन आयोग ऐन २०७४, सहकारी ऐन २०७४, विदेशी लगानी तथा प्रविधि हस्तान्तरण ऐन २०७५ र बीमा ऐन २०७९ मा संशोधन गर्न लागिएको छ । मुलुकी अपराध संहिता २०७४ र मुलुकी फौजदारी कार्यविधि संहिता २०७४ मा पनि विधेयकमार्फत संशोधन गरिएको छ । प्रतिनिधिसभाको अर्को बैठक २०८० फागुन ६ गते बिहान ११ बजे बस्नेछ । उक्त बैठकमा प्रधानमन्त्रीसँग प्रत्यक्ष प्रश्नोत्तर कार्यक्रम गरिने पनि सभामुख घिमिरेले बैठकमा जानकारी गराएका थिए।"
प्रधानमन्त्रीले फागुन ६ गते सांसदले सोधेका प्रश्नको जवाफ दिने,काठमाडौं : प्रधानमन्त्री पुष्पकमल दाहाल 'प्रचण्ड' ले फागुन ६ गते प्रतिनिधिसभाका सांसदहरूले सोधेका प्रश्वको जवाफ दिने भएका छन्। बुधबार बसेको प्रतिनिधिसभा बैठकमा सभामुख देवराज घिमिरेले फागुन ६ गतेलाई प्रधानमन्त्रीसँग प्रश्नोत्तर कार्यक्रम राखिएको जानकारी गराए। प्रधानमन्त्रीसँग प्रश्नोत्तर कार्यक्रमका लागि समूह विभाजन भइसकेकाले समूह ३ मा रहेका सांसदहरूले फागुन २ गते दिनको ३ बजे संघीय सचिवालयका महासचिवसमक्ष आफ्नो प्रश्न लिखितरुपमा बुझाउन आग्रह गरे। बैठकमा विभिन्न सांसदहरूले समसायिक विषयमा सरकारसँग सोधेका प्रश्नको प्रधानमन्त्री दाहालले जवाफ दिनेछन्।
नेप्सेमा वृद्धि कायमै : ५ स्टकको सेयर सकारात्मक सर्किट लेभलमा कारोबार,"काठमाडौं : साताको चौथो कारोबार दिन आज नेप्से परिसूचक सामान्य अंकले बढेको छ। नेप्से परिसूचक ४९२ अंकले बढेर २०९०६४ विन्दुमा कायम भएको छ। सेन्सेटिभ इण्डेक्स ००३ अंकले बढेर ३७७९५ विन्दुमा पुगेको छ। साताको पहिलो कारोबार दिन आइतबार एकल अंकले घटेको नेप्से सोमबार,मंगलबार र बुधबार निरन्तर बढेको हो। सोमबार १४ ,मंगलबार ९ अंकले बढेको नेप्से आज करिब ५ अंकले वृद्धि भएको हो। नेप्से मंगलबारको तुलनामा कम अंकले बढेपनि कारोबार रकम भने बढेको छ। यसदिन ३१३ स्टकको ७७ लाख ३२ हजार २३४ कित्ता सेयर २ अर्ब ८४ करोड २५ लाख ५० हजार २३७ रुपैयाँमा खरिदबिक्री भए।मंगलबार २ अर्ब ५९ करोड मूल्य बराबरको कारोबार भएको थियो। सेयर बजार सामान्य अंकले बढेपनि पाँच कम्पनीको सेयर सकारात्मक सर्किट लेभलमा कारोबार भएको छ। गुँरास लघुवित्त वित्तीय,समाज लघुवित्त वित्तीय,बुद्ध भूमि नेपाल हाइड्रोपावर,इस्टर्न हाइड्रोपावर र एसियन हाइड्रोपावरको सेयर सकारात्मक सर्किट लेभलमा कारोबार भएको हो। कारोबार रकमका आधारमा हिमालयन रिइन्स्योरेन्स शीर्षस्थानमा रह्यो। सो कम्पनीको २४ करोड मूल्य बराबरको सेयर कारोबार भयो। रिलायबल नेपाल लाइफ इन्स्योरेन्सको ६ करोड ६२ लाख मूल्य कारोबार हुँदा नगदी ग्रुपको ६ करोड ५९ लाख,हाथवेको ६ करोड ११ लाख र सोनापुरको ५ करोड ८६ लाख मूल्य बराबरको सेयर कारोबार भयो। १३ वटा उपसमूहमध्ये ८ वटाको सूचक बढ्दा ५ उपसमूहको सूचक नकारात्मक देखिए। कारोबारमा आएका १६९ कम्पनीको मूल्य बढ्दा ६९ वटाको घट्यो भने ११ कम्पनीको मूल्य स्थिर रह्यो।"
"यही अवस्थामा देश चल्न सक्दैन, नयाँ सम्झौता गरौं :राजेन्द्र लिङ्देन","काठमाडौं : राष्ट्रिय प्रजातन्त्र पार्टी (राप्रपा)का सांसद राजेन्द्र लिङ्देनले देशमा भ्रष्टाचार र लुटतन्त्र मौलाएको आरोप लगाएका छन्। उनले सरकारले सुशासन र प्रगतिका कुरा गरेपनि देशमा भ्रष्टाचार र लुटतन्त्रमात्रै देखिएको उनको भनाइ छ। बुधबार बुधबार प्रतिनिधिसभा बैठकमा बोल्दै राप्रपाका अध्यक्ष समेत रहेका लिङ्देनले मुलुकलाई अघि बढाउन नयाँ सम्झौताकासाथ अघि बढ्न सुझाव समेत दिए। मुलुकमा भ्रष्टाचार र वेरोजगारी बढ्नुमा हामीले नै अबिलम्बन गरेको प्रणाली दोषी रहेको उनको भनाइ छ। लिङ्देनले भने,'यही निर्वाचन प्रणाली,यही नियुक्ति प्रणाली, यही ऐन निर्माण गर्ने विधिबाट हामीले अपेक्षा गरेको परिवर्तन संभव छैन मात्रै होइन कुनै हालले देश अगाडि बढ्न सक्दैन। यो कुरा राप्रपाले मात्रै होइन यो उत्कृष्ट व्यवस्था हो भनेर ल्याउने र लड्ने सबैले स्वीकार गरिसकेका छन्। त्यसैले म आग्रह गर्छु तपाईंले परिवर्तनको नाममा जे व्यवस्था निर्माण गर्नुभयो यो गणतन्त्र होइन। अहिले जनताले गणतन्त्रलाई लुटतन्त्र हो भनेर भन्ने गरेका छन्।' उनले कसैलाई निषेध गरेर मुलुकलाई अगाडि बढ्न सक्दैन भन्ने कुरा प्रमाणित भइसक्यो धारणा व्यक्त गरे। उनले आफ्नो अहमतुष्टिका लागि देशलाई बन्धक नबनाउन समेत आग्रह गरे। लिङ्देनले अहिले मुलुक सीमित राजनीतिक दलका नेताको कैदमा रहेको र देश यही अवस्थामा राखिराख्न नहुने बताए।"
संघीयता कार्यान्वयनमा मुख्यमन्त्रीहरूको मप्रति भरोसा छ : प्रधानमन्त्री दाहाल,"काठमाडौं : प्रधानमन्त्री पुष्पकमल दाहालले परिवर्तनको मुख्य संबाहक हुनुका नाताले आफू संघीयताको कार्यान्वयनमा दृढताका साथ लाग्ने प्रतिबद्धता जनाएका छन्। राष्ट्रिय समन्वय परिषद्को दोस्रो पूर्ण बैठकलाई सम्बोधन गर्दै उनले संघीयता कार्यान्वयनमा मुख्यमन्त्रीहरूले आफूप्रति भरोसा गरेको बताए। यही शक्तिका साथ संघीयता कार्यान्वयनमा लाग्ने उनको भनाइ छ। विसं २०७६ मा परिषद्सम्बन्धी कानुन बने पनि पहिलो बैठक आफूले नै गत असारमा राखेको प्रधानमन्त्रीले स्मरण गरे। संघ, प्रदेश र स्थानीय सरकारका काम कारबाहीमा समन्वय र सुदृढ गर्न परिषद्को बैठक राखिएको बताए। 'चारवर्ष एउटै बैठक नबसेर बित्यो। मैले ६ महिनामा २ वटा बैठक राखेर संघीयता कार्यान्वयनको पहल लिएको छु,' उनले भेन। संघीयता कार्यान्वयन गर्न आफू मुख्यमन्त्रीहरूसँग लगातार छलफलमै रहेको जानकारी दिँदै प्रधानमन्त्री दाहालले संविधान कार्यान्वयनमा सबैले चासो र चिन्तन गर्नुपर्नेमा जोड दिए। 'यो बैठकले गति पैदा गरेको अनुभूति गरेको छु। मलाई सबै मुख्यमन्त्रीज्यूहरूको आशा र भरोसा छ। संघीयता कार्यान्वयनमा यो मेरो शक्ति हो,' उनले भने, 'मैले पनि सरकारको नेतृत्वमा आएदेखि नै यहीँ विषयलाई केन्द्रमा राखेर काम गरिरहेको छु।' उनले संघीय निजामती सेवा ऐन र प्रहरी समायोजनका लागि उपप्रधानमन्त्रीहरूलाई जिम्मेवारी नै तोकेर काम थालिएको जानकारी दिए। 'संघीय ऐनहरू निर्माण नै हाम्रो प्रमुख कार्यभार हो। प्रदेशहरूले जनतालाई सेवा दिन थालेपछि संघीयता विरोधीलाई राम्रो जवाफ हुनेछ,' उनले भने। तीनै तहका सरकारले ल्याउने नीति, कार्यक्रम तथा बजेट सामूहिक विवेकको केन्द्रिकृत अभिव्यक्ति हुनुपर्नेमा जोड दिँदै प्रधानमन्त्री दाहालले योजना पूरा नगर्ने, नयाँनयाँ योजना ल्याउने र निर्धारित समयमा सम्पन्न नहुने अवस्थाको अन्त्य गर्नुपर्ने बताए। 'असन्तुलित विकास र ढिलासुस्तीले राज्यको दायित्त्व बढेको छ। यस परिस्थिति यसपटक अन्त्य हुन्छ। बजेट निर्माणमा रहेका बेथिति अन्त्य गरिन्छ,' उनले भने।"
साउदीमा ४ महिनादेखि १३ जना नेपाली अलपत्र,"साउदी अरेबिया : वैदेशिक रोजगारीको क्रममा साउदीको जुवेलमा पुगेका १३ जना नेपाली ४ महिनादेखि अलपत्र परेका छन्। नेपालमा गरिएको सम्झौताअनुसार ११००२५० साउदी रियलमा उनीहरू साउदीको दमाम एक्सिस कम्पनीमा कार्पेटर, वेल्डर, मेसनको रूपमा काम गर्न पुगेका थिए। काठमाडौंमा रहेको अमिती हियुमन रिसोस म्यानपावरबाट गत ५ अक्टोबर २०२३ मा साउदी पुगेका उनीहरू अलपत्र परेका हुन्। सम्बन्धित कम्पनीले सुरुको महिनाका लागि २५० रियल र खानबस्न दिए पनि तीन महिना पुग्दासमेत तलब नदिएको पीडितहरूको गुनासो छ। 'आएको ३ महिनासम्म कम्पनीले काममा लगाउने तर तलब माग्दा विभिन्न बहान बनाउने काम गर्यो। सम्बन्धित लिडरलाई सूचना दिँदा सिधा कम्पनी नपरी सप्लायर्स कम्पनी रहेको थाहा भयो। त्यसलगत्तै मेनपावरलाई खबर गर्दा 'राम्रो हुन्छ, काम हुन्छ' भन्दै ४ महिना पुर्यो। हामी अवैधानिक रूपले बस्नुपरेको छ,' एक पीडितले भने। उनीहरूले उद्धारका लागि नेपाली जनप्रगतिशील मञ्च साउदीका कार्यबहाक अध्यक्ष रामचन्द्र वाग्लेलगायत सरोकारवालाहरूलाई अनुरोध गरेका छन्। कम्पनीले २५० रियल र खानबस्न मात्रै दिने भनेपछि उनीहरू अलपत्र परेका हुन्। सम्झौताअनुसारको काम नदिए स्वदेश फिर्ता गराउन उनीहरूको माग छ। उक्त कम्पनीमा २२ जना आएर अलपत्र परे पनि बाँकी ९ जना त्यहाँबाट अन्यत्र भागेको पीडितहरूको भनाइ छ। साउदी आउदा उनीहरूले प्रतिव्यक्ति २ लाख देखि २ लाख ५० सम्म बुझाएका थिए। मेनपावरमा कार्यरत लोकबहादुर पुनलाई १ लाख ५० हजार रुपैयाँ देखि २ लाखसम्म र अन्यलाई ३० हजार रुपैयाँ बुझाएको पीडितहरूको भनाइ छ। म्यानपावरले कम्पनीको भिसा भन्दै आफूहरूलाई फसाएको उनीहरूको आरोप छ। रोजगारीका लागि साउदी आउने कामदारको संख्या बढ्दो छ। तर, सम्बन्धित कम्पनीले सम्झौताअनुसार सेवासुविधा नदिँदा र म्यानपावरले कम्पनीका बारेमा आधिकारिक कार्यशैलीको ढाँचा नबुझ्दा उनीहरू विभिन्न समस्यामा परिरहेका छन्।"
जितपुरसिमरा उपमहानगरका वडाध्यक्ष कार्कीविरुद्ध भ्रष्टाचार मुद्दा,"काठमाडौं : बाराको जितपुरसिमरा उपहानगरपालिका वडा नम्बर ३ का वडा अध्यक्ष ताराबहादुर कार्की क्षेत्रीविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले अध्यक्ष कार्कीविरुद्ध आज विशेष अदालत काठमाडौंमा आरोपपत्र दायर गरेको हो। अख्तियारका प्रवक्ता नरहरि घिमिरेले घरबाटो सिफारिस गरिदिने प्रयोजनार्थ सेवाग्राहीसँग ५ लाख घुस लिएको पुष्टि हुन आएकाले वडाअध्यक्ष कार्कीविरुद्ध भ्रष्टाचार मुद्दा दायर भएको जानकारी दिए। कार्कीले भ्रष्टाचार निवारण ऐन, २०५९ को दफा ३ को उपदफा ९१० बमोजिमको कसुर गरेकोले उनलाई बिगो ५ लाख कायम गरी भ्रष्टाचार निवारण ऐन, २०५९ को दफा ३ को उपदफा ९१० देहाय (घ) बमोजिम कैद सजाय गरी सोही ऐनको दफा ३ को उपदफा (१०) अनुसार बिगो बमोजिम जरिवाना सजायसमेत माग गरेको अख्तियारले जनाएको छ। यसअघि सेवाग्राहीबाट ५ लाख रुपैयाँ घुस लिएको अवस्थामा अख्तियारको टोलीले कार्कीलाई नियन्त्रणमा लिएको थियो। अनुसन्धानका क्रममा घुस लिएको पुष्टि भएपछि अख्तियारले कार्कीविरुद्ध भ्रष्टाचार मुद्दा दायर गरेको हो।"
गिरीबन्धु टि स्टेटको जग्गा सट्टापट्टा गर्न स्वीकृति दिने निर्णय बदर,"काठमाडौं : सर्वोच्च अदालतले गिरीबन्धु टि स्टेट प्रालिको हदबन्दीभन्दा बढीको जग्गा सट्टापट्टा गर्न दिने निर्णय बदर गरिदिएको छ। प्रधान्यायाधीश विश्वम्भरप्रसाद श्रेष्ठ, न्यायाधीशहरू ईश्वरप्रसाद खतिवडा, प्रकाशमान सिंह राउत, सपना प्रधान मल्ल र सुष्मालता माथेमाको संवैधानिक इजलासले उक्त आदेश जारी गरेको हो। तत्कालीन मन्त्रिपरिषद बैठकले २०७८ वैशाख १३ गते गिरीबन्धु टि स्टेटको हदबन्दीभन्दा बढी जग्गा सट्टापट्टा गर्न स्वीकृति दिने निर्णय गरेको थियो। उक्त निर्णय भूमिसम्बन्धी ऐन, २०२१ को दफा १२ग लगायतका कानुनी प्रावधान अनुकूल नदेखिएको र अपरिपक्व प्रकृतिको नदेखिएको सर्वोच्चले बदर गरिदिएको हो। 'सामान्यतया हदबन्दीभन्दा बढी भएको जग्गा जफत नै गर्नुपर्ने हुन्छ। यस मान्यतामा अन्यथा प्रतिकूल असर नपर्ने गरी जग्गाको क्षेत्रफल, चिया उत्पादन हुने क्षमता, सम्भाव्यता, सट्टापट्टा हुने जग्गाको समानुपातिक सुनिश्चितता, सट्टापट्टा गरिने जग्गाको मूल्यसमेतका समग्र प्राविधिक तथा व्यवस्थापकीय विषयहरू एकीन भएपछि भूमिसम्बन्धी ऐनलगायत सोसम्बन्धी अवधारणा अनुकूल हुनेगरी मात्र हदबन्दीभन्दा बढी भएको जग्गाको व्यवस्थापन गर्नू गराउनू भनी प्रत्यर्थी नेपाल सरकारका निकायहरूका नाममा परमादेश जारी हुने ठहर्छ,' आदेशमा भनिएको छ। अधिवक्ता ओमप्रकाश अर्यालले सो जग्गा सरकारको नाममा ल्याउन माग गर्दै विसं २०७८ भदौ १ गते सर्वोच्च अदालतमा रिट दायर गरेका थिए।"
"कानुन निर्माणका सवालमा सत्तापक्ष र प्रतिपक्ष नभनौं, सबै एकजुट हौं : जनार्दन शर्मा","काठमाडौं : नेकपा माओवादी केन्द्रका सांसद जनार्दन शर्माले कानुन निर्माण गर्ने सवालमा सत्तापक्ष र प्रतिपक्ष भन्न नहुने बताएका छन्। बुधबार प्रतिनिधिसभा बैठकमा बोल्दै माओवादी नेता शर्माले कानुन निर्माणका सवालमा सत्तापक्ष प्रतिपक्ष नभनी सबै राजनीतिक दल एकजुट हुनुपर्ने बताएका हुन्। 'कानुन निर्माणमा सबै राजनीतिक दल एकजुट हुनैपर्छ,'उनले भने,'सत्तापक्ष र प्रतिपक्ष भनेर भाग्न मिल्दैन ।' पूर्वअर्थमन्त्री समेत रहेका शर्माले अघिल्ला अधिवेशनले मुलुकलाई चाहिने आवश्यक कानुन बनाउन नसकेको बताए। उनले सरकारले सामाजिक सुरक्षाको क्षेत्रमा धेरै राम्रा काम गरेको दावी गरे। मिटरब्याज पीडितहरूको पक्षमा र नेपाली नागरिक भएर नागरिकता नपाउने युवायुवतीको पक्षमा बनेका कानुनहरू महत्वपूर्ण रहेको उनको भनाइ छ। 'मिटरब्याज पीडितलाई न्याय दिने कुरा मात्रै होइन, नागरिकता नपाएका नेपाली नागरिकका छोराछोरीलाई नागरिकता उपलब्ध गराएको छ,यसलाई सरकारको ठूलो उपलब्धी मान्न सकिन्छ।'सहकारीको रकम हिनामिना गर्ने सहकारीलाई कारवाहीको प्रक्रिया चलिरहेको बताउँदै उनले पीडितका मुद्दाहरूलाई सरकारले प्राथमिकतामा राख्नुपर्ने बताए। शर्माले जनताप्रति इमान्दार भएर काम गरे संविधानको सफल कार्यान्वयन गर्न सकिने र जनतामा रहेको निराशालाई आशामा बदल्न सकिने धारणा व्यक्त गरे। संघीय सरकारले कानुनहरू नबनाउँदा संघीयता कार्यान्वयनमा समस्या आएको बताए। उनले संघीयता कार्यान्वयनसम्बन्धी कानुन र मानव पुँजी निर्माण गर्नेसम्बन्धी कानुन छिट्टै बनाउनुपर्नेमा जोड दिए। आवश्यक कानुन निर्माण नहुँदा स्थानीय तहमा र प्रदेश सरकारले आफ्ना कामहरू प्रभावकारी बनाउन नसकेको उनको भनाइ छ। हिउँदे अधिवेशनलाई व्यवस्थित गर्न कार्यतालिका निर्माण भएको र कार्यान्वयनको प्रयास भइरहेको उनले बताए। नेता शर्माले जनताको काम गर्न अलमल गर्ने छुट कसैलाई नभएको बताए। शर्माले जाजरकोटको भूकम्पपछि पुननिर्माणको काम अघि बढाउनका लागि सरकारले संकटक्षेत्र घोषणा गरेर बजेटलगायतको व्यवस्था गर्नुपर्ने धारणा व्यक्त गरे।"
स्टार्टअप कर्जासम्बन्धी त्रिपक्षीय सम्झौता,"काठमाडौं : स्टार्टअप उद्यम कर्जा प्रवाह तथा कर्जा सुरक्षण सम्बन्धमा त्रिपक्षीय सम्झौता भएको छ । बुधबार उद्योग, वाणिज्य तथा आपूर्ति मन्त्रालयमा आयोजित एक कार्यक्रमकाबीच स्टार्टअप उद्यम कर्जा प्रवाह तथा कर्जा सुरक्षण सम्बन्धमाऔद्योगिक व्यवसाय विकास प्रतिष्ठान, राष्ट्रिय वाणिज्य बैंक लिमिटेड र निक्षेप तथा कर्जा सुरक्षण कोषबीच समझदारीपत्रमा हस्ताक्षर भएको हो। समझदारीसँगै औद्योगिक व्यवसाय विकास प्रतिष्ठानको सिफारिसमा राष्ट्रिय वाणिज्य बैंकले स्टार्टअप कर्जा दिने भएको बताइएको छ । नवीनतम ज्ञान, सोच, सीप र क्षमता भएका उद्यमीलाई सहुलियतपूर्ण कर्जा उपलव्ध गराउने लक्ष्यका साथ सम्झौता भएको र यसको प्रक्रिया पारदर्शी हुने उद्योगमन्त्री रमेश रिजालले जानकारी दिए । यस कार्यक्रमका लागि नेपाल सरकारले २५ करोड रुपैया बिनियोजन गरेको र तीन प्रतिशत व्याजमा ऋण दिइने उनले बताए। सम्झौताअनुसार बैंकले कर्जाको साँवा ब्याज दाबी भुक्तानी माग गर्दा निक्षेप तथा कर्जा सुरक्षण कोषबाट भुक्तानी प्राप्त गर्नेछ । कम्पनी दर्ता भएको सात वर्षभन्दा बढी समय नभएका स्टार्टअप उद्यम कर्जा पाउनका लागि योग्य हुने कार्यविधिमा उल्लेख छ ।"
निर्वाचनको पूर्वसन्ध्यामा पाकिस्तानमा बम विष्फोट हुँदा कम्तिमा २० जनाको मृत्यु,काठमाडौं : पाकिस्तानको बलोचिस्तान प्रान्तमा बम विष्फोट हुँदा कम्तिमा २० जनाको मृत्यु भएको छ। निर्वाचनको पूर्वसन्ध्यामा दुई स्थानमा बम विस्फोट हुँदा सर्वसाधारणको मृत्यु भएको अधिकारीहरूले जानकारी दिएका छन्। पहिलो बम विस्फोट स्वतन्त्र उम्मेदवारसमेत रहेका इसफंदियार काकरको सम्पर्क कार्यालय बाहिर भएको थियो। उक्त बम विस्फोटमा १२ जनाको मृत्यु भएको हो। अर्को बम विस्फोट किल्लाह शेफ उल्लाह जिल्लामा भएको हो। जहाँ ८ जनाको मृत्यु भएको अधिकारीहरूले पुष्टि गरेका छन्। घटनामा ३० जनाभन्दा बढी घाइते भएका छन्। घाइतेहरूलाई नजिकैको अस्पतालमा भर्ना गरिएको छ।
बालविवाह रोक्न सुस्ताका छोरीलाई २५ हजार,"परासी : नवलपरासीको सुस्ता गाउँपालिकाले छोरी जन्मेपछि २५ हजार रुपैयाँ उपलब्ध गराउँदै आएको छ। बालविवाहलाई न्यूनीकरण गर्दै रोक्न र छोरीलाई शिक्षामा अभिप्रेरित गराउने प्रमुख उद्देश्यले गाउँपालिकाले जन्मेपछि २५ हजार रुपैयाँ उपलब्ध गराउने निर्णय गरेको हो। छोरी सुनौलो भविष्य कार्यक्रम नाम राखेर उक्त रकम उपलब्ध गराउन थालिएको हो। रकम पाउनका लागि भने गाउँपालिकाले केही शर्त राखेको छ। कार्यविधि नै बनाएर गाउँपालिकाले छोरी जन्मेपछि उक्त रकम बैंक खातामा जम्मा गरिदिने गरेको हो। रकम पाउनका लागि गाउँपालिकाले राखेका शर्तमा ३५ दिनभित्र जन्मदर्ता गर्नुपर्ने, सुत्केरी अवस्थामा नेपाल सरकारले तोकेको मापदण्डअनुसारको ८ पटकसम्म गर्भ परीक्षण गर्नुपर्ने, स्वास्थ्य संस्थामै सुत्केरी हुनुपर्ने, छोरीलाई एसईईसम्म पढाउनुपर्नेलगायतका छन्। उमेर नपुगी विवाह गरेमा उक्त रकम दिइने छैन। शर्त पूरा गरिसकेपछि बच्चा जन्मेको ४५ दिनभित्र आमाबाबुमध्ये एक जना संरक्षक रहेको कागजातसहित पालिकामा गएपछि नवजात छोरीको खातामा रकम जम्मा हुने गाउँपालिका उपाध्यक्ष गीता चौधरीले बताइन्। कार्यविधिअनुसार कागजात पेश भएपछि छोरीको नाउँमा बैंक खाता खोलेर फिक्स डिपोजिट गरिदिने गरेका छौं,' उपाध्यक्ष चौधरीले भनिन्। २० वर्ष पुगेपछि मात्र निकाल्न पाइने उक्त रकम सम्बन्धित छोरीहरूले आफूखुसी खर्च गर्न सक्नेछन्। बैंकमा जम्मा भएको रकम २० वर्षमा ३ लाखको हाराहारीमा पुग्ने उनले बताइन्। ग्रामीण क्षेत्र र भारतसँग सीमाना जोडिएको पालिका भएकाले यहाँ बालविवाहको अवस्था घट्न सकेको छैन। पढाई खर्चले विवाह उम्कने सोँचले छोरीको १०११ वर्षमै विवाह गरिदिने गरेका छन्। त्यसलाई न्यूनीकरण गर्दै रोक्नका लागि पनि कार्यक्रम लागू गरेका हौं,' उपाध्यक्ष चौधरीले भनिन्। जिल्लामा कूल बालबालिकाको जनसंख्यामध्ये सुस्तामा ६५५५ प्रतिशत बालविवाह हुने गरेको छ। जसमा सुस्तामा ६७२ बालविवाह हुने गरेको राष्ट्रिय जनगणना २०७८ मा उल्लेख छ। गतवर्षदेखि सञ्चालन भएको कार्यक्रमअन्तर्गत अहिलेसम्म ११० जनाले फारम दर्ता गराएका छन्। फारम दर्ता गरेकामध्ये ६० जना नवजात शिशुको खातामा रकम जम्मा भइसकेको छ। अरुको कागजपत्र हेरेर क्रमशः पठाउँदै छौं,' उनले भनिन्। एक दम्पतीले २ जनाभन्दा बढी छोरी जन्माए भने तेस्रो सन्तानले रकम पाउने छैनन्। छोराहरू कति छन्? भन्दा पनि एक दम्पतीका २ जनाभन्दा बढी छोरीलाई रकम दिइनेछैन। काम गर्दै जाँदा केही अफ्ठ्याराहरू आएकाले कार्यविधिलाई संशोधन गरी थप व्यवस्थित गराउन खोजेका छौं,' उनले भनिन्। अहिले एसईईसम्म पढाउनुपर्ने व्यवस्थालाई परिमार्जन गरेर १२ कक्षासम्म पढाउनुपर्नेलगायतका अन्य केही शर्तलाई पनि परिमार्जन गरेर कार्यविधि संशोधन गर्न लागिएको उपाध्यक्ष चौधरीले बताइन्।"
राज्यको सम्पत्ति दोहन गर्नेहरूलाई नै राजनीतिक संरक्षण मिलेको छ : लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले राज्यको सम्पती दोहन गर्नेलाई राजनीतिक संरक्षण मिलेको आरोप लगाएका छन्। बुधबार प्रतिनिधिसभा बैठकमा बोल्दै लामिछानेले नागरिकता किर्ते, सरकारी जग्गा कब्जा, भ्रष्टाचार गर्नेहरुलाई राजनीतिक संरक्षण मिलेको र कारवाही हुन नसकेको बताएका हुन्। उनले आफ्नो पार्टीले अनियमिता गर्नेलाई ७२ घण्टाभित्र कारबाही गरेको उल्लेख गर्दै अन्य दलमा रहेका दोहनकारीलाई कारवाही गर्न कसले रोक्यो भन्दै प्रश्न समेत गरे। लामिछानले अधिकार निकाय प्राप्त संस्थाले बयानका लागि बोलाउँदा पनि नजाने नेताका दलहरुले सदनबाट सुशासन र छेडखानीको कुरा गर्न नसुहाउने उनको भनाइ छ। सदनलाई उत्तरदायिका साथ प्रभावकारी बनाउन रास्वपाले प्रभावकारी भूमिका निर्वाह गर्ने भन्दै उनले संसदले क्यालेन्डर बनाएको प्रति आभार व्यक्त गरे। उनले सहकारी क्षेत्रमा देखिएको विकृति अन्त्यका साथै समस्या समाधानको प्रतिवेदन रास्वापाले तयार गरेको र आवश्यक परे सरकारले रास्वपाको सहयोग लिन सक्ने उल्लेख गरे।"
अमेरिकामा उदाउँदै नेपाली रक ब्यान्ड,"क्यालिफोर्निया : अमेरिकाको क्यालिफोर्नियास्थित नेपालीहरूको ब्यान्ड 'नेपक्याली'ले 'डिस्ट्रक्सन' अंग्रेजी गीत सार्वजनिक गरेको छ। गत साता सार्वजनिक भएको यो गीतमा नेपाली गायक अर्पन कार्कीले स्वर दिएका छन्। 'ह्याभी मेटल रक' स्टाइलमा गाइएको यो गीतमा गितारिस्ट सनी श्रेष्ठले साथ दिएका छन् भने अमेरिकी नागरिक स्कट कोलिन्सले ड्रम र म्याट किल गोरले बेस गितारमा साथ दिएका छन्। अन्य ह्याभी मेटल रक स्टाइलभन्दा प्रिथक र सुमधुर शैलीमा यो गीत रेकर्ड गरिएको गायक कार्कीले बताए। 'ह्याभी मेटल रक सुन्ने स्रोताहरूलाई लक्षित गरी यो गीत ल्याइएको हो। यसको मेलोडीमा नयाँ प्रयोग गरिएको छ । गीतमा नेपालीपन ल्याउन नेवारी लाखे मास्कको पनि प्रयोग गरिएको छ', गायक कार्कीले भने, 'गीतमा नेपालीपन आओस् भनेर लाखे मास्क प्रयोग गरिएको हो। जसले नेपाली संस्कृतिलाई संसारभर चिनाउने छ भन्ने विश्वास राखेका छौं।' अमेरिकाको नेपाली समुदायमा गायक कार्की निकै लोकप्रिय बनिरहेका छन्। नेपालीहरू पनि पश्चिमा संगीतमा अब्बल हुन्छन् भनेर प्रमाणित गर्न आफू लागिपरेको बताउँदै कार्कीले जहाँ रहे पनि नेपालीपनलाई संसारभर चिनाउन लागिरहने बताए। 'नेपक्याली' ब्यान्ड १० वर्ष अगाडि कार्की आफैले स्थापना गरेका हुन्। काठमाडौं सिनामंगलमा जन्मिएका कार्की अध्ययनको शिलशिलामा १५ वर्ष अगाडि अमेरिका पुगेका थिए। कार्कीले यसअघि 'कान्छी' र 'खाते' लगायतका नेपाली गीत बजारमा ल्याइसकेका छन्।"
पोखरा अडिसनमा उत्साह,"पोखरा : चर्चित गायन रियालिटी शो नेपाल आइडलको पाँचौं संस्करणको अडिसन मंगलबार गण्डकी प्रदेशको राजधानी पोखरामा सुरु भएको छ। अडिसनका लागि नेपाल आइडलको करिब ७० जनाको टोली सोमबारै पोखरा आइपुगिसकेको छ। नेपाल आइडलको पाँचौं संस्करणको अडिसन पुस २१ गतेदेखि झापाको बिर्तामोडबाट सुरु भएको थियो। त्यसपछि महोत्तरीको बर्दिबास, हेटौंडाको मकवानपुर, धनगढीको अत्तरिया, सुर्खेतको वीरेन्द्रनगर, दाङको घोराहीमा प्रिअडिसन सकेर आइडल टिम गण्डकी प्रदेशको राजधानी पोखरामा आइपुगेको हो। टोलीले पोखराको अडिसनपछि काठमाडौंमा अडिसन आयोजना गर्ने बताइएको छ। कास्कीको पोखरा१७ छोरेपाटनस्थित गुप्तेश्वर महादेव बहुमुखी क्याम्पसको प्रांगणमा दुई दिनसम्म अडिसन सञ्चालन हुनेछ। पहिलो दिन गण्डकी प्रदेश तथा अन्य स्थानका विभिन्न जिल्लाबाट अडिसनमा सहभागी हुन प्रतिभाहरू पोखरा आइसकेका छन्। पोखरा अडिसनमा गायन प्रतिभा भएका युवायुवतीहरूको उत्साहजन सहभागिता रहेको कार्यक्रम निर्देशक सुरेश पौडेलले जानकारी दिए। निर्देशक पौडेलका अनुसार पहिलो दिन दुई चरणमा अलगअलग रूपमा प्रिजर्जहरूबाट अडिसनमा प्रतिस्पर्धी छनोट गरिनेछ। युवाहरू विदेश पलायन हुने क्रम तीव्र रूपमा भइरहँदा पनि नेपाल आइडलको क्रेज पहिलेजस्तै उत्साहजन रहेको निर्देशक पौडेलले बताए। यस पटक अडिसन कस्तो हुन्छ भनेर हामीलाई सुरुदेखि नै चिन्ता लागेको थियो। तर, हामीले सोचेभन्दा बढी प्रतिभाहरूको सहभागिताले उत्साहित बनाएको छ, निर्देशक पौडेलले भने, हामी जहाँजहाँ गयौं, त्यहाँ युवाको जनसागर नै उर्लिएको पायौं। पोखरा त आइडल जन्माएकै ठाउँ हो। गुप्तेश्वर महादेव बहुमुखी क्याम्पसका सहायक प्रमुख रामजी पौडेलले नेपाल आइडलको अडिसन आफ्नो क्याम्पसमा आयोजना हुनु गौरवको बिषय भएको बताए। उनले भने, अडिसनले क्याम्पसको गरिमा र इज्जतलाई थप उचाइमा पुर्याउने अपेक्षा गरेका छौं। नेपाल आइडल सिजन वानको विजेता पोखराका बुद्ध लामा बनेका थिए। पोखरा पर्यटकीय दृष्टिकोणले मात्र नभई संगीत क्षेत्रमा रुचि राख्ने प्रतिभाहरूका कारण पनि पोखरा अडिसन महत्वपूर्ण मानिन्छ। मंगलबार प्रिअडिसनमा सहभागी भएकी भरतपुर१० चितवनकी २४ वर्षीया अमोध पौडेल निकै खुसी देखिन्थिन्। नेपाल आइडलमा सहभागी हुन श्रीमान्सँगै आएकी पौडेलले दुई वर्षकी छोरी सासुससुराको जिम्मा लगाएर अडिसनमा सहभागी हुन आएको बताइन्। दन्त चिकित्सक अध्ययनरत उनी बाल्यकालदेखि नै गीत संगीतमा रुचि भएकाले अडिसनमा आएको बताइन्। विवाह गर्नुअघि पढाइमै ब्यस्त भएकाले यसअघिका अडिसनमा सहभागी हुन पाइनँ, उनले भनिन्, यसपटकको अडिसनमा समय अनुकूल भएकाले त्यो धोको पूरा गर्ने रहन पलाएको हो। पोखरा१५ रामबजारकी सुस्मिमा पुन अडिसनमा सहभागी हुन लामो लाइनमा बसेकी थिइन्। रामबजारस्थित बालविकास केन्द्रकी शिक्षिकासमेत रहेकी पुन निकै धैर्य र उत्साहित हुँदै अडिसनमा सहभागी हुन लाइन बसेकी थिइन्। बाल्यकालदेखि गीत गाउने सौखले आफ्नो प्रतिभा उजागर गर्न आएको उनले बताइन्। परीक्षा हो। सफल, असफल जे पनि हुन्छ। त्यो मलाई स्वीकार्य पनि छ, उनले भनिन्, एक चोटी कोसिस गरेर हेर्यौं भन्ने लाग्यो, त्यसैले अडिसनमा आएँ। नेपाल आइडलको पाँचौं संस्करणमा न्हयु बज्राचार्य, कालिप्रसाद बाँस्कोटा र इन्दिरा जोशी निर्णायकको भूमिकामा छन्। कार्यक्रम सञ्चालन रीमा विश्वकर्मा र आशिफ शाहले गरिरहेका छन्।"
सांसद विकास कोष कार्यक्रम रोक्ने आदेशविरुद्धको रिटको सुनुवाइ सर्यो,"काठमाडौं : सांसद विकास कोष कार्यक्रम रोक्न दिएको अन्तरिम आदेशविरुद्धको रिटको सुनुवाइ सरेको छ। संघीय संसद् सचिवालयले (सांसद विकास कोष) संसदीय क्षेत्र पूर्वाधार विकास कार्यक्रमलाई रोक्ने सर्वोच्च अदालतको अन्तरिम आदेशविरुद्ध दर्ता गरेको (भ्याकेट) निवेदनमाथि सुनुवाइका लागि अर्को पेशी तोक्न सर्वोच्चलेआदेश जारी गरेको हो। सो रिटमाथि आजदेखि सुनुवाइ सुरु भएको हो। प्रधानन्यायाधीश विश्वम्भरप्रसाद श्रेष्ठ,न्यायाधीशहरू ईश्वरप्रसाद खतिवडा, प्रकाशमान सिंह राउत,सपना प्रधान मल्ल र सुष्मालता माथेमा सम्मिलत पूर्ण इजलासले भ्याकेट निवेदनबारे निवेदकलाई जानकारी दिन आदेश दिएको हो। यसअघि सर्वोच्चको संवैधानिक इजलासले दिएको अन्तरिम आदेश खारेजीको माग गर्दै संघीय सचिवालयले यही माघ १५ गते निवेदन दिएको हो। अधिवक्ता त्रिलोकबहादुर चन्दसमेतले देशको ढुकुटी इतिहासकै कमजोर अवस्थामा रहेको र कर्मचारीलाई तलब तथा दैनिक प्रशासन चलाउन पनि राज्यसँग पर्याप्त रकम नभएको अवस्थामा विवादित र बजेटको दुरुपयोग बढी हुने कार्यक्रम राख्न नहुने भन्दै सो कार्यक्रम खारेजको माग गर्दै सर्वोच्चमा रिट दिएका थिए। गत भदौ ६ गते सो रिटमाथि सुनुवाइ गर्दै प्रधानन्यायाधीश विश्वम्भरप्रसाद श्रेष्ठ,न्यायाधीशहरू ईश्वरप्रसाद खतिवडा,आनन्दमोहन भट्टराई,अनिलकुमार सिन्हा र प्रकाशमानसिंह राउत रहेको संवैधानिक इजलासले संसदीय क्षेत्र पूर्वाधार विकास कार्यक्रम कार्यान्वयन नगर्न अन्तरिम आदेश जारी गरेको थियो। संसद्मा छलफल र बहसपछि कानुन निर्माण गरेर सांसदहरूले आआफ्नो क्षेत्रको पूर्वाधारमा खर्च गर्न पाउनेगरी कोष बनाएकाले यसमा अदालतले हस्तक्षेप गर्न नमिल्ने दावी गर्दै संसद् सचिवालयले अन्तरिम आदेश बदरको माग गर्दै निवेदन दिएको हो। चालु आर्थिक वर्षको बजेटमा सरकारले सांसद विकास कोषको नाममा प्रत्येक निर्वाचन क्षेत्रका लागि पाँचपाँच करोड रुपैयाँ वितरण हुने व्यवस्था गरेको छ। अर्थमन्त्री डा प्रकाशहरण महतले त्यसका लागि ८ अर्ब २५ करोड रुपैयाँ विनियोजन समेत गरेका थिए। अदालतको अन्तरिम आदेशपछि कोषको रकम भने सरकारले जाजरकोट भूकम्पपीडितका लागि प्रयोग गर्ने गरी रकमान्तर गरिसकेको छ । अर्थमन्त्री महतलले दुई वर्षअघि खारेज भएको सांसद कोष ब्यूँताइदिएपछि संसदमा त्यसको विरोध समेत भएको थियो। रास्वपाका सांसदहरूले कोष खारेजीको माग गर्दै संसदमा संकल्प प्रस्ताव दर्ता गराएका थिए। सांसदहरूले विकासका नाममा खर्च गर्न पाउने उक्त रकमको चरम दुरुपयोग भएको भन्दै आलोचना भएपछि कोष दुई वर्षअघि खारेज गरिएको थियो।"
"भारतको पटाका कारखाना विस्फोट, ११ जनाको मृत्यु","नयाँदिल्ली : भारतमा मङ्गलबार एक पटाका कारखानामा भएको भीषण विस्फोटमा ११ जनाको मृत्यु भएको अधिकारीहरूले बताएका छन् । विस्फोटमा परी अन्य १७४ जना घाइते भएका छन् । भारतीय टेलिभिजनको फुटेजमा पटाका कारखानामा विस्फोटपछि आगोको ज्वाला उठेको देखिएको छ। घाइतेलाई निकाल्नका लागि दर्जनौँ एम्बुलेन्स र सेनाको हेलिकप्टर प्रयोग गरिएको थियो। भारतीय प्रधानमन्त्री नरेन्द्र मोदीले भने, 'मानिसहरूको मृत्युले म दुःखी छु ।' उनले मृतकका परिवारलाई क्षतिपूर्तिका रूपमा दुई हजार चार सय अमेरिकी डलर र घाइतेहरूलाई छ सय डलर दिइने बताए। कारखानामा दुई सयदेखि तीन सय मानिस काम गर्थे तर विस्फोटको समयमा कारखानाभित्र कति मानिस थिए भन्ने थाहा भएको छैन । विस्फोट भएको परिसर वरपर कम्तीमा १० भवन विस्फोटको तीव्रताका कारण क्षतिग्रस्त भएका छन् । मृतकहरूमा आगलागीबाट बच्ने क्रममा हडबडाहटले भाग्दा कुल्चिएर मर्नेहरू पनि रहेको एक प्रहरीले टाइम्स अफ इन्डियालाई बताएका छन् । 'विस्फोटपछि भागदौडका क्रममा केही मानिसको मृत्यु भएको छ', स्थानीय प्रहरी अधिकारी अब्दुल रइस खानले अखबारलाई भने । भारतमा पटाका कारखानामा प्राय विस्फोट भइरहन्छन् । विशेषरूपमा हिन्दूहरूको पर्व दीपावलीको समय र विवाह समारोहमा प्रयोग गर्न भारतमा पटाका अत्यन्त लोकप्रिय छ । यद्यपि धेरै कारखाना आधारभूत सुरक्षा आवश्यकताहरू पालना गर्न र अनुमतिसहित सञ्चालन गर्न असफल छन् । सन् २०१९ मा पञ्जाब राज्यको बटालामा एक पटाका कारखानामा भएको विस्फोटमा कम्तीमा १८ जनाको मृत्यु भएको थियो । सोही वर्ष उत्तर प्रदेशको भदोहीमा अन्य १० जना मारिएका थिए ।"
ड्राइभरले ब्याक गर्दा मारिइन् रमिला,"काठमाडौं : सधैंको साझ झै गत माघ १८ गते पनि रमिला बजगाईँ व्यापारका लागि पशुपति मन्दिर परिसर गौशाला जाँदैथिइन्। बागमती करिडोर नजिकबाट महाराजा होटलतर्फ उक्लदै थिइन्। उनको साथमा थियो विभिन्न सरसामान भएको झोलाहरू। उनी गौशाला एरियाको फुटपाथमा कपडा व्यापार गर्दै आएकी थिइन्। महानगरको गाडी छल्दै कहिले यता त कहिले उता लुक्दै व्यापार गरिरहेकी थिइन्। तर, सधैंको दिन झै व्यापार गर्न हिँडेकी रमिला साझ सकुसल घर फर्कन पाइनन्। उनलाई होटल महाराजा अगाडिको सडकखण्डमा डिआई गाडीले ठक्कर थियो। गाडीको ठक्करले सडकमा ढलेकी उनलाई गाडी चालकले गाडी ब्याक गरेर टाउको माथी टायर चढाए। घटनास्थलमै उनको मृत्यु भयो। केही सेकेन्डको नजिकै रहेको प्रहरीले भने चालकले गाडी ब्याक गरेर रमिलालाई किचेको देखेन। घटनालाई भवितव्य दुर्घटना बनाएर गुपचुप पार्ने कोसिस गरेको थियो। मृतक रमिलाका श्रीमान् पूर्वनाथ बजगाईं भन्छन्, सडकको सीसीटिभीमा समेत गाडी ब्याक गरेको देखिन्छ। होटल महाराजाको सीसीटिभीमा पनि देखिन्छ। तर, प्रहरीले पटकपटक दुर्घटना मात्रै हो भनेर घटना लुकाउने कोसिस गरेको थियो। पूर्वनाथ बजगाईंका अनुसार रमिला सामान बोकेर गौशालातिर आउँदै थिइन्। बा९च २११५ नम्बरको डिआई गाडीले साँझ ५ बजेर २५ मिनेटमा ठक्कर दिएको थियो। ठक्कर दिएको एक ठाउँमा र अर्को ठाउँमा लगेर किचेर मारेको छ। बजगाईं भन्छन्, घटनाको दिन म भक्तपुर थिए, साँझ ८ बजे मात्रै प्रहरीले मलाई खवर गरेको थियो। केएमसी अस्पतालमा लगेको छ भन्दै। अस्पतालमा म पुग्दा रमिलाको ज्यान गइसकेको थियो। घटनास्थलमा दुइटा ठाउँमा रगतको दाग थियो। प्रत्यक्षदर्शीले पनि गाडीले ब्याक गरेर मारेको नै भनेका छन्। तर, प्रहरीले कर्तव्य ज्यानको जाहेरी लिन नै मानेको थिएन। घटनाको दुई दिन पछाडि मात्रै जाहेरी दर्ता भएको हो। जिल्ला प्रहरी परिसर काठमाडौंका प्रवक्ता कुमोध ढुंगेलका अनुसार सामान लिएर जाँदै गरेको गाडी ब्याक हुँदा दुर्घटना भएको हो। चालक र गाडी नियन्त्रणमा लिएर अनुसन्धान अगाडि बढाइएको उनले बताए। जानजान गल्ती गर्नेलाई सजाय हुने उनले दाबी गरे। गाडी चालक बागलुङका अर्जुन क्षत्री प्रहरी हिरासतमा छन्। जिल्ला प्रहरी परिसर काठमाडौका डिएसपी अंगुर जिसी भन्छन्, जानाजान घटना घटाएको छ भने, सवारी ज्यानसम्बन्धी ऐनको १६१ क अनुसार कसैलाई मार्छु भन्ने नियतअनुसार नै ठक्कर दिएको पुष्टि भएमा उसलाई कर्तव्य ज्यान सरहकै सजाय हुन्छ। २० वर्ष कैदसम्म हुनसक्छ। यस्तो अवस्थामा मार्ने नियत थियो भन्ने पुष्टि हुनुपर्छ। अर्को अवस्थाअनुसार सवारी ज्यानसम्बन्धी ऐनको १६१ ख अनुसार लापरबाहीपूर्व सवारी चलाउँदा ज्यान गएको हुन्छ। यस्तो अवस्थामा ८ वर्षसम्म कैद सजाय र जरिवाना हुनसक्छ।"
प्रतिनिधिसभा बैठक सुरू,काठमाडौं : संघीय संसद्अन्तर्गतको प्रतिनिधिसभा बैठक सुरू भएको छ। अहिले बैठकको शून्य समयमा सांसदहरूले आआफ्नो भनाइ राखिरहेका छन्।
"सत्तारुढ दलकी सांसदको आरोप  न्यायपालिका सबैभन्दा भ्रष्ट भयो, न्याय मर्छ, भ्रष्टले जित्छ","काठमाडौं : सत्तारुढ दलकी सांसद उर्मिला माझीले न्यायपालिका सबैभन्दा भ्रष्ट र परिवर्तन विरोधजस्तो बनेको आरोप लगाएकी छन्। प्रतिनिधि सभाको आजको बैठकको शून्य समयमा बोल्दै उनले सरकारको कदममा न्यायपालिका बाधक बनेको बताएकी हुन्। राज्यको प्रमुख अंग व्यवस्थापिका, कार्यपालिका, व्यवस्थापिकामध्ये न्यायपालिका सबैभन्दा भ्रष्ट र परिवर्तन विरोधजस्तो बनेको छ। माओवादीबाट समानुपातिक सांसद बनेकी माझीले भनिन्,सुशासन कायम गर्ने सरकारको कदममा न्यायपालिका बाधक बनेको छ। जब फाइल अदालत पुग्छ, न्याय मर्छ, भ्रष्टले जित्छ भन्ने कुरा स्थापित भएको छ। ललिता निवास काण्ड, नक्कली भुटानी शरणार्थी काण्ड, सुन काण्ड र अहिले बाँसबारी छालाजुत्ता कारखाना काण्डसम्म आइपुग्दा अहिले त्यो अवस्था देखिएको छ। उनले सर्वसाधारण जनता न्याय माग्न सर्वोच्च अदालत पुग्दा पनि न्याय नपाएको बताइन्। उनले हजुरबाको पालामा लागेको मुद्दा नातिको पालामा समेत फैसला नभएको भन्दै ध्यानाकर्षण गराइन्। उनले न्यायलाई जनपक्षीय र पहुँच बिहिनसम्म बनाउन के गर्ने हो गम्भीर ध्यानाकर्षण हुनुपर्ने बताइन्।"
पुँजी वृद्धि गर्न हकप्रद कि एफपीओ ?,"नेपाल बिमा प्राधिकरणले जीवन बिमा कम्पनीको चुक्ता पुँजी पाँच अर्ब रुपैयाँ पुर्याउन निर्देशन दिएपछि केही जीवन बिमा कम्पनीले गाभिएर पुँजी पुर्याउने बाटो रोजे। यसरी पुँजी पुर्याउने बाटोमा लागेको साबिक प्रभु लाइफ इन्स्योरेन्स लिमिटेड र महालक्ष्मी लाइफ इन्स्योरेन्स लिमिटेड बराबर (१ बराबर १) अनुपातमा गाभिएका थिए। स्मरण रहोस् प्रभु लाइफ आईपीओ (इनिसियल पब्लिक अफरिङ) मा गइसकेको थियो भने महालक्ष्मी लाइफ गएको थिएन। आईपीओमा गएको प्रभु र नगएको महालक्ष्मी गाभिँदा पनि तोकिएको चुक्ता पुँजी पाँच अर्ब रुपैयाँ पुगेको छैन। तोकिएको पुँजी पुर्याउनुपर्ने कानुनी व्यवस्था (निर्देशन) अनुसार गाभिएर बनेको प्रभु महालक्ष्मी लाइफ इन्स्योरेन्स लिमिटेडको लागि पुँजीबजारमा उपलब्ध वित्तीय उपकरणको सहायता लिनुको विकल्प छैन र हुन्न। वित्तीय उपकरणको सहायता वा उपयोग नगर्ने हो भने फेरि पनि अर्को जीवन बिमा कम्पनी गाभ्ने वा आफू गाभिन जानेबाहेक अर्को विकल्प छैन। पुँजी पुर्याउनैपर्ने बाध्यता भएकोले प्रभु महालक्ष्मीले हकप्रदको बाटो अपनाएको छ। यसरी अपनाएको हकप्रदको बाटो उचित कि अनुचित भन्ने चर्चा यस आलेखमा गरिएको छ। थरीथरीको अनुपात नेपालमा आईपीओको अनुपात कति हुने भन्ने विषयमा विभिन्न तीनवटा कानुन विद्यमान छन्। आईपीओको सर्वोच्च कानुन धितोपत्र दर्ता तथा निष्कासन नियमावली, २०७३ ले नै सम्बन्धित नियामक निकायले अन्यथा तोकेकोमा बाहेक भन्ने शब्द राखेर आईपीओको अनुपात तोकेको छ। नियमावलीको नियम ९(१) मा सम्बन्धित नियामक निकायले अन्यथा तोकेकोमा बाहेक संगठित संस्थाको जारी पुँजीको १० प्रतिशतभन्दा घटी र ४९ प्रतिशतभन्दा बढी नहुने गरी सेयरको प्रारम्भिक सार्वजनिक निष्कासन (आईपीओ) गर्नुपर्नेछ भन्ने व्यवस्था छ। त्यस्तै, नियम ९(२) मा बैंकिङ, वित्तीय वा बिमासम्बन्धी व्यवसाय गर्ने संगठित संस्थाले ऐन तथा यस नियमावलीबमोजिम धितोपत्रको आईपीओ निष्कासन गर्ने भएमा त्यस्तो संगठित संस्थाले आफ्नो उद्देश्यअनुरूप कारोबार सञ्चालन गरेको पूरा एक आर्थिक वर्षको लेखापरीक्षण गरिएको वित्तीय विवरण सार्वजनिक रूपमा प्रकाशन गर्नुका साथै साधारणसभासमेत सम्पन्न गरिसकेको हुनुपर्नेछ भन्ने व्यवस्था छ। नियम ९(२) कै प्रतिबन्धात्मक व्यवस्थामा तर, पूरा आर्थिक वर्षको लेखापरीक्षण गराउँदा नियामक निकायले तोकेको अवधिभित्र सार्वजनिक निष्कासन गर्न नसकिने देखिएमा त्यस्तो संगठित संस्थाको व्यवस्थापनबाट वित्तीय विवरण प्रमाणित गरी सार्वजनिक निष्कासन गर्न बोर्डले स्वीकृति दिन सक्नेछ विशेष व्यवस्था छ। त्यस्तै, बैंक तथा वित्तीय संस्थासम्बन्धी ऐन (बाफिया), २०६३ को दफा ९(१) ले बैंक वा वित्तीय संस्थाले आफ्नो जारी पुँजीको कम्तीमा ३० प्रतिशत सेयर सर्वसाधारणलाई छुट्ट्याउनुपर्ने व्यवस्था गरेको छ। दफा ९(४) मा बैंक वा वित्तीय संस्थाले चाहेमा राष्ट्र बैंकले तोकेको प्रक्रिया पूरा गरी संस्थापक सेयर समूहको स्वामित्व ५१ प्रतिशतभन्दा कम नहुने गरी बाँकी अंश सर्वसाधारण सेयर समूहमा परिणत गर्न सक्नेछ भन्ने व्यवस्था गरेर सर्वसाधारण समूहमा कम्तीमा ३० र अधिकतम ४९ प्रतिशत कायम गर्नुपर्ने व्यवस्था गरेको छ। यस व्यवस्थाले सुरुमै ४९ प्रतिशतसम्म आईपीओमा जान सकिने व्यवस्था गरेको छ। बाफियाको दफा ९(६) मा कुनै विदेशी बैंक वा वित्तीय संस्था वा अन्य कुनै विदेशी संस्थाको संयुक्त लगानीमा संस्थापना भएको बैंक वा वित्तीय संस्था वा पूर्वाधार विकास बैंकले राष्ट्र बैंकले तोकेबमोजिमको सेयर सर्वसाधारणलाई जारी गर्नुपर्ने अर्को विशेष व्यवस्था पनि छ। विदेशी लगानी रहेका बैंकले २० प्रतिशत आईपीओमा गएको अभ्यास छ। त्यस्तै, बिमा ऐन, २०७९ को दफा ४४(१) मा बिमकले आफ्नो कुल जारी पुँजीको कम्तीमा ३० प्रतिशत सेयर सर्वसाधारणलाई छुट्ट्याउनुपर्ने व्यवस्था छ। बिमा ऐनमा पनि बाफियाजस्तै बिमकले नेपाल बिमा प्राधिकरणको स्वीकृतिमा संस्थापक सेयर समूहको स्वामित्व ५१ प्रतिशतभन्दा कम नहुने गरी बाँकी अंश सर्वसाधारण सेयर समूहमा परिणत गर्न सक्ने व्यवस्था गरेर सुरुआतमै ४९ प्रतिशतसम्म आईपीओमा जान सक्ने व्यवस्था गरेको छ। आईपीओको अनुपात सम्बन्धमा प्रचलनमा रहेका कानुन यत्ति नै हुन्। हकप्रद कि एफपीओ प्रभु महालक्ष्मी लाइफ इन्स्योरेन्स लिमिटेडले बिमा नियामक नेपाल बिमा प्राधिकरणले तोकिएको पुँजी पुर्याउन दिएको निर्देशनअनुरूप साबिकको महालक्ष्मी लाइफ इन्स्योरेन्स लिमिटेड र प्रभु लाइफ इन्स्योरेन्स लिमिटेड गाभिएपश्चात् कायम भएको ४ अर्ब २९ करोड ६० लाखमा नपुग हुन आएको ७० करोड ४० लाख रुपैयाँ थप पुँजी हाल्नुपर्ने हुन्छ। कम्पनीले उक्त नपुग पुँजी १७ प्रतिशत हकप्रद सेयर जारी गरेर पुर्याउन साधारणसभाबाट प्रस्ताव पारित गरेको छ। कम्पनीले पुँजी पुुर्याउन अपनाएको विधि कानुनतः गलत छ। कम्पनीले बिमा ऐनमा भएको प्रावधानविपरीत हकप्रद जारी गरेर पुँजी पुुर्याउने निर्णय गर्नु र उक्त निर्णयलाई बिमा प्राधिकरणले सैद्धान्तिक सहमति दिने कार्य त्रुटियुक्त छ। अघिल्लो अनुच्छेदमा बिमा ऐन, २०७९ को दफा ४४ मा भएको पुँजीसम्बन्धी व्यवस्थाको चर्चा गरिसकिएको छ। बिमा ऐनले नै संस्थापक र सर्वसाधारणतर्फ रहनुपर्ने अनुपातको विषयमा गरेको प्रस्ट व्यवस्थाविपरीत बिमा प्राधिकरणले हकप्रद जारी गर्न दिएको सैद्धान्तिक सहमति प्रथमदृष्टिमै कानुनविपरीत र बदरभागी छ। कम्पनीको विद्यमान पुँजी संरचना नै बिमा ऐनले तोकेको सीमाभन्दा बाहिर रहेको अवस्थामा हकप्रद जारी गर्दा पुँजी पुगे पनि संस्थापक र सर्वसाधारणतर्फ हुनुपर्ने अनुपात भने मिल्दैन। बिमा प्राधिकरण आफैंले तर्जुमा गरेको कानुनविपरीत हकप्रद जारी गर्न सैद्धान्तिक सहमति दिएर बिमा कानुनको उल्लंघन गरेको छ। कानुन बनाउनसमेत अप्रत्यक्षरूपमा सहभागी भएको र कार्यान्वयनमा प्रत्यक्ष भूमिका हुने निकाय (नेपाल बिमा प्राधिकरण) ले कानुन उल्लंघन गर्नु कति उचित होला ? प्रश्न प्राधिकरणतर्फ सोझै जान्छ। आफूलाई लागु हुने कानुनको पर्याप्त ज्ञान राख्नुपर्नेमा कम्पनी (प्रभु महालक्ष्मी लाइफ इन्स्योरेन्स लिमिटेड) ले पनि कानुनको पर्याप्त ज्ञान राख्न सकेको देखिन्न। तर, कानुन कार्यान्वयन गर्ने निकायले पनि कानुनको ज्ञान राख्न नसक्नुलाई उचित मान्न सकिन्न। नियमन भनेकै कानुन पालना गराउनु पनि हो। बिमा कानुनले तोकेको पुँजी पुुर्याउनु मात्र प्रधान कुरो हैन। पुँजी सँगसँगै संस्थापक र सर्वसाधारणको लागि तोकिएको पुँजीको अनुपात पनि पुग्नुपर्छ। आईपीओ जारी गरेका र नगरेका कम्पनी गाभिएर अनुपात मिलाउन एफपीओ जारी हुँदा आरक्षण पाइरहेका समूहले आरक्षण पाउने कि नपाउने भन्ने प्रश्न पनि आउन सक्छ। धितोपत्र बजारमा भने प्रत्यक्षरूपमै विभिन्न निकाय नियामक बनेका छन्। यसले धितोपत्र बजारलाई नै तानातानको अवस्थामा पुुर्याएको छ। बिमा कानुनले तोकेको पुँजी पुुर्याउनु मात्र प्रधान कुरो हैन। पुँजी सँगसँगै संस्थापक र सर्वसाधारणको लागि तोकिएको पुँजीको अनुपात पनि पुग्नुपर्छ। कम्पनीले प्रस्ताव गरेको हकप्रदपश्चात् पुँजी पुग्छ तर, संस्थापक र सर्वसाधारणको लागि तोकिएको अनुपात पुग्दैन। यति कुराले ताŒिवक असर त केही पनि पर्ने हैन तर, कानुनको यथोचित पालना हुन्न। गाभिनु अघि आईपीओ जारी गरेको र नगरेको दुई कम्पनी गाभिँदा संस्थापक र सर्वसाधारणको लागि तोकिएको अनुपात नमिल्ने कुरो त जगजाहेर नै थियो। सोहीअनुसार अहिले संस्थापकको झन्डै ८६ र सर्वसाधारणको १४ प्रतिशत सेयर अनुपात छ। बिमा कानुनले सर्वसाधारणतर्फ न्यूनतम ३० प्रतिशत सेयर हुनुपर्ने गरी तोकेको छ। यस्तो अवस्थामा कम्पनीले हकप्रद हैन, नपुग प्रतिशतका लागि एफपीओ जारी गर्नुपर्ने थियो। यसो गर्दा संस्थापक र सर्वसाधारणको अनुपात मिल्ने थियो। बिमक (बिमा कम्पनी) गाभिँदा बिमक गाभ्ने, गाभिने, तथा प्राप्ति गर्नेसम्बन्धी निर्देशिका, २०७६ ले संस्थापक र सर्वसाधारणतर्फको अनुपात अपुग भए पनि हुनेगरी छुट दिएको छैन। निर्देशिकाको दफा १०(३) मा दुई वा दुईभन्दा बढी बिमक गाभ्ने, गाभिने तथा प्राप्ति गर्ने कार्य गर्दा बिमकले कायम गर्नुपर्ने न्यूनतम चुक्ता पुँजी अपुग हुन गएमा एक वर्षसम्म अवधि प्रदान गर्न सकिनेछ भन्ने व्यवस्था छ। यो व्यवस्थाले सेयर संरचना अनुपातको कुरो गर्दैन। यसले त पुँजी पुुर्याउन कृपावधि मात्र दिएको छ। यसो हुँदा प्रभु महालक्ष्मी लाइफको लागि एफपीओबाहेक अर्को विकल्प थिएन। यसैअनुरूप कम्पनीले पुँजी वृद्धिको बाटो अपनाउनुपर्ने थियो र प्राधिकरणले पनि सोहीअनुसार नै गर्नुपर्ने थियो। आरक्षणको सन्दर्भ आईपीओ जारी गरेका र नगरेका कम्पनी गाभिएर अनुपात मिलाउन एफपीओ जारी हुँदा आरक्षण पाइरहेका समूहले आरक्षण पाउने कि नपाउने भन्ने प्रश्न पनि आउन सक्छ। आईपीओ जारी नगरेको कम्पनीको कर्मचारीले आरक्षण पाउने कि नपाउने भन्ने प्रसंगमा सेयर पाउने कुरो निरपेक्ष अधिकार बन्न सक्दैन। यो सापेक्ष अधिकार मात्र हुन्छ। कम्पनी नै आफ्नो अस्तित्व समाप्त पारेर अर्को कम्पनीमा गाभिएपछि ति कर्मचारी पनि स्वतः गाभिएको कम्पनीको कर्मचारी बन्ने हुँदा कर्मचारीले आरक्षण पाउनुपर्छ भन्ने कुरो सान्दर्भिक हुन्न। गाभ्ने कम्पनीको लागि गाभिएको कम्पनीको कर्मचारी नयाँ भर्ना गरेसरह हो। जति जति नयाँ कर्मचारी थपिँदै जान्छन् ती सबैलाई सेयर दिन सकिने कुरो हुन्न। यस्तै किसिमले वैदेशिक रोजगारीमा गएकालाई र म्युचुअल फन्डलाई पनि यस्तो आरक्षण प्राप्त हुन्न। त्यस्तै, स्थानीयवासीलाई सेयर दिनुपर्ने क्षेत्रका कम्पनी पनि यसैगरी गाभिएका रहेछन् भने यस्ता कम्पनीको हकमा पनि यही नियम लागु हुन्छ। समस्याको जड र समाधान सूचीकरणमा आउने कम्पनीले न्यूनतम र अधिकतम कति प्रतिशत सेयर सर्वसाधारणमा जारी गर्नुपर्छ भन्ने समस्याको मूल जड चाहिँ धितोपत्र बजारमा असम्बद्ध निकायको प्रवेश हो। हुन त कुनै न कुनै रूपमा राज्यका निकायको एकअर्कासँग अन्तरसम्बन्ध हुन्छ। तर, धितोपत्र बजारमा भने प्रत्यक्षरूपमै विभिन्न निकाय नियामक बनेका छन्। यसले धितोपत्र बजारलाई नै तानातानको अवस्थामा पुुर्याएको छ। धितोपत्र बजार नियमनमा प्रत्यक्षरूपमा नेपाल धितोपत्र बोर्ड मात्र संलग्न हुनुपर्ने सैद्धान्तिक अवधारणा हो। संसारभर हुने पनि यही हो। विभिन्न निकाय धितोपत्र बजारको नियामक बन्न खोज्दा धितोपत्र बजारमा सूचीकरण हुने कम्पनीका लागि आईपीओको अनुपातमा एकरूपता कायम हुन सकेको छैन। यो नै पहिलो समस्या हो। धितोपत्र बजारमा धितोपत्रसम्बन्धी कानुनको सर्वोच्चता हुनुपर्नेमा विषयगत नियमाकका कानुनले सर्वोच्चता पाएको छ। विषयगत नियमन र धितोपत्र बजार नियमन सैद्धान्तिक रूपमै दुई फरक कुरा भए पनि व्यावहारिक रूपमा एकै जस्तै बन्नु विडम्बना नै हो। यति हुँदा पनि धितोपत्र बजार नियामकले आफ्नो अधिकार क्षेत्रको बारेमा चासो नदेखाउँदा धितोपत्र बजारमा दोहोरो नियमन भइरहेको छ। धितोपत्र बजारमा सूचीकरण हुन चाहने जुनसुकै क्षेत्रका कम्पनीले कति अनुपातमा आईपीओ जारी गरी सूचीकरण हुनुपर्ने भन्ने कानुनको प्रधानता धितोपत्र दर्ता तथा निष्कासन नियमावली, २०७३ को हुनुपर्ने थियो। तर, यसो हुन सकेको छैन। यसो नहुँदा धितोपत्र बजार नियामक र धितोपत्र बजारले सर्वोच्चता पाउन सकेको छैन। सूचीकृत भएको प्रभु र सूचीकृत नभएको महालक्ष्मी लाइफ इन्स्योरेन्स गाभिएर धितोपत्र बोर्डमा पुनः दर्ता हुन जाँदा बोर्डले नयाँ धितोपत्र दर्ता गर्दाकै अवस्थामा पुँजी अनुपात पुग्यो कि पुगेन भनेर निक्र्योल गर्न सक्ने हुन्थ्यो। अब समस्या कहाँ आउन सक्छ भने गाभिएको प्रभु महालक्ष्मी लाइफले हकप्रदको निवेदन दर्ता गरेपछि स्वीकृति दिने बेला बोर्डले नेपाल बिमा प्राधिकरणलाई औपचारिक रूपमा पत्र लेखेर सोध्नुपर्ने हुन सक्छ। बोर्ड आफैंले अनुपात तोकेको भए वा तोक्न पाएको भए अन्य नियामक (केन्द्रीय बैंक, बिमा प्राधिकरण आदि)लाई पत्राचार गरिरहनुपर्ने अवस्था आउने थिएन। बरु यस्ता अनुपात कति तोक्ने भन्ने सन्दर्भमा अन्य नियामकसँग परामर्श लिएर धितोपत्र दर्ता निष्कासन नियमावलीमा अनुपात राख्न सकिन्थ्यो। यसो गरेको भए धितोपत्र बजारको नियमनमा एकरूपता पनि आउने थियो।  दाहाल, कर्पोरेट र धितोपत्र कानुनका अध्येताअधिवक्ता हुन्।"
ग्रामीण किसानको रोजाइमा तरकारी खेती,"दैलेख : पहाडी बस्ती। हरियाली गाउँ। जिल्लाको दुल्लु नगरपालिका२ वडापोखरावासी सधैंजसो तरकारी खेतीको स्याहारमै व्यस्त रहन्छन्। तरकारी खेतीले यहाँका स्थानीयको बिहान बेलुकीको छाकमात्रै टरेको छैन्, आर्थिकस्तर नै फेरिएको छ। व्यावसायिक तरकारी खेतीले स्थानीयको जीवनस्तरमा सुधार ल्याएको छ। स्थानीय ३५ वर्षीया हिरा रावतको दिनको अधिकांश समय घरछेउको पाखो बारीमा लगाएको तरकारी खेतीमै बित्छ। यसअघि उनी सोही बारीमा परम्परागत रूपमा नगदे बाली लगाउँथिन्। त्यसले परिवारको गर्जो टार्नैै धौधौ पथ्र्यो। तरकारी खेतीबाट हीरा सन्तुष्ट छिन्। भन्छिन् बिहान उठेदेखि बेलुकी अबेरसम्म तरकारी गोड्ने, फलेका तरकारी टिप्ने, पानी हाल्ने, बेर्ना छर्नेलगायतका काममै बित्छ। दुई वर्ष अघिसम्म हीराको परिवारले आफूलाई खानका लागि मात्र थोरै जग्गामा तरकारी लगाउथ्यो। तरकारी खेतीबाटै मनग्ये आम्दानी हुने देखेपछि २०७८ देखि व्यावसायिक रूपमै तरकारी खेती थालेको हीरा बताउँछिन्। अहिले त उनको गाउँ स्मार्ट कृषि गाउँ ले परिचित छ। दुल्लु क्षेत्रमा किसान कृषि पेसामा आबद्ध छन्। तीमध्ये केहीले परम्परागत नगदेबाली खेती र तरकारी खेती दुवै अँगालेका छन्। अधिकांश परम्परागत खेती छोडेर व्यावसायिक तरकारी खेतीमा लागेका हुन्। सिजनअनुसार उत्पादित तरकारीले राम्रो भाउ पाएको भन्दै उनीहरू उत्साहित छन्। वडापोखरा गाउँकै ४८ वर्षीय धर्मबहादुर थापा भन्छन्, परम्परागत रूपमा नगदे बाली छोडेर तरकारी खेती लगाउँदा राम्रो उत्पादन भइरहेको छ। उनले व्यावसायिक तरकारी खेती थालेको चार वर्ष भयो। स्थानीय वडापोखरा कृषक समूहका अध्यक्षसमेत रहेका थापा भन्छन्, वडापोखरा गाउँका ४८ घरपरिवार कृषक समूहमा आबद्ध छन्, सबै तरकारी खेतीमै छन्। सिजनअनुसार २४ लाख रुपैयाँ कमाइ हुन्छ। समूहमा आबद्ध भएकाले जलवायुमैत्री तरकारी खेतीबारे ज्ञानसीप पाएको उनको भनाइ छ। यहाँका स्थानीयले वर्षौं अघिदेखि लगाउँदै आएको नगदेबाली उत्पादन विस्तारै ह्रास आउन थाल्यो। किसानहरूले विषादीको प्रयोग बढाए। विषादीको प्रयोगले उत्पादन बढ्नुपर्नेमा झन् घट्दै गयो। माटोको उर्बरा शक्ति बढाउने उपाय खोज्दै जाँदा विषादीको प्रयोग छोडेर घरमै बनाउन सकिने कम्पोस्ट मल, झोल मललगायत प्रविधि प्रयोग गरेको थापा बताउँछन्। स्थानीयस्तरमै बनाउन सकिने मल प्रयोगमा ल्याएपछि तरकारी उत्पादनमा वृद्धि भएको उनको अनुभव छ। तरकारीमा विषादी प्रयोग छैन किसानले तरकारी खेती बजारमा पाइने कीटनाशक विषादी प्रयोग गर्न छोडेका छन्। उनीहरूले जलवायु अनुकूलनमैत्री कृषि प्रविधि अपनाउँदै खेती गरिरहेका हुन्। उनीहरूले घरमै बनाउन सकिने जैविक मल प्रयोग गर्ने गरेका छन्। रासायनिक मल र कीटनाशक विषादी प्रयोग गर्दा रोग किरा बढी देखिने, तरकारी कुहिने, छिट्टै सड्ने समस्या बढी भएको किसान सुनाउँछन्। अहिले खेतीको उत्पादन बढेको छ। आम्दानी पनि राम्रो भएको स्थानीय नानकला थापा बताउँछिन्। संघसंस्थाको साथ पाएर तरकारी उत्पादनमा वृद्धिसँगै आर्थिक स्थिती सुधार तथा आत्मनिर्भर बन्न सहयोग पुगेको थापा बताउँछिन्। तरकारी बेचेर परिवारको खर्च चलाउन र छोराछोरीलाई पढाउन सक्ने भएका छौं, थापा भन्छिन्, घरखर्च कटाएर बचेको रकम समूहमा बचत गर्ने गरेका छौं।"
भ्यालेन्टाइन सप्ताहको पहिलो दिन आज 'रोज डे',"काठमाडौं : फेब्रुअरी महिना प्रेमको महिना हो। आजबाट ७ दिन प्रेमीहरु एकआपसमा प्रेम साटासाट गर्द्छन्। 'रोज डे' भ्यालेन्टाइन सप्ताहको पहिलो दिन हो। यो दिन जोडीहरूले एकअर्कालाई गुलाबको फूल दिन्छन् । हिजोआज टाढा भएर भेटेर गुलाब दिन असमर्थ हुनेले म्यासेजमार्फत शुभकामना दिएर पनि मनाउने गर्छन्। 'रोज डे' मनाउनुको कारण गुलाबको फूललाई प्रेमसँग जोडेर हेर्ने परम्परा हो। रातो गुलाबलाई प्रेमको प्रतीक मानिन्छ। पुस्तक, चलचित्र, गीत र इतिहासमा समेत गुलाबलाई प्रेमको प्रतीक मानिएको छ। भ्यालेन्टाइन सप्ताहको सुरुवात गुलाफ दिएर हुन्छ। भिक्टोरियन र रोमीहरूले पनि गुलाबले आफ्नो प्रेम व्यक्त गर्थे भन्ने विश्वास गरिन्छ। हरेक वर्ष फेब्रुअरी १४ मा प्रणय दिवस (भ्यालेन्टाइन डे) मनाइने चलन छ । त्यसअघिका ६ दिन अर्थात भ्यालेन्टाइन सप्ताहमा पहिलो दिन फेब्रुअरी ७ रोज डे, फेब्रुअरी ८ प्रपोज डे, फेब्रुअरी ९ चकलेट डे, फेब्रुअरी १० टेडी डे, फेब्रुअरी ११ प्रमिस डे, फेब्रुअरी १२ हग डे, फेब्रुअरी १३ किस डे र फेब्रुअरी १४ मा भ्यालेन्टाइन डे मनाइन्छ। यस्तो छ इतिहास विशेषतः युवायुवतीबीच प्रख्यात छ, प्रणय दिवस। यो दिवस पादरी सेन्ट भ्यालेन्टाइनको बलिदानीसँग सम्बन्धित छ। तत्कालीन रोमनको सम्राट क्लाउडियस द्वितीयलाई आफ्ना सैनिकहरू प्रेम र विवाहमा लागे भने सैनिक सेवा प्रभावित हुन्छ भन्ने डर थियो। त्यसैले आफ्नो राज्यमा प्रेम गर्न निषेध गरेका थिए। सोही राज्यका सन्त पादरी भ्यालेन्टाइनले सम्राट्को निर्णय धर्मविरुद्ध हो भन्ने मान्थे। उनलाई अनुशासनको दायराभित्र हुने प्रेम र आकर्षणमा ईश्वर पनि खुसी हुन्छन् भन्ने लाग्थ्यो। त्यसैले भ्यालेन्टाइनले युवायुवतीलाई प्रेम गर्न प्रेरित गर्दै सामूहिक विवाह कार्यक्रम सम्पन्न गरे। आफ्नो आदेश नमानेको निहुँमा पादरी सन्त भ्यालेन्टाइनलाई सम्राट्ले ईपू २७० को १४ फेबु्रुअरीका दिन मृत्युदण्ड दिए। उनै पादरीको सम्झनामा यो दिनलाई प्रणय दिवसको रूपमा मनाउने चलन सुरु भयो। जसले प्रेमका लागि जीवन उत्र्सग गरे। जब भ्यालेन्टाइन मारिने निश्चित भयो, उनले आफ्नो श्रीमती जुलियाको नाममा पत्र लेखे। पत्रको अन्तिममा उनले तिम्रो भ्यालेन्टाइन लेखेका थिए। उनको चिहान वरपर उनकी श्रीमतीले अल्मोन्डको बिरुवा रोपेकी थिइन्। अल्मोन्डको बिरुवालाई आज पनि प्रेमको प्रतीकको रूपमा लिइन्छ।"
संघीय संसदका महासचिव पाण्डेयद्वारा पद तथा गोपनियताको शपथ ग्रहण,"काठमाडौं : संघीय संसदको महासचिवमा नियुक्त भएका पद्म प्रसाद पाण्डेयले पद तथा गोपनीयताको शपथ ग्रहण गरेका छन् । महासचिव पाण्डेयले बुधबार सभामुख देवराज घिमिरे समक्ष पद तथा गोपनीयताको सपथ लिएका हुन् । सभामुख सभामुख र राष्ट्रिय सभाका अध्यक्ष गणेश तिमिल्सिनाको सिफारिसमा मंगलबार राष्ट्रपति रामचन्द्र पौडेलले पाण्डेयलाई संघीय संसदको महासचिव पदमा नियुक्त गरेका थिए। महासचिव पाण्डेयको शपथ ग्रहण समारोहमा राष्ट्रिय सभाका अध्यक्ष, उपप्रधान एवम् गृहमन्त्री नारायणकाजी श्रेष्ठ, कानुनमन्त्री धनराज गुरुङ लगायतको सहभागिता रहेको थियो। शपथ ग्रहण लगत्तै पाण्डेयले पदबहाली गरेर कार्यभार सम्मालेका छन्।"
बागलुङमा एक युवा मृत्त फेला,बागलुङ : बागलुङको गलकोट नगरपालिकामा एक युवाको शव फेला परेको छ । बुधबार बिहान गलकोट नगरपालिका वडा नम्वर ९ का २४ वर्षीय नविन गौतमको शव मध्यपहाडी लोकमार्ग सडक छेउको नालीमा फेला परेको जिल्ला प्रहरी कार्यालय बागलुङका प्रहरी नायव उपरीक्षक मदन केसीले बताए । उनले स्थानीयहरुले बुधबार विहान शब फेला परेको जानकारी दिएपछि प्रहरी घटनास्थल पुगिसकेको बताए । मृतक गौतमको चप्पल घटनास्थलदेखि ७० मिटर माथि भिरालो जमिनमा फेला परेको डिएसपि केसीले बताए । उनले घटनाको अनुसन्धान भइरहेको जानकारी दिए ।
वृद्धाको हत्या आरोपमा एकजना पक्राउ,"राजविराज : सप्तरीको सुरुङ्गा नगरपालिका७ चकदहकी ७६ वर्षीया रेश्मीदेबी रामको हत्या आरोपमा उनका छिमेकी २५ वर्षीय प्रमोद राम पक्राउ परेका छन्। खोजतलाशका क्रममा साढे दुई महिना पछि गाउँघरमै बसिरहेको अवस्थामा राम पक्राउ परेका इलाका प्रहरी कार्यालय कडरबोना, सप्तरीले जनाएको छ। मृतकका छोरा दुर्गानन्द मोचीले दिएको उजुरी इलाका प्रहरी कार्यालय कडरबोनामा मङ्सिर १ गते दर्ता भएको थियो। कात्तिक ३० गते जेष्ठ नागरिक महिलालाई आरोपितले कुटपिट गरेका थिए। पक्की घाटको पिल्लरमा ठोकिने गरी धकेल्दा लडेर टाउकोमा चोट लागी घाइते भएकी रेश्मीदेबीको उपचारका क्रममा सप्तऋषी अस्पताल लहान, सिरहामा कात्तिक ३० गते राति मृत्यु भएको थियो।"
सांसद विकास कोष ब्यूँताउन सर्वोच्चमा परेको भ्याकेट निवेदनको सुनुवाइ पूर्ण इजलासमा हुँदै,"काठमाडौं : संघीय संसद् सचिवालयले (सांसद विकास कोष) संसदीय क्षेत्र पूर्वाधार विकास कार्यक्रमलाई रोक्ने सर्वोच्च अदालतको अन्तरिम आदेशविरुद्ध दर्ता गरेको (भ्याकेट) निवेदनमाथि आज सुनुवाइ हुने भएको छ। प्रधानन्यायाधीश विश्वम्भरप्रसाद श्रेष्ठ,न्यायाधीशहरू ईश्वरप्रसाद खतिवडा, प्रकाशमान सिंह राउत,सपना प्रधान मल्ल र सुष्मालता माथेमाको पूर्ण इजलासमा रिटको पेशी तोकिएको छ। यसअघि सर्वोच्चको संवैधानिक इजलासले दिएको अन्तरिम आदेश खारेजीको माग गर्दै संघीय सचिवालयले निवेदन दिएको हो। संसद्मा छलफल र बहसपछि कानुन निर्माण गरेर सांसदहरूले आआफ्नो क्षेत्रको पूर्वाधारमा खर्च गर्न पाउनेगरी कोष बनाएकाले यसमा अदालतले हस्तक्षेप गर्न नमिल्ने दावी गर्दै संसद् सचिवालयले अन्तरिम आदेश बदरको माग गर्दै निवेदन दिएको हो। अधिवक्ता त्रिलोकबहादुर चन्दसमेतले देशको ढुकुटी इतिहासकै कमजोर अवस्थामा रहेको र कर्मचारीलाई तलब तथा दैनिक प्रशासन चलाउन पनि राज्यसँग पर्याप्त रकम नभएको अवस्थामा विवादित र बजेटको दुरुपयोग बढी हुने कार्यक्रम राख्न नहुने भन्दै सो कार्यक्रम खारेजको माग गर्दै सर्वोच्चमा रिट दिएका थिए। गत भदौ ६ गते सो रिटमाथि सुनुवाइ गर्दै प्रधानन्यायाधीश विश्वम्भरप्रसाद श्रेष्ठ,न्यायाधीशहरू ईश्वरप्रसाद खतिवडा,आनन्दमोहन भट्टराई,अनिलकुमार सिन्हा र प्रकाशमानसिंह राउत रहेको संवैधानिक इजलासले संसदीय क्षेत्र पूर्वाधार विकास कार्यक्रम कार्यान्वयन नगर्न अन्तरिम आदेश जारी गरेको थियो। चालु आर्थिक वर्षको बजेटमा सरकारले सांसद विकास कोषको नाममा प्रत्येक निर्वाचन क्षेत्रका लागि पाँचपाँच करोड रुपैयाँ वितरण हुने व्यवस्था गरेको छ। अर्थमन्त्री डा प्रकाशहरण महतले त्यसका लागि ८ अर्ब २५ करोड रुपैयाँ विनियोजन समेत गरेका थिए। अदालतको अन्तरिम आदेशपछि कोषको रकम भने सरकारले जाजरकोट भूकम्पपीडितका लागि प्रयोग गर्ने गरी रकमान्तर गरिसकेको छ । अर्थमन्त्री महतलले दुई वर्षअघि खारेज भएको सांसद कोष ब्यूँताइदिएपछि संसदमा त्यसको विरोध समेत भएको थियो। रास्वपाका सांसदहरूले कोष खारेजीको माग गर्दै संसदमा संकल्प प्रस्ताव दर्ता गराएका थिए। सांसदहरूले विकासका नाममा खर्च गर्न पाउने उक्त रकमको चरम दुरुपयोग भएको भन्दै आलोचना भएपछि कोष दुई वर्षअघि खारेज गरिएको थियो।"
बुवा बेपत्ता हुँदा छोराछोरीको बिचल्ली,"विराटनगर : मोरङ कटहरी गाउँपालिका ३ का रामप्रसाद राजवंशीलाई बेपता बनाउनेलाई प्रहरीले संरक्षण गरेको आफन्तहरुले आरोप लगाएका छन्। प्रष्ट बोल्न नसक्ने रावजंशीलाई ललाइफकाइ राम्रो काम लगाइदिने भन्दै घरबाट लगेर बेपता बनाएका फर्मेश राजवंशीलाई प्रहरीले संरक्षण गरेको आफन्तले आरोप लगाएका हुन्। विराटनगरमा पत्रकार सम्मेलनको आयोजना गरेर बेपता भएका रामप्रसादका बुवा कल्पनाथ राजवंशीले छोरालाई खोजिदिन प्रहरीले चासो नदेखाएको र बेपता बनाउनेलाई पहुँचको भरमा संरक्षण गरेको आरोप लगाए। तीन वर्षदेखि छोरालाई बेपत्ता बनाउने फर्मेशलाई कानुनी कारवाहीको दायरामा ल्याएर छोरा खोज्न प्रहरीमा उजुरी दिए पनि प्रहरी आलटाल गर्ने गरेको उनले गुनासो गरे। २०७७साल कार्तिक ३ गते नै छोरा प्रमेशलाई हटौंडा लगेर बेपत्ता बनाएको उनले बताए। राजवंशीलाई हेटौंडाको जय माँ दुर्गा टायर रिसोलिङ सेन्टरमा जागिर लगाइदिन कटहरीबाट हेटौंडा पुर्याएका थिए। त्यसपछि रामप्रसाद राजवंशीसँग उनको परिवारको सम्पर्क छैन। स्थानीय ठेकेदार फर्मेस भन्ने रोकी राजवंशी अहिले पनि बेला बेलामा घर कटहरी आएर फर्किने गरेका छन्। पीडित परिवारले रामप्रसाद राजवंशी खोइ भन्ने प्रश्न गर्दा आफूलाई थाहा नभएको बताउने गरेका छन्। फर्मेससँग प्रहरीको सेटिङ रहेकोले रामप्रसाद राजवंशीको खोजीमा प्रहरी उदासीन रहेको पीडितका बुवा कल्पनाथ राजवंशीले आरोप रहेको छ। सुरुमा राजनीतिक दवावमा उजुरी नलिएपछि विराटनगर स्थित उच्च अदालतमा मुद्दा दिएको र अदालतले आदेश आएपछि जाहेरी लिए पनि फर्मेशलाई कारवाही नगरेको उनको आरोप रहेको थियो। आफूहरुले काम गर्न लगेको हटौंडासहित काठमाडौं लगायतका विभिन्न स्थानमा खोजी गरे पनि दाजुको कुनै पतो नलगाएको भाइ उमेशकुमार राजवंशीले बताए। अदालतको आदेशपछि प्रहरी नियन्त्रणमा फर्मेशलाई लिए पनि केहि दिन मानै छाडिएको छ। श्रीमति रेखादेबीले श्रीमानले गर्ने गरेको मजदुरीले घरव्यवहार चलिहरेका बेला श्रीमान बेपत्त हुँदा आफूहरुको बिचल्ली भएको बताए। कान्छो छोरा १ वर्षको भएको बेला श्रीमानलाई फर्मेशले ललाईफकाई घरबाट लगेर बेपत्ता बनाएको उनले बताइन्। बुवा बेपत्ता हुँदा बच्चाहरुको लालनपालन गर्न समस्या भएकाले तत्काल खोजिदिन आग्रह गरिन्। श्रीमतीसहित रामप्रसाद राजवंशीका ६५ वर्षीय बुवा कल्पनाथ राजवंशी, ६० वर्षीया आमा जानकीदेवी राजवंशी, ११ वर्षीय जेठा छोरा बादल राजवंशी र ३ वर्षीय कान्छो छोरा आर्यन राजवंशी रहेका छन्।"
रुसमा अलपत्र परेका नेपालीहरूको उद्दारमा सरकार असफल : गगन थापा,"काठमाडौं : नेपाली कांग्रेसका सांसद गगन कुमार थापाले रुसमा अलपत्र परेका नेपालहरूको उद्दारमा सरकार असफल भएको आरोप लगाएका छन्। बुधबार प्रतिनिधिसभा बैठकमा बोल्दै नेता थापाले रुसमा अलपत्र परेका नेपाली युवाहरूलाई स्वदेश फर्काउन सरकारले गरेका प्रयास अपुग भन्दै थप काम गर्नुपर्ने बताएका हुन्। उनले नेपाली युवालाई रुस पुर्याएर अलपत्र पार्ने ठगहरूलाई छोड्न नहुने बताए। थापाले भने, 'रुसमा अलपत्र परेका युवाहरूलाई फर्काउन सरकारले गरेका प्रयास अपुग भए। यसमा थप प्रयास गर्नुपर्छ। ठगहरू सबैले दण्ड पाउनुपर्छ। त्यसका लागि राज्यले सम्पूर्ण तागत लगाउनुपर्छ।' यसैगरी नेता थापाले रुसमा अलपत्र परेका वीपीन जोशीको अवस्थाबारे सरकारले जानकारी गराउनुपर्ने माग राखे। नेपाली कांग्रेस महामन्त्री समेत रहेका थापाले राजनीतिक दलप्रति जनताको भरोसा टुट्दै गएको बताए। राजनीतिक दलप्रति मात्रै नभइ अड्डा,अदालत, प्रहरी,प्रशासनलगायत संस्थाप्रति जनताको भरोसा मर्दै गएको उनको भनाइ छ। 'अड्डा,अदालत,बैंक, प्रहरी, प्रशासन, वित्तीय संस्थाहरूप्रति पनि विश्वास गुम्दै गएको छ। यो डर लाग्दो छ। यो विश्वासलाई पुनर्स्थापित गर्नुपर्छ । यसलाई बचाउन सकिएन भने हामी सबैले गुमाउनुपर्ने अवस्था आउनसक्छ।' आम नागरिकहरूले केही परिवर्तन भएको महशुस गर्ने गरि संसद र सरकारले आआफ्नो जिम्मेवारी निर्वाह गर्नुपर्ने उनको भनाइ छ। उनले सरकारले नयाँ ढंगले काम गर्छु भनिराख्दा संसदीय समितिलाई समेत फरक ढंगले चलाउनुपर्ने धारणा राखे। थापाले जतिसुकै शक्तिशाली भए पनि सरकारी जग्गा हडप्नेलाई कारबाही गर्नुपर्नेमा जोड दिए । सहकारीमा ठगीको धन्दाको मतियारलाई समेत कारवाही गर्दै जनतामा सुशासनको अनुभूति दिलाउनुपर्ने बताए।"
सरकारसँग जनताले आशा गर्ने ठाउँ नभेटेपछि युवाहरु देश छोड्न थाले : एमाले,"काठमाडौं : नेकपा एमालेले वर्तमान सरकारबाट जनतामा व्यापक निराशा छाएको बताएको छ। बुधबार प्रतिनिधि सभाको आजको बैठकलाई सम्बोधन गर्दै एमालेका प्रमुख सचेतक पदम गिरीले सरकारबाट आशा नभएको भन्दै युवाहरु विदेशिन थालेको दाबी गरेका हुन्। उनले भने,मुलुकको अवस्था कहाली लाग्दो हुँदै गएको छ। वर्तमान सरकार र नेतृत्वबाट जनतामा व्यापक निराशा छाएको छ। जनताले आशा गर्ने ठाउँ कहि पनि भेट्न सकेको छैन। त्यहि कारणले आफ्नो आत्मविश्वास गुमाएर युवाहरु देश छाडेर विदेश भाग्नेक्रम सुरु भएको छ। उनले भने,जसरी एउटा एउटा सुक्यो भने चराहरु अर्को हरियो रुखमा जान्छन्। त्यसरी यो देशमा मेरो भविश्य छैन भन्ने ठानेर मान्छे पलाएन हुने ठाउँमा अहिले परिस्थिति पुगेको छ। यो यथार्थको जगमा उभिएर गरेनौं भने सहि ठाउँमा पुग्न सकिँदैन। उनले सरकार गम्भीर बनेर अगाडि बढ्नु आजको आवश्यकता रहेको बताए। गिरीले गैह्र जिम्मेवारी पनको कारणले गर्दा संसदमा एक वर्षको अवधिमा एउटामात्रै ऐन दिएको बताए। संसदमा कार्यतालिका बनाएर अगाडि बढ्ने सचिवालयको प्रस्ताव र योजना राम्रो रहेको उल्लेख गरे।तर, कार्यतालिका बनाउँदैमा संसद व्यवस्थित रुपले अगाडि बढ्छ । संसदका बैठक प्रभावकारिता हुन्छन् भन्नेपनि होइन। यसमा सरकारले सहयोग गर्नुपर्यो ।उनले भने,संसदमा शून्य समय र विशेषका लागि मात्रै बैठक आयोजना गर्ने, सरकारले समयमा संसदमा विधेयक र बिजनेस नदिने हो भने त्यो कार्यतालिकाले मात्रै केहि हुने होला छैन। त्यसकारण सरकार जवाफदेहि बन्नुपर्छ। संसदलाई प्रभावकारी बनाउने कुरामा सरकारको सबैभन्दा ठूलो हुन्छ यसतर्फ सरकार जिम्मेवार बन्नुपर्छ। उनले जनतालाई असल नीति र कानुन दिनुपर्ने धारणा राखे।"
नारायणगढबुटवल सडकखण्ड विस्तार : पाँच वर्षमा ४६ प्रतिशत प्रगति,"नवलपुर : पूर्वपश्चिम राजमार्गअन्तर्गत नारायणगढबुटवल सडकखण्ड विस्तारको काम सुरु भएको पाँच वर्ष पूरा हुँदा ४६ प्रतिशत मात्रै भौतिक प्रगति भएको छ। सडक विस्तारको काम विसं २०७९ साउन २२ मा सम्पन्न गर्नेगरी चीनको चाइना स्टेट कन्स्ट्रक्सन इन्जिनियरिङ कर्पोरेसन लिमिटेडले विसं २०७५ माघ २४ मा सम्झौता गरेको थियो। विस्तारको काम सुरु भएको ४२ महिनाभित्र काम सक्नेगरी जिम्मा पाएको कम्पनीले समयमा काम सम्पन्न गर्न नसक्दा दुईपटक म्याद थपी सडक विस्तारको काम भइरहेको छ। नारायणगढबुटवल सडक विस्तार योजना पूर्वी खण्डका सूचना अधिकारी इञ्जिनियर शिव खनालले पहिलोपटक थप गरिएको समय विसं २०८० भदौ १२ मा सकिएपछि दोस्रोपटक समय थप गरेर आयोजना पूरा गर्ने समय विसं २०८१ साउन ८मा पुर्याइएको बताए। राष्ट्रिय गौरवको आयोजनाका रुपमा रहेको सडक विस्तारको पाँच वर्ष पुग्दा हालसम्म जम्मा ४६ प्रतिशत काम सकिएको छ, उनले भने, दोस्रोपटक म्याद थप गरेपछि निर्माण व्यवसायीले हालसम्म ५८ प्रतिशत काम गर्छौं भनेर योजना बनाएको भए पनि त्यो पूरा गर्न सकेको छैन। निर्माण व्यवसायीलाई दोस्रोपटक म्याद थपिएको समय सकिने करिब पाँच महिना बाँकी हुँदा हालसम्म सडकको एकतर्फी कालोपत्रको काम २० दशमलव ३८ किलोमिटर मात्रै भएको जनाउँदै खनालले दुईतर्फी कालोपत्रको काम एक सय ३० किलोमिटर गर्नुपर्ने बताए। निर्माण व्यवसायीले बनाएको कार्य योजनाअनुसार कुनै पनि काम गरेको छैन, उनले भने, निर्माण व्यवसायीले बनाएको योजना र हामीले गर्नका लागि भनेको योजना पनि फरक छ। निर्माण व्यवसायी आफैँले बनाएको योजनाअनुसार काम गर्न सकेको छैन। सडक विस्तारका लागि चालकसहितका सबै कामदार गरी ६ सय २६ जनामात्रै निर्माणमा संलग्न रहेको उनले बताए। निर्माण व्यवसायीले एक हजार पाँच सय ४१ कामदार आवश्यक पर्छ भनेर भनेको थियो। तर हामीले दुई हजार दुई सय मजदुर आवश्यक पर्ने प्रक्षेपण गरेका थियौँ, उनले भने, आफैंले बनाएको कार्ययोजनासमेत निर्माण व्यवसायीले पूरा गर्न सकेको देखिएन। सडक विस्तारका लागि योजनाले पेभर (कालोपत्र गर्ने उपकरण) दुईवटा आवश्यक पर्ने भनेकामा निर्माण व्यवसायीले एउटा उपकरणबाट मात्रै कालोपत्र गरेको, ग्रेडर (सडक सम्याउने उपकरण) योजनाले २५ आवश्यक पर्ने भनेकामा निर्माण व्यवसायीले निर्माण व्यवसायीले १६ वटाबाट काम गर्ने जनाएकामा जम्मा सातवटामात्रै ग्रेडरको प्रयोग भएको उनले बताए। त्यस्तै, स्काभेटर (माटो खन्ने उपकरण) ४० आवश्यक पर्नेमा निर्माण व्यवसायीले २६ वटाबाट काम गर्छौं भन्दै नौवटामात्रै प्रयोग गरेको, रोलर (कालोपत्र गर्नुअघि सडक सम्याउने उपकरण) ४५ वटा आवश्यक पर्ने भनिएकामा २६ वटाबाट काम गर्छौं भन्दै नौवटा रोलर मात्रै सडकमा प्रयोग गरेको खनालले बताए। निर्माण व्यवसायीले आफैँले बनाएको योजनाअनुसार काम नगर्दा सडक विस्तारको कामले गति लिन नसकेको खनालको भनाइ छ। कार्यतालिकाअनुसार काम गर्न र आयोजनाको काम समयमै सम्पन्न गर्न हामीले निरन्तर दबाब दिइरहेका छौँ, उनले भने, निर्माण व्यवसायीले लो बिडिङ (कम मूल्य)मा ठेक्का सकारेका कारण उसले नगद प्रवाह गर्न नसक्दा भनेअनुसार काम गर्न सकेको छैन। चाइना स्टेट कन्स्ट्रक्सन इन्जिनियरिङ कर्पोरेसन लिमिटेडका ठेक्का सहव्यवस्थापक राकेश झाले दोस्रोपटक थप भएको समयमा सडक विस्तारको काम नसकिने जानकारी दिँदै अझै एक वर्ष म्याद थप्नुपर्ने बताए। सडक विस्तारको सुरुआती समयमा विभिन्न कारणले काममा ढिलाइ भएको थियो, अहिले पनि मौसमका कारण सडकको काम तीव्ररुपमा गर्न सकिएको छैन, उनले भने, कावासोती, प्रगतिनगरलगायत ठाउँमा कालोपत्र गर्न तयारी गरिएको भए पनि रातिमा शीत खस्ने र मौसम चिसो भएका कारण कालोपत्र गर्न सकिएको छैन। ८ साउन २०८१ सालसम्म आयोजनाको करिब ७० प्रतिशत काम पूरा गर्नेगरी आफूहरु खटिएको उनको भनाइ छ। साउनसम्म हामीले गैँडाकोटबाट दाउन्नेसम्म एकतर्फी कालोपत्र गर्नेगरी काम गरिरहेका छौँ, उनले भने, त्यसपछिको बाँकी काम ८१ चैतभित्र सकाउने हाम्रो योजना छ। सडक विस्तार गर्ने केही ठाउँमा खानेपानी र बिजुलीको पोल सार्ने काम बाँकी रहेको भन्दै उनले साइड क्लियर भएको ठाउँमा काम धमाधम अघि बढेको जानकारी दिए। यो फेब्रुअरीसम्म सिजी, गैँडाकोट र दुम्कीबास क्षेत्रमा ३० केभी प्रसारण लाइन सार्ने काम सकिन्छ, उनले भने, विद्युत्को पाँच किलोमिटर पोल सार्ने र खानेपानीको ६ किलोमिटर पाइप सार्ने कामपछि सडकका सबै बाधा सकिन्छन्। आयोजनाअन्तर्गत अहिले बाँकी रहेका कल्भर्ट निर्माण गर्ने, पहाडको भित्तो काट्ने, पर्खाल लगाउने, सडक किनारमा ग्याभिन भर्ने, बस वे (सवारीसाधन रोक्ने ठाउँ) बनाउने, कालोपत्र गर्ने सडक खन्ने र नयाँ बनाउने, माटो भर्ने, बेस र सब बेसको काम भइरहेको उनको भनाइ छ। नारायणगढबाट बुटवलसम्मको जम्मा एक सय १४ किलोमिटर सडकमध्ये पूर्वीखण्डमा ६५ किलोमिटर सडक रहेको छ। विसं २०१८ मा गैँडाकोटको शिलान्यास चोकबाट पूर्वराजा महेन्द्रले शिलान्यास गरेको सडक करिब ५८ वर्षपछि एसियन राजमार्गको गुणस्तर मापदण्डमा विस्तार भइरहेको छ। चार लेनमा विस्तार हुने नारायणगढबुटवल सडकका दुईदुई लेनको बीचमा ग्रिनरी सहितको सडक निर्माण हुनेछ। तीन मिटरको बीच भागमा बिरुवा लगाइनेछ। हाल रहेको दुई लेनको सडक विस्तारपछि दुईतर्फ सातसात मिटरको हुनेछ। बजार क्षेत्रमा ६६ मिटरको सर्भिस लेन समेत निर्माण गरिनेछ। बजार क्षेत्रको १७ दशमलव ६ किलोमिटर सडकमा अतिरिक्त सर्भिस लेन निर्माण हुनेछ। सडकको ४२ दशमलव सात किलोमिटर खण्ड चार लेनको हुनेछ भने दाउन्ने खण्डको करिब पाँच किलोमिटर सडक तीन लेनको हुने सूचना अधिकारी खनालले बताए। यस खण्डमा १२ वटा ठूलो पुल (मेजर ब्रिज) र सानो २२ वटा (माइनर ब्रिज) बन्ने क्रममा छन्। सडकका विभिन्न स्थानमा निर्माण हुने दुई सय १५ वटा कल्भर्टमध्ये अधिकांशको काम सकिएको छ। एसियाली विकास बैङ्क (एडिबी)को ८५ प्रतिशत ऋण सहयोगमा निर्माण सुरु भएको यस खण्डको कूल लागत रु नौ अर्ब ३८ करोड रहेकामा हालसम्म रु तीन अर्ब ७६ करोड ६६ लाख आर्थिक प्रगति भएको खनालले जानकारी दिए। रासस"
जग्गा हिनामिना प्रकरणमा पक्राउ परेका चौधरीलगायत तीनैजना छुटे,"काठमाडौं : व्यवसायी अरुण चौधरी हिरासतमुक्त भएका छन्। बाँसबारी छाला जुत्ता कारखाना लिमिटेडको १० रोपनी जग्गा हिनामिना प्रकरणमा पक्राउ परेका चौधरीसहित अजितनारायण सिंह थापा र सञ्जय ठाकुर हाजिर जमानीमा छुटेका हुन्। जिल्ला अदालत काठमाडौंको आदेशअनुसार केन्द्रीय अनुसन्धान ब्यूरो (सीआईबी) को हिरातमा रहेका चौधरीलगायत तीनैजना हिरासतमुक्त भएका हुन्। जिल्ला अदालत काठमाडौंले माघ २२ गते व्यवसायी चौधरीसहित तीनैजनालाई दुई दिनभित्र अनुसन्धान नसकिए हाजिरी जमानीमा छाड्न आदेश दिएको थियो । न्यायाधीश यज्ञप्रसाद आचार्यको इजलासले प्रहरीको केन्द्रीय अनुसन्धान व्युरोलाई दुई दिनको म्याद थप गर्दै सो समयमा अनुसन्धान सम्पन्न नभए हाजिरी जमानीमा रिहा गर्न आदेश दिएको हो। अदालतको सोही आदेशअनुसार सीआईबीले उनीहरूलाई हिरासतमुक्त गरेको हो। सीआईबीका प्रवक्ता प्रहरी उपरीक्षक नवराज अधिकारीले चौधरीलगायत तीनैजनालाई हिरासतमुक्त गरिएको अन्नपूर्णलाई बताए। माघ १८ गते जग्गा हिनामिना प्रकरणमा तत्कालीन च्याम्पियन फुटवेयर लिमिटेडका सञ्चालक एवं व्यवसायी अरुण चौधरी,बाँसबारी जुत्ता कारखाना लिमिटेडका कार्यकारी अध्यक्ष अजितनारायण सिंह थापा र चाँदवाग रेसिडेन्सी प्रालिका सञ्चालक सञ्जय ठाकुरलाई (सीआईबी)ले नियन्त्रणमा लिएको थियो।"
राष्ट्रिय समन्वय परिषद्को बैठक बस्दै,"काठमाडौं : राष्ट्रिय समन्वय परिषद्को दोस्रो बैठक आज बस्दै छ । आज बिहान ११ बजे सिंहदरबारमा राष्ट्रिय समन्वय परिषद्को बैठक बोलाइएको प्रधानमन्त्री सचिवालयले जनाएको छ। संघ, प्रदेश र स्थानीय तहको अन्तरसम्बन्ध व्यवस्थित गर्ने राष्ट्रिय समन्वय परिषद्को दोस्रो बैठक बस्न लागेको हो । यस अगाडि बसेको बैठकले प्रधानमन्त्री पुष्पकमल दाहाल प्रचण्ड, प्रदेशका मुख्यमन्त्रीहरू, स्थानीय तहका जन प्रतिनिधिसहितको बैठकले ६ महिनाभित्र संघीयता कार्यान्वयनमा तीन तहबीच देखिएका अस्पष्टता अन्त्य गर्ने लगायतका विभिन्न ६ वटा निर्णय गरेको थियो।"
जन्मँदै ऋणको भार!,"मुलुकको सार्वजनिक ऋण दिनप्रतिदिन बढ्दो छ। २०७९०८० सम्ममा दुई गुणाभन्दा बढीले वृद्धि भई २२ खर्ब ९५ अर्ब पुगेको छ। पहिले संसारमा यस्ता मुलुक पनि छन्, जहाँ कुनै शिशुको जन्म हुनुभन्दा अगावै उसको रेखदेखको जिम्मा त्यहाँको सरकारले लिन्छन्। शिशु आमाको गर्भमा रहेदेखि नै उसको नाममा सरकारले भत्तास्वरूप रकम भुक्तानी गर्ने गर्छ। यतिमात्र नभई जन्मिएको बच्चाको गाँस, बास, कपासदेखि स्वास्थ्य र शिक्षासम्मको सम्पूर्ण जिम्मेवारी सरकारले लिएको हुन्छ। यही संसारमा अर्को एकथरी यस्ता देश पनि छन्, जहाँ बच्चा आमाको गर्भबाट निस्कनेबित्तिकै उसको टाउकोमा ऋणको भारी बोकाउँछ। पछिल्लो समय यस्तै हालत नेपालीको समेत भएको छ। अहिलेको वर्तमान समयमा एक नेपाली जन्मँदै करिब ८० हजारभन्दा बढी ऋणको भारी बोक्नुपर्ने भएको छ। ऋण भनेकै नबुझ्ने अबोध बालकदेखि आफूलाई समेत उठाउन धौधौ पर्ने अवस्थामा पुगेका वृद्धवृद्धालाई समेत ऋणको भारीले थिचेको छ। चालु आवको पुस मसान्तसम्म सरकारले तिर्न बाँकी कुन सार्वजनिक ऋण २३ खर्ब ८४ अर्ब ४८ करोड रुपैयाँ पुगेको जनाएको छ। केन्द्रीय तथ्यांक विभागले सार्वजनिक गरेको राष्ट्रिय जनगणना २०७८ अनुसार नेपालको कुल जनसंख्या २ करोड ९१ लाख ६४ हजार ५ सय ७८ पुगेको हो। यो जनसंख्याले गत पुससम्मको तिर्न बाँकी सार्वजनिक ऋणलाई भाग गर्दा हरेक नेपालीको भागमा करिब ८२ हजार ऋण पर्न जान्छ। पछिल्लो समय मुलुकको सार्वजनिक ऋण दिनप्रतिदिन बढ्दो क्रममा छ। आव २०७५७६ मा १० खर्ब ४८ अर्ब रुपैयाँ रहेको सार्वजनिक ऋण आव २०७९८० सम्ममा दुई गुणाभन्दा बढीले वृद्धि भई २२ खर्ब ९५ अर्ब पुगेको छ। चालु आवको पहिलो ६ महिनामा मात्र १ खर्ब ६३ अर्ब रुपैयाँ सार्वजनिक ऋण थपिएको पाइन्छ। अहिले मुलुकको सार्वजनिक ऋण कुल गार्हस्थ्य उत्पादन (जीडीपी)को झन्डै ४५ प्रतिशत पुगेको जनाइएको छ। सार्वजनिक ऋणको मात्रा बढ्दै गए पनि त्यसअनुसार विकास निर्माणका कार्यहरू गर्न नसक्दा यसबाट अपेक्षित लाभ लिन नसकिएको अवस्था देखिन्छ। ऋणको मात्रा बढ्दै गएकाले अहिले सरकारको ध्यान ऋण तिर्नमा मात्र केन्द्रित देखिन्छ। सरकारले हरेक वर्ष तर्जुमा गर्ने बजेटमा वित्तीय व्यवस्थापन शीर्षकमार्फत ऋणको सावाँ ब्याज भुक्तानीका लागि रकम छुट्ट्याउने गर्छ। चालु आवका लागि सरकारले १७ खर्ब ५१ अर्ब ३१ करोडको बजेट सार्वजनिक गरेको छ। कुल विनियोजित बजेटमध्ये ११ खर्ब ४१ अर्ब ७८ करोड चालु खर्चतर्फ छुट्ट्याइएको छ। यो रकम कुल बजेटको ६५२० प्रतिशत हुन आउँछ। यसैगरी, ३ खर्ब २ अर्ब ७ करोड अर्थात् १७२५ प्रतिशत पुँजीगत खर्चतर्फ र ३ खर्ब ७ अर्ब ४५ करोड अर्थात् १७५५ प्रतिशत वित्तीय व्यवस्थापनका लागि छुट्ट्याइएको छ। यसरी पुँजीगत खर्चभन्दा धेरै वित्तीय व्यवस्थापनका लागि रकम विनियोजन गरिएकाले अनुमान लगाउन सक्छौं कि पछिल्ला दिनमा सरकार सार्वजनिक ऋणको दबाबबाट गुज्रिरहेको छ। नेपालजस्ता विकासोन्मुख मुलुकहरूको द्रुतदर आर्थिक विकासका लागि सार्वजनिक ऋण अपरिहार्य मानिन्छ। अहिले विकसित देखिएका सबैजसो मुलुकले सुरु दिनहरूमा सार्वजनिक ऋणकै सहायताले मुलुकमा विकास निर्माणका कार्यहरू गर्ने गरेका थिए। यसैको मद्दतबाट ती देश आजको अवस्थामा पुग्न सफल भए। विकासोन्मुख मुलुकहरूमा सरकारले नियमित प्राप्त गर्ने कर तथा गैर कर राजस्वजस्ता आम्दानीका स्रोतहरूले मात्र जनताका आवश्यकतालाई सम्बोधन गर्न अपर्याप्त हुन्छ। यसको परिपूर्तिका लागि सरकारले आन्तरिक तथा बाह्य स्रोतहरूबाट ऋण उठाउने गर्छ। यसरी ऋण उठाउनुको मुख्य उद्देश्य मुलुकको सामाजिक तथा आर्थिक विकासका लागि आवश्यक भौतिक एवं सामाजिक पूर्वाधारको निर्माण गर्ने, आधारभूत आवश्यकतामा जनताको सहज एवम् सरल पहुँचको प्रत्याभूति गर्ने, उद्योग र कलकारखानाहरूको विकास गर्दै रोजगारी एवम् आम्दानीका अवसरहरूको सिर्जना गर्ने रहेका हुन्छन्। तथापि, ऋणको उचित सदुपयोग हुन नसकेको वा दुरुपयोग भएको खण्डमा भने यसले मुलुकमा ठूलो आर्थिक दुर्घटना निम्त्याउन सक्छ। यसको ज्वलन्त उदाहरण छिमेकी मुलुक श्रीलंकाले अघिल्लो वर्ष व्यहोरेको आर्थिक संकटलाई लिन सकिन्छ। अर्बौं वैदेशिक ऋणको सावाँ र ब्याज तिर्न नसक्दा श्रीलंकाले इतिहासकै सबैभन्दा कठिन आर्थिक स्थितिको सामना गर्नु परेको थियो। त्यस समयमा श्रीलंकाली जनताले बेहोर्नु परेको दुःखकष्ट उनीहरूले सजिलै भुल्न सकिने खालको थिएन। मुलुकमा अहिले एउटा भाष्य चर्चामा छ, देशमा व्यवस्था फेरियो तर अवस्था फेरिएन। यही भाष्यलाई पछिल्लो सार्वजनिक ऋणको अवस्थाले समेत पुष्टि गर्न खोजेको छ। विभिन्न समयमा आन्दोलन, जनआन्दोलन तथा जनयुद्धका नाममा हजारौं मानिसले ज्यान गुमाए। यी आन्दोलनको मुख्य उद्देश्य देशको आर्थिक तथा सामाजिक संरचनामा आमूल परिवर्तन गरी आमजनताको हित र कल्याणको अभिवृद्धि गर्नु थियो। तथापि, अहिलेसम्म जनताले यस प्रकारको अनुभूति गर्न पाएका छैनन्। आन्तरिक अर्थतन्त्र चलायमान हुन नसक्दा उद्योग कलकारखानाहरू पूर्ण क्षमतामा चलेका छैनन्। मुलुकभित्र उत्पादन तथा उत्पादकत्वमा वृद्धि हुन नसक्दा अर्थतन्त्र आयातमा निर्भर भएको छ। मुलुकभित्र रोजगारका अवसरहरू सिर्जना हुन नसक्दा दैनिक हजारौं युवा बिदेसिने क्रम बढिरहेको छ। भ्रष्टाचार र अनियमितताका घटना बढ्दै छन्। उता आमजनताको सेवा, सुविधा तथा आम्दानीका अवसरहरूमा वृद्धि नभए पनि ऋणको भारी भने प्रत्येक दिन बढ्दै गएको छ। अहिले मुलुकको अर्थतन्त्र रेमिट्यान्समा निर्भर देखिएको छ। मुलकमा भित्रिने रेमिट्यान्समा वृद्धि हुँदा अर्थतन्त्रसमेत सकारात्मक देखिने तर रेमिट्यान्स कमी भएको समयमा अर्थतन्त्र नाजुक अवस्थाबाट गुज्रिनुपर्ने अवस्थाले अर्थतन्त्रको टेको नै रेमिट्यान्स भएको छ। मुलुकका युवा वर्ग देशमा रोजगारी नपाएर विदेशमा दुःख गर्दै कमाएको आम्दानी घरपरिवारलाई पठाउनुपर्ने तर यता सरकारले भने दिनप्रतिदिन टाउकोमा ऋणको भारी थप्दै जाने प्रवृत्तिले जताततै निराशामात्र छाएको देखिन्छ। गाँस, बास र कपासका साथै शिक्षा, स्वास्थ्य, खानेपानी, रोजगारीजस्ता नागरिकका आधारभूत आवश्यकता पूरा गर्नु राज्यको दायित्व हो। तर राज्यको बागडोर सम्हाल्नेहरू भने कर्तव्य भुलेर सत्ताको लुछाचुँडीमै व्यस्त देखिन्छन्। राज्यको बागडोर सम्हालेका नेतत्वपंक्ति भने कर्तव्य र जिम्मेवारीलाई भुलेर सत्ताको लुछाचुँडीमा व्यस्त देखिएका छन्। साधनस्रोतको उचित परिचालनबाट जनताका समस्याहरूको कसरी समाधान गर्न सकिन्छ भन्ने विषयमा उनीहरूको ध्यान देखिँदैन। यसरी राज्यका जिम्मेवार निकायहरूको असक्षमता र अदूरदर्शिताले राज्यले थेग्नै नसक्ने गरी बढेको ऋणको भारी सर्वसाधारण जनताको टाउकोमा थुपार्नु कत्तिको जायज छ ? यसबारे बहस हुनु जरुरी छ। पछिल्लो समय मुलुकका नेतृत्व पंक्तिमा देखिएको असक्षमता, स्वार्थीपन तथा लालची स्वभावले जनमानसमा देखिएको वितृष्णालाई ऋणको बोझले असन्तुष्टि थपेको छ। सरकारले सीमित साधनस्रोतको सदुपयोग गरी अनुत्पादक क्षेत्र पनि उत्पादनशील क्षेत्रमा स्थानान्तरण गर्नुपर्ने हुन्छ। मुलुकको सार्वजनिक ऋणको दरमा भएको वृद्धिसँगै आर्थिक क्रियाकलापमा समेत वृद्धि भएमात्र अर्थतन्त्रमा सकारात्मक परिवर्तन ल्याउन सकिने देखिन्छ। उत्पादनशील क्षेत्रमा उपयोग भएको ऋणले मुलुकको आर्थिक वृद्धि द्रुतदर गतिमा अगाडि बढाउन मद्दत गर्छ। यसले रोजगारी तथा आम्दानीका अवसरहरूको सिर्जना गर्दै मुलुकलाई आर्थिक विकासको गतिमा अगाडि बढ्न सहयोग पुर्याउँछ। आर्थिक विकासले मुलुकको अर्थतन्त्रको आकारमा समेत वृद्धि गर्नेछ भने प्रतिव्यक्ति सार्वजनिक ऋणको मात्रासमेत घट्दै जानेछ।"
७ बैंकका सेयरधनीको हात खाली,"काठमाडौं : हाल सञ्चालनमा रहेका २० ओटा वाणिज्य बैंकमा दर्जन बैंकले गत आर्थिक वर्षको मुनाफाबाट सेयरधनीलाई जसोतसो लाभांश दिन सफल भए। तर यसमध्ये ७ वाणिज्य बैंकले भने सेयरधनीको हात खाली पारेका छन्। यी बैंकले गतआवको मुनाफाबाट लाभांश दिनै सकेनन्। यद्यपि अझै कृषि विकास बैंकले गत आवको मुनाफाको लाभांश घोषणा गरिसकेको छैन। यसले के गर्ला भन्नेमा सेयरधनीहरू जिज्ञासु छन्। यसैले कृषि विकास बैंकले लाभांश वितरण गर्ला वा नगर्ला भन्नेमा आशंका छ। यद्यपि हालसम्म नेपाल स्टक एक्सचेन्ज (नेप्से)मा सूचीकृत १९ वटा वाणिज्य बैंकमध्ये १८ वटाले आर्थिक वर्ष २०७९०८० का लागि लाभांश घोषणा गरिसके। जसमध्ये सानिमा, एनआईसी एसिया, माछापुच्छ्रे, एभरेस्ट, सिटिजन्स बैंक, लक्ष्मी सनराइज, नेपाल एसबीआई, ग्लोबल आईएमई, नबिल, स्ट्यान्डर्ड चार्टर्ड, सिद्धार्थ बैंकले लाभांश वितरण गरिसकेका छन्। तर नेप्सेमा सूचीकृत नभएको सरकारी स्वामित्वको राष्ट्रिय वाणिज्यले भने ५५० प्रतिशत नगद लाभांश घोषणा गरेको छ। यता गत आवको नाफाबाट लाभांश नबाँड्ने निर्णय गर्ने क वर्गको बैंकहरूमा प्राइम, हिमालयन, नेपाल इन्भेस्टमेन्ट मेगा बैंक, एनएमबी, कुमारी, नेपाल बैंक र प्रभु बैंक र रहेका छन्। गत आवको मुनाफाबाट कसले कति दिए लाभांश ? वाणिज्य बैंकमध्ये गत आवको नाफाबाट सबैभन्दा बढी लाभांश दिनेमा एनआईसी एसिया देखिन्छ। यस बैंकले २९ प्रतिशत बोनस सेयर र कर प्रयोजनका लागि १५२ प्रतिशत नगद लाभांश वितरण गरेको छ। यस्तै, एभरेस्ट बैंकले चुक्ता पुँजीको १० प्रतिशत बोनस सेयर र १०५३ प्रतिशत नगद गरी कुल २०५३ लाभांश वितरण गरेको छ। यस्तै, सानिमा बैंकले चुक्ता पुँजीको ९ प्रतिशत बोनस सेयर र ५७ प्रतिशत नगद गरी कुल १४७० लाभांश वितरण गरिसकेको छ। यसैगरी क्रमशः एसबीआई बैंकले चुक्ता पुँजीको १०५५ प्रतिशत (३७५ प्रतिशत बोनस सेयर र कर प्रयोजनार्थसहित ६८० प्रतिशत नगद लाभांश), ग्लोबल आईएमई बैंक ९ प्रतिशत लाभांश (८ प्रतिशत नगद लाभांश र १ प्रतिशत बोनस सेयर) दिएका छन्। यसबाहेकका नबिल, सिटिजन्स, सिद्धार्थ बैंक र स्ट्यान्डर्ड चार्टर्डले नगद लाभांशमात्रै वितरण गरेका छन्। जस्मा नबिल बैंकले ११ प्रतिशत र सिटिजन्स बैंकले चुक्ता पुँजीको ५७९ प्रतिशत, स्ट्यान्डर्ड चार्टर्ड बैंकले १९ प्रतिशत र सिद्धार्थ बैंकले ४२१ प्रतिशत नगद लाभांश वितरण गरेका छन्। तर एनआईसी एसिया, माछापुच्छ्रे र लक्ष्मी सनराइज बैंकले बोनसमात्रै वितरण गरेका छन्। यस्मा क्रमशः माछापुच्छ्रे बैंकले १३३० प्रतिशत बोनस सेयर र कर प्रयोजनको लागि ०७० प्रतिशत नगद गरी कुल १४ प्रतिशत लाभांश वितरण गरेको छ। एनआईसी एसियाले २९ प्रतिशत बोनस सेयर र लक्ष्मी सन्राइज बैंकले ७३७ प्रतिशत (७ प्रतिशत बोनस वितरण गर्ने र कर प्रयोजनको लागि ०३७ प्रतिशत नगद लाभांश) लाभांश वितरण गरेका छन्। तर सबैभन्दा कम लाभांश सिद्धार्थ बैंकको छ। सो बैंकले ४२१ प्रतिशत नगद लाभांशमात्रै दिएको देखिन्छ।"
प्रधानमन्त्री प्रचण्ड र चिनियाँ राजदूत सोङबीच भेटवार्ता,काठमाडौं : प्रधानमन्त्री पुष्पकमल दाहाल 'प्रचण्ड' र नेपालका लागि चिनियाँ राजदूत छन् सोङबीच भेटवार्ता भएको छ। राजदूत सोङले बुधबार बिहान बालुवाटारमा पुगेर प्रधानमन्त्री प्रचण्डसँगै झण्डै एक घण्टा छलफल गरेका हुन्। बालुवाटार स्रोतले उनीहरूबीच द्विपक्षीय हित र समसमायिक विषयवस्तुमा छलफल भएको जानकारी दिएको छ। चिनियाँ राजदूत सोङले प्रधानमन्त्री प्रचण्डको चीन भ्रमणका बेला भएका सम्झौता कार्यान्वयन र बीआरआईलगायत चिनियाँ परियोजनाको विषयमा चासो राखेका थिए। प्रधानमन्त्रीले असोजमा चीन भ्रमण गरेका थिए। भ्रमणका क्रममा नेपाल र चीनबीच विभिन्न १३ बुँदे सम्झौता भएको थियो। बीआरआई परियोजनालाई दाहाल नेतृत्वको सरकारले महत्व नदिँदा चीन सशंकित हुँदै आएको छ। बीआरआई परियोजना चिनियाँ राष्ट्रपति सीको 'ड्रीम प्रोजेक्ट' हो। बेल्ट एन्ड रोड इनिसिएटिभ (बीआरआई) चीनले भूमिमा आधारित सिल्क रोड इकोनोमिक बेल्ट (एसआरईबी) र समुद्रमा जाने समुद्री सिल्क रोड (एमएसआर)मार्फत् कनेक्टिभिटी र व्यापार सञ्जाल बढाउन युरेसियन (युरोप र एसिया) देशहरूलाई प्रस्ताव गरेको विकास रणनीति हो।
"लहानका किसान रतनले फलाए रंगीन काउली, प्रतिकिलो दुई सय रुपैयाँले बिक्री","सिरहा : सिरहाको लहान नगरपालिका२४ का किसान रतन साहले विभिन्न रङ्ग र फरक स्वादका काउली फलाउन सफल भएका छन्। उनले उत्पादन गरेको गुलाबी र पहेँलो रङ्गका आकर्षक उक्त काउली हेर्न अहिले घुइँचो नै लाग्न थालेको छ। उनले भने, 'सात वर्षपहिले वैदेशिक रोजगारीमा हुँदा इन्टरनेटमा यस्तो काउली देखेकाले थिएँ। स्वदेश फर्किएपछि भारतबाट काउलीको बीउ झिकाए। परीक्षणका लागि पाँच धुर जग्गामा लगाए। राम्रो उत्पादन भयो। बजार राम्रो पाएकाले आगामी दिनमा पाँच कट्ठामा तरकारी खेती विस्तार गर्ने सोचमा छु।' उनले एक किलोसम्मको काउली फलाएका थिए। 'यसको रङ्ग र स्वाद फरक भएकाले बजारमा पुर्याउनसाथ बिक्री हुन्छ। यो जातको काउलीको बीउको मूल्य अन्य जातको भन्दा करिब पाँच गुणा बढी पर्दछ,' किसान साहले भने, 'आगामी दिनमा अझै धेरै यस्तै काउली उत्पादन गर्ने विचारमा छु।' उनले सोमबार मात्र १६ किलो उक्त काउली प्रतिकिलो दुई सय दरले बिक्री गरेका थिए। खेतमा रङ्गीन काउली अवलोकन गर्न आउनेको घुइँचो लागेको उनले जानकारी दिए। 'सबैतिर यस काउलीको चर्चा चलेकाले वास्तवमा कस्तो रहेछ भनेर अवलोकनका लागि आएको हुँ। अहिले हेरिसकेपछि मनै आनन्दित भयो।' प्रधानाध्यापक कुशेश्वर यादवले भने। रासस"
भिजिट भिसा प्रकरण : अध्यागमन अधिकृतसहित ४ जनालाई थुनामा पठाउने आदेश,"काठमाडौं : जिल्ला अदालत काठमाडौंले त्रिभुवन अन्तर्राष्ट्रिय विमानस्थलमा सेटिङ मिलाएर भिजिट भिसामा नेपालीलाई विभिन्न देशमा पठाएको आरोपमा अध्यागमन अधिकृतसहित चार जनालाई पुर्पक्षका लागि थुनामा पठाउने आदेश दिएको छ । न्यायाधीश कपिलमणि गौतमको एकल इजलासले मंगलबार अधिकृत नरवीर खड्का, अरुण दाहाल, सरोजकुमार यादव र मनोज तामाङलाई पुर्पक्षका लागि थुनामा पठाउने आदेश दिएको हो । उक्त प्रकरणमा अन्य ६ जनासँग अदालतले धरौटी माग गरेको छ । उक्त प्रकरणमा पक्राउ परेकी गीता शाहसँग रु पाँच लाख, पदम लामासँग रु एक लाख, विनोद कार्कीसँग रु दुई लाख तथा दिनेश ज्ञवाली र रामप्रसाद भण्डारीसँग रु सातसात लाख र रविन अर्यालसँग रु एक लाख धरौटी माग गर्ने आदेश दिएको छ । भिजिट भिसामा युवालाई विदेश पठाउने गिरोहमा संलग्न रहेको आरोपमा नौ अध्यागमन अधिकृतसहित २२ जनाविरुद्ध यही माघ १८ गते सरकारी कागजात किर्ते गरी सङ्गठित अपराध गरेको आरोपमा जिल्ला सरकारी वकिल कार्यालयले फरार रहेका १२ जनासहित २२ जनाविरुद्ध मुद्दा दायर गरेको थियो । अध्यागमन अधिकृत खड्कालाई गत मङ्सिर १८ गते सरकारी कागजात कीर्ते गरी नेपाली नागरिकलाई भिजिट भिसामार्फत विदेश पठाउने गिरोहमा सक्रिय रहेको आरोपमा पक्राउ गरिएको थियो ।  रासस"
सबैलाई समेट्ने हिन्दू धर्म,"सनातन हिन्दू धर्मले कोही कसैलाई शत्रु मान्दैन। संसारका सबै मानिसप्रति समान सद्भाव र समदृष्टि रहन्छ। यसको आदर्श सिद्धान्त नै बसुधैव कुटुम्बकम् हो। सनातन धर्म आफैंमा संकीर्ण छैन। हिन्दू धर्म कुनै सम्प्रदाय पनि होइन। सनातनकै अभिन्न अंग, खुल्ला आकाश र विशाल महासागर हो, जहाँ सबै धर्म सम्प्रदाय अटाउँछन्। जुन कुनै व्यक्ति विशेषले परिकल्पना गरेको धर्म होइन। मानव सृष्टि र सभ्यतासँगै विकसित भएर आएको हो। अर्थात् हजारौं ऋषिमुनिको मतमन्थनबाट निस्केको सार हो। जसले सबैको अस्तित्व, योगदान र आदर्शको सम्मान गर्छ। हिन्दू के हो ? यो भन्न सजिलो तर बन्न कठिन विषय हो। सच्चा हिन्दू बन्न सजिलो छैन। हिन्दू जीवनशैली मात्र होइन। यो चौरासी लाख योनिमा अनन्त कालदेखि जन्ममरणको चक्रमा फसेर तड्पिरहेको जीवको शुद्घीकरण प्रक्रिया हो। जुन प्रक्रिया विधिवत् पूरा हुँदा जीवको उद्धार हुन्छ, त्यसबाट ऊ चौरासीको चक्रबाट उम्किन्छ, मूल अस्तित्वमा मिल्छ। मनुष्यबाहेक अरू योनिमा शुद्घीकरणको सम्भावना रहँदैन। किनकि पशुपन्छी, कीटपतंग आदि योनिमा न्यून चेतनाका कारण जीव पुख्यौली प्रचलन, आहार, निद्रा, भय र मैथुन यी चार चिजभन्दा बाहिर निस्कन सक्दैनन्। त्यसैले उसले नयाँनयाँ खोज, अनुसन्धान र आविष्कार गर्न सक्दैन। सनातन धर्ममा कोही शत्रु हँुदैन, उसले आफूलाई मान्ने वा नमान्ने सवैको कल्याण चाहन्छ। कसैको अनिष्ट चाहँदैन। एकाथरी मानिस भने हिन्दू धर्मप्रतिको ज्ञान, अध्ययन र अनुभवको कमी वा अर्काको उक्साहटमा लागेर हिन्दू धर्मलाई शत्रु भावले हेर्ने गरेको पाइन्छ। अर्काथरी जो छन् तिनले भने संसार कब्जा गर्ने नियत राखेर विभिन्न जाल, प्रपञ्च, प्रलोभन देखाएर हिन्दू धर्मलाई समूल नष्ट गर्ने। कतिपयले हिन्दू धर्मलाई रुढिवाद र अन्धविश्वासको आँखाले हेर्दै आएको भेटिन्छ। नेपालका सन्दर्भमा धर्म रहेन भने राष्ट्रै नरहने स्थिति आउन सक्छ। धर्मले नै राष्ट्र र समाज धानेकोजोडेको हुन्छ। राष्ट्रकवि माधवप्रसाद घिमिरेले त्यसै भनेका होइनन् नेपाली हामी रहौंला कहाँ नेपालै नरहे। सनातन धर्मलाई गलत भन्नु भूल हो, अज्ञानता हो। हाम्रो मूल उद्देश्य भनेको राष्ट्ररक्षा र धर्मरक्षा हो। राष्ट्र र धर्म परिपूरक हुन्। सनातन धर्मको मूल आधार वेद हो, जसले वेदै नपढी वेदको रहस्य नै नबुझी वेदको निन्दा गर्दै घृणा फैलाउँछ। जसरी कुनै मानिस जसले कहिल्यै नदीमा गोडा चोभेको हँुदैन, मुख धुँदैन, स्नान गर्दैन, शरीरमा दुर्गन्ध बोकेर हिँड्छ, त्यसैले नदीको निन्दा गर्छ। वेद ज्ञानको भण्डार हो जुन सबैको साझा सम्पत्ति हो। हिजो काले राई स्वामी प्रपन्नाचार्य बनेर सबैका लागि पूजनीय गुरु बने। उनलाई त्यस्तो महान् बन्न कसैले रोकेन। राष्ट्रगुरु गोरखनाथले संसारभरका हिन्दू बुद्ध, बोन, किराँत, शिख, जैन, मुस्लिम सबैका नाथ बनेर सबैलाई मार्गदर्शन गरे। योगी नरहरिनाथले देशैभर पैदलयात्रा गरे र नेपालको यथार्थ इतिहास प्रकाशनमा ल्याए। डा जगमान गुरुङ सनातनी ॐ कार परिवारका साझा गुरु बनेका छन्। सनातनी हिन्दूहरू जात र ज्यानलाई होइन, ज्ञानलाई महान् मान्छन्, नही ज्ञानेन सदृश्ां पवित्र मिह विधते अर्थात् संसारमा ज्ञान जस्तो महान् र पवित्र वस्तु अरू केही छैन। संसारमा सनातन हिन्दू धर्म दर्शन महान् छ। यतिबेला संसारभरका विज्ञ मानिस वैदिक ज्ञान र संस्कृत शिक्षातिर आकर्षित भएका छन्। हिन्दू धर्म दर्शनले फरक मत र विचार सुन्छ र त्यसको सम्मान गर्छ, प्राचीनकालमा नास्तिक दर्शनका प्रवक्ता बनेका थिए, चार्वाक। उनी भन्ने गर्थे जलेर खरानी भएको भौतिक शरीर फेरि फर्केर जन्मन आउँदैन। सभामा चार्वाकको चर्को विरोध भयो। उनलाई समाजबाट बहिष्कार गर्नुपर्छ भन्ने आवाज उठ्यो, अन्त्यमा ऋषि सभाले निष्कर्ष निकाल्यो। चार्वाकलाई बहिष्कार नगरौं, हामीसँगै राखौं। हिन्दू धर्मदर्शन पूर्वाग्रही छैन, उदार र महान् छ। संस्कृत शिक्षा पढेमात्र वेद पढ्न र बुझ्न सकिन्छ। यहाँ त संस्कृत भाषालाई मृत भन्दै संस्कृत विश्वविद्यालय, संस्कृतका पाठ्यक्रम र पाठ्यपुस्तकहरू जलाउने काम भयो। यतिबेला नासाका वैज्ञानिकहरूले संसारको सबैभन्दा जीवन्त भाषा संस्कृत भाषा भनेर प्रमाणित गरेका छन्। वर्तमान सन्दर्भमा धर्म निरपेक्षता हटाएर नेपालमा हिन्दू राष्ट्र पुनस्र्थापनाको कुरा गर्दा हिन्दू धर्म विरोधीभन्दा आफूलाई हिन्दू ॐकार परिवार भन्नेहरू नै बढी चुनौतीका रूपमा रहेको पाइन्छ। हिजो भारत मुगलको कब्जामा जानुअघि त्यहाँ धेरै हिन्दू राजा थिए। नेपालमा चाहने हो भने हिन्दूहरूसँग सबैथोक छ विद्या, धन र बल सबै छ तर एकता छैन। बिना एकता ठूलो लक्ष्य हासिल गर्न सकिँदैन। हिन्दूका नाममा अनेक संस्था छन्। अन्तर्राष्ट्रिय दाबी गर्ने विश्व हिन्दू महासंघ छ। त्यसो त हिन्दू संस्थाहरू विभाजित छन् तर राष्ट्ररक्षा र धर्मरक्षाको ठूलो सोच हुनुपर्छ। स्वार्थ, अहंकार, पद प्रतिष्ठा देखाएर चर्चामा आउने, अरूभन्दा आफू ठूलो आदि यस्तै सोचबाट सबै मुक्त हुन सकेमात्र हिन्दू धर्मावलम्बी एक हुनसक्छन्। हरेक हिसाबले योग्य धर्मगुरु र धार्मिक अभियन्ताको भने अझै खाँचो छ। किनकि स्वार्थी, संकीर्ण सोचले कोही कही पनि महान् बन्न सक्दैनन्। दुर्भाग्य, महान् हुने सपना बोक्ने तर प्रतिशोधी, इष्र्यालु, घमण्डी मनोभावमा रमाउनेहरू नै यस संसारमा धेरै भेटिन्छन्। हिन्दू धर्मावलम्बी सबै सफा मनले दृढ संकल्प लिएर अघि बढ्नुपर्ने आजको आवश्यकता हो। नेपाल संसारको एकमात्र आध्यात्मिक सनातन हिन्दू गुरु राष्ट्र हो र हुनेछ। यसअर्थमा नेपाल संसारभरका धर्मानुरागीहरूको आकर्षणको केन्द्र बिन्दु बन्ने छ।"
३० वर्षदेखि ओढारकै बास,"बैतडी : हेर्दै डरलाग्दो भीर। भीरको माथिल्लो चुचुरोमा छ, ठूलो ओढार। त्यही ओढारमा विगत ३० वर्षदेखि बस्दै आएका छन्, मेलौली नगरपालिका३ ढणौनका नरबहादुर चन्द। सामान्य मानिसले सहजै हिँडडुल गर्न नसक्ने ओढारमा चन्द विगत ३० वर्षदेखि बस्दै आएका छन्। ओढारभित्र कुच्चिएका र फुटेका स्टिल तथा प्लास्टिकका भाँडाकुडा र झुत्रा लुगाबाहेक केही छैन। ६४ वर्षका चन्दको मानसिक अवस्था पनि कमजोर देखिन्छ। आमाबुवाको मृत्यु भएदेखि नै चन्द त्यही ओढारमा बस्दै आएको स्थानीय बताउँछन्। बुवा आमाको एक्लो सन्तान हुन्, चन्द। उनी बाल्यकालमै बुवासँग भारत गएको सम्झिन्छन्। भारतमा रहँदा एक्कासी बेपत्ता भएका उनी ३५ वर्षपछि घर फर्किएका थिए। मानसिक अवस्था कमजोर भएर घर फर्किएको केही समयपछि आमाबुवा गुमाएका उनले त्यसपछि घरमा बस्न छाडेका थिए। छरछिमेकीको दाउरा बोक्ने, सरसामान ओसार्नेलगायतका काम गरेर बेलुका ओढार फर्किने उनको दैनिकी नै बनेको छ। गाउँमा मानसिक सन्तुलन गुमाएका भनिए पनि उनमा त्यस्तो लक्षण नदेखिएको स्थानीय बताउँछन्। एकसरो लुगासमेत नभएका उनी दिनभर गाउँलेको दाउरा बोकेर खाद्यान्न जोहो गर्छन्। सामान किनेर ओढारमा फर्किन्छन् र आफैं पकाएर खान्छन्। पुुरानै भए पनि लुुगाकपडा फेरिरहन्छन्। एक्लाको हातबाट घर बन्दैन। कसरी घरजम बस्छ ? ओढारमा बस्दा निकै चिसो हुने गरेको सुनाउँदै उनी भन्छन्, साँझपख हावाहुरी चल्छ, राति त निकै चिसो हुन्छ। पानी परेको समयमा बस्नै सकिन्न। लुगा पनि छैन। दिनैभर गाउँ चहारेर बेलुका ओढारमा फर्किने चन्दका अधिकांश रात भोकै पनि बित्ने गरेको छ। दिनदिनै के पकाउने ? केही सामान नै छैन। कसैले पैसा दिए भने केही किन्छु। पकाएर खान्छु। नत्र भोकै सुत्छुु, उनी भन्छन्। कुनै स्थानीयलाई कुट्ने, झम्टने, चोरी गर्नेलगायतका कुनै पनि अवान्छित काम नगर्ने भतिजासमेत रहेका पंकज चन्दले बताए। घरमा बसाउन धेरै प्रयास गरिएको भए पनि नमान्ने गरेको पंकज बताउँछन्। हामीले घरमा बस्नु भनेर धेरै पटक आग्रह गयौं। तर, उहाँ मान्नुुहुन्न, पंकज भन्छन्। कुनै दातृ निकाय र संघसंस्थाद्वारा उपचार गराउन सके निको हुने विश्वास गरिएको वडा सदस्यसमेत रहेका आफन्त शेरबहादुर चन्द बताउँछन्। एकोहोरो दिमाग चलाउनु हुन्छ। घरमा राख्ने हरसम्भव प्रयास गरिएको हो। तर, सकिएन। केही संस्था र दातृ निकायले सहयोग गरेमा निको हुन्थ्यो कि भन्ने लाग्छ, वडा सदस्य चन्द भन्छन्। परिवारका एक्ला सदस्य भएकाले आर्थिक अभावमा उपचारका लागि लैजान नसकिएको उनले बताए।"
"विदेशी मुद्रा अधिक सञ्चिति, चलायमान बनाउनुपर्ने जरुरी","काठमाडौं : मुलुकमा विदेशी मुद्रा सञ्चिति १८ खर्ब १६ अर्ब ५७ करोड पुगेको छ। यसले मुलुकको बाह्य क्षेत्रमा सुधार देखाएको छ। रेमिट्यान्स बढ्दै गएको छ। चालु खातादेखि शोधनान्तर बचतमा छ। विदेशी मुद्रा सञ्चिति अहिलेसम्मकै अधिक हो। यसबाट १४५ महिनाको वस्तु आयात र १२१ महिनाको वस्तु तथा सेवा आयात धान्न पुग्छ। नेपाल राष्ट्र बैंकले मंगलबार सार्वजनिक गरेको आर्थिक वर्ष २०८००८१ को ६ महिनाको तथ्यांकअनुसार विदेशी मुद्रा सञ्चिति निकै बढेको छ। अमेरिकी डलरमा १३ अर्ब ६९ करोड सञ्चिति छ। यसमा भारतीय मुद्राको अंश २२५ प्रतिशत छ। यसअघि गत असार मसान्तमा १५ खर्ब ३९ अर्ब ३६ करोड बराबर विदेशी विनिमय सञ्चिति थियो। ६ महिनाको अन्तरमा यस्तो सञ्चिति १८ प्रतिशतले वृद्धि भएको हो। उक्त दरले सञ्चिति बढ्दा १४५ महिनाको वस्तु आयात र १२१ महिनाको वस्तु तथा सेवा आयात धान्न पर्याप्त रहने देखिन्छ। अर्थविद् प्राडा शिवराज अधिकारी भन्छन्, रेमिट्यान्स आइरहेको छ। यसैले पनि सञ्चिति बढेको हो। तर अब पनि विदेशी मुद्रा सञ्चिति अधिक भयो भने पनि खतरा हुनेतर्फ उनले सरोकारवालाको ध्यानाकर्षण गराए। प्राडा अधिकारीका अनुसार धेरै महिनाको आयात धान्न पुग्छ भनेर ढुक्क हुने होइन। धेरै बचत गर्नेमा केन्द्रित हुने होइन। अर्थतन्त्र त चलायमान हुनुपर्छ। त्यसलाई परिचालन गर्नुपर्छ। परिचालन गरिएन भने उल्टो नोक्सान हुन्छ। यसो हुँदा दायित्व बढ्छ, उनले अन्नपूर्णसँग भने। विदेशी मुद्रा सञ्चिति बढाउने मुख्य स्रोत विप्रेषण आप्रवाह २५३ प्रतिशतले वृद्धि भई ७ खर्ब ३३ अर्ब २२ करोड पुगेको केन्द्रीय बैंकको तथ्यांकमा उल्लेख छ। जबकि गत आवको सोही अवधिमा विप्रेषण आप्रवाह २४३ प्रतिशतले बढेको थियो। आयातमा पनि कमी आउँदा विदेशी मुद्रा सञ्चिति बढ्न सहयोग पुगेको छ। यसअघि आयात अधिक हुँदा विदेशी मुद्रा बाहिरिएको भन्दै विभिन्न आयातीत वस्तुमा रोकसमेत लगाएर नियन्त्रण गर्नु परेको थियो। तर अहिले आर्थिक वर्ष २०८०८१ को ६ महिनामा कुल वस्तु आयात ३१ प्रतिशतले घटेको छ। यसरी घट्दा सो अवधिमा ७ खर्ब ६८ अर्ब १७ करोडमात्रै आयात भएको छ। विशेष गरेर भारत र अन्य मुलुकबाट भएको आयात क्रमशः २४ प्रतिशत र २५७ प्रतिशतले घटेको छ भने चीनबाट भएको आयात ३४ प्रतिशतले बढेको छ। वस्तुगत आधारमा तयारी पोसाक, विद्युतीय उपकरण, एमएस तार, छड, बार तथा क्वाइल, लत्ताकपडा, सवारीसाधन तथा स्पेयर पार्टपुर्जालगायतका वस्तुको आयात बढेको छ भने सुन, कच्चा सोयाबिन तेल, कच्चा पाम तेल, धान तथा चामल, पेट्रोलियम पदार्थलगायतका वस्तुको आयात घटेको देखिन्छ। यता कुल वस्तु निर्यातमा पनि ७२ प्रतिशतले कमी आई ७४ अर्ब ९७ करोड रुपैयाँमात्रै कायम भएको छ। गन्तव्यका आधारमा भारततर्फ भएको निर्यात १२८ प्रतिशतले कमी आएको छ भने चीन र अन्य मुलुकतर्फको निर्यात क्रमशः ३७०९ प्रतिशत र १३ प्रतिशतले वृद्धि भएको छ। वस्तुगत आधारमा जिंक सिट, पार्टिकल बोड, जुस, तयारी पोसाक, अदुवालगायतका वस्तुको निर्यात बढेको छ भने पाम तेल, सोयाबिन तेल, चिया, ऊनी गलैंचा, रोजिनलगायतका वस्तुको निर्यात घटेको छ। मुलुकबाट बाहिरिनेभन्दा भित्रिने विदेशी मुद्रा अधिक हुँदा शोधनान्तर स्थिति निरन्तर बचतमा छ। चालू आवको पुससम्ममा २ खर्ब ७३ अर्ब ५२ करोड रुपैयाँले बचतमा छ। गत वर्ष सोही अवधिमा ९२ अर्ब १५ करोडले बचतमा रहेको थियो। यस्तै, चालु खाता पनि निरन्तर बचतमा छ। यसअवधिमा चालु खाता १ खर्ब ६१ अर्ब ६२ करोडले बचतमो छ। जबकि गत आवको सोही अवधिमा ३५ अर्ब ५७ करोडले घाटामा थियो। पछिल्लो समय खुद प्रत्यक्ष वैदेशिक लगानी (एफडीआई) मा पनि सुधार देखिन्छ। राष्ट्र बैंकका अनुसार पुससम्ममा एफडीआई ४ अर्ब ५३ करोडले धनात्मक छ। गत आवको सोही अवधिमा ७४ करोड ९४ लाखले धनात्मक रहेको थियो। यसअघि बाह्य अर्थतन्त्र हाम्रो नियन्त्रणमा थिएन। यसमा हाम्रा नीतिले खासै काम गर्ने होइन तर अहिले बाह्य क्षेत्र सकारात्मक भइरहँदा आन्तरिक अर्थतन्त्र राम्रो बनाउन केन्द्रित हुन प्राडा अधिकारी सुझाव दिन्छन्। आन्तरिक अर्थतन्त्र राम्रो गर्न नसकेको उनले टिप्पणी गरे। सरकारले ऋण लिएर पनि राम्ररी खर्च गर्न नसकेको उनले औंल्याए। यो समस्या भयो। सरकारले निर्माण व्यवसायलाई पैसा दिए राजस्व उठ्थ्यो। अहिले यो समयमा नहुँदा राजस्व पनि उठ्ने वातावरण भएन, प्राडा अधिकारीले थपे। चालु आवको पुससम्ममा नेपाल सरकारको कुल खर्च ५ खर्ब ६६ अर्ब ६२ करोड भयो। सरकारी खर्च गत आर्थिक वर्षको पहिलो ६ महिनामा १३७ प्रतिशतले वृद्घि भएकोमा, अहिले १७ प्रतिशतले घटेको छ। समीक्षा अवधिमा चालु खर्च रु४३७ अर्ब ३८ करोड, पँुजीगत खर्च रु४९ अर्ब २४ करोड र वित्तीय व्यवस्था खर्च रु ८० अर्ब रहेको छ। यस अवधिमा सेवा खाता भने घाटामा समीक्षा अवधिमा खुद सेवा आय रु३६ अर्ब ६ करोडले घाटामा रहेको छ। गतआवको सोही अवधिमा खुद सेवा आय रु३६ अर्ब २२ करोडले घाटामा रहेको थियो। सेवा खाताअन्तर्गत समीक्षा अवधिमा भ्रमण आय ४४४ प्रतिशतले वृद्धि भई रु ३९ अर्ब ५६ करोड पुगेको छ। गत आवको सोही अवधिमा यस्तो आय रु२७ अर्ब ४० करोड रहेको थियो। सेवा खाताअन्तर्गत भ्रमण व्यय ६०६ प्रतिशतले वृद्धि भई रु९२ अर्ब ८७ करोड पुगेको छ। यसमध्ये शिक्षातर्पको व्यय रु५८ अर्ब ९५ करोड रहेको छ। गत आवमा भ्रमण व्यय रु५७ अर्ब ८२ करोड रहेकोमा शिक्षातर्फको व्यय रु३५ अर्ब ३६ करोड रहेको थियो। तथ्यांकमा नियन्त्रित महँगी तथ्यांकले गत वर्षको ६ महिनाको तुलनामा चालु आवको सोही अवधिमा महँगी नियन्त्रण भएको देखिन्छ। चालु आवको पुससम्ममा उपभोक्ता मुद्रास्फीति ५२६ प्रतिशत छ। गत आवको सोही महिनामा यस्तो मुद्रास्फीति ७२६ प्रतिशत थियो । यो पनि पढ्नुहोस विदेशी मुद्रा सञ्चिति हालसम्मकै उच्च, चालु खाता र शोधनान्तर बचतमा"
संसद् दिन कटाउने थलो बनाउनु भएन,"संसद् दिन कटाउने थलो बन्नुभएन। जनताका पीडा, मर्का, र दुःखबारे संसद्मा आवाज उठाउने र सम्बन्धित निकायलाई घच्घच्याइरहनुपर्छ। संसद्ले जनता र सरकारबीच पुलको काम गर्न सक्नुपर्छ। सरकारले गरेका राम्रा काम जनताका बीचमा लैजाने र जनताका समस्याका लागि सरकारलाई दबाब दिनुपर्छ। जनताका पक्षमा कानुनको संशोधन, परिमार्जन र निर्माण गर्ने मुख्य काम संसद्को हो। कतिपय सांसदहरू हाजिर गरेर टाप कस्ने परिपाटी छ। यो राम्रो होइन। सांसदले त जनताका आवाज राख्ने, सरकारलाई घच्घच्याउने, विकास र समृद्धिका लागि विधि र नीति निर्माणमा केन्द्रित हुनुपर्छ। हामीले जीवन्त र प्रभावकारी संसद् चाहेका हौ। कांग्रेसले पार्टीका नेतालाई संसद् चलिञ्जेल संसद् छोडेर बीचैमा बाहिर नजान पनि भनिसकेको छ। अरू दलले पनि सांसदलाई मुख्य काम र जिम्मेवारीमा बाँध्नुपर्छ। प्रधानमन्त्री इमान्दार भए मुलुक बन्छ, बनाउनुपर्छ। व्यक्तिगत स्वार्थभन्दा माथि उठेर आफ्ना नाता र दाताभन्दा टाढा राखेर मुलुकका लागि सोच्ने पद्धतिको विकास गराउन सफल हुनुपर्छ। संसद्मा टन्न विधेयक दिने र बिजनेस दिएर संसद्लाई कामकाजी बनाउनेतिर सरकारको ध्यान जानुपर्छ। सदनलाई अझै दरो र बलियो बनाउन लाग्नैपर्छ। सदनमा सत्तापक्षले सत्तापक्षको मात्रै, प्रतिपक्षले प्रतिपक्षको मात्रै, महिलाले महिलाको मात्रै, जनजातिले जनजातिको मात्रै दलितले दलितको मात्रै, मधेसले मधेसको मात्रै, कर्णालीले कर्णालीको मात्रै हैन समग्र देशको कुरा गर्ने वातावरण बनाउनुपर्छ। त्यसो गर्दा मात्र संसद्को सार्थकता अरू बढ्छ। अहिलेका समितिहरूले समसामयिक विषयमा मन्त्री, र प्रधानमन्त्री ल्याएरै छलफल गराउने गरेका छन्। संसद् नभएको बेला सरकारलाई समितिमार्फत जनताप्रति उत्तरदायी बनाउनैपर्छ। तर, अब संसद् सुरु भएको छ, संसद्प्रति सरकारलाई उत्तरदायी बनाउने भूमिकाका लागि सत्तापक्ष र विपक्षी दलका सांसदहरूले महत्वपूर्ण भूमिका खेल्नुपर्ने जरुरी छ। (खतिवडा, राज्य व्यवस्था समिति सभापति हुन्।)"
आफ्ना जहाज थन्क्याएर भाडामा किन ?,"काठमाडौं : नेपाल वायुसेवा निगमको न्यारोबडी (नाइनएनएकेएकस) जहाज ग्राउन्डेड भएको दुई महिना पुग्न लाग्यो। एउटा विमान एक दिन ग्राउन्डेड हुँदा निगमलाई झन्डै १ करोड घाटा हुन्छ। त्यसअनुसार निगमलाई ६० करोड बढी घाटा भइसकेको छ। तर, ग्राउन्डेड विमान समयमा बनाउने र जहाजलाई (फुल सेडुअल) मा उडाउनेभन्दा निगम व्यवस्थापनको ध्यान अन्तै देखिन्छ। उसले आफूसँग भएका जहाज उडाउनेभन्दा २ वटा न्यारोबडी विमान भाडामा लिन टेन्डर आह्वान गरेको छ। विमान भाडामा लिँदा निगममा जहिल्यै भ्रष्टाचार र अनियमितताका ठूल्ठूला काण्ड हुने गरेका छन्। यसपटक पनि विमान भाडा लिन एयरलाइन्समा ठूलै आर्थिक चलखेल भएको जानकारहरू बताउँछन्। एयरलाइन्सको न्यारोबडी (नाइनएनएकेएकस) जहाजमा २०२३ को डिसेम्बर अन्तिमबाट इन्जिनमा समस्या आयो। त्यसपछि ग्राउन्डेड भयो। जनवरी ९ गते उक्त जहाजको इन्जिन मर्मतका लागि इजरायल पठाइयो। इजरायली जहाज मर्मत सम्भार कम्पनी (आईएआई) र निगमबीच निगमसँग ६ वर्षको सहमति छ। तर, बिगे्रको इञ्जिन समयमा बनाउनेभन्दा निगम व्यवस्थापनले न्यारोबडी जहाजको इन्जिन मर्मतओभरहल तथा भाडामा लिन इजरायल एरोस्पेस इन्डस्ट्रिज (आईएआई)सँग गत अगस्ट(भदौ) मा सम्झौता गरेको थियो। केही समय इञ्जिन ल्याएर न्यारोबडी उडाइयो। तर, बिग्रको इञ्जिन अझै बनेको छैन। निगमको ऋण ४८ अर्ब ३ करोड छ। ऋणको करिब १० प्रतिशतभन्दा बढीको दरले ब्याज खेपिरहेको छ। यो ऋणभारलाई घटाउन निगमले व्यापार वृद्धि गर्नुपर्ने र सहुलियत ब्याजदरको ऋण प्राप्त गर्ने उपायको खोजी गर्नुपर्ने हो। तर, विमान भाडामा चलखेल गरेर फेरि पनि निगमलाई धराशायी बनाउने खेल भएको जानकारहरू बताउँछन्। निगमका न्यारोबडी र वाइडबडी जहाजले अन्तर्राष्ट्रिय उडानबाट गत जेठ र असारमा २ अर्ब १९ करोड रुपैयाँ कमाएका थिए। यो समयमा यी जहाज तोकिएको उडान तालिकाभन्दा करिब आधा मात्रै उडान भरेको निगमका श्वतभैरव म्यागजिनमा प्रकाशित तथ्यांकमा उल्लेख छ। तर, आफ्ना जहाज उडाउनेभन्दा निगम व्यवस्थापनले मंगलबार २ न्यारोबडी जहाज वेट लिज मा लिनका लागि अन्तर्राष्ट्रिय बोलपत्र आह्वान गरेको छ। उक्त बोलपत्रमा देशको पर्यटन प्रवद्र्धनमा सशक्त उपस्थिति देखाई विदेशी पर्यटकहरूलाई सेवा दिने उद्देश्यले दुइटा न्यारोबडी जहाज वेट लिजमा लिन लागिएको उल्लेख छ। बोलपत्रको अवधि ४५ दिनको तोकिएको छ। वेट लिज भनेको जहाजका लागि आवश्यक सबै साधनस्रोत सम्बन्धित जहाज कम्पनीकै हुन्छ। साधनस्रोत भनेको जहाज, क्रु सदस्य, मर्मतसम्भार र बिमा सबै नै तोकिएको जहाज कम्पनीको हुनेछ। बजार भने नेपालको हुने निगमका प्रवक्ता रमेश पौडेल बताउँछन्। १ वर्षका लागि जहाज वेट लिजमा लिन लागिएको हो। आवश्यकताअनुसार त्यसलाई बढाउन सकिने पौडेलले जानकारी दिए। भएकै रुटका लागि भाडामासंस्कृति, पर्यटन तथा उड्डयनमन्त्री सुदन किरातीले सामाजिक सञ्जालबाट अन्तर्राष्ट्रिय उडानमा उपयोग हुने २ न्यारोबडी जहाज लिजमा ल्याउन लागिएको जानकारी गराएका थिए। निगमका दुइटा वाइडबडी जहाजले जापान, सिड्नी र कोरिया उडान गरिरहेका छन्। अन्य क्षेत्रमा २ वटा न्यारो बडीले मात्रै उडान चापको धान्न नसक्ने निगम व्यवस्थापनको दाबी छ। भाडामा ल्याइने विमानले दिल्ली, दुबई, दोहा, मलेसिया लगायतका सेक्टरमा उडान थप गरी आय बढाउने तथा भैरहवाबाट समेत अन्य गन्तव्यमा उडान भर्ने निगम व्यवस्थापनको भनाइ छ। ती जहाज आगामी जुलाई २०२४ सम्ममा निगमको उडानमा आइसक्ने निगमको भनाइ छ। सरकारबाट विभिन्न समयमा गठित निगम सुधार आयोग, समितिहरूले समेत निगमको सम्भावित व्यापारलाई विस्तार गर्न अहिले भएका जहाजले नपुग्ने उल्लेख गरेका छन्। बजार विस्तारका लागि जहाज नपुगेर नै वेट लिजमा ल्याउन लागिएको प्रवक्ता पौडेल बताउँछन्। जापान र अष्ट्रेलियाको सिड्नी उडान थपिन लागेकाले नयाँ जहाज लिजमा लिन आवश्यक रहेको पौडेलको भनाइ छ। पूर्वगभर्नर दीपेन्द्रबहादुर क्षेत्रीको संयोजकत्वमा गठित समितिको पछिल्लो प्रतिवेदनले निगमले बजार व्यवस्थापनतर्फ उपेक्षा गरेका कारण उडान सेवा बजारमा यसको उपस्थिति कमजोर भएको र त्यसैकारण यसको ब्रान्डमा नकारात्मक असर परिरहेकोे निष्कर्ष निकालेको थियो। बजार व्यवस्थापनबारे कमजोर र स्पष्ट रणनीति नहुँदा निगमको बजार उपस्थिति कमजोर देखिएकाले बजार उपस्थिति प्रभावकारी बनाउनुपर्ने समितिको सुझाव छ। यसका लागि नयाँ जहाज किन्न सुझाव दिइएको थियो। तर, निगम व्यवस्थापन भने वेट लिजमा जहाज लिन खोज्दै छ। बजार विस्तारका लागि जहाज किन्नु आवश्यक भए पनि नेपालको उड्डयन बजारमा वेट लिजमा ल्याउनु घातक हुन सक्ने निगमकै एक पूर्वमहाप्रबन्धक बताउँछन्। विश्वमा उडान सञ्जाल भएका ठूला कम्पनीहरूले आफ्ना जहाज पूर्णक्षमतामा उडेको र फूल सेड्युलमा भएको बेला हाइसिजनमा केही समय वा १२ महिनाका लागि मात्रै वेट लिजमा जहाज लिने गरिन्छ, ती पूर्वमहाप्रबन्धकले भने, आफ्ना जहाज मर्मतसम्भार गर्दा उडान तालिकामा असर नगरोस् भनेर वेट लिजमा लिने चलन हो। वेट लिजमा लिँदा सम्झौतामा जे भए पनि अन्य लागत(हिडन कस्ट) देखाइन्छ। त्यसैकारण यो महँगो पर्न जान्छ। विगतमा लाउडा लगायतका जहाज भाडामा लिदाको नजिरलाई निगमले बेवास्ता गर्न नहुने उनको तर्क छ। यस्तै, वेट लिजले सरकारको नीतिविपरीत काम गर्ने उनी बताउँछन्। सरकारले नेपालमा नै रोजगारी सिर्जना गर्ने बताइरहँदा वेट लिजमा जहाज ल्याउँदा यसले मुख्य चालक, सहचालक, परिचारिका, इन्जिनियर लगायतको जागिरमा पनि धक्का पुग्ने हुन्छ। उनका अनुसार वेट लिजमा जहाजका लागि आवश्यक सबै स्रोत नै कम्पनीको हुने हुँदा त्यसले नेपालमा रोजगारी सिर्जना गर्दैन र पछि निगममा नै दक्ष कर्मचारीको अभाव हुन सक्छ। बजार हिस्सा घटेको घट्यै अन्तर्राष्ट्रिय उडानतर्फ निगमको बजार हिस्सा करिब १६ प्रतिशत छ। सन् २०२० मा निगमको बजार हिस्सा २५ प्रतिशतसम्म थियो। अन्तर्राष्ट्रिय उडानका लागि निगमसँग २ वाइडबडी र २ न्यारोबडी छ। निगमले दिल्ली, मुम्बई, बैंगलोर, बैंकक, हङकङ, कतार, मलेसिया, दुबईलगायत विभिन्न ११ अन्तर्राष्ट्रिय गन्तव्यमा उडान भर्दै आएको छ। नागरिक लगानी कोष र सञ्चयकोषसँग करिब ३४ अर्ब ऋण लिएर ती जहाज ल्याइएका हुन्। एउटा वाइडबडीको दैनिक उडान क्षमता करिब १८ घन्टा र न्यारोबडीको करिब १५ घन्टा हुन्छ। तर, अहिले वाइबडी मुस्किलले दैनिक ८१० घन्टा उडान भर्छ भने न्यारोबडीको दैनिक सरदर उडान १२ घन्टा छ। न्यारोबडी र वाइडबडी प्राविधिक तथा व्यवस्थापकीय कमजोरीले बारम्बार ग्राउन्डेड हुने गरेका छन्। सन् २०२३ को फेब्रुअरीदेखि सेप्टेम्बरसम्म न्यारोबडी र वाइडबडी २१ पटक ग्राउन्डेड भए। जसमा न्यारोबडी जहाज १५ पटक र वाइडबडी जहाज ६ पटकसम्म ग्राउन्डेड भए। प्राविधिक समस्या, मर्मतसम्भारमा ढिलाइ र निगमको व्यवस्थापकीय कमजोरीका कारण जहाज बढी ग्राउन्डेड हुने गरेका छन्। प्राविधिकमा पनि इन्जिनसँग सम्बन्धित समस्याका कारण महिनौं जहाज ग्राउन्डेड हुने गरेका छन्। अघिल्ला वर्षमा न्यारोबडीको एकेडब्लू जहाज ४५ दिन दोहामा ग्राउन्डेड भएको थियो। यस्तै एकपटक ५२ दिन, अर्कोपटक २७ दिन र अर्को बेला २१ दिन काठमाडौं एयरपोर्टमा ग्राउन्डेड भएको थियो। जहाजको इन्जिन उपलब्ध हुन नसकेको र समयमा नै इन्जिनको जोहो गर्न नसक्दा यो जहाज यति लामो समयसम्म ग्राउन्डेड भएको हो। अहिले पनि न्यारोबडी नाइनएनएकेएकस जहाज ग्राउन्डेड नै छ। २०२३ को डिसेम्बर अन्तिमबाट इन्जिनमा समस्या आएर उक्त जहाज ग्राउन्डेड छ। इन्जिन मर्मतका लागि गत जनवरी ९ बाट उक्त जहाजको इन्जिन इजरायल पठाइएको छ। कुनै पनि जहाजमा २३ महिनामा समस्या आउनु सामान्य मानिन्छ। तर, निगमका जहाजमा भने समस्या पनि आइरहने र त्यहीँ नै समस्या दोहोरिने रोग लागेको छ। त्यसो त अन्तर्राष्ट्रिय नागरिक उड्डयन संगठन(आईकाओ) मा पनि कतिपटक जहाज ग्राउन्डेड हुँदा त्यसको स्तर खस्किन्छ भन्ने मापन छैन। जहाज कतिपटक बिग्रिँदा स्ट्यान्डर्ड मेन्टेन हुन्छ भन्नुभन्दा पनि जहाज नबिग्रिनु नै स्ट्यान्डर्ड मेन्टेन हुनु हो। निगमको तथ्यांकअनुसार गत असारमा न्यारोबडी र वाइडबडीको उडान नियमितता प्रतिशत सरदर ५० भन्दा तल छ। यसको मतलब यी जहाजहरू नियमित उडान तालिकाको आधा मात्र उड्न सक्षम भएका छन्। बाँकी समयमा यी जहाज ग्राउन्डेड नै छन्। ४८ अर्ब ऋण निगमको सञ्चित कुल ऋण ४८ अर्ब ३ करोड छ। निगमले कुल ऋणको करिब १० प्रतिशतभन्दा बढीको दरले ब्याज खेपिरहेको छ। यो ऋणभारलाई घटाउन निगमले व्यापार वृद्धि गर्नुपर्ने र सहुलियत ब्याजदरको ऋण प्राप्त गर्ने उपायको खोजी गर्नुपर्ने देखिन्छ। निगमको दीर्घकालीन ऋण झन्डै ४७ अर्ब पुगेकोे छ। निगमले वार्षिक ५ अर्ब नगद नाफा गर्ने हो भने पनि दीर्घकालीन ऋण भुक्तानी गर्न १० वर्ष लाग्ने देखिन्छ। निगमको वर्तमान अवस्थामा ऋण चुक्ताभन्दा ऋण थपिने देखिन्छ। किनभने निगमको आर्थिक वर्ष ०७८०७९ मा आम्दानी करिब १६ अर्ब हुँदा कुल लागत करिब १८ अर्ब छ। यस्तै सञ्चित घाटा बर्सेनि बढ्दै गएको छ। मुख्यतया आर्थिक वर्ष ०७३७४ पछि अन्तर्राष्ट्रिय उडान भर्न दुई न्यारोबडी र दुई वाइडबडी विमान खरिदका लागि लिइएको ऋणका कारण मध्यम तथा दीर्घकालीन कर्जा बढ्दै गएको छ। आर्थिक वर्ष ०७८०७९ मा निगमको कुल सम्पत्ति (इक्विटी) मा कुल कर्जा अनुपात १११७ छ। जहाज फ्लिट बढ्दा अन्तर्राष्ट्रिय तथा आन्तरिक दुवैतर्फ बजार हिस्सा बढी राजस्व र सञ्चालन मुनाफामा वृद्धि त भएको छ। तर, विमान खरिदका लागि लिइएको ऋण तिर्न सक्ने अवस्था छैन। जसको कारण निगमको नेटवर्थ स्थितिमा गिरावट आएको छ। थपिएको विमानको ठूलो ह्रासले पनि नाफा घट्न भूमिका खेलेको छ। जहाज भाडा काण्ड, जहिल्यै घाटैघाटा धमिजा काण्डः ३९ करोड ५० लाख घाटा यो २०५० सालतिर काण्ड हो। तत्कालीन प्रधानमन्त्री गिरिजाप्रसाद कोइरालाले वायुसेवा निगमको कामकारबाहीमा हस्तक्षेप गरे। कोइरालाले भारतीय मूलका तर बेलायती व्यापारी दिनेश धमिजालाई आफ्नो व्यक्तिगत मनोमानीको आधारमा निगमको युरोपका लागि मुख्य एजेन्ट बनाए। जुन धमिजा काण्डको नामले चर्चित छ। भारतीय मूलका बेलायती व्यापारी धमिजालाई निगमको युरोपेली सञ्चालन विभागको निर्देशक बनाइदिए। उनी निर्देशक भएर आउनुमा प्रधानमन्त्री कोइरालाकी छोरी सुजाता कोइराला निकट सम्बन्ध मुख्य कारण थियो। धमिजा सुजाताका साथी थिए। उच्चस्तरीय सुझाव आयोगको प्रतिवेदनले धमिजालाई युरोपभरको एकाधिकार दिने निर्णयबाट निगमलाई करिब ४० करोड ५५ लाख रुपैयाँ नोक्सान भएको जनाएको थियो। कोइरालाले निगमलाई सुधारका लागि भन्दै हस्तक्षेप गरे। उनले धमिजालाई ५५ करोड मूल्यको टिकट बिक्री गर्न युरोपका लागि एजेन्ट तोकिदिए, त्यो पनि बिनाप्रतिस्पर्धा नै। धमिजाको युरोपमा एक पाउन्डबराबरको सेयर भएको कम्पनी थियो। त्यतिबेला पनि संसद्को लेखा समितिमा यसबारे प्रश्न उठेको थियो। धमिजा निर्देशक भएर आएपछि निगमलाई ठूलै घाटा लगाए, जसका कारण उनले निकै ठूलो अदालती कारबाही भोग्नु परेको थियो। तर, त्यो केस पनि त्यतिकै तुहिएर गयो। लाउडा प्रकरण २०५७ सालमा तत्कालीन शाही नेपाल वायु सेवा निगम (हाल नेपाल वायुसेवा निगम)सँग दुइटा ठूला क्षमताका विमान थिए। निगमलाई अनावश्यक भार पर्ने गरी चौथो विमान भाडामा लिएको घटना नै लाउडा विमान भाडा प्रकरण हो। २०५७ असोज १७ मा तत्कालीन निगमको निर्णयले लाउडा एयरसँग विमान भाडामा लिइएको थियो । त्यहीबेला चाइना साउथवेस्ट कम्पनीसँग सम्झौता भइसकेकाले तत्काल आवश्यक नभएको चौथो विमान भाडामा लिन अस्ट्रियाको लाउडा एयरसँग सम्झौता भयो। चर्चित लाउडा प्रकरणले नेपाल वायुसेवा निगमलाई २ अर्ब रुपैयाँको नोक्सान गरेको निष्कर्ष निकालिएको थियो। यो काण्डमा कांग्रेसका तत्कालीन सभापति तथा प्रधानमन्त्री गिरिजाप्रसाद कोइराला मुछिएका थिए। लाउडा प्रकरणमा तत्कालीन संस्कृति, पर्यटन तथा नागरिक उड्डयनमन्त्री तारणीदत्त चटौतसहित सात जनालाई विपक्षी बनाएर अख्तियार दुरुपयोग अनुसन्धान आयोगले मुद्दा दायर गर्यो। अख्तियारले लाउडा एयरका दुई अधिकारीलाई पनि विपक्षी बनाएको थियो। अख्तियार दुरुपयोग अनुसन्धान आयोगले अदालतमा दावि गरेको रकम (गौतम प्रतिवेदनअनुसार)सम्झौताभन्दा अमेरिकी डलर १३ लाख ५८ हजार बढी भुक्तानी भएको दाबी गरेर मुद्दा चलएको थियो। आरोपीसँग ३८ करोड ९७ लाख घाटा गएको भन्दै बिगो दाबी गरेको थियो। यो बोलेबापत अवहेलना मुद्दासमेत खेपेर कोइराला सर्वोच्चमा बयान दिन जानुपर्यो। लाउडा काण्डमा कोइरालालाई अख्तियारले सचेत गरायो। यो मुद्दा अहिले पनि सर्वोच्च अदालतमा विचाराधीन नै छ। चेज एयर भाडा प्रकरण : ४ लाख ७ हजार डलर घाटा नेपाल वायुसेवा निगममा २०५५ सालमा अर्को चर्चित भ्रष्टाचार काण्ड भयो। सो समयमा पनि प्रधानमन्त्री गिरिजाप्रसाद कोइराला नै थिए। कोइराला प्रधानमन्त्री भए पनि गठबन्धनको सरकार भएकाले पर्यटनमन्त्री थिए, तत्कालीन नेकपा मालेका तर्फबाट यामलाल कँडेल। कँडेलले पार्टीका महासचिव वामदेव गौतम निकट हङकङ रानामगरलाई निगमको अध्यक्ष बनाए। उनी अध्यक्ष भएर आएपछि जहाज र कार्यालयसमेत नभएको चेजएयर नामको कम्पनीबाट बोइङ ७५७ भाडामा ल्याउने सम्झौता गरे। नाम मात्रको सो कम्पनीसँग सम्झौता गरेपछि निगमले बिमान ल्याउन सकेन। त्यो प्रकरणमा निगमले ९ लाख अमेरिकी डलर बढीको नोक्सान बेहोर्नु परेको थियो। चाइना साउथ वेस्ट जहाज भाडाः घाटा २२ करोड रुपैयाँ ०५५ सालमा एमाले नेता भीम रावल पर्यटन तथा नागरिक उड्डयनमन्त्री थिए। उनले बीकेमान सिंहलाई नेपाल वायुसेवा निगमको कार्यकारी अध्यक्ष बनाए। त्यसपछि बिनाटेन्डर चाइना साउथवेस्ट एयरलाइन्ससँग सम्झौता गरियो। नेपाल वायुसेवा निगमले चाइना साउथ वेस्ट विमान कम्पनीसँग तीन महिनाका लागि जहाज भाडामा लिँदा अनियमितता भयो भनी प्रश्न उठ्यो। जाँचबुझ गर्न पूर्वसचिव भोजराज पोखरेलको नेतृत्वमा आयोग बन्यो। त्यसलगत्तै संसद्को सार्वजनिक लेखा समितिले चाइना साउथ वेस्ट जहाज भाडामा लिँदा अनियमितता भएको भनेर प्रतिवेदन दियो। यो प्रकरणमा वायुुसेवा निगमले २२ करोड रुपैयाँको नोक्सानी बेहोरेको देखियो। त्यसबेला एमालेले लेखा समितिको निर्णयबाट एमाले पार्टी आश्चर्यचकित भएको प्रतिक्रिया दिएको थियो। लेखा समिति सभापति थिए, सुवास नेम्बाङ। भीम रावल पर्यटन राज्यमन्त्री थिए। प्रधानमन्त्री थिए, तत्कालीन कांग्रेसका सभापति गिरिजाप्रसाद कोइराला। कोइरालाको नेतृत्व त्यो बेला कांग्रेस एमालेको संयुक्त सरकार बनेको थियो। भाडामा लिएको ए३१० जहाज संचालनमा ठूलो घाटा बोहेर्नुपरेको थियो। १९९३९५ सम्म सञ्चालन गर्दा २ करोड १५ लाख अमेरिकी डलर घाटा भएको थियो। त्यस्तै बोइङ ७३७२०० भाडामा ल्याइ सञ्चालित गर्दा ४ महिनाको १७ करोड ८ लाख रुपैयाँ घाटा निगमले बेहोरेको थियो।"
"आमा नागरिक, छोरा अनागरिक","जनकपुरधाम : २५ वर्षीय विजय सदाको न जन्मदर्ता छ न त नागरिकता नै। उनको नागरिकता नभएपछि श्रीमती सावित्री सदाको पनि नागरिकता बन्न सकेको छैन। आमाबुवाको नागरिकता नभएकै कारण तीन जना छोराछोरीको पनि जन्मदर्ता हुन सकेको छैन्। जनकपुरधाम उपमहानगरपालिका७ मुसहरी टोलमा पुस्तौंदेखि बस्दै आएका विजयका बुवा रामदयाल निरक्षर थिए। उनले नागरिकता बनाउनुपर्छ भन्ने नै थाहा पाएनन्। विजय जन्मिएको केही वर्षमै उनको मृत्यु भयो। आमा देवकीदेवीले भने नागरिकता बनाएकी थिइन्। २०६३ चैत ६ गते जनकपुर जिल्ला प्रशासन कार्यालयबाटै जन्मका आधारमा नागरिकता पाएकी देवकी पनि सात वर्ष अगाडि बितिन्। देवकीले नागरिकता बनाए पनि छोरा विजयको जन्मदर्ता भने गराउन सकिनन्। आमाको नागरिकता बोकेर विजयले पटकपटक प्रयास गरे पनि उनलाई न वडा कार्यालयले सिफारिस गयो, न त नागरिकता दिलाउन कतैबाट पहल नै भयो। ठूलो सवारी चलाउन सिकेका विजयले केही वर्ष अघिसम्म ट्र्याक्टर चलाएर आर्थिक उपार्जन गरिराखेका थिए। तर, नागरिकता नभएपछि उनले सवारी अनुमतिपत्र बनाउन पाएनन् र कामबाट निकालिए। मोबाइलको सिम लिन पनि नागरिकता नै चाहिन्छ। नागरिकता नहुँदा सीप भएर पनि गाडीको लाइसेन्स बनाउन सकिन। लाइसेन्स नभएपछि कसैले काम दिएनन्। घर परिवार चलाउन वैदेशिक रोजगारीमा जाउँ भने पासपोर्ट बनाउन पनि नागरिकता नै चाहिन्छ, उनले दुखेसो पोख्दै भने, नागरिकता अभावमा सीप भए पनि मजदुरी गर्न बाध्य छु। बालबच्चाको जन्मदर्ता बनाउन नपाउँदा उनीहरूलाई विद्यालयमा भर्ना लिन मानिरहेका छैनन्। आमाको नागरिकता हुँदाहुँदै पनि वडा अध्यक्षले सिफारिस नगरेको विजयले बताए। आमाको नामबाट जिल्ला प्रशासन कार्यालयले नागरिकता नै दिएको छैन। यसभन्दा अगाडिका सीडियो साहबसँग मैले कुरा गरेको थिएँ। तर, उहाँले केही दिनपछि मात्रै आमाको नामबाट नागरिकता दिने भन्नुभयो। त्यसैले मैले सिफारिस गरिन, जनकपुरधाम उपमहानगरपालिका७ का अध्यक्ष निरज साहले भने, आमाको नागरिकता भएको र बुवाको नभएका करिब एक सय जनाभन्दा बढी नागरिकताविहीन छोराछोरी हाम्रै वडामा छन्। उनीहरूको नागरिकता बनाउन पहल गरिराखेका छौं। मुसहर बस्तीकै ३० वर्षीय धवेन्द्र सदा र उनको बहिनी रेखा सदा पनि जन्मदर्ता र नागरिकताविहीन छन्। आमाबुवा सानो छँदै बितेपछि धवेन्द्र र रेखाको नागरिकता मात्रै होइन, अन्य कुनै प्रमाणपत्र बन्न सकेको छैन। जहाँ काम माग्न जाँदा पहिले नागरिकता वा कुनै प्रमाणपत्र नै खोज्छन्, हामीसँग त्यस्तो केही छैन। निकै बिजोग भएको छ। आफ्नै देशमा पनि अनागरिक बनेका छौं, धवेन्द्रले भने। सोही बस्तीकी दसियादेवी सदाको पनि नागरिकता छैन। उनका श्रीमान् रामबाबु सदाको चाहिँ नागरिकता छ। भारतबाट विवाह गरेर नेपाल आएकाले नागरिकता बन्न नसकेको उनी बताउँछिन्। नागरिकता नभएपछि उनको बालबालिकाको पनि जन्मदर्ता बन्न सकेको छैन। नेपाल नागरिकता ऐन, २०६३ को दफा ३ मा भएको संशोधनअनुसार नेपालको नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिले वंशजका आधारमा नेपालीको नागरिकता प्राप्त गर्न सक्ने व्यवस्था छ। तर, कतिपय भारतमा विवाह गरेर जाने महिलाले पनि नेपाली नागरिकता राखिराख्ने र उनीहरूका छोराछोरीलाई पनि नेपाली नागरिकता दिलाउन खोजेका कारण समस्या निम्तिएको धनुषाका प्रमुख जिल्ला अधिकारी चक्रपाणि पाण्डे बताउँछन्। आमाको नेपाली नागरिकता छ र बुवाको पहिचान खुलेको छैन भने सनाखत गराएर आमाकै नाममा पनि नागरिकता दिन सकिन्छ। तर, यहाँ त भारतमा विवाह गरेर गएपछि पनि यहाँको नागरिकता राखी राख्ने र आमाको नामबाट छोराछोरीको नागरिकता बनाउने काम भइरहेको छ। कागजपत्र सही छ भने आमाको नाममा नागरिकता दिन समस्या छैन।"
परराष्ट्रमन्त्री साउद अष्ट्रेलिया र न्युजिल्याण्डको भ्रमणमा जाँदै,"काठमाडौं : परराष्ट्रमन्त्री नारायणप्रकाश साउद आज अष्ट्रेलियाको जाने भएका छन्। अष्ट्रेलिया सरकार र इन्डिया फाउन्डेसनद्वारा माघ २६ र २७ गते पर्थमा संयुक्त रुपमा आयोजना हुने सातौँ हिन्द महासागर सम्मेलनमा भाग लिन मन्त्री साउद र परराष्ट्र मन्त्रालयका अधिकारीहरूसहित अष्ट्रेलियातर्फ प्रस्थान गर्ने कार्यक्रम रहेको परराष्ट्र मन्त्रालयले जनाएको छ । यही माघ २७ गते स्थिर र दिगो हिन्द महासागरतर्फ,विषयमा हुन लागेको सम्मेलनलाई मन्त्री साउदले सम्बोधन गर्ने कार्यक्रम छ । पर्थमा रहँदा उनले अष्ट्रेलियाको विदेशमन्त्री पेनी वोङसँग द्विपक्षीय भेटवार्ता गर्नेछन् । साथै उनले सम्मेलनमा सहभागी मित्र राष्ट्रका प्रतिनिधिमण्डलका प्रमुखहरुसँग भेटघाट गर्ने कार्यक्रम छ । पर्थबाट मन्त्री साउद न्युजिल्याण्डका विदेशमन्त्री विन्स्टन पिटर्ससँग द्विपक्षीय बैठकका लागि आगामी फागुन २ गते वेलिङ्टन जाने परराष्ट्र मन्त्रालयले जनाएको छ । उक्त बैठकअघि दुवै देशका परराष्ट्र मन्त्रालयका वरिष्ठ अधिकारीहरूबीच दोस्रो परामर्श बैठक हुनेछ । मन्त्री साउद फागनु ३ गते स्वदेश फर्कने कार्यतालिका छ ।  रासस"
नदी दोहनको कारुणिक दृश्य,"नदीजन्य पदार्थको चरम दोहन हेर्न कैलालीको गोदावरी नगरपालिकाका तीनवटा नदी खुटिया, खैराना र गोदावरी पर्याप्त छन् । गत वर्षबाटै यो नगरपालिकाले अमानतमा नदीजन्य पदार्थ बिक्री गर्न थालेपछि करोडौं राजस्व गुमिरहेको छ । अझ नगरपालिकाले वातावरणीय प्रभाव मूल्यांकन (आईईई) रिपोर्टविपरीत निर्माण व्यवसायीलाई उत्खनन गर्न दिएको छ । उत्खननमात्रै होइन, गोदावरी नदीको बीचमा नदीजन्य पदार्थ भण्डारण गरी थुप्राहरू बनाइएका छन् । हरेक नदीको ठेक्का लगाउँदा त्यसको आईईई अनिवार्य गरिनुपर्ने कानुनी प्रावधान छ । आईईईअनुसार कुन ठाउँबाट कति प्राकृतिक स्रोत निकाल्ने ? त्यसले वातावरणमा के प्रभाव पार्न सक्छ ? कुन ठाउँबाट निकाल्यो भने आसपासका बस्तीहरूलाई क्षति हुँदैन । कुन ठाउँबाट निकाल्यो भने नदीको धार परिवर्तन हुँदैन भन्नेजस्ता सबै कुरा वातावरण प्रभाव मूल्यांकनको रिपोर्टमै उल्लेख हुन्छ । यी तीनवटा नदीको पनि वातावरणीय प्रभाव मूल्यांकन गरेर दराजमा राखिएको छ जबकि त्यसको पालना गर्नुपर्नेमा त्यसो हुन सकेको छैन । वातावरण प्रभाव मूल्यांकनको रिपोर्टमा तीनवटै नदीबाट नदीजन्य पदार्थ निकाल्दा बढीमा एक मिटरभन्दा गहिरो खाल्टो बनाउन नपाइने प्रस्ट तोकिदिएको छ । तर नगरपालिकाले अनुमति दिएर खोलाहरूमा पठाएका जेसीबी र स्काभेटरले भने सात मिटर अथवा २०२१ फिटका गहिरा खाल्टा बनाएका छन् । यसले दिने परिणामबारे नगरपालिका अनभिज्ञ त पक्कै छैन । नगरपालिकाको यो पहिलो गल्ती हो । तीनवटै नदीमा १३ वटा जेसीबी र स्काभेटरलाई उत्खननको अनुमति दिनु सरासर गलत हो । राष्ट्रिय गौरवका आयोजनाका लागि विपद्को बेला जिल्लास्तरीय विपद् व्यवस्थापन समितिको निर्णयका आधारमा मात्र खोलानालामा जेसीबी र स्काभेटर हाल्न पाइन्छ । नगरपालिकाले अमानतमा नदीजन्य पदार्थ बिक्री गर्न निर्माण व्यवसायीका दर्जनौं जेसीबी र स्काभेटर नदीमा हाल्न दिनु दोस्रो ठूलो गल्ती देखिन्छ । हरेक स्थानीय तहमा नदीजन्य पदार्थको उत्खनन होस् वा अरू कुनै पनि अनुुगमनको संयोजक उपप्रमुख हुने प्रावधान छ । यो स्थानीय तहसम्बन्धी ऐनले गरेको व्यवस्था हो तर गोदावरीमा गत आर्थिक वर्षमा नगर कार्यपालिकाले एकजना वडासदस्यको नेतृत्वमा नदीजन्य पदार्थको उत्खननको मात्र अनुुगमन गर्ने गरी समिति गठन गरेको छ । यसले उपमेयरको अधिकार खोसिएको देखिन्छ । खासमा मुलुकभरका सबै पालिकाका लागि उदाहरणीय काम गरेर नेतृत्व लिनुपर्ने संघीय संरचनामा यस किसिमको हविगत गरेर सबैले औंला ठड्याउने पालिका बन्नु कति उचित होला ? एकपटक गहिरिएर सोच्ने कि ?"
नदी दोहनको कारुणिक दृश्य,"नदीजन्य पदार्थको चरम दोहन हेर्न कैलालीको गोदावरी नगरपालिकाका तीनवटा नदी खुटिया, खैराना र गोदावरी पर्याप्त छन् । गत वर्षबाटै यो नगरपालिकाले अमानतमा नदीजन्य पदार्थ बिक्री गर्न थालेपछि करोडौं राजस्व गुमिरहेको छ । अझ नगरपालिकाले वातावरणीय प्रभाव मूल्यांकन (आईईई) रिपोर्टविपरीत निर्माण व्यवसायीलाई उत्खनन गर्न दिएको छ । उत्खननमात्रै होइन, गोदावरी नदीको बीचमा नदीजन्य पदार्थ भण्डारण गरी थुप्राहरू बनाइएका छन् । हरेक नदीको ठेक्का लगाउँदा त्यसको आईईई अनिवार्य गरिनुपर्ने कानुनी प्रावधान छ । आईईईअनुसार कुन ठाउँबाट कति प्राकृतिक स्रोत निकाल्ने ? त्यसले वातावरणमा के प्रभाव पार्न सक्छ ? कुन ठाउँबाट निकाल्यो भने आसपासका बस्तीहरूलाई क्षति हुँदैन । कुन ठाउँबाट निकाल्यो भने नदीको धार परिवर्तन हुँदैन भन्नेजस्ता सबै कुरा वातावरण प्रभाव मूल्यांकनको रिपोर्टमै उल्लेख हुन्छ । यी तीनवटा नदीको पनि वातावरणीय प्रभाव मूल्यांकन गरेर दराजमा राखिएको छ जबकि त्यसको पालना गर्नुपर्नेमा त्यसो हुन सकेको छैन । वातावरण प्रभाव मूल्यांकनको रिपोर्टमा तीनवटै नदीबाट नदीजन्य पदार्थ निकाल्दा बढीमा एक मिटरभन्दा गहिरो खाल्टो बनाउन नपाइने प्रस्ट तोकिदिएको छ । तर नगरपालिकाले अनुमति दिएर खोलाहरूमा पठाएका जेसीबी र स्काभेटरले भने सात मिटर अथवा २०२१ फिटका गहिरा खाल्टा बनाएका छन् । यसले दिने परिणामबारे नगरपालिका अनभिज्ञ त पक्कै छैन । नगरपालिकाको यो पहिलो गल्ती हो । तीनवटै नदीमा १३ वटा जेसीबी र स्काभेटरलाई उत्खननको अनुमति दिनु सरासर गलत हो । राष्ट्रिय गौरवका आयोजनाका लागि विपद्को बेला जिल्लास्तरीय विपद् व्यवस्थापन समितिको निर्णयका आधारमा मात्र खोलानालामा जेसीबी र स्काभेटर हाल्न पाइन्छ । नगरपालिकाले अमानतमा नदीजन्य पदार्थ बिक्री गर्न निर्माण व्यवसायीका दर्जनौं जेसीबी र स्काभेटर नदीमा हाल्न दिनु दोस्रो ठूलो गल्ती देखिन्छ । हरेक स्थानीय तहमा नदीजन्य पदार्थको उत्खनन होस् वा अरू कुनै पनि अनुुगमनको संयोजक उपप्रमुख हुने प्रावधान छ । यो स्थानीय तहसम्बन्धी ऐनले गरेको व्यवस्था हो तर गोदावरीमा गत आर्थिक वर्षमा नगर कार्यपालिकाले एकजना वडासदस्यको नेतृत्वमा नदीजन्य पदार्थको उत्खननको मात्र अनुुगमन गर्ने गरी समिति गठन गरेको छ । यसले उपमेयरको अधिकार खोसिएको देखिन्छ । खासमा मुलुकभरका सबै पालिकाका लागि उदाहरणीय काम गरेर नेतृत्व लिनुपर्ने संघीय संरचनामा यस किसिमको हविगत गरेर सबैले औंला ठड्याउने पालिका बन्नु कति उचित होला ? एकपटक गहिरिएर सोच्ने कि ?"
ग्रामीण किसानको रोजाइमा तरकारी खेती,"दैलेख : पहाडी बस्ती। हरियाली गाउँ। जिल्लाको दुल्लु नगरपालिका२ वडापोखरावासी सधैंजसो तरकारी खेतीको स्याहारमै व्यस्त रहन्छन्। तरकारी खेतीले यहाँका स्थानीयको बिहान बेलुकीको छाकमात्रै टरेको छैन्, आर्थिकस्तर नै फेरिएको छ। व्यावसायिक तरकारी खेतीले स्थानीयको जीवनस्तरमा सुधार ल्याएको छ। स्थानीय ३५ वर्षीया हिरा रावतको दिनको अधिकांश समय घरछेउको पाखो बारीमा लगाएको तरकारी खेतीमै बित्छ। यसअघि उनी सोही बारीमा परम्परागत रूपमा नगदे बाली लगाउँथिन्। त्यसले परिवारको गर्जो टार्नैै धौधौ पथ्र्यो। तरकारी खेतीबाट हीरा सन्तुष्ट छिन्। भन्छिन् बिहान उठेदेखि बेलुकी अबेरसम्म तरकारी गोड्ने, फलेका तरकारी टिप्ने, पानी हाल्ने, बेर्ना छर्नेलगायतका काममै बित्छ। दुई वर्ष अघिसम्म हीराको परिवारले आफूलाई खानका लागि मात्र थोरै जग्गामा तरकारी लगाउथ्यो। तरकारी खेतीबाटै मनग्ये आम्दानी हुने देखेपछि २०७८ देखि व्यावसायिक रूपमै तरकारी खेती थालेको हीरा बताउँछिन्। अहिले त उनको गाउँ स्मार्ट कृषि गाउँ ले परिचित छ। दुल्लु क्षेत्रमा किसान कृषि पेसामा आबद्ध छन्। तीमध्ये केहीले परम्परागत नगदेबाली खेती र तरकारी खेती दुवै अँगालेका छन्। अधिकांश परम्परागत खेती छोडेर व्यावसायिक तरकारी खेतीमा लागेका हुन्। सिजनअनुसार उत्पादित तरकारीले राम्रो भाउ पाएको भन्दै उनीहरू उत्साहित छन्। वडापोखरा गाउँकै ४८ वर्षीय धर्मबहादुर थापा भन्छन्, परम्परागत रूपमा नगदे बाली छोडेर तरकारी खेती लगाउँदा राम्रो उत्पादन भइरहेको छ। उनले व्यावसायिक तरकारी खेती थालेको चार वर्ष भयो। स्थानीय वडापोखरा कृषक समूहका अध्यक्षसमेत रहेका थापा भन्छन्, वडापोखरा गाउँका ४८ घरपरिवार कृषक समूहमा आबद्ध छन्, सबै तरकारी खेतीमै छन्। सिजनअनुसार २४ लाख रुपैयाँ कमाइ हुन्छ। समूहमा आबद्ध भएकाले जलवायुमैत्री तरकारी खेतीबारे ज्ञानसीप पाएको उनको भनाइ छ। यहाँका स्थानीयले वर्षौं अघिदेखि लगाउँदै आएको नगदेबाली उत्पादन विस्तारै ह्रास आउन थाल्यो। किसानहरूले विषादीको प्रयोग बढाए। विषादीको प्रयोगले उत्पादन बढ्नुपर्नेमा झन् घट्दै गयो। माटोको उर्बरा शक्ति बढाउने उपाय खोज्दै जाँदा विषादीको प्रयोग छोडेर घरमै बनाउन सकिने कम्पोस्ट मल, झोल मललगायत प्रविधि प्रयोग गरेको थापा बताउँछन्। स्थानीयस्तरमै बनाउन सकिने मल प्रयोगमा ल्याएपछि तरकारी उत्पादनमा वृद्धि भएको उनको अनुभव छ। तरकारीमा विषादी प्रयोग छैन किसानले तरकारी खेती बजारमा पाइने कीटनाशक विषादी प्रयोग गर्न छोडेका छन्। उनीहरूले जलवायु अनुकूलनमैत्री कृषि प्रविधि अपनाउँदै खेती गरिरहेका हुन्। उनीहरूले घरमै बनाउन सकिने जैविक मल प्रयोग गर्ने गरेका छन्। रासायनिक मल र कीटनाशक विषादी प्रयोग गर्दा रोग किरा बढी देखिने, तरकारी कुहिने, छिट्टै सड्ने समस्या बढी भएको किसान सुनाउँछन्। अहिले खेतीको उत्पादन बढेको छ। आम्दानी पनि राम्रो भएको स्थानीय नानकला थापा बताउँछिन्। संघसंस्थाको साथ पाएर तरकारी उत्पादनमा वृद्धिसँगै आर्थिक स्थिती सुधार तथा आत्मनिर्भर बन्न सहयोग पुगेको थापा बताउँछिन्। तरकारी बेचेर परिवारको खर्च चलाउन र छोराछोरीलाई पढाउन सक्ने भएका छौं, थापा भन्छिन्, घरखर्च कटाएर बचेको रकम समूहमा बचत गर्ने गरेका छौं।"
भिजिट भिसा प्रकरण : अध्यागमन अधिकृतसहित ४ जनालाई थुनामा पठाउने आदेश,काठमाडौं : जिल्ला अदालत काठमाडौंले त्रिभुवन अन्तर्राष्ट्रिय विमानस्थलमा सेटिङ मिलाएर भिजिट भिसामा नेपालीलाई विभिन्न देशमा पठाएको आरोपमा अध्यागमन अधिकृतसहित चार जनालाई पुर्पक्षका लागि थुनामा पठाउने आदेश दिएको छ ।
आफ्ना जहाज थन्क्याएर भाडामा किन ?,"काठमाडौं : नेपाल वायुसेवा निगमको न्यारोबडी (नाइनएनएकेएकस) जहाज ग्राउन्डेड भएको दुई महिना पुग्न लाग्यो। एउटा विमान एक दिन ग्राउन्डेड हुँदा निगमलाई झन्डै १ करोड घाटा हुन्छ। त्यसअनुसार निगमलाई ६० करोड बढी घाटा भइसकेको छ। तर, ग्राउन्डेड विमान समयमा बनाउने र जहाजलाई (फुल सेडुअल) मा उडाउनेभन्दा निगम व्यवस्थापनको ध्यान अन्तै देखिन्छ। उसले आफूसँग भएका जहाज उडाउनेभन्दा २ वटा न्यारोबडी विमान भाडामा लिन टेन्डर आह्वान गरेको छ। विमान भाडामा लिँदा निगममा जहिल्यै भ्रष्टाचार र अनियमितताका ठूल्ठूला काण्ड हुने गरेका छन्। यसपटक पनि विमान भाडा लिन एयरलाइन्समा ठूलै आर्थिक चलखेल भएको जानकारहरू बताउँछन्। एयरलाइन्सको न्यारोबडी (नाइनएनएकेएकस) जहाजमा २०२३ को डिसेम्बर अन्तिमबाट इन्जिनमा समस्या आयो। त्यसपछि ग्राउन्डेड भयो। जनवरी ९ गते उक्त जहाजको इन्जिन मर्मतका लागि इजरायल पठाइयो। इजरायली जहाज मर्मत सम्भार कम्पनी (आईएआई) र निगमबीच निगमसँग ६ वर्षको सहमति छ। तर, बिगे्रको इञ्जिन समयमा बनाउनेभन्दा निगम व्यवस्थापनले न्यारोबडी जहाजको इन्जिन मर्मतओभरहल तथा भाडामा लिन इजरायल एरोस्पेस इन्डस्ट्रिज (आईएआई)सँग गत अगस्ट(भदौ) मा सम्झौता गरेको थियो। केही समय इञ्जिन ल्याएर न्यारोबडी उडाइयो। तर, बिग्रको इञ्जिन अझै बनेको छैन। निगमको ऋण ४८ अर्ब ३ करोड छ। ऋणको करिब १० प्रतिशतभन्दा बढीको दरले ब्याज खेपिरहेको छ। यो ऋणभारलाई घटाउन निगमले व्यापार वृद्धि गर्नुपर्ने र सहुलियत ब्याजदरको ऋण प्राप्त गर्ने उपायको खोजी गर्नुपर्ने हो। तर, विमान भाडामा चलखेल गरेर फेरि पनि निगमलाई धराशायी बनाउने खेल भएको जानकारहरू बताउँछन्। निगमका न्यारोबडी र वाइडबडी जहाजले अन्तर्राष्ट्रिय उडानबाट गत जेठ र असारमा २ अर्ब १९ करोड रुपैयाँ कमाएका थिए। यो समयमा यी जहाज तोकिएको उडान तालिकाभन्दा करिब आधा मात्रै उडान भरेको निगमका श्वतभैरव म्यागजिनमा प्रकाशित तथ्यांकमा उल्लेख छ। तर, आफ्ना जहाज उडाउनेभन्दा निगम व्यवस्थापनले मंगलबार २ न्यारोबडी जहाज वेट लिज मा लिनका लागि अन्तर्राष्ट्रिय बोलपत्र आह्वान गरेको छ। उक्त बोलपत्रमा देशको पर्यटन प्रवद्र्धनमा सशक्त उपस्थिति देखाई विदेशी पर्यटकहरूलाई सेवा दिने उद्देश्यले दुइटा न्यारोबडी जहाज वेट लिजमा लिन लागिएको उल्लेख छ। बोलपत्रको अवधि ४५ दिनको तोकिएको छ। वेट लिज भनेको जहाजका लागि आवश्यक सबै साधनस्रोत सम्बन्धित जहाज कम्पनीकै हुन्छ। साधनस्रोत भनेको जहाज, क्रु सदस्य, मर्मतसम्भार र बिमा सबै नै तोकिएको जहाज कम्पनीको हुनेछ। बजार भने नेपालको हुने निगमका प्रवक्ता रमेश पौडेल बताउँछन्। १ वर्षका लागि जहाज वेट लिजमा लिन लागिएको हो। आवश्यकताअनुसार त्यसलाई बढाउन सकिने पौडेलले जानकारी दिए। भएकै रुटका लागि भाडामासंस्कृति, पर्यटन तथा उड्डयनमन्त्री सुदन किरातीले सामाजिक सञ्जालबाट अन्तर्राष्ट्रिय उडानमा उपयोग हुने २ न्यारोबडी जहाज लिजमा ल्याउन लागिएको जानकारी गराएका थिए। निगमका दुइटा वाइडबडी जहाजले जापान, सिड्नी र कोरिया उडान गरिरहेका छन्। अन्य क्षेत्रमा २ वटा न्यारो बडीले मात्रै उडान चापको धान्न नसक्ने निगम व्यवस्थापनको दाबी छ। भाडामा ल्याइने विमानले दिल्ली, दुबई, दोहा, मलेसिया लगायतका सेक्टरमा उडान थप गरी आय बढाउने तथा भैरहवाबाट समेत अन्य गन्तव्यमा उडान भर्ने निगम व्यवस्थापनको भनाइ छ। ती जहाज आगामी जुलाई २०२४ सम्ममा निगमको उडानमा आइसक्ने निगमको भनाइ छ। सरकारबाट विभिन्न समयमा गठित निगम सुधार आयोग, समितिहरूले समेत निगमको सम्भावित व्यापारलाई विस्तार गर्न अहिले भएका जहाजले नपुग्ने उल्लेख गरेका छन्। बजार विस्तारका लागि जहाज नपुगेर नै वेट लिजमा ल्याउन लागिएको प्रवक्ता पौडेल बताउँछन्। जापान र अष्ट्रेलियाको सिड्नी उडान थपिन लागेकाले नयाँ जहाज लिजमा लिन आवश्यक रहेको पौडेलको भनाइ छ। पूर्वगभर्नर दीपेन्द्रबहादुर क्षेत्रीको संयोजकत्वमा गठित समितिको पछिल्लो प्रतिवेदनले निगमले बजार व्यवस्थापनतर्फ उपेक्षा गरेका कारण उडान सेवा बजारमा यसको उपस्थिति कमजोर भएको र त्यसैकारण यसको ब्रान्डमा नकारात्मक असर परिरहेकोे निष्कर्ष निकालेको थियो। बजार व्यवस्थापनबारे कमजोर र स्पष्ट रणनीति नहुँदा निगमको बजार उपस्थिति कमजोर देखिएकाले बजार उपस्थिति प्रभावकारी बनाउनुपर्ने समितिको सुझाव छ। यसका लागि नयाँ जहाज किन्न सुझाव दिइएको थियो। तर, निगम व्यवस्थापन भने वेट लिजमा जहाज लिन खोज्दै छ। बजार विस्तारका लागि जहाज किन्नु आवश्यक भए पनि नेपालको उड्डयन बजारमा वेट लिजमा ल्याउनु घातक हुन सक्ने निगमकै एक पूर्वमहाप्रबन्धक बताउँछन्। विश्वमा उडान सञ्जाल भएका ठूला कम्पनीहरूले आफ्ना जहाज पूर्णक्षमतामा उडेको र फूल सेड्युलमा भएको बेला हाइसिजनमा केही समय वा १२ महिनाका लागि मात्रै वेट लिजमा जहाज लिने गरिन्छ, ती पूर्वमहाप्रबन्धकले भने, आफ्ना जहाज मर्मतसम्भार गर्दा उडान तालिकामा असर नगरोस् भनेर वेट लिजमा लिने चलन हो। वेट लिजमा लिँदा सम्झौतामा जे भए पनि अन्य लागत(हिडन कस्ट) देखाइन्छ। त्यसैकारण यो महँगो पर्न जान्छ। विगतमा लाउडा लगायतका जहाज भाडामा लिदाको नजिरलाई निगमले बेवास्ता गर्न नहुने उनको तर्क छ। यस्तै, वेट लिजले सरकारको नीतिविपरीत काम गर्ने उनी बताउँछन्। सरकारले नेपालमा नै रोजगारी सिर्जना गर्ने बताइरहँदा वेट लिजमा जहाज ल्याउँदा यसले मुख्य चालक, सहचालक, परिचारिका, इन्जिनियर लगायतको जागिरमा पनि धक्का पुग्ने हुन्छ। उनका अनुसार वेट लिजमा जहाजका लागि आवश्यक सबै स्रोत नै कम्पनीको हुने हुँदा त्यसले नेपालमा रोजगारी सिर्जना गर्दैन र पछि निगममा नै दक्ष कर्मचारीको अभाव हुन सक्छ। बजार हिस्सा घटेको घट्यै अन्तर्राष्ट्रिय उडानतर्फ निगमको बजार हिस्सा करिब १६ प्रतिशत छ। सन् २०२० मा निगमको बजार हिस्सा २५ प्रतिशतसम्म थियो। अन्तर्राष्ट्रिय उडानका लागि निगमसँग २ वाइडबडी र २ न्यारोबडी छ। निगमले दिल्ली, मुम्बई, बैंगलोर, बैंकक, हङकङ, कतार, मलेसिया, दुबईलगायत विभिन्न ११ अन्तर्राष्ट्रिय गन्तव्यमा उडान भर्दै आएको छ। नागरिक लगानी कोष र सञ्चयकोषसँग करिब ३४ अर्ब ऋण लिएर ती जहाज ल्याइएका हुन्। एउटा वाइडबडीको दैनिक उडान क्षमता करिब १८ घन्टा र न्यारोबडीको करिब १५ घन्टा हुन्छ। तर, अहिले वाइबडी मुस्किलले दैनिक ८१० घन्टा उडान भर्छ भने न्यारोबडीको दैनिक सरदर उडान १२ घन्टा छ। न्यारोबडी र वाइडबडी प्राविधिक तथा व्यवस्थापकीय कमजोरीले बारम्बार ग्राउन्डेड हुने गरेका छन्। सन् २०२३ को फेब्रुअरीदेखि सेप्टेम्बरसम्म न्यारोबडी र वाइडबडी २१ पटक ग्राउन्डेड भए। जसमा न्यारोबडी जहाज १५ पटक र वाइडबडी जहाज ६ पटकसम्म ग्राउन्डेड भए। प्राविधिक समस्या, मर्मतसम्भारमा ढिलाइ र निगमको व्यवस्थापकीय कमजोरीका कारण जहाज बढी ग्राउन्डेड हुने गरेका छन्। प्राविधिकमा पनि इन्जिनसँग सम्बन्धित समस्याका कारण महिनौं जहाज ग्राउन्डेड हुने गरेका छन्। अघिल्ला वर्षमा न्यारोबडीको एकेडब्लू जहाज ४५ दिन दोहामा ग्राउन्डेड भएको थियो। यस्तै एकपटक ५२ दिन, अर्कोपटक २७ दिन र अर्को बेला २१ दिन काठमाडौं एयरपोर्टमा ग्राउन्डेड भएको थियो। जहाजको इन्जिन उपलब्ध हुन नसकेको र समयमा नै इन्जिनको जोहो गर्न नसक्दा यो जहाज यति लामो समयसम्म ग्राउन्डेड भएको हो। अहिले पनि न्यारोबडी नाइनएनएकेएकस जहाज ग्राउन्डेड नै छ। २०२३ को डिसेम्बर अन्तिमबाट इन्जिनमा समस्या आएर उक्त जहाज ग्राउन्डेड छ। इन्जिन मर्मतका लागि गत जनवरी ९ बाट उक्त जहाजको इन्जिन इजरायल पठाइएको छ। कुनै पनि जहाजमा २३ महिनामा समस्या आउनु सामान्य मानिन्छ। तर, निगमका जहाजमा भने समस्या पनि आइरहने र त्यहीँ नै समस्या दोहोरिने रोग लागेको छ। त्यसो त अन्तर्राष्ट्रिय नागरिक उड्डयन संगठन(आईकाओ) मा पनि कतिपटक जहाज ग्राउन्डेड हुँदा त्यसको स्तर खस्किन्छ भन्ने मापन छैन। जहाज कतिपटक बिग्रिँदा स्ट्यान्डर्ड मेन्टेन हुन्छ भन्नुभन्दा पनि जहाज नबिग्रिनु नै स्ट्यान्डर्ड मेन्टेन हुनु हो। निगमको तथ्यांकअनुसार गत असारमा न्यारोबडी र वाइडबडीको उडान नियमितता प्रतिशत सरदर ५० भन्दा तल छ। यसको मतलब यी जहाजहरू नियमित उडान तालिकाको आधा मात्र उड्न सक्षम भएका छन्। बाँकी समयमा यी जहाज ग्राउन्डेड नै छन्। ४८ अर्ब ऋण निगमको सञ्चित कुल ऋण ४८ अर्ब ३ करोड छ। निगमले कुल ऋणको करिब १० प्रतिशतभन्दा बढीको दरले ब्याज खेपिरहेको छ। यो ऋणभारलाई घटाउन निगमले व्यापार वृद्धि गर्नुपर्ने र सहुलियत ब्याजदरको ऋण प्राप्त गर्ने उपायको खोजी गर्नुपर्ने देखिन्छ। निगमको दीर्घकालीन ऋण झन्डै ४७ अर्ब पुगेकोे छ। निगमले वार्षिक ५ अर्ब नगद नाफा गर्ने हो भने पनि दीर्घकालीन ऋण भुक्तानी गर्न १० वर्ष लाग्ने देखिन्छ। निगमको वर्तमान अवस्थामा ऋण चुक्ताभन्दा ऋण थपिने देखिन्छ। किनभने निगमको आर्थिक वर्ष ०७८०७९ मा आम्दानी करिब १६ अर्ब हुँदा कुल लागत करिब १८ अर्ब छ। यस्तै सञ्चित घाटा बर्सेनि बढ्दै गएको छ। मुख्यतया आर्थिक वर्ष ०७३७४ पछि अन्तर्राष्ट्रिय उडान भर्न दुई न्यारोबडी र दुई वाइडबडी विमान खरिदका लागि लिइएको ऋणका कारण मध्यम तथा दीर्घकालीन कर्जा बढ्दै गएको छ। आर्थिक वर्ष ०७८०७९ मा निगमको कुल सम्पत्ति (इक्विटी) मा कुल कर्जा अनुपात १११७ छ। जहाज फ्लिट बढ्दा अन्तर्राष्ट्रिय तथा आन्तरिक दुवैतर्फ बजार हिस्सा बढी राजस्व र सञ्चालन मुनाफामा वृद्धि त भएको छ। तर, विमान खरिदका लागि लिइएको ऋण तिर्न सक्ने अवस्था छैन। जसको कारण निगमको नेटवर्थ स्थितिमा गिरावट आएको छ। थपिएको विमानको ठूलो ह्रासले पनि नाफा घट्न भूमिका खेलेको छ। जहाज भाडा काण्ड, जहिल्यै घाटैघाटा धमिजा काण्डः ३९ करोड ५० लाख घाटा यो २०५० सालतिर काण्ड हो। तत्कालीन प्रधानमन्त्री गिरिजाप्रसाद कोइरालाले वायुसेवा निगमको कामकारबाहीमा हस्तक्षेप गरे। कोइरालाले भारतीय मूलका तर बेलायती व्यापारी दिनेश धमिजालाई आफ्नो व्यक्तिगत मनोमानीको आधारमा निगमको युरोपका लागि मुख्य एजेन्ट बनाए। जुन धमिजा काण्डको नामले चर्चित छ। भारतीय मूलका बेलायती व्यापारी धमिजालाई निगमको युरोपेली सञ्चालन विभागको निर्देशक बनाइदिए। उनी निर्देशक भएर आउनुमा प्रधानमन्त्री कोइरालाकी छोरी सुजाता कोइराला निकट सम्बन्ध मुख्य कारण थियो। धमिजा सुजाताका साथी थिए। उच्चस्तरीय सुझाव आयोगको प्रतिवेदनले धमिजालाई युरोपभरको एकाधिकार दिने निर्णयबाट निगमलाई करिब ४० करोड ५५ लाख रुपैयाँ नोक्सान भएको जनाएको थियो। कोइरालाले निगमलाई सुधारका लागि भन्दै हस्तक्षेप गरे। उनले धमिजालाई ५५ करोड मूल्यको टिकट बिक्री गर्न युरोपका लागि एजेन्ट तोकिदिए, त्यो पनि बिनाप्रतिस्पर्धा नै। धमिजाको युरोपमा एक पाउन्डबराबरको सेयर भएको कम्पनी थियो। त्यतिबेला पनि संसद्को लेखा समितिमा यसबारे प्रश्न उठेको थियो। धमिजा निर्देशक भएर आएपछि निगमलाई ठूलै घाटा लगाए, जसका कारण उनले निकै ठूलो अदालती कारबाही भोग्नु परेको थियो। तर, त्यो केस पनि त्यतिकै तुहिएर गयो। लाउडा प्रकरण २०५७ सालमा तत्कालीन शाही नेपाल वायु सेवा निगम (हाल नेपाल वायुसेवा निगम)सँग दुइटा ठूला क्षमताका विमान थिए। निगमलाई अनावश्यक भार पर्ने गरी चौथो विमान भाडामा लिएको घटना नै लाउडा विमान भाडा प्रकरण हो। २०५७ असोज १७ मा तत्कालीन निगमको निर्णयले लाउडा एयरसँग विमान भाडामा लिइएको थियो । त्यहीबेला चाइना साउथवेस्ट कम्पनीसँग सम्झौता भइसकेकाले तत्काल आवश्यक नभएको चौथो विमान भाडामा लिन अस्ट्रियाको लाउडा एयरसँग सम्झौता भयो। चर्चित लाउडा प्रकरणले नेपाल वायुसेवा निगमलाई २ अर्ब रुपैयाँको नोक्सान गरेको निष्कर्ष निकालिएको थियो। यो काण्डमा कांग्रेसका तत्कालीन सभापति तथा प्रधानमन्त्री गिरिजाप्रसाद कोइराला मुछिएका थिए। लाउडा प्रकरणमा तत्कालीन संस्कृति, पर्यटन तथा नागरिक उड्डयनमन्त्री तारणीदत्त चटौतसहित सात जनालाई विपक्षी बनाएर अख्तियार दुरुपयोग अनुसन्धान आयोगले मुद्दा दायर गर्यो। अख्तियारले लाउडा एयरका दुई अधिकारीलाई पनि विपक्षी बनाएको थियो। अख्तियार दुरुपयोग अनुसन्धान आयोगले अदालतमा दावि गरेको रकम (गौतम प्रतिवेदनअनुसार)सम्झौताभन्दा अमेरिकी डलर १३ लाख ५८ हजार बढी भुक्तानी भएको दाबी गरेर मुद्दा चलएको थियो। आरोपीसँग ३८ करोड ९७ लाख घाटा गएको भन्दै बिगो दाबी गरेको थियो। यो बोलेबापत अवहेलना मुद्दासमेत खेपेर कोइराला सर्वोच्चमा बयान दिन जानुपर्यो। लाउडा काण्डमा कोइरालालाई अख्तियारले सचेत गरायो। यो मुद्दा अहिले पनि सर्वोच्च अदालतमा विचाराधीन नै छ। चेज एयर भाडा प्रकरण : ४ लाख ७ हजार डलर घाटा नेपाल वायुसेवा निगममा २०५५ सालमा अर्को चर्चित भ्रष्टाचार काण्ड भयो। सो समयमा पनि प्रधानमन्त्री गिरिजाप्रसाद कोइराला नै थिए। कोइराला प्रधानमन्त्री भए पनि गठबन्धनको सरकार भएकाले पर्यटनमन्त्री थिए, तत्कालीन नेकपा मालेका तर्फबाट यामलाल कँडेल। कँडेलले पार्टीका महासचिव वामदेव गौतम निकट हङकङ रानामगरलाई निगमको अध्यक्ष बनाए। उनी अध्यक्ष भएर आएपछि जहाज र कार्यालयसमेत नभएको चेजएयर नामको कम्पनीबाट बोइङ ७५७ भाडामा ल्याउने सम्झौता गरे। नाम मात्रको सो कम्पनीसँग सम्झौता गरेपछि निगमले बिमान ल्याउन सकेन। त्यो प्रकरणमा निगमले ९ लाख अमेरिकी डलर बढीको नोक्सान बेहोर्नु परेको थियो। चाइना साउथ वेस्ट जहाज भाडाः घाटा २२ करोड रुपैयाँ ०५५ सालमा एमाले नेता भीम रावल पर्यटन तथा नागरिक उड्डयनमन्त्री थिए। उनले बीकेमान सिंहलाई नेपाल वायुसेवा निगमको कार्यकारी अध्यक्ष बनाए। त्यसपछि बिनाटेन्डर चाइना साउथवेस्ट एयरलाइन्ससँग सम्झौता गरियो। नेपाल वायुसेवा निगमले चाइना साउथ वेस्ट विमान कम्पनीसँग तीन महिनाका लागि जहाज भाडामा लिँदा अनियमितता भयो भनी प्रश्न उठ्यो। जाँचबुझ गर्न पूर्वसचिव भोजराज पोखरेलको नेतृत्वमा आयोग बन्यो। त्यसलगत्तै संसद्को सार्वजनिक लेखा समितिले चाइना साउथ वेस्ट जहाज भाडामा लिँदा अनियमितता भएको भनेर प्रतिवेदन दियो। यो प्रकरणमा वायुुसेवा निगमले २२ करोड रुपैयाँको नोक्सानी बेहोरेको देखियो। त्यसबेला एमालेले लेखा समितिको निर्णयबाट एमाले पार्टी आश्चर्यचकित भएको प्रतिक्रिया दिएको थियो। लेखा समिति सभापति थिए, सुवास नेम्बाङ। भीम रावल पर्यटन राज्यमन्त्री थिए। प्रधानमन्त्री थिए, तत्कालीन कांग्रेसका सभापति गिरिजाप्रसाद कोइराला। कोइरालाको नेतृत्व त्यो बेला कांग्रेस एमालेको संयुक्त सरकार बनेको थियो। भाडामा लिएको ए३१० जहाज संचालनमा ठूलो घाटा बोहेर्नुपरेको थियो। १९९३९५ सम्म सञ्चालन गर्दा २ करोड १५ लाख अमेरिकी डलर घाटा भएको थियो। त्यस्तै बोइङ ७३७२०० भाडामा ल्याइ सञ्चालित गर्दा ४ महिनाको १७ करोड ८ लाख रुपैयाँ घाटा निगमले बेहोरेको थियो।"
जन्मँदै ऋणको भार!,"मुलुकको सार्वजनिक ऋण दिनप्रतिदिन बढ्दो छ। २०७९०८० सम्ममा दुई गुणाभन्दा बढीले वृद्धि भई २२ खर्ब ९५ अर्ब पुगेको छ। पहिले संसारमा यस्ता मुलुक पनि छन्, जहाँ कुनै शिशुको जन्म हुनुभन्दा अगावै उसको रेखदेखको जिम्मा त्यहाँको सरकारले लिन्छन्। शिशु आमाको गर्भमा रहेदेखि नै उसको नाममा सरकारले भत्तास्वरूप रकम भुक्तानी गर्ने गर्छ। यतिमात्र नभई जन्मिएको बच्चाको गाँस, बास, कपासदेखि स्वास्थ्य र शिक्षासम्मको सम्पूर्ण जिम्मेवारी सरकारले लिएको हुन्छ। यही संसारमा अर्को एकथरी यस्ता देश पनि छन्, जहाँ बच्चा आमाको गर्भबाट निस्कनेबित्तिकै उसको टाउकोमा ऋणको भारी बोकाउँछ। पछिल्लो समय यस्तै हालत नेपालीको समेत भएको छ। अहिलेको वर्तमान समयमा एक नेपाली जन्मँदै करिब ८० हजारभन्दा बढी ऋणको भारी बोक्नुपर्ने भएको छ। ऋण भनेकै नबुझ्ने अबोध बालकदेखि आफूलाई समेत उठाउन धौधौ पर्ने अवस्थामा पुगेका वृद्धवृद्धालाई समेत ऋणको भारीले थिचेको छ। चालु आवको पुस मसान्तसम्म सरकारले तिर्न बाँकी कुन सार्वजनिक ऋण २३ खर्ब ८४ अर्ब ४८ करोड रुपैयाँ पुगेको जनाएको छ। केन्द्रीय तथ्यांक विभागले सार्वजनिक गरेको राष्ट्रिय जनगणना २०७८ अनुसार नेपालको कुल जनसंख्या २ करोड ९१ लाख ६४ हजार ५ सय ७८ पुगेको हो। यो जनसंख्याले गत पुससम्मको तिर्न बाँकी सार्वजनिक ऋणलाई भाग गर्दा हरेक नेपालीको भागमा करिब ८२ हजार ऋण पर्न जान्छ। पछिल्लो समय मुलुकको सार्वजनिक ऋण दिनप्रतिदिन बढ्दो क्रममा छ। आव २०७५७६ मा १० खर्ब ४८ अर्ब रुपैयाँ रहेको सार्वजनिक ऋण आव २०७९८० सम्ममा दुई गुणाभन्दा बढीले वृद्धि भई २२ खर्ब ९५ अर्ब पुगेको छ। चालु आवको पहिलो ६ महिनामा मात्र १ खर्ब ६३ अर्ब रुपैयाँ सार्वजनिक ऋण थपिएको पाइन्छ। अहिले मुलुकको सार्वजनिक ऋण कुल गार्हस्थ्य उत्पादन (जीडीपी)को झन्डै ४५ प्रतिशत पुगेको जनाइएको छ। सार्वजनिक ऋणको मात्रा बढ्दै गए पनि त्यसअनुसार विकास निर्माणका कार्यहरू गर्न नसक्दा यसबाट अपेक्षित लाभ लिन नसकिएको अवस्था देखिन्छ। ऋणको मात्रा बढ्दै गएकाले अहिले सरकारको ध्यान ऋण तिर्नमा मात्र केन्द्रित देखिन्छ। सरकारले हरेक वर्ष तर्जुमा गर्ने बजेटमा वित्तीय व्यवस्थापन शीर्षकमार्फत ऋणको सावाँ ब्याज भुक्तानीका लागि रकम छुट्ट्याउने गर्छ। चालु आवका लागि सरकारले १७ खर्ब ५१ अर्ब ३१ करोडको बजेट सार्वजनिक गरेको छ। कुल विनियोजित बजेटमध्ये ११ खर्ब ४१ अर्ब ७८ करोड चालु खर्चतर्फ छुट्ट्याइएको छ। यो रकम कुल बजेटको ६५२० प्रतिशत हुन आउँछ। यसैगरी, ३ खर्ब २ अर्ब ७ करोड अर्थात् १७२५ प्रतिशत पुँजीगत खर्चतर्फ र ३ खर्ब ७ अर्ब ४५ करोड अर्थात् १७५५ प्रतिशत वित्तीय व्यवस्थापनका लागि छुट्ट्याइएको छ। यसरी पुँजीगत खर्चभन्दा धेरै वित्तीय व्यवस्थापनका लागि रकम विनियोजन गरिएकाले अनुमान लगाउन सक्छौं कि पछिल्ला दिनमा सरकार सार्वजनिक ऋणको दबाबबाट गुज्रिरहेको छ। नेपालजस्ता विकासोन्मुख मुलुकहरूको द्रुतदर आर्थिक विकासका लागि सार्वजनिक ऋण अपरिहार्य मानिन्छ। अहिले विकसित देखिएका सबैजसो मुलुकले सुरु दिनहरूमा सार्वजनिक ऋणकै सहायताले मुलुकमा विकास निर्माणका कार्यहरू गर्ने गरेका थिए। यसैको मद्दतबाट ती देश आजको अवस्थामा पुग्न सफल भए। विकासोन्मुख मुलुकहरूमा सरकारले नियमित प्राप्त गर्ने कर तथा गैर कर राजस्वजस्ता आम्दानीका स्रोतहरूले मात्र जनताका आवश्यकतालाई सम्बोधन गर्न अपर्याप्त हुन्छ। यसको परिपूर्तिका लागि सरकारले आन्तरिक तथा बाह्य स्रोतहरूबाट ऋण उठाउने गर्छ। यसरी ऋण उठाउनुको मुख्य उद्देश्य मुलुकको सामाजिक तथा आर्थिक विकासका लागि आवश्यक भौतिक एवं सामाजिक पूर्वाधारको निर्माण गर्ने, आधारभूत आवश्यकतामा जनताको सहज एवम् सरल पहुँचको प्रत्याभूति गर्ने, उद्योग र कलकारखानाहरूको विकास गर्दै रोजगारी एवम् आम्दानीका अवसरहरूको सिर्जना गर्ने रहेका हुन्छन्। तथापि, ऋणको उचित सदुपयोग हुन नसकेको वा दुरुपयोग भएको खण्डमा भने यसले मुलुकमा ठूलो आर्थिक दुर्घटना निम्त्याउन सक्छ। यसको ज्वलन्त उदाहरण छिमेकी मुलुक श्रीलंकाले अघिल्लो वर्ष व्यहोरेको आर्थिक संकटलाई लिन सकिन्छ। अर्बौं वैदेशिक ऋणको सावाँ र ब्याज तिर्न नसक्दा श्रीलंकाले इतिहासकै सबैभन्दा कठिन आर्थिक स्थितिको सामना गर्नु परेको थियो। त्यस समयमा श्रीलंकाली जनताले बेहोर्नु परेको दुःखकष्ट उनीहरूले सजिलै भुल्न सकिने खालको थिएन। मुलुकमा अहिले एउटा भाष्य चर्चामा छ, देशमा व्यवस्था फेरियो तर अवस्था फेरिएन। यही भाष्यलाई पछिल्लो सार्वजनिक ऋणको अवस्थाले समेत पुष्टि गर्न खोजेको छ। विभिन्न समयमा आन्दोलन, जनआन्दोलन तथा जनयुद्धका नाममा हजारौं मानिसले ज्यान गुमाए। यी आन्दोलनको मुख्य उद्देश्य देशको आर्थिक तथा सामाजिक संरचनामा आमूल परिवर्तन गरी आमजनताको हित र कल्याणको अभिवृद्धि गर्नु थियो। तथापि, अहिलेसम्म जनताले यस प्रकारको अनुभूति गर्न पाएका छैनन्। आन्तरिक अर्थतन्त्र चलायमान हुन नसक्दा उद्योग कलकारखानाहरू पूर्ण क्षमतामा चलेका छैनन्। मुलुकभित्र उत्पादन तथा उत्पादकत्वमा वृद्धि हुन नसक्दा अर्थतन्त्र आयातमा निर्भर भएको छ। मुलुकभित्र रोजगारका अवसरहरू सिर्जना हुन नसक्दा दैनिक हजारौं युवा बिदेसिने क्रम बढिरहेको छ। भ्रष्टाचार र अनियमितताका घटना बढ्दै छन्। उता आमजनताको सेवा, सुविधा तथा आम्दानीका अवसरहरूमा वृद्धि नभए पनि ऋणको भारी भने प्रत्येक दिन बढ्दै गएको छ। अहिले मुलुकको अर्थतन्त्र रेमिट्यान्समा निर्भर देखिएको छ। मुलकमा भित्रिने रेमिट्यान्समा वृद्धि हुँदा अर्थतन्त्रसमेत सकारात्मक देखिने तर रेमिट्यान्स कमी भएको समयमा अर्थतन्त्र नाजुक अवस्थाबाट गुज्रिनुपर्ने अवस्थाले अर्थतन्त्रको टेको नै रेमिट्यान्स भएको छ। मुलुकका युवा वर्ग देशमा रोजगारी नपाएर विदेशमा दुःख गर्दै कमाएको आम्दानी घरपरिवारलाई पठाउनुपर्ने तर यता सरकारले भने दिनप्रतिदिन टाउकोमा ऋणको भारी थप्दै जाने प्रवृत्तिले जताततै निराशामात्र छाएको देखिन्छ। गाँस, बास र कपासका साथै शिक्षा, स्वास्थ्य, खानेपानी, रोजगारीजस्ता नागरिकका आधारभूत आवश्यकता पूरा गर्नु राज्यको दायित्व हो। तर राज्यको बागडोर सम्हाल्नेहरू भने कर्तव्य भुलेर सत्ताको लुछाचुँडीमै व्यस्त देखिन्छन्। राज्यको बागडोर सम्हालेका नेतत्वपंक्ति भने कर्तव्य र जिम्मेवारीलाई भुलेर सत्ताको लुछाचुँडीमा व्यस्त देखिएका छन्। साधनस्रोतको उचित परिचालनबाट जनताका समस्याहरूको कसरी समाधान गर्न सकिन्छ भन्ने विषयमा उनीहरूको ध्यान देखिँदैन। यसरी राज्यका जिम्मेवार निकायहरूको असक्षमता र अदूरदर्शिताले राज्यले थेग्नै नसक्ने गरी बढेको ऋणको भारी सर्वसाधारण जनताको टाउकोमा थुपार्नु कत्तिको जायज छ ? यसबारे बहस हुनु जरुरी छ। पछिल्लो समय मुलुकका नेतृत्व पंक्तिमा देखिएको असक्षमता, स्वार्थीपन तथा लालची स्वभावले जनमानसमा देखिएको वितृष्णालाई ऋणको बोझले असन्तुष्टि थपेको छ। सरकारले सीमित साधनस्रोतको सदुपयोग गरी अनुत्पादक क्षेत्र पनि उत्पादनशील क्षेत्रमा स्थानान्तरण गर्नुपर्ने हुन्छ। मुलुकको सार्वजनिक ऋणको दरमा भएको वृद्धिसँगै आर्थिक क्रियाकलापमा समेत वृद्धि भएमात्र अर्थतन्त्रमा सकारात्मक परिवर्तन ल्याउन सकिने देखिन्छ। उत्पादनशील क्षेत्रमा उपयोग भएको ऋणले मुलुकको आर्थिक वृद्धि द्रुतदर गतिमा अगाडि बढाउन मद्दत गर्छ। यसले रोजगारी तथा आम्दानीका अवसरहरूको सिर्जना गर्दै मुलुकलाई आर्थिक विकासको गतिमा अगाडि बढ्न सहयोग पुर्याउँछ। आर्थिक विकासले मुलुकको अर्थतन्त्रको आकारमा समेत वृद्धि गर्नेछ भने प्रतिव्यक्ति सार्वजनिक ऋणको मात्रासमेत घट्दै जानेछ।"
३० वर्षदेखि ओढारकै बास,"बैतडी : हेर्दै डरलाग्दो भीर। भीरको माथिल्लो चुचुरोमा छ, ठूलो ओढार। त्यही ओढारमा विगत ३० वर्षदेखि बस्दै आएका छन्, मेलौली नगरपालिका३ ढणौनका नरबहादुर चन्द। सामान्य मानिसले सहजै हिँडडुल गर्न नसक्ने ओढारमा चन्द विगत ३० वर्षदेखि बस्दै आएका छन्। ओढारभित्र कुच्चिएका र फुटेका स्टिल तथा प्लास्टिकका भाँडाकुडा र झुत्रा लुगाबाहेक केही छैन। ६४ वर्षका चन्दको मानसिक अवस्था पनि कमजोर देखिन्छ। आमाबुवाको मृत्यु भएदेखि नै चन्द त्यही ओढारमा बस्दै आएको स्थानीय बताउँछन्। बुवा आमाको एक्लो सन्तान हुन्, चन्द। उनी बाल्यकालमै बुवासँग भारत गएको सम्झिन्छन्। भारतमा रहँदा एक्कासी बेपत्ता भएका उनी ३५ वर्षपछि घर फर्किएका थिए। मानसिक अवस्था कमजोर भएर घर फर्किएको केही समयपछि आमाबुवा गुमाएका उनले त्यसपछि घरमा बस्न छाडेका थिए। छरछिमेकीको दाउरा बोक्ने, सरसामान ओसार्नेलगायतका काम गरेर बेलुका ओढार फर्किने उनको दैनिकी नै बनेको छ। गाउँमा मानसिक सन्तुलन गुमाएका भनिए पनि उनमा त्यस्तो लक्षण नदेखिएको स्थानीय बताउँछन्। एकसरो लुगासमेत नभएका उनी दिनभर गाउँलेको दाउरा बोकेर खाद्यान्न जोहो गर्छन्। सामान किनेर ओढारमा फर्किन्छन् र आफैं पकाएर खान्छन्। पुुरानै भए पनि लुुगाकपडा फेरिरहन्छन्। एक्लाको हातबाट घर बन्दैन। कसरी घरजम बस्छ ? ओढारमा बस्दा निकै चिसो हुने गरेको सुनाउँदै उनी भन्छन्, साँझपख हावाहुरी चल्छ, राति त निकै चिसो हुन्छ। पानी परेको समयमा बस्नै सकिन्न। लुगा पनि छैन। दिनैभर गाउँ चहारेर बेलुका ओढारमा फर्किने चन्दका अधिकांश रात भोकै पनि बित्ने गरेको छ। दिनदिनै के पकाउने ? केही सामान नै छैन। कसैले पैसा दिए भने केही किन्छु। पकाएर खान्छु। नत्र भोकै सुत्छुु, उनी भन्छन्। कुनै स्थानीयलाई कुट्ने, झम्टने, चोरी गर्नेलगायतका कुनै पनि अवान्छित काम नगर्ने भतिजासमेत रहेका पंकज चन्दले बताए। घरमा बसाउन धेरै प्रयास गरिएको भए पनि नमान्ने गरेको पंकज बताउँछन्। हामीले घरमा बस्नु भनेर धेरै पटक आग्रह गयौं। तर, उहाँ मान्नुुहुन्न, पंकज भन्छन्। कुनै दातृ निकाय र संघसंस्थाद्वारा उपचार गराउन सके निको हुने विश्वास गरिएको वडा सदस्यसमेत रहेका आफन्त शेरबहादुर चन्द बताउँछन्। एकोहोरो दिमाग चलाउनु हुन्छ। घरमा राख्ने हरसम्भव प्रयास गरिएको हो। तर, सकिएन। केही संस्था र दातृ निकायले सहयोग गरेमा निको हुन्थ्यो कि भन्ने लाग्छ, वडा सदस्य चन्द भन्छन्। परिवारका एक्ला सदस्य भएकाले आर्थिक अभावमा उपचारका लागि लैजान नसकिएको उनले बताए।"
एमालेको एकल बहुमत नआएसम्म मुलुकको परिवर्तन सम्भव छैन : महासचिव पोखरेल,"तानसेन : नेकपा एमालेका महासचिव शंकर पोखरेलले मुलुकलाई बन्धक बनाउने र जसरी पनि सत्तामा टिकिरहने गरी कांग्रेसमाओवादीले गठवन्धन गरेको आरोप लगाएका छन्। पाल्पामा आयोजित प्रशिक्षण कार्यक्रममा सम्बोधन गर्दै पोखरेलले यस्तो अपवित्र गठबन्धन दुनियाँमा कहीँ नभएको बताए। 'चुनावमै गठबन्धन गरेर जानु भनेको मुलुकलाई बन्धक बनाएर जसरी पनि सत्तामा टिकिरहने र मुलुकलाई तहसनहस बनाउनु हो,' उनले भने। कांग्रेसले सधैं आन्दोलनको नेतृत्व गरे पनि प्राप्त उपलब्धिलाई संस्थागत गर्न नसकेको उनको आरोप थियो। उनले २००७ साल, २०४६ साल, २०६२ सालमा ठूल्ठूला क्रान्ति भए पनि कांग्रेस नेतृत्वदायी भूमिकाबाट चुकेको बताए। देशमा परिवर्तन ल्याउन, युवाहरूलाई स्वदेशमा रोजगारी दिलाउन, हालसम्मका प्राप्त उपलब्धिलाई संस्थागत गर्न एमालेलाई जनताले एकल बहुमत दिनुपर्ने महासचिव पोखरेलले बताए। एमालेले बहुमत नल्याएसम्म मुलुकको परिवर्तन सम्भव नभएको उनको भनाइ छ। 'अन्य दलभन्दा एमालेका जनप्रतिनिधिहरूले फरक काम गर्नुपर्छ। जनताको हितमा हुनेगरी जनजीविकासँग जोडेर कार्यक्रम सञ्चालन गर्नुपर्छ,' उनले आफ्ना प्रतिनिधिलाई निर्देशन दिएका थिए।"
सांसद विकास कोष कार्यक्रम रोक्ने आदेशविरुद्धको रिटको सुनुवाइ सर्यो,"काठमाडौं : सांसद विकास कोष कार्यक्रम रोक्न दिएको अन्तरिम आदेशविरुद्धको रिटको सुनुवाइ सरेको छ। संघीय संसद् सचिवालयले (सांसद विकास कोष) संसदीय क्षेत्र पूर्वाधार विकास कार्यक्रमलाई रोक्ने सर्वोच्च अदालतको अन्तरिम आदेशविरुद्ध दर्ता गरेको (भ्याकेट) निवेदनमाथि सुनुवाइका लागि अर्को पेशी तोक्न सर्वोच्चलेआदेश जारी गरेको हो। सो रिटमाथि आजदेखि सुनुवाइ सुरु भएको हो। प्रधानन्यायाधीश विश्वम्भरप्रसाद श्रेष्ठ,न्यायाधीशहरू ईश्वरप्रसाद खतिवडा, प्रकाशमान सिंह राउत,सपना प्रधान मल्ल र सुष्मालता माथेमा सम्मिलत पूर्ण इजलासले भ्याकेट निवेदनबारे निवेदकलाई जानकारी दिन आदेश दिएको हो। यसअघि सर्वोच्चको संवैधानिक इजलासले दिएको अन्तरिम आदेश खारेजीको माग गर्दै संघीय सचिवालयले यही माघ १५ गते निवेदन दिएको हो। अधिवक्ता त्रिलोकबहादुर चन्दसमेतले देशको ढुकुटी इतिहासकै कमजोर अवस्थामा रहेको र कर्मचारीलाई तलब तथा दैनिक प्रशासन चलाउन पनि राज्यसँग पर्याप्त रकम नभएको अवस्थामा विवादित र बजेटको दुरुपयोग बढी हुने कार्यक्रम राख्न नहुने भन्दै सो कार्यक्रम खारेजको माग गर्दै सर्वोच्चमा रिट दिएका थिए। गत भदौ ६ गते सो रिटमाथि सुनुवाइ गर्दै प्रधानन्यायाधीश विश्वम्भरप्रसाद श्रेष्ठ,न्यायाधीशहरू ईश्वरप्रसाद खतिवडा,आनन्दमोहन भट्टराई,अनिलकुमार सिन्हा र प्रकाशमानसिंह राउत रहेको संवैधानिक इजलासले संसदीय क्षेत्र पूर्वाधार विकास कार्यक्रम कार्यान्वयन नगर्न अन्तरिम आदेश जारी गरेको थियो। संसद्मा छलफल र बहसपछि कानुन निर्माण गरेर सांसदहरूले आआफ्नो क्षेत्रको पूर्वाधारमा खर्च गर्न पाउनेगरी कोष बनाएकाले यसमा अदालतले हस्तक्षेप गर्न नमिल्ने दावी गर्दै संसद् सचिवालयले अन्तरिम आदेश बदरको माग गर्दै निवेदन दिएको हो। चालु आर्थिक वर्षको बजेटमा सरकारले सांसद विकास कोषको नाममा प्रत्येक निर्वाचन क्षेत्रका लागि पाँचपाँच करोड रुपैयाँ वितरण हुने व्यवस्था गरेको छ। अर्थमन्त्री डा प्रकाशहरण महतले त्यसका लागि ८ अर्ब २५ करोड रुपैयाँ विनियोजन समेत गरेका थिए। अदालतको अन्तरिम आदेशपछि कोषको रकम भने सरकारले जाजरकोट भूकम्पपीडितका लागि प्रयोग गर्ने गरी रकमान्तर गरिसकेको छ । अर्थमन्त्री महतलले दुई वर्षअघि खारेज भएको सांसद कोष ब्यूँताइदिएपछि संसदमा त्यसको विरोध समेत भएको थियो। रास्वपाका सांसदहरूले कोष खारेजीको माग गर्दै संसदमा संकल्प प्रस्ताव दर्ता गराएका थिए। सांसदहरूले विकासका नाममा खर्च गर्न पाउने उक्त रकमको चरम दुरुपयोग भएको भन्दै आलोचना भएपछि कोष दुई वर्षअघि खारेज गरिएको थियो।"
रास्वपा सचेतक डाँगीद्वारा जरुरी सार्वजनिक महत्वको प्रस्ताव दर्ता,"काठमाडौं : राष्ट्रिय स्वतन्त्र पार्टी (रास्वपा)का सचेतक निशा डाँगीले सवारी दुर्घटना न्यूनीकरणका उपायसहित प्रतिनिधिसभामा आज जरुरी सार्वजनिक महत्वको प्रस्ताव दर्ता गराएकी छन्। बढ्दो सवारी दुर्घटनाबाट प्रत्येक वर्ष दुई हजारभन्दा बढीले ज्यान गुमाइरहेको र यसबाट राज्यलाई ठूलो क्षति पुर्याइरहेको उक्त प्रस्तावमा उल्लेख छ। प्रस्तावमा सवारी दुर्घटनाको अवस्था, दुर्घटनाले पुर्याउने तत्कालीन र दीर्घकालीन असर र दुर्घटनाका कारणसमेत उल्लेख गर्दै चालक अनुमति पत्र किनबेच गर्ने विचौलिया प्रवृत्तिको अन्त्य, ट्राफिक सचेतना प्रवद्र्धन, सडक प्रयोगकर्तामैत्री पूर्वाधार र व्यवस्थित तथा सुरक्षित सार्वजनिक यातायातको माग गरिएको छ। भौतिक पूर्वाधार तथा यातायात मन्त्रालयसँग सम्बन्धित प्रस्तावमा राष्ट्रिय विकास योजनामा दिगो विकासका लक्ष्य समावेश गरेको नेपालले ग्लोबल रोड ट्राफिक सुरक्षाका उद्देश्यसँग तालमेल मिलाएर काम गर्नपर्ने मार्गनिर्देशनको मागसमेत गरिएको छ। त्यस्तै सडक र विद्यामान पूर्वाधारका क्षमता वृद्धि र स्तरोन्नतिका लागि सरकारका योजना एवं कार्यक्रमबारे सरकार, विज्ञ र सरोकारवालासमेतको उपस्थितिमा छलफल माग गरिएको छ। प्रस्तावमा सचेतक डाँगीले सडक दुर्घटनाको न्यूनीकरण गर्न र पैदल यात्रुको सुरक्षा सुनिश्चित गर्न नयाँ कानुन आवश्यक भएको भन्दै त्यससम्बन्धी छलफल गर्न माग गरेकी छन्।"
गिरीबन्धु टि स्टेटको जग्गा सट्टापट्टा गर्न स्वीकृति दिने निर्णय बदर,"काठमाडौं : सर्वोच्च अदालतले गिरीबन्धु टि स्टेट प्रालिको हदबन्दीभन्दा बढीको जग्गा सट्टापट्टा गर्न दिने निर्णय बदर गरिदिएको छ। प्रधान्यायाधीश विश्वम्भरप्रसाद श्रेष्ठ, न्यायाधीशहरू ईश्वरप्रसाद खतिवडा, प्रकाशमान सिंह राउत, सपना प्रधान मल्ल र सुष्मालता माथेमाको संवैधानिक इजलासले उक्त आदेश जारी गरेको हो। तत्कालीन मन्त्रिपरिषद बैठकले २०७८ वैशाख १३ गते गिरीबन्धु टि स्टेटको हदबन्दीभन्दा बढी जग्गा सट्टापट्टा गर्न स्वीकृति दिने निर्णय गरेको थियो। उक्त निर्णय भूमिसम्बन्धी ऐन, २०२१ को दफा १२ग लगायतका कानुनी प्रावधान अनुकूल नदेखिएको र अपरिपक्व प्रकृतिको नदेखिएको सर्वोच्चले बदर गरिदिएको हो। अधिवक्ता ओमप्रकाश अर्यालले सो जग्गा सरकारको नाममा ल्याउन माग गर्दै विसं २०७८ भदौ १ गते सर्वोच्च अदालतमा रिट दायर गरेका थिए।"
चिनियाँ दूतावासले रत्नपार्कमा मनायो आफ्नो नयाँ वर्ष,"काठमाडौं : काठमाडौंस्थित चिनियाँ दूतावासले रत्नपार्कमा चिनियाँ नयाँ वर्ष मनाएको छ। चिनियाँ नयाँ वर्ष मनाउन आयोजित समारोहमा संस्कृति, पर्यटन तथा नागरिक उड्डयन मन्त्री सुदन किराँती प्रमुख अतिथि बनेका थिए। समारोहमा राजनीतिक दलका नेताहरूसमेत सहभागी थिए। नेपालका लागि चिनियाँ राजदूत छन् सोङले चिनियाँ नयाँ वर्षको बारेमा प्रस्ट पारेका थिए। कार्यक्रममा चिनियाँ परम्परा झल्किने सांस्कृतिक नृत्य प्रस्तुत गरिएको थियो।"
दिलिप हत्या मुद्दामा जिल्ला अदालतको फैसला उच्चद्वारा सदर,"ढल्केवर : उच्च अदालत जनकपुरले पर्यावरण अभियन्ता दिलिप (ओमप्रकाश) महतो हत्या मुद्दामा जिल्ला अदालतकै फैसलालाई सदर गरेको छ। बुधबार मुद्दाको अन्तिम सुनुवाई गर्दै उच्च अदालत जनकपुरका न्यायधीशद्वय महेन्द्रनाथ उपाध्याय र ध्रुवकुमार पियाको संयुक्त इजलाशले जिल्ला अदालतको फैसलालाई सदर गरेको उच्च अदालत जनकपुरका रजिष्टार यमबहादुर बुढामगरले जानकारी दिए। 'एउटा रामजीवनको जाहेरीले नेपाल सरकार र अन्य तीन गरी चारवटा वादीको पूनरावेदन उच्चमा परेको थियो। यसमा बुधबार अन्तिम सुनुवाई हुँदै सुरुको फैसला सदर भएको छ। थप कुराहरु बुझ्न मिसिल हेर्नुपर्छ,' रजिष्टार बुढामगरले अन्नपूर्णसँग भने। धनुषा जिल्ला अदालतले गत फागुन १२ गते घटनामा मुख्य योजनाकार चुरियामाइ बालुवा प्रशोधन उद्योगका सञ्चालक विपीन महतो र कामदार मुनिन्द्र महतोलाई २५२५ वर्ष कैद र ५५ लाख क्षतिपूर्ति तिर्न फैसला सुनाइएको थियो। न्यायाधीश चित्रबहादुर गुरूङको इजलासले उक्त फैसला भएको थियो। त्यस्तै हत्याका मतियार ठहर भएको रंजित भनिने जितेन्द्र कुमार महतोलाई साढे १२ वर्ष कैद र २ लाख ५० हजार रुपैयाँ क्षतिपूर्ति तिर्न फैसला जिल्ला अदालतले सुनाएको थियो। त्यही मुद्दामा क्रसर सञ्चालक विपीनका दाइ विनोद महतो, कामदारहरू सत्यनारायण महतो, शत्रुघन महतो र रोशनकुमार यादवलाई भने जिल्ला अदालतले सफाइ दिएका थिए। उक्त फैसलाविरुद्ध असन्तुष्टि जनाउँदै दिलिपका बुबा रामजीवनले गत बैशाख २५ गते उच्च अदालत जनकपुरमा पुनरावेदन गरेका थिए। जिल्ला अदालतले दोषी ठहर गरेर कैद सजाय सुनाएका विपीन महतो, मुनिन्द्र महतो र रञ्जित भनिने जितेन्द्र कुमार महतोले पनि नेपाल सरकारलाई प्रतिवादी बनाएर उच्च अदालतमा मुद्दा दायर गरेका थिए। दिलिप महतोको हत्या मुद्दासँग सम्बन्धित ती सबै मुद्दामा बुधबार उच्च अदालतले जिल्ला अदालतकै फैसला सदर गरेको हो।"
प्रधानमन्त्री प्रचण्ड र चिनियाँ राजदूत सोङबीच भेटवार्ता,काठमाडौं : प्रधानमन्त्री पुष्पकमल दाहाल 'प्रचण्ड' र नेपालका लागि चिनियाँ राजदूत छन् सोङबीच भेटवार्ता भएको छ। राजदूत सोङले बुधबार बिहान बालुवाटारमा पुगेर प्रधानमन्त्री प्रचण्डसँगै झण्डै एक घण्टा छलफल गरेका हुन्। बालुवाटार स्रोतले उनीहरूबीच द्विपक्षीय हित र समसमायिक विषयवस्तुमा छलफल भएको जानकारी दिएको छ। चिनियाँ राजदूत सोङले प्रधानमन्त्री प्रचण्डको चीन भ्रमणका बेला भएका सम्झौता कार्यान्वयन र बीआरआईलगायत चिनियाँ परियोजनाको विषयमा चासो राखेका थिए। प्रधानमन्त्रीले असोजमा चीन भ्रमण गरेका थिए। भ्रमणका क्रममा नेपाल र चीनबीच विभिन्न १३ बुँदे सम्झौता भएको थियो। बीआरआई परियोजनालाई दाहाल नेतृत्वको सरकारले महत्व नदिँदा चीन सशंकित हुँदै आएको छ। बीआरआई परियोजना चिनियाँ राष्ट्रपति सीको 'ड्रीम प्रोजेक्ट' हो। बेल्ट एन्ड रोड इनिसिएटिभ (बीआरआई) चीनले भूमिमा आधारित सिल्क रोड इकोनोमिक बेल्ट (एसआरईबी) र समुद्रमा जाने समुद्री सिल्क रोड (एमएसआर)मार्फत् कनेक्टिभिटी र व्यापार सञ्जाल बढाउन युरेसियन (युरोप र एसिया) देशहरूलाई प्रस्ताव गरेको विकास रणनीति हो।
"सरकारलाई एमालेको प्रश्न : बैंकले मिटरब्याजीको काम गर्छ, सहकारीले बचतकर्ताको रकम खाएको छ, खै कारबाही ?","काठमाडौं : नेकपा एमालेका प्रमुख सचेतक पदम गिरीले बैंकले मिटरब्याजीको काम गरिरहेको दाबी गरेका छन्। बुधबार प्रतिनिधि सभाको आजको बैठकलाई सम्बोधन गर्दै एमालेका प्रमुख सचेतक पदम गिरीले बैंकलाई मिटरब्याजी भन्न हिच्चकिचाउन नहुने धारणा राखेका हुन्। वित्तीय क्षेत्र कुन हालतमा छ। बैंकले मिटरब्याजीको काम गरिरहेको छ। भन्न हिचकिचाउनुपर्ने अवस्था छैन। बैंकबाट व्यापार व्यवसाय गर्छु भनेर लोन लियो भने एक वर्षमा ४४ पटक ब्याज बृद्धि गर्दै जाने र अनि मान्छेलाई गरिब, कंगाल बनाएर सबै लिलाम गर्दै जाने काम भइरहेको थियो। अहिले सहकारीले पनि सिद्धात विपरित सहकारी चलाउने र लगानी गर्ने काम भइरहेको छ। उनले जनताको बचत हिनामिना र अपचलन गर्दा बचतकर्ता रुँदैरुँदै सडकमा आउनुपर्ने आवश्यकता भएको टिप्पणी गरे। बचतकर्ताहरु आज सबै कुरा गुमाएर रुँदैरुँदै हिड्नुपर्छ। यस्ता विषयमा समस्यालाई समाधान गर्न सरकारले समयमै ध्यान दिनपर्छ कि पर्दैन ? यो सरकारको जिम्मेवारी हो कि होइन ? छिटोभन्दा छिटो बचतकर्ताको बचत फिर्ता गर्नुपर्छ कि पर्दैन? पैसा अपचलन गर्नेको सम्पति जफत गरेर उनीहरुलाई कानुनको दायरामा ल्याएर ती बचत फिर्ता गर्नुपर्ने हो कि होइन ? सरकार के गरेर बसिरहेको छ।उनले प्रश्न गर्दै भने,सरकारले आज कमजोर मान्छेहरुलाई ल्याएर थुन्ने, कारबाही गर्ने, अलि बलियो, बाङ्गो देखियो भने सरकार परैबाट भाग्ने, यस्तो पनि राज्य हुन्छ ? यस्तो पनि सरकार हुन्छ ? नागरिकप्रतिको दायित्व यहि हो ? जिम्मेवार यहि हो सरकारको ? यस्ता मामिलामा यतिसम्म निरीह सरकार मैले अहिलेसम्म देखेको थिइनँ। म ध्यानाकर्षण गराउन चाहन्छु। उनले सरकारले भ्रष्टाचारीहरूको संरक्षण गरेको दाबी गरे। उनले सरकार नै तस्करीमा लागेको बताए। एकपछि अर्को ठूलाठूला भ्रष्टाचारका काण्डहरू आएपनि सरकारले भ्रष्टाचारीहरूलाई कारबाही गर्ने बहनामा स्टन्टबाजी गर्ने गरेको उनले दाबी गरे। उनले टेरामक्स प्रकरणमा सत्तारुढ दलकै बहालवाला मन्त्री र पूर्व मन्त्रीलाई अख्तियारले बोलाउँदा बयान दिन नगएको भन्दै सुशासन कसरी कायम हुन्छ भन्दै प्रश्न गरे। टेरामक्स प्रकरणमा कांग्रेसका सांसदसमेत रहेका स्वास्थ्य तथा जनसंख्या मन्त्री मोहनबहादुर बस्नेत र पूर्व सञ्चारमन्त्री समेत रहेका सांसद ज्ञानेन्द्र बहादुर कार्की अख्तियारले बयानका लागि बोलाउँदा गएका छैनन्। सरकारको नैतिक धरातलबारे गिरीले प्रश्न गर्दै भने, अख्तियारले बोलाएर सत्तारूढ दलका सांसद जाँदैनौं भन्ने ? यसरी सुशासन कायम हुन्छ ?"
"सत्तारुढ दलकी सांसदको आरोप  न्यायपालिका सबैभन्दा भ्रष्ट भयो, न्याय मर्छ, भ्रष्टले जित्छ","काठमाडौं : सत्तारुढ दलकी सांसद उर्मिला माझीले न्यायपालिका सबैभन्दा भ्रष्ट र परिवर्तन विरोधजस्तो बनेको आरोप लगाएकी छन्। प्रतिनिधि सभाको आजको बैठकको शून्य समयमा बोल्दै उनले सरकारको कदममा न्यायपालिका बाधक बनेको बताएकी हुन्। राज्यको प्रमुख अंग व्यवस्थापिका, कार्यपालिका, व्यवस्थापिकामध्ये न्यायपालिका सबैभन्दा भ्रष्ट र परिवर्तन विरोधजस्तो बनेको छ। माओवादीबाट समानुपातिक सांसद बनेकी माझीले भनिन्,सुशासन कायम गर्ने सरकारको कदममा न्यायपालिका बाधक बनेको छ। जब फाइल अदालत पुग्छ, न्याय मर्छ, भ्रष्टले जित्छ भन्ने कुरा स्थापित भएको छ। ललिता निवास काण्ड, नक्कली भुटानी शरणार्थी काण्ड, सुन काण्ड र अहिले बाँसबारी छालाजुत्ता कारखाना काण्डसम्म आइपुग्दा अहिले त्यो अवस्था देखिएको छ। उनले सर्वसाधारण जनता न्याय माग्न सर्वोच्च अदालत पुग्दा पनि न्याय नपाएको बताइन्। उनले हजुरबाको पालामा लागेको मुद्दा नातिको पालामा समेत फैसला नभएको भन्दै ध्यानाकर्षण गराइन्। उनले न्यायलाई जनपक्षीय र पहुँच बिहिनसम्म बनाउन के गर्ने हो गम्भीर ध्यानाकर्षण हुनुपर्ने बताइन्।"
"कानुन निर्माणका सवालमा सत्तापक्ष र प्रतिपक्ष नभनौं, सबै एकजुट हौं : जनार्दन शर्मा","काठमाडौं : नेकपा माओवादी केन्द्रका सांसद जनार्दन शर्माले कानुन निर्माण गर्ने सवालमा सत्तापक्ष र प्रतिपक्ष भन्न नहुने बताएका छन्। बुधबार प्रतिनिधिसभा बैठकमा बोल्दै माओवादी नेता शर्माले कानुन निर्माणका सवालमा सत्तापक्ष प्रतिपक्ष नभनी सबै राजनीतिक दल एकजुट हुनुपर्ने बताएका हुन्। 'कानुन निर्माणमा सबै राजनीतिक दल एकजुट हुनैपर्छ,'उनले भने,'सत्तापक्ष र प्रतिपक्ष भनेर भाग्न मिल्दैन ।' पूर्वअर्थमन्त्री समेत रहेका शर्माले अघिल्ला अधिवेशनले मुलुकलाई चाहिने आवश्यक कानुन बनाउन नसकेको बताए। उनले सरकारले सामाजिक सुरक्षाको क्षेत्रमा धेरै राम्रा काम गरेको दावी गरे। मिटरब्याज पीडितहरूको पक्षमा र नेपाली नागरिक भएर नागरिकता नपाउने युवायुवतीको पक्षमा बनेका कानुनहरू महत्वपूर्ण रहेको उनको भनाइ छ। 'मिटरब्याज पीडितलाई न्याय दिने कुरा मात्रै होइन, नागरिकता नपाएका नेपाली नागरिकका छोराछोरीलाई नागरिकता उपलब्ध गराएको छ,यसलाई सरकारको ठूलो उपलब्धी मान्न सकिन्छ।'सहकारीको रकम हिनामिना गर्ने सहकारीलाई कारवाहीको प्रक्रिया चलिरहेको बताउँदै उनले पीडितका मुद्दाहरूलाई सरकारले प्राथमिकतामा राख्नुपर्ने बताए। शर्माले जनताप्रति इमान्दार भएर काम गरे संविधानको सफल कार्यान्वयन गर्न सकिने र जनतामा रहेको निराशालाई आशामा बदल्न सकिने धारणा व्यक्त गरे। संघीय सरकारले कानुनहरू नबनाउँदा संघीयता कार्यान्वयनमा समस्या आएको बताए। उनले संघीयता कार्यान्वयनसम्बन्धी कानुन र मानव पुँजी निर्माण गर्नेसम्बन्धी कानुन छिट्टै बनाउनुपर्नेमा जोड दिए। आवश्यक कानुन निर्माण नहुँदा स्थानीय तहमा र प्रदेश सरकारले आफ्ना कामहरू प्रभावकारी बनाउन नसकेको उनको भनाइ छ। हिउँदे अधिवेशनलाई व्यवस्थित गर्न कार्यतालिका निर्माण भएको र कार्यान्वयनको प्रयास भइरहेको उनले बताए। नेता शर्माले जनताको काम गर्न अलमल गर्ने छुट कसैलाई नभएको बताए। शर्माले जाजरकोटको भूकम्पपछि पुननिर्माणको काम अघि बढाउनका लागि सरकारले संकटक्षेत्र घोषणा गरेर बजेटलगायतको व्यवस्था गर्नुपर्ने धारणा व्यक्त गरे।"
"प्रधानमन्त्रीको अध्यक्षतामा राष्ट्रिय समन्वय परिषद्को बैठक, सङ्घीयता कार्यान्वयनका अफ्ठ्याराबारे छलफल","काठमाडौं : प्रधानमन्त्री पुष्पकमल दाहाल प्रचण्डले सङ्घीयता कार्यान्वयन सम्बन्धमा सङ्घीय सरकारले गर्न बाँकी कार्यायोजना र हालसम्म भएका तथा कार्यान्वनमा देखिएका समस्याका बारेमा आज छलफल गरेका छन् । प्रधानमन्त्री प्रचण्डको अध्यक्षमा आज सिंहदरबारमा बसेको राष्ट्रिय समन्वय परिषद् बैठकमा अन्तर प्रदेश परिषद्बाट स्वीकृत सङ्घीयता कार्यान्वयन सहजीकरण कार्ययोजना कार्यान्वयनको अवस्थाको समीक्षा गरी सम्पन्न हुन नसकेका कार्यको कारण पहिचान गरी उपयुक्त निकास दिने विषयमा छलफल भएको हो । यसअघि प्रधानमन्त्री प्रचण्डकै अध्यक्षतामा विसं २०८० असार १६ गते राष्ट्रिय समन्वय परिषद्को पहिलो बैठक बसेको थियो । त्यस बैठकमा पनि सङ्घीयता कार्यान्वनलाई प्रभावकारी तुल्याउने विषयमा छलफल भएको थियो । बैठकमा प्रदेश तथा स्थानीय तहको लागि मार्गदर्शक मानिने सङ्घीय निजामती सेवा ऐन जारी गर्न नसक्नुका कारण एवं संविधानको अनुसूची ७ र ९ बमोजिम साझा अधिकार सूचीको कार्यान्वयन गर्न आवश्यक ऐन, नियम र मापदण्डका विषयमा विचारविमर्श भएको छ । प्रदेश तथा स्थानीय तहमा कार्यरत जनशक्तिलाई व्यवस्थित गर्न नसकिएको सन्दर्भलाई कसरी व्यस्थित गर्न सकिन्छ भन्ने विषयमा पनि छलफल भएको जनाइएको छ। तीन तहका सरकारले आआफ्नो तवरले निर्णय गर्दै जाँदा निर्णय र प्रतिवेदनमा एकरुपता नहुनका साथै तीन तहका संरचनामा नियन्त्रण र सन्तुलन गर्नका लागि संरचना निर्माण गर्ने विषयलाई ध्यान दिनुपर्ने देखिएको बैठकमा जनाइएको छ। स्थानीय सरकारले एकल अधिकारसम्बन्धी ऐन बनाउन सक्ने भए पनि सात सय ५३ स्थानीय तहले अलगअलग ऐन बनाउँदा आइपर्ने समस्याका बारेमा पनि गम्भीर छलफल गरेर त्यसलाई व्यवस्थित गर्नुपर्नेमा जोड दिइएको छ । स्थानीय तह प्रतिपक्षरहित हुने भएकाले सन्तुलन कायम गर्ने तथा सबै स्थानीय तहको कानुन बनाउन उनीहरुको क्षमता अभिवृद्धि गर्नुपर्ने विषयमा छलफल भएको छ । निर्वाचनलाई मितव्ययी बनाउन चाल्नुपर्ने कमदका बारेमा पनि बैठकमा छलफल भएको थियो ।"
नयाँ संविधान जारी भएपछिका कुनै पनि सरकारले अर्थतन्त्र सुधार्ने प्रयास गरेनन् : वामदेव गौतम,"काठमाडौं : सांसद एवम् पूर्व उपप्रधान तथा गृहमन्त्री वामदेव गौतमले नयाँ संविधान जारी भएपछिका कुनै पनि सरकारले अर्थतन्त्र सुधार्ने प्रयास नगरेको बताएका छन् । 'अहिले नेपालको अर्थतन्त्र कमजोर अवस्थामा छ, तर यसलाई सुधार गर्न सकिन्छ', उनले भने, 'सरकारमा भएकाले मात्रै जिम्मेवारी बहन गर्नुपर्छ भन्ने होइन, सरकार बाहिरका दलको पनि उत्तिकै भूमिका हुन्छ । मुलुकलाई कसरी समृद्ध बनाउने भन्ने सबैको चिन्तन जरुरी छ । यो सरकार मात्रै होइन, नयाँ संविधान जारी भएपछि बनेका कुनै पनि सरकारले यसलाई सुधार गर्ने प्रयास गरेनन् ।' वैदेशिक रोजगारीबाट आएको रकमलाई मुलुकको विकासमा खर्च गरिनुपर्ने धारण उनल राखे। प्राप्त रकमलाई सरकारले कम्तीमा १० प्रतिशत ब्याज दिने गरी विकास निर्माणमा खर्च गर्न सकिने धारणा उनको थियो। सांसद तथा नेता गौतमले भने, 'वैदेशिक रोजगारीबाट प्राप्त रकम जनताको रगत र पसिना हो, त्यो नेपाल सरकारको सम्पत्ति पनि हो । अघिल्लो वर्ष करिब २२ खर्ब र यो वर्ष त्योभन्दा पनि बढी हुनसक्छ । त्यसलाई सरकारले नेपाल राष्ट्र बैंक वा कुनै बैंकमा राखेर कम्तीमा १० प्रतिशत ब्याज दिएर राख्नुपर्छ र उनीहरु स्वदेश आएपछि दिनुपर्छ । उक्त रकम सरकारले देश विकास निर्माणमा खर्च गर्नसके मुलुक आत्मनिर्भरको बाटोमा अघि बढ्नेछ ।' नेता गौतमले बहुदलीय प्रतिस्पर्धाको प्रणालीबाट कस्तो किसिमको समाज निर्माण गर्ने भन्ने विषय संविधानमा व्यवस्था भए पनि त्यसको प्रभावकारी कार्यान्वयनमा सरकार र राजनीतिक दलले ध्यान दिन नसकेको टिप्पणी गरे। उनले बहुदलीय प्रतिस्पर्धाको माध्यमबाट मुलुकमा समाजवाद स्थापना गर्न सकिन्छ भनेर आजसम्मका प्रधानमन्त्रीले ढाँचासमेत प्रस्तुत गर्न नसकेको जिकिर गरे। रासस"
संघीयता कार्यान्वयनमा मुख्यमन्त्रीहरूको मप्रति भरोसा छ : प्रधानमन्त्री दाहाल,"काठमाडौं : प्रधानमन्त्री पुष्पकमल दाहालले परिवर्तनको मुख्य संबाहक हुनुका नाताले आफू संघीयताको कार्यान्वयनमा दृढताका साथ लाग्ने प्रतिबद्धता जनाएका छन्। राष्ट्रिय समन्वय परिषद्को दोस्रो पूर्ण बैठकलाई सम्बोधन गर्दै उनले संघीयता कार्यान्वयनमा मुख्यमन्त्रीहरूले आफूप्रति भरोसा गरेको बताए। यही शक्तिका साथ संघीयता कार्यान्वयनमा लाग्ने उनको भनाइ छ। विसं २०७६ मा परिषद्सम्बन्धी कानुन बने पनि पहिलो बैठक आफूले नै गत असारमा राखेको प्रधानमन्त्रीले स्मरण गरे। संघ, प्रदेश र स्थानीय सरकारका काम कारबाहीमा समन्वय र सुदृढ गर्न परिषद्को बैठक राखिएको बताए। 'चारवर्ष एउटै बैठक नबसेर बित्यो। मैले ६ महिनामा २ वटा बैठक राखेर संघीयता कार्यान्वयनको पहल लिएको छु,' उनले भेन। संघीयता कार्यान्वयन गर्न आफू मुख्यमन्त्रीहरूसँग लगातार छलफलमै रहेको जानकारी दिँदै प्रधानमन्त्री दाहालले संविधान कार्यान्वयनमा सबैले चासो र चिन्तन गर्नुपर्नेमा जोड दिए। 'यो बैठकले गति पैदा गरेको अनुभूति गरेको छु। मलाई सबै मुख्यमन्त्रीज्यूहरूको आशा र भरोसा छ। संघीयता कार्यान्वयनमा यो मेरो शक्ति हो,' उनले भने, 'मैले पनि सरकारको नेतृत्वमा आएदेखि नै यहीँ विषयलाई केन्द्रमा राखेर काम गरिरहेको छु।' उनले संघीय निजामती सेवा ऐन र प्रहरी समायोजनका लागि उपप्रधानमन्त्रीहरूलाई जिम्मेवारी नै तोकेर काम थालिएको जानकारी दिए। 'संघीय ऐनहरू निर्माण नै हाम्रो प्रमुख कार्यभार हो। प्रदेशहरूले जनतालाई सेवा दिन थालेपछि संघीयता विरोधीलाई राम्रो जवाफ हुनेछ,' उनले भने। तीनै तहका सरकारले ल्याउने नीति, कार्यक्रम तथा बजेट सामूहिक विवेकको केन्द्रिकृत अभिव्यक्ति हुनुपर्नेमा जोड दिँदै प्रधानमन्त्री दाहालले योजना पूरा नगर्ने, नयाँनयाँ योजना ल्याउने र निर्धारित समयमा सम्पन्न नहुने अवस्थाको अन्त्य गर्नुपर्ने बताए। 'असन्तुलित विकास र ढिलासुस्तीले राज्यको दायित्त्व बढेको छ। यस परिस्थिति यसपटक अन्त्य हुन्छ। बजेट निर्माणमा रहेका बेथिति अन्त्य गरिन्छ,' उनले भने।"
जग्गा हिनामिना प्रकरणमा पक्राउ परेका चौधरीलगायत तीनैजना छुटे,"काठमाडौं : व्यवसायी अरुण चौधरी हिरासतमुक्त भएका छन्। बाँसबारी छाला जुत्ता कारखाना लिमिटेडको १० रोपनी जग्गा हिनामिना प्रकरणमा पक्राउ परेका चौधरीसहित अजितनारायण सिंह थापा र सञ्जय ठाकुर हाजिर जमानीमा छुटेका हुन्। जिल्ला अदालत काठमाडौंको आदेशअनुसार केन्द्रीय अनुसन्धान ब्यूरो (सीआईबी) को हिरातमा रहेका चौधरीलगायत तीनैजना हिरासतमुक्त भएका हुन्। जिल्ला अदालत काठमाडौंले माघ २२ गते व्यवसायी चौधरीसहित तीनैजनालाई दुई दिनभित्र अनुसन्धान नसकिए हाजिरी जमानीमा छाड्न आदेश दिएको थियो । न्यायाधीश यज्ञप्रसाद आचार्यको इजलासले प्रहरीको केन्द्रीय अनुसन्धान व्युरोलाई दुई दिनको म्याद थप गर्दै सो समयमा अनुसन्धान सम्पन्न नभए हाजिरी जमानीमा रिहा गर्न आदेश दिएको हो। अदालतको सोही आदेशअनुसार सीआईबीले उनीहरूलाई हिरासतमुक्त गरेको हो। सीआईबीका प्रवक्ता प्रहरी उपरीक्षक नवराज अधिकारीले चौधरीलगायत तीनैजनालाई हिरासतमुक्त गरिएको अन्नपूर्णलाई बताए। माघ १८ गते जग्गा हिनामिना प्रकरणमा तत्कालीन च्याम्पियन फुटवेयर लिमिटेडका सञ्चालक एवं व्यवसायी अरुण चौधरी,बाँसबारी जुत्ता कारखाना लिमिटेडका कार्यकारी अध्यक्ष अजितनारायण सिंह थापा र चाँदवाग रेसिडेन्सी प्रालिका सञ्चालक सञ्जय ठाकुरलाई (सीआईबी)ले नियन्त्रणमा लिएको थियो।"
रुसमा अलपत्र परेका नेपालीहरूको उद्दारमा सरकार असफल : गगन थापा,"काठमाडौं : नेपाली कांग्रेसका सांसद गगन कुमार थापाले रुसमा अलपत्र परेका नेपालहरूको उद्दारमा सरकार असफल भएको आरोप लगाएका छन्। बुधबार प्रतिनिधिसभा बैठकमा बोल्दै नेता थापाले रुसमा अलपत्र परेका नेपाली युवाहरूलाई स्वदेश फर्काउन सरकारले गरेका प्रयास अपुग भन्दै थप काम गर्नुपर्ने बताएका हुन्। उनले नेपाली युवालाई रुस पुर्याएर अलपत्र पार्ने ठगहरूलाई छोड्न नहुने बताए। थापाले भने, 'रुसमा अलपत्र परेका युवाहरूलाई फर्काउन सरकारले गरेका प्रयास अपुग भए। यसमा थप प्रयास गर्नुपर्छ। ठगहरू सबैले दण्ड पाउनुपर्छ। त्यसका लागि राज्यले सम्पूर्ण तागत लगाउनुपर्छ।' यसैगरी नेता थापाले रुसमा अलपत्र परेका वीपीन जोशीको अवस्थाबारे सरकारले जानकारी गराउनुपर्ने माग राखे। नेपाली कांग्रेस महामन्त्री समेत रहेका थापाले राजनीतिक दलप्रति जनताको भरोसा टुट्दै गएको बताए। राजनीतिक दलप्रति मात्रै नभइ अड्डा,अदालत, प्रहरी,प्रशासनलगायत संस्थाप्रति जनताको भरोसा मर्दै गएको उनको भनाइ छ। 'अड्डा,अदालत,बैंक, प्रहरी, प्रशासन, वित्तीय संस्थाहरूप्रति पनि विश्वास गुम्दै गएको छ। यो डर लाग्दो छ। यो विश्वासलाई पुनर्स्थापित गर्नुपर्छ । यसलाई बचाउन सकिएन भने हामी सबैले गुमाउनुपर्ने अवस्था आउनसक्छ।' आम नागरिकहरूले केही परिवर्तन भएको महशुस गर्ने गरि संसद र सरकारले आआफ्नो जिम्मेवारी निर्वाह गर्नुपर्ने उनको भनाइ छ। उनले सरकारले नयाँ ढंगले काम गर्छु भनिराख्दा संसदीय समितिलाई समेत फरक ढंगले चलाउनुपर्ने धारणा राखे। थापाले जतिसुकै शक्तिशाली भए पनि सरकारी जग्गा हडप्नेलाई कारबाही गर्नुपर्नेमा जोड दिए । सहकारीमा ठगीको धन्दाको मतियारलाई समेत कारवाही गर्दै जनतामा सुशासनको अनुभूति दिलाउनुपर्ने बताए।"
राष्ट्रिय समन्वय परिषद्को बैठक बस्दै,"काठमाडौं : राष्ट्रिय समन्वय परिषद्को दोस्रो बैठक आज बस्दै छ । आज बिहान ११ बजे सिंहदरबारमा राष्ट्रिय समन्वय परिषद्को बैठक बोलाइएको प्रधानमन्त्री सचिवालयले जनाएको छ। संघ, प्रदेश र स्थानीय तहको अन्तरसम्बन्ध व्यवस्थित गर्ने राष्ट्रिय समन्वय परिषद्को दोस्रो बैठक बस्न लागेको हो । यस अगाडि बसेको बैठकले प्रधानमन्त्री पुष्पकमल दाहाल प्रचण्ड, प्रदेशका मुख्यमन्त्रीहरू, स्थानीय तहका जन प्रतिनिधिसहितको बैठकले ६ महिनाभित्र संघीयता कार्यान्वयनमा तीन तहबीच देखिएका अस्पष्टता अन्त्य गर्ने लगायतका विभिन्न ६ वटा निर्णय गरेको थियो।"
सम्पत्ति शुद्धीकरण विधेयक पारित,"काठमाडौं : प्रतिनिधिसभाको आजको बैठकले सम्पत्ति शुद्धीकरणसम्बन्धी विधेयक बहुमतले पारित गरेको छ । कानुन, न्याय तथा संसदीय मामिलामन्त्री धनराज गुरुङले सम्पत्ति शुद्धीकरण (मनी) लाउण्डरिङ) निवारण तथा व्यावसायिक वातावरण प्रवद्र्धनसम्बन्धी केही ऐनलाई संशोधन गर्ने विधेयक, २०८० पारित गरियोस् भन्ने प्रस्ताव बैठकमा पेश गरेका थिए। विधेयकमाथि कानुन, न्याय तथा मानव अधिकार समितिको प्रतिवेदनसहित छलफल भएको थियो । छलफलका क्रममा १८ जना सांसदले विधेयकमाथि विभिन्न सुझाव दिएका थिए। छलफलपछि सभामुख देवराज घिमिरेले बैठकमा विधेयकलाई निर्णयार्थ पेश गरेका थिए। सम्पत्ति शुद्धीकरण (मनी लाउन्डरिङ) निवारण तथा व्यवसायिक वातावरण प्रवद्र्धनसम्बन्धी केही ऐनलाई संशोधन गर्न बनेको विधेयकमार्फत् निकासी पैठारी (नियन्त्रण) ऐन २०१३, पानी जहाज दर्ता ऐन २०२७, मालपोत ऐन २०३४, पर्यटन ऐन २०३५, भवन ऐन २०५५, दामासाहीसम्बन्धी ऐन २०६३, धितोपत्रसम्बन्धी ऐन २०६३, नेपाल राष्ट्र बैंक ऐन २०५८, मानव बेचबिखन तथा ओसारपसार (नियन्त्रण) ऐन, २०६४ र कसुरजन्य सम्पत्ति तथा साधन (रोक्का, नियन्त्रण र जफत) ऐन २०७० मा संशोधन गरिएको हो । मुलुकी अपराध संहिता २०७४ र मुलुकी फौजदारी कार्यविधि संहिता २०७४ मा पनि विधेयकमार्फत संशोधन गरिएको छ । प्रतिनिधिसभाको अर्को बैठक २०८० फागुन ६ गते बिहान ११ बजे बस्नेछ । उक्त बैठकमा प्रधानमन्त्रीसँग प्रत्यक्ष प्रश्नोत्तर कार्यक्रम गरिने पनि सभामुख घिमिरेले बैठकमा जानकारी गराएका थिए।"
"यही अवस्थामा देश चल्न सक्दैन, नयाँ सम्झौता गरौं :राजेन्द्र लिङ्देन","काठमाडौं : राष्ट्रिय प्रजातन्त्र पार्टी (राप्रपा)का सांसद राजेन्द्र लिङ्देनले देशमा भ्रष्टाचार र लुटतन्त्र मौलाएको आरोप लगाएका छन्। उनले सरकारले सुशासन र प्रगतिका कुरा गरेपनि देशमा भ्रष्टाचार र लुटतन्त्रमात्रै देखिएको उनको भनाइ छ। बुधबार बुधबार प्रतिनिधिसभा बैठकमा बोल्दै राप्रपाका अध्यक्ष समेत रहेका लिङ्देनले मुलुकलाई अघि बढाउन नयाँ सम्झौताकासाथ अघि बढ्न सुझाव समेत दिए। मुलुकमा भ्रष्टाचार र वेरोजगारी बढ्नुमा हामीले नै अबिलम्बन गरेको प्रणाली दोषी रहेको उनको भनाइ छ। लिङ्देनले भने,'यही निर्वाचन प्रणाली,यही नियुक्ति प्रणाली, यही ऐन निर्माण गर्ने विधिबाट हामीले अपेक्षा गरेको परिवर्तन संभव छैन मात्रै होइन कुनै हालले देश अगाडि बढ्न सक्दैन। यो कुरा राप्रपाले मात्रै होइन यो उत्कृष्ट व्यवस्था हो भनेर ल्याउने र लड्ने सबैले स्वीकार गरिसकेका छन्। त्यसैले म आग्रह गर्छु तपाईंले परिवर्तनको नाममा जे व्यवस्था निर्माण गर्नुभयो यो गणतन्त्र होइन। अहिले जनताले गणतन्त्रलाई लुटतन्त्र हो भनेर भन्ने गरेका छन्।' उनले कसैलाई निषेध गरेर मुलुकलाई अगाडि बढ्न सक्दैन भन्ने कुरा प्रमाणित भइसक्यो धारणा व्यक्त गरे। उनले आफ्नो अहमतुष्टिका लागि देशलाई बन्धक नबनाउन समेत आग्रह गरे। लिङ्देनले अहिले मुलुक सीमित राजनीतिक दलका नेताको कैदमा रहेको र देश यही अवस्थामा राखिराख्न नहुने बताए।"
संघीय संसदका महासचिव पाण्डेयद्वारा पद तथा गोपनियताको शपथ ग्रहण,"काठमाडौं : संघीय संसदको महासचिवमा नियुक्त भएका पद्म प्रसाद पाण्डेयले पद तथा गोपनीयताको शपथ ग्रहण गरेका छन् । महासचिव पाण्डेयले बुधबार सभामुख देवराज घिमिरे समक्ष पद तथा गोपनीयताको सपथ लिएका हुन् । सभामुख सभामुख र राष्ट्रिय सभाका अध्यक्ष गणेश तिमिल्सिनाको सिफारिसमा मंगलबार राष्ट्रपति रामचन्द्र पौडेलले पाण्डेयलाई संघीय संसदको महासचिव पदमा नियुक्त गरेका थिए। महासचिव पाण्डेयको शपथ ग्रहण समारोहमा राष्ट्रिय सभाका अध्यक्ष, उपप्रधान एवम् गृहमन्त्री नारायणकाजी श्रेष्ठ, कानुनमन्त्री धनराज गुरुङ लगायतको सहभागिता रहेको थियो। शपथ ग्रहण लगत्तै पाण्डेयले पदबहाली गरेर कार्यभार सम्मालेका छन्।"
भिजिट भिसा प्रकरण : अध्यागमन अधिकृतसहित ४ जनालाई थुनामा पठाउने आदेश,काठमाडौं : जिल्ला अदालत काठमाडौंले त्रिभुवन अन्तर्राष्ट्रिय विमानस्थलमा सेटिङ मिलाएर भिजिट भिसामा नेपालीलाई विभिन्न देशमा पठाएको आरोपमा अध्यागमन अधिकृतसहित चार जनालाई पुर्पक्षका लागि थुनामा पठाउने आदेश दिएको छ ।
परराष्ट्रमन्त्री साउद अष्ट्रेलिया र न्युजिल्याण्डको भ्रमणमा जाँदै,"काठमाडौं : परराष्ट्रमन्त्री नारायणप्रकाश साउद आज अष्ट्रेलियाको जाने भएका छन्। अष्ट्रेलिया सरकार र इन्डिया फाउन्डेसनद्वारा माघ २६ र २७ गते पर्थमा संयुक्त रुपमा आयोजना हुने सातौँ हिन्द महासागर सम्मेलनमा भाग लिन मन्त्री साउद र परराष्ट्र मन्त्रालयका अधिकारीहरूसहित अष्ट्रेलियातर्फ प्रस्थान गर्ने कार्यक्रम रहेको परराष्ट्र मन्त्रालयले जनाएको छ । यही माघ २७ गते स्थिर र दिगो हिन्द महासागरतर्फ,विषयमा हुन लागेको सम्मेलनलाई मन्त्री साउदले सम्बोधन गर्ने कार्यक्रम छ । पर्थमा रहँदा उनले अष्ट्रेलियाको विदेशमन्त्री पेनी वोङसँग द्विपक्षीय भेटवार्ता गर्नेछन् । साथै उनले सम्मेलनमा सहभागी मित्र राष्ट्रका प्रतिनिधिमण्डलका प्रमुखहरुसँग भेटघाट गर्ने कार्यक्रम छ । पर्थबाट मन्त्री साउद न्युजिल्याण्डका विदेशमन्त्री विन्स्टन पिटर्ससँग द्विपक्षीय बैठकका लागि आगामी फागुन २ गते वेलिङ्टन जाने परराष्ट्र मन्त्रालयले जनाएको छ । उक्त बैठकअघि दुवै देशका परराष्ट्र मन्त्रालयका वरिष्ठ अधिकारीहरूबीच दोस्रो परामर्श बैठक हुनेछ । मन्त्री साउद फागनु ३ गते स्वदेश फर्कने कार्यतालिका छ ।  रासस"
प्रधानमन्त्रीले फागुन ६ गते सांसदले सोधेका प्रश्नको जवाफ दिने,काठमाडौं : प्रधानमन्त्री पुष्पकमल दाहाल 'प्रचण्ड' ले फागुन ६ गते प्रतिनिधिसभाका सांसदहरूले सोधेका प्रश्वको जवाफ दिने भएका छन्। बुधबार बसेको प्रतिनिधिसभा बैठकमा सभामुख देवराज घिमिरेले फागुन ६ गतेलाई प्रधानमन्त्रीसँग प्रश्नोत्तर कार्यक्रम राखिएको जानकारी गराए। प्रधानमन्त्रीसँग प्रश्नोत्तर कार्यक्रमका लागि समूह विभाजन भइसकेकाले समूह ३ मा रहेका सांसदहरूले फागुन २ गते दिनको ३ बजे संघीय सचिवालयका महासचिवसमक्ष आफ्नो प्रश्न लिखितरुपमा बुझाउन आग्रह गरे। बैठकमा विभिन्न सांसदहरूले समसायिक विषयमा सरकारसँग सोधेका प्रश्नको प्रधानमन्त्री दाहालले जवाफ दिनेछन्।
सरकारसँग जनताले आशा गर्ने ठाउँ नभेटेपछि युवाहरु देश छोड्न थाले : एमाले,"काठमाडौं : नेकपा एमालेले वर्तमान सरकारबाट जनतामा व्यापक निराशा छाएको बताएको छ। बुधबार प्रतिनिधि सभाको आजको बैठकलाई सम्बोधन गर्दै एमालेका प्रमुख सचेतक पदम गिरीले सरकारबाट आशा नभएको भन्दै युवाहरु विदेशिन थालेको दाबी गरेका हुन्। उनले भने,मुलुकको अवस्था कहाली लाग्दो हुँदै गएको छ। वर्तमान सरकार र नेतृत्वबाट जनतामा व्यापक निराशा छाएको छ। जनताले आशा गर्ने ठाउँ कहि पनि भेट्न सकेको छैन। त्यहि कारणले आफ्नो आत्मविश्वास गुमाएर युवाहरु देश छाडेर विदेश भाग्नेक्रम सुरु भएको छ। उनले सरकार गम्भीर बनेर अगाडि बढ्नु आजको आवश्यकता रहेको बताए। गिरीले गैह्र जिम्मेवारी पनको कारणले गर्दा संसदमा एक वर्षको अवधिमा एउटामात्रै ऐन दिएको बताए। संसदमा कार्यतालिका बनाएर अगाडि बढ्ने सचिवालयको प्रस्ताव र योजना राम्रो रहेको उल्लेख गरे।तर, कार्यतालिका बनाउँदैमा संसद व्यवस्थित रुपले अगाडि बढ्छ । संसदका बैठक प्रभावकारिता हुन्छन् भन्नेपनि होइन। यसमा सरकारले सहयोग गर्नुपर्यो ।उनले भने,संसदमा शून्य समय र विशेषका लागि मात्रै बैठक आयोजना गर्ने, सरकारले समयमा संसदमा विधेयक र बिजनेस नदिने हो भने त्यो कार्यतालिकाले मात्रै केहि हुने होला छैन। त्यसकारण सरकार जवाफदेहि बन्नुपर्छ। संसदलाई प्रभावकारी बनाउने कुरामा सरकारको सबैभन्दा ठूलो हुन्छ यसतर्फ सरकार जिम्मेवार बन्नुपर्छ। उनले जनतालाई असल नीति र कानुन दिनुपर्ने धारणा राखे।"
राज्यको सम्पत्ति दोहन गर्नेहरूलाई नै राजनीतिक संरक्षण मिलेको छ : लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले राज्यको सम्पती दोहन गर्नेलाई राजनीतिक संरक्षण मिलेको आरोप लगाएका छन्। बुधबार प्रतिनिधिसभा बैठकमा बोल्दै लामिछानेले नागरिकता किर्ते, सरकारी जग्गा कब्जा, भ्रष्टाचार गर्नेहरुलाई राजनीतिक संरक्षण मिलेको र कारवाही हुन नसकेको बताएका हुन्। उनले आफ्नो पार्टीले अनियमिता गर्नेलाई ७२ घण्टाभित्र कारबाही गरेको उल्लेख गर्दै अन्य दलमा रहेका दोहनकारीलाई कारवाही गर्न कसले रोक्यो भन्दै प्रश्न समेत गरे। लामिछानले अधिकार निकाय प्राप्त संस्थाले बयानका लागि बोलाउँदा पनि नजाने नेताका दलहरुले सदनबाट सुशासन र छेडखानीको कुरा गर्न नसुहाउने उनको भनाइ छ। सदनलाई उत्तरदायिका साथ प्रभावकारी बनाउन रास्वपाले प्रभावकारी भूमिका निर्वाह गर्ने भन्दै उनले संसदले क्यालेन्डर बनाएको प्रति आभार व्यक्त गरे। उनले सहकारी क्षेत्रमा देखिएको विकृति अन्त्यका साथै समस्या समाधानको प्रतिवेदन रास्वापाले तयार गरेको र आवश्यक परे सरकारले रास्वपाको सहयोग लिन सक्ने उल्लेख गरे।"
नदीबाट नियन्त्रणमा लिइएका १९ वटा सवारीसाधनलाई ६ लाख बढी जरिवाना,"धनगढी : कैलालीको गोदावरी नगरपालिकाको तीन वटा नदीबाट नियन्त्रणमा लिइएका १९ वटा सवारीसाधनलाई ६ लाख ९ हजार जरिवाना गरिएको छ। नदीजन्य पदार्थ अनुगमन जिल्ला स्तरीय समितिको बुधबार बसेको बैठकले यस्तो निर्णय गरेको हो। नदीजन्य पदार्थ अनुगमन जिल्ला स्तरीय समितिका संयोजक तथा जिल्ला समन्वय समितिका कार्यबाहक प्रमुख खगराज भुषालले प्रदेश सरकारको आर्थिक ऐनको अनूसुची ४ बमोजिम जरिवाना गर्ने निर्णय गरेको बताए। उक्त ऐन अनुसार ट्याक्टरबाट ३ हजार, टिप्परबाट ३० हजार, जेसिबी र एक्जाभेटरबाट ५० हजार जरिवाना लिने ब्यवस्था गरिएको छ। समितिले आइतबार गोदावरी नगरपालिकाभित्रका गोदावरी, खुटीया र खैराना खोलाबाट ६ वटा जेसिबी र एक्जाभेटर, १० वटा टिप्पर र तीन वटा ट्याक्टर नियन्त्रणा लिएको थियो।"
सांसद विकास कोष ब्यूँताउन सर्वोच्चमा परेको भ्याकेट निवेदनको सुनुवाइ पूर्ण इजलासमा हुँदै,"काठमाडौं : संघीय संसद् सचिवालयले (सांसद विकास कोष) संसदीय क्षेत्र पूर्वाधार विकास कार्यक्रमलाई रोक्ने सर्वोच्च अदालतको अन्तरिम आदेशविरुद्ध दर्ता गरेको (भ्याकेट) निवेदनमाथि आज सुनुवाइ हुने भएको छ। प्रधानन्यायाधीश विश्वम्भरप्रसाद श्रेष्ठ,न्यायाधीशहरू ईश्वरप्रसाद खतिवडा, प्रकाशमान सिंह राउत,सपना प्रधान मल्ल र सुष्मालता माथेमाको पूर्ण इजलासमा रिटको पेशी तोकिएको छ। यसअघि सर्वोच्चको संवैधानिक इजलासले दिएको अन्तरिम आदेश खारेजीको माग गर्दै संघीय सचिवालयले निवेदन दिएको हो। संसद्मा छलफल र बहसपछि कानुन निर्माण गरेर सांसदहरूले आआफ्नो क्षेत्रको पूर्वाधारमा खर्च गर्न पाउनेगरी कोष बनाएकाले यसमा अदालतले हस्तक्षेप गर्न नमिल्ने दावी गर्दै संसद् सचिवालयले अन्तरिम आदेश बदरको माग गर्दै निवेदन दिएको हो। अधिवक्ता त्रिलोकबहादुर चन्दसमेतले देशको ढुकुटी इतिहासकै कमजोर अवस्थामा रहेको र कर्मचारीलाई तलब तथा दैनिक प्रशासन चलाउन पनि राज्यसँग पर्याप्त रकम नभएको अवस्थामा विवादित र बजेटको दुरुपयोग बढी हुने कार्यक्रम राख्न नहुने भन्दै सो कार्यक्रम खारेजको माग गर्दै सर्वोच्चमा रिट दिएका थिए। गत भदौ ६ गते सो रिटमाथि सुनुवाइ गर्दै प्रधानन्यायाधीश विश्वम्भरप्रसाद श्रेष्ठ,न्यायाधीशहरू ईश्वरप्रसाद खतिवडा,आनन्दमोहन भट्टराई,अनिलकुमार सिन्हा र प्रकाशमानसिंह राउत रहेको संवैधानिक इजलासले संसदीय क्षेत्र पूर्वाधार विकास कार्यक्रम कार्यान्वयन नगर्न अन्तरिम आदेश जारी गरेको थियो। चालु आर्थिक वर्षको बजेटमा सरकारले सांसद विकास कोषको नाममा प्रत्येक निर्वाचन क्षेत्रका लागि पाँचपाँच करोड रुपैयाँ वितरण हुने व्यवस्था गरेको छ। अर्थमन्त्री डा प्रकाशहरण महतले त्यसका लागि ८ अर्ब २५ करोड रुपैयाँ विनियोजन समेत गरेका थिए। अदालतको अन्तरिम आदेशपछि कोषको रकम भने सरकारले जाजरकोट भूकम्पपीडितका लागि प्रयोग गर्ने गरी रकमान्तर गरिसकेको छ । अर्थमन्त्री महतलले दुई वर्षअघि खारेज भएको सांसद कोष ब्यूँताइदिएपछि संसदमा त्यसको विरोध समेत भएको थियो। रास्वपाका सांसदहरूले कोष खारेजीको माग गर्दै संसदमा संकल्प प्रस्ताव दर्ता गराएका थिए। सांसदहरूले विकासका नाममा खर्च गर्न पाउने उक्त रकमको चरम दुरुपयोग भएको भन्दै आलोचना भएपछि कोष दुई वर्षअघि खारेज गरिएको थियो।"
३० वर्षदेखि ओढारकै बास,"बैतडी : हेर्दै डरलाग्दो भीर। भीरको माथिल्लो चुचुरोमा छ, ठूलो ओढार। त्यही ओढारमा विगत ३० वर्षदेखि बस्दै आएका छन्, मेलौली नगरपालिका३ ढणौनका नरबहादुर चन्द। सामान्य मानिसले सहजै हिँडडुल गर्न नसक्ने ओढारमा चन्द विगत ३० वर्षदेखि बस्दै आएका छन्। ओढारभित्र कुच्चिएका र फुटेका स्टिल तथा प्लास्टिकका भाँडाकुडा र झुत्रा लुगाबाहेक केही छैन। ६४ वर्षका चन्दको मानसिक अवस्था पनि कमजोर देखिन्छ। आमाबुवाको मृत्यु भएदेखि नै चन्द त्यही ओढारमा बस्दै आएको स्थानीय बताउँछन्। बुवा आमाको एक्लो सन्तान हुन्, चन्द। उनी बाल्यकालमै बुवासँग भारत गएको सम्झिन्छन्। भारतमा रहँदा एक्कासी बेपत्ता भएका उनी ३५ वर्षपछि घर फर्किएका थिए। मानसिक अवस्था कमजोर भएर घर फर्किएको केही समयपछि आमाबुवा गुमाएका उनले त्यसपछि घरमा बस्न छाडेका थिए। छरछिमेकीको दाउरा बोक्ने, सरसामान ओसार्नेलगायतका काम गरेर बेलुका ओढार फर्किने उनको दैनिकी नै बनेको छ। गाउँमा मानसिक सन्तुलन गुमाएका भनिए पनि उनमा त्यस्तो लक्षण नदेखिएको स्थानीय बताउँछन्। एकसरो लुगासमेत नभएका उनी दिनभर गाउँलेको दाउरा बोकेर खाद्यान्न जोहो गर्छन्। सामान किनेर ओढारमा फर्किन्छन् र आफैं पकाएर खान्छन्। पुुरानै भए पनि लुुगाकपडा फेरिरहन्छन्। एक्लाको हातबाट घर बन्दैन। कसरी घरजम बस्छ ? ओढारमा बस्दा निकै चिसो हुने गरेको सुनाउँदै उनी भन्छन्, साँझपख हावाहुरी चल्छ, राति त निकै चिसो हुन्छ। पानी परेको समयमा बस्नै सकिन्न। लुगा पनि छैन। दिनैभर गाउँ चहारेर बेलुका ओढारमा फर्किने चन्दका अधिकांश रात भोकै पनि बित्ने गरेको छ। दिनदिनै के पकाउने ? केही सामान नै छैन। कसैले पैसा दिए भने केही किन्छु। पकाएर खान्छु। नत्र भोकै सुत्छुु, उनी भन्छन्। कुनै स्थानीयलाई कुट्ने, झम्टने, चोरी गर्नेलगायतका कुनै पनि अवान्छित काम नगर्ने भतिजासमेत रहेका पंकज चन्दले बताए। घरमा बसाउन धेरै प्रयास गरिएको भए पनि नमान्ने गरेको पंकज बताउँछन्। हामीले घरमा बस्नु भनेर धेरै पटक आग्रह गयौं। तर, उहाँ मान्नुुहुन्न, पंकज भन्छन्। कुनै दातृ निकाय र संघसंस्थाद्वारा उपचार गराउन सके निको हुने विश्वास गरिएको वडा सदस्यसमेत रहेका आफन्त शेरबहादुर चन्द बताउँछन्। एकोहोरो दिमाग चलाउनु हुन्छ। घरमा राख्ने हरसम्भव प्रयास गरिएको हो। तर, सकिएन। केही संस्था र दातृ निकायले सहयोग गरेमा निको हुन्थ्यो कि भन्ने लाग्छ, वडा सदस्य चन्द भन्छन्। परिवारका एक्ला सदस्य भएकाले आर्थिक अभावमा उपचारका लागि लैजान नसकिएको उनले बताए।"
ग्रामीण किसानको रोजाइमा तरकारी खेती,"दैलेख : पहाडी बस्ती। हरियाली गाउँ। जिल्लाको दुल्लु नगरपालिका२ वडापोखरावासी सधैंजसो तरकारी खेतीको स्याहारमै व्यस्त रहन्छन्। तरकारी खेतीले यहाँका स्थानीयको बिहान बेलुकीको छाकमात्रै टरेको छैन्, आर्थिकस्तर नै फेरिएको छ। व्यावसायिक तरकारी खेतीले स्थानीयको जीवनस्तरमा सुधार ल्याएको छ। स्थानीय ३५ वर्षीया हिरा रावतको दिनको अधिकांश समय घरछेउको पाखो बारीमा लगाएको तरकारी खेतीमै बित्छ। यसअघि उनी सोही बारीमा परम्परागत रूपमा नगदे बाली लगाउँथिन्। त्यसले परिवारको गर्जो टार्नैै धौधौ पथ्र्यो। तरकारी खेतीबाट हीरा सन्तुष्ट छिन्। भन्छिन् बिहान उठेदेखि बेलुकी अबेरसम्म तरकारी गोड्ने, फलेका तरकारी टिप्ने, पानी हाल्ने, बेर्ना छर्नेलगायतका काममै बित्छ। दुई वर्ष अघिसम्म हीराको परिवारले आफूलाई खानका लागि मात्र थोरै जग्गामा तरकारी लगाउथ्यो। तरकारी खेतीबाटै मनग्ये आम्दानी हुने देखेपछि २०७८ देखि व्यावसायिक रूपमै तरकारी खेती थालेको हीरा बताउँछिन्। अहिले त उनको गाउँ स्मार्ट कृषि गाउँ ले परिचित छ। दुल्लु क्षेत्रमा किसान कृषि पेसामा आबद्ध छन्। तीमध्ये केहीले परम्परागत नगदेबाली खेती र तरकारी खेती दुवै अँगालेका छन्। अधिकांश परम्परागत खेती छोडेर व्यावसायिक तरकारी खेतीमा लागेका हुन्। सिजनअनुसार उत्पादित तरकारीले राम्रो भाउ पाएको भन्दै उनीहरू उत्साहित छन्। वडापोखरा गाउँकै ४८ वर्षीय धर्मबहादुर थापा भन्छन्, परम्परागत रूपमा नगदे बाली छोडेर तरकारी खेती लगाउँदा राम्रो उत्पादन भइरहेको छ। उनले व्यावसायिक तरकारी खेती थालेको चार वर्ष भयो। स्थानीय वडापोखरा कृषक समूहका अध्यक्षसमेत रहेका थापा भन्छन्, वडापोखरा गाउँका ४८ घरपरिवार कृषक समूहमा आबद्ध छन्, सबै तरकारी खेतीमै छन्। सिजनअनुसार २४ लाख रुपैयाँ कमाइ हुन्छ। समूहमा आबद्ध भएकाले जलवायुमैत्री तरकारी खेतीबारे ज्ञानसीप पाएको उनको भनाइ छ। यहाँका स्थानीयले वर्षौं अघिदेखि लगाउँदै आएको नगदेबाली उत्पादन विस्तारै ह्रास आउन थाल्यो। किसानहरूले विषादीको प्रयोग बढाए। विषादीको प्रयोगले उत्पादन बढ्नुपर्नेमा झन् घट्दै गयो। माटोको उर्बरा शक्ति बढाउने उपाय खोज्दै जाँदा विषादीको प्रयोग छोडेर घरमै बनाउन सकिने कम्पोस्ट मल, झोल मललगायत प्रविधि प्रयोग गरेको थापा बताउँछन्। स्थानीयस्तरमै बनाउन सकिने मल प्रयोगमा ल्याएपछि तरकारी उत्पादनमा वृद्धि भएको उनको अनुभव छ। तरकारीमा विषादी प्रयोग छैन किसानले तरकारी खेती बजारमा पाइने कीटनाशक विषादी प्रयोग गर्न छोडेका छन्। उनीहरूले जलवायु अनुकूलनमैत्री कृषि प्रविधि अपनाउँदै खेती गरिरहेका हुन्। उनीहरूले घरमै बनाउन सकिने जैविक मल प्रयोग गर्ने गरेका छन्। रासायनिक मल र कीटनाशक विषादी प्रयोग गर्दा रोग किरा बढी देखिने, तरकारी कुहिने, छिट्टै सड्ने समस्या बढी भएको किसान सुनाउँछन्। अहिले खेतीको उत्पादन बढेको छ। आम्दानी पनि राम्रो भएको स्थानीय नानकला थापा बताउँछिन्। संघसंस्थाको साथ पाएर तरकारी उत्पादनमा वृद्धिसँगै आर्थिक स्थिती सुधार तथा आत्मनिर्भर बन्न सहयोग पुगेको थापा बताउँछिन्। तरकारी बेचेर परिवारको खर्च चलाउन र छोराछोरीलाई पढाउन सक्ने भएका छौं, थापा भन्छिन्, घरखर्च कटाएर बचेको रकम समूहमा बचत गर्ने गरेका छौं।"
आगलागी हुँदा अछाममा दुई बालबालिकाको मृत्यु,अछाम : अछाममा आगलगाी हुँदा दुई जनाको मृत्यु भएको छ। मेल्लेख गाउँपालिका३ ठाटीमा आगलागी हुँदा दुई जनाको जलेर मृत्यु भएको हो। बुधबार साँझ ५:३० बजे दुई छानामा आगलागी हुँदा ठाटीका १ बालक र १ बालिकाको मृत्यु भएको हो। आगोमा जलेर नन्द बुढाकी छोरी ६ वर्षीया निरुता बुढा र जगत बुढाका ३ वर्षीय छोरा अंकित बुढाको मृत्यु भएको छ। छानोमा बालेको आगो केटाकेटीले खेलाउँदा पाखोमा सल्किएर आगलागी भएको स्थानीय लालबहादुर चदाराले जानकारी दिए।
महोत्तरी पुग्यो मिटरब्याजविरुद्धको न्याय मार्च,"ढल्केवर : गत माघ १६ गते काकडभिट्टास्थित मेचीपुलबाट सुरु भएको मिटरब्याजविरुद्धको न्याय मार्च महोत्तरी पुगेको छ। यात्राको ९औं दिन बुधवार न्याय मार्च महोत्तरीको बर्दिवास पुगेको मिटरब्याज तथा ठगीविरुद्ध किसान मजदुरसंघर्ष समितिका अध्यक्ष अवधेश कुश्वाहाले जानकारी दिए। उनका अनुसार न्याय मार्च बिहीबार बिहान बर्दिवासबाट अघि बढ्ने छ। समितिले सरकार समक्ष ६ बुँदे माग अघि सार्दै न्याय मार्च सुरु गरेको हो। मेची र महाकालीबाट एकैसाथ मिटरब्याजविरुद्ध सुरु भएको न्याय मार्च चितवनमा मिलेर काठमाडौंका लागि अघि बढ्ने अध्यक्ष कुश्वाहाले बताए। उनले भने, मेची र महाकालीबाट एकैसाथ मिटरब्याजविरुद्ध न्याय मार्च सुरु भएको छ। हाम्रो मिलन चितवनमा हुनेछ। त्यहाँबाट हामी काठमाडौं लाग्नेछौं। राजधानीमा शसक्त आन्दोलन हुन्छ। सरकारलाई माग पूरा गर्न बाध्य बनाउँछौं। मिटरब्याजविरुद्धको न्याय मार्चमा झापादेखि सर्लाहीसम्मका पीडितहरू सहभागी रहेको संघर्ष समितिका अध्यक्ष कुश्वाहाले बताए। उनका अनुसार जिल्ला जिल्लाबाट पीडितहरु सहभागी हुने क्रम बढीरहेको छ।"
बुवा बेपत्ता हुँदा छोराछोरीको बिचल्ली,"विराटनगर : मोरङ कटहरी गाउँपालिका ३ का रामप्रसाद राजवंशीलाई बेपता बनाउनेलाई प्रहरीले संरक्षण गरेको आफन्तहरुले आरोप लगाएका छन्। प्रष्ट बोल्न नसक्ने रावजंशीलाई ललाइफकाइ राम्रो काम लगाइदिने भन्दै घरबाट लगेर बेपता बनाएका फर्मेश राजवंशीलाई प्रहरीले संरक्षण गरेको आफन्तले आरोप लगाएका हुन्। विराटनगरमा पत्रकार सम्मेलनको आयोजना गरेर बेपता भएका रामप्रसादका बुवा कल्पनाथ राजवंशीले छोरालाई खोजिदिन प्रहरीले चासो नदेखाएको र बेपता बनाउनेलाई पहुँचको भरमा संरक्षण गरेको आरोप लगाए। तीन वर्षदेखि छोरालाई बेपत्ता बनाउने फर्मेशलाई कानुनी कारवाहीको दायरामा ल्याएर छोरा खोज्न प्रहरीमा उजुरी दिए पनि प्रहरी आलटाल गर्ने गरेको उनले गुनासो गरे। २०७७साल कार्तिक ३ गते नै छोरा प्रमेशलाई हटौंडा लगेर बेपत्ता बनाएको उनले बताए। राजवंशीलाई हेटौंडाको जय माँ दुर्गा टायर रिसोलिङ सेन्टरमा जागिर लगाइदिन कटहरीबाट हेटौंडा पुर्याएका थिए। त्यसपछि रामप्रसाद राजवंशीसँग उनको परिवारको सम्पर्क छैन। स्थानीय ठेकेदार फर्मेस भन्ने रोकी राजवंशी अहिले पनि बेला बेलामा घर कटहरी आएर फर्किने गरेका छन्। पीडित परिवारले रामप्रसाद राजवंशी खोइ भन्ने प्रश्न गर्दा आफूलाई थाहा नभएको बताउने गरेका छन्। फर्मेससँग प्रहरीको सेटिङ रहेकोले रामप्रसाद राजवंशीको खोजीमा प्रहरी उदासीन रहेको पीडितका बुवा कल्पनाथ राजवंशीले आरोप रहेको छ। सुरुमा राजनीतिक दवावमा उजुरी नलिएपछि विराटनगर स्थित उच्च अदालतमा मुद्दा दिएको र अदालतले आदेश आएपछि जाहेरी लिए पनि फर्मेशलाई कारवाही नगरेको उनको आरोप रहेको थियो। आफूहरुले काम गर्न लगेको हटौंडासहित काठमाडौं लगायतका विभिन्न स्थानमा खोजी गरे पनि दाजुको कुनै पतो नलगाएको भाइ उमेशकुमार राजवंशीले बताए। अदालतको आदेशपछि प्रहरी नियन्त्रणमा फर्मेशलाई लिए पनि केहि दिन मानै छाडिएको छ। श्रीमति रेखादेबीले श्रीमानले गर्ने गरेको मजदुरीले घरव्यवहार चलिहरेका बेला श्रीमान बेपत्त हुँदा आफूहरुको बिचल्ली भएको बताए। कान्छो छोरा १ वर्षको भएको बेला श्रीमानलाई फर्मेशले ललाईफकाई घरबाट लगेर बेपत्ता बनाएको उनले बताइन्। बुवा बेपत्ता हुँदा बच्चाहरुको लालनपालन गर्न समस्या भएकाले तत्काल खोजिदिन आग्रह गरिन्। श्रीमतीसहित रामप्रसाद राजवंशीका ६५ वर्षीय बुवा कल्पनाथ राजवंशी, ६० वर्षीया आमा जानकीदेवी राजवंशी, ११ वर्षीय जेठा छोरा बादल राजवंशी र ३ वर्षीय कान्छो छोरा आर्यन राजवंशी रहेका छन्।"
जितपुरसिमरा उपमहानगरका वडाध्यक्ष कार्कीविरुद्ध भ्रष्टाचार मुद्दा,"काठमाडौं : बाराको जितपुरसिमरा उपहानगरपालिका वडा नम्बर ३ का वडा अध्यक्ष ताराबहादुर कार्की क्षेत्रीविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले अध्यक्ष कार्कीविरुद्ध आज विशेष अदालत काठमाडौंमा आरोपपत्र दायर गरेको हो। अख्तियारका प्रवक्ता नरहरि घिमिरेले घरबाटो सिफारिस गरिदिने प्रयोजनार्थ सेवाग्राहीसँग ५ लाख घुस लिएको पुष्टि हुन आएकाले वडाअध्यक्ष कार्कीविरुद्ध भ्रष्टाचार मुद्दा दायर भएको जानकारी दिए। कार्कीले भ्रष्टाचार निवारण ऐन, २०५९ को दफा ३ को उपदफा ९१० बमोजिमको कसुर गरेकोले उनलाई बिगो ५ लाख कायम गरी भ्रष्टाचार निवारण ऐन, २०५९ को दफा ३ को उपदफा ९१० देहाय (घ) बमोजिम कैद सजाय गरी सोही ऐनको दफा ३ को उपदफा (१०) अनुसार बिगो बमोजिम जरिवाना सजायसमेत माग गरेको अख्तियारले जनाएको छ। यसअघि सेवाग्राहीबाट ५ लाख रुपैयाँ घुस लिएको अवस्थामा अख्तियारको टोलीले कार्कीलाई नियन्त्रणमा लिएको थियो। अनुसन्धानका क्रममा घुस लिएको पुष्टि भएपछि अख्तियारले कार्कीविरुद्ध भ्रष्टाचार मुद्दा दायर गरेको हो।"
दुवै मृगौला फेल भएकी महिलालाई सहयोग,"बुटवल : दुवै मृगौला फेल भएर आर्थिक अभावले तड्पिएकी झिमरुक गाउँपालिका६ घुम्नेठाँटी प्यूठानकी मिना जिसीलाई आर्थिक सहयोग हस्तान्तरण गरिएको छ। ५१ वर्षीय जिसी हप्तामा दुई दिन डाइलसिस गर्नुपर्ने बाध्यता भएपछि बुटवलमा कोठा भाडा लिएर बस्दै आएकी छन्। उनलाई ६७ हजार ८ सय ५ रुपैयाँ आर्थिक सहयोग गरिएको हो। ९ वर्षअघि जिसीको दुवै मृगौला फेल भएको थियो। मृगौला फेल भएको एक वर्षपछि श्रीमान् पूर्णबहादुर जिसीको हृदयघातबाट निधन भयो। तीन जनाको परिवारमध्ये श्रीमानको मृत्युपछि अहिले छोरा र उनीमात्र छन्। मजदुरी गर्न भारत जाने सोँचमा छोरा भएपनि आमाको हेरचाह गर्नुपर्ने भएकाले बुटवलमै कोठाभाडामा आमाछोरा बस्नुपर्ने बाध्यता रहेको जिसीले बताइन्। औषधी किन्न र कोठाभाडा गरी महिनामा २० हजार खर्च हुन्छ,' जिसीले भनिन्, 'पुरानै उपचार गर्दाको आठ लाख ऋण छ। औषधि किनेर खानै समस्या पर्लाजस्तो भइसक्यो। आर्थिक सहयोग हस्तान्तरण गर्न पुगेका उनका छिमेकी दाजुभाइ विजय जिसीले सहयोग अभियानलाई बृहतरूपमा लगेर आर्थिक जुटाउने योजना बनाएको प्रतिक्रिया दिए।"
वृद्धाको हत्या आरोपमा एकजना पक्राउ,"राजविराज : सप्तरीको सुरुङ्गा नगरपालिका७ चकदहकी ७६ वर्षीया रेश्मीदेबी रामको हत्या आरोपमा उनका छिमेकी २५ वर्षीय प्रमोद राम पक्राउ परेका छन्। खोजतलाशका क्रममा साढे दुई महिना पछि गाउँघरमै बसिरहेको अवस्थामा राम पक्राउ परेका इलाका प्रहरी कार्यालय कडरबोना, सप्तरीले जनाएको छ। मृतकका छोरा दुर्गानन्द मोचीले दिएको उजुरी इलाका प्रहरी कार्यालय कडरबोनामा मङ्सिर १ गते दर्ता भएको थियो। कात्तिक ३० गते जेष्ठ नागरिक महिलालाई आरोपितले कुटपिट गरेका थिए। पक्की घाटको पिल्लरमा ठोकिने गरी धकेल्दा लडेर टाउकोमा चोट लागी घाइते भएकी रेश्मीदेबीको उपचारका क्रममा सप्तऋषी अस्पताल लहान, सिरहामा कात्तिक ३० गते राति मृत्यु भएको थियो।"
एक लाख घुससहित नापी कार्यालयका कर्मचारीसहित दुई जना पक्राउ,काठमाडौं : एक लाख घुससहित नापी कार्यालय कलंकीमा कार्यरत कर्मचारीसहित दुई जना पक्राउ परेका छन्। अख्तियार दुरुपयोग अनुसन्धान आयोगको टोलीले नापी कार्यालयका सर्वेक्षक लक्ष्मीप्रसाद चौलागाई र लेखापढी कर्मचारी नेत्रमणि पोखरेललाई घुससहित पक्राउ गरेको हो। पोखरेलले जग्गा हालसाविक एवं कित्ताकाट गरी पूर्जा उपलब्ध गराइदिने भन्दै सेवाग्राहीसँग घुस मागेको सूचना पाएपपछि आयोग टोलीले उनीहरूलाई पक्राउ गरेको हो। सो विषयमा थप अनुसन्धान भइरहेको आयोगका प्रवक्ता नरहरि घिमिरेले जानकारी दिए।
साउदीमा ४ महिनादेखि १३ जना नेपाली अलपत्र,"साउदी अरेबिया : वैदेशिक रोजगारीको क्रममा साउदीको जुवेलमा पुगेका १३ जना नेपाली ४ महिनादेखि अलपत्र परेका छन्। नेपालमा गरिएको सम्झौताअनुसार ११००२५० साउदी रियलमा उनीहरू साउदीको दमाम एक्सिस कम्पनीमा कार्पेटर, वेल्डर, मेसनको रूपमा काम गर्न पुगेका थिए। काठमाडौंमा रहेको अमिती हियुमन रिसोस म्यानपावरबाट गत ५ अक्टोबर २०२३ मा साउदी पुगेका उनीहरू अलपत्र परेका हुन्। सम्बन्धित कम्पनीले सुरुको महिनाका लागि २५० रियल र खानबस्न दिए पनि तीन महिना पुग्दासमेत तलब नदिएको पीडितहरूको गुनासो छ। 'आएको ३ महिनासम्म कम्पनीले काममा लगाउने तर तलब माग्दा विभिन्न बहान बनाउने काम गर्यो। सम्बन्धित लिडरलाई सूचना दिँदा सिधा कम्पनी नपरी सप्लायर्स कम्पनी रहेको थाहा भयो। त्यसलगत्तै मेनपावरलाई खबर गर्दा 'राम्रो हुन्छ, काम हुन्छ' भन्दै ४ महिना पुर्यो। हामी अवैधानिक रूपले बस्नुपरेको छ,' एक पीडितले भने। उनीहरूले उद्धारका लागि नेपाली जनप्रगतिशील मञ्च साउदीका कार्यबहाक अध्यक्ष रामचन्द्र वाग्लेलगायत सरोकारवालाहरूलाई अनुरोध गरेका छन्। कम्पनीले २५० रियल र खानबस्न मात्रै दिने भनेपछि उनीहरू अलपत्र परेका हुन्। सम्झौताअनुसारको काम नदिए स्वदेश फिर्ता गराउन उनीहरूको माग छ। उक्त कम्पनीमा २२ जना आएर अलपत्र परे पनि बाँकी ९ जना त्यहाँबाट अन्यत्र भागेको पीडितहरूको भनाइ छ। साउदी आउदा उनीहरूले प्रतिव्यक्ति २ लाख देखि २ लाख ५० सम्म बुझाएका थिए। मेनपावरमा कार्यरत लोकबहादुर पुनलाई १ लाख ५० हजार रुपैयाँ देखि २ लाखसम्म र अन्यलाई ३० हजार रुपैयाँ बुझाएको पीडितहरूको भनाइ छ। म्यानपावरले कम्पनीको भिसा भन्दै आफूहरूलाई फसाएको उनीहरूको आरोप छ। रोजगारीका लागि साउदी आउने कामदारको संख्या बढ्दो छ। तर, सम्बन्धित कम्पनीले सम्झौताअनुसार सेवासुविधा नदिँदा र म्यानपावरले कम्पनीका बारेमा आधिकारिक कार्यशैलीको ढाँचा नबुझ्दा उनीहरू विभिन्न समस्यामा परिरहेका छन्।"
भ्यालेन्टाइन सप्ताहको पहिलो दिन आज 'रोज डे',"काठमाडौं : फेब्रुअरी महिना प्रेमको महिना हो। आजबाट ७ दिन प्रेमीहरु एकआपसमा प्रेम साटासाट गर्द्छन्। 'रोज डे' भ्यालेन्टाइन सप्ताहको पहिलो दिन हो। यो दिन जोडीहरूले एकअर्कालाई गुलाबको फूल दिन्छन् । हिजोआज टाढा भएर भेटेर गुलाब दिन असमर्थ हुनेले म्यासेजमार्फत शुभकामना दिएर पनि मनाउने गर्छन्। 'रोज डे' मनाउनुको कारण गुलाबको फूललाई प्रेमसँग जोडेर हेर्ने परम्परा हो। रातो गुलाबलाई प्रेमको प्रतीक मानिन्छ। पुस्तक, चलचित्र, गीत र इतिहासमा समेत गुलाबलाई प्रेमको प्रतीक मानिएको छ। भ्यालेन्टाइन सप्ताहको सुरुवात गुलाफ दिएर हुन्छ। भिक्टोरियन र रोमीहरूले पनि गुलाबले आफ्नो प्रेम व्यक्त गर्थे भन्ने विश्वास गरिन्छ। हरेक वर्ष फेब्रुअरी १४ मा प्रणय दिवस (भ्यालेन्टाइन डे) मनाइने चलन छ । त्यसअघिका ६ दिन अर्थात भ्यालेन्टाइन सप्ताहमा पहिलो दिन फेब्रुअरी ७ रोज डे, फेब्रुअरी ८ प्रपोज डे, फेब्रुअरी ९ चकलेट डे, फेब्रुअरी १० टेडी डे, फेब्रुअरी ११ प्रमिस डे, फेब्रुअरी १२ हग डे, फेब्रुअरी १३ किस डे र फेब्रुअरी १४ मा भ्यालेन्टाइन डे मनाइन्छ। यस्तो छ इतिहास विशेषतः युवायुवतीबीच प्रख्यात छ, प्रणय दिवस। यो दिवस पादरी सेन्ट भ्यालेन्टाइनको बलिदानीसँग सम्बन्धित छ। तत्कालीन रोमनको सम्राट क्लाउडियस द्वितीयलाई आफ्ना सैनिकहरू प्रेम र विवाहमा लागे भने सैनिक सेवा प्रभावित हुन्छ भन्ने डर थियो। त्यसैले आफ्नो राज्यमा प्रेम गर्न निषेध गरेका थिए। सोही राज्यका सन्त पादरी भ्यालेन्टाइनले सम्राट्को निर्णय धर्मविरुद्ध हो भन्ने मान्थे। उनलाई अनुशासनको दायराभित्र हुने प्रेम र आकर्षणमा ईश्वर पनि खुसी हुन्छन् भन्ने लाग्थ्यो। त्यसैले भ्यालेन्टाइनले युवायुवतीलाई प्रेम गर्न प्रेरित गर्दै सामूहिक विवाह कार्यक्रम सम्पन्न गरे। आफ्नो आदेश नमानेको निहुँमा पादरी सन्त भ्यालेन्टाइनलाई सम्राट्ले ईपू २७० को १४ फेबु्रुअरीका दिन मृत्युदण्ड दिए। उनै पादरीको सम्झनामा यो दिनलाई प्रणय दिवसको रूपमा मनाउने चलन सुरु भयो। जसले प्रेमका लागि जीवन उत्र्सग गरे। जब भ्यालेन्टाइन मारिने निश्चित भयो, उनले आफ्नो श्रीमती जुलियाको नाममा पत्र लेखे। पत्रको अन्तिममा उनले तिम्रो भ्यालेन्टाइन लेखेका थिए। उनको चिहान वरपर उनकी श्रीमतीले अल्मोन्डको बिरुवा रोपेकी थिइन्। अल्मोन्डको बिरुवालाई आज पनि प्रेमको प्रतीकको रूपमा लिइन्छ।"
बागलुङमा एक युवा मृत्त फेला,बागलुङ : बागलुङको गलकोट नगरपालिकामा एक युवाको शव फेला परेको छ । बुधबार बिहान गलकोट नगरपालिका वडा नम्वर ९ का २४ वर्षीय नविन गौतमको शव मध्यपहाडी लोकमार्ग सडक छेउको नालीमा फेला परेको जिल्ला प्रहरी कार्यालय बागलुङका प्रहरी नायव उपरीक्षक मदन केसीले बताए । उनले स्थानीयहरुले बुधबार विहान शब फेला परेको जानकारी दिएपछि प्रहरी घटनास्थल पुगिसकेको बताए । मृतक गौतमको चप्पल घटनास्थलदेखि ७० मिटर माथि भिरालो जमिनमा फेला परेको डिएसपि केसीले बताए । उनले घटनाको अनुसन्धान भइरहेको जानकारी दिए ।
बालविवाह रोक्न सुस्ताका छोरीलाई २५ हजार,"परासी : नवलपरासीको सुस्ता गाउँपालिकाले छोरी जन्मेपछि २५ हजार रुपैयाँ उपलब्ध गराउँदै आएको छ। बालविवाहलाई न्यूनीकरण गर्दै रोक्न र छोरीलाई शिक्षामा अभिप्रेरित गराउने प्रमुख उद्देश्यले गाउँपालिकाले जन्मेपछि २५ हजार रुपैयाँ उपलब्ध गराउने निर्णय गरेको हो। छोरी सुनौलो भविष्य कार्यक्रम नाम राखेर उक्त रकम उपलब्ध गराउन थालिएको हो। रकम पाउनका लागि भने गाउँपालिकाले केही शर्त राखेको छ। कार्यविधि नै बनाएर गाउँपालिकाले छोरी जन्मेपछि उक्त रकम बैंक खातामा जम्मा गरिदिने गरेको हो। रकम पाउनका लागि गाउँपालिकाले राखेका शर्तमा ३५ दिनभित्र जन्मदर्ता गर्नुपर्ने, सुत्केरी अवस्थामा नेपाल सरकारले तोकेको मापदण्डअनुसारको ८ पटकसम्म गर्भ परीक्षण गर्नुपर्ने, स्वास्थ्य संस्थामै सुत्केरी हुनुपर्ने, छोरीलाई एसईईसम्म पढाउनुपर्नेलगायतका छन्। उमेर नपुगी विवाह गरेमा उक्त रकम दिइने छैन। शर्त पूरा गरिसकेपछि बच्चा जन्मेको ४५ दिनभित्र आमाबाबुमध्ये एक जना संरक्षक रहेको कागजातसहित पालिकामा गएपछि नवजात छोरीको खातामा रकम जम्मा हुने गाउँपालिका उपाध्यक्ष गीता चौधरीले बताइन्। कार्यविधिअनुसार कागजात पेश भएपछि छोरीको नाउँमा बैंक खाता खोलेर फिक्स डिपोजिट गरिदिने गरेका छौं,' उपाध्यक्ष चौधरीले भनिन्। २० वर्ष पुगेपछि मात्र निकाल्न पाइने उक्त रकम सम्बन्धित छोरीहरूले आफूखुसी खर्च गर्न सक्नेछन्। बैंकमा जम्मा भएको रकम २० वर्षमा ३ लाखको हाराहारीमा पुग्ने उनले बताइन्। ग्रामीण क्षेत्र र भारतसँग सीमाना जोडिएको पालिका भएकाले यहाँ बालविवाहको अवस्था घट्न सकेको छैन। पढाई खर्चले विवाह उम्कने सोँचले छोरीको १०११ वर्षमै विवाह गरिदिने गरेका छन्। त्यसलाई न्यूनीकरण गर्दै रोक्नका लागि पनि कार्यक्रम लागू गरेका हौं,' उपाध्यक्ष चौधरीले भनिन्। जिल्लामा कूल बालबालिकाको जनसंख्यामध्ये सुस्तामा ६५५५ प्रतिशत बालविवाह हुने गरेको छ। जसमा सुस्तामा ६७२ बालविवाह हुने गरेको राष्ट्रिय जनगणना २०७८ मा उल्लेख छ। गतवर्षदेखि सञ्चालन भएको कार्यक्रमअन्तर्गत अहिलेसम्म ११० जनाले फारम दर्ता गराएका छन्। फारम दर्ता गरेकामध्ये ६० जना नवजात शिशुको खातामा रकम जम्मा भइसकेको छ। अरुको कागजपत्र हेरेर क्रमशः पठाउँदै छौं,' उनले भनिन्। एक दम्पतीले २ जनाभन्दा बढी छोरी जन्माए भने तेस्रो सन्तानले रकम पाउने छैनन्। छोराहरू कति छन्? भन्दा पनि एक दम्पतीका २ जनाभन्दा बढी छोरीलाई रकम दिइनेछैन। काम गर्दै जाँदा केही अफ्ठ्याराहरू आएकाले कार्यविधिलाई संशोधन गरी थप व्यवस्थित गराउन खोजेका छौं,' उनले भनिन्। अहिले एसईईसम्म पढाउनुपर्ने व्यवस्थालाई परिमार्जन गरेर १२ कक्षासम्म पढाउनुपर्नेलगायतका अन्य केही शर्तलाई पनि परिमार्जन गरेर कार्यविधि संशोधन गर्न लागिएको उपाध्यक्ष चौधरीले बताइन्।"
"मोटरसाइकल दुर्घटनामा कर्मचारीको मृत्यु, विराटनगरमा बिहीबार बिदा","विराटनगर : विराटनगर महानगरपालिकाले बिहीबार (भोलि) बिदा दिएको छ। मोटरसाइकल दुर्घटनामा परी कर्मचारीको मृत्यु भएपछि महानगरपालिकाले अत्यावश्यक सेवाबाहेकमा बिदा दिएको हो। मंगलबार राति मोरङको ग्रामथान गाउँपालिकामा बिजुलीको पोलमा मोटरसाइकल ठोक्किँदा विराटनगर३ नम्बर वडा कार्यालयमा कार्यरत कर्मचारीको मृत्यु भएको थियो। मृत्यु हुनेमा कटहरी गाउँपालिका७ का ३२ वर्षीय मनोज विश्वास रहेको राजमार्ग सुरक्षा तथा कोशी प्रदेश ट्राफिक व्यवस्थापन कार्यालय, इटहरीले जनाएको छ। हिजो बेलुका ८:१० बजेतिर ग्रामथान२ सुखानी खोला छेउमा झोराहाटबाट थलाहातर्फ जाँदै गरेको को २३ प ४९ नम्बरको मोटरसाइकल दुर्घटना भएको थियो। आफैं अनियन्त्रित भई मोटरसाइकल बिजुलीको पोलमा ठोक्किएपछि चालक विश्वास गम्भीर घाइते भएका थिए। टाउकोमा चोट लागेका विश्वासको विराटनगरस्थित कोशी अस्पताल पुर्याइएको थियो। तर, बेलुका पौने ९ बजेतिर डाक्टरले मृत घोषणा गरेको ट्राफिक प्रहरीले जनाएको छ। दुर्घटनामा परेको मोटसाइकल प्रहरी चौकी झोराहाटको नियन्त्रणमा रहेको छ। तीब्र गतिका कारण दुर्घटना भएको ट्राफिक प्रहरीको प्रारम्भिक अनुसन्धानले देखाएको छ। मादक पदार्थ सेवन गरेनगरेको तथा सवारी चालक अनुमतिपत्र भएनभएको भन्नेबारे अनुसन्धान भइरहेको प्रहरीले जनाएको छ। चार वर्षयता ३ नम्बर वडा कार्यालयमा उनी आइटी शाखामा कार्यरत रहेको वडा सचिव हरिप्रसाद गुरागाईंले जानकारी दिए। विराटनगर महानगर प्रमुख नागेश कोइरालाका प्रेस संयोजक मीनकुमार श्रेष्ठका अनुसार बिहीबार शोकसभा गरेर अत्यावश्यक सेवाबाहेक बिदा दिने निर्णय भएको हो।"
ड्राइभरले ब्याक गर्दा मारिइन् रमिला,"काठमाडौं : सधैंको साझ झै गत माघ १८ गते पनि रमिला बजगाईँ व्यापारका लागि पशुपति मन्दिर परिसर गौशाला जाँदैथिइन्। बागमती करिडोर नजिकबाट महाराजा होटलतर्फ उक्लदै थिइन्। उनको साथमा थियो विभिन्न सरसामान भएको झोलाहरू। उनी गौशाला एरियाको फुटपाथमा कपडा व्यापार गर्दै आएकी थिइन्। महानगरको गाडी छल्दै कहिले यता त कहिले उता लुक्दै व्यापार गरिरहेकी थिइन्। तर, सधैंको दिन झै व्यापार गर्न हिँडेकी रमिला साझ सकुसल घर फर्कन पाइनन्। उनलाई होटल महाराजा अगाडिको सडकखण्डमा डिआई गाडीले ठक्कर थियो। गाडीको ठक्करले सडकमा ढलेकी उनलाई गाडी चालकले गाडी ब्याक गरेर टाउको माथी टायर चढाए। घटनास्थलमै उनको मृत्यु भयो। केही सेकेन्डको नजिकै रहेको प्रहरीले भने चालकले गाडी ब्याक गरेर रमिलालाई किचेको देखेन। घटनालाई भवितव्य दुर्घटना बनाएर गुपचुप पार्ने कोसिस गरेको थियो। मृतक रमिलाका श्रीमान् पूर्वनाथ बजगाईं भन्छन्, सडकको सीसीटिभीमा समेत गाडी ब्याक गरेको देखिन्छ। होटल महाराजाको सीसीटिभीमा पनि देखिन्छ। तर, प्रहरीले पटकपटक दुर्घटना मात्रै हो भनेर घटना लुकाउने कोसिस गरेको थियो। पूर्वनाथ बजगाईंका अनुसार रमिला सामान बोकेर गौशालातिर आउँदै थिइन्। बा९च २११५ नम्बरको डिआई गाडीले साँझ ५ बजेर २५ मिनेटमा ठक्कर दिएको थियो। ठक्कर दिएको एक ठाउँमा र अर्को ठाउँमा लगेर किचेर मारेको छ। बजगाईं भन्छन्, घटनाको दिन म भक्तपुर थिए, साँझ ८ बजे मात्रै प्रहरीले मलाई खवर गरेको थियो। केएमसी अस्पतालमा लगेको छ भन्दै। अस्पतालमा म पुग्दा रमिलाको ज्यान गइसकेको थियो। घटनास्थलमा दुइटा ठाउँमा रगतको दाग थियो। प्रत्यक्षदर्शीले पनि गाडीले ब्याक गरेर मारेको नै भनेका छन्। तर, प्रहरीले कर्तव्य ज्यानको जाहेरी लिन नै मानेको थिएन। घटनाको दुई दिन पछाडि मात्रै जाहेरी दर्ता भएको हो। जिल्ला प्रहरी परिसर काठमाडौंका प्रवक्ता कुमोध ढुंगेलका अनुसार सामान लिएर जाँदै गरेको गाडी ब्याक हुँदा दुर्घटना भएको हो। चालक र गाडी नियन्त्रणमा लिएर अनुसन्धान अगाडि बढाइएको उनले बताए। जानजान गल्ती गर्नेलाई सजाय हुने उनले दाबी गरे। गाडी चालक बागलुङका अर्जुन क्षत्री प्रहरी हिरासतमा छन्। जिल्ला प्रहरी परिसर काठमाडौका डिएसपी अंगुर जिसी भन्छन्, जानाजान घटना घटाएको छ भने, सवारी ज्यानसम्बन्धी ऐनको १६१ क अनुसार कसैलाई मार्छु भन्ने नियतअनुसार नै ठक्कर दिएको पुष्टि भएमा उसलाई कर्तव्य ज्यान सरहकै सजाय हुन्छ। २० वर्ष कैदसम्म हुनसक्छ। यस्तो अवस्थामा मार्ने नियत थियो भन्ने पुष्टि हुनुपर्छ। अर्को अवस्थाअनुसार सवारी ज्यानसम्बन्धी ऐनको १६१ ख अनुसार लापरबाहीपूर्व सवारी चलाउँदा ज्यान गएको हुन्छ। यस्तो अवस्थामा ८ वर्षसम्म कैद सजाय र जरिवाना हुनसक्छ।"
"लहानका किसान रतनले फलाए रंगीन काउली, प्रतिकिलो दुई सय रुपैयाँले बिक्री","सिरहा : सिरहाको लहान नगरपालिका२४ का किसान रतन साहले विभिन्न रङ्ग र फरक स्वादका काउली फलाउन सफल भएका छन्। उनले उत्पादन गरेको गुलाबी र पहेँलो रङ्गका आकर्षक उक्त काउली हेर्न अहिले घुइँचो नै लाग्न थालेको छ। उनले भने, 'सात वर्षपहिले वैदेशिक रोजगारीमा हुँदा इन्टरनेटमा यस्तो काउली देखेकाले थिएँ। स्वदेश फर्किएपछि भारतबाट काउलीको बीउ झिकाए। परीक्षणका लागि पाँच धुर जग्गामा लगाए। राम्रो उत्पादन भयो। बजार राम्रो पाएकाले आगामी दिनमा पाँच कट्ठामा तरकारी खेती विस्तार गर्ने सोचमा छु।' उनले एक किलोसम्मको काउली फलाएका थिए। 'यसको रङ्ग र स्वाद फरक भएकाले बजारमा पुर्याउनसाथ बिक्री हुन्छ। यो जातको काउलीको बीउको मूल्य अन्य जातको भन्दा करिब पाँच गुणा बढी पर्दछ,' किसान साहले भने, 'आगामी दिनमा अझै धेरै यस्तै काउली उत्पादन गर्ने विचारमा छु।' उनले सोमबार मात्र १६ किलो उक्त काउली प्रतिकिलो दुई सय दरले बिक्री गरेका थिए। खेतमा रङ्गीन काउली अवलोकन गर्न आउनेको घुइँचो लागेको उनले जानकारी दिए। 'सबैतिर यस काउलीको चर्चा चलेकाले वास्तवमा कस्तो रहेछ भनेर अवलोकनका लागि आएको हुँ। अहिले हेरिसकेपछि मनै आनन्दित भयो।' प्रधानाध्यापक कुशेश्वर यादवले भने। रासस"
"आमा नागरिक, छोरा अनागरिक","जनकपुरधाम : २५ वर्षीय विजय सदाको न जन्मदर्ता छ न त नागरिकता नै। उनको नागरिकता नभएपछि श्रीमती सावित्री सदाको पनि नागरिकता बन्न सकेको छैन। आमाबुवाको नागरिकता नभएकै कारण तीन जना छोराछोरीको पनि जन्मदर्ता हुन सकेको छैन्। जनकपुरधाम उपमहानगरपालिका७ मुसहरी टोलमा पुस्तौंदेखि बस्दै आएका विजयका बुवा रामदयाल निरक्षर थिए। उनले नागरिकता बनाउनुपर्छ भन्ने नै थाहा पाएनन्। विजय जन्मिएको केही वर्षमै उनको मृत्यु भयो। आमा देवकीदेवीले भने नागरिकता बनाएकी थिइन्। २०६३ चैत ६ गते जनकपुर जिल्ला प्रशासन कार्यालयबाटै जन्मका आधारमा नागरिकता पाएकी देवकी पनि सात वर्ष अगाडि बितिन्। देवकीले नागरिकता बनाए पनि छोरा विजयको जन्मदर्ता भने गराउन सकिनन्। आमाको नागरिकता बोकेर विजयले पटकपटक प्रयास गरे पनि उनलाई न वडा कार्यालयले सिफारिस गयो, न त नागरिकता दिलाउन कतैबाट पहल नै भयो। ठूलो सवारी चलाउन सिकेका विजयले केही वर्ष अघिसम्म ट्र्याक्टर चलाएर आर्थिक उपार्जन गरिराखेका थिए। तर, नागरिकता नभएपछि उनले सवारी अनुमतिपत्र बनाउन पाएनन् र कामबाट निकालिए। मोबाइलको सिम लिन पनि नागरिकता नै चाहिन्छ। नागरिकता नहुँदा सीप भएर पनि गाडीको लाइसेन्स बनाउन सकिन। लाइसेन्स नभएपछि कसैले काम दिएनन्। घर परिवार चलाउन वैदेशिक रोजगारीमा जाउँ भने पासपोर्ट बनाउन पनि नागरिकता नै चाहिन्छ, उनले दुखेसो पोख्दै भने, नागरिकता अभावमा सीप भए पनि मजदुरी गर्न बाध्य छु। बालबच्चाको जन्मदर्ता बनाउन नपाउँदा उनीहरूलाई विद्यालयमा भर्ना लिन मानिरहेका छैनन्। आमाको नागरिकता हुँदाहुँदै पनि वडा अध्यक्षले सिफारिस नगरेको विजयले बताए। आमाको नामबाट जिल्ला प्रशासन कार्यालयले नागरिकता नै दिएको छैन। यसभन्दा अगाडिका सीडियो साहबसँग मैले कुरा गरेको थिएँ। तर, उहाँले केही दिनपछि मात्रै आमाको नामबाट नागरिकता दिने भन्नुभयो। त्यसैले मैले सिफारिस गरिन, जनकपुरधाम उपमहानगरपालिका७ का अध्यक्ष निरज साहले भने, आमाको नागरिकता भएको र बुवाको नभएका करिब एक सय जनाभन्दा बढी नागरिकताविहीन छोराछोरी हाम्रै वडामा छन्। उनीहरूको नागरिकता बनाउन पहल गरिराखेका छौं। मुसहर बस्तीकै ३० वर्षीय धवेन्द्र सदा र उनको बहिनी रेखा सदा पनि जन्मदर्ता र नागरिकताविहीन छन्। आमाबुवा सानो छँदै बितेपछि धवेन्द्र र रेखाको नागरिकता मात्रै होइन, अन्य कुनै प्रमाणपत्र बन्न सकेको छैन। जहाँ काम माग्न जाँदा पहिले नागरिकता वा कुनै प्रमाणपत्र नै खोज्छन्, हामीसँग त्यस्तो केही छैन। निकै बिजोग भएको छ। आफ्नै देशमा पनि अनागरिक बनेका छौं, धवेन्द्रले भने। सोही बस्तीकी दसियादेवी सदाको पनि नागरिकता छैन। उनका श्रीमान् रामबाबु सदाको चाहिँ नागरिकता छ। भारतबाट विवाह गरेर नेपाल आएकाले नागरिकता बन्न नसकेको उनी बताउँछिन्। नागरिकता नभएपछि उनको बालबालिकाको पनि जन्मदर्ता बन्न सकेको छैन। नेपाल नागरिकता ऐन, २०६३ को दफा ३ मा भएको संशोधनअनुसार नेपालको नागरिक आमाबाट नेपालमा जन्म भई नेपालमा नै बसोबास गरेको र बाबुको पहिचान हुन नसकेको व्यक्तिले वंशजका आधारमा नेपालीको नागरिकता प्राप्त गर्न सक्ने व्यवस्था छ। तर, कतिपय भारतमा विवाह गरेर जाने महिलाले पनि नेपाली नागरिकता राखिराख्ने र उनीहरूका छोराछोरीलाई पनि नेपाली नागरिकता दिलाउन खोजेका कारण समस्या निम्तिएको धनुषाका प्रमुख जिल्ला अधिकारी चक्रपाणि पाण्डे बताउँछन्। आमाको नेपाली नागरिकता छ र बुवाको पहिचान खुलेको छैन भने सनाखत गराएर आमाकै नाममा पनि नागरिकता दिन सकिन्छ। तर, यहाँ त भारतमा विवाह गरेर गएपछि पनि यहाँको नागरिकता राखी राख्ने र आमाको नामबाट छोराछोरीको नागरिकता बनाउने काम भइरहेको छ। कागजपत्र सही छ भने आमाको नाममा नागरिकता दिन समस्या छैन।"
