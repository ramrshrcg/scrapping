शीर्षक,विवरण
नयाँ वर्षको अवसरमा चिनियाँ दूतावासको परेड,"काठमाडौं : नेपालका लागि चिनियाँ राजदूत छन् सोङले दुई देशबीचको मित्रवत् सम्बन्धलाई विकासका सूत्रले जोडेर बलियो बनाउन आफूहरू तयार भएको बताएका छन्। चिनियाँ नयाँ वर्षको परेड समारोहलाई काठमाडौंको दरबारमार्गमा सम्बोधन गर्दै उनले नयाँ वर्षले विकासका नयाँ अवसरहरूलाई स्वागत गरिरहेको बताए। 'चीनका राष्ट्रपति सी जिङपिङले नयाँ युगका लागि चिनियाँ विशेषतासहितको समाजवादी विचार अघि सार्नुभएको छ,' राजदूत सोङले भने, त्यो कूट्नीतिक आवधारणबाट हामी निर्देशित हुँदै नेपालचीनबीच विभिन्न क्षेत्रमा आदान प्रदान र सहकार्य अवश्य जारी राख्नेछौं।' परेड समारोहमा ड्रायगन नाच, किलिङ नचा, लायन्स नाच प्रस्तुत गरिएको थियो। गतवर्ष संयुक्त राष्ट्रसंघको ७८औं महासभाले चिनियाँ नयाँ वर्ष मनाउने प्रस्तावलाई सर्वसम्मतले पारित गरेको थियो। सोही अवसरमा चीनले नेपालमा नयाँ वर्ष मनाएको हो। कार्यक्रममा नेपालको तर्फबाट परराष्ट्र मन्त्रालयकी सचिव सेवा लम्साल सहभागी थिइन्। उनले विकासका अनेक अयाममा चीनले गरेको प्रगतिबाट सिक्नुपर्ने बताइन्। पञ्चशीलको सिद्धान्तामा नेपाल र चीनको मित्रता र सहयोग अधारित छ। हामीबीच साँस्कृतिक, ऐतिहासिक, भगौलिक र अन्य क्षेत्रमा सुरुवातदेखि नै बलियो सम्बन्छ रहिआएको छ। दुई देशबीचको सम्बन्ध सधैं समस्यारहित बनोस्,' उनले भनिन्।"
पानीमा डुबेर १७ महिने बालकको मृत्यु,"विराटनगर : मोरङको सुन्दरहरैंचा नगरपालिकामा पानीमा डुबेर १७ महिने बालकको मृत्यु भएको छ। मृत्यु हुनेमा सुन्दरहरैंचा९ आदर्श टोल बस्ने फिरोज आलामको १७ महिनाको छोरा हमिद आलम रहेको मोरङ प्रहरीले जनाएको छ। शनिबार दिउँसोतिर घरछेउमा रहेको पानी जमेको खाल्डोमा डुबेर उनको मृत्यु भएको मोरङ प्रहरी प्रवक्ता प्रहरी नायब उपरीक्षक रञ्जनकुमार दाहालले जानकारी दिए। डीएसपी दाहालका अनुसार खाल्डोमा डुबेर मृतावस्थामा फेला परेको भन्दै आफन्तले इलाका प्रहरी कार्यालय, विराटचोकमा जानकारी गराएका थिए। जानकारी पाउनासाथ पुगेको प्रहरी टोलीले घटनास्थल सुरक्षित राखेर थप अनुसन्धान गरिरहेको डीएसपी दाहालले जनाए। घटनाको अनुसन्धान इलाका प्रहरी कार्यालय, बेलबारीबाट प्रहरी निरीक्षक तेज दाहालको कमान्डमा रहेको टोलीले गरिरहेको छ। मृतकको शव पोस्टमार्टमका लागि आज दिउँसो मदन भण्डारी ट्रमा सेन्टर, उर्लाबारी पठाइएको प्रहरीले जनाएको छ।"
मकवानपुर गोल्डकपको उपाधि एपिएफलाई,"मकवानपुर : सहिद स्मृति स्थानीय तह मकवानपुर गोल्डकप फुटबल प्रतियोगिताको उपाधि नेपाल सशस्त्र प्रहरी (एपिएफ) क्लबले हात पारेको छ। आज भएको फाइनलमा नेपाल एपिएफ क्लबले एनआरटीलाई पराजित गर्यो। निर्धारित समयमा गोल गर्न नसकेपछि खेल पेनाल्टी सुटआउटमा पुगेको थियो। पेनाल्टी सुटआउटमा एनआरटीका तर्फबाट जय गुरुङ, गोलरक्षक प्रिसो, विकेक गुरुङले गोल गर्न सफल भए भने सरोज तामाङ र अभिशेक लिम्बूले प्रहार गरेको बल बाहिर पुगेको थियो। त्यस्तै एपिएफका तर्फबाट एनी सेट, कुलदीप कार्की र सुमन श्रेष्ठले गोल गर्न सफल भए भने बुद्धीमान राई र दिपेश धिमालले गरेको प्रहार रोक्नुका साथै क्रसबारमा ठोकिएर बाहिर पुगेको थियो। त्यसपछि खेल सडनडेथमा पुगेको थियो। सोही क्रममा एनआरटीको तर्फबाट मोहित गुरुङले गोल गर्न सफल भए भने रन्दीप पौडेलले प्रहार गरेको बल एपिएफका गोलरक्षक एञ्जल श्रेष्ठले रोक्न सफल भए। एपिएफका लागि कप्तान मणि लामा र फोडे फोफानाले एकएक गोल गर्दै उपाधि चुमे। उपाधिसँगै एपिएफले १५ लाख रुपैयाँ नगद, शिल्ड, मेडल तथा प्रमाणपत्र प्राप्त गरेको छ। त्यस्तै उपविजेता बनेको (न्यूरोड) एनआरटीले १० लाख रुपैयाँ नगद, शिल्ड, मेडल र प्रमाणपत्र प्राप्त गर्यो। खेलको प्लेयर अफ दी म्याच एपिएफका गोलरक्षक एञ्जल श्रेष्ठ घोषित भए। प्रतियोगिताको उत्कृष्ट गोलरक्षक एपिएफका एञ्जल श्रेष्ठ, उत्कृष्ट डिफेन्डर एपिएफकै कुलदीप कार्की, उत्कृष्ट मिल्डफिल्डर एनआरटीका जय गुरुङ, उत्कृष्ट फरवार्ड एनआरटीकै जोन क्लोरी घोषित भए। उनीहरूले जनही २० हजार रुपैयाँ नगदसहित ट्रफी प्राप्त गरे। उत्कृष्ट प्रशिक्षक एपिएफका सुमन श्रेष्ठ भए भने सर्वाधिक गोलकर्ता अनिश महर्जन सर्वोत्कृष्ट खेलाडी घोषित भए। उनले स्व पर्शुराम गौतम स्मृति प्रतिष्ठानले सौजन्य गरेको रोयल बुलेट बाइक प्राप्त गरेका छन्।"
कुहिएको सुन्तलाको क्षतिपूर्ति माग,"अर्घाखाँची : पाणिनी गाउँपालिकाको शीत भण्डारमा राखिएका सुन्तला कुहिएपछि किसानले क्षतिपूर्तिको गरेका छन्। पाणिनि गाउँपालिका२ पोखराथोकमा रहेको शिवशक्ति शीत भण्डारमा पणेनाको सिम्ले र पोखराथोकका किसानले राखेको ९० मेट्रिकटनमध्ये ६३ मेट्रिकटन सुन्तलाका दानामा ढुसी लागेर नष्ट भएको थियो। प्राविधिकले सिकाएअनुसार शीतभण्डारमा राख्दा पनि सुन्तला कुहिएपछि क्षतिपूर्ति माग गरिएको किसान रेवतीराज पौडेलले बताए। शीत भण्डारणमा राखेका ६३ मेट्रिकटन सुन्तला कुहिएपछि प्रतिकेजी ९० रुपैयाँका दरले किसानले ५६ लाख ७० हजार घाटा बेहोर्नुपरेको छ। किसान मानबहादुर श्रेष्ठ, चीरञ्जीवी पौडेल, रेवतीराज पौडेल र खगेन्द्र पौडेलले शीत भण्डारमा चार हजार पाँच सय क्यारेट अर्थात ९० टन सुन्तला भण्डारण थिए। त्यहाँ राखिएका सुन्तलामा ढुसी लागेपछि आफूहरूलाई ठूलो घाटा परेको उनीहरूको भनाइ छ। यसअघिका दुई वर्षमा पनि यसैगरी सुन्तला कुहिँदा नोक्सान भएको थियो। यसवर्ष लुम्बिनी प्रदेश कृषि विकास निर्देशनालयले गत मंसिरमा विज्ञ प्राविधिक ल्याएर किसानलाई गाउँमै कोल्डस्टोरमा सुन्तला राख्ने तरिका सिकाएको थियो। रफ ह्याण्डलिङ र ट्रिटमेन्ट नमिलेका कारण हरियो र निलो ढुसीले कुहिएको वैज्ञानिकको अनुसन्धान र प्रतिवेदनले देखाएको छ। नेपाल कृषि अनुसन्धान परिषद्का वरिष्ठ वैज्ञानिक उमेश आचार्यको टोलीले स्थलगत अनुसन्धान गरेको थियो। सो टोलीले सुन्तला मुख्य गरी हरियो र निलो ढुसीको कारण नष्ट भएको निष्कर्ष निकालेको कृषि ज्ञान केन्द्र अर्घाखाँचीका प्रमुख बुद्धिराज घिमिरेले बताए। भण्डारण गर्दा प्राविधिक त्रुटि रहेको, खुला हातले पञ्जा नलगाइ शीत भएको समयमा टिपिएको, घरलाई निर्मलीकरण गर्दा सोडियम हाइपोक्लोराइडको मात्रा कम राखेको लगायतका कारणले सो नोक्सानी भएको अनुसन्धानमा देखिएको थियो। सुन्तलालाई पटकपटक नाङ्गो हातले छुँदा ढुसीले बढी आक्रमण गरेको, भण्डारण घरको तापक्रम र आद्रता पनि नमिलेको देखिएको वैज्ञानिक टोलीको प्रतिवेदनमा उल्लेख छ। सुन्तला टिप्दा आधा हरियो र आधा पाकेको टिप्नुपर्नेमा सबै पाकेका सुन्तला टिपेको, हातको प्रयोग बढी भएको, हातका कारण बढी ढुसी बताइएको छ। सुन्तला कुहिएपछि नेपाल कृषि अनुसन्धान परिषद्का वरिष्ठ वैज्ञानिक उमेश आचार्य, कृषि विकास निर्देशनालय बुटवलका बाली संरक्षण अधिकृत मिलन गैरे, कृषि विकास निर्देशनालय बुटवलका बागबानी अधिकृत सुनयना बराली र कृषि ज्ञान केन्द्र अर्घाखाँचीका प्रमुख वुद्धिराज घिमिरेको टोलीले स्थलगत रुपमा शीतभण्डारणमा पुगी अनुसन्धान गरेको थियो।"
आइतबार देशका यी स्थानमा हुने छ हिमपात,"काठमाडौं : आइतबार कोशी, बागमती, गण्डकी र कर्णाली प्रदेशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। मौसम पूर्वानुमान महाशाखाका अनुसार कोशी, बागमती र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आइतबार राति कोशी र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। कोशी र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
बेंसीसहरचामे सडकको ७ किलोमिटर कालोपत्रे,"लमजुङ : बेंसीसहरचामे सडक सात किलोमिटर कालोपत्रे गरिएको छ। लमजुङमनाङ जोड्ने एकमात्र सडकअन्तर्गत बेंसीसहरदेखि खुदीसम्मको सात दशमलव आठ किलोमिटर सडक कालोपत्रे भएको हो। डुम्रे बेंसीसहरचामे सडक योजना कार्यालयका सूचना अधिकारी एवं इञ्जिनियर किरण पोखरेलले सात दशमलव आठ किलोमिटर सडक कालोपत्रे भइसकेको जनाउँदै अब सात सय मिटर बाँकी रहेको बताए र उनका अनुसार उक्त सडकको हालसम्म ८५ प्रतिशत काम सम्पन्न भइसकेको छ। योजना कार्यालयका अनुसार उक्त सडक स्तरोन्नति तथा कालोपत्रे गर्न हालसम्म १९ करोड रुपैयाँ खर्च भइसकेको छ। ट्रयाक खोलेको २९ वर्षपछि अमेरिकन प्रविधिको अस्फाल्ट कालोपत्रे राख्ने काम भइरहेको इञ्जिनियर पोखरेलले बताए। उनका अनुसार सडकको पर्खाल उठाउने, कल्भर्ट बनाउने, चौडा तथा कटिङ गर्ने, नाली बनाउनेलगायत काम सम्पन्न भएको छ। सडक पाँच दशमलव पाँच मिटरको सवारी गुड्ने, एक दशमलव एक मिटरको नाली र सर्वसाधारण हिँड्ने बाटो एक मिटर चौडाइको रहेको पोखरेलले जानकारी दिए। उनका अनुसार बस्ती भएका ठाउँमा दुईतर्फी र बस्ती नभएका ठाउँमा एकतर्फी नाली निर्माण गरिएको छ। अन्तिम चरणको काम कालोपत्रे सम्पन्न भएसँगै रोड मार्किङ गर्ने, रोड फर्निचर (पेन्टिङ) गर्ने, क्रयास बेरियर राख्ने, किलोमिटर पोस्ट राख्ने, रोड पेन्टिङलगायत काम हुने इञ्जिनियर पोखरेलले बताए। २०८० असार मसान्तसम्म कालोपत्रे गर्नेगरी २०७८ असार मसान्तमा निर्माण कम्पनीसँग सम्झौता भएको थियो। सम्झौताअनुसार निर्धारित समयमा काम सम्पन्न हुन नसकेपछि २०८१ असार ३० गतेसम्म म्याद थप गरिएको छ। सडक योजना कार्यालयका अनुसार कूल ५२ करोड ९६ लाखको लागत अनुमान गरिएकामा रु २५ करोड ३२ लाख रुपैयाँमा कालोपत्रेको सम्झौता भएको छ। २०७८ असारमा सम्झौता गरे पनि वर्षाका कारण २०७८ असोजदेखि मात्र काम सुरु भएको निर्माण कम्पनीले जनाएको छ। मनाङ जिल्लालाई सडक सञ्जालमा जोड्ने सरकारको योजनाअनुरुप २०५१ देखि सडक डिभिजन कार्यालय तनहुँले निर्माण सुरु गरेको थियो। विविध कारण निर्माण रोकिएपछि २०५७ देखि तत्कालीन नेपाली सेनाले सडक निर्माणको जिम्मा पाएको थियो। ६५ किमी रहेको यस खण्डअन्तर्गत लमजुङतर्फ ३५ र मनाङतर्फ ३० किमी पर्दछ।"
अनिलको कीर्तिमानी पुनरागमन,बारा : झण्डै दुई वर्षपछि राष्ट्रिय टिममा फर्किएका बाराका अनिलकुमार साहले क्यानडाविरुद्ध कीर्तिमानी अर्धशतक प्रहार गरेका छन्। नेपाली राष्ट्रिय टिमको ओपनर ब्याट्सम्यानका रूपमा मैदान प्रवेश गरेका साहले क्यानडाविरुद्धको दोस्रो एक दिवसीय खेलमा अर्धशतक प्रहार गरेका हुन्। एक दिवसीय क्रिकेटमा छिटो अर्धशतक बनाउने नेपाली खेलाडीको कीर्तिमान बनाउने क्रममा साहले १९ बलमा सात चौका र तीन छक्का प्रहार गर्दै ५० रन बनाएका छन्। यसअघि उक्त कीर्तिमान वीरगन्जका आशिफ शेखको नाममा थियो। गत वर्ष पपुवा न्युगिनीविरुद्ध २१ बलमा अर्धशतक प्रहार गर्दै शेखले बनाएको कीर्तिमान साहले तोडेका हुन्। अर्धशतक प्रहार गरेलगत्तै साह २०औं बलमा क्यानडाका इश्वरजोत सोहिबाट एलबीडब्लु आउट हुन पुगेका थिए। साहको उत्कृष्ट सुरुवातसँगै क्यानडाविरुद्ध दुई सय ८६ रन पछ्याएको नेपालले चार विकेटको जित हात पारेको छ। जितसँगै क्यानडाविरुद्धको तीन खेलको सिरिज नेपालले जितेको छ। नेपालले यसअघि क्यानडाविरुद्ध पहिलो खेलमा सात रनको रोमाञ्चक जीत हात पारेको थियो। सिरिजमा २० ले अग्रता लिएको नेपालले अन्तिम खेलमा पनि जीत हात पारे क्यानडा टुर अफ नेपाल सिरिज क्लिन स्वीप गर्नेछ। राष्ट्रिय टिममा बाराका दुई खेलाडी क्यानडाविरुद्ध जारी एक दिवसीय सिरिजमा बारा कलैयाका अनिलकुमार साह र पवन सर्राफले झण्डै दुई वर्षपछि राष्ट्रिय टिममा पुनरागमन गरेका हुन्। हालै सम्पन्न प्रधानमन्त्री कप क्रिकेटमा मधेस प्रदेशबाट खेल्दै उत्कृष्ट प्रदर्शन गरेका साह र सर्राफ क्यानडाविरुद्धको सिरिजमा राष्ट्रिय टिममा फर्किए। प्रधानमन्त्री कप क्रिकेटमा २५ वर्षीय साह उत्कृष्ट ब्याटर घोषित भएका थिए। घरेलु क्रिकेटमा देखाएको प्रदर्शनले पुनः राष्ट्रिय टिममा फर्कने अवसर पाएका साहले आफूलाई अब्बल सावित गरेका छन्। साहले २६ मार्च २०२२ मा पपुवा न्युगिनिविरुद्ध राष्ट्रिय टिमबाट अन्तर्राष्ट्रिय खेल खेलेका थिए। उक्त खेलमा १ रन बनाएका साह त्यसयता राष्ट्रिय टिममा पर्न सकेका थिएनन्। सन् २०१८ अगस्ट १ मा नेदरल्याण्डविरुद्ध अन्तर्राष्ट्रिय क्रिकेटमा डेब्यु गरेका साहले हालसम्म पाँच वटा एक दिवसीय खेल्दै ८२ रन बनाएका छन्। साहले क्यानडाविरुद्ध प्रहार गरेको कीर्तिमानी ५० रन उनको अन्तर्राष्ट्रिय एक दिवसीयमा बनाएको उच्च स्कोर पनि हो। यसअघि नेदरल्याण्डविरुद्धको डेब्यु खेलमा २१ रन बनाएका साहले अन्य खेलमा दोहोरो अंकमा रन जोड्न सकेका थिएनन्। यता बाराका अर्का खेलाडी सर्राफ पनि लामो समयपछि मैदानमा फर्किएका छन्। २३ वर्षीय सर्राफले क्यानडाविरुद्ध पहिलो खेलमा १५ र दोस्रो खेलमा १४ रन बनाएका छन्। पहिलो खेलमा बनाएको १५ रन उनको व्यक्तिगत उच्च स्कोर हो। २०२२ जुलाई १६ मा नामिबियाविरुद्धको खेलपछि सर्राफ राष्ट्रिय टिममा पर्न सकेका थिएनन्। सर्राफले राष्ट्रिय टिमबाट हालसम्म १० वटा अन्तर्राष्ट्रिय एक दिवसीय क्रिकेट खेलेका छन्। जसमा उनले ६० रन बनाएका छन् भने ६ विकेट लिएका छन्। सर्राफले राष्ट्रिय टिमबाट २०१९ जनवरी २५ मा युएईविरुद्ध डेब्यु गरेका थिए। सर्राफले राष्ट्रिय टिमबाट १७ वटा टी२० अन्तर्राष्ट्रिय क्रिकेट समेत खेलेका छन्। सन् २०१९ फेब्रुअरी १ मा युएईविरुद्धको टी२० मा डेब्यु गरेका सर्राफले २०२२ अगस्ट ३० मा केन्याविरुद्ध अन्तिम खेल खेलेका थिए। त्यसता उनी टी२० राष्ट्रिय टिममा परेका छैनन्।
"मन्त्रिमण्डल पुनर्गठन त हुन्छ हुन्छ, त्यतिबेला तामाङ मन्त्री पक्का : प्रधानमन्त्री","काठमाडौं : प्रधानमन्त्री पुष्पकमल दाहालले तामाङ समुदायका जनप्रतिनिधिलाई संघको मन्त्री बनाउने आश्वासन दिएका छन्। सोनाम ल्होछारका अवसरमा टुडीखेलमा आयोजित कार्यक्रममा उनले आफू मन्त्री बनाउने ठाउँमा रहेको इंगित गरे। उनले जसरी पनि मन्त्रिमण्डल पनर्गठन गर्ने दाबी गरे। त्यतिबेला तामाङ मन्त्री बन्ने उनले बताए। 'यो मञ्चबाट के घोषणा गर्नसक्ने ठाउँमा छु भने मन्त्रिमण्डलको जतिखेर पुनर्गठन हुन्छ। पहिलो प्राथमिकता बागमती प्रदेशको तामाङ समुदायका जनप्रतिनिधिलाई मन्त्री बनाइनेछ। म यो लाखौं जनताको अगाडि भन्दैछु, मन्त्रिमण्डल पुनर्गठन त हुन्छ हुन्छ। त्यतिबेला तामाङ मन्त्री हुन्छन्,' उनले भने।"
चिनियाँ युवा टोलीविरुद्ध नेपाली युवा टोलीको शानदार जित (फोटो फिचर),"काठमाडौं : चीनसँगको मैत्रीपूर्ण खेलमा नेपाल विजयी भएको छ। चिनियाँ नयाँ वर्षको अवसरमा दशरथ रंगशालामा शनिबार भएको खेलामा नेपाली युवा टोलीले चीनको चिङ्घाइ फुटबल क्लबको युवा टोलीलाई ५१ गोलले हराएको हो। नेपालका लागि समिर तामाङले दुई गोल र सञ्जिव विष्ट, छिरिङ लामा र निराजन धामीले एकएक गोल गरे। नेपालले दोस्रो मिनेटमै सञ्जीवको गोलबाट अग्रता लिएको थियो। खेलको ३९औं मिनेटमा समिरले अग्रता दोब्बर पारेका थिए। उनले ५४औं मिनेटमा व्यक्तिगत दोस्रो गोल गरेका थिए। त्यस्तै ६३औं मिनेटमा छिरिङ लामा, ७४औं मिनेटमा निराजन धामीले पाँचौं गोल गरेका थिए। नेपालस्थित चिनियाँ दूतावास, राष्ट्रिय खेलकुद परिषद (राखेप) र नेपाल पर्यटन बोर्डको संयुक्त आयोजनामा मैत्रीपूर्ण फुटबल आयोजना गरिएको थियो। खेलमा सांस्कृतिक नृत्यसमेत प्रस्तुत गरिएको थियो।"
महोत्सव अवलोकनकर्तालाई दूध र अण्डा निःशुल्क,"नुवाकोट : नुवाकोटको विदुरमा जारी आठौँ नुवाकोट महोत्सवमा अवलोकनकर्तालाई दूध र अण्डा निःशुल्क उपलब्ध गराइएको छ। महोत्सव आयोजक नुवाकोट उद्योग वाणिज्य संघको आग्रहअनुसार भेटेरिनरी अस्पताल तथा पशु सेवा विज्ञ केन्द्र नुवाकोटले अवलोकनकर्तालाई निःशुल्क दूध र अण्डा उपलब्ध गराएको हो। शुक्रबारदेखि सुरु महोत्सवभित्र स्टल राखेर अवलोकनकर्तालाई एक कप दूध र एकएक वटा उसिनेको अण्डा वितरण भइरहेको विज्ञ केन्द्रका पशु विकास अधिकृत भरत पाण्डेले जानकारी दिए। उनका अनुसार मेलामहोत्सवलाई सहयोग पुर्याउन कार्यालयलाई प्राप्त बजेट र अन्य निकायसँगको सहकार्यमा अवलोकनकर्तालाई निःशुल्क दूध र अण्डा उपलब्ध गराइएको हो। महोत्सवमा दैनिक औसत दुई सय ५० लिटर दूध र पाँच हजार वटा हजार अण्डा खर्च भएको छ। मेला अवधिभरका लागि दूध र अण्डा निःशुल्क पुर्याउन कार्यालयको बजेट अपुग हुने भएकाले सहयोगी निकायसँग सहकार्य भइरहेको विज्ञ केन्द्रका प्रमुख डा रामप्रकाश प्रधानले जानकारी दिए। महोत्सव आगामी फागुन ७ गतेसम्म चल्ने छ। ऐतिहासिक, धार्मिक, कृषि, पर्यटन व्यवसाय र कला संस्कृतिको विकास : नुवाकोट संस्कृतिको निकाश भन्ने नारासहित जारी महोत्सवले जिल्लाका किसानले उत्पादन गरेका कृषि उब्जनीको बिक्री तथा प्रदर्शनी, धार्मिक र सांस्कृतिकस्थल तथा सम्पदाको प्रचारप्रसारमा जोड दिन केन्द्रित गरिएको छ।"
ट्रकको ठक्करबाट मोटरसाइकल चालकको मृत्यु,विराटनगर : मोरङको पथरीशनिश्चरे नगरपालिका१ मा शनिबार बिहान ट्रकको ठक्करबाट मोटरसाइकल चालकको मृत्यु भएको छ। वीरगन्जबाट झापातर्फ जाँदै गरेको ना ४ ख ७०७४ नम्बरको ट्रकले बिहान ८ बजेतिर प्रदेश १०२०५३ प ५५२८ नम्बरको मोटरसाइकललाई पछाडिबाट ठक्कर दिँदा दुर्घटना भएको हो। दुर्घटनामा मोटरसाइकल चालक पथरीशनिश्चरे१० का ५५ वर्षीय श्रीकुमार काङवाको मृत्यु भएको इलाका प्रहरी कार्यालय पथरीको डीएसपी गणेश श्रेष्ठले जानकारी दिए। उनका अनुसार दुर्घटनामा गम्भीर घाइते भएका काङवालाई उपचारका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पुर्याउन साथ चिकित्सकले मृत घोषित गरेका हुन्। ट्रक र चालक बाराको जितपुरसिमरा७ का ३५ वर्षीय साहेब जान अन्सारीलाई नियन्त्रणमा लिएर प्रहरीले घटनाको अनुसन्धान सुरु गरेको छ।
'आजीवन शिक्षक भएर काम गरेकालाई सरकारले आवश्यक व्यवस्था गर्नुपर्छ',काठमाडौं : स्वास्थ्यमन्त्री मोहन बस्नेतले आफ्ना माग र अधिकार पूरा गराउन शिक्षकहरू मर्यादित भएर लाग्नुपर्ने बताएका छन्। नेपाल शिक्षक संघ सिन्धुपाल्चोक जिल्ला कार्यसमितिले शनिबार सिन्धुपाल्चोकमा आयोजना गरेको कार्यक्रममा मन्त्री बस्नेतले शिक्षण पेशा मर्यादित भएको भन्दै आफ्ना माग र अधिकार पूरा गराउन शिक्षकहरू मर्यादित भएर लाग्नुपर्ने बताएका हुन्। अहिलेको व्यवस्थामा आफूहरूको माग पूरा गराउन यसअघि विद्यालय नै बन्द गरेको भन्दै त्यसले पठनपाठनमा असर परेको उनले बताए। मन्त्री बस्नेतले आजीवन शिक्षक भएर काम गरेकालाई सरकारले आवश्यक व्यवस्था गर्नुपर्ने धारणा राखे। शिक्षकहरूको समस्या समाधान गर्न सरकार सकारात्मक रहेको उनको भनाइ छ। मन्त्री बस्नेतले शिक्षा क्षेत्रमा धेरै काम भए पनि चिकित्सा क्षेत्रको पढाइ भने सहज नभएको बताए। यसलाई सहज गर्न चिकित्सा शिक्षा ऐन संशोधनको प्रक्रियामा अघि बढेको उनले बताए। उनले नेपाललाई मेडिकल शिक्षाको हब बनाएरै छाड्ने बताएका छन्।
गजलको विकल्पमा अब चारु आइसकेको छ,"पेसा एउटा, सोख अर्कै। महेन्द्र मोरङ बहुमुखी क्याम्पसबाट सेवानिवृत्त डा देवी पन्थी साहित्यकार पनि हुन्। गजल र चारु विषयमा विद्यावारिधि गरेका उनका डेढ दर्जन कृति प्रकाशित छन्। गजल संग्रह मनको वह, समालोचनाको कृति समकालीन साहित्य र राजनीति, इतिहास र समालोचनाको कृति डेडीसर, भारतीय नेपाली साहित्य संस्कृति आदि कृतिका धनी उनले हालै रामकृष्ण वान्तवाको आमालाई चिठी नामक उपन्यास नेपालीबाट अंग्रेजीमा अनुवाद गरेका छन्। सँगै गजल र चारुको भिन्नता र चारु चर्चामा जुटेका उनै डा पन्थीसँग गोपीकृष्ण ढुंगानाले गरेको साहित्यिक भलाकुसारी : यतिबेला के लेखिरहनु भएको छ ? गजल र चारूको जुन भिन्नता हो, त्यसको व्याख्या गरिरहेको छु। गजलको विकल्पमा चारू आइसकेपछि आखिर यी दुवैमा के भिन्नता छ त ? त्यसैमा खासगरी भारत र नेपालका गजलकारले यसलाई चासोको रूपमा लिएका छन्। भारतमा हुने राष्ट्रिय, अन्तर्राष्ट्रिय महोत्सवहरूमा गजल र चारूको भिन्नताबारे प्रवचन दिन बोलाइएको थियो। यस्तै, पुस्तकहरू प्रकाशन गर्ने, सम्पादन गर्ने, भूमिका लेख्ने र यसबारेका जिज्ञासा मेटाउने काममा छु। गजलको विकल्पमा चारूको प्रयास किन ? गजल भनेको बहरमा हुन्छ। यो सातौं शताब्दीदेखि अहिलेको सय वर्षसम्म बहरमा देखियो। मोतीराम भट्टले १९४२ सालमा गजल बनारसबाट यहाँ ल्याउँदा बहरमै ल्याए। त्यसपछि शम्भुप्रसाद ढुंगेल, भीमनिधि तिवारी आदिले बहरमै लेखे। १९८० सालपछि यो गजल चाहिँ अश्लील ढंगबाट पनि आयो। बहरको बाटो छोडेर आयो। वर्तमान २०८० सालसम्म आउँदा थुप्रै गैरबहरका गजलहरू पुस्तकका रूपमा निस्किए। धेरैलाई गजल अलि जटिल भएकाले सजिलो बाटो खोजेर बिनाबहरका गजलहरू लेखे। तिनलाई अन्तर्राष्ट्रिय स्तरको मानिँदैन। त्यसकारण यसलाई नेपाल प्रज्ञाप्रतिष्ठानसँग पनि कुरा राख्यौं। २०७६ भदौ १५ र १६ गते पहिलो राष्ट्रिय गजल गोष्ठी भयो। त्यहाँ अब उपरान्त बहरमै गजल लेख्ने निर्णय भयो। बहरबाहेकका गजललाई भिन्न नाम दिइनेछ भनेअनुसार हामीले गजलको विकल्पमा चारू ल्याएका हौं। चारू नितान्त नेपाली व्याकरणअनुसार नेपाली शब्दहरू प्रयोग गरेर हाम्रा विभिन्न जातजातिको लोकलय र भाकाहरूमा हामी छन्दमा लेख्छौं। बहर चाहिँ हाम्रो लोकलय छन्दभन्दा फरक हो। अहिलेसम्म नेपाली साहित्यमा लेखिएका विधिवत् गजलहरूको संग्रहको सरक्षण र सम्मान गर्न हामीले यो चारू अगाडि ल्याएका हौं। अर्को महत्त्वपूर्ण कुरा के हो भने गजलमा नारीलाई विषय बनाएर प्रणयका कुरा लेखिन्छन्। त्यतिबेला गजलको जन्म हुँदा नारीहरू पुरुषको अधिनत्वमा थिए। उनीहरूलाई पढ्ने, लेख्ने र बोल्ने अधिकार थिएन। त्यसकारण पुरुषले नारीलाई मनोरञ्जनको साधनको रूपमा त्यसरी प्रयोग गरे भने अहिलेका नारीहरू पुरुषसमान छन्। पुरुषसमान नारीहरूले पुरुषको बारेमा राम्रा नराम्रा कुराहरू व्याख्या गर्न सक्नेछन् सक्छन् भन्ने उद्देश्य राखेर नारीमैत्री विधाको रूपमा चारूलाई अगाडि ल्याइएको छ। बहरबिनाको गजल चाहिँ गजल होइन र ? बहरबिनाको गजल गजल हुनै सक्तैन। यसलाई फारसीहरूले अरू शास्त्रमा ढालेर बहरलाई अनिवार्य गरेर यसलाई ल्याए। बहरबिना नहुनुको कारण के भने गजल लेखिँदैन, गजल कहिन्छ, गाइन्छ त्यसैले लेख्ने विषय होइन। गजलको सम्बन्ध सीधै संगीतसँग छ। जबसम्म हामीले सूत्रमा लेख्तैनौं, बहरमा लेख्दैनौं, तबसम्म संगीतको झंकार, धून र लयसँग यो म्याच खाँदैन। त्यसैले बिनाबहर गजल लेख्नु भनेको बालुवामा ढुंगा हान्नु बराबर हुन्छ। अहिले नेपालमा लेखिएका सिर्जना सयमा ९० चारू हुन् भने १० गजल। रामकृष्ण वान्तवाको आमालाई चिठी भन्ने किताब अनुवाद गर्नुभयो। यसमा खास के छ ? प्रवासमा बसेर विरहमा लेखिएको नेपाली साहित्यमा अहिलेसम्म थुप्रै उपन्यास लेखिए। जसमध्येमा यो नेपाली साहित्यको महाभारतभन्दा पनि हुन्छ। यसमा भिन्न विषय छन्। यसमा आमाप्रतिको माया र प्रगाढ रूपमा देखाइएको छ। दोस्रो, प्रवासमा रहेका कुनै पनि प्रवासीको मन मातृभूमिप्रति उसले के सोचिरहेको हुन्छ भन्ने देखाइएको छ। तेस्रो, रामकृष्ण वान्तवा राई समुदायको भएकाले राई संस्कृतिलाई गम्भीर तरिकाले अध्ययन गरेर यसमा प्रस्फुटित गर्नु भएको छ। यसमा आफ्नो जीवनका घटनाहरू र उहाँलाई जीवनमा आफन्तहरूबाट पाएका धोकाहरू छन्। जीवनमा जहिले पनि प्रगति गर्न चाहँदा आफन्तहरूबाटै खुट्टा तान्ने गरेका सन्दर्भ यसमा छन् जुन सबैसँग मिल्न जान्छ। ती कुरा छन्। खास सन्देश के छ ? वास्तवमा, उहाँले देखाउन खोजेको कुरा जब मानिस जन्मिन्छ, त्यतिबेला उसँग श्वास त हुन्छ तर उसको नाम हुँदैन। नाम दिइसकेपछि उसँग श्वास र नाम दुवै हुन्छ। जब यो नाम पाएर मृत्यु हुन्छ, तब उसँग श्वास हुँदैन, नाम हुन्छ। अन्त्य र सुरुमा श्वास हुन्छ, नाम हुँदैन तर अन्त्यमा नाम हुन्छ श्वास हुँदैन। यसबीच कुनै राम्रो काम गर्यो भने मृत्युपछि पनि उसको नाम रहिरहन्छ। वास्तवमा वान्तवाले आफूलाई अमर र जीवित राख्न आमालाई चिठी लेखेर साह्रै राम्रो काम गरेको पाएँ। यो एउटा नेपाली साहित्य अझ आख्यानको क्षेत्रमा महत्त्वपूर्ण उपलब्धि हो। यसलाई नेपालीबाट अंग्रेजीमा अनुवाद गरेको हँु जुन ११५४ पृष्ठको छ। कसैले साथ नदिएपछि मैले चार वर्षको समय लगाएर उहाँको सपना साकार पार्न त्यसलाई अनुवाद गरें। भर्खरमात्रै उहाँलाई हस्तान्तरण गरेको छु। बिनाबहर गजल लेख्नु भनेको बालुवामा ढुंगा हान्नु बराबर हुन्छ। अहिले नेपालमा लेखिएका सिर्जना सयमा ९० चारू हुन् भने १० गजल। पुरुषसमान नारीहरूले पुरुषको बारेमा राम्रा नराम्रा कुराहरू व्याख्या गर्न सक्नेछन् सक्छन् भन्ने उद्देश्य राखेर नारीमैत्री विधाको रूपमा चारूलाई अगाडि ल्याइएको छ। नेपाली साहित्य विश्वसाहित्यको पर्दामा हेर्दा सम्पन्न छ तर विश्वलाई देखाउन सकिरहेका छैनौं। नेपाली साहित्यमा यस किसिमका कृति छैनन् र ? छैनन्। एउटै मात्रै विषय प्रेम, धोका या विकृति, विसंगतिलाई लिएर लेखिएका थुप्रै कृति छन्। यसमा चाहिँ नेपालको सम्पूर्ण तस्बिरलाई यसभित्र खिचिएको छ। नेपालभित्रको तस्बिरमात्र हैन, विभिन्न जातजाति, संस्कृति र कलालाई पनि यहाँ देखाइएको छ। देश बाहिरको जनजीवनलाई पनि सुन्दर ढंगबाट प्रस्तुत गरिएको छ। एउटै किताबभित्र अनेक किताब छन् यहाँ। नेपाली लेखकले वान्तवाको यो कृतिबाट के सिक्न जरुरी छ ? सिक्नुपर्ने कुरा त पुस्तकमा लेखक स्वयंले के भन्नु भएको छ। म प्रवासमा छु र नेपाललाई माया गर्छु, नेपालीलाई माया गर्छु। तर प्रवासमा भएकाले माया गर्छु मात्र भनेर हुँदैन, माया गर्न सकिरहेको छैन। यस्तो भाव दिनुभएको छ। जो नेपालभित्र रहेर नेपालकै विरुद्धमा नेपाली र नेपालकै विरोधमा, नेपाली कला संस्कृतिको विरोधमा जे काम गरिरहेका छन्, उनीहरूलाई तीरको रूपमा काम गर्छ यसले। कुनै पनि राम्रो काम गर्न देश र सीमाभित्र बस्नुपर्छ भन्ने छैन। सीमा बाहिर बसेर पनि राम्रो काम गर्न सक्छौं भन्ने सन्देश यो पुस्तकले दिएको छ। नेपालभित्र बसेर पनि यही गुणस्तरको सिर्जना गर्न सकिन्छ ? सकिन्छ तर त्यो मन हुनुपर्यो। प्रवासमा रहँदा जुन पीडा हुन्छ, त्यहाँको समाजसँग समायोजन हुन नसक्दाको पीडा अनि त्यहाँको खर्च धान्न नसकेको पीडा। त्यो पीडा हुँदा आफ्नो घरखेत, आफू जन्मेको गाउँ सबै सम्झन्छ मानिसले। बारीमा फलेका काँक्रा फर्सी, साग र गुन्द्रुक सम्झन्छ। आफन्त सम्झिन्छ। त्यो सम्झना यसभित्र प्रगाढ रूपमा छ। नेपालभित्र रहेकाहरूले विदेश सम्झिरहेका छन्। अहिले नेपालीको के छ भने नेपालमा जन्मिने, हुर्किने अनि १२ कक्षासम्म पढेर विदेश जाने। प्रवासमा रहेका नेपालीहरू छिटोभन्दा छिटो नेपाल फर्कन सकौं। नेपाल आमाको सेवा गर्न सकौं। भन्ने यथाथ विपरीत छ। यो कुरा यो उपन्यासले प्रस्ट पारेको छ। नेपाली साहित्यलाई कसरी विश्लेषण गर्नु भएको छ ? नेपाली साहित्य विश्वसाहित्यको पर्दामा लगेर प्रतिच्छायाँमा हेर्यौं भने नेपाली साहित्य आफैंमा धनाढ्य छ, सम्पन्न छ। तर सम्पन्न छ भन्ने कुरा हामीले विश्वलाई देखाउन सकिरहेका छैनौं। कारण के त भन्दा भाषा नै हो। हाम्रो नेपाली भाषा बोल्ने र पढ्ने हो। नेपाली भाषाबाहेक थोरैले मात्र अन्य भाषामा रचना गर्न सकेका छौं। अरूले अन्य भाषामा कयौं अनुवाद गरिरहेका हुन्छन्। तर हाम्रो यहाँ अनुवाद व्यवस्थित पनि छैन। यहाँको सरकारले साहित्यकारलाई हेर्ने जुन दृष्टिकोण हो, त्यो नै स्पष्ट छैन। उनीहरूलाई मानसम्मानको कुरा पनि छैन। जसले गर्दा साहित्यकार इच्छाअनुसार लेख्छ, छाप्छ। यस प्रकारको प्रवृत्ति छ। नेपाली साहित्य कहाँ छ भनेर ठ्याक्कै मापन गर्न सकिँदैन। नेपाल सरकारले नेपाली साहित्यलाई कसरी के गर्न सक्छ ? नेपाल प्रज्ञा प्रतिष्ठानको स्थापना राजा महेन्द्रले जुन उद्देश्यले गरे त्यो अनुरूप नेपालमा प्राज्ञहरू नियुक्तिदेखि नै समस्या छ। त्यहाँ हुनुपर्ने विषयगत विशेषज्ञ हो। जस्तो गजलको एउटा विशेषज्ञ, आख्यानको एउटा विशेषज्ञ, छन्दको एउटा विशेषज्ञ। संस्कृतिको एउटा विशेषज्ञ। नेपाली भाषासंस्कृतिको एउटा विशेषज्ञ आदि हुनुपर्ने। त्यसो नगरेर राजनीतिक रूपमा नियुक्ति भइरहेको छ। यो नियुक्तिले भिजन नै आउँदैन। सुरुमा शपथ लिँदा निकै ठूलो कुरा गर्छन् तर के गर्ने भिजन नभएपछि काम गर्नै सक्दैनन्। यसरी नेपाली साहित्य अघि बढ्न सक्तैन। सरकारले साहित्यकारहरूको सम्मान गर्नुपर्ने हुन्छ। निष्पक्ष रूपमा साहित्यकारलाई काम गर्न दिनुपर्छ। अनुसन्धान गराउनुपर्छ। सिर्जनाका निमित्त विभिन्न प्रकारका अवसरहरू दिनुपर्छ। यत्तिले पुग्छ र ? वृद्ध अवस्थामा पुगेका साहित्यकारहरूलाई भत्ताको व्यवस्था गर्नुपर्छ। यातायातमा सहुलियतको व्यवस्था गर्नुपर्छ। हामीले लेखेका किताबहरू विदेश पुर्याउने र नेपाल आउने विशिष्ट पाहुनालाई अंग्रेजी भाषाकै कृति उपहारको रूपमा दिनुपर्छ। त्यसले हाम्रो नेपाली साहित्य कहाँ छ भन्ने कुरा विदेशसम्म पुग्छ। नेपाली साहित्यको बारेमा नेपाल सरकारले अहिलेसम्म केही गरेको छैन। एउटा राष्ट्रियस्तरको पुरस्कार स्थापना गरेको छ। जुन पार्टी सरकारमा छ, त्यसका मान्छेहरूलाई वितरण गरिरहेको छ। त्यसमा कुनै मानसम्मान पनि छैन। नेपालमा पुरस्कारको संख्या थुप्रै छ। तर लिने र दिनेको हिसाबमा त्यसबाट मानसम्मान प्राप्त भएको छैन। के विषयवस्तु लेखिनु पथ्र्यो ? के छुटिरहेको छ नेपाली साहित्यमा ? ता कि नेपाली साहित्यको उचाइ बढ्छ। खासगरी नेपालमा रहने विभिन्न जातजातिका विभिन्न संस्कृति छन्। सभ्यताहरू छन्। भाषा छन्। यसमाथि सयौं वर्ष लेखेर पनि नसकिने अवस्था छ। यसलाई विदेशीहरूले अनुसन्धान गरेर गए। राईको वान्तवा भाषालाई विदेशीले आएर अध्ययन गरेर गए तर नेपालीले त्यो अध्ययन गर्न र लेख्न सकेका छैनन्। नेपालमा थुप्रै जातजाति, लिपिहरू छन्। लिपिहरू मृत अवस्थामा गइसके। नेपाली भाषा स्वयं अंग्रेजी भाषाको डोमिनेसनले बिग्रेको अवस्थामा छ। बचेका लिपि र भाषाहरूलाई संरक्षण गर्ने, लिपी नभएका भाषाहरूलाई लिपि निर्माणका निमित्त त्यसका विशेषज्ञहरूलाई आह्वान गर्ने, उनीहरूलाई पुरस्कृत गर्ने र भत्तासम्मान दिने काम सरकारले गर्ने हो। २०२५ वर्षपछि त नेपाली भाषा नै लोप होला कि ? भन्ने स्थितिमा गइसकेको छ। सबै समयमै सचेत नभए भन्न सकिन्न।"
माओवादी केन्द्रीय कमिटी बैठकमा रुपान्तरण अभियानको समीक्षा हुने,काठमाडौं : नेकपा माओवादी केन्द्रले पार्टीले सञ्चालन गरेको पार्टी रुपान्तरण अभियानको केन्द्रीय कमिटीमा समीक्षा गर्ने भएको छ। शनिबार पार्टी कार्यालय पेरिसडाँडामा बसेको माओवादी स्थायी कमिटी बैठकले आइतबारबाट सुरु हुने केन्द्रीय कमिटीमा उक्त अभियानमा बारेमा विस्तृत समीक्षा गर्ने निर्णय गरेको हो। केन्द्रीय कमिटीको पहिलो दिन अभियानको समिक्षा र दोस्रो दिन विधानका बारेमा छलफल हुने माओवादी प्रवक्ता अग्नि सापकोटाले जानकारी दिए। बैठकमा नेतृत्व चयनका प्रक्रियाका साथै अन्य पार्टीभित्रको व्यवस्थालाई विधानमा कसरी समेट्ने भन्ने बारेमा छलफल भएको उनले बताए। बैठकमा जनवादको उत्तम अभ्यास भएको र सबै विषयमा स्थायी कमिटी सदस्यहरूले खुलेर कुरा राखेको प्रवक्ता सापकोटाले उल्लेख गरे। प्रवक्ता सापकोटाले विधान सम्मेलनमा १३ सय प्रतिनिधिहरूको कुरा सुनेर विधानलाई अन्तिम रुप दिने बताए। त्यस्तै बैठकमा संविधानअनुसार पार्टीको विधि संरचनालगायतलाई त्यस अनुरुप लैजादै अघि बढ्नुपर्नेमा नेताहरूले जोड दिएका थिए। माओवादीले केन्द्रीय कमिटी माघ २८ र २९ गते र फागुन १ देखि ३ गतेसम्म विधान सम्मेलनको आयोजना गरेको छ।
१९ बलमा अनिल साहले गरे अर्धसतक प्रहार,"काठमाडौं : नेपाली राष्ट्रिय क्रिकेट टोलीका ओपनर अनिल साहले अर्धसतक प्रहार गरेका छन्। त्रिवि क्रिकेट मैदानमा शनिबार जारी एकदिवसीय सिरिजको क्यानडाविरुद्धको खेलमा ओपनर साहले अर्धसतक प्रहार गरेका हुन्। ६२ ओभरमा उनले १९ बलमा ५० रन पूरा गरेका थिए। साहले ३ छक्का र ७ चौका प्रहार गरे। साहले ओडीआई क्रिकेटमा नेपालका लागि सबैभन्दा छिटो अर्धशतक प्रहार गरेका हुन्। आसिफ शेखले पिएनजीविरुद्ध गत वर्ष २१ बलमा अर्धशतक बनाएको कीर्तिमान उनले तोडे। तर लगत्तै अर्को बलमा ईश्वरजोत सोहीबाट साह आउट हुन पुगे। साह आउट भएसँगै नेपालको दुई विकेट गुमेको छ। एकदिवसीय सिरिजको दोस्रो खेलमा क्यानडाले निर्धारित ओभरमा ९ विकेटको क्षतिमा २८५ रन बनाएको छ। त्यस अगाडि २८६ रनको लक्ष्य पछ्याएको नेपालले चौथो ओभरको पाँचौं बलमा १० रन बनाएका आसिफ ईश्वरजोतको बलमा क्याचआउट भए। यस अगाडि क्यानडाका लागि ओपनर आरोन जोनसनले सर्वाधिक ६५ रन बनाए। उनले १० चौका र २ छक्का प्रहार गरेका थिए। त्यसैगरी अर्का ओपनर नवनीत धालीवालले ४६ रन बनाए भने परगत सिंहले ३८ रन, श्रेयस मोब्बाले ४० रनको योगदान गरे। सोमपाल कामीको अन्तिम बलमा मोब्बा भीम सार्कीबाट आउट भएका हुन्। नेपालका लागि कप्तान रोहित पौडेल र कुशल मल्लले समान २२ विकेट लिए। सिनियर टोलीबाट डेब्यु गरेका आकाश चन्द, सूर्य तामाङ, पवन सर्राफ ले ११ विकेट लिए। अन्तिम बलमा सोमपाल कामीले पनि थप एक विकेट लिन सफल भए। आजको खेलमा क्यानडाले टस जितेर ब्याटिङ रोजेको थियो।"
समन्वय र सहकार्यमै बित्यो सुदूरपश्चिम प्रदेश सरकारको एक वर्ष,"धनगढी : सुदूरपश्चिम प्रदेश सरकारको एक वर्ष समन्वय र सहकार्यमै बितेको छ। प्रदेश सरकारका मुख्यमन्त्री कमलबहादुर शाहले शनिबार सरकारको एक वर्षको उपलब्धि सार्वजनिक गरेका छन्। शनिबार सुदूरपश्चिम प्रदेश सरकारलाई शनिबार एक वर्ष पूरा भएको छ। मन्त्रिमण्डल विस्तारमा केही ढिलाइ भए पनि मुख्यमन्त्री शाहले २०७९ माघ २७ गते शपथ लिएका थिए। मुख्यमन्त्री शाहले सरकारले सम्पन्न गरेका कार्य विवरण समेटिएको पुस्तक नै सार्वजनिक गरेका छन्। ५० पृष्ठको उक्त पुस्तकमा प्रदेश सरकारले ठोस रुपमा सम्पन्न गरेका खासै कामहरू देखिँदैनन्। सार्वजनिक गरिएको प्रगति विवरणमा संघ सरकारसँग सहकार्य र समन्वयका कुराहरू मात्रै उल्लेख गरिएका छन्। प्रदेश सरकारले एक वर्षमा २ वटा विधेयकका लागि सैद्धान्तिक सहमति दिएको, ५ वटा संशोधन विधेयक प्रदेश सभामा पेस भएको, २ वटा नियमावली र ८ वटा कार्यविधि निर्माण भएको कुरा आफ्नो महत्वपूर्ण उपलब्धिका रुपमा देखाएको छ। तर प्रदेश सभा, सरकारले विधेयक ल्याउन नसकिएको भन्दै लामो समय कामविहीन भएको थियो। प्रदेश सरकारले प्रदेश विकास कोषमार्फत ५० वटा सहकारीलाई २४ करोड ८९ लाख ऋण प्रवाह गरी १२ सय ८७ जनालाई स्वरोजगार बनाएको र स्थानीय तहमा गत आवको भन्दा यस आवमा रम बढाउको कुरा पनि आफ्नो प्रगतिमा समेटेको छ।"
खनिज पदार्थ उत्खननका लागि १५६ खानीलाई अनुमति प्रदान,"काठमाडौं : नेपालमा खनिज पदार्थको उत्खननका लागि खानी तथा भूगर्भ विभागले एक सय ५६ खानीलाई उत्खननका लागि अनुमति प्रदान गरेको छ। विभागले दिएको जानकारीअनुसार हालसम्म मुलुकभर खनिज पदार्थको अनुसन्धान तथा अन्वेषण गरी सो खानीलाई उत्खननका लागि स्वीकृति प्रदान गरेको हो। विभागले खानी तथा खनिज पदार्थसम्बन्धी ऐन, २०४२ र खानी तथा खनिज पदार्थ नियमावली, २०५६ अन्तर्गत विभिन्न १७ प्रकृतिका एक सय ५६ खानीलाई उत्खननका लागि अनुमति प्रदान गरिएको विभागअन्तर्गत खनिज सम्पदा महाशाखाका प्रमुख जयराज घिमिरेले जानकारी दिए। नेपालको अर्थतन्त्रको मेरुदण्डका रुपमा रहेकाले उत्खननका लागि अनुमति प्रदान गरिएको उनको भनाइ थियो। मुलुकको आर्थिक विकास र समृद्धिका लागि महत्वपूर्ण क्षेत्रका रुपमा लिइएको खनिज पदार्थमध्ये सबैभन्दा धेरै चुनढुङ्गा ९६ खानीलाई उत्खननका लागि अनुमति दिएको महाशाखाका प्रमुख घिमिरेले जानकारी दिए। उनका अनुसार अनुमति प्रदान गरिएकामा टुर्मालिन तीन, टल्क १३, क्वार्ज दुई, काइनाइट पाँच, मार्वल एक, रातोमाटो दुई, फलाम एक, जिङ्क एक, क्वार्जजाइट १३, म्याग्नेसाइट दुई, डोलोमाइट तीन र तामाका दुई खानी रहेका छन्। घिमिरेले पछिल्लो समय चुनढुङ्गा उत्खननका लागि धेरै आवेदन परेको र सोहीअनुसार उत्खननका लागि ९६ खानीलाई अनुमति प्रदान गरिएको जानकारी दिए। पछिल्लो समय नेपालमा उत्पादित सिमेन्टसमेत विभिन्न मुलुकमा निर्यात हुँदै आएको छ। नयाँ संरचना निर्माणका लागि सिमेन्टको अत्यधिक माग भइरहेको अवस्थामा सिमेन्टमा चाहिने महत्वपूर्ण कच्चापदार्थ चुनढुङ्गाको उत्खनन बढेको हो, उनले भने। यस्तै विभागले उत्खनन अनुमतिपत्र प्राप्त गरेका विभिन्न कम्पनीलाई उत्खनन कार्य समयमा सुरु नगरेको भन्दै रद्द गर्दै आएको छ।"
"रोहित पौडेल र देव खनालको उत्कृष्ट साझेदारी, दुवैले बनाए अर्धशतक",काठमाडौं : कप्तान रोहित पौडेलले क्यानडाविरुद्ध अर्धशतक प्रहार गरेका छन्। टीयु क्रिमेट मैदानमा क्यानडाविरुद्ध दोस्रो एक दिवसीय खेलमा अर्धशतक प्रहार गरेका हुन्। उनले ६७ बलमा ४ चौका र ३ छक्कासहित अर्धशतक प्रहार गरे। त्यस्तै यु१९ टोलीका कप्तानसमेत रहेका देव खनालले समेत अर्धशतक प्रहार गरेका छन्। उनले ५६ बलमा ४ चौका र २ छक्कासहित ५० रन बनाएका हुन्। यसअघि ओपनर अनिल शाहले कीर्तिमानी अर्धशतक प्रहार गरेका थिए। उनले १९ बलमै ७ चौका र ३ छक्कासहित अर्धशतक प्रहार गरेका थिए। उनी २०औं बलमा पेभेलियन फर्किएका थिए। २८ ओभरको समाप्तिमा नेपालले २ विकेट गुमाएर १७० रनमा खेलिरहेको छ। क्यानडाले नेपाललाई २८६ रनको लक्ष्य प्रस्तुत गरेको छ।
"हामी फेरि शक्तिशाली बन्नेछौं, आन्दोलनका बाँकी काम पनि पूरा हुनेछन् : प्रधानमन्त्री","काठमाडौं : प्रधानमन्त्री पुष्पकमल दाहालले पहिचान र अधिकारको पक्षमा संघर्षरत राजनीतिक शक्ति र नेतृत्वमा गोलबन्द हुनुपर्ने बताएका छन्। सोनाम ल्होछारका अवसरमा टुडीखेलमा आयोजित कार्यक्रममा प्रधानमन्त्री दाहालले पहिचान र अधिकारका पक्षधर वर्ग, जाति र समुदायको सहयोगमा संघीयता कार्यान्वयनले गुणात्मक फड्को मार्न सकिने बताए। 'म यसै मञ्चबाट विशेष अनुरोध गर्दछु, पहिचान र अधिकारको पक्षमा संघर्षरत राजनीतिक शक्ति र नेतृत्वलाई तपाईंहरूले राम्रोसँग चिन्नुस्, यसको वरिपरि गोलबन्द हुनुस्,' उनले भने, 'फेरि हामी शक्तिशाली हुनेछौं, आन्दोलनका बाँकी कार्यभारहरू पूरा हुनेछन्।' आफू दोस्रो पटक प्रधानमन्त्री हुँदा ७५३ स्थानीय तहको निर्धारण, स्थानीय तहको निर्वाचन, संघीयताअनुरूप कार्यालयहरूको स्थापनामा महत्त्वपूर्ण कामहरू भएको स्मरण गर्दै प्रधानमन्त्री दाहालले तेस्रो कार्यकालमा संघीयता कार्यान्वयनलाई उच्च प्राथमिकतामा रहेर काम गरिरहेको स्पष्ट पारे। यही अवधिमा राष्ट्रिय समन्वय परिषद्का दुई बैठक सम्पन्न भएको बताउँदै उनले कार्यविस्तृतीकरण प्रतिवेदन परिमार्जनको अन्तिम प्रक्रियामा रहेको बताए। 'मुख्यतः संघीय निजामती सेवा ऐन, संघीय शिक्षा ऐन, संघीय प्रहरी ऐनलगायतका संघीय ऐनहरू पारित गर्न मैले उच्च महत्त्व दिएको छु। प्रहरी समायोजनको प्रक्रिया अन्तिम चरणमा पुगेको छ,' उनले भने। पहिचान र अधिकार स्थापित गर्ने संविधान जारी गर्नका लागि दसौं हजार वीरयोद्धाहरूले बलिदान गरेको बताउँदै उनले क्रान्तिकारी शक्ति, पार्टी र नेतृत्वलाई बलियो बनाएर मात्र संविधानको प्रगतिशील कार्यान्वयन र थप अधिकारको आधारशीला खडा हुनसक्ने बताए। उनले राष्ट्रिय सोनाम ल्होछार२८६० ले क्रान्तिकारी नीति र नेतृत्वको वरिपरि गोलबन्द हुँदै थप अधिकार प्राप्तिको दिशामा एकताबद्ध भई अगाडि बढ्न सबैलाई प्रेरणा मिल्ने विश्वास व्यक्त गरे।"
क्यानडाविरुद्ध नेपालको दोस्रो जित,"काठमाडौं : नेपालले क्यानडालाई ४ विकेटले हराएको छ। टियु क्रिकेट मैदानमा क्यानडाले दिएको २८६ रनको लक्ष्य नेपालले २९ बल अगावै पूरा गर्यो। क्यानडाले नेपाललाई ठूलो स्कोरको लक्ष्य दिए पनि कप्तान रोहित पौडेल र देव खनालले उत्कृष्ट साझेदारी गरेपछि विजयी सम्भव भएको हो। नेपालका लागि कप्तान पौडेलले ८७ रन र खनालले ७६ रन बनाए। १०१ बलमा पौडेलले ८ चौका र ४ छक्का प्रहार गरे भने खनालले ८१ बलमा ७ चौका र २ छक्का प्रहार गरे। त्यस्तै पवन सर्राफ ८ बलमा १४ रन र भीम सार्की २१ बलमा ४ चौकासहित २३ रनमा आउट भए भने ओपनर आरिफ शेख १० रन बनाएर आउट भए। अर्का ओपनर अनिल साह भने कीर्तिमानी अर्धशतक बनाएर आउट भएका थिए। त्यस्तै सोमपाल कामी र कुशल मल्ल ९९ रनमा अविजित रहे। त्यसअघि टस जितेर ब्याटिङ गरेको क्यानडाले २८६ रनको लक्ष्य प्रस्तुत गरेको थियो। क्यानडाका लागि आरुन जोहन्सनले सर्वाधिक ६५ रन बनाए। त्यस्तै नभनितले ४६, श्रेयसले ४०, पर्गतले ३८ र निकोलशले २० रन बनाए। उदय भागवान भने २० रनमा अविजित रहे। नेपालले क्यानडासँगको अन्तिम खेल पर्सी खेल्नेछ। त्यसलगत्तै नेपालले नेदरल्यान्ड्स र नामिबिया सम्मिलित आइसीसी लिग २ को खेल खेल्नेछ। सोही टिमसँग विश्वकप लक्षित टी२० खेल पनि नेपालले खेल्दैछ।"
पीपले र भगवतीमा सडक कालोपत्रे,"बेनी : म्याग्दीको रघुगंगा गाउँपालिकाको पीपले र भगवतीमा सडक कालोपत्रे भएको छ। रघुगंगा३ पीपलेको रघुगंगा माविदेखि वडा नम्बर २ को मैदान हुँदै जैसीखोरसम्मको सडक कालोपत्रे र ढलान भएको हो। पूर्वाधार विकास कार्यालय म्याग्दीका सडक इञ्जिनियर सञ्जय सुवेदीले पाँच किलोमिटर डिबिएसडी प्रविधिको कालोपत्रे र ५०० मिटर ढलान गर्ने काम सकिएको जानकारी दिए। सात मिटरको चौडाइका दरले कालोपत्रे भएको छ, उनले भने उकालो र बस्तीभित्र तीन ठाउँमा ५०० मिटर ढलान भएको छ। गत जेठ महिनाको अन्तिम सातादेखि सुरु भएको कालोपत्रे गर्ने काम गत महिना सकिएको थियो। डिलतर्फ खम्बा गाड्ने र साइडबार राख्ने काम जारी छ। निर्माण व्यवसायीले काम सकेर भुक्तानी मागेको छ। सडकको नापजाँच र अन्तिम मूल्याङ्कनको चरणमा रहेको कार्यालयका सूचना अधिकारी अर्जुन शर्माले बताए। गण्डकी प्रदेश सरकारको एक निर्वाचन क्षेत्र एक नमुना सडक कार्यक्रम अन्तर्गत २०७६ देखि सुरु भएको आयोजनाको एपेक्सखड्का कृष्ण जेभीले १८ करोड ४९ लाख ८३८ रुपैयाँमा ठेक्का सम्झौता गरेको थियो। २०७८ जेठ २४ गते सम्पन्न गर्ने लक्ष्य थियो। कोरोना महामारी, प्राकृतिक विपद्, नदीजन्य निर्माण सामग्रीको अभाव, सामाजिक समस्या लगायतका कारणले ढिलाइ भएको एपेक्सखड्का कृष्णका इञ्जिनियर रामु कँडेलले बताए। राहुघाटदेखि रघुगंगा माविको भवन अगाडिसम्मको करिब तीन किलोमिटर सडक आयोजनाबाट हटाइएको छ।"
एमाले महोत्तरीको अध्यक्षमा बलराम यादव विजयी,"महोत्तरी : १३ वर्षपछि महोत्तरीमा नेकपा एमालेको जिल्ला अधिवेशन सम्पन्न भएको छ। छैठौ जिल्ला अधिवेशनको पदाधिकारी चयन निर्वाचन प्रक्रियामार्फत टुगों लगाइएको हो। जिल्ला अध्यक्ष लगायतका पदमा एकभन्दा बढी आकांक्षी भएपछि निर्वाचन प्रक्रियामार्फत नेतृत्व छनौट गरिएको निर्वाचन अधिकृत उद्धवबहादुर क्षेत्रीले बताए। शनिबार घोषणा गरिएको मतपरिमाण अनुसार अध्यक्ष पदका उम्मेदवार बलराम यादवको प्यानल विजयी भएको निर्वाचन अधिकृत क्षेत्रीले जानकारी दिए। निर्वाचन अधिकृत क्षेत्रीका अनुसार नेकपा एमाले महोत्तरी अध्यक्षमा यादव २५९ मत ल्याई विजयी भएका छन्। उनको निकटतम् प्रतिद्वन्द्वी शिवचन्द्र सिंहले १५५ मत ल्याएका थिए। विजयी भएका यादव प्यानलबाटै उपाध्यक्षमा अम्बिकाप्रसाद गौतम २३७ , सचिवमा शम्भु ठाकुर २२८, उपसचिवमा फेकन राम चमार २२३ र लेखा समिति अध्यक्ष सूर्यप्रसाद सिंह कुशवाहा २४२ मत ल्याएर विजयी भएको निर्वाचन समितिले जनाएको छ। निकटतम प्रतिद्वन्द्वीहरू उपाध्यक्षमा दलबहादुर थापाले १५५, सचिव जीतेन्द्र चौधरी १५५, उपसचिवमा नयिम अंसारी १४२ र लेखा समिति अध्यक्षमा शम्भु महतो १२२ मत ल्याएको निर्वाचन अधिकृत क्षेत्रीले बताए। ४३७ मतदाता रहेको नेकपा एमाले महोत्तरीमा ४२९ मतदान भएको थियो। १३ वर्षपश्चात् भएको एमालेको छैठौ जिल्ला अधिवेशनमा जिल्ला अध्यक्ष लगायतका पदमा एकभन्दा बढी आकांक्षी भएपछि निर्वाचन प्रक्रियामार्फत नेतृत्व छनौट गरिएको हो।"
"शतक बनाउन चुके रोहित पौडेल, नेपालको छैटौं विकेट पतन",काठमाडौं : कप्तान रोहित पौडेल शतक बनाउन चुकेका छन्। टियु मैदानमा क्यानडाविरुद्ध उत्कष्ट प्रदर्शन गरेका कप्तान पौडेल ८७ रनमा आउट भए। १०१ बलमा उनले ८ चौका र ४ छक्का प्रहार गरे। यसअघि देव खनाल पनि ७६ रनमा पेभेलियन फर्किएका थिए। खनालले ८१ बलमा ७ चौका र २ छक्का प्रहार गरे। त्यस्तै पवन सर्राफ ८ बलमा १४ रन र भीम सार्की २१ बलमा ४ चौकासहित २३ रनमा आउट भए भने ओपनर आरिफ शेख १० रन बनाएर आउट भए। अर्का ओपनर अनिल साह भने कीर्तिमानी अर्धशतक बनाएर आउट भएका थिए। २८६ रनको विजय लक्ष्य पाएको नेपालले ६ विकेट गुमाएर २६७ रन बनाएर खेलिरहेको छ।
संघीयता विरोधीको चलखेल बन्द गर्न ऐन कानुन छिटो बनाउनुपर्छ : शिक्षामन्त्री,काठमाडौं : शिक्षामन्त्री अशोक कुमार राईले संघीयता विरोधीको चलखेल बन्द गर्न सबैखाले ऐन कानुन छिटो बनाउनुपर्ने बताएका छन्। शनिबार उदयपुरको त्रियुगा नगरपालिका४ बगाहास्थित प्रस्तावित मेडिकल कलेजको जग्गा अवलोकन गर्ने क्रममा मन्त्री राईले संघीय संरचनाले राम्रोसँग काम गर्न नपाउँदा विरोधका स्वरहरु सुनिन थालेको भन्दै विरोधीको चलखेल बन्द गर्न सबैखाले ऐन कानुन छिटो बनाउनुपर्ने बताएका हुन्। मन्त्री राईले नेपालको संघीय मोडल पृथक किसिमको भएको भन्दै यसलाई सफल बनाउनुपर्ने धारणा राखेका छन्। उनले सातै प्रदेशमा कम्तीमा एउटा सरकारी मेडिकल कलेज स्थापना गर्ने गरी प्रक्रिया अघि बढाउनका लागि उदयपुरको प्रस्तावित मेडिकल कलेजले निर्माणको प्रक्रिया सुरु गर्न गर्नुपर्ने धारणा राखे। अन्य ठाउँका मेडिकल कलेज स्थापनाका लागि लगभग सबै प्रकृया पूरा भएको भएपनि उदयपुरको जग्गा प्राप्तिको काम सम्पन्न नभएकाले प्रक्रिया अघि बढाउन ढिला भएको उनको भनाइ छ। उदयपुर मेडिकल कलेज स्थापनाका लागि त्रियुगा नगरपालिकाले ६२ रोपनी ऐलानी प्रति जग्गा संरक्षण गरेर राखेको नगर प्रमुख वसन्त बस्नेतले बताए।
नेपालको विकास हिन्द महासागरमा निर्भर छ : परराष्ट्रमन्त्री,"काठमाडौं : परराष्ट्रमन्त्री एनपी साउदले नेपालको विकास हिन्द महासागरमा निर्भर रहेको बताएका छन्। हिन्दुकुश हिमालयको इकोसिस्टम र जलवायु अवस्था बुझ्ने माध्यमका रूपमा रहेको उनको भनाइ छ। अष्ट्रेलियाको पर्थमा सातौं हिन्द महासागर सम्मेलनमा सम्बोधन गर्दै मन्त्री साउदले सागर र हिमाली समस्याहरू समाधान एकीकृत र समग्रमा गर्नुपर्ने बताए। अष्ट्रेलिया सरकार र इन्डिया फाउन्डेसनको आयोजनामा भइरहेको सम्मेलनमा मन्त्री साउदले हिन्द महासागरलाई भूगोलका रूपमा सिमित नभई संसारको सभ्यताको केन्द्रको रूपमा रहेको बताएका हुन्। उनले भने, 'हिन्द महासागर भूराजनीतिक, भूरणनीतिक र भूआर्थिक महत्वका दृष्टिकोणले हेर्नुपर्छ।' हिन्द महासागरले परम्परागत र गैरपरम्परागत दुवै सुरक्षा चुनौतीको सामना गर्नुपरेको उनको भनाइ छ। समुद्री आतंकवाद, डकैती, लागूऔषध र हतियारको ओसारपसार, मानव बेचबिखन, गैरकानुनी आप्रवासन एवं नेभिगेसनको स्वतन्त्रतामा अवरोधलगायत सुरक्षा चुनौतीहरू गम्भीररूपमा खडा हुनु दुःखद छ। हिन्द महासागर नेपालको वैदेशिक व्यापारका लागि एक हिस्सेदार र अन्तर्राष्ट्रिय बजारमा पुग्ने लाइफलाइनका रूपमा रहेको मन्त्री साउदले उल्लेख गरे। नेपालले महासागरको महत्वलाई विश्वव्यापी जनहितका रूपमा मान्यता दिएको बताउँदै मन्त्री साउदले समुद्री संरक्षण र दिगो उपयोग, मानव जातिको साझा हित, राष्ट्रिय अधिकार क्षेत्रभन्दा जैविक विविधताको संरक्षणमा जोड दिए।"
नेपाली भाषा गुमायौं भने इतिहास पनि गुम्छ,"करिब एक लाख भुटानी सन् १९९० को दशकमा आफ्नो देशबाट लखेटिए। उनीहरू झन्डै दुई दशक नेपालमा शरणार्थीका रूपमा बस्न बाध्य भए। भुटानबाट लखेटिनुको एउटा प्रमुख कारण भाषा, साहित्य र संस्कृतिमा आफ्नो पहिचानप्रतिको अडान थियो। भुटानले जोङ्खा भाषा बोल्नुपर्ने बाध्यता सिर्जना गर्यो। उनीहरू नेपाली भाषा, साहित्यलाई नै जीवनभन्दा प्यारो ठान्थे। त्यो परिस्थितिमा बरु देश छाड्न तयार भए तर भाषा, साहित्य भने छाडेनन्। नेपालबाट तेस्रो मुलुकमा पुनर्वास गर्ने क्रममा उनीहरूको प्रमुख चिन्ता बन्यो पुनः यो भाषा, साहित्य र संस्कृति नासिने हो कि ? यसलाई कसरी बचाउने ? त्यही चिन्ताको परिणामस्वरूप जन्मियो ग्लोबल भुटनिज लिटेररी एशोसिएसन (जीबीएलओ)। झन्डै एक दशक डेन्जोम साङपाङले यसको नेतृत्व गरे। त्यसपछिका दुई कार्यकाल नेतृत्वमा छन् कर्ण गुरुङ। जो नेपाली साहित्य, संस्कृतिको विश्वव्यापीकरणमा लागेका छन्। संसारभरिका नेपाली एक ठाउँ हुने हो भने कसैले हेप्न सक्दैनन् भन्ने उनको मान्यता छ। उनी नेपाल सरकारबाट नेप्लिज ओरिजिन पिपुल अर्थात् एनओपी मान्यता हुनुपर्ने अवधारणा राख्छन्। उनै कर्ण गुरुङसँग अन्नपूर्ण पोस्ट्का अखण्ड भण्डारीले गरेको कुराकानी। जीबीएलओ अर्थात् ग्लोबल भुटनिज लिटररी अर्गनाइजेसनको खास पृष्ठभूमि के हो ? नेपालमा शरणार्थी जीवन बिताइरहेका हामी भुटानी समुदायको जतिखेर पुनर्वासको कुरा आयो र केही व्यक्ति पुनर्वासित हुन पनि थाले, त्यही क्षण विश्वभर रहेका भुटानी समुदायलाई साहित्यको डोरीले बाँध्ने आवश्यकता महसुस भयो। त्यही परिवेशमा यो जन्मियो। त्यही समय किन ? संयोग कि कुनै कारण ? हामी करिब डेढ दशक राष्ट्रियताविहीन भएर नेपालमा बसिरहेका थियौं। अब हाम्रो भाषा, साहित्य र पहिचान हराउने रहेछ भनेर चिन्तित भयौं। त्यसक्रममा डेन्जोम साङपाङ, शिवलाल दाहाल, मलगायत केही मिलेर बृहत् कुराकानी गर्यौं। यस्तो संस्थाको आवश्यकता बोध गर्यौं। चिन्तित हुनुपर्ने कारण के थियो ? सन् २००३ मा जब अमेरिकाले चासो राख्यो, नेपालमा कुरा गर्न प्रतिनिधि पठायो। त्यहाँबाट आएका प्रतिनिधिले नेपाल, भारत र भुटानमा लबिइङ गरे, हामी चासो राख्नेलाई अब चाहिँ पुनर्वास हुन्छ भन्ने लगभग थाहा भइसकेको थियो। त्यो प्रक्रिया अघि बढिरहेको बुझिरहेका थियौं। सन् २००६००७ तिर पुग्दा अब पुनर्वासलाई कसैले रोकेर पनि रोकिन्न भन्नेमा चिन्तित भइसकेका थियौं। २००८ बाट पुनर्वास नै सुरु भयो। सबैभन्दा ठूलो चिन्ता अब हामीलाई भाषाको थियो। यसलाई गहनतापूर्वक लिँदै सघन छलफल सुरु गर्यौं। भाषाको चिन्ता किन ? हामी भुटानबाट लखेटिनुको मुख्य कारण हाम्रो भाषाप्रेम थियो। भाषा, साहित्य, संस्कार, संस्कृति र भेषभूषाकै कारण त्यतिखेर नहुनुपर्ने कुरा भएको थियो। आवाज उठाउनु, आन्दोलन हुनु र हामीलाई जन्मभूमिबाट खेदाइनुको कारण त्यही थियो। त्यही भएर पुनर्वासले जीविकाको समस्या समाधान गरे पनि हाम्रो भावना र अस्मितामा थप आघात पुर्याउने हो कि भन्ने चिन्ता थियो। अर्थात्, पुनर्वास चाहनु हुन्नथियो ? भुटानले यी नेपाली नै हुन् भनेर लखेटेर नेपालतिर पठाइदियो। नेपालले यी नेपाली होइनन् भनेर स्वीकारेन। हामी त पुर्खाको देशमा आएका थियौं। नेपालले भने यिनीहरू भुटानमा जन्मिएका, भुटानबाट आएका, भुटानी नागरिक भन्ने ठान्यो। राजनीतिक प्रणालीको दायरामा राख्यो। ठीकै छ, हाम्रै सन्तान हुन्, आए भनिदिने अपेक्षा गरेका थियौं। सुकुमबासी पहिचानको वा कुनै नागरिकता वा स्टाटस दिन्छु भन्दा हुन्थ्यो नि। तर, त्यो केही भएन। नेपाली सन्तान भएर पनि नेपालमै शरणार्थीका रूपमा लामो समयसम्म राष्ट्रियताविहीन भइरह्यौं। आइडिन्टिटी क्राइसिस (पहिचानको संकट) मा बाँच्यौं। १७१८ वर्ष हामीले दुःखको जीवन बिताउनु पर्यो। शरणार्थी एउटा अवस्था वा परिस्थिति वा परिबन्द हो, जसलाई हाम्रा हकमा परिचय बनाइयो। पौरख गर्ने समय खेरै गयो। अन्ततः पुनर्वास नै हाम्रो बाध्यता थियो। पुनर्वासकै अवस्था कसरी आइपुग्यो ? हामीसँग तीनवटा अप्सन (छनोट) थिए १ पुनर्वास २ नेपालमै समाहित र ३ भुटान फिर्ती। भुटान फिर्तीका लागि भुटानले मान्नु पर्यो। त्यो असम्भव थियो, अहिलेसम्मै असम्भव छ। नेपालमा समाहित गर्न जुन सम्भव थियो, तर सुरु नै गरिएन। सरकार फेरिइरहे, वास्ता पुगेन। जहाँसम्म पुनर्वासको कुरा छ, यसमा गैरसरकारी संस्था (एनजीओ) हरू अग्रसर भए। तिनले तदारूकतासाथ काम गरे र त्यो सम्भव भयो। जीबीएलओको अवधारणा पुनर्वासभन्दा पहिलाको हो कि पछिको ? पहिलाकै हो। दुईटा अप्सन नखोलेर तेस्रो अर्थात् पुनर्वासको सक्रियता बढेपछि वास्तवमै चिन्तित भयौं। अब चाहिँ हामी नेपाली जातिको भाषा, साहित्य, संस्कृति, रीतिथिति, परम्परा संकटमा पर्ने भयो भन्ने भयो। अघि नै पनि मैले भनें त्यही कारण हामी यस्तो संस्थाको परिकल्पनामा पुग्यौं। र, विश्वव्यापी सञ्जाल बनाउने निधो गर्यौं। यसको एउटै प्रमुख ध्येय थियो हामी कथंकदाचित पुनर्वासमा विभिन्न देश पुगे पनि भाषासाहित्यको डोरीले बाँधिइरह्यौं। अनि के भयो ? म २००९ फेब्रुअरीमा अमेरिका पुनर्वाससित भएँ। लगत्तै पूर्वसल्लाहबमोजिम काम गर्न थालें। पहिला पुनर्वास भएका साथीहरूसँग सम्पर्क बाक्लो बनाएँ। म जानेजाने बेलामा २००९ मा हामीले ग्लोबल भुटनिज लिटरेचर अर्गनाइजेस नाममा संस्था जन्मायौं (पछि लिटरेचरलाई लिटररी बनायौं)। डेन्जोम दाजु (डेन्जोम साम्पाङ राई) को नेतृत्वमा त्यसको तदर्थ समिति बनायौं। जय बान्तवा सरको यसमा प्रमुख भूमिका छ। उहाँको सल्लाह, सुझाव र हौसलाकै कारण यो संस्था यहाँसम्म आइपुगेको छ। उसबेला विश्वभर पुगेका र नेपालमै शरणार्थी शिविरमा बसिरहेका साहित्यप्रेमीबीच सम्पर्कसमन्वय कसरी हुन्थ्यो ? तदर्थ समितिका अध्यक्ष डेन्जोम दाजु र धेरै साथीहरू पूर्वी नेपालका शिविरमै हुनुहुन्थ्यो। संसारभरि कहाँ पुगे भनेर हामी साथीहरूको खोजीमा थियौं। एउटा उदाहरण म भुटनिज लिटरेचर नाममा अनलाइन चलाउँथे। गुगल सर्च गर्दा रमेश गौतमले त्यही नामको वर्डप्रेस ब्लग चलाउनु हुँदोरहेछ। उहाँ पुनर्वास भई नर्वे पुग्नुभएको थियो। हाम्रो चिनजान थिएन। यसैले जोड्यो। यसरी नै हामीले खोज्दै, जोड्दै, थप्दै गयौं। संस्थाले गति कसरी पायो ? तदर्थ समिति बनाइयो, तर त्यसैलाई पनि पूर्णता दिइएको थिएन। सन् २०११ मा पूर्णता दियौं। डेन्जोम दाजु बेलडाँगी शिविरमा हुनुहुन्थ्यो। उहाँले जीबीएलओमार्फत शिविरशिविरमा कार्यक्रम राख्ने, तालिम दिनेजस्ता काम गर्नुभयो। सन् २०१२ मा खुदुनाबारी शिविरमा पहिलो ग्रान्ड इन्टरनेसन क्रिटिक्स सेरोमनी आयोजना गर्यौं। नेपाल, भारत र भुटानका दिग्गजहरूको त्यसमा सहभागिता थियो। त्यसले शिविरभित्र र बाहिर साहित्यिक, भाषिक जागरण मजबुत बनाउन मद्दत पुर्यायो। यसको गतिविधि नेपालभन्दा बाहिर कहिले, कसरी निस्कियो ? सन् २०१४ मा दोस्रो ग्रान्ड इन्टरनेसन क्रिटिक्स सेरोमनी अमेरिकाको नेब्रास्का राज्यको ओमाहा सहरमा आयोजना गर्यौं। सातवटा हलमा तीन दिनसम्म भव्य कार्यक्रम गरिएको थियो। तीन सयको सहभागिता थियो। त्यतिन्जेलसम्म हामीले संस्थाका नामबाट केही पुस्तक प्रकाशन गरिसकेका थियौं। मेरै पहिलो कविता संग्रह बुद्धिको बिर्को त्यही वर्ष प्रकाशन गरेको थिएँ। यस्ता बृहत् कार्यक्रमको उपादेयता के देख्नुभयो ? त्यो कार्यक्रमले संसारभरि भुटानी नेपाली साहित्यको माहोल सिर्जना गर्यो। खासमा तहल्कै मच्चाइदियो। त्यसबाट फर्किएपछि साथीहरूले सिर्जना लेख्ने, ब्लग, च्यानल र अनलाइन चलाउनेजस्ता काम बाक्लो रूपमा गर्न थाल्नुभयो। साहित्यको ब्रान्डिङमा पनि कुनै सहयोग गर्यो कि ? अवश्य गर्यो। त्यसअघि साहित्यकारहरूका लुम्रेझुम्रे आवृत्ति झलक्क आउँथ्यो। तस्बिर र बिम्बमा त्यस्तै देखाइन्थ्यो। हामीले त्यो मनोवृत्तिलाई बदल्यौं। साहित्यकार पनि कलाकार, गायकजस्तै पोस्टरमा निकाल्ने, सेलिब्रेटीजस्तो बनाउने र हाइलाइट गर्ने अवस्थाको सिर्जना हामीले गरायौं। साहित्यमा पनि स्कोप छ है भनेर साबित गरायौं। युवालाई अभिप्रेरित गर्यौं। हाम्रा लेखन डिजिटलाइज्ड हुनुपर्छ भन्ने हामीले अर्को लक्ष्य राखेका थियौं। क्रिटिक्स सेरेमनी नियमित गरिरहनुभयो ? जीबीएलओ अध्यक्ष डेम्जोम दाजु सन् २०१५ मा पुनर्वाससित हुनुभयो। सन् २०१६ मा अमेरिकाकै टेक्सस राज्यमा हामीले यसको तेस्रो शृंखला आयोजना गर्यौं। त्यो पनि भव्य भयो। विश्वभर रहेका भुटानी समुदायलाई संगठित गर्न साहित्यकै बाटो चाहिँ किन रोज्नुभयो ? आवाज उठाउने शक्तिशाली माध्यम कलम हो। चिन्तन गर्ने र आवाज उठाउन सक्ने समुदाय यसमा अटाउने भएकाले साहित्यको बाटो रोजिएको हो। आन्दोलन गरेर भएन। अतः कलमको आन्दोलन गरिएको हो। तपाईंहरूको पुस्ता (जो अहिले जीबीएलओमा आबद्ध छ) सानैमा भुटानबाट लखेटिनुभयो। नेपालमा आएर शरणार्थी जीवन बिताउनुभयो। पढ्न, लेख्न, साहित्यिक निखार ल्याउन वातावरण थिएन। तैपनि यति सशक्त हुन सक्नुभयो। त्यो दुःखमा पनि यो सफलता कसरी सम्भव भयो ? जब हामी शरणार्थी बन्यौं, आशाको दियो भनेको शिक्षामात्र थियो। शिविरमा हाम्रो अघिल्लो पुस्ता हाम्रा गुरुहरू अंग्रेजीमा अगाडि हुुनुहुन्थ्यो। किनकि, भुटानमा अंग्रेजीमै पढाइ हुन्थ्यो। शिविरमा नेपाली गुरुजीहरू पनि हुनुहुन्थ्यो। भुटानमा अलंकार गुठी, नेपाली भाषा परिषद् भुटानजस्ता संस्था थिए। जसको प्रमुख भूमिकामा डेन्जोम दाजुको बुवा लगजित राई हुनुहुन्थ्यो। उहाँले नेपाली भाषासाहित्यका प्रशिक्षक ल्याएर शिविरमै कक्षाहरू चलाउने प्रबन्ध मिलाउनुभयो। त्यसलाई अघि बढाउन गंगाराम लामिटारे सरलगायत थुप्रै गुरुको ठूलो हात रह्यो। शिविर भए पनि त्यहाँ नेपाली भाषाका शिक्षकप्रशिक्षक धेरैभन्दा धेरै जन्माउने सिलसिला चल्यो। भुटानबाट विस्थापित हुँदा तपाईं कति वर्षको हुनुहुन्थ्यो ? म जम्मा सात वर्षको थिएँ। नेपाल आएर शिविरमै पढेको हुँ। नौदेखि भने भारत गएर पढें। बुवा समाजको अध्यक्ष हुनुहुन्थ्यो। उहाँलाई चिठी लेख्न, पुर्याउन सघाउनु पथ्र्यो। त्यसले पनि नेतृत्व विकासको क्षमता बढ्दै गएको थियो। बुवा पनि साहित्य लेखनमा हुनुुहुन्छ ? उहाँ ८० वर्ष हुनुभयो, पाँच वटा किताब निकाल्नु भएको छ। अहिलेसम्म भुटानमै हुनुभएका साथीहरू पनि यस संस्थामा जोडिनु भएको छ ? हुनुहुन्छ। त्यहाँको राजनीतिक परिवेश र परिस्थितिका कारण उहाँहरूलाई देखिन र सक्रिय हुन अप्ठ्यारो छ। विश्वभर रहेका भुटानीमा साहित्य क्षेत्रमा लागेका कति हुनुहुन्छ ? संख्या हजार हाराहारी छ। सक्रिय भने करिब २ सय ५० जना छौं होला। प्रायःले लेख्ने भाषा के हो ? प्रायः होइन, सबैको साहित्य लेखनको भाषा नेपाली नै हो। अंग्रेजी नि ? अलिअलि लेख्न थालेका छन्। तर, अंग्रेजीमा जो जति विज्ञ भए पनि नेपाली साहित्यमै सबै अभ्यस्त छन्। नेपालीमै लेख्दै आएका छन्। किन नि ? किनकि, हामी सबै नेपाली हौं। राष्ट्रिय पहिचानले भुटानी हौंला। अमेरिकी हौंला। वा, कुनै अन्य देशको हौंला। जात फरक होला। तर, हामी जाति नेपाली हौं। हामीले नेपाली भाषा गुमायौं भने भाषा मात्रै गुम्दैन। हाम्रा इतिहासदेखि परिचयसम्म गुम्छन्। तपाईंहरू भुटानमा हुँदा राजनीतिक संक्रमणमा रहनुभयो। जोङ्खा भाषा बोल्न बाध्य गराइँदा र त्यसलाई नमान्दा देश निकाला हुनु पर्यो। अहिले फरकफरक देशमा हुनुहुन्छ। त्यहाँको भाषा फरक हुन्छ। यस्तो अवस्थामा नेपाली भाषालाई जोडतोड गरेर बचाइरहनुको कारण के हो ? कुनै पनि जाति मास्नु छ भने उसको भाषा मास्नुपर्छ। त्यसका लागि कुनै पनि राजनीतिक प्रणालीले भाषा, संस्कार, संस्कृति, परम्परा आदिमाथि हस्तेक्षप सुरु गर्छन्। र, अन्त्यमा लस्ट हिस्ट्री अफ डाइनोसर भनेजस्तै हुन्छ त्यो जाति। भुटानले गर्न खोजेको त्यही हो। विश्वभर ७ देखि ८ करोड नेपाली छन्। तिनलाई एक ठाउँमा ल्याउनुपर्छ। गैरराजनीतिक अधिकारसहित तिनलाई नेपाल सरकारले पहिचान दिने हो भने नेपालीको विश्वमा शक्ति देखिन्छ। नेपाली भाषा, साहित्य र संस्कृति नयाँ पुस्तासम्म जोगाउँदै, प्रयोग गराउँदै लैजान एकदमै ठूलो चुनौती छ। हामी सबै नेपाली हौं। राष्ट्रिय पहिचान कुनै अन्य देशको हौंला। तर हामीले नेपाली भाषा गुमायौं भने भाषा मात्रै गुम्दैन। इतिहास पनि गुम्छ। विश्वभर रहेका भुटानी समुदायलाई संगठित गर्न साहित्यकै बाटो रोज्नुको मूलकारण आवाज उठाउने शत्तिाशाली माध्यम कलम हो। साहित्यको बाटो सशक्त पनि हुन्छ। पहिला नेपाली भाषामा पठनपाठन हुन्थ्यो, त्यो सबै मासिदियो। हामीलाई भोटियाकरण गर्न चाह्यो, हामीले दिएनौं। अझै पनि भुटानमा बोलचालको भाषा नेपाली नै छ। त्यहाँको सरकारले नेपाली भाषा रोक्न खोज्यो। बख्खु अनिवार्य गर्यो। हामी यस्तो अवस्थामा संघर्ष गरेर बाहिरिएका हौं। हामीलाई जाति बचाउन नेपाली भाषाको महत्वबोध छ। यस्तो परिस्थिति सामना गर्न कति गाह्रो हुँदो रहेछ ? यसैलाई ध्यान दिएर हामीले सन् २००८ तिर स्वीकारोक्ति अभियान प्रादुर्भाव गर्यौं। संसारभरि किन अशान्ति भइरहेको भन्दा अस्वीकारोक्तिले हो। जे भइरहेको छ, स्वीकारोक्ति भावको अभावमा हो भन्ने हाम्रो ठम्याइँ रह्यो। यसले के सिकायोदेखायो भने समस्या संसारभरि रहेछ। घटी, बढी र फरकफरक प्रकृतिप्रवृत्तिका समस्या होलान्, तर सबैतिर छन्। उपाय स्वीकारोक्ति नै हो। स्वीकारोक्ति अभियानले सबैलाई समेट्ने रहेछ, विश्वव्यापी रहेछ यो भन्ने निचोडमा हामी पुग्यौं। हाम्रा अभियन्तामा यसले परिणाम पनि दियो। स्वीकारोक्ति अभियानलाई आधिकारिकता कहिले दिनुभयो ? अभ्यास गर्दै गयौं। तर, वैधानिक दर्ता भने सन् २०२२ मा गर्यौं। यो समग्र विश्वको सम्पत्ति हो भन्ने हाम्रो मान्यता छ। यसलाई कसरी विश्वव्यापीकरण गर्दै हुनुहुन्छ ? स्वीकारोक्ति ग्लोबल टुर, २०२३ भर्खरै सम्पन्न गरेका छौं। त्यो कहाँबाट सुरु गर्ने सबालमा हामीले नेपालीको बाहुल्य खोज्यौं। पूर्वीय दर्शनको प्रादुर्भावस्थल रोज्यौं। पहिलो चेतना घरभित्रबाट जागृत गराउनुपर्छ भन्ने ठान्यौं। र, नेपालबाट सुरु गर्यौं। हिमवत् खण्डका नेपालसहित सिक्किम, दार्जिलिङ, असम यसका लागि छनोट गर्यौं। ग्लोबल टुरको पहिलो शृंखला भव्यतापूर्वक सम्पन्न भइसक्यो पनि। यसपछिका योजना ? अमेरिका, क्यानडा, युरोप, अस्ट्रेलिया, मध्यपूर्व त्यसपछि पर्नेछन्। यो निरन्तर रहनेछ र संसारभर पुर्याउने लक्ष्य छ। स्वीकारोक्तिमा हामीले दर्शनका साथ थेरापी, ध्यान आदि पनि थप्दै लगेका छौं। स्वीकारोक्ति र जीबीएलओबीच के सम्बन्ध छ ? स्वीकारोक्तिमा जीबीएलओको मेरुदण्डका रूपमा साथ सहयोग रहँदै आएको छ। यसलाई उम्रिँदाउम्रिँदै मारिदिने पो हुन् कि भन्ने हेतु जीबीएलओले संरक्षणसमेत गर्छ। प्रसंग भाषाकै। नेपाली भाषा, साहित्य र संस्कृति नयाँ पुस्तासम्म जोगाउँदै, प्रयोग गराउँदै लैजान चुनौती देख्नु भएको छैन ? यो एकदमै ठूलो चुनौतीपूर्ण छ। जीबीएलओको भ्रातृ संगठन ग्लोबल एजुकेसन प्रोग्राम (जीईपी) संस्थामार्फत चार वर्षदेखि हामीले नेपाली भाषा पढाउँदै आएका छौं। कोभिडका कारण अनलाइन कक्षा चलाइएको छ। हजारभन्दा बढी विद्यार्थी यसमा अध्ययनरत छन्। त्यसका लागि दक्ष शिक्षक व्यवस्था गरेका छौं। यसमा विभिन्न परीक्षा हुन्छन्। प्रमाणपत्रसमेत दिइन्छ। खुसीको कुरा, हप्ताको एक दिन पढाउँदा पनि नानीहरूमा नेपाली बोल्न, लेख्न र संस्कारसंस्कृतिबारे बुझ्न सक्ने क्षमता विकास भएको छ। के यो निःशुल्क हो ? सुरुका तीन वर्ष हामीले निःशुल्क गर्यौं। अहिले शिक्षकलाई उपलब्ध गराउन वर्षको सय अमेरिकी डलर लिने गरेका छौं। यस्ता अरू केही गर्नु भएको छ कि ? जीईपीबाटै युट्युब च्यानल नेपाली किड्स टीभी सुरु गरेका छौं। गीतसंगीत र प्रशिक्षणसम्बन्धी सामग्री यसमा समावेश गरेका छौं। नानीबाबुले के सिक्न रमाउँछन् भन्ने मनोविज्ञान अध्ययनका आधारमा यसका सामग्री तयार पारेका छौं। नेपाली साहित्यको प्रचार एवं प्रवद्र्धनमा तपाईंहरूको भूमिका केकस्तो छ ? नेपाली साहित्यका विश्वभर विभिन्न संघसंस्था छन्। तिनलाई साझा चौतारीमा ल्याउन हामीले नेपाली साहित्य डट कमनामक अनलाइन साइट सुरु गरेका छौं। यसको वेबसाइट सुरु भइसकेको छ। एप बन्ने क्रममा छ। चाँडै पूरा हुनेछ। यसमा अकाउन्ट खोल्न मिल्ने, आफ्नो पोर्टफोलियो बनाउन सकिने, च्याट गर्न पाउनेजस्ता फिचर्स राखेका छौं। यसमै पुस्तक बेच्न मिल्छ, अनुसन्धान प्लेटफर्म उपलब्ध हुन्छ। सिक्ने, अभ्यास गर्ने थलो पनि हुनेछ। पुर्खाको देश नेपाल, जहाँ एउटा दुर्भाग्यपूर्ण कालखण्डमा बस्नु पनि पर्यो, बाट तपाईंहरूको अपेक्षा के छ ? चाहे जुनसुकै देशको नागरिकता भएका नेपाली हुन्, हामी नेपाली जातिले बुझ्नुपर्ने यो छ कि हामी एकताबद्ध हुनैपर्छ। युनाइटिङ नेप्लिज एक्रोस द ग्लोब आवश्यक छ। त्यसमा नेपाल सरकारले विशेष भूमिका खेल्न सक्छ। त्यसका लागि नेपलिज ओरिजिन पिपल (एनओपी) को मान्यता दिनुपर्ने खाँचो देख्छु म। भारतलगायत विभिन्न देशले यस्तो मान्यता दिँदै आएका छन्। यो नेपालीका हकमा पनि आवश्यक छ। गैरआवासीय नेपालीले मात्र सबै समेट्न सक्दैन। सकेको छैन। नेपलिज ओरिजिन पिपल (एनओपी) को मान्यता किन खोज्नुभएको ? विश्वभर ७ देखि ८ करोड नेपाली छन्। तिनलाई एक ठाउँमा ल्याउनुपर्छ। संसारभरिका नेपालीलाई नेपालले स्वागत गर्न सक्नुपर्छ। गैरराजनीतिक अधिकारसहित तिनलाई नेपाल सरकारले पहिचान दिने हो भने नेपालीको विश्वमा शक्ति देखिन्छ। नेपाली जातिलाई अनि कसैले हेप्न सक्दैन। हामी नेपाली हौं भनेर ढाका टोपी लगाएर बाहिर हिँडे पनि भित्र पीडा छ। त्यो स्थिति आयो भने हामीलाई पनि गौरवान्वित गराउने छ। यो देश र माटोका लागि हामीले पनि खुलेर केही गर्न सक्छौं।"
बालिका बलत्कार गरी फरार अभियुक्त १९ वर्षपछि पक्राउ,धरान : बालिकालाई बलात्कार गरि फरार भएका एक अभियुक्त १९ वर्षपछि पक्राउ परेका छन्। सुनसरीको धरान उपमहानगरपालिकाकी बालिका बलात्कार गरि फरार रहेका बराहक्षेत्र नगरपालिका१ का ३७ वर्षीय अर्जुन विकलाई पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी नबिनकृष्ण भण्डारीले जानकारी दिए। विश्वकर्माविरुद्ध २०६१ मंसिर २३ गते धरानकी १५ वर्षकी बालिका उपर भएको जबरजस्ती करणी मुद्दा ईलाका प्रहरी कार्यालय धरानबाट अनुसन्धान गरी जिल्ला सरकारी वकिल कार्यालय सुनसरीमार्फत जिल्ला अदालत सुनसरीमा दायर भएको थियो। उक्त मुद्दामा सर्वोच्च अदालतले विश्वकर्माविरुद्ध २०६७ बैशाख २९ गते ९ वर्ष ५ महिना १९ दिन कैद फैसला सुनाएको थियो। अदालतको फैसलापश्चात विश्वकर्मा धरानमै बसेको सूचनाको आधारमा ईलाका प्रहरी कार्यालय धरानबाट खटिएको प्रहरीको टोलीले पक्राउ गरी सुनसरी जिल्ला अदालतमा बुझाएको डिएसपी भण्डारीले बताए। अदालतको आदेश अनुसार उनलाई कैद सजाएका लागि झुम्का कारागारमा बुझाएको उनले बताए।
बालिकालाई सामूहिक बलात्कार गरेको आरोपमा तीन युवक पक्राउ,"महोत्तरी : महोत्तरी प्रहरीले दुई अलग अलग घटनाका आरोपमा ४ जनालाई नियन्त्रणमा लिएको छ । जिल्ला प्रहरी कार्यालय महोत्तरीले दिएको जानकारी अनुसार डाँका गर्दै बालिकालाई सामूहिक बलात्कार गरेको आरोपमा तीन युवक र कुटपिट गरेको आरोपमा एक गरि चार जनालाई पक्राउ परेका छन् । डाकाँ गर्दै बलात्कार गरेको आरोपमा सम्सी गाउँपालिका२ का २० वर्षीय उवैद मोमिन, २१ वर्षीय अनवर अन्सारी र भारत बिहारका २१ वर्षीय जियाउल अन्सारी रहेका छन् । सम्सी गाउँपालिका १ मा बस्दै आएकी १५ वर्षीया एक बालिकालाई सामूहिक बलात्कार गरेको आरोपमा उनीहरुलाई पक्राउ गरेर सार्वजनिक गरेको जिल्ला प्रहरी कार्यालय महोत्तरीका सूचना अधिकारी प्रहरी निरीक्षक महेन्द्र खड्काले जानकारी दिए । माघ २३ गते राति साढे १ बजेको समयमा बालिकाले लगाएको आमाको गरगहना लुटपाट गरी अपहरण गर्दै घरबाट डेढ किलोमिटर पर लगेर पालैपालो जबरजस्ती करणी गरेको प्रारम्भिक अनुसन्धानबाट तथ्य खुलेको हो । बालिकाले भनेको हुलियाको आधारमा बिहीबार राति ८ बजे उनीहरुलाई पक्राउ गरी पीडित बालिकाबाट सनाखतसमेत गराई अनुसन्धान प्रक्रिया अघि बढाएको प्रहरीले जनाएको छ । पक्राउ परेका तीन युवकलाई जिल्ला अदालत महोत्तरीबाट ७ दिनको म्याद थप गरी थप अनुसन्धान र फरार एक जनाको खोजी गरिरहेको प्रहरीले जनाएको छ । यता ऋणीलाई पोलमा बाँधेर कुट्ने साहुलाई प्रहरीले नियन्त्रणमा लिएको छ । ब्याज दिएको भन्दै ऋणीलाई कुटपिट गरेको आरोपमा प्रहरीले पिपरा गाँउपालिका६ बस्ने रामकुमार शर्मालाई नियन्त्रणमा लिएको हो । प्रहरीका अनुसार शर्माले ऋणी भनिने धनुषाको धनुषाधाम नगरपालिका५ स्थित उमाप्रेमपुरका ४२ वर्षीय नरेश मण्डललाई बिजुलीको पोलमा बाँधि कुटपिट गरिएको हो । साहु रामकुमारले मण्डलमाथि अमानवीय व्यवहार गरेको पाइएपछि उनलाई पक्राउ गरेर महोत्तरी जिल्ला अदालतबाट ७ दिनको म्याद थप गरी घटनाबारे अनुसन्धान गरिरहेको जिल्ला प्रहरी कार्यालय महोत्तरीले जनाएको छ ।"
क्यानडाले नेपाललाई दियो २८६ रनको लक्ष्य,"काठमाडौं : नेपालविरुद्ध क्यानडाले २८६ रनको लक्ष्य प्रस्तुत गरेको छ। त्रिवि क्रिकेट मैदानमा शनिबार नेपालविरुद्ध जारी एकदिवसीय सिरिजको दोस्रो खेलमा क्यानडाले निर्धारित ओभरमा ९ विकेटको क्षतिमा २८५ रन बनाएको हो। क्यानडाका लागि ओपनर आरोन जोनसनले सर्वाधिक ६५ रन बनाए। उनले १० चौका र २ छक्का प्रहार गरेका थिए। त्यसैगरी अर्का ओपनर नवनीत धालीवालले ४६ रन बनाए भने परगत सिंहले ३८ रन, श्रेयस मोब्बाले ४० रनको योगदान गरे। सोमपाल कामीको अन्तिम बलमा मोब्बा भीम सार्कीबाट आउट भएका हुन्। नेपालका लागि कप्तान रोहित पौडेल र कुशल मल्लले समान २२ विकेट लिए। सिनियर टोलीबाट डेब्यु गरेका आकाश चन्द, सूर्य तामाङ, पवन सर्राफ ले ११ विकेट लिए। अन्तिम बलमा सोमपाल कामीले पनि थप एक विकेट लिन सफल भए। आजको खेलमा क्यानडाले टस जितेर ब्याटिङ रोजेको थियो। यो पनि पढ्नुहोस एसीसी वुमन्स प्रिमियर कप : हङकङलाई ८ विकेटले हराउँदै नेपाल विजयी"
एकदिवसीय सिरिज : क्यानडाविरुद्ध दोस्रो खेल खेल्दै नेपाल,"काठमाडौं : नेपाल र क्यानडाबीचको एकदिवसीय क्रिकेटको दोस्रो खेल आज हुँदैछ। कीर्तिपुरस्थित त्रिवि क्रिकेट मैदानमा बिहान सवा ९ बजे सुरू हुने खेलमा नेपालले लगातार दोस्रो जीत निकाल्ने लक्ष्य राखेको छ। नेपालको रोहित पौडेल र क्यानडाको साद बिन जाफरले कप्तानी गर्दैछन्। नेपालले डब्लुसीएल लिग टूको तयारी स्वरुप आयोजना गरेको सिरिज खेल्न क्यानडाको टीम नेपाल आएको हो। पहिलो खेलमा कप्तान रोहित पौडेल चम्किँदा नेपालले क्यानडाविरुद्ध रोमाञ्चक जित हात पारेको थियो। कप्तान पौडेलले ४ विकेट लिएपछि नेपालले क्यानडालाई ७ रनले हराएको हो। टियु क्रिकेट मैदानमा सुरुवातदेखि दबाबमा परेको नेपालले अन्त्यतिर उत्कृष्ट पुनरागमन गरेको हो। ८५ ओभर खेलेका कप्तान पौडेलले २२ रन दिएर ४ विकेट लिएका थिए। उनले दुई मेडन ओभर फालेका थिए। त्यस्तै ललित राजबंशी २ र सोमपाल कामी, रिजन ढकाल, पवन सर्राफ र कुशल मल्लले एकएक विकेट लिए। २२५ रनको विजय लक्ष्य पाएको क्यानडाले सुरुवातदेखि नेपालालई दबाबमा राखेको थियो। नेपाल ३ खेलको शृंखलामा १० अंकले अगाडि छ। तेस्रो खेल सोमबार हुनेछ। यस सिरिज लगत्तै नेपालले घरेलु मैदानमा डब्लुसीएल लिग टूको म्याचहरु खेल्ने क्यानले जनाएको छ। क्यानडाको प्रशिक्षकमा पुबुदु दासानायके र नेपालका प्रशिक्षकमा मोन्टी देसाइ रहेका छन्। यस अगाडि पुबुदु नेपाली खेलाडीको प्रशिक्षक हुन्। उनी नेपालका पूर्व सफल प्रशिक्षक हुन्। प्रत्येक खेलमा नेपालको जीत चाहने पुबुदु आज क्यानडाविरुद्धको खेलमा भने नेपालले पराजय बेहोरेको हेर्न चाहन्छन्। नेपालले लगातार अन्तर्राष्ट्रिय प्रतियोगिता खेल्ने भएको छ। नेपालले फेब्रुअरी १५ देखि २५ सम्म टियु क्रीकेट मैदानमा नेदरल्यान्ड्स र नामिबियासँग लिग२ अन्तर्गत त्रिकोणात्मक सिरिज खेल्दैछ। त्यसलगत्तै नेपालले नेदरल्यान्ड्स र नामिबियासँग फेब्रुअरी २७ देखि ५ मार्चसम्म टि२० सिरिज खेल्ने नेपाल क्रिकेट संघ (क्यान) ले जनाएको छ। यो पनि पढ्नुहोस कप्तान रोहित पौडेल चम्किँदा क्यानडाविरुद्ध नेपालको रोमाञ्चक जित नेपाल विजयी बन्दा यस्तो देखियो टीयु मैदान (फोटो फिचर) शनिबार नेपाल र चिनियाँ टोलीबीच मैत्रीपूर्ण खेल नेपाल, नेदरल्यान्ड्स र नामिबियाबीच टी२० सिरिज पनि हुने"
"रौतहटबाट काठमाडौं जाँदै गरेको बस चितवनमा दुर्घटना, २० जना घाइते",भरतपुर : चितवनमा बस दुर्घटनमा परेर २० जना घाइते भएका छन् । पूर्वपश्चिम राजमार्गअन्तर्गत राप्ती नगरपालिका२ गड्यौलीमा रौतहटबाट काठमाडौँतर्फ जाँदै गरेको बा प्र ०१००६ ख २००४ नं बस गए राति सडक छेउमा रोकिराखेको प्र २०३००१ ख ७३१२ नं को ट्रकसित ठोक्किएको हो । घाइते सबै बसका यात्रु रहेको जिल्ला ट्राफिक प्रहरी कार्यालय चितवनका प्रमुख सुरेश सुवेदीले जानकारी दिए। घाइतेमध्ये दुई जनाको अवस्था गम्भीर रहेको छ । घाइतेको चितवन मेडिकल कलेज भरतपुरमा उपचार भइरहेको छ । बसका चालक फरार रहेका र खोजी कार्य जारी रहेको प्रमुख सुवेदीले बताए। रासस
रुसी सेनामा भर्ना भएकाको उद्धारका लागि १४० जनाको परिवारले दिए आवेदन,"काठमाडौं : पछिल्लो समय रुसी सेनामा भर्ना भएका नेपाली नागरिकको मृत्यु र घाइते भएको सूचना सार्वजनिक हुन थालेपछि आफन्तले उद्धारका लागि आग्रह गर्ने गरेका छन्। परराष्ट्र मन्त्रालयको पछिल्लो जानकारीअनुसार रुसी सेनामा भर्ना भएकामध्ये हालसम्म १२ नेपालीको मृत्यु भएको छ भने पाँच जना युक्रेनी सेनाको कब्जामा रहेका छन्। यसैगरी कन्सुलर सेवा विभागमा करिब एक सय ४० जनाका परिवारका सदस्यले उद्धारका लागि आवेदन दिएका छन्। यसबाहेक के कति सङ्ख्यामा नेपाली नागरिक रुसी सेनामा भर्ना भएका छन् तथा युद्धका क्रममा कति घाइते भए वा हराए भन्ने यथार्थ विवरण छैन। मन्त्रालयले हालसम्म गोरखाका सन्दिप थपलिया, कपिलवस्तुका रुपक कार्की, कास्कीका देवान राई, स्याङ्जाका पितम कार्की, दोलखाका राजकुमार रोका, इलामका गङ्गाराज मोक्तान, कुन्दन सिंह नागल, स्याङ्जाका हरिप्रसाद अर्याल, कैलालीका भरबहादुर शाह र धादिङका राजकुमार गिरीको रुसी सेनामा कार्यरत रहँदा निधन भएको जानकारी प्राप्त भएको मन्त्रालयले जनाएको छ। यसैगरी रुस सरकारबाट आधिकारिक जानकारी प्राप्त नभए पनि पछिल्लो समय थप दुई नेपालीको मृत्यु भएको सम्बन्धमा परिवारजनले मन्त्रालयमा जानकारी गराएका छन्। त्यस्तै रुसी सेनामा कार्यरत अवस्थामा बर्दियाका विवेक खत्री, काभ्रेपलाञ्चोकका सिद्धार्थ ढकाल, मोरङका विकास राई र रोल्पाका प्रतिक पुनलाई युक्रेनी सेनाले बन्दी बनाएको मन्त्रालयको तथ्याङ्कमा उल्लेख छ। रुसी सेनामा कार्यरत थप एक नेपाली नागरिक युक्रेनी सेनाको कब्जामा परेको सूचना आएको मन्त्रालयले जनाएको छ। रुसी सेनामा भर्ना हुन जाने नेपाली अधिकांश भ्रमण भिसामार्फत खाडीका मुलुकबाट त्यहाँ गएका पाइएको छ। मन्त्रालयका प्रवक्ता अमृतबहादुर राईले नेपाल सरकारले रुस सरकारलाई मृतकको शव यथाशीघ्र नेपाल पठाउन तथा पीडित परिवारलाई क्षतिपूर्ति उपलब्ध गराउन अनुरोध गरिएको जानकारी दिए। साथै उनले बन्दी बनाइएका नेपालीको शीघ्र रिहाइ गरी नेपाल फिर्ता पठाउन युक्रेनी सरकारलाई कूटनीतिक माध्यमबाट अनुरोध गरिएको बताए। मन्त्रालयले नेपालीलाई रुसी सेनामा भर्ना नगर्न र कुनै नेपालीलाई भर्ना गरेको भए त्यस्ता नागरिकलाई तत्काल नेपाल फर्काउनसमेत रुस सरकारलाई अनुरोध गरेको छ। गत महिना युगाण्डाको कम्पालामा सम्पन्न नाम सम्मेलनमा भेट भएका रुसका सहायक विदेश मन्त्रीसँग नेपाल सरकारका प्रतिनिधिले रुसी सेनामा नेपालीलाई भर्ना रोक्न र स्वदेश फर्काउनका लागि कुरा गरेको मन्त्रालयले जनाएको छ। नेपाली युवा रुसी सेनामा भर्ना भएका भन्ने सूचना सार्वजनिक भएपछि मन्त्रालयले गत साउन १६ गते पहिलो पटक प्रेस विज्ञप्तिमार्फत परम्परागत रुपमा रहेको सम्झौताअन्तर्गत केही मित्र राष्ट्रको राष्ट्रिय सेनामा नेपाली नागरिक भर्ना हुँदै आएकामा बाहेक अन्य विदेशी सेनामा नेपाली नागरिक भर्ना हुन अनुमति दिने सरकारको नीति नरहेको स्पष्ट पारेको थियो। त्यसैगरी मन्त्रालयले सरकारी कामकाज, रुस सरकारको छात्रवृत्ति तथा पेसा व्यवसायमा संलग्न भएकालाई बाहेक अन्य सर्वसाधारण नागरिकलाई रुस यात्रा गर्नुपरेमा परराष्ट्र मन्त्रालयअन्तर्गतको कन्सुलर सेवा विभागबाट जारी गरिने नो अब्जेक्सन लेटर (एनओसी) लिएर मात्र यात्रा गर्न अपिल गरेको छ। कसैको प्रलोभनमा परी वा गलत सूचनाको आधारमा युद्धग्रस्त मुलुकको सेनामा भर्ना नहुन मन्त्रालयले अनुरोध गरेको छ। उपरोक्त व्यवस्थालाई विस्तार गरी हाल भारत, बङ्गलादेश, श्रीलङ्का, संयुक्त अरब इमिरेट्स, साउदी अरब, कुवेत, कतार, ओमान र बहराइनबाट समेत रुस यात्रा गर्नुपरेमा तत् तत् देशमा रहेका नेपाली राजदूतावास तथा महावाणिज्य दूतावासहरुबाट जारी गरिने एनओसी लिएर मात्र यात्रा गर्न मन्त्रालयले अपिल गरेको छ। नेपाल सरकारले रुसी सेनामा भर्ना भएका नेपाली नागरिकको सङ्ख्या, घाइते नेपालीको सङ्ख्या तथा उनीहरुको अवस्थाका बारेमा रुस सरकारबाट आधिकारिक रुपमा यथाशीघ्र जानकारी गराउन स्पष्ट अडान राखे पनि हालसम्म यस सम्बन्धमा यकिन तथ्याङ्क प्राप्त हुन सकेको छैन्। हाल परराष्ट्रमन्त्री एन पी साउद अष्ट्रेलिया र न्यूजिल्याण्डको भ्रमणमा रहेका र उनी स्वदेश फर्केलगत्तै यस विषयमा कार्यक्रम गर्ने योजना रहेको प्रवक्ता राईले जानकारी दिए। मन्त्री साउदले करिब दुई सय जना काम गर्न, अध्ययन र भ्रमण भिसामा रुस गएका नेपाली युवा त्यहाँको सेनामा भर्ना भएको हुनसक्ने बताएका थिए। हराइरहेका र घाइते भएको भन्ने मन्त्रालयमा प्राप्त आवेदनका आधारमा त्यसभन्दा केही बढी नेपाली भर्ना भएको हुनसक्ने उनको भनाइ थियो। मन्त्री साउदले नेपालस्थित रुसका राजदूतलाई मन्त्रालयमा बोलाएर नेपाल सरकारका चासो रुस सरकारसम्म पुर्याउनका लागि स्पष्ट सन्देश दिएको बताए। साथै मस्कोस्थित नेपाली दूतावासलाई नेपाल सरकारको दृष्टिकोण सम्प्रेषण गर्न उनले निर्देशन दिएका जानकारी गराए। यससँगै युक्रेनमा बन्दी बनाइकाको हकमा युक्रेन सरकारको सम्पर्कमा रहेको र उद्धारका लागि आफ्नोतर्फबाट गर्ने पहलकदमीमा केही कसर बाँकी नराखेको मन्त्री साउदको भनाइ थियो। पछिल्लो समय रुसयुक्रेन युद्ध चर्किदै गएपछि र रेडजोनमा पठाउन थालेपछि रुसी सेनामा भर्ना भएका नेपाली नागरिकले आत्तिएर आफन्तमार्फत उद्धारको याचना गर्ने गरेका छन्। यही वर्षको दशैलगत्तै रुसी सेनामा भर्ना हुन गएका एक नेपालीका आफन्तले कहिले सम्पर्क हुने र कहिले नहुने गरेको दुःखेसो पोख्दै उद्धारका लागि आग्रह गरेका छन्। सन् २०२२ फेब्रुअरी २४ देखि रुस र युक्रेनबीच युद्ध जारी छ। रासस"
सकारात्मक आयतनका कविता,"कविता साहित्यको एक सशक्त विधा हो। कविता कला र भावसँग जोडिन सके प्रभावकारी हुन सक्छ। जति कविता लेख्न सजिलो हुन्छ, उत्तिकै लेख्न कठिन हुन्छ शक्तिशाली र सुन्दर कविता। डा अनन्त अधिकारी वरिष्ठ मनोचिकित्सक हुन्। उनको कवि मन सर्वाइवल नोटमार्फत शक्तिशाली र सुन्दर कविता सिर्जनामा पोखिएको छ।आफ्नै जिन्दगीका वरिपरि घुमेका कविता पढेको भान हुन्छ। आफैंले भोगेका जीवनका कथाहरूका पाना पल्टाएजस्तो पाठकले अनुभूति गर्न सक्छन्। कविताले पाठक मनलाई सम्मोहित गराउँछन्। मनोचिकित्सकको रूपमा दैनिक बिरामीसँग साक्षात्कार हुनुपर्दाका अनेकानेक भोगाइ कविताहरूमा पोखिएका हुन्। सबै कविताका अन्तर्बस्तु यही समाजका उपज लाग्छन्। विषयगत विविधा रहेका ४१ कविता समावेश गरिएको प्रस्तुत पुस्तकमा समकालीन प्रवृत्ति अभिव्यञ्जित कविता छन्। तथ्यको टेको लगाएर उभिएका प्रायः कविता यथार्थवादी नदीमा प्रवाहित भएर सलल बगेका देखिन्छन्। वर्तमान विषम परिस्थितिको उपज लाग्छन् कविता। निराशाभित्र छिरेर आशाको सञ्चार जागृत गराउँछन्। कवि मान्छेमा उत्साहको दियो जलाउँछन्। मान्छेलाई जोगाउन उत्प्रेरणाको स्रोत बन्छन्। मान्छेले वर्तमान युगमा भोगेको विसंगत र विकृतपूर्ण दैनिकी, अभाव, पीडा र छटपटीबाट त्राण दिन ऊर्जा भर्न सक्ने सामाथ्र्य बोकेका कविता छन्। जसले सकारात्मक वैचारिक भाव अभिव्यक्त गराई निराश मनहरूमा मल्हमपट्टी लगाउँछन्। कविता निराश, पीडाको बिरामी परेकाका निम्ति दबाई हुन्। डा अनन्तले यस्ता बिरामीहरूलाई प्रेस्किप्सनको रूपमा कविता सुझाएका छन्। यस्ता बिरामीका चित्कारहरू कविताहरूमा परेका छन्। डाक्टरको कविमन तिनीहरूलाई देखेर चिथोरिन्छ, छट्पटिन्छ अनि कवितामार्फत पोखिन्छ। जीवन सकिएपछि सकिन बाँकी अर्काे जिन्दगी हुँदैन बित्थामा लेखिनु हुँदैन सुसाइड नोट खानु हुँदैन हरेशको हेमलक निम्त्याउनु हुँदैन कायर अवशान (सर्वाइवल नोट) चाल्र्स डार्विनद्वारा प्रतिपादित सिद्धान्त सर्बाइवल अफ द फिटेस्टकै लयमा लेखिएको सर्बाइवल नोट मानिसलाई जिन्दगीको मोह जगाउने, जीवनमा थाकेर निराश हुनेहरूको मनोदशालाई सकारात्मक मनोपरामर्श दिने, बाँच्नुको महŒवबोध गराउने सकारात्मक भावको सन्देश सम्प्रेषण गर्ने कविता हो। यो जिन्दगी जिउन प्रेरित गर्ने कविता हो। मनोचिकित्सकले मानिसमा आउने डिप्रेसन र यसले निम्त्याउने आत्महत्यालाई निरुत्साहित गर्न शब्दरूपी औषधि यस कवितामा सिफारिस गरेका छन्। मान्छेले समय र परिस्थिति अनुरूप चलेर आइपर्ने सबै खाले अप्ठ्यारा क्षणहरू सामना गर्नुमा जिन्दगीको अनुपम आनन्द निहित रहेकोतर्फ सकारात्मक सन्देश प्रवाह गर्ने यो कृतिको शीर्षक कविता असाध्यै बलशाली छ। भावनाको उत्ताल तरंगमा कहिलेकाहीँ कवि बहकिन्छन् र प्रेमिल कविता पनि लेख्छन्। ह्रदयको गहिराइबाट उम्लिएको विवेकयुक्त मायाका भावध्वनिहरू प्रतिध्वनित भएका छन्। प्रेमको विशालता नाप्न गाह्रो हुने कुरामा सहमत हुने उनी प्रेममै जिन्दगी भएको धारणा राख्छन्। यस्ता कवितामा पुनर्लेखन, अन्तिम मनको नोट अफ डिसेन्ट, एउटा प्रेमकथा, मन आख्यान, अनुरोध मानसरोवरसँग, चुनहुवा मलाई प्रेम नगरजस्ता कविता छन्। जसमार्फत प्रेमले मान्छेको जिन्दगी सहज हुने हुँदा सबैले सबैलाई प्रेम गर्नुपर्छ, प्रेमले नै जीवन र संसार चल्छ भन्नेमा जोड दिइएको छ। संग्रहमा समसामयिक युगीन यथार्थ चेतले भरिएका कविता अत्यन्तै बलशाली छन्। एउटा पथिकको आशावादी कथा, सुस्केरा र सुस्केराहरू, आमाहरूको दैनिकी, काठमाडौं ककोफोनी, भोलारामको कविता, कविता अन्तर्यजस्ता कविताले समसामयिक परिवेशको यथार्थ ओकलेका छन्। युगीन चेतले ओतप्रोत कविताहरूले जीवन र जगत्को वास्तविक अवस्थालाई उजागार गरेका छन्। आममान्छेले यो समयमा भोग्नुपरेका यावत् पीडा कविले बोलेका छन्। मानवीय संवेदनाको प्रकटीकरण भएको छ। गने अर्थात् गणबहादुरमा पाठकले भुइँमान्छे पाउँछ। गरिब मान्छेका सपनासमेत तुहाउने वर्तमान परिवेशको उजागर गरिएको यहाँ आफ्ना हड्डीहरू रिक्साको चक्काभन्दा बढी घोट्दा पनि एक छाक लाउन र आङ न्यानो पार्न नसकेको आम सर्वसाधारणका दैनिकीको कथा लाग्छ कविता। पुनर्लेखन, एउटा स्थानीय मुगाबे संस्करण, गनगने लोग्नेको श्रीपेच, सुस्केरा र सुस्केराहरू, आमाहरूको दैनिकी, कविता अन्तर्य आदि कविता राजनीति र समाजसँग जोडिएका छन्। यिनमा रहेका बेलगाम बेथितिप्रति लक्षित भएर लेखिएका कविता पनि छन्। भावुक कविलाई समाजको मनोदशाले दुःखाउँछ र शिष्ट, सरल भावमा उनी आक्रोश पोख्छन्। आममान्छेलाई युगको यो दुर्दशाप्रति विद्रोह गर्न आग्रह गर्छन्। संघर्ष गर्न आँट भर्छन्। जीवन र जगत्सँग बोधगम्य कविताहरू बेजोड र पठनीय लाग्छन्। वाक्य विन्यासको राम्रो समन्वय भएका कविताहरूले भरिएको कृति हो, सर्वाइवल नोट। सुखद बिम्ब विविधाहरूको प्रयोग, सकारात्मक सोच प्रयुक्त शब्दावलीहरू, जीवनवादी दृष्टिकोण, शिल्पशैलीमा विविधता, शब्द र वाक्य विन्यासको राम्रो समन्वय आदि संग्रहका विशेषता हुन्। कोमल भावमा बौद्धिकता झल्केका कविताहरूले भरिएको कृतिका कविताहरू प्रगतिवादी चेतमा वगेका छन्। बिम्ब, प्रतीकको सटिक प्रयोग गरिएको छ। कविताहरू सकारात्मक भाव र चिन्तनले भरिभराउ छन्। क्लिष्टताको रत्तिभर प्रयोग छैन। भावमा बडो गम्भीरता छ। समयका बेथितिप्रतिको गम्भीर चिन्ता, चासो र सकारात्मक सम्पे्रषण कविताका विशेषता लाग्छन्। निराशा, कुण्ठा र पलायनताभन्दा विपरीत आशावादिता, सकारात्मकता र जीवनप्रतिको मोहमा लाग्न प्रेरित गर्ने कविता छन्। भाव अभिव्यक्तिका दृष्टिले डा अधिकारीका कविता अत्यन्तै बलशाली, सन्देशप्रदायक, सक्षम र सबल लाग्छन्। यसमा व्यापक कलात्मक अभिव्यक्ति पनि पाइन्छन्। विचारप्रधान कविताहरूमा विभिन्न बिम्ब, प्रतीकहरूको सही प्रयोग छ। यस हिसाबले कविता सरल र सम्प्रेष्य नै लाग्छन्। कविले प्रगतिशील चेतनालाई आत्मसात् गरेका छन्। शीर्षकहरू कवितालाई अथ्र्याउन सक्षम देखिन्छन्। भाव विचारको आधारमा पनि कविता सुन्दर लाग्छन्। कविताको आशय प्रष्ट्याउन कोरिएका चित्रहरू पनि सान्दर्भिक छन्। शीर्षक कवितालगायतका कवितामा आगन्तुक शब्द प्रयोग भएका छन्। सुखदुःखलाई जिन्दगीको दुई किनाराको रूपमा लिनुपर्ने बताउने कवि दुःखबाट डराएर नभाग्न आग्रह गर्छन्। मान्छेका मनभित्र खेलिरहेर स्थान बनाउन पुगेका मनोदशाहरूका कारण मान्छे दुःखी हुने हुनाले यसबाट विचलित र निराश नहुन सुझाउँछन्। सकारात्मक सोचले मान्छेलाई बाँच्न औषधिको काम कविताले गर्न सक्छ। मान्छेलाई बाँच्ने जीजिविषा पाल्न सिकाउने कविताहरू परेका छन्। सर्बाइवल नोट एउटा मनोचिकित्सकको कार्यक्षेत्रमा आफ्ना अनुभूतिहरूले लछप्पै भएका कविताहरूको फेहरिस्त लाग्छ। सर्वाइवल नोट सर्वजनहितायको सन्देश प्रवाह गर्ने कविता संग्रह हो। यसले यथार्थपरक धारणा, भाव र विचारलाई सम्प्रेषण गरेको छ। मान्छेको मनलाई डिप्रेसनबाट रूपान्तरण गरेर आशावादिताको भावना जगाएको छ। कथ्य र शिल्पको सही मिसावटले कविताहरू सुन्दर बनेका छन्। वरिष्ठ मनोचिकित्सक कवि डा अनन्त अधिकारीलाई जीवनप्रतिको सकारात्मक आयतन बोकेका कविताहरूको पठनीय कृति सर्वाइवल नोटका निम्ति हार्दिक बधाई !"
नेपालचीनको अन्तरदेशीय र व्यापारिक नाका सञ्चालन गर्न विशेष ध्यान दिएका छौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले चीनसँगको सीमा क्षेत्रको विकास र व्यापार प्रवर्द्धन व्यवस्थित बनाइने बताएका छन्। नेपाल हिमालय सीमापार वाणिज्य सङ्घको २४ औँ साधारणसभाको आज उद्घाटन गर्दै प्रधानमन्त्री प्रचण्डले नेपालचीनबीचको अन्तरदेशीय र व्यापारिक नाका सञ्चालनलाई सरकारले विशेष ध्यान दिएको बताएका हुन्। प्रचण्डले तातोपानीलगायत उत्तरी क्षेत्रका नाकामा आवातजावात र आर्थिक क्रियाकलापमा सहजता आएको बताए। मैले तेस्रोपटक सरकारको नेतृत्व गरेपश्चात सबैभन्दा धेरै प्राथमिकता नेपालचीनबीचको अन्तरदेशीय र व्यापारिक नाका सुचारु र व्यवस्थित गर्ने विषयमा दिएको छु, जसका कारण तातोपानी लगायतका उत्तरी क्षेत्रका नाकामा आवातजावात र आर्थिक क्रियाकलापमा सहजता आएको छ। उनले भने,यस क्षेत्रको वस्तुगत आवश्यकताका दृष्टिले ती पर्याप्त छैनन् र आगामी दिनमा थप कुटनीतिक पहलमार्फत सीमा क्षेत्रको विकास र व्यापार प्रवर्द्धन व्यवस्थित तुल्याउनुपर्छ भन्नेमा म पूर्णतः जानकार र सचेत छु । प्रचण्डले चीनबाट आयात गर्ने र चीनमा निकासी गर्ने धेरै व्यापारी व्यवसायीहरु क्रियाशील रहेको उल्लेख गरे। मित्रराष्ट्र चीनसँग आयातनिर्यात गर्ने नेपाली व्यापारीहरुको प्रयासमा विसं २०५५ सालमा तातोपानी व्यापार सहयोग संघको नामबाट एउटा सानो कोठामा स्थापना भएको संस्था हाल नेपाल हिमालय सीमापार वाणिज्य संघको रुपमा परिणत भई चीनसँग व्यापार गर्ने साथीहरुको छाता संगठनको रुपमा विकसित र बिस्तारित भएको तथ्य मलाई जानकारी छ । १००२ जना सक्रिय सदस्य आबद्ध रहेको यस संस्थामा चीनबाट आयात गर्ने र चीनमा निकासी गर्ने धेरै व्यापारी व्यवसायीहरु क्रियाशील हुनुहुन्छ। संस्थाका सम्पर्क युनिट उत्तरी भन्सार नाका तातोपानी र रसुवामा रही सीमापार व्यापार व्यवस्थापनमा यहाँहरुले उल्लेख भूमिका खेल्नुभएको छ ।उनले भने,संस्थाले चीनसँगको व्यापार उत्तरी नाकाबाट गराउन उत्तरी क्षेत्रमा आएका प्राकृतिक प्रकोप, बाढी पहिरो तथा कोरोना महामारीका समयमा विभिन्न सहयोगात्मक कार्यहरु गरी आयातनिर्यात अविछिन्न रुपमा गर्न सहयोग गरिरहेको छ। प्राकृतिक विपत्ति र महामारीका समयमा सडक सञ्जालको व्यवस्थापन, स्वास्थ्य सामग्रीहरुको प्रबन्ध, जनचेतनामूलक कार्यक्रम गरी संस्थाले सामाजिक क्षेत्रमा समेत महत्वपूर्ण काम गरिरहेको छ । नेपाल हिमालय सीमापार वाणिज्य संघले आफ्नो मात्र व्यापार व्यवसायमा सीमित नेपाल सरकारको हरेक क्रियाकलाप रचनात्मक सहयोग समेत पुर्याउँदै आएको प्रचण्डको भनाई छ । उनले भने,सरकारले अवलम्बन गरेका नीति निर्देशनहरु, कर, भन्सार तथा व्यापार सहजीकरणमा महत्वपूर्ण सहयोग पुर्याएको छ । साथै द्विपक्षीय तथा क्षेत्रीय व्यापार विस्तारका लागि सहकार्य र समन्वयात्मक काम गरिरहेको छ। यसका निम्ति यहाँहरुप्रति आभार प्रकट गर्दछु । उनले आफ्नो चीन भ्रममा गहन छलफल गरेको उल्लेख गरे।गत असोजमा सम्पन्न चीन भ्रमणका क्रममा मैले सीमा क्षेत्रको विकास, यहाँका स्थानीय बासिन्दाका समस्या, चीन सरकारको तर्फबाट खेल्नुपर्ने भूमिका र गर्नुपर्ने सहयोगका साथै नेपालचीनको संयुक्त प्रयासबाट यस क्षेत्रको विकासमा निर्वाह गर्नुपर्ने भूमिकाबारे गहन छलफल गरेको थिएँ। उनले थपे,यस ऐतिहासिक भ्रमणका क्रममा चीन सरकारसँग नेपाल र चीन सरकारबीच नेपालको उत्तरी पहाडी क्षेत्रका लागि उत्पादन र जीवित सामग्रीको प्रमाणपत्र हस्तान्तरण, सन् १९८१ को नेपालचीन व्यापार र भुक्तानी सम्झौतालाई मूल्याङ्कन र परिमार्जन गर्न एक संयुक्त प्राविधिक कार्यदल बनाउने विषयमा चीनको वाणिज्य मन्त्रालय र नेपालको उद्योग, वाणिज्य तथा आपूर्ति मन्त्रालयबिच एमओयूमा हस्ताक्षर, हिल्सासिमिकोट सडक परियोजनाबारे सम्झौता लगायतका दर्जनौं विषयमा सम्झौता भएका छन्, जसले सीमापार व्यापार प्रवर्धनका क्षेत्रमा समेत गुणात्मक अर्थ राख्दछन् ।"
माघैमा ढकमक फुले लालीगुराँस (फोटो फिचर),"मुगु : केही वर्ष यता चैत्रमा फुल्ने लालीगुराँस माघ महिनामै ढकमक्क फुल्न थालेका छन् । जिल्लामा गुराँस फुल्ने मौसम फागुन अन्तिमदेखि चैत, वैशाखसम्म हो । एक दुई वर्षयताबाट माघ पहिलो सातादेखि वनभरि ढकमक्क फुल्न थालेका छन्। पहिले पहिले चैत वैशाखमा फुल्ने गुराँस पछिल्ला केही वर्ष यता माघमै फुल्ने गरेको छायाँनाथ रारा नगरपालिका१० का स्थानीय पदम बुढाले बताए । गुराँसजस्तै अन्य बोटविरुवामा पनि दुई महिनाअगावै नयाँ पालुवा लाग्न थालेको स्थानीय बताउँछन् । चैतमा फुल्ने स्याउ पुसमा नै फुलेको र ससाना दानसमेत लागेको स्थानीय किसान बताउँछन्। पहिलाका वर्षहका तुलनामा हिमपात नहुने वा भए पनि निकै कम हुने गरेको स्थानीयको भनाइ छ। पहिला मंसिर पुसबाट हिमपात हुने गरेको भए पनि यो वर्ष निकै ढिलो गरेर छिटफुट मात्र हिउँ परेको छ।"
नेपालले लियो क्यानडाको दोस्रो विकेट,काठमाडौं : क्यानडाविरुद्धको खेलमा नेपाललाई दोस्रो सफलता मिलेको छ। त्रिवि क्रिकेट मैदानमा शनिबार क्यानडाविरुद्ध जारी दोस्रो खेलमा कुशल मल्लको बलमा आरोन जोनसन रन आउट भएका हुन्। २२२ ओभरमा जोनसनलाई भीम सार्की र आशिफ शेखले रन आउट गरेका हुन्। ओपनर जोनसनले ६२ बलमा ६५ रन बनाएर आउट भए। उनले १० चौका र २ छक्का प्रहार गरेका थिए। त्यस अगाडि सिनियर टोलीबाट डेब्यु गर्ने अवसर पाएका आकाश चन्दले नेपालका लागि पहिलो विकेट लिएका छन्। चन्दको बलमा नवनीत धालीवाललाई आसिफ शेखले क्याच आउट गराएका हुन्। ओपनर धालीवालले ६० बलमा ४६ रन बनाएका छन्। उनले ८ चौका प्रहार गरेर बाहिरिए। नेपालविरुद्धको एकदिवसीय सिरिजमा क्यानडाले टस जितेर ब्याटिङ रोजेर खेलिरहेको छ। क्यानडाले २५ ओभरको समाप्तिसँगै १४४ रन बनाएर खेलिरहेको छ।
राष्ट्रिय टोलीमा डेब्यु गरेका आकाश चन्दले लिए क्यानडाको पहिलो विकेट,काठमाडौं : सिनियर टोलीबाट डेब्यु गर्ने अवसर पाएका आकाश चन्दले नेपालका लागि पहिलो विकेट लिएका छन्। त्रिवि क्रिकेट मैदानमा शनिबार क्यानडाविरुद्ध जारी दोस्रो खेलमा चन्दको बलमा नवनीत धालीवाललाई आसिफ शेखले क्याच आउट गराएका हुन्। ओपनर धालीवालले ६० बलमा ४६ रन बनाएका छन्। उनले ८ चौका प्रहार गरेर बाहिरिए। १८ ओभरसम्म विकेट लिन नसक्दा नेपाल दबाबमा परेको छ। १८२ ओभरमा चन्दले डेब्यू विकेट लिएका हुन्। क्यानडाले १९ ओभरमा १०० रन बनाएको छ। नेपालविरुद्धको एकदिवसीय सिरिजमा क्यानडाले टस जितेर ब्याटिङ रोजेर खेलिरहेको छ। यता क्रिजमा रहेका आरोन जोनसनले ४६ रनमा खेलिरहेका छन्। उनलाई साथ दिन परगट सिंह आएका छन्।
चल्नुपर्छ जिन्दगी विचारले,चल्नुपर्छ जिन्दगी विचारले मात्र भावना दिनेछ प्यारले धोऊ बार बार पानीले तिमी हुन्छु सेतो भन्छ रे अँगारले मात्र चित्रपट दिनु कुनै तिमी रूप दिन्छ भव्य चित्रकारले मूल्यवृद्धिको छ शक्ति पेचिलो भाउ घट्न दिन्न रे बजारले आउला समाजवाद के यहाँ बिग्रियो समाज झन् सुधारले ।
एसीसी वुमन्स प्रिमियर कप : हङकङले नेपाललाई दियो ९४ रनको लक्ष्य,"काठमाडौं : हङकङले नेपाललाई ९४ रनको लक्ष्य प्रस्तुत गरेको छ। एसीसी वुमन्स प्रिमियर कपअन्तर्गत पहिलो खेलमा हङकङले निर्धारित २० ओभरमा आठ विकेट गुमाएर ९३ रन बनाएको हो। मलेसियाको सेलाङ्गुर टर्फ क्लबमा भएको खेलमा नेपाली टोलीकी कप्तान इन्दु बर्माले टस जितेर पहिला फिल्डिङ गर्ने निर्णय लिएकी थिइन्। हङकङका लागि कप्तान चान का यिङ क्यारीले सर्वाधिक २१ रन बनाइन् । उनले ३१ बलमा तीन चौका प्रहार गरिन् । यस्तै मर्यम बिबीले १९, यास्मिन दस्वानीले १५ तथा नताशा माइल्सले ११ रन बनाइन् । बलिङतर्फ नेपालकी पूजा महतो र रुविना क्षेत्रीले समान दुईदुई विकेट, कविता जोशी र सीता रानामगरले एकएक विकेट लिइन् । नेपाली टोलीमा इन्दू बर्मा (कप्तान), अप्सरी बेगम, डली भट्ट, कविता जोशी, कविता कुँवर, काजोल श्रेष्ठ, रुविना क्षेत्री, सीता रानामगर, सम्झना खड्का, पुजा महतो र रोमा थापा रहेका छन् । जारी प्रतियोगितामा नेपाल समूह डी मा रहेको छ । उक्त समूहमा हङकङ, भुटान र माल्दिभ्स पनि छन् । चार समूहका शीर्ष दुई टोली क्वाटरफाइनलमा प्रवेश गर्ने छन् । फाइनल खेल्ने दुई टोलीले यसै वर्ष वुमन्स एसिया कप खेल्न पाउनेछन् । सेमिफाइनल पुग्ने चार टोली आगामी वर्ष एसीसी इमर्जिङ टिम्स एसिया कपमा सहभागी हुन पाउने छन् ।"
सेलोको अविरल धुन,"अभिव्यक्तिको आफ्नै भाषा र सौन्दर्य हुन्छ। कलासाहित्यका विविध विधा यसैकारण भिन्न स्वभाव र स्वादमा रहन मन पराउँछन्। यस अर्थमा कबिताको पनि मौलिक भाषा, कला, अभिव्यक्ति र सीमा हुन्छन्। यिनै कुराले कवितालाई अरू विधाभन्दा पृथक् अस्तित्वमा राख्छ। सन्दर्भ हो, कवि इन्दु नेपाल योञ्जनको पहिलो कविताकृति अन्तिम सेलो। कविले कवितामा प्रत्यक्षपरोक्ष रूपमा यिनै कुराको वकालत गरेका छन्। यसो भएर उनको यो नवीन कृतिले कविता यात्राको एउटा आसलाग्दो बाटो खनेको छ। कविले कविताहरूलाई दुई खण्डमा बाँडेका छन् सेमला माया र तक्मारे अनि जीवन र जगत्। जसमा कविले निकै सचेत भएर दुई भिन्न प्रवृत्ति, प्रकृति, स्वभाव र स्वादलाई कविताको मिठो भाषाबाट बोलेका छन्। यसो हुनुमा उनको प्रकृतिप्रदत्त स्वभाव, अध्ययन र चिन्तनले गहिरो भूमिका खेलेको छ। स्रष्टा उनको समाज, देश, विश्वलाई हेर्ने र मन्थन गर्ने चक्षु पृथक् छ। धारिलो छ। पहिलो खण्डका कविता जाति, भाषा, सौन्दर्य उजागर गर्न प्रतिनिधि साबित भएका छन्। अझै कविताको कथ्यले खोतलेको ऐतिहासिक पृष्ठभूमिले धेरै कुरा भन्छ। कवितामा तरंगित भावहरूले पाठकलाई एकपल्ट सोच्न लगाउँछ। कवितामा कहिलेकाहीँ कविता लेख्नु प्राविधिक पक्ष हुन्छ। तर, त्यसको कथ्यलाई न्याय गर्न कविमा अतिरिक्त अध्ययन अनुभवजस्ता कुराको खाँचो पर्छ। कविको मातृभाषामाथिको पकड, क्षेत्रीयता, स्मृति, घटनालाई कविताको भाषामा व्यक्त गर्ने चेत झरिलो छ। यस मानेमा कवि फरक र सशक्त देखिन्छन्। कला साहित्यमा आफ्ना कुराहरू वैश्विक तहमा दिन सकियो भने सर्जक सार्थक बन्छ। जीवन्त रहन्छ। पहिचान स्थापित हुन्छ। कवि खण्ड एकमा यस्तै चेतनाबाट निर्देशित भएर कवितामा निजी भाष्य बनाउन उद्यत् देखिन्छन्। धेरैका धेरै कविता संग्रह गहिरोसँग पढ्दा निष्कर्षमा पुग्न सक्छौं कि ती सबै संग्रहमा केही कवितामात्रै अब्बल हुन्छन् र बाँकी सीमचाहारमै सीमित। इमान्दार भएर भन्नुपर्दा अन्तिम सेलो कविता संग्रह पनि यो मान्यताबाट अछुतो छैन। त्यसैले भनिएको होला कबिता लेखन लामो साधना र निरन्तरताको प्रतिफल हो। अर्को महŒवपूर्ण कुरा लेखिएका सबै कविता गतिला हुँदैनन्। कुन समय, कालखण्ड, परिस्थिति, मनस्थितिमा लेखिएको हो, त्यसमा भर पर्छ। उता पाठकको हकमा पनि यही कुरा लागू हुन्छ। त्यसै पनि कविता लेखनदेखि पठन र बोध गर्ने कुराहरू सरल एवं सहज हुँदै होइन। अब यसका खास स्रष्टा र खास पाठक हुन्छन्। पहिलो खण्डका कविताहरू प्रिय थेबा, तक्मारे खोलाको वियोगान्त कथा, सिमानामा आसेङ, आरा धरान, कान्छा आखेले प्रतिनिधि स्वर निकाल्छन्। अन्य केही कविता पनि जीवन्त छन्, अर्थात् संरचनागत पक्ष आकर्षक छ। यिनीहरूले बोलेका कथ्यहरूमा कवि समय बोल्छन्। यी कवितामा कविका चेतनाका झिल्का देखिन्छन्। कविताहरूमा आएको पहिचान, क्षेत्रीयता, भाषा, संस्कृतिका बिम्बहरूले कवितालाई दह्रो टेको दिएर एक उचाइ दिएको छ। प्रिय थेबा कविताको उठानले खिच्छ पाठकको मन। नपत्याए यी लाइनहरूमा एक नजर लाउनु होस्। कति जीवन्त चित्र छ। स्मृतिमा प्रगाढ रहने मकै गोड्दै वैशाखे मेला आउने दिन गन्दै मुस्कुराउँछे डोल्मा माथि कोक्सा गङको टुप्पोमा फुलेको गुराँस जस्तै। त्यस्तै, तक्मारे खोलाको वियोगान्त कथाको बैठानले छुन्छ मन तिम्रो लुङ्दरको प्रत्येक रङभित्र ताम्सालिङको सपना दिनदहाडै देख्न खै कैलेसम्म बाँच्नु ? यो तक्मारे खोलाको वियोगान्त कथा सुन्दै। पढ्दै जाँदा कविताले मनको भित्री तहमा लगेर रसस्वादन गराउँछ। त्यस्तै माया कवितामा कविले प्लेटोनिक लभलाई निकै घतलाग्दो तवरले पेस गरेका छन्। यस खण्डको अर्काे उल्लेखनीय एवं गर्विलो पक्ष भनेको कविले मातृभाषाका सुन्दर बिम्ब, कथ्य, जीवनशैलीलाई कविताको भाषा प्रयोग गरेर राष्ट्रभाषा एवं राष्ट्रिय भाषाबीचको सेतुलाई जोड्ने काम गरेका छन्। जसले हाम्रै भाषाको उन्नति र श्रीवृद्धिमा ठूलो योगदान दिएको छ। जुन युगको माग पनि हो। अर्को यसैमा सुन्दर पक्ष भनेको कवि आफू जन्मेको, हुर्केको ठाउँ, पात्र, भूगोल, खोलानाला, खर्क, चरा, वनजंगल, जनावरलाई यति प्रेम गर्छन् कि उनी जता गए पनि आफैंसित लिएर हिँड्छन्। स्रष्टामा यो खुबी र गुण खोजिन्छ। दोस्रो खण्डका कविता काका एक र काका दुईमा कवि राजनीतिक आस्था धराशायी भएको दारुण अवस्थालाई पनि कटाक्ष गर्छन्। कविताहरू बाटो एक र बाटो दुईमा कविले क्रमशः देश अधोगतिमा धकेलिएको र आफू चिकित्सा पेसामा लाग्दा देखिएका मार्मिक घटनाहरूलाई नजिकबाट नियालेर कलात्मक रूपले प्रस्तुत गरेका छन्। कविता प्रश्नको वाणले पनि नेपालको चिकित्सा क्षेत्रको दयनीय अवस्थालाई प्रहार गर्छ सर यति भनिदिनुहोस् मेरो बच्चा बाँच्छ वा बाँच्दैन ? मलामी कविता समकालीन नेपाली समाजको मानवीय मूल्यहरू ह्रास भएको अवस्थालाई नजिकबाट चित्रण गर्न सफल छ जेठा छोराले खाडीमा खबर पायो नातिनीज्वाइँले कोरियामा खबर पायो तर मलामी पाएनन्। कवितामा कमजोरी र दुर्बल पक्षहरू पनि होलान्। एक बसाइको पठनबाट सायद खुट्ट्याउन गाह्रो होला। पाठक सबैमा मनन् गर्ने स्वतन्त्रता छ नै। बाँकी संग्रहले बोल्नेछ।"
वातावरणहीन वातावरण,"किन फ्याँक्ने ? म गर्जिन्छु। एउटा विद्यार्थीले मेरो गालामा चडकाएर बम बर्साउँछ तिम्रो भाषाको अर्ती हामीलाई बुझ्नु छैन। यहाँ पढेर के गर्ने ? अगाडिकै बेन्चबाट सोधाइ सनसनाउँदै आउँछ। नपढेर चैं के गर्ने त ? मेरो भनाइलाई ग्वाम्लाङगुम्लुङ छोपिदिने गरी हाँसोको बाक्लो कुहिरो फैलिन्छ कक्षाभरि। ठूलै पौरख ठान्छन्, त्यसैले। रोक्दारोक्दै पनि मुखबाट फ्यास्स फुस्केथ्यो के भइरहेको छ तिमीहरूलाई अचेल ? अब त १२ कक्षामा पुग्यौ। जे गरे पनि हुन्छ भन्ने लागेको हो ? कक्षामा यस्तै गर्न तिमीहरूका अभिभावकले सकिनसकी शुल्क तिर्दै यहाँ पठाइदिनुभएको हो ? प्रश्न यसरी तेर्सिन नपाउँदैको उत्तर हो विद्यार्थीको। सब विद्यार्थीलाई एक्कासि चुप लाग्न परिहाल्छ। एक्कासि रमाइलो सुनसानको राज्य चल्छ। मन कति रमाएर शिक्षण गर्न अघि सर्दै छ, बयान गरेर साध्यै छैन। यस्तो सुनसान सुनजत्तिकै शान फैलाउने किसिमको पो हुँदो रहेछ त। लाग्छ मात्र तर भएको छैन यस्तो वास्तविकता, केवल तन्द्रा। त्यसपछि वर्षा हुन थाल्छ लगातार ! सर, मेरो अंकलले हिजो सडकमा दूध पोख्न पर्यो। सर, मेरो ड्याडीले एउटा बिजनेस सुरु गर्न खोजेको, दस ठाउँमा पैसा बुझाउनुपर्ने रे ! सर, मेरो हजुरबुवाले जापानबाट इकोनोमिक्समा गोल्डमेडल ल्याउनुभएको हो, तर उहाँको कुनै पनि सल्लाह बिक्दैन यहाँ। निरन्तर चल्दै छ धारा! हेर्छु, कसैको बनावटी मुहार छ त कसैको के तर तिनमा मुख्य भाव पहिल्याउन खोज्छु वातावरणले कस्तरी असर पारिरहेछ तिनलाई। तिनकै स्तरमा आइपुग्छु हेर बाबुनानी हो ! यसरी नै कक्षाकोठामा पढाइको वातावरण बिथोलिने हो भने तिमीहरू आफ्नो भविष्य कसरी बनाउँछौ ? आफू त विदेशमा आर्मी हुने हो, उतै बन्छ भविष्य ! एउटा भनाइ फ्यात्त वातावरणभरि फिजारिन्छ। त्यसपछि फेरि उही ताल निस्कन्छ निरन्तर फलानो देशमा पढ्ने र सेटल हुने। तिलानो देशमा बाबाको साथी ज्याक हुनुहुन्छ, मलाई त उहीँ पढ्न साथीसहित आउनु भनेको छ। ढिस्काना देशमा। चिच्याउँछु विगतमा पनि पढाइप्रति चासो नराखेर यस्तै भन्नेहरू प्रशस्तै थिए, खाडी मुलुकमा जाकिनुपर्यो। ठूलठूला मेसिनले किल्चिएर बाकसमा आउने कि त्यहीँको लात खाएर बस्ने मात्र गरे। अनि यो देश चैं सधैं यतिकै अभावै अभावमा तड्पिरहने ? बेसरी चिच्याउँछु, तर के अचम्म ! मेरो मुखबाट आवाज पनि निक्लिएकै हो, तर थोपा पनि ध्वनि कक्षाकोठामा गुञ्जिँदैन। मेरो आवाज त साबुनको फोका जस्तै ठूलोबाट सानोसानो बन्दै सानो बट्टाभित्र छिर्छ जुन भुइँमै रहेछ। के हो ? लिनलाई अगाडि बढ्छु त त्यही सानोसानो हुँदै जान्छ र हावामा उडेर एउटा बेन्चमा राखिएको मोबाइलभित्र छिर्छ स्वाट्ट। मोबाइल चाहिँ एकजना विद्यार्थीको खल्तीभित्र छिर्छ। विद्यार्थी झट्ट मलाई हेर्न पुग्छ, नदेखे झैं गरिदिन्छु। सर ! गधाको भाषा घोडाले बुझ्छ कि बुझ्दैन ? एक नखरमाउलो उठेर अनुशासित झैं देखिँदै यस्तरी प्रश्न फ्याँकिदिन्छ, मानौं ममाथि कृपा गरिरहेछ। कक्षाकोठाभरि फेरि हाहुहु। विद्यार्थीहरूलाई हैन, शिक्षकहरूले आफूलाई सुधार्न जानु जस्तै हुन्छ अचेल त कक्षाकोठामा। शिक्षकवृत्तमा चल्ने भनाइ सम्झन्छु। झोकमा निस्कन्छु, करिडोरमा प्राचार्य आउँदै रहेछन्। मबाट केही सुन्नुअघि नै भनिहाल्छन् गालीसमेत नगरिहाल्नुस् है। विकसित देशहरू शिक्षा नै विकास हो भन्छन्। तिनले जसरी शैक्षिक कार्यक्रम चलाउन भनेका छन्, मानिदिनु नै श्रेयष्कर हुन्छ नत्र त्यतिका सहायता। एकैछिन चुप लागेपछि फेरि कण्ठस्थ मन्त्र फुक्न थाल्छन् बालअधिकारविद्यार्थी अधिकारका आकारप्रकारका फेहरिस्त नै। झट्ट देख्छु, उनका मुखबाट निक्लेका ती अधिकारका आकारप्रकारमाथि उडेर माला बन्न पुग्छन्, अनि उड्दैउड्दै कक्षाकोठाभित्र छिर्छन्। बाहिरैबाट देख्छु, मालाबाट छुट्टिएर फूलसरी विद्यार्थीमा छरिन्छन्, ह्वार्र। अनि त के, विद्यार्थी आफ्नो तालमा बढोत्तरी ल्याउँछन्, मानौं ती कुनै पार्कमा निष्फिक्री रमाइलो गरिरहेछन्। मानौं उपस्थित शिक्षकहरू पार्कका रूखहरू मात्र हुन्। यो हो मेरो देशका भविष्य ! आफूसितै भन्न पुग्छु। फेरि त्यही विद्यार्थीले मोबाइल झिकेर केके बटम थिच्छ अनि मधुरो किरणसँगै सानो कीरा फुत्त निस्कन्छ। कक्षाकोठाबाट बाहिरिन्छ। के हो, पछि लाग्छु। त्यो विद्यार्थी पनि निस्केर मोबाइलबाट रंगीचंगी किरण निकालेर खाली भित्तामा देखाउँछ। कीरा उफ्रेर किरणमा पुग्छ र प्याट्ट आवाज गरेर बिलाउनासाथ भित्तामा टीभीस्क्रिन खुल्छ, जहाँ एक व्यक्ति अनेपाली भाषामा साउती गर्न थाल्छ मास्टर, तिम्रो लगनशीलता देखेर प्रस्ताव राख्दै छु। शिक्षालयमा मात्र सीमित नहोऊ, आफ्नो समाजका विभिन्न समुदायमा जाऊ र त्यहाँ हामीले भनेका कुरा सिकाऊ। जस्तै ? हामीले पत्ता लगाएका राम्रा शिक्षापद्धति, धर्मसंस्कृति, भाषाभेष। के के फलाक्न थाल्छ। त्यो अझै भन्दै छ यहाँ रातदिन पसिना झारे पनि कति नै कमाउँछौ र मास्टर ? बजारभाउ कहाँ पुगिसक्यो। आफ्ना परिवारको भविष्य हेर्न पर्दैन ? हामीले तिम्रै समाजको भलो गर्न लागेका त हौं। यस काममा लगनशीलता देखायौ भने गन्नै नभ्याउने रकम दिनेछौं। अन्य विद्वान्ले जस्तै तिमीले पनि भनेको मानिहाल। प्लाट्ट स्क्रिन बन्द हुन्छ। आश्चर्यको ढिकोलाई रिसको लातले थिच्दै मोबाइलधारी विद्यार्थीतर्फ दृष्टि फ्याँक्छु त झन् अचम्म ! छालामासु सरर्र हट्दै त्यो अस्थिपञ्जरमा परिणत हुन्छ, फेरि तुरुन्तै चकनाचुर हुनपुग्छ। टाङटुङ ध्वनि निकालेर उछिटै गरेका नटबोल्ट, पेचहरूको थुप्रो मात्र बाँकी हुन्छ। भलो गर्ने रे ! भलो गर्न यो तरिका। बर्बराउन पुगेछु। अघिकै कीरा कमिलाजस्तै लुखुरलुखुर हिँड्दै आउँछ कुन्नि कताबाट। हेर्दै छु, करिडोरमा उभिएरै। कुनै एउटा कक्षाकोठाको दैलोमा रोकिन्छ त्यो। त्यसबाट बिस्तारै विभिन्न किरण र धूवाँ निस्कन थाल्छ। धूवाँ बढ्दैबढ्दै मानवाकृतिमा परिणत हुन पुग्छ। बहुमूल्य सुटमा चुइकिएर उभिएको भद्रभलादमी त्यहाँ देखा पर्छ। त्यसले मुस्काउँदै सानो पकेट ल्यापटप निकाल्छ र केके बटम थिचेर निकालेको मसिनो किरणलाई दैलैबाट कक्षाकोठाभित्रै ठेलिदिन्छ। लगत्तैपछि केही विद्यार्थीहरू हाँस्दै निस्कन्छन्। त्यस व्यक्तिले मोबाइल झिकेर हरियो रङको किरण निकाल्दै विद्यार्थीका झोलाहरूमा देखाउँछ। आश्चर्य ! ती झोला त अब गोलभेंडा, बन्दा आदि कृषि उत्पादनले भरिएका बोराका रूपमा देखा पर्छन्। त्यसले अनेपाली भाषामै विद्यार्थीलाई अह्राउँछ सडकमा फ्याँक्दा भिडियो खिच्न नबिर्सनु नि। सामाजिक सञ्जालमा देखाउँदा दुःखित अनुहार देखिनुपर्छ है। किन फ्याँक्ने ? गर्जिन्छु। चटाक्क ! एउटा विद्यार्थीले मेरो गालामा चडकाएर बम बर्साउँछ तिम्रो भाषाको अर्ती हामीलाई बुझ्नु छैन। अनि विद्यार्थीहरू ती बोराहरू बोकेर हिँड्छन्। हिँड्दाहिँड्दै विद्यार्थीको पहिरन हटेर किसानको पहिरनमा अनुवाद हुन थाल्छ। तिनलाई रोक्ने मेरो प्रयास खेर जान्छ, जोडले कराउँदा पनि। गर्न लागेको के ? चिच्याइदिन्छु बेसरी नै। उत्तर दिँदैन, त्यो भने अनौठो खालको कलमले हरियो रङको प्रकाश चारैतिर छरेर निस्कन्छ। अकस्मात् त्यहाँ अँध्यारो हुन्छ। केही सोच्न नपाउँदै जूनकीरी जस्तै ससाना यान्त्रिक कीराहरू चमचम गर्दै मेरा वरिपरि उड्न थाल्छन्। छिनमै एउटा गह्रौं आवाज गुञ्जन थाल्छ किन सुध्रिन चाहँदैनौं हँ ? समयअनुसार चल्न पर्दैन ? यहाँ यस्तै स्थिति कायम भइरह्यो भने हामीले सहयोग गरिरहन पाउँछौं नि। हाम्रो सहयोग तिमीहरूले लिनैपर्ने न हो। ओह !, त्यसो भए आफूहरूले सहयोग गर्न पो यस्तो वातावरण तयार पारिँदै छ यहाँ !"
नेपालविरुद्धको खेलमा क्यानडाले टस जितेर ब्याटिङ रोज्यो,"काठमाडौं : नेपालविरुद्धको एकदिवसीय सिरिजमा क्यानडाले टस जितेर ब्याटिङ रोजेको छ। दुई देशबीचको दोस्रो खेलमा त्रिवि क्रिकेट मैदानमा क्यानडाका कप्तान साद बिन जाफरले नेपाललाई बलिङको निम्तो दिएका हुन्। आजको खेलमा एक खेल अगाबै नेपालले सिरिज जित्ने लक्ष्य राखेको छ भने क्यानडा बराबरी बनाउन चाहन्छ। यू १९ क्रिकेट टोलीका बलर आकाश चन्दले सिनियर टोलीबाट क्यानडाविरुद्ध दोस्रो खेलमा डेब्यु गर्न अवसर पाएका छन्। नेपालले टोलीमा ३ परिवर्तन गरेको छ। आज कुशल भुर्तेल, आरिफ शेख, ललित नारायण राजवंशी र हेमन्त धामी बेन्चमा रहेका छन्। नेपालले डब्लुसीएल लिग टूको तयारी स्वरुप आयोजना गरेको सिरिज खेल्न क्यानडाको टीम नेपाल आएको हो। पहिलो खेलमा कप्तान रोहित पौडेल चम्किँदा नेपालले क्यानडाविरुद्ध रोमाञ्चक जित हात पारेको थियो। कप्तान पौडेलले ४ विकेट लिएपछि नेपालले क्यानडालाई ७ रनले हराएको हो। टियु क्रिकेट मैदानमा सुरुवातदेखि दबाबमा परेको नेपालले अन्त्यतिर उत्कृष्ट पुनरागमन गरेको हो। ८५ ओभर खेलेका कप्तान पौडेलले २२ रन दिएर ४ विकेट लिएका थिए। उनले दुई मेडन ओभर फालेका थिए। त्यस्तै ललित राजबंशी २ र सोमपाल कामी, रिजन ढकाल, पवन सर्राफ र कुशल मल्लले एकएक विकेट लिए। २२५ रनको विजय लक्ष्य पाएको क्यानडाले सुरुवातदेखि नेपालालई दबाबमा राखेको थियो। नेपाल ३ खेलको शृंखलामा १० अंकले अगाडि छ। तेस्रो खेल सोमबार हुनेछ। यस सिरिज लगत्तै नेपालले घरेलु मैदानमा डब्लुसीएल लिग टूको म्याचहरु खेल्ने क्यानले जनाएको छ। क्यानडाको प्रशिक्षकमा पुबुदु दासानायके र नेपालका प्रशिक्षकमा मोन्टी देसाइ रहेका छन्। यस अगाडि पुबुदु नेपाली खेलाडीको प्रशिक्षक हुन्। उनी नेपालका पूर्व सफल प्रशिक्षक हुन्। प्रत्येक खेलमा नेपालको जीत चाहने पुबुदु आज क्यानडाविरुद्धको खेलमा भने नेपालले पराजय बेहोरेको हेर्न चाहन्छन्। नेपालले लगातार अन्तर्राष्ट्रिय प्रतियोगिता खेल्ने भएको छ। नेपालले फेब्रुअरी १५ देखि २५ सम्म टियु क्रीकेट मैदानमा नेदरल्यान्ड्स र नामिबियासँग लिग२ अन्तर्गत त्रिकोणात्मक सिरिज खेल्दैछ। त्यसलगत्तै नेपालले नेदरल्यान्ड्स र नामिबियासँग फेब्रुअरी २७ देखि ५ मार्चसम्म टि२० सिरिज खेल्ने नेपाल क्रिकेट संघ (क्यान) ले जनाएको छ। नेपालको प्लेइङ ११: रोहित पौडेल (कप्तान), अनिल शाह, कुशल मल्ल, देव खनाल, भीम सार्की, पवन सर्राफ, रिजन ढकाल, सूर्य तामाङ, आसिफ शेख, सोमपाल कामी, आकाश चन्द"
पर्वहरू कुनै खास जाति वा समुदाय विशेषका नभएर सिङ्गो राष्ट्रका साझा हुन् : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले पर्वहरू कुनै खास जाति वा समुदाय विशेषका नभएर सिङ्गो राष्ट्रका साझा पर्व भएको बताएका छन्। सोनाम ल्होछार शुभकामना दिँदै उनले नेपालको संविधानले विभिन्न सभ्यता, भाषा, कला, संस्कृति, लिपि, भेषभुषा र सांस्कृतिक सम्पदाको संरक्षण गर्दै आएको बताएका छन्। श्रम संस्कृतिमा आधारित प्रकृतिपूजकहरूको पर्वका रूपमा परिचित ल्होछारमा विभिन्न मिष्ठान्न भोजनका साथै आफ्नो समुदायको मौलिक संस्कृति र परम्पराअनुसारको सांस्कृतिक कार्यक्रमसहित हर्ष उल्लासका साथ यो पर्व मनाउने गरिन्छ। आदिवासी जनजातिका विभिन्न समुदायले मनाउने ल्होछार पर्वमा मान्यजनबाट आशिर्वाद ग्रहण गर्नुका साथै परिवार र आफन्तको सुस्वास्थ्य र दीर्घायुको कामना गर्ने परम्परा रहिआएको छ। प्रचण्डले दिएको शुभकामना सन्देशमा भनिएको छ, यी पर्वहरूले सामाजिक एकता, धार्मिक सहिष्णुता, एक जाति र समुदायले अर्को जाति र समुदायको पहिचान र विशिष्टताको सम्मान, राष्ट्रिय एकतासहितको समुन्नतिका लागि प्रेरकको रूपमा समेत रहँदै आएका छन्। तसर्थ, यस्ता पर्वहरू कुनै खास जाति वा समुदायविशेषका पर्व नभएर सिङ्गो राष्ट्रका साझा पर्वसमेत हुन्। उनले देशभक्तिलाई केन्द्रमा राख्दै अनुशरण गरिने अक्षुण एकता, सद्भाव र सहिष्णुता हाम्रो राष्ट्रिय विशेषता र पहिचानसमेत भएको उल्लेख गरे। प्रधानमन्त्री प्रचण्डले भने,विविधतामा आधारित राष्ट्रिय एकता र पहिचानलाई संस्थागत गर्दै बहुजातीय, बहुभाषिक, बहुधार्मिक र बहुसांस्कृतिक विशेषता एवं भौगोलिक विविधतासहितको एकत्वलाई राष्ट्रियताको मेरूदण्डका रूपमा आत्मसात गरेको छ। विभिन्न जाति एवं समुदायका धार्मिक तथा सांस्कृतिक आस्थालाई सम्मान गर्दै विभिन्न सभ्यता, भाषा, कला, संस्कृति, लिपि, भेषभुषा र सांस्कृतिक सम्पदाको संरक्षण हुँदै आएको छ। प्रधानमन्त्री प्रचण्डले भने,लोकतन्त्र, सामाजिक न्याय, राष्ट्रिय एकता, स्वाधीनता, अखण्डता र देशभक्तिलाई केन्द्रमा राख्दै अनुशरण गरिने अक्षुण एकता, सद्भाव र सहिष्णुता हाम्रो राष्ट्रिय विशेषता र पहिचानसमेत हो। यस विशेषतालाई आत्मसात गर्दै देशमा विद्यमान चुनौतीहरूको सम्बोधनसहित समुन्नतिको राष्ट्रिय आकाङ्क्षा प्राप्तिका निम्ति सरकार निरन्तर प्रयत्नशील रहँदै आएको छ। उनले ल्होछार पर्वले पारम्परिक सद्भाव र सहिष्णुताको भावनालाई अझः प्रगाढ र सुदृढ बनाउँदै सामाजिक न्याय, सुशासन, दिगो विकास र समृद्धि हासिल गर्ने सरकारको लक्ष्य साकार पार्न एकताबद्ध हुन थप प्रेरणा प्रदान गर्ने विश्वास व्यक्त गरे।"
सुरक्षा दिनेहरू नै असुरक्षित,"सुरक्षाको पर्याय प्रहरी। २४सै घण्टा जनताको सुरक्षामा खटिने उनीहरू लुम्बिनी प्रदेशका अधिकांश ठाउँमा चुहिने छाप्रोमा बसेर सुरक्षा दिइरहेको देख्दा जोकोही पनि अचम्ममा पर्छन्। जीर्ण पूर्वाधारमा बसेर सुशासन र गुणस्तरीय सुरक्षाको आस कसरी गर्न सकिन्छ ? बुटवल : दृश्य १ टिनले छाएका दुइटा टहरा छन्। न गेट छ न तारबार। मान्छे मात्र होइन, छाडा चौपाया पनि सजिलै भित्र छिर्छन्। साँघुरो एउटा कोठामा पाँच जना उकुसमुकुस गरेर बस्छन्सुत्छन्। जाडो याममा शीत तपतपी चुहिन्छ। गर्मीमा घामको रापले पोलेर सकस पार्छ। यो दूरावस्था हो रूपन्देहीको तिलोत्तमा नगरपालिकास्थित महुँवारी प्रहरी चौकीको। जहाँ दुई टहरामा चार कोठा छन्। प्रहरी सहायक निरीक्षक (असई)सहित १० जनाको दरबन्दी रहेकामा आठजना कार्यरत छन्। दुई महिला प्रहरी कोठा नपुगेर डेरामा बस्छन्। तिलोत्तमाका वडा नम्बर ८, १०, ११ र १२ का गरी झन्डै २२ हजार नागरिक रहेको क्षेत्रको सुरक्षा जिम्मेवारी यही चौकीलाई छ। कान्छीबजार, पूर्वसैनिक, भुल्का, तुकतुकिया, भाटाहा, मक्रहर, शिवपुर, महुँवारी, कटानी, गणेशनगरलगायत बस्ती र सहर आफ्नो क्षेत्राधिकारभित्र पर्ने सुनाउँछन् चौकी इन्चार्ज प्रहरी सहायक निरीक्षक भेषराज पन्थी। उनका अनुसार यहाँ चोरी डकैती र झैझगडाका घटना धेरै हुने गरेको छ। स्थानीयवासीका अनुसार यो चौकी २०६२०६३ को जनआन्दोलनका बेला विद्रोही पक्षले ध्वस्त पारेको थियो। हाल जीर्ण भएको भवन २०६६ साउन ३ गते तत्कालीन जिविस, गाविस, स्थानीयवासी र प्रहरी कर्मचारीको श्रमदानमा बनेको हो। तर, १४ वर्ष बितिसक्दा पनि नयाँ भवन बनाउन तरखर छैन। स्थानीयवासीले चार कट्ठा जग्गा निःशुल्क दिएका छन्। दृश्य २ प्रहरी चौकी खैरेनी देवदहमा प्रहरी निरीक्षकसहित १० जनाको स्थायी दरबन्दी छ। तर, सुरक्षा संवेदनशीलताले गर्दा २३ जना कार्यरत छन्। १३ जना काजमा छन्। पूर्वपश्चिम राजमार्ग छेउ रहेको र विगतमा आपराधिक घटना भएकाले क्षेत्रलाई संवेदनशील भनिएको छ। तर, संवेदनशील क्षेत्रमै नागरिकलाई सुरक्षा दिनेहरू असुरक्षित ढंगले बसोबास गरिरहेका छन्। टिनले छाएको जीर्ण छाप्रोबाट सुरक्षा दिनुपर्ने बाध्यता छ। पानी पर्दा चुहिन्छ। घाम लाग्दा बस्न सकिँदैन, चौकी इन्चार्ज एवं प्रहरी निरीक्षक डाक्टरप्रसाद चौधरी भन्छन्, भवन त्यति भरपर्दो छैन। उनका अनुसार दुई कोठामा कार्यालय र अर्का एकएकवटा स्टोर, ब्यारेक र सञ्चारका रूपमा प्रयोग गरिएको छ। चारवटा कोठा भाडा लिएर सञ्चालन गरिएको उनी सुनाउँछन्। दृश्य ३ प्यूठानको गौमुखी गाउँपालिका हेर्ने गरी स्थापना भएको हो पूजा लिवासेको इलाका प्रहरी कार्यालय। जहाँका प्रहरी त्रासमै दैनिकी बिताइरहेका छन्। जीर्ण र कच्ची भवनबाट सेवा दिनु परेको गुनासो उनीहरूको छ। सशस्त्र द्वन्द्वपछि यहाँ इलाका प्रहरी कार्यालय स्थापना गरिएको हो। त्यसअघि अस्थायी प्रहरीचौकी थियो। पूजाका शमशेरबहादुर खत्रीलाई २०४७ चैत १ गते भीरबाट लडाएर हत्या गरिएपछि उनकै घरमा प्रहरीचौकी स्थापना गरिएको सुनाउँछन् गौमुखी गाउँपालिका अध्यक्ष विष्णुकुमार गिरी। गाउँपालिका कार्यालयनजिकै इलाका प्रहरी छ, गिरी भन्छन्, प्रहरी साथीहरू जीर्ण घरमा हुनुहुन्छ। संघीय सरकारले भवन बनाउन बजेट विनियोजन गरिदिनुपर्छ। गाउँपालिकाले एउटा मोटरसाइकल, टेलिभिजन, पेट्रोल सहयोग गरे पनि भवन बनाउने गरी बजेट नभएको उनी सुनाउँछन्। नागरिक सुरक्षामा खटिने प्रहरी असुरक्षित हुनु राम्रो नभएको गिरीको भनाइ छ। उनका अनुसार भवन बनाउन स्थानीयवासी लालुराम न्यौपानेलगायतले जग्गा निःशुल्क उपलब्ध गराएका छन्। यो प्रहरी कार्यालयले गुल्मीको मदाने, बागलुङका बडिगाड र निसीखोला गाउँपालिकाका केही भागसमेत हेर्ने गर्छ। दृश्य ४ बर्दियाको धनौरा प्रहरी चौकीका प्रहरी राति शीतले ओछ्यान भिज्ने गरेको बताउँछन्। मधुवन नगरपालिका २ र ३ का नागरिकको सुरक्षाका लागि यहाँ २०२२ सालमा चौकी स्थापना गरिएको हो। टिनले छाएको जीर्ण भवनबाट काम गर्दा धेरै समस्या भइरहेको चौकी इन्चार्ज प्रहरी सहायक निरीक्षक नयाँराम कार्की सुनाउँछन्। यो स्थायी प्रहरी चौकी हो, उनी भन्छन्, ११ जनाको दरबन्दी छ। १० जना कार्यरत छौं। आफ्नै नाममा जग्गा भए पनि नयाँ भवन बनेको छैन। उनका अनुसार भारतीय आमा बर्दिया सिमानाका पनि नजिक भएकाले सुरक्षा चुनौती छ। टिनको छानामुनि सुत्दा राति शीतले ब्लाङ्केट भिज्छ, कार्की भन्छन्, जस्तोसुकै परिस्थितिमा पनि प्रहरीले जनताको सुरक्षा गर्नै पर्छ। हामी गरिरहेका छौं। उनका अनुसार भान्छा कोठा बाँसले बारेर बनाइएको छ।  यी त नागरिकको सुरक्षामा २४सैं घण्टा खटिने प्रहरीको असुरक्षित बसोबासका केही दृष्टान्त हुन्। देशका विभिन्न ठाउँमा यस्तै बिजोग अवस्था छ। लुम्बिनी प्रदेशका मात्रै १२ जिल्लामा ४३ प्रहरी कार्यालय जीर्ण भवनबाट सञ्चालित छन्। नागरिकलाई सुरक्षा दिनेहरू आफैं असुरक्षित छन्। घामपानी छेक्ने गतिलो छानो छैन। न गतिलो छ भवन। सरकारले उनीहरूको पीडा नदेखेको सरोकारवाला बताउँछन्। सशस्त्र द्वन्द्वकालमा ध्वस्त भएका भवन पुनर्निर्माण गरिएका छैनन्। लुम्बिनी प्रदेश प्रहरी कार्यालय दाङका अनुसार प्रदेशभर विभिन्न प्रकृतिका ६ सय ४६ वटा प्रहरी कार्यालय सञ्चालनमा छन्। तीमध्ये कतिपयका घर चर्किएका छन्। टिनको छानोमा शीतले तप्तपी पानी चुहिन्छ। चर्को गर्मीमा टिनको छानोको रापले बस्नै सकिँदैन। वर्षौं अघिका कच्ची र जीर्ण भवनमा कार्यालय राख्नुपर्ने बाध्यता रहेको प्रहरी अधिकारी बताउँछन्। प्रदेशभर १० हजार १ सय ९ प्रहरी कार्यरत छन्। जीर्ण भवन पुनर्निर्माण गर्न फाट्टफुट्ट बजेट आए पनि अपेक्षाअनुसार नआएको लुम्बिनी प्रदेशका प्रहरी प्रमुख कुबेर कडायत बताउँछन्। थुप्रै जीर्ण प्रहरी भवन बनाउन केन्द्रमा माग गरेका छौं, प्रहरी नायब महानिरीक्षक कडायत भन्छन्, तर स्वीकृत भएर आउँदा १२ वटाको मात्र आउँछ। स्थायी दरबन्दी नभएका ठाउँमा पनि त्यस क्षेत्रको सुरक्षा संवेदनशीलतालाई हेरी अस्थायी पोस्ट र चौकीहरू सञ्चालन गरिएको उनको भनाइ छ। स्थायी चौकीहरूकै भवन बनेका छैनन्, कडायत भन्छन्, अस्थायीको बन्ने सम्भावना तत्काल देखिँदैन। उनका अनुसार प्रहरी ऐन, २०१२ अनुसार संगठन चलेको छ। संघीयतापछि संघीय प्रहरी ऐन आएको छैन। दरबन्दी समायोजन हुन नसक्दा पनि समस्या भएको छ। लुम्बिनी प्रदेशका धेरै ठाउँमा प्रहरीका भवन जीर्ण हुँदा कार्यसम्पादनमा असहज भइरहेको छ, कडायत भन्छन्, बस्ने, खाने, नुहाइधुवाइ गर्ने ठाउँ गतिलो बनाउन पाए हुन्थ्यो। केन्द्र, प्रदेश र स्थानीय सरकारसँग सहयोगका लागि आग्रह गरिएको उनको भनाइ छ। पूर्वप्रहरी महानिरीक्षक ठाकुरप्रसाद ज्ञवाली प्रहरीको मनोबल गिराएर शान्ति सुरक्षा बलियो हुन नसक्ने बताउँछन्। सरकारका गतिविधिले गर्दा प्रहरीमा आकर्षण घट्दै गएको उनको भनाइ छ। पछिल्लो पटक इन्सपेक्टरका लागि खुलेको दरखास्तमा पर्याप्त आवेदन नपरेको देखियो, ज्ञवाली भन्छन्, प्रहरी अधिकृतसम्मको पदमा दरखास्त नपरेपछि कसरी काम हुन्छ ? उनका अनुसार प्रहरी उत्साहित भएर काम गर्ने वातावरण सरकारले बनाउनुपर्छ। जीर्ण प्रहरी कार्यालयमा बसेर गुणस्तरीय सेवा दिन सकिँदैन। सरकारले प्राथमिकीकरण गरेर भए पनि पुराना भवन हटाएर नयाँ बनाउनुपर्ने सुझाव उनी दिन्छन्। शान्ति सुरक्षा सम्बन्धित देशको विषय हो भनेर दातृ निकायले पनि सुरक्षा क्षेत्रमा बजेट नदिँदा रहेछन्, ज्ञवाली भन्छन्, यो सरकारको विषय भएकाले सुरक्षा क्षेत्रलाई बलियो बनाउने गरी बजेट विनियोजन हुनुपर्छ। किनभने, प्रहरीसँग आफ्नै बजेट हुँदैन। प्याकेजमै नीति तथा कार्यक्रम बनाएर प्रहरीको मनोबल उचो हुने गरी अघि बढ्न सरकारलाई उनको सुझाव छ। निजामती क्षेत्रमा केही समस्या भए उनीहरूका बोल्ने ट्रेड युनियन हुन्छन्। भ्रातृ संगठन हुन्छन्, ज्ञवाली भन्छन्, तर, प्रहरीको बोल्ने कोही हुँदैन। न उनीहरूको ट्रेड युनियन हुन्छ। न कुनै पार्टीगत संगठन। सरकारले पीडा बुझ्नैपर्छ। नागरिकलाई सुरक्षा दिनेहरू आफैं असुरक्षित छन्। घामपानी छेक्ने गतिलो छानो छैन। न गतिलो छ भवन। सरकारले उनीहरूको पीडा नदेखेको सरोकारवाला बताउँछन्। सशस्त्र द्वन्द्वकालमा ध्वस्त भएका भवन पुनर्निर्माण गरिएका छैनन्। प्रहरीप्रति राज्यले हेर्ने नजर सही नभएको हालै त्रिभुवन अन्तर्राष्ट्रिय विमानस्थल काठमाडौंको काण्डले पनि प्रस्ट पारेको उनको भनाइ छ। जनता र राज्यलाई नै सुरक्षा दिने निकाय असुरक्षित भएर बस्नु दुःखद् रहेको उनी बताउँछन्। राष्ट्रिय सुरक्षाको दृष्टिकोणबाट हेर्दा सरकारले केही काम गर्न नसकेको टिप्पणी गर्छन् पूर्वउपप्रधान एवं गृहमन्त्री भीम रावल। नेताको ध्यान सत्ता, शक्ति र मन्त्री बन्नेमात्र छ, उनी भन्छन्, देशको शान्ति सुरक्षा बलियो बनाउन सरकारले कत्ति पनि चिन्ता गरेको देखिँदैन। एक वर्षमा ११ पटक मन्त्रिपरिषद् फेरबदल गर्ने सरकारले सुरक्षा बलियो बनाउन ध्यान नदिएको उनको भनाइ छ। प्रहरीको मनोबल बढाउने खालका गतिविधि सरकारले नगरेको आरोप उनी लगाउँछन्। देशको सुरक्षा निकाय कमजोर बनाउँदै गएपछि सिमानाकाहरू पनि मिचिँदै जाने उनको भनाइ छ। संविधानको धारा ५ मा राष्ट्रिय हितको व्याख्या गरिएको छ, रावल भन्छन्, तर सरकार हाँक्ने नेताहरूले राष्ट्रिय हितका पक्षमा केही सोच्दैनन्। सिमानाका मिचिएको छ। संसद्मा विषयको उठान नै हुँदैन। राष्ट्रिय हितलाई सर्वोपरी ठानेर काम गर्न नेतृत्वलाई उनी सुझाव दिन्छन्। नेताहरूले प्रहरी, विद्यालय र सार्वजनिक सरोकारका विषयभन्दा आफ्नो व्यक्तिगत स्वार्थका लागि मात्र काम गरिरहेको बताउँछन् उपभोक्ता हित संरक्षण मञ्चका केन्द्रीय सदस्य ऋषि आजाद। खाने, बस्ने ठाउँ राम्रो नहुँदा प्रहरीले प्रफुल्ल मन बनाएर काम गर्न नसक्ने उनको टिप्पणी छ। सरकार सञ्चालन गर्नेहरूको प्रवृत्तिका कारण प्रहरीहरूको मनोबल गिर्दै गइरहेको उनी बताउँछन्। चुहिने टिनको छाप्रोबाट काम गर्दा कसरी प्रहरीको मनोबल बढ्छ ?, बुटवलका स्वतन्त्र विश्लेषकसमेत रहेका उनी सरकारलाई प्रश्न गर्छन्, सुशासन र गुणस्तरीय सुरक्षाको कसरी आशा गर्ने ? जीर्ण प्रहरी कार्यालयको भवन बनाउन देशभरबाट माग आइरहेको गृह मन्त्रालयका प्रवक्ता नारायणप्रसाद भट्टराई सुनाउँछन्। भवन निर्माणका लागि प्रहरीसँग जग्गा खरिद गर्न बजेट हुँदैन, उनी भन्छन्, आफ्नै नाममा जग्गा भएका प्रहरी कार्यालयहरूको भवन निर्माणका लागि क्रमिक रूपमा बजेट विनियोजन भएको छ। चिसो र गर्मी समयमा टिनको छानामुनि कठिनाइका बाबजुद प्रहरीले काम गर्नुपर्ने बाध्यता रहेको स्वीकार उनी गर्छन्। पछिल्लो समय प्रहरीप्रतिको आकर्षण के घट्दै गएको हो त भन्ने जिज्ञासामा भट्टराई भन्छन्, आकर्षण घट्दै गएको सत्य हो। तर, सुविधायुक्त भवन नभएर मात्र घटेको होइन। देशभर रहेका जीर्ण प्रहरी कार्यालयहरूलाई निःशुल्क जग्गा उपलब्ध गराउने कार्यमा साथ दिन स्थानीय र प्रदेश सरकारलाई उनले आग्रह गरेका छन्। के छ प्रदेश सरकारको योजना ? प्रदेश सरकारले आर्थिक वर्ष २०८१०८२ को बजेटमा जीर्ण प्रहरी भवन पुनर्निर्माण गर्ने गरी योजना ल्याउने सोच बनाएको बताउँछन् लुम्बिनी प्रदेशका गृहमन्त्री सन्तोषकुमार पाण्डेय। धेरै जिल्लाबाट प्रहरीका गुनासा आएका छन्, उनी भन्छन्, यस वर्ष धेरै बजेट छैन। तत्काल राहत र टिनका छाना फेर्नका लागि केही प्रहरी कार्यालयलाई दिने गरी डेढ करोड बजेटको व्यवस्था गरेका छौं। जीर्ण प्रहरी कार्यालयमा पानी चुहिएर बस्न समस्या भएका बारेमा गुनासा आइरहेको उनको भनाइ छ। प्रहरीको मागलाई सम्बोधन हुनुपर्छ भन्नेमा म सचेत छु, पाण्डेय भन्छन्, प्रहरीको मनोबल उच्च नहुँदासम्म शान्ति सुरक्षा बोलियो हुँदैन भन्नेमा म दृढ छु। आउँदो वर्ष प्राथमिकता दिन्छौं। उनका अनुसार प्रहरी वरिष्ठ उपरीक्षक (एसएसपी) सम्मका प्रहरी अधिकारीलाई प्रदेश मातहत राख्ने गरी सरकारले विधेयक ल्याउन थालेको छ। त्यसपछि प्रहरीका माग सम्बोधन गर्न सहज हुने विश्वास उनी व्यक्त गर्छन्। जीर्ण छन् यी प्रहरी कार्यालय प्रदेश प्रहरी कार्यालय दाङका अनुसार बर्दियामा इलाका प्रहरी कार्यालय गोडियानासहित सुरजपुर, धनौरा, मनाउ बर्दिया प्रहरीचौकी जीर्ण छन्। बाँकेमा इलाका प्रहरी कार्यालय खुद्रखजुरा, बनकट्टी कम्दी, बनकट्टी बाँके, जयसपुर, सुइँया बगौडा, वडा प्रहरी कार्यालय नेपालगन्ज र प्रहरीचौकी साइगाउँ जीर्ण छन्। इप्रका बनकट्टीका दुइवटै कार्यालय टिनले छाएको छ। कपिलवस्तुमा इलाका प्रहरी कार्यालय कोपवा, चाकरचौडासहित सातवटा प्रहरी कार्यालय जीर्ण भएको प्रदेश प्रहरी कार्यालय दाङले जनाएको छ। दाङकै प्रहरीचौकी मोतीपुर, कुशहवाबढनी, फदहवामेचकुरी, अस्थायी प्रहरी पोस्ट खँडैचा र भड्डीहवा पूरा भएका छन्। तीमध्ये प्रहरी चौकी पदहवामेचकुरी अति जीर्ण छ। रूपन्देहीका १२ वटा प्रहरीचौकी जीर्ण बनेका छन्। प्रहरीचौकी मर्यादपुर, महुँबारी भलुही, सुमेरुगढ, कालीदह, मैनीहवा, थर्की, ओडवलिया, दुबेथुमवा, चनौली बगाहा, मेउडीहवा, खैरेनी र चिल्हिया जीर्ण भवनमा छन्। नवलपरासी (बर्दघाट सुस्ता पश्चिम) मा एउटा इलाका प्रहरी कार्यालयसहित ६ वटा भवन जीर्ण भएका छन्। जीर्ण हुनेमा इलाका प्रहरी कार्यालय सुनवल, प्रहरी चौकीहरू पाँचपेडा, सनई, गुठीप्रसौनी, नर्सही जीर्ण र रामनगर छन्। पाल्पामा इलाका प्रहरी कार्यालय रामपुरसहित प्रहरीचौकी राम्दी, माथा, प्यूठानमा इलाका प्रहरी कार्यालय पूजा लिवासे, प्रहरीचौकी बरौला, रोल्पामा सशस्त्र प्रहरी सेनामुख र दाङमा प्रहरी चौकी गोल्टाकुरी जीर्ण बनेर बसेका छन्। लुम्बिनी प्रहरीले उठायो ७० करोड ५१ लाख राजस्व प्रहरीले पछिल्लो चार आर्थिक वर्षमा लुम्बिनी प्रदेशबाट राज्यको ढुकुटीमा ७० करोड ५१ लाख ७५ हजार रुपैयाँ राजस्व पठाएको छ। चालु आर्थिक वर्ष २०८०८१ को पुस मसान्तसम्म उक्त राजस्व संकलन भएको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनीका प्रमुख प्रहरी उपरीक्षक कृष्ण प्रसाईंको भनाइ छ। प्रदेशका १२ जिल्लाबाट उक्त राजस्व संकलन भएको हो। देशको शान्तिसुरक्षा बलियो बनाउनेतर्फ सरकारले कुनै चासो देखाएको छैन। नेताहरूको ध्यान सत्ता, सरकार र मन्त्री बन्ने दौडबाहेक अरूमा देखिँदैन। एक वर्षमा ११ पटक मन्त्रिपरिषद् फेरबदल हुने देशमा विकास र परिवर्तनको के आशा गर्ने ? भीम रावल, पूर्वउपप्रधान एवं गृहमन्त्री अब प्रस्तुत हुने आर्थिक वर्ष २०८१०८२ को बजेटमा जीर्ण प्रहरी भवन पुनर्निर्माण गर्ने गरी सम्बोधन हुन्छ। यस वर्ष धेरै बजेट छैन। तत्काल राहत र टिनका छाना फेर्न १ करोड ५० लाख बजेट विनियोजन गरेका छौं। तर, त्यो पर्याप्त छैन। जीर्ण प्रहरी कार्यालयमा पानी चुहिएर बस्न समस्या भएको बारेमा मकहाँ गुनासा आइरहेका छन्। सन्तोषकुमार पाण्डेय, गृहमन्त्री, लुम्बिनी प्रदेश प्रहरीको मनोबल गिराएर शान्तिसुरक्षा बलियो बन्दैन। सरकारका पछिल्ला गतिविधिले नेपाल प्रहरीमा आकर्षण घट्दै गएको देखिन्छ। इन्सपेक्टरका लागि खुलेको दरखास्तमा पर्याप्त आवेदन नपरेको देखियो। सरकारले प्रहरीलाई उत्साहित भएर काम गर्ने वातावरण बनाउनुपर्छ। प्रहरीले जीर्ण भवनबाट गुणस्तरीय सेवा दिन सक्दैनन्। सरकारले प्याकेजमै नीति तथा कार्यक्रम ल्याएर प्रहरीको मनोबल बढाउनुपर्छ। ठाकुरप्रसाद ज्ञवाली, पूर्वप्रहरी महानिरीक्षक जीर्ण प्रहरी कार्यालयको भवन निर्माणमा बजेट माग गरे पनि सोचेअनुसार आएको छैन। फाट्टफुट्ट भवन बनिरहेका पनि छन्। प्रहरीको मनोबल बढाउन कम्तीमा खानेबस्ने र सुत्ने ठाउँ भरपर्दो हुनुपर्छ। स्थायी दरबन्दी नभएका ठाउँमा पनि त्यस क्षेत्रको सुरक्षा संवेदनशीलतालाई हेरेर अस्थायी प्रहरी पोस्ट र चौकी चलाएका छौं। प्रहरी ऐन २०१२, अनुसार संगठन चलेको छ। संघीय प्रहरी ऐन छैन। दरबन्दी समायोजन छिट्टै हुनुपर्छ। कुबेर कडायत, प्रमुख, लुम्बिनी प्रदेश प्रहरी नेताले जनतामाथि खेलबाड गरे। उनीहरूकै कारण २४सैं घण्टा जनताको सुरक्षामा खटिने प्रहरीको मनोबल गिर्दै गयो। चुहिने टिनको छाप्रोबाट काम गर्दा कसरी प्रहरीको मनोबल बढ्छ ? सुशासन र गुणस्तरीय सुरक्षाको आस कसरी गर्ने ? ऋषि आजाद, केन्द्रीय सदस्य, उपभोक्ता हित संरक्षण मञ्च"
छायादेवीलाई देउडा गीत सिकाउँदा,"रत्नपार्क मात्र होइन, नारायणहिटी हाम्रो देशमा गणतन्त्र आए सबैभन्दा राम्रो। झ्याम्म झ्याम्म। २०६१ माघ १९ गते तत्कालीन राजा ज्ञानेन्द्रले देशको शासनसत्ता आफ्नो हातमा लिएपछि नागरिकका सम्पूर्ण मौलिक हकअधिकार वञ्चित भए। तत्कालीन प्रधानमन्त्री शेरबहादुर देउवाको सरकार निलम्बितमात्र भएन, उनलाई र नेता प्रकाशमान सिंहलाई शाही आयोगको अभियोग लगाएर कारागार चलानसमेत गर्यो। तत्कालीन राजा ज्ञानेन्द्रले मन्त्रिमण्डलको अध्यक्ष भएर शासन चलाए भने डा तुलसी गिरी र कीर्तिनिधि विष्टलाई उपाध्यक्ष तोकेर देशमा आफूखुसी शासन चलाए। राजाको प्रतिगमन कदम भनेर विरोध गर्दै लाखौं नेपाली जनता सडकमा उत्रिए। जसलाई २०६२०६३ सालको जनआन्दोलन भनेर चिनिन्छ। सो जनक्रान्ति सफल पार्न नागरिक आन्दोलनको भूमिका महŒवपूर्ण थियो। जनताका लोकप्रिय गायकहरू रामेश, रायन, जेबी टुहुरे, नन्दकृष्ण जोशी, रामकृष्ण दुवाल, जीवन शर्मा आदि नागरिक अगुवाका रूपमा प्रतिगमन कदमको विरोध गर्दै दिनहुँ सडकमा उत्रन्थे। जहाँ गीतका माध्यमद्वारा जनतालाई चेतना जगाइरहेका थिए। कृष्ण पहाडी, डा देवेन्द्रराज पाण्डे, श्याम श्रेष्ठले नागरिक आन्दोलनको अगुवाइ गरिरहेका थिए। अर्जुन पराजुली, मणि काफ्ले, मातृका पोख्रेल, डा रामप्रसाद ज्ञवालीलगायत कविले व्यंग्य कविताहरू वाचन गरेर सडक तताइरहेका थिए। अशेष मल्लको अगुवाइमा सडक नाटक मञ्चन भइरहेका थिए। पार्टीका नेता र कार्यकर्ताहरू त्यतिबेला सशक्त रूपमा सडकमा ओर्लन सकेका थिएनन्। बरू नागरिक आन्दोलनको ब्यानरमा रहेर ठूलो संस्थामा उपस्थिति जनाइरहेका थिए। सुनसरीको इटहरीमा जन्मिएकी छायादेवी पराजुली त्यतिबेला ८५ वर्षको वृद्धा हुनुहुन्थ्यो। आन्दोलनका हरेक कार्यक्रममा दिनहुँ उहाँको उपस्थिति रहने गथ्र्यो। निधारमा तीनधर्के टीका लगाएर हातमा लौरो लिएर कहिले रत्नपार्क, कहिले बानेश्वर, कहिले पाटन त कहिले कीर्तिपुरका ठूला कार्यक्रमहरूमा पुग्नु हुन्थ्यो। आफ्नो उपस्थिति देखाई पानी र फलको भरमा लोकतान्त्रिक देउडा गीतका भाकामा लय मिलाउनु हुन्थ्यो। त्यसबेलाको आन्दोलनको मुखडा गीतहरू बनेका थिए। रामेश रायनले गाएका गाउँगाउँबाट उठ, बस्ती बस्तीबाट उठ। यो देशको मुहार फेर्नलाई उठ, जेबी टुहुरेले गाएको आमा दिदी बहिनी हो कति बस्छौ दासी भई र पंक्तिकारले गाएको झ्याम्म झ्याम्म देउडा गीत। हजारौं लोकतन्त्रवादी जनताले प्रतिगमन कदमको विरुद्धमा गाएका माथिका गीतहरूमा साथ, स्वर अनि लोकतन्त्रप्रति भरोसा दिए। छायादेवीलाई सम्मानका साथ लोकतन्त्रवादी आन्दोलनकी आमा भनेर सम्बोधन गर्थे। छोराछोरीहरूले मञ्चमा गीत गाइरहँदा आमा भुइँमा नाच्ने गर्नुहुन्थ्यो। झ्याम्म झ्याम्म भन्दै देउडा गीतमा लोली मिलाउनु हुन्थ्यो। सुरक्षाकर्मीको कडा निगरानीमा प्रतिगमन कदमविरुद्ध आआफ्ना रचना प्रस्तुत गरी जनसमर्थन जुटाउनु आफैंमा कठिन कार्य थियो। त्योभन्दा कठिन कार्य हूलमूलमा लोकतन्त्रकी आमा छायादेवी पराजुलीलाई बचाएर सुरक्षितसाथ साँझपख कोठामा पुर्याउनु थियो। एकदिन राजधानीको बागबजारमा विरोधको ठूलै कार्यक्रमको आयोजना हुँदै थियो। पद्मकन्या क्याम्पसको प्रांगणमा पंक्तिकारलाई बोलाएर देउडा गीत भनेको कस्तो गीत हो ? झ्याम्म झ्याम्म भनेको के हो ? भनी प्रश्न गर्नुभयो। तत्काल गीतको रचना गर्दै सुनाए छायादेवी पराजुली लोकतन्त्रकी आमा प्रतिगमन कदमलाई लगाइदिउँला जामा। झ्याम्म झ्याम्म। उपस्थित सबैलाई गाएर सुनाएँ। साथै चौरमा आमाको हात समातेर देउडा खेलमा घुम्न लगाएँ। सुरुसुरुमा डेढी कदम चालेर पाइताला मिलाएर घुमाउन उहाँलाई गाह्रो भयो। झन्डै आधा घण्टाको देउडा खेलको पाइताला प्रधान प्रयोग आमाले बुझ्नु भएछ क्यार, दुवै गोडा गीतसँगै चलाउनु भयो। आमाको गीतसंगीतप्रतिको मोह देखेर त्यहाँ उपस्थित सबैजना छक्क परे। त्यहाँ उपस्थित सुदूरपश्चिमका देउडा खेलाडी सबैले आमाको सम्मान गर्दै काँधमा उचाले। सत्यको विजय हुन्छ असत्यको हार लोकतन्त्रको उज्यालो घाम ताप्छौं बारम्बार। झ्याम्म झ्याम्म यी र यस्तै गीत गाउँदै पंक्तिकार त्यस्ताका ३७ पटक हिरासतमा परेको छ। चार महिना महिला प्रशिक्षण केन्द्र जावलाखेल र प्रहरी प्रतिष्ठान महाराजगन्जमा सयौं साथीसँग थुनिन पुगेको छ। त्यहाँ मलाई भेट गर्न आउनुभयो छायादेवी र गीत सुनाउन भन्नुभयो। कति मोह रहेछ उहाँको देउडा गीतप्रति र लोकतान्त्रिक संस्कारप्रति ! २०६३ वैशाख १२ गते आन्दोलनको समाप्तिपछि कारागारबाट हामीहरू छुट्यौं। सुदूरपश्चिमको महŒवपूर्ण पर्व बिसुको उपलक्ष्यमा २०६३ वैशाखको अन्तिमतिर देउडा समाजले छायादेवी पराजुलीलाई राजधानीमा भव्य समारोहबीच अभिनन्दन गर्यो। राष्ट्रिय सभागृहको चौरमा पूर्वप्रम देउवा, यो पंक्तिकारलगायत सयौं देउडाप्रेमीबीच छायादेवी पराजुलीले देउडा खेलेको दृश्य भुल्न नसकिने थियो। त्यसबेलाका प्रायः सबै पत्रपत्रिकाले सो खबर स्नेहपूर्वक तस्बिरसहित प्रकाशित गरेर ठूलो गुण लगाए। नेपाल हनुमानढोका तस्बिर टाँस्याका छन् छायादेवी पराजुलीका दन्त हाँस्याका छन् आफ्नाबारे देउडा गीत सुनाइदिँदा दंग पर्दै आमाले भन्नुभएको थियो, अब यी गीतहरू हाम्रो पूर्वतिर पनि लैजानु बाबु। उहाँले दिएको आशीर्वाद लागेर नै होला धनकुटा, इलाम, झापा, विराटनगर, सिन्धुली र सुनसरीको इटहरीमा विविध समयमा देउडा गीतहरू त्यस क्षेत्रका हजारौं संस्कृति अनुरागीहरूलाई सुनाउने अवसर पाएँ। छायादेवी र उक्त जनआन्दोलन सफल पार्ने कयौं महामनाहरू यसबेला यस धर्तीमा हुनुहुन्न। जसले नेपाली संस्कृति र शैलीलाई माया गर्नुहुन्थ्यो। २०६४ सालमा छायादेवी र दुई वर्षपहिले जनवादी गायक जेबी टुहुरेको निधन भयो। उहाँहरूको गीतसंगीतप्रतिको माया र लोकतन्त्र प्राप्तिका लागि उहाँहरूले गरेको योगदान सदैव नवपिँढीका लागि प्रेरणादायी बन्नेछ। मान्छे चोला मरिझान्छ नामना रैझान्छ आज भन्यो भोलि भन्यो जिन्दगी गैझान्छ। झ्याम्म झ्याम्म।"
एसीसी वुमन्स प्रिमियर कप : नेपालले हङकङलाई ८ विकेटले हरायो,"काठमाडौं : एसीसी वुमन्स प्रिमियर कपको पहिलो खेलमा नेपाल ८ विकेटले विजयी भएको छ। मलेसियाको सेलाङ्गुर टर्फ क्लबमा भएको खेलमा हङकङलाई ८ विकेटले हराउँदै नेपालले विजयी सुरुवात गरेको हो। नेपालले १४१ ओभरमा एक विकेट गुमाएर लक्ष्य भेट्टाएको हो। जीतका लागि नेपालका लागि इन्दू बर्माले ४० रन र सीता रानामगरले ३८ रनको योगदान गर्दै अविजित रहे। ओपनर कविता कुँवरले भने ४ रन बनाएर आउट भएकी थिइन्। निर्धारित २० ओभरमा आठ विकेट गुमाउँदै हङकङले ९३ रन बनाएको थियो। नेपाली टोलीकी कप्तान इन्दु बर्माले टस जितेर पहिला फिल्डिङ गर्ने निर्णय लिएकी थिइन्। नेपालका लागि पूजा महतो र रुविना क्षेत्रीले समान दुईदुई विकेट, कविता जोशी र सीता रानामगरले एकएक विकेट लिएकी थिइन्। हङकङका लागि कप्तान चान का यिङ क्यारीले सर्वाधिक २१ रन, मर्यम बिबीले १९, यास्मिन दस्वानीले १५ तथा नताशा माइल्सले ११ रन बनाएकी थिइन्। नेपाली टोलीमा इन्दू बर्मा (कप्तान), अप्सरी बेगम, डली भट्ट, कविता जोशी, कविता कुँवर, काजोल श्रेष्ठ, रुविना क्षेत्री, सीता रानामगर, सम्झना खड्का, पुजा महतो र रोमा थापा रहेका छन्। जारी प्रतियोगितामा नेपाल समूह डी मा रहेको छ। उक्त समूहमा हङकङ, भुटान र माल्दिभ्स पनि छन्। चार समूहका शीर्ष दुई टोली क्वाटरफाइनलमा प्रवेश गर्ने छन्। फाइनल खेल्ने दुई टोलीले यसै वर्ष वुमन्स एसिया कप खेल्न पाउनेछन्। सेमिफाइनल पुग्ने चार टोली आगामी वर्ष एसीसी इमर्जिङ टिम्स एसिया कपमा सहभागी हुन पाउने छन्।"
युक्रेनमा रूसलाई हराउन असम्भव छ भनेर पश्चिमा मुलुकले बुझ्नुपर्छ : पुटिन,"राष्ट्रपति भ्लादिमिर पुटिनले अमेरिकी टेलिभिजनका लागि अन्तवार्ता कार्यक्रमका प्रस्तोता टकर काल्र्सनलाई दिएको अन्तर्वार्तामा युक्रेनमा रूसलाई परास्त गर्न असम्भव छ भनेर पश्चिमा मुलुकले बुझ्नुपर्ने बताएका छन्। सन् २०१९ पछि पश्चिमा सञ्चारमाध्यमले प्रशारण गरेको पुटिनको यो पहिलो अन्तरवार्ता हो । ह्वाइट हाउसका उम्मेदवार तथा पूर्व राष्ट्रपति डोनाल्ड ट्रम्पका निकट काल्र्सनले केही कुटनीतिक प्रश्नहरू सोध्दै रूसी इतिहास र पुटिनको विचारको बारेमा व्याख्या गर्ने अवसर दिएका थिए। अन्तवार्तामा रूसी नेता पुटिनले रूसलाई पश्चिमी विश्वासघातको शिकारको रूपमा चित्रण गर्दै सन् २०२२ को फेब्रुअरीमा युक्रेनमाथि आक्रमण गर्ने आफ्नो निर्णयको बचाउ गरेका छन्। अमेरिका, युरोपेली सङ्घ र नेटोले युक्रेनलाई सहयोग गरे पनि रूस पराजित हुने छैन भन्ने कुरा पश्चिमले बुझेको उनले दावी गरे। उनले भने, 'अहिलेसम्म युद्धभूमिमा रूसलाई रणनीतिक हार बेहोर्ने विषयमा होहल्ला र चिच्याहट भइरहेको छ । तर अब तिनीहरूले यो सम्भव छैन भनेर महसुस गर्न थालेका छन् । मेरो विचारमा यो असम्भव छ ।' ट्रम्पको पक्षमा रहेका रिपब्लिकनले युक्रेनलाई हतियार र अन्य सैन्य सहायताको साथ समर्थन गर्न हिचकिचाइरहेको अमेरिकी संसद्को सन्देशले पनि रूसविरूद्धको पश्चिमा सहकार्य कमजोर भएको पुष्टि हुने उनले बताए। उनले भने, 'युद्धको विषयमा हामी अमेरिकी नेतृत्वलाई के भनिरहेका छौं भने यदि वास्तवमै लडाइँ रोक्न चाहनुहुन्छ भने तपाईंले हतियार आपूर्ति बन्द गर्नुपर्छ ।' नाटो सदस्य राष्ट्र पोल्याण्ड र लाटभिया वा सामान्यतया युरोपेली महाद्वीपमा आक्रमण गने बारे मस्कोले विचार गर्छ कि गर्दैन भन्ने प्रश्नमा पुटिनले भने, 'यो प्रश्नको विषय होइन ।' 'पोल्याण्ड, लाटभिया वा अन्य कुनै पनि ठाउँमा हाम्रो कुनै चासो छैन । हामी किन त्यसो गर्छौं? यो त्रासमात्र हो,' पुटिनले भने। उनले पोल्याण्डसँग युद्ध केवल पोल्याण्डले रूसमाथि आक्रमण गर्यो भने मात्र हुनेछ ।' सन् २०२० को राष्ट्रपतीय चुनावमा बाइडेनले ट्रम्पविरुद्ध प्रतिस्पर्धा गर्ने अपेक्षा गरिएको अमेरिकी चुनावपछि नेतृत्व परिवर्तनबारे सोधिएको प्रश्नमा पुटिनले आफूले थोरै परिवर्तन देख्ने सङ्केत गर्दै भने, 'तपाईंले मलाई सोध्नुभयो कि अर्को नेता आएर केही परिवर्तन गर्नुहुन्छ? यो नेताको कुरा होइन । यो कुनै व्यक्ति विशेषको व्यक्तित्वको बारेमा होइन ।' क्रेमलिनको कोठामा मङ्गलबार रेकर्ड गरिएको र काल्र्सनको आफ्नै वेबसाइटमा पोस्ट गरिएको अन्तर्वार्तामा काल्र्सनले पुटिनलाई ट्रम्पसँगको सम्बन्धबारे खासै खोतलेका थिएनन्। रूसले युक्रेनमा आक्रमण गरेको दुई वर्ष पूरा भएको पूर्वसन्ध्यामा फक्स न्युजका पूर्व प्रस्तोतासँगको दुई घण्टा लामो अन्तर्वार्तामा पुटिनले जेलमा रहेका वाल स्ट्रिट जर्नलका रिपोर्टर इभान गेर्शकोभिचसँग सम्झौता गर्न सकिने बताएका छन्। 'विशेष सेवा च्यानलहरूमार्फत केही सर्तहरूमा छलफल भइरहेको छ,' उनले भने। रासस"
आज देशका यी स्थानमा हिमपात हुने,"काठमाडौं : नेपालमा हाल पश्चिमी वायुको आंशिक प्रभाव रहेको छ । देशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहेको छ । तराईका धेरै स्थानमा हुस्सु लागेको जल तथा मौसम विज्ञान विभाग, मौसम पूर्वानुमान महाशाखाले जारी गरेको बुलेटिनमा उल्लेख छ । आज दिउँसो कोशी, बागमती र गण्डकी प्रदेशका पहाडी भूभागमा आंशिक बदली रहने छ भने बाँकी भूभागमा मौसम मुख्यतया सफा रहनेछ । यसैगरी कोशी, बागमती र गण्डकी प्रदेशका उच्च पहाडी तथा हिमाली भूभागका केही स्थानमा दिउँसो हल्का हिमपातको सम्भावना रहेको महाशाखाले जनाएको छ । आज राति कोशी, बागमती र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ । कोशी र गण्डकी प्रदेशका उच्च पहाडी तथा हिमाली भूभागका केही स्थानमा आज राति पनि हल्का हिमपातको सम्भावना रहेको महाशाखाले जनाएको छ ।"
जसको लगावले सबैको मन लोभिन्छ,"गुल्मी : फरक शारीरिक क्षमता भएका व्यक्तिहरू अब्बल हुन्छन्। यसैको एक उदाहरणीय पात्र हुन् गुल्मीका ऋषिराम कँडेल। जन्मजात फरक शारीरिक क्षमता भएका व्यक्ति भए पनि उनी खुट्टाका दुई औंलाको भरमा आफ्नो भविष्य कोरिरहेका छन्। गुल्मीको छत्रकोट गाउँपालिका ४ श्रृंगाका १९ वर्षीय कँडेल जन्मजात अपांगता भएका व्यक्ति हुन्। ऋषिराम अहिले परिवारको सहाराबिना केही गर्न सक्दैनन्। तर उनको क्षमता भने सपांगको भन्दा कम छैन। कँडेलका दाहिने खुट्टाको दुई औंलाबाहेक अरू केही चल्दैनन् । उनले खुट्टाका दुई औंलाको भरमा आफ्नो भविष्य खोजिरहेका छन्। उनले गाउँकै श्रीश्रृंगा जनता माध्यमिक विद्यालयमा अध्ययन गर्दै आएका छन्। उनका बुवा लक्ष्मण कँडेलले ऋषिरामलाई बिहान विद्यालय छोड्न र बेलुका लिन जान्छन्। घरदेखि ३० मिनेटको दूरीमा विद्यालय छ। ऋषिरामले गाउँकै श्रीश्रृंगा जनता माध्यमिक विद्यालयमा कक्षा १० मा पढ्छन्। यसवर्ष एसईई भएकाले आफ्नो पढाइलाई उनले तीव्र पारेका छन्। फरक क्षमता भएका कँडेलको मेहनत र पढाइप्रतिको लगावले सबैको मन लोभ्याउँछ। विद्यालयमा पढाइसहित विद्यालयका अतिरिक्त क्रियाकलापमासमेत अब्बल रहेको श्रृंगा जनता माध्यमिक विद्यालयका प्रधानाध्यापक विकासचन्द्र खरेलले बताए। उनले पढाइसँगै खुट्टाका औंलाको सहारामा लेख्ने, मोबाइल तथा ल्यापटप चलाउने गर्छन्। ऋषिरामले अरू साथीसँगै बसेर पढ्ने गर्छन्, उनलाई कक्षाकोठा र शौचालयको सहज व्यवस्था गरिएको छ प्रधानाध्यापक खरेलले भने उनी हरेक क्षेत्रमा अब्बल भएकाले उनलाई शिक्षक, अभिभावक र साथीले माया, सद्भाव दिएर मनैदेखि सहयोग गर्ने गर्छन्। ऋषिरामलाई साथीहरूले उचालेर कक्षा कोठासम्म ल्याउन लैजान सहयोग गर्छन्। फरक क्षमताको अपांग भए पनि सबैको माया र ममताले अरूभन्दा आफूलाई कमजोर र फरक मान्दैनन्। परिवारले सानै उमेरदेखि पढ्न विद्यालय लैजाने ल्याउने गरे पनि खुट्टाले कहिलेबाट कलम समाउन थाल्यो, त्यो भने उनलाई ठ्याक्कै सम्झना नरहेको ऋषिराम बताउँछन्। परिवारको साथ सपोट र आफ्नो अथक मेहनतले पढाइमा सफलता हासिल गर्दै आएका छन्। आपूजस्तै आफ्नो कमजोरीलाई शक्तिमा बदलेर अघि बढ्न कँडेलले अरूलाई प्ररणा दिन्छन्। ऋषिरामको उपचारका लागि उनका बुबाआमाले अथक प्रयास गरे तर छोराको स्वास्थ्य अवस्थामा केही सुधार आएन । उनी परिवारको पहिलो र एक्लो सन्तान हुन्। परिवारले अरू कुनै विकल्प नखोजी छोराको पढाइ र स्याहारसुसारमा लागे। छोरा ऋषिरामले परिवारको लगानी डुब्न दिएनन् त्यसकारण उनका आमाबुवालाई कुनै पछुतो छैन । परिवारले कहिल्यै छोराको चित्त दुखाउने र स्कुल छुटाउने काम गरेका छैनन्। असल अभिभावकको सपना भनेकै छोराको छोराको पढाइ र भविष्य रहेको बुवा लक्ष्मण कँडेल बताउँछन्। उनी विद्यालयका अनुशासित तथा उत्कृष्ट विद्यार्थी हुन्। कक्षा ५ सम्म घरनजिकैको शारदा माध्यमिक विद्यालयमा पढेका ऋषिराम कक्षा ६ देखि श्रृंगा जनता माध्यमिक विद्यालयमा अध्ययन गर्दै आएका छन्। उनी पढाइसँगै चित्रकला, गीत, अभिनयलगायत विधामा समेत अब्बल रहेको प्रधानाध्यापक खरेलले बताए। उनलाई आवश्यक सहयोग परिवार र विद्यालयले गरिरहेको छ। कँडेल परिवार र ऋषिराम उदाहरणीय पात्र भएकाले सबैले उनीबाट केही सिक्न र आवश्यक सहयोग राज्यले दिलाउनुपर्ने प्रधानध्यापक खरेलले बताए। विद्यालयमा बहिरा विद्यार्थीले पनि अध्ययन गर्ने गरे पनि गत वर्षदेखि विद्यार्थी अभावमा पठनपाठन रोकिएको छ। सपांगका नागरिकले जस्तै फरक क्षमता भएकाले पनि समाजमा केही गर्न सक्छन् भन्ने गुल्मीका ऋषिरामले उदाहरण पेस गरेका छन्। उनी आफैंमा एक असल र प्ररेणाका स्रोत भएकाले ऋषिरामबाट केही सिक्न जरुरी रहेको शिक्षा समन्वय इकाइ गुल्मीका प्रमुख लोकनाथ मरासिनीले बताए।"
कम्बोडियामा बर्ड फ्लुले एक बालकको मृत्यु,"कम्बोडियाको स्वास्थ्य मन्त्रालयले नौ वर्षीय बालकको बर्ड फ्लुबाट मृत्यु भएको शुक्रबार बताएको छ । मन्त्रालयले भाइरसबाट जारी खतराको चेतावनीसमेत दिएको छ । बर्ड फ्लुबाट गत वर्ष तीन जनाको मृत्यु भएको थियो । उत्तरपूर्वी क्रयाटी प्रान्तका ती बालक आफ्नो परिवारसँग कुखुराको मासु खाएपछि बिमारी भएका थिए । उनलाई ज्वरो, खोकी र श्वासप्रश्वासमा कठिनाइ भएको थियो र बिहीबार उनको मृत्यु भयो । मन्त्रालयले परीक्षणहरूबाट बालकको मृत्यु बर्ड फ्लु भाइरसको अत्यधिक रोगजनक एच५एन१ स्ट्रेनबाट भएको बताएको छ । 'प्रमाणअनुसार बिरामीको घरमा पाँच वटा कुखुरा र तीन वटा हाँस मरेका छन्, उनीहरूले कुखुरा र हाँसको मासु पकाएर खाएका थिए', मन्त्रालयले भनेको छ । स्वास्थ्य अधिकारीहरूले भाइरसको स्रोतको अनुसन्धान गरिहेको र थप मामिला खोजिरहेको पनि मन्त्रालयले बताएको छ । स्वास्थ्य मन्त्रालय पुनः सबैलाई बर्ड फ्लुप्रति सतर्क रहन स्मरण गराएको छ। गत वर्ष राज्यमा बर्ड फ्लुबाट दुई वर्षकी बालिकासहित कम्तीमा तीन जनाको मृत्यु भएको थियो । सन् २०२१ को अन्त्यदेखि युरोप बर्ड फ्लुको सबैभन्दा खराब प्रकोपबाट प्रभावित भएको छ । उत्तर र दक्षिण अमेरिकाले पनि गम्भीर प्रकोपको सामना गर्नुपरिरहेको छ । बर्ड फ्लुका कारण संसारभरमा लाखौँ घरेलु कुखुरा मारिएको छ । तिनीहरूमध्ये धेरैमा एच५एन स्ट्रेन थिए । यसै महिनाको प्रारम्भमा चेक गणतन्त्रमा एक लाख ४० हजार कुखुरा मारिएको थियो । यो वैश्विक प्रकोपलाई हजारौँ जङ्गली पक्षीहरूको मृत्युका पनि कारण बनेको छ।"
राष्ट्रपति पौडेलले दिए सोनाम ल्होसारको शुभकामना,"काठमाडौं : राष्ट्रपति रामचन्द्र पौडेलले सोनाम ल्होसार पर्वले नेपालीबीचको एकतालाई अझ सुदृढ गर्दै आर्थिक र सामाजिक रूपले समृद्ध मुलुक निर्माण गर्नका लागि उर्जा प्रदान गरोस् भन्ने कामना गरेका छन्। तामाङ समुदायको महान् पर्व सोनाम ल्होसारको अवसरमा शुभकामना व्यक्त गर्दै उनले पर्वले बृहत् राष्ट्रिय एकतालाई थप सुदृढ गर्न मद्दत पुग्ने विश्वास व्यक्त गरेका हुन्। बहुजातीय, बहुभाषिक, बहुसांस्कृतिक विविधतायुक्त नेपाली समाजमा सोनाम ल्होसार जस्ता पर्वहरूबाट सबै नेपालीबीच आपसी सद्भाव, सहिष्णुता र बन्धुत्वको भावना अभिवृद्धि हुनाका साथै यसबाट बृहत् राष्ट्रिय एकतालाई थप सुदृढ गर्न मद्दत पुग्नेछ भन्ने विश्वास लिएको छु।राष्ट्रपतिले दिएको शुभकामना सन्देशमा भनिएको छ,सोनाम ल्होसार पर्वले सबै नेपालीबीचको एकतालाई अझ सुदृढ गर्दै आर्थिक र सामाजिक रूपले समृद्ध मुलुक निर्माण गर्नका लागि अघि बढ्न सबैलाई उर्जा प्रदान गरोस् भन्ने कामना गर्दछु। सोनाम ल्होसार पर्व तामाङ समुदायको नयाँ वर्षको रूपमा प्रत्येक वर्ष माघ शुक्ल प्रतिपदाको दिन मनाइन्छ। यस पर्वमा तामाङ समुदायले कुल पूजा, प्रकृति पूजा र बुद्धका सन्देशको स्मरण गर्नुका साथै आफन्तजन भेला भई मनोरञ्जन गर्दै आपसमा खुसी आदानप्रदान गर्ने गर्दछन्। मुलुकका विभिन्न स्थानमा बसोबास गर्ने तामाङसहित ह्योल्मो, थकाली, जिरेल, नेस्याङ्वा, भोटे, दुरा, लेप्चा आदि जातिहरूले समेत आआफ्नै शैली र परम्परा अनुसार यो पर्व मनाउँदै आएको पाइन्छ।"
नेपाल विद्युत् प्राधिकरण गौशाला वितरण केन्द्रको २६ करोड बक्यौता,"महोत्तरी : नेपाल विद्युत् प्राधिकरण गौशाला वितरण केन्द्रको २६ करोड रुपैयाँँ बक्यौता उठाउन बाँकी रहेको छ। सात स्थानीय तहमा यस केन्द्रको मातहतमा ५८ हजार ग्राहक रहेका छन्। लेखा शाखा प्रमुख शम्भु साहका अनुसार उनीहरूबाट २५ करोड ८८ लाख रुपैयाँँ उठाउन बाँकी रहेको छ। लेखा शाखाका अनुसार सबैभन्दा बढी बक्यौता रकम कुटानीपिसानी मिलका रहेका छन्। यसबाट अहिलेसम्म ४ करोड ५९ लाख रुपैयाँँ उठाउन बाँकी रहेको छ। त्यस्तै, कृषि सिँचाइबाट ७ हजार २ सय ८९ मिटरका गरी ८ करोड ८५ लाख, खानेपानीको ३४ मिटरबाट १७ लाख ८४ हजार रुपैयाँँ महसुलबापत उठाउन बाँकी रहेको गौशाला वितरण केन्द्रले जनाएको छ। पाँच स्थानीय तहको एक करोडभन्दा बढी रकम गौशाला वितरण केन्द्रका अनुसार यहाँका पाँच स्थानीय तहको २०८० साल असार महिनासम्ममा १ करोड ७२ लाख ६७ हजार रुपैयाँँ बिजुली महसुल बक्यौता रहेको छ। बर्दिबास नगरपालिकामाथि ६५ लाख ९१ हजार रुपैयाँ रहेको छ। त्यस्तै भंगाहा नगरपालिकामाथि ४७ लाख ४४ हजार, औरही नगरपालिकामाथि २४ लाख ७३ हजार, सोनमा गाउँपालिकामाथि १९ लाख १५ हजार र गौशाला नगरपालिकामाथि १५ लाख ४४ हजार रुपैयाँँ बिजुली महसुलबापत उठ्न बाँकी छ। गौशाला वितरण केन्द्र प्रमुख जगन्नाथ झाका अनुसार प्राधिकरणले सडक बत्ती बक्यौता रकम तिर्न पालिकालाई दसैंअघिदेखि ताकेता गर्दै आएको छ ।"
पर्यटक तान्दै प्राकृतिक भ्यु टावर,"बागलुङ : बागलुङ र म्याग्दीको सिमाना स्थान। वरिपरि हरियाली जंगल। जंगलबाट आउने चराचुरुंगीको चिरबिर आवाज। नजिकै देखिने सुन्दर हिमशृंखलाको दृश्य। बिहानको समयमा देखिने सूर्योदयको लाली। तलतल देखिने मनोरम गाउँबस्ती र कलकलाउँदा खोला, नदीनाला। जंगलभरि रंगीचंगी फुलेका लालीगुराँस। यो दृश्य बागलुङको काठेखोला गाउँपालिका३ धम्जा र म्याग्दीको बेनी नगरपालिका३ भकिम्लीको सिमाना बेलढुंगाबाट देख्न र अनुभव गर्न सकिन्छ। बेलढुंगा समुद्री सतहदेखि २ हजार ६ सय ८७ मिटर उचाइमा रहेको छ। करिब एक दशक अगाडिसम्म सुन्दर दृश्य अवलोकनका लागि अक्करे भीरमा बुट्ट्यान र लहरामा झुन्डिँदै जोखिम मोलेर भिरबाट उक्लिँदै बेलढुंगाको फेददेखि शिरसम्म पुग्नुपर्ने अवस्था थियो। तर, अहिले स्थानीय तह, जनप्रतिनिधि र नागरिकको पहलमा सहजरूपमा पुग्न सकिने गरी आकर्षक पूर्वाधार निर्माण गरिएको छ। पूर्वाधार निर्माण गरेपछि पर्यटकलाई आवतजावतमा सहजता भएका कारण सुन्दर दृश्य र सूर्याेदय अवलोकनका लागि दैनिक पर्यटक पुग्ने गरेका हुन्। बागलुङ र म्याग्दी क्षेत्रका बासिन्दाले चरन क्षेत्रका लागि प्रयोग गर्ने बेलढुंगा अहिले धेरै हिमाल देखिने एक सुन्दर गन्तव्य बनेको छ। केही वर्षपहिले पुग्नै मुस्किल र फर्किंदा चोटपटक लाग्ने बेलढुंगाको घाँटीमै अहिले सडक सञ्जाल पुगेको छ। बेलढुंगाको प्रवेशद्वार देउराली धुरीदेखि बेलढुंगाको शिरसम्मै स्लेट ढुंगाको ५ सय २५ सिँडी बनाइएका छन्। उक्त पदमार्गले पर्यटकलाई अझै आकर्षित बनाएको छ भने हिँड्नका लागि सहज भएको छ। उक्त पदमार्ग स्थानीय तहको बजेटमा स्थानीयले नै निर्माण गरेका हुन्। काठेखोला गाउँपालिका र बेनी नगरपालिकाका जनप्रतिनिधिको सहकार्यमा बेलढुंगामा अहिले आकर्षक पूर्वाधार बनेको छ। पहिले २० जनामात्रै बस्न मिल्ने बेलढुंगामा अहिले नयाँ संरचना बनाएपछि एक सय पर्यटक सजिलै बसेर सुन्दर दृश्य अवलोकन गर्न मिल्ने भएको छ। पहिला पुग्नै मुस्किल र फर्किंदा चोटपटक लाग्ने बेलढुंगामा अहिले सडक सञ्जाल पुगेको छ। सुन्दर दृश्य र सूर्याेदय अवलोकनका लागि पर्यटक बेलढुंगा पुग्ने गर्छन्। पर्यटन पूर्वाधार निर्माणपछि बेलढुंगामा आन्तरिक पर्यटकको संख्या बढ्ने क्रममा रहेको स्थानीय गोपाल श्रीसले बताए। उनले दसैं र तिहारको बीचमा बढी पर्यटक आउने गरेको जनाए। पर्यटन पूर्वाधार निर्माणपछि बेलढुंगामा आन्तरिक पर्यटकको संख्यामा वृद्धि आएको छ, श्रीसले भने, दसैं र तिहारको समयमा विद्यार्थी, प्राध्यापक तथा अन्य सरकारी तथा गैरसरकारी संस्थामा काम गर्ने कर्मचारी बढी आउँछन्। बागलुङबजार र म्याग्दीको बेनीबजारबाट नजिकैको दूरीमा रहेकाले पनि बेलढुंगा धेरै पर्यटकको मुख्य रोजाइमा पर्दै आएको छ। बेलढुंगाबाट संसारकै सातौं अग्लो धौलागिरि हिमाल, १०औं आग्लो अन्नपूर्ण हिमालसहित पूर्वीरुकुम र म्याग्दीको सिमानमा अवस्थित पुथा हिमाल, म्याग्दीको गुर्जा, नीलगिरि, मानापाथी, गणेश हिमाल, कास्कीको माछापुच्छ्रे, गोरखाको मनास्लु, गंगापूर्व, लमजुङलगायतका लोभलाग्दा हिमालको लस्कर सीधै आँखामा ठोकिन्छ। बेलढुंगामा हिउँदमा हिउँ खेल्न र गर्मीमा जाडो छल्न जाने पर्यटकले चहलपहल बढ्ने गरेको छ। पर्यटकको वृद्धिसँगै बेलढुंगालाई काठेखोलाको मुख्य पर्यटकीय स्थलको रूपमा विकास गर्न लागिएको काठेखोला गाउँपालिकाका प्रवक्ता टीकासंगम विकले बताए। उनले बेलढुंगाबाट देखिने सुन्दर दृश्य अवलोकनका लागि पर्यटकलाई सहजता ल्याउन पूर्वाधार निर्माणलाई पालिकाले प्राथमिकता दिइरहेको बताए। यस्तै बेलढुंगा पुग्ने पर्यटकलाई आकर्षणको रूपमा साइकल लेनसमेत निर्माण भइरहेको वडाध्यक्ष कुलबहादुर विकले बताए। गाउँपालिकाको बजेटबाट साइकल लेनको काम भइरहेको उनको भनाइ छ। वडा कार्यालयले बेलढुंगामा खानेपानी र शौचालय निर्माण गर्ने योजना रहेको विकले बताए। बेलढुंगा जाने पर्यटकका कारण धम्जामा होमस्टे (घरबास)समेत सञ्चालन गरिएको छ। घरबास सञ्चालनमा आएपछि त्यहाँ पुग्ने पर्यटकका लागि खाना, बस्न र बासको सहज व्यवस्थापन भएको पर्यटकले बताउँछन्। सञ्चालक गोपाल श्रीसले बाह्रैमहिना पर्यटक आउने गरे पनि असोज र र कात्तिक महिनामा धेरै पर्यटक आउने गरेको बताए।"
"जर्जियामा गोली चल्दा ४ जनाको मृत्यु, १ जना घाइते","जर्जियाको दक्षिणपूर्वी शहर रुस्ताभीको बजारमा गोली चल्दा ४ जनाको मृत्यु भएको छ भने १ जना घाइते भएका छन् । आन्तरिक मामिला मन्त्रालयले शुक्रबार जनाए अनुसार गोली चलाउने व्यक्तिलाई पक्राउ गरिएको छ । गोली चलाउने व्यक्तिले आफ्ना आफन्तहरूसँग बजारमा काम गर्ने गरेको र उनीहरूबीच झगडा भएको बुझिएको छ । मृतक, गोली हान्ने व्यक्तिका काका रहेको र घाइते, काकाको छोरा रहेको प्रहरीले जनाएको छ । मृत्यु हुनेमा घटनास्थलमा रहेका ट्याक्सी चालक पनि रहेका छन्।"
गाजामा इजरायली आक्रमणबाट २८ हजार प्यालेस्टाइनीको मृत्यु,"गाजा पट्टीमा जारी इजरायली आक्रमणबाट मृत्यु हुने प्यालेस्टिनीको सङ्ख्या २७ हजार ९४७ पुगेको हमासद्वारा सञ्चालित स्वास्थ्य मन्त्रालयले शुक्रबार जनाएको छ। प्रेस विज्ञप्ति जारी गर्दै मन्त्रालयले गत वर्ष अक्टोबरमा इजरायलहमास द्वन्द्व सुरु भएदेखि तटीय एन्क्लेभमा ६७ हजार ४५९ प्यालेस्टाइनीहरू घाइते भएको बताएको छ। इजरायली सेनाको आक्रमणबाट विगत २४ घण्टामा १०७ प्यालेस्टाइनीहरूको मृत्यु भएको छ भने र १४२ अन्य घाइते भएका छन्। केही पीडितहरू भग्नावशेषमुनि पुरिएका बताइएको छ । यसै बीच प्यालेस्टिनी सुरक्षा स्रोतहरू र प्रत्यक्षदर्शीहरूले इजरायली विमानहरूले गाजा शहरका अलरिमाल, अलसाबरा, अलजायटौन, ताल अलहवा र शेख अजलिन लगायतका धेरै घरहरूलाई लक्षित गरी शृङ्खलाबद्ध आक्रमण गरेका छन् । स्रोत सिन्ह्वालाई बताए अनुसार इजरायलको हवाई र आर्टिलरी बमबारी र ती क्षेत्रमा चल्ने सबै चीजहरूमा ड्रोन आक्रमणका कारण एम्बुलेन्सहरू लक्षित स्थानमा पुग्न सकेका छैनन् । यसैबीच, दक्षिणी गाजान शहर रफाहमा दुईवटा घरलाई लक्षित गरी भएको बम आक्रमणमा कम्तीमा ८ प्यालेस्टाइनीको मृत्यु भएको चिकित्सा स्रोतहरूले बताएका छन्। प्यारामेडिक्सका अनुसार दक्षिणी गाजाको सबैभन्दा ठूलो शहर खान युनिसमा इजरायलले चलाएको तोप गोलाबारीको कारण स्थिति तनावग्रस्त बनेको छ । साथै, मध्य गाजाको देइर अलबालाह शहरमा इजरायली विमानले बमबारी गर्दा थुप्रै प्यालेस्टिनीहरू मारिएका छन् भने केही घाइते भएका छन्।"
"आज सोनाम ल्होसार, हर्षोल्लासपूर्वक मनाउँदै","काठमाडौं : आज माघ शुक्ल प्रतिपदातामाङ समुदायले विविध कार्यक्रम आयोजना गरी हर्षोल्लासपूर्वक सोनाम ल्होसार मनाउँदै छन्। आजदेखि मुसा वर्ष पूरा गरी गाई वर्ष प्रवेश हुँदैछ। प्रत्येक वर्ष माघ शुक्ल प्रतिपदाका दिन विभिन्न कार्यक्रम गरी सोनाम ल्होसार मनाइन्छ। मुसा, गाई, बाघ, खरायो, ड्रागन , सर्प, घोडा, भेडा, बाँदर, चरा, कुकुर र सुँगुर गरी १२ वर्गमा सोनाम ल्होसारलाई विभाजन गरिएको छ। ल्होसारमा १२ वटा जीवजन्तुका नामबाट ल्हो खोर्लो अर्थात् वर्ष चक्रका आधारमा हरेक वर्ष पुरानो वर्षलाई बिदाइ र नयाँ वर्षलाई स्वागत गरी धार्मिक र सांस्कृतिक विधिअनुसार यो पर्व मनाउने गरिन्छ। भूमिपूजा, कूलपूजा एवं दानदक्षिणा, ढोगभेट, नाचगान, मिठो परिकार बनाएर खाने र शुभकामना आदानप्रदान गरी यो पर्व मनाउने चलन छ। समुदायका सबै जना एकै ठाउँमा भेला भई सामूहिक रुपमा मनाइने यो पर्व मुलुकका विभिन्न भूभागमा बसोबास गर्ने तामाङसहित ह्योल्मो, थकाली, जिरेल, नेस्याङ्वा, भोटे, दुरा, लेप्चा लगायतले आआफ्नो परम्परा अनुसार मनाउँछन्। तामाङ जातिको बाहुल्य रहेको बागमती प्रदेशका विभिन्न जिल्लामा यो पर्व विशेष रुपमा मनाइन्छ। राजधानीको टुँडिखेल, बौद्ध, स्वयम्भू क्षेत्रमा विविध कार्यक्रम आयोजना गरी ल्होसार मनाइँदै छ।  रासस"
सुरक्षा दिनेहरू नै असुरक्षित,"सुरक्षाको पर्याय प्रहरी। २४सै घण्टा जनताको सुरक्षामा खटिने उनीहरू लुम्बिनी प्रदेशका अधिकांश ठाउँमा चुहिने छाप्रोमा बसेर सुरक्षा दिइरहेको देख्दा जोकोही पनि अचम्ममा पर्छन्। जीर्ण पूर्वाधारमा बसेर सुशासन र गुणस्तरीय सुरक्षाको आस कसरी गर्न सकिन्छ ? बुटवल : टिनले छाएका दुइटा टहरा छन्। न गेट छ न तारबार। मान्छे मात्र होइन, छाडा चौपाया पनि सजिलै भित्र छिर्छन्। साँघुरो एउटा कोठामा पाँच जना उकुसमुकुस गरेर बस्छन्सुत्छन्। जाडो याममा शीत तपतपी चुहिन्छ। गर्मीमा घामको रापले पोलेर सकस पार्छ। यो दूरावस्था हो रूपन्देहीको तिलोत्तमा नगरपालिकास्थित महुँवारी प्रहरी चौकीको। जहाँ दुई टहरामा चार कोठा छन्। प्रहरी सहायक निरीक्षक (असई)सहित १० जनाको दरबन्दी रहेकामा आठजना कार्यरत छन्। दुई महिला प्रहरी कोठा नपुगेर डेरामा बस्छन्। तिलोत्तमाका वडा नम्बर ८, १०, ११ र १२ का गरी झन्डै २२ हजार नागरिक रहेको क्षेत्रको सुरक्षा जिम्मेवारी यही चौकीलाई छ। कान्छीबजार, पूर्वसैनिक, भुल्का, तुकतुकिया, भाटाहा, मक्रहर, शिवपुर, महुँवारी, कटानी, गणेशनगरलगायत बस्ती र सहर आफ्नो क्षेत्राधिकारभित्र पर्ने सुनाउँछन् चौकी इन्चार्ज प्रहरी सहायक निरीक्षक भेषराज पन्थी। उनका अनुसार यहाँ चोरी डकैती र झैझगडाका घटना धेरै हुने गरेको छ। स्थानीयवासीका अनुसार यो चौकी २०६२०६३ को जनआन्दोलनका बेला विद्रोही पक्षले ध्वस्त पारेको थियो। हाल जीर्ण भएको भवन २०६६ साउन ३ गते तत्कालीन जिविस, गाविस, स्थानीयवासी र प्रहरी कर्मचारीको श्रमदानमा बनेको हो। तर, १४ वर्ष बितिसक्दा पनि नयाँ भवन बनाउन तरखर छैन। स्थानीयवासीले चार कट्ठा जग्गा निःशुल्क दिएका छन्। प्रहरी चौकी खैरेनी देवदहमा प्रहरी निरीक्षकसहित १० जनाको स्थायी दरबन्दी छ। तर, सुरक्षा संवेदनशीलताले गर्दा २३ जना कार्यरत छन्। १३ जना काजमा छन्। पूर्वपश्चिम राजमार्ग छेउ रहेको र विगतमा आपराधिक घटना भएकाले क्षेत्रलाई संवेदनशील भनिएको छ। तर, संवेदनशील क्षेत्रमै नागरिकलाई सुरक्षा दिनेहरू असुरक्षित ढंगले बसोबास गरिरहेका छन्। टिनले छाएको जीर्ण छाप्रोबाट सुरक्षा दिनुपर्ने बाध्यता छ। पानी पर्दा चुहिन्छ। घाम लाग्दा बस्न सकिँदैन, चौकी इन्चार्ज एवं प्रहरी निरीक्षक डाक्टरप्रसाद चौधरी भन्छन्, भवन त्यति भरपर्दो छैन। उनका अनुसार दुई कोठामा कार्यालय र अर्का एकएकवटा स्टोर, ब्यारेक र सञ्चारका रूपमा प्रयोग गरिएको छ। चारवटा कोठा भाडा लिएर सञ्चालन गरिएको उनी सुनाउँछन्। प्यूठानको गौमुखी गाउँपालिका हेर्ने गरी स्थापना भएको हो पूजा लिवासेको इलाका प्रहरी कार्यालय। जहाँका प्रहरी त्रासमै दैनिकी बिताइरहेका छन्। जीर्ण र कच्ची भवनबाट सेवा दिनु परेको गुनासो उनीहरूको छ। सशस्त्र द्वन्द्वपछि यहाँ इलाका प्रहरी कार्यालय स्थापना गरिएको हो। त्यसअघि अस्थायी प्रहरीचौकी थियो। पूजाका शमशेरबहादुर खत्रीलाई २०४७ चैत १ गते भीरबाट लडाएर हत्या गरिएपछि उनकै घरमा प्रहरीचौकी स्थापना गरिएको सुनाउँछन् गौमुखी गाउँपालिका अध्यक्ष विष्णुकुमार गिरी। गाउँपालिका कार्यालयनजिकै इलाका प्रहरी छ, गिरी भन्छन्, प्रहरी साथीहरू जीर्ण घरमा हुनुहुन्छ। संघीय सरकारले भवन बनाउन बजेट विनियोजन गरिदिनुपर्छ। गाउँपालिकाले एउटा मोटरसाइकल, टेलिभिजन, पेट्रोल सहयोग गरे पनि भवन बनाउने गरी बजेट नभएको उनी सुनाउँछन्। नागरिक सुरक्षामा खटिने प्रहरी असुरक्षित हुनु राम्रो नभएको गिरीको भनाइ छ। उनका अनुसार भवन बनाउन स्थानीयवासी लालुराम न्यौपानेलगायतले जग्गा निःशुल्क उपलब्ध गराएका छन्। यो प्रहरी कार्यालयले गुल्मीको मदाने, बागलुङका बडिगाड र निसीखोला गाउँपालिकाका केही भागसमेत हेर्ने गर्छ। बर्दियाको धनौरा प्रहरी चौकीका प्रहरी राति शीतले ओछ्यान भिज्ने गरेको बताउँछन्। मधुवन नगरपालिका २ र ३ का नागरिकको सुरक्षाका लागि यहाँ २०२२ सालमा चौकी स्थापना गरिएको हो। टिनले छाएको जीर्ण भवनबाट काम गर्दा धेरै समस्या भइरहेको चौकी इन्चार्ज प्रहरी सहायक निरीक्षक नयाँराम कार्की सुनाउँछन्। यो स्थायी प्रहरी चौकी हो, उनी भन्छन्, ११ जनाको दरबन्दी छ। १० जना कार्यरत छौं। आफ्नै नाममा जग्गा भए पनि नयाँ भवन बनेको छैन। उनका अनुसार भारतीय आमा बर्दिया सिमानाका पनि नजिक भएकाले सुरक्षा चुनौती छ। टिनको छानामुनि सुत्दा राति शीतले ब्लाङ्केट भिज्छ, कार्की भन्छन्, जस्तोसुकै परिस्थितिमा पनि प्रहरीले जनताको सुरक्षा गर्नै पर्छ। हामी गरिरहेका छौं। उनका अनुसार भान्छा कोठा बाँसले बारेर बनाइएको छ।  यी त नागरिकको सुरक्षामा २४सैं घण्टा खटिने प्रहरीको असुरक्षित बसोबासका केही दृष्टान्त हुन्। देशका विभिन्न ठाउँमा यस्तै बिजोग अवस्था छ। लुम्बिनी प्रदेशका मात्रै १२ जिल्लामा ४३ प्रहरी कार्यालय जीर्ण भवनबाट सञ्चालित छन्। नागरिकलाई सुरक्षा दिनेहरू आफैं असुरक्षित छन्। घामपानी छेक्ने गतिलो छानो छैन। न गतिलो छ भवन। सरकारले उनीहरूको पीडा नदेखेको सरोकारवाला बताउँछन्। सशस्त्र द्वन्द्वकालमा ध्वस्त भएका भवन पुनर्निर्माण गरिएका छैनन्। लुम्बिनी प्रदेश प्रहरी कार्यालय दाङका अनुसार प्रदेशभर विभिन्न प्रकृतिका ६ सय ४६ वटा प्रहरी कार्यालय सञ्चालनमा छन्। तीमध्ये कतिपयका घर चर्किएका छन्। टिनको छानोमा शीतले तप्तपी पानी चुहिन्छ। चर्को गर्मीमा टिनको छानोको रापले बस्नै सकिँदैन। वर्षौं अघिका कच्ची र जीर्ण भवनमा कार्यालय राख्नुपर्ने बाध्यता रहेको प्रहरी अधिकारी बताउँछन्। प्रदेशभर १० हजार १ सय ९ प्रहरी कार्यरत छन्। जीर्ण भवन पुनर्निर्माण गर्न फाट्टफुट्ट बजेट आए पनि अपेक्षाअनुसार नआएको लुम्बिनी प्रदेशका प्रहरी प्रमुख कुबेर कडायत बताउँछन्। थुप्रै जीर्ण प्रहरी भवन बनाउन केन्द्रमा माग गरेका छौं, प्रहरी नायब महानिरीक्षक कडायत भन्छन्, तर स्वीकृत भएर आउँदा १२ वटाको मात्र आउँछ। स्थायी दरबन्दी नभएका ठाउँमा पनि त्यस क्षेत्रको सुरक्षा संवेदनशीलतालाई हेरी अस्थायी पोस्ट र चौकीहरू सञ्चालन गरिएको उनको भनाइ छ। स्थायी चौकीहरूकै भवन बनेका छैनन्, कडायत भन्छन्, अस्थायीको बन्ने सम्भावना तत्काल देखिँदैन। उनका अनुसार प्रहरी ऐन, २०१२ अनुसार संगठन चलेको छ। संघीयतापछि संघीय प्रहरी ऐन आएको छैन। दरबन्दी समायोजन हुन नसक्दा पनि समस्या भएको छ। लुम्बिनी प्रदेशका धेरै ठाउँमा प्रहरीका भवन जीर्ण हुँदा कार्यसम्पादनमा असहज भइरहेको छ, कडायत भन्छन्, बस्ने, खाने, नुहाइधुवाइ गर्ने ठाउँ गतिलो बनाउन पाए हुन्थ्यो। केन्द्र, प्रदेश र स्थानीय सरकारसँग सहयोगका लागि आग्रह गरिएको उनको भनाइ छ। पूर्वप्रहरी महानिरीक्षक ठाकुरप्रसाद ज्ञवाली प्रहरीको मनोबल गिराएर शान्ति सुरक्षा बलियो हुन नसक्ने बताउँछन्। सरकारका गतिविधिले गर्दा प्रहरीमा आकर्षण घट्दै गएको उनको भनाइ छ। पछिल्लो पटक इन्सपेक्टरका लागि खुलेको दरखास्तमा पर्याप्त आवेदन नपरेको देखियो, ज्ञवाली भन्छन्, प्रहरी अधिकृतसम्मको पदमा दरखास्त नपरेपछि कसरी काम हुन्छ ? उनका अनुसार प्रहरी उत्साहित भएर काम गर्ने वातावरण सरकारले बनाउनुपर्छ। जीर्ण प्रहरी कार्यालयमा बसेर गुणस्तरीय सेवा दिन सकिँदैन। सरकारले प्राथमिकीकरण गरेर भए पनि पुराना भवन हटाएर नयाँ बनाउनुपर्ने सुझाव उनी दिन्छन्। शान्ति सुरक्षा सम्बन्धित देशको विषय हो भनेर दातृ निकायले पनि सुरक्षा क्षेत्रमा बजेट नदिँदा रहेछन्, ज्ञवाली भन्छन्, यो सरकारको विषय भएकाले सुरक्षा क्षेत्रलाई बलियो बनाउने गरी बजेट विनियोजन हुनुपर्छ। किनभने, प्रहरीसँग आफ्नै बजेट हुँदैन। प्याकेजमै नीति तथा कार्यक्रम बनाएर प्रहरीको मनोबल उचो हुने गरी अघि बढ्न सरकारलाई उनको सुझाव छ। निजामती क्षेत्रमा केही समस्या भए उनीहरूका बोल्ने ट्रेड युनियन हुन्छन्। भ्रातृ संगठन हुन्छन्, ज्ञवाली भन्छन्, तर, प्रहरीको बोल्ने कोही हुँदैन। न उनीहरूको ट्रेड युनियन हुन्छ। न कुनै पार्टीगत संगठन। सरकारले पीडा बुझ्नैपर्छ। प्रहरीप्रति राज्यले हेर्ने नजर सही नभएको हालै त्रिभुवन अन्तर्राष्ट्रिय विमानस्थल काठमाडौंको काण्डले पनि प्रस्ट पारेको उनको भनाइ छ। जनता र राज्यलाई नै सुरक्षा दिने निकाय असुरक्षित भएर बस्नु दुःखद् रहेको उनी बताउँछन्। राष्ट्रिय सुरक्षाको दृष्टिकोणबाट हेर्दा सरकारले केही काम गर्न नसकेको टिप्पणी गर्छन् पूर्वउपप्रधान एवं गृहमन्त्री भीम रावल। नेताको ध्यान सत्ता, शक्ति र मन्त्री बन्नेमात्र छ, उनी भन्छन्, देशको शान्ति सुरक्षा बलियो बनाउन सरकारले कत्ति पनि चिन्ता गरेको देखिँदैन। एक वर्षमा ११ पटक मन्त्रिपरिषद् फेरबदल गर्ने सरकारले सुरक्षा बलियो बनाउन ध्यान नदिएको उनको भनाइ छ। प्रहरीको मनोबल बढाउने खालका गतिविधि सरकारले नगरेको आरोप उनी लगाउँछन्। देशको सुरक्षा निकाय कमजोर बनाउँदै गएपछि सिमानाकाहरू पनि मिचिँदै जाने उनको भनाइ छ। संविधानको धारा ५ मा राष्ट्रिय हितको व्याख्या गरिएको छ, रावल भन्छन्, तर सरकार हाँक्ने नेताहरूले राष्ट्रिय हितका पक्षमा केही सोच्दैनन्। सिमानाका मिचिएको छ। संसद्मा विषयको उठान नै हुँदैन। राष्ट्रिय हितलाई सर्वोपरी ठानेर काम गर्न नेतृत्वलाई उनी सुझाव दिन्छन्। नेताहरूले प्रहरी, विद्यालय र सार्वजनिक सरोकारका विषयभन्दा आफ्नो व्यक्तिगत स्वार्थका लागि मात्र काम गरिरहेको बताउँछन् उपभोक्ता हित संरक्षण मञ्चका केन्द्रीय सदस्य ऋषि आजाद। खाने, बस्ने ठाउँ राम्रो नहुँदा प्रहरीले प्रफुल्ल मन बनाएर काम गर्न नसक्ने उनको टिप्पणी छ। सरकार सञ्चालन गर्नेहरूको प्रवृत्तिका कारण प्रहरीहरूको मनोबल गिर्दै गइरहेको उनी बताउँछन्। चुहिने टिनको छाप्रोबाट काम गर्दा कसरी प्रहरीको मनोबल बढ्छ ?, बुटवलका स्वतन्त्र विश्लेषकसमेत रहेका उनी सरकारलाई प्रश्न गर्छन्, सुशासन र गुणस्तरीय सुरक्षाको कसरी आशा गर्ने ? जीर्ण प्रहरी कार्यालयको भवन बनाउन देशभरबाट माग आइरहेको गृह मन्त्रालयका प्रवक्ता नारायणप्रसाद भट्टराई सुनाउँछन्। भवन निर्माणका लागि प्रहरीसँग जग्गा खरिद गर्न बजेट हुँदैन, उनी भन्छन्, आफ्नै नाममा जग्गा भएका प्रहरी कार्यालयहरूको भवन निर्माणका लागि क्रमिक रूपमा बजेट विनियोजन भएको छ। चिसो र गर्मी समयमा टिनको छानामुनि कठिनाइका बाबजुद प्रहरीले काम गर्नुपर्ने बाध्यता रहेको स्वीकार उनी गर्छन्। पछिल्लो समय प्रहरीप्रतिको आकर्षण के घट्दै गएको हो त भन्ने जिज्ञासामा भट्टराई भन्छन्, आकर्षण घट्दै गएको सत्य हो। तर, सुविधायुक्त भवन नभएर मात्र घटेको होइन। देशभर रहेका जीर्ण प्रहरी कार्यालयहरूलाई निःशुल्क जग्गा उपलब्ध गराउने कार्यमा साथ दिन स्थानीय र प्रदेश सरकारलाई उनले आग्रह गरेका छन्। के छ प्रदेश सरकारको योजना ? प्रदेश सरकारले आर्थिक वर्ष २०८१०८२ को बजेटमा जीर्ण प्रहरी भवन पुनर्निर्माण गर्ने गरी योजना ल्याउने सोच बनाएको बताउँछन् लुम्बिनी प्रदेशका गृहमन्त्री सन्तोषकुमार पाण्डेय। धेरै जिल्लाबाट प्रहरीका गुनासा आएका छन्, उनी भन्छन्, यस वर्ष धेरै बजेट छैन। तत्काल राहत र टिनका छाना फेर्नका लागि केही प्रहरी कार्यालयलाई दिने गरी डेढ करोड बजेटको व्यवस्था गरेका छौं। जीर्ण प्रहरी कार्यालयमा पानी चुहिएर बस्न समस्या भएका बारेमा गुनासा आइरहेको उनको भनाइ छ। प्रहरीको मागलाई सम्बोधन हुनुपर्छ भन्नेमा म सचेत छु, पाण्डेय भन्छन्, प्रहरीको मनोबल उच्च नहुँदासम्म शान्ति सुरक्षा बोलियो हुँदैन भन्नेमा म दृढ छु। आउँदो वर्ष प्राथमिकता दिन्छौं। उनका अनुसार प्रहरी वरिष्ठ उपरीक्षक (एसएसपी) सम्मका प्रहरी अधिकारीलाई प्रदेश मातहत राख्ने गरी सरकारले विधेयक ल्याउन थालेको छ। त्यसपछि प्रहरीका माग सम्बोधन गर्न सहज हुने विश्वास उनी व्यक्त गर्छन्। जीर्ण छन् यी प्रहरी कार्यालय प्रदेश प्रहरी कार्यालय दाङका अनुसार बर्दियामा इलाका प्रहरी कार्यालय गोडियानासहित सुरजपुर, धनौरा, मनाउ बर्दिया प्रहरीचौकी जीर्ण छन्। बाँकेमा इलाका प्रहरी कार्यालय खुद्रखजुरा, बनकट्टी कम्दी, बनकट्टी बाँके, जयसपुर, सुइँया बगौडा, वडा प्रहरी कार्यालय नेपालगन्ज र प्रहरीचौकी साइगाउँ जीर्ण छन्। इप्रका बनकट्टीका दुइवटै कार्यालय टिनले छाएको छ। कपिलवस्तुमा इलाका प्रहरी कार्यालय कोपवा, चाकरचौडासहित सातवटा प्रहरी कार्यालय जीर्ण भएको प्रदेश प्रहरी कार्यालय दाङले जनाएको छ। दाङकै प्रहरीचौकी मोतीपुर, कुशहवाबढनी, फदहवामेचकुरी, अस्थायी प्रहरी पोस्ट खँडैचा र भड्डीहवा पूरा भएका छन्। तीमध्ये प्रहरी चौकी पदहवामेचकुरी अति जीर्ण छ। रूपन्देहीका १२ वटा प्रहरीचौकी जीर्ण बनेका छन्। प्रहरीचौकी मर्यादपुर, महुँबारी भलुही, सुमेरुगढ, कालीदह, मैनीहवा, थर्की, ओडवलिया, दुबेथुमवा, चनौली बगाहा, मेउडीहवा, खैरेनी र चिल्हिया जीर्ण भवनमा छन्। नवलपरासी (बर्दघाट सुस्ता पश्चिम) मा एउटा इलाका प्रहरी कार्यालयसहित ६ वटा भवन जीर्ण भएका छन्। जीर्ण हुनेमा इलाका प्रहरी कार्यालय सुनवल, प्रहरी चौकीहरू पाँचपेडा, सनई, गुठीप्रसौनी, नर्सही जीर्ण र रामनगर छन्। पाल्पामा इलाका प्रहरी कार्यालय रामपुरसहित प्रहरीचौकी राम्दी, माथा, प्यूठानमा इलाका प्रहरी कार्यालय पूजा लिवासे, प्रहरीचौकी बरौला, रोल्पामा सशस्त्र प्रहरी सेनामुख र दाङमा प्रहरी चौकी गोल्टाकुरी जीर्ण बनेर बसेका छन्। लुम्बिनी प्रहरीले उठायो ७० करोड ५१ लाख राजस्व प्रहरीले पछिल्लो चार आर्थिक वर्षमा लुम्बिनी प्रदेशबाट राज्यको ढुकुटीमा ७० करोड ५१ लाख ७५ हजार रुपैयाँ राजस्व पठाएको छ। चालु आर्थिक वर्ष २०८०८१ को पुस मसान्तसम्म उक्त राजस्व संकलन भएको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनीका प्रमुख प्रहरी उपरीक्षक कृष्ण प्रसाईंको भनाइ छ। प्रदेशका १२ जिल्लाबाट उक्त राजस्व संकलन भएको हो। देशको शान्तिसुरक्षा बलियो बनाउनेतर्फ सरकारले कुनै चासो देखाएको छैन। नेताहरूको ध्यान सत्ता, सरकार र मन्त्री बन्ने दौडबाहेक अरूमा देखिँदैन। एक वर्षमा ११ पटक मन्त्रिपरिषद् फेरबदल हुने देशमा विकास र परिवर्तनको के आशा गर्ने ? भीम रावल, पूर्वउपप्रधान एवं गृहमन्त्री अब प्रस्तुत हुने आर्थिक वर्ष २०८१०८२ को बजेटमा जीर्ण प्रहरी भवन पुनर्निर्माण गर्ने गरी सम्बोधन हुन्छ। यस वर्ष धेरै बजेट छैन। तत्काल राहत र टिनका छाना फेर्न १ करोड ५० लाख बजेट विनियोजन गरेका छौं। तर, त्यो पर्याप्त छैन। जीर्ण प्रहरी कार्यालयमा पानी चुहिएर बस्न समस्या भएको बारेमा मकहाँ गुनासा आइरहेका छन्।सन्तोषकुमार पाण्डेय, गृहमन्त्री, लुम्बिनी प्रदेश प्रहरीको मनोबल गिराएर शान्तिसुरक्षा बलियो बन्दैन। सरकारका पछिल्ला गतिविधिले नेपाल प्रहरीमा आकर्षण घट्दै गएको देखिन्छ। इन्सपेक्टरका लागि खुलेको दरखास्तमा पर्याप्त आवेदन नपरेको देखियो। सरकारले प्रहरीलाई उत्साहित भएर काम गर्ने वातावरण बनाउनुपर्छ। प्रहरीले जीर्ण भवनबाट गुणस्तरीय सेवा दिन सक्दैनन्। सरकारले प्याकेजमै नीति तथा कार्यक्रम ल्याएर प्रहरीको मनोबल बढाउनुपर्छ। ठाकुरप्रसाद ज्ञवाली, पूर्वप्रहरी महानिरीक्षक जीर्ण प्रहरी कार्यालयको भवन निर्माणमा बजेट माग गरे पनि सोचेअनुसार आएको छैन। फाट्टफुट्ट भवन बनिरहेका पनि छन्। प्रहरीको मनोबल बढाउन कम्तीमा खानेबस्ने र सुत्ने ठाउँ भरपर्दो हुनुपर्छ। स्थायी दरबन्दी नभएका ठाउँमा पनि त्यस क्षेत्रको सुरक्षा संवेदनशीलतालाई हेरेर अस्थायी प्रहरी पोस्ट र चौकी चलाएका छौं। प्रहरी ऐन २०१२, अनुसार संगठन चलेको छ। संघीय प्रहरी ऐन छैन। दरबन्दी समायोजन छिट्टै हुनुपर्छ। कुबेर कडायत, प्रमुख, लुम्बिनी प्रदेश प्रहरी नेताले जनतामाथि खेलबाड गरे। उनीहरूकै कारण २४सैं घण्टा जनताको सुरक्षामा खटिने प्रहरीको मनोबल गिर्दै गयो। चुहिने टिनको छाप्रोबाट काम गर्दा कसरी प्रहरीको मनोबल बढ्छ ? सुशासन र गुणस्तरीय सुरक्षाको आस कसरी गर्ने ?ऋषि आजाद, केन्द्रीय सदस्य, उपभोक्ता हित संरक्षण मञ्च"
"मन्त्रिमण्डल पुनर्गठन त हुन्छ हुन्छ, त्यतिबेला तामाङ मन्त्री पक्का : प्रधानमन्त्री","काठमाडौं : प्रधानमन्त्री पुष्पकमल दाहालले तामाङ समुदायका जनप्रतिनिधिलाई संघको मन्त्री बनाउने आश्वासन दिएका छन्। सोनाम ल्होछारका अवसरमा टुडीखेलमा आयोजित कार्यक्रममा उनले आफू मन्त्री बनाउने ठाउँमा रहेको इंगित गरे। उनले जसरी पनि मन्त्रिमण्डल पनर्गठन गर्ने दाबी गरे। त्यतिबेला तामाङ मन्त्री बन्ने उनले बताए। 'यो मञ्चबाट के घोषणा गर्नसक्ने ठाउँमा छु भने मन्त्रिमण्डलको जतिखेर पुनर्गठन हुन्छ। पहिलो प्राथमिकता बागमती प्रदेशको तामाङ समुदायका जनप्रतिनिधिलाई मन्त्री बनाइनेछ। म यो लाखौं जनताको अगाडि भन्दैछु, मन्त्रिमण्डल पुनर्गठन त हुन्छ हुन्छ। त्यतिबेला तामाङ मन्त्री हुन्छन्,' उनले भने।"
नयाँ वर्षको अवसरमा चिनियाँ दूतावासको परेड,"काठमाडौं : नेपालका लागि चिनियाँ राजदूत छन् सोङले दुई देशबीचको मित्रवत् सम्बन्धलाई विकासका सूत्रले जोडेर बलियो बनाउन आफूहरू तयार भएको बताएका छन्। चिनियाँ नयाँ वर्षको परेड समारोहलाई काठमाडौंको दरबारमार्गमा सम्बोधन गर्दै उनले नयाँ वर्षले विकासका नयाँ अवसरहरूलाई स्वागत गरिरहेको बताए। 'चीनका राष्ट्रपति सी जिङपिङले नयाँ युगका लागि चिनियाँ विशेषतासहितको समाजवादी विचार अघि सार्नुभएको छ,' राजदूत सोङले भने, त्यो कूट्नीतिक आवधारणबाट हामी निर्देशित हुँदै नेपालचीनबीच विभिन्न क्षेत्रमा आदान प्रदान र सहकार्य अवश्य जारी राख्नेछौं।' परेड समारोहमा ड्रायगन नाच, किलिङ नचा, लायन्स नाच प्रस्तुत गरिएको थियो। गतवर्ष संयुक्त राष्ट्रसंघको ७८औं महासभाले चिनियाँ नयाँ वर्ष मनाउने प्रस्तावलाई सर्वसम्मतले पारित गरेको थियो। सोही अवसरमा चीनले नेपालमा नयाँ वर्ष मनाएको हो। कार्यक्रममा नेपालको तर्फबाट परराष्ट्र मन्त्रालयकी सचिव सेवा लम्साल सहभागी थिइन्। उनले विकासका अनेक अयाममा चीनले गरेको प्रगतिबाट सिक्नुपर्ने बताइन्। पञ्चशीलको सिद्धान्तामा नेपाल र चीनको मित्रता र सहयोग अधारित छ। हामीबीच साँस्कृतिक, ऐतिहासिक, भगौलिक र अन्य क्षेत्रमा सुरुवातदेखि नै बलियो सम्बन्छ रहिआएको छ। दुई देशबीचको सम्बन्ध सधैं समस्यारहित बनोस्,' उनले भनिन्।"
माओवादी केन्द्रीय कमिटी बैठकमा रुपान्तरण अभियानको समीक्षा हुने,काठमाडौं : नेकपा माओवादी केन्द्रले पार्टीले सञ्चालन गरेको पार्टी रुपान्तरण अभियानको केन्द्रीय कमिटीमा समीक्षा गर्ने भएको छ। शनिबार पार्टी कार्यालय पेरिसडाँडामा बसेको माओवादी स्थायी कमिटी बैठकले आइतबारबाट सुरु हुने केन्द्रीय कमिटीमा उक्त अभियानमा बारेमा विस्तृत समीक्षा गर्ने निर्णय गरेको हो। केन्द्रीय कमिटीको पहिलो दिन अभियानको समिक्षा र दोस्रो दिन विधानका बारेमा छलफल हुने माओवादी प्रवक्ता अग्नि सापकोटाले जानकारी दिए। बैठकमा नेतृत्व चयनका प्रक्रियाका साथै अन्य पार्टीभित्रको व्यवस्थालाई विधानमा कसरी समेट्ने भन्ने बारेमा छलफल भएको उनले बताए। बैठकमा जनवादको उत्तम अभ्यास भएको र सबै विषयमा स्थायी कमिटी सदस्यहरूले खुलेर कुरा राखेको प्रवक्ता सापकोटाले उल्लेख गरे। प्रवक्ता सापकोटाले विधान सम्मेलनमा १३ सय प्रतिनिधिहरूको कुरा सुनेर विधानलाई अन्तिम रुप दिने बताए। त्यस्तै बैठकमा संविधानअनुसार पार्टीको विधि संरचनालगायतलाई त्यस अनुरुप लैजादै अघि बढ्नुपर्नेमा नेताहरूले जोड दिएका थिए। माओवादीले केन्द्रीय कमिटी माघ २८ र २९ गते र फागुन १ देखि ३ गतेसम्म विधान सम्मेलनको आयोजना गरेको छ।
समन्वय र सहकार्यमै बित्यो सुदूरपश्चिम प्रदेश सरकारको एक वर्ष,"धनगढी : सुदूरपश्चिम प्रदेश सरकारको एक वर्ष समन्वय र सहकार्यमै बितेको छ। प्रदेश सरकारका मुख्यमन्त्री कमलबहादुर शाहले शनिबार सरकारको एक वर्षको उपलब्धि सार्वजनिक गरेका छन्। शनिबार सुदूरपश्चिम प्रदेश सरकारलाई शनिबार एक वर्ष पूरा भएको छ। मन्त्रिमण्डल विस्तारमा केही ढिलाइ भए पनि मुख्यमन्त्री शाहले २०७९ माघ २७ गते शपथ लिएका थिए। मुख्यमन्त्री शाहले सरकारले सम्पन्न गरेका कार्य विवरण समेटिएको पुस्तक नै सार्वजनिक गरेका छन्। ५० पृष्ठको उक्त पुस्तकमा प्रदेश सरकारले ठोस रुपमा सम्पन्न गरेका खासै कामहरू देखिँदैनन्। सार्वजनिक गरिएको प्रगति विवरणमा संघ सरकारसँग सहकार्य र समन्वयका कुराहरू मात्रै उल्लेख गरिएका छन्। प्रदेश सरकारले एक वर्षमा २ वटा विधेयकका लागि सैद्धान्तिक सहमति दिएको, ५ वटा संशोधन विधेयक प्रदेश सभामा पेस भएको, २ वटा नियमावली र ८ वटा कार्यविधि निर्माण भएको कुरा आफ्नो महत्वपूर्ण उपलब्धिका रुपमा देखाएको छ। तर प्रदेश सभा, सरकारले विधेयक ल्याउन नसकिएको भन्दै लामो समय कामविहीन भएको थियो। प्रदेश सरकारले प्रदेश विकास कोषमार्फत ५० वटा सहकारीलाई २४ करोड ८९ लाख ऋण प्रवाह गरी १२ सय ८७ जनालाई स्वरोजगार बनाएको र स्थानीय तहमा गत आवको भन्दा यस आवमा रम बढाउको कुरा पनि आफ्नो प्रगतिमा समेटेको छ।"
एमाले महोत्तरीको अध्यक्षमा बलराम यादव विजयी,"महोत्तरी : १३ वर्षपछि महोत्तरीमा नेकपा एमालेको जिल्ला अधिवेशन सम्पन्न भएको छ। छैठौ जिल्ला अधिवेशनको पदाधिकारी चयन निर्वाचन प्रक्रियामार्फत टुगों लगाइएको हो। जिल्ला अध्यक्ष लगायतका पदमा एकभन्दा बढी आकांक्षी भएपछि निर्वाचन प्रक्रियामार्फत नेतृत्व छनौट गरिएको निर्वाचन अधिकृत उद्धवबहादुर क्षेत्रीले बताए। शनिबार घोषणा गरिएको मतपरिमाण अनुसार अध्यक्ष पदका उम्मेदवार बलराम यादवको प्यानल विजयी भएको निर्वाचन अधिकृत क्षेत्रीले जानकारी दिए। निर्वाचन अधिकृत क्षेत्रीका अनुसार नेकपा एमाले महोत्तरी अध्यक्षमा यादव २५९ मत ल्याई विजयी भएका छन्। उनको निकटतम् प्रतिद्वन्द्वी शिवचन्द्र सिंहले १५५ मत ल्याएका थिए। विजयी भएका यादव प्यानलबाटै उपाध्यक्षमा अम्बिकाप्रसाद गौतम २३७ , सचिवमा शम्भु ठाकुर २२८, उपसचिवमा फेकन राम चमार २२३ र लेखा समिति अध्यक्ष सूर्यप्रसाद सिंह कुशवाहा २४२ मत ल्याएर विजयी भएको निर्वाचन समितिले जनाएको छ। निकटतम प्रतिद्वन्द्वीहरू उपाध्यक्षमा दलबहादुर थापाले १५५, सचिव जीतेन्द्र चौधरी १५५, उपसचिवमा नयिम अंसारी १४२ र लेखा समिति अध्यक्षमा शम्भु महतो १२२ मत ल्याएको निर्वाचन अधिकृत क्षेत्रीले बताए। ४३७ मतदाता रहेको नेकपा एमाले महोत्तरीमा ४२९ मतदान भएको थियो। १३ वर्षपश्चात् भएको एमालेको छैठौ जिल्ला अधिवेशनमा जिल्ला अध्यक्ष लगायतका पदमा एकभन्दा बढी आकांक्षी भएपछि निर्वाचन प्रक्रियामार्फत नेतृत्व छनौट गरिएको हो।"
बेंसीसहरचामे सडकको ७ किलोमिटर कालोपत्रे,"लमजुङ : बेंसीसहरचामे सडक सात किलोमिटर कालोपत्रे गरिएको छ। लमजुङमनाङ जोड्ने एकमात्र सडकअन्तर्गत बेंसीसहरदेखि खुदीसम्मको सात दशमलव आठ किलोमिटर सडक कालोपत्रे भएको हो। डुम्रे बेंसीसहरचामे सडक योजना कार्यालयका सूचना अधिकारी एवं इञ्जिनियर किरण पोखरेलले सात दशमलव आठ किलोमिटर सडक कालोपत्रे भइसकेको जनाउँदै अब सात सय मिटर बाँकी रहेको बताए र उनका अनुसार उक्त सडकको हालसम्म ८५ प्रतिशत काम सम्पन्न भइसकेको छ। योजना कार्यालयका अनुसार उक्त सडक स्तरोन्नति तथा कालोपत्रे गर्न हालसम्म १९ करोड रुपैयाँ खर्च भइसकेको छ। ट्रयाक खोलेको २९ वर्षपछि अमेरिकन प्रविधिको अस्फाल्ट कालोपत्रे राख्ने काम भइरहेको इञ्जिनियर पोखरेलले बताए। उनका अनुसार सडकको पर्खाल उठाउने, कल्भर्ट बनाउने, चौडा तथा कटिङ गर्ने, नाली बनाउनेलगायत काम सम्पन्न भएको छ। सडक पाँच दशमलव पाँच मिटरको सवारी गुड्ने, एक दशमलव एक मिटरको नाली र सर्वसाधारण हिँड्ने बाटो एक मिटर चौडाइको रहेको पोखरेलले जानकारी दिए। उनका अनुसार बस्ती भएका ठाउँमा दुईतर्फी र बस्ती नभएका ठाउँमा एकतर्फी नाली निर्माण गरिएको छ। अन्तिम चरणको काम कालोपत्रे सम्पन्न भएसँगै रोड मार्किङ गर्ने, रोड फर्निचर (पेन्टिङ) गर्ने, क्रयास बेरियर राख्ने, किलोमिटर पोस्ट राख्ने, रोड पेन्टिङलगायत काम हुने इञ्जिनियर पोखरेलले बताए। २०८० असार मसान्तसम्म कालोपत्रे गर्नेगरी २०७८ असार मसान्तमा निर्माण कम्पनीसँग सम्झौता भएको थियो। सम्झौताअनुसार निर्धारित समयमा काम सम्पन्न हुन नसकेपछि २०८१ असार ३० गतेसम्म म्याद थप गरिएको छ। सडक योजना कार्यालयका अनुसार कूल ५२ करोड ९६ लाखको लागत अनुमान गरिएकामा रु २५ करोड ३२ लाख रुपैयाँमा कालोपत्रेको सम्झौता भएको छ। २०७८ असारमा सम्झौता गरे पनि वर्षाका कारण २०७८ असोजदेखि मात्र काम सुरु भएको निर्माण कम्पनीले जनाएको छ। मनाङ जिल्लालाई सडक सञ्जालमा जोड्ने सरकारको योजनाअनुरुप २०५१ देखि सडक डिभिजन कार्यालय तनहुँले निर्माण सुरु गरेको थियो। विविध कारण निर्माण रोकिएपछि २०५७ देखि तत्कालीन नेपाली सेनाले सडक निर्माणको जिम्मा पाएको थियो। ६५ किमी रहेको यस खण्डअन्तर्गत लमजुङतर्फ ३५ र मनाङतर्फ ३० किमी पर्दछ।"
आइतबार देशका यी स्थानमा हुने छ हिमपात,"काठमाडौं : आइतबार कोशी, बागमती, गण्डकी र कर्णाली प्रदेशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। मौसम पूर्वानुमान महाशाखाका अनुसार कोशी, बागमती र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आइतबार राति कोशी र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम मुख्यतया सफा रहनेछ। कोशी र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
पीपले र भगवतीमा सडक कालोपत्रे,"बेनी : म्याग्दीको रघुगंगा गाउँपालिकाको पीपले र भगवतीमा सडक कालोपत्रे भएको छ। रघुगंगा३ पीपलेको रघुगंगा माविदेखि वडा नम्बर २ को मैदान हुँदै जैसीखोरसम्मको सडक कालोपत्रे र ढलान भएको हो। पूर्वाधार विकास कार्यालय म्याग्दीका सडक इञ्जिनियर सञ्जय सुवेदीले पाँच किलोमिटर डिबिएसडी प्रविधिको कालोपत्रे र ५०० मिटर ढलान गर्ने काम सकिएको जानकारी दिए। सात मिटरको चौडाइका दरले कालोपत्रे भएको छ, उनले भने उकालो र बस्तीभित्र तीन ठाउँमा ५०० मिटर ढलान भएको छ। गत जेठ महिनाको अन्तिम सातादेखि सुरु भएको कालोपत्रे गर्ने काम गत महिना सकिएको थियो। डिलतर्फ खम्बा गाड्ने र साइडबार राख्ने काम जारी छ। निर्माण व्यवसायीले काम सकेर भुक्तानी मागेको छ। सडकको नापजाँच र अन्तिम मूल्याङ्कनको चरणमा रहेको कार्यालयका सूचना अधिकारी अर्जुन शर्माले बताए। गण्डकी प्रदेश सरकारको एक निर्वाचन क्षेत्र एक नमुना सडक कार्यक्रम अन्तर्गत २०७६ देखि सुरु भएको आयोजनाको एपेक्सखड्का कृष्ण जेभीले १८ करोड ४९ लाख ८३८ रुपैयाँमा ठेक्का सम्झौता गरेको थियो। २०७८ जेठ २४ गते सम्पन्न गर्ने लक्ष्य थियो। कोरोना महामारी, प्राकृतिक विपद्, नदीजन्य निर्माण सामग्रीको अभाव, सामाजिक समस्या लगायतका कारणले ढिलाइ भएको एपेक्सखड्का कृष्णका इञ्जिनियर रामु कँडेलले बताए। राहुघाटदेखि रघुगंगा माविको भवन अगाडिसम्मको करिब तीन किलोमिटर सडक आयोजनाबाट हटाइएको छ।"
ट्रकको ठक्करबाट मोटरसाइकल चालकको मृत्यु,विराटनगर : मोरङको पथरीशनिश्चरे नगरपालिका१ मा शनिबार बिहान ट्रकको ठक्करबाट मोटरसाइकल चालकको मृत्यु भएको छ। वीरगन्जबाट झापातर्फ जाँदै गरेको ना ४ ख ७०७४ नम्बरको ट्रकले बिहान ८ बजेतिर प्रदेश १०२०५३ प ५५२८ नम्बरको मोटरसाइकललाई पछाडिबाट ठक्कर दिँदा दुर्घटना भएको हो। दुर्घटनामा मोटरसाइकल चालक पथरीशनिश्चरे१० का ५५ वर्षीय श्रीकुमार काङवाको मृत्यु भएको इलाका प्रहरी कार्यालय पथरीको डीएसपी गणेश श्रेष्ठले जानकारी दिए। उनका अनुसार दुर्घटनामा गम्भीर घाइते भएका काङवालाई उपचारका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पुर्याउन साथ चिकित्सकले मृत घोषित गरेका हुन्। ट्रक र चालक बाराको जितपुरसिमरा७ का ३५ वर्षीय साहेब जान अन्सारीलाई नियन्त्रणमा लिएर प्रहरीले घटनाको अनुसन्धान सुरु गरेको छ।
पानीमा डुबेर १७ महिने बालकको मृत्यु,"विराटनगर : मोरङको सुन्दरहरैंचा नगरपालिकामा पानीमा डुबेर १७ महिने बालकको मृत्यु भएको छ। मृत्यु हुनेमा सुन्दरहरैंचा९ आदर्श टोल बस्ने फिरोज आलामको १७ महिनाको छोरा हमिद आलम रहेको मोरङ प्रहरीले जनाएको छ। शनिबार दिउँसोतिर घरछेउमा रहेको पानी जमेको खाल्डोमा डुबेर उनको मृत्यु भएको मोरङ प्रहरी प्रवक्ता प्रहरी नायब उपरीक्षक रञ्जनकुमार दाहालले जानकारी दिए। डीएसपी दाहालका अनुसार खाल्डोमा डुबेर मृतावस्थामा फेला परेको भन्दै आफन्तले इलाका प्रहरी कार्यालय, विराटचोकमा जानकारी गराएका थिए। जानकारी पाउनासाथ पुगेको प्रहरी टोलीले घटनास्थल सुरक्षित राखेर थप अनुसन्धान गरिरहेको डीएसपी दाहालले जनाए। घटनाको अनुसन्धान इलाका प्रहरी कार्यालय, बेलबारीबाट प्रहरी निरीक्षक तेज दाहालको कमान्डमा रहेको टोलीले गरिरहेको छ। मृतकको शव पोस्टमार्टमका लागि आज दिउँसो मदन भण्डारी ट्रमा सेन्टर, उर्लाबारी पठाइएको प्रहरीले जनाएको छ।"
महोत्सव अवलोकनकर्तालाई दूध र अण्डा निःशुल्क,"नुवाकोट : नुवाकोटको विदुरमा जारी आठौँ नुवाकोट महोत्सवमा अवलोकनकर्तालाई दूध र अण्डा निःशुल्क उपलब्ध गराइएको छ। महोत्सव आयोजक नुवाकोट उद्योग वाणिज्य संघको आग्रहअनुसार भेटेरिनरी अस्पताल तथा पशु सेवा विज्ञ केन्द्र नुवाकोटले अवलोकनकर्तालाई निःशुल्क दूध र अण्डा उपलब्ध गराएको हो। शुक्रबारदेखि सुरु महोत्सवभित्र स्टल राखेर अवलोकनकर्तालाई एक कप दूध र एकएक वटा उसिनेको अण्डा वितरण भइरहेको विज्ञ केन्द्रका पशु विकास अधिकृत भरत पाण्डेले जानकारी दिए। उनका अनुसार मेलामहोत्सवलाई सहयोग पुर्याउन कार्यालयलाई प्राप्त बजेट र अन्य निकायसँगको सहकार्यमा अवलोकनकर्तालाई निःशुल्क दूध र अण्डा उपलब्ध गराइएको हो। महोत्सवमा दैनिक औसत दुई सय ५० लिटर दूध र पाँच हजार वटा हजार अण्डा खर्च भएको छ। मेला अवधिभरका लागि दूध र अण्डा निःशुल्क पुर्याउन कार्यालयको बजेट अपुग हुने भएकाले सहयोगी निकायसँग सहकार्य भइरहेको विज्ञ केन्द्रका प्रमुख डा रामप्रकाश प्रधानले जानकारी दिए। महोत्सव आगामी फागुन ७ गतेसम्म चल्ने छ। ऐतिहासिक, धार्मिक, कृषि, पर्यटन व्यवसाय र कला संस्कृतिको विकास : नुवाकोट संस्कृतिको निकाश भन्ने नारासहित जारी महोत्सवले जिल्लाका किसानले उत्पादन गरेका कृषि उब्जनीको बिक्री तथा प्रदर्शनी, धार्मिक र सांस्कृतिकस्थल तथा सम्पदाको प्रचारप्रसारमा जोड दिन केन्द्रित गरिएको छ।"
बालिका बलत्कार गरी फरार अभियुक्त १९ वर्षपछि पक्राउ,धरान : बालिकालाई बलात्कार गरि फरार भएका एक अभियुक्त १९ वर्षपछि पक्राउ परेका छन्। सुनसरीको धरान उपमहानगरपालिकाकी बालिका बलात्कार गरि फरार रहेका बराहक्षेत्र नगरपालिका१ का ३७ वर्षीय अर्जुन विकलाई पक्राउ गरिएको जिल्ला प्रहरी कार्यालय सुनसरीका प्रवक्ता डीएसपी नबिनकृष्ण भण्डारीले जानकारी दिए। विश्वकर्माविरुद्ध २०६१ मंसिर २३ गते धरानकी १५ वर्षकी बालिका उपर भएको जबरजस्ती करणी मुद्दा ईलाका प्रहरी कार्यालय धरानबाट अनुसन्धान गरी जिल्ला सरकारी वकिल कार्यालय सुनसरीमार्फत जिल्ला अदालत सुनसरीमा दायर भएको थियो। उक्त मुद्दामा सर्वोच्च अदालतले विश्वकर्माविरुद्ध २०६७ बैशाख २९ गते ९ वर्ष ५ महिना १९ दिन कैद फैसला सुनाएको थियो। अदालतको फैसलापश्चात विश्वकर्मा धरानमै बसेको सूचनाको आधारमा ईलाका प्रहरी कार्यालय धरानबाट खटिएको प्रहरीको टोलीले पक्राउ गरी सुनसरी जिल्ला अदालतमा बुझाएको डिएसपी भण्डारीले बताए। अदालतको आदेश अनुसार उनलाई कैद सजाएका लागि झुम्का कारागारमा बुझाएको उनले बताए।
'आजीवन शिक्षक भएर काम गरेकालाई सरकारले आवश्यक व्यवस्था गर्नुपर्छ',काठमाडौं : स्वास्थ्यमन्त्री मोहन बस्नेतले आफ्ना माग र अधिकार पूरा गराउन शिक्षकहरू मर्यादित भएर लाग्नुपर्ने बताएका छन्। नेपाल शिक्षक संघ सिन्धुपाल्चोक जिल्ला कार्यसमितिले शनिबार सिन्धुपाल्चोकमा आयोजना गरेको कार्यक्रममा मन्त्री बस्नेतले शिक्षण पेशा मर्यादित भएको भन्दै आफ्ना माग र अधिकार पूरा गराउन शिक्षकहरू मर्यादित भएर लाग्नुपर्ने बताएका हुन्। अहिलेको व्यवस्थामा आफूहरूको माग पूरा गराउन यसअघि विद्यालय नै बन्द गरेको भन्दै त्यसले पठनपाठनमा असर परेको उनले बताए। मन्त्री बस्नेतले आजीवन शिक्षक भएर काम गरेकालाई सरकारले आवश्यक व्यवस्था गर्नुपर्ने धारणा राखे। शिक्षकहरूको समस्या समाधान गर्न सरकार सकारात्मक रहेको उनको भनाइ छ। मन्त्री बस्नेतले शिक्षा क्षेत्रमा धेरै काम भए पनि चिकित्सा क्षेत्रको पढाइ भने सहज नभएको बताए। यसलाई सहज गर्न चिकित्सा शिक्षा ऐन संशोधनको प्रक्रियामा अघि बढेको उनले बताए। उनले नेपाललाई मेडिकल शिक्षाको हब बनाएरै छाड्ने बताएका छन्।
कुहिएको सुन्तलाको क्षतिपूर्ति माग,"अर्घाखाँची : पाणिनी गाउँपालिकाको शीत भण्डारमा राखिएका सुन्तला कुहिएपछि किसानले क्षतिपूर्तिको गरेका छन्। पाणिनि गाउँपालिका२ पोखराथोकमा रहेको शिवशक्ति शीत भण्डारमा पणेनाको सिम्ले र पोखराथोकका किसानले राखेको ९० मेट्रिकटनमध्ये ६३ मेट्रिकटन सुन्तलाका दानामा ढुसी लागेर नष्ट भएको थियो। प्राविधिकले सिकाएअनुसार शीतभण्डारमा राख्दा पनि सुन्तला कुहिएपछि क्षतिपूर्ति माग गरिएको किसान रेवतीराज पौडेलले बताए। शीत भण्डारणमा राखेका ६३ मेट्रिकटन सुन्तला कुहिएपछि प्रतिकेजी ९० रुपैयाँका दरले किसानले ५६ लाख ७० हजार घाटा बेहोर्नुपरेको छ। किसान मानबहादुर श्रेष्ठ, चीरञ्जीवी पौडेल, रेवतीराज पौडेल र खगेन्द्र पौडेलले शीत भण्डारमा चार हजार पाँच सय क्यारेट अर्थात ९० टन सुन्तला भण्डारण थिए। त्यहाँ राखिएका सुन्तलामा ढुसी लागेपछि आफूहरूलाई ठूलो घाटा परेको उनीहरूको भनाइ छ। यसअघिका दुई वर्षमा पनि यसैगरी सुन्तला कुहिँदा नोक्सान भएको थियो। यसवर्ष लुम्बिनी प्रदेश कृषि विकास निर्देशनालयले गत मंसिरमा विज्ञ प्राविधिक ल्याएर किसानलाई गाउँमै कोल्डस्टोरमा सुन्तला राख्ने तरिका सिकाएको थियो। रफ ह्याण्डलिङ र ट्रिटमेन्ट नमिलेका कारण हरियो र निलो ढुसीले कुहिएको वैज्ञानिकको अनुसन्धान र प्रतिवेदनले देखाएको छ। नेपाल कृषि अनुसन्धान परिषद्का वरिष्ठ वैज्ञानिक उमेश आचार्यको टोलीले स्थलगत अनुसन्धान गरेको थियो। सो टोलीले सुन्तला मुख्य गरी हरियो र निलो ढुसीको कारण नष्ट भएको निष्कर्ष निकालेको कृषि ज्ञान केन्द्र अर्घाखाँचीका प्रमुख बुद्धिराज घिमिरेले बताए। भण्डारण गर्दा प्राविधिक त्रुटि रहेको, खुला हातले पञ्जा नलगाइ शीत भएको समयमा टिपिएको, घरलाई निर्मलीकरण गर्दा सोडियम हाइपोक्लोराइडको मात्रा कम राखेको लगायतका कारणले सो नोक्सानी भएको अनुसन्धानमा देखिएको थियो। सुन्तलालाई पटकपटक नाङ्गो हातले छुँदा ढुसीले बढी आक्रमण गरेको, भण्डारण घरको तापक्रम र आद्रता पनि नमिलेको देखिएको वैज्ञानिक टोलीको प्रतिवेदनमा उल्लेख छ। सुन्तला टिप्दा आधा हरियो र आधा पाकेको टिप्नुपर्नेमा सबै पाकेका सुन्तला टिपेको, हातको प्रयोग बढी भएको, हातका कारण बढी ढुसी बताइएको छ। सुन्तला कुहिएपछि नेपाल कृषि अनुसन्धान परिषद्का वरिष्ठ वैज्ञानिक उमेश आचार्य, कृषि विकास निर्देशनालय बुटवलका बाली संरक्षण अधिकृत मिलन गैरे, कृषि विकास निर्देशनालय बुटवलका बागबानी अधिकृत सुनयना बराली र कृषि ज्ञान केन्द्र अर्घाखाँचीका प्रमुख वुद्धिराज घिमिरेको टोलीले स्थलगत रुपमा शीतभण्डारणमा पुगी अनुसन्धान गरेको थियो।"
खनिज पदार्थ उत्खननका लागि १५६ खानीलाई अनुमति प्रदान,"काठमाडौं : नेपालमा खनिज पदार्थको उत्खननका लागि खानी तथा भूगर्भ विभागले एक सय ५६ खानीलाई उत्खननका लागि अनुमति प्रदान गरेको छ। विभागले दिएको जानकारीअनुसार हालसम्म मुलुकभर खनिज पदार्थको अनुसन्धान तथा अन्वेषण गरी सो खानीलाई उत्खननका लागि स्वीकृति प्रदान गरेको हो। विभागले खानी तथा खनिज पदार्थसम्बन्धी ऐन, २०४२ र खानी तथा खनिज पदार्थ नियमावली, २०५६ अन्तर्गत विभिन्न १७ प्रकृतिका एक सय ५६ खानीलाई उत्खननका लागि अनुमति प्रदान गरिएको विभागअन्तर्गत खनिज सम्पदा महाशाखाका प्रमुख जयराज घिमिरेले जानकारी दिए। नेपालको अर्थतन्त्रको मेरुदण्डका रुपमा रहेकाले उत्खननका लागि अनुमति प्रदान गरिएको उनको भनाइ थियो। मुलुकको आर्थिक विकास र समृद्धिका लागि महत्वपूर्ण क्षेत्रका रुपमा लिइएको खनिज पदार्थमध्ये सबैभन्दा धेरै चुनढुङ्गा ९६ खानीलाई उत्खननका लागि अनुमति दिएको महाशाखाका प्रमुख घिमिरेले जानकारी दिए। उनका अनुसार अनुमति प्रदान गरिएकामा टुर्मालिन तीन, टल्क १३, क्वार्ज दुई, काइनाइट पाँच, मार्वल एक, रातोमाटो दुई, फलाम एक, जिङ्क एक, क्वार्जजाइट १३, म्याग्नेसाइट दुई, डोलोमाइट तीन र तामाका दुई खानी रहेका छन्। घिमिरेले पछिल्लो समय चुनढुङ्गा उत्खननका लागि धेरै आवेदन परेको र सोहीअनुसार उत्खननका लागि ९६ खानीलाई अनुमति प्रदान गरिएको जानकारी दिए। पछिल्लो समय नेपालमा उत्पादित सिमेन्टसमेत विभिन्न मुलुकमा निर्यात हुँदै आएको छ। नयाँ संरचना निर्माणका लागि सिमेन्टको अत्यधिक माग भइरहेको अवस्थामा सिमेन्टमा चाहिने महत्वपूर्ण कच्चापदार्थ चुनढुङ्गाको उत्खनन बढेको हो, उनले भने। यस्तै विभागले उत्खनन अनुमतिपत्र प्राप्त गरेका विभिन्न कम्पनीलाई उत्खनन कार्य समयमा सुरु नगरेको भन्दै रद्द गर्दै आएको छ।"
रुसी सेनामा भर्ना भएकाको उद्धारका लागि १४० जनाको परिवारले दिए आवेदन,"काठमाडौं : पछिल्लो समय रुसी सेनामा भर्ना भएका नेपाली नागरिकको मृत्यु र घाइते भएको सूचना सार्वजनिक हुन थालेपछि आफन्तले उद्धारका लागि आग्रह गर्ने गरेका छन्। परराष्ट्र मन्त्रालयको पछिल्लो जानकारीअनुसार रुसी सेनामा भर्ना भएकामध्ये हालसम्म १२ नेपालीको मृत्यु भएको छ भने पाँच जना युक्रेनी सेनाको कब्जामा रहेका छन्। यसैगरी कन्सुलर सेवा विभागमा करिब एक सय ४० जनाका परिवारका सदस्यले उद्धारका लागि आवेदन दिएका छन्। यसबाहेक के कति सङ्ख्यामा नेपाली नागरिक रुसी सेनामा भर्ना भएका छन् तथा युद्धका क्रममा कति घाइते भए वा हराए भन्ने यथार्थ विवरण छैन। मन्त्रालयले हालसम्म गोरखाका सन्दिप थपलिया, कपिलवस्तुका रुपक कार्की, कास्कीका देवान राई, स्याङ्जाका पितम कार्की, दोलखाका राजकुमार रोका, इलामका गङ्गाराज मोक्तान, कुन्दन सिंह नागल, स्याङ्जाका हरिप्रसाद अर्याल, कैलालीका भरबहादुर शाह र धादिङका राजकुमार गिरीको रुसी सेनामा कार्यरत रहँदा निधन भएको जानकारी प्राप्त भएको मन्त्रालयले जनाएको छ। यसैगरी रुस सरकारबाट आधिकारिक जानकारी प्राप्त नभए पनि पछिल्लो समय थप दुई नेपालीको मृत्यु भएको सम्बन्धमा परिवारजनले मन्त्रालयमा जानकारी गराएका छन्। त्यस्तै रुसी सेनामा कार्यरत अवस्थामा बर्दियाका विवेक खत्री, काभ्रेपलाञ्चोकका सिद्धार्थ ढकाल, मोरङका विकास राई र रोल्पाका प्रतिक पुनलाई युक्रेनी सेनाले बन्दी बनाएको मन्त्रालयको तथ्याङ्कमा उल्लेख छ। रुसी सेनामा कार्यरत थप एक नेपाली नागरिक युक्रेनी सेनाको कब्जामा परेको सूचना आएको मन्त्रालयले जनाएको छ। रुसी सेनामा भर्ना हुन जाने नेपाली अधिकांश भ्रमण भिसामार्फत खाडीका मुलुकबाट त्यहाँ गएका पाइएको छ। मन्त्रालयका प्रवक्ता अमृतबहादुर राईले नेपाल सरकारले रुस सरकारलाई मृतकको शव यथाशीघ्र नेपाल पठाउन तथा पीडित परिवारलाई क्षतिपूर्ति उपलब्ध गराउन अनुरोध गरिएको जानकारी दिए। साथै उनले बन्दी बनाइएका नेपालीको शीघ्र रिहाइ गरी नेपाल फिर्ता पठाउन युक्रेनी सरकारलाई कूटनीतिक माध्यमबाट अनुरोध गरिएको बताए। मन्त्रालयले नेपालीलाई रुसी सेनामा भर्ना नगर्न र कुनै नेपालीलाई भर्ना गरेको भए त्यस्ता नागरिकलाई तत्काल नेपाल फर्काउनसमेत रुस सरकारलाई अनुरोध गरेको छ। गत महिना युगाण्डाको कम्पालामा सम्पन्न नाम सम्मेलनमा भेट भएका रुसका सहायक विदेश मन्त्रीसँग नेपाल सरकारका प्रतिनिधिले रुसी सेनामा नेपालीलाई भर्ना रोक्न र स्वदेश फर्काउनका लागि कुरा गरेको मन्त्रालयले जनाएको छ। नेपाली युवा रुसी सेनामा भर्ना भएका भन्ने सूचना सार्वजनिक भएपछि मन्त्रालयले गत साउन १६ गते पहिलो पटक प्रेस विज्ञप्तिमार्फत परम्परागत रुपमा रहेको सम्झौताअन्तर्गत केही मित्र राष्ट्रको राष्ट्रिय सेनामा नेपाली नागरिक भर्ना हुँदै आएकामा बाहेक अन्य विदेशी सेनामा नेपाली नागरिक भर्ना हुन अनुमति दिने सरकारको नीति नरहेको स्पष्ट पारेको थियो। त्यसैगरी मन्त्रालयले सरकारी कामकाज, रुस सरकारको छात्रवृत्ति तथा पेसा व्यवसायमा संलग्न भएकालाई बाहेक अन्य सर्वसाधारण नागरिकलाई रुस यात्रा गर्नुपरेमा परराष्ट्र मन्त्रालयअन्तर्गतको कन्सुलर सेवा विभागबाट जारी गरिने नो अब्जेक्सन लेटर (एनओसी) लिएर मात्र यात्रा गर्न अपिल गरेको छ। कसैको प्रलोभनमा परी वा गलत सूचनाको आधारमा युद्धग्रस्त मुलुकको सेनामा भर्ना नहुन मन्त्रालयले अनुरोध गरेको छ। उपरोक्त व्यवस्थालाई विस्तार गरी हाल भारत, बङ्गलादेश, श्रीलङ्का, संयुक्त अरब इमिरेट्स, साउदी अरब, कुवेत, कतार, ओमान र बहराइनबाट समेत रुस यात्रा गर्नुपरेमा तत् तत् देशमा रहेका नेपाली राजदूतावास तथा महावाणिज्य दूतावासहरुबाट जारी गरिने एनओसी लिएर मात्र यात्रा गर्न मन्त्रालयले अपिल गरेको छ। नेपाल सरकारले रुसी सेनामा भर्ना भएका नेपाली नागरिकको सङ्ख्या, घाइते नेपालीको सङ्ख्या तथा उनीहरुको अवस्थाका बारेमा रुस सरकारबाट आधिकारिक रुपमा यथाशीघ्र जानकारी गराउन स्पष्ट अडान राखे पनि हालसम्म यस सम्बन्धमा यकिन तथ्याङ्क प्राप्त हुन सकेको छैन्। हाल परराष्ट्रमन्त्री एन पी साउद अष्ट्रेलिया र न्यूजिल्याण्डको भ्रमणमा रहेका र उनी स्वदेश फर्केलगत्तै यस विषयमा कार्यक्रम गर्ने योजना रहेको प्रवक्ता राईले जानकारी दिए। मन्त्री साउदले करिब दुई सय जना काम गर्न, अध्ययन र भ्रमण भिसामा रुस गएका नेपाली युवा त्यहाँको सेनामा भर्ना भएको हुनसक्ने बताएका थिए। हराइरहेका र घाइते भएको भन्ने मन्त्रालयमा प्राप्त आवेदनका आधारमा त्यसभन्दा केही बढी नेपाली भर्ना भएको हुनसक्ने उनको भनाइ थियो। मन्त्री साउदले नेपालस्थित रुसका राजदूतलाई मन्त्रालयमा बोलाएर नेपाल सरकारका चासो रुस सरकारसम्म पुर्याउनका लागि स्पष्ट सन्देश दिएको बताए। साथै मस्कोस्थित नेपाली दूतावासलाई नेपाल सरकारको दृष्टिकोण सम्प्रेषण गर्न उनले निर्देशन दिएका जानकारी गराए। यससँगै युक्रेनमा बन्दी बनाइकाको हकमा युक्रेन सरकारको सम्पर्कमा रहेको र उद्धारका लागि आफ्नोतर्फबाट गर्ने पहलकदमीमा केही कसर बाँकी नराखेको मन्त्री साउदको भनाइ थियो। पछिल्लो समय रुसयुक्रेन युद्ध चर्किदै गएपछि र रेडजोनमा पठाउन थालेपछि रुसी सेनामा भर्ना भएका नेपाली नागरिकले आत्तिएर आफन्तमार्फत उद्धारको याचना गर्ने गरेका छन्। यही वर्षको दशैलगत्तै रुसी सेनामा भर्ना हुन गएका एक नेपालीका आफन्तले कहिले सम्पर्क हुने र कहिले नहुने गरेको दुःखेसो पोख्दै उद्धारका लागि आग्रह गरेका छन्। सन् २०२२ फेब्रुअरी २४ देखि रुस र युक्रेनबीच युद्ध जारी छ। रासस"
"आज सोनाम ल्होसार, हर्षोल्लासपूर्वक मनाउँदै","काठमाडौं : आज माघ शुक्ल प्रतिपदातामाङ समुदायले विविध कार्यक्रम आयोजना गरी हर्षोल्लासपूर्वक सोनाम ल्होसार मनाउँदै छन्। आजदेखि मुसा वर्ष पूरा गरी गाई वर्ष प्रवेश हुँदैछ। प्रत्येक वर्ष माघ शुक्ल प्रतिपदाका दिन विभिन्न कार्यक्रम गरी सोनाम ल्होसार मनाइन्छ। मुसा, गाई, बाघ, खरायो, ड्रागन , सर्प, घोडा, भेडा, बाँदर, चरा, कुकुर र सुँगुर गरी १२ वर्गमा सोनाम ल्होसारलाई विभाजन गरिएको छ। ल्होसारमा १२ वटा जीवजन्तुका नामबाट ल्हो खोर्लो अर्थात् वर्ष चक्रका आधारमा हरेक वर्ष पुरानो वर्षलाई बिदाइ र नयाँ वर्षलाई स्वागत गरी धार्मिक र सांस्कृतिक विधिअनुसार यो पर्व मनाउने गरिन्छ। भूमिपूजा, कूलपूजा एवं दानदक्षिणा, ढोगभेट, नाचगान, मिठो परिकार बनाएर खाने र शुभकामना आदानप्रदान गरी यो पर्व मनाउने चलन छ। समुदायका सबै जना एकै ठाउँमा भेला भई सामूहिक रुपमा मनाइने यो पर्व मुलुकका विभिन्न भूभागमा बसोबास गर्ने तामाङसहित ह्योल्मो, थकाली, जिरेल, नेस्याङ्वा, भोटे, दुरा, लेप्चा लगायतले आआफ्नो परम्परा अनुसार मनाउँछन्। तामाङ जातिको बाहुल्य रहेको बागमती प्रदेशका विभिन्न जिल्लामा यो पर्व विशेष रुपमा मनाइन्छ। राजधानीको टुँडिखेल, बौद्ध, स्वयम्भू क्षेत्रमा विविध कार्यक्रम आयोजना गरी ल्होसार मनाइँदै छ।  रासस"
"रौतहटबाट काठमाडौं जाँदै गरेको बस चितवनमा दुर्घटना, २० जना घाइते",भरतपुर : चितवनमा बस दुर्घटनमा परेर २० जना घाइते भएका छन् । पूर्वपश्चिम राजमार्गअन्तर्गत राप्ती नगरपालिका२ गड्यौलीमा रौतहटबाट काठमाडौँतर्फ जाँदै गरेको बा प्र ०१००६ ख २००४ नं बस गए राति सडक छेउमा रोकिराखेको प्र २०३००१ ख ७३१२ नं को ट्रकसित ठोक्किएको हो । घाइते सबै बसका यात्रु रहेको जिल्ला ट्राफिक प्रहरी कार्यालय चितवनका प्रमुख सुरेश सुवेदीले जानकारी दिए। घाइतेमध्ये दुई जनाको अवस्था गम्भीर रहेको छ । घाइतेको चितवन मेडिकल कलेज भरतपुरमा उपचार भइरहेको छ । बसका चालक फरार रहेका र खोजी कार्य जारी रहेको प्रमुख सुवेदीले बताए। रासस
माघैमा ढकमक फुले लालीगुराँस (फोटो फिचर),"मुगु : केही वर्ष यता चैत्रमा फुल्ने लालीगुराँस माघ महिनामै ढकमक्क फुल्न थालेका छन् । जिल्लामा गुराँस फुल्ने मौसम फागुन अन्तिमदेखि चैत, वैशाखसम्म हो । एक दुई वर्षयताबाट माघ पहिलो सातादेखि वनभरि ढकमक्क फुल्न थालेका छन्। पहिले पहिले चैत वैशाखमा फुल्ने गुराँस पछिल्ला केही वर्ष यता माघमै फुल्ने गरेको छायाँनाथ रारा नगरपालिका१० का स्थानीय पदम बुढाले बताए । गुराँसजस्तै अन्य बोटविरुवामा पनि दुई महिनाअगावै नयाँ पालुवा लाग्न थालेको स्थानीय बताउँछन् । चैतमा फुल्ने स्याउ पुसमा नै फुलेको र ससाना दानसमेत लागेको स्थानीय किसान बताउँछन्। पहिलाका वर्षहका तुलनामा हिमपात नहुने वा भए पनि निकै कम हुने गरेको स्थानीयको भनाइ छ। पहिला मंसिर पुसबाट हिमपात हुने गरेको भए पनि यो वर्ष निकै ढिलो गरेर छिटफुट मात्र हिउँ परेको छ।"
आज देशका यी स्थानमा हिमपात हुने,"काठमाडौं : नेपालमा हाल पश्चिमी वायुको आंशिक प्रभाव रहेको छ । देशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहेको छ । तराईका धेरै स्थानमा हुस्सु लागेको जल तथा मौसम विज्ञान विभाग, मौसम पूर्वानुमान महाशाखाले जारी गरेको बुलेटिनमा उल्लेख छ । आज दिउँसो कोशी, बागमती र गण्डकी प्रदेशका पहाडी भूभागमा आंशिक बदली रहने छ भने बाँकी भूभागमा मौसम मुख्यतया सफा रहनेछ । यसैगरी कोशी, बागमती र गण्डकी प्रदेशका उच्च पहाडी तथा हिमाली भूभागका केही स्थानमा दिउँसो हल्का हिमपातको सम्भावना रहेको महाशाखाले जनाएको छ । आज राति कोशी, बागमती र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहनेछ । कोशी र गण्डकी प्रदेशका उच्च पहाडी तथा हिमाली भूभागका केही स्थानमा आज राति पनि हल्का हिमपातको सम्भावना रहेको महाशाखाले जनाएको छ ।"
जसको लगावले सबैको मन लोभिन्छ,"गुल्मी : फरक शारीरिक क्षमता भएका व्यक्तिहरू अब्बल हुन्छन्। यसैको एक उदाहरणीय पात्र हुन् गुल्मीका ऋषिराम कँडेल। जन्मजात फरक शारीरिक क्षमता भएका व्यक्ति भए पनि उनी खुट्टाका दुई औंलाको भरमा आफ्नो भविष्य कोरिरहेका छन्। गुल्मीको छत्रकोट गाउँपालिका ४ श्रृंगाका १९ वर्षीय कँडेल जन्मजात अपांगता भएका व्यक्ति हुन्। ऋषिराम अहिले परिवारको सहाराबिना केही गर्न सक्दैनन्। तर उनको क्षमता भने सपांगको भन्दा कम छैन। कँडेलका दाहिने खुट्टाको दुई औंलाबाहेक अरू केही चल्दैनन् । उनले खुट्टाका दुई औंलाको भरमा आफ्नो भविष्य खोजिरहेका छन्। उनले गाउँकै श्रीश्रृंगा जनता माध्यमिक विद्यालयमा अध्ययन गर्दै आएका छन्। उनका बुवा लक्ष्मण कँडेलले ऋषिरामलाई बिहान विद्यालय छोड्न र बेलुका लिन जान्छन्। घरदेखि ३० मिनेटको दूरीमा विद्यालय छ। ऋषिरामले गाउँकै श्रीश्रृंगा जनता माध्यमिक विद्यालयमा कक्षा १० मा पढ्छन्। यसवर्ष एसईई भएकाले आफ्नो पढाइलाई उनले तीव्र पारेका छन्। फरक क्षमता भएका कँडेलको मेहनत र पढाइप्रतिको लगावले सबैको मन लोभ्याउँछ। विद्यालयमा पढाइसहित विद्यालयका अतिरिक्त क्रियाकलापमासमेत अब्बल रहेको श्रृंगा जनता माध्यमिक विद्यालयका प्रधानाध्यापक विकासचन्द्र खरेलले बताए। उनले पढाइसँगै खुट्टाका औंलाको सहारामा लेख्ने, मोबाइल तथा ल्यापटप चलाउने गर्छन्। ऋषिरामले अरू साथीसँगै बसेर पढ्ने गर्छन्, उनलाई कक्षाकोठा र शौचालयको सहज व्यवस्था गरिएको छ प्रधानाध्यापक खरेलले भने उनी हरेक क्षेत्रमा अब्बल भएकाले उनलाई शिक्षक, अभिभावक र साथीले माया, सद्भाव दिएर मनैदेखि सहयोग गर्ने गर्छन्। ऋषिरामलाई साथीहरूले उचालेर कक्षा कोठासम्म ल्याउन लैजान सहयोग गर्छन्। फरक क्षमताको अपांग भए पनि सबैको माया र ममताले अरूभन्दा आफूलाई कमजोर र फरक मान्दैनन्। परिवारले सानै उमेरदेखि पढ्न विद्यालय लैजाने ल्याउने गरे पनि खुट्टाले कहिलेबाट कलम समाउन थाल्यो, त्यो भने उनलाई ठ्याक्कै सम्झना नरहेको ऋषिराम बताउँछन्। परिवारको साथ सपोट र आफ्नो अथक मेहनतले पढाइमा सफलता हासिल गर्दै आएका छन्। आपूजस्तै आफ्नो कमजोरीलाई शक्तिमा बदलेर अघि बढ्न कँडेलले अरूलाई प्ररणा दिन्छन्। ऋषिरामको उपचारका लागि उनका बुबाआमाले अथक प्रयास गरे तर छोराको स्वास्थ्य अवस्थामा केही सुधार आएन । उनी परिवारको पहिलो र एक्लो सन्तान हुन्। परिवारले अरू कुनै विकल्प नखोजी छोराको पढाइ र स्याहारसुसारमा लागे। छोरा ऋषिरामले परिवारको लगानी डुब्न दिएनन् त्यसकारण उनका आमाबुवालाई कुनै पछुतो छैन । परिवारले कहिल्यै छोराको चित्त दुखाउने र स्कुल छुटाउने काम गरेका छैनन्। असल अभिभावकको सपना भनेकै छोराको छोराको पढाइ र भविष्य रहेको बुवा लक्ष्मण कँडेल बताउँछन्। उनी विद्यालयका अनुशासित तथा उत्कृष्ट विद्यार्थी हुन्। कक्षा ५ सम्म घरनजिकैको शारदा माध्यमिक विद्यालयमा पढेका ऋषिराम कक्षा ६ देखि श्रृंगा जनता माध्यमिक विद्यालयमा अध्ययन गर्दै आएका छन्। उनी पढाइसँगै चित्रकला, गीत, अभिनयलगायत विधामा समेत अब्बल रहेको प्रधानाध्यापक खरेलले बताए। उनलाई आवश्यक सहयोग परिवार र विद्यालयले गरिरहेको छ। कँडेल परिवार र ऋषिराम उदाहरणीय पात्र भएकाले सबैले उनीबाट केही सिक्न र आवश्यक सहयोग राज्यले दिलाउनुपर्ने प्रधानध्यापक खरेलले बताए। विद्यालयमा बहिरा विद्यार्थीले पनि अध्ययन गर्ने गरे पनि गत वर्षदेखि विद्यार्थी अभावमा पठनपाठन रोकिएको छ। सपांगका नागरिकले जस्तै फरक क्षमता भएकाले पनि समाजमा केही गर्न सक्छन् भन्ने गुल्मीका ऋषिरामले उदाहरण पेस गरेका छन्। उनी आफैंमा एक असल र प्ररेणाका स्रोत भएकाले ऋषिरामबाट केही सिक्न जरुरी रहेको शिक्षा समन्वय इकाइ गुल्मीका प्रमुख लोकनाथ मरासिनीले बताए।"
सुरक्षा दिनेहरू नै असुरक्षित,"सुरक्षाको पर्याय प्रहरी। २४सै घण्टा जनताको सुरक्षामा खटिने उनीहरू लुम्बिनी प्रदेशका अधिकांश ठाउँमा चुहिने छाप्रोमा बसेर सुरक्षा दिइरहेको देख्दा जोकोही पनि अचम्ममा पर्छन्। जीर्ण पूर्वाधारमा बसेर सुशासन र गुणस्तरीय सुरक्षाको आस कसरी गर्न सकिन्छ ? बुटवल : दृश्य १ टिनले छाएका दुइटा टहरा छन्। न गेट छ न तारबार। मान्छे मात्र होइन, छाडा चौपाया पनि सजिलै भित्र छिर्छन्। साँघुरो एउटा कोठामा पाँच जना उकुसमुकुस गरेर बस्छन्सुत्छन्। जाडो याममा शीत तपतपी चुहिन्छ। गर्मीमा घामको रापले पोलेर सकस पार्छ। यो दूरावस्था हो रूपन्देहीको तिलोत्तमा नगरपालिकास्थित महुँवारी प्रहरी चौकीको। जहाँ दुई टहरामा चार कोठा छन्। प्रहरी सहायक निरीक्षक (असई)सहित १० जनाको दरबन्दी रहेकामा आठजना कार्यरत छन्। दुई महिला प्रहरी कोठा नपुगेर डेरामा बस्छन्। तिलोत्तमाका वडा नम्बर ८, १०, ११ र १२ का गरी झन्डै २२ हजार नागरिक रहेको क्षेत्रको सुरक्षा जिम्मेवारी यही चौकीलाई छ। कान्छीबजार, पूर्वसैनिक, भुल्का, तुकतुकिया, भाटाहा, मक्रहर, शिवपुर, महुँवारी, कटानी, गणेशनगरलगायत बस्ती र सहर आफ्नो क्षेत्राधिकारभित्र पर्ने सुनाउँछन् चौकी इन्चार्ज प्रहरी सहायक निरीक्षक भेषराज पन्थी। उनका अनुसार यहाँ चोरी डकैती र झैझगडाका घटना धेरै हुने गरेको छ। स्थानीयवासीका अनुसार यो चौकी २०६२०६३ को जनआन्दोलनका बेला विद्रोही पक्षले ध्वस्त पारेको थियो। हाल जीर्ण भएको भवन २०६६ साउन ३ गते तत्कालीन जिविस, गाविस, स्थानीयवासी र प्रहरी कर्मचारीको श्रमदानमा बनेको हो। तर, १४ वर्ष बितिसक्दा पनि नयाँ भवन बनाउन तरखर छैन। स्थानीयवासीले चार कट्ठा जग्गा निःशुल्क दिएका छन्। दृश्य २ प्रहरी चौकी खैरेनी देवदहमा प्रहरी निरीक्षकसहित १० जनाको स्थायी दरबन्दी छ। तर, सुरक्षा संवेदनशीलताले गर्दा २३ जना कार्यरत छन्। १३ जना काजमा छन्। पूर्वपश्चिम राजमार्ग छेउ रहेको र विगतमा आपराधिक घटना भएकाले क्षेत्रलाई संवेदनशील भनिएको छ। तर, संवेदनशील क्षेत्रमै नागरिकलाई सुरक्षा दिनेहरू असुरक्षित ढंगले बसोबास गरिरहेका छन्। टिनले छाएको जीर्ण छाप्रोबाट सुरक्षा दिनुपर्ने बाध्यता छ। पानी पर्दा चुहिन्छ। घाम लाग्दा बस्न सकिँदैन, चौकी इन्चार्ज एवं प्रहरी निरीक्षक डाक्टरप्रसाद चौधरी भन्छन्, भवन त्यति भरपर्दो छैन। उनका अनुसार दुई कोठामा कार्यालय र अर्का एकएकवटा स्टोर, ब्यारेक र सञ्चारका रूपमा प्रयोग गरिएको छ। चारवटा कोठा भाडा लिएर सञ्चालन गरिएको उनी सुनाउँछन्। दृश्य ३ प्यूठानको गौमुखी गाउँपालिका हेर्ने गरी स्थापना भएको हो पूजा लिवासेको इलाका प्रहरी कार्यालय। जहाँका प्रहरी त्रासमै दैनिकी बिताइरहेका छन्। जीर्ण र कच्ची भवनबाट सेवा दिनु परेको गुनासो उनीहरूको छ। सशस्त्र द्वन्द्वपछि यहाँ इलाका प्रहरी कार्यालय स्थापना गरिएको हो। त्यसअघि अस्थायी प्रहरीचौकी थियो। पूजाका शमशेरबहादुर खत्रीलाई २०४७ चैत १ गते भीरबाट लडाएर हत्या गरिएपछि उनकै घरमा प्रहरीचौकी स्थापना गरिएको सुनाउँछन् गौमुखी गाउँपालिका अध्यक्ष विष्णुकुमार गिरी। गाउँपालिका कार्यालयनजिकै इलाका प्रहरी छ, गिरी भन्छन्, प्रहरी साथीहरू जीर्ण घरमा हुनुहुन्छ। संघीय सरकारले भवन बनाउन बजेट विनियोजन गरिदिनुपर्छ। गाउँपालिकाले एउटा मोटरसाइकल, टेलिभिजन, पेट्रोल सहयोग गरे पनि भवन बनाउने गरी बजेट नभएको उनी सुनाउँछन्। नागरिक सुरक्षामा खटिने प्रहरी असुरक्षित हुनु राम्रो नभएको गिरीको भनाइ छ। उनका अनुसार भवन बनाउन स्थानीयवासी लालुराम न्यौपानेलगायतले जग्गा निःशुल्क उपलब्ध गराएका छन्। यो प्रहरी कार्यालयले गुल्मीको मदाने, बागलुङका बडिगाड र निसीखोला गाउँपालिकाका केही भागसमेत हेर्ने गर्छ। दृश्य ४ बर्दियाको धनौरा प्रहरी चौकीका प्रहरी राति शीतले ओछ्यान भिज्ने गरेको बताउँछन्। मधुवन नगरपालिका २ र ३ का नागरिकको सुरक्षाका लागि यहाँ २०२२ सालमा चौकी स्थापना गरिएको हो। टिनले छाएको जीर्ण भवनबाट काम गर्दा धेरै समस्या भइरहेको चौकी इन्चार्ज प्रहरी सहायक निरीक्षक नयाँराम कार्की सुनाउँछन्। यो स्थायी प्रहरी चौकी हो, उनी भन्छन्, ११ जनाको दरबन्दी छ। १० जना कार्यरत छौं। आफ्नै नाममा जग्गा भए पनि नयाँ भवन बनेको छैन। उनका अनुसार भारतीय आमा बर्दिया सिमानाका पनि नजिक भएकाले सुरक्षा चुनौती छ। टिनको छानामुनि सुत्दा राति शीतले ब्लाङ्केट भिज्छ, कार्की भन्छन्, जस्तोसुकै परिस्थितिमा पनि प्रहरीले जनताको सुरक्षा गर्नै पर्छ। हामी गरिरहेका छौं। उनका अनुसार भान्छा कोठा बाँसले बारेर बनाइएको छ।  यी त नागरिकको सुरक्षामा २४सैं घण्टा खटिने प्रहरीको असुरक्षित बसोबासका केही दृष्टान्त हुन्। देशका विभिन्न ठाउँमा यस्तै बिजोग अवस्था छ। लुम्बिनी प्रदेशका मात्रै १२ जिल्लामा ४३ प्रहरी कार्यालय जीर्ण भवनबाट सञ्चालित छन्। नागरिकलाई सुरक्षा दिनेहरू आफैं असुरक्षित छन्। घामपानी छेक्ने गतिलो छानो छैन। न गतिलो छ भवन। सरकारले उनीहरूको पीडा नदेखेको सरोकारवाला बताउँछन्। सशस्त्र द्वन्द्वकालमा ध्वस्त भएका भवन पुनर्निर्माण गरिएका छैनन्। लुम्बिनी प्रदेश प्रहरी कार्यालय दाङका अनुसार प्रदेशभर विभिन्न प्रकृतिका ६ सय ४६ वटा प्रहरी कार्यालय सञ्चालनमा छन्। तीमध्ये कतिपयका घर चर्किएका छन्। टिनको छानोमा शीतले तप्तपी पानी चुहिन्छ। चर्को गर्मीमा टिनको छानोको रापले बस्नै सकिँदैन। वर्षौं अघिका कच्ची र जीर्ण भवनमा कार्यालय राख्नुपर्ने बाध्यता रहेको प्रहरी अधिकारी बताउँछन्। प्रदेशभर १० हजार १ सय ९ प्रहरी कार्यरत छन्। जीर्ण भवन पुनर्निर्माण गर्न फाट्टफुट्ट बजेट आए पनि अपेक्षाअनुसार नआएको लुम्बिनी प्रदेशका प्रहरी प्रमुख कुबेर कडायत बताउँछन्। थुप्रै जीर्ण प्रहरी भवन बनाउन केन्द्रमा माग गरेका छौं, प्रहरी नायब महानिरीक्षक कडायत भन्छन्, तर स्वीकृत भएर आउँदा १२ वटाको मात्र आउँछ। स्थायी दरबन्दी नभएका ठाउँमा पनि त्यस क्षेत्रको सुरक्षा संवेदनशीलतालाई हेरी अस्थायी पोस्ट र चौकीहरू सञ्चालन गरिएको उनको भनाइ छ। स्थायी चौकीहरूकै भवन बनेका छैनन्, कडायत भन्छन्, अस्थायीको बन्ने सम्भावना तत्काल देखिँदैन। उनका अनुसार प्रहरी ऐन, २०१२ अनुसार संगठन चलेको छ। संघीयतापछि संघीय प्रहरी ऐन आएको छैन। दरबन्दी समायोजन हुन नसक्दा पनि समस्या भएको छ। लुम्बिनी प्रदेशका धेरै ठाउँमा प्रहरीका भवन जीर्ण हुँदा कार्यसम्पादनमा असहज भइरहेको छ, कडायत भन्छन्, बस्ने, खाने, नुहाइधुवाइ गर्ने ठाउँ गतिलो बनाउन पाए हुन्थ्यो। केन्द्र, प्रदेश र स्थानीय सरकारसँग सहयोगका लागि आग्रह गरिएको उनको भनाइ छ। पूर्वप्रहरी महानिरीक्षक ठाकुरप्रसाद ज्ञवाली प्रहरीको मनोबल गिराएर शान्ति सुरक्षा बलियो हुन नसक्ने बताउँछन्। सरकारका गतिविधिले गर्दा प्रहरीमा आकर्षण घट्दै गएको उनको भनाइ छ। पछिल्लो पटक इन्सपेक्टरका लागि खुलेको दरखास्तमा पर्याप्त आवेदन नपरेको देखियो, ज्ञवाली भन्छन्, प्रहरी अधिकृतसम्मको पदमा दरखास्त नपरेपछि कसरी काम हुन्छ ? उनका अनुसार प्रहरी उत्साहित भएर काम गर्ने वातावरण सरकारले बनाउनुपर्छ। जीर्ण प्रहरी कार्यालयमा बसेर गुणस्तरीय सेवा दिन सकिँदैन। सरकारले प्राथमिकीकरण गरेर भए पनि पुराना भवन हटाएर नयाँ बनाउनुपर्ने सुझाव उनी दिन्छन्। शान्ति सुरक्षा सम्बन्धित देशको विषय हो भनेर दातृ निकायले पनि सुरक्षा क्षेत्रमा बजेट नदिँदा रहेछन्, ज्ञवाली भन्छन्, यो सरकारको विषय भएकाले सुरक्षा क्षेत्रलाई बलियो बनाउने गरी बजेट विनियोजन हुनुपर्छ। किनभने, प्रहरीसँग आफ्नै बजेट हुँदैन। प्याकेजमै नीति तथा कार्यक्रम बनाएर प्रहरीको मनोबल उचो हुने गरी अघि बढ्न सरकारलाई उनको सुझाव छ। निजामती क्षेत्रमा केही समस्या भए उनीहरूका बोल्ने ट्रेड युनियन हुन्छन्। भ्रातृ संगठन हुन्छन्, ज्ञवाली भन्छन्, तर, प्रहरीको बोल्ने कोही हुँदैन। न उनीहरूको ट्रेड युनियन हुन्छ। न कुनै पार्टीगत संगठन। सरकारले पीडा बुझ्नैपर्छ। नागरिकलाई सुरक्षा दिनेहरू आफैं असुरक्षित छन्। घामपानी छेक्ने गतिलो छानो छैन। न गतिलो छ भवन। सरकारले उनीहरूको पीडा नदेखेको सरोकारवाला बताउँछन्। सशस्त्र द्वन्द्वकालमा ध्वस्त भएका भवन पुनर्निर्माण गरिएका छैनन्। प्रहरीप्रति राज्यले हेर्ने नजर सही नभएको हालै त्रिभुवन अन्तर्राष्ट्रिय विमानस्थल काठमाडौंको काण्डले पनि प्रस्ट पारेको उनको भनाइ छ। जनता र राज्यलाई नै सुरक्षा दिने निकाय असुरक्षित भएर बस्नु दुःखद् रहेको उनी बताउँछन्। राष्ट्रिय सुरक्षाको दृष्टिकोणबाट हेर्दा सरकारले केही काम गर्न नसकेको टिप्पणी गर्छन् पूर्वउपप्रधान एवं गृहमन्त्री भीम रावल। नेताको ध्यान सत्ता, शक्ति र मन्त्री बन्नेमात्र छ, उनी भन्छन्, देशको शान्ति सुरक्षा बलियो बनाउन सरकारले कत्ति पनि चिन्ता गरेको देखिँदैन। एक वर्षमा ११ पटक मन्त्रिपरिषद् फेरबदल गर्ने सरकारले सुरक्षा बलियो बनाउन ध्यान नदिएको उनको भनाइ छ। प्रहरीको मनोबल बढाउने खालका गतिविधि सरकारले नगरेको आरोप उनी लगाउँछन्। देशको सुरक्षा निकाय कमजोर बनाउँदै गएपछि सिमानाकाहरू पनि मिचिँदै जाने उनको भनाइ छ। संविधानको धारा ५ मा राष्ट्रिय हितको व्याख्या गरिएको छ, रावल भन्छन्, तर सरकार हाँक्ने नेताहरूले राष्ट्रिय हितका पक्षमा केही सोच्दैनन्। सिमानाका मिचिएको छ। संसद्मा विषयको उठान नै हुँदैन। राष्ट्रिय हितलाई सर्वोपरी ठानेर काम गर्न नेतृत्वलाई उनी सुझाव दिन्छन्। नेताहरूले प्रहरी, विद्यालय र सार्वजनिक सरोकारका विषयभन्दा आफ्नो व्यक्तिगत स्वार्थका लागि मात्र काम गरिरहेको बताउँछन् उपभोक्ता हित संरक्षण मञ्चका केन्द्रीय सदस्य ऋषि आजाद। खाने, बस्ने ठाउँ राम्रो नहुँदा प्रहरीले प्रफुल्ल मन बनाएर काम गर्न नसक्ने उनको टिप्पणी छ। सरकार सञ्चालन गर्नेहरूको प्रवृत्तिका कारण प्रहरीहरूको मनोबल गिर्दै गइरहेको उनी बताउँछन्। चुहिने टिनको छाप्रोबाट काम गर्दा कसरी प्रहरीको मनोबल बढ्छ ?, बुटवलका स्वतन्त्र विश्लेषकसमेत रहेका उनी सरकारलाई प्रश्न गर्छन्, सुशासन र गुणस्तरीय सुरक्षाको कसरी आशा गर्ने ? जीर्ण प्रहरी कार्यालयको भवन बनाउन देशभरबाट माग आइरहेको गृह मन्त्रालयका प्रवक्ता नारायणप्रसाद भट्टराई सुनाउँछन्। भवन निर्माणका लागि प्रहरीसँग जग्गा खरिद गर्न बजेट हुँदैन, उनी भन्छन्, आफ्नै नाममा जग्गा भएका प्रहरी कार्यालयहरूको भवन निर्माणका लागि क्रमिक रूपमा बजेट विनियोजन भएको छ। चिसो र गर्मी समयमा टिनको छानामुनि कठिनाइका बाबजुद प्रहरीले काम गर्नुपर्ने बाध्यता रहेको स्वीकार उनी गर्छन्। पछिल्लो समय प्रहरीप्रतिको आकर्षण के घट्दै गएको हो त भन्ने जिज्ञासामा भट्टराई भन्छन्, आकर्षण घट्दै गएको सत्य हो। तर, सुविधायुक्त भवन नभएर मात्र घटेको होइन। देशभर रहेका जीर्ण प्रहरी कार्यालयहरूलाई निःशुल्क जग्गा उपलब्ध गराउने कार्यमा साथ दिन स्थानीय र प्रदेश सरकारलाई उनले आग्रह गरेका छन्। के छ प्रदेश सरकारको योजना ? प्रदेश सरकारले आर्थिक वर्ष २०८१०८२ को बजेटमा जीर्ण प्रहरी भवन पुनर्निर्माण गर्ने गरी योजना ल्याउने सोच बनाएको बताउँछन् लुम्बिनी प्रदेशका गृहमन्त्री सन्तोषकुमार पाण्डेय। धेरै जिल्लाबाट प्रहरीका गुनासा आएका छन्, उनी भन्छन्, यस वर्ष धेरै बजेट छैन। तत्काल राहत र टिनका छाना फेर्नका लागि केही प्रहरी कार्यालयलाई दिने गरी डेढ करोड बजेटको व्यवस्था गरेका छौं। जीर्ण प्रहरी कार्यालयमा पानी चुहिएर बस्न समस्या भएका बारेमा गुनासा आइरहेको उनको भनाइ छ। प्रहरीको मागलाई सम्बोधन हुनुपर्छ भन्नेमा म सचेत छु, पाण्डेय भन्छन्, प्रहरीको मनोबल उच्च नहुँदासम्म शान्ति सुरक्षा बोलियो हुँदैन भन्नेमा म दृढ छु। आउँदो वर्ष प्राथमिकता दिन्छौं। उनका अनुसार प्रहरी वरिष्ठ उपरीक्षक (एसएसपी) सम्मका प्रहरी अधिकारीलाई प्रदेश मातहत राख्ने गरी सरकारले विधेयक ल्याउन थालेको छ। त्यसपछि प्रहरीका माग सम्बोधन गर्न सहज हुने विश्वास उनी व्यक्त गर्छन्। जीर्ण छन् यी प्रहरी कार्यालय प्रदेश प्रहरी कार्यालय दाङका अनुसार बर्दियामा इलाका प्रहरी कार्यालय गोडियानासहित सुरजपुर, धनौरा, मनाउ बर्दिया प्रहरीचौकी जीर्ण छन्। बाँकेमा इलाका प्रहरी कार्यालय खुद्रखजुरा, बनकट्टी कम्दी, बनकट्टी बाँके, जयसपुर, सुइँया बगौडा, वडा प्रहरी कार्यालय नेपालगन्ज र प्रहरीचौकी साइगाउँ जीर्ण छन्। इप्रका बनकट्टीका दुइवटै कार्यालय टिनले छाएको छ। कपिलवस्तुमा इलाका प्रहरी कार्यालय कोपवा, चाकरचौडासहित सातवटा प्रहरी कार्यालय जीर्ण भएको प्रदेश प्रहरी कार्यालय दाङले जनाएको छ। दाङकै प्रहरीचौकी मोतीपुर, कुशहवाबढनी, फदहवामेचकुरी, अस्थायी प्रहरी पोस्ट खँडैचा र भड्डीहवा पूरा भएका छन्। तीमध्ये प्रहरी चौकी पदहवामेचकुरी अति जीर्ण छ। रूपन्देहीका १२ वटा प्रहरीचौकी जीर्ण बनेका छन्। प्रहरीचौकी मर्यादपुर, महुँबारी भलुही, सुमेरुगढ, कालीदह, मैनीहवा, थर्की, ओडवलिया, दुबेथुमवा, चनौली बगाहा, मेउडीहवा, खैरेनी र चिल्हिया जीर्ण भवनमा छन्। नवलपरासी (बर्दघाट सुस्ता पश्चिम) मा एउटा इलाका प्रहरी कार्यालयसहित ६ वटा भवन जीर्ण भएका छन्। जीर्ण हुनेमा इलाका प्रहरी कार्यालय सुनवल, प्रहरी चौकीहरू पाँचपेडा, सनई, गुठीप्रसौनी, नर्सही जीर्ण र रामनगर छन्। पाल्पामा इलाका प्रहरी कार्यालय रामपुरसहित प्रहरीचौकी राम्दी, माथा, प्यूठानमा इलाका प्रहरी कार्यालय पूजा लिवासे, प्रहरीचौकी बरौला, रोल्पामा सशस्त्र प्रहरी सेनामुख र दाङमा प्रहरी चौकी गोल्टाकुरी जीर्ण बनेर बसेका छन्। लुम्बिनी प्रहरीले उठायो ७० करोड ५१ लाख राजस्व प्रहरीले पछिल्लो चार आर्थिक वर्षमा लुम्बिनी प्रदेशबाट राज्यको ढुकुटीमा ७० करोड ५१ लाख ७५ हजार रुपैयाँ राजस्व पठाएको छ। चालु आर्थिक वर्ष २०८०८१ को पुस मसान्तसम्म उक्त राजस्व संकलन भएको नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय लुम्बिनीका प्रमुख प्रहरी उपरीक्षक कृष्ण प्रसाईंको भनाइ छ। प्रदेशका १२ जिल्लाबाट उक्त राजस्व संकलन भएको हो। देशको शान्तिसुरक्षा बलियो बनाउनेतर्फ सरकारले कुनै चासो देखाएको छैन। नेताहरूको ध्यान सत्ता, सरकार र मन्त्री बन्ने दौडबाहेक अरूमा देखिँदैन। एक वर्षमा ११ पटक मन्त्रिपरिषद् फेरबदल हुने देशमा विकास र परिवर्तनको के आशा गर्ने ? भीम रावल, पूर्वउपप्रधान एवं गृहमन्त्री अब प्रस्तुत हुने आर्थिक वर्ष २०८१०८२ को बजेटमा जीर्ण प्रहरी भवन पुनर्निर्माण गर्ने गरी सम्बोधन हुन्छ। यस वर्ष धेरै बजेट छैन। तत्काल राहत र टिनका छाना फेर्न १ करोड ५० लाख बजेट विनियोजन गरेका छौं। तर, त्यो पर्याप्त छैन। जीर्ण प्रहरी कार्यालयमा पानी चुहिएर बस्न समस्या भएको बारेमा मकहाँ गुनासा आइरहेका छन्। सन्तोषकुमार पाण्डेय, गृहमन्त्री, लुम्बिनी प्रदेश प्रहरीको मनोबल गिराएर शान्तिसुरक्षा बलियो बन्दैन। सरकारका पछिल्ला गतिविधिले नेपाल प्रहरीमा आकर्षण घट्दै गएको देखिन्छ। इन्सपेक्टरका लागि खुलेको दरखास्तमा पर्याप्त आवेदन नपरेको देखियो। सरकारले प्रहरीलाई उत्साहित भएर काम गर्ने वातावरण बनाउनुपर्छ। प्रहरीले जीर्ण भवनबाट गुणस्तरीय सेवा दिन सक्दैनन्। सरकारले प्याकेजमै नीति तथा कार्यक्रम ल्याएर प्रहरीको मनोबल बढाउनुपर्छ। ठाकुरप्रसाद ज्ञवाली, पूर्वप्रहरी महानिरीक्षक जीर्ण प्रहरी कार्यालयको भवन निर्माणमा बजेट माग गरे पनि सोचेअनुसार आएको छैन। फाट्टफुट्ट भवन बनिरहेका पनि छन्। प्रहरीको मनोबल बढाउन कम्तीमा खानेबस्ने र सुत्ने ठाउँ भरपर्दो हुनुपर्छ। स्थायी दरबन्दी नभएका ठाउँमा पनि त्यस क्षेत्रको सुरक्षा संवेदनशीलतालाई हेरेर अस्थायी प्रहरी पोस्ट र चौकी चलाएका छौं। प्रहरी ऐन २०१२, अनुसार संगठन चलेको छ। संघीय प्रहरी ऐन छैन। दरबन्दी समायोजन छिट्टै हुनुपर्छ। कुबेर कडायत, प्रमुख, लुम्बिनी प्रदेश प्रहरी नेताले जनतामाथि खेलबाड गरे। उनीहरूकै कारण २४सैं घण्टा जनताको सुरक्षामा खटिने प्रहरीको मनोबल गिर्दै गयो। चुहिने टिनको छाप्रोबाट काम गर्दा कसरी प्रहरीको मनोबल बढ्छ ? सुशासन र गुणस्तरीय सुरक्षाको आस कसरी गर्ने ? ऋषि आजाद, केन्द्रीय सदस्य, उपभोक्ता हित संरक्षण मञ्च"
