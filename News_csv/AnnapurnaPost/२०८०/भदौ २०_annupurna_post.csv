शीर्षक,विवरण
"प्रधानमन्त्रीको चीन भ्रमण : गेमचेन्जर प्रोजेक्टको हल्ला धेरै, तयारी खोइ ?","काठमाडौं : असोज पहिलो साता हुने प्रधानमन्त्री पुष्पकमल दाहाल प्रचण्डको चीन भ्रमण चर्चाको केन्द्रमा छ। प्रधानमन्त्री भएपछि पहिलो भ्रमण भारत गर्ने परम्परालाई निरन्तरता दिइसकेका प्रचण्ड भारत भ्रमणको साढे ३ महिनापछि चीनयात्रामा निस्किन लागेका हुन्। प्रधानमन्त्री बनेको ९ महिनापछि चीन जान लागेका प्रचण्डले यसपालिको भ्रमणमा गेमचेन्जर परियोजनामा सहमति हुने दाबी गर्दै आएका छन्। सार्वजनिक समारोहमा गेमचेन्जर प्रोजेक्टको हल्ला पिटेका प्रधानमन्त्रीले कुनकुन परियोजना भन्ने स्पष्ट उल्लेख गरेका छैनन्। बेल्ट एन्ड रोड इनिसिएटिभ (बीआरआई)का परियोजना, काठमाडौंकेरुङ रेलमार्ग, ट्रान्सहिमालयन मल्टी डायमन्सनल कनेक्टिभिटी नेटवर्क, सुरुङमार्ग, जलविद्युत् तथा अन्य भौतिक संरचना निर्माण र लगानीमा अहिले चीनको अग्रसरता छ। चीनले पनि नेपाली अर्थतन्त्रलाई चीनसँग इन्टिग्रेट (समाहित) गर्नुपर्ने तर्क राख्दै आएको छ । तर, प्रधानमन्त्रीले उल्लेख गरेका अर्थतन्त्रका गेमचेन्जर प्रोजेक्ट कुनकुन हुन् भन्ने स्पष्ट छैन। प्रधानमन्त्रीले भन्दै आएका गेमचेन्जर प्रोजेक्ट केके हुन त ? भर्खरै चीन भ्रमणबाट फर्किएका सत्तारुढ दल नेकपा माओवादी केन्द्रका महासचिव देव गुरुङ भन्छन, प्रधानमन्त्रीको भ्रमणमा महत्वपूर्ण परियोजनाको सम्झौताका लागि प्रयास हुँदैछ। गुरुङका अनुसार काठमाडौंकेरुङ रेलमार्ग, चीन जोड्ने प्रसारणलाइन निर्माण, चीनतर्फका बन्द नाका खुलाउने तथा नेपालको कृषि र वनमा सहयोगतर्फ नतिजा आउने गरी प्रधानमन्त्रीको भ्रमणलाई फलदायी बनाउने प्रयास भइरहेको छ। बीआरआईको बिषयमा स्पष्ट खाका छ, गुरुङले भने, बीआरआईसँग जोडिएका ठूला आयोजना अनुदानकै हुन् अर्थात् बीआरआई अन्र्तगत नै हुन्। प्रधानमन्त्रीको चीन भ्रमणअघि नेपालले पर्याप्त गृहकार्य गर्नसके दुवै पक्षका लागि हितकारी हुन सक्ने पूर्व परराष्ट्रमन्त्री प्रदीप ज्ञवाली बताउँछन्। प्रधानमन्त्रीले भन्ने गरेको गेमचेन्जर जस्ता परियोजनामा सहमति नहुने दाबी गर्दै ज्ञवालीले भने, प्रधानमन्त्रीको भ्रमणमा खासै नयाँ सम्झौता हुने त देखिँदैन। गेमचेन्जर भनेर कौतुहलता जनाउने काम मात्रै भएको छ। नयाँ सम्झौताका लागि सरकार तयार नै नभएको ज्ञवालीले बताए। अहिलेको छोटो तयारीले कुनै गेमचेन्ज प्रोजेक्टमा सहमति हुँदैन, ज्ञवालीले भने, त्यति हल्का हिसाबले टिप्पणी गर्नु नै गलत हो। पहिलाका भ्रमणमा भएका सहमति र साझेदारीकै विषयलाई पूर्णता दिन सकियो भने भ्रमण उपलब्धिपूर्ण हुने ज्ञवाली बताउँछन्। चीनको चासो बुझेर मात्र सरकारले तयारी गर्नुपर्ने ज्ञवाली बताउँछन्। चीनको चासो नेपालको नीतिमा छ। नेपालको नीति पूर्वानुमान गर्न मिल्ने र दिगो छैनन्। त्यसैले केमा आधारित भएर काम गर्ने ? भन्ने आशंका चीनले व्यक्त गर्दै आएको छ, ज्ञवालीले भने, अन्य शक्तिशाली देशको आड र आश्वासनमा नेपाल प्रयोग हुने हो कि भन्ने आशंका चीनको हुन्छ। त्यसैलाई मध्यनजर राखेर नेपाल सरकारले भ्रमणमा आफ्ना कुरा उठाउनुपर्छ।अहिलेको सरकारले विशेषगरी बीआरआई, व्यापार घाटा, भन्सार, नवनिर्मित विमानस्थल, प्रविधि बाँडचुँड, जलविद्युत् परियोजना, आपसी सहयोगका विषयमात्र छुन सक्यो भने भ्रमण फलदायी हुने पूर्व राजदूतहरू बताउँछन्। पूर्वराजदूत दिनेश भट्टराई चीन नजिकको मित्र हुँदाहुँदै पनि विश्वको दोस्रो आर्थिक शक्तिको रुपमा उदाएको बताउँछन्। भट्टराईका अनुसार प्रधानमन्त्रीले भनेको गेमचेन्जर प्रोजेक्ट तत्कालीन राष्ट्रपति विद्यादेवी भण्डारी बेइजिङ जाँदा र चीनका राष्ट्रपती सि चिनफिङ नेपाल आउँदा उठेको ट्रान्स हिमालयन मल्टी डायमन्सनल कनेक्टीभिटि नेटवर्क स्थापना गर्नु हो। त्यसअन्तर्गत अन्डरग्राउन्ड गरेर हिमाल फोडेर त्यो ट्रान्सपोर्ट यता ल्याउने कुरामा प्रधानमन्त्रीले कुरा राख्ने र त्यसमा केही सहमति हुने भएकाले त्यसैलाई गेमचेन्जर भनिएको हुन सक्छ, उनले भने। नेपालले उठाउनुपर्ने विषय प्रधानमन्त्रीको चीन भ्रमणमा नेपाल र चीनबीचको सम्बन्धको सेतूमा आर्थिक, सांस्कृतिक र सामाजिक विषयमा रहेर कूटनीतिज्ञहरूबीच मन्थन हुनुपर्ने जानकारहरू बताउँछन्। बन्द भएका तातोपानी र रसुवागढी नाका पछिल्लो समय सक्रिय छन्। तर, अन्य ४५ ओटा बन्द नै छन्। प्रधानमन्त्रीको भ्रमणमा ती नाका खुलाउने विषयमा नेपालले ध्यानाकर्षण गराउन सक्नेछ। नेपाल र चीनबीच सन् २०१६ मा पारवहन सम्झौता भएको थियो। चीनसँगको पारवहन सम्झौता कागजमै सीमित भयो। सो सम्झौता कार्यान्वयनका लागि पनि नेपालले चीनसमक्ष जोडबल गर्नुपर्नेछ। प्रधानमन्त्रीको चीन भ्रमणमा उठाउनुपर्ने अर्को विषय हो, व्यापार घाटा। गत आर्थिक वर्षमा नेपालले चीनबाट २ खर्ब २२ अर्ब ७१ करोडको वस्तु आयात गर्दा मात्र १ अर्ब ७६ करोडको वस्तु निर्यात गरेको छ। नेपालले सर्वाधिक व्यापार घाटा बेहोर्ने देशमध्ये चीन दोस्रो नम्बरमा पर्छ। उक्त व्यापार घाटाको विषयमा छलफल गर्नु उपयुक्त हुने पूर्वपरराष्ट्रमन्त्री ज्ञवाली बताउँछन्। नयाँ गेम खोज्नै पर्दैन। चीनसँगको व्यापार घाटाको विषय उठाए पनि राम्रो प्रयास हुन्छ, ज्ञवालीले थपे। नेपालले कृषि प्रणाली सबलीकरण, डिजिटाइजेसन, प्राविधिक सहयोगमार्फत् चीनबाट फाइदा लिन सक्नुपर्नेछ। यसैगरी सुरुङ मार्ग, रेलमार्गलगायत भौतिक संरचनाको विकासमा नेपाललाई पनि चिनियाँ साथ चाहिएको छ। नेपालले सन् २०१७ मा बीआरआईमा हस्ताक्षर गरेदेखि ९ वटा परियोजना निर्धारित गरेको थियो। पूर्वमन्त्री ज्ञवालीका अनुसार पोखरा र गौतम बुद्ध अन्तर्राष्ट्रिय विमानस्थलका विषयमा नेपालले कुरा राख्नुपर्नेछ। पोखरा र लुम्बिनी चिनियाँ पर्यटकका लागि महत्वपूर्ण गन्तव्य हुन्। विमानस्थलसँगै चिनियाँ लगानीकर्तालाई पर्यटन र जलविद्युत्मा आकर्षित गराउने विषयमा नेपालले प्रस्ताव राख्नुपर्छ, ज्ञवाली भन्छन्, भ्रमणको विषयमा प्रधानमन्त्रीजीले छलफल गर्नुभएकै होला। पूर्वतयारी एकदम कुटनीतिक तवरबाट गरिनुपर्छ। चीनसामु प्रधानमन्त्रीले प्रस्तुत गर्न सक्ने विषयमा बारेमा पूर्वराजदूत भट्टराई थप्छन्, सन् १९६० मा अहिलेको चीन थिएन, यति धनी थिएन। तैपनि ल्हासादेखि काठमाडौंसम्म अनुदानमा बाटो बनाइदियो। नजिकको मित्र भएको नाताले विकासमा दरिलो साझेदारी बन्न चीनलाई आह्वान गर्नुपर्छ। बीआरआईबारे प्रधानमन्त्रीले भन्नुपर्ने के हो भने ऋण लिएर बनाउने अवस्था हाम्रो छैन। अनुदान चाहिँ साना ठूला सबैखाले लिनुपर्छ। अनुदानमै चीनबाट काठमाडौंसम्म रेल ल्याइदिनेसम्मको पहल गर्नुपर्छ। काठमाडौंसम्म रेल दुवै देशबाट आउनुपर्ने भन्दै भट्टराईले दुवै छिमेकी देशलाई मित्र बनाएर फाइदा लिनुपर्ने सुझाव दिए।"
पाइनै छाड्यो गिद्धको खान्की,"गुलरिया : नेपालमा गिद्धको आहारा घट्न थालेको छ। घरमा पालेका पशुहरू मरणोपरान्त माटोमुनि पुर्ने तथा कृषि प्रणालीमा विषादीको प्रयोग गर्ने परिपाटी बढेसँगै गिद्धको आहारामा कमी आएको हो। गिद्धको आहारामा कमी आएर संरक्षणमा चुनौती आएपछि संरक्षणकर्मीहरू चिन्तित भएका छन्। बर्दिया राष्ट्रिय निकुञ्जका प्रमुख संरक्षण अधिकृत अशोक भण्डारी प्रकृतिको कुचिकारको रूपमा परिचित पन्छी गिद्धको आहारामा संकट आएको बताउँछन्। घरपालुवा जनावर मरेपछि माटोमा पुर्ने प्रचलन बढेको छ। कृषिमा प्रयोग गरिने किटनाशक औषधीका कारण किरा फट्याङ्ग्राको आहारा पनि गिद्धका लागि जोखिम छ, उनले भने। विश्वमा २३ प्रजातिका गिद्ध पाइन्छन्। जसमध्ये नेपालमा पाइने गिद्धमध्ये ८ प्रजाती संकटापन्न अवस्थामा छन्। चारवटा प्रजाति अति संकटापन्न अवस्थामा छन्। गिद्धको संख्या घट्दा पर्यावरणमा समेत असर पुगेको भण्डारीले स्पष्ट पारे। मरेका पशुहरू खाएर प्रकृति शुद्ध पार्ने भएकाले गिद्धलाई प्राकृतिक कुचिकार भनिन्छ। नेपालमा डंगर गिद्ध, सानोखैरो गिद्ध, सुन गिद्ध, सेतो गिद्ध, हिमाली गिद्ध, हाडफोड गिद्ध, लामोठुँडे गिद्ध, राजगिद्ध र खैरो गिद्ध गरी ९ प्रजातीका गिद्ध पाइने बर्दिया प्रकृति संरक्षण क्लबका अध्यक्ष एवं पन्छी विज्ञ रामबहादुर शाहीले बताए। रैथाने ६ प्रजातीका गिद्धले नेपालमा गुँड बनाउँछन्। दुईवटा हिउँदे आगन्तुक हुन्। एक प्रजाति लामो ठुँडे गिद्ध कहिलेकाँही देखिन्छन्। डंगुर गिद्ध, सानोखैरो गिद्ध, सुन गिद्ध, सेतो गिद्ध, हिमाली गिद्ध र हाडफोड गिद्ध नेपालका रैथाने हुन्। राजगिद्ध र खैरोगिद्ध हिउँदे आगन्तुक हुन्। बर्दियामा मात्रै ७ प्रजातिका गिद्ध भेटिन्छन्। नेपालमा गिद्धको संख्या २० हजार छ। अव्यवस्थित विद्युतीय तारबार, अन्तरदेशीय कानुनी अड्चनका कारण समयमै घाइते गिद्धहरू उद्धार हुन नसक्नु, बासस्थान विनास, आधुनिक कृषि प्रणालीको विकासलगायत मृत चौपाया गाड्ने चलनले आहारा अभाव गिद्ध संरक्षणका प्रमुख चुनौती हुन्। शाहीले भने, पशुहरूमा लुकिछिपी हुने डाइक्लोफेनेक औषधीहरूको प्रयोग गिद्ध मासिनुको प्रमुख कारण हो। यसैबीच बर्दियाको पर्यटकीय क्षेत्र ठाकुरद्वारामा विविध कार्यक्रम गरी गिद्ध सचेतना दिवस मनाइएको छ। बर्दिया राष्ट्रिय निकुञ्ज, एनटीएनसी, पन्छी संरक्षण संघ, प्रकृति संरक्षण क्लब, संरक्षणका क्षेत्रमा कार्यरत संघसंस्थाहरूलगायत स्थानीयको सहभागितामा गिद्ध संरक्षणका बारेमा सचेतना जगाउँदै दिवस मनाइएको हो। सेप्टेम्बर महिनाको पहिलो शनिबार विश्व गिद्ध सचेतना दिवसको रुपमा मनाइँदै आएको पाइन्छ।"
"तत्कालै लाभांश हेर्ने, छैन प्रविधि","काठमाडौं : नेप्सेमा सूचीकृत कम्पनीले गत वर्ष गरेको नाफाबाट सेयरधनीलाई लाभांश वितरण गर्ने प्रस्ताव सुरु गरिसकेका छन्। आर्थिक वर्ष २०७९०८० को लागि केही म्युचुअल फन्ड, वाणिज्य बैंक र मर्चेन्ट बैंकर गरेर करिब डेढ दर्जनले लाभांश घोषणा गरेको देखिन्छ। यद्यपि यसको बाँडफाँड भने कम्पनीको वार्षिक साधारणसभा (एजीएम)ले स्वीकृत गरेपछि मात्रै हुनेछ। यसरी घोषणा गरेको लाभांशमा सेयरधनीले कति पाउँछन् भनेर तत्कालै हेर्न पाउने व्यवस्था नहुँदा आफ्नै सम्पत्ति जानकारीको अधिकारबाट वञ्चित भएका छन्। किनभने हालसम्म लगानीकर्ताले विभिन्न बैंक तथा वित्तीय संस्था, जलस्रोत, होटल, सिमेन्ट कम्पनीलगायतमा गरेको लगानीबापतको लाभांश कति पाइयो भनेर घोषणा गरेलगत्तै अझै छिट्टै विवरण उपलब्ध हुने व्यवस्था छैन। लाभांश घोषणा गरेको ४५ महिनापछि मात्रै नेपाल स्टक एक्सचेन्ज (नेप्से)मा सूचीकृत भएपछि मात्रै सीडीएससीले जारी गरेको मेरो सेयरमा गएपछि मात्रै सेयरधनीले लाभांश विवरण थाहा पाउने अवस्था छ। अहिलेसम्म कुनै पनि प्रविधिको प्रयोग नगर्दा लाभांशको विवरण सहजै उपलब्ध नभएकाले यसमा सहजीकरण गर्न सरोकारवालाले जोड दिएका छन्। सञ्चालनमा रहेका कुनै पनि क्यापिटलले लगानीकर्ताले पाउनुपर्ने लाभांशको विवरणको सम्बन्धमा हालसम्म कुनै पनि प्रविधिको प्रयोग नगर्दा छिटो सूचना पाउनबाट वञ्चित भएको भन्दै नेपाल धितोपत्र बोर्ड (सेवोन) मा समेत गुनासो परेको छ। उक्त समस्याले लगानीकर्ताले लगानी गरेको ठाउँबाट प्राप्त लाभांशको विवरण तथा सम्बन्धित जानकारी सहजै उपलब्ध नभएकोले सहज तरिकाले अनलाइन हेर्न मिल्ने व्यवस्था हुनुपर्ने माग छ। यसकारण यस्तो प्रविधि आवश्यक भएको भन्दै राख्नका लागि नेपाल धितोपत्र बोर्ड (सेवोन)मा समेत निवेदन पुगेको छ। तर सोही विषयलाई लिएर थोरै निवेदनभन्दा अझै लगानीकर्ताबाट यस्तो गुनासो आयो भने सेवोनले यसलाई निर्देशन दिने पक्षमा छ। सेयर लगानी गरेका लगानीकर्ताले आफ्नो लगानीबारे पारदर्शी प्रणाली चाहियो। भनेको बेला हेर्न पाइयोस् भन्ने गुनासो आएमा सेवोनले जोड दिने बताएको छ। नेपाल धितोपत्र बोर्ड (सेवोन) का कार्यकारी निर्देशक मुक्तिनाथ श्रेष्ठ भने उक्त गुनासो बोर्डमा आए पनि यसबारे निर्णय नभई सकेको बताउँछन्। ऐन, नियम हेरेर यसबारे निर्णय गर्न मिल्ने वा नमिल्नेबारे निक्र्यौल गर्न आवश्यक हुन्छ, उनले जानकारी दिए। अहिले लाभांश (डेभिडेन्ट) वितरण गरेको करिब ४५ महिनामा मात्रै सेयरधनीलाई थाहा हुन्छ। तर यस्तो सूचना लगानीकर्ताले लत्काल पाउन सक्ने प्रविधि मर्चेन्टले नराख्दा आम लगानीकर्ताले तत्कालै आफ्नो लगानीबापतको लाभांशको विवरण जानकारीमा ढिलाइ भएको सरोकारवाला बताउँछन्। वित्तीय प्रणालीका संस्थाले लाभांशलाई रोकेर ब्याज खाने भाँडोको रूपमा प्रयोग गरेका छन्। मर्चेन्ट कम्पनीले प्रविधिमा लगानी गरेर लाभांश घोषणा गरेपछि तुरुन्तै प्रणालीमा देखाउन सकिन्छ तर कम्पनीहरूले यस्तो प्रविधिमा लगानी गरेकै छैनन्, सम्बद्ध सोतले भन्यो, यसको सफ्टवेयर छ। जस्लाई आईटी कम्पनीले सेयर वेवमा डेभिडेन्ट मोडलमा ल्याएको छ। यसलाई प्रोफेसनल सेयर म्यानेजमेन्ट सिस्टम अर्थात् सर्टफर्ममा सेयर प्लस डेभिडेन्ट मोडल भनिन्छ। यसको सिस्टमअन्तर्गत लाभांश घोषणा गर्नासाथ मर्चेन्ट क्यापिटल कम्पनीमा सेयरधनीले बीओआईडी (लाभग्राही सञ्चालक पहिचान नम्बर), कम्पनीको सर्ट कोड, डेभिडेन्ट कति हो र कति लटमा आउँछ त्यो देखाउँछ। तर यो सिस्टम राख्न मर्चेन्टले लगानी गर्नुपर्छ तर गरेका छैनन्। यद्यपि नेपाल स्टक एक्सचेन्ज (नेप्से)मा सूचीकृत भएपछि मात्रै सीडीएससीले जारी गरेको मेरो सेयरमा गएर लाभांश घोषणा गरेको ४५ महिनापछि मात्रै सेयरधनीले थाहा हुन्छ। तर मर्चेन्ट कम्पनीबाट लगानीकर्ताले तत्कालै थाहा पाउने र प्रणालीमा आउने प्रविधि राख्न सम्भव छ। तर बैंक तथा मर्चेन्टहरूले यस अवधिको ब्याज खानलाई यस्तो प्रविधिमा लगानी नगरेको सरोकारवाला बताउँछन्। यस्तो सिस्टम कम्पनीले निश्चित मूल्यमा किन्नुपर्ने हुन्छ। तर कमिसनको खेलले गर्दा मर्चेन्टहरूले यस्तो प्रविधि प्रयोग नगरेको स्रोतको दाबी छ। डेभिडेन्ट कनेक्ट आईपीएसबाट पठाउँदा पैसा काट्ने भएकाले मर्चेन्टको आआफ्नै बैंकमा ब्याज खान पाउने गरी उक्त लाभांशबापतको रकम राख्ने प्रवृत्ति पनि भएको सरोकारवाला औंल्याउँछन्। बैंकले पनि आम्दानी बढाइदिएको भन्दै मर्चेन्टलाई थमथम्याउने काम गरेको देखिन्छ। तर यो प्रणाली परिवर्तन गरेर तत्कालै सेयरधनीले हेर्न पाउने र उनीहरूको खातामा जम्मा हुने व्यवस्था मिलाउने प्रविधि प्रयोग गर्न पटकपटक भनेको तर नटेरेको एक कम्पनीका प्रतिनिधि बताउँछन्। उनी भन्छन्, सेयरधनीले मेरो लाभांश कहिले आउँदै छ, कति आउँछ भन्ने जिज्ञासालाई मर्चेन्टले प्रविधि प्रयोग गरे भने तत्काल हेर्न पाउँछन्। तर अहिले यो अधिकारबाट वञ्चित छन्। वास्तवमा डेभिडेन्ट पठाउने काम बैंकको होइन मर्चेन्टको हो। मर्चेन्ट आफ्नो जिम्मेवारीबाट पन्छिएको छ। यता मर्चेन्ट बैंकर्स एसोसियसन अफ नेपालका महासचिव रमेन्द्र रायमाझी भने क्यापिटलले तत्कालै लाभांश हेर्न मिल्ने खालको प्रविधि प्रयोग नगरे पनि छिट्टै हेर्न सक्ने सुविधा आएकाले प्रविधिमा लगानी जरुरी नभएको बताउँछन्। उनी भन्छन्, पहिला रजिस्ट्रार हुने बेला एउटाले मात्रै हेर्ने अवस्था थियो तर अहिले आरटस्ए भएपछि सम्बन्धित डीपीआईडीमा लगानीकर्ताको खाता हुन्छ। मर्चेन्टले प्रबन्धक भएर काम गरिरहँदा सबै त्यही क्यापिटलको डिम्याट होल्डर नहुने भएकाले लाभांश घोषणा गर्नासाथ अनलाइनबाट हेर्न सम्भव हुन्थ्यो तर सबै प्रबन्धक मर्चेन्टको डिम्याट होल्डर नहुने भएकाले पनि सम्भव हँुदैन। यद्यपि तत्कालै हेर्न सक्ने प्रविधि भए पनि मर्चेन्टले यसलाई प्रयोगमा ल्याउन व्यावहारिक छैन। तर सीडीएससीको मेरो सेयरबाट पनि छिट्टै सम्बन्धित सेयरधनीले हेर्न पाउने भएकाले उक्त प्रविधि प्रयोग नगर्दा पनि खासै प्रभाव नपर्ने उनको तर्क छ। सम्बन्धित सेयरधनीले दिएको डिम्याट खातामा भएको विवरण छ भने कम्पनीले लाभांश घोषणा गरेको २५ दिनमै जम्मा हुन्छ। तर बैंक खाता विवरण नमिलेकोमा भने ढिलाइ हुने गरेको उनले स्विकारे। यसर्थ यसमा सेयरधनी नै उत्तरदायी हुनुपर्छ। त्यही भएर मर्चेन्टहरूले सेयरधनीलाई आफ्नो खाता अध्यावधिक गराउनु भनेर नोटिस राखिदिने गरेको छ। खाता अध्यावधिक नगरे सम्बन्धितको खातामा जान समस्या हुने हो नत्र भने जान्छ।"
सुदूरपश्चिमको राजधानीबारे छिट्टै टुंगो लाग्छ : मुख्यमन्त्री शाह,"डडेल्धुरा : सुदूरपश्चिम प्रदेशका मुख्यमन्त्री कमलबहादुर शाहले राजधानीका विषयमा छलफल अगाडि बढिसकेको बताएका छन् । मुख्यमन्त्री शाहले कैलालीको गोदावरीमा सम्भव नभए राजधानीका लागि विकल्प खोजिने बताए। उनले राजधानी स्थापनाका विषयमा गठबन्धनका दलहरुबीच छलफल पनि सुरु गरिसकेको दावी गरे । प्रदेशको नाम परिवर्तनको विषयमा पटकपटक चर्चा हुने गरेको भएपनि तत्काल त्यसको तयारी भने नभएको उनको भनाइ छ। नेपाल प्रेस युनियन डडेल्धुराले जिल्ला सदरमुकाममा आयोजना गरेको पत्रकार सम्मेलनमा मुख्यमन्त्री शाहले यस्तो बताएका हुन् । गोदावरीमा राजधानी बनाउने भन्ने दुई तिहाईको निर्णय पनि हो,मुख्यमन्त्री शाहले भने, विभिन्न कारणले वन मन्त्रालयलगायतले अनुमति दिन नसकिरहेको अवस्था छ । सरोकारवाला मन्त्रालयबाट अनुमति लिएर राजधानी बनाउने प्रक्रियामा हामी जान्छौं । त्यो सम्भव भएन भने विकल्प खोज्नेछौं । मुख्यमन्त्री शाहले कृषि,पर्यटन र उर्जाको क्षेत्रलाई प्राथमिकतामा राखेर सुदूरपश्चिम सरकारले काम गरिरहेको बताए । सुदूरपश्चिम सरकार राष्ट्रिय र अन्तर्राष्ट्रिय रुपमा सन्देश दिने गरी काम गरिरहेको छ,मुख्यमन्त्री शाहले भने । सुदूरपश्चिममा भएका सम्भावनालाई उजागर गर्न निजी क्षेत्रलाई पनि आह्वान गरिसकेको बताउँदै मुख्यमन्त्री शाहले सुदूरपश्चिमको विकासका लागि सरकार सहकार्य गर्न तयार रहेको बताए । कृषि क्षेत्रलाई प्राथमिकता मा राखि अनुदान दिने, विना व्याजमा लगानी गर्ने, ढुवानीमा सहयोग गर्ने जस्ता कार्य अगाडि सारिएको मुख्यमन्त्रीले बताए।"
भ्रष्टाचार विरोधी अभियानलाई विश्राम नदिइ अगाडि बढाउछौं : गृहमन्त्री,"चितवन : उपप्रधानमन्त्री एवं गृहमन्त्री नारायणकाजी श्रेष्ठले भ्रष्टाचार विरोधी अभियानलाई अन्तिम रुप दिने दावी गरेका छन्। सामुदायिक रेडियो माडीको १३औँ वार्षिकोत्सव समारोहलाई बुधबार माडीमा सम्बोधन गर्दै उनले यस अभियानमा सम्झौता नगरी अगाडि बढ्ने जिकिर गरे। 'यो मेरो मात्रै नभइ सरकारको पनि सङ्कल्प हो । यस अभियानलाई विश्राम लिने छैनौँ,'मन्त्री श्रेष्ठले भने । यस अभियानलाई देशका सबै बुद्धिजीवी,नागरिक समाजले साथ दिइरहेको भन्दै उनले सबैप्रति आभार व्यक्त गरे। भ्रष्टाचार विरोधी कतिपय कदम चाल्दा अप्ठ्याराले आफूहरूलाई समस्या पारेको भन्दै उनले भने,' हाम्रो मिसन र ध्ययमा हामी सम्झौता गर्ने छैनौं।' सरकारी जग्गा, सुन तस्करी र शरणार्थी प्रकरणका अपराधी तथा तस्करलाई कानुनको कठघरामा उभ्याएरै छोड्ने गृहमन्त्री श्रेष्ठले दृढता व्यक्त गरे। उनले भ्रष्टाचार विरोधी अभियान अझ प्रभावकारी बनाउने जनाउँदै यस्तै अन्य घटनाको खोजी गरी छानबिन गर्ने बताएको समाचार राससमा उल्लेख छ। सुन तस्करी,ललिता निवास जग्गा हिनामिना प्रकरणमा प्रहरीले जरैसम्म अनुसन्धान गर्ने र त्यसको परिणाम केही दिनैमा आउने दावी गरे। देशमा ठूलो राजनीतिक परिवर्तन भएको भन्दै गृहमन्त्री श्रेष्ठले राजनीतिक परिवर्तनलाई परिवर्तनमा मात्रै सीमित नबनाएर यसलाई माध्यम र साधन बनाएर सामाजिक, आर्थिक रुपान्तरण गर्ने चाहना रहेको बताए । उनले भने,'क्रान्तिकारी आन्दोलनलाई अगाडि बढाउने सन्दर्भमा होस् वा नेपालमा लोकतन्त्र स्थापना गर्ने सन्दर्भमा होस् सञ्चार माध्यमले महत्वपूर्ण भूमिका खेलेका छन् ।' नेपालको जुन राजनीतिक परिवर्तन भए पनि त्यसका पछाडिका उपलब्धिलाई रक्षा गर्न सञ्चार माध्यमको भूमिका महत्वपूर्ण रहेको गृहमन्त्री श्रेष्ठको भनाइ थियो ।"
जनतालाई महसुस हुने काम गर्न कर्मचारीलाई मुख्यमन्त्रीको निर्देशन,"दाङ : लुम्बिनी प्रदेशका मुख्यमन्त्री डिल्लीबहादुर चौधरीले वित्तीय र भौतिक प्रगतिको प्रतिशतमात्रै हिसाब गरेर नबस्न सरकारी कर्मचारीलाई निर्देशन दिएका छन्। उनले कर्मचारी र कार्यालय भौतिक र वित्तीय प्रगतिमा मात्रै केन्द्रित नहुने भन्दै कागजी प्रगतिभन्दा पनि महसुस हुने प्रगति अहिलेको आवश्यकता रहेको बताए। 'हामी प्रतिशतको काममा अल्झिएका छौं। कर्मचारी साथीहरूले त्यतातिर पनि ध्यान दिनुस्,' उनले भने। कार्यसम्पादन र गुणस्तरमा ध्यान दिनसमेत उनले निर्देशन दिए। प्रदेशले गौरवको रूपमा लिएको कार्यक्रम मुख्यमन्त्री आर्थिक विकास कार्यक्रको छलफल कार्यक्रममा कर्मचारीहरूलाई मुख्यमन्त्रीले यस्तो निर्देशन दिएका हुन्। मुख्यमन्त्री चौधरीले आर्थिक विकास कार्यक्रमले नयाँ रोजगार सिर्जना गर्ने कार्यक्रम मात्रै सञ्चालन गर्ने र त्यहीअनुसार योजना र नीति बनाउन निर्देशनसमेत दिए। उनले उत्पादनसँग जोडेर कार्यक्रमहरू सञ्चालन गर्न र उत्पादनमुखी कार्यक्रम निर्माण गर्न आग्रह गरे। त्यसका लागि आवश्यक विज्ञहरूको व्यवस्थापन गर्नसमेत उनले निर्देशन दिए। प्रदेशलाई आर्थिक समृद्धितर्फ लैजाने र नागरिकलाई रोजगारीमा जोडने मुख्य ध्येय सरकारको रहेको भन्दै त्यसतर्फ नै केन्द्रित रहन उनको आग्रह थियो। स्थानीय उत्पादनहरूलाई बजारीकरण गरी स्थानीय स्तरमा रहेका जनताको जिवनतर परिवर्तन गर्न सकिनेगरी काम गर्न उनले आग्रह गरे। लुम्बिनी प्रदेशमा उत्पादन भएका विभिन्न सामाग्रीलाई राष्ट्रिय तथा अन्तर्राष्ट्रिय बजारसम्म पुर्याउने गरी योजना बनाउनुपर्ने बताए।"
"कांग्रेस सहमहामन्त्री महेन्द्र यादवमाथि खुकुरी प्रहार, एकजना पक्राउ","काठमाडौं : नेपाली कांग्रेसका सहमहामन्त्री महेन्द्र यादवमाथि खुकुरी प्रहार भएको छ। भृकुटिमण्डपमा आयोजित कार्यक्रमबाट फर्किने क्रममा उनीमाथि खुकुरी प्रहार भएको हो। कांग्रेस नेता यादवमाथि खुकुरी प्रहार गर्ने एक जना पक्राउ परेका छन्। काठमाडौं प्रहरी परिसरका प्रवक्ता कुमोद ढुंगेलका अनुसार नेता यादवमाथि आक्रमण गर्ने नुवाकोटका श्याम सापकोटालाई नियन्त्रणमा लिइएको छ। 'कांग्रेस नेता महेन्द्र यादवमाथि आक्रमण गर्ने नुवाकोटका श्याम सापकोटालाई नियन्त्रणमा लिएका छौं। के कारणले घटना घटेको हो अनुसन्धान भइरहेको छ,' उनले भने। टाउको चोट लागेका नेता यादवलाई अस्पताल लगिएको छ।"
नगरपालिकाका जनप्रतिनिधि र कर्मचारीलाई प्रशिक्षण,"उदयपुर : स्थानीय सरकार सञ्चालन र ब्यवस्थापनसम्बन्धी कानुनी व्यवस्थाबारे जानकारी गराउने उद्देश्यले उदयपुरको त्रियुगा नगरपालिकाले जनप्रतिनिधि र कर्मचारीलाई प्रशिक्षण दिएको छ। नगरपालिकाले जनप्रतिनिधि र कर्मचारीका लागि नेतृत्व विकास, सकरात्मक सोच र नगरपालिका सञ्चालन विधिसम्बन्धी प्रशिक्षण दिएको हो। जनप्रतिनिधि र कर्मचारीको काममा एकरुपता ल्याउन, अधिकार र जिम्मेवारीका बारेमा स्पष्ट गराउन प्रशिक्षण आयोजना गरिएको मेयर वसन्तकुमार बस्नेतले जानकारी दिए। जनप्रतिनिधिलाई आफ्नो अधिकार र कर्तव्यअन्तर्गत कानुनी व्यवस्थाका बारेमा जानकारी गराउँदा कार्य सम्पादनमा भिन्नता ल्याउने, सभा सञ्चालनमा स्पष्टता हुने, नागरिकलाई प्रभावकारी तथा छिटोछरितो कसरी सेवा प्रवाह गर्ने र सामुहिक जवाफदेही बनाउने लक्ष्य राखिएको उनले बताए। कार्यक्रममा योजना तर्जुमा, बजेट प्राथमिकीकरण तथा कार्यान्वयन सीप, स्थानीय सरकारको अधिकार र कानून निर्माण प्रक्रिया तथा अभ्यास र व्यक्तित्व विकास, आत्म विकास, नेतृत्व सीप, नैतिकता र सदाचारका विषयमा संविधानविद् काशीराज दाहाल र स्थानीय शासन विज्ञ तथा पूर्व प्रमुख सूचना आयुक्त कृष्णहरी बास्कोटाले प्रशिक्षण दिएको उपमेयर महेश्वरी राईले बताइन्। प्रशिक्षकहरूले संघीय लोकतान्त्रिक संविधान र स्थानीय सरकार तहगत सरकारको समन्वय तथा अन्तर सम्बन्ध, लोकतन्त्र र संघियताको विश्व अभ्यास र नेपालका विषयमा पनि प्रशिक्षण दिएको उनले बताइन्।"
"कांग्रेस नेता यादवको स्वास्थ्य अवस्था स्थिर, आईसीयुमा उपचार हुँदै","काठमाडौं : नेपाली कांग्रेसका सहमहामन्त्री महेन्द्र यादवको स्वास्थ्य अवस्था स्थिर रहेको छ। उनको आईसीयुमा उपचार भइरहेको ट्रमा सेन्टरले जानकारी दिएको छ। भृकुटिमण्डपमा बुधबार खुकुरी प्रहारबाट घाइते भएका उनलाई २:२० बजे ट्रमा सेन्टर पुर्याइएको थियो। ट्रमा सेन्टरका प्रमुख मेडिकल सुपरिन्टेण्डेण्ट डा बद्री रिजालका अनुसार अस्पताा ल्याउँदा यादवको टाउकोको पछिल्लो भाग तथा गर्धनमा धारिलो हतियार प्रयोग भएको र त्यसका कारण गहिरो घाउ भई रक्तश्राव भएको पाइएको थियो। टाउकोको सीटीस्क्यान गर्दा हाल कुनै पनि आन्तरिक चोट नदेखिएको डा रिजालले बताए। 'उनको टाउकोको पछिल्लो भागमा रहेको घाउलाई   का विज्ञ डाक्टरहरुद्वारा अपरेशन गरी रक्तश्राव रोकिएको र घाउमा टाँका लगाइएको छ। तत्पश्चात  का लागि ट्रमा सेन्टरको आईसीयुमा चिकित्सकको प्रत्यक्ष निगरानीमा राखिएको छ,' अस्पतालले जारी गरेको विज्ञप्तिमा भनिएको छ।"
राष्ट्रपति पौडेलद्वारा पाटन कृष्ण मन्दिर दर्शन,"काठमाडौं : राष्ट्रपति रामचन्द्र पौडेल श्रीकृष्ण जन्माष्टमी पर्वका अवसरमा आज पाटन दरबारस्थित ऐतिहासिक कृष्ण मन्दिर जानुभई दर्शन एवं प्रसाद ग्रहण गरेका छन्। सो अवसरमा उनलाई ललितपुर क्षेत्र नं १ र २ का सांसदद्वय उदयशम्शेर राणा र प्रेमबहादुर महर्जन, बागमती प्रदेशका उद्योगमन्त्री रामकृष्ण चित्रकार, ललितपुर महानगरपालिकाका प्रमुख चिरीबाबु महर्जनलगायत जनप्रतिनिधि, प्रमुख जिल्ला अधिकारी रुद्रप्रसाद पण्डित, निजामती कर्मचारी र स्थानीयवासी एवं भक्तजनले स्वागत गरेका थिए। राष्ट्रपति पौडेलले सोही अवसरमा पाटन दरबार क्षेत्रका सांस्कृतिक सम्पदा अभिरुचिपूर्वक अवलोकन गरेका थिए। उनलाई महानगर प्रमुख महर्जनले सम्पदास्थलका बारेमा जानकारी गराएका थिए। विश्व सम्पदा सूचीमा सूचीकृत पाटन दरबार क्षेत्रमा भ्रमणका लागि स्वदेशीका साथै विदेशी पर्यटकको पनि दैनिक भीड लाग्ने गर्छ।"
देउवाको तर्फबाट सभापतिको उम्मेदवार बन्न सक्छु : कोइराला,"चितवन : नेपाली कांग्रेसका नेता डा शशांक कोइरालाले आगामी महाधिवेशनमा पार्टी सभापति शेरबहादुर देउवाका तर्फबाट उनको समूहको सभापतिको उम्मेदवार आफू बन्नसक्ने बताएका छन्। भरतपुर विमानस्थलमा आज पत्रकारहरूसँग संक्षिप्त कुरा गर्दै कांग्रेस केन्द्रीय सदस्य कोइरालाले यस विषयमा टुंगो भने नलागिसके जानकारी दिए। विमानस्थलमा पत्रकारले पछिल्ला दिनमा पार्टी सभापति देउवाका तर्फबाट आगामी महाधिवेशनमा शशांक कोइराला उम्मेदवार बन्नसक्ने चर्चा चलिरहेको विषयमा प्रश्न गरेपछि उनले यो प्रतिक्रिया दिएका हुन्। नेपाली कांग्रेसको आगामी महाधिवेशनमा सभापति देउवाको समूहबाट उम्मेदवार तपार्इं हुने सम्भावना कत्तिको छ? भन्ने प्रश्नमा उनले भने, 'सम्भावना छ, किन छैन? नहुने भन्ने के छ?' पार्टीका साथीहरूसँग सल्लाह गरेरमात्रै सभापतिको उम्मेदवारीको विषयमा निर्णय लिने उनको भनाइ थियो। तर यस विषयमा आफूलाई सभापति देउवाले भने केही नभनेको उनको भनाइ छ। 'सभापतिजीले केही नभनेको भए पनि पार्टीका साथीहरूको विचार यही नै हुनसक्छ। पूर्वदेखि पश्चिमसम्म साथीहरुसँग भेटघाट गरौँ, उनीहरूको विचार सुनौं, अनि मात्रै निर्णय गर्छु,' उनले भने।"
पावर ट्रेड एग्रिमेन्टका डकुमेन्ट जनतासमक्ष ल्याउनुपर्छ : झलनाथ खनाल,काठमाडौं : एकीकृत समाजवादीका सम्मानित नेता झलनाथ खनालले छिमेकी देशसँग गर्ने पावर ट्रेड एग्रिमेन्टका डकुमेन्ट जनतासमक्ष ल्याउन सरकारसँग माग गरेका छन्। बुधबार काठमाडौंमा पार्टी निकट आदिवासी जनजातिको भेलालाई सम्बोधन गर्दै नेता खनालले नेपालमा उत्पादन हुने बिजुली किन्न छिमेकी देश चीन समेत तयार रहे पनि त्यसबारे सरकारले कुनै चासो नदिएको जिकिर गरे। नेता खनालले नेपालले कति बिजुली उत्पादन गर्न सक्छ भन्नेमा सरकारले कुनै अनुसन्धान नगरी अहिले उत्पादन भइरहेको बिजुली २५ वर्षका निम्ति भारतलाई बेच्न लागेको भन्दै त्यसरी बिजुली बेच्न गरिने सम्झौता जनतामाझ सार्वजनिक गर्नुपर्ने बताए। नेता खनालले त्यस्ता डकुमेन्ट जनता र संसदबाट अनुमोदन गराएर मात्रै काम अघि बढाउन माग गरे। बिजुली प्राकृतिक स्रोतसाधन भएको भन्दै उनले प्राकृतिक साधन स्रोतका बारेमा कुनै पनि देशसँग सम्झौता गर्दा नेपालको संविधानको धारा १२६ मा दुई तिहाइबाट अनुमोदन गर्नुपर्ने भन्ने रहेपनि यसबारेमा कुनै पनि सम्झौताका डकुमेन्ट जनतासामु नआएको उल्लेख गरे र उनले नेपालमा उत्पादन हुने बिजुली खपत हुन नसकेपछि कुनै न कुनै देशमा बेच्नु स्वाभाविक हुने भए पनि कस्तो बजार निर्माण गरेर बेच्ने भन्नेमा प्रस्ट हुनुपर्ने तर्क गरे । उनले चीनलाई समेत बिजुली बेच्न सकिने बताए। त्यस्तै नेता खनालले आफ्नो पार्टी जहिले पनि गठबन्धनको पछि नलाग्ने भन्दै अब आउने चुनावमा पार्टीले कार्यक्रम र योजनाका साथ आउने चुनावमा देशव्यापी भाग लिने बताए। उनले अबको चुनावसम्म ७५३ वटै पालिकामा पार्टीका झन्डा फहराउन कार्यकर्ताहरूलाई आग्रह समेत गरे । नेता खनालले पुँजीवादको एक मात्र विकल्प समाजवाद भएको भन्दै समाजवादी विकल्प खडा गर्ने पार्टी एकीकृत समाजवादी हुने दाबी गरे।
भारत सरकारद्वारा निर्मित संखुवासभाको हिमालय किरण पब्लिक क्याम्पस भवनको उद्घाटन,"काठमाडौं : भारत सरकारको सहयोगमा निर्मित संखुवासभाको खाँदबारी नगरपालिकास्थित हिमालय किरण पब्लिक क्याम्पस भवनको उद्घाटन गरिएको छ। परराष्ट्रमन्त्री एनपी साउद र नेपालका लागि भारतीय राजदूत नवीन श्रीवास्तवले संयुक्तरूपमा भवनको उद्घाटन गरेका हुन्। नेपालभारत विकास सहयोगअन्तर्गत ३७४ करोडको लागतमा उच्च प्रभाव सामुदायिक विकास परियोजनाका रूपमा क्याम्पसको भवन निर्माण गरिएको हो। नवनिर्मित तीन तल्ले क्याम्पस भवनमा कक्षा कोठा, विज्ञान प्रयोगशाला, कम्प्युटर, पुस्तकालय, बैठक हल रहेका छन्। परराष्ट्रमन्त्री साउदले भारतले नेपाल र नेपाली जनताको विकासमा योगदान पुर्याएको र भारतजस्तो छिमेकी पाउनु नेपालको लागि गर्वको विषय भएको बताए। उनले यो विकास परियोजनाले आउँदो पुस्ताका लागि शिक्षा सुनिश्चित गर्ने र उनीहरूको करियरमा सहयोग पुर्याउने बताए। सन् १९४९ मा स्थापना भएको उक्त क्याम्पस सन् २००५ मा स्नातकोत्तर तहका कोर्ष सञ्चालन गर्न स्तरोन्नति गरी हिमालय किरण पब्लिक क्याम्पस नाम राखिएको थियो। यस क्याम्पसमा ६०० भन्दा बढी विद्यार्थी अध्ययनरत छन्, जसमा ६० प्रतिशत छात्रा रहेका छन्।"
पानीका लागि डोको बोक्नुपर्ने कामको अन्त्य गर्नेछु : मन्त्री तिवारी,"स्याङ्जा : गण्डकी प्रदेशका ऊर्जा जलस्रोत तथा खानेपानी मन्त्री सरस्वती अर्याल तिवारीले खानेपानीका लागि डोकोमा पानी बोकेर ल्याउनुपर्ने कार्यको अन्त्य गर्ने बताएकी छन्। गल्याङ् नगरपालिकाद्वारा आयोजित कार्यक्रममा उनले स्याङ्जालगायत गण्डकी प्रदेशअन्तर्गतका ११ वटै जिल्लामा डोकोमा पानी बोक्नुपर्ने बाध्यता हटाउने बताइन्। दिदीबहीनीका समस्या बुझेकी छु। प्रत्यक्ष देखेकी छु। भोगेकी छु। कहीँ कतै डोकोमै पानी बोकेर जीवन चलाइहरनु भएको छ भने, मलाई तत्काल जानकारी गराउनुहोस्। आजैदेखि त्यस कार्यको लागि म जुट्नेछु, उनले भनिन्। प्रदेश सरकारले धेरै राम्रा योजना अघि सारेको बताउँदै मन्त्री तिवारीले ऊर्जामा सहुलियत, औषधोपचारमा सहयोग गर्दे आएको उनको भनाइ छ।"
खुकुरी प्रहारअघि कांग्रेस सहमहामन्त्री यादवले के भनेका थिए?,"काठमाडौं : कांग्रेस सहमहामन्त्री महेन्द्र यादवमाथि बुधबार खुकुरी प्रहार भयो। भृकुटिमण्डपस्थित रिपोर्ट्स क्लबमा आफ्नो मन्तव्य दिएर बाहिर निस्किएका उनीमाथि खुकुरी प्रहार भएको थियो। नुवाकोटका श्यामबाबु सापकोटाले उनीमाथि खुकुरी प्रहार गरेका थिए। लगत्तै उनलाई प्रहरीले नियन्त्रणमा लिएको थियो। खुकुरी प्रहार गर्नुअघि सापकोटा कार्यक्रममै सहभागी भई भाषण सुनेका थिए। प्रहरीले नियन्त्रण लिने क्रममा उनले एमसीसीको विरोध गर्दै राजसंस्थाको पक्षमा नाराबाजी गरेका थिए। यादवले के भनेका थिए? गत सोमबार चिनियाँ राजदूत सोङले नेपालभारतबीचको सम्बन्ध र नेपालको आर्थिक अवस्थाप्रति विवादास्पद् अभिव्यक्ति दिएका थिए। उनले कूटनीतिक मर्यादा विपरीत नेपालभारतबीचको सम्बन्ध र व्यापारमा खलल पुर्याउनेगरी टिप्पणी गरेका थिए। नेता यादवले चिनियाँ राजदूतको अभिव्यक्तिले नेपालीहरूको अपमान भएको बताए। 'चिनियाँ राजदूतको अभिव्यक्ति कूटनीतिक मर्यादा विपरीत छ। नेपाल सार्वभौमसत्ता मुलुक हो। हामी कोसँग दोस्ती गर्छौं, कोसँग व्यापार गर्छौं, नितान्त हाम्रो कुरा हो। हाम्रो अरु देशसँगको सम्बन्ध बिगार्ने अधिकार उहाँलाई छैन। यो हाम्रो सार्वभौकितामाथिको प्रहार हो। यो अभिव्यक्तिले नेपालीलाई अपमानित गरेको छ,' उनले भने। छिमेकी मुलुक भारत र नेपालका नागरिकहरूबीच राजदूत सोङले भ्रम सिर्जना गरेको उनको भनाइ छ। 'चीनसँग हाम्रो मित्रवत व्यवहार छ। चिनियाँ राजदूत पनि यहाँ सम्बन्ध सुमुधर बनाउनु आउनुभएको हो,' उनले थपे, 'भारतसँग हाम्रो सांस्कृतिक सम्बन्ध छ। खुला सीमाना छ। दुई देशबीचका नागरिकबीच सद्भाव छ। तर चिनियाँ राजदूतले भ्रम सिर्जना गर्ने काम गरेका छन्। परराष्ट्र मन्त्रालयले यो मामिलामा चिनियाँ राजदूतसँग स्पष्टीकरण लिनुपर्छ।' उनले भारतबाट आयात गरिएको बिजुली नै लोडसेडिङका बेला काम आएको बताए। 'दस अर्बको बिजुली बेच्यौं, १७ अर्बको किन्यौं। यो आफ्नो ठाउँमा छ। तर लोडसेडिङका बेला यिनै छिमेकीले हामीलाई सहयोग गरेको हो नि,' उनले भने। उनले चिनियाँ राजदूत नेपालको हेडमास्टर नरहेको बताए। 'चिनियाँ राजदूत हेडमास्टर होइन। हामीलाई पढाउने, सिकाउने होइन। कोसँग के गर्ने हामीलाई थाहा छ। चिनियाँ राजदूतको हेडमास्टरी गर्ने काम नहोस्,' उनले भने कांग्रेस नेता यादवले चीनले केरुङकाठमाडौं रेल अल्झाएर राखेको बताए। 'हामीले केरुङकाठमाडौं रेल बनाइदेऊ भनेकै छौं। खै बनाइदिएको? पोखरा विमानस्थलमा दुई गुणा बढी ऋणमा बनाइदिएका छन्। खै त त्यहाँ विजनेश? नेपालले कसरी तिर्छ तेत्रो ऋण?,' उनले प्रश्न गरे। उनले चीनले हालै जारी गरेको नक्साप्रति पनि आपत्ति जनाए। नेपालको चुच्चे नक्सा नसमेटिएको भन्दै उनले तत्काल नक्सा सच्याउन माग गरे। 'संसदबाट पारित भएको नेपालको चुच्चेसहितको नक्सा चीनले किन राखेन? अविलम्ब यो सच्याइयोस्,' उनले भने। उनले नक्कली भुटानी शरणार्थी प्रकरणमा पक्राउ परेका बालकृष्ण खाँण निर्दोष रहेको बताए। उनले भने,खासमा निर्दोष बालकृष्ण खाँणलाई फसाइएको छ। दोष केही पनि छैन। जसको प्रमाण छ, बादल र उहाँको श्रीमतीको नाम आएको छ। सुन काण्डमा पनि नेताका छोरा पक्राउ परेका छन्। भ्रष्टाचारको सवालमा सरकारले गर्ने कारबाहीमा समानता भइरहेको छैन। उनले खाँण निर्दोष हुनुको कारण उनीमाथि कुनै जाहेरी नपरेको स्पष्ट पारे। उनले भने,बालकृष्ण खाँणमाथि कुनै जोहरी छैन। कसैले पनि पैसा लिएको भनेर भनेको छैन। प्रहरी र अदालतको बयानमा कसैले पनि उहाँले पैसा मागेको भनेर भनेको छैन। खाँणजीको खातामा कतै पनि अस्वभाविक रकम देखिएको छैन।"
कांग्रेसले भन्यो  सहमहामन्त्री यादवमाथि सांघातिक हमला गर्नेमाथि कडा कारबाही होस्,"काठमाडौं : नेपाली कांग्रेसले सहमहामन्त्री महेन्द्र यादवमाथि भएको सांघातिक हमलाको निन्दा गरेको छ। घटनालगत्तै कांग्रेस मुख्यसचिव कृष्णप्रसाद पौडेलले एक विज्ञप्ति जारी गर्दै यादवमाथि भएको सांघातिक हमलालाई कांग्रेसले गम्भीरतापूर्वक लिएको बताएका छन्। 'सहमहामन्त्री महेन्द्र यादवमाथि आज भएको सांघातिक हमलालाई नेपाली कांग्रेसले गम्भीरतापूर्वक लिएको छ । यो घटनाको नेपाली कांग्रेस घोर निन्दा र भर्त्सना गर्दछ । रिपोटर्स क्लवमा भएको कार्यक्रमबाट बाहिरिने क्रममा भएको आक्रमण भएको हो,'विज्ञप्तिमा भनिएको छ। नेपाल तरुण दलका पूर्वअध्यक्ष समेत रहेका यादवको काठमाडौंको ट्रमा सेन्टरमा उपचार भइरहेको कांग्रेसले जनाएको छ। आक्रमण गर्ने व्यक्तिमाथि गहिरो अनुसन्धान गरेर कडाभन्दा कडा कारबाही गर्न कांग्रेसले सरकारसँग माग गरेको छ। बुधबार दिउँसो रिपोर्टस क्लबमा आयोजित एक कार्यक्रममा सहभागी भएर फर्किने क्रममा यादवमाथि सांघातिक आक्रमण भएको थियो। नुवाकोटका श्यामबाबु सापकोटाले यादवमाथि खुकुरी प्रहार गरेका थिए। उनलाई प्रहरीले नियन्त्रणमा लिइसकेको छ।"
नेपाली र अमेरिकी सेनाबीच संयुक्त सैन्य अभ्यास हुँदै,"काठमाडौं : नेपाली सेना र अमेरिकी सेनाबीच सैन्य अभ्यास हुने भएको छ। उक्त सैन्य अभ्यास भदौ २४ देखि असोज १२ गतेसम्म काठमाडौंमा हुनेछ। नेपाली सेनासँगको सैन्य अभ्यासमा सहभागी हुन अमेरिकी सेनाको टोली भदौ २१ गते काठमाडौं आइपुग्नेछ। संयुक्त सैन्य अभ्यास विपद् व्यवस्थापन, खोज तथा उद्धार, मानवीय सहायतालगायतका विषयमा केन्द्रित हुनेछ। तालिममा सहभागी हुन अमेरिकी वायु सेनाको विशेष जहाजबाट अमेरिकी सेनाहरू नेपाल आउँदैछन्। सैन्य अभ्यासमा नेपालीका सेनाका तर्फबाट ३० जना र अमेरिकी सेनाको तर्फबाट १२ जना सहभागी हुनेछन्। नेपाली सेनाले बेलायत, भारत, चीन, श्रीलंका, मंगोलिया, बंगलादेश, इजरायललगायत सैनिकहरूसँग संयुक्त सैन्य अभ्यास गर्दै आएको छ। चिनियाँ जनमुक्ति सेनासँगको सैन्य अभ्यास भने अहिले हुन सकेको छैन। कोरोना भाइरसका कारण रोकिएको नेपाली सेना र चिनियाँ जनमुक्ति सेनाबीचको सैन्य अभ्यासको तयारी भइरहे पनि दुवै पक्षले मिति तय गरेका छैनन्।"
"गठबन्धन सरकार कसैले ढलाउनु पर्दैन,आफै ढल्छ : वरिष्ठ उपाध्यक्ष पोखरेल","नुवाकोट : नेकपा (एमाले)का वरिष्ठ उपाध्यक्ष ईश्वर पोखरेलले सरकार स्टण्ट देखाएर आफ्नो आयु लम्ब्याउने खेलमा उद्यत रहेको आरोप लगाएका छन् । उनले जनताको पक्षमा काम गर्न नसकेपछि अनेक किसिमका स्टण्ट गरेर गठबन्धन सरकार असफल भएको समेत दावी गरे। दुई दिने जिल्लास्तरीय प्रशिक्षणका क्रममा नुवाकोटको विदुर आएका पूर्वउपप्रधानमन्त्रिसमेत रहेका पोखरेलले देश अस्थिरतातर्फ गएको जिकिर गरे । उनले देशको स्वाधिनतासमेत संकटमा परेको बताउँदै देशलाई सफल बनाउने दायित्व एमालेको काँधमा आएको बताए। उनले गठबन्धनको सरकारले विकास,आर्थिक सम्वृद्धि,राष्ट्रिय स्वाधिनताको रक्षा, कुटनीतिक स्थायित्व र सामाजिक सद्भाव कायम राख्न नसकेका कारण असफल भइसकेको दावी गरे । उनले अगाडि भने,' देशभित्र युवा तथा शिक्षित वर्ग सबैतिर निराशाको बादल मात्रै मडारिरहेको छ, युवाहरू आत्तिरहेका छन्,सरकारले कुनै योजना बनाउन सकेको छैन।' सरकारमा आयु लम्बाउने कुण्ठामात्रै रहेको र अनेक स्टण्ट खडा गरेर तर्साउने काम मात्रै गरिरहेको उनको आरोप छ। उनले भ्रष्टाचारसम्बन्धी प्रकरणमा खुल्ला रुपमा छानबिन गरेर दोषीमाथि कानुनी कारबाही गरिनुपर्ने माग गरे। उनले देशको निकासका लागि एमाले मुलविन्दुमा रहेको बताउँदै नेता पोखरेलले एमालेलाई सरकारमा जान कुनै हतार नभएको समेत बताए। उनले सरकार ढाल्ने र बनाउने कसरतमा भन्दा पनि एमाले अब मिसन ८४ लिएर आफ्नो पार्टी सुदृढीकरण अभियानमा लागेको बताए । वरिष्ठ उपाध्यक्ष पोखरेलले भने,' सरकारमा जाने मनसाय पार्टीको छैन,सरकारलाई ढाल्ने प्रयास गर्नै पर्दैन,यो सरकार आफै ढल्छ।' एमाले देशको निर्णायक शक्ति रहेका कारण देशमा विविध समस्या आइरहेको बताउँदै पाखरेलले अहिले सबैर अराजकता बढेको बताए । उनले भने,'अहिले नैतिक,सामाजिक अराजकता बढेको स्थिति छ । जसलाई जे मन लागे पनि भन्दिने,आरोप लगाइदिने गलत चलन बढेको छ, त्यो कुण्ठाको उपज मात्रै हो । उपाध्यक्ष पोखरेलले समृद्ध नेपालः सुखी नेपालीको आकांक्षा एमालेले मात्रै पूरा गर्नसक्ने भन्दै विचार र एजेण्डाबिनाका दलहरूबीच निर्वाचनमा गठबन्धन नहुने टिप्पणी गरे । जनताले रुचाएका कारण एमाले सुदृढ र बलियो भएर आएको पोखरेलको भनाइ छ । उनले एमाले अब मिसन ८४ को साथमा गठबन्धनले गरेका अनियमितताहरू जनतामाझ उजागर गर्दै लैजाने अभियानमा लागेको बताए।"
पार्टी रुपान्तरण अभियान : कर्णालीका गाउँगाउँ पुगे माओवादी,"तीन महिनासम्म नागरिकहरूसँग जोडिएर काम गर्नेगरी गाउँ फर्किएका माओवादी कर्णालीमा बाटाघाटा, मठमन्दिर निर्माणजस्ता सामाजिक उत्तरदायीत्वसम्बन्धी कार्यमा लागिरहेका छन् । अखिल क्रान्तिकारीकी केन्द्रीय सदस्य तिर्सना हमालले जुम्लामा पार्टीका नेता तथा कार्यकर्ताहरू विभिन्न सामाजिक कामसँगै पार्टीको संगठन निर्माण अभियानमा लागिरहेको बताइन् । वीरेन्द्रनगर : नेकपा माओवादी केन्द्र आफ्नो रुपान्तरण अभियानमा छ । भदौ १६ गतेदेखि माओवादी केन्द्रले देशव्यापी रुपमा जनतासँग माओवादी रुपान्तरण अभियान सुरू गरेपछि माओवादीका नेता तथा कार्यकर्ताहरू गाउँगाउँ पुगेका हुन्। कर्णाली प्रदेशलाई आफ्नो आधार इलाका मान्दै आएको माओवादीले पछिल्लो समय सांगाठानिक रुपमा ओरालो लाग्ने अवस्थामा छ । तत्कालिन नेकपा माओवादीले थालेको दश वर्षे सशष्त्र द्वन्द्वमा कर्णालीका रुकुम,रोल्पालगायतका विकट जिल्लाबाट व्यापक जनसहभागिता बटुलेर निकै ठूलो क्षति व्यहोरेको माओवादीले फेरि एकपटक पुरानै साख बचाउने दाउमा छ । नेकपा माओवादी केन्द्रका केन्द्रीय सदस्य एवं सुर्खेत जिल्ला इन्चार्ज महेन्द्रबहादुर शाहीले जनतामा पुरानै अवस्थाको माओवादीको उत्साह भेटिएको बताए । सुर्खेतदेखि कालिकोटका गाउँगाउँसम्म विभिन्न कार्यक्रममा सहभागी बनेको कर्णाली प्रदेशका पूर्वमुख्यमन्त्री समेत रहेका नेता शाहीले पार्टी नेतृत्वको सरकारले गरेका जनपक्षीय कामहरू र आगामी दिनमा माओवादी केन्द्रले गर्नुपर्ने कामका विषयमा जनताका बीचमा राख्न आफूहरु गाउँ केन्द्रीत भएको बताए । उनले भने,'अभियानका सुरुवातका दिनहरू नै निकै उत्साह देखिएको छ । व्यापकरुपमा कर्णालीमा नेता तथा कार्यकर्ताहरू गाउँगाँउमा खटिएका छन् । जनताको घरदैलोमा पुगेर जनताका समस्या सुन्ने, सहयोग गर्ने जस्ता कामहरूले पाटीको संगठन निर्माणले पनि गति लिएको छ । ' उनले कर्णाली प्रदेश जनयुद्धका बेलाजस्तै अहिले पनि माओवादी केन्द्रको पकट भएको प्रदेश रहेको बताए । उनले भने, 'कर्णालीमा अझै पनि जनताको आशा भरोसा माओवादीप्रति नै छ । पार्टी अध्यक्ष प्रचण्ड नेतृत्वको सरकारले गरेका कामहरूले पनि ग्रामीणस्तरका नागरिकहरूमा माओवादीले केही गर्छन् की भन्ने आशा पलाएको छ । यसले पार्टीलाई निकै उर्जा थपेको छ । हामी खासगरी कर्णालीमा भएको माओवादीको शक्तिलाई जोगाउने र बढाउने अभियानमा छौँ ।' तीन महिनासम्म नागरिकहरूसँग जोडिएर काम गर्नेगरी गाउँ फर्किएका माओवादी कर्णालीमा बाटाघाटा,मन्दिर निर्माणजस्ता सामाजिक उत्तरदायीत्वजस्ता कार्यमा पनि लागिरहेका छन् । अखिल क्रान्तिकारीकी केन्द्रीय सदस्य तिर्सना हमालले जुम्लामा पार्टीका नेता तथा कार्यकर्ताहरू विभिन्न सामाजिक कामसँगै पार्टीको संगठन निर्माण अभियानमा लागिरहेको बताइन् । उनले भनिन्,'अहिले संचालन भइरहेको पार्टी रुपान्त्रण अभियानले गाउँमा निकै उत्साह देखिएको छ । पार्टी पंक्तिमा सक्रियता पनि बढेको छ । ' २०६४ सालको निर्वाचनमा कर्णालीमा माओवादीको बर्चश्व थियो । कर्णालीका विकट जिल्ला रुकुम, रोल्पा, जुम्ला, कालिकोट, मुगुजस्ता जिल्लामा माओवादी बाहेक अन्य पार्टीको मान्छेहरू कमै देखिन्थ्ये । चुनावमा गाउँमा अन्य पार्टीका उमेदवारहरू पनि प्रचार गर्न जान नसक्ने अवस्था थियो । तर, २०७० को निर्वाचनपछि खस्किएको पार्टीको अवस्थालाई अभियानमार्फत् सुधार गर्ने गरी गाउँ केन्द्रीत भएको मुगुमा अभियानको नेतृत्व गरिरहेकी नेकपा माओवादी केन्द्रीय सदस्य गोमा कुंवरले बताइन् । उनले अभियानअन्तरगत सबै तहका नेतालाई गाउँगाउँमा केन्द्रित गरेको बताइन् । 'कर्णालीमा पार्टी कमजोर होइन् । पार्टीभित्रकै केही कमीकमजोरीका कारण संगठन कमजोरजस्तो देखिएको हो ,उनले भनिन,'अहिले संचालन भइरहेको रुपान्त्रण अभियानले संगठनलाई थप मजभुत बनाएको छ । ' अभियानअन्तरगत कर्णालीमा माओवादी केन्द्रले वडामा खटाएका प्रतिनिधिहरूले संगठन सुधार, विभिन्न विषयमा बहस र अन्तरक्रियासँगै सरसफाइ तथा बाटाघाटा,सडक मर्मतका कार्यक्रममा जनश्रमदान गरिरहेका छन् । 'घरघरमा माओवादी,जनजनमा माओवादी को नाराका साथ माओवादी केन्द्रले सुरुवात गरेको ३ महिने अभियानमा केन्द्रीय नेतृत्वलाई नै वडा तहसम्म पठाएर मतदातासँग प्रत्यक्ष भेटघाट गर्ने र पार्टी संगठनमा युवापुस्ताको आकर्षण बढाउने लक्ष्य रहेको माओवादी केन्द्र कालिकोटका संयोजक एवं केन्द्रीय सदस्य लक्ष्मीप्रसाद चौलागाईले बताए । यो अभियानमार्फत् सरकारले सुशासन, समृद्धि र सामाजिक न्यायको क्षेत्रमा गरेका काम कारबाहीहरूको जानकारी गराउने उनको भनाइ छ । नेकपा माओवादी केन्द्रका नेता एवं कर्णाली प्रदेश सरकारका आन्तरिक मामिला तथा कानुनमन्त्री कृष्णबहादुर जिसीले माओवादी पार्टीले उठान गरेको युवा र जनजीविकाको एजेण्डालाई निरन्तरता दिन नसक्दा समस्या आएको बताए। उनले विगतका जनमत र राजनीतिक परिवर्तनबाट माओवादीले नै जनताका मुद्दालाई उठान गरेर कार्यान्वयनमा ल्याएको दावी गरे।"
श्रीकृष्णको महिमायुक्त गीता ज्ञानले समाजलाई सही दिशा दिन योगदान दिएको छ : राष्ट्रपति,"काठमाडौं : राष्ट्रपति रामचन्द्र पौडेलले श्रीकृष्णको महिमायुक्त गीता ज्ञानले समाजलाई सही दिशा दिन योगदान दिएको बताएका छन्। बुधबार श्रीकृष्ण जन्माष्टमी पर्वको अवसरमा शुभकामना दिँदै पौडेलले सभ्य र सुसंस्कृत समाज निर्माण गर्न प्रेरणा प्रदान गरोस् भन्ने कामना गरेका हुन्। आज विश्वभर हिन्दू धर्मावलम्बीहरूले भक्तियोग, ज्ञानयोग र कर्मयोगका प्रणेता भगवान् श्रीकृष्णको पूजाअर्चना गरी श्रद्धा भक्तिपूर्वक यो पर्व मनाउने गर्दछन्। द्वापर युगमा दुर्जनको विनाश र सज्जनको रक्षा गर्नका लागि वासुदेव र देवकीको आठौँ सन्तानका रूपमा भाद्र कृष्ण अष्टमीको मध्यरातमा श्रीकृष्णको जन्म भएको धार्मिक विश्वास रही आएको छ। शुभकामना सन्देशमा भनिएको छ,विश्वलाई कर्मयोगमा लाग्न प्रेरित गर्दै काम, क्रोध, लोभ, मोहजस्ता कुभावना त्याग गरी समाजमा सद्भाव कायम गर्न उत्प्रेरित गरिएको भगवान् श्रीकृष्णको महिमायुक्त गीता ज्ञानले समाजलाई सही दिशा दिन योगदान दिएको छ। उनले पर्वले बहुजातीय, बहुभाषिक र बहुसांस्कृतिक विविधतायुक्त हाम्रो समाजलाई भावनात्मक एकतामा बाध्ने बताएका छन्। पर्वले बहुजातीय, बहुभाषिक र बहुसांस्कृतिक विविधतायुक्त हाम्रो समाजलाई भावनात्मक एकताको सूत्रमा आवद्ध गरी धार्मिक सहिष्णुता तथा आपसी सद्भाव कायम गर्दै सत्कर्मका लागि मानव समुदायलाई प्रेरित गर्न सहयोग पुर्याउने अपेक्षा लिएको छु। उनले भने,श्रीकृष्ण जन्माष्टमी पर्वले हामी सम्पूर्ण नेपालीहरूमा आपसी सद्भाव, दया, नैतिक आचरण, करूणा र मैत्री भावना अभिवृद्धि गर्दै सभ्य र सुसंस्कृत समाज निर्माण गर्न प्रेरणा प्रदान गरोस् भन्ने कामना गर्दछु।"
एमाले लुम्बिनी प्रदेश कमिटीको अध्यक्षमा राधाकृष्ण कँडेल विजयी,"बुटवल : नेकपा एमाले लुम्बिनी प्रदेश कमिटीको अध्यक्षमा पाल्पाका राधाकृष्ण कँडेल दुई मत बढीले विजयी भएका छन्। बुधबार बिहान २ बजे सम्पन्न मतपरिणाम अनुसार कँडेलले ४ सय ७९ र उनका निकटतम प्रतिस्पर्धी प्यूठानका हरिप्रसाद रिजालले ४ सय ७७ मत लिए। चुनावी मतगणना स्थलमा उनीहरुबीचको प्रतिस्पर्धा रोचक देखिन्थ्यो। १२ जिल्लाका कुल १ हजार ५ जना मतदातामध्ये ९ सय ६५ मात्र मत खसेको थियो। ४० जना मतदान गर्न आएनन्। रिजाल र कँडेलको प्रतिस्पर्धालाई एमालेभित्र कतिपय नेताहरुले प्रतिष्ठाको विषय बनाएका थिए। अन्तिममा सहमति नजुटेपछि नेताहरु प्यानलै बनाएर चुनावी मैदानमा होमिएका हुन्। रिजाललाई पार्टी महासचिव शंकर पोखरेल र कँडेललाई उपाध्यक्ष विष्णु पौडेलको साथ रहेको तल्लो तहको नेता, कार्यकर्तामा समेत प्रष्ट हुने गरी गुट अधिवेशनमा झांगिएको थियो। अधिवेशनबाट उपाध्यक्षमा रुपन्देहीका भोजप्रसाद श्रेष्ठ, रोल्पाका पूर्ण बहादुर बुढामगर र बर्दियाका लिला रानामगर विजयी भएका छन्। को हुन् कँडेल ? चुनौतीको घडीमा तदर्थ कमिटी हुँदै प्रदेशको नेतृत्व गरेको र एकपटक अधिवेशनबाट निर्वाचित भएर पुनः नेतृत्व गर्ने संकल्प बोकेका थिए कँडेलले। उनी लगातार २० वर्ष पार्टी जीवनमा क्रियाशिल छन्। जिल्ला, साविक अञ्चल हुँदै अहिले उनी प्रदेशको नेतृत्वमा निर्वाचित भए।"
"प्रधानमन्त्रीको चीन भ्रमण : गेमचेन्जर प्रोजेक्टको हल्ला धेरै, तयारी खोइ ?","काठमाडौं : असोज पहिलो साता हुने प्रधानमन्त्री पुष्पकमल दाहाल प्रचण्डको चीन भ्रमण चर्चाको केन्द्रमा छ। प्रधानमन्त्री भएपछि पहिलो भ्रमण भारत गर्ने परम्परालाई निरन्तरता दिइसकेका प्रचण्ड भारत भ्रमणको साढे ३ महिनापछि चीनयात्रामा निस्किन लागेका हुन्। प्रधानमन्त्री बनेको ९ महिनापछि चीन जान लागेका प्रचण्डले यसपालिको भ्रमणमा गेमचेन्जर परियोजनामा सहमति हुने दाबी गर्दै आएका छन्। सार्वजनिक समारोहमा गेमचेन्जर प्रोजेक्टको हल्ला पिटेका प्रधानमन्त्रीले कुनकुन परियोजना भन्ने स्पष्ट उल्लेख गरेका छैनन्। बेल्ट एन्ड रोड इनिसिएटिभ (बीआरआई)का परियोजना, काठमाडौंकेरुङ रेलमार्ग, ट्रान्सहिमालयन मल्टी डायमन्सनल कनेक्टिभिटी नेटवर्क, सुरुङमार्ग, जलविद्युत् तथा अन्य भौतिक संरचना निर्माण र लगानीमा अहिले चीनको अग्रसरता छ। चीनले पनि नेपाली अर्थतन्त्रलाई चीनसँग इन्टिग्रेट (समाहित) गर्नुपर्ने तर्क राख्दै आएको छ । तर, प्रधानमन्त्रीले उल्लेख गरेका अर्थतन्त्रका गेमचेन्जर प्रोजेक्ट कुनकुन हुन् भन्ने स्पष्ट छैन। प्रधानमन्त्रीले भन्दै आएका गेमचेन्जर प्रोजेक्ट केके हुन त ? भर्खरै चीन भ्रमणबाट फर्किएका सत्तारुढ दल नेकपा माओवादी केन्द्रका महासचिव देव गुरुङ भन्छन, प्रधानमन्त्रीको भ्रमणमा महत्वपूर्ण परियोजनाको सम्झौताका लागि प्रयास हुँदैछ। गुरुङका अनुसार काठमाडौंकेरुङ रेलमार्ग, चीन जोड्ने प्रसारणलाइन निर्माण, चीनतर्फका बन्द नाका खुलाउने तथा नेपालको कृषि र वनमा सहयोगतर्फ नतिजा आउने गरी प्रधानमन्त्रीको भ्रमणलाई फलदायी बनाउने प्रयास भइरहेको छ। बीआरआईको बिषयमा स्पष्ट खाका छ, गुरुङले भने, बीआरआईसँग जोडिएका ठूला आयोजना अनुदानकै हुन् अर्थात् बीआरआई अन्र्तगत नै हुन्। प्रधानमन्त्रीको चीन भ्रमणअघि नेपालले पर्याप्त गृहकार्य गर्नसके दुवै पक्षका लागि हितकारी हुन सक्ने पूर्व परराष्ट्रमन्त्री प्रदीप ज्ञवाली बताउँछन्। प्रधानमन्त्रीले भन्ने गरेको गेमचेन्जर जस्ता परियोजनामा सहमति नहुने दाबी गर्दै ज्ञवालीले भने, प्रधानमन्त्रीको भ्रमणमा खासै नयाँ सम्झौता हुने त देखिँदैन। गेमचेन्जर भनेर कौतुहलता जनाउने काम मात्रै भएको छ। नयाँ सम्झौताका लागि सरकार तयार नै नभएको ज्ञवालीले बताए। अहिलेको छोटो तयारीले कुनै गेमचेन्ज प्रोजेक्टमा सहमति हुँदैन, ज्ञवालीले भने, त्यति हल्का हिसाबले टिप्पणी गर्नु नै गलत हो। पहिलाका भ्रमणमा भएका सहमति र साझेदारीकै विषयलाई पूर्णता दिन सकियो भने भ्रमण उपलब्धिपूर्ण हुने ज्ञवाली बताउँछन्। चीनको चासो बुझेर मात्र सरकारले तयारी गर्नुपर्ने ज्ञवाली बताउँछन्। चीनको चासो नेपालको नीतिमा छ। नेपालको नीति पूर्वानुमान गर्न मिल्ने र दिगो छैनन्। त्यसैले केमा आधारित भएर काम गर्ने ? भन्ने आशंका चीनले व्यक्त गर्दै आएको छ, ज्ञवालीले भने, अन्य शक्तिशाली देशको आड र आश्वासनमा नेपाल प्रयोग हुने हो कि भन्ने आशंका चीनको हुन्छ। त्यसैलाई मध्यनजर राखेर नेपाल सरकारले भ्रमणमा आफ्ना कुरा उठाउनुपर्छ।अहिलेको सरकारले विशेषगरी बीआरआई, व्यापार घाटा, भन्सार, नवनिर्मित विमानस्थल, प्रविधि बाँडचुँड, जलविद्युत् परियोजना, आपसी सहयोगका विषयमात्र छुन सक्यो भने भ्रमण फलदायी हुने पूर्व राजदूतहरू बताउँछन्। पूर्वराजदूत दिनेश भट्टराई चीन नजिकको मित्र हुँदाहुँदै पनि विश्वको दोस्रो आर्थिक शक्तिको रुपमा उदाएको बताउँछन्। भट्टराईका अनुसार प्रधानमन्त्रीले भनेको गेमचेन्जर प्रोजेक्ट तत्कालीन राष्ट्रपति विद्यादेवी भण्डारी बेइजिङ जाँदा र चीनका राष्ट्रपती सि चिनफिङ नेपाल आउँदा उठेको ट्रान्स हिमालयन मल्टी डायमन्सनल कनेक्टीभिटि नेटवर्क स्थापना गर्नु हो। त्यसअन्तर्गत अन्डरग्राउन्ड गरेर हिमाल फोडेर त्यो ट्रान्सपोर्ट यता ल्याउने कुरामा प्रधानमन्त्रीले कुरा राख्ने र त्यसमा केही सहमति हुने भएकाले त्यसैलाई गेमचेन्जर भनिएको हुन सक्छ, उनले भने। नेपालले उठाउनुपर्ने विषय प्रधानमन्त्रीको चीन भ्रमणमा नेपाल र चीनबीचको सम्बन्धको सेतूमा आर्थिक, सांस्कृतिक र सामाजिक विषयमा रहेर कूटनीतिज्ञहरूबीच मन्थन हुनुपर्ने जानकारहरू बताउँछन्। बन्द भएका तातोपानी र रसुवागढी नाका पछिल्लो समय सक्रिय छन्। तर, अन्य ४५ ओटा बन्द नै छन्। प्रधानमन्त्रीको भ्रमणमा ती नाका खुलाउने विषयमा नेपालले ध्यानाकर्षण गराउन सक्नेछ। नेपाल र चीनबीच सन् २०१६ मा पारवहन सम्झौता भएको थियो। चीनसँगको पारवहन सम्झौता कागजमै सीमित भयो। सो सम्झौता कार्यान्वयनका लागि पनि नेपालले चीनसमक्ष जोडबल गर्नुपर्नेछ। प्रधानमन्त्रीको चीन भ्रमणमा उठाउनुपर्ने अर्को विषय हो, व्यापार घाटा। गत आर्थिक वर्षमा नेपालले चीनबाट २ खर्ब २२ अर्ब ७१ करोडको वस्तु आयात गर्दा मात्र १ अर्ब ७६ करोडको वस्तु निर्यात गरेको छ। नेपालले सर्वाधिक व्यापार घाटा बेहोर्ने देशमध्ये चीन दोस्रो नम्बरमा पर्छ। उक्त व्यापार घाटाको विषयमा छलफल गर्नु उपयुक्त हुने पूर्वपरराष्ट्रमन्त्री ज्ञवाली बताउँछन्। नयाँ गेम खोज्नै पर्दैन। चीनसँगको व्यापार घाटाको विषय उठाए पनि राम्रो प्रयास हुन्छ, ज्ञवालीले थपे। नेपालले कृषि प्रणाली सबलीकरण, डिजिटाइजेसन, प्राविधिक सहयोगमार्फत् चीनबाट फाइदा लिन सक्नुपर्नेछ। यसैगरी सुरुङ मार्ग, रेलमार्गलगायत भौतिक संरचनाको विकासमा नेपाललाई पनि चिनियाँ साथ चाहिएको छ। नेपालले सन् २०१७ मा बीआरआईमा हस्ताक्षर गरेदेखि ९ वटा परियोजना निर्धारित गरेको थियो। पूर्वमन्त्री ज्ञवालीका अनुसार पोखरा र गौतम बुद्ध अन्तर्राष्ट्रिय विमानस्थलका विषयमा नेपालले कुरा राख्नुपर्नेछ। पोखरा र लुम्बिनी चिनियाँ पर्यटकका लागि महत्वपूर्ण गन्तव्य हुन्। विमानस्थलसँगै चिनियाँ लगानीकर्तालाई पर्यटन र जलविद्युत्मा आकर्षित गराउने विषयमा नेपालले प्रस्ताव राख्नुपर्छ, ज्ञवाली भन्छन्, भ्रमणको विषयमा प्रधानमन्त्रीजीले छलफल गर्नुभएकै होला। पूर्वतयारी एकदम कुटनीतिक तवरबाट गरिनुपर्छ। चीनसामु प्रधानमन्त्रीले प्रस्तुत गर्न सक्ने विषयमा बारेमा पूर्वराजदूत भट्टराई थप्छन्, सन् १९६० मा अहिलेको चीन थिएन, यति धनी थिएन। तैपनि ल्हासादेखि काठमाडौंसम्म अनुदानमा बाटो बनाइदियो। नजिकको मित्र भएको नाताले विकासमा दरिलो साझेदारी बन्न चीनलाई आह्वान गर्नुपर्छ। बीआरआईबारे प्रधानमन्त्रीले भन्नुपर्ने के हो भने ऋण लिएर बनाउने अवस्था हाम्रो छैन। अनुदान चाहिँ साना ठूला सबैखाले लिनुपर्छ। अनुदानमै चीनबाट काठमाडौंसम्म रेल ल्याइदिनेसम्मको पहल गर्नुपर्छ। काठमाडौंसम्म रेल दुवै देशबाट आउनुपर्ने भन्दै भट्टराईले दुवै छिमेकी देशलाई मित्र बनाएर फाइदा लिनुपर्ने सुझाव दिए।"
"शक्तिको उन्माद, कानुनको बर्खिलाप","काठमाडौं : उखानै छ सानालाई ऐन, ठूलालाई चैन। हुन पनि यो उखान त्यसै बनेको रहेनछ। शक्ति र सत्तामा हुने (ठूला) ले कानुन र विधि मिचे पनि उनीहरूले सहजै उन्मुक्ति पाइरहेका छन्। तर, निरिह जनताले त्यही बोलेको वा गरेको भए जेलको बास बस्नुपर्थ्यो। लोकतन्त्रको आधारभूत मान्यता र सिद्धान्त हो जनता नै शक्तिशाली हुन्। तर, जनताको तागतबाट शक्ति आर्जन गरेका केही ठूलाबडाले जे गरे पनि हुने अवस्था छ। पुराना राजनीतिक दल र नेताको त के कुरा भयो र ? राजनीतिमा भर्खरै मात्र उदाएका वालेन साह, हर्क साम्पाङहरूका हर्कत पनि कानुन र विधि मिच्ने नै देखिएका छन्। अर्थात्, मुलुकमा सानालाई ऐन, ठूलालाई चैन भन्ने उखान चरितार्थ बन्दै गएको छ। पूर्वप्रधानन्यायाधीश अनुपराज शर्मा शीर्षदेखि नयाँ नेतामा न्यायालयको आदेश अटेर गर्ने प्रवृत्ति बढेको बताउँछन्। नेताहरूको प्रवृत्ति देख्दा उदेक लाग्छ। न हास्न सकिन्छ। न त बोल्न नै सकिएको छ, पूर्वप्रधानन्यायाधीश शर्माले भने। यस्तै अर्का पूर्वप्रधानन्यायाधीश ओमप्रकाश मिश्र संविधानवाद मान्ने दल र नेताहरूका आचरण कानुनसम्मत हुनुपर्ने बताउँछन्। आशा गरौं, राजनीतिक दल र नेताहरू सच्चिने छन्। रोलमोडल बन्ने छन्, मिश्रले भने। चैन नं १बालेन साह काठमाडौं महानगरपालिकाका प्रमुख बालेन्द्र (बालेन) साहले सामाजिक सञ्जालमार्फत सरकारलाई चोर को संज्ञा दिए। मुलुककै प्रमुख प्रशासनिक केन्द्र सिहंदरबार जलाउने धम्की दिए। कारण थियो श्रीमती सविना काफ्ले चढेको महानगरको गाडीलाई ट्राफिकले चेकजाँज गरेको भन्दै। सरकारी नियम नै छ बिदाको दिन सरकारी गाडी प्रयोग गर्न पाइँदैन। या त पास चाहिन्छ। ट्राफिक प्रहरीले पनि मेयर पत्नी चढेको गाडी चेकजाँज मात्रै गरेको थियो। त्यसैलाई लिएर वालेनले सामाजिक सञ्जालमा आगो ओकले। त्यति मात्र होइन, चेकजाँच गर्ने प्रहरीलाई कारबाही गर्न सरकारी निकायसँग माग पनि गरे। जबकी प्रहरीले आफ्नो कर्तव्य पालना गरेको थियो। मेयर वालेनले पदीय हैसियतले प्राप्त सुविधा वा सहुलियतको दुरुपयोग गरे। पास लिनुपर्ने कार्यविधि पालना गरेनन् । सामाजिक सञ्जालमा बालेनले लेखेको अभिव्यक्तिप्रति जिल्ला प्रशासन कार्यालय काठमाडौंले आपत्ति जनायो। सहायक प्रमुख जिल्ला अधिकारी खड्गबहादुर श्रेष्ठले विज्ञप्ति जारी गरी आफ्नो पदीय जिम्मेवारी र कर्तव्य पालना गर्न लागेका राष्ट्रसेवक कर्मचारीहरूलाई कर्तव्य पालनामा बाधा अवरोध नपुर्याउन र सामाजिक सञ्जालमा जथाभावी वक्तव्यबाजी नगर्न अनुरोध गरे। तर, यस्तो हर्कत गर्दा पनि वालेनमाथि कुनै कारबाही भएन।  सानालाई भए आकर्षित हुने कानुन : सरकारी सम्पत्तिको दुरुपयोग र अभद्र व्यवहार सजायको व्यवस्था के छ : एक वर्षसम्म कैद वा १० हजार रुपैयाँसम्म जरिवाना वा दुवै सजाय हुनेछ। चैन नं २हर्कराज राई (साम्पाङ) धरानका मेयर हर्क साम्पाङले सामाजिक सञ्जालमा अमर्यादित र सामाजिक सद्भाव भड्काउने अभिव्यक्ति दिएको दियै छन। मेयर राईका गतिविधि अमर्यादित र असभ्य भएको भन्दै आइन्दा त्यसो नगर्न ज्ञापनपत्र पनि बुझाइएको छ। वचनले अन्य कुनै किसिमबाट धर्म, वर्ण, जातजाति, सम्प्रदाय वा भाषाको आधारमा नेपालका विभिन्न वर्ग, क्षेत्र वा समुदायका व्यक्तिहरूका बीचको सुसम्बन्धमा खलल पार्ने काम गर्नुहुँदैन। तर, राईले सामाजिक सद्भाव भड्काउने किसिमले स्टाटस लेख्ने गरेको आरोप छ। जिल्ला प्रशासन कार्यालय सुनसरीले उनका अराजनीतिक, असभ्य र अराजक गतिविधिबाट उत्पन्न परिस्थितिबारे गृह मन्त्रालयमा जानकारी गराइसकेको छ।  सर्वसाधारण भए आकर्षित हुने कानुन : सार्वजनिक शान्ति खलल गरेको कसुर सजाय : अपराध संहिता परिच्छेद १ दफा ६५ अनुसार, एक वर्षसम्म कैद र १० हजार रुपैयाँसम्म जरिवाना चैन नं ३ रवि लामिछाने राष्ट्रिय स्वतन्त्र पार्टी (रास्वपा) का सभापति रवि लामिछानेले २०७० फागुनमा अमेरिकी नागरिकता र राहदानी लिएका थिए। २०७२ जेठमा नेपाली राहदानी निकालेका थिए। तर, २०७५ असारमा मात्र उनले अमेरिकी नागरिकता र राहदानी परित्याग गरेका थिए। सरकारले राहदानी दुरुपयोगको कसुरमा उन्मुक्ति दियो। उनीविरुद्ध जिल्ला सरकारी वकिलको कार्यालय काठमाडौंले मुद्दा नचलाउने निर्णय गर्यो। सर्वसाधारण भए आकर्षित हुने कानुन : राहदानी दुरुपयोगकसुर सजाय : राहदानी ऐन २०७६ को दफा २१ मा कसैले झूटा विवरण दिई राहदानी लिएमा वा लिन प्रयत्न गरेमा राहदानीविरुद्धको कसुर मानिने उल्लेख छ। उक्त दफाको बुँदा क मा कसैले झूटा विवरण दिई राहदानी वा यात्रा अनुमति लिएमा वा लिन प्रयत्न गरेमा यस ऐनबमोजिम कसुर गरेको मानिने उल्लेख छ। यस्तो कसुरमा संलग्न हुनेलाई दफा २२ को उपदफा १ बमोजिम २ लाखदेखि ५ लाख रुपैयाँसम्म जरिवाना वा १ वर्षदेखि ३ वर्षसम्म कैद वा दुवै सजाय हुने कानुनी व्यवस्था छ। चैन नं ४रेशम चौधरी२०७२ भदौमा थरुहट आन्दोलनकारीबाट भएको आक्रमणमा आठ जना सुरक्षाकर्मी र एक जना नाबालक मारिएको टीकापुर काण्डमा संलग्नता न्यायालयले ठहर गर्यो । जिल्ला, उच्च र सर्वोच्च गरी तिनै तहका अदालतले उनलाई दोषी ठहर गर्यो। नागरिक उन्मुक्ति पार्टी (नाउपा)का संस्थापक चौधरीले राजनीतिक संरक्षण पाए। रेशमकी पत्नी नाउपाकी अध्यक्ष रञ्जिता श्रेष्ठ भूमि व्यवस्था, सहकारी तथा गरिबी निवारण मन्त्री छिन्। राजनीतिको आवरणमा फौजदारी कसुरबाट सिर्जित दायित्वबाट उन्मुक्ति पाए। मुद्दा र जेल सजाय बेहोरेको भए पनि राष्ट्रपति रामचन्द्र पौडेलबाट गत जेठमा आममाफी पाए।  सर्वसाधारण भए आकर्षित हुने कानुन : जघन्य हत्या सजाय : जन्मकैद चैन नं ५माधवकुमार नेपाल नेपाल प्रधानमन्त्री हुँदा ०६६ चैत २९ गते ललिता निवासको जग्गामा विशिष्ट व्यक्तिको निवास विस्तार गर्ने निर्णय भएको थियो। सरकारका नाममा रहेको जग्गामा मोहियानी हक प्राप्त हुने कानुनी आधार हुँदैन। तर, ड्राइभर भाइचालगायत ५८ जना नक्कली मोही खडा गराई सरकारी जग्गा व्यक्तिको नाममा कायम गरिएको थियो। नेपाल नेतृत्वको मन्त्रिपरिषद्को निर्णय बदनीयतपूर्ण मानिएको छ। नेकपा एकीकृत समाजवादीका अध्यक्ष नेपालले शनिबार केही सम्पादकहरूलाई बोलाएर आफ्नो सरकारको निर्णय विशुद्ध प्रधानमन्त्रीनिवास विस्तार र गुरुयोजनासँग जोडिएको भन्दै बचाउ गरे। १९ चैत २०६६ मा भौतिक मन्त्रालयद्वारा तयार भई पेस हुन आएको प्रस्तावमा आधारित भएर सो निर्णय गरिएको उनको दाबी छ। अख्तियार दुरुपयोग अनुसन्धान आयोगले मुद्दा दायर गर्ने क्रममा नीतिगत निर्णय भन्दै उन्मुक्ति दियो। दुई पूर्वप्रधानमन्त्री नेपाल र डा बाबुराम भट्टराईसँग बयान लिइएको भए पनि मुद्दा चलाएन। प्रहरीको केन्द्रीय अनुसन्धान ब्युरो (सीआईबी)ले पनि निवासमै पुगेर ठाडो कागज गर्यो। साक्षीका रूपमा प्रस्तुत गर्दै अनुसन्धान प्रतिवेदन बनाएर कानुनी रूपमा उन्मुक्ति दियो। प्रधानमन्त्रीय प्रणालीमा मन्त्रिपरिषद्ले गरेको निर्णयमा प्रधानमन्त्री नेपाल कसरी साक्षी मात्र भए ? कानुनी एवं नैतिक प्रश्न उठेको छ। सर्वसाधारण भए आकर्षित हुने कानुन : मुलुकी ऐन किर्ते कागजको महलको १ नं र २ नं। भ्रष्टाचार निवारण ऐन सजाय : एक वर्षको कैद सजाय र बिगो जरिवाना। चैन नं ६डा बाबुराम भट्टराई डा भट्टराई प्रधानमन्त्री हुँदा ०६९ साल असोज १८ गते ललिता निवासको जग्गा हिनामिनामा पशुपति टिकिन्छा गुठी खडा गरियो। ३ रोपनी १२ आनामा कतै अस्तित्वमा नदेखिएको टिकिन्छा गुठी कायम गरी अनधिकृत रूपमा मोही कायम गर्ने निर्णय डा भट्टराईको पालामा भएको देखिन्छ। डा भट्टराई नेतृत्वको मन्त्रिपरिषद्को निर्णय बदनियतपूर्ण मानिएको छ। अख्तियार दुरुपयोग अनुसन्धान आयोगले मुद्दा दायर गर्ने क्रममा नीतिगत निर्णय भन्दै उन्मुक्ति दियो। आयोगले २०७६ साल माघ २२ गते विशेष अदालतमा १७५ जनाविरुद्ध भ्रष्टाचार मुद्दा दायर गर्दा डा भट्टराई जोगिए। दुई पूर्वप्रधानमन्त्री नेपाल र डा बाबुराम भट्टराईसँग बयान लिइएको भए पनि मुद्दा चलाएन। प्रहरी अनुसन्धान ब्युरो (सीआईबी)ले निवासमै गएर ठाडो कागज (साक्षि) मात्र बनाएर उन्मुक्ति दियो। प्रधानमन्त्रीय प्रणालीमा मन्त्रिपरिषद्ले गरेको निर्णयमा तत्कालीन प्रधानमन्त्री डा भट्टराई कसरी साक्षी मात्र भए ? कानुनी एवं नैतिक प्रश्न उठेको छ। यसबाहेक द्वन्द्वकालमा व्यक्ति बेपत्ता, अपहरण, हत्या गरेको अभियोगसमेत डा भट्टराई माथि छ।  सर्वसाधारण भए आकर्षित हुने कानुन : मुलुकी ऐन किर्ते कागजको महलको १ नं र २ नं। भ्रष्टाचार निवारण ऐन सजाय : एक वर्षको कैद सजाय र बिगो जरिवाना। चैन नं ७पुष्पकमल दाहाल प्रधानमन्त्री तथा नेकपा माओवादी केन्द्रका अध्यक्ष पुष्पकमल दाहालविरुद्ध सर्वोेच्च अदालतमा दर्ता भएको मुद्दा विचाराधीन छ। अधिवक्ता ज्ञानेन्द्र आरण र कल्याण बुढाथोकीलगायतले द्वन्द्वकालीन मुद्दालाई लिएर प्रधानमन्त्री प्रचण्डलाई पक्राउ गरी आवश्यक कारबाही गर्न आदेश माग गर्दै ०७९ फागुन २३ गते रिट दर्ता भएको थियो। प्रधानमन्त्री दाहालले ०७६ साल माघ १ गते माघीका अवसरमा खुलामञ्चमा आयोजित सभालाई सम्बोधन गर्ने क्रममा द्वन्द्वमा मारिएका १७ हजारमध्ये आफूले पाँच हजारको जिम्मा लिनसक्ने बताएका थिए। त्यस्तै प्रधानमन्त्री दाहालले सार्वजनिक सभामा अदालतविरुद्ध अभिव्यक्ति दिएको भन्दै मुद्दा दर्ता गरिएको छ। अधिवक्ता समिर हायूले मुद्दा दर्ता गरेका हुन्। विराटनगरको सभामा दाहालले सर्वोच्च अदालतले सही फैसला गर्ने विश्वास रहेको भन्दै जरुरी पर्यो भने जनताको अदालतले संसद् बैठक बोलाउने र प्रतिगमनकारी अपराधीलाई कारवाही गर्नसक्ने टिप्पणी गरेका थिए। यसबाहेक दाहालविरुद्ध द्वन्द्वकालीन मुद्दा पनि विचाराधीन छ। द्वन्द्वकालमा व्यक्ति बेपत्ता, अपहरण, हत्याको मुद्दा विचाराधीन छ।  सर्वसाधारण भए आकर्षित हुने कानुन : अदालतको अवहेलना, बेपत्ता, अपहरण, हत्या सजाय : अदालतको अवहेलनामा कम्तीमा एक रुपैयाँ जरिवाना र एक घण्टा जेल (पत्रकार खेम भण्डारीलाई अदालतको मानहानी मुद्दामा जिल्ला अदालत कञ्चनपुरले एक रुपैयाँ जरिवाना र एकघण्टा जेल सुनाइएको थियो)। चैन नं ८शेरबहादुर देउवा नेपाली कांग्रेसका सभापति एवं पूर्वप्रधानमन्त्री शेरबहादुर देउवाले सर्वोच्च अदालतको मानहानी गरेको मुद्दा छ। सर्वोच्च अदालतले सरकारले सिफारिस गरेका आईजीपी जयबहादुर चन्दको निर्णय बदर गर्ने फैसला सुनाएपछि देउवा चिढिएका थिए। उनले आईजीपी प्रकरणमा अदालतको आदेश पालना गर्न नसकिने भनी अभिव्यक्ति दिएका थिए। त्यसविरुद्ध अधिवक्ता हरि मैनालीले सर्वोच्च अदालतमा रिट निवेदन दायर गरेका थिए। सर्वाेच्चले चन्दका प्रतिस्पर्धी नवराज सिलवाल वरीयता क्रममा अगाडि रहेको उल्लेख गरेको थियो। सर्वोच्चको आदेशपछि देउवा र नेपाली कांग्रेसको केन्द्रीय समितिको बैठकले अदालतले सरकारको अधिकार क्षेत्रमाथि हस्तक्षेप गरेको निर्णय गरेको थियो। यस बाहेक देउवाविरुद्ध १० वर्षे सशस्त्र द्वन्द्वकालीन मुद्दामा पनि उजुरी परेको छ।  सर्वसाधारण भए आकर्षित हुने कानुन : अदालतको अवहेलना सजाय : कम्तीमा एक रुपैयाँ जरिवाना र एक घण्टा जेल (पत्रकार खेम भण्डारीलाई अदालतको मानहानी मुद्दामा जिल्ला अदालत कञ्चनपुरले एक रुपैयाँ जरिवाना र एकघण्टा जेल सुनाइएको थियो )। चैन नं ९केपी ओली नेकपा एमालेका अध्यक्ष केपी शर्मा ओली बोलीकै कारण विवादित हुने गरेका छन्। उनीविरुद्ध पटकपटक अदालतको अवहेलनामा मुद्दा दायर भएको छ। यद्यपि, समयमै रिटको सुनुवाइ नहुँदा सजाय पाउनबाट जोगिएका छन्। वरिष्ठ अधिवक्ता डा कुमार शर्मा आचार्य र अधिवक्ता कञ्चनकृष्ण न्यौपानेले प्रतिनिधिसभा विघटनसम्बन्धी विचाराधीन मुद्दामा अभिव्यक्ति दिएर प्रधानमन्त्रीले न्याय सम्पादनमा अवरोध गरेको उल्लेख गर्दै २०७७ सालमा अदालतको अवहेलना मुद्दा दायर गरेका थिए। सर्वोच्च अदालतको संवैधानिक इजलासमा भइरहेको बहसलाई तमासा भनी टिप्पणी गरेका थिए। वरिष्ठ अधिवक्ता कृष्णप्रसाद भण्डारीले प्रतिनिधिसभा विघटनविरुद्धको मुद्दामा बहस गरेपछि ओलीले बुढो बाजे वकीलले तमासा गरेको बताएका थिए। त्यस्तै उक्त मुद्दाको बहसलाई पनि वकिलहरूले फिटेको फिटै छन् भनेका थिए। प्रतिनिधिसभा विघटनको मुद्दा विचाराधीन हुँदा पनि ओलीले अदालतले पुनःस्थापना गर्नै नसक्ने बताएका थिए। यी विषयलाई लिएर उनीविरुद्ध अवहेलना मुद्दा दर्ता भएको थियो। अवहेलनामा सजाय हुनु फौजदारी कसुर मानिन्छ।  सर्वसाधारण भए आकर्षित हुने कानुन : अदालतको अवहेलना, बेपत्ता, अपहरण, हत्या। सजाय : कम्तीमा एक रुपैयाँ जरिवाना र एक घण्टा जेल (पत्रकार खेम भण्डारीलाई अदालतको मानहानी मुद्दामा जिल्ला अदालत कञ्चनपुरले एक रुपैयाँ जरिवाना र एकघण्टा जेल सुनाइएको थियो )। संविधानवाद मान्ने दल र नेताहरूका आचरण कानुनसम्मत हुनुपर्छ। आशा गरौं सच्चिने छन्। रोल मोडल बन्ने छन्।ओमप्रकाश मिश्र, पूर्वप्रधानन्यायाधीश नयाँ र पुराना नेताहरूको प्रवृत्ति देख्दा उदेक लाग्छ। न त हाँस्न सकिन्छ। न त बोल्न नै सकिएको छ।अनुपराज शर्मा, पूर्वप्रधानन्यायाधीश"
विद्युतीय सवारी साधनको प्रवर्द्धनका लागि सहुलियत दिन सरकार तयार : मन्त्री बस्नेत,"काठमाडौं : नेपाल विद्युत् प्राधिकरणले देशका विभिन्न ठाउँमा निर्माण गरेका ५१ वटा चार्जिङ स्टेसन बुधबारदेखि एकसाथ सञ्चालनमा आएका छन् । प्राधिकरणको लगानी र एसियाली विकास बैंकको सहुलीयतपूर्ण ऋण तथा नर्वे सरकारको प्राविधिक सहयोगमा विद्युतीय सवारी चार्जिङ पूर्वाधार विकास आयोजना अन्तर्गत सात प्रदेशका मुख्य राजमार्ग, बसपार्क र ठूला सहरहरुमा ५१ वटा विद्युतीय चार्जिङ स्टेसन सञ्चालनमा आएका हुन् । करिब ४० करोड रुपैयाँ लागतमा निर्माण गरिएका चार्जिङ स्टेसनमध्ये २६ वटामा ठूला बस, माइक्रो, ट्रक, पिकअप तथा कार र २५ वटामा साना ठूला कारहरु चार्ज गर्न मिल्ने छन् । चार्जिङ स्टेसन उद्घाटन गर्दै ऊर्जा, जलस्रोत तथा सिँचाइमन्त्री शक्तिबहादुर बस्नेतले आगामी दिनमा देशव्यापी रुपमा चार्जिङ स्टेसन विस्तार हुने बताए । उनले विद्युतीय गाडी (ईभी) मार्फत् नै हरित र दिगो विकासमा महत्वपूर्ण योगदान गर्नसक्ने भन्दै विद्युतीय सवारी साधनहरूले जलवायु परिवर्तनबाट उत्पन्न भएको समस्या न्यूनीकरणसँगै नेपालको आर्थिक विकास र समग्र यातायात विकासमा योगदान पुग्ने धारणा राखे । उनले विद्युतीय सवारी साधनहरुको प्रवर्द्धन र विस्तारको लागि आवश्यक सहुलियत प्रदान गर्न र अनुकूल वातावरण बनाउन सरकार तयार रहेको बताए। मन्त्री बस्नेतले ५१ वटा चार्जिङ स्टेसन सञ्चालनमा आउनु विद्युतीय सवारी साधनको यात्रा हरित,स्वच्छ ऊर्जा खपत मार्फत कार्वन उत्सर्जन तथा जलवायु परिवर्तनका प्रभावहरु न्यूनिकरणमार्फत देशको दीगो विकासमा महत्वपूर्ण पाइला भएको बताए । हरेक चार्जिङ स्टेसनमा १४२ किलोवाट क्षमताको चार्जर, त्यसमा विद्युत आपूर्तिका लागि ५० केभीएको ट्रान्सफर्मर,अनलाइन विलिङ प्रणालीको जडान गरिएको छ । चार्जिङ स्टेसनमा छिटो चार्ज गर्न मिल्ने ६०६० किलोबाटका डिसी र २२ किलोवाटका एसी चार्जरहरु राखिएका छन् । प्राधिकरणका कार्यकारी निर्देशक कुलमान घिसिङले विद्युतीय सवारी साधानको प्रयोगलाई प्रवर्द्धन गर्न चार्जिङ स्टेसन स्थापना गरिएको भन्दै आन्तरिक रुपमा विद्युत् खपत बढाउन, पेट्रोलियम पदार्थको खपत कम गरी आयात घटाउन र विद्युतीय सवारी साधन प्रयोगमार्फत वातावरण मैत्री यातायात प्रणालीको विकास गर्न चार्जिङ स्टेसन स्थापना गरिएको बताए । विद्युतीय सवारी साधन पेट्रोलियम पदार्थबाट चल्नेभन्दा १५२० गुणा सस्तो पर्ने उल्लेख गरे। प्राधिकरणले देशभर थप ५ सय वटा चार्जिङ स्टेसन स्थापना गर्न लागेको उनको भनाइ छ । उनका अनुसार चार्ज गर्दा प्रतिकिलोमिटर दूरीका लागि कारहरुमा औसत ७० पैसा, एसयूभीहरुमा ८० पैसा, माइक्रोबसमा ९० पैसा र बसहरुमा १ रुपैयाँ २० पैसा खर्च लाग्छ । हरेक चार्जिङ स्टेसनमा १४२ किलोवाट क्षमताको चार्जर,त्यसमा विद्युत् आपूर्तिका लागि ५० केभीएको ट्रान्सफर्मर, अनलाइन विलिङ प्रणालीको जडान गरिएको प्राधिकरणले जनाएको छ ।"
हुम्लाको सर्केगाडमा महिला प्रशासकीय अधिकृत,"सिमकोट : राष्ट्रिय सडकले नजोडेको मुलुकको एक मात्र जिल्ला हो, हुम्ला। यसैकारण कर्णालीभित्रको कर्णाली मानिने हुम्लामा कर्मचारी आउनै मान्दैनन्। त्यसैकारण यहाँका अधिकांश गाउँपालिकाले प्रमुख प्रशासकीय अधिकृत नै पाएका छैनन्। तर, जिल्लाको सर्केगाड गाउँपालिकाले प्रमुख प्रशासकीय अधिकृत पाएको छ, त्यो पनि महिला कर्मचारी। शान्ति लामाले अब सर्केगाड गाउँपालिकामा प्रमुख प्रशासकीय अधिकृतको भूमिका निर्वाह गर्नेछिन्। २०७४ वैशाख ३१ गते सम्पन्न स्थानीय तहको निर्वाचन यता अधिकांश समय निमित्त प्रमुख प्रशासकीय अधिकृतकै भरमा सञ्चालन भएको थियो, सर्केगाड। हालैमात्र संघीय मामिला तथा स्थानीय विकास मन्त्रालयले प्रमुख प्रशासकीय अधिकृतका रूपमा लामालाई पठाएको हो। सर्केगाड गाउँपालिका अध्यक्ष ठानबहादुर रोकाय र प्रमुख प्रशासकीय अधिकृत लामा मंगलबार सुर्खेतबाट हुम्ला सदरमुकाम सिमकोट आइपुगेका छन्। अध्यक्ष रोकायले केही दिनमै गाउँपालिका गएर कामको सुरुवात गर्ने जानकारी दिए। प्रमुख प्रशासकीय अधिकृत नहुँदा विकास निर्माण र सेवा सुविधामा असर परिरहेको अध्यक्ष रोकायले जानकारी दिए। लामो समय निमित्तकै भरमा सञ्चालन भएका हुम्लामा स्थानीय तहबाट अख्तियार दुरुपयोग अनुसन्धान आयोगमा उजुरीका चाङ लागेका छन्।"
"मानव बेचबिखनका घटना अहिले पनि कम हुन सकेनन्, सचेतना अभियान सञ्चालन गरौं : ओली","काठमाडौं : नेकपा एमालेका अध्यक्ष केपी शर्मा ओलीले मानव बेचबिखन तथा ओसारपसारका घटना अहिले पनि कम हुन नसकेको बताएका छन्। मानव बेचबिखनविरुद्धको १७औँ राष्ट्रिय दिवसको अवसरमा आज शुभकामना व्यक्त गर्दै उनले अन्तरदेशीय सङ्गठित अपराधका रूपमा रहेको मानव बेचबिखन तथा ओसारपसारका घटना अहिले पनि कम हुन नसकेको बताएका हुन्। अपराधजन्य कार्यमा संलग्न पक्षले समाजमा रहेको गरिबी, बेरोजगारी र पछौटेपनको फाइदा उठाइरहेको उनले बताए। ओलीले भने,अन्तरदेशीय सङ्गठित अपराधका रूपमा रहेको मानव बेचबिखन तथा ओसारपसारका घटना अहिले पनि कम हुन सकेका छैनन्, हाम्रो देश पनि यस अमानवीय समस्याबाट प्रभावित छ, अपराधजन्य यस कार्यमा संलग्न पक्षले समाजमा रहेको गरिबी, बेरोजगारी र पछौटेपनको फाइदा उठाइरहेका छन्। पूर्वप्रधानमन्त्री ओलीले यौन शोषण, बाध्यात्मक श्रम, दासता, जोखिमपूर्ण कार्यको नियन्त्रणका लागि राज्यको स्तरबाट नीतिगत, कानून र संरचनागत आधार तयार गर्न र सामाजिकस्तरबाट सचेतनागत अभियान सञ्चालन गर्न आग्रह गरे। ओलीले अपराध कार्यमा संलग्नलाई कानूनको दायरामा ल्याएर दण्डित गर्न र पीडितप्रभावितको उद्धार, स्वदेश फिर्ती, पुनःस्थापना, पुनर्मिलन र राहत तथा क्षतिपूर्ति प्रदान गर्ने काम प्रभावकारी हुन नसकेको बताए। मनोरञ्जन, वैदेशिक रोजगारी, घरेलु काम, मानव अङ्ग प्रत्यारोपणलगायत विभिन्न कार्यका लागि मानव खासगरी महिला तथा बालबालिकाको बेचबिखन हुने गरेको उनको भनाई छ।"
यसै वर्ष साक्षर हुँदै कर्णाली,"वीरेन्द्रनगर : कर्णाली प्रदेशलार्ई साक्षर घोषणा गर्नका लागि तयारी थालिएको छ। चालू आर्थिक वर्षभित्रै साक्षर प्रदेश घोषणा गर्नका लागि संघ, प्रदेश र स्थानीय सरकारले सक्रियता बढाएका हुन्। हालसम्म साक्षर घोषणा हुन नसकेको कर्णालीलार्ई साक्षर बनाउने अभियानले तीव्रता पाएको हो। कर्णालीका ७९ स्थानीय तहमध्ये २७ वटा स्थानीय तह अझै साक्षर घोषणा हुन बाँकी छन्। सामाजिक विकास मन्त्रालयअन्तर्गतको शिक्षा विकास महाशाखाका प्रमुख वलवीर सुनारले चालू आर्थिक वर्षमा सबै स्थानीय तहलार्ई साक्षर घोषणा गरी प्रदेशलार्ई नै साक्षर घोषणा गर्ने तयारी भइरहेको बताए। जसका लागि कार्ययोजनासमेत निर्माण गरिएको छ। २०७८ को जनगणनाअनुसार कर्णालीमा १६ लाख ९४ हजार ८ सय ८९ जनसंख्या छ। उक्त जनसंख्याको ७६ प्रतिशत जनसंख्या मात्र साक्षर रहेको सामाजिक विकास मन्त्रालयले जनाएको छ। मन्त्रालयका अनुसार कर्णालीमा अझैं २४ प्रतिशत बासिन्दा निरक्षर छन्। कालीकोटका ८, हुम्लाका १, मुगुका ४, जुम्लाका ८ र डोल्पाका ६ वटा पालिकाहरू साक्षर घोषणा हुन बाँकी छन्। साक्षर घोषणा गर्नका लागि हरेक व्यक्तिले आफ्नो हस्ताक्षर गर्न सक्ने, अंक र अक्षर चिन्ने, क्यालेन्डर पढ्न सक्ने, कुनै कार्यक्रममा आफ्नो विचार राख्न सक्ने, र सामान्य जोडघटाउ गर्न सक्नेलगायतका १२ वटा मापदण्डहरू छन्। कम्तीमा ६ वटा मापदण्ड पूरा भएको व्यक्तिलार्ई साक्षर मानिन्छ। त्यसरी हरेक स्थानीय तहमा १५ देखि ५९ वर्ष उमेर समूहका सबै नागरिकहरूमा ९५ प्रतिशत नागरिकले यो मापदण्ड अनुसार साक्षर भएमा साक्षर घोषणा गरिन्छ। कर्णाली र मधेस प्रदेश साक्षर घोषणा भएपछि आगामी वर्ष साक्षर नेपाल घोषणा गर्ने संघीय सरकारको तयारी छ। सोही अभियानअन्तर्गत प्रदेश सरकारले पनि आवश्यक तयारी थालेको कर्णालीका सामाजिक विकासमन्त्री खड्गबहादुर पोखरेले बताए। मुख्यमन्त्री राजकुमार शर्माले कर्णालीलार्ई चालू आर्थिक वर्षमै साक्षर प्रदेश बनाउन प्रदेश सरकारले मेहनत र लगानी गर्ने बताए। उनका अनुसार कर्णालीका निरक्षर भएका घरधुरीहरूमा एक घण्टाका लागि वा केही दिनका लागि हरेक घरमा शिक्षक खटाएर सबै नागरिकलार्ई साक्षर बनाइने छ। त्यसका लागि प्रदेश सरकारले आवश्यक बजेट विनियोजन गर्ने उनको भनाइ छ। यस्तै स्थानीय तहका जनप्रतिनिधिहरूले पनि साक्षरता अभियानलार्ई सफल बनाउने प्रतिबद्धता जनाएका छन्। जुम्लाको गुठीचौर गाँउपालिका अध्यक्ष दानबहादुर बुढाले आफूहरूले यसै आर्थिक वर्षभित्र आआफ्ना पालिकालार्ई साक्षर बनाउने प्रतिबद्धता जनाए। कर्णाली प्रदेशमा कक्षा १० सम्म चलेका विद्यालय ३ सय ९९ छ। यो संख्या नेपालभरको ५ दशमलव ८ प्रतिशत हो। नेपालमा कक्षा १२ सम्म चलेका विद्यालयको संख्या ४ हजार ४ सय १० छ। कर्णालीमा ३ सय ३३ छ। यो संख्या मुलुकभरको तुलनामा ७ दशमलव ५५ प्रतिशत हो। सबैभन्दा विकास साझेदार संस्थाहरू कर्णाली र मधेस प्रदेशमै छन्। त्यहीँकै नागरिक बढी निरक्षर छन्। शिक्षा तथा मानव स्रोत विकास केन्द्रका महानिर्देशक चूडामणि पौडेलले भने, संविधानले नै आधारभूत शिक्षा अनिवार्य र निःशुल्क भनेकाले हरेक नागरिकले आधारभूत तहको शिक्षा अनिवार्य लिनुपर्ने छ। २०२८ सालको शिक्षा ऐन अहिलेसम्म चलिरहेको छ। अब नयाँ ऐन आउने तरखरमा छ। यो ऐनले शिक्षामा व्यापक रूपमा सुधार ल्याउने उनको विश्वास छ। संविधान अनुसारको संघीय ऐन कानुनहरू नबन्दा अहिलेको शिक्षा प्रणालीमा समस्या आएको उनको भनाइ छ। नेपालको शैक्षिक क्षेत्र सुधारका लागि कक्षा १२ सम्म थप ६० हजार दरबन्दी आवश्यक छ। तर अर्थ मन्त्रालयले त्यसका लागि स्वीकृति प्रदान गरेको छैन। हाल ४० हजार अनुदानका शिक्षकले जसोतसो व्यवस्थापन भइरहेको उनले बताए। कर्णाली लगायत मुलुकभरि नै प्रौढ शिक्षा पढ्ने नागरिक हरेक वर्ष दोहोरिरहँदा नेपालको जनसंख्याभन्दा पनि धेरै देखिएको कर्णाली प्रदेशका सामाजिक विकास मन्त्रालयका सचिव डाभोजराज काफ्लेले बताए। उनले भने, एकै व्यक्ति सात पटकसम्म प्रौढ शिक्षामा सहभागी भएका छन्। उनीहरू फेरी पनि निरक्षरमै गनिएका छन्। प्रौढ शिक्षालार्ई व्यवस्थित बनाउन नसकिँदा नै यस्तो समस्या आएको हो।"
सर्पको टोकाइबाट सुत्केरीसहित दुई महिलाको मृत्यु,रुकुम पश्चिम : रुकुम पश्चिममा सर्पको टोकाइबाट सुत्केरीसहित दुई महिलाको मृत्यु भएको छ। रूकुमको चौरजहारी नगरपालिका१३ रातामाटाकी २२ वर्षीया सुत्केरी विनिता ओली विष्ट र जिल्लाको सानीभेरी गाउँपालिका१ जगल गाउँकी ६१ वर्षीया गङ्गी पुनको मृत्यु भएको हो। सुत्केरी २२ वर्षीया विष्टलाई मङ्गलबार दिउँसो बारीमा गाईवस्तुलाई घाँस काट्ने क्रम सर्पले टोकेको थियो। सोही दिन राति विष्टले छोरीलाई जन्म दिएकी थिइन्। तर सुत्केरी आमाको रक्तश्राव नरोकिएपछि उपचारका लागि चौरजहारी अस्पताल लगिएको थियो। सर्पको विष शरीरमा फैलिएको र रक्तश्रावका कारण आज बिहान मुत्यृ भएको चौरजहारी अस्पतालका प्रशासक डिलबहादुर गिरीले बताए। शिशुको पनि अवस्था गम्भीर रहेकाले रेफर गर्न लागिएको अस्पतालले जनाएको छ। शिशु जन्मने अवधि कात्तिक महिना भए पनि समय नपुग्दै शिशुको जन्म मंगलबार नै भएको थियो। गङ्गी पुनलाई भने सर्पले भदौ ४ गते नै टोकेको थियो। सर्पले टोकेपछि पुनलाई चौरजारी अस्पताल हुँदै प्रादेशिक अस्पताल सुर्खेत पुर्याइएको थियो। अस्पतालबाट गाउँमै उपचार गर्ने भनेर घर परिवारले घर ल्याएको चार दिनपछि पुनको हिजो घरमै मृत्यु भएको वडाध्यक्ष टेकबहादुर पुनले बताए।
छुसाङअन्तर्गतका गाउँलाई निषेधित तथा नियन्त्रित क्षेत्र फुकुवा गर्न माग,"जोमसोम : हिमाली मुस्ताङको वारागुङ मुक्तिक्षेत्र गाउँपालिका३ अन्तर्गतका ६ वटा गाउँहरुलाई अन्य वडाजस्तै निषेधित तथा नियन्त्रित क्षेत्र फुकुवा गर्न माग गरिएको छ। वारागुङ मुक्तिक्षेत्र गाउँपालिका वडाछुसाङले मंगलबार बाढी प्रभावित कागबेनी क्षेत्रको अवलोकन गर्न मुस्ताङ आएका उपप्रधान तथा गृहमन्त्री नारायणकाजी श्रेष्ठ समक्ष ज्ञापनपत्रमार्फत् निषेधित तथा नियन्त्रित क्षेत्र फुकुवा गर्न ध्यानार्कषण पत्र बुझाएको छ। चीनको स्वशासित क्षेत्र तिब्बतसँग सीमाना जोडिएको लोमान्थाङ गाउँपालिका र लोघेकर दामोदरकुण्ड गाउँपालिका पूर्वरूपमा सरकारको निषेधित तथा नियन्त्रित क्षेत्रभित्र पर्छ। यसका साथै मुस्ताङको वारागुङ मुक्तिक्षेत्र३ अन्तर्गतका गाउँहरू ताङ्वे, छुसाङ, तेताङ, चैले, समर र घ्याकर पनि निषेधित तथा नियन्त्रित क्षेत्रअन्तर्गत पर्छन्। तर, वारागुङ मुक्तिक्षेत्रका अन्य वडाहरूमा भने सरकारले खुला गरेको छ। वारागुङ मुक्तिक्षेत्र गाउँपालिकाको अन्य वडाहरूजस्तै सरकारले वडा३ छुसाङअन्तर्गतका गाउँलाई समानरूपले हेनुपर्ने माग राख्दै सोही वडाका वडाध्यक्ष विनोद गुरुङले गृह मन्त्री श्रेष्ठ समक्ष ज्ञापन पत्र बुझाएका हुन्। उनले वारागुङ मुक्तिक्षेत्र गाउँपालिकालाई निषेधित क्षेत्र हटाएर पूर्णरूपमा खुला गर्न गृह मन्त्री श्रेष्ठको ध्यानआर्कषण गराएका हुन्। वडाध्यक्ष गुरुङले मन्त्री श्रेष्ठलाई हस्तान्तरण गरेको ज्ञापनपत्रमा वारागुङ३ को छुसाङअन्तर्गतका गाउँहरूलाई निषेधित क्षेत्रको रूपमा सूचीकृत गर्दा अन्याय भएको बताइएको छ। छुसाङलगायतका ६ गाउँहरू उपल्लो मुस्ताङको नाममा राखिनु अन्यायपूर्ण भएको ज्ञापनपत्रमा उल्लेख गरिएको छ। करिब ४ दशकअघि वारागुङ मुक्ति क्षेत्रका सबै वडाहरूको जीवनस्तर आर्थिक र सांस्कृतिक हिसाबले समान रहेको ज्ञापनपत्रमा भनिएको छ। सरकारले पर्यटन विकासका लागि वारागुङका अन्य वडाहरू खुला भए पनि आफूहरूको वडालाई प्रतिबन्धित क्षेत्रमा राखिदा न्यून संख्यामा मात्र पर्यटक आउने गरेकाले गाउँहरू ओझेलमा परेको ज्ञापन पत्रमा स्पष्ट पारिएको छ। सरकारले लागू गरेको प्रतिबन्धित क्षेत्रका कारण जनताको आर्थिक विकास सबल हुन नसकेको र विकल्पका रूपमा अन्य स्थानमा बसाई सराई गर्ने क्रम बढेको ज्ञापनपत्रमा बताइएको छ। मुस्ताङको वारागुङ मुक्तिक्षेत्रको कागबेनीदेखि माथिको क्षेत्रलाई उपल्लो मुस्ताङ भन्ने गरिएको छ। कागबेनीदेखि माथिको क्षेत्रलाई नेपाल सरकारले निषेधित तथा नियन्त्रित क्षेत्र घोषणा गरेको छ। चीनको तिब्बतसंग सीमाना जोडिएका क्षेत्रलाई सरकारले विदेश पर्यटकलाई प्रतिबन्धित क्षेत्रको रूपमा घोषित गरेको हो। यसैका कारण विदेश पर्यटकहरू कागबेनीदेखि माथिल्लो क्षेत्रमा जान स्पेशल परमिट लिनुपर्ने हुन्छ। नेपाल सरकार अध्यागमन विभागले विदेश पर्यटकलाई उपल्लो मुस्ताङको भ्रमण गर्न १० दिनको लागि ५ सय डलर लिएर प्रवेशआज्ञा दिने गर्छ। अनुमतिमा तोकिएको भन्दा बढी दिन बस्ने विदेशी पर्यटकले थप दैनिक ५० डलर सरकारलाई बुझाउनुपर्ने हुन्छ। उपल्लो मुस्ताङका लागि सरकारले चर्को पर्यटन रोयल्टी शुल्क लिने गरेकाले विशेष भीआईपी पर्यटकबाहेक सामान्य स्तरका विदेश पर्यटक उपल्लो मुस्ताङ जान पाउँदैन। बर्सेनि ७० हजार विदेशी पर्यटकले मुस्ताङ जिल्लाको भ्रमण गर्दा एक हजार पर्यटक पनि उपल्लो मुस्ताङ गएको रेकर्ड छैन। अधिकांश पर्यटक मुक्तिनाथ र कागबेनीबाट तल फर्किने गरेको पाइको छ। सरकारले उपल्लो मुस्ताङमा जाने पर्यटक रोयल्टीबाट बर्सेनि करिब १२ करोडभन्दा बढी राजश्व संकलन गर्ने गरेको छ।"
"बिदामा सरकारी गाडी दुरुपयोग गर्नेहरू युवा संघको नियन्त्रणमा, कारबाही गर्न ट्राफिकको जिम्मा","काठमाडौं : सार्वजनिक बिदाको दिन सरकारी सवारीसाधन दुरूपयोग गरेको भन्दै राष्ट्रिय युवा संघ नेपालले विरोध जनाएको छ। युवा संघले सार्वजिनक बिदामा बिना पासका सवारी चलाउनेविरूद्ध सडक संघर्ष गरेको हो। युवा संघले, काठमाडौंको कलंकी, बालाजु, बानेश्वर र भक्तपुरको सूर्यविनायक र ललितपुरमा सडक संघर्ष गरेको हो। कृष्ण जन्माष्टमीको दिन भक्तपुरको सूर्यविनायक चोक र गठ्ठाघरमा बिना पास चलेका १५ वटा सरकारी गाडी र २० वटा मोटरसाइकल नियन्त्रणमा लिएर कारबाहीका लागि ट्रफिक प्रहरीलाई जिम्मा लगाएको युवा संघका नेता निरोज पौड्यालले बताए।"
लुम्बिनीबाट सार्न थालियो कर्णालीका प्रहरी संरचना,"सुर्खेत : संघीयतापछि पनि कर्णालीमा आउन नसकेका प्रहरीका संरचनाहरू स्थानान्तरण गर्न सुरु गरिएको छ। लुम्बिनीमा रहेका प्रहरीका संरचनालाई कर्णालीमै सार्ने प्रक्रिया अगाडि बढेको हो। लामो समयपछि संघीय सरकारले जग्गाको स्वीकृति दिएपछि कर्णाली सरकारले लुम्बिनीमा रहेका प्रहरीका संरचनाहरू सार्न सुरु गरेको हो। संघीयताभन्दा अगाडि साविक मध्यपश्चिमको सदरमुकाम सुर्खेत थियो। तर त्यसबेला सुर्खेतमा हुनुपर्ने अधिकांश प्रहरीका संरचना भने नेपालगञ्जमा थिए। देश संघीयतामा गएपछि पनि कर्णालीमा हुनुपर्ने कतिपय प्रहरीका संरचनाहरू लुम्बिनीको नेपालगञ्जमै छन्। जग्गा र भौतिक संरचनाको अभावमा ती संरचनाहरू कर्णालीमा ल्याउन नसकिएको प्रदेश सरकारले बताउँदै आएको थियो। तर संघीयता कार्यान्वयनको लामो समयपछि प्रदेश सरकारले आफ्नो मातहत रहेका प्रहरीका संरचनाहरू लुम्बिनीबाट कर्णालीमा सार्न सुरु गरेको हो। लुम्बिनीमा रहेका प्रहरीका ४ वटा संरचनामध्ये प्रहरी विशेष सुरक्षा गण सार्नका लागि प्रदेश सरकारले १ करोड ९१ लाख २९ हजार ८४६ रुपैयाँ बजेट स्वीकृत गरेको छ। आन्तरिक मामिला तथा कानुन मन्त्री कृष्णबहादुर जिसीले लुम्बिनीमा रहेका प्रहरीका संरचनाहरु कर्णालीमा सार्न बजेट नै विनियोजन गरिएको बताए। उनका अनुसार हालः लुम्बिनीको नेपालगञ्जमा रहेको कर्णाली प्रदेशको प्रहरी विशेष सुरक्षा गण स्थानान्तरणको प्रक्रिया अगाडी बढेको हो। कर्णाली प्रदेश प्रहरी कार्यालय अन्तर्गतका प्रहरी विशेष सुरक्षा गण, प्रहरी तालिम केन्द्र, दंगा नियन्त्रण प्रहरी गण र केनाई (कुकुर) शाखा लुम्बिनीमै छन्। संघीय सरकारले आवश्यक जग्गा उपलब्ध गराउने निर्णय गरेपछि नेपालगञ्मा रहेका प्रहरीका संरचना सार्न सुरु गरिएको प्रदेश सरकारले जनाएको छ। प्रहरी विशेष सुरक्षा गणका लागि सुर्खेतको गुर्भाकोट नगरपालिका१३ र १४ मा जग्गा प्राप्त भइसकेको छ। उक्त जग्गामा प्रहरी सुरक्षा गण सार्नका लागि बजेट पनि स्वीकृत गरिएको मन्त्री जिसीले बताए। आन्तरिक मामिला तथा कानुन मन्त्रालयको चालु आर्थिक वर्षको स्वीकृत वार्षिक कार्यक्रममा आर्थिक मामिला तथा योजना मन्त्रालयबाट खर्च व्यहोर्ने गरी बजेट विनियोजन गर्न स्वीकृत दिइएको हो। पहिलो चरणमा नेपालगञ्जमा रहेका कर्णालीका चार वटा प्रहरी संरचनामध्ये कर्णाली प्रदेशको प्रहरी विशेष सुरक्षा गण सारिनेछ। कर्णाली प्रदेश प्रहरी कार्यालय सुर्खेतका प्रमुख डिआईजी भीमप्रसाद ढकालले संघीय सरकारले जग्गा उपलब्ध गराएपछि प्रहरी संरचनाहरु सार्न थालिएको बताए। जग्गा र बजेटको सुनिश्चितता भएसँगै विशेष सुरक्षा गणलाई सुर्खेत सार्ने तयारीमा आफूहरु जुटेको डिआईजी ढकालको भनाइ छ। त्यस्तै कुकुर शाखा र प्रहरी स्कुल वीरेन्द्रनगर५ चिसापानीमा रहेको जग्गामा सार्न लागिएको छ। यसका लागि जग्गा स्वीकृत भइसकेकाले आवश्यक बजेट माग भइसकेको डिआईजी ढकालले जानकारी दिए। उनले भने, प्रहरी स्कुल सञ्चालनका लागि चुनौती भइरहेको छ, दुई विगाह जग्गामा स्कुलको भवन निर्माण हुनेछ। एक विगाहमा संघीय प्रहरी कार्यालय र बाँकी रहेको आठ कठ्ठा जग्गामा केनाइ (कुकुर) शाखाको भवन निर्माण गर्न बजेट मागेका छौं। विशेष दंगा नियन्त्रण गणका स्थापना गर्नका लागि रुकुमपश्चिम र सुर्खेतको बावियाचौरमा जग्गा स्वीकृतका लागि सबै प्रक्रिया पूरा गरेर फाइल गृह मन्त्रालयमा पठाइएको छ। उक्त जग्गा स्वीकृत भएमा रुकुमपश्चिममा दंगा नियन्त्रण गणको मिनी तालिम केन्द्र र बावियाचौरमा मुख्य गण राख्ने योजना छ।"
म्याग्दी नदीमा ट्र्याक्टर खस्दा एक जनाको ज्यान गयो,"बेनी : म्याग्दी खोलामा ट्र्याक्टरसहित खसेर एक जनाको ज्यान गएको छ। मालिका गाउँपालिका६ गोज्जामा बुधबार साँझ ट्याक्टर दुर्घटना हुँदा धवलागिरी गाउँपालिका५ का अन्दाजी २५२६ वर्षका सुसान विश्वकर्माको मृत्यु भएको म्याग्दीका प्रहरी नायव उपरीक्षक मदन कुँवरले जानकारी दिए। बिमबाट दरवाङतर्फ जाँदै गरेको ग१त ७२०७ नम्बरको खाली ट्र्याक्टर सडकबाट करिब २० मिटर तल म्याग्दी नदीमा खसेको थियो। ट्र्याक्टरसँगै म्याग्दी नदीमा खसेर डुबेका विश्वकर्माको शव सशस्त्र प्रहरीको आश्रित गुल्म गलेश्वर र नेपाल प्रहरीको टोलीले खोलाबाट निकालिएको हो,' उनले भने। सशस्त्रका सहायक प्रहरी निरीक्षक उमेश ढकाल नेतृत्वमा १० जना तालिम प्राप्त प्रहरीको टोली घटनास्थल पुगेको थियो। मृतकको शव परीक्षणका लागि बेनी अस्पताल ल्याएको र दुर्घटनाको अनुसन्धान जारी रहेको घटना स्थल पुगेका प्रहरी नायव उपरीक्षक कुँवरले बताए।"
"विराटनगरमा राधाकृष्ण रथयात्राको तयारी पूरा, सुरक्षा व्यवस्था कडा","विराटनगर : विराटनगरमा धार्मिक, सांस्कृतिक एवं ऐतिहासिक महत्व बोकेको राधाकृष्ण रथयात्राको सबै तयारी पूरा भएको छ । विराटनगरको पहिचानसँग जोडिएको रथयात्रा प्रत्येक वर्ष श्रीकृष्ण जन्माष्टमीका भोलिपल्ट निकाल्ने परम्परा छ । हजारौं भक्तजनको उपस्थितिमा राधा र कृष्णको युगल जोडीसहितको रथलाई विराटनगर बजार परिक्रम गराउने चलन छ । बिहीबार निकालिने रथयात्राको सबै तयारी पूरा भएको राधाकृष्ण रथयात्रा समारोह समितिले जनाएको छ । विराटनगर महानगरपालिका१ स्थित राधाकृष्ण मन्दिर परिसरबाट निकालिने रथयात्रालाई भव्य, सभ्य र व्यवस्थित बनाउन विभिन्न १८ वटा उपसमिति गठन गरेर परिचालन गरिएको छ । रथयात्राको अघिल्लो दिन अर्थात बुधबार राधाकृष्ण मन्दिर परिषरमा भक्तजनहरुको घुइँचो लागेको थियो । राधाकृष्ण रथयात्रा मूल समारोह समितिका अध्यक्ष कैलाश रेग्मीले रथयात्राका लागि प्यागोडा शैलीको रथलाई सजाउने, सरसफाई गरेर रुट व्यवस्थित बनाउनेलगायत व्यवस्थापनका सबै काम सम्पन्न गरिएको जानकारी दिए । रथको श्रृङ्गारका लागि भारतको कलकत्ताबाट ६ जना कालीगढ झिकाइएको थियो । हरेक वर्ष नयाँ ढंगले रथयात्रा निकाल्ने गरिन्छ । रेग्मीका अनुसार रथयात्राका लागि २२ फिट लम्बाइ, १४ फिट चौडाइ र १८ फिट उचाइ भएको रथ तयार पारिएको छ । भक्तजनलाई रथ तान्नका लागि रथको अग्रभागबाट ७५७५ फिट लम्बाइको दुईवटा डोरी राखिने छ । दायाँतर्फको डोरीबाट पुरुष तथा बायाँतर्फको डोरीबाट महिलाले रथ तान्ने जानकारी रेग्मीले दिए । उनका अनुसार दिउँसो ३ बजे राधाकृष्ण मन्दिर परिसरबाट निस्किने रथयात्राको रुट तय भइसकेको छ । विराटनगरको मेनरोड हुँदै गोल्छा चोक, जलजला चोक, ट्राफिक चोक, रोडशेष चोक, बसपार्क, महेन्द्र चोक, धरान रोड, बरगाछी हुँदै पुनः मन्दिर परिसरमा पुगेर रथयात्राको बिसर्जन गरिने छ । रथयात्रका लागि करिब ९ किलोमिटर दूरी तय गरिएको छ । विभिन्न ६० वटा झाँकीसहित निकालिने रथलाई ४३ स्थानमा विश्राम दिइने उनले बताए । विभिन्न जातजाति, धर्म र समुदायका झाँकीसहित भक्तजनको उपस्थितिले रथयात्रा भव्य हुने रेग्मीको भनाइ छ । रथयात्राको अवसरमा कोसी प्रदेश सरकारले एक दिनलाई सार्वजनिक बिदासमेत दिएको छ । रथयात्रालाई व्यवस्थित बनाउन भूमिका निर्धारण गरेर प्रदेश सरकार, विराटनगर महानगरपालिका, सुरक्षा निकाय र सरोकारवाला निकायलाई जिम्मेवारी प्रदान गरिएको छ । रथ परिक्रमास्थलका पोल तथा घरहरुमा राधाकृष्णको चित्र अंकित झण्डा र पोस्टर तथा ध्वजापताका टांगिएका छन् । रथयात्रामा नेपाल र भारतका करिब ६ लाख श्रद्धालु भक्तजान सहभागी हुने अपेक्षा आयोजकले गरेको छ । रथयात्रा कोरोना महामारीका कारण यसअघि २ वर्ष खटयात्रामा सीमित भएको थियो । गत वर्षदेखि पुनः भव्य हिसाबले मनाउन थालिएको हो । अध्यक्ष रेग्मीले रथयात्रालाई सफल बनाउन प्रदेश र स्थानीय सरकारदेखि सुरक्षा निकाय तथा सरोकारवालाले भरपुर सहयोग गरिरहेको जानकारी दिए । रथयात्राका लागि ५ सयभन्दा बढी स्वयंसेवक परिचालन हुने छन् । उनका अनुसार रथयात्राको रुट तय गरिएको स्थानका नाला र सडक सरसफाई तथा मर्मतमा विराटनगर महानगरपालिकाले सहयोग गरेको छ । सडकबत्ती जडान गर्ने र सहरलाई सजाउने काम पनि गरिएको रेग्मीले बताए । विक्रम संवत १९८८ सालदेखि खटयात्राबाट प्रारम्भ भएको रथयात्रालाई विराटनगरको एउटा उत्सव एवं पहिचानसँग समेत जोडेर हेर्ने गरिएको छ । खटयात्रालाई २०२५ सालदेखि रथयात्रामा रूपान्तरण गरिएको हो । विराटनगरले पठायो नेपाल र भारतका पालिकालाई निम्तो विराटनगर महानगरपालिकाले आफ्नो ठाउँमा निकालिने रथयात्रामा उपस्थित भएर शोभा बढाइदिन तथा रथको दर्शन गर्नका लागि नेपाल र छिमेकी मुलुक भारतका विभिन्न पालिकालाई निम्तो पठाएको छ । विराटनगरका मेयर नागेश कोइरालाले विशेष गरेर मुलुकभरका अन्य ५ वटा महानगर तथा ११ वटा उपमहानगरपालिकालाई नछुटाइकन निम्तो पठाउँदै उपस्थितिका लागि आग्रह गरेका छन् । त्यस्तै, मोरङका अन्य १६ वटासहित कोसी प्रदेशका अधिकांश पालिकालाई निमन्त्रणा गरिएको कोइरालाले बताए । विराटनगरको प्रतिष्ठा एवं उत्सवका रूपमा रहेको रथयात्रामा सहभागी हुन आग्रह गर्दै मुलुकका विभिन्न स्थानका पालिकालाई निम्तो पठाइएको छ, उनले भने, छिमेकी भारतका पनि विभिन्न स्थानीय तहलाई निमन्त्रणा पठाइसकिएको छ । रथयात्रामा सहभागी हुन नेपाल र भारतका विभिन्न पालिकाका प्रमुखहरु उपस्थित हुने क्रम जारी छ । काठमाडौं महानगरका मेयर बालेन्द्र साह (बालेन) पनि रथयात्रामा सहभागी हुन बिहीबार विराटनगर आउने बताइएको छ । त्यस्तै, ललितपुर, अमरगढी, भीमदत्तलगायतका पालिकाका प्रमुखहरु विराटनगर आइपुगेका छन् । रथयात्रामा उपस्थित हुन आग्रह गर्दै बनारससहित भारतको महाभारत सर्किटमा पर्ने सबै नगर पञ्चायतका प्रमुखहरुलाई निमन्त्रणा गरिएको मेयर कोइरालाले बताए । देशभरका नगरपालिकाहरुको छाता संगठन सीटी नेटको कार्यक्रम विराटनगर महानगरपालिकाले बिहीबार नै आयोजना गरेको छ । कार्यक्रममा सहभागी हुन आउने महानगर, उपमहानगर र नगरपालिकाका प्रमुख एवं उपप्रमुखहरुलाई समेत रथयात्राको अवलोकन गराइने छ । सुरक्षा व्यवस्था कडा, भक्तजनलाई प्रहरीको सुझाव रथयात्रालाई लक्षित गरेर विराटनगरको सुरक्षा व्यवस्था कडा पारिएको छ । ठाउँठाउँमा ठूलो संख्यामा नेपाल र सशस्त्र प्रहरी परिचालन गरिएको छ । रथयात्रा मूल समारोह समितिले ट्राफिक व्यवस्थापन प्रभावकारी बनाउनका लागि जिल्ला ट्राफिक प्रहरी कार्यालय मोरङलाई अनुरोध गरेको छ । झाँकी प्रदर्शनसहितको रथयात्राका क्रममा ट्राफिक व्यवस्थापन मिलाउन ठूलो संख्यामा ट्राफिक प्रहरी परिचालन गरिने छ । त्यसमा महानगर प्रहरीले समेत सहयोग गर्ने छन् । रथयात्रामा हुनसक्ने अवञ्छित एवं अपराधिक गतिविधि नियन्त्रणमा लिएर सुरक्षा व्यवस्था कडा पार्न कोसी प्रदेशका नेपाल प्रहरी प्रमुख डीआईजी राजेशनाथ बास्तोला र सशस्त्र प्रहरी प्रमुख डीआईजी अन्जनीकुमार पोखरेलले निर्देशनसमेत दिएका छन् । मोरङ प्रहरी प्रमुख एसपी दीपक पोखरेलले बुधबार प्रहरीलाई विशेष बिफ्रिङ गर्दै रथयात्राको सुरक्षामा कुनै पनि कमजोरी हुन दिन नहुने स्पष्ट पारेका छन् । रथयात्राका लागि मजवुत र भरपर्दो सुरक्षा व्यवस्था मिलाउन एसपी पोखरेलसहित डीएसपीहरु रन्जनकुमार दाहाल, विजय श्रेष्ठ, छेदीलाल कामतीलगायतका प्रहरी अधिकारी आफैं फिल्डमा खटिने छन् । सादा पोसाकमा समेत प्रहरी परिचालन गरिने छ । भक्तजनलाई विभिन्न सुझाव दिएर सचेत गराउँदै प्रहरीले शंकास्पद व्यक्तिहरुमाथि निगरानी बढाएको छ । राधाकृष्ण मन्दिर परिसरदेखि विराटनगरका विभिन्न स्थानमा सीसी क्यामेरा जडान गरेर सुरक्षा निगरानी गर्न थालिएको छ । रथयात्राको अवलोकनमा धेरै भक्तजनहरुको उपस्थिति हुने हुँदा भीडभाडको फाइदा उठाउँदै चोरी, लुटपाट, पाकेटमारीलगायतका घटना हुनसक्नेतर्फ प्रहरीले सबैलाई सचेत गराएको छ । मोरङ प्रहरीका प्रवक्ता डीएसपी रन्जनकुमार दाहालले अपराधिक घटना र अपराधिक प्रवृत्तिका मानिसबाट जोगिन सबै सचेत हुनुपर्ने बताए । रथयात्राको सुरक्षा व्यवस्था मजवुत एवं कडा बनाइएको छ । ठूलो संख्यामा सुरक्षाकर्मी परिचालन गरिएको छ, उनले भने, सुरक्षामा कुनै कमजोरी हुने छैन । तर, भक्तजन आफैं सचेत भइदिँदा सम्भावित घटना हुन पाउँदैन । डीएसपी दाहालले रथयात्राका क्रममा भागदौड मच्चिएर मानवीय दुर्घटना हुनसक्ने, बालबालिकाहरु हराउनसक्ने तथा वृद्धवृद्धा र महिला एवं बालबालिका घाइते हुनसक्ने जोखिम रहेको उल्लेख गरे । सम्भावित घटनाहरुलाई मध्यनजर गर्दै सजग हुन भक्तजनहरुलाई आग्रह गरिएको छ, उनले भने, सुरक्षामा कुनै कमजोरी नहुने हुँदा ढुक्क भएर सबैले रथयात्राको अवलोकन गर्न सक्नु हुनेछ । प्रहरीले रथयात्रामा बहुमूल्य गहना लगाएर, बहुमूल्य सामान तथा अधिक नगद बोकेर सहभागी नहुन, रथयात्राको रुट निर्धारण भएको स्थानमा सवारीसाधन पार्किङ नगरिदिन, सीसी क्यामेरा र मानिसको निगरानी भएका ठाउँमा सवारीसाधनको सुरक्षित पार्किङ गर्न, बालिका लिएर रथयात्रामा सहभागी नहुन, वृद्धवृद्धालाई सहयोगीका साथमा मात्रै पठाउन, महिला तथा बालबालिकामाथि हुनसक्ने दुव्र्यवहारप्रति सजग रहन सबैमा आग्रह गरेको छ । त्यस्तै, चोरी हुनसक्ने जोखिमका कारण घर खाली गरेर परिवारका सबै सदस्य एकैपटक बाहिर ननिस्किन, घरको ढोका बलियोसँग बन्द गरेर मात्रै निस्किन, शंकास्पद व्यक्तिप्रति चनाखो रहन, कुनै घटना भएमा वा कसैले शंकास्पद गतिविधि देखाएमा तत्काल प्रहरी कन्ट्रोलको नम्बर १०० मा जानकारी गराउन अनुरोध गरिएको डीएसपी दाहालले बताए ।"
कागबेनी बाढी पीडितलाई आर्थिक सहयोग,"जोमसोम : मुस्ताङको वारागुङ मुक्तिक्षेत्र४ कागबेनीका बाढी पीडितहरूको सहयोगार्थ संकलन गरिएको मंगलबार पालिकालाई हस्तान्तरण गरिएको छ । मार्फा थकाली युवा सञ्जालकी अध्यक्ष सुकु हिराचनले बाढी प्रभावित क्षेत्रको वारागुङ मुक्तिक्षेत्र गाउँपालिका अध्यक्ष रिङझिङ नाम्गेल गुरुङ समक्ष ५ लाख ६३ हजार ६२० रुपैया रकमको चेक हस्तान्तरण गरिन् । मार्फा थकाली युवा सञ्जाल कास्की पोखराकी अध्यक्ष सुकु हिराचनको पहलमा मार्फा थकाली समुदाय अन्तर्गतका व्यक्तिहरूबाट मुस्ताङको कागबेनी बाढी प्रभावित क्षेत्रका पीडितको सहयोगार्थ आर्थिक सहयोग संकलन गरेको छ । सञ्जालद्वारा संकलित आर्थिक राहत रकम हस्तान्तरण गर्न सञ्जालकी अध्यक्ष हिराचनसहित सदस्य निरु हिराचन पोखराबाट मुस्ताङ आएका थिए । उनीहरुले प्रभावित क्षेत्रको पालिका कार्यालयमा पुगेर स्थानीय तहको विपद् उद्दार राहत कोषमा जम्मा गर्न नगद उल्लेख गरिएको चेक हस्तान्तरण गरेका हुन् । राहत हस्तान्तरणका लागि नेपाल पत्रकार महासंघ मुस्ताङ शाखाका अध्यक्ष सुन्दरकुमार थकाली,मुस्ताङको घरपझोङमार्फाका गाउँ मुखिया एवं मिलिजुली युवा क्लबका अध्यक्ष सूर्यमान लालचन र गाउँमुखिया कविन्द्र ज्वाहारचन लगायतले सञ्जाललाई सहजीकरण गरेका थिए । सञ्जालद्वारा आयोजित राहत हस्तान्तरण कार्यक्रममा गाउँपालिका उपाध्यक्ष डिकी गुरुङ,प्रमुख प्रशासकीयअ अधिकृत होमबहादुर थापामगर र लेखा अधिकृत अमृतप्रसाद रेग्मीको उपस्थिती रहेको थियो । सो अवसरका सञ्जालकी अध्यक्ष सुकु हिराचनले संस्थाको पहल राहत सहयोग गर्ने व्यक्तिहरुको नाम वाचन गरेर सुनाएकी थिइन् । बाढी प्रभावित क्षेत्रका लागि राहत हस्तान्तरण लेखिएको ब्यानरमा हस्ताक्षर गर्दै वारागुङ मुक्तिक्षेत्रका अध्यक्ष रिङझिङ नाम्गेल गुरुङले सञ्चालले संकलन गरी उठाएर हस्तान्तरण गरिएको रकम विपद् पीडितको उद्दारमा खर्च गरिने जानकारी दिए । उनले मुस्ताङसँग सम्बन्ध जोडिएर जिल्लाबाहिरबाट भौतिक उपस्थिती भएर सहयोग गर्ने मार्फा थकाली युवा सञ्जाललाई धन्यवादसहित आभार व्यक्त गरे । संस्थाकी अध्यक्ष हिराचनले प्राकृतिक विपदमा परेकाहरुको सहयोगका लागि सञ्जालले विगतदेखि आर्थिक राहत संकलन गरी सम्बन्धित क्षेत्रमा सहयोग गर्ने गरेको बताईन् । आपत र विपद्का बेला सहयोग गर्नुनै मानवीय धर्म हुने उल्लेख गर्दै अध्यक्ष हिराचनले बाढी प्रभावित क्षेत्रका लागि मानवीय राहत सहयोग लिएर आफुहरु यहाँसम्म आएको बताइन् । मार्फा थकाली युवा सञ्जाल कास्की पोखरा २०७२ सालमा स्थापना भएको हो । संस्थाले प्राकृतिक विपद्मा परेका व्यक्तिहरूको सहयोगका लागि निरन्तर समुदायमा रकम संकलन गरी राहत प्रदान गर्दै आइरहेको संस्थाले जनाएको छ ।"
पाइनै छाड्यो गिद्धको खान्की,"गुलरिया : नेपालमा गिद्धको आहारा घट्न थालेको छ। घरमा पालेका पशुहरू मरणोपरान्त माटोमुनि पुर्ने तथा कृषि प्रणालीमा विषादीको प्रयोग गर्ने परिपाटी बढेसँगै गिद्धको आहारामा कमी आएको हो। गिद्धको आहारामा कमी आएर संरक्षणमा चुनौती आएपछि संरक्षणकर्मीहरू चिन्तित भएका छन्। बर्दिया राष्ट्रिय निकुञ्जका प्रमुख संरक्षण अधिकृत अशोक भण्डारी प्रकृतिको कुचिकारको रूपमा परिचित पन्छी गिद्धको आहारामा संकट आएको बताउँछन्। घरपालुवा जनावर मरेपछि माटोमा पुर्ने प्रचलन बढेको छ। कृषिमा प्रयोग गरिने किटनाशक औषधीका कारण किरा फट्याङ्ग्राको आहारा पनि गिद्धका लागि जोखिम छ, उनले भने। विश्वमा २३ प्रजातिका गिद्ध पाइन्छन्। जसमध्ये नेपालमा पाइने गिद्धमध्ये ८ प्रजाती संकटापन्न अवस्थामा छन्। चारवटा प्रजाति अति संकटापन्न अवस्थामा छन्। गिद्धको संख्या घट्दा पर्यावरणमा समेत असर पुगेको भण्डारीले स्पष्ट पारे। मरेका पशुहरू खाएर प्रकृति शुद्ध पार्ने भएकाले गिद्धलाई प्राकृतिक कुचिकार भनिन्छ। नेपालमा डंगर गिद्ध, सानोखैरो गिद्ध, सुन गिद्ध, सेतो गिद्ध, हिमाली गिद्ध, हाडफोड गिद्ध, लामोठुँडे गिद्ध, राजगिद्ध र खैरो गिद्ध गरी ९ प्रजातीका गिद्ध पाइने बर्दिया प्रकृति संरक्षण क्लबका अध्यक्ष एवं पन्छी विज्ञ रामबहादुर शाहीले बताए। रैथाने ६ प्रजातीका गिद्धले नेपालमा गुँड बनाउँछन्। दुईवटा हिउँदे आगन्तुक हुन्। एक प्रजाति लामो ठुँडे गिद्ध कहिलेकाँही देखिन्छन्। डंगुर गिद्ध, सानोखैरो गिद्ध, सुन गिद्ध, सेतो गिद्ध, हिमाली गिद्ध र हाडफोड गिद्ध नेपालका रैथाने हुन्। राजगिद्ध र खैरोगिद्ध हिउँदे आगन्तुक हुन्। बर्दियामा मात्रै ७ प्रजातिका गिद्ध भेटिन्छन्। नेपालमा गिद्धको संख्या २० हजार छ। अव्यवस्थित विद्युतीय तारबार, अन्तरदेशीय कानुनी अड्चनका कारण समयमै घाइते गिद्धहरू उद्धार हुन नसक्नु, बासस्थान विनास, आधुनिक कृषि प्रणालीको विकासलगायत मृत चौपाया गाड्ने चलनले आहारा अभाव गिद्ध संरक्षणका प्रमुख चुनौती हुन्। शाहीले भने, पशुहरूमा लुकिछिपी हुने डाइक्लोफेनेक औषधीहरूको प्रयोग गिद्ध मासिनुको प्रमुख कारण हो। यसैबीच बर्दियाको पर्यटकीय क्षेत्र ठाकुरद्वारामा विविध कार्यक्रम गरी गिद्ध सचेतना दिवस मनाइएको छ। बर्दिया राष्ट्रिय निकुञ्ज, एनटीएनसी, पन्छी संरक्षण संघ, प्रकृति संरक्षण क्लब, संरक्षणका क्षेत्रमा कार्यरत संघसंस्थाहरूलगायत स्थानीयको सहभागितामा गिद्ध संरक्षणका बारेमा सचेतना जगाउँदै दिवस मनाइएको हो। सेप्टेम्बर महिनाको पहिलो शनिबार विश्व गिद्ध सचेतना दिवसको रुपमा मनाइँदै आएको पाइन्छ।"
पाल्पाका कृष्ण मन्दिरमा भक्तजनको घुइँचो,"तानसेन : पाल्पाका कृष्ण मन्दिरमा आज बिहानैदेखि भक्तजनको घुइँचो लागेको छ । हिन्दू धर्मका अनुसार द्वापर युगमा भाद्र कृष्णअष्टमीलाई कृष्ण जन्माष्टमी पर्वका रुपमा मानिन्छ । भाद्र कृष्ण अष्टमीकै दिन भगवान् श्रीकृष्णको जन्म भएको विश्वासमा कृष्ण जन्माष्टमी पर्व मनाउने चलन छ । भक्तजन बिहानैदेखि नदी,तलाउ,कुवा,धारामा स्नान गरी भगवान श्रीकृष्णको ध्यान गर्दै ब्रत बसेका छन् । श्रीकृष्ण जन्माष्टमीको अवसरमा तानसेनको कैलाशनगर, भालेवास, मखनटोल, ताहुँको रम्भापानीमा पुजाआजा गर्नेहरूको भीडभाड लागेको छ । यसैगरी अन्तराष्ट्रिय कृष्ण भावनामृत संघ स्कन पाल्पाले श्रीकृष्ण जन्माष्टमीको अवसरमा भजन कृतन, गौर आरती, श्रीकृष्ण प्रवचन, श्रीकृष्ण लिलासम्बन्धी नाटक र भक्तजनलाई प्रसाद वितरण कार्यक्रमको आयोजना गरेको छ । द्वापर युगमा पृथ्वीमा कंशजस्ता राक्षसहरूको अन्याय अत्याचार बढ्दै गएपछि भगवान विष्णुले आजकै दिन श्रीकृष्णको रुपमा जन्म लिइ देवताका लागि न्याय दिलाएको धार्मिक विश्वास छ।"
कक्षा १२ को पुरक परीक्षा सर्यो : असोज ९ र १० गते हुने,"कार्यालयले आज एक सूचना जारी गरी राष्ट्रिय परीक्षा बोर्डले आउँदो असोज ६ गते शनिबार र ७ गते आइतबार सञ्चालन हुने भनिएको कक्षा १२ को ग्रेडवृद्धि (पुरक) परीक्षा असोज ९ गते मङगलबार र १० गते बुधबार हुने जनाएको हो । काठमाडौं : राष्ट्रिय परीक्षा बोर्ड, परीक्षा नियन्त्रण कार्यालयले कक्षा १२ को ग्रेडवृद्धि (पुरक) परीक्षाको समय तालिका विशेष कारणले परिवर्तन भएको जनाएको छ । कार्यालयले आज एक सूचना जारी गरी राष्ट्रिय परीक्षा बोर्डले आउँदो असोज ६ गते शनिबार र ७ गते आइतबार सञ्चालन हुने भनिएको कक्षा १२ को ग्रेडवृद्धि (पुरक) परीक्षा असोज ९ गते मङगलबार र १० गते बुधबार हुने जनाएको हो । परीक्षा बिहान ११ बजेदेखि २ बजेसम्म सञ्चालन हुने उक्त सूचनामा जनाएको छ । विसं २०८० को कक्षा १२ को ग्रेडवृद्धि परीक्षामा सहभागी हुनका लागि यही भदौ २२ गतेभित्र बोर्डको खातामा परीक्षा शुल्क बापतप्रति विद्यार्थी ६०० का दरले हुन आउने रकम बुझाइसक्नुपर्ने जनाइएको छ । यसैगरी उक्त अवधिभित्र रकम जम्मा गर्न छुट भएका विद्यार्थीका लागि यही भदौ २९ गते विलम्ब शुल्क सहितको रकमप्रति विद्यार्थी एक हजार दुई सय बुझाइ सम्बन्धित विद्यालयमार्फत भदौ ३१ गते कार्यालय समयभित्र बोर्डका सम्बन्धित कार्यालयमा रकम जम्मा गरेको भौचरसहित आवेदन फाराम बुझाइसक्नुपर्ने समेत उक्त सूचनामा उल्लेख गरिएको छ ।"
म्याग्दीको दरवाङमा आधारभूत अस्पताल सञ्चालनमा,"बेनी : म्याग्दीको मालिका गाउँपालिकाको केन्द्र दरवाङमा आधारभूत अस्पताल सञ्चालन भएको छ । मालिका गाउँपालिकाले दरवाङ प्राथमिक स्वास्थ्य केन्द्रलाई पाँच शैया क्षमताको आधारभूत अस्पतालमा स्तरोन्नति गरेको हो । गाउँपालिकाका अध्यक्ष बेगप्रसाद गर्बुजाले गत असारको गाउँसभा र साउन १० गतेको कार्यपालिकाको बैठकको निर्णय अनुसार आधारभूत अस्पतालको सेवा सञ्चालन गरिएको जानकारी दिए । प्राथमिक स्वास्थ्य केन्द्रको पूर्वाधार, जनशक्ति र उपकरण व्यवस्थापन गरेर पाँच शैयाको आधारभूत अस्पताल सञ्चालन गरेका छौं,उनले भने, अस्पतालबाट मालिका,धवलागिरी र मंगला गाउँपालिकाका बासिन्दा लाभान्वित हुनेछन् । आधारभूत अस्पताल सञ्चालन गर्न निक साइमन इन्टीच्युटले एकजना चिकित्सक, एकजना रेडियोग्राफर र एकजना स्टाफ नर्सको जनशक्ति सहयोग गरेको छ । एक जना चिकित्सकको दरबन्दी रहेको अस्पतालमा छात्रवृत्तिमा अध्ययन गरेका थप एक जना चिकित्सक आएका छन् । यसअघि एकजना चिकित्सकसहित १६ जना स्वास्थ्यकर्मी र कर्मचारीको दरबन्दी थियो । आधारभूत अस्पतालका लागि गाउँपालिकाले थप पाँच लाख रुपैयाँको औषधिसहित ३२ लाख रुपैयाँ अनुदान दिएको अध्यक्ष गर्बुजाले बताए । निक साइमन इन्टिच्युटले दश लाख रुपैयाँ मूल्य बराबरको उपकरण र स्वास्थ्य सामग्री उपलब्ध गराएको छ । दरवाङ प्राथमिक स्वास्थ्य केन्द्रको गुुणस्तर सुुधार गरी अस्पताल बनाउन विस २०७८ देखिनै प्रक्रिया सुरु भएको थियो । शुरुमा कोरोना अस्पताल र त्यसैलाई विस्तार गरी आधारभूत अस्पताल बनाइएको हो । प्राथमिक स्वास्थ्य केन्द्रबाट यसअघि आकस्मिक र कार्यालय समयमा स्वास्थ्य परीक्षण सेवा दिँदै आएको थियो । अस्पतालमा रुपान्तरण भएपछि चौबीसै घन्टा बिरामीलाई भर्ना गरेर सेवा दिन थालिएको छ । अस्पताल सञ्चालनपछि उपचार गर्न बेनी,बागलुङ,पोखरा,काठमाडौंलगायत सहरमा पुग्नुपर्ने बाध्यता हट्ने स्थानीयबासी समेत रहेकी गण्डकी प्रदेशका पुर्व सामाजिक मन्त्री नरदेवी पुनले बताइन् । कोही बिरामी परेमा डराउनुपर्ने अवस्था थियो,अब आफ्नै क्षेत्रमा दक्ष डाक्टरसहितको अस्पताल सुरु भएपछि बिरामी जनताको समयमै उपचार पाउने छन्,उनले भनिन्,'म मन्त्री भएको समयमा केही सुगम स्थानमा कार्यक्रम गर्न लागेको थाहा पाएपछि कम्तीमा पनि दुर्गम स्थानमा यो सुविधा दिनुपर्छ भन्ने आग्रह बमोजिम यहाँ निक साइमन दरवाङ आएको हो । सदरमुकाम बेनीदेखि २४ किलोमिटर पश्चिममा रहेको सो केन्द्र २०७३ सम्म हेल्थ असिस्टेन्ट,अहेब,अनमी र नर्सको भरमा सञ्चालन हुँदै आएको थियो । हाल प्रयोगशाला,एक्सरे,अल्ट्रासाउन्ड, मुटुको ईसीजी, पाठेघरको मुखको क्यान्सर पत्ता लगाउने स्क्रिनिङ, हातखुट्टा भाँचिएको प्लास्टर सेवा दिइरहेको केन्द्रले आफ्नै औषधी पसल सञ्चालन गरेको छ । भवन बनाइएकाले शव परीक्षणको काम पनि दरवाङमै गर्ने तयारी भएको छ । दरवाङमा शवगृह नहुँदा दुर्घटना र आत्महत्या गरेर ज्यान गुमाएकाको शव परीक्षण गर्न बेनी ल्याउनुपर्ने समस्या छ ।"
मानव तस्करी रोक्न सबै संघसंस्थाको सहयोग आवश्यक : मन्त्री आचार्य,"काठमाडौं : मानव बेचबिखन विरुद्धको १७ औँ राष्ट्रिय दिवस बुधबार विभिन्न कार्यक्रम गरी मनाइएको छ । सामाजिक न्याय र आर्थिक सशक्तिकरणः मानव बेचविखनको निर्मूलन भन्ने मूल नाराको साथ मानव बेचविखन विरुद्धको १७ औँ राष्ट्रिय दिवस मनाइएको हो । दिवसका अवसरमा महिला बालबालिका तथा जेष्ठ नागरिक मन्त्रालय लगायत विभिन्न संघसंस्थाले सचेतनामूलक र्याली समेत निकालेको थियो । र्यालीपछि सिंहदरबारस्थित महिला मन्त्रालयमा आयोजित कार्यक्रममा महिला बालबालिका तथा जेष्ठ नागरिकमन्त्री सुरेन्द्रराज आचार्यले राज्यको एकल प्रयासले मात्र मानव बेचविखन जस्ता अपराधका घटनाहरू नियन्त्रण गर्न नसकिने भन्दै सबै संघ संस्थाको सहयोग आवश्यक पर्ने बताए। उनले सरकारले नेपालको संविधान, मुलुकीय अपराध संहिता २०७४, मानव बेचबिखन तथा ओसारपसार नियन्त्रण ऐन २०६४ र नियमावली २०६५, बालबालिकासम्बन्धी ऐन २०७५, बाल श्रम निषेध र नियमन गर्ने ऐन २०५६, बैदेशिक रोजगारसम्बन्धी ऐन र नियमावली १५ औं योजना, विभिन्न अन्तर्राष्ट्रिय सन्धी सम्झौतामार्फत मानव बेचबिखनलाई गम्भिर फौजदारी अपराधको रुपमा राखी यसको नियन्त्रणको लागि विभिन्न नीतिगत र संस्थागत कार्यक्रमको व्यवस्था गर्दै आएको जानकारी दिए। माइती नेपालकी अध्यक्ष अनुराधा कोइरालाले मानव बेचबिखनविरुद्ध एकताबद्ध भएर सबैले आवाज उठाउन नसके यसको अन्त्य गर्न नसकिने बताए। उनले पछिल्लो समय तस्करी पनि धेरै तरिकाले हुने गरेको भन्दै विशेषगरी वैदेशिक रोजगारीमा जानेहरूका लागि यो समस्याका रूपमा खडा भइरहेको उल्लेख गरे। बालबालिका बेचबिखन विरुद्धको सार्क महासन्धि २००२ नेपाल सरकारले अनुमोदन गरेपछि नेपालमा २०६४ साल देखि भाद्र २० गते देखि राष्ट्रिय दिवशको रुपमा मनाइएको छ । संयुक्त राष्ट्रसंघका अनुसार विश्वव्यापी संकट, द्वन्द्व र जलवायु परिवर्तनका कारण मानव बेचबिखनको रुप बिकराल बनेको छ । गरिबी, बेरोजगारी, शिक्षा र स्वास्थ्यमा पहुँच नभएका, भेदभाव, हिंसा, दुव्र्यवहारमा परेका व्यक्ति एवं सीमान्तकृत समुदाय मानव तस्करको नजरमा पर्ने गरेका छन् ।"
म्याग्दीको गुर्जामा इटालीयन जातको स्याउ फल्यो,"बेनी : म्याग्दीको धवलागिरी गाउँपालिका १ गुर्जामा स्याउ खेतीको परीक्षण सफल भएको छ । गण्डकी प्रदेशको कृषि विकास निर्देशनालयले इटलीबाट ल्याएको उच्च घनत्व जातका स्याउका बिरुवा दुई वर्षअघि गुर्जामा रोपिएको थियो । गुर्जाका वडा अध्यक्ष झकबहादुर छन्त्यालले स्याउको बिरुवामा यस वर्षदेखि फल लागेको जानकारी दिए । परीक्षणका लागि जोखिम मोलेर स्याउ खेती गरिएको थियो,उनले भने, सबै बिरुवामा फल लागेको छ । गुलियो स्वाद पसेको छ । गुर्जाको स्याउ खेती भएको नाङलीबाङको उचाई समुन्द्रि सतहदेखि दुई हजार सात सय मिटर छ । गुर्जाको हिमाली कृषि सहकारी संस्थाले बाँझो जमिनको झाडी फाँडेर,घेराबार गरी स्याउको बगैचा बनाएका थिए । नाइलीबाङमा २६ जना कृषकले करिब २० रोपनी जग्गामा स्याउ खेती गरेका छन् । अन्यत्र यही उचाईमा खेती सफल भएकाले गुर्जामा पनि स्याउ खेती भित्र्याएको थियो । गण्डकी प्रदेशको कृषि विकास निर्देशनालयको पचास प्रतिशत अनुदान सहयोगमा आर्थिक वर्ष २०७८०७९ मा सात सय उच्च घनत्वको स्याउको कलमी बिरुवा लगाइएको थियो । आर्थिक वर्ष २०७७०७८ मा कृषि ज्ञान केन्द्रको ५० प्रतिशत अनुदान सहयोगमा २५६ र वडाको प्रस्तावमा गाउँपालिकाको ७५ प्रतिशत अनुदानमा ५९२ वटा बिरुवा रोपिएको थियो । कृषि ज्ञान केन्द्रका प्राविधिक श्याम शरण कुर्मीले गुर्जामा जिल्लामै पहिलो पटक स्याउ खेतीको परीक्षण सफल भएको बताए । हावापानी,वातावरण र अनुकुल भूगोल भएकाले गत वर्षदेखि गुर्जामा उच्च घनत्वको स्याउ खेती थालिएको थियो,उनले भने, छिटो फल्ने, धेरै उत्पादन दिने, फल टिप्न र खेती गर्न सजिलो हुने उच्च घनत्वको स्याउ खेती विस्तारको सम्भावना बढेको छ । यसअघि गुर्जामा स्थानीय जातको स्याउ खेती गरिए पनि अपेक्षाकृत सफलता हाँसिल भएको थिएन। पुराना र परम्परागत रैथाने स्याउका बोटले उत्पादन तथा गुणस्तरीय स्याउ फलाउन छोडेपछि त्यसको साटो छिटो फल्ने उच्चघनत्वको स्याउ बिरुवा लगाउन थालिएको हो,वडा अध्यक्ष छन्त्यालले भने, उच्च घनत्वको स्याउ खेती विस्तार गरेर गुर्जामा खेर गइरहेको बाँझो जमिनको सदुपयोग गर्न र कृषकको आम्दानी बढाउन जोड दिन्छौं ।"
खोलामा करेन्ट लगाएर माछा मार्ने २ जना पक्राउ,"गोरखा : प्रहरीले गोरखामा खोलामा करेन्ट लगाएर अवैधरूपमा माछा मार्ने दुईजनालाई पक्राउ गरेको छ । गोरखा नगरपालिका१० स्थित सिर्दीखोलामा करेन्ट लगाएर माछा मारिरहेका स्थानीय १८ वर्षीय सञ्जय तामाङ र २८ वर्षीय रजित तामाङलाई प्रहरीले मङ्गलबार पक्राउ गरेको हो । जिल्ला प्रहरी कार्यालयका प्रहरी निरीक्षक शेखर खड्काका अनुसार करेन्ट लगाएर माछा मार्दैगरेका अवस्थमा अस्थायी प्रहरी चौकी छेवेटारको टोलीले दुवैजनालाई पक्राउ गरेको हो । पक्राउ परेकाहरूको साथबाट करेन्ट प्रवाह गरी माछा मार्न प्रयोग गरेको ब्याट्री, फुर्लुङ्ग र माछा थाप्न प्रयोग गरिएको जालसमेत बरामद गरिएको छ । पक्राउ परेका दुवै जनालाई हिरासतमा राखेर अनुसन्धान अघि बढाइएको प्रहरी निरीक्षक खड्काले बताए। जिल्लाभित्र नदी र खोलामा करेन्ट प्रवाह गरी माछा मार्ने क्रम बढ्दै गएपछि प्रहरीले उक्त अवैधानिक कार्यलाई रोकथाम र नियन्त्रणका लागि पहल सुरु गरेको हो । रासस"
प्रशासकीय अधिकृतको सरुवा र थमौतीमा सुनवलका मेयरउपमेयरबीच लडाइँ,"परासी : नवलपरासीको सुनवल नगरपालिकाका प्रमुख प्रशासकीय अधिकृत भक्तिराम मरासिनीको सरुवा र थमौतीको विषयमा मेयरउपमेयरबीचको टकराव बढेको छ । मेयर विमला अर्याल प्रमुख प्रशासकीय अधिकृतको थमौतीको पक्षमा छन् भने उपमेयर सूर्य दुबे सरुवाको पक्षमा छन् । दुबैजना एमालेबाट निर्वाचित हुन् । निर्वाचित भएदेखि नै उनीहरु बीच खटपट छ । नगरपालिकाको अधिकांश काम कारबाहीको विषयलाई लिएर मेयर र उपमेयरबीच टकराव हुँदै आएको छ । पछिल्लो पटक प्रमुख प्रशासकीय अधिकृतको विषयलाई लिएर उनीहरु बीचको टकराव झन् बढेको हो । प्रमुख प्रशासकीय अधिकृतको काम कारबाहीप्रति नगर क्षेत्रका राजनीतिक दल र केही कर्मचारीहरूको असन्तुष्टि बढेको गुनासोपछि प्रमुख प्रशासकीय अधिकृत मरासिनीलाई मन्त्रालयले दुई पटकसम्म सरुवा गरेको थियो । दुवैपटक भएको सरुवालाई मेयर अर्यालले थमौती गरेकी हुन् । पछिल्लो पटक उपमेयरकै अगुवाईमा केही कार्यपालिका सदस्यहरु प्रमुख प्रशासकीय अधिकृतको सरुवामा लागेका छन् । मेयरउपमेयर दुवैले सरुवा र थमौतीको विषयमा आफू पक्षीय कार्यपालिकाका सदस्यहरूको बैठक बसालेर छुट्टाछुट्टै निर्णयसहित संघीय मामिला तथा सामान्य प्रशासन मन्त्रालयमा पत्रसमेत पठाएका छन् । मेयरउपमेयरले सरुवा र थमौतीको विषयमा राखेको बैठकमा सहभागी केही कार्यपालिका सदस्यले भने दुवैतिर हस्ताक्षर गरेका छन् । उपमेयर दुबेसहितका केही कार्यपालिकाका सदस्यहरूले हस्ताक्षर गरी सरुवा हुनुपर्ने कारण राखेर मन्त्रीलाई बुझाइएको पत्रमा भनिएको छ,प्रशासकीय अधिकृतको काम कारबाहीले जनप्रतिनिधिहरूको मानमर्दन हुँदा लज्जित हुन परेको,प्रशासनिक विकृतिहरू मौलाउँदै गएको,साधन स्रोतको चरम दुरुपयोग भएको र सुनवलको स्थानीय सरकारलाई भ्रष्टचाररहित बनाउनका लागि पनि प्रमुख प्रशासकीय अधिकृतको तत्काल सरुवा गरी योग्य,पेशागत,नैतिकता भएको,इमान्दार र कर्तव्यनिष्ठ प्रमुख प्रशासकीय अधिकृत पठाइदिन पत्रमा अनुरोध गरिएको छ । ' उपमेयर दुबेले एक महिनाअघि सरुवाको पत्र मन्त्रीसमक्ष बुझाएको चाल पाएपछि मेयर अर्यालले कार्यपालिकाको बैठक बोलाएर थमौतीका लागि पुनः मन्त्रालयमा पत्र पठाएकी हुन् । मेयर अर्यालले पठाएको पत्रमा भनिएको छ, अघिल्लो आवको तुलनामा आव२०७९०८० मा भौतिक र वित्तिय प्रगति राम्रो रहेको,सुशासन तथा सेवा प्रभावमा उल्लेखनीय सुधार भएको छ । प्रमुख प्रशासकीय अधिकृत आएको एक वर्ष मात्र भएको र निजको कार्य सम्पादनको स्तरसमेत राम्रो रहेकाले हाल कार्यरत प्रमुख प्रशासकीय अधिकृतलाई नै आव २०८००८१ मा सुनवलबाट अन्यन्त्र सरुवा नगरिदिन पत्रमा अनुरोध गरिएको छ । २०७९ भदौ १ गते नगरपालिकामा हाजिर भएका प्रमुख प्रशासकीय अधिकृत मरासिनीलाई पहिलो पटक गत माघ महिनामा कपिलवस्तुको बुद्धभूमि नगरपालिकामा सरुवा गरिएको थियो । त्यसैगरी दोस्रो पटक उनलाई संघीय मामिला तथा सामान्य प्रशासन मन्त्रालयको मिति २०७९ चैत २२ गतेको निर्णयअनुसार भन्दै लुम्बिनी प्रदेश मुख्यमन्त्रीको कार्यालयमा सरुवा गरिएको थियो । पहिलो पटकको सरुवामा अर्का प्रमुख प्रशासकीय अधिकृत नआउँदै मेयर अर्यालले मन्त्रालय पुगेर उनको थमौती गरेकी थिइन् । भने दोस्रो पटक भएको सरुवामा प्रमुख प्रशासकीय अधिकृतका रुपमा आएका रमेश गौतमलाई मेयर अर्यालले हाजिर गर्न दिएकी थिइनन् । तर, गौतमले १८ दिन नगरपालिकामा हाजिर गरेका थिए । त्यसपछि मेयर अर्यालले राजनीतिक दबाबमा पुन मरासिनीलाई नै थमौती गराएकी थिइन् । उपमेयर नै हाकिमको सरुवा गराउन किन लागे ? भन्ने प्रश्नमा मेयर अर्यालले भनिन्,एकवर्ष अघि सरुवा भएर आएदेखि नै लाग्नु भएको हो, उपमेयरलाई खानपिन मिल्नेदेखि सबै कुरा मिलेको छैन् त्यही भएर सरुवा गर्न लाग्नु भएको हो । उपमेयर दुबेले भने मन्त्रालयमा पठाइएको पत्रमा उल्लेख भएकै कुरा दोहोराए ।"
"वडाध्यक्षको कुटाइबाट शिक्षक घाइते, यस्तो छ घटनाको वास्तविकता","गुल्मी : गुल्मीको मालिका गाउँपालिका ७ घमिरमा देविस्थान माध्यमिक विद्यालयमा गत सोमबार सदाजस्तै ४ बजे विदा भयो । विद्यालय विदा भएपछि विद्यार्थी र शिक्षक आफ्नो घरतिर लागे । भौतिक पूर्वाधारको कामले विद्यालय मैदानमा डोजर चलिरहेको थियो । विद्यालय विदापछि मैदानको छेउमा उभिएर प्रधानाध्यापक खिमबहादुर बुढाथोकी ,शिक्षक गोविन्द पन्थी ,ज्ञानराज पन्थी डोजर हेर्दै समसामूहिक विषयमा छलफल गरिरहेका थिए । सोही बेला खेलमैदान र डोजरले गरेको काम अनुगमनका लागि वडाध्यक्ष हिराबहादुर कार्की विद्यालयको खेल मैदानमा आए। खेलमैदानको अवलोकन गरेपछि शिक्षक र वडाध्यक्षबीच गफगाफ चलिरहेको चल्यो । त्यसै समयमा विद्यालय विदापछि घर हिँडेका शिक्षक यमलाल पन्थी अचानक एक निजी विद्यालयबाट छोरा लिएर छलफल भइरहेको ठाउँमा आए । उनीहरूको गफगाफ चलिरहेको बेलामा शिक्षक पन्थीले श्रीमतीको सरुवाको कुरा निकाले । आफू पटकपटक वडा र जनप्रतिनिधिबाट अन्याय परेको सुनाउँदै आफ्ना कुरा राखे । एकाएक सामान्य गफगाफ झगडामा परिणत भयो । झण्डै एक घण्टा वडाध्यक्ष कार्की र शिक्षक पन्थीबीच श्रीमती सरुवाको विषयमा भनाभन नै चल्यो । शिक्षकले लामो समय वडाध्यक्षलाई गालीगलोज गरिरहे । वडाअध्यक्षले सुनिरहे तर केही प्रतिक्रिया जनाएनन् । शिक्षकले आफ्नो रिसको आवेगलाई गति दिएर तथानाम गाली गरिरहे । वडाध्यक्ष कार्कीले शिक्षकलाई घरमा जान आग्रह गरे तर, उनले मानेनन् । विवादले उग्ररुप लिएपछि भानुपोखरा बजारबासीको विवादित स्थलमा भीड लाग्यो । बजारबासीकै बीचमा शिक्षक पन्थीले अपशब्द प्रयोग गरी गाली गर्दै थुकिदिएपछि वडाध्यक्ष कार्कीले उनलाई हात छोडेको प्रत्यक्षदर्शी बताउँछन् । कुटपिटपछि पन्थीको मुखमा,घाँटी र टाउकोमा चोट लागेको छ । हातपातपछि विवाद साम्य भयो । शिक्षक,स्थानीय र वडाध्यक्ष आआफ्नो घरतिर लागे । तर, घाइते भएका शिक्षक त्यहि विद्यालयको मैदान छेउमै बसिरहे । उनले वडाध्यक्षद्वारा आफूमाथि हातपात भएपछि मर्भुङ्ग प्रहरी चौकीमा खबर गरे । खबर गरेको केही समयमै प्रहरी घटनास्थलमा आइपुग्यो । प्रहरीले उनी र स्थानीयबाट घटनाबारे जानकारी लियो । घाइते भएका शिक्षक पन्थीलाई प्रहरीले गाडी खोजेर उपचारको लागि गुल्मी अस्पताल पठायो । घाइते शिक्षक मालिका ७ घमिरको देविस्था माविमा कार्यरत छन् । उनी निमाविका विज्ञान विषयका स्थायी शिक्षक हुन् । जानकी पाण्डेय शिक्षक पन्थीकी श्रीमती हुन् । उनी प्रावि अस्थायी करार शिक्षक हुन् । पाण्डेयले विगत केही समयदेखि गाउँकै मैदानचौर प्राविमा पढाउँदै आएकी थिइन् । श्रीमानसँग भएको घर झगडाले उनी लामो समय माइत गएकी थिइन् । पारिवारिक झगडाले माइत गएकी पाण्डेय दुई महिना विद्यालयमा अनुपस्थित भइन् । विद्यार्थीका पठनपाठनमा समस्यासँगै अभिभावकको गुनासो वडादेखि गाउँपालिकामा पुग्यो । गाउँपालिकाले बरारुख आधारभूत विद्यालयका कमल विक र मैदानचौर प्राविका शिक्षक पाण्डेयलाई एकअर्काको ठाउँमा सरुवा गरिदियो । विक शिक्षक प्रायः मदिरामा लठ्ठिएर विद्यालय नजाने गरेको अभिभावक र स्थानीयबाट व्यापक गुनासो आएको थियो । गाउँपालिकाले गाउँकै बरारुख आधारभूत विद्यालयबाट उनलाई मैदानचौर प्राविमा सरुवा गरेको थियो। विक प्रावि स्थायी शिक्षक हुन् । शिक्षक पन्थीकी श्रीमतीलाई त्यही मौकामा गाउँपालिकाले मैदानचौरबाट बरारुख आधारभूत विद्यालयमा सरुवा गरेको हो । पहिले घरझगडा हुँदा श्रीमतीको जागिर छुटाउने र डिर्भोसको धम्की दिनेसम्मका हर्कत गर्थे पन्थी । अहिले उनी र श्रीमतीबीच सम्बन्धमा सुमधुर बन्दै आएको छिमेकी बताउँछन् । शिक्षक पन्थी पटक पटक विद्यालय र समाजमा आलोचित भइरहन्छन् । समाज,विद्यालय र श्रीमतीसँग झगडा गरेर शिक्षकजस्तो व्यक्तिले नकारात्मक सन्देश दिएको गाउँका अगुवा बताउँछन् । जनताको सुख दुःखमा काम गर्ने प्रतिवद्धसहित निर्वाचित भएका वडाध्यक्षले यस्तो गर्नु नागरिकप्रति विश्वासघात भएको स्थानीय बताउँछन्। यतिबेला गुल्मीमा वडाध्यक्षले शिक्षकलाई कुटेको खबरले सामाजिक संजाल तातिरहेको छ । कुटपिटको घटनालाई लिएर थुप्रै आलोचना भइरहेका छन् । कतिपयले सार्वाजानिक पद धारण गरेको व्यक्तिले शिक्षकमाथि हात हाल्नु नै गलत भएको बताउँदै आएका छन् । कतिले शिक्षकले जनप्रतिनिधिलाई गरेको व्यवहारले देख्दा पिट्नु सामान्य रहेको प्रतिक्रिया दिएका छन् । शिक्षकलाई अनुहार घाँटी र मुखमा चोट टाउकोमा दुखाइ छ । उनी अहिले गुल्मी अस्पतालमा उपचाररत छन् । शिक्षक पन्थीले जिल्ला प्रहरी कार्यालयमा उजुरी समेत दिएका छन् । सामान्य भनाभनको क्रममा वडाध्यक्ष कार्कीले मोबाइल खोस्ने र आफूलाई लछारपछार पारेको शिक्षक पन्थीले बताए । उनले यतिबेला वडाध्यक्ष र आफूबीचको झगडामा पारिवारिक विषय नजोड्न आग्रह गरे । वडाध्यक्षले गरेको हर्कतले शिक्षक र पेशाको अपमानसहित आँच आएको उनको भनाइ छ। उनले भने,' श्रीमती अन्यायमा परेपछि पटकपटक वडाका जनप्रतिनिधिसँग गुनासो पोखे तर कतैबाट सुनुवाइ भएन् । उनले आफूलाई वडाध्यक्षबाट ज्यान मार्नेसम्म प्रयास भएपछि आफूले न्याय र सुरक्षाको अनुभूति नभएसम्म गाउँ फर्किदैन।' वडाध्यक्ष कार्कीले भने गाली बेइजत गर्न थालेपछि आफू प्रतिकारमा उत्रिएको बताए। उनले भने,'उहाँले स्थानीयको अगाडि घण्टौंसम्म गाली बेइजती गर्नुभयो मैले सुनिरहे तर, तीनपटक मुखमा थुकिदिएपछि बाध्य भएर मुख च्याप्दिएको हुँ। मैले नागरिक भनेर केही भनिन् तर उहाँले शत्रुलाई गर्ने व्यवहारजस्तो गर्नुभयो।'"
"५१ वटा विद्युतीय फाष्ट चार्जिङ स्टेसनको उद्घाटन , कुन ठाउँमा कति ?","काठमाडौं : नेपाल विद्युत प्राधिकरणले देशका विभिन्न स्थानमा निर्माण गरेका ५१ वटा विद्युतीय सवारी साधनको अत्याधुनिक फाष्ट चार्जिङ स्टेसनको उद्घाटन गरेको छ। ऊर्जा,जलस्रोत तथा सिंचाइमन्त्री शक्तिबहादुर बस्नेत र सचिव दिनेशकुमार घिमिरेले संयुक्त रुपमा काठमाडौंको नेपाल पुलिस क्लब भृकुटीमण्डपमा स्थापना गरिएको फाष्ट चार्जिङ स्टेसनका उद्घाटन गरेका हुन्। प्राधिकरणको लगानी र एसियाली विकास बैंकको सहुलीयतपूण ऋण तथा नर्वे सरकारको प्राविधिक सहयोगमा विद्युतीय सवारी चार्जिङ पूर्वाधार विकास आयोजनाअन्तर्गत सात प्रदेशका मुख्य राजमार्ग, बसपार्क र ठूला सहरहरूमा ५१ विद्युतीय सवारी साधन छिट्टो चार्ज गर्न मिल्ने चार्जिङ स्टेसन निर्माण गरिएको हो । करिब ४० करोड रुपैयाँ लागतमा निर्माण गरिएका चार्जिङ स्टेसनमध्ये २६ वटामा ठूला बस, माइक्रो, ट्रक, पिकअपतथा कार र २५ वटामा सानाठूला कारहरू चार्ज गर्न मिल्ने छन् । उद्घाटन कार्यक्रममा मन्त्री बस्नेतले ५१ वटा चार्जिङ स्टेसन सञ्चालनमा आउनु विद्युतीय सवारी साधनको यात्रा हरित,स्वच्छ ऊर्जा खपत मार्फत कार्वन उत्सर्जन तथा जलवायु परिवर्तनका प्रभावहरु न्यूनिकरणमार्फत देशको दीगो विकासमा महत्वपूर्ण पाइला भएको बताए । प्राधिकरण काकार्यकारी निर्देशक कुलमान घिसिङले विद्युतीय सवारी साधानको प्रयोगलाई प्रवर्धन गर्न चार्जिङ स्टेसन स्थापना गरिएको बताए । विद्युतीय सवारी साधन पेट्रोलियमपदार्थबाटचल्नेभन्दा १५२० गुणा सस्तो पर्ने उल्लेख गर्दै घिसिङले यसबाट देशको वैदेशिकमुद्रा सञ्चितिमापनि सकारात्मक योगदान पुग्ने बताए । चार्ज गर्दा कारहरुमा औसत सत्तरी पैसा,एसयूभिहरूमाअसी पैसा,माइक्रोबसमा नब्बे पैसा र बसहरुमा एक रुपैयाँ बीस पैसा प्रतिकिलोमिटर खर्च लाग्ने छ । नेपालमा उपलब्ध सवारी साधनहरूमा रहेको व्याट्री क्षमता अनुसार कम्तीमा आधा घण्टादेखि १ घण्टासम्ममा चार्ज पूर्ण हुन सक्छ । आन्तरिक रुपमा विद्युतको खपत बढाउन,पेट्रोलियम पदार्थको खपत कम गरी आयात घटाउन र विद्युतीय सवारी साधन प्रयोग मार्फत वातावरण मैत्री यातायात प्रणालीको विकासका चार्जिङ स्टेसन स्थापना गरिएको हो । हरेक चार्जिङ स्टेसनमा १४२ किलोवाट क्षमताको चार्जर, त्यसमा विद्युत आपूर्तिका लागि ५० केभीएको ट्रान्सफर्मर,अनलाइन विलिङ प्रणालीको जडान गरिएको छ । चार्जिङ स्टेसनमा छिटो चार्ज गर्न मिल्ने ६०६० किलोबाटका डिसी र २२ किलोवाटका एसी चार्जरहरु राखिएका छन् । यसबाट ठूला बससहित तीनवटा सवारी साधनले एक साथ चार्ज गर्न सकिने छ । चार्जिङ स्टेसन निर्माण आपूर्ति, जडान, परीक्षण,सञ्चालन र मर्मत सम्भारका लागि वाङवाङ डिजिटल इनर्जी कर्पोरेसन लिमिटेड, जियाङ्सु, चीनसँग ३७ करोड ७९ लाख ५५ हजार रुपैयाँमा (करबाहेक) ठेक्का सम्झौता भएको थियो । सञ्चालनमा आएको ५ वर्षसम्म चार्जिङ स्टेसनको मर्मत सम्भार ठेकेदार कम्पनीले नै गर्ने छ । ३ सयभन्दा बढी चार्जरलाई सेवा दिन सक्ने गरी प्राधिकरणको डाटा सेन्टरमा चार्जिङ स्टेसनको सफ्टवेयर राखिने छ । ५१ वटै स्टेसनको कन्ट्रोल काठमाडौँबाट हुनेछ । सवारी साधनको चार्ज गरिसकेपछि ग्राहकले क्यूआर कोड र मोवाइल एप मार्फत बिलको भुक्तानी गर्न सक्नेछन् । कुन ठाउँमा कति ?"
आज देशभर श्रीकृष्ण जन्माष्टमी मनाइँदै,"यस दिन देशभरिका कृष्णमन्दिरमा भगवान् श्रीकृष्णको पूजाआराधना, प्रवचन, भजनकीर्तन गर्नाका साथै विशेष गरी महिला, पुरुष व्रत बसी रातभर जाग्राम बस्ने प्रचलन छ । काठमाडौं : वैदिक सनातन धर्मावलम्बीले श्रीकृष्णजन्माष्टमी पर्व आज देशभर भगवान् श्रीकृष्णको पूजाआराधना गरी श्रद्धाभक्तिपूर्वक मनाउँदै छ। ज्ञानयोग, कर्मयोग र भक्तियोगका प्रणेता भगवान् श्रीकृष्णको जन्म द्वापरयुगमा भाद्रकृष्ण अष्टमीको मध्यरातमा भएकाले आजको दिनलाई श्रीकृष्ण जन्माष्टमी र रातलाई मोहरात्रि भनिन्छ । यस दिन देशभरिका कृष्णमन्दिरमा भगवान् श्रीकृष्णको पूजाआराधना, प्रवचन, भजनकीर्तन गर्नाका साथै विशेष गरी महिला, पुरुष व्रत बसी रातभर जाग्राम बस्ने प्रचलन छ । अन्याय, अत्याचार र राक्षसी प्रवृत्तिबाट सम्पूर्ण मानवको रक्षा गर्न भगवान् विष्णुको आठौँ अवतारका रूपमा जन्मिएका श्रीकृष्णले आजीवन सत्यको पक्षमा रही सत्कर्मका लागि मानव समुदायलाई प्रेरित गरेका थिए भन्ने धार्मीक मान्यता छ। कुरुक्षेत्रमा कौरवसँगको लडाइँमा संलग्न पाण्डवमध्येका अर्जुनलाई उपदेश दिने क्रममा स्वयम् श्रीकृष्णका मुखारविन्दबाट व्यक्त श्रीमद् भागवत गीता पवित्र ग्रन्थ मानिन्छ । छोटकरीमा गीता नामले समेत चिनिने यो ग्रन्थ विश्वमै सबैभन्दा बढी भाषामा अनुवाद भएको विश्वास गरिन्छ । बाल्यकालदेखि नै आफ्ना विचित्र लीला देखाएका श्रीकृष्णले पुतना, कंश, जरासन्ध र शिशुपालजस्ता दानवी प्रवृत्तिको संहार गरेका पौराणिक ग्रन्थमा उल्लेख छ । यस अवसरमा आज पाटनको मङ्गलबजारस्थित प्रसिद्ध कृष्ण मन्दिरमा ठूलो मेला लाग्दछ । यसैगरी राजधानीको उत्तरपूर्वी भेगस्थित कागेश्वरी मनोहरा नगरपालिकामा रहेको नवतनधाममा पनि भक्तजनको भीड लाग्छ । उत्तरी भेगस्थित बूढानीलकण्ठमा रहेको श्रीकृष्ण भावनामृत सङ्घको कार्यालयमा रहेको कृष्ण मन्दिरमा पनि भक्तजनको भीड लाग्छ । राजधानीका विभिन्न स्थानमा रहेका ठूला, साना श्रीकृष्ण मन्दिरमा पनि भक्तजनको भीड लाग्ने गर्छ । यसै उपलक्ष्यमा काठमाडौँका विभिन्न धार्मिक सङ्घ संस्थाद्वारा श्रीकृष्णको झाँकीसहित शोभायात्रा तथा रथयात्रा निकाल्ने चलन छ । यस पर्वका अवसरमा सरकारले आज देशभर सार्वजनिक बिदा दिएको छ ।"
स्थानीय तहमा अनियमितता : अख्तियारमा उजुरीका चाङ,"जनकपुरधाम : मधेश प्रदेशका अधिकांश स्थानीय तहमा जनप्रतिनिधि र कर्मचारीहरूले आफ्नो पद र मर्यादा विपरित अनियमितता गरेको भन्दै स्थानीय स्तरबाट अख्तियार दुरुपयोग अनुसन्धान आयोगमा उजुरी परेको छ। मधेश प्रदेशको सिरहा, धनुषा, महोत्तरी र सर्लाही, कोशी प्रदेश ओखलढुंगा, खोटाङ्ग र सोलुखुम्बु, र बाग्मती प्रदेशको सिन्धुली र रामेछाप गरी जम्मा ९ जिल्ला कार्यक्षेत्र रहेको अख्तियार दुरुपयोग अनुसन्धान आयोगको बर्दिबास कार्यालयमा स्थानीय तहको कामकारवाहीबारे गुनासो निकै बढी छ । गत आर्थिक वर्ष २०७९८० मा जम्मा ११४७ वटा उजुरी दर्ता भएको अख्तियार कार्यालयमा चालु आर्थिक वर्षको मात्र एक महिनामा ३१३ वटा गरी जम्मा १४६० वटा भ्रष्टाचारसम्बन्धी उजुरीहरू दर्ता भएका छन् । जसमध्ये ११३ वटा फछ्र्यौट भइसकेका छन् भने १३४७ वटा अझै फछ्र्यौट हुन बाँकी रहेको अख्तियार बर्दिबास कार्यालयले जनाएको छ । तहगत रुपमा सबैभन्दा बढी स्थानीय तहमाथि उजुरीहरू परेको तथ्यांकले देखाउँछ । कार्यालयबाट प्राप्त तथ्यांकअनुसार गत वर्ष र चालु आर्थिक वर्षको एक महिनामा हालसम्म स्थानीय तहमाथि ११४५ वटा उजुरी दर्ता भएको छ जसमध्ये ६५ वटाको फछ्र्यौट भइसकेका छन् भने १०८० वटा अहिले पनि कानुनी प्रक्रियामै छन् । सबैभन्दा कम संघीय कार्यालयमाथि उजुरी दर्ता भएका छन् । यस अवधिमा संघमाथि दर्ता भएको उजुरीको संख्या मात्रै १३५ रहेको छ जसमध्येबाट १९वटा फछ्र्यौट भइसकेको र ११६ वटा हुन बाँकी छ । प्रदेश सरकारमाथि १८० वटा उजुरी परेका छन् । उजुरीहरूको प्रवृत्ति हेर्दा सबैभन्दा बढी सार्वजनिक खरिद र निर्माण सम्बन्धमा जनप्रतिनिधि र कर्मचारीको मिलोमतोमा भ्रष्टाचार भएको भनि उजुरी दर्ता हुने गरेको अख्तियार दुरुपयोग अनुसन्धान आयोगका कार्यालय, बर्दिबासका शाखा अधिकृत सुनिल चौरसिया बताउँछन् । गलत इस्टिमेट, बजेट टुक्राएर खरिद गर्ने, गलत नियत राखेर स्पेशिफिकेशन तयार गर्ने, आवश्यकभन्दा धेरै सामग्रीहरू खरिद गरेर थुपार्ने, जिन्सी दाखिला नगर्ने वा गलत प्रतिवेदन तयार पार्ने,गुणस्तरहीन निर्माण, गलत मूल्यांकन, जटिल प्रकृतिका निर्माण कार्य उपभोक्ता समितिबाट बनाउने र अनावश्यक डीपीआर तयार गर्ने जस्ता कार्यहरूबारे उजुरी आउने गरेको चौरसीयाले बताए । त्यसैगरी प्रशासनिक कार्यसम्बन्धी,तालिम र क्षमता विकासमा भ्रष्टाचार, सेवा प्रवाहमा अनियमितता, नक्कली शैक्षिक प्रमाणपत्र र लाइसेन्स सम्बन्धी, विद्यालय क्षेत्रसम्बन्धी, विषयगत क्षेत्र, सामाजिक सुरक्षा भत्तासम्बन्धी,राजश्व चुहावटलगायतका विषयमा उजुरीहरू आउने गरेको चौरसीयाले जानकारी गराए । अख्तियार कार्यालयमा उजुरीहरूको चाङ लाग्दा पनि फछ्र्यौटमा विभिन्न समस्याले गर्दा ढिलाइ हुने गरेको अख्तियारले जनाएको छ । सबैभन्दा पहिला त आयोगको पत्रनै कार्यालयहरूले ढिलो दर्ता गर्ने र कार्य प्रारम् भनै ढिलो गर्ने गर्दछन् त्यसैगरी पटकपटक ताकेता गर्दा समेत चासो नदिने,मागेको भन्दा बढी कागजात पठाउने तर,आवश्यक कागजातविवरण नपठाउने जस्ता गतिविधिले गर्दा अख्तियारलाई उजुरी फछ्र्यौट गर्न ढिलाइ हुने गर्दछ,अधिकृत चौरसीया भन्छन्,अख्तियारबाट फोन गर्दा जनप्रतिनिधि वा कार्यालय प्रमुखज्यूहरूले त फोननै उठाउनु हुन्न,कार्यालयमा गए भेट हुँदैन् वहाँहरूले अनुसन्धानमा समन्वय नगर्दा उजुरीहरूमाथिको अनुसन्धान लामो हुन जान्छ । मधेश प्रदेशका चारवटा जिल्लाहरू कार्यक्षेत्र रहेर काम गरिरहेको बर्दिबास अख्तियार कार्यालयमा सबैभन्दा बढी धनुषा जिल्लाबाट भ्रष्टाचारसम्बन्धी उजुरी परेका छन् । हालसम्म कार्यालयमा धनुषाबाट ४४२ वटा उजुरी दर्ता भएका छन् भने सिरहाबाट २९५, महोत्तरीबाट २८० र सर्लाहीबाट २३६ वटा उजुरी दर्ता भएका छन्। धनुषामा पनि सबैभन्दा बढि उजुरी दर्ता जनकपुरधाम उपमहानगरपालिकाको कामकारवाहीहरूको विषयमा भएको अख्तियार कार्यालयले जनाएको छ ।"
पाटनमा कृष्ण जन्माष्टमीको रौनक (फोटो फिचर),"वैदिक सनातन धर्मावलम्बीले श्रीकृष्णजन्माष्टमी पर्व आज देशभर भगवान् श्रीकृष्णको पूजाआराधना गरी श्रद्धाभक्तिपूर्वक मनाउँदै छन्। ललितपुर : पाटनको कृष्ण मन्दिरमा कृष्ण जन्माष्टमीको अवसरमा पूजा गर्न आउनेको भीड लागेको छ। वैदिक सनातन धर्मावलम्बीले श्रीकृष्णजन्माष्टमी पर्व आज देशभर भगवान् श्रीकृष्णको पूजाआराधना गरी श्रद्धाभक्तिपूर्वक मनाउँदै छन्। बाल्यकालदेखि नै आफ्ना विचित्र लीला देखाएका श्रीकृष्णले पुतना, कंश, जरासन्ध र शिशुपालजस्ता दानवी प्रवृत्तिको संहार गरेका पौराणिक ग्रन्थमा उल्लेख छ । यस अवसरमा आज पाटनको मङ्गलबजारस्थित प्रसिद्ध कृष्ण मन्दिरमा ठूलो मेला लाग्दछ । यसै उपलक्ष्यमा काठमाडौंका विभिन्न धार्मिक सङ्घ संस्थाद्वारा श्रीकृष्णको झाँकीसहित शोभायात्रा तथा रथयात्रा निकाल्ने चलन छ । यस पर्वका अवसरमा सरकारले आज देशभर सार्वजनिक बिदा दिएको छ ।"
आगामी ३ दिन यी प्रदेशमा हुनेछ मेघ गर्जनचट्याङ्गसहित भारी वर्षा,"काठमाडौं : आज देशभर आंशिकदेखि सामान्य बदली रहने मौसम पूर्वानुमान महाशाखाले जनाएको छ। महाशाखाका अनुसार कोशी र बागमती प्रदेशका केही स्थानहरू तथा बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। आज राति पनि देशभर आंशिकदेखि सामान्य बदली रहनेछ। कोशी प्रदेश लगायत पहाडी भूभागका थोरै स्थानहरूमा तथा बाँकी भूभागका एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको महाशाखाको बुलेटिनमा उल्लेख छ। त्यस्तै भोलि बुधबार देशभर आंशिक देखि सामान्य बदली रहनेछ। बागमती, गण्डकी र लुम्बिनी प्रदेशका केही स्थानहरू तथा बाँकी प्रदेशका थोरै स्थानहरुमा मेघ गर्जन्चट्याङ्ग सहित हल्का देखि मध्यम वर्षाको सम्भावना रहेको छ भने लुम्बिनी प्रदेशका एकदुई स्थानमा मेघ गर्जन्चट्याङ्ग सहित भारी वर्षाको समेत सम्भावना रहेको छ। भोलि मधेश प्रदेश र कोशी प्रदेशका तराईका थोरै स्थानहरुमा हावाहुरीको समेत सम्भावना रहेको महाशाखाले जनाएको छ। शुक्रबार पनि देशभर आंशिक देखि सामान्य बदली रहनेछ। बागमती, गण्डकी, लुम्बिनी र कर्णाली प्रदेशका थोरै स्थानहरू तथा बाँकी प्रदेशका एकदुई स्थानमा मेघ गर्जन्चट्याङ्ग सहित हल्का देखि मध्यम वर्षाको सम्भावना रहेको छ। साथै मधेश प्रदेश र कोशी प्रदेशका तराईका थोरै स्थानहरुमा हावाहुरीको समेत सम्भावना रहेको छ।"
छात्रमाथि यौन दुर्व्यवहार गरेको आरोपमा विद्यालय व्यवस्थापन समितिका अध्यक्ष पक्राउ,धरान : बाल यौन दुर्व्यवहार आरोपमा धरानमा एक विद्यालय व्यवस्थापन समितिका अध्यक्ष पक्राउ परेका छन्। धरान उपमहानगरपालिका१५ मा रहेको केके इन्टरनेसनल बोर्डिङ स्कुलको विद्यालय व्यवस्थापन समितिका अध्यक्ष प्रवीण अग्रवाल पक्राउ परेका हुन् । आफ्नै विद्यालयमा अध्यनरत १२ वर्षीय छात्रमाथि बाल यौन दुर्व्यवहार गरेको आरोपमा धरान प्रहरीले बुधबार उनलाई पक्राउ गरेको हो। अग्रवालले बालकमाथि यौन दुर्व्यवहार गरेको उजुरी परेपछि पक्राउ गरेको इलाका प्रहरी कार्यालय धरानका डीएसपी नवराज मल्लले बताए । उनले पीडित बालकका अभिभावकले दिएको उजुरीको आधारमा पक्राउ गरेको बताएका छन् । उनले घटनाको विषयमा थप अनुसन्धान भइरहेको जानकारी दिए।
इन्स्टाग्रामको सूचनामा भर पर्दा,"काठमाडौं : भक्तपुरका एक २६ वर्षीय युवक विदेश जाने तयारी गर्दै थिए। आईइएलटीएस् परीक्षा दिएर कागजात बनाउँदै थिए। यसैक्रममा इन्स्टाग्राम पेजको टाइमलाइन स्टोरीमा उनले एक विज्ञापन देखे। उनले उक्त विज्ञापन भएको आईडीमा कुराकानी सुरु गरे। उक्त विज्ञापनमा भनिएको थियो, सजिलै क्यानडाको भिसा लाग्ने र महिनाको ५ लाख ४५ हजार तलब पाइने। आकर्षक तलबको प्रलोभनमा परेका उनले ३४ लाख ५७ हजार गुमाएका छन्। उपत्यका अपराध अनुसन्धान कार्यालय काठमाडौंका प्रवक्ता रवीन्द्र रेग्मीका अनुसार नक्कली विज्ञापनको भर पर्दा उनी ठगिएका हुन्। प्रहरीका अनुसार अनुसार इन्स्टाग्राममा आकर्षक तलब सुविधामा वैदेशिक रोजगारका लागि क्यानडा जान वर्कपरमिट भिसा पाइने भनी नक्कली विज्ञापनमा फस्दा पीडितहरूले ठूलो रकम गुमाउन पुगेका हुन्। ठगी कार्यमा सलग्न भएको आरोपमा प्रहरीले २ जनालार्ई पक्राउ गरेको छ। पक्राउपर्नेमा कास्कीका लक्ष्मण नेपाली र सप्तरीका महाविरप्रसाद शाह छन्। प्रवक्ता रेग्मीका अनुसार विज्ञापन पछ्याउँदै सम्पर्कमा पुगेका युवकलार्ई उक्त इन्स्टाग्राम अकाउन्टको आईडीबाट क्यानडामा क्यासियरको काम लगाइदिने र भिसा आएपछि मात्रै पैसा दिनुपर्ने भन्दै सुरुमा प्रलोभनमा पारिएको थियो। ह्वाट्सअप अकाउन्टबाट कागजात मगाई भिसा प्रोसेसिङका लागि पटकपटक उनीहरूले ३४ लाख ५७ हजार रुपैयाँ ठगी गरेका थिए। नेपालमा रहेका विभिन्न व्यक्तिको नाममा उनीहरूले पैसा डिपोजिट गर्न लगाउने गर्थे। पक्राउ परेका लक्ष्मण नेपालीको अकाउन्टमा मात्रै पीडितले २८ लाख बढी पैसा डिपोजिट गरेका छन्। प्रहरीका अनुसार कहिले भिसा प्रक्रिया अगाडि बढाउन त कहिले कागजात पेस गर्न तथा कहिले सर्टिफिकेट प्रमाणित गर्न भन्दै पैसा माग्ने गरेका थिए। आकर्षक तलबको लोभमा परेका पीडित युवकले ३४ लाख बढी पठाउँदासमेत आफू ठगिएको पत्ता पाएनन्। जब ठगी गर्नेहरू सम्पर्कविहीन भए उनले खोजीका लागि प्रहरीमा जाहेरी दिएका थिए। पैसा पठाएको व्यक्ति खोज्ने क्रममा नेपालमा बसेर लक्ष्मण र महाविरले पैसा उठाउने गरेको प्रमाण प्रहरीले फेला पारेको छ। प्रहरीसँगको बयानका क्रममा महाविरले आफूले पाकिस्तानी नागरिकको अनुरोधमा काम गरेको बताएका छन्।"
यसै वर्ष साक्षर हुँदै कर्णाली,"वीरेन्द्रनगर : कर्णाली प्रदेशलार्ई साक्षर घोषणा गर्नका लागि तयारी थालिएको छ। चालू आर्थिक वर्षभित्रै साक्षर प्रदेश घोषणा गर्नका लागि संघ, प्रदेश र स्थानीय सरकारले सक्रियता बढाएका हुन्। हालसम्म साक्षर घोषणा हुन नसकेको कर्णालीलार्ई साक्षर बनाउने अभियानले तीव्रता पाएको हो। कर्णालीका ७९ स्थानीय तहमध्ये २७ वटा स्थानीय तह अझै साक्षर घोषणा हुन बाँकी छन्। सामाजिक विकास मन्त्रालयअन्तर्गतको शिक्षा विकास महाशाखाका प्रमुख वलवीर सुनारले चालू आर्थिक वर्षमा सबै स्थानीय तहलार्ई साक्षर घोषणा गरी प्रदेशलार्ई नै साक्षर घोषणा गर्ने तयारी भइरहेको बताए। जसका लागि कार्ययोजनासमेत निर्माण गरिएको छ। २०७८ को जनगणनाअनुसार कर्णालीमा १६ लाख ९४ हजार ८ सय ८९ जनसंख्या छ। उक्त जनसंख्याको ७६ प्रतिशत जनसंख्या मात्र साक्षर रहेको सामाजिक विकास मन्त्रालयले जनाएको छ। मन्त्रालयका अनुसार कर्णालीमा अझैं २४ प्रतिशत बासिन्दा निरक्षर छन्। कालीकोटका ८, हुम्लाका १, मुगुका ४, जुम्लाका ८ र डोल्पाका ६ वटा पालिकाहरू साक्षर घोषणा हुन बाँकी छन्। साक्षर घोषणा गर्नका लागि हरेक व्यक्तिले आफ्नो हस्ताक्षर गर्न सक्ने, अंक र अक्षर चिन्ने, क्यालेन्डर पढ्न सक्ने, कुनै कार्यक्रममा आफ्नो विचार राख्न सक्ने, र सामान्य जोडघटाउ गर्न सक्नेलगायतका १२ वटा मापदण्डहरू छन्। कम्तीमा ६ वटा मापदण्ड पूरा भएको व्यक्तिलार्ई साक्षर मानिन्छ। त्यसरी हरेक स्थानीय तहमा १५ देखि ५९ वर्ष उमेर समूहका सबै नागरिकहरूमा ९५ प्रतिशत नागरिकले यो मापदण्ड अनुसार साक्षर भएमा साक्षर घोषणा गरिन्छ। कर्णाली र मधेस प्रदेश साक्षर घोषणा भएपछि आगामी वर्ष साक्षर नेपाल घोषणा गर्ने संघीय सरकारको तयारी छ। सोही अभियानअन्तर्गत प्रदेश सरकारले पनि आवश्यक तयारी थालेको कर्णालीका सामाजिक विकासमन्त्री खड्गबहादुर पोखरेले बताए। तीव्र बनाइँदै साक्षरता अभियान अझैं २४ प्रतिशत नागरिक निरक्षर मुख्यमन्त्री राजकुमार शर्माले कर्णालीलार्ई चालू आर्थिक वर्षमै साक्षर प्रदेश बनाउन प्रदेश सरकारले मेहनत र लगानी गर्ने बताए। उनका अनुसार कर्णालीका निरक्षर भएका घरधुरीहरूमा एक घण्टाका लागि वा केही दिनका लागि हरेक घरमा शिक्षक खटाएर सबै नागरिकलार्ई साक्षर बनाइने छ। त्यसका लागि प्रदेश सरकारले आवश्यक बजेट विनियोजन गर्ने उनको भनाइ छ। यस्तै स्थानीय तहका जनप्रतिनिधिहरूले पनि साक्षरता अभियानलार्ई सफल बनाउने प्रतिबद्धता जनाएका छन्। जुम्लाको गुठीचौर गाँउपालिका अध्यक्ष दानबहादुर बुढाले आफूहरूले यसै आर्थिक वर्षभित्र आआफ्ना पालिकालार्ई साक्षर बनाउने प्रतिबद्धता जनाए। कर्णाली प्रदेशमा कक्षा १० सम्म चलेका विद्यालय ३ सय ९९ छ। यो संख्या नेपालभरको ५ दशमलव ८ प्रतिशत हो। नेपालमा कक्षा १२ सम्म चलेका विद्यालयको संख्या ४ हजार ४ सय १० छ। कर्णालीमा ३ सय ३३ छ। यो संख्या मुलुकभरको तुलनामा ७ दशमलव ५५ प्रतिशत हो। सबैभन्दा विकास साझेदार संस्थाहरू कर्णाली र मधेस प्रदेशमै छन्। त्यहीँकै नागरिक बढी निरक्षर छन्। शिक्षा तथा मानव स्रोत विकास केन्द्रका महानिर्देशक चूडामणि पौडेलले भने, संविधानले नै आधारभूत शिक्षा अनिवार्य र निःशुल्क भनेकाले हरेक नागरिकले आधारभूत तहको शिक्षा अनिवार्य लिनुपर्ने छ। २०२८ सालको शिक्षा ऐन अहिलेसम्म चलिरहेको छ। अब नयाँ ऐन आउने तरखरमा छ। यो ऐनले शिक्षामा व्यापक रूपमा सुधार ल्याउने उनको विश्वास छ। संविधान अनुसारको संघीय ऐन कानुनहरू नबन्दा अहिलेको शिक्षा प्रणालीमा समस्या आएको उनको भनाइ छ। नेपालको शैक्षिक क्षेत्र सुधारका लागि कक्षा १२ सम्म थप ६० हजार दरबन्दी आवश्यक छ। तर अर्थ मन्त्रालयले त्यसका लागि स्वीकृति प्रदान गरेको छैन। हाल ४० हजार अनुदानका शिक्षकले जसोतसो व्यवस्थापन भइरहेको उनले बताए। कर्णाली लगायत मुलुकभरि नै प्रौढ शिक्षा पढ्ने नागरिक हरेक वर्ष दोहोरिरहँदा नेपालको जनसंख्याभन्दा पनि धेरै देखिएको कर्णाली प्रदेशका सामाजिक विकास मन्त्रालयका सचिव डाभोजराज काफ्लेले बताए। उनले भने, एकै व्यक्ति सात पटकसम्म प्रौढ शिक्षामा सहभागी भएका छन्। उनीहरू फेरी पनि निरक्षरमै गनिएका छन्। प्रौढ शिक्षालार्ई व्यवस्थित बनाउन नसकिँदा नै यस्तो समस्या आएको हो।"
झापामा १० लाखको ब्राउन सुगरसहित तीन भारतीय पक्राउ,"उनीहरूलाई १९७ ग्राम ८०० मिलिग्राम ब्राउन सुगरसहित पक्राउ गरिएको र बरामद गरिएको ब्राउन सुगर अहिलेसम्मकै सबैभन्दा धेरै परिमाणको रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। झापा : करिब १० लाखको मुल्य बराबरको लागू औषध ब्राउन सुगरसहित तीन भारतीय नागरिक पक्राउ परेका छन्। उनीहरूलाई १९७ ग्राम ८०० मिलिग्राम ब्राउन सुगरसहित पक्राउ गरिएको र बरामद गरिएको ब्राउन सुगर अहिलेसम्मकै सबैभन्दा धेरै परिमाणको रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। पक्राउ पर्नेहरूमा भारत पश्चिम बङ्गाल राज्य दार्जिलिङ जिल्ला नक्सलबारी निवासी २८ वर्षीया कल्याणी बर्मन, सोहीका २८ वर्षीया राधा सिंह र २४ वर्षीय कल्याण बर्मन रहेका छन्। लागू औषध नियन्त्रण ब्युरो कोटेश्वर काठमाडौँ, जिल्ला प्रहरी कार्यालय झापाको इन्टेलिजेन्स टोली र लागू औषध नियन्त्रण ब्युरो काँकडभिट्टाको संयुक्त प्रहरी टोलीले उनीहरूलाई मंगलबार दिउँसो साढे १ बजेको समयमा भद्रपुर नगरपालिका ८ स्थित चन्द्रगढी विमानस्थल अगाडीबाट ब्राउन सुगरसहित पक्राउ गरेको हो। भद्रपुरबाट पक्राउ परेका महिलाद्धय कल्याणी र राधालाई प्रहरीले सोधपुछ गर्दा सो ब्राउन सुगर कल्याणले काँकडभिट्टाबाट पठाएको बताएका थिए। त्यसपछि प्रहरीले कल्याण बसेको ठाउँ पत्ता लगाएर उनलाई पनि पक्राउ गरेको डीएसपी रिजालले बताए। पक्राउ परेका तीनै जनालाई जिल्ला प्रहरी कार्यालय झापामा राखेर थप अनुसन्धान भइरहेको उनले बताए। बरामद गरिएको ब्राउन सुगर प्रति ग्राम झापामा ५ हजारको दरले बिक्री हुने गरेको पाइएको उनको भनाइ छ।"
नौ दिनदेखि वेपत्ता डा उज्वल कोइराला कोसी किनारमा मृत फेला,"उदयपुर : नौ दिनदेखि सम्पर्कबिहीन रहेका ३२ वर्षीय डाक्टर उज्वल कोइराला कोसी किनारामा मृत अवस्थामा फेला परेका छन् । मदन भण्डारी ट्रमा सेन्टर उर्लाबारी झापामा कार्यरत डाकोइराला उदयपुरको बेलका नगरपालिका ८ कोठुस्थित चतरा पुलछेउमा कार रोकेर बेपत्ता भएका थिए । डा कोइरालाको शव मंगलबार सुनसरीको वराहक्षेत्र नगरपालिका २ स्थित कोसी वगरको तेराआरी भन्ने ठाउँमा फेला परेको जिल्ला प्रहरी कार्यालयका डीएसपी हरिनन्दन चौधरीले बताए । उनको शव नदी किनारमा सडिसकेको अवस्थामा फेला परेको उनले बताए । झापा दमक नगरपालिका १ का स्थायी बासिन्दा कोइराला ट्रमा सेन्टरमा जनरल सर्जन थिए । प्रदेश १०२००२ च ४१६६ नम्बरको कारमा सवार कोइराला भदौ १० गते राति २ बजे पुलछेउमा कार पार्किङ गरेर बेपत्ता भएका थिए । उनी सम्पर्कबिहीन भएको भन्ने खबर परिवारबाट पाएदेखि नै प्रहरी उनको खोजीमा जुटेको थियो । खोजीकै क्रममा उनी सवार कार पुलछेउमा पार्किङ गरेको पाइएपछि सीसी टीभी रेकर्डको सहाराले खोजी कार्य तीब्र पारिएको थियो । सीसी टीभीको फुटेज पछ्याउँदै जाँदा उनको शव फेला परेको प्रहरी भनाइ छ । कार पुलछेउमा पार्किङ गरेको र जुत्ता,मोजा र मोबाइल पुलको बीचमा छाडेको अवस्थामा फेला परेको प्रहरीले जनाएको छ । जुत्ता,मोजा र मोबाइल पुलमै छाडेर हिड्नुले डाकोइराला मानसिक तनावमा रहेको र आत्महत्या गरेको हुनसक्ने डीएसपी चौधरीले बताए ।"
