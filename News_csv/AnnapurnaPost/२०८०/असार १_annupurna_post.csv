शीर्षक,विवरण
क्यान्सर कहर,"क्यान्सरले जीवनको क्षतिसँगै परिवारलाई ऋणको भारी थपिदिने गरेको छ। क्यान्सरको उपचारले बिपन्न परिवारलाई कुन स्थितिमा ल्याइपुर्याउँछ भन्ने उदाहरण हो, कपिलवस्तुको सोम्डी गाउँपालिका७ कोपवाका हनुमान धोबीको परिवार। गलत खानपान र बदलिँदो जीवनशैली रोगलाई आमन्त्रण गर्ने मुख्य कारण हो। यही कारण क्यान्सरले मानिसलाई मृत्युको मुखसम्म पुर्याउने गरेको छ। क्यान्सर लागेपछि उपचारको क्रममा ९० प्रतिशत मानिसको मृत्यु हुने गरेको छ। पाँचदेखि १० प्रतिशत क्यान्सरमात्र वंशाणुगत कारणले हुन्छ। क्यान्सर पत्ता लाग्न समय लाग्ने र पत्ता लाग्दासम्म उपचारमा ढिलाइ भइसक्ने समस्या अझै छ। त्यसैले स्वास्थ्य सावधानी नै क्यान्सर लाग्न नदिने मुख्य उपाय हो। त्यसका लागि मादक पदार्थको सेवन नगर्ने, स्वस्थ खानपान र शारीरिक अभ्यासमा ध्यान दिनुपर्छ। क्यान्सरले जीवनको क्षतिसँगै परिवारलाई ऋणको भारी थपिदिने गरेको छ। क्यान्सरको उपचारले बिपन्न परिवारलाई कुन स्थितिमा ल्याइपुर्याउँछ भन्ने उदाहरण हो, कपिलवस्तुको सोम्डी गाउँपालिका७ कोपवाका हनुमान धोबीको परिवार। उनको भरतपुर क्यान्सर अस्पतालमा उपचार भइरहेको छ। धनसम्पत्ति सकेपछि धोबीका छोरा शत्रुघन बुवाको उपचारको खर्च जोह गर्न भरतपुरमै कवाडी संकलनको काम गर्छन्। उनीजस्तै अर्का उदाहरण हुन्, बाँके उडरापुरका फैयाज बेहना। उनको उपचारमा घरबारी सकिसकेको छ। यी त केवल प्रतिनिधि पात्रमात्र हुन्। आखिर जीवनको क्षतिसँगै परिवारलाई उठ्नै मुस्किल हुने गरी ऋणको बोझ थप्ने क्यान्सरविरुद्ध हामी किन सचेत छैनौं ? यसबारे सरकारी तवरबाट सचेतना बढाउनु जरुरी छ। आमनागरिक स्वयं पनि सचेत हुन अत्यावश्यक छ। पछिल्लो आँकडाहरू अनुसार क्यान्सरका बिरामी बढ्दो क्रममा छ। बीपी कोइराला मेमोरियल क्यान्सर अस्पतालमा दैनिक ९ सय बिरामी परीक्षणका लागि पुग्छन्। तीमध्ये १० देखि ३५ जनामा क्यान्सर देखिने तथ्यांक अस्पतालको छ। बर्सेनि १ लाख ६५ हजार बिरामी यो अस्पतालमा आउने गरेका छन्। सबैभन्दा बढी मुख, छाती, पाठेघर र स्तरको क्यान्सरका बिरामी धेरै छन्। त्यसैले राज्यले सचेतना वृद्धिसँगै क्यान्सरको उपचार सहजताका लागि धेरै स्थानमा विशेषज्ञ चिकित्सक र स्वास्थ्यकर्मीको व्यवस्था गर्न जरुरी छ। क्यान्सर पत्ता लागेपछि तीनवटा उपचार विधि छन्। पहिलो शल्यक्रिया, त्यसपछि बायोप्सी र तेस्रो विधि रेडिएसन (सेकाइ) हो। सबै पक्ष विचारेर आजैबाट सम्बन्धित सबै क्षेत्र आजैदेखि सचेत हुँदैन रोकथाम र निदानका लागि आवाज उठाउने र अभियान चलाउनेतर्फ लाग्नु उत्तम विकल्प हो। सरकार हरपल यसमा सचेत हुनैपर्छ। अल्प र दीर्घकालीन योजना बनाएर काम गर्नुपर्छ।"
"अनलाइन जुवामा कलाकार पनि पक्राउ, के हो वानएक्स बेट ?","काठमाडौं : अवैध वान एक्स बेट अनलाइन जुवाको प्रचार प्रचारमा देखिएपछि कलाकारहरू बल्छी ध्रुवे, राजु मास्टर, म्याकुरीसहित ८ जना पक्राउ परेका छन्। उपत्यका अपराध अनुसन्धान कार्यालयका प्रमुख मनोज केसीका अनुसार पक्राउ पर्नेमा ५ जना कलाकार तथा ३ जना युट्यूवर रहेका छन्। उनीहरू एउटै टिमको भएको खुलेको छ। उपत्यका अपराध अनुसन्धान कार्यालयको टोलीले कलाकारहरू राजु पौडेल (राजु मास्टर), मरिचमान श्रेष्ठ (बल्छी ध्रुवे), भटभटे माइला (बेगम नेपाली), पवन खतिवडा (म्याकुरी) र सरोज घिमिरेलाई बिहीबार पक्राउ गरेको छ। यस्तै, युट्यूवमा चर्चा कमाएका जलन घर्ती, गणेश देवकोटा र अलिस राईलाई पनि काठमाडौंबाट प्रहरीले नियन्त्रणमा लिएको छ। प्रहरीकाअनुसार, कलाकार तथा युट्यूवरले बेटिङलाई प्रमोसन गर्दै आएका थिए। यसबापत उनीहरूले ५ देखि ४० लाखसम्म कमिसन बुझेको पाइएको छ। कमिसनबापतको रकम उनीहरूलाई वान एक्स बेट कम्पनीबाटै प्राप्त हुन्थ्यो। उनीहरूले आफ्नो नाममा रहेको फेसबुक पेज तथा युट्यूवमार्फत बेटिङको अनलाइन जुवाको प्रचार प्रसार गर्थे। बेटिङ अत्यन्तै लाभदायक भएको भन्दै खेल्नका लागि आग्रहसमेत गर्थे। हास्य शृंखला मेरी बास्सैमा बल्छी ध्रुवेको भूमिका निर्वाह गरेपछि मरिचमान श्रेष्ठ चर्चामा आएका थिए। उनी अहिले हल्का रमाइलो र जुठे टेली श्रृंखलामा अभिनय गरिरहेका छन्। उपत्यका अपराध अनुसन्धान कार्यालयका प्रवक्ता रवीन्द्र रेग्मीका अनुसार वान एक्स बेट नामक प्रतिबन्धित अनलाइन बेटिङ एपमार्फत अबैध कारोबार गरेको आरोपमा यो गिरोहमाथि प्रहरीले निगरानी गरिरहेको थियो। यसैक्रममा प्रचारमा कलाकार र युट्यूवर पनि संलग्न भएको प्रमाण प्रहरीले फेला पारेको थियो। प्रहरीले ७४ करोड बढीको अनलाइन जुवा खेलाएको आरोपमा बुधबार मात्रै ५ जनालाई नियन्त्रणमा लिएको थियो। उनीहरूलाई प्रहरी हिरासतमा राखेर अनुसन्धान गर्नका लागि जिल्ला अदालतले ५ दिनको म्याद दिएको छ। यही घटनाको अनुसन्धान गर्दे जाँदा कलाकारहरूको पनि संलग्नता देखिएका थप प्रमाण भेटिएको थियो। कलाकारहरूले वान एक्स बेटमा सट्टेबाजी खेलाउने र युट्यूवमा यसको विज्ञापन गर्ने गरेका थिए। उनीहरूले युट्यूवमा प्रोमो कोड प्रयोग गरी वान एक्स बेटिङमा छुट प्राप्त गर्न सकिने भन्दै विज्ञापन गरेका थिए। नेपालमा अबैध रहेको अनलाइन जुवा खेल्न उनीहरूले विज्ञापनमार्फत युवाहरूलाई आकर्षण गरेको आरोप छ। अपराध अनुसन्धान कार्यालयका प्रमुख मनोज केसी भन्छन्, कलाकारहरू आर्थिक प्रलोभनमा परेको देखिन्छ। कमिसन आउने भएपछि उक्त काम के हो भन्ने बुझ्दै नवुझी प्रचार तथा प्रमोसनमा लागेको देखिन्छ। कतिपय देशमा यो खेल खेल्न कानुन अनुसार नै छुट भए पनि नेपालमा भने अनलाइन जुवा खेल्न र खेलाउन पाइँदैन। उनीहरूविरुद्ध सट्टेबाजी गर्न वा गराउन नहुने कसु्रमा अनुसन्धान गर्नका लागि जिल्ला प्रहरी परिसर काठमाडौंमा पठाइएको छ। के हो वानएक्स बेट ? वानएक्स बेट अनलाइन बेटिङ (सट्टेबाजी) प्लेटफर्म हो। यहाँ प्रयोगकर्ताले पुरै खेलको नतिजा वा खेलका विभिन्न समयावधिमा हुने गतिविधिको अनुमान गरेर जुवा झैं दाउ राख्नुपर्ने हुन्छ। यदि नतिजा मिलेको खण्डमा तोकेको गुणाको रकम फिर्ता पाइन्छ। यदि नमिलेको अवस्थामा आफूले बाजी राखेको सबै रकम जान्छ। अनुमानकै आधारमा खेलिने यो खेलमा एकैपटक हजारौं मानिसहरू सहभागी हुन सक्छन्। यही प्लेटफर्ममै विविध प्रलोभन दिएर लक्की ड्र मार्फत् पनि विजेता घोषणा पनि गरिन्छ। विभिन्न ठाउँ र देशअनुसार त्यहाँका कुनै व्यक्ति कम्पनीको एजेन्टका रूपमा काम गर्छन्। उनीहरूले नै पैसा उठाउन, पठाउन र कारोबार गर्नका लागि विभिन्न बंैकहरूसंग लिंक राख्छन्। यस्ता एजेन्टहरूले विभिन्न व्यक्तिको नागरिकतालगायतका अन्य कागजात राखी नक्कली नाममा खाता खोल्ने र यो खेल खेल्ने, खेलाउने गर्छन्। वानएक्स बेटको एप्लिेकेसनमार्फत् बाजी राख्न पाइन्छ भने विभिन्न प्रकारका अनलाइन गेम खेलेर रकम जित्न सकिन्छ।"
सेयर बजारमा आशाका किरण,"काठमाडौं : सरकारले आर्थिक वर्ष २०८०८१ को बजेट सार्वजनिक गरेलगत्तै घटेको सेयर बजार बढ्न थालेको छ। ब्याजदर घटेकाले पनि सेयर बजार उकालो लागेको सेयर विज्ञ बताउँछन्। यद्यपि प्रायः हरेक आर्थिक वर्षको अन्त्यमा लगानीकर्ताहरू नाफा बुक गर्न पनि आकर्षित हुने भएकाले सेयर बढी खरिद हुने प्रवृत्ति छ। प्रायः आर्थिक वर्षको चौथो त्रैमासदेखि नयाँ आर्थिक वर्षको पहिलो त्रैमासमा लाभांश खाने बेला हुने भएकाले यसको आसले लगानीकर्ता झुम्मिने गरेको सेयर विश्लेषक कृष्ण गिरी बताउँछन्। यसकारण पनि यो अवधिमा सेयर उकालो लाग्ने गर्छ। तर, पछिल्लो समय प्रधानमन्त्री पुष्पकमल दाहाल प्रचण्ड भारतबाट फर्किपछि जलस्रोत कम्पनीको सेयरमा उत्साह छाएको विश्लेषक गिरीले औंल्याए। भन्छन्, भारतले १० हजार मेगावाट विद्युत् किन्ने सहमति गरेर प्रधानमन्त्री आएपछि लगानीकर्तामा आशा स्थापित गरेको छ। पर्यटन आगमन पनि कोभिड पूर्व (सन् २०१८१९ को स्थिति)को अवस्था जस्तै बढ्न थालेको छ। जसले गर्दा होटल व्यवसाय पनि फस्टाउने भएकाले यसको सेयर कारोबार बढेको गिरी बताउँछन्। उनकाअनुसार निर्जीवन बिमा कम्पनीहरूले हकप्रद तथा पुँजीवृद्धिमा केन्द्रित भएकाले पनि यसको सेयरमा आकर्षण बढेको हो। तर, आगामी आर्थिक वर्षको बजेट सार्वजनिकसँगै ल्याएको आर्थिक विधेयक २०८०ले लगानीकर्ता भने निरुत्साहित भएका थिए। अर्थमन्त्री डा प्रकाशशरण महतले सो विधेयकमा पुँजीबजारलाई प्रभाव पार्ने ३ वटा दफा (२६, २७ र २९ )मा करमा हेरफेर गरे। अन्तर्राष्ट्रिय पुँजी बजार विज्ञ मुक्ति अर्याल बजेटमा यी ३ व्यवस्थाले सेयर बजार प्यानिक भएर घटेको बताउँछन्। यी दफा विवादित बनेका छन्। लगानीकर्तासँग जोडिएको कुरापछि अर्थमन्त्रीले यसलाई सुधार्छु भनेर आश्वासन दिएपछि पुँजीबजार फर्केको उनको दाबी छ। तर, यी ३ बुँदालाई बैंक तथा वित्तीय संस्था, बिमा कम्पनीका छाता संगठनहरूले बुधबार खारेज गर्नसमेत माग गरेका छन्। उक्त विधेयकको दफा २६ ले फर्दर पब्लिक अफरिङ (एफपीओ) प्रिमियम मूल्यमा सेयर जारी गर्दा प्राप्त रकमबाट बोनस बाँड्दा कर लाग्ने व्यवस्था गरेको छ। यस्तै, दफा २७ ले दुई कम्पनी गाभिँदा वा एउटाले अर्कोलाई प्राप्ति गर्दा हासिल हुने बार्गेन पर्चेज गेनलाई आय मानेर आयकर तिर्न निर्देशन दियो। दफा २९ ले सेयर तथा घरजग्गा कारोबार किनबेच गरेर प्राप्त आयको कर विगतमा नतिरेको भए कर तिर्नुपर्ने अवस्था सिर्जना गर्यो। यी व्यवस्थाले गर्दा लगानीकर्ताको निराशा नेप्से परिसूचकमा छर्लङ्ग देखियो। बजेट सार्वजनिक हुने अघिल्लो दिन जेठ १४ गते १९४१७७ बिन्दुमा पुगेको नेप्से परिसूचक जेठ १६ गते ह्वात्तै घटेर १८८८६१ बिन्दुमा झर्यो। अर्थमन्त्रीको आश्वासनपछि लगानीकर्ताहरूको मनोवल बढेको नेप्से परिसूचकले देखाउँछ। सेयर कारोबार साताको अन्तिम दिन बिहीबार नेप्से परिसूचक ५ अंकले बढेर २०४२०७ बिन्दुमा पुगेको छ। तर, नेप्से सामान्य अंकले मात्रै बढ्यो। सो दिन २ सय ७० कम्पनीको ७८ लाख ९६ हजार ४७८ कित्ता सेयर ३ अर्ब १६ करोड २८ लाख १० हजार ८ सय ४३ रुपैयाँमा खरिदबिक्री भएको छ। सो कारोबार रकम भने अघिल्लो दिनको तुलनामा कम हो। किनभने जेठ ३१ गते बुधबार नेप्से परिसूचक ह्वात्तै बढेर २ हजार ३७ दशमलव ०६ बिन्दुमा पुग्दा सेयर कारोबार ५ अर्बमाथि पुगेको थियो। सो दिन २ सय ७५ कम्पनीको १ करोड २५ लाख ६१ हजार ४४० कित्ता सेयर ५ अर्ब १ करोड ७८ लाख ७ हजार ६८२ रुपैयाँमा खरिदबिक्री भयो। यद्यपी यो कारोबार रकम विगत ५ महिना यताकै उच्च हो। किनभने २०७९ पुस २८ गते योभन्दा बढी थियो। यसअघि सेयर कारोबार ५ अर्ब ४७ करोड पुगेको थियो। पछिल्ला दुई दिन बैंकिङ, हाइड्रोपावर, लाइफ इन्स्योरेन्स, माइक्रो फाइनान्स, म्युचुअल फन्ड र अदर्श उपसमूहको सूचक बढेको छ। साताको अन्तिम दिन सिटी होटलको ९९७ र अभियान लघुवित्त वित्तीय संस्थाको सेयर मूल्य ९२० प्रतिशतले बढेको छ। कारोबार रकमका आधारमा शिवम् सिमेन्ट अगाडि रहेको छ। सो कम्पनीको १७ करोड मूल्य बराबरको कारोबार भयो। यस्तै, सोल्टी होटलको १६ करोड र नेपाल लाइफ इन्स्योरेन्सको १४ करोड मूल्य बराबरको सेयर कारोबार भएको छ। समग्रमा कारोबारमा आएका १३ उपसमूहमध्ये ७ को मूल्य घट्यो भने ६ को बढेको छ। होटल्स एन्ड टुरिजम इन्डेक्सको सूचक सर्वाधिक ४५६ प्रतिशतले बढेको छ। विवादित बुँदाबाहेक बजेट राम्रै भएकाले पनि सेयर बजार लयमा फर्केको पुँजीबजार विज्ञ अर्यालको भनाइ छ। भूक्तानी सन्तुलन अर्थात् शोधनान्तर, विदेशी मुद्रा सञ्चितिलगायतका अर्थतन्त्रका सूचकहरू सकारात्मक छन्। साथै बैंकहरूमा पर्याप्त तरलता छ, ब्याजदरमा पनि सुधार आएको छ। अर्थतन्त्र पनि अलिकति चलायमान हुने र नेपाल राष्ट्र बैंकले पनि साउनमा ल्याउने मौद्रिक नीति पनि अलि सहज हुने गरी ल्याउनुपर्छ भन्ने माहोल छ, अर्यालले अन्नपूर्णसँग भने, यसकारणले पनि लगानीकर्तामा आशा जागेको छ। सेयरको आकार ५ अर्बमाथि नाघेकाले पनि लगानीकर्ताहरूमा लगानी गर्नुपर्छ भन्ने वातावरण सिर्जना भएकाले आत्मबल बढेको देखिन्छ।"
"सिंहदरबारमा हाजिर भेटिन्छ, भेटिँदैनन् कर्मचारी","काठमाडौं : मुख्य प्रशासनिक केन्द्र हो सिंहदरबार। सरकारी मुख्य काम मात्रै होइन, मुलुकको महत्त्वपूर्ण योजना नै यहीँ बन्छ, मन्त्रालयहरू नै यहीँ छन्। जहाँ काम गर्ने कर्मचारी नियमित त हुनुपर्छ नै अझै बढी जिम्मेवार पनि हुनुपर्छ। तर, बिहीबार राष्ट्रिय सर्तकर्ता केन्द्रले गरेको अनुगमनमा त्यस्तो पाइएन। १ सय २५ कर्मचारी नै मन्त्रालय र कार्यालयमा भेटिएनन्। केहीको हाजिर मात्रै भेटियो, कर्मचारी फेला परेनन्। सतर्कर्ता केन्द्रले बिहान १० बजेदेखि १२ बजेसम्म गरेको अनुगमनमा यस्तो पाइएको हो। कतिपय कर्मचारी त सिंहदरबारभित्र रहेको केन्द्रीय चमेना गृहमा अनाधिकृत व्यक्तिसँग बसेर गफ गरिरहेको भेटिएको सतर्कर्ता केन्द्रले जनाएको छ। केन्द्रका अनुसार नौ जना कर्मचारी त खाजा खान तोकिएको समयमा भन्दा बाहिरको समयमा अनाधिकृत व्यक्ति फेला परेका छन्। यसरी विभिन्न वाहानामा हाजिर गरी तत्कालै बाहिर निस्कने कर्मचारीको कार्यालयमा अनुपस्थितिको कारण सम्बन्धित निकायसँग माग गरी कारबाही अगाडि बढाउने केन्द्रका सहसचिव एवं प्रवक्ता ज्ञानराज सुवेदीले जानकारी दिए। केन्द्रले सार्वजनिक निकायहरूबाट हुने अनियमितता, ढिला सुस्ती, भ्रष्टाचार सम्बन्धमा उजुरी संकलन गर्ने गर्छ। त्यस्तै सार्वजनिक निकायहरूबाट प्रदान हुने सेवा प्रवाह प्रभावकारी तुल्याउन नियमन, अनुगमन गरी सुझाव, निर्देशन दिने कामा पनि केन्द्रले गर्दै आएको छ। सार्वजनिक पद धारण गरेका व्यक्तिहरूको सम्पत्ति र आयको अनुगमन गर्ने दायित्व पनि केन्द्रको हो तर यो दायित्वमा भने केन्द्र खरोरूपमा उत्रन सकेको छैन।"
हिमाली जिल्लामा हात्तीपाइलेको सर्भे,"जोमसोम : हालसम्म हात्तीपाइले रोगको परीक्षण हुन बाँकी मनाङ र मुस्ताङसहित ५ वटा हिमाली जिल्लाहरूमा नमुना संकलन तथा सर्भे परीक्षण सुरु गरिएको छ। नेपाल सरकार ईपिडिमियोलोजी तथा रोग नियन्त्रक महाशाखाको समन्वयमा फियर मेड नेपाल गैरसरकारी संस्थाले राष्ट्रिय हात्तीपाइले रोग निवारण कार्यक्रम अन्तर्गत कन्फरमेटोरी म्यापिङ (मिनी टास) सर्भे कार्यक्रम सञ्चालन गरेको फियर मेड नेपालले जनाएको छ। हिमाली जिल्लाहरूमा हात्तीपाइले रोग भए नभएको यकिन गर्न सर्भे अध्ययन सुरु गरिएको फियर मेड नेपालका कार्यक्रम संयोजक एवं अनुगमन तथा गुणस्तर सुधार विशेषज्ञ विविन थापाले जानकारी दिए। उनका अनुसार मनाङ, मुस्ताङ, सोलुखुम्बु र डोल्पा जिल्लामा हात्तीपाइले रोगको एकिन गर्न सुर्भे सुरु गरिएको हो। यसका अलावा हिमाली जिल्ला हुम्लामा भने आरटीआई नामक संस्थाले हात्तीपाइलेको एकिन गर्न सर्भे सुरु गरेको उनको भनाइ छ। हात्तीपाइले रोग एकिन गर्न मुस्ताङका ५ स्थानीय तहका ३१ वटा विद्यालयमा अध्ययनरत ३ सय जना बालवालिकाको एन्टिजेन किट मार्फत (एफटीएस) परीक्षण गरिने कार्यक्रम संयोजक थापाले बताए। यसैगरी हिमाली जिल्ला मनाङका २२ विद्यालयका २ सय ५१ जना, सोलुखुम्बुका ४६ वटा विद्यालयमा ४ सय ८० जना र डोल्पा जिल्लामा ३७ वटा विद्यालयका ४ सय ८० जना बालवालिकाको हात्तीपाइले रोगको संक्रमण भए नभएको एकिन गरिने फियर मेड नेपालले उल्लेख गरेको छ। तर, आरटीआई संस्थाले गर्ने हुम्लाका कतिवटा विद्यालयका कति जनाको हात्तीपाइले रोगको परीक्षण गर्ने भन्ने जनाइएको छैन। हात्तीपाइले रोगको सर्भे अध्ययनका क्रममा सम्वन्धित स्थानीय तहको स्वास्थ्य शाखा र विद्यालयको समन्वयमा विद्यालयमै पुगेर एन्टिजेन (एफटीएस) परीक्षण गरिने बताइएको छ। सर्भेका लागि कक्षा ४ देखि ८ सम्म पढ्ने बालबालिकामा कन्फरमेटोरी म्यापिङ (मिनी टास) सर्भे अध्ययन गरिने फियर मेड नेपालको भनाई छ। हात्तीपाइले रोग परीक्षण गर्दा १० मिनेटमा रिजल्ट आउने कार्यक्रम संयोजक विपिन थापाले बताए। उनका अनुसार मुस्ताङका ५ तहमा पुगेर सर्भे गर्दा २ हप्ता बढी समय लाग्नेछ। परीक्षणपछि हात्तीपाइले भए नभएको नतिजा विद्यालय र स्थानीय तहलाई जानकारी गराइने उनको भनाई छ। परीक्षणमा हात्तीपाइलेको पोजेटिभ केस देखिएमा औषधि वितरण गरिने र यसले ९९ प्रतिशत हात्तीपाइले परजीवी नस्ट गर्ने उनले जनाए। हिमाली जिल्लाहरूमा जलवायू परिवर्तनका कारण मौसमी तापमान बर्सेनि वृद्धि भइरहेको र यहाँ लामखुट्टे भित्रिन सक्ने भएकाले हात्तीपाइले रोगको अध्ययन सर्भे समयसापेक्ष भएको सरोकारवालाले बताएका छन्। हात्तीपाइले रोगको एकिन गर्ने सर्भे कार्यक्रमको पूर्वसन्ध्यामा आयोजित जिल्ला स्तरीय अभिमुखिकरण कार्यक्रममा जिल्ला समन्वय समितिका उपप्रमुख आइतेलाल थकालीले जलवायू परिवर्तनको असर हिमाली जिल्लामा परेको र यसले विभिन्न रोग संक्रमणका प्रकोप देखिन थालेको बताए। कार्यक्रममा प्रमुख जिल्ला अधिकारी अनुप केसी र स्वास्थ्य कार्यालयका प्रमुख प्रेम नेपाली लगायतले हिमाली जिल्लाहरूमा पनि हात्तीपाइले रोगको जोखिम बढेको बताए। हालसम्म हात्तीपाइले रोग निवारणका लागि सरकारले ७२ जिल्लाहरूमा सर्भे अध्ययन गरिसकेकोमा ६४ वटा जिल्लाहरूमा हात्तीपाइले संक्रमित देखिएको थियो। हालसम्म नेपालमा १५ हजार बढी हात्तीपाइले रोग संक्रमित छन्। सरकारले सर्भे अध्ययन गरेका ६४ जिल्लामध्ये ४९ वटा जिल्लामा औषधि बन्द गरिएको छ भने १५ वटा जिल्लामा औषधि सेवन नियमित भइरहेको ईपिडिमियोलोजी तथा रोग नियन्त्रक महाशाखाको तथ्यांकमा उल्लेख छ। हात्तीपाइले रोगको यसप्रकारको सर्भेक्षणको प्रतिफलबाट सरकारलाई हात्तीपाइले रोग निवारण कार्यक्रम अगाडी बढाउन सहज हुने फियर मेड नेपालकाका अनुगमन तथा गुणस्तर सुधार विशेषज्ञ एवं कार्यक्रम संयोजक थापाले बताए। हात्तीपाइलेको संक्रमण क्युलेक्स वा एनोफिलिसको पोथी लामखुट्टेको टोकाइले फाईलेरिया नामक किटाणुबाट हुन्छ । लामखुट्टेको टोकाइले मानव शरीरको लिम्फ्याटिक प्रणालीमा असर गरेपछि अस्वाभाविक वृद्धि हुने नै हात्तीपाइले रोग हो। लामखुट्टेले टोकेको ६ देखि १० वर्षसम्ममा यो रोगको लक्षण देखा पर्छ ।"
प्रधानन्यायाधीशसँग सांसदको सवालजवाफ आज,"काठमाडौं : प्रस्तावित प्रधानन्यायाधीश हरिकृष्ण कार्कीसँग संसदीय सुनुवाइ आज समितिले सवाल जवाफ गर्ने भएको छ। बिहिवार बसेको बैठकमा कार्कीलाई प्रश्न सोध्ने र जवाफ माग्ने कार्यक्रम शुक्रबार ८ बजेलाई सारिएको हो। कार्कीले आफ्नो कार्ययोजना र योग्यता प्रस्तुत गरेका छन् । संसदीय सुनुवाइ विशेष समितिमा आफ्नो योजना पेश गर्दै कार्कीले बिचौलियाको रूपमा पहिचान भएका व्यक्तिहरूको गतिविधि सूक्ष्म निगरानीमा राख्ने बताए। कार्कीले न्यायपालिका सुधारका लागि सहकार्य,समन्वय र सहकारितामा आधारित दस्ताबेज बनाउने सोच राखेको पनि बताए। उनले न्यायिक क्षेत्रको विचलन ६० प्रतिशत रोक्न सफल भएको बताए। गोला प्रथा लागु भएपछि न्यायिक विचलन कम हुँदै गएको र स्वच्छता गर्ने दिशामा अगाडि बढेको उनको भनाइ छ। शुक्रवार समितिमा रहेका १५ सदस्यहरूले कार्कीसँग प्रश्नोत्तर गर्नेछन् । समितिमा कांग्रेसबाट रमेश लेखक, इश्वरीदेवी न्यौपाने, जीवन परियार, ज्ञानेन्द्रबहादुर कार्की र रमेशजंग रायमाझी छन्। एमालेबाट पदम गिरी, महेशकुमार बर्तौला, लिलानाथ श्रेष्ठ, ईश्वरी जीएम र देवेन्द्र दाहाल सदस्य छन् । माओवादी केन्द्रबाट जनार्दन शर्मा र जगप्रसाद शर्मा, रास्वपाबाट डोलप्रसाद अर्याल, राप्रपाबाट पशुपतिशमशेर जबरा र जसपाबाट प्रकाश अधिकारी सदस्य छन् । गत वैशाख २५ गते संवैधानिक परिषद्बाट नयाँ प्रधानन्यायाधीशका लागि सिफारिस भएका हरिकृष्ण कार्की संसदीय सुनुवाइ समितिबाट अनुमोदित भए राष्ट्रपतिबाट नियुक्त हुनेछन्।"
किन नबनाउने रोपवे ?,"काठमाडौं : नेपाल जहाँ दुर्गम भूभाग र वर्षाको कारणले गर्दा सडक अवरुद्ध हुने जोखिमहरू छन्, त्यहाँ सामान ढुवानीको अत्यावश्यक माध्यम रोपवे हुनसक्छ, भिक्टोरिया हिल्डा रिग्बी डेल्मोन, प्रबन्धक, आइयनआर एसिया अपस्ट्रिमआईयफसी भन्छिन्। हवाई र सडक यातायातको तुलनामा, रोपवे यातायात पनि सस्तो छ। नेपालका लागि रोपवेको महत्व एक शताब्दीअघि नै प्रष्ट भइसकेको थियो। प्रधानमन्त्री चन्द्रशमशेरको आदेशमा मकवानपुरदेखि काठमाडौंसम्मको २२ किलोमिटर दूरीको देशको पहिलो रोपवेको निर्माण सन् १९२२ मा सुरु भएको थियो। २० औं शताब्दीको उत्तराद्र्धमा देशमा धेरै रोपवे लाइनहरू थिए। सन् १९८६ मा हेटौंडा सिमेन्ट कारखानाले चुनढुङ्गा रोपवेबाट बोक्न थाल्यो। सन् १९९५ मा दूध ढुवानीका लागि काठमाडौं उपत्यकाको बाहिरी भागमा रहेको भट्टेडाँडामा रोपवे निर्माण गरिएको थियो। अरू केही लाइनहरू पनि थिए। तर, रोपवेको लागत प्रभावकारिताको स्पष्ट प्रमाणको बाबजुद राष्ट्रिय एजेन्डा सडक निर्माणमा सारियो। तर, अब नेपालमा फेरि रोपवे पुनरुत्थानको बहस सुरु भएको छ। नेपालमा मानिस आउजाउका लागि सातवटा रोपवे र करिब एक दर्जन रोपवे सामान ओसारपसारका निम्ति सञ्चालनमा छन्। एक प्रतिवेदनअनुसार नेपालमा करिब २ हजार क्षेत्रमा रोपवे हुन सक्ने भनिएको छ र ६२ ठाउँमा सम्भाव्यता अध्ययन समेत गरिएको छ। तर, नेपालमा मानिस यातायातका लागि रोपवे स्थापना गर्न लगानीकर्ताले २१ विभिन्न सरकारी निकायबाट स्वीकृति लिनुपर्ने हुन्छ। रोपवे नेपाल प्रालिका अध्यक्ष गुणराज ढकाल भन्छन्, हाम्रा कर्मचारीतन्त्रको अवरोधलाई सरलीकृत नगरेसम्म हामी लगानीकर्तालाई आकर्षित गर्न सक्दैनौँ। रोपवे जडान सडक निर्माणभन्दा ६ गुणा सस्तो छ र मर्मत लागत पनि कम छ। उदाहरणका लागि, ४२ किलोमिटर लामो हेटौंडाकाठमाडौं रोपवे निर्माण गर्न सोही मार्गमा त्रिभुवन राजमार्गभन्दा आधा खर्च भएको छ। ढकाल थप्छन्, तर पनि रोपवेबारे सरकार मौन छ। हामीसँग यस विषयका निम्ति रोपवे विभाग र नीतिहरू पनि छैनन्। चन्द्रागिरि हिल्स प्रालिअन्तर्गत चन्द्रागिरि केबलकार निर्माण गर्ने आईएमई ग्रुप हाल अतिरिक्त केबल कार सेवाहरूमा काम गरिरहेको छ। जसमा बुटवल बजारबसन्तपुर (३ किमी), चिसापानी राजमार्गराजकडा (कैलाली), सिक्लेसकोरी (कास्की) र प्युठान जिल्लाको घाँटीखोलास्वर्गद्वारी मन्दिर रहेका छन्। ताप्लेजुङको पाथीभरा मन्दिरमा केबलकार सञ्चालन गर्ने कुरा पनि गाइँगुइँ सुनिन्छ। यसबाहेक निजी कम्पनीले काठमाडौंको दक्षिणकालीचौखतदेवी, बूढानीलकण्ठशिवापुरी पहाड र बोहराटारनागार्जुन पहाडमा रोपवे यातायातको सम्भाव्यता अध्ययन गरिरहेका छन्। ललितपुरको गोदावरीफुलचोकी पहाड, प्युठानमा रहेको घोराही स्वर्गद्वारी मन्दिर, रसुवाको ग्याङ्फेदीगोसाइँकुण्ड, सोलुखुम्बुको लुक्लानामचे बजार, चितवनको देवघाटमौलाकालिका मन्दिर र नवलपरासीको रानीतालमौलाकालिका पनि अध्ययनहरू जारी छन्। नेपाल लगानी बोर्डले मुस्ताङको विरेठाँटीकागबेनीरानीपौवादेखि मुक्तिनाथ मन्दिरसम्म ८४ किलोमिटरको केबलकारको अध्ययन गर्न पनि सहजीकरण गरिरहेको छ। यो आयोजना कार्यान्वयनमा आएमा पर्यटन प्रवद्र्धन र स्थानीय जनताको जीविकोपार्जनमा उल्लेख्य सुधार आउने अपेक्षा गरिएको छ। रोपवेमा नेपालको अर्थतन्त्रलाई परिवर्तन गर्ने क्षमता छ किनभने यसले पर्यटनलाई बढावा दिन सक्छ, आय सृजना र रोजगारीका अवसरहरू बढाउन सक्छ, डेल्मन भन्छिन्। नेपालमा जलविद्युत्को प्रचुर सम्भावना भएकाले यहाँ रोपवे अत्यन्तै सम्भव छ। वर्षाको समयमा देशभरको करिब ४५०० किलोमिटरको ग्रामीण सडक सञ्जाल भारी वर्षा, बाढी र पहिरोले प्रभावित हुने र कुल जनसङ्ख्याको करिब एक चौथाइ जनताहरू जिल्लाको सदरमुकामसँग सम्पर्कविहीन हुने गरेका छन्, उनि भन्छिन्। सन् २०२२ मा नेपालले रोपवे सुरु भएको शताब्दी मनायो। नवीकरणीय उर्जा महासंघ नेपाल, नेपाल रोपवे संघ र अन्य सम्बन्धित संस्थाहरूले नेपालमा रोपवे प्रविधिको महत्व, सान्दर्भिकता र पुनरुद्धार विषयक गोष्ठी आयोजना गरी सय वर्ष मनाए। उनीहरूले आशा गरेका थिए कि यस्ता गोष्ठीले राजनीतिज्ञ र सरकारी अधिकारीहरूलाई नेपालमा रोपवे यातायातको पुनरुत्थानमा पुनर्विचार गर्न प्रेरित गर्नेछ, तर कुनै फाइदा भएन। दीपक ज्ञवाली, अजय दीक्षित र मधुकर उपाध्यायको रोपवेज इन नेपाल नामक पुस्तकले नेपाली रोपवे परियोजनाका विगतका धेरै सफलताका कथाहरू बताउँछ, तर सामान र मानव यातायातको समस्यालाई सहज बनाउन रोपवेको विकास गर्ने विचार न त जनमानसमा पुग्न सकेको छ न त सरकारी अधिकारी र मन्त्रीहरूलाई रिझाउन सकेको छ। जलस्रोत मन्त्रीसमेत रहिसकेका ज्ञवाली भन्छन्, सडक आयोजनाभन्दा धेरै कमिसन सरकारी अधिकारी र मन्त्रीहरूले रोपवे विकासबाट पाउँदैनन् त्यसैले उनीहरू यसलाई वेवास्ता गर्छन्। रोपवे आयोजनाका लागि तात्कालीन सरकारले पाँचौं पञ्चवर्षीय योजनामा रोपवे सेवालाई सुधार र विस्तार गर्ने योजना र नीतिहरू समावेश गरेको थियो। अमेरिकी सरकारको अनुदान सहयोगमा ढोरसिङदेखि काठमाडौंसम्मको पुरानो २२ किलोमिटर लामो, कम क्षमताको मोनोकेबल प्रणालीलाई प्रतिस्थापन गरी हेटौंडादेखि काठमाडौंसम्म ४२ किलोमिटर लामो द्विकेबल रोपवे विस्तार गरिएको थियो। छैठौं पञ्चवर्षीय योजनामा दैनिक उपभोग्य वस्तु ढुवानीका लागि पहाड र पहाडमा गुरुत्वाकर्षण (ग्राभिटी) रोपवे विकास गर्ने प्रस्ताव राखिएको थियो र उक्त योजना कार्यान्वयनका लागि ६० करोड रुपैयाँ विनियोजन गरिएको थियो तर त्यसमा केही काम भने भएन। ९० को दशकमा बहुदलीय प्रजातन्त्रको पुनस्र्थापनापछि आठौं पञ्चवर्षीय योजनाले अन्य यातायातका साधन अन्तर्गत रोपवेलाई समेटेर विद्यमान रोपवेलाई सुदृढ गरी पूर्ण क्षमतामा सञ्चालन गर्ने कार्यक्रम घोषणा गरेको थियो। पर्यटन प्रवद्र्धनका लागि छोटो दूरीका रोपवे निर्माणका लागि निजी क्षेत्रलाई प्रोत्साहन गर्ने र गुरुत्वाकर्षण रोपवेको विकास गर्ने योजना पनि थियो। त्यसका लागि तत्कालीन सरकारले १५ करोड ८० लाख रुपैयाँ विनियोजन गरेको थियो। दसौं पञ्चवर्षीय योजना (२००२२००७) मा पनि रोपवे यातायातको विकास गर्ने नीतिहरू अवलम्बन गरिने भन्ने उल्लेख गरियो। यसले निजी उद्यमीहरूलाई पर्यटक र स्थानीय अर्थतन्त्रका लागि महत्त्वपूर्ण स्थानहरूमा केबलकाररोपवे निर्माण र सञ्चालन गर्न प्रोत्साहन गर्ने लक्ष्य पनि राखेको थियो।"
एआईजीको नेतृत्वमा बन्यो छानबिन समिति,"झापा : झापामा सशस्त्र प्रहरीका इन्सपेक्टर नमप्रभाव राईले आफ्नै संगठनका सहकर्मीलाई पानीमा चोबल्दै, खेदाउँदै निर्घात कुटपिट गरेको घटना बाहिरिएलगतै सशस्त्र प्रहरी बल नेपाल मुख्यालयले विशेष छानबिन समिति गठन गरेको छ। सशस्त्रका एआईजी चन्द्रप्रकाश गौतमको नेतृत्वमा तीन सदस्य छानबिन समिति गठन भएको सशस्त्र प्रहरी बल नेपाल मुख्यालयका प्रवक्ता तथा एसएसपी राजेन्द्र खड्काले अन्नपूर्णलाई बताए। सशस्त्र प्रहरी बल नेपाल कोशी प्रदेश बराह वाहिनी सुनसरीका डीआईजी अन्जनीकुमार पोखरेलले घटना भएको भोलिपल्ट बुधबार नै बाहिनीका एसपी विक्रम हुमागाइँको नेतृत्वमा तीन सदस्य छानबिन समिति गठन गरेका थिए। डीआईजी पोखरेलकै निर्देशनमा इन्सपेक्टर राईसहित टोली सादा पोशाकमा खटिँदा संगठनकै बदनाम हुनेगरी घटना घटेकाले मुख्यालयले एआईजी गौतमको नेतृत्वमा छानबिन समिति बनाएको हो। एआईजीको नेतृत्वमा गठित छानबिन समितिले इन्सपेक्टर राईलाई निलम्बन गरी छानबिन प्रक्रिया अघि बढाउन सक्छ, प्रवक्ता खड्काले भने, त्यो अधिकार छानबिन समितिलाई दिइएको छ, अब समितिले कसरी प्रक्रिया अघि बढाउँछ, त्यो समितिको कुरा हो। छानबिन समितिको प्रतिवेदनको आधारमा कुटपिट घटनामा संलग्न कर्मचारीलाई विभागीय कारबाही हुन्छ, त्यसमा कुनै द्विविधा नै छैन, उनले भने, सादा पोशाकमा सशस्त्र प्रहरी खटाउन नपाउने संगठनको नीति छ। तर, विशेष काम प्रयोजनका लागि संगठनबाट स्वीकृति लिएर दुईचार दिनका लागि मात्र सादा पोशाकमा खटाउन चाहिँ पाइन्छ। सादा पोशाकमा खटाउनेलाई विशेष सूचना संकलनका पठाउन गरिन्छ, प्रवक्ता खडकाले भने, नियमावली विपरीत संगठनको बदनाम हुने गरी पैसा उठाउन चाहिँ सादा पोशाकमा खटाउन पठाइँदैन। झापा घटनाको हकमा किन र के प्रयोजनका लागि बाहिनीले इन्सपेक्टर राईसहितको टोलीलाई खटाएको हो, स्वीकृति लिएर हो कि नलिई हो, त्यो एआईजी नेतृत्वको समितिले अवश्य छानबिन गर्छ, उनले भने। एआईजी नेतृत्वको समिति शुक्रबार पूर्व आउँदैछ। इन्सपेक्टर राईको कुटपिटबाट घाइते भएका पाँच जना सशस्त्रलाई बराह वाहिनी सुनसरीमा राखेर उपचार भइरहेको जनाइएको छ। घाइतेहरूको उपचार नभएको हाल्ला मात्र हो, उनले भने, बाहिनीमा हाम्रै एक जना चिकित्सक छन्, आवश्यक परेको खण्डमा बाहिरका चिकित्सक बोलाएर पनि घाइतेहरूको उपचार गराइन्छ। मंगलबार राति करिब साढे १० बजेको समयमा मेचीनगर नगरपालिका५ स्थित नकलबन्दामा सादा पोशाकमा रहेका इन्सपेक्टर राई, सशस्त्र जवानहरू रामसुन्दर तामाङ र जीवन बास्तोलाले गाई गोरु कटाएको भन्दै ड्युटीमा खटिएका सशस्त्रका वरिष्ठ हवल्दार पासाङ तामाङ, सशस्त्र प्रहरी हवल्दारहरू गणेशबहादुर तामाङ, रामबहादुर कार्की, सशस्त्र प्रहरी सहायक हवल्दार शान्तबहादुर राई र सशस्त्र जवान उमेश राजवंशीलाई मेची नदीको पानीमा चोबल्दै, खेदाउँदै भाटैभाटाले कुटेका थिए। कुटाइ खानेहरू सशस्त्र प्रहरी बल बोर्डर आउट पोस्ट नकलबन्दामा कार्यरत थिए। सादा पोशाकमा आएका इन्सपेक्टर राईसहितको टोलीले बर्दीधारी सशस्त्रलाई सार्वजनिक स्थलमा कुटपिट गरिरहेको देखेपछि त्यहाँँका स्थानीय प्रतिकारमा उत्रिए। स्थानीयले कुटपिटमा संलग्न इन्स्पेक्टर राईसहितको टोलीमाथि नै खनिएका थिए। त्यसपछि घटनास्थल तनावग्रस्त बनेको थियो। स्थानीयले सशस्त्रको बीएबी ३२४६ नम्बरको गाडी तोडफोड गर्दै इन्स्पेक्टर राईसहितको टोलीलाई कारबाहीको माग गर्दै चर्को नाराबाजीसमेत गरेको प्रत्यक्षदर्शीहरू बताउँछन्। इन्स्पेक्टर राई र जवान तामाङ विवादित कर्मचारी सशस्त्र प्रहरी बल नेपाल कोशी प्रदेश बराह वाहिनी सुनसरीका डीआईजी अन्जनीकुमार पोखरेलले सादा पोशाक घुमुवा मा खटाइएका इन्सपेक्टर नमप्रभाव राई र सशस्त्र जवान रामसुन्दर तामाङ विवादित कर्मचारी हुन्। इन्सपेक्टर राई यसअघि मोरङमा बसेका थिए। बिओपी सिक्टीको इन्चार्ज हुँदा इन्सपेक्टर राईले मोरङको दक्षिणी क्षेत्रबाट तस्करी गराएको आरोपमा विवादमा परेका थिए। बराह वाहिनी सुनसरीका तत्कालीन डीआईजी कमल गिरीले इन्सपेक्टर राईलाई कारबाही स्वरूप बाहिनी तानेका थिए। गिरीको सरुवा भएलगतै बराह बाहिनीमा डिआईजी पोखरेल आए। डीआईजी पोखरेल आएपछि राईलाई घुमुवा प्रहरीको इन्चार्ज बनाए। राईले डीआईजीको नाम बेचेर तस्करहरूबाट लाइनमार्फत रकम संकलन गर्दै हिँडेको पनि सुरक्षास्रोतको दाबी छ। त्यस्तै, डीआईजी पोखरेलले सादा पोशाकमा खटाएका अर्को घुमुवा सशस्त्र जवान तामाङको ससुराली घर झापाको मेचीनगर हो। बिओपी कांकडभिट्टामा २ वर्षअघि आएका तामाङले बिओपीमा भान्सा चलाउने (कोट मास्टर) को जिम्मेवारी पाए। भान्सा चलाउन थालेपछि तामाङको घुलमिल तस्कर तथा व्यापारीसँग नजिकियो। तामाङले बिओपी इन्चार्जलाई खुसी पार्न रकम पनि संकलन गर्न थाले। दुई महिनाअघि मेचीनगरको सतिघट्टामा तामाङले जबरजस्ती घरभित्र पसेर सरसामान खोसाखोस गर्न खोज्दा व्यापारीले उनलाई हातपात गरेका थिए। घटना विवादित बनेपछि तामाङलाई डीआईजी पोखरेलले तत्काल बाहिनी तानेका थिए। त्यसको केही दिनपश्चात् डीआईजी पोखरेल समक्ष तामाङले घरायसी समस्या देखाउँदै पुनः काँकडभिट्टा आए। डीआईजीले पठाएको भन्दै तामाङले अर्कै गतिविधि देखाउन थालेका थिए।"
"गृह मन्त्रालयले गर्यो सीडीओहरूको सरुवा, को कहाँ?","काठमाडौं : गृह मन्त्रालयले केही जिल्लाका प्रमुख जिल्ला अधिकारी (सीडीओ)हरूको सरुवा गरेको छ। अवधि पुगेका र सुगम र दुर्गम मिलाएर प्रमुख जिल्ला अधिकारीहरूको सरुवा र पदस्थापन गरिएको हो। १ असारमा मन्त्रालयले उक्त सरुवा तथा पदस्थापन गरेको हो। सामान्य प्रशासन मन्त्रालयबाट गृह मन्त्रालयमा आएका केही सहसचिवहरू, गृहमै अतिरिक्त समूहमा रहेका उनीहरूलाई पदस्थापन तथा सरुवा गरेको हो। त्यस्तै एउटा जिल्लामा अवधि पुगेकाहरूलाई सुगम र दुर्गम हेरेर सरुवा गरिएको हो। गृहमा अतिरिक्त रहेका गोपालकुमार अधिकारीलाई कञ्चनपुरको सीडीओ बनाइएको छ। त्यस्तै गृहको अतिरिक्त समूहमा रहेका शन्तबहादुर सुनुवारलाई रोल्पाको सीडीओ बनाइएको छ। त्यस्तै कञ्चनपुरका सीडीओ गोपाल प्रसाद अर्याललाई डोटीको सीडीओ बनाइएको छ। उनको अवधि पनि पुगेको र सुगम तथा दुर्गम हेरेर डोटीको सीडीओ बनाइएको हो।उता मकवानपुरका सीडीओ रहेका राजेन्द्र पाण्डेलाई सिरहाको सीडीओ बनाइएको छ। सिरहाका सीडीओ भोजराज खतिवडालाई खोटाङको सीडीओ बनाइएको छ। खतिवडा लाइ सुगम तथा दुर्गम हेरेर सरुवा गरिएको हो। त्यस्तै डोटीकी सीडीओ कल्पना श्रेष्ठलाई सरुवा गरेर नवलपरासीपूर्वको प्रमुख जिल्ला अधिकारी बनाइएको छ। त्यस्तै खोटाङका सीडीओ सूर्य सेढाईंलाई मकवानपुरको प्रमुख जिल्ला अधिकारी बनाइएको छ। उनीहरूलाई पनि सुगम र दुर्गम हेरेर सरुवा गरिएको हो। त्यस्तै रोल्पाका सीडीओ परमानन्द घिमिरेलाई काभ्रेको प्रमुख जिल्ला अधिकारीमा सरुवा गरिएको छ। त्यस्तै कारागार कार्यालय मोरङमा गृह मन्त्रालयमा रहेका कृष्णबहादुर खड्कालाई सरुवा गरेको छ भने रामेछापका सहायक सीडीओ अनुज घिमिरेलाई इलाका प्रशासन कार्यालय धरानमा सरुवा गरेको छ। त्यस्तै जाजरकोटका सहायक सीडीओ गंगाबहादुर क्षेत्रीलाई कास्कीको सहायक सीडीओ बनाइएको छ। त्यस्तै काभ्रेको सहायक सीडीओ महेश कुमार पोखरेललाई गृह मन्त्रालयमा ल्याइएको छ। त्यस्तै काठमाडौंका विभिन्न कार्यालयहरू त्रिभुवन विमानस्थल अध्यागमन, राष्ट्रिय परिचयपत्र तथा पञ्जिकरण विभाग, अध्यागमन विभाग र काठमाडौंका विभिन्न कार्यलयमा कार्यरत र अवधि पुगेका २८ शाखा अधिकृतलाई काठमाडौंबाहिर सरुवा गरेको छ। उनीहरूको अवधि पुगेको र सुगममा बसेकाहरूलाई काठमाडौं बाहिर पठाइएको हो।"
'यही अवस्थामा बजेट पारित भए संसदमा अनसन बस्ने अवस्था आउँछ',"काठमाडौं : नेकपा एमालेका सांसद दामोदर भण्डारीले मुलुकको व्यापार घाटा न्यूनिकरण गर्न बजेटले कुनै सम्बोधन गर्न नसकेको बताएका छन्। प्रतिनिधिसभाको शुक्रबारको बैठकमा उद्योग, भूमि व्यवस्था र भौतिक पूर्वाधार तथा यातायात मन्त्रालयसम्बन्धी विनियोजन शीर्षकमाथिको छलफलका क्रममा भण्डारीले प्रधानमन्त्रीको भारत भ्रमणका क्रममा भारतसँगको व्यापार घाटाका बारेमा छलफल नभएको र बजेटले पनि यसलाई आवश्यक सम्बोधन गर्न नसकेको बताए । गत वर्ष मात्रै १९ खर्बको आयात र दुई खर्बको निर्यात भएको भन्दै उनले यस वर्षको वैशाख महिनासम्मको तथ्याङ्क हेर्दा १२ खर्ब चार अर्ब बराबरको आयातित भएको बताए । भण्डारीले आयात निगम जस्तो संस्थाले ऐन नियम बनाउन नसकेको र निगमबाट सञ्चालित ग्यासमा दिएको अनुदानको सहि उपयोग हुन नसकेको जिकिर गरे । उद्योग, वाणिज्य र आपूर्ति क्षेत्र तहसनहस भएकाले आफूले खर्च कटौतीको प्रस्ताव राख्नुपरेको उनको भनाइ छ। त्यस्तै सांसद बलराम अधिकारीले खर्च कटौतीको प्रस्ताव पेश गर्दै टुक्रा टुक्रा बजेटका कारण आयोजनाहरु समयमा नै सम्पन्न हुन नसकेको बताए। उद्योगहरु सञ्चालन गर्दा आवश्यक पूर्वाधार हेरेर दिर्घकालिन हितलाई हर्दे अनुमति दिनुपर्ने उनले बताए । त्यस्तै उनले आफू अनुकूलको स्थानमा धेरै बजेट लैजाने काम व्यवहारिक नभएको जिकिर गरे । उनले यहि अवस्था आए संसदमा नै अनसन बस्ने अवस्था आउन सक्ने बताए। त्यस्तै सांसद प्रेम सुवालले अखण्ड भारतको नक्सा खारेज गर्ने विषय,जोत्नेलाई जग्गा वितरण गर्ने विषय,सन्तुलित विकासका लागि नागरिकलाई सम्बन्धीत जिल्लामा मात्रै जग्गा खरिदको व्यवस्था बजेटमा नभएको बताए । उनले व्यक्तिको जग्गा फिर्ता ल्याइ कारबाही गर्ने कुनै योजना नरहेको उल्लेख गरे।"
जसपाले बोलायो केन्द्रीय समिति बैठक,"काठमाडौं : जनता समाजवादी पार्टी (जसपा) नेपालले आफ्नो पार्टीको केन्द्रीय समितिको बैठक आह्वान गरेको छ । विधान अधिवेशनको तयारीलगायतका विषयमा छलफल गर्न यही असार ९ गतेका लागि बैठक आह्वान गरिएको सो पार्टीका केन्द्रीय प्रचार विभाग प्रमुख पूर्ण बस्नेतले जानकारी दिए। उनका अनुसार बैठकमा केन्द्रीय कार्यकारिणी समितिले विभिन्न समिति र सङ्ठनले पठाएका सुझाव समेटेर तयार पारेको संशोधित विधानबारे छलफल हुनेछ । असार ९ गते केन्द्रीय समिति सदस्यलाई पार्टी कार्यालयमा बिहान १० बजे उपस्थित हुन भनिएको छ । जसपाले यही असार १०, ११ र १२ गते काठमाडौंमा विधान अधिवेशन गर्ने भएको छ । विभिन्न समिति र संगठनबाट गरी सात सय ७८ जना प्रतिनिधि विधान अधिवेशनमा सहभागी हुँदैछन् । यीमध्ये चार सय २३ जना केन्द्रीय समिति सदस्य रहेका छन् । केन्द्रीय समिति विधान अधिवेशन आयोजक समिति भएकोले जसपाका यी चार सय २३ जना केन्द्रीय सदस्य स्वतः विधान अधिवेशनका प्रतिनिधि हुने सो पार्टीको प्रावधान रहेको छ ।"
"सरकारी वकिलको जवाफी बहस सकियो, आजै थुनछेक आदेश","काठमाडौं : नक्कली भुटानी शरणार्थी प्रकरणमा जवाफी बहस सकिएको छ। मुद्दामा सरकारी वकिल र जाहेरवालाको तर्फबाट वरिष्ठ अधिवक्ता ध्रुवलाल श्रेष्ठ र अधिवक्ता स्वागत नेपालले बहस गरेका थिए। कानुन व्यवसायीहरूले अभियुक्तहरूलाई थुनामै राखेर मुद्दालाई अघि बढाउनुपर्ने तर्क गरेका छन्। उनीहरूले धरौटीमा तथा तारेखमा छोड्दा प्रमाण नष्ट हुने र जाहेरीकर्तालाई जोखिम हुने भन्दै अभियुक्तहरूलाई थुनामा राख्न आदेशको माग गरेका छन्। मुद्दामा आरोपीका तर्फबाट बहस सकिएसँगै आज सरकारी वकिलका तर्फबाट जवाफी बहस भएको हो। जवाफी बहस सकिएकाले आजै थुनछेक आदेश आउने बताइएको छ। सो प्रकरणमा १८ जना पक्राउ परेका छन्। नक्कली भुटानी शरणार्थी प्रकरणमा प्रहरीले बुझाएको प्रतिवेदनका आधामा जिल्ला सरकारी वकिलको कार्यालयले जेठ १० गते जिल्ला अदालत काठमाडौंमा मुद्दा दर्ता गरेको थियो । त्यसपछि आरोपीको बयान सकेर जेठ २१ गतेबाट थुनछेक बहस सुरु भएको हो । तीन दिन सरकारी वकिल र उजुरीकर्ताको तर्फबाट बहस भएपछि प्रतिवादीका तर्फबाट वकिलले बहस गरका थिए । उक्त प्रकरणमा प्रहरीले पूर्वगृहमन्त्री बालकृष्ण खाण,पूर्वउपप्रधानमन्त्री टोपबहादुर रायमाझी, सोही घटनामा मुछिएर निलम्वनमा परेका सचिव टेकनारायण पाण्डे, पूर्वगृहमन्त्री रामबहादुर थापाका सुरक्षा सल्लाहकार डा इन्द्रजित राई, भुटानी शरणार्थी नेता टेकनाथ रिजाललगायत १८ जनालाई पक्राउ गरी हिरासतमा राखेको छ । शरणार्थी प्रकरणमा ३० जनालाई प्रतिवादी बनाएर मुद्दा दर्ता गरिएको छ । उनीहरुविरुद्ध कीर्ते, ठगी, सङ्गठित अपराध, एकीकृत कसुरसमेत गरेकाले सोहीअनुसार सजायाको माग दाबीसहित मुद्दा दर्ता गरिएको थियो । कैदका साथै २८ करोड ८१ लाख बिगोसमेतको माग गरिएको छ ।"
टोपबहादुर रायमाझी र बालकृष्ण खाँणसहित १६ जनालाई पुर्पक्षका लागि थुनामा पठाउने आदेश,"काठमाडौं : काठमाडौं जिल्ला अदालतले नक्कली भुटानी शरणार्थी प्रकरणमा पक्राउ परेका १६ जनालाई पुर्पक्षका लागि थुनामा पठाउने आदेश दिएको छ। न्यायाधीश प्रेमप्रसाद न्यौपानेको एकल इजलासले प्रहरी हिरासतमा रहेका नेकपा एमालेका सचिव टोपबहादुर रायमाझी, पूर्व गृहमन्त्रीसमेत रहेका नेपाली कांग्रेसका नेता बालकृष्ण खाँणसहित १६ जनालाई पुर्पक्षका लागि थुनामा पठाउने आदेश दिएको हो। टंक गुरुङ र लक्ष्मी महर्जनलाई धरौटीमा रिहा गर्ने आदेश दिइएको छ। गुरुङलाई दस लाख र महर्जनलाई ५ लाख धरौटीमा रिहा गर्न आदेश दिइएको हो। नक्कली भुटानी शरणार्थी प्रकरणमा प्रहरीले बुझाएको प्रतिवेदनका आधारमा जिल्ला सरकारी वकिलको कार्यालयले जेठ १० गते जिल्ला अदालत काठमाडौंमा मुद्दा दर्ता गरेको थियो। त्यसपछि आरोपीको बयान सकेर जेठ २१ गतेबाट थुनछेक बहस सुरु भएको थियो। तीन दिन सरकारी वकिल र उजुरीकर्ताको तर्फबाट बहस भएपछि प्रतिवादीका तर्फबाट वकिलले बहस गरका थिए। उक्त प्रकरणमा प्रहरीले पूर्वगृहमन्त्री बालकृष्ण खाँण, पूर्वउपप्रधानमन्त्री टोपबहादुर रायमाझी, सोही घटनामा मुछिएर निलम्बनमा परेका सचिव टेकनारायण पाण्डे, पूर्वगृहमन्त्री रामबहादुर थापाका सुरक्षा सल्लाहकार डा इन्द्रजित राई, भुटानी शरणार्थी नेता टेकनाथ रिजाल पक्राउ परेका थिए। त्यस्तै पक्राउ पर्नेमा केशव दुलाल, सानु भण्डारी, अङटावा शेर्पा, समशेर मियाँ, सन्दीप रायमाझी, सन्देश शर्मा, सागर राई, टंक गुरुङ, रामशरण केसी, नरेन्द्र केसी र गोविन्द चौधरी रहेका छन्। शरणार्थी प्रकरणमा ३० जनालाई प्रतिवादी बनाएर मुद्दा दर्ता गरिएको थियो। उनीहरुविरुद्ध कीर्ते, ठगी, सङ्गठित अपराध, एकीकृत कसुरसमेत गरेकाले सोहीअनुसार सजायाको माग दाबीसहित मुद्दा दर्ता गरिएको थियो। कैदका साथै २८ करोड ८१ लाख बिगोसमेतको माग गरिएको छ।"
लोकसेवा आयोगको परीक्षा समयानुकूल परिमार्जन गर्नुपर्छ : उपराष्ट्रपति,"काठमाडौं : उपराष्ट्रपति रामसहायप्रसाद यादवले लोकसेवा आयोगको काम कारवाहीलाई थप प्रभावकारी बनाउन आग्रह गरेका छन्। आयोगको ७३ औं वार्षिकोत्सवका अवसरमा शुक्रबार काठमाडौंमा आयोजित कार्यक्रममा उपराष्ट्रपति यादवले कर्मचारीको भर्ना र छनोट कार्य निष्पक्ष, स्वतन्त्र र विश्वसनीय रहेको भन्दै थप प्रभावकारीका साथ काम कारवाहीलाई अघि बढाउन आग्रह गरेका हु्न्। उनले जनतालाई सहज र सुलभरुपमा सेवा दिनका लागि ध्यान केन्द्रीत गर्नुपर्नेमा जोड दिए। आयोगले वर्तमान पुस्ताप्रति न्याय र भविष्यका पुस्ताको आशा र भरोषाका रुपमा काम गर्न सक्नुपर्ने उनले बताए । उपराष्ट्रपति यादवले गलत भर्ना र छनौटका कारण प्रशासनिक क्षेत्रभित्र खराबी प्रवेश गर्न सक्ने भएकाले आयोगले त्यसलाई निरुत्साहन गर्न परिक्षणका विधिलाई समयसापेक्ष परिमार्जन गदै लैजानुपर्ने धारणा राखे। कार्यक्रममा आयोगका अध्यक्ष माधवप्रसाद रेग्मीले पाठ्यक्रम,परीक्षा पद्धतिमा सुधारका साथै उत्तरपुस्तिका प्रणालीलाई थप विश्वसनीय बनाउन प्रणालीगत विकास गरिएको जानकारी दिए।"
प्रधानन्यायाधीश कार्कीले लिए शपथ,काठमाडौं : प्रधानन्यायाधीश हरिकृष्ण कार्कीले आज पद तथा गोपनीयताको शपथ लिएका छन्। राष्ट्रपति रामचन्द्र पौडेलले शुक्रबार प्रधान्यायाधीश कार्कीलाई शपथ खुवाएका हुन्। संसदीय सुनुवाइ समितिको शुक्रबारै बसेको बैठकले प्रधानन्यायाधीश शर्मालाई सर्वसम्मतिले अनुमोदन गरेको थियो। संसदीय सुनुवाइ समितिमा बिहीबार कार्ययोजना प्रस्तुत गरेका कार्कीसँग आज सवाल जवाफ भएको थियो। समिति सदस्यहरूले कार्कीसँग उजुरी कर्ताले दिएको उजुरी र उनले पेश गरेको कार्ययोजना सम्बन्धी प्रश्न सोधेका थिए। जवाफ दिएलगत्तै समितिले कार्कीको नाम प्रधानन्यायाधीशमा सर्वसम्मतिले अनुमोदन गरेको घोषणा गरेको थियो। संवैधानिक परिषद्बाट प्रधानन्यायाधीशमा सिफारिस भएका व्यक्तिलाई संसदीय सुनुवाइ समितिले अनुमोदन गरे राष्ट्रपतिले प्रधानन्यायाधीश नियुक्त गर्ने संवैधानिक व्यवस्था छ। कामु प्रधानन्यायाधीश समेत रहेका कार्कीलाई गत वैशाख १५ गते संवैधानिक परिषद्ले प्रधानन्यायाधीशमा सिफारिस गरेको थियो। उनीविरुद्ध ३० बढी उजुरी परेका थिए।
नक्कली भुटानी शरणार्थी प्रकरणमा टंक गुरुङ र लक्ष्मी महर्जनलाई धरौटीमा रिहा गर्न आदेश,"काठमाडौं : काठमाडौं जिल्ला अदालतले नक्कली भुटानी शरणार्थी प्रकरणमा पक्राउ परेका दुई जनालाई धरौटीमा रिहा गर्द आदेश दिएको छ। न्यायाधीश प्रेमप्रसाद न्यौपानेको एकल इजलासले प्रहरी हिरासतमा रहेका टंक गुरुङ र लक्ष्मी महर्जनलाई धरौटीमा रिहा गर्ने आदेश दिएको हो। गुरुङलाई दस लाख र महर्जनलाई ५ लाख धरौटीमा रिहा गर्न आदेश दिइएको हो। दुई जनाबाहेके नेकपा एमालेका सचिव टोपबहादुर रायमाजी, पूर्वगृहमन्त्रीसमेत रहेका नेपाली कांग्रेसका नेता बालकृष्ण खाँणसहित १६ जनालाई पुर्पक्षका लागि थुनामा पठाउने आदेश भएको छ।"
मगर समुदायको तथ्यांक सच्याउने प्रक्रिया अगाडि बढिसक्यो : प्रधानमन्त्री,"काठमाडौं : प्रधानमन्त्री पुष्पकमल दाहालले राष्ट्रिय जनगणनामा मगर समुदायको तथ्यांक सच्याइने बताएका छन्। नेपाल मगर संघको कार्यक्रमलाई सम्बोधन गर्दै उनले पछिल्लो जनगणनामा देखिएको त्रुटि सच्याउन अगाडि बढिसकेको बताए। 'तथ्यांक विभाग मन्त्रिपरिषद् अन्तर्गत नै पर्छ। राष्ट्रिय जनगणनामा मगर समुदायलाई फुटायो भन्ने कुरा मलाई डेलिगेशनमार्फत् जानकारी प्राप्त भएको छ। तपाईँहरूलाई जानकारी गराउन चाहन्छु, यो सच्याउने प्रक्रिया अगाडि बढिसक्यो,' उनले भने। उनले गणतन्त्र नेपालको पहिलो उपराष्ट्रपति नन्दकिशोर पुनलाई आफूले प्रस्ताव गरेको दाबी गरे। पहिलो महिला सभामुख ओनसरी घर्तिमगरलाई पनि आफैंले प्रस्ताव गरेको उनको दाबी छ। 'सफल अर्थमन्त्री जो लामो समय उपचारपछि आज फर्किनुभएको छ, वर्षमान पुनलाई पनि पहिलोपटक रक्षामन्त्री बनाउन मैले प्रस्ताव गरेको हुँ,' उनले भने।"
नयाँ प्रधानन्यायाधीश हरिकृष्ण कार्कीको शपथ आजै,काठमाडौं : नयाँ प्रधानन्यायाधीश हरिकृष्ण कार्कीले आज पद तथा गोपनीयताको शपथ ग्रहण गर्दैछन्। शुक्रबार बिहान बसेको संसदीय सुनुवाइ समितिबाट प्रधानन्यायाधीशमा सर्वसम्मतिले अनुमोदन भएका कार्कीले राष्ट्रपति रामचन्द्र पौडेलसमक्ष पद तथा गोपनीयताको शपथ लिन लागेका हुन् । नियुक्त लिएसँगै शपथको तयारी गरिएको राष्ट्रपति कार्यालयले जनाएको छ। राष्ट्रपतिका प्रेस सल्लाहकार किरण पोखरेलले आज बेलुकी सवा पाँच बजे शीतलनिवासमा शपथ ग्रहण कार्यक्रम तय भएको अन्नपूर्णलाई जानकारी दिए । संसदीय सुनुवाइ समितिमा बिहीबार कार्ययोजना प्रस्तुत गरेका कार्कीसँग आज सवाल जवाफ भएको थियो। समिति सदस्यहरूले कार्कीसँग उजुरी कर्ताले दिएको उजुरी र उनले पेश गरेको कार्ययोजना सम्बन्धी प्रश्न सोधेका थिए। जवाफ दिएलगत्तै समितिले कार्कीको नाम प्रधानन्यायाधीशमा सर्वसम्मतिले अनुमोदन गरेको घोषणा गरेको थियो। संवैधानिक परिषद्बाट प्रधानन्यायाधीशमा सिफारिस भएका व्यक्तिलाई संसदीय सुनुवाइ समितिले अनुमोदन गरे राष्ट्रपतिले प्रधानन्यायाधीश नियुक्त गर्ने संवैधानिक व्यवस्था छ। कामु प्रधानन्यायाधीश समेत रहेका कार्कीलाई गत वैशाख १५ गते संवैधानिक परिषद्ले प्रधानन्यायाधीशमा सिफारिस गरेको थियो। उनीविरुद्ध ३० बढि उजुरी परेका थिए।
नवनियुक्त प्रधानन्यायाधीश कार्कीद्वारा पदवहाली,"काठमाडौं : नवनियुक्त प्रधानन्यायाधीश हरिकृष्ण कार्कीले पदवहाली गरेका छन्। आज राष्ट्रपति रामचन्द्र पौडेलसमक्ष पद तथा गोपनीयताको सपथ लिएपछि कार्कीले आजै सर्वोच्च अदालत पुगेर पदवहाली गरेका हुन्। पदबाहालीपछि कुरा गर्दै उनले आफ्नै संयोजकत्वमा न्यायपालिका सुधारका लागि बनेको प्रतिवेदन कार्यान्वयन गर्ने प्रतिबद्धता व्यक्त गरे। न्यायपालिकाको अधिकार क्षेत्र पुनरावलोन गर्ने उनको भनाइ छ। 'प्रतिवेदनको जगमा बसेर कार्ययोजना बनाएको छु, प्रतिवेदन सर्वोच्चलगायत सबै अदालत र सरोकारवाला सबैको समर्थनमा तयार भएको हो,' उनले भने, 'सबैको सहयोग र सहकार्यबाटै यसलाई टुङ्गोमा पुर्याउन सकिन्छ।' उनले आफ्नो कार्यकाल छोटो हुनु र नहुनुभन्दा पनि न्यायापालिकालाई कसरी अगाडि बढाउने भन्ने विषय मुख्य रहेको बताए। उनले भने, 'न्याय ढिलो हुन्छ, सर्वोच्च अदालतले न्याय दिन ढिलाइ गर्छ, लामो समय लाग्छ भन्ने कुरालाई सम्बोधन गर्नका लागि प्रतिवेदनअनुसार काम गर्छौं।' उनले न्यायाधीश र कर्मचारीको सरुवा, बढुवा, काजलगायत ठोस र वस्तुगत आधारमा देखिनेगरी अघि बढाउने बताए। प्रधानन्याधीश कार्कीले न्यायाधीश नियुक्तिको सबालमा सम्बोधन गर्नका लागि न्यायाधीशको योग्यता अभिवृद्धिका लागि न्यायिक एकेडेमीमा जज कोर्स सञ्चालनका लागि अध्ययन भइरहेको जानकारी दिए।"
सरकारलाई सीके राउतको प्रश्न : बजेट ल्याएको हो कि लुटेको हो ?,"काठमाडौं : जनमत पार्टीका सांसद् डासीके राउतले बजेट शीर्ष नेताहरूको जिल्लामा थुपारिएको बताएका छन् । शुक्रबार प्रतिनिधिसभा बैठकमा बजेटमाथिको छलफलमा भाग लिँदै राउतले बजेट बनाउँदा शीर्ष राजनीतिक दलका नेतृत्वकर्ता र मन्त्रीहरूको जिल्लामा बजेट थुप्रिएको बताएका हुन् । राउतले भने, बजेट बनाउँदाखेरी निर्माणकर्ताको जिल्लामा बजेट थुप्रिएको छ । अधिकांश बजेट प्रधानमन्त्री,कांग्रेस पार्टी सभापति,अर्थमन्त्री र मन्त्रीको जिल्लामा थुप्रिएको छ । मलाई त लाग्दैछ सांसद् बन्नै नहुने बनेपनि सांसद् र मन्त्री हुनुपर्ने अभाष हुन थालेको छ । मधेश प्रदेशलाई देशभरको करिब साढे ४ प्रतिशत बजेट मात्रै छुट्याइएको बताए । राउतले भने,' मधेश प्रदेशले जति राजस्व दिएको छ, त्यसको २० प्रतिशत बजेट पनि मधेशमा फिर्ता गएको छैन । मधेशमा औपनिवेशीक शासन लादिएको छ । राउतले बजेटमाथि छलफल गर्नुको कुनै अर्थ नदेखिएको बताए । राउतले भने,बजेटमा एक महिना बहस हुँदा पनि कमा र फुलस्टप परिवर्तन हुँदैन । संसद् निरीह बनेको छ । ममा कुनै उत्साहनै छैन । सरकारमा काग कराउँदै गर्छ पिना सुक्दै गर्छ भन्ने प्रवृत्ति छ । छलफल गर् दापनि केहि नहुने खालको अवस्था छ । यो संसद् शीर्ष पार्टीका ७८ जना प्रतिनिधि भएपनि चल्नेरैछ । किन भने यहाँ हुन्छ र हुन्न भन्ने बाहेक केहि हुँदैन । हाम्रा आवाजहरू समेटिदैनन् । बजेट ल्याएको हो कि बजेट लुटेको हो स्पष्ट नदेखिएको बताए । राउतले भने,बजेट बनाएको होइन,ल्याएको होइन,बजेट देख्दा लुटेको जस्तो देखिन्छ । यो सरकारले लुट्ने क्रम जारी राखेको छ । वैशाखमा बारामा मतपेटिका लुटे,र अहिले जेठमा आएर बजेट लुट्ने काम भइरहेको छ । लुट्ने प्रवृत्ति क्रमिकरुपमा जारी नै छ । बजेटमा रोजगारी,कृषिका कार्यक्रम प्राथमिकतामा नपारिएको बताए । राउतले भने,बजेट भिजनबिहीन,दृष्टिनै नभएको जस्तो भयो ।"
टोपबहादुर रायमाझी र बालकृष्ण खाँणसहित १६ जना केन्द्रीय कारागारमा चलान,"काठमाडौं : नक्कली भुटानी शरणार्की प्रकरणमा पक्राउ परेका १६ जना सुनधरास्थित केन्द्रीय कारागारमा चलान भएका छन्। काठमाडौं जिल्ला अदालतले पुर्पक्षका लागि थुनामा पठाउने आदेश दिएपछि उनीहरू केन्द्रीय कारागारमा चलान भएका हुन्। न्यायाधीश प्रेमप्रसाद न्यौपानेको एकल इजलासले टंक गुरुङ र लक्ष्मी महर्जनलाई भने धरौटीमा रिहा गर्ने आदेश दिएको छ। गुरुङलाई दस लाख र महर्जनलाई ५ लाख धरौटीमा रिहा गर्न आदेश दिइएको हो। कानुन व्यवसायीहरूले अभियुक्तहरूलाई थुनामै राखेर मुद्दालाई अघि बढाउनुपर्ने तर्क गरेका थिए। धरौटीमा वा तारेखमा छोड्दा प्रमाण नष्ट हुने र जाहेरीकर्तालाई जोखिम हुने भन्दै अभियुक्तहरूलाई थुनामा राख्न आदेशको माग गरिएको छ। नक्कली भुटानी शरणार्थी प्रकरणमा प्रहरीले बुझाएको प्रतिवेदनका आधारमा जिल्ला सरकारी वकिलको कार्यालयले जेठ १० गते जिल्ला अदालत काठमाडौंमा मुद्दा दर्ता गरेको थियो। त्यसपछि आरोपीको बयान सकेर जेठ २१ गतेबाट थुनछेक बहस सुरु भएको थियो। तीन दिन सरकारी वकिल र उजुरीकर्ताको तर्फबाट बहस भएपछि प्रतिवादीका तर्फबाट वकिलले बहस गरका थिए। उक्त प्रकरणमा प्रहरीले पूर्वगृहमन्त्री बालकृष्ण खाँण, पूर्वउपप्रधानमन्त्री टोपबहादुर रायमाझी, सोही घटनामा मुछिएर निलम्बनमा परेका सचिव टेकनारायण पाण्डे, पूर्वगृहमन्त्री रामबहादुर थापाका सुरक्षा सल्लाहकार डा इन्द्रजित राई, भुटानी शरणार्थी नेता टेकनाथ रिजाल पक्राउ परेका थिए। त्यस्तै पक्राउ पर्नेमा केशव दुलाल, सानु भण्डारी, अङटावा शेर्पा, समशेर मियाँ, सन्दीप रायमाझी, सन्देश शर्मा, सागर राई, टंक गुरुङ, रामशरण केसी, नरेन्द्र केसी र गोविन्द चौधरी रहेका छन्। शरणार्थी प्रकरणमा ३० जनालाई प्रतिवादी बनाएर मुद्दा दर्ता गरिएको थियो। उनीहरुविरुद्ध कीर्ते, ठगी, सङ्गठित अपराध, एकीकृत कसुरसमेत गरेकाले सोहीअनुसार सजायाको माग दाबीसहित मुद्दा दर्ता गरिएको थियो। कैदका साथै २८ करोड ८१ लाख बिगोसमेतको माग गरिएको छ।"
"मेयर बालेनलाई प्राधिकरणको स्पष्टीकरण, ५० हजारसहितको जरिवाना गर्ने चेतावनी","काठमाडौं : नेपाल नागरिक उड्डयन प्राधिकरणले काठमाडौं महानगरपालिकाका मेयर बालेन्द्र शाह (बालेन)सँग स्पष्टीकरण सोधेको छ। कानुनविपरित फेन्सिङ तारवार काटेको भन्दै मेयर बालेनलाई सात दिनभित्र स्पष्टीकरण पेस गर्न भनेको छ। प्राधिकरणले तारवार फेन्सिङ काटेर लैजाने कार्यमा बालेनकोसमेत प्रत्यक्ष संलग्नता रहेको भन्दै नेपाल नागरिक उड्डयन प्राधिकरण ऐन, २०५३ को दफा ७ को कसुरमा नेपाल नागरिक उड्डयन प्राधिकरण ऐन, २०५३ को दफा २५ (१) बमोजिम सजाय किन नगर्ने भनी स्पष्टीकरण माग गरेको हो। सो ऐनको दाफा २५(१) मा त्यस्ता कसूर गरेको जोकोहीलाई ५० हजार जरिवाना गर्न सक्ने उल्लेख छ। 'त्रिभुवन अन्तर्राष्ट्रिय विमानस्थल संचालनका लागि तत्कालीन श्री ५ को सरकारले अधिग्रहण गरी यस प्राधिकरणका नाउँमा दर्ता रही नेपाल नागरिक उड्डयन प्राधिकरण ऐन, २०५३ को दफा २(ग) बमोजिमको विमानस्थल क्षेत्रको रूपमा रहेको काजिकामनपा वडा नं ९ स्थित नक्सा सिट नं १०२११४७१५, किनं३० को जग्गा यस प्राधिकरणले तारवार लगाई ऐनको दफा ७ बमोजिम नियमित गरी राखेको विमानस्थल क्षेत्र हो। उक्त क्षेत्रमा नगर प्रहरी उपरीक्षक राजु पाण्डे समेतले यस प्राधिकरणलाई कुनै जानकारी सूचना नदिई अन्य नगर प्रहरीलाई आदेश दिई मिति २०८०२३२ मा फेन्सीङ्ग तारवार काट्न लाग्दा यस प्राधिकरणका कर्मचारीले यस्तो कार्य नगर्न अनुरोध गरेको तर सो कुरालाई अटेर गरी जवर्जस्ती पूर्वक कानून विपरितको कार्य गरे गराएको र सो सम्बन्धी पत्र, जानकारी माग गर्दा हामीले नगर प्रमुखको आदेश बमोजिम यो कार्य गरेको हो, त्यहीँ सोध्न जानुस भनी जवाफ दिएकाले सो तारवार फेन्सीङ्ग काटी लैजाने कार्यमा तपाईको समेत प्रत्यक्ष संलग्नता देखिएको हुँदा तपाईंलाई नेपाल नागरिक उड्डयन प्राधिकरण ऐन, २०५३ को दफा ७ को कसुरमा नेपाल नागरिक उड्डयन प्राधिकरण ऐन, २०५३ को दफा २५ (१) बमोजिम सजाय किन नगर्ने हो? यो पत्र प्राप्त भएको मितिले ७ दिन भित्र लिखित स्पष्टीकरण पेश गर्नुहुन प्राधिकरणको मिति २०८००२३२ को निर्णयानुसार जानकारी गराइन्छ। म्यादभित्र लिखित स्पष्टीकरण पेस नगरेमा कानुन बमोजिम भई जाने व्यहोरासमेत यसै पत्रबाट सूचित गरिन्छ,' उपप्रबन्धक प्रकाश चन्द्र शर्माद्वारा जारी विज्ञप्तिमा भनिएको छ।"
टंक गुरुङ र लक्ष्मी महर्जन कसरी भए धरौटीमा रिहा? यस्तो छ २७ पृष्ठको आदेश,"काठमाडौं : काठमाडौं जिल्ला अदालतले नक्कली भुटानी शरणार्की प्रकरणमा पक्राउ परेका १६ जनालाई पुर्पक्षका लागि थुनामा पठाउने आदेश दिएको छ। न्यायाधीश प्रेमप्रसाद न्यौपानेको एकल इजलासले एमाले नेता टोपबहादुर रायमाझी र नेपाली कांग्रेसका नेता बालकृष्ण खाँणसहित १६ जनालाई पुर्पक्षका लागि थुनामा पठाउने आदेश दिएको हो। त्यस्तै टंक गुरुङ र लक्ष्मी महर्जनलाई भने धरौटीमा रिहा गर्ने आदेश दिएको छ। गुरुङलाई दस लाख र महर्जनलाई ५ लाख धरौटीमा रिहा गर्न आदेश दिइएको हो। उनीहरू आजै धरौटीबापतको रकम तिरेर रिहा भएका छन्। टंक र लक्ष्मी कसरी धरौटीमा रिहा भए? प्रकरणमा कसरी जोडिएका थिए टंक र लक्ष्मी?आदेशमा भनिएको छ, प्रतिवादी टंककुमार गुरुङका हकमा विचार गर्दा यी प्रतिवादीले ललितपुर स्थित नर्वेजियन एम्बेसीको अगाडि रेष्टुरेण्ट सञ्चालन गरेको र निजले सञ्चालन गरेको होटलमा प्रतिवादी शमशेर मियाँले सरकारी सुविधा बापत प्राप्त गरेको बा १ झ १५८१ नम्बरको गाडी शमशेर मियाँका ड्राइभर प्रेमकुमार गौतमले सोही रेष्टुरेण्टमा छाडेको र सो गाडी बायोमेट्रिक प्रयोजनका लागि चितवनको सौराहा लगेको भन्ने झप्पडबहादुर खत्रीको कागजबाट देखिन्छ । यी प्रतिवादी केशव दुलालका घरबेटी भैएकोले निजको रेष्टुरेण्टमा प्रतिवादीहरु लगायत अन्य व्यक्तिहरु जाने गरेकोसम्म देखिएकोछ। यी प्रतिवादी उपर जाहेरवाला गजेन्द्र बुढाथोकीको जाहेरी परेको र निजकोसमेत मिलेमतोमा ठगी गर्ने कार्य गरी गृह मन्त्रालयको पत्रका आधारमा करोडौ रकम उठाई जाहेरवाला नेपालीहरुलाई नक्कली भुटानी बनाई अमेरिका लैजाने कार्यमा निजको सम्लग्नता रहेको भन्ने अभियोगपत्र रहेको देखियो । प्रतिवादी लक्ष्मी महर्जनका सम्बन्धमा विचार गर्दा, जाहेरवाला गजेन्द्र बुढाथोकीले निजका नाममा रहेको हिमालयन बैंकको खातामा रकम पठाएकोमा निजले आफ्नो पति हरिभक्त: महर्जनलाई  दिएको र हरिभक्तले निजको खाताको रकम हस्तान्तरण गरेको देखिँदा निजको बैक खाताको दुरुपयोग भई कसूरमा सम्लग्ता रहेको भन्ने देखियो।"
"पुर्पक्षका लागि थुनामा पठाइएपछि बालकृष्ण खाँणले भने म निर्दोष थिएँ, घटनामा सामेल थिएन","काठमाडौं : नक्कली भुटानी शरणार्थी प्रकरणमा पुर्पक्षका लागि कारागार चलान भएका नेपाली कांग्रेसका नेता एवं पूर्व गृहमन्त्री बालकृष्ण खाँणले आफू निर्दोष रहेको बताएका छन्। काठमाडौं जिल्ला अदालतबाट बाहिरिने क्रममा उनले घटनामा सामेल नभएको दाबी गरे। 'म निर्दोष थिएँ। घटनामा सामेल थिएन,' सञ्चारकर्मीसँग उनले भने। त्यस्तै हज समितिका अध्यक्षसमेत रहेका समशेर मियाँले आफूमाथि अन्याय भएको बताए। 'ममाथि सोह्रै आना अन्याय भएको छ,' उनले भने। खाँण र मियाँबाहेक अन्य भने सार्वजनिकरूपमा बोलेनन्। काठमाडौं जिल्ला अदालतले उक्त प्रकरणमा पक्राउ परेका १६ जनालाई पुर्पक्षका लागि थुनामा पठाउने आदेश दिएको थियो। न्यायाधीश प्रेमप्रसाद न्यौपानेको एकल इजलासले टंक गुरुङ र लक्ष्मी महर्जनलाई भने धरौटीमा रिहा गर्ने आदेश दिएको थियो। गुरुङले दस लाख र महर्जनले ५ लाख बुझाएर शुक्रबार नै रिहा भएका छन्।"
"मेडिकल विश्वविद्यालयको आन्दोलन : भित्र बजेट, बाहिर शंख र सिट्ठी",धनगढी : गेटामा मेडिकल विश्वविद्यालय हुनुपर्ने माग गर्दै आन्दोलित स्थानीयले संसद बाहिर शंख र सिट्ठी बजाएर विरोध प्रर्दशन गरेका छन्। सुदूरपश्चिमका आर्थिक मामिला मन्त्री नरेशबहादुर शाहीले प्रदेश संसदमा बजेट प्रस्तुतको भव्य तयारी भएका बेला गेटमा भने शंख र सिट्ठी बजाएर विरोध प्रदर्शन गरिएको हो। नीति तथा कार्यक्रममा गेटामा मेडिकल विश्वविद्यालय र बजेटमा प्रतिष्ठान भनेर आएपछि स्थानीयहरुले संघर्ष समिति नै बनाएर विरोध गर्दै आएका छन्। उनीहरूले संघीय सरकारको यसै अधिवेशनबाट मेडिकल विश्वविद्यालयको विधेयक पास गर्नुपर्ने माग गरेका छन्। संघीय संसदमा भएका सांसदहरू यसै अधिवेशनमा विधेयक पास गर्न हाम्रो आवाज सुनून् भनेर शंख र सिट्ठी बजाएर विरोध प्रदर्शन गरिएको हो गेटा मेडिकल विश्वविद्यालय संघर्ष समितिका संयोजक लोकराज पाण्डेले भने।
राजनीतिक दल र नेताले आफूमाथि उठेका हरेक प्रश्नको जवाफ दिनुपर्छ : पुन,"काठमाडौं : नेकपा माओवादी केन्द्रका उपमहासचिव एवं पूर्वअर्थमन्त्री वर्षमान पुन अनन्तले राजनीतिक नेतृत्व र पार्टीहरूमाथि समाज आलोचक बन्दै गएको र प्रश्नहरू उठेको बताएका छन् । चीनमा चार महिना लामो उपचारबाट स्वदेश फकिएपछि शुक्रबार अन्तर्राष्ट्रिय विमानस्थलको विशिष्ट कक्षमा पुनले दल र नेताहरूले आलोचनालाई नकारात्मक रुपमा लिन नहुने उल्लेख गरे । लोकतन्त्रमा जनताको प्रश्नभन्दा बाहिर हुन कोही पनि हुन नसक्ने भन्दै उनले आफूमाथिका प्रश्नहरुको राजनीतिक दल र नेताहरुले व्यवहारबाटै जवाफ दिन सक्नुपर्ने तर्क गरे । राजनीतिक दल र नेताहरु नयाँ अग्नि परीक्षामा रहेको भन्दै पुनले जनताका एकएक प्रश्न र आशंकाहरुको जवाफ सबैले दिनुपर्नेमा जोड दिए । नेपाली समाज आलोचक बन्दै गएको छ । राजनीतिमाथि,नेताहरुमाथि र राजनीतिक दलहरूमाथि प्रश्न उठेको छ । प्रश्न उठ्नु नराम्रो होइन,'पुनले भने, तर, प्रश्नहरुको सकारात्मक जवाफ दिनु राजनीतिक दल र नेताहरुको कर्तव्य हो । राजनीतिक व्यवस्थाको कर्तव्य हो । व्यवहारबाटै त्यसको जवाफ दिइनुपर्छ,राजनीतिक व्यवस्था,दल र नेताहरूको औचित्यता साबित गर्न सक्नुपर्छ यो हाम्रो दायित्व हो । व्यवस्था बदलेका राजनीतिक दल र नेतृत्वसँग जनताले अवस्था बदलियोस् भन्ने अपेक्षा राख्नु गलत नहुने तर्क उनको थियो । सबै राजनीतिक दल र नेताहरूको ध्यान मुलुकको अवस्था बदल्न आर्थिक तीव्र वृद्धिमा हुनुपर्ने पनि उनले औंल्याए । पुनले आफ्ना अध्यक्ष पुष्पकमल दाहाल 'प्रचण्ड' नेतृत्वको सरकारले सुशासनका क्षेत्रमा नयाँ र राम्रा कामको थालनी गरेको भन्दै प्रशंसा गरे । राम्रा कामहरूका कारण सरकारप्रति जनसमर्थन रहेको दाबी पनि उनले गरे । वर्तमान सरकारले शासन प्रशासनमा जनताको अपेक्षाअनुसार काम गर्ने र सुशासन कायम गर्ने कुरामा सम्झौता नगर्ने बताए । नेता पुनले आफू नियमित रुपमा राजनीतिक काममा सक्रिय हुने जानकारी दिए । म तत्काल नियमित रुपमा पार्टी काम र जनताको सेवामा सक्रिय हुनेछु । जनतासँग सम्बन्धित,देश,राष्ट्रिय स्वाधीनतासँग सम्बन्धित एजेण्डामा केन्द्रित रहेर काममा लाग्नेछु । लामो समयदेखि जटिल प्रकारको बंशाणुगत जण्डिसबाट पीडित पुनलाई स्वास्थ्य अवस्था निकै जटिल बनेपछि गत १ फागुनमा चीन लगिएको थियो ।"
करिब ५१ अर्बको बजेट सार्वजनिक गर्दै बागमती सरकार,"हेटौंडा : बागमती प्रदेश सरकारले आर्थिक वर्ष २०८००८१ को लागि आज बजेट सार्वजनिक गर्दैछ । संविधानतः संघ सरकारले जेठ १५ गते र प्रदेश सरकारले असार १ गते बजेट सार्वजनिक गर्ने व्यवस्था छ । बागमती सरकारले प्राथमिकता निर्धारण गरेर बजेट तयार पारेको आर्थिक मामिला तथा योजना मन्त्रालयले जनाएको छ । विशेषगरी कृषि, पर्यटन, भौतिक पूर्वाधार, खानेपानी, शिक्षा, स्वास्थ्य र रोजगारी सिर्जनालगायत विषय प्राथमिकतामा परेका छन् । आव २०८००८१ को लागि करिब ५१ अर्बको बजेट प्रस्तुत हुने जनाइएको छ । बजेट आर्थिक वर्ष २०७९८० को तुलनामा झण्डै २० अर्ब घटेको छ । मन्त्रालयगत सिलिङमा पहिलेको तुलनामा ७ प्रतिशतसम्म बजेट घटाइएको छ । राजश्व संकलन बृद्धि नहुँदा बजेटको आकार घटेको मन्त्री लामाले बताएका छन् ।"
बैंकको ब्याजदर घटाउन आग्रह,"काठमाडौं : सांसद दामोदर भण्डारीले प्रधानमन्त्री पुष्पकमल दाहाल प्रचण्ड को पछिल्लो भारत भ्रमणका क्रममा भारतसंगको व्यापार घाटाका विषयमा छलफल नभएकामा चिन्ता व्यक्त गरेका छन्। सङ्घीय, संसद्, प्रतिनिधिसभाको आजको बैठकमा उद्योग, वाणिज्य तथा आपूर्ति मन्त्रालय, भूमि व्यवस्था, सहकारी तथा गरिबी निवारण मन्त्रालय र भौतिक पूर्वाधार तथा यातायात मन्त्रालयसम्बन्धी विनियोजन शीर्षकमाथि सामूहिकृत रुपमा भएको छलफलमा खर्च कटौतीको प्रस्ताव पेस गर्दै उनले नेपालले व्यापार असन्तुलनको सामना गरिरहेको अवस्थामा उत्पादित वस्तु र सेवा गुम्दै गएको बताए। 'नेपालमा आज व्यापार घाटा चुलिएको छ, गत वर्ष मात्रै १९ खर्बको आयात र दुई खर्बको निर्यात भएको छ र १७ अर्ब व्यापार घाटा रहेको थियो, यस वर्षको वैशाख महिनासम्मको तथ्याङ्क हेर्दा यो वर्ष पनि झन्डै १२ खर्ब चार अर्ब बराबरको आयातित भएको छ, १ खर्ब ३१ अर्ब बराबरको निर्यात भएको छ', उनले भने। सञ्चालनमा रहेका उद्योगहरुसमेत बन्द गर्नुपर्ने अवस्था आएको जनाउँदै बैंकको ब्याज वृद्धि भएर सञ्चालित उद्योग बन्द गर्नुपर्ने अवस्था आएको उनको भनाइ थियो । उनले भने, 'खानी विभाग आज जनशक्तिविहीन अवस्थामा छ, जनशक्ति छैन, भएका खानीहरुमा अध्ययन गर्ने थुप्रै सम्भावना छन, फलाम खानी, तामा खानी, अरू थुप्रै खानीजन्य वस्तुहरु आज उत्खननको पर्खाइमा छन् ।' त्यसैगरी, खर्च कटौतीका अर्का प्रस्तावक बलराम अधिकारीले विनियोजित बजेट २०८० अन्तर्गत भूमि व्यवस्था तथा सहकारी तथा गरिबी निवारणअन्तर्गत आएको बजेटमा अहिलेको अवस्था, आवश्यकता र मागलाई सम्बोधन हुने गरी ल्याउन नसकेको र एकले गरेकामा अर्काले निषेध गर्ने तरिकाले गोलमोटोल तरिकाले आएको बताए। 'सरकारले जग्गा किनबेचमा रोक लगाएको छ, त्यो रोक लगाउने कारण र उद्देश्य नबताकन अहिले पनि तर विचौलीहरु मिलेर कर्मचारीसँग मिलेर जग्गा पास गरिएको छ, के सरकारले यो किसिमको अनयमितता रोक्न सक्छ, दोषीलाई कारबाही गर्न सक्छ', उनले भने। उनले यस पटक भूमिहीन सुकुम्बासी र दलितको समस्या समाधान गर्ने भनिए पनि त्यो व्यावहारिक रुपमा कार्यान्वयन हुन नसक्ने बताए। रासस"
आज समाजवादी मोर्चा घोषणा नहुने,"काठमाडौं : आज समाजवादी मोर्चा घोषणा नहुने भएको छ। मोर्चामा रहने दलहरूको आन्तरिक तयारी नपुगेका कारण मोर्चा गठनको घोषणा नहुने नेकपा एकीकृत समाजवादीका प्रवक्ता जगन्नाथ खतिवडाले जानकारी दिए। मोर्चाबारे छलफल गर्न शुक्रबार बिहान बसेको पार्टीको केन्द्रीय सचिवालयको बैठकपछि नेता खतिवडाले भने,' सबै दलहरूको आन्तरिक तयारी भएको छैन। त्यसैले आज घोषणा हुने भनिएको समाजवादी मोर्चा घोषणा हुँदैन।केही समय लाग्छ।' बैठकमा पार्टीका सम्मानित नेता झलनाथ खनाल र महासचिव घनश्याम उपस्थित नभएपछि औपचारिक निर्णय हुन नसकेको उनले बताए। उनले बैठकमा मोर्चामा सामेल हुने र छिटो घोषणा गर्नका लागि पहलकदमी लिने सर्वसम्मत निर्णय भएको बताए। एक वर्षअघिदेखि नै मोर्चा गठनका लागि नै पहल गर्दै आइरहेको भन्दै उनले मोर्चाको सैद्धान्तिक र व्यवहारिक पक्षका बारेमा बैठकमा चर्चा गरिएको बताए। नेता खतिवडाले मोर्चाका संरचना जिल्ला र प्रदेशमा समेत बनाउन सकिने दलहरुबीच सैद्धान्तिक सहमति भएको , लेफ्ट फ्रन्ट बनाउन सहयोगी हुने धारणा राखे। उनले पार्टीको आन्तरिक तयारी पूरा भइसकेको बताए। नेता खतिवडाले भने,' हाम्रो पार्टीको आन्तरिक तयारी पूरा भइसकेको छ। अरू पार्टीहरुको केही कुराहरू पर्खनुपर्ने स्थिति छ। मोर्चा चाँडै घोषणा गर्नेबारे अन्य दलहरूसँग छलफल भइरहेको छ।' यसअघि नेताहरूले असार १ गते मोर्चा गठन हुने घोषणा गरेका थिए। मोर्चामा दाहाल नेतृत्वको नेकपा माओवादी केन्द्र, उपेन्द्र यादव नेतृत्वको जनता समाजवादी पार्टी, माधव नेपाल नेतृत्वको नेकपा एकीकृत समाजवादी पार्टी र बाबुराम भट्टराई नेतृत्वको नेपाल समाजवादी पार्टी सहभागी हुनेछन्। यसअघि प्रधानमन्त्री प्रचण्डले समाजवादी मोर्चा हुँदै नेकपा व्युँताउने घोषणा गरेका थिए। निर्वाचनलगत्तै कम्युनिस्ट पार्टीहरूबीच समाजवादी मोर्चा बनाउने तयारी भएको थियो। तर लामो समयको छलफलपछि चार पार्टीका शीर्ष नेताहरू समाजवादी मोर्चा बनाउन सहमत भएका हुन्।"
प्रस्तावित प्रधानन्यायाधीश हरिकृष्ण कार्कीसँग सवाल जवाफ जारी,काठमाडौं : प्रस्तावित प्रधानन्यायाधीश हरिकृष्णमाथि संसदीय सुनुवाइ समितिमा सवाल जवाफ जारी छ। कार्कीलाई समिति सदस्यहरूले प्रश्न गरिरहेका छन्। प्रश्न सोध्ने क्रम सकिएपछि कार्कीले जवाफ दिनेछन्। संसदीय सुनुवाइ समितिले कार्कीको नाम अनुमोदन गरे उनी प्रधानन्यायाधीश नियुक्त हुनेछन्। संसदीय सुनुवाइ समितिले अनुमोदन गरेपछि राष्ट्रपतिबाट नियुक्त हुने संवैधानिक व्यवस्था छ। यसअघि बिहीबारको सुनुवाइ समिति बैठकमा प्रस्तावित प्रधानन्यायाधीश कार्कीले आफ्नो कार्ययोजना प्रस्तुत गरेका थिए। त्यसअघि बुधबार समितिले उजुरीकर्तासँग छलफल गरेको थियो। कामु प्रधानन्यायाधीश समेत रहेका कार्कीलाई गत वैशाख १५ गते संवैधानिक परिषद्ले प्रधानन्यायाधीशमा सिफारिस गरेको थियो। उनीविरुद्ध ३० बढि उजुरी परेको थियो।
चीनमा उपचार गरेर फर्किए वर्षमान पुन,"काठमाडौं : चीनमा उपचार गराइरहेका माओवादी केन्द्रका उपमहासचिव एवं पूर्वअर्थमन्त्री वर्षमान पुन अनन्त स्वास्थ्य लाभ गरी स्वदेश फर्किएका छन् । पुन चिनियाँ सहर छेन्दुबाट एयर चाइनाको नियमित उडानमार्फत् शुक्रबार नेपाल आएका हुन् । पुनका साथमा पूर्वसभामुख एवं उनकी पत्नी ओनसरी घर्ती पनि स्वदेश फर्किएका छन् । पुनलाई स्वागत गर्न माओवादी केन्द्रका वरिष्ठ नेता एवं उपप्रधान र गृहमन्त्री नारायणकाजी श्रेष्ठ, नेताहरु झक्कु सुवेदी, जयपुरी घर्ती,दुर्गा चापागाईंलगायत त्रिभुवन अन्तर्राष्ट्रिय विमानस्थल पुगेका थिए। पूर्वमन्त्री पुन जटिल प्रकारको वंशाणुगत जन्डिस बल्झिएपछि उपचारका लागि गत फागुन १ गते चीन गएका थिए। उनको चीनको सेनजेनस्थित थर्ड पिपुल्स अस्पतालमा उपचार भइरहेको छ। उनको शरीरमा जन्डिसको मात्रा (बिलरुबिन) ४० बाट घटेर १५ बिन्दुमा झरेको छ। चिकित्सकका अनुसार सामान्य मानिसमा बिलरुबिनको मात्रा १५ देखि ८ बिन्दुसम्म हुन्छ। यस अघि नेता पुनको शरीरमा कम्तीमा बिलरुबिनको मात्रा ११ देखि १२ सम्म हुँदा समेत सामान्य मानिने गरिएको थियो। जण्डिस दोहोरिएपछि नेता पुन २०७८ साल असोज १३ गते बैंककतर्फ लागेका थिए। बैंककमा उपचार सफल नभएपछि त्यसयता उनको चीनको सेनजेनमा उपचार हुँदै आएको छ।"
लुम्बिनी सरकारले ४० अर्ब हारीहारीको बजेट ल्याउँदै,"दाङ : लुम्बिनी प्रदेश सरकारले आज बजेट ल्याउने भएको छ । जेठ २६ गते नीति तथा कार्यक्रम ल्याएको प्रदेशले संविधानले निर्धारण गरेको समय सीमा आज आर्थिक वर्ष २०८०२०८१को बजेट ल्याउन लागेको हो । प्रदेशसभाको दोस्रो अधिवेसनको ११ औं बैठकमा बजेट सार्वजनिक गरिने भएको हो । आर्थिक मामिलामन्त्री धनबहादुर मास्र्कीले आर्थिक वर्ष २०८००८१ को बजेट पेश गर्ने छन् । यस वर्ष ४० अर्ब हाराहारीको प्रदेश बजेट आउने अनुमान गरिएको छ । चालु आर्थिक वर्षमा ४२ अर्ब बरावरको बजेट थियो। संघीय सरकारले समेत प्रदेको अनुदान सिलिङ घटाएर पठाए पछि प्रदेश बजेटमा समेत त्यो प्रभाव देखिएको छ । आगामी आर्थिक वर्षको लागि लुम्बिनी प्रदेश सरकारलाई झण्डै चार अर्ब बजेट कम छुट्याएको छ । चालु आर्थिक वर्षमा समानिकरणतर्फ आठ अर्ब ५४ करोड बजेट छ । अहिले आठ अर्ब १४ करोड ८३ लाख बजेट प्राप्त भएको छ । सशर्ततर्फ आठ अर्ब ७१ करोड बजेट थियो । अहिले पाँच अर्ब ८३ करोड ५९ लाख बजेट प्राप्त भएको छ । समपुरकतर्फ ७३ करोड ९० लाख बजेट थियो । अहिले ८४ करोड बजेट छ । विशेष अनुदानको लागि ८८ करोड ३५ लाख बजेट थियो भने अहिले ५६ करोड बजेट प्राप्त भएको छ । प्रत्यक्ष लाभ प्राप्त हुने र उपलब्धि देखिने कार्यक्रमलाई प्राथमिकतामा राखेर बजेट बनाइएको छ। रोजगारी, पर्यटन, राजधानी निर्माण, कृषि क्षेत्रको विकास, शिक्षा, स्वास्थ्य, सामाजिक सुरक्षाका कार्यक्रमलाई प्राथमिकता राखेर बजेट ल्याउने तयारी भएको छ । प्रदेश सरकारले चालु आर्थिक वर्षमा ४२ अर्ब ६३ करोड ५७ लाख बजेट ल्याएको थियो ।"
सुनुवाइ समितिबाट प्रधानन्यायाधीशमा हरिकृष्ण कार्कीको नाम सर्वसम्मत स्वीकृत,काठमाडौं : संसदीय सुनुवाइ समितिले प्रस्तावित प्रधानन्यायाधीश हरिकृष्ण कार्कीको नाम सर्वसम्मतले स्वीकृत गरेको छ। शुक्रबार बिहान सिंहदरबारमा बसेको सुनुवाइ समितिले प्रधानन्यायाधीशमा कार्कीको नाम सर्वसम्मतिले अनुमोदन गरेको हो। समिति सदस्य महेश बर्तौलाले प्रधानन्यायाधीशमा कार्कीको नाम सर्वसम्मतिले अनुमोदन भएको जानकारी दिए। संसदीय सुनुवाइ समितिमा बिहीबार कार्ययोजना प्रस्तुत गरेका कार्कीसँग आज सवाल जवाफ भएको थियो । लगत्तै समितिले कार्कीको नाम सर्वसम्मतिले अनुमोदन गरेको जानकारी दिएको हो। राष्ट्रपतिले नियुक्त गरे कार्की प्रधानन्यायाधीश नियुक्त हुनेछन्। संवैधानिक परिषद्बाट प्रधानन्यायाधीशमा सिफारिस भएका व्यक्तिलाई संसदीय सुनुवाइ समितिले अनुमोदन गरे राष्ट्रपतिले प्रधानन्यायाधीश नियुक्त गर्ने संवैधानिक व्यवस्था छ। कामु प्रधानन्यायाधीश समेत रहेका कार्कीलाई गत वैशाख १५ गते संवैधानिक परिषद्ले प्रधानन्यायाधीशमा सिफारिस गरेको थियो। उनीविरुद्ध ३० बढि उजुरी परेका थिए।
ब्राउन सुगरसहित २ जना पक्राउ,विराटनगर : मोरङको कानेपोखरी गाउँपालिका७ बाट लागूऔषध ब्राउन सुगर (खैरो हेरोइन)सहित प्रहरीले बिहीबार साँझ २ जनालाई पक्राउ गरेको छ। मोरङ प्रहरीका प्रवक्ता डीएसपी रन्जनकुमार दाहालका अनुसार कानेपोखरी७ का ४२ वर्षीय चन्द्र कार्की र ४५ वर्षीय शुक्र लिम्बूलाई पक्राउ गरिएको हो। को २९ प २८७५ नम्बरको मोटरसाइकलमा सवार रहेका उनीहरूलाई साँझ ५:३० बजेतिर पक्राउ गरिएको दाहालले बताए। पक्राउ पर्नेमध्ये कार्की मोटरसाइकल चालक हुन्। डीएसपी दाहालका अनुसार शंका लागेपछि प्रहरीले मोटरसाइकल रोकेर चेकजाँच गर्दा साथबाट ७ ग्राम ३ सय मिलिग्राम ब्राउन सुगर फेला परेको थियो। त्यस लत्तगै दुवै जनालाई प्रहरीले नियन्त्रणमा लिएको हो। पक्राउ परेकाविरुद्ध लागूऔषध ऐन अन्तर्गतको मुद्दा चलाउन अदालतबाट शुक्रबार म्याद थप गरेर अनुसन्धानको बाँकी प्रक्रिया अघि बढाइएको उनले बताए।
तारकेश्वरका २५० शिक्षकलाई झोला वितरण,नुवाकोट : नुवाकोटको तारकेश्वर गाउँपालिकाले २५० जना शिक्षकलाई झोला वितरण गरेको छ। गाउँपालिकाभित्र रहेका शिक्षकलाई झोला वितरण गरिएको हो। साथै पालिकाले ३४ विद्यालयलाई एउटा एउटा पेनड्राइभ पनि वितरण गरेको छ। पालिकाले शिक्षक उत्प्रेरणा कार्यक्रम सञ्चालन गरेको छ। पालिकाको कार्यालयमा आयोजित कार्यक्रममा अध्यक्ष शिव अधिकारीले झोला र पेनड्राइभ वितरण गरे।
शनिबार देशका चारवटा प्रदेशमा वर्षा हुने,"काठमाडौं : शनिबार देशका चारवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, बागमती र गण्डकी प्रदेशका केही स्थानहरूमा र बाँकी पहाडी भूभागका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। शनिबार राति कोशी, बागमती र गण्डकी प्रदेशका केही स्थानहरूमा तथा मधेस प्रदेशसहित बाँकी पहाडी भूभागका थोरै स्थानहरुमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेशको एकदुई स्थानमा भारी वर्षाको पनि सम्भावना रहेको छ।"
फरक क्षमता भएकाहरुलाई मौरीसहितको घार वितरण,नुवाकोट : नुवाकोटको तादी गाउँपालिकाले फरक क्षमता भएकाहरूलाई मौरीसहितको घार वितरण गरेको छ। गाउँपालिकाले फरक क्षमता (अपांगता भएका) व्यक्तिहरूका लागि समुदायमा पुनर्स्थापना कार्यक्रम अन्तर्गत मौरीसहितको घार प्रदान गरिएको छ। १८ जना फरक क्षमता भएकाहरूलाई प्रशिक्षणपश्चात एकएक थान मौरीसहितको घार प्रदान गरिएको हो । यसले ६ वटै वडामा रहेका रातो र नीलो कार्ड प्राप्त गरेका अपांगता भएकाहरूलाई आयआर्जनमा मद्दत पुगेको छ।
अतिरिक्त हुलाक खारेजीको विरोधमा कर्मचारी आन्दोलित,गुलरिया : सरकारले बजेट वक्तव्य मार्फत अतिरिक्त हुलाक कार्यालय खारेजीको घोषणा गरेपछि कर्मचारीहरू विरोधमा उत्रिएका छन्। हुलाकलाई व्यवस्थापन नगर्दासम्म अतिरिक्त हुलाकका कर्मचारीहरूले काम नगर्ने बताएका छन्। जेठ १५ गते बजेट वक्तव्यमार्फत अतिरिक्त हुलाक कार्यालय खारेजीको घोषणा भएपछि नेपाल अतिरिक्त हुलाक कर्मचारी एसोसियसन केन्द्रीय समितिको जेठ २५ गते पोखरामा बसेको बैठकले सरकारले गरेको खारेजीको घोषणाप्रति विरोध गर्दै सरकारलाई निर्णय फिर्ता लिन अनुरोध गरेको समिति बर्दियाका अध्यक्ष रामबहादुर थापाले बताए। हुलाक सेवालाई पुनःसंरचना गर्न तथा सो गर्दा आवश्यकताका आधारमा अतिरिक्त हुलाक एवम् इलाका हुलाकहरूलाई मर्ज गर्ने कार्यविधि बनाई स्वैच्छिक प्याकेजसहितको कर्मचारी संख्या कम गर्न सक्ने वर्तमान कामको तरिकामा परिमार्जन गरी अतिरिक्त हुलाकलाई समय सापेक्ष बनाइनुपर्ने आन्दोलनरत कर्मचारीको माग छ।
यौन दुर्व्यवहार गरेको आरोप लागेका एसएसपी पाल निलम्बित,"काठमाडौं : नेपाल प्रहरीका एसएसपी योगबहादुर पाल निलम्बनमा परेका छन्। महिला कर्मचारीलाई यौन दुर्व्यवहार गरेको आरोपमा उनी निलम्बनमा परेका हुन्। नेपाल प्रहरीका प्रवक्ता कुवेर कडायतका अनुसार अब उनले छ महिना काम गर्न पाउने छैनन्। प्रादेशिक प्रहरी कार्यालय कन्चनपुरमा कार्यालय प्रमुखको रूपमा उनी कार्यरत थिए। पालले गत जेठ १९ गते सोही कार्यालयमा कार्यरत महिला प्रहरीलाई उनले गलत व्यवहार गरेका थिए। महिला प्रहरी विदामा घर जान लागेकी थिइन्, यसक्रममा एसएसपी पालले आफ्नो निवासमा बोलाएर तिमि मलाई मन पर्यो, आज गुड फ्राइडे मनाउनुपर्छ, भन्दै दुर्व्यवहार गरेका थिए। पालको यो अभिव्यक्ति पछि महिला प्रहरीले प्रहरी संगठनमा उजुरी दिएकी थिइन्। महिलाको उजुरीलाई छानबिन गर्न प्रहरी संगठनले समिति नै बनाएको थियो। उक्त समितिले एसएसपी पाललाई कारबाही गर्न सिफारिस गरेको थियो। सुदूरपश्चिम प्रदेश प्रहरी कार्यालय धनगढीका एसपी श्यामसिंह चौधरीको अध्यक्षमा छानबिन समिति गठन भएको थियो। यो समितिले उक्त दिनको घटनामा अन्य प्रहरी कर्मचारीसँग सोधपुछ गरेको थियो। सोधपुछका क्रममा पालले अन्य महिलालाई पनि विगतदेखि नै दुर्व्यवहार गर्ने गरेको बताएका थिए।"
साँफेबगरमा शिक्षकलाई स्वर्णिम अवकास योजना,"अछाम : साँफेबगर नगरपालिकाले शिक्षक स्वर्णिम अवकास योजना ल्याएको छ । नगरपालिकाले सूचना जारी गर्दै इच्छुक शिक्षकलाई दरखास्त पेश गर्न आह्वान गरेको हो । शिक्षक स्वर्णिम अवकास कार्यक्रममा सहभागी हुन शिक्षकलाई सेवासम्बन्धी विभिन्न सर्तहरू राखिएको शिक्षा युवा तथा खेलकुद शाखा प्रमुख हिरादत्त भट्ट्ले जानकारी दिए । शैक्षिक गुणस्तर अभिवृद्धि गर्दै शिक्षा सेवामा नव प्रतिभालाई प्रोत्साहन गर्न आवश्यक भएकाले स्थानीय सरकार सञ्चालन ऐन २०७४को दफा १०२ ले दिएको अधिकार प्रयोग गरी शिक्षक स्वर्णिम अवकास योजना कार्यक्रम ल्याईएको भट्ट्ले बताए । शिक्षकको परेको निवेदनमाथि छानबिनका लागि कार्यान्वयन सहजिकरण समिति गठन गरिने उनले बताए । शिक्षक स्वर्णिम अवकास कार्यक्रम २० वर्ष सेवा अवधि पुगेका वा ५५ वर्ष पुरा भई निरन्तर शिक्षण पेशामा आवद्ध रहेका स्थायी शिक्षकको हकमा लागू हुनेछ । शिक्षक स्वर्णिम अवकास कार्यक्रम ८०८१ को नीति तथा कार्यक्रममा समेट्ने र शिक्षकको दरखास्तको आधारमा बजेट बिनियोजन गरिने नगर प्रमुख राजेन्द्रबहादुर कुँवरले बताए । उनले भने, बिहीबार बसेको कार्यपालिकाको बैठकबाट कार्यविधि पास गरे । 'कार्यान्वयतर्फ लागेका छौं । शिक्षामा गुणस्तर ल्याउनका लागी बिभिन्न कार्यक्रमहरु गरेका छौं । विद्यालय समायोजन,शिक्षक दरबन्दी मिलान,कक्षा ५,८ को परिक्षा नगर स्तरबाटै सञ्चालन र विद्यालयहरुले वर्षभरी गर्नुपर्ने क्रियाकलापलाई समेटेर करार सम्झौता गरेका छौं । चुनौती छन् तर पनि शिक्षाका केहि सुधार गर्नेछौं ,'कुँवरले भने। शिक्षक स्वर्णिम अवकास योजना अन्तर्गत अनिर्वाय अवकासको एक वर्ष सेवा अवधि रहेका शिक्षकलाई एक लाख,दुई वर्ष रहेकालाई एक लाख थप प्रत्येक महिना ६ हजारका दरले उपलब्ध गराउने र तीन वर्ष वा त्यो भन्दा बढी अवधी रहेकालाई ३ लाख प्रोत्साहन स्वरुप उपलब्ध गराइने नगर प्रमुख कुँवरले बताए । नगरपालिकाले कार्यान्वयनमा ल्याएको शिक्षक स्वर्णिम अवकास कार्यक्रमले दिर्घकालसम्म शैक्षिक क्षेत्रमा नयाँ आयाम ल्याउने कुँवरले विश्वास व्यक्त गरे। यस कार्यक्रमबाट रिक्त हुने स्थानमा प्रविधिमैत्री युवा पुस्ताका शिक्षकले अवसर पाउने उनले बताए । स्वर्णिम अवकास कार्यक्रममा सहभागी हुन इच्छुक शिक्षकले २०८० असार ७ गतेसम्ममा निवेदन पेश गर्नुपर्नेछ । कार्यक्रममा सहभागी हुन इच्छुक शिक्षकले आफ्नो स्थायी नियुक्तिपत्र,अनिवार्य अवकासको मिति खुल्ने कागजात,बढुवा नियुक्तिपत्रको प्रतिलिपी,शैक्षिक प्रमाणपत्रको प्रतिलिपी,एकाघारको सदस्यबाट मन्जुरिनामा पत्र र नेपाली नागरिकताको प्रमाणपत्रको प्रतिलिपि निवेदनसाथ पेश गर्नुपर्नेछ ।"
जापान लैजाने भन्दै रकम ठगी गर्ने युवा कारागार चलान,"विराटनगर : जापान लैजाने भन्दै छरछिमेकी र आफन्तसँग ठूलो रकम ठगी गरेको आरोपमा पक्राउ परेका युवालाई जिल्ला अदालत मोरङले पूर्पक्षका लागि थुनामा राख्न आदेश दिएको छ। न्यायाधीश दिनबन्धु बरालको इजलासले मोरङको सुनवर्षी नगरपालिका६ का ३५ वर्षीय अजयकुमार राजवंशीलाई थुनामा राखेर मुद्दाको पूर्पक्ष गर्न आदेश दिएको हो। अदालतका सूचना अधिकारी हेमबहादुर बुढाथोकीका अनुसार इजलासको आदेशपछि राजवंशीलाई जिल्ला कारागार मोरङ चलान गरिएको छ। तत्काल प्राप्त प्रमाणका आधारमा पछि ठहरे बमोजिम हुने गरी निज प्रतिवादीलाई थुनामा राखेर मुद्दाको पूर्पक्ष गर्नु, जेठ ३१ गतेको आदेशमा भनिएको छ। राजवंशीले राम्रो कमाई हुने प्रलोभन देखाउँदै वैदेशिक रोजगारीका लागि जापान लैजाने भनेर ३५ जनासँग २ करोड ५८ लाख ७५ हजार २ सय ५२ रूपैयाँ ठगी गरेको प्रहरी अनुसन्धानबाट खुलेको छ। उनले राजवंशी समुदायकै युवाहरूलाई ठगी गरेको पाइएको छ। राजवंशीबाट छरछिमेकी, आफन्त र नातागोताका युवाहरू ठगिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। राजवंशी वैदेशिक रोजगारीको सिलसिलामा ४ वर्षदेखि जापानमा बस्दै आएका थिए। आफू जापानमै रहेपछि अरूलाई पनि लैजाने भनेर प्रलोभनमा पार्दै धेरै जनासँग ठूलो रकम ठगी गरेको पत्ता लागेको डीएसपी दाहालले बताए। पीडित युवाहरूले दिएको किटानी जाहेरीका आधारमा प्रहरीले उनलाई जेठ ५ गते पक्राउ गरेको थियो। प्रहरीले उनीविरुद्ध ठगी मुद्दामा अनुसन्धान एवं कारबाही अघि बढाएको थियो।"
"असार लाग्यो, भक्तपुरमा सुरु भयो रोपाइँ","भक्तपुर : यस वर्षको मनसुन सुरु भएसँगै भक्तपुरका किसानलाई यतिखेर धान रोपाइँको चटारो परेको छ। भक्तपुरका चारवटै नगरपालिकाका खेतमा यतिखेर धान रोप्ने किसानको लर्को देखिन्छ। गत जेठ ३२ गतेदेखि परेको ठूलो वर्षाका कारण खेतमा पानी भरिएपछि किसानलाई यतिखेर धान रोप्ने चटारो परेको छ। जेठ महिनामा वर्षा नभएर धानको बीउ ब्याडमै मरेको र डढेपछि धानको बीउको अभाव भने भएको किसानको भनाइ छ। सूर्यविनायक नगरपालिका१० चित्तपोलका किसान सानुकाजी कार्कीले घामले धानको बीउ डढेर कम भए पनि रोपाई भने नरोकिएको बताए। उनले ब्याडमा रहेका छोटा बीउसमेत रोपेर धान रोपाइँलाई किसानले तीव्रता दिएको बताए। धानखेतीका लागि नभई नहुने रासायनिक मलको समेत किसानले अभाव खेपिरहनु परेको उनले बताए। उनले भने, 'पानी परेर खेतका गरा भरिएपछि किसानलाई धान रोपाइको चटारो परेको छ, यतिखेर रासायनिक मल भने आवश्यकताअनुसार पाइएको छैन, धानको बीउको अभाव रहे पनि धान रोपाइँको चटारो चलेको बताए। चाँगुनारायण नगरपालिका४ छालिङमा खेतमा रोपाइँ गरिरहेका भक्तपुर नगरपालिकाका किसान कल्पना वासीले खेतका आली भरिएपछि रोपाइँमा किसान व्यस्त भएको बताए। उनले धान रोपाइँमा आवश्यक पर्ने मल मात्र नभई जनशक्ति पनि कम भएको उनले बताए। विगतका वर्षमा असारको पहिलो सातापछि मात्रै रोपाइ सुरु हुने र असारको १५ ताका किसानलाई चटारो पर्ने भए पनि यस वर्ष जेठ अन्तिममा पर्याप्त पानी परेपछि असार १५ सम्ममा भक्तपुरका सबै क्षेत्रमा रोपाइँ सम्पन्न हुने अवस्था रहेको चाँगुनारायण नगरपालिका९ का किसान सानुभाई गिरीले बताए। कतिपय किसानको धानको बीउ छोटो भए पनि रोपाइँ सुरु गरेका छन्। सिँचाइ अभावमा भक्तपुरमा धेरै आकाशे पानीको भरमा रोपाइँ गर्नुपर्ने अवस्थामा यस वर्ष आकाशे पानीले नै असार सुरु हुने बित्तिकै खेतमा पानी भरिएपछि किसान रोपाइँमा लागेका हुन्। उनले धान रोपाइँमा आवश्यक पुरुष र महिला जनशक्ति कम भएपछि समस्या आएको बताए। सूर्यविनायक नगरपालिका८ नँखेलका किसान सम्पूर्ण थापाले खेतमा काम गर्ने ज्यामी नपाइँदा समस्या परेको बताए। उनले भने, 'खेतमा हाल्ने मल पर्याप्त छैन, काम गर्ने जनशक्ति छैनन्, यस्तो अवस्थामा पनि धान रोप्नै पर्यो।' खेतमा काम गर्ने रोपार र लाठे नपाउँदा कतिपय किसान घरमा भएकै जनशक्तिले धान रोपाइँमा जुटेका छन्। रोपाइँमा लाग्ने जनशक्ति नहुँदा खेतमा भरिएको पानी सुक्ला भन्ने डर र चिन्ताले किसानलाई सताएको छ। धान रोप्न र हिलो सम्याउन आवश्यक प्रविधि भित्र्याउनसके जनशक्ति नहुँदा पनि धान उत्पादन बढाउन सक्ने बताउँछन्, कृषि प्राविधिक हरिकृष्ण नेपाल। उनले पछिल्लो समय खेतमा काम गर्ने जनशक्ति नहुँदा किसानलाई समस्या परेको बताउँदै सरकारले धान रोप्न तथा हिलो सम्याउने प्रविधि सहुलियतमा ल्याउनसके किसानलई सहज हुने र समयमै धान रोप्न सहज हुने बताए। भक्तपुरको व्यासीमा धान रोपाइँ गर्दै गरेका किसान धनकुमारी श्रेष्ठले सिँचाइ नहुँदा खेतमा भरिएको पानी सुक्ला भनेर छोटो धान रोपाइँ गरिएको बताए। धान रोपाइँ छिटो भएपछि किसान भने खुसीमा रहेका छन्।"
झापा कुटपिट घटना : सशस्त्रका इन्स्पेक्टर राईसहित दुई जवान निलम्बित,"झापा : झापामा आफ्नै सहकर्मीमाथि निर्घात कुटपिट गरी गर्ने सशस्त्र प्रहरीका इन्स्पेक्टर नमप्रभाव राईसहित सशस्त्रका दुई जवान निलम्बनमा परेका छन्। इन्स्पेक्टर राईसहित कुटपिट घटनामा संलग्न सशस्त्रका जवानहरू रामसुन्दर तामाङ र जीवन बास्तोलालाई निलम्बन गरी विभागीय कारबाही प्रक्रिया अघि बढाएको सशस्त्र प्रहरी बल नेपाल मुख्यालयका प्रवक्ता तथा एसएसपी राजेन्द्र खड्काले अन्नपूर्णलाई बताए। मुख्यालयले इन्स्पेक्टर राईका बारेमा हिजै गृह मन्त्रालयमा पत्र पठाएको थियो, प्रवक्ता खड्काले भने, गृहले आज इन्स्पेक्टरलाई निलम्बन गरेर कारबाही अघि बढाउन स्वीकृत दिएको हो। अन्य दुई जवानको हकमा मुख्यालय आफैंले निलम्बन गरी कारबाही अघि बढाएको उनको भनाइ छ। यता घटनाको छानबिनका लागि मुख्यालयले बिहीबार नै सशस्त्रका एआइजी चन्द्रप्रकाश गौतमको नेतृत्वमा तीन सदस्य छानबिन समिति गठन गरिसकेको छ। एआइजी नेतृत्वको छानबिन समितिको टोली शनिबार घटनास्थल झापा आउने जनाइएको छ। छानबिन समितिको प्रतिवेदनको आधारमा कुटपिट घटनामा संलग्न सशस्त्रका कर्मचारीलाई ठूलै विभागीय कारबाही हुन्छ, त्यसमा कुनै दुविधा नै छैन, प्रवक्ता खड्काले भने। जेठ २३ गते मंगलबार राति करिब साढे १० बजेको समयमा मेचीनगर नगरपालिका५ स्थित नकलबन्दामा सशस्त्र प्रहरी बल नेपाल कोशी प्रदेश बराह वाहिनी सुनसरीले सादा पोशाकमा खटाएका इन्स्पेक्टर राई, सशस्त्र जवानहरू तामाङ र बास्तोलाले भारततर्फ गाई गोरु कटाएको निहुँमा ड्युटीमा खटिएका सशस्त्रका वरिष्ठ हवल्दार पासाङ तामाङ, सशस्त्र प्रहरी हवल्दारहरू गणेश बहादुर तामाङ, रामबहादुर कार्की, सशस्त्र प्रहरी सहायक हवल्दार शान्तबहादुर राई र सशस्त्र जवान उमेश राजवंशीलाई मेची नदीको पानीमा चोबल्दै, खेदाउँदै भाटैभाटाले कुटपिट गरेका थिए। कुटपिटबाट घाइते भएकाहरू सशस्त्र प्रहरी बल बोर्डर आउट पोस्ट नकलबन्दामा कार्यरत थिए। सादा पोसाकमा आएका इन्स्पेक्टर राईसहितको टोलीले बर्दीधारी सशस्त्रलाई सार्वजनिक स्थलमा कुटपिट गरिरहेको देखेपछि त्यहाँका स्थानीय प्रतिकारमा उत्रिए। स्थानीयले कुटपिटमा संलग्न इन्स्पेक्टर राईसहितको टोलीमाथि नै खनिएका थिए। त्यसपछि घटनास्थल बिहान ३ बजेसम्म तनावग्रस्त बनेको थियो। स्थानीयले सशस्त्रको बीएबी ३२४६ नम्बरको गाडी तोडफोड गर्दै इन्स्पेक्टर राईसहितको टोलीलाई कारबाहीको माग गर्दै चर्को नाराबाजी समेत गरेको प्रत्यक्षदर्शीहरू बताउँछन्।"
अब ६६ पृष्ठको राहदानी ५ हजारमै,"काठमाडौं : राहदानी विभागले सेवाग्राहीलाई असार १ गतेबाट ६६ पृष्ठको राहदानी ५ हजार रुपैयाँमा उपलब्ध गराउने भएको छ। यसअघि जिल्ला प्रशासन कार्यालयहरूले १० हजार रुपैयाँमा उपलब्ध गराउँदै आएको उक्त राहदानी आगामी आइतबारबाट ५ हजार रुपैयाँमा उपलब्ध गराउने भएको हो। परराष्ट्रमन्त्री एनपी साउदले गत जेठ २४ गते बसेको मन्त्रिपरिषद् बैठकले ६६ पृष्ठको राहदानी ३४ पृष्ठको राहदानीबराबरको मूल्यमा सेवाग्राहीलाई उपलब्ध गराउने निर्णय गरिएको जानकारी दिए। जनतालाई असुविधा नहोस् र सुपथ मूल्यमा फ्रिक्वेन्ट फ्लायरले लिँदै आएको पासपोर्ट सर्वसाधारणलाई उपलब्ध गराउन निर्णय गरेका हौँ, उनले भने। यसअघि राहदानी विभागले जिल्ला प्रशासन कार्यालयहरुबाट फ्रिक्वेन्ट फ्लायर ९समयसमयमा विदेश गइरहने०लाई ६६ पृष्ठको राहदानी १० हजार रुपैयाँमा सेवाग्राहीलाई उपलब्ध गराउँदै आएको थियो। त्यस्तै सामान्यतया विदेश जाने सेवाग्राहीलाई विभागले ३४ पृष्ठको राहदानी ५ हजार रुपैयाँमा दिँदै आएको थियो। विभागले शुक्रबार ७७ वटै जिल्ला प्रशासन कार्यालय, राहदानी सेवा प्रदान गर्ने इलाका प्रशासन कार्यालयहरु र विदेशस्थित सबै नेपाली नियोगहरुलाई परिपत्र गरेर राहदानी दस्तुरसम्बन्धी जानकारी गराएको विभागका निर्देशक दुरपदा सापकोटाले जानकारी दिइन्। परिपत्रमा मन्त्रिपरिषद्को निर्णयअनुसार ६६ पृष्ठको साधारण विद्युतीय राहदानीको दस्तुर ३४ पृष्ठको साधारण विद्युतीय राहदानीको दस्तुर सरह कायम गर्ने गरी संशोधन गरिएको र असार ३ गतेबाट संशोधित दस्तुर लागु गर्न निर्देशन दिइएको छ। राहदानी दस्तुरसम्बन्धी न्य व्यवस्था पूर्ववत् रहेको निर्देशक सापकोटाले बताइन्।"
लागूपदार्थ सेवन गरी सवारी चलाउने ५ जना पक्राउ,"काठमाडौं : लागूपदार्थ सेवन गरी सवारी चलाउने ५ जना पक्राउ परेका छन्। काठमाडौंको नागढुंगामा शुक्रबार गरिएको चेकिङका क्रममा लागूपदार्थ सेवन गरी सवारी साधन चलाउँदै गरेका ५ जना चालकलाई ट्राफिक प्रहरीले नियन्त्रणमा लिएको हो। नियन्त्रणमा लिएका सबैलाई आवश्यक अनुसन्धान तथा कारबाहीका लागि प्रहरी वृत्त थानकोटमा राखिएको छ। नेपाल प्रहरी अस्पतालको प्राविधिक सहयोगमा काठमाडौं उपत्यका ट्राफिक प्रहरी कार्यालय, लागूऔषध नियन्त्रण ब्युरो र प्रहरी प्रभाग नागढुङ्गाको संयुक्त टोलीले आज २० वटा सवारी साधनका चालकलाई चेक गर्दा ५ जना भने लागूपदार्थ सेवन गरी सवारी साधन चलाएको अवस्थामा फेला परेका थिए।"
गोरखामा लोपोउन्मुख तामे सालक भेटियो,"गोरखा : गोरखाको गण्डकी गाउँपालिका४, फलाटे क्षेत्रमा विश्वमै अति दुर्लभ मानिएको लोपोन्मुख तामे सालक आज बिहान फेला परेको छ। स्थानीयबासी प्रेमकुमार श्रेष्ठको घर नजिकै पोखरीमा वयस्क हुँदै गरेको तामे सालक फेला परेको डिभिजन वन कार्यालय गोरखाका वन अधिकृत रविआनन्द गोपालीले जानकारी दिए। फेला परेको उक्त सालकलाई डिभिजन वन कार्यालय गोरखाबाट गएको टोलीले तत्काल उद्धार गरेको उनले बताए। 'आज बिहान फेला परेको सालक तामे सालक हो, यसलाई पमासमेत भनेर चिन्ने गरिन्छ,' उनले भने। सालकको आहारा कमिला, धमिरा लगायतका कीरो भएकाले उक्त सालक आहारको खोजीमा निस्किएको हुनसक्ने उनको भनाइ छ। यसको अवैध सिकारसमेत हुने गरेको छ। सालकलाई मासु र त्यसको खपटाबाट क्यान्सर तथा दमको रोग निको हुने विश्वास गरिने भएकाले त्यसको बढी सिकार गर्ने गरेको पाइन्छ। यस प्रकारको प्रजाति समुन्द्र सतहदेखि एक हजारदेखि २२ सय मिटरसम्मको उचाइमा पाइने वन अधिकृत गोपालीले जानकारी दिए। उद्धार गरिएको सालकलाई उसैको प्राकृतिक बासस्थान ठाडेखोलको जंगलमा लगेर छाडिएको उनले बताए। विश्वमा पाइने आठ जातिका सालकमध्ये नेपालमा कालो सालक (अतिसङ्कटापन्न) र तामे सालक (लोपोन्मुख) गरी दुई जातिका सालक पाइने वन अधिकृत गोपालीको भनाइ छ।"
"पथरीशनिश्चरे नगरपालिकामा मनोमानी, खोलाका ठेकेदारलाई सम्झौताविपरीत साढे ६४ लाख फिर्ता","विराटनगर : मोरङको पथरीशनिश्चरे नगरपालिकाले आफ्नो कोषमा जम्मा भएको रकम सम्झौताविपरीत र शंकास्पद हिसाबले खोलाका ठेकेदारलाई फिर्ता दिएको पाइएको छ। पथरीशनिश्चरे८, ९ र १० मा पर्ने डाँस खोलामा नदीजन्य पदार्थ (ढुंगा, गिट्टी र बालुवा) उत्खननको ठेक्का पाएको ठेकेदार कम्पनीलाई नगरपालिकाले सम्झौताविपरीत राज्यकोषबाट रकम फिर्ता दिएको हो। नगरपालिकाले मनोमानी हिसाबबाट निर्णय गर्दै सम्झौताको शर्तविपरीत गएर साढे ६४ लाखभन्दा बढी रकम फिर्ता गर्दा राज्यकोषलाई ठूलो घाटा लागेको छ। नगरसभा बैठकबाटै निर्णय गरेर २०७९ भदौ १२ गते ठेकेदार कम्पनी बी एन्ड बी कन्स्ट्रक्सनलाई सरकारी राज्यकोषबाट ६४ लाख ५३ हजार ७ सय ७६ रुपैयाँ फिर्ता गरिएको फेला परेको हो। आर्थिक वर्ष २०७८०७९ का लागि खोला उत्खननको ठेक्का लिएको उक्त कन्स्ट्रक्सनले कुनै पनि बहानामा धरौटी रकम फिर्ता नमाग्ने भनेर नगरपालिकासँग लिखित सम्झौता गरेको थियो। तर, स्थानीयको अवरोधका कारण नदीजन्य पदार्थ निकाल्न नपाएको र नगरपालिकाले समेत सहजीकरण नगरेको भन्दै कन्स्ट्रक्सनले रकम फिर्ताको माग राखेर २०७९ वैशाख ७ गते नगरपालिकामा निवेदन दियो। कन्स्ट्रक्सनका सञ्चालक भूपाल श्रेष्ठले दिएको निवेदन नगरपालिकाले वैशाख ११ गते दर्ता गर्यो। रकम फिर्ताको निर्णय भने नगरपालिकाको असार ८ गतेको पहिलो कार्यपालिका बैठकबाट भएको थियो। त्यसलाई असार १० गतेको नगरसभाले पनि पास गर्यो। रकम फिर्ताको निर्णय गरिनु शंकास्पद र सम्झौता एवं नियमविपरीत रहेको सरोकारवाला बताउँछन्। अदालतमा मुद्दा दायर हुने तयारी भइरहेको बुझेपछि नगरपालिकाले हतारहतार कन्स्ट्रक्सनलाई भदौ १२ गते रकम फिर्ता दिएको थियो। नगरपालिकाले कन्स्ट्रक्सनसँग भ्याटबाहेक १ करोड १६ लाख २० हजार ३ सय ५२ रूपैयाँ बराबरको ठेक्का सम्झौता २०७८ चैत्रमा गरेको थियो। मानव सिर्जित घटनाले गर्दा काम गर्न नपाएमा मिनाहा माग नगर्ने कवुलीयतनामा गर्दै सम्झौतापछि काम थालेको कन्स्ट्रक्सनलाई नदीजन्य पदार्थ उत्खननमा स्थानीयले अवरोध गरेका थिए। अवरोधका कारण काम गर्न नपाएको भन्दै कन्स्ट्रक्सनले दिएको निवेदनका आधारमा धरौटीवापत राज्यकोषमा जम्मा भएको रकम नगरपालिकाले सेन्चुरी बैंकको खातामार्फत फिर्ता गरिदिएको हो। मेयर मोहन तुम्बाप्पोनिकट ठेकेदार कम्पनीले कवुलीयतनामाविपरीत रकम फिर्ताको माग राख्दासमेत नगरपालिकाले आफ्नो आर्थिक ऐन मिचेर निर्णय लिएको पाइएको छ। नगरपालिका स्रोतका अनुसार डाँस खोलाको विभिन्न ४ वटा नाकाबाट ५६ हजार ५ सय ३२ घट मिटर उत्खनन गर्ने सम्झौता थियो। तर, २५ हजार १ सय १३ दशमलव ५ घन मिटर मात्रै उत्खनन गरेको नगरपालिकाको दाबी। रकम फिर्ताका लागि कन्स्ट्रक्सनका तर्फबाट निवेदन परेपछि नगरपालिकाले लेखा फाँटसँग राय माग गरेको थियो। सम्झौताबखतको कवुलीयतना र आर्थिक ऐनका आधारमा रकम फिर्ता गर्न नमिल्ने राय लेखा फाँटले दिएको थियो। तर, रायविपरीत गएर निर्णय गर्दै रकम फिर्ता गरिएको पाइएको छ। नगरपालिकाका प्रमुख प्रशासकीय अधिकृत लक्ष्मीप्रसाद खरेलले सम्झौतामा दुईवटा विकल्प रहेको सुनाए। पहिलो नगरपालिकालाई बुझाएको रकम भुक्तानी नहुने र दोस्रो नदीजन्य पदार्थ उत्खननमा नगरपालिकाले समन्वय गर्ने विकल्प थिए, उनले भने, स्थानीयको अवरोधका बीच हामी दोस्रो विकल्पमा जान सकेनौं। फेरि नगरपालिकाले नै ठेकेदार कम्पनीलाई व्यवहारिक रूपमा घाटा भयो भनेर रकम फिर्ता दिने निर्णय गरेपछि हामीले हस्तक्षेप गर्ने कुरा भएन। आर्थिक प्रशासन फाँटबाट रकम फिर्ता दिन नमिल्ने राय भने प्राप्त भएको खरेल बताउँछन्। नगरसभाबाट नै पास भएको निर्णयले कानुनी हैसियत राख्ने बताउँदै उनले उत्खनन गरेको परिणाम बराबरको मूल्य घटाएर रकम फिर्ता गरिएको उल्लेख गरे। नगरसभाले गरेको निर्णय नै आधिकारिक कानुन हो। नगरसभाका निर्णय कार्यान्वयन गर्नुपर्छ, खरेलले भने, नगरका कर्मचारी भएकाले कार्यान्वयन गर्नुपर्ने हाम्रो बाध्यता छ। नियमले मिल्थ्यो कि मिल्दैन भन्ने कुरा अर्को पाटो हो। मेयर मोहन तुम्बाप्पोले कानुन अनुसार रकम फिर्ता दिन मिल्ने वा नमिल्नेभन्दा पनि व्यवहारिक समस्या हेरेर निर्णय लिइएको दाबी गरे। खोला ठेक्का लगाउँदाका बखत कन्स्ट्रक्सन र नगरपालिकाबीच भएको सम्झौताका बारेमा भने उनले अनभिज्ञता प्रकट गरे। म मेयर भएर आउनुभन्दा अगाडि नै सम्झौता भएकोले यसबारे म जानकार भइनँ। तर, रकम फिर्ताचाहिँ मेरै पालामा भएको हो, उनले भने, भनिएजति नदीजन्य पदार्थ उठाउन पाइएन भनेकाले रकम फिर्ता गर्नुपर्ने अवस्था आयो। कम्पनीलाई मर्का परेको देखियो। रकम फिर्ता गर्दा कोही पनि अन्यायमा नपरेको तुम्बाप्पोको भनाइ छ। धरौटी फिर्ताका लागि कम्पनीले पटकपटक माग गरेको रहेछ। निर्वाचित भएर हामी आइसकेपछि यथार्थ कुरा बुझेर निर्णय लिएका हौँ, उनले भने, प्राविधिक मूल्यांकन अनुसार नदीजन्य पदार्थ उत्खनन गरेअनुसारको रकम कट्टा गरेर फिर्ता गरिएको छ। प्राविधिक रिपोर्टभन्दा बाहिर गएका छैनौं। अदालतमा परेको रिट खारेज रकम फिर्ताको विषयलाई लिएर उच्च अदालत विराटनगरमा २०७९ भदौ १५ गते रिट परेको थियो। पथरीशनिश्चरे३ का मवेन्द्र नाल्वोले दिएको रिट अदालतले गत वैशाख १५ गते खारेज हुने फैसला गरेको थियो। अदालतका सूचना अधिकारी ओमराज सुवेदीका अनुसार मागदाबी नपुग्ने भन्दै इजलासले रिट खारेजको फैसला गरेको हो। फैसलाको पूर्णपाठ तयार हुने क्रममा रहेको जानकारी उनले दिए। अदालत स्रोतका अनुसार रिट पर्नुअघि नै रकम फिर्ता भइसकेका कारण रिट खारेजको फैसला भएको हो। रिटमाथि सुरुवाती सुनुवाई गर्दै अदालतले रिट पर्नुअगावै नगरपालिकाले ठेकेदार कम्पनीको खातामा रकम दाखिला गरिसकेको भनेर निवेदकको मागअनुरूप अन्तरिम आदेश जारी गर्न अस्वीकार गरेको थियो। विपक्षी ठेकेदार कम्पनीलाई भुक्तानी नदिनू भनी निवेदकले भदौ १५ मा प्रस्तुत रिट निवेदन दायर गर्नुपूर्व भदौ १२ गते पथरीशनिश्चरे नगरपालिकाको कार्यालयले बी एन्ड बी कन्स्ट्रक्सनको बैंक खातामा जम्मा गरिसकेको भनी विपक्षीतर्फका अधिवक्ताबाट बहसको क्रममा सेन्चुरी बैंकको बैंक खाता विवरणसमेत पेस गरेको देखिँदा तत्काल सो विषयमा निवेदकको मागबमोजिम अन्तरिम आदेश जारी गर्नुपर्ने अवस्थाको विद्यमानता देखिएन। नियमानुसार पेस गर्नू, अदालतको भदौ २३ गतेको आदेशमा भनिएको थियो। निवेदक नाल्वोले भने अदालतबाट माग भएका प्रमाण जुटाउन नसक्दा मुद्दा हारिएको बताए। अदालतले विभिन्न प्रमाण मागेको थियो। हामीले जुटाउन सकेनौं, उनले भने, प्रमाण पेस गर्न नसक्दा मुद्दा फितलो भयो। फैसला हाम्रो पक्षमा आएन। अदालतले माग गरेका प्रमाण आफूहरूलाई नगरपालिकाले उपलब्ध नगराएको र सबै कुरा गुपचुप राखेको गुनासो नाल्वोको छ। उनले रकम फिर्ता नगर्नू भनेर रिट दायर गरिएपनि त्यसअघि नै रकम फिर्ता भइसकेको पाइएको बताए। नियमले नमिल्ने काम गरेर राज्यकोषमा पहुँचवालाले हालीमुहाली गरिरहेको नाल्वोको भनाइ छ। उनले नियमविपरीत रकम फिर्ता हुन लागेको थाहा पाएपछि पटकपटक सूचना माग गर्दा पनि नगरपालिकाले नदिएको बताए। सूचना लुकाइनु गैरकानुनी भएको उनी बताउँछन्। २०७४ सालमा निर्वाचित भएर आएका हामी जनप्रतिनिधिले कार्यपालिका बैठकबाटै खोला ठेक्कावापतको रकम फिर्ता नगर्ने निर्णय गरेका थियौं। तर, पछि निर्वाचित भएर आउनु भएका साथीहरूले पहिलो बैठकबाटै रकम फिर्ता दिने निर्णय गर्नु भएछ, एक जना पूर्वजनप्रतिनिधि भन्छन्, त्यसो गर्न कानुनले दिँदैन। आर्थिक ऐनविपरीत हो। उनका अनुसार कर्मचारीहरूले नमान्दा नमान्दै नगरप्रमुखको दबाबमा रकम फिर्ताको निर्णय भएको बुझिएको छ। उनले यस विषयमा अख्तियार दुरुपयोग अनुसन्धान आयोगमा पनि उजुरी परेको बताए। नियम मिचेर गरिएको रकम फिर्ताका बारेमा अख्तियारमा उजुरी परिसकेको छ, उनले भने, अनुसन्धान जारी रहेको जानकारी अख्तियारले गराएको छ। प्रमुख प्रशासकीय अधिकृत खरेलले पनि रकम फिर्तालाई लिएर अख्तियारमा उजुरी परेको स्वीकार गरे।"
वीरगन्ज महानगरका १० स्थानमा फ्री वाइफाई,"वीरगन्ज : वीरगन्ज महानगरपालिकाले महानगरभित्रका विभिन्न सार्वजनिक स्थल एवं भीडभाड हुने सरकारी कार्यालय क्षेत्रमा निःशुल्क वाइफाई (फ्री वाईफाई) सेवा सुरु गरेको छ। पहिलो चरणमा महानगरका १० ठाउँमा यस्तो सेवा उपलब्ध गराइएको हो। महानगरले इन्टरनेट सेवा प्रदायक कम्पनी वर्ल्डलिंकसँगको सहकार्यमा घण्टाघर चोक, माइस्थान चोक, जिल्ला प्रशासन कार्यालय, मालपोत कार्यालय, जिल्ला अदालत, यातायात, नारायणी अस्पताल, विद्युत प्राधिकरण, भन्सार कार्यालय र महानगर कार्यालय क्षेत्रमा फ्री वाईफाई सेवा सुरु गरेको हो। महानगरमा शुक्रबार औपचारिक कार्यक्रम गरी सेवा सञ्चालनको सुरुवात गरिएको हो। महानगरका मेयर राजेशमान सिंहले फ्री वाईफाईको सुरुवात गर्दै महानगरवासीलाई समयानुकूल प्रविधिमैत्री सेवा विस्तार गरी वीरगञ्जलाई डिजिटल सहरका रूपमा अघि बढाउन यस्तो सेवा सुरु गरिएको बताए। महानगरलाई आईटी हब बनाउने आफूहरूको घोषित नीति नै रहेकाले त्यसलाई कार्यान्वयन गर्न आफूहरू लागिपरेको पनि उनले बताए। हाललाई हरेक स्थानमा २ एमबीपीएस क्षमताको इन्टरनेट सुरु गरिएको र प्रयोगकर्ताको चाँपका आधारमा यसलाई बढाउँदै लगिने महानगरले जनाएको छ।"
कर्मचारीले मनपरी ढंगले बुझे कोभिड भत्ता स्वरूप ६ लाख रुपैयांँ,"वीरगन्ज : पर्साको पटेर्वासुगौली गाउँपालिकाका चार जना कर्मचारीले मनपरी ढंगले कोभिड भत्ता स्वरूप ६ लाखभन्दा बढी रकम बुझेको पाइएको छ। गाउँपालिका कार्यालयका प्रमुख प्रशासकीय अधिकृतसहित चारजना कर्मचारीले आर्थिक वर्ष २०७८७९ मा कोभिड१९ जोखिम भत्तावापत मात्रै ६ लाख ४ हजार ९६५ रुपैयाँ बुझेको पाइएको हो। महालेखा परीक्षकको कार्यालयले भर्खरै सार्वजनिक गरेको पटेर्वासुगौली गाउँपालिकाको आर्थिक वर्ष २०७८७९ को लेखा परीक्षणको प्रतिवेदनअनुसार कोभिड महामारीको प्रकोप नरहेको समयमा समेत गाउँपालिकाका प्रमुख प्रशासकीय अधिकृत सन्देशकुमार यादवसहित चारजना कर्मचारीले कोभिड१९ जोखिम भत्ता बुझेका हुन्। प्रतिवेदनअनुसार प्रमुख प्रशासकीय अधिकृत यादवले ९१ हजार ८००, स्वास्थ्य संयोजक भुजेन्द्रप्रसाद यादवले १ लाख ८३ हजार ६००, वरिष्ठ सहायक स्वास्थ्य अधिकारी (सीअहेअव) जग्गनाथ साहले १ लाख ८३ हजार ६००, र सोनुकुमार सोनीले १ लाख ४५ हजार ९६५ रुपैयाँ कोभिड१९ महामारीको जोखिम नभएको बेला पनि कोभिड१९ जोखिम भत्ताको नाममा उक्त रकम बुझेका हुन्। ती कर्मचारीहरूले कोभिड१९ जोखिम भत्ता बुझेको समयमा कोभिड१९ को महामारीको प्रकोप थिएन। त्यसमाथि उनीहरू जोखिमपूर्ण कार्यमा खटिएको कुनै प्रमाण पनि फेला परेको छैन। कोभिड१९ को महामारी नरहेको, निजहरू उक्त कार्यमा खटिएको नै हो भन्ने थप प्रमाण (निजहरूको हाजरी तथा अतिरिक्त कार्य गरेको कार्य तालिका आदी) समेत पेश नगरी उक्त भत्ता भुक्तानी दिएको देखियो, महालेखा परीक्षकको कार्यालयले सार्वजनिक गरेको प्रतिवेदनमा उल्लेख छ। यसरी जोखिमपूर्ण काममा नखटेर नै कर्मचारीहरूले लाखौँ रकम कुम्ल्याउन नक्कली भरपाइ बनाएको पुष्टि हुन्छ। गाउँपालिकाका प्रमुख प्रशासकीय अधिकृत समेतको यसमा संलग्नता छ। महालेखा परीक्षकको कार्यालयले यसरी महामारी प्रकोप रहेको समयमा समेत प्रमाणबेगर कोभिड१९ जोखिम भत्तावापत भुक्तानी गरेको देखिएकोले उक्त भुक्तानी पुष्ट्याइ गर्ने प्रमाण पेश गर्न निर्देशन दिएको छ। त्यसैगरी पटेर्वासुगौली गाउँपालिकाले दोब्बर मूल्यमा ल्यापटप खरिद गरेको भेटिएको छ। खरिद गरिएको लेनोभो कम्पनिको ल्यापटपको बजार मूल्य ६५ हजार रुपैयाँ रहेपनि गाउँपालिकाले उक्त ल्यापटप दोब्बर १ लाख ३० हजारमा खरिद गरेको भेटिएको छ। त्यस्तै गाउँपालिकाले वडा नम्बर ३ को सबै विद्यालयका लागि कागजमै १ लाख ९७ हजार ९७६ रुपैयाँ बराबरको फर्निचर खरिद गरेको भेटिएको छ। गाउँपालिका कार्यालयले फर्निचर खरिद गरेको बिल पेश गरेपनि वास्तविक रुपमा फर्निचर खरिद भएको देखिँदैन। महालेखा परीक्षकको कार्यालयको प्रतिवेदनअनुसार फर्निचर खरिदका लागि दुधेश्वर महादेव मल्टीप्रपोज प्रालिलाई उक्त रकम भुक्तानी गरिएपनि फर्निचर सम्बन्धित विद्यालयमा हस्तान्तरण भएको प्रमाण पेश भएको छैन। त्यस्तै गाउँपालिका कार्यालयले सवारीसाधन र मेशिनरी तथा औजार मर्मत सम्भार तथा सञ्चालनमा साढे २२ लाख रुपैयाँभन्दा बढी खर्च गरेको पनि देखिएको छ। गाउँपालिका कार्यालयले एक आर्थिक वर्षमा सवारी साधन मर्मत शीर्षकबाट ११ लाख ८० हजार तथा मेशिनरी तथा औजार मर्मत सम्भार तथा सञ्चालन शीर्षकबाट १० लाख ८० हजार गरी कूल २२ लाख ६० हजार रुपैयाँ खर्च गरेको छ। मर्मत सम्भारमा खर्च गरेपनि गाउँपालिकाले मर्मत आदेश संलग्न तथा ममर्तबाट फिर्ता प्राप्त पार्टपूर्जा दाखिला गरेको देखिँदैन। त्यसका साथै कुनकुन मेशिनरी तथा सवारीसाधन मर्मत गरेको हो एकिन गर्ने आधार पनि गाउँपालिकाले देखाउन नसकेको अवस्थामा यसरी गरिएको खर्चमा अनियमिता भएको पुष्टि हुन्छ।"
सिँचाइ आयोजनाको मूल नहरबाटै खेतमा पानी,"टीकापुर : राष्ट्रिय गौरवको रानी, जमरा, कुलरिया सिँचाइ आयोजनाको मुल नहरबाट किसानका खेतसम्म पानी सञ्चालन भएको छ। निर्माण सुरु गरिएको झण्डै १२ वर्षपछि आयोजनाको मुल नहरबाट किसानका खेतसम्म कर्णाली नदीको पानी पुगेको हो। आयोजनाले जेठ ३१ गते साँझ मूल नहरबाट पानी छोडेर रानी, जमरा र कुलरिया शाखा तथा विभिन्न उपशाखा नहरबाट किसानका खेतसम्म पानी छोडेको हो। आर्थिक वर्ष २०६७०६८ बाट निर्माण सुरु भएको आयोजनाले यसअघि मूल नहरमा पानी छोडेर परीक्षण गरेको थियो। यसपटक मूल नहरबाट पानी ल्याई तीनवटै कुला प्रणालीमा ४५ क्युमेक्स पानी पठाइएको आयोजना प्रमुख केदारकुमार श्रेष्ठले जानकारी दिए। हामीले मुल नहरबाट पानी छोडेर किसानको खेतसम्म तीनवटै शाखा कुला र उपशाखा कुलाहरूबाट पुर्याएका छौं आयोजना प्रमुख श्रेष्ठले भने पुरानो प्रणालीबाट पानी आइरहेका रानी, जमरा र कुलरिया कुलाका मुहान बन्द गरिसकिएको छ। अब नियन्त्रित रूपमा किसानको आवश्यकता आधारमा आयोजनाबाट पानी खेतसम्म पुग्नेछ। श्रेष्ठका अनुसार रानी, जमरा र कुलरिया कुला प्रणालीबाट १४ हजार ३ सय हेक्टर जमिनमा सिँचाइ सुविधा पुग्नेछ। थप छ हजार हेक्टरमा सिँचाइ सुविधा पुर्याउने उद्देश्यले विस्तार गरिएको लम्की शाखा नहरबाट समेत साताभित्रै पानी छोडिने आयोजना प्रमुख श्रेष्ठले बताए। दुई दिनभित्रै हामी लम्की शाखा नहरबाट समेत चुहास्थित पथरैया नदीमा पानी छोडिरहेका छौं श्रेष्ठले भने उक्त नहरबाटै सिँचाइ हुनका लागि हाल संरचना निर्माण नभए पनि पथरैया नदीमा पानी छोड्दा पथरैया सिँचाइ आयोजनाबाट समेत किसानले सिँचाइ सुविधा पाउनेछ। आयोजनाका शाखा तथा उपशाखाहरूमा कुलो प्रणाली विस्तारका लागि समेत काम गरिरहेको छ। यसअघि कर्णाली नदीबाट अस्थायी मुहान निर्माण गर्दै बर्सेनि रानी, जमरा र कुलरिया नदीमा पानी ल्याउने गरिन्थ्यो। पुरानो मुहानबाट पानी ल्याउँदा अनियन्त्रित भई कटान हुने, कुलाका संरचना फुट्ने जस्ता समस्या किसानहरूले झेल्दै आएका थिए। हरेक वर्ष कुलाको मुहान खन्न हजारौं किसानले बेगारी गर्नुपर्थ्यो। आयोजना सञ्चालन भएपछि बनाइएका संरचनाहरूबाट आवश्यकताको आधारमा पानी ल्याउन सजिलो हुनेछ टीकापुर नगरपालिका१ का किसान धनबहादुर चौधरीले भने आज बिहानै हाम्रो खेतसम्म पानी पुगिसकेको छ, अब किसानलाई सिँचाइका लागि सहज हुन्छ। मुल नहरबाट पानी सञ्चालन भएपछि बाह्रै महिना सिँचाइ सुविधा पुग्ने किसानहरू बताउँछन्। कैलालीमा झण्डै ३८ हजार ३ शय हेक्टर जमिनमा सिँचाइ सुविधा पुर्याउने उद्देश्य आयोजनाको छ। आयोजनाले पहिलो चरण २०६७०६८ देखि २०७४०७५ मा विश्व बैंकको १२ अर्ब ३७ करोड ७५ लाख रुपैयाँ लागतमा निर्माण कार्य गरेको छ भने दोस्रो चरण २०७४०७५ देखि २०८००८१ मा थप १५ अर्ब ३२ करोड ४९ लाख रुपैयाँ छुट्याएको छ। हाल दोस्रो चरणका निर्माण कार्यहरू भइरहेका छन्।"
सिन्धुलीमा लिचीको दाना घाँटीमा अड्किएर बालकको मृत्यु,कमलामाई नगरपालिका६ धुराबजारका तीन वर्षीय क्रियान तामाङको घाँटीमा लिचीको दाना अड्किएर मृत्यु भएको हो । लिचीको दाना अड्किएपछि राति नै उनलाई उपचारका लागि सिन्धुली अस्पताल लगिएको थियो । सिन्धुली : सिन्धुलीमा गए राति घाँटीमा लिचीको दाना अड्किएर एक बालकको मृत्यु भएको छ । कमलामाई नगरपालिका६ धुराबजारका तीन वर्षीय क्रियान तामाङको घाँटीमा लिचीको दाना अड्किएर मृत्यु भएको हो । लिचीको दाना अड्किएपछि राति नै उनलाई उपचारका लागि सिन्धुली अस्पताल लगिएको थियो । जिल्ला प्रहरी कार्यालयका प्रहरी नायब उपरीक्षक चिरञ्जीवी दाहालले बालकको लिचीको दाना अड्किएर मृत्यु भएको अस्पतालबाट जानकारी प्राप्त भएको बताए।
"नक्कली भुटानी शरणार्थी प्रकरण मुद्दामा सरकारी वकिलको जवाफी बहस जारी, थुनछेक आदेश आजै","काठमाडौं : नक्कली भुटानी शरणार्थी प्रकरणमा जवाफी बहस जारी छ। मुद्दामा आरोपीका तर्फबाट बहस सकिएसँगै आज सरकारी वकिलका तर्फबाट जवाफी बहस सुरू भएको हो। जवाफी बहस सकिएसँगै आजै थुनछेक आदेश आउने बताइएको छ। जिल्ला अदालत काठमाडौंका वैतनिक वकिल शंकर पौडेलले सरकारी वकिलहरूको जवाफी बहस आजै सकिने र साँझसम्ममा थुनछेक आदेश आउने बताए। सो प्रकरणमा १८ जना पक्राउ परेका छन्। अभियुक्तका वकिलले उठाएको कानुनी प्रश्नको आज सरकारी वकिलले जवाफ दिने र त्यसका लागि १ बजेसम्मको समय तोकिएको छ। काठमाडौं जिल्ला अदालतमा आज जिल्ला सरकारी वकिल कार्यालयका प्रमुख, सहन्यायाधीवक्ता अच्युतमणि नेउपाने, जिल्ला न्यायाधिवक्ता लक्ष्मण उपाध्यय घिमिरे, जिल्ला न्यायाधिवक्ता महेशप्रसाद खत्री र सहायक जिल्ला न्यायाधिवक्ता निर्मला मरासिनीले जवाफी बहस गर्नेछन्। आरोपीलाई थुनामा राख्ने की नराख्ने भनेर दिने आदेश नै थुनछेक आदेश हो । प्राय भाग्न सक्ने, प्रमाण नष्ट हुने अवस्था देखिएमा थुनामै राखेर मुद्दा अघि बढाउने आदेश हुनेगर्छ । नक्कली भुटानी शरणार्थी प्रकरणमा प्रहरीले बुझाएको प्रतिवेदनका आधामा जिल्ला सरकारी वकिलको कार्यालयले जेठ १० गते जिल्ला अदालत काठमाडौंमा मुद्दा दर्ता गरेको थियो । त्यसपछि आरोपीको बयान सकेर जेठ २१ गतेबाट थुनछेक बहस सुरु भएको हो । तीन दिन सरकारी वकिल र उजुरीकर्ताको तर्फबाट बहस भएपछि प्रतिवादीका तर्फबाट वकिलले बहस गरका थिए । उक्त प्रकरणमा प्रहरीले पूर्वगृहमन्त्री बालकृष्ण खाण, पूर्वउपप्रधानमन्त्री टोपबहादुर रायमाझी, सोही घटनामा मुछिएर निलम्वनमा परेका सचिव टेकनारायण पाण्डे, पूर्वगृहमन्त्री रामबहादुर थापाका सुरक्षा सल्लाहकार डा इन्द्रजित राई, भुटानी शरणार्थी नेता टेकनाथ रिजाललगायत १८ जनालाई पक्राउ गरी हिरासतमा राखेको छ । शरणार्थी प्रकरणमा ३० जनालाई प्रतिवादी बनाएर मुद्दा दर्ता गरिएको छ । उनीहरुविरुद्ध कीर्ते, ठगी, सङ्गठित अपराध, एकीकृत कसुरसमेत गरेकाले सोहीअनुसार सजायाको माग दाबीसहित मुद्दा दर्ता गरिएको थियो । त्यसमाथि सार्वजनकि ओहदामा बसेका व्यक्तिको हकमा थप तीन वर्ष सजाय हुनसक्छ । कैदका साथै रु २८ करोड ८१ लाख बिगोसमेतको माग गरिएको छ । उक्त घटनामा अझै १२ जना फरार छन् ।"
बझाङमा यार्सा संलकन गर्न गएका युवाको भीरबाट लडेर मृत्यु,बझाङ : बझाङमा यार्सा संलकन गर्न गएका एकजनाको भीरबाट लडेर ज्यान गएको छ । सुर्मा गाउँपालिका वडा नम्बर ५ सैनगाउँ घर भएका अन्दाजी ३५ वर्षीय लडे जेठाराको सुर्मा ४ स्थित हलेली भन्ने स्थानमा बिहीबार बेलुका ६ बजे लडेर ज्यान गएको हो । जेठ दोस्रो हप्ता यार्सा संकलनका लागि पार्थी हिमाल चढेका जेठारा बिहीबार घर फर्किरहेका थिए । एक्लै घर फर्किरहेका जेठाराको शव बिहीबार राति ८ बजे मात्रै भेटिएको स्थानीय दिपेश दमाईले बताए । जिल्ला प्रहरी कार्यालय बझाङका अनुसार घटनास्थलबाट शव ल्याएर मुचुल्का तयार गरेपछि जेठाराको दाहसंस्कारको तयारी भइरहेको छ ।
मनसुन देशभर फैलँदै,"मनसुन क्रमिकरुपमा फैलिरहेको र यो देशभर विस्तार हुन अझै एक साता लाग्ने महाशाखामा मौसमविद् रोजन लामिछानेले जानकारी दिए। 'मनसुन सुस्त गतिमा छ, पश्चिमतिर फैलिन केही दिन लाग्छ, मनसुन प्रणाली केहीमात्रामा कमजोर रहे पनि वर्षा भने निरन्तर हुनेछ', उनले भने। काठमाडौं : हाल देशको पूर्वी तथा मध्य भूभागमा मनसुनी प्रणालीको प्रभाव रहेको छ भने बाँकी भूभागमा स्थानीय वायु र पश्चिमी वायुको आंशिक प्रभाव रहेको छ । यसका कारण देशका मध्य तथा पूर्वी भेगमा बदलीसँगै हल्कादेखि मध्यम वर्षाको सम्भावना रहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ । अहिले कोशी, बागमती र गण्डकी प्रदेशका कतिपय स्थानमा हल्का वर्षा भइरहेको छ । गत जेठ ३१ गते बुधबार नेपालको पूर्वी भेग भएर मनसुन प्रणाली भित्रिएको थियो । देशको कोशी प्रदेश, मधेस प्रदेशको पूर्वी भूभाग, बागमती प्रदेशको अधिकांश भूभाग र गण्डकी प्रदेशका पूर्वी भूभागमा मनसुन आगमन भएको महाशाखाले मनसुन आगमनसम्बन्धी विशेष बुलेटिन निकालेर जानकारी दिएको थियो । मनसुन क्रमिकरुपमा फैलिरहेको र यो देशभर विस्तार हुन अझै एक साता लाग्ने महाशाखामा मौसमविद् रोजन लामिछानेले जानकारी दिए। 'मनसुन सुस्त गतिमा छ, पश्चिमतिर फैलिन केही दिन लाग्छ, मनसुन प्रणाली केहीमात्रामा कमजोर रहे पनि वर्षा भने निरन्तर हुनेछ', उनले भने। मनसुन सुस्त गतिमा रहेकाले देशको पश्चिम क्षेत्रमा फैलिन केही दिन लाग्ने महाशाखाले जनाएको छ । नेपालमा सरदर जुन १३ मा मनसुन भित्रन्छ । यसपाली एकदिन ढिला गरी मनसुन प्रवेश गरेको छ । पूर्वबाट झापा हुँदै नेपाल प्रवेश गर्ने मनसुन नेपालभर फैलिन केही दिन लाग्छ । यो वर्ष सरदरभन्दा कम वर्षा हुने जनाइएको छ । महाशाखाका अनुसार अहिले कोशी, बागमती र गण्डकी प्रदेशका पहाडी भूभागमा थोरै स्थानमा र कोशी प्रदेशका तराईका भूभागका एक दुई स्थानमा मेघगर्जन चट्याङसहित हल्कादेखि मध्यम वर्षाको सम्भावना रहेको छ ।"
"ताप्लेजुङमा बाढी : पुल, पावर हाउस र होटल बगायो, बस्ती जोखिममा","ताप्लेजुङ : मनसुन भित्रिएको केही दिनमै ताप्लेजुङमा बाढीले ठूलो क्षति पुर्याएको छ। बुधबार बेलुकीदेखिको अविरल वर्षासँगै आएको बाढीले सिरिजंघा गाउँपालिकाको खेवाङ र सिदिङ्वा गाउँपालिकाको सुरुम्खिम जोड्ने बाँकेटारमा रहेको तावाखोला मोटोरेबल पुल बगाएको सिरिजंघा गाउँपालिकाका सुचना प्रविधि अधिकृत मनोज उप्रेतीले जानकारी दिए। अहिले पनि वर्षा भइरहेको छ। पूलको खेवाङतर्फको भाग बगाइसक्यो। नदिमा पानीको सतह अत्याधिक बढेको छ, सूचना प्रविधि अधिकृत उप्रेतीले भने, सिरिजंघा गाउँपालिकाको पेदाङ लगायतका अन्य स्थानमा पनि सडक अवरुद्ध भएको छ। सो पुल गत महिना मात्रै उद्घाटन गरिएको थियो। सोही गाउँपालिकाको वडा नं ८ याम्फुदिनमा पनि तुम्याखोला जलविद्युत आयोजनाको पावर हाउसमा रहेको उपकरण बगाएको ताप्लेजुङ प्रहरी प्रमुख डीएसपी राजन लिम्बूले जानकारी दिए। स्थानीय नविन राईको भर्खरै निर्माण गरिएको कटेज, टीकाराम गुरुङको कुखुरा फर्म बगाएको बताइएको छ। यस्तै काबेली हाईड्रो पावरको क्रसरसमेत बगाएको छ। गाउँपालिकाले बाढीको जोखिम बढेकोले बस्ती पूरै खाली गर्न अनुरोध गरेको छ। वर्षा जारी रहेकाले काबेली खोला नजिकैको थुङ्गिम बस्ती जोखिममा परेको स्थानीय शिक्षक ज्ञानु राईले बताईन्। अहिले नदिले कटान गरिरहेको छ। बस्तीका मानिसहरु सामान सार्न थालेका छौँ, राईले भनिन्। साथै वर्षाले बाटो अवरुद्ध हुँदा सिदिङवा गाउँपालिका१ सुरुमखिमका विद्यालय बिहीबार बन्द गरिएको थियो। बालबालिका विद्यालयसम्म आउने बाटो भत्किएपछि विद्यालयले प्रशासनले सूचना निकालेर विद्यालय बन्द गरेको हो। विद्यार्थीहरू आउने बाटोमा रहेको खोला तर्न सक्ने अवस्था नभएपछि सूचना निकालेर विद्यालय बन्द गरेको प्रधानाध्यापक यज्ञमणि पौडेल बताए। गाउँपालिका अध्यक्ष मानबहादुर राई सडक अवरुद्ध र खोला बढेपछि झापाको विर्तामोड र ताप्लेजुङ सदरमुकाम फुङलिङ जाने यात्रुवाहक जिप रोकिएको बताउँछन्। अब वर्षा रोकिएर खोला नघटेसम्म ती गाडी गाउँबाट निकाल्ने उपाय नभएको उनले बताए। सिदिङवा र सिरिजंगामा गत वर्षको बाढी पहिरोले मानवीय तथा भौतिक क्षति गराएको थियो।"
वृद्धवृद्धालाई नगरपालिकाको आर्थिक सहयोग,सन्धिखर्क : अर्घाखाँचीको शितगंगा नगरपालिकाले ज्येष्ठ नागरिकलाई चौरासी पूजा गर्नका लागि नगद रकम प्रदान गरेर वृद्धवृद्धाको सम्मान गरेको छ। आर्थिक अवस्था दयनीय भएर चौरासी पूजा गर्न नसक्ने ज्येष्ठ नागरिकहरूलाई लक्षित गरेर ८४ वर्ष पुगेका वृद्धवृद्धाहरूलाई २५ हजार नगदसहित सम्मान गरिएको हो। चौरासी पूजा गर्नका लागि नगद रकम दिएर गरिएको सम्मानबाट दुरदराजका जेष्ठ नागरिक खुशी भएका छन्। ३ सय १९ जना ज्येष्ठ नागरिकलाई नगदसहित सम्मान गरिएको नगरप्रमुख छविलाल पौडेलले बताए। नगरपालिकाभित्र रहेका १४ वडाका वृद्धवृद्धालाई लक्षित गरी ८० लाख रुपैयाँ बजेटबाट जेष्ठ नागरिकलाई सम्मानसहित नगद वितरण गरेको नगरपालिकाका प्रमुख प्रशासकीय अधिकृत झविन्द्र खनालले बताए।
चार किलो गाँजासहित एक पक्राउ,भक्तपुर : चार किलो पाँच सय २० ग्राम गाँजा बिक्रीका लागि बोकेर हिँडिरहेको अवस्थामा भक्तपुर प्रहरीले आज भक्तपुर नगरपालिका४ मङ्गलाछेँबाट एक जनालाई पक्राउ गरेको छ। लागूऔषध गाँजासहित प्रहरीले काभे्रपलाञ्चोक रोशी गाउँपालिका१० मंगलटार घरभई हालः भक्तपुर मङ्गलाछेँ बस्ने २३ वर्षीय अभि तामाङलाई पक्राउ गरेको जिल्ला प्रहरी परिसर भक्तपुरका प्रहरी नायब उपरीक्षक वसन्त पाठकले जानकारी दिए। प्रहरीले पक्राउ परेका तामाङलाई हिरासतमा राखेर थप अनुसन्धान गरिरहेको उनले बताए।
मुस्ताङको थासाङमा एमाले र कांग्रेस पक्षधर जनप्रतिनिधिबीच विवाद,"जोमसोम : संघीयतापछिको दोस्रो स्थानीय तह निर्वाचनबाट जनप्रतिनिधि निर्वाचित भइसकेको एक वर्ष बितिसकेको छ। तर जिल्लाको थासाङ गाउँपालिकाको आन्तरिक विवाद अझै ज्यूका त्यूनै छ। थासाङमा एमाले र कांग्रेसका जनप्रतिनिधि बीचको राजनीतिक टसलको विवाद चुलिँदै गएको छ। स्थानीय तह सञ्चालन ऐन २०७४ अनुसार अघिल्लो कार्यकालमा भर्ना गरिएका करारका ३२ जना कर्मचारीलाई राजनीतिक रुपमा पूर्वाग्रही ढंगले म्याद थप नगरी हटाएको कांग्रेस पक्षधर जनप्रतिनिधिहरूको आरोप छ। एमाले पक्षधर जनप्रतिनिधिहरूले भने अघिल्लो कार्यकालमा करारमा भर्ना गरिएका कर्मचारीहरू एकलौटी, असन्तुलित रहेको र त्यसलाई स्थानीय तहले अनावश्यक आर्थिक खर्च कटौती गर्ने, सो खर्चमा हुने बजेट विकास योजनामा लगाउने र गाउँपालिकामा आर्थिक मितव्ययी अपनाउने भन्दै करारका कर्मचारीको म्याद थप नगरेको एमाले पक्षधर जनप्रतिनिधिहरूको भनाइ छ। गाउँपालिकामा नयाँ जनप्रतिनिधि निर्वाचित भएर आएपछि गत आर्थिक वर्षको असारमा ठूलो संख्यामा अघिल्लो कार्यकालका करारका कर्मचारी कटौती गरिएको थियो। त्यसबेला संघ, प्रदेश र स्थानीय तहको स्रोतबाट भर्ना गरिएका ३२ जना करारका कर्मचारीको म्याद थप रोक्का गरिएको थियो। नयाँ जनप्रतिनिधि आउने बित्तिकै म्याद थप नगरी हटाएका कर्मचारीको विषयलाई लिएर थासाङमा कांग्रेस जनप्रतिनिधि अझै रुष्ट छन्। करारका कर्मचारी हटाइएको एक वर्ष नपुग्दै थासाङ गाउँपालिकाले २६ जेठ २०८० मा करारमा कर्मचारी भर्ना सम्बन्धी सूचना खुलाएर ३२ जेठ २०८० मा लिखित,अन्तरवार्ता र प्रयोगात्मक परीक्षा लिने सूचना प्रकाशित गर्यो। सो सूचना गाउँपालिका अध्यक्ष प्रदीप गौचनको हस्ताक्षरमा प्रकाशित गरिएको हो। गाउँपालिकाले वडा कार्यालय, स्वास्थ्य संस्था र गाउँपालिका कार्यालयका लागि भनेर १५ जना कार्यालय सहयोगी र २ जना एम्बुलेन्स चालक र पालिकाको सवारी चलाउने चालक गरी १७ जना करारका कर्मचारी भर्नाको प्रक्रिया अघि बढाएको थियो। गाउँपालिकाले माग गरेको करार दरबन्दी आवेदन दिएका झन्डै ५१ जना व्यक्ति लिखित, अन्तर्वार्ता र प्रयोगात्मक परीक्षा दिन तोकिएको दिन जेठ ३२ गते बिहीबार गाउँपालिका कार्यालय पुगे। बिहान १० बजेबाट ३ बजेसम्म समय निर्धारण गरिएको परीक्षा एमालेका कार्यपालिका सदस्य उपस्थित भएपनि कांग्रेसका कार्यपालिका सदस्य पालिकामा नआएपछि परीक्षा तत्कालका लागि भन्दै परीक्षा स्थगित गरिएको सूचना टाँस गरियो। करारमा भर्ना हुन गाउँपालिका कार्यालय पुगेका प्रशिक्षार्थीहरू परीक्षा नभएपछि आक्रोशित बने। उनीहरूले जनतालाई झुक्याउने काम भएको भन्दै आपत्ति जनाए। थासाङमा गाउँपालिकामा एमाले र कांग्रेसका जनप्रतिनिधिबीच आन्तरिक टकराव हुँदा गाउँपालिकाको कतिपय विकासका काम र नियमित कार्यसम्पादन प्रभावित बन्दै जान थालेको छ। थासाङमा एमाले पक्षको अध्यक्षसहित ८ जना सदस्य कार्यपालिकामा छन्। कांग्रेस पक्षसँग उपाध्यक्षसहित ५ जना वडाध्यक्ष कार्यपालिका सदस्य छन्। जिल्लाका अन्य ४ पालिकाले आगामी आर्थिक वर्षको नीति तथा कार्यक्रमको तयारी गरिरहँदा थासाङ गाउँपालिकाका भने आन्तरिक विवादमा फसेको हो। मुस्ताङका ४ पालिकाहरूले आफ्नै भव्य प्रशासकीय भवन बनाइसकेका छन् भने थासाङले समाजघर भाडामा लिएर कार्यालय सञ्चालन गरिरहेको छ। अघिल्लो कार्यालयका करारका कर्मचारी बिना कारण म्याद थप नगरी हटाइएको टसल कायमै छ। करारका कर्मचारी भर्ना आह्वान गरिरहेको सूचना तत्काल कार्यान्वयन हुने अवस्था देखिँदैन। करारका कर्मचारीको नियुक्तिका विषयमा थासाङका एमाले पक्षधर गाउँपालिका अध्यक्ष प्रदीप गौचनले सहमतिको प्रयास खोज्न कर्मचारी नियुक्ति प्रक्रिया तत्काल स्थगन गर्नुपरेको बताए। एमाले पक्षधर हामीसँग बहुमत कार्यपालिका सदस्य छन्,निर्णय गर्न कांग्रेस पक्षधर जनप्रतिनिधि नहुँदा पनि सकिन्थ्यो, एमाले पक्षधर अध्यक्ष गौचनले भने, समन्वय,सहकार्य र मिलेर जाने हाम्रो चाहना हो, सहमति गरेर अघि बढ्नुको अरू विकल्प छैन। एमाले पक्षधर अध्यक्ष गौचनले करारका कर्मचारी भर्ना गर्ने सहमति यसअघि नै भइसकेको बताए। हामीले कार्यपालिकामा लिखित निर्णय गरेनौं, सबै मौखिकमा सहमती भएको हो, उनले भने, पटकपटक वार्ता गर्यौं, कोही आएनन्, कांग्रेसका उपाध्यक्ष सोमल हिराचनसँग परीक्षाको अघिल्लो दिन अन्तिम सहमति भइसकेको थियो, खै किन हो, उहाँहरू आउनु भएन। अध्यक्ष गौचनले अघिल्लो कार्यकालमा भर्ना गरिएका करारका कर्मचारी एकलौटी ढंगले नियुक्ति गरिएकाले यसलाई सन्तुलित बनाउन मात्र खोजेको स्पष्ट पारे। यता,कांग्रेस पक्षधर वडाध्यक्ष नगेन्द्र शेरचनले स्थानीय तह सञ्चालन ऐन २०७४ को नियम विपरीत कर्मचारी भर्ना गर्ने प्रक्रिया अघि बढाएको आरोप लगाए। वडाध्यक्ष शेरचनले जनप्रतिनिधि आफैले कर्मचारी भर्ना गर्न खोज्नु नियम र कानुन विपरीत भएको बताए। कर्मचारी भर्ना गर्ने अधिकार प्रशासकीय अधिकृतको हस्ताक्षर, सहमति र रोहवरमा हुन्छ,उनले भने, कर्मचारीलाई प्रभावित पार्न पाइँदैन, कर्मचारीलाई स्वतन्त्र ढंगले काम गर्न दिनुपर्छ। कांग्रेस वडाध्यक्ष शेरचनले अध्यक्षले बिना कारण राजनीतिक पूर्वाग्रह लिएर अघिल्लो कार्यकालका करारका कर्मचारीको म्याद नथपी हटाएको उल्लेख गरे। सहमति र सहकार्य खोज्नका लागि अध्यक्षले अघिल्लो कार्यकालमा बिना कारण हटाइएका कर्मचारीको विषय र स्थानीय तह सञ्चालन ऐनको मापदण्ड विपरीत नयाँ करारका कर्मचारी भर्ना गर्ने सूचना निकालियो त्यसको स्पष्टीकरण दिनुपर्ने कांग्रेस पक्षधर वडाध्यक्ष शेरचनले बताए।"
कर्णाली प्रदेश सरकारले आज बजेट ल्याउँदै,वीरेन्द्रनगर : कर्णाली प्रदेश सरकारको आर्थिक वर्ष २०८०८१ का लागि वार्षिक बजेट तथा कार्यक्रम सार्वजनिक गरिंदै छ। आज बस्ने प्रदेश सभा बैठकमा आर्थिक मामिला तथा योजना मन्त्री वेदराज सिंहले बजेट प्रस्तुत गर्ने जनाइएको छ। त्यसका लागि आज अपरान्ह ३ बजे संसद बैठक बोलाइएको छ। बजेट संसदमा प्रस्तुत हुनुपूर्व मन्त्रिपरिषद् बैठकबाट पारित गर्नुपर्ने व्यवस्था छ । बजेट पारित गर्नका लागि आजै दिउँसो १ बजे मन्त्रिपरिषद् बैठक बस्ने सरकारका प्रवक्ता एवंम् आन्तरिक मामिला तथा कानून मन्त्री कृष्णबहादुर जिसीले बताए । चालु आर्थिक वर्षकै हाराहारीमा बजेट ल्याउने जनाइएको छ । चालु आर्थिक वर्षमा ३२ अर्ब ७४ करोड नौं लाखको बजेट ल्याइएको थियो । संघीय सरकारबाट कर्णाली प्रदेशका लागि १६ अर्ब २७ करोड ३९ लाख वित्तिय हस्तान्तरण गरिएको छ । बजेट गत वर्षको तुलनामा यो वर्ष कम हो । संघीय बजेट कम भए पनि राजश्वको लक्ष्य बढाएर बजेट ल्याउन लागिएको आर्थिक मामिला मन्त्रालय स्रोतले जनाएको छ ।
विराट अस्पताल रित नपुर्याई सञ्चालन,"विराटनगर : मोरङको बुढीगंगा गाउँपालिकामा सञ्चालनमा रहेको विराट शिक्षण अस्पताल रित नपुर्याई सञ्चालनमा रहेको पाइएको छ। बुढीगंगा गाउँपालिकाका उपाध्यक्ष तथा अनुगमन टोलीका संयोजक अमृता कुमारी गच्छदारको नेतृत्वमा खटिएको अनुगमन टोलिका अनुसार सो अस्पताल रित नपुर्याइ सञ्चालन गरिरहेको पाइएको हो। अस्पताल रित नपुर्याई सञ्चालनमा रहेको भेटिएपछि गाउँपालिकाले सात दिने अल्टिमेटम दिएको छ। अस्पतालले पार्किकमा शुल्क लिएको, विपन्न तथा असहायको लागि छुट्याएको वेडको १० प्रतिशत निःशुल्क नगरिएको, अनुगमनकर्ताहरूलाई अस्पतालको आवश्यक कागजातहरू प्रस्ट रूपमा दिन नसकेको, ढल व्यवस्थित नगरी मानव वस्तीतिर निकाशा गरेको भनी गाउँपालिकाको अनुगमन टोलीबाट सातदिने अल्टिमेटमसहित पत्र काटिएको हो। अनुगमन टोलीका संयोजक गच्छदारले व्यावसायिक दर्तासमेत नवीकरण नगरेको भेटिएपछि सात दिनभित्र सबै रित पुर्याउन निर्देशन दिएको बताइन्। त्यसैगरी, अस्पतालभित्र रहेको विराट मेडिकल कलेज फार्मेसी प्रालिको लाइसेन्स पनि जफत गरिएको छ । उचित तापक्रममा औषधि नराखेको तथा सबै औषधिको रेकर्ड नभेटिएकाले ७ दिनभित्र औषधि व्यवस्थापन विभागमा उपस्थित हुन फार्मेसीलाई पत्र काटिएको छ।"
"नाम स्मार्ट कार्ड, वर्ष दिनमा पनि नपाउने ८ लाख","काठमाडौं : भक्तपुर चाँगुनारायणका धर्मराज खड्का स्मार्ट लाइसेन्सका लागि भक्तपुरको राधेराधेस्थित सवारी चालक अनुमतिपत्र कार्यालय धाउँदाधाउँदा दिक्क छन्। ९ महिनाअघि नै लाइसेन्स परीक्षा पास गरेर आवश्यक सबै प्रक्रिया पूरा गरेका खड्काको हातमा अझै लाइसेन्स परेको छैन। पछिल्लोपटक जेठ दोस्रो साता कार्यालय पुग्दा कर्मचारीले अझै तीन महिना कुर्न भने। झन्डै दुई घण्टा लाइन लागेर बल्ल तल्ल झ्यालमा पुगेको थिएँ, कर्मचारीले तीन महिना अझै कुर्नुहोस् भनेर फिर्ता गरिदिए, खड्काले गुनासो पोखे। कर्मचारीले उनलाई जहिल्यै दिने एउटै जवाफ हुन्छ, प्रिन्ट भएर आएको छैन। खड्का मात्र होइनन्, मुलुकभर झन्डै एक वर्षदेखि स्मार्ट लाइसेन्स नपाउनेको संख्या ८ लाख बढी छ। अन्नपूर्ण पोस्ट्ले सूचनाको हकसम्बन्धी ऐनको प्रयोग गर्दै यातायात व्यवस्था विभागसँग लाइसेन्स नपाउनेको एकिन विवरण माग गरेको थियो। विभागका सहायक सूचना अधिकारी भविन्द्र कार्कीले जेठ ३ गते उपलब्ध गराएको विवरणमा सबै प्रक्रिया पूरा गरेका ८ लाख नागरिकले लाइसेन्स नपाएको उल्लेख छ। विगतमा परीक्षा उत्तीर्ण गरेका तथा नवीकरण, प्रतिलिपि, वर्ग थपका लागि आवेदन दिएका व्यक्तिहरूको स्मार्ट छपाइ गर्न ८ लाख कार्ड बाँकी छ, उक्त विवरणमा भनिएको छ। सरकारले ०७२ सालदेखि स्मार्ट लाइसेन्स वितरण सुरु गरेको थियो। तर, एक वर्षमा पनि सेवाग्राहीलाई दिन सकेको छैन। विभागका अनुसार मासिक १ लाख २५ हजार थान स्मार्ट लाइसेन्सको माग भइरहेको छ। तर, देशभरका ३६ वटा कार्यालयबाट मासिक ७० हजार कार्ड मात्रै वितरण हुन्छ। प्रत्येक महिना ५५ हजारको कार्ड प्रिन्ट हुन सक्दैन। महिनैपिच्छे थपिँदै जाँदा हालसम्म ८ लाख स्मार्ट कार्ड छपाइ गरेर दिन बाँकी रहेको विभागको भनाइ छ। विभागसँग ०७२ देखि ०८० वैशाखसम्म ३३ लाख ३० हजार ५१ थान स्मार्ट कार्ड मात्रै प्रिन्ट भएको तथ्यांक छ। भन्ने स्मार्ट कार्ड, कुराउने वर्ष दिन नामै स्मार्ट। क्षणभरमै सबै काम हुनुपर्ने हो। तर, त्यस्तो छैन। स्मार्ट लाइसेन्स लिन वर्ष दिन कुर्नुपर्छ। अनि, सास्ती र झन्झट त कति हुन कति। ट्राफिक प्रहरीले लाइसेन्स खोज्छ। यातायात कार्यालयले दिने चिर्कटो देखाउँदा देखाउँदै सेवाग्राही हैरान हुन्छन्। नाम मात्रैको स्मार्ट, सेवाग्राही खड्का भन्छन्, काम पनि त्यस्तै भए पो। विगतमा यातायात कार्यालयले नवीकरण वा नयाँ ट्रायल पास गरेको केही दिनमै कागजको प्रिन्टिङ लाइसेन्स दिन्थ्यो। त्यसलाई हटाएर स्मार्ट कार्ड प्रयोगमा ल्याइयो। तर, समयमा कार्ड नपाउँदाको हैरानी भने उस्तै छ। सरकारले ल्याएको नियम खै बुझ्नै सकिएन। के भन्ने ? जनताका लागि ल्याउने नयाँनयाँ नियम कानुनले सजिलोभन्दा दुःख दिने मात्रै रहेछ, खड्का थप्छन्, छिटोछरितो काम हुनुपर्ने हो। तर, सरकारले नयाँ व्यवस्थाहरू ल्याएर जनतालाई दुःख दिने बाटो खनिरहेको जस्तो लाग्यो। दैनिक स्मार्ट लाइसेन्सको माग ६७ हजार छ। तर, मुस्किलले साढे ४ हजार मात्रै प्रिन्ट हुन्छ। मागभन्दा आपूर्ति कम भएपछि सेवाग्राहीलाई समयमै लाइसेन्स दिन सकिएको छैन। ईश्वरी दत्त पनेरु सूचना अधिकारी, यातायात व्यवस्था विभाग लाइसेन्स लिन राधेराधे पुगेका नेपालगन्जका तेजाबराज भण्डारी पनि दिक्क मान्दै कार्यालयबाट बाहिरिएको भेटिए। लाइसेन्सका लागि सबै प्रक्रिया पूरा भएको वर्ष भयो, भण्डारीले भने, कार्ड हात परेको छैन। म्याद पाँच वर्ष हुन्छ। एक वर्ष त बाटोमै आउँदा बित्यो। साथमा लाइसेन्स नहुँदा कर तिरेको रसिद ट्राफिकलाई देखाएर सवारी चलाउन बाध्य भएको उनले सुनाए। लाइसेन्स नवीकरण गर्न दिएको एक वर्षपश्चात् पनि स्मार्ट कार्ड नआउँदा बाटोमा सवारी लिएर निस्किन डर लाग्ने गरेको बताउँछन्, भक्तपुरका श्याम कृष्ण। लाइसेन्सका लागि तिरेको दस्तुरको बिल नै एक प्रकारको लाइसेन्स भएको छ। यो बिल नै बाटोमा ट्राफिकलाई देखाएर गन्तव्यमा पुग्छन् सेवाग्राही। बुझ्ने प्रहरीले छोडिदिन्छन्। उस्तै परे, सेवाग्राही नै कारबाहीमा पर्छन्। वर्ष दिनसम्म कागजको बिल लिएर हिँड्दा अक्षर नै मेटिन्छ। पसिना र वर्षाले भिजाउँछ। गोजीमा राख्दा निकाल्दै च्यातिन्छ, श्यामकृष्ण भन्छन्, ६ वर्षअघि नवीकरण गरेर स्मार्ट लाइसेन्स लिन ९ महिना कुर्नु पयो। दोस्रोपटक स्मार्ट कार्ड नवीकरण गर्न आउँदा झन् एक वर्ष लाग्यो। सप्तरी राजविराजका राजिव देवको एक महिना अघि स्मार्ट लाइसेन्सको म्याद समाप्त भयो। नवीकरणका लागि एकान्तकुना गए। अहिले यातायातको काम पूरा त सजिलो भयो। तर, लाइसेन्स लिन सात, आठ महिना पर्खिन कर्मचारीले भन्नुभएको छ, उनले भने, स्मार्ट भनेपछि मिनेटमा हातमा लाइसेन्स आउनुपर्ने हो। मोबाइलबाट पैसा पठाए जस्तै यो काम पनि हुनुपर्ने हो। तर, छैन। दैनिक माग ७ हजार, आउँछ साढे ४ हजार प्रचण्ड घामका बिच भक्तपुरको राधेराधेस्थित सवारीचालक अनुमतिपत्र कार्यालयमा स्मार्ट लाइसेन्स लिन लाइन बसेका सेवाग्राही । राजकरण महतो मास प्रिन्टरको अभावमा स्मार्ट कार्ड छाप्न समस्या भइरहेको यातायात विभागका सूचना अधिकारी ईश्वरी दत्त पनेरु बताउँछन्। उनी भन्छन्, दैनिक स्मार्ट लाइसेन्सको माग ६७ हजार छ। तर, मुस्किलले साढे ४ हजार मात्रै प्रिन्ट हुन्छ। मागभन्दा आपूर्ति कम भएपछि सेवाग्राहीलाई समयमै लाइसेन्स दिन नसकिएको उनले स्वीकारे। भक्तपुरको राधेराधेस्थित सवारीचालक अनुमतिपत्र कार्यालयका प्रशासन फाँटका अधिकृत तथा सूचना अधिकारी गोविन्दराज शिवाकोटीले एक घण्टादेखि ३ दिनसम्म लगाएर लाइसेन्स (पास गरेको, नवीकरण र वर्ग थप, हराएको) को सबै प्रक्रिया पूरा गर्ने गरिएको बताउँछन्। तर, लाइसेन्स प्रिन्ट भएर नआउँदा सेवाग्राहीलाई सम्झाउँदासम्झाउँदै दिन बित्ने गरेको उनले बताए। सेवाग्राहीले आवेदन दिएपछि हामीले लाइसेन्सको सबै प्रक्रिया पूरा गर्छौं। त्यो सबै डाटा सर्भरमार्फत विभागलाई छपाइ गर्न पठाउँछौं। प्रिन्ट गरेर कार्यालयमा पठाउने जिम्मेवारी विभागकै हो, सूचना अधिकारी शिवाकोटी भन्छन्, मेरो लाइसेन्स कहिले आउँछ ? ६ महिना भयो, ७ महिना भयो ९ महिना भयो भन्दै सेवाग्राही आउनुहुन्छ। दुःखको साथ भन्नुपर्छ, एक वर्षपछि मात्रै आउँछ। उहाँहरू रिसाएर फर्किनहुन्छ। झन्डै एक वर्षमा मात्रै लाइसेन्स दिने गरिएका कारण सिंगो निजामती प्रशासनप्रतिको नागरिक दृष्टिकोण नै नकारात्मक बन्दै गएको उनले बताए। सेवाग्राहीले आवेदन दिएपछि हामीले लाइसेन्सको सबै प्रक्रिया पूरा गर्छौं। त्यो सबै डाटा सर्भरमार्फत विभागलाई छपाइ गर्न पठाउँछौं। प्रिन्ट गरेर कार्यालयमा पठाउने जिम्मेवारी विभागकै हो। गोविन्दराज शिवाकोटी अधिकृत, प्रशासन फाँट सवारीचालक अनुमतिपत्र कार्यालय, राधेराधे भक्तपुर लाइसेन्स तपाईंंले जारी गर्ने अनि तपाईंले लाइसेन्स दिन नसक्ने ? भन्दै सेवाग्राहीले कर्मचारीलाई प्रश्न गर्ने गरेको बताउँदै शिवाकोटी थप्छन्, खासमा प्रक्रिया पूरा गर्नेबित्तिकै उहाँहरूको लाइसेन्स पाउने अधिकार हो। तर, यसो हुन सकेको छैन। जेठको दोस्रो साता राधेराधेस्थित यातायात कार्यालय पुग्दा कर्मचारीहरूलाई लाइसेन्स वितरण गर्न भ्याइनभ्याइ थियो। लाइसेन्सको लट नम्बर खोज्दै थिइन् कार्यालय सहयोगी विमला निरौला। उनकाअनुसार एकै पटक धेरै लाइसेन्स कार्ड विभागले प्रिन्ट गरेर पठाउँदा वितरण गर्न समस्या हुने गरेको छ। झन्डै ३२ हजार लाइसेन्स विभागले कार्यालयमा पठाएको थियो। विभागले लाइसेन्स प्रिन्ट भयो भने सेवाग्राहीको मोबाइलमा म्यासेज पठाएर लाइसेन्स लिन आउन सूचना पठाउँछ। त्यसले गर्दा एकै पटक धेरै सेवाग्राहरू कार्यालय पुग्दा खचाखच भीड लाग्ने गरेको छ। दिनको हजार १२ सय कार्ड वितरण गरिरहेका छौं। यो वितरण एक महिना नै लाग्छ। तीन महिना पछि लाइसेन्सको कार्ड प्रिन्ट भएर आयो। नवीकरण र वर्ग थपको हकमा पुरानो लाइसेन्स लिएर मात्रै कार्यालयले नयाँ कार्ड दिन्छ। तर, सेवाग्राही पुरानो घरमै छोडेर नयाँ कार्ड लिन कार्यालय आउँदा समस्या हुने गरेको बताउँछन् लाइसेन्स वितरणमा खटिएका कर्मचारी कृष्णराज उप्रेत्ती। यातायात व्यवस्था विभागका योजना अधिकृत माधवराज पाण्डेका अनुसार हाल विभागका २ लाखको हाराहारीमा स्मार्ट कार्ड सञ्चित छ। झन्झटिलो खरिद प्रक्रियाले स्मार्ट कार्ड खरिद गर्न समस्या हुने गरेको उनले बताए। स्मार्ट कार्डको बढ्दो मागलाई सम्बोधन गर्ने गरी प्रिन्ट कार्य र वितरणलाई छिटो छरितो बनाउन १२ लाख स्मार्ट कार्ड खरिदका लागि विभागले टेन्डर गरिसकेको छ। यसको ठेक्का जर्मनी कम्पनी मुल वर्ग आई सर्भिसेजले पाएको छ। अब दुई महिनाभित्र कार्ड आइपुग्छ। एक थान स्मार्ट कार्ड मास प्रिन्टरका लागि खरिद सम्झौता प्रक्रियामा रहेको छ। यस अघि फ्रान्सको कम्पनीले कार्ड आपूर्ति गर्ने ठेक्का पाएको थियो एउटै प्रिन्टिरले थन्किएको लाइसेन्स प्रिन्ट गर्ने अवस्था छैन। थप प्रिन्टिर किन्न लागि रहेका छौं। मागबमोजिम कार्ड उपलब्ध हुनुपर्छ। १२ लाख कार्ड र प्रिन्टर आयो भने छपाइ गर्न बाँकी रहेको ८ लाख कार्ड आउने आर्थिक वर्षको चार महिनाभित्र सेवाग्राहीको हातमा पुग्छ, योजना अधिकृत पाण्डे भन्छन्। गत वर्ष ५० लाख स्मार्ट कार्ड खरिदका लागि अर्थ मन्त्रालयसँग आर्थिक स्रोत सुनिश्चिताका लागि विभागले माग गरेको थियो। तर, विभागको वार्षिक बजेटभन्दा बढी रकम प्राप्त हुन नसकेको सूचना अधिकारी पनेरु भन्छन्। यदि अर्थ मन्त्रालयले स्रोत सुनिश्चत गरिदिएको भए स्मार्ट कार्ड प्रिन्ट ब्याकलग (प्रिन्ट गर्न बाँकी) हुँदैन थियो। कार्ड किन्न नसक्दा स्मार्ट कार्ड प्रिन्ट गरेर दिन वर्ष दिन लाग्ने गरेको उनले सुनाए। आगामी वर्षका लागि नियमित बजेटबाट १५ लाख थान कार्ड खरिद प्रक्रिया बढाउन लागिएको विभागले जनाएको छ। विभागले विदेश जाने कामदार, विद्यार्थी, शान्ति मिसनमा जाने नेपाली सेना, प्रहरी र कूटनीतिज्ञहरूलाई अनलाइन निवेदन लिएर तीन दिनभित्र सेवा दिने गरेको सहायक सूचना अधिकारी भविन्द्र कार्की बताउँछन्। दैनिक २ सयदेखि ३ सय जना सेवाग्राही यस्ता सेवा लिन विभाग पुग्ने गरेका छन्। हाते लाइसेन्सदेखि स्मार्ट कार्डसम्म २०६० पुस मसान्तसम्म नेपाल प्रहरीलाई यातायात सवारी चालक अनुमतिपत्र दिने अधिकार थियो। माघ पछि यातायात व्यवस्था विभाग मातहत लाइसेन्स जारी र वितरण गर्ने अधिकार दिइयो। हाते, टाइपराइडर हुँदै २०७२ मंसिरदेखि स्मार्ट कार्डमा लाइसेन्स रूपान्तरण भयो। विभागका योजना अधिकृत माधवराज पाण्डेका अनुसार स्मार्ट कार्ड सहजै परीक्षण गर्न सकिन्छ। विदेशमा यसका मान्यता हुन्छ। स्मार्ट कार्डमा चिप हुन्छ। जहाँ सवारी चालकको व्यक्तिगत (नाम, ठेगाना) जैविक ( आँखाको रेटिना, हातको छाँप) हुन्छन्। प्रदेश स्तरमै लाइसेन्स प्रिन्टको तयारी प्रदेश स्तरबाटै कार्ड प्रिन्ट र खरिदका लागि आगामी आर्थिक वर्ष सम्ममा व्यवस्थापन मिलाइ सकने यातायात विभागले जनाएको छ। अहिले प्रदेश प्रविधि, स्रोत र साधन सुविधानसम्पन्न नभएको विभागले केन्द्रबाट स्मार्ट कार्ड प्रिन्ट गरेर पठाउँदै आएको छ। प्रदेश सरकारका यातायात कार्यालहरूहरूले सवारीसाधान तथा चालक अनुमतिपत्रको दस्तुर, कर संकलन गर्छ। यसबाट प्रदेश सरकारलाई कुल राजस्वमा ४० प्रतिशत योग्दान गर्दै आएको छ। तर, प्रदेश सरकारले स्मार्ट कार्ड प्रिन्टका लागि कुनै योजना बनाउँदैन। सात वटै प्रदेशबाट लाइसेन्स प्रिन्ट गर्ने योजनामा हामी छौं। त्यसका लागि प्रदेशहरूले प्रिन्टर र कार्ड किन्नुपर्ने छ, विभागका सूचना अधिकारी पनेरु भन्छन्, यसअघि विभाग र पोखरामा प्रदेशका सरोकारवलाहरूलाई राखेर दुई पटकसम्म समन्वय बैठक गरिसक्यौ। तर, कार्यान्वयन भएको छैन। अब फेरि समन्वय बैठक गछौं। उनका अनुसार, यातायात विभागको काम स्मार्ट कार्ड प्रिन्ट गरेर दिने काम होइन्। अब यसले यातायातसम्बन्धी नीति, नियम मात्रै बनाउने अधिकार मात्रै हो। १० वर्षमा पनि अधुरै सिस्टम यातायातसम्बन्धी कामलाई स्तरीय र आधुनिक स्टिममा लैजान यातायात विभागले एक दशअघि काम थालेको थियो। त्यो काम १७ महिनामै सक्नुपर्ने थियो। तर, १० वर्ष बितिसक्दा पनि अहिलेसम्म पूरा भएको छैन। यातायात विभाग र भारतीय कम्पनी मदरार्स सेक्वुरिटी प्रिन्टसबीच विद्युतीय सवारी चालक अनुमतिपत्र प्रणाली र विद्युतीय सवारी दर्ता प्रणाली विकासका लागि सम्झौता भएको थियो। सन् २०१३ मा १४ करोड ९९ हजार ७ सय ६३ अमेरिकन डरमा उसले ठेक्का पाएको थियो। यो रकम एसियाली विकास बैंकबाट सरकारलाई सहयोग प्राप्त भएको थियो। सम्झौता अनुसारको काम १७ महिनामै सक्नुपर्ने थियो। तर, सन् २०२३ पुग्दा पनि पूरा भएको छैन। अहिलेसम्म विद्युतीय सवारी चालक अनुमतिपत्र प्रणालीको काम मात्रै पूरा भएको छ। विद्युतीय सवारी दर्ता प्रणाली परीक्षणकै क्रममा रहेको विभागका सूचना तथा प्रविधि निर्देशक श्रीचन्द्र साह बताउँछन्। यातायातको सबै अधिकार प्रदेश सरकारमा हस्तान्तरण हुँदा विद्युतीय सवारी चालक अनुमतिपत्र प्रणालीको काममा ढिलाइ भयो। सम्झौता गर्ने समयमा फरक किसिमको सिस्टम निर्माणको कुरो थियो, उनले भने, यातायातसम्बन्धी अधिकार संघबाट प्रदेशमा गएपछि प्रदेश सरकारहरूले आफ्नै तरिकारले सवारीको कर निर्धारण गयो। त्यसले गर्दा सिस्टम निर्माण ढिलाइ भयो। आउँदै डिसेम्बरभित्र सम्झौताअनुसारको काम सम्पन्न हुन्छ। सूचना अधिकारी ईश्वरी दत्त पनेरुका अनुसार भ्याकल रेजिष्ट्रसन सिस्टम (भीआरएस) सुरु भएपछि सवारी दर्तामा सहज हुनेछ। अहिले मेनुवल रूपमा सवारी दर्ता भइरहेको छ। बुलवुकमा सवारीधनीको फोटो टाँसिन्छ। तर, अब गाडी र गाडी धनीको व्यक्तिगत वितरण सबै सिस्टमै दर्ता हुन्छ। उनी भन्छन्, गाडी धनी को ? कति पटक बिक्री गरियो ? कर कति तिर्ने हो ? नवीकरण कहिले गर्नुपर्ने हो ? लगायतका सबै कुरा अनलाई प्रणालीमा आउँछ। नेपालमा कतिवटा सवारी साधन छन् ? त्यसको ठयाक्कै जवाफ विभागसँग छैन। पहिला सबै कार्यालयहरू यातायात व्यवस्था विभागअन्तर्गत थियो। अहिले सबै प्रदेशमा गयो। देशभरिमा ५० लाख सवारीसाधन रहेको अनुमान छ। स्मार्ट कार्ड प्रिन्टको अवस्था क्रस आर्थिक वर्ष स्मार्ट कार्डको संख्या १ २०७२२०७५ (असारसम्म) ४,७३,१७७ २ २०७५०७६ ६,००,३०६ ३ २०७६०७७ ७,३९,८०८ ४ २०७७०७८ २,७७,५५९ ५ २०७८०७९ ६,३८, ६०३ ६ २०७००८० (बैशाखसम्म) ६,००,५९८ प्रिन्ट भएको जम्मा स्मार्ट कार्डको संख्या ३३,३०,०५१ स्मार्ट लाइसेन्सबारे केही जानकारी छपाई हुन बाँकी रहेको स्मार्ट कार्डको संख्या ८ लाख दैनिक स्मार्ट लाइसेन्सको माग संख्या ६ हजार देखि ७ हजार दैनिक प्रिन्ट हुने स्मार्ट लाइसेन्सको संख्या ४ हजारदेखि ४ हजार ५ सयसम्म दैनिक माग अनुसार प्रिन्ट हुन नसेको बाँकी संख्या २ देखि २ हजार ५ सयसम्म लाइसेन्स जारी गर्ने यातायात कार्यालयको संख्या ३६ वटा स्मार्ट लाइसेन्सका लागि लाइन लाग्नु पर्ने कारण माग भन्दा आपुर्ती कम हुनु स्मार्ट कार्ड खरिद प्रक्रिया झन्झटिलो हुनु अर्थ मन्त्रालयले कार्ड खरिदका लागि बजेट नदिनु स्मार्ट कार्ड प्रिन्टरको कमी हुनु प्रदेश सरकारले कार्ड र प्रिन्टर खरिदमा कबजेट ध्यान नदिनुु समाधानका उपायहरु पहिलो चरणमा ५० लाख कार्ड खरिदका अर्थ मन्त्रालयबाट बजेट सुनिश्चिता दिनु पर्छ प्रदेश सरकारले आफै स्मार्ट कार्ड प्रिन्टरका खरिदका लागि योजना बनाउनु पर्छ"
आजदेखि भदौ मसान्तसम्म सडक खन्न नपाइने,"काठमाडौं : सरकारले असार १ गतेदेखि सडक खन्न रोक लगाएको छ। संघीय सडक सुपरिवेक्षण तथा अनुगमन कार्यालयले असार १ गेदेखि भदौ मसान्तसम्म सडक खन्न रोक लगाएको हो। वर्षायममा धारा,ढल,बिजुली टेलिफोन आदि प्रयोजनका लागि सडक खन्दा तत्काल मर्मत सम्भार गरी यथास्थितमा ल्याउन नसकिने र सडक पनि थप बिग्रिदै जाने भएकाले सडक खन्न रोक लगाइएको कार्यालयले जनाएको छ। कसैले जबरजस्ती खनेको पाइएमा सार्वजनिक सडक ऐन २०३१ अनुसार कडा कारबाही हुने सडक विभागले जनाएको छ।"
"राप्ती राजमार्गमा सवारी दुर्घटना, १ जनाको मृत्यु",दाङ : राप्ती राजमार्ग अन्तरगत दाङ सल्यान सडक खण्डमा सवारी दुर्घटना भएको छ। दुर्घटनामा परि एक जना मुत्यु भएको छ। दाङको तुलसीपुरबाट रोल्पा जाँदै गरेको रा १ ज ५५६ नको जीप राप्ती राजमार्गको तुलसीपुर उपमहानगरपालिका ३ रामी नजिकै दुर्घटना हुँदा एक जनाको मृत्यु भएको छ भने ६ जना गम्भीर घाएते भएका छन्। इलाका प्रहरी कार्यालय तुलसीपुरका प्रमुख पुष्पराज मल्लका अनुसार एक जनाको मृत्यु भएको पुष्टी भएको छ भने ६ जनाको अवस्था गम्भीर रहेको छ। जसमा ३ जनालाई जिल्लन बाहिर रिफर गरिएको छ। भने अन्य घाइतेहरुको राप्ती प्रादेशिक अस्पतालमा उपचार भइरहेको छ।
