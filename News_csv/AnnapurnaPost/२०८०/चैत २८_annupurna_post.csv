शीर्षक,विवरण
रातुको उत्खनन् रोक्ने आदेशलाई निरन्तरता,ढल्केवर (धनुषा) : सर्वोच्च अदालतले महोत्तरी र धनुषा भएर बग्ने रातु नदीमा तत्काल उत्खनन रोक्न दिएको अल्पकालीन अन्तरिम आदेशलाई जारी राखेको छ। रातु नदी उत्खनन विरुद्ध परेको रिटमा बुधवारको पेशीबाट सर्वोच्च अदालतले यसअघि भएको आदेशलाई नै निरन्तरता दिएको छ। पर्यावरणलाई नै असर पार्ने गरी मापदण्डविपरीत बर्दिवासस्थित रातु खोलाको विभिन्न खण्डमा अवैध उत्खनन भएको भन्दै नागरिक समाजका अगुवाहरुले फाल्गुन १७ गते संयुक्तरूपमा रिट दर्ता गरेका थिए। उक्त रिटमाथी फागुन २० गते भएको बहसमा सर्वोच्चले २८ चैतसम्मका लागि उत्खनन रोक्न अल्पकालीन आदेश जारी भएको थियो। सोहीअनुसार बुधबार भएको बहसमा उत्खनन रोक्नै पर्ने कारण देखाउदै आदेशलाई निरन्तरता दिँदै न्यायाधीशद्वय डा नहकुल सुवेदी र बालकृष्ण ढकालको संयुक्त इजलाशले मिसिल झिकाउने आदेश गरेको हो। पूर्ण फैसलाको मिति भने वैशाख ६ गतेलाई निर्धारण गरिएको बताइएको छ।
अर्थमन्त्री पुन अमेरिका जाँदै,काठमाडौं : अर्थमन्त्री वर्षमान पुन अमेरिका भ्रमणमा जाने भएका छन्। विश्व बैंकको कार्यक्रममा सहभागी हुन उनी वैशाख ३ गते अमेरिका भ्रमणमा जान लागेका हुन्। मन्त्री पुन अमेरिकामा एक साता बस्नेछन्। सो दौरानमा अमेरिकी अधिकारीहरू र राजनीतिक दलका नेताहरूसँग भेटवार्ता गर्ने कार्यक्रम रहेको अर्थ मन्त्रालय स्रोतले जानकारी दिएको छ। पुनले अर्थ मन्त्रालय सम्हालेदेखि नेपालको अर्थतन्त्रलाई सुधार गर्ने प्रयत्नमा लागेका छन्। नेपालको अर्थतन्त्रलाई मजबुत बनाउन उनले विकास साझेदारहरूसँग पनि छलफल गर्ने बताइएको छ।
कर्णालीका मुख्यमन्त्री कँडेलले लिए शपथ,"कर्णाली : कर्णाली प्रदेश सरकारका नवनियुक्त मुख्यमन्त्री यामलाल कँडेलले पद तथा गोपनीयताको शपथ लिएका छन्। कर्णाली प्रदेशका प्रदेश प्रमुख तिलक परियारसमक्ष मुख्यमन्त्री कँडेलले बुधबार शपथ ग्रहण गरेका हुन्। प्रदेश प्रमुख परियारले नेपालको संविधानको धारा १७२ बमोजिम मुख्यमन्त्री कँडेललाई पद तथा गोपनीयताको शपथ ग्रहण गराए। उनी नेकपा (एमाले)सहित नेकपा (माओवादी केन्द्र), नेकपा (एकीकृत समाजवादी)को समर्थनमा मङ्गलबार मुख्यमन्त्रीमा नियुक्त भएका थिए। मुख्यमन्त्री कँडेलले आजै पदबहाली गरेका छन्। मुख्यमन्त्री कँडेलले पद तथा गोपनीयताको शपथ लिए पनि मन्त्रिपरिषद् विस्तार भने हुन सकेको छैन। सत्ता गठबन्धनका दलहरूबीच मन्त्रालय भागबण्डाका विषयमा सहमति नजुटेपछि मुख्यमन्त्री कँडेलले मात्रै शपथ ग्रहणग्रहण समा गरेका हुन्। शपथ रोहमा प्रदेशका सभामुख नन्दा गुरुङ, निवर्तमान मुख्यमन्त्री राजकुमार शर्मा, सांसदहरू लगायतको सहभागिता थियो।"
राष्ट्रिय सभा उपाध्यक्षमा एमालेकी विमला घिमिरे निर्वाचित,"काठमाडौं : राष्ट्रिय सभा उपाध्यक्षमा एमालेकी विमला घिमिरे निर्वाचित भएकी छन्। बुधबार बसेको राष्ट्रिय सभा बैठकमा घिमिरेलाई उपाध्यक्षमा निर्वाचित गरियोस् भन्ने प्रस्तावको पक्षमा ३९ र विपक्षमा १६ मत आएको हो। घिमिरेको पक्षमा बहुमत आएपछि अध्यक्ष नारायण दाहालले उनलाई राष्ट्रिय सभा उपाध्यक्षमा निर्वाचित भएको घोषणा गरेका हुन्। बैठकमा ५५ जना सांसद उपस्थित थिए। यसअघि नेपाली कांग्रेसकी विष्णु देवी पुडासैनीलाई उपाध्यक्ष पदमा निर्वाचित गरियोस् भन्ने प्रस्ताव बहुमतले अस्वीकृत भएको थियो। उनको पक्षमा १६ मत र विपक्षमा ३९ मत खसेको थियो। पुडासैनीको प्रस्तावकमा कांग्रेसका दुर्गा गुरुङ थिइन्। घिमिरेको प्रस्तावकमा भगवती न्यौपाने थिइन्। निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत १५ गते राजीनामा दिएपछि पद रिक्त थियो। एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली,नेकपा माओवादी केन्द्रका अध्यक्ष दाहाल,रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्ष माओवादी केन्द्रलाई र उपाध्यक्षमा एमालेलाई दिने सहमति भएको थियो। सहमति अनुसार नै गत फागुन २९ भएको निर्वाचनमा माओवादी केन्द्रका नारायण दाहाल अध्यक्षमा निर्वाचित भएका थिए। ५९ सदस्यीय रहेको राष्ट्रिय सभामा हाल माओवादी १८,कांग्रेस १६,एमाले १०,एकीकृत समाजवादी ८,जसपा ३,लोसपा १,राष्ट्रिय जनमोर्चा १ सदस्य छन्। यसैगरी राष्ट्रपतिबाट नारायणप्रसाद दाहाल र वामदेव गौतम मनोनित सदस्य हुन्। विमला राईको कार्यकाल सकिएपछि एकजना मनोनित हुन बाँकी छ।"
पर्वतको जलजलामा हुक्का र गुणस्तरहीन मदिरा प्रतिबन्ध,"बेनी : पर्वतको जललजा गाउँपालिकाले हानीकारक सुर्तिजन्य पदार्थ हुक्का सेवनमा प्रतिबन्ध लगाएको छ। जलजला म्याग्दीको सदरमुकाम बेनी बजारसँग सिमाना जोडिएको पर्वतको स्थानीय तह हो। चैत २१ गतेको कार्यापालिकाको बैठकको निर्णय अनुसार सोमबारदेखि सार्वजनिक स्थलमा हुक्का सेवनमा प्रतिबन्ध लगाइएको हो। हुक्काको साथै सस्ता र गुणस्तरहीन मदिरालाई पनि रोक लगाएको गाउँपालिकाका प्रमुख प्रशासकीय अधिकृत फणिन्द्रप्रसाद आचार्यले बताए। हुक्का प्रयोगमा प्रतिबन्ध लगाउनु अघि होटल र व्यवसायीहरुसँग छलफल गरिएको थियो। स्थानीय वातावरण र मानव स्वास्थ्यमा प्रतिकुल असर गर्ने, हानिकारक र लागु औषधको लत बसाउने भएकाले हुक्का प्रयोग गर्न प्रतिबन्ध लगाएको जलजला गाउँपालिकाका अध्यक्ष राजुप्रसाद आचार्यले बताए। हुक्का खैनी, चुरोटभन्दा पनि बढी हानिकारक सुर्तिजन्य पदार्थ हुक्का किशोर किशोरीहरुलाई लागु औषधको लतमा फलाउने कारण बनेको छ, उनले भने सामाजिक र सुरक्षा चुनौति बढाएकाले नगर क्षेत्रमा हुक्का प्रतिबन्ध लगाइएको हो। यसअघि म्याग्दीको बेनी नगरपालिकाले किसोरकिसोरी तथा युवायुवतीमा मौलाउँदो हुक्का विकृतिलाई रोक्न फागुन १६ गतेदेखि होटल, रेष्टुरेन्टसमेत सार्वजनिक स्थलमा जनस्वास्थ्यलाई गम्भीर असर गर्ने हुक्का बिक्री तथा सेवनमा प्रतिबन्ध लगाएको थियो। बेनीमा प्रतिबन्ध लगाएपछि हुक्काका अम्मलीहरु पर्वतको जलजला, म्याग्दीकै रघुगंगा र मंगला गाउँपालिकामा जान थालेका थिए। रघुगंगा गाउँपालिकाले पनि हुक्का सेवन र बिक्री वितरणमा रोक लगाउने तयारी गरेको छ। हुक्का सेवन गर्ने युवा बढ्दो क्रममा छन्। चुरोट भन्दा कम असर गर्छ भन्ने गलत धारणा र विभिन्न फ्लेबर (स्वाद)मा पाइनुले युवा पुस्ता यसप्रति आकर्षित भएका हुन्। कफी पसल, रेष्टुरेन्ट र बार हुक्का सेवन स्थल हुन्। हुक्का तान्ने सेन्टरहरु तन्नेरी पुस्तामा अपराध फैलाउने माध्यमको थलो बनेको जलजलाका उपाध्यक्ष दिपक आचार्य बताउँछन्। हुक्काले सामाजिक मर्यादा भत्काएको छ। स्वास्थ्य सम्बन्धी अध्ययन प्रतिवेदनहरुका अनुसार एक पटक हुक्का सेवन गर्दा १० देखि १५ खिल्ली चुरोट सेवन गर्नु बराबर हो भनिएको छ। एक घण्टा हुक्का सेवन गर्दा १०० देखि २०० वटा चुरोट सेवन गर्नु जस्तै हो। हुक्कामा निकोटिन, भारी धातु, कार्वन मोनोक्साइड, कार्सिनोजेनको मात्रा बढी हुन्छ। जसले स्वास्थ्यमा गम्भीर असर गर्दछ। अत्याधिक हुक्का सेवनले संक्रमणको सम्भावना बढ्नुका साथै फोक्सो सम्बन्धी रोग, मुख, अन्ननली, मुत्रथैली, स्तन, पाठेघरको क्यान्सर र मुटुसम्बन्धी रोगको जोखिम बढ्ने चिकित्सकहरुले बताएका छन्। धुम्रपान गर्ने व्यक्तिमा अकाल मृत्यु हुने सम्भावना धु्रमपान नगर्ने व्यक्तिको भन्दा २ देखि ३ गुण बढी हुन्छ। निष्क्रिय धुम्रपान गर्ने व्यक्तिमा मुटु सम्बन्धी रोग र फोक्सोको क्यान्सर हुने उच्च जोखिम हुन्छ। स्थानीय सरकार संञ्चालन ऐन ०७४ परिच्छेद ३ को धारा ११ को उपधारा ञ को १४ नं दफामा स्थानीयस्तरमा जनश्वास्थ्यमा प्रतिकुल असर पर्ने किसिमका उपभोग्य वस्तुहरुको बेचविखन र उपभोग तथा वातावरणीय प्रदुषण र हानीकारक पदार्थहरुको नियन्त्रण, अनुगमन तथा नियमन गर्ने अधिकार उल्लेख भए अनुसार स्थानीय तहहरुले होटल तथा रेष्टुरेन्ट ब्यवसायीकै सहकार्यमा सार्वजनिक स्थलमा हुक्का सेवन तथा बिक्रीमा प्रतिबन्ध लगाएका हुन्।"
"चिकित्सा शिक्षा आयोगको प्रतिवेदन सार्वजनिक, त्रिविका तत्कालीन उपकुलपतिसहित ७ जनामाथि कारबाही सिफारिस","काठमाडौं : शिक्षा, विज्ञान तथा प्रविधि मन्त्रालयले चिकित्सा शिक्षासम्बन्धी जाँचबुझ आयोग२०७४को प्रतिवेदन सार्वजनिक गरेको छ। आयोगले बुझाएको प्रतिवेदन छ वर्षपछि आज मन्त्रालयले सार्वजनिक गरेको हो। चिकित्सा शिक्षा क्षेत्रमा भएका अनियमितता, सम्बन्धन, प्रवेश परीक्षा, भर्ना, शुल्क र गुणस्तरका क्षेत्रमा देखिएका समस्याबारे समाधानका उपायसहितको प्रतिवेदनको सिफारिस अनुसार तत्काल कार्यान्वयन सुरु हुने मन्त्रालयले जनाएको छ। राजपत्रमा सूचना प्रकाशित गर्दै विशेष अदालतका पूर्वअध्यक्ष गौरीबहादुर कार्कीको अध्यक्षतामा सरकारले चिकित्सा शिक्षाका विकृति विसङ्गतिको जाँचबुझ गरी सुझावसहितको प्रतिवेदन तयार गर्न आयोग गठन गरेको थियो। मन्त्रालयले सिफारिसअनुसार कारबाही प्रक्रिया अगाडि बढाउने बताएको छ। आयोगले त्रिभुवन विश्वविद्यालयका तत्कालीन उपकुलपति प्राडा तीर्थ खनियासहित ७ जना कार्यकारी परिषदका पदाधिकारीहरूलाई कारबाही सिफारिस गरेको छ। कारबाही सिफारिसमा पर्नेहरूमा रेक्टर डा सुधा त्रिपाठी, रजिष्ट्रार डिल्ली उप्रेती, विज्ञान संकाय डीन रामप्रसाद खतिवडा, कानुन संकाय डीन डा ताराप्रसाद सापकोटा, राजेन्द्र पौडेल र हरि पराजुली छन्। प्रतिवेदनको पूर्ण पाठ:"
सुनसरीका पाँच पालिकामा लगाइएको कर्फ्यु हट्यो,"धरान : सुनसरीको पाँच पालिकामा लगाइएको कर्फ्यु हटेको छ। हरिनगरा, कोशी, देवानगन्ज र भोक्राहा नर्सिङ गाउँपालिका र इनरुवा नगरपालिकामा लागाइएको कर्फ्यु हटाइएको सुनसरीका प्रमुख जिल्ला अधिकार जयनारायण आचार्यले बताए। हरिनगरा गाउँपालिकामा दर्जन बढीको संख्यामा रहेको समूहले स्थानीय जीवन मेहतालाई मरनासन्न हुनेगरी कुटपिट गरेपछि सो क्षेत्र अशान्त बनेको थियो। कुटपिटमा संल्गनविरुद्ध किटानी जाहेरी दिएपछि प्रहरिले एक जनालाई पक्राउ र अन्यलाई पक्राउ पुर्जीको अनुमति लिएको सुनसरीका प्रहरी प्रमुख एसपी बिपिन रेग्मीले बताए। दुई समूहआबीच भएको कुटपिटका कारण सामाजिक सद्भाव भड्किन नदिन प्रशासनले कर्फ्यु लगाइएको थियो।"
उपनिर्वाचनका उम्मेदवारलाई चुनाव चिह्न प्रदान,काठमाडौं : निर्वाचन आयोगले आगामी वैशाख १५ मा हुने इलाम प्रतिनिधिसभा निर्वाचन क्षेत्र नं २ र बझाङको प्रदेशसभा निर्वाचन क्षेत्र नं १ को उपनिर्वाचनका उम्मेदवारलाई आज चुनाव चिह्न प्रदान गरेको छ। इलाममा मा १२ राजनीतिक दलका १२ जना र आठ स्वतन्त्र उम्मेदवार गरी जम्मा २० जनाको मनोनयनपत्र दर्ता भएकामा स्वतन्त्र उम्मेदवार केशवकुमार चापागाईंले उम्मेदवारी फिर्ता लिएका छन्। बाँकी १९ जनाको अन्तिम नामावली प्रकाशन भई चुनाव चिह्न प्रदान गरिएको हो। बझाङमा १२ राजनीतिक दलबाट १२ जनाको मनोनयनपत्र दर्ता भएकामा नेपाली जनतादलका उम्मेदवार अशोक सुनारले उम्मेदवारी फिर्ता लिनुभएकाले बाँकी ११ जनाको अन्तिम नामावली प्रकाशन भई चुनाव चिह्न प्रदान गरिएको आयोगले जनाएको छ।
गुल्मीको सत्यवतीमा भेटियो दुर्लभ किङ कोब्रा,"गुल्मी : गुल्मीमा दुर्लभ मानिने किङ कोब्रा प्रजातिको सर्प भेटिएको छ। मंगलबार दिउँसो जिल्लाको सत्यवती गाउँपालिका०६ जोहाङमा उक्त प्रजातीको सर्प भेटिएको हो। स्थानीय पुष्पा श्रेष्ठको किराना पसलभित्र किङ कोब्रा प्रजातिको सर्प भेटिएको कालीगण्डकी चन्द्रकोट सव डिभिजन वन कार्यालयमा कार्यरत वन रक्षक नारायण थारुले जानकारी दिए। भेटिएको सर्पको करिब तीन मिटर लम्बाई रहेको छ भने ६ किलो ७ सय १५ ग्राम तौल रहेको छ। सर्पको मंगलबार साँझ पाल्पा जिल्लाको तानसेन नगरपालिका१४ का सर्प उद्वारकर्ता सागर पाण्डेले सकुशल उद्वार गरेका थिए। मंगलबार साँझ परेकाले बुधबार दिउँसो सुरक्षित स्थान हेरेर सर्पलाई छोड्ने तयारी भइरहेको वन रक्षक थारुले जानकारी दिए। पसलभित्र रहेको सो सर्पलाई स्थानीय जनप्रतिनिधि, डिभिजन वन कार्यालय गुल्मीका कर्मचारी, प्रहरी तथा स्थानीय नागरिकको उपस्थितिमा उद्धार गरिएको बताइएको छ। गर्मीयामको समयमा आगलागीको घटना बढिरहेकाले सुरक्षित रहनको लागि सर्प घरमा पसेको हुनसक्ने अनुमान गरिएको छ। यो सर्प संसारमा पाइने सर्पमध्ये सबैभन्दा लामो विषालु सर्प मानिन्छ।"
साउदी आइपुगे गायक प्रमोद खरेल,"साउदी : गायक प्रमोद खरेल साउदी अरेबिया आइपुगेका छन्। झापाली समाज साउदी अरेबियाको दोस्रो महाधिवेशनमा सहभागी हुन उनी साउदी आएका हुन्। गायक खरेलको स्वागतका लागि एयरपोर्टमा नेपाली दूतावास रियादका उपनियोग प्रमुख डम्बरू बल्लभ पौडेललगायत नेपाली समुदायको बाक्लो उपस्थिति थियो। कार्यक्रमा खरलेको प्रस्तुतीसँगै विद्यार्थीलाई छात्रवृत्ति प्रदान गर्न अध्यक्षकोषको सुरुवात हुने भएको छ। कार्यक्रम १२ अप्रिलमा रियाद सहरको एक्जिट९ सोनामर्केट पछाडि हुने छ। कार्यक्रममा खरेलले चलबतास चल, हङ्गामा भो, तिम्रो मन, बादियो,ओहि झुमा झुम्कावली ,जाली माया, परदेशी, लोभि नजरजस्ता गीत प्रस्तुत गर्नेछन्।"
वैशाख ६ गते कोशीमा विशेष अधिवेशन बोलाइयो,"विराटनगर : प्रदेश प्रमुख पर्शुराम खापुङले अगामी वैशाख ६ गते कोशी प्रदेशसभाको विशेष अधिवेशन बोलाएका छन्। एक चौथाई प्रदेशसभाका सदस्यहरुले प्रदेश प्रमुख खापुङलाई बुझाएको पत्रको अधारमा विशेष अधिवेशन बोलाएका हुन्। बैठक दिउँसो १ बजे प्रदेशसभा हलमा बस्ने भनिएको छ। कोशी प्रदेशसभाको सम्पूर्ण सदस्य संख्याको एक चौथाई भन्दा बढी प्रदेशसभा सदस्यहरुको मिति २०८०।१२।२६ गतेको लिखित अनुरोधमा प्रदेश प्रमुख खापुङले नेपालको संविधानको धारा १८३ को उपधारा (३) बमोजिम संवत् २०८१ साल वैशाख ६ गते बिहीबार दिनको १:०० बजे कोशी प्रदेशसभा हल, विराटनगरमा कोशी प्रदेशसभाको अधिवेशन आव्हान गर्नुभएको छ, प्रदेश प्रमुखको कार्यालयका प्रवक्ता नरेन्द्रकुमार श्रेष्ठले जारी गरेको विज्ञप्तिमा उल्लेख छ ।"
व्यवसायी नतर्साउन गृहमन्त्री र अर्थमन्त्रीलाई प्रधानमन्त्रीको निर्देशन,काठमाडौं : प्रधानमन्त्री पुष्पकमल दाहालले व्यवसायीलाई नतर्साउन उपप्रधान तथा गृहमन्त्री रवि लामिछाने र अर्थमन्त्री वर्षमान पुनलाई निर्देशन दिएका छन्। अर्थमन्त्री पुनले प्रधानमन्त्री दाहालले आफू र गृहमन्त्रीलाई बोलाएर उक्त निर्देशन दिएको खुलासा गरे। नेपाल उद्योग बाणिज्य महासंघको ५८औं वार्षिक साधारणसभामा आयोजित अन्तरक्रियामा मन्त्री पुनले सरकारलाई राजश्व तिरेर ढुक्कसँग व्यवसाय गर्न व्यवसायीलाई आग्रह गरे। मन्त्रिमण्डल पुनर्गठनपछि गृहमन्त्री लामिछाने र आफूलाई सँगै राखेर प्रधानमन्त्री दाहालले निजी क्षेत्रलाई बिना कारण तर्साउने खालका प्रचारमुखी काममा नलाग्न निर्देशन दिएको उनको भनाइ छ। उनले गल्ती गर्नेमाथि पर्याप्त छानबिन गरी तथ्यका आधारमा राज्यले कारबाहीको दायरामा ल्याउने भए पनि व्यक्तिको सामाजिक प्रतिष्ठामै आँच पुग्ने काम नगर्न अनुसन्धान गर्ने निकायका अधिकारीलाई आग्रह गरे। लोकतान्त्रिक मुलुकमा कोही पनि कानुनमाथि नहुने स्पष्ट गर्दै कुनै पेसा र व्यवसायका व्यक्ति विशेषमाथि आरोप लाग्दा समग्र क्षेत्रमाथि आरोपित गर्ने प्रवृत्ति राम्रो नभएको उल्लेख गरे। राज्यको शक्ति कुनै पक्षमा वा विपक्षमा दुरुपयोग गर्न नहुनेमा उनको जोड थियो।
गृहमन्त्रीमाथि छानबिन गर्न कांग्रेसले भनेजस्तो संसदीय समिति बन्दैन : महासचिव पोखरेल,"सिन्धुली : नेकपा एमालेका महासचिव शंकर पोखरेलले गृहमन्त्री रवि लामिछानेमाथि छानबिन गर्न नेपाली कांग्रेसले भनेजस्तो संसदीय समिति गठन नहुने बताएका छन्। बुधबार सिन्धुलीमाढीमा आयोजित कार्यक्रममा महासचिव पोखरेलले यस्तो बताएका हुन्। उनले गृहमन्त्री लामिछानेको विषयलाई लिएर कांग्रेसले लगातार संसद अवरुद्ध गर्नु सत्ताबाट बाहिरिनुपर्दाको छटपटीमात्र भएको उल्लेख गरे। कांग्रेसले राष्ट्रिय स्वतन्त्र पार्टीका सभापतिसमेत रहेका उपप्रधान तथा गृहमन्त्री लामिछाने सहकारी ठगी प्रकरणमा संलग्न रहेको भन्दै उनको राजीनामा माग्दै संसदीय छानबिन समिति गठन गर्नुपर्ने माग गर्दै आएको छ। कांग्रेसले उठाएको माग पूर्वाग्रही छ। यो नेपाली राजनीतिमा कुनै पनि दृष्टिकोणले मान्य छैन। कसैले आरोप लगाएकै भरमा छानबिन समिति बनाउने र मन्त्री, सांसदले राजीनामा दिंदै हिंड्ने हो भने भोलिका दिनमा के अवस्था आउँछ? यस विषयमा कांग्रेसले सोच्नुपर्छ। आरोपकै भरमा राजीनामा दिने र संसदीय छानबिन समिति गठन हुँदैन, उनले भने। हिजो आफू सत्तामा हुँदा मन्त्रीहरू झण्डा हल्लाउँदै बयान दिँदा र पूर्वपक्षका लागि अदालतको आदेश हुँदासम्म आफ्ना सांसद मन्त्रीलाई निलम्बनसमेत नगरेको कांग्रेसले अहिले संसद अवरुद्ध गर्नु उचित नभएको उनले जनाए। उनले भने, कांग्रेस र एमालेको बीचमा विचार र सिद्धान्त नै मिल्दैन। त्यस्तो पार्टीबीचमा कुनै पनि सहमति र गठबन्धन हुँदैन। यही गठबन्धन आगामी निर्वाचनसम्म चल्छ। महासचिव पोखरेलले माओवादीलगायतका दलसँगको गठबन्धन पनि गठबन्धन नभएर स्थायी सरकारका लागि समीकरणमात्र भएको बताए। दुई वर्षदेखिको अप्राकृतिक, उद्देश्य र नीतिविहीन सत्ता गठबन्धन र असफल सरकारलाई स्थायी बनाउन र गलत दिशातर्फ जान लागेको मुलुकलाई सही दिशातर्फ ल्याउन पहल गर्न एमालेले वर्तमान समीकरण गरेको हो, उनले थपे। आर्थिक, सामाजिक र सांस्कृतिक रुपमा मुलुक संकटमा परेको उल्लेख गर्दै उनले नयाँ समीकरणले ल्याएको न्यूनतम साझा कार्यक्रम कार्यान्वयनले विस्तारै मुलुक समृद्धितर्फ अघि बढ्ने विश्वास व्यक्त गरे। कोशी प्रदेश र सुदूरपश्चिम प्रदेश सभा विघटनतर्फ जान लागेको हो भन्ने प्रश्नमा जवाफ दिँदै पोखरेलले दुवै प्रदेशमा दुईचार दिनभित्रै सरकार गठन हुने बताए।"
खाली खुट्टा आएका नेताको काठमाडौंमा घर र चार वटा पजेरो कहाँबाट आयो? : प्रदीप यादव,"काठमाडौं : जनता समाजवादी पार्टीका प्रमुख सचेतक प्रदीप यादवले २०४६ यताका नेतादेखि कर्मचारीसम्म सबैको सम्पत्ति छानबिन गर्न माग गरेका छन्। प्रतिनिधिसभामा बुधबार बोल्दै सांसद यादवले खाली खुट्टा आएका नेताको घर र गाडीसहित आलिसान जीवनयापनको खोजबिन हुनुपर्ने बताए। गणतन्त्र आएको १७ वर्षमा जनता निराश रहेको, निशुल्क शिक्षा, स्वास्थ्य नपाएको र गणतन्त्र नै अनुभूति गर्न नपाएको भन्दै यादवले नेताहरूको मोजमस्ती बढेको टिप्पणी गरे। २०४६ पछिका काण्डको छानबिनको कुरा धेरै आयो। छानबिन गर्न जसपा पनि माग गर्दछ, उनले भने, खाली खुट्टा आएका नेताको बहुदलपछि घरघरमा चार वटा पजेरो र चारवटा भवन काठमाडौंमा कहाँबाट आयो? छानबिन गर्नुपर्छ। छानबिन भएमात्रै जनताको निराशा हट्ने उनको भनाइ छ। गल्ती गरेको नेतालाई कानुनी कठघरामा ल्याइयो भने जनता आशा छाउँछ, उनले भने, कर्मचारीतन्त्रको पनि सम्पत्ति छानबिन गर्नुपर्छ। संसदले बढीभन्दा बढी विधेयक बनाउनुपर्नेमा अहिले लडाइँ झगडामा वितिरहेको भन्दै यादवले सहकारीको डुबेको अर्बौं रुपैयाँ फर्काउनका लागि ध्यान जान जरुरी रहेको बताए।"
सिनामङ्गलस्थित सुकुम्वासी बस्तीबाट लागुऔषधसहित दुई महिला पक्राउ,"काठमाडौंः सिनामङ्गलस्थित सुकुम्वासी बस्तीबाट लागुऔषधसहित प्रहरीले दुई महिललाई पक्राउ गरी आज सार्वजनिक गरेको छ । पक्राउ पर्नेमा चितवन घर भएकी ३५ वर्षीया लक्ष्मी परियार र काठमाडौं महानगरपालिका९ सिनामङगल बस्ने मिना बस्नेत रहेका जिल्ला प्रहरी परिसर काठमाडौँका प्रवक्ता एवं प्रहरी उपरीक्षक नवराज अधिकारीले जानकारी दिए। उनका अनुसार प्रहरीले लक्ष्मी परियारको डेराबाट १९ दशमलव ८० ग्राम लागुऔषध पोल्यान्ड तथा बस्नेतको डेराबाट नुफ्रिन २४ एम्पुल, फेनारगन ४७ एम्पुल तथा डाइजेपाम ९५ एम्पुल बरामद गरिएको छ । यसैगरी परियारको साथबाट प्रहरीले छ हजार तीन सय ५० तथा बस्नेतको साथबाट चार लाख १० हजार नगद बरामद गरिएको प्रवक्ता अधिकारीले बताए। उनले भने, 'पक्राउ परेका परियार र बस्नेतको डेरामा प्रहरीले छापा मार्दा लागुऔषधसहित उक्त नगद बरामद गरिएको र सो विषयमा आवश्यक अनुसन्धान भइरहेको छ ।' रासस"
जर्मनीमा बढ्यो आपराधिक गतिविधि,"बर्लिन : जर्मनीमा आपराधिक क्रियाकलाप बढ्दै गएको छ। प्रहरीको पछिल्लो तथ्यांकअनुसार जर्मनीमा सन् २०१६ यताकै उच्च स्तरमा अपराधिक क्रियाकलाप बढेको छ। युरोपकै ठूलो अर्थतन्त्र मानिने जर्मनीमा वार्षिक ५५ प्रतिशतले अपराध बढेको हो। सन् २०२३ मा यससम्बन्धी ५९ लाख ४० हजार मुद्दा दर्ता भएको पाइएको छ। उक्त प्रतिवेदनमा दुई लाख १४ हजारभन्दा बढी अर्थात् ८६ प्रतिशतले हिंसात्मक अपराध रहेको देखिन्छ। सरकारले कानुनीरूपमै हिंसाविरुद्ध कडा कदम चाल्ने र यहाँ हिंसामा शून्य सहनशीलता लागू गराउने प्रयास भइरहेको बताएको छ। संघीय गृहमन्त्री न्यान्सी फेसरका अनुसार आपराधिक गतिविधिमा बालबालिका, किशोरकिशोरी र विदेशीको सङ्ख्यामा तीव्ररूपमा वृद्धि भएको छ। प्रतिवेदनले यो तथ्यांक क्रमश १२ प्रतिशत, ९५ प्रतिशत र १३५ प्रतिशतले बढेको देखाएको छ। सन् २०२२ मा अत्यधिक आप्रवासी तथ्यांक प्रकाशित गरेपछि सरकारले अवैध प्रवेश रोक्न सीमामा कडाइ गरेको छ। जर्मनीमा राजनीतिज्ञहरूले विदेशीद्वारा हुने अपराधमा भएको वृद्धिलाई बढाइचढाइ नगर्न आग्रह गरिरहेका छन्। ब्रान्डनबर्गका आन्तरिक मन्त्री माइकल स्टुबगेनले आपराधिक गतिविधिमा लाग्ने विदेशी को सङ्ख्या चिन्ताजनक रहेको बताए।"
दोहोरो अंकले घट्यो नेप्से परिसूचक,"काठमाडौं : नेपाल स्टक एक्सचेञ्ज (नेप्से) परिसूचकमा दोहोरो अंकले घटेको छ। बुधबार नेप्से परिसूचक १० दशमलव ७१ अंकले घटेर दुई हजार २५ दशमलव ३० को बिन्दुमा कायम भएको हो। आज तीन सय आठ कम्पनीको ८६ लाख ९६ हजार नौ सय १८ कित्ता शेयर ६१ हजार चार सय २० पटक खरिदबिक्री हुँदा तीन अर्ब ४८ करोड ५६ लाख ६० हजार छ सय ४० बराबरको कारोबार भएको छ। उत्पादन तथा प्रशोधन समूह शून्य दशमलव १३ र व्यापार समूह एक दशमलव ४६ प्रतिशतले बढेको छ भने अरु सबै समूहको उपसूचक घटेको छ। सबैभन्दा धेरै वित्त समूह दुई दशमलव ५० प्रतिशतले घटेको छ। बैंकिङ शून्य दशमलव ०३, विकास बैंक एक दशमलव २५, होटल तथा पर्यटन एक दशमलव ६७, जलविद्युत् शून्य दशमलव ०४ र लगानी शून्य दशमलव ४० प्रतिशतले घटेको छ। त्यसैगरी जीवन बीमा समूह एक दशमलव २५, लघुवित्त एक दशमलव १५, म्युचुअल फन्ड शून्य दशमलव ७३, निर्जीवन बीमा समूह एक दशमलव ०४ र अन्य समूह शून्य दशमलव ४४ प्रतिशतले घटेको छ। मान्डु हाइड्रोपावर लिमिटेडको शेयर मूल्य सबैभन्दा धेरै नौ दशमलव ६९ प्रतिशतले बढेको छ। सबैभन्दा धेरै घट्नेमा भने सिंगटी हाईड्रो इनर्जी लिमिटेडको शेयर मूल्यमा नकारात्मक सर्किट लागेको छ। कारोबार रकमका आधारमा आज सबैभन्दा धेरै हिमालयन रिइन्स्योरेन्स लिमिटेडको १२ करोड ५४ लाख ८८ हजार बराबरको सेयर कारोबार भएको छ। कारोबार भएका शेयर सङ्ख्याका आधारमा भने ङादी ग्रुप पावर लिमिटेडको दुई लाख ५६ हजार सात सय आठ कित्ता सेयर किनबेच भएको छ।"
मधेस पुगेर गृहमन्त्रीले भने दबाब र प्रभावमा नपर्नुस्,"जनकपुरधाम : उपप्रधानमन्त्री एवं गृहमन्त्री रवि लामिछानेले स्थानीय प्रशासनले दबाब तथा प्रभावमा नपरी कानुन कार्यान्वयनमा दक्षतापूर्ण र प्रभावकारीरूपमा काम गर्न सम्बद्ध अधिकारीहरूलाई निर्देशन दिएका छन्। नेपाल सरकार, गृह मन्त्रालय र मधेस प्रदेश, गृह, सञ्चार तथा कानुन मन्त्रालयको संयुक्त आयोजनामा आज जनकपुरधाममा भएको प्रदेशस्तरीय सुरक्षा गोष्ठीपछि सञ्चारकर्मीसँग कुरागर्दै गृहमन्त्री लामिछानेले वर्तमान सरकारले राम्रो काम गर्नेलाई पुरस्कृत र नराम्रो काम गर्नेलाई दण्डित गर्ने उल्लेख गर्दै सोहीअनुसार जनहितमा काम गर्न निर्देशन दिए। गृहमन्त्री लामिछानेले मधेश प्रदेशको सुरक्षा संवेदनशीलता, खुला सीमा, लागुऔषध दुर्व्यसनी, मिटरब्याज, विपद् व्यवस्थापनलगायतका समस्या समाधान गर्न समन्वयात्मक ढङ्गले काम गर्नेसमेत निर्देशन दिए। 'मधेस प्रदेशका सुरक्षा संवेदनशीलता, यहाँका मूलभूत समस्या र चुनौतीको पहिचान गर्न यो गोष्ठीलाई महत्वपूर्ण ठानेको छु। अब प्रदेश तथा जिल्लास्तरीय सुरक्षा नेतृत्वले सङ्घीय सरकार, प्रदेश सरकार र स्थानीय तहसँग समन्वय गरेर पहिचान भएका समस्या, लागुऔषध दुव्र्यसन नियन्त्रण, सवारी दुर्घटना न्यूनीकरण, अनुमति नलिइकन सञ्चालन गरेका र एउटा उद्देश्य लिएर अर्को काम गरेका सङ्घ, संस्था वा व्यवसाय तत्काल बन्द गराउन निर्देशन दिएको छु,' उनले भने। मधेस प्रदेश धार्मिक पर्यटनका लागि महत्वपूर्ण स्थान भएकाले पर्यटन प्रवर्नका लागि सहजीकरण, अनुचित लेनदेन (मिटरब्याज) समस्याको समाधानका लागि पीडितको पक्षमा काम गर्ने तर व्यवहारिक लेनदेन र वैधानिक कारोबारलाई समेत मिटरब्याजको रूपमा स्थापित गर्ने कार्य हुन, सीमा सुरक्षा र सीमापार अपराध नियन्त्रण गर्न, कारागारलाई सुधारगृहको रूपमा विकास गर्न, विपद्का कारणले कुनै पनि नागरिकको ज्यान गुमाउन नपर्ने स्थिति सिर्जनाका लागि प्रभावकारी रुपमा काम गर्न समेत निर्देशन दिएको गृहमन्त्री लामिछानेले बताए। कार्यक्रममा मधेस प्रदेशका मुख्यमन्त्री सरोजकुमार यादवले प्रदेशभित्र शान्ति सुरक्षाको अवस्थामा थप सुधार गर्न आवश्यक रहेको र त्यसका लागि सुरक्षा निकाय तथा स्थानीय प्रशासनसँग आवश्यक सहयोग तथा समन्वय गर्न प्रदेश सरकार तयार रहेको बताए। मधेस प्रदेशका गृह, सञ्चार तथा कानुनमन्त्री राजकुमार लेखीले मधेस प्रदेशलाई शान्ति, सुरक्षा तथा अपराध नियन्त्रणका हिसाबले अब्बल प्रदेशको रुपमा विकास गर्नु आफूहरू क्रियाशील रहेको बताए। गृहसचिव एकनारायण अर्यालले स्थानीय प्रशासनले सेवाप्रदायक मात्र नभएर कानुनबमोजिम काम भए नभएको नियमन गर्ने नियामकको भूमिकामा समेत प्रस्तुत हुनुपर्ने भन्दै सोहीअनुसार काम गर्नुपर्ने आवश्यकता बताए।"
राष्ट्रियसभा उपाध्यक्ष घिमिरेले लिइन् शपथ,"काठमाडौं : राष्ट्रपति रामचन्द्र पौडेलको समुपस्थितिमा राष्ट्रियसभाका नवनिर्वाचित उपाध्यक्ष विमला घिमिरेले पद तथा गोपनीयताको शपथ लिएकी छन्। राष्ट्रपति कार्यालय शीतल निवासमा आज आयोजित एक समारोहकाबीच राष्ट्रियसभाका अध्यक्ष नारायणप्रसाद दाहालसमक्ष उपाध्यक्ष घिमिरेले पद तथा गोपनीयताको शपथ लिएकी हुन्। राष्ट्रियसभा नियमावली, २०७५ को नियम २१७ कको अनुसूची २ बमोजिम उपाध्यक्ष घिमिरेले राष्ट्रियसभाको उपाध्यक्ष पदको शपथ लिनुभएको राष्ट्रपति कार्यालयका प्रवक्ता शैलजा रेग्मी भट्टराईद्वारा जारी विज्ञप्तिमा उल्लेख छ। समारोहमा उपराष्ट्रपति रामसहायप्रसाद यादव, सभामुख देवराज घिमिरे, उच्च सरकारी अधिकारीलगायतको उपस्थिति थियो। राष्ट्रियसभाको आजको बैठकमा उपाध्यक्ष पदको मत विभाजनका माध्यमबाट सम्पन्न निर्वाचनमा नेपाल कम्युनिष्ट पार्टी (एमाले) का सांसद विमला घिमिरे निर्वाचित भएकी थिइन्।"
ट्राफिकका सास्ती : पानीदेखि शौचालय मागेरै,"काठमाडौं : ट्राफिक प्रहरी गोविन्दराज पन्तको मास्क अधिक समय चिउँडोमुनि हुन्छ। धुलो र धुवाँदेखि जोगाउने मास्क उनका लागि सदुपयोग छैन। ट्राफिक व्यवस्थापन गर्न सिट्ठी बजाउनुपर्छ। मुख छोपेरै बस्न सम्भव छैन। त्यसैले स्वास्थ्य सुरक्षाको लागि दिइएको सामग्री समेत उचित तरिकाले लगाउन नपाइएको उनी बताउँछन्। 'देख्नका लागि मात्रै सुरक्षित छौँ', उनी भन्छन्। नायँबानेश्वरको व्यस्त चोकमा ट्राफिक व्यवस्थापन गर्न पिक आवर समयमा हम्मेहम्मे छ। गोविन्दका अनुसार बिहान र बेलुका सवारीको चापले पानी खानेसमेत फुर्सद हुँदैन। तिर्खाएर रन्थनिँदा कहिलेकाहीँ पानीकै अभाव हुन्छ। आँखामा चस्मा त छ, छिनछिनमै धुलोले भरिन्छ। उनी ट्राफिक व्यवस्थापन गर्दा घरी चस्माको धुलो पुस्छन् त घरी धुलाम्मे लुगा टक्टक्याउँछन्। बिहान सफा लगाएको कपडा बेलुका मैलो हुन्छ। उपत्यकाभित्रका मुख्य चोकमा खटिएका प्रहरी ट्राफिकका आआफ्नै कथा र व्यथा छन्। धुलो, धुँवासित जुध्नुका साथै सर्वसाधारणका दुर्व्यवहार पनि खेप्नुपर्छ। थापाथलीमा खटिएकी ट्राफिक प्रहरी अन्जु नेपालीका अनुसार सिट्ठी, हात दुवैको सहायताले नियम विपरीत चलेका सवारी साधन रोक्दा चालकले अटेर गर्ने गरेको अनुभव सुनाउँछिन्। 'सवारी रोकिहाले पनि दोहोरो तेहोरो कुरा गरेर झगडा गर्न खोज्छन्', मञ्जु थप्छिन्, 'तर पुरुष ट्राफिकसँग यस्तो अटेरी कम हुन्छ।' ट्राफिक महिला भएकै कारण उनले पेसागत रुपमा सहनुपर्ने पीडा थुप्रै छन्। घन्टौँ उभिएर ड्युटीमा खटिइरहेको बेला शौचालय गर्न पनि सजिलो छैन। कपिलवस्तु घर भएकी प्रमिला थारू महिनावारीको समय अत्यन्त कठिन महसुस भएको बताउँछिन्। थापाथली चोकमा कार्यरत उनले सेनिटरी प्याड फेर्न शौचालय नहुँदा सास्ती खेप्नु परेको अनुभव छ। 'कुनै होटल वा ग्यारेजमा गएर शौचालय प्रयोग गर्नुपर्छ', उनले भनिन्, 'सधैँभरि अरूको शौचालयमा जाँदा निकै असजिलो महसुस हुन्छ।' सेनिटरी प्याड फेरेर कहाँ फाल्ने ? उनले यस्ता ससाना तर स्वास्थ्यसँग प्रत्यक्ष सरोकार राख्ने महिला ट्राफिकका समस्या रहेको सुनाइन्। शौचालयकै झन्झटले पानी पर्याप्त खान नसकिने उनी बताउँछिन्। थापाथलीमै कार्यरत ट्राफिक वर्षा थारु गर्भवती छिन्। उनी तीन महिनाको गर्भसहित उत्साहका साथ ट्राफिक सेवा दिइरहेकी छन्। गर्भ बढ्दै गएपछि उनलाई काममा खटिन अलिक चुनौती थपिँदै गएको बताउँछिन्। केही साताअघि मात्रै चोकमा ड्युटीमा कार्यरत वर्षालाई रिङ्गटा लाग्यो। उभिएर चर्को घाममा काम गर्दा उनको शरीर थामिएन। 'रिङ्गटा लागेर भुईंमा थचक्कै बसेछु,' उनी भन्छिन्,'केहीबेरमा होस आयो, अनि कामतिर लागेँ।' ट्राफिकको दायित्वमा फुर्सद भन्ने शब्द नै नरहेको उनी बताउँछिन्। खाने पानी बोकेर ल्याउने सवारीसँग पानी माग्नुपर्ने बाध्यता रहेको ट्राफिक प्रहरी बताउँछिन्। सार्वजनिक शौचालय नहुँदा शौच गर्न झन्झट खेप्नुपर्ने उनीहरुको अर्को समस्या हो। शौचालयको अभावले पेटभरि पानी खान नसकिने ट्राफिक प्रहरी बताउँछन्। 'चर्को घामले तिर्खा लाग्छ, पानी खाए शौचालय खोज्ने सास्ती', थारु भन्छिन्। रासस"
गण्डकीका मुख्यमन्त्रीलाई दीर्घकालीन असर पर्ने निर्णय नगर्न सर्वोच्चको अन्तरिम आदेश,"काठमाडौं : सर्वोच्च अदालतले गण्डकी प्रदेशका मुख्यमन्त्री खगराज अधिकारीलाई दीर्घकालीन असर पर्ने निर्णय नगर्न अन्तरिम आदेश दिएको छ। न्यायाधीश विनोद शर्माको एकल इजलासले सभामुख कृष्णप्रसाद धितालको समेत गणना गरेको र संवैधानिक व्याख्याको प्रश्न, संसदीय अभ्यास, यस अदालतबाट स्थापित सिद्धान्तलगायत विषयमा निरुपण हुन आवश्यक देखिएको भन्दै त्यस्तो आदेश दिएको हो। 'माओवादी केन्द्रबाट निर्वाचित कृष्णप्रसाद धिताल सभामुख पदमा निर्वाचित भई दलसँग आबद्धता त्याग गरेको र नेपालको संविधानको धारा १८६ को अवस्थामा मात्र निर्णायक मत दिन सक्नेमा निजको संख्यासमेत गणना गरी मुख्यमन्त्री पदमा गरिएको दावीको आधारमा प्रत्यर्थी खगराज अधिकारीलाई नियुक्त गरिएको भन्ने संवैधानिक व्याख्याको प्रश्न, संसदीय अभ्यास, यस अदालतबाट स्थापित सिद्धान्तलगायत विषयमा निरुपण हुन आवश्यक देखिएको तर सरकार सून्यताको अवस्था श्रृजना हुन दिन समेत मिल्ने नहुँदा प्रदेश सरकारका नियमित कार्य सञ्चालन बाहेक प्रत्यर्थी खगराज अधिकारीको नेतृत्वमा गठित प्रदेश सरकारबाट प्रस्तुत निवेदन पत्र टुंगो नलाग्दा सम्म दीर्घकालीन असर पर्ने प्रकृतिका निर्णय नगर्नु नगराउनु भनी सर्वोच्च अदालत नियमावली, २०७४ को नियम ४९ बमोजिम प्रत्यर्थीहरुका नाममा अन्तरिम आदेश जारी गरिदिएको छ,' आदेशमा भनिएको छ। नियुक्तिविरुद्ध अन्तरिम आदेश दिँदा सरकार शून्यताको अवस्था सृजना हुने भन्दै पूर्ण सुनुवाइका लागि वैशाख १० गतेलाई पेशी तोकिएको छ। पूर्वमुख्यमन्त्री सुरेन्द्र पाण्डेले मुख्यमन्त्री अधिकारीको नियुक्ति बदर माग गर्दै मंगलबार सर्वोच्चमा रिट हालेका थिए।"
हेटौंडाको गुन्द्रुकलाई सरकारी गुणस्तरको मान्यता,"हेटौंडा : हेटौंडा उपमहानगरपालिकाको सहयोगमा उत्पादन थालिएको गुन्द्रुकले सरकारी मान्यता प्राप्त गरेको छ। हेटौंडा१२ घलेगाउँमा रहेको कञ्चनजंगा कृषि सहकारी सस्था लघु उद्यमी उद्योगले उत्पादन थालेको अर्गानिक गुन्द्रुक प्रयोगका लागि सरकारी मान्यता प्राप्त गरेको हो। लघु उद्यमीहरुले उत्पादन गरेको गुन्द्रुक प्रयोगका लागि उपयुक्त भएको भन्दै गत सोमबार हेटौंडा स्थित खाद्य प्रविधि तथा गुण नियन्त्रण कार्यालयले अनुज्ञा पत्र दिएको हो। उपमहानगरको लगानीमा सञ्चालन गरिएको तालिमबाट उद्याममा लागेको साना व्यवसायी मध्य गुन्द्रुक उद्योगले पहिलो पटक सरकारी गुणस्तरको मान्यता प्राप्त गरेको बताइएको छ। मान्यता प्राप्त गरेसँगै जिल्ला भित्र र बाहिरी शहरमा बिक्रीका लागि बाटो खुलेको छ। करिब चार महिना लामो परीक्षणपश्चात खाद्य प्रविधि तथा गुण नियन्त्रण कार्यालयले गुन्द्रुक प्रयोगका लागि योग्य रहेको भन्दै अनुज्ञा पत्र दिएका उपमहानगरपालिका उद्योग शाखाका प्रमुख हिमप्रसाद पौडेलले बताए। उपमहानगरपालिकाको १ लाख रुपैयाँबाट थालेको अर्गानिक साग उत्पादन गरी बनाएको गुन्द्रुकले बजारीकरणका लागि स्वीकृति पाउँदा आफूहरु निकै खुसी भएको उद्यमी समुहका अध्यक्ष चिनीमाया गुरुङले बताइन्। गाउँमा आयआर्जनका लागि केही काम नभइ बसेका हामीलाई उपमहानगरले कामका लागि दिएको हौसलाले अहिलेको अवस्था आएको उनले बताइन्। 'यसै बसेका थियौं, काम गर्नका लागि लगानी गरिदिने नगर प्रमुखले भनेपछि गुन्द्रुकको काम थालेका हौं, अध्यक्ष गुरुङले भनिन्। नगरको पैसा र सहकारीको ८० हजार रुपैयाँबाट १५ कठ्ठा जमिन भाडामा लिएर साग लगाइ गुन्द्रुकको उत्पादनमा लागेको उनले बताइन्। अनुज्ञा पत्र नहुँदा बजारमा लैजान नपाएर गाउँमै अहिले करिब ३ लाख बराबरको गुन्द्रुक घरमै राखेको उनले जानकारी दिइन्। बजारीकरणको बाटो खुलेको र उपमहानगरले सहयोग समुहमा रहेका १२ जनाले गरेको कामले सार्थकता पाउने उनको भनाइ छ। गत असोजमा कामको लागि सम्झौता गरेसँगै समुहले मंसिरबाट गुन्द्रुकको उत्पादन थालेका थिए। उद्योग शाखाको तथ्याङ्क अनुसार उपमहानगरले ८ सयभन्दा बढीलाई विभिन्न प्रकारका तालिम दिए पनि अहिले २ सय ६८ जना उद्यममा जोडिएको जनाएको छ। हेटौंडामा उत्पादन भएको गुन्द्रुकको बजारीकरणमा उपमहानगरपालिकाले सहयोग गर्ने नगर प्रमुख मीनाकुमारी लामाले बताएकी छन्। उद्यमी समुहलाई अनुज्ञा पत्र हस्तान्तरणको क्रममा उनले हेटौंडा बजारसहित अन्य सम्भावना भएका क्षेत्रमा गुन्द्रुकको बजारीकरणका लागि सहयोग गर्ने प्रतिबद्धता जनाइन्। उनले पहिलो चरणमा हेटौंडामा रहेको साना तथा ठुलो होटलहरुमा यहाँको उत्पादनलाई राख्नका लागि पहल गर्ने र बाह्य जिल्लामा बिक्रीका लागि आन्तरिक पहल गर्ने बताइन्। उपमहानगरपालिकाले लगानी गरेर तालिम तथा अन्तरक्रिया गरे पनि अहिले गरेको सानो लगानीले यहाँका महिलाहरुलाई उद्यमी बनाउन मद्दत पुगेको बताइन्। उनले उपमहानगरको लगानीमा हेटौंडामा सञ्चालन भएको कोशेली घरमार्फत स्थानीय उत्पादनलाई बजारीकरणमा सहयोग गरिरहेको बताइन्। स्थानीय उत्पादनलाई बजारीकरण गर्ने तयारी अनुसार नगर प्रमुख लामाले मकवानपुका होटल व्यवसायीसँग छलफल गरेकी छन्। छलफलका क्रममा होटल व्यवसायी संघ मकवानपुरका अध्यक्ष दिलिस गोबिन्द जोशीले मासिक १२ सय किलो गुन्द्रुक जिल्लामा खपत हुने गरेको बताए। उनले बाह्य ठाउँबाट ल्याएको गुन्द्रुक भन्दा यहाँको उत्पादन बिक्रीका लागि पहल गर्ने प्रतिबद्धता जनाए।"
राष्ट्रिय सुरक्षा चुनौतीको सही आंकलन गर्ने सैनिक नेतृत्व आवश्यक : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले राष्ट्रिय सुरक्षा चुनौतीको सही आंकलन गर्ने सैनिक नेतृत्व आवश्यक रहेको बताएका छन्। उनले राष्ट्र र नागरिकको सुरक्षामा सम्भावित चुनौतीको पूर्वानुमान गर्न सक्ने तथा राष्ट्रिय चुनौतीको सही आंकलन गरी सम्भावित खतराबाट देशलाई सुरक्षित राख्ने नेतृत्व अपरिहार्य रहेको बताएका हुन्। उनले बहुध्रुवमा विभक्त अन्तर्राष्ट्रिय परिवेशको प्रत्यक्ष वा परोक्ष असर राष्ट्रिय सुरक्षामा समेत परिरहेको परिस्थितिमा उल्लेख गरे। स्नातक अधिकृत क्याडेट तालिमको आयुक्त पद प्रदान कार्यक्रमलाई आज सम्बोधन गर्दै प्रधानमन्त्री प्रचण्डले नेपाली सेनाले राष्ट्रिय हित तथा स्वार्थहरूको संरक्षण र संवर्द्धन गर्न समयसापेक्ष सुरक्षा नीतिका आधारमा अर्थपूर्ण परिणाम हासिल गर्न सक्ने विश्वास व्यक्त गरे। सुरक्षा र विकास एकअर्काका परिपूरक हुन्, प्रधानमन्त्री प्रचण्डले भने, समुन्नतिको राष्ट्रिय अभिलाषा पूरा गर्न प्रभावकारी सुरक्षा व्यवस्था कायम गर्न अपरिहार्य हुन्छ, जुन कार्यभार नेपाली सेनाले पूरा गर्दै आएको छ। उनले नेपाललाई शान्ति सैनिकहरूको देश का रूपमा विश्वसामु परिचित गराउन नेपाली सेनाले महत्त्वपूर्ण योगदान गरेको बताए। प्रधानमन्त्री प्रचण्डले नेपाली शान्ति सैनिकहरूले विश्वका विभिन्न द्वन्द्वग्रस्त मुलुकहरूमा शान्तिदूतका रूपमा खटिएर विश्वशान्ति स्थापनार्थ महत्त्वपूर्ण योगदान गरेको बताए। देशभित्र विपद् व्यवस्थापन, पर्यावरण संरक्षण, विकास निर्माणका कार्यहरू एवं सङ्कटको समयमा राष्ट्रिय स्वार्थ र राष्ट्रिय हितहरूको संरक्षण गर्ने कार्यमा नेपाली सेनाले पुर्याउँदै आएको योगदान महत्त्वपूर्ण छ, प्रधानमन्त्री प्रचण्डले भने, सैनिकहरूले विश्वका विभिन्न द्वन्द्वग्रस्त मुलुकहरूमा शान्तिदूतका रूपमा खटिएर विश्वशान्ति स्थापनार्थ पुर्याएको योगदानले नेपाललाई शान्ति सैनिकहरूको देश को रूपमा विश्वसामु परिचित गराएको छ। सन् २०२२ नोभेम्बर ३० बाट शान्ति सैनिक खटाउने राष्ट्रहरूको सूचीमा नेपालले पहिलो स्थान हासिल गर्न सफल हुनुलाई आफूले शान्ति स्थापना कार्यमा थप महत्त्वपूर्ण कोशेढुङ्गाको रूपमा लिएको बताउँदै प्रधानमन्त्री प्रचण्डले उक्त कार्य ऐतिहासिक सफलता भएको उल्लेख गरे।"
राज्यका निकायले दिएको तथ्यका आधारमा प्रधानमन्त्रीले संसदमा जवाफ दिनुभएको हो,"काठमाडौं : नेकपा माओवादी केन्द्रका सांसद माधव सापकोटाले राज्यका निकायले दिएको तथ्य र प्रमाणका आधारमा प्रधानमन्त्री पुष्पकमल दाहालले संसदमा जवाफ दिएको बताएका हुन्। बुधबार प्रतिनिधि सभाको बैठकमा बोल्दै उनले सत्ताको दाउपेच र मन्थनको रुपमा संसद बनाउनु नहुने धारणा राखेका हुन्। उनले कानुन बनाउने अधिवेशन भएकाले यसलाई अवरोध गर्न नहुने बताए। उनले सहकारीका पीडितले न्याय पाउनुपर्छ भन्ने कुरामा सबै एक मत रहेको बताए। प्रतिपक्ष दलका सांसद रामहरी खतिवडाले प्रधानमन्त्रीले छानबिन नगरी फैसला गरेको आरोप लगाएपछि उनले प्रतिपक्षले चित्त बुझ्दो नहुन सक्ने भएपनि नदिँदा प्रधानमन्त्री हरायो भन्ने उत्तर दिँदा फैसला गर्यो भन्नु नहुने धारणा राखे। राज्यका मेकानिजमले दिएका तथ्य र प्रमाणको आधारमा बोल्नुभएको हो। प्रधानमन्त्रीले फैसला गर्नुभएको होइन। राज्यका निकायले दिएका तथ्यका आधारमा संसदमा जवाफ दिनुभएको हो। उनले भने,प्रतिपक्ष र सत्ता पक्षका सांसदलाई के भन्न चाहन्छु भने अमुक रुपमा कुनै व्यक्ति विशेषलाई खुइल्याउने काम नगरौं। कांग्रेसले रवि लामिछानेको विषय उठाएपछि आफूले यस विषयमा अध्ययन गरेको र कुनै सहकारी संस्थाको बोर्डमा या लेखा समिति वा कुनै समितिमा रवि लामिछानेविरुद्ध मुद्दा दर्ता नभएको जवाफ दिएका थिए। उनले सुर्यदर्शन सहकारीका पिडितकर्ताहरुले गरेको उजुरीमा कुनै व्यक्तिको नाम उल्लेख नभएको बताउँदै प्रधानमन्त्री प्रचण्डले रवि लामिछाने सहकारी प्रकरणमा संलग्न नभएको अनुसन्धानबाट देखिएको बताएका थिए। प्रधानमन्त्री प्रचण्डले लामिछाने सरकारमा आउनु अघि नै उनको संलग्नता सहकारी प्रकरणमा नभएको देखिएको स्पष्ट पारेका थिए। यो पनि पढ्नुहोस गृहमन्त्री लामिछानेमाथि छानबिन गर्न संसदीय समिति गठन गर्नुपर्ने कांग्रेसको अडान कायमै"
हिउँदपछि उपल्लो मुस्ताङीलाई सीमापार पास,"जोमसोम : मुस्ताङका प्रमुख जिल्ला अधिकारी जनकराज पन्तसहितको कर्मचारी टोली उपल्लो मुस्ताङमा सीमापार पास वितरण गरेको छ। चीन जाने (नेचुङलिजी) कोरलानाकाका लागि मुस्ताङका प्रमुख जिल्ला अधिकारी पन्तले ५९८ जना नागरिकलाई शुक्रबार र शनिबारका दिन प्रस्थान अनुमतीपत्र सीमापार पास वितरण गरेका हुन्। कार्तिक २७ गते औपचारिक रुपमा नेपालचीन कोरलानाका खुल्ला भएको हो। त्यसअघि गृह मन्त्रालयको नमूना ढाँचामा जिल्ला प्रशासन कार्यालय मुस्ताङले उपल्लो मुस्ताङको लोमाथाङ र लोघेकर दामोदरकुण्ड गाउँपालिकाका नागरिकहरुलाई प्रस्थान अनुमतीपत्र सीमापार पास वितरण गरेको थियो। त्यससमय जिल्ला प्रशासन कार्यालय मुस्ताङले लोमान्थाङ गाउँपालिकामा ५७७ जना र लोघेकर दामोदरकुण्ड गाउँपालिकामा ३८५ जना गरी ९६२ जनालाई प्रस्थान अनुमतीपत्र सीमापार पास वितरण गरेको थियो। हिउँदयामको मौसममा सीमानाका खुलाउन भएको र त्यसअघि सीमापार पास वितरण गरिएकाले उपल्लो मुस्ताङका धेरैजसो नागरिक चीन जाने कोरलानाकाको पास पाउनबाट वञ्चित भएका थिए। हिउँदयामको समयमा चिसो र हिमपात छल्न बेसी झरेका नागरिकहरु जिल्लामा नहुँदा मुस्ताङ प्रशासनले सीमापास वितरण गर्न सकेको थिएन। हिउँदयाम सकिएर गर्मीयाम सुरु भएसँगै उपल्लो मुस्ताङको पालिका र स्थानीय नागरिकहरुको माग अनुसार मुस्ताङ प्रशासनले दोश्रो चरणमा सीमापार पास वितरण गरेको प्रमुख जिल्ला अधिकारी जनकराज पन्तले जानकारी दिए। नेचुङलिजी कोरलानाकाका लागि प्रस्थान अनुमतीपत्र वितरणका लागि प्रजिअ पन्तसहितको टोली उपल्लो मुस्ताङ पुगेको थियो। टोलीले लोघेकर दामोदरकुण्ड गाउँपालिका कार्यालय चराङ र ईलाका प्रशासन कार्यालय लोमान्थाङबाट प्रस्थान अनुमतीपत्र पास वितरण गरेको हो। प्रमुख जिल्ला अधिकारी पन्तले लोघेकर दामोदरकुण्ड गाउँपालिकामा २४० जना र लोमान्थाङ गाउँपालिकामा २५८ जनालाई चीन जानका लागि सीमापार पास वितरण गरेका हुन्। योसगै उपल्लो मुस्ताङमा पहिलो र दोश्रो चरण गरी १५ सय २० जनालाई सीमापार पास वितरण भइसकेको प्रजिअ पन्तले जानकारी दिए। पास वितरण गर्न जिल्ला प्रशासन कार्यालयबाट प्रजिअ टोलीसहित ७ जनाको टोली उपल्लो मुस्ताङ पुगेको थियो। उपल्लो मुस्ताङका नागरिकका लागि नेपालचीन कोरलानाका यसपटक बाह्रै महिना खुल्ला गरिएको हो। त्यसअघि नेपालचीन कोरलानाका उपल्लो मुस्ताङीलाई बर्सेनि असार र भदौमा क्षणिक समयका लागि अल्पकालीन व्यापार मेला सञ्चालन गर्ने गरिन्थ्यो। कोरना कहरले लगातार ३ वर्षसम्म पूरै बन्द रहेको कोरलानाका यसैवर्षदेखि खुल्ला गरिएको हो। कोरलानाका बाह्रै महिना खुल्ला भएसँगै उपल्लो मुस्ताङी नागरिकलाई चिनको लिजी बजार पुगेर दैनिक उपभोग्य सामाग्री खरिद गर्न सजिलो भएको छ। चीनको तिब्बती बजारमा पुगेर उपल्लो मुस्ताङीले खाद्यान्न,लत्ताकपडा,कस्मेटिक सामान,किराना सामाग्री र कृषि उपकरणहरु किनेर ल्याउन सजिलो भएको छ। उपल्लो मुस्ताङीले भने कृषि उत्पादन सामाग्री,पस्मिना र यार्सागुम्बा लगायतको ब्यापार गर्छन्। नेपालचीन कोरलानाका कार्तिक २७ गतेदेखि खुल्ला भएसँगै उपल्लो मुस्ताङको लोमान्थाङ गाउँपालिका२ छोसेरमा रहेको निष्कृय रहेको भन्सार कार्यालय पनि सञ्चालनमा छ। यो नाकाबाट घरायसी प्रयोजन बाहेक व्यवसायिक हिसाबले चिनबाट सामान आयात गर्नेलाई भन्सार कार्यालयले राजश्व संकलन गर्ने गरेको छ।"
आर्थिक रूपान्तरणका लागि सरकार र निजी क्षेत्रको एकता आवश्यक छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सरकार र निजी क्षेत्रको बलियो एकता आवश्यक रहेको बताएका छन्। नेपाल उद्योग वाणिज्य महासङ्घको ५८ औँ वार्षिक साधारणसभालाई आज सम्बोधन प्रचण्डले निजी क्षेत्रलाई उच्च मनोबलका साथ काम गर्ने वातावरण बनाउन सरकार प्रतिबद्ध रहेका बताएका हुन्। उनले उद्योगीव्यवसायी लगायत लगानीकर्ताको मनोबल उच्च राख्दै देशको आर्थिक रूपान्तरणमा गति दिन सरकार प्रतिबद्ध रहेको बताए। प्रचण्डले भने,यहाँहरूले देखाउनुभएको चासो र मागलाई सम्बोधन गर्न सरकार र निजी क्षेत्रको बलियो एकता आवश्यक छ। लगानी र रोजगारी सिर्जना गर्न एवं उत्पादन र रोजगारी बढाउन निजी क्षेत्रले अग्रणी भूमिका निर्वाह गर्दै आएको उल्लेख गर्दै प्रधानमन्त्री प्रचण्डले राज्यका तिनै तहका सरकारहरूले नीति तथा योजना निर्माणमा निजी क्षेत्रसँग समन्वय गर्दै आएको बताए। उनले सन् २०३० सम्म दिगो विकासका लक्ष्य हासिल गर्ने, सन् २०२६ मा अल्पविकसित मुलुकबाट स्तरोन्नति हुने र द्रूत साथै सन्तुलित विकास र समृद्धि हासिल गर्ने दिशातर्फ नेपाल केन्द्रित भएको बताए। प्रधानमन्त्री प्रचण्डले निर्धारित लक्ष्य हासिल गर्नका लागि सरकार र निजी क्षेत्र दुवैबाट हुने लगानी विस्तार गर्नुपर्ने आवश्यकता औंल्याए। आगामी वैशाखमा हुने लगानी सम्मेलनलाई अधिकतम प्रभावकारी र परिणाममुखी बनाउन सरकार ठोस गृहकार्य र तयारीसहित अगाडि बढेको उनले बताए। उनले भने,देशमा लगानीको वातावरण निर्माण गरी लगानी भित्र्याउन हाम्रा नीति, कानुन, सोच, संरचना र कार्यशैलीमा काफी चुनौती र सीमाहरू छन्। त्यसलाई सम्बोधन गर्न सरकारले आवश्यक परे अध्यादेश नै ल्याएर भए पनि लगानी भित्राउन प्रतिकूल देखिएका ऐनहरू संशोधन गरी लगानीका लागि सरलीकृत नीति र प्रक्रियाका तयारी गरिएको छ। प्रचण्डले वित्तीय नीति र मौद्रिक नीतिबीच तादाम्य कायम एवं निजी क्षेत्रसँग बलियो सहकार्य अर्थतन्त्रका आधारभूत सूचकाङ्कहरू सकारात्मक हुँदै जानु सुखद् कुरा भएको बताए। उनले भने,अर्थतन्त्र सुधारको प्रक्रियालाई तीव्रता दिनका लागि थप दृढताका साथ अगाडि बढ्न सरकार प्रतिबद्ध छ। प्रधानमन्त्री प्रचण्डले आगामी नीति तथा कार्यक्रम र बजेटले उत्पादन र रोजगारी एवं कृषिजन्य उद्योगमा जोड लगाउनुपर्नेमा जोड दिए।"
राष्ट्रिय सभा उपाध्यक्षमा एमालेकी विमला घिमिरे निर्वाचित,"काठमाडौं : राष्ट्रिय सभा उपाध्यक्षमा एमालेकी विमला घिमिरे निर्वाचित भएकी छन्। बुधबार बसेको राष्ट्रिय सभा बैठकमा घिमिरेलाई उपाध्यक्षमा निर्वाचित गरियोस् भन्ने प्रस्तावको पक्षमा ३९ र विपक्षमा १६ मत आएको हो। घिमिरेको पक्षमा बहुमत आएपछि अध्यक्ष नारायण दाहालले उनलाई राष्ट्रिय सभा उपाध्यक्षमा निर्वाचित भएको घोषणा गरेका हुन्। बैठकमा ५५ जना सांसद उपस्थित थिए। यसअघि नेपाली कांग्रेसकी विष्णु देवी पुडासैनीलाई उपाध्यक्ष पदमा निर्वाचित गरियोस् भन्ने प्रस्ताव बहुमतले अस्वीकृत भएको थियो। उनको पक्षमा १६ मत र विपक्षमा ३९ मत खसेको थियो। पुडासैनीको प्रस्तावकमा कांग्रेसका दुर्गा गुरुङ थिइन्। घिमिरेको प्रस्तावकमा भगवती न्यौपाने थिइन्। निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत १५ गते राजीनामा दिएपछि पद रिक्त थियो। एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली,नेकपा माओवादी केन्द्रका अध्यक्ष दाहाल,रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्ष माओवादी केन्द्रलाई र उपाध्यक्षमा एमालेलाई दिने सहमति भएको थियो। सहमति अनुसार नै गत फागुन २९ भएको निर्वाचनमा माओवादी केन्द्रका नारायण दाहाल अध्यक्षमा निर्वाचित भएका थिए। ५९ सदस्यीय रहेको राष्ट्रिय सभामा हाल माओवादी १८,कांग्रेस १६,एमाले १०,एकीकृत समाजवादी ८,जसपा ३,लोसपा १,राष्ट्रिय जनमोर्चा १ सदस्य छन्। यसैगरी राष्ट्रपतिबाट नारायणप्रसाद दाहाल र वामदेव गौतम मनोनित सदस्य हुन्। विमला राईको कार्यकाल सकिएपछि एकजना मनोनित हुन बाँकी छ।"
कारको ठक्करबाट पैदलयात्रीको मृत्यु,धरान : सुनसरीको ईटहरी उपमहानगरपालिका२ हलगडा चोकमा गए राति कारको ठक्करबाट पैदल यात्रीको मृत्यु भएको छ । कारको ठक्करबाट भोजपुर घर भएका ५२ वर्षीय जय बहादुर राईको मृत्यु भएको जिल्ला ट्राफिक प्रहरी कार्यालय सुनसरीका प्रमुख प्रहरी निरीक्षक सुभाष केसीले जानकारी दिए । धरानबाट ईटहरीतर्फ आउँदै गरेको प्रदेश १०२९ च ९४५९ नम्बरको कारले बाटोमा हिँडिरहेका राइलाई ठक्कर दिँदा उनी गम्भीर घाइते भएका थिए । भोजपुरको हतुवागढी गाउँपालिका६ घर भई ईटहरी२ हलगडामा बस्दै आएका राईको उपचारको क्रममा बिपीकोईराला स्वास्थ्य विज्ञान प्रतिष्ठान धरानमा मृत्यु भएको प्रहरी निरीक्षक केसीले बताए । ठक्कर दिने चालक र कारलाई इटहरी प्रहरीले नियन्त्रणमा लिएको छ ।
शैक्षिक सत्र अगावै गुल्मीमा आइपुग्यो पाठ्यपुस्तक,"गुल्मी : सरकारले समयमै पाठ्यपुस्तक उपलब्ध नगराउँदा विद्यार्थीले पठनपाठनमा समस्या भोग्दै आएका थिए। शैक्षिक सत्र सुरु भएको महिनौं बितिसक्दासमेत ग्रामीण क्षेत्रका विद्यार्थी पाठ्यपुस्तकको पर्खाइमा बस्नुपर्ने बाध्यता थियो। तर, गुल्मीमा नयाँ शैक्षिक सत्र अगावै पाठ्यपुस्तक आइपुगेका छन्। आगामी शैक्षिक सत्र २०८१ का लागि जिल्लाभरका विद्यालयमा पुग्ने गरी समयमै पुस्तक आइपुगेको पुस्तक तथा स्टेशनरी व्यवसायीले जनाएका छन्। यतिबेला विद्यार्थी संख्याको आधारमा माग अनुसार पुस्तक विद्यालयसम्म पुर्याउने काम भइरहेको नेपाल पुस्तक तथा स्टेशनरी व्यवसायी महासंघ गुल्मीका सचिव गोपाल बस्नेतले जानकारी दिए। कक्षा १ देखि ४ सम्म सामुदायिक विद्यालयका विद्यार्थीहरुलाई पुग्ने गरी जिल्लामा करिब पाँच हजार सेट पुस्तक आएका छन्। त्यस्तै कक्षा ५ देखि १० सम्मका विद्यार्थीहरुको लागि सात हजार सेट पुस्तक आएका छन्। कक्षा १ देखि ४ सम्म धेरै विद्यार्थी निजी विद्यालयमा भर्ना हुने भएकोले उपल्लो कक्षाको तुलनामा कम पाठ्यपुस्तक आएका हुन्। विगतका वर्षमा समयमा पाठ्यपुस्तक नहुँदा र प्रयाप्त उपलब्ध नहुँदा यसको मार विद्यार्थीले खेप्दै आएका थिए। यसवर्ष भने प्रयाप्त सेटमा पुस्तक आइपुगेका छन्। जनक शिक्षा सामग्री केन्द्रले मागको आधारमा सबै पुस्तकहरु उपलब्ध गराएको व्यावसायीको भनाइ छ। जिल्लामा ४६ वटा पुस्तक तथा स्टेशनरी व्यवसायी रहेका छन्। जिल्लामा सामुदायिकतर्फ प्राथमिक विद्यालय २८८, निम्न माध्यमिक विद्यालय ५९ र माध्यमिक विद्यालय (कक्षा ९ र १०) १२७ वटा रहेका छन्। त्यस्तै संस्थागततर्फ प्राथमिक २७, निम्न माध्यमिक आठ र माध्यमिक १८ विद्यालय रहेको जिल्ला शिक्षा तथा समन्वय इकाई, गुल्मीले जनाएको छ। सरकारले विकट जिल्लाका विद्यालयमा समेत पाठ्यपुस्तक पठाउने कामलाई तीव्र पारिरहेको छ। निजी विद्यालयमा पढ्ने विद्यार्थीहरुको लागि निजी प्रकाशन गृहले प्रकाशन गरेका कारण समयमै पुस्तक आइसकेको जिल्ला शिक्षा तथा समन्वय इकाई गुल्मीका प्रमुख लोकनाथ मरासिनीले बताए। विगतका वर्षमा शैक्षिक सत्र सुरु भएको महिनौ बितिसक्दा समेत विद्यार्थीको हातमा पुस्तक नपुग्दा विविध समस्या झेल्नु पर्थ्यो', उनले भने, यो आर्थिक वर्षमा शैक्षिक सत्र अगावै पुस्तक जिल्लामा आइपुगेका छन्, आउँदो वैशाख १० गतेसम्म जिल्लाका सबै विद्यालयमा पाठ्यपुस्तक पुग्नेछन्। माग अनुसार पहिलेका वर्षमा पाठ्यपुस्तकको सेट ढिलो र कम आउने गर्दथ्यो तर , यो वर्ष प्रयाप्त सेटमा पुस्तक उपलब्ध भएका छन् जसका कारण विद्यार्थीलाई पठनपाठनमा सहज हुने छ, उनले भने ।"
बागमती नगरपालिकाका मेयर थापाविरुद्ध भ्रष्टाचार मुद्धा,"काठमाडौं : अख्तियार दुरुपयोग अनुसन्धान आयोगले बागमती नगरपालिकाका मेयर भरतकुमार थापाविरुद्ध भ्रष्टाचार मुद्धा दायर गरेको छ। आयोगले बुधबार विशेष अदालतमा थापाविरुद्ध मुद्धा दायर गरेको हो। मेयर थापाविरुद्ध स्रोत नखुलेको गैरकानूनी सम्पत्ति आर्जन गरी भ्रष्टाचार गरेको भन्ने उजुरी परेपछि सो सम्बन्धमा अनुसन्धान भएको थियो। छानविनका क्रममा थापा सार्वजनिक पदमा रहँदा आर्जन भएको ७ करोड ८६ लाख ५० हजार २०१ रुपैयाँ अठ्चालीस पैसाको वैधानिक स्रोत खुल्न आएको छ। त्यस्तै सोही समयमा उनले १३ करोड २० लाख ३ हजार ३९१ रुपैयाँ १४ पैसा खर्च तथा लगानी गरेको देखिन्छ। निजको आयस्रोत र आर्जन गरेको सम्पत्तिबिच तादाम्यता नदेखिएकोले उनले ५ करोड ३३ लाख ५३ हजार १८९ रुपैयाँ ६६ पैसा गैरकानूनी सम्पत्ति आर्जन गरी भ्रष्टाचार गरेको देखिएको आयोगले जनाएको छ। मेयर थापाविरुद्ध भ्रष्टाचार निवारण ऐन, २०५९ को दफा २० को उपदफा (१) बमोजिमको कसुर पुष्टि हुन आएकोले निजलाई बिगो ५ करोड ३३ लाख ५३ हजार १८९ रुपैयाँ ६६ पैसा कायम गरी भ्रष्टाचार निवारण ऐन, २०५९ को दफा २० को उपदफा (२) बमोजिम कैद तथा जरिवानाको सजाय हुनका साथै निजले गैरकानूनी रूपमा आर्जन गरेको सम्पत्ति भ्रष्टाचार निवारण ऐन २०५९ को दफा २० को उपदफा (२), दफा ४७ तथा अख्तियार दुरुपयोग अनुसन्धान आयोग ऐन २०४८ को दफा २९ख बमोजिम जफतअसुल उपर हुन मागदाबी लिइएको छ आयोगको विज्ञप्तिमा उल्लेख गरिएको छ। मेयर थापाले पदमा रहँदाका बखत गैरकानूनी रूपमा आर्जन गरेको सम्पत्तिबाट परिवारका सदस्यहरु श्रीमती रेश्मी कुमारी घिमिरे थापा, भाई राम कुमार थापा र भाई बुहारी द्वारीका राउतको नाममा खरिद गरिएका घरजग्गा, विभिन्न कम्पनीमा गरेको लगानी, शेयर खरिद, जीवन बीमा प्रिमियम भुक्तानी र बैंक खातामा मौज्दात रकम लगायतमा गरिएका खर्च बरावरको स्रोत नखुलेको, आंशिक स्रोत नखुलेको, आंशिक स्रोत खुलेको र पूरै स्रोत खुलेको सम्पत्ति र त्यसबाट बढेबढाएको सम्पत्ति भ्रष्टाचार निवारण ऐन, २०५९ को दफा ४७ तथा अख्तियार दुरूपयोग अनुसन्धान आयोग ऐन, २०४८ को दफा २९ख बमोजिम जफत गर्ने प्रयोजनार्थ रेश्मी कुमारी घिमिरे थापा, राम कुमार थापा र द्वारिका राउतलाई प्रतिवादी कायम गरिने भएको छ।"
ईद मनाउन भोलि सार्वजनिक बिदा,काठमाडौं : गृह मन्त्रालयले इस्लाम धर्मावलम्बीहरुको पर्व ईदउत्रफित्रको अवसरमा भोलि(बिहीबार) सार्वजनिक बिदा दिएको छ। गृहमन्त्रालयले बुधबार विज्ञप्ति निकाली ईदउत्रफित्रको अवसरमा भोलि बिदा दिने निर्णय गरेको जनाएको छ। इस्लाम धर्मावलम्वीहरुले रमजान महिनाको ३० दिनको रोजा व्रत आज पूरा गर्दै भोलि ईदउत्रफित्र मनाउने भएपछि सरकारले बिदा दिएको हो। केही मुस्लिमले ईदउलफित्रको नमाज मस्जिदमा त केहीले इदगाहमा सामूहिक भेला भइ दुई रिकात नमाज पढेर सम्पत्र गर्छन्। नमाज पूरा गरेपछि एकअर्कालाई अङ्कमाल गरेर बधाई साटासाट गर्छन् भने घरमा विभित्र परिकार पकाएर खाने गर्दछन्। रमजान महिना उर्दू पात्रोको अनुसार नवौँ महिना हो। यो पर्वको ७०औँ दिनमा बकरिद अर्थात ईदउलअजहा पर्व मनाउने गर्दछन्। यस अवसरमा मुस्लिमहरु हज का लागि साउदी अरबको मक्का मदिना जाने पनि गर्दछन्।
दूध उत्पादन बाढाउन किसानलाई भैंसी उपहार,"रसुवा : उत्तरगयाँ गाउँपालिकामा दूध उत्पादन वृद्धि गर्न किसानलाई गाइ र भैंसी उपहार कार्यक्रम लागू भएको छ। गाउँपालिकाले दूध उत्पादन बढाउन वडा नं ४ र ५ का किसानलाई गाई भैंसी उपहार कार्यक्रम लागू गरेको हो। कार्यक्रमबाट भैंसीका लागि ५० हजार अनुदान दिने, भैंसी किनेको २ वर्षपछि अर्का सदस्यलाई पहिलो वर्ष पाउनेले ५० हजार रुपैयाँ फिर्ता दिनुपर्ने गाउँपालिका पशु स्वास्थ्य शाखाका प्रमुख सुनबहादुर तामाङले बताए। कार्यक्रम अन्तर्गत ५० जना किसानले ५० हजार रुपैयाँ लिएर भैंसी किनेका छन् । अब तत्कालै १० भैंसी र १५ वटा गाईका लागि अनुदान उपलब्ध गराउन लागेको तामाङले बताए। यसपटक भैंसीका लागि ५० हजार रुपैयाँ उपहार पाउनेले २ वर्षमा नयाँ सदस्यलाई सो रकम उपहार फिर्ता गर्नुपर्ने छ। गाउँपालिका भरी दूध संकलनको काम चाँढै सुरु हुन लागेको गाउँपालिका पशु स्वास्थ्य शाखा प्रमुख सुनबहादुर तामाङले बताए। संकलित दूधबाट दुग्ध जन्य उत्पादन गरेर बिक्री गर्ने तथा दुग्ध विकास संस्थानमा पठाउने तामाङले बताए। पालिकाले गाउँमा दूध संकलन सुरु गर्ने भएपछि गाई, भैंसीको संख्या थपेर किसानले दूध उत्पादन गर्न थालेको छन्।"
कांग्रेस सरकारमा गएपछि न्यूनतम साझा कार्यक्रमबाट भ्रष्टाचारको बुँदा हटाइयो : रास्वपा,"काठमाडौं : रास्वपाले कांग्रेस सरकारमा हुँदा न्यूनतम साझा कार्यक्रमबाट भ्रष्टाचारको विषय हटाएको दाबी गरेको छ। बुधबार प्रतिनिधि सभामा बोल्दै सांसद मनिष झाले पहिलो पटक न्यूनतम साझा नीति तथा कार्यक्रम बनाउँदा भ्रष्टाचारको छानबिन गर्ने उल्लेख भएपनि कांग्रेस सरकारमा जाने बित्तिकै भ्रष्टाचारको बहस नगरौं भन्दै त्यो हटाएको दाबी गरेका हुन्। उनले भने, हामीले न्यूनतम साझा कार्यक्रम पहिलो बनायौं सरकारमा संलग्न हुँदै गर्दा २०७९ पौष २५ गते। त्यसको पृष्ठ ३ को पहिलो बुँदामा लेखेका थियौं अहिलेसम्मको सबै भ्रष्टाचारको मुद्दाहरुको छानबिन गरौं भनेर। हामीले सरकारबाट आफ्ना मन्त्रीलाई फिर्ता बोलाउँदै गर्दा कांग्रेस सरकारमा सरकारमा संलग्न भएपछि २०७९ चैत्र २३ मा अर्को न्यूनतम साझा कार्यक्रम बन्यो। जसमा त्यो बुँदाहरु हटाइयो। भ्रष्टाचारको विषयमा बहस नगरौं भनेर त्यो बुँदाहरु हटाइयो, मैले संसदमा गुनासो पनि गरे नहटाइदिनुस् भनेर। हामी सरकारमा फर्किएपछि २०८० चैत्र ६ गते तेस्रो न्यूनतम साझा कार्यक्रम बनायौं, त्यसमा हामीले लेखेका छौं सबै भ्रष्टाचारको फाइल खोलौं। उनले प्रतिपक्षलाई हामीले कहिले मुद्दा छानबिन नगरौं भनेर भन्यौ भन्दै प्रश्न गरे। झाले प्रमुख प्रतिपक्ष दल कांग्रेसलाई कुण्ठाको राजनीति नगर्न आग्रह गरे। उनले गृहमनन्त्रीको विषयमा कानुनले कुनै निर्णय नदिएको स्पष्ट पारे। उनले भने,प्रधानमन्त्रीले सदनमा आएर आफ्नो धारणा दिइसक्नुभएको छ। त्यो चौकीमा कुनै व्यक्तिले उजुरी दिएको मात्रै हो, त्यो दर्ता भएको छैन। त्यो प्रायोजित केही पत्रकारहरूलाई लेख्न लगाइएको सूचना मात्रै हो, त्यसमा प्रश्न छ, निष्कर्ष छैन। तर, त्यसको आधारमा पटकपटक कुनै व्यक्तिमाथि गरिएको प्रहारमाथि हाम्रो आपत्ति छ।"
"रोजा आज सकिने, भोलि इदउलफित्र",विराटनगर : इस्लाम धर्मावलम्वीहरुले रमजान महिनाको ३० दिनको रोजा व्रत आज पूरा गर्दै भोलि इदउत्रफित्र मनाउने भएका छन्। केही मुस्लिमले इदउलफित्रको नमाज मस्जिदमा त केहीले इदगाहमा सामूहिक भेला भइ दुई रिकात नमाज पढेर सम्पत्र गर्छन्। नमाज पूरा गरेपछि एकअर्कालाई अङ्कमाल गरेर बधाई साटासाट गर्छन् भने घरमा विभित्र परिकार पकाएर खाने गर्दछन्। रमजान महिना उर्दू पात्रोको अनुसार नवौँ महिना हो। यो पर्वको ७०औँ दिनमा बकरिद अर्थात इदउलअजहा पर्व मनाउने गर्दछन्। यस अवसरमा मुस्लिमहरु हज का लागि साउदी अरबको मक्का मदिना जाने पनि गर्दछन्। रासस
गृहमन्त्री लामिछानेमाथि छानबिन गर्न संसदीय समिति गठन गर्नुपर्ने कांग्रेसको अडान कायमै,"काठमाडौं : नेपाली कांग्रेसले सहकारी ठगी प्रकरणको छानबिन गर्न संसदीय समिति गठनको अडान राखेको छ। बुधबार प्रतिनिधि सभाको बैठकमा कांग्रेसका सांसद रामहरी खतिवडाले सहकारी ठगीमा उपप्रधान तथा गृहमन्त्री रवि लामिछानेको नाम देखिएकाले उनीमाथि छानबिन गर्नुपर्ने धारणा राखेका हुन्। उनले सरकारलाई फैसला सुनाउने नभएकाले संसदमा संसदीय छानबिन समिति गठन हुनुपर्ने धारणा राखे। काठमाडौंबाट तत्कालीन सीआइबी प्रमुखको नेतृत्वमा दुई जना प्रहरीलाई सहकारी ठगीको छानबिन गर्न पोखरा पठाइयो। छानबिनले अहिलेका गृहमन्त्री रवि लामिछाने सहकारी ठगीमा संगल्न भएको रिपोर्ट तयार हुँदै थियो। नयाँ समीकरण बनेपछि त्यो रिपोर्ट पनि परिवर्तन गर्न लागो भन्ने आभास भयो। छानबिनको प्रक्रिया रोकियो।खतिवडाले भने, प्रधानमन्त्रीले संसदमा प्रधानमन्त्रीको रुपमा जवाफ दिनुहुन्छ भन्ने सोचेका थियौं तर आफ्नो गठबन्धन बिग्रन्छ भनेर गठबन्धन प्रमुखको रुपमा जवाफ दिनुभयो र हामीले संसदीय छानबिन समितिको माग गरेका हौं । उनले सहकारीबाट टेलिभिजनमा लाखौं रकम लगेकाले छानबिन गर्नुपर्ने धारणा राखे। उनले संसदीय छानबिनको रिपोर्ट स्वीकार्न तयार रहेको बताए। खतिवडाले भने, गल्ती छैन भने भन्न सक्नुपर्यो मेरो गल्ति छैन छानबिन गरियोस्,गल्ति छ भने कारबाही होस्।"
कांग्रेसको नाराबाजीपछि संसद बैठक बैशाख २ गतेसम्म स्थगित,"काठमाडौं : सभामुख देवराज घिमिरेले आगामी बैठक बैशाख २ गते बोलाएका छन्। बुधबार दिउँसो बसेको प्रतिनिधि सभाको बैठकमा शून्य समय सञ्चालन गर्न लागेपछि प्रमुख प्रतिपक्षी दल नेपाली कांग्रेस बैठकमा नाराबाजी गरेका हु्न्। सभामुख आकस्मिक समय सकिएलगत्तै शून्य समयमा प्रवेश गर्न लागेपछि कांग्रेस, राप्रपा र र लोसपाका सांसदहरुले उठेर विरोध गरेका हुन्। सहकारी ठगीमा संलग्न उपप्रधान तथा गृहमन्त्री रवि लामिछानेलाई कारबाही गर्न संसदीय छानबिन समिति गठनको माग गर्दै कांग्रेस सांसदले नाराबाजी गरेपछि सभामुख घिमिरेले अर्को बैठक बैशाख २ गते ११ बजे बस्ने जानकारी गराएका हुन्। नेपाली कांग्रेसले सहकारीको रकम अपचलनमा मुछिएका उपप्रधान तथा गृहमन्त्री रवि लामिछानेमाथि संसदीय छानबिन समिति गठन नभएसम्म संसद चल्न नदिने जनाएको छ। यो पनि पढ्नुहोस गृहमन्त्री लामिछानेमाथि छानबिन गर्न संसदीय समिति गठन गर्नुपर्ने कांग्रेसको अडान कायमै राज्यका निकायले दिएको तथ्यका आधारमा प्रधानमन्त्रीले संसदमा जवाफ दिनुभएको हो कांग्रेस सरकारमा गएपछि न्यूनतम साझा कार्यक्रमबाट भ्रष्टाचारको बुँदा हटाइयो : रास्वपा"
पहिरोका कारण रित्तिंदै म्याग्दीको चौरखानी गाउँ,"म्याग्दी : म्याग्दीको रघुगङ्गा गाउँपालिका८ चौरखानी गाउँ रित्तिन थालेको छ। भिरालो पाखामा रहेको चौरखानी गाउँको फेदबाट शिरसम्मको जमिन पहिराले छियाछिया बनाएपछि स्थानीयवासी थातथलो छाडेर अन्यत्र हिँडेका हुन्। चौरखानीका ५३ मध्ये हाल २५ घरपरिवारको मात्र बसोबास रहेको टोल सुधार समितिका संयोजक प्रेम छन्त्यालले बताए। 'विसं २०६३ मा चौरखानीका ५३ वटै घरमा बसोबास थियो', उनले भने, 'शिक्षा, स्वास्थ्य, रोजगारी र अवसरको खोजीमा गाउँ छाडेर जाने क्रमलाई पहिरोको समस्याले झन् बढायो।' वडाध्यक्ष गमान छन्त्यालका अनुसार पछिल्लो तीन वर्षयता पहिराले १८ वटा घर भत्किएका छन्। आम्दानीको स्रोत हुनेले बजार र अन्य ठाउँमा जग्गा किनेर घर बनाई बसाइँ सरेका छन्। आधाले घर छाडेर बेनी, पोखरा, काठमाडौँलगायत ठाउँमा गएर बसेका हुन्। घर भए पनि बसोबास छैन। बर्खामा गोठमा गएर बस्ने गरेका छन्। गत वर्ष सात परिवारले चौरखानीको डाँडामा घर सारेका थिए। यस वर्ष थप छवटा घर पुनःनिर्माण भइरहेको छ। गाउँपालिकाले पहिराबाट घर भत्किएकालाई पुनःनिर्माणका लागि रु पाँच लाखका दरले अनुदान उपलब्ध गराएको वडाध्यक्ष छन्त्यालले बताए। 'पहिराले हजारौँ रोपनी खेतीयोग्य जग्गा नष्ट भएको छ', उनले भने, 'रोकथामको प्रयास सफल नभएपछि गाउँ छाडेर अन्यत्र बसाइँ सरेर जाने क्रम बढेको हो।' यहाँ छन्त्याल र दलित समुदायको बसोबास छ। हाल दलित समुदायको एउटा मात्र घर छ। भूगर्भविद्को टोलीले चौरखानीमा बसोबासका लागि जोखिमयुक्त भएकाले बस्ती सार्न सिफारिस गरेको थियो। गाउँको बीचमा पहिराले ठाडो चिरा बनाएको छ। खेतबारी र जङ्गल चिराचिरा परेको छ। पहिराले उठिबास लगाएपछि बसाइँसराइ गरेको चौरखानीका रेश विकले बताए। उनको परिवार हाल गाउँपालिकाको केन्द्र मौवाफाँटमा बसोबास गर्छन्। दुई किलोमिटर तल रघुगङ्गा नदीको किनारबाट सुरु भएको पहिरो चौरखानीको शिरमा रहेको पहाडको फेदीमा पुगेको स्थानीय रामप्रसाद छन्त्यालले बताए। बर्सेनि ग्यावियन पर्खाल र भल व्यवस्थापन गरे पनि पहिरो रोकिएको छैन। पहिरो रोकथामको प्रयास सफल नभएकाले गाउँलाई नै अन्यत्र स्थानान्तरण गर्न जग्गाको खोजी गरिरहेको रघुगङ्गा गाउँपालिकाका अध्यक्ष भवबहादुर भण्डारीले बताए। रासस"
इलाम र बझाङमा उपनिर्वाचन : आजदेखि आचारसंहिता लागू,"काठमाडौं : निर्वाचन आयोगले आगामी वैशाख १५ गते हुने उपनिर्वाचनका लागि सम्बन्धित क्षेत्रमा आजदेखि आचारसंहिता लागू गरेको छ। आयोगका सहसचिव एवम प्रवक्ता शालिग्राम शर्मा पौडेलले इलाम र बझाङ जिल्लाभर आचारसंहिता लागू गराइएको जानकारी दिए। पौडेलका अनुसार निर्वाचन आचारसंहिता, २०७९ बमोजिम आचारसंहिता लागू हुने निकाय, अधिकारी, राजनीतिक दल, उम्मेदवार र सम्बन्धित पक्षले आचारसंहिताको पालना गर्नुपर्नेछ । आयोगबाट जारी विज्ञप्तिमा भनिएको छ,इलाम जिल्ला प्रतिनिधि सभा सदस्य निर्वाचन क्षेत्र नं २ को प्रतिनिधि सभा सदस्यको रिक्त पद र बझाङ जिल्ला प्रतिनिधि सभा सदस्य निर्वाचन क्षेत्र नं १ को प्रदेश सभा सदस्य निर्वाचन क्षेत्र नं १ को प्रदेश सभा सदस्यको रिक्त पदमा संवत् २०८१ साल वैशाख १५ गते सम्पन्न हुने उपनिर्वाचन प्रयोजनका लागि उप निर्वाचनलाई स्वच्छ, स्वतन्त्र, निष्पक्ष र भयमुक्त वातावरणमा सम्पन्न गर्नका निर्वाचन आयोग ऐन, २०७३ को दफा २२ तथा निर्वाचन आचार संहिता, २०७९ को दफा १ को उपदफा (२) ले दिएको अधिकार प्रयोग गरी इलाम र बझाङ जिल्लाभर देहायमा उल्लेख भएका व्यक्ति, संस्था, निकाय तथा अधिकारीलाई संवत् २०८० साल चैत्र २८ गतेदेखि निर्वाचन सम्पन्न नभएसम्म निर्वाचन आचार संहिता, २०७९ को व्यवस्था लागू गर्ने निर्णय भएको छ । आचारसंहिताको दफा ४२ बमोजिम आचारसंहिताको पालना तथा राजनीतिक दल तथा उम्मेदवारले गर्न पाउने निर्वाचन खर्चको सम्बन्धमा नेपाल प्रहरी, अन्य सुरक्षा निकाय, कुनै कार्यालय वा व्यक्तिमार्फत आवश्यक सूचना र विवरण लिई तत्काल कारबाही गर्न निर्देशन दिइएको छ । राजनीतिक दल, उम्मेदवार, दलको भातृ सङ्गठन तथा सम्बन्धित व्यक्तिले जुलुस, आमसभा, कोणसभा, बैठक वा भेलासम्बन्धी विषय, सवारीसाधनको प्रयोग र सञ्चारमाध्यमको प्रयोग तथा निर्वाचन खर्च गर्दा आचारसंहिताको मापदण्डबमोजिम गर्नुपर्ने आयोगले जनाएको छ।"
इजरायलले गाजा युद्धको व्यवस्थापनमा गल्ती गरिरहेको छ : बाइडेन,"वासिङटन डिसी : अमेरिकी राष्ट्रपति जो बाइडेनले हमासविरुद्ध इजरायलको युद्धको अहिलेसम्मकै सबैभन्दा कडा आलोचना गर्दै इजरायली दृष्टिकोणलाई गलत भनेका छन्। छ महिना लामो युद्धका कारण मृत्यु हुनेको सङ्ख्या बढ्दै गएको भन्दै विश्वव्यापी आक्रोश बढेसँगै बाइडेनले इजरायली प्रधानमन्त्री बेन्जामिन नेतन्याहूले द्वन्द्व व्यवस्थापनलाई सही दिशा दिन नसकेको बताएका हुन्। उनले गाजामा युद्धविरामको आवश्यकता रहेको पनि दोहोर्याए। 'मलाई लाग्छ, उहाँले जे गरिरहनुभएको छ, त्यो गल्ती हो । म उहाँको दृष्टिकोणसँग सहमत छैन,' बाइडेनले स्पेनी भाषाको टिभी नेटवर्क युनिभर्सियनलाई दिएको अन्तर्वार्तामा भने। उनले नेतन्याहूलाई युद्धविरामका लागि आह्वान गर्न, आगामी छदेखि आठ हप्ताका लागि अनुमति दिन र देशमा जाने सबै खाद्यान्न र औषधिमा पूर्ण पहुँच प्रदान गर्न आग्रह गरे। अमेरिका, कतार र इजिप्टका मध्यस्थकर्ताहरूले युद्धविराम र बन्धक मुक्त सम्झौतामा प्रगति खोजिरहेका बेला बाइडेनको यो टिप्पणी आएको हो जसले गाजा पट्टीमा बढ्दो भोकमरी सङ्कटलाई सम्बोधन गर्न सहायता वितरण बढाउने प्रस्ताव पनि गरेका छन्। इजरायलले सहायतामा कुनै प्रतिबन्ध नलगाएको र अमेरिका र संयुक्त राष्ट्रसङ्घको मागलाई पालना गरेको जनाएको छ । मानवीय सामग्रीको प्रवाह बढाउन कदम चाल्न इजरायल सरकारको नाममासर्वोच्च अदालतबाट बुधबारसम्मको समयसीमा तोकिएको छ । इजरायलले राहत सामग्रीको प्रवेशमा प्रतिबन्ध लगाएको र गाजावासीलाई आधारभूत आवश्यकता प्रदान गर्न असफल भएको आरोप लगाउने पाँच गैरसरकारी संस्थाहरूले यो मुद्दा उठाएका थिए । प्यालेस्टिनी शरणार्थीका लागि संयुक्त राष्ट्रसङ्घीय निकाय यूएनआरडब्लुएले मङ्गलबार भनेको छ, 'अनिकालको खबर पछि फेब्रुअरी र मार्चमा ४० प्रतिशतभन्दा बढी खाद्यान्न वितरण अभियानलाई बञ्चित गरिएको छ । मार्चपछि कुनै पनि यूएनआरडब्लुएका खाद्य सामग्री बोकेका गाडीलाई अनुमति दिइएको छैन ।' मानवतावादीहरूले इजरायलले गाजामा भोकमरीलाई युद्धको विधिको रूपमा प्रयोग गरेको आरोप लगाएका छन्, जहाँ संयुक्त राष्ट्रसङ्घका विशेषज्ञहरूले गाजाको जनसङ्ख्याको झण्डै आधा अर्थात् ११ लाख व्यक्तिले घातक खाद्य असुरक्षाको सामना गरिरहेको बताएका छन् । कोगाट नामक समुद्रपार आपूर्ति गर्ने इजरायली निकायका अनुसार आइतबार र सोमबार ७४१ वटा सहायता ट्रक गाजा प्रवेश गरेका छन् भने मङ्गलबार थप ४६८ वटा ट्रक गाजा प्रवेश गरेका छन् । अक्टोबर ७ मा युद्ध सुरु हुनुअघि दैनिक करिब ५०० ट्रकले गाजालाई आपूर्ति गर्थे । अमेरिकी अन्तर्राष्ट्रिय विकास नियोग (यूएसएआईडी) की प्रशासक सामन्था पावरले पछिल्ला दिनहरूमा गाजामा आपूर्तिका लागि समुद्री क्षेत्रमा परिवर्तन देखिएको तर इजरायलले अझै धेरै गर्न आवश्यक रहेको बताए। पछिल्लो प्रस्तावअनुसार छ हप्तासम्म युद्ध रोकिने, गाजामा रहेका करिब ४० महिला र बालबालिकालाई इजरायलले बन्धक बनाएका सयौं प्यालेस्टाइनी कैदीसँग आदानप्रदान गर्ने र दैनिक ५०० सम्म सहायता ट्रक गाजा प्रवेश गर्ने हमासको स्रोतले जनाएको छ । हमासका नेता इस्माइल हनियेहले इजरायलले युद्ध अन्त्यको मागलाई सम्बोधन गर्न असफल भएको आरोप लगाएका छन्। इजरायली प्रधानमन्त्री नेतन्याहूले इजरायलले आफ्ना सबै बन्धकहरूलाई घर फर्काउने र गाजा क्षेत्रबाट लडाकूहरूलाई हटाउने दोहोरो लक्ष्य हासिल गर्नुपर्ने बताएका छन्। रासस"
"सुनको मूल्य बढ्यो, तोलाको १ लाख ३६ हजार ८ सय","काठमाडौं : स्थानीय बजारमा पहेँलो धातुको मूल्य बढेको छ। नेपाल सुनचाँदी व्यवसायी महासङ्घका अनुसार आज छापावाला सुनको मूल्य प्रतितोला पाँच सयले बढेको छ। मङ्गलबार प्रतितोला एक लाख ३६ हजार तीन सयमा कारोबार भएको छापावाल सुन आजका लागि भने एक लाख ३६ हजार आठ सय निर्धारण भएको छ। त्यस्तै, तेजावी सुन सोमबार प्रतितोला एक लाख ३५ हजार छ सय ५० मा कारोबार भएकोमा महासङ्घले आजका लागि भने एक लाख ३६ हजार एक सय ५० निर्धारण भएको छ। यस्तै, चाँदीको मूल्यमा पनि सामान्य वृद्धि भएको छ। अघिल्लो दिनको तुलनामा चाँदीको मूल्य तोलामा १५ ले बढेर एक हजार सात सय कायम भएको छ। रासस"
"वुमन कार र्याली ले गर्नेछ, जिन्दगीमा गाडी हाँक्न प्रेरित","काठमाडौं : आफ्नो जिन्दगीको गाडी आफैं हाँक्नुस् भन्ने सांकेतिक सन्देशस्वरूप दुई दशकदेखि सुरु गरेको टोयोटा नेपालले बर्सेनि वुमेन्स कार र्याली गर्दै आएको छ। यस वर्ष पनि सोही सन्देश दिने उद्देश्यले आयोजित कार र्यालीमा ५० महिला सहभागी हुँदैछन्। उनीहरूले आगामी वैशाख ८ गते शनिबार राजधानीमा ३० किलोमिटरको दूरीमा कार गुडाउने छन्। महिलालाई प्रोत्साहन पनि गरोस् भनेर जिन्दगीको गाडी पनि आफैं हाँक्न प्रेरित गर्ने सामाजिक सन्देशसहित र्याली सुरु गरिएको बताउँछिन् युनाइटेड ट्रेडर्स सिन्डिकेटको प्रबन्ध निर्देशक रीतु सिंह वैद्य। सन् २००४ बाट र्याली सुरु गरेको टोयोटाको वुमन र्यालीमा त्यतिबेला महिला चालक कम भएको उनले बताइन्। २० वर्षअघि नेपालमा टोयोटाले सुरु गरेकोमा यसबीच समग्र महिलामा नेतृत्व विकास गराउन महिलालाई प्रवद्र्धन गर्न टोयोटा नेपालले अहम् भूमिका खेलेको देखिन्छ। टोयोटा नेपालले महिलालाई मात्र सहभागी गराएर कार र्याली आयोजना गर्दा यो निकै नयाँ कन्सेप्ट थियो। प्रबन्ध निर्देशक वैद्य भन्छिन्, नेपालमा गरेको यो सुरुवातबाट सिक्दै टोयोटाले अरू देशमा पनि महिला कार र्याली आयोजना गर्दै आएको उनले जनाइन्। उनका अनुसार यसै वर्ष साउदी अरबको टोयोटाको डिलरले पनि कार र्याली सुरु गरेको छ। उनीहरूले पनि हामीहरूले गरेजस्तै थिममा रहेर अघि बढ्न खोजेका छन्, उनले भनिन्, हाम्रो सिकाइलाई उनीहरूले अवलम्बन गर्ने भएका छन्। र्यालीमा महिला नै किन भन्ने प्रश्नमा उनी भन्छिन्, हामीले महिलालाई प्रोत्साहन गरेका हौं। मुख्य चालक महिला नै हुनुपर्छ तर साइडमा बस्ने जो भए पनि हुन्छ। महिलाहरू पनि कार चलाउन सक्छन् भन्ने सन्देश यो र्यालीले दिएका छ। महिलालाई यसले धेरै प्रोत्साहन मिलेको छ। सन् २०११ सम्म देशमा धेरै कार चलाउने महिलाको संख्या निकै कम थिए। विस्तारै संख्या बढ्न थालेको र्यालीमा सहभागिता जनाउन आवेदन दिनको संख्याले देखाउँछ। केही वर्ष रोकिएको यो कार र्याली पुनः आयोजना गर्ने तयारीमा रहेको छ। टोयोटा नेपालले महिला र पुरुषमा कहिल्यै फरक व्यवहार गरेको छैन। तर यो र्यालीले बढी महिलालाई प्रेरित गर्न आयोजना हुँदैछ। महिलाहरू ड्राइभिङमा प्रतिष्ठित हुन्, उनीहरूले ड्राइभिङ स्पिड कसरी नियन्त्रण राख्ने, लेनको पालना, ओभरटेक कसरी गर्ने लगायतबारे ड्राइभिङ निर्णय गरून् भन्ने सोच आयोजकको छ। प्रबन्ध निर्देशक रीतु सिंह वैद्यका अनुसार अहिलेसम्मको यस्तो र्याली उपलब्धिमूलक ठानिएको छ। आत्मविश्वास भएका महिलाहरू मात्रै यो र्यालीमा सहभागी हुन्छन्। यसबाट मनोवृत्ति व्यक्तित्व पनि जगाउन खोजेका हौं। सहभागी हुन शुल्क तिरेर आफैं फारम भरेर आत्मविश्वासका साथ आउनु र र्यालीमा रम्न इच्छा देखाउनु सकारात्मक पक्ष हो। यसले महिलाको निर्णय गर्ने क्षमता पनि विकास गर्नेछ। यसमा भाग लिनु पनि एक प्रकारको उपलब्धि हो, उनले अन्नपूर्णसँग भनिन्। यसमा सहभागी हुन टोयोटा ब्रान्डका कार मात्रै भन्ने छैन। जुनसुकै ब्रान्डका कार भएका महिलाहरू सहभागी हुन पाउँछन्। तर सहभागीको सूची भने कम्पनीको फेसबुक पेज तथा वेभसाइडबाट दर्ता खुलाएर तयार भइसकेको छ। विभिन्न क्षेत्रका इच्छुक महिलाले तीन हजार शुल्क तिरेर यसमा सहभागिता जनाएका छन्। यसअघि ६० जनासम्म सहभागी गराएकोमा यसपटक भने ट्राफिक जामको समस्याले ५० जनाको सीमित कोटा रहेको आयोजकले बताएको छ। र्यालीमा विशेष गरेर राजधानीका धार्मिक तीर्थस्थल पायक बनाएर ड्राइभिङ गराइन्छ। यसमा पहिलो, दोस्रो र तेस्रो हुने सहभागीलाई आकर्षक पुरस्कारको पनि व्यवस्था गरिएको छ। तर यो र्यालीमा ड्राइभिङको गति, समयावधिलगायत पारदर्शिता हेर्न र मूल्यांकन गर्ने जिम्मेवारी नासालाई दिइएको छ। यद्यपि साथमा टोयोटाको टिमले पनि हेर्नेछ। र्यालीपश्चात् गोकर्ण रिसोर्टमा महिला उद्यमीमार्फत विभिन्न स्टलहरू पनि राखिनेछ।"
"कांग्रेसमाथि अहिले धेरै चुनौती थपिएको छ, एकजुट बनौं : देउवा",उनले भैरहवास्थित गौतमबुद्ध अन्तर्राष्ट्रिय विमानस्थल सञ्चालनका लागि आवश्यक पहल गर्ने समेत प्रतिबद्धता जनाए। भैरहवा : नेपाली कांग्रेसका सभापति तथा पूर्वप्रधानमन्त्री शेरबहादुर देउवाले पार्टी निर्माणमा एकजुट भएर लाग्नुपर्ने अवस्था आएको बताएका छन् । नेपाली कांग्रेस रुपन्देही क्षेत्र नं ३ कार्यसमितिले आज आयोजना गरेको कार्यक्रममा उनले पार्टीका नेता तथा कार्यकर्तालाई पार्टीको हितमा एकजुट भई लाग्न आग्रह गरेका हुन्। नेपाली कांग्रेसमाथि अहिले धेरै चुनौती थपिएको बताउँदै उनले सबै मतभेद हटाएर चुनौतीको सामना गर्न आग्रह गरे । उनले नेता तथा कार्यकर्तालाई अहिले पार्टीलाई अप्ठयारो पार्ने काम नगर्न आग्रह गरे। । उनले भैरहवास्थित गौतमबुद्ध अन्तर्राष्ट्रिय विमानस्थल सञ्चालनका लागि आवश्यक पहल गर्ने समेत प्रतिबद्धता जनाए। रासस
"डढेलोको धुम्म नहट्ने, केही दिन पानी पनि नपर्ने","काठमाडौं : राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार मुलुकका ५ सय ७२ ठाउँमा डढेलो लागेको छ। जसका कारण काठमाडौंलगायत मुलुकका विभिन्न सहर प्रदूषणले ढाकिएका छन्। हाल भइरहेको प्रदूषणको मुख्य कारण त्यही डढेलो भएको विज्ञहरू बताउँछन। प्राधिकरणको तथ्यांकअनुसार मंगलबार दिउँसोसम्म काठमाडौंको (एयर क्वालिटी इन्डेक्स) एक्यूआईको मात्रा १६५ सम्म रहेको छ। मंगलबार पनि काठमाडौं विश्वको प्रदूषित सहरमध्ये तेस्रो नम्बरमा देखिएको छ। काठमाडौं प्रायःजसो विश्वका मुख्य प्रदूषित सहरको १० नम्बरभित्र परिरहन्छ। हालको आँकडाअनुसार थाइल्यान्डको च्यांगमाई सहर पहिलो र सेनेगलको डाकार दोस्रो नम्बरमा छ। वातावरण विभागका उपमहानिर्देशक तारादत्त भट्ट भन्छन्, काठमाडौंमा हावाको गुणस्तर बिग्रिनुको प्रमुख कारण डढेलो हो। आइतबार साँझदेखि बढिरहेको प्रदूषणको मुख्य कारण अन्य नभई डढेलो नै भएको उनले बताए। अरू बेला सवारीसाधन, उद्योग, कलकारखाना, बालीका अवशेष तथा फोहोर जलाउँदा प्रदूषण निस्किए पनि हाल भने डढेलोले देशैभरि प्रदूषण बढाइरहेको छ। हालसम्म काठमाडौंको (एक्यूआई) को मात्रा २०० भन्दा कम नै रहेको बताउँदै उनले भने नेपालको राष्ट्रिय मापदण्डअनुसार सबैभन्दा राम्रो प्रतिघनमिटर ४० माइक्रोग्राम हुनुपर्छ। यो वर्ष हिउँदमा पनि यति बढी प्रदूषण थिएन। हालको प्रदूषण हट्न कि त मजाले हावा चल्नुपर्छ, कि त पानी पर्नुपर्छ। तर केही दिन पानी पर्ने छाटकाट छैन। काठमाडांैमा छिरिसकेको वायु बाहिर जान मुस्किल पर्छ। यसको असर सबै उमेर समूहलाई नराम्ररी पर्ने उनी बताउँछन्। वृद्धवृद्धा, दीर्घ रोगी, बच्चाहरूलाई प्रदूषणको असर तत्काल देखिने भए पनि स्वस्थ्य मानिसमा यसको असर दीर्घकालमा देखिन्छ। वायु प्रदूषण सबै उमेरसमूहका लागि घातक रहेको उनी बताउँछन्। विभागले हावाको गुणस्तरको अवस्था कस्तो छ ? प्रदूषण न्यूनीकरणका लागि के गर्न सकिन्छ भन्ने काम गरे पनि डढेलोको नियन्त्रण विभागको कार्यक्षेत्र बहिर रहेकाले सम्बन्धित निकायले हेर्नुपर्ने उनी बताउँछन्। विभागले प्रदूषणको तथ्यांक देशैभरिबाट संकलन गर्ने गर्छ। २७ वटा स्टेसनबाट हावाको गुणस्तर नाप्ने गरिए पनि हाल १२१३ वटा स्टेसनहरू मात्रै सञ्चालित रहेको भट्टले जनाए। त्यस बाहेक जनचेतना फैलाउनुपर्छ। फोहोर, प्लास्टिक जलाउन हुँदैन। निर्माणकार्यमा वातावरणीय अध्ययन प्रतिवेदनअनुसारको नियमको परिपालन गरेको छछैन भनेर अनुगमन गर्नुपर्ने भट्टले बताए। सवारी प्रदूषणको हकमा कहिलेकाहीँ छड्के जाँच गरिरहेको उनले बताए। पहिलाको तुलनामा सवारीबाट आउने प्रदूषण अलि कम भएको उनी बताउँछन्। गत वर्ष ९३४ डिजेल गाडीमा ६१६ मापदण्डभित्र र ३१८ वटा मापदण्ड बाहिर रहेकाले हाल प्रदूषणको मुख्य जड डढेलो नै रहेको बताउँछन्। त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक डा विनोद पोखरेल सन् २०२१ को जस्तै घटना दोहोरिन सक्ने भन्दै बारम्बार डढेलो नियन्त्रण तथा पूर्वतयारी गर्न सचेत गराउँदै आएका छन्। उनका अनुसार सन् २०२१ मा करिब साढे ६ हजार वटा डढेलो लागेको थियो। अहिलेको अवस्था हेर्दा पनि सन् २०२१ मा जस्तै हुन सक्ने पोखरेलले बताए। (एक्यूआई) को मात्रा ६३२ थियो। विश्व स्वास्थ्य संगठनका अनुसार शून्यदेखि ५० एक्यूआईलाई स्वस्थ्य मानिन्छ। काठमाडौंमा कतैकतै पानी छिटाए पनि साताभरि प्रदूषण हट्ने गरी पानी पर्ने सम्भावना नभएको उनी बताउँछन्। प्रदूषण रहिरहने र आगलागी पनि बढिरहेको छ। तर हाल थोरै मात्रामा हावा चलिरहेकाले त्यसले सहयोग गरिरहेको पोखरेलले बताए। अहिलेको पुर्वानुमान रहिरहेमा तापक्रम पनि धेरै बढिसकेकाले डढेलोको जोखिम धेरै रहेको र नेपालभरिकै अवस्था नाजुक छ। तर पोखरालगायत पश्चिमका केही ठाउँमा भने मेघ गर्जनसहित पानी पर्ने देखिन्छ। मुलुकका ६४ प्रतिशत डढेलो मानिसकै कारण लागे पनि जलवायु परिवर्तनले त्यसको फैलावटमा सहयोग गरेको छ। सचेतना तथा पूर्वतयारी महत्वपूर्ण हुने उनी बताउँछन्। कतिपय ठाउँमा सामुदायिक वनमा एउटाको रिसइबी भएको ठाउँमा अर्कोले आगो लगाइदिने, रमाइलोको लागि आगो लगाइदिने पनि छन्। नियम कानुन, दण्ड, सजाय कडा चाहिन्छ, उनी भन्छन्, आगो भन्ने बित्तिकै मान्छेमा डर हुनुपर्यो। अन्यथा प्रदूषणको समस्या प्रत्येक वर्ष बढी रहनेछ। मौसम पूर्वानुमान महाशाखाका मौसमविद् सरोज पुडासैनीले अलिअलि मेघगर्जनसहितको बादल देखिए पनि काठमाडौंमा पानी पर्ने थोरै मात्रै सम्भावना भएकाले प्रदूषण रहिरहने बताउँछन्। थोरै बादल भए पनि प्रदूषणले स्पष्ट देखिएको छैन। काठमाडौंमा प्रदूषण आइसकेपछि हटदैन, उनले भने, या त मजाले हावा आउनुपर्यो कि त मजाले पानी पर्नुपर्छ। यसको लागि धेरै वर्षा हुनुपर्छ। तर पानी पर्ने सम्भावना केही दिन देखिन्न। प्राधिकरणकी प्रवक्ता गोमादेवी चेम्जोङले, डढेलो नियन्त्रणका लागि छुट्टै वार्षिक बजेट नभएको जानकारी दिइन्। तर विपद् न्यूनीकरण तथा व्यवस्थापन गर्न जनचेतनामूलक कार्यक्रमअन्तर्गत बजेट छुट्ट्याउने गरिन्छ। यस कार्यक्रमअन्तर्गत बाढी, पहिरो, आगलागी सबै एकै ठाउँमा राखिएको छ। तर हाल भइरहेको स्रोतसाधन अपुग रहेको उनले जनाइन। यो बर्ष फागुन महिना अत्यधिक सुक्खा रह्यो। डढेलोले देशभर भयावह रूप लियो। तर, चैत लागेपछि प्रिमनसुन सुरु भयो। मुलुकभरि पानी पर्यो। झरीले देशैभरि सल्किएको डढेलो निभायो। त्यतिबेला मुलुकको लगभग आधा जस्तो भाग पूरै रातो (डढेलो) लागेको र पानी परेपछिको भिजुलाइजेसन देखिएको थियो। त्यतिबेलै विज्ञहरूले झरीले डढेलो निभाए पनि डढेलोको पिक समय आउँदै गरेकाले सचेत रहन आग्रह गरेका थिए। डढेलोका कारण विगतमा जस्तै अत्यन्त धेरै वायु प्रदूषण बढ्ने पनि बताएका थिए।"
आर्थिक रूपान्तरणका लागि सरकार र निजी क्षेत्रको एकता आवश्यक छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सरकार र निजी क्षेत्रको बलियो एकता आवश्यक रहेको बताएका छन्। नेपाल उद्योग वाणिज्य महासङ्घको ५८ औँ वार्षिक साधारणसभालाई आज सम्बोधन प्रचण्डले निजी क्षेत्रलाई उच्च मनोबलका साथ काम गर्ने वातावरण बनाउन सरकार प्रतिबद्ध रहेका बताएका हुन्। उनले उद्योगीव्यवसायी लगायत लगानीकर्ताको मनोबल उच्च राख्दै देशको आर्थिक रूपान्तरणमा गति दिन सरकार प्रतिबद्ध रहेको बताए। प्रचण्डले भने,यहाँहरूले देखाउनुभएको चासो र मागलाई सम्बोधन गर्न सरकार र निजी क्षेत्रको बलियो एकता आवश्यक छ। लगानी र रोजगारी सिर्जना गर्न एवं उत्पादन र रोजगारी बढाउन निजी क्षेत्रले अग्रणी भूमिका निर्वाह गर्दै आएको उल्लेख गर्दै प्रधानमन्त्री प्रचण्डले राज्यका तिनै तहका सरकारहरूले नीति तथा योजना निर्माणमा निजी क्षेत्रसँग समन्वय गर्दै आएको बताए। उनले सन् २०३० सम्म दिगो विकासका लक्ष्य हासिल गर्ने, सन् २०२६ मा अल्पविकसित मुलुकबाट स्तरोन्नति हुने र द्रूत साथै सन्तुलित विकास र समृद्धि हासिल गर्ने दिशातर्फ नेपाल केन्द्रित भएको बताए। प्रधानमन्त्री प्रचण्डले निर्धारित लक्ष्य हासिल गर्नका लागि सरकार र निजी क्षेत्र दुवैबाट हुने लगानी विस्तार गर्नुपर्ने आवश्यकता औंल्याए। आगामी वैशाखमा हुने लगानी सम्मेलनलाई अधिकतम प्रभावकारी र परिणाममुखी बनाउन सरकार ठोस गृहकार्य र तयारीसहित अगाडि बढेको उनले बताए। उनले भने,देशमा लगानीको वातावरण निर्माण गरी लगानी भित्र्याउन हाम्रा नीति, कानुन, सोच, संरचना र कार्यशैलीमा काफी चुनौती र सीमाहरू छन्। त्यसलाई सम्बोधन गर्न सरकारले आवश्यक परे अध्यादेश नै ल्याएर भए पनि लगानी भित्राउन प्रतिकूल देखिएका ऐनहरू संशोधन गरी लगानीका लागि सरलीकृत नीति र प्रक्रियाका तयारी गरिएको छ। प्रचण्डले वित्तीय नीति र मौद्रिक नीतिबीच तादाम्य कायम एवं निजी क्षेत्रसँग बलियो सहकार्य अर्थतन्त्रका आधारभूत सूचकाङ्कहरू सकारात्मक हुँदै जानु सुखद् कुरा भएको बताए। उनले भने,अर्थतन्त्र सुधारको प्रक्रियालाई तीव्रता दिनका लागि थप दृढताका साथ अगाडि बढ्न सरकार प्रतिबद्ध छ। प्रधानमन्त्री प्रचण्डले आगामी नीति तथा कार्यक्रम र बजेटले उत्पादन र रोजगारी एवं कृषिजन्य उद्योगमा जोड लगाउनुपर्नेमा जोड दिए।"
गठबन्धन फेरबदलको खेल,"सामाजिक सुरक्षाको काम सबै प्रकारका विभेद र असमानता हटाई समतामूलक र न्यायपूर्ण समाजको निर्माण गर्नु हो। जनता, देश र राजनीतिबीच अन्तरसम्बन्ध रहेको हुन्छ। किनकि जनता बेगरको देश र देश बेगरको राजनीतिको परिकल्पनासमेत गर्न सकिँदैन। यसकारण हरेक राजनीतिज्ञ देश र जनताप्रति नैतिकवान् नरहेसम्म देश र राजनीतिले सही गति र दिशा लिन सक्दैन। राजनीतिक दल एउटा राजनीतिक संस्था हो, जो सत्तामा जान निरन्तर प्रयत्न गरिरहेको हुन्छ। हरेक राजनीतिक दलको अन्तिम उद्देश्य सत्तामा जानु र शासन गर्नु नै हो। यसको अर्थ राजनीतिक दलहरूलाई सत्तामा जान हरेक तिकडम गर्न र सत्तामा गएर मनपरी गर्न छुट हुन्छ भन्ने कदापि होइन। राजनीतिक दलको शक्तिको स्रोत जनता हुन् भने प्राप्त गर्ने माध्यम आवधिक निर्वाचन हो। हरेक राजनीतिक दलले निर्वाचनबाट आफूले प्राप्त गरेको मतादेशअनुसारको भूमिका निर्वाह गर्नुपर्नेमा सबैले सत्तामै हिस्सेदारी खोज्ने यहाँको चलन छ। मानौं कि निर्वाचनबाट आएका दल प्रतिपक्षमा बस्नै हुँदैन र प्रतिपक्षको कुनै भूमिका नै हुँदैन। बहुमतको सरकार अल्पमतको प्रतिपक्ष रहने मान्यतालाई दलहरूले स्विकार्न नसक्दा वर्तमान व्यवस्था र निर्वाचन प्रणालीमाथि प्रश्न उठ्न थालेको छ। मुलुकमा संघीयता लागू भई संघ र प्रदेशको दोस्रो निर्वाचन सम्पन्न भइसक्दा पनि मुलुकमा सत्ता गठबन्धन फेरबदलको खेल रोकिएको छैन। आवधिक रूपमा निष्पक्ष निर्वाचन सम्पन्न हुनु लोकतन्त्र, देश र जनता सबैका लागि सुखद पक्ष हो। निर्वाचनबाट जनमत परिवर्तन हुनु र राजनीतिक सन्तुलन फेरिनुलाई सामान्य मानिन्छ। तर, नेपालका राजनीतिक दलहरू यसलाई स्विकार्न तयार छैनन्। नयाँ होस् या पुराना, सबैलाई जसरी पनि सत्ता नै चाहिएको छ। त्यो पनि सबैलाई जसरी भए पनि आजै सत्ता चाहिएको छ। निर्वाचनबाट फेरिएको राजनीतिक परिदृश्यलाई कुनै दलले स्विकार गरेका छैनन्। सबैको अर्जुनदृष्टि सत्तामै छ। संघमा सत्ता गठबन्धन स्थिर नरहेसम्म प्रदेशहरूमा स्थिरता कायम हुन सक्दैन। यही गति रहिरहने हो भने कानुन उल्लंघन र विभिन्न तिकडम गरी सरकार गठन गर्ने र विघटन हुने क्रम जारी रहन्छ। संसदीय विकृति र विसंगति झन् झन् झाँगिँदै जान्छ। संविधान लागू भएको आठ वर्ष पुग्दा पनि संविधानवाद र कानुनी शासन स्थापित हुन सकेको छैन। यस अवधिमा बनेका कुनै पनि सरकारले विकास र सुशासन दिन सकेको छैन। बरु प्रजातन्त्रको मन्दिर संसद्लाई नै विघटन गरेर संविधानलाई नै ध्वस्त पार्नेसम्मका प्रयास यसबीचमा भए। यस अवधिमा न्यायालय र न्यायालयको नेतृत्वसमेत विवादमुक्त रहन सकेनन् भने राष्ट्रप्रमुखदेखि सभामुखसम्म कोही विवादरहित रहन सकेनन्। सांसदहरूको ध्यान आवश्यक कानुन निर्माणमा नभई सत्ता गठबन्धन फेरबदलमा केन्द्रित छ। सरकार बनाउने र गिराउने काममा संसद्को काम सीमित हुन पुगेको छ। छिटोछिटो सरकार परिवर्तन भए पनि जनताले सरकार छ भनेर अनुभुति गर्न सकेका छैनन्। नेपालमा भएको पछिल्लो दुई निर्णायक जनआन्दोलन २०४६ र २०६२६३ मा दलबीच गठबन्धन भएको थियो र आन्दोलन सफल पनि भयो। त्यस्तै मधेसमा भएको पछिल्लो दुई आन्दोलन २०६४ र २०७२ पनि मधेसकेन्द्रित विभिन्न दलको मोर्चाबन्दीमै भएको थियो। तसर्थ नेपालमा आन्दोलनका लागि दलबीच हुने गठबन्धन वा मोर्चाबन्दी प्रभावकारी र सफल हुने गरेको बुझ्न सकिन्छ। सत्तामा सहकार्य वा सत्ताका लागि दलबीच गठबन्धनको सुरुआत २०५१ सालदेखि भएको हो। मध्यावधि निर्वाचन २०५१ मा कुनै पनि दलको बहुमत आएको थिएन। आम निर्वाचन २०४८ र २०५६ मा नेपाली कांग्रेसले बहुमत प्राप्त गरेको भए पनि संसद् पूरा अवधि टिक्न सकेको थिएन। संविधानसभाको निर्वाचन २०६४ नयाँ निर्वाचन प्रणालीअनुसार भएको थियो र कुनै दलले बहुमत प्राप्त गर्न सकेको थिएन। २०६४ देखि २०७० सम्मको अवधिमा दलबीच गठबन्धन सरकार गठन र विघटनको खेल चल्यो। यस अवधिमा चारवटा गठबन्धन सरकार गठन भए भने चुनाव गराउन प्रधानन्यायाधीशको अध्यक्षतामा सरकार गठन गर्नु परेको थियो। संविधानसभाको निर्वाचन २०७० मा पनि कुनै दलको बहुमत आएन र फेरि गठबन्धन सरकार गठन र विघटनको खेल चल्यो। तर कुनै सत्ता गठबन्धन सफल हुन सकेन। स्थानीय निर्वाचन २०७४ देखि दलबीच निर्वाचनमा पनि गठबन्धनको सुरुआत भयो। २०७४ को स्थानीय निर्वाचनमा केही सीमित स्थानमा कांग्रेस र माओवादीबीच गठबन्धन भयो तर गठबन्धन सफल हुन नसकेको बुझाइ दुवै पक्षका नेताको रह्यो। त्यसको केही महिनापछि भएको प्रतिनिधिसभा र प्रदेशसभाको निर्वाचनमा एमाले र माओवादीबीच देशैभर गठबन्धन भयो भने मधेसमा तत्कालीन संघीय समाजवादी र राजपाबीच गठबन्धन भयो। मधेसमा मधेसी गठबन्धन र बाँकी प्रदेशमा वाम गठबन्धन सफल भयो। गठबन्धन सरकारमा कुनै पनि दलको एकल प्रभुत्व हुँदैन। संसद्मा कुनै पनि दलको बहुमत नरहेको अवस्थामा यस्तो सरकार बन्नु सामान्य कुरा हो। चुनावी गठबन्धनको सफलताबाट हौसिएर पार्टी एकतासम्म गरेका दलहरूको एकता सत्तामा कायम रहन सकेन। सत्ताकै लागि दलहरूमा विवाद बढ्दै गयो। विवादकै बीच अदालतको निर्णयबाट एमाले र माओवादी छुट्टिए। त्यसपछि सरकार बहुमतमा रहेन र सत्ताका लागि फेरि गठबन्धनको खेल सुरु भयो। ओलीलाई अधिनायकवादीको आरोप लगाउँदै अर्को सत्ता गठबन्धनको निर्माण भई कांग्रेसको नेतृत्वमा गठबन्धन सरकार गठन भयो। तत्कालीन सत्ता गठबन्धनका पाँच दलले आगामी निर्वाचन र त्यसपछि पनि गठबन्धन कायम राख्ने सहमति गरेका थिए। २०७९ को निर्वाचनसम्म पाँच दलबीच गठबन्धन कायम रहे पनि सरकार गठनको क्रममा सत्ता गठबन्धन फेरियो। तर नयाँ सत्ता गठबन्धन धेरै दिनसम्म कायम रहन सकेन। राष्ट्रपतिको निर्वाचनपछि पुनः पुरानै गठबन्धन सत्तामा आयो। अहिले फेरि सत्ता गठबन्धन फेरिएको छ तर कहिले सम्मलाई हो ठेगान छैन। दल र तिनका नेतामा जनताको इच्छा र अपेक्षा पूरा गर्नुभन्दा पनि आफ्नो व्यक्तिगत स्वार्थ र सत्तालिप्सा हाबी रहेका कारण दलबीचको चुनावी गठबन्धन केही हदसम्म सफल त भयो र पनि सत्ता गठबन्धन सफल हुन सकेको छैन। गठबन्धन गर्न दलबीच साझा अर्थिक राजनीतिक कार्यक्रमा सहमति पनि खोजिँदैन, केवल सत्तास्वार्थ मिले पुग्छ। यसरी, केवल स्वार्थका लागि र एकले अर्कालाई देखाइदिन गरेको गठबन्धन लामो समय चल्ने कुरै भएन। स्वार्थ बाझिन वा अर्को गठबन्धनमा बढी फाइदा देख्न साथ पुरानो गठबन्धन भत्किने र नयाँ बन्ने गरेको छ। गठबन्धन गर्दा दलबीच सहमति हुन्छ र त्यो सहमतिको मसी नसुक्दै सहमति फेरिन्छ कि च्यातिन्छ। तसर्थ दलहरू इमान्दारिताका साथ जनताको आकांक्षा पूरा गर्न प्रतिबद्ध भएर सहमति नगरेसम्म र आआफ्ना स्वार्थ त्यागी मतादेशअनुसारको आफ्नो भूमिका स्वीकार नगरेसम्म गठबन्धन सरकार सफल हुँदैन। सत्ता गठबन्धन फेरबदलको खेल चलिरहन्छ। संघीय सरकारको गठबन्धन फेरिनासाथ प्रदेश सरकारहरूको गठबन्धन पनि फेरिन्छ। संघमा सत्ता गठबन्धन स्थिर नरहेसम्म प्रदेशहरूमा स्थिरता कायम हुन सक्दैन। यही गति रहिरहने हो भने कानुन उल्लंघन र विभिन्न तिकडम गरी सरकार गठन गर्ने र विघटन हुने क्रम जारी रहन्छ। संसदीय विकृति र विसंगति झन् झन् झाँगिँदै जान्छ। गठबन्धन सरकारमा कुनै पनि दलको एकल प्रभुत्व हुँदैन। संसद्मा कुनै पनि दलको बहुमत नरहेको अवस्थामा यस्तो सरकार बन्नु सामान्य कुरा हो। गठबन्धन सरकार राष्ट्रिय संकटको समयमा पनि बन्न सक्छ, जुन सरकारलाई उच्च स्तरको राजनीतिक औचित्यपूर्ण वा सामूहिक पहिचान दिन सक्नुपर्छ। राष्ट्रियताको भावनामा कमी तथा क्षेत्रीयताको भावनामा वृद्धि, कुशासन तथा भ्रष्टाचारमा वृद्धि र विधिको शासन तथा कानुनी शासन कमजोर हुनु गठबन्धन सरकारको प्रमुख अवगुण छ।"
एमाले सिन्धुलीको आठौं अधिवेशन आज,"सिन्धुली : नेकपा एमाले सिन्धुलीको आठौं जिल्ला अधिवेशन आजबाट सिन्धुलीमाढीमा सुरु हुँदैछ। केन्द्रीय महासचिव शंकर पोखरेलले उद्घाटन गर्ने अधिवेशन बिहान ११ बजेबाट सुरु हुने नेकपा एमाले सिन्धुलीका प्रचार तथा प्रकाशन विभाग प्रमुख संजय कुमार दाहालले जानकारी दिए। उनले भने, अधिवेशनको सम्पूर्ण तयारी पूरा भएको छ ।अधिवेशनको उद्घाटन पार्टीका महासचिव शंकर पोखरेलले गर्नुहुनेछ ,अधिवेशका लागि प्रतिनिधि, अतिथि, पार्टीका शुभचिन्तक, शुभेच्छुकहरु सिन्धुलीमाढी आइसक्नु भएको छ । अधिवेशनका लागि जिल्लाका दुई नगरपालिका र ७ वटा गाउँपालिका अन्तरगत भुगोलबाट ५१४, जनवर्गीय संगठनहरुबाट ७६, जिल्ला कमिटी सदस्य (आयोजक) १३० सल्लाहकार २५ र मनोनित ३९ गरी कूल ७८४ जना प्रतिनिधि सहभागि हुनेछन्। अधिवेशनबाट जिल्ला अध्यक्ष १, उपाध्यक्ष १, सचिव १, उपसचिव २ सहित १ सय जना निर्वाचित गर्ने छ भने पाँच जना मनोनित हुने छन्।"
मांसपेशी बलियो बनाउन दैनिक व्यायाम जरुरी,"हामी धेरै समय बसेरै बिताउँछौं। चाहे मोबाइल चलाउँदा होस् वा कम्प्युटरमा काम गर्दा। कार्यालयको काम वा लेखपढ, सबै बसेरै गरिन्छ। पहिले जस्तो शारीरिक व्यायाम हुने घरबाहिरको काम अहिले धेरैले गर्न छाडिसके। व्यस्तताले घुमफिर पनि घटेको छ। यसले हाम्रो शरीरको मांसपेशी कमजोर हुँदै जान्छ। अझै विशेषगरी हात, पिठ्युँ, कम्मर, तिघ्रा आदिका मांसपेशी बढी कमजोर हुन्छन्। अनि विस्तारै दुखाइ सुरु हुन्छ। कहिलेकाहीँ घोचेको जस्तो। भाँच्चिएको जस्तो। एकदमै अप्ठेरो भएको जस्तो। एकै ठाउँमा धेरै समय बसेर काम गर्दा ट्रिगर प्वाइन्ट बन्छन्। त्यही प्वाइन्टमा बेस्सरी थिच्दा, सहनै नसक्ने दुखाइ हुन्छ। पछाडिपट्टिका मांसपेशीहरूले मेरुदण्डलाई सपोर्ट गर्छ। नितम्बको मांसपेशीले शरीरलाई हिँड्दा वा उभिँदा सन्तुलन गर्छ। लामो समय कुर्सीमा बसेर काम गर्दा यो मांसपेशी क्षय भएर जान्छ। यसले मेरुदण्डलाई धेरै दबाब पर्ने भएकाले ढाड दुख्न थाल्छ। पेटको मांसपेशी कमजोर हुँदा भुँडी अगाडि लच्कन्छ। यसले कम्मर र स्पाइनलाई दबाब पर्छ। अनि विस्तारै कम्मर र ढाड दुख्ने समस्या आउँछ। हामी घाँटी झुकाएरै मोबाइल हेर्छौं। झुकाएरै पढ्छौं। झुकेरै कम्प्युटरमा काम गर्दा पिठ्युँमा दबाब पर्छ। जसले गर्दा गर्धनदेखि पिठ्युँसम्मको भागमा दुखाइ हुन्छ। त्यसैले शरीरमा विस्तारै देखिने यस्ता दुखाइलाई कम गर्न दैनिक व्यायाम जरुरी छ। दैनिक आधा वा एक घण्टा हिँड्ने बानी बसाल्नुपर्छ। सातामा कम्तीमा पनि दुई पटक ब्याडमिन्टन, टेबुलटेनिस, रिङ फ्याक्ने वा डोरीलगायतका खेल खेल्नुपर्छ। पुल अफ, पुस अप, सिट अप आदिले पनि शरीरमा ताजापन ल्याउँछ। (डानोर्बु, वरिष्ठ फिजियोथेरापिस्ट हुन्।)"
सार्कसँग साझेदारी गर्न संयुक्त राष्ट्रसंघ तयार छ : महासचिव गुटेरेस,"काठमाडौं : संयुक्त राज्य अमेरिकाको औपचारिक भ्रमणमा रहेका दक्षिण एसियाली क्षेत्रीय सहयोग सङ्गठन (सार्क)का महासचिव गोलाम सरवारले संयुक्त राष्ट्रसंघका महासचिव एन्टिनियो गुटेरेससँग राष्ट्रसंघीय मुख्यालय न्युयोर्कमा शिष्टाचार भेट गरेका छन् । सार्कका महसचिवलाई आफ्नो कार्यकक्षमा स्वागत गर्दै महासचिव गुटेरेसले विश्व जनसङ्ख्याको ठूलो हिस्सा ओगटेको सार्क क्षेत्रसँग संयुक्त राष्ट्रसंघले सहकार्य गर्न चाहेको बताए । उनले सार्कसँग साझेदारी गर्न आफू तयार रहेको बताउँदै निरन्तर सहयोग रहने प्रतिबद्धता व्यक्त गरे । सार्क सचिवालयका अनुसार महासचिव सरवारले राष्ट्रसंघबाट सार्कलाई निरन्तर सहयोग एवं समर्थनप्रति प्राप्त भएकामा कृतज्ञता व्यक्त गरेका थिए । सार्क संयुक्त राष्ट्रसंघको पर्यवेक्षक संस्था हो । सन् २००४ मा राष्ट्रसंघले सार्कलाई उक्त दर्जा प्रदान गरेको हो । राष्ट्रसंघका महासचिव गुटेरेससँगको भेटमा महासचिव सरवारले दुवै संस्थाबीच सम्बन्ध विस्तारका साथै जलवायु परिवर्तन, खाद्य सुरक्षा, नवीकरणीय ऊर्जाका क्षेत्रमा सहयोग बढाउनेबारेमा छलफल गर्नुभएको सार्क सचिवालयले जारी गरेको विज्ञप्तिमा जनाइएको छ । सार्कले राष्ट्रसंघीय विकास कार्यक्रम, खाद्य सङ्गठन, शैक्षिक, वैज्ञानिक तथा सांस्कृतिक सङ्गठन (युनेस्को), स्वास्थ्य सङ्गठन, जनसङ्ख्या कोषलगायत १२ वटा राष्ट्रसंघीय निकायसँग समझदारीपत्रमा हस्ताक्षर गरेको जानकारी दिँदै महासचिव सरवारले बदलिँदो परिवेशमा ती निकायसँग गरिएका समझदारीलाई अद्यावधिक गर्न आवश्यक भएको बताए। राष्ट्रसंघ र सार्कबीचको साझेदारीलाई परियोजनामा आधारित गराउन काठमाडौँस्थित सार्क सचिवालयमा राष्ट्रसंघ र सार्कले संयुक्त बैठक गर्नुपर्नेमा जोड दिए । उनले पारस्परिक सहयोगका नयाँ परियोजना पहिचान गर्नुपर्ने बताए । उनले सचिवालयका पदाधिकारीलाई क्षमता अभिवृद्धिलगायत अवसरको व्यवस्थाका लागि महासचिव गुटेरेससँग अनुरोध पनि गरे । महासचिव गुटेरेसले सार्क महासचिवको प्रस्तावको स्वागत गर्दै राष्ट्रसंघ र सार्कबीचको सहकार्य अभिवृद्धिमा जोड दिए । सार्कसँगको क्षेत्रगत साझेदारीका लागि उनले सम्बद्ध निकायका अधिकारीलाई सार्क सचिवालयका पदाधिकारीसँग तत्काल सम्पर्क एवं समन्वय गर्न निर्देशन दिए । साथै उनले दुई संस्थाबीचको विद्यमान सम्बन्धलाई अझ सुदृढ बनाउन र निकट सम्पर्कमा रहेर काम गर्दै सार्कलाई निरन्तर सहयोग गर्ने प्रतिबद्धता व्यक्त गरे रासस"
निरन्तर संवैधानिक जटिलता,"प्रदेशहरूमा जसरी वर्ष दिनभित्र पटकपटक गठबन्धन र सरकार परिवर्तन भएको भयै छन् र न्यायिक निरूपण आवश्यक पर्ने संवैधानिक जटिलता देखा परेको छ, यसले संघीय व्यवस्थाको गरिमा घटाएको छ। गण्डकी प्रदेशमा एमाले संसदीय दलका नेता खगराज अधिकारीको नियुक्तिले संवैधानिक जटिलता पैदा गरेको छ। निर्वाचन आयोगको तथ्य हेर्दा गण्डकीमा माओवादीका ८ सांसद छन्। एमालेसँग २२ सांसद छन् र १ जना स्वतन्त्र। यी सबै जोड्दा ६० सदस्यीय गण्डकी प्रदेश सभाको बहुमत अर्थात् ३१ हुन्छ। त्यही आधार देखाएर यी दल र स्वतन्त्रको दाबीअनुसार अधिकारीलाई प्रदेश प्रमुखले चैत २५ गते मुख्यमन्त्री नियुक्त गरे। तर माओवादीले ८ गनेकामध्ये १ जना भने सभामुख हुन्। सभामुखलाई पनि संसद् सदस्य मानेर गण्डकी प्रदेशसभा ६० सदस्यीय छ। त्यसको बहुमत ३१ नै हो। र, संविधानको धारा १६८ को उपधारा २ ले दुई वा दुईभन्दा बढी दलको समर्थनमा बहुमत पुग्नेलाई मुख्यमन्त्री नियुक्त गर्न सक्ने व्यवस्था पनि गरेको छ। तर ती दलले आफ्नो सदस्य मानेका सभामुखको गणना सरकार गठनमा गर्न मिल्ने कि नमिल्ने जटिलता त्यही हो। कोशी प्रदेशमा गएको असारमा मुख्यमन्त्रीका लागि दाबी पेस गर्दा सभामुखले हस्ताक्षरै गरे र कांग्रेसका उद्धव थापा नियुक्त भए। जसलाई सर्वाेच्च अदालतले मान्यता दिएन। बदर गरिदियो। कोशीमा सभामुखको हस्ताक्षर मानिएन भने गण्डकीमा गणना चाहिँ मान्य नहुनेपर्ने तर्क एकथरी संविधानविद्हरूले गरेका छन्। केहीको तर्कचाहिँ बहुमत पुयाउने भनेको विश्वासको मत लिँदा हो, समर्थन गर्दा त दलका सदस्यको संख्या गणना हुनु स्वाभाविक हो भनेका छन्। जे जसो गरेर भए पनि सरकार गठनमा सभामुखको भूमिका हुनु हुँदैन नै भन्ने संसदीय लोकतन्त्रको मान्यता हो। संसद्भित्र मत विभाजनका बेला दुवैतिर बराबर हुँदा चाहिँ सभामुखलाई मताधिकार हुन्छ। तर गण्डकीमा त्यसो भइसकेको होइन र छैन। सभामुखजस्तो तटस्थ र निष्पक्ष भूमिकामा हुनुपर्ने संस्था र व्यक्तिलाई प्रदेशहरूमा सरकार गठनका बेला निरन्तर विवादमा तानिएको छ। कोशीमा जस्तै गण्डकीको विवाद पनि फेरि सर्वाेच्च अदालत पुगेर उसैले छिनोफानो गरिदिनुपर्ने हुनु भनेको न्यायपालिकालाई जबर्जस्ती हस्तक्षेपकारी भूमिकामा निम्त्याउनु हो। सत्ताको लुँछाचँुडी र रस्साकस्सीमा दलहरूले खेलिरहेको अवस्थ खेलले नै न्यायपालिकालाई भूमिका दिइरहेको छ। खासमा प्रदेशहरूमा जसरी वर्ष दिनभित्र पटकपटक गठबन्धन र सरकार परिवर्तन भएको भयै छन् र न्यायिक निरूपण आवश्यक पर्ने संवैधानिक जटिलता देखा परेको छ, यसले संघीय व्यवस्थाको गरिमा घटाएको छ। दलहरूले संघीय लोकतान्त्रिक गणतान्त्रिक यो व्यवस्थाको मर्मकै धज्जी उडाएका छन्। जनतालाई व्यवस्थाप्रतिको निराशालाई नै मलजल गरेका छन्।"
राष्ट्रिय सभा उपाध्यक्षको निर्वाचन आज : विमला र विष्णुदेवीबीच प्रतिस्पर्धा,"काठमाडौं : संसद्को माथिल्लो सदन राष्ट्रियसभा उपाध्यक्षका लागि आज निर्वाचन हुँदैछ। उपाध्यक्ष पदका लागि एमालेकी विमला घिमिरे र कांग्रेसकी विष्णुदेवी पुडासैनीले उम्मेदवारी दिएका छन्। सत्ता गठबन्धनका तर्फबाट एमालेकी घिमिरेले उम्मेदवारी दिएकी हुन् भने विपक्षी कांग्रेसकी सांसद पुडासैनी पनि प्रतिस्पर्धामा उत्रेकी छिन्। सचिवालयका अनुसार मंगलबार दुई जनाको मात्रै उम्मेदवारी परेको छ।कांग्रेस संसदीय कार्यसमितिको मंगलबारको बैठकले पुडासैनीलाई उपाध्यक्षमा उम्मेदवार बनाउने निर्णय गरेको थियो। निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत १५ गते राजीनामा दिएपछि पद रिक्त थियो। एमाले सम्मिलित नयाँ समीकरण बनेपछि सभाको अध्यक्ष माओवादी केन्द्रले लिने र उपाध्यक्ष एमालेले पाउने सहमति भएको थियो। सोहीअनुसार माओवादी केन्द्रका नारायणप्रसाद दाहाल अध्यक्षमा निर्वाचित भएका थिए। ५९ सदस्यीय राष्ट्रियसभामा हाल माओवादी केन्द्रका १७, कांग्रेसका १६, एमालेका १०, एकीकृत समाजवादीका ८, लोकतान्त्रिक समाजवादी पार्टी नेपाल र राष्ट्रिय जनमोर्चाका ११ जना सांसद छन्। २ जना सरकारको सिफारिसमा राष्ट्रपतिबाट मनोनीत हुन्। एक जना मनोनीत हुन बाँकी छ।"
किसान आन्दोलनदेखि मुख्यमन्त्रीसम्म,"दैलेख : किसान आन्दोलनबाट राजनीतिमा उदाएका एमाले नेता यामलाल कँडेल कर्णाली प्रदेशको मुख्यमन्त्री बनेका छन्। २५ कात्तिक २०१८ मा दैलेखको तत्कालीन सेरी गाविसमा जन्मिएका कँडेल मुख्यमन्त्री नियुक्त भएका हुन्। कर्णाली प्रदेश प्रमुख तिलक परियारले मंगलबार कँडेललाई मुख्यमन्त्रीमा नियुक्त गरेका हुन्। कँडेलले गठबन्धनमा रहेका नेकपा एमालेका ९, माओवादी केन्द्रका १३ र एकीकृत समाजवादीका १ सहित २३ प्रदेशसभा सदस्यको हस्ताक्षरसहित मुख्यमन्त्रीमा दाबी पेस गरेका थिए। राजनीतिमा आउनुपूर्व शिक्षण पेसामा संलग्न नेता कँडेल २०३६ मा सुर्खेतको दशरथपुरमा भएको किसान आन्दोलनका साक्षी थिए। चार जनाले शहादत प्राप्त गरेको उक्त आन्दोलनमा सहभागी भएर कँडेलको औपचारिक राजनीतिक यात्रा सुरु भएको थियो। उनी त्यतिबेला शिखर मावि दशरथपुरमा शिक्षण पेसामा संलग्न थिए। किसान आन्दोलनबाट राजनीति सुरु गरेका कँडेल २०४० सालमा काठमाडौंको शंकरदेव क्याम्पसमा अनेरास्ववियुको तर्फबाट स्ववियु सभापतिको उम्मेदवार बने। त्यतिबेला उनी नेविसंघका उम्मेदवार सुर्खेतकै हृदयराम थानीसँग पराजित भएका थिए। २०४२०४३ सालमा झन्डै ९ महिना बन्दी जीवनसमेत बिताएका कँडेल २०४० देखि २०४६ सम्म पार्टीको काठमाडौं उपत्यकाको विद्यार्थी कमिटीमा रहेर सक्रिय राजनीतिमा संलग्न थिए। २०४९ मा एमाले सुर्खेतको प्रथम अधिवेशनबाट सचिव बनेका कँडेल सोहीबेला पार्टी राजनीतिमा सक्रिय भए। सोही वर्ष भएको स्थानीय निकायको निर्वाचनमा उनी वीरेन्द्रनगर नगरपालिकाको मेयर पदमा निर्वाचित भएका थिए। २०५१ सालमा मेयर पदबाट राजीनामा दिएका कँडेलले मध्यावधि निर्वाचनमा कांग्रेसका हृदयराम थानीलाई पराजित गर्दै पहिलो पटक संसदीय अभ्यासमा प्रवेश गरेका थिए। २०५१ सालमा एमालेको भेरी अञ्चल सचिव भएका कँडेल २०५४ मा एमाले विभाजनपछि वामदेव गौतम नेतृत्वको नेकपा मालेमा आबद्ध भएका थिए। मालेमा आबद्ध भएलगत्तै गिरिजाप्रसाद कोइराला नेतृत्वको तत्कालीन सरकारमा कँडेल पर्यटन तथा नागरिक उड्डयनमन्त्री बन्न पुगे। २०५६ को संसदीय निर्वाचनमा सुर्खेत क्षेत्र नम्बर २ मा मालेको तर्फबाट उम्मेदवार बनेका कँडेल कांग्रेसका हृदयराम थानीसँग पराजित भए। २०६४ मा एमालेको तर्फबाट उनी सुर्खेत२ बाट संविधानसभा सदस्यमा निर्वाचित भएका थिए। २०७० मा पुनः सोही क्षेत्रबाट कांग्रेसका हृदयराम थानीसँग कँडेल पराजित भए। यस्तै २०७४ र २०७९ को प्रदेशसभा निर्वाचनमा सुर्खेत २ (क) बाट प्रत्यक्ष निर्वाचित भएका कँडेल एमाले प्रदेशसभा संसदीय दलको नेता समेत हुन्। कँडेल एमाले पार्टी राजनीतिमा केन्द्रीय सदस्य, पोलिटब्युरो सदस्य हुँदै २०७८ मा पार्टीको १०औं महाधिवेशनबाट स्थायी कमिटी सदस्य छन्। कर्णालीको इन्चार्जसमेत रहिसकेका उनी हाल स्थायी कमिटी सदस्य र दैलेख इन्चार्जको जिम्मेवारीमा छन्। एमालेमाओवादी एकताबाट बनेको नेकपाकालमा उनी कर्णाली प्रदेशको सहइन्चार्ज र स्थायी कमिटी सदस्यको भूमिकामा थिए। कँडेलले शंकरदेव क्याम्पसबाट व्यवस्थापन विषयमा स्नातकोत्तर गरेका छन्। नेता कँडेल नेकपा एमालेले पहिलो मुख्यमन्त्रीका लागि प्रदेशसभामा झारेका नेतामध्ये एक हुन्। प्रदेश स्थापनादेखि पछिल्लो ६ वर्षसम्म लगातार मुख्यमन्त्रीको लाइनमा रहेका कँडेल संसदीय राजनीतिमा अनुभवी नेताको रूपमा चिनिन्छन्। २०७४ को प्रदेशसभा निर्वाचनमा एमाले कर्णालीमा पहिलो दल बन्यो। पहिलो दल बन्दा मुख्यमन्त्री बन्न नपाएका कँडेल यस पटक तेस्रो दल हुँदा कर्णालीका मुख्यमन्त्री बनेका छन्। प्रदेश स्थापनापछि एमालेले पहिलो पटक कर्णाली सरकारको नेतृत्व हात पारेको हो। २०७४ यता कँडेलले मुख्यमन्त्री बन्न पटकपटक प्रयास गरे पनि सफल हुन सकेका थिएनन्। २०७४ को मंसिरमा भएको प्रदेशसभा निर्वाचनमा प्रदेशमा एमाले २० सिटसहित सबैभन्दा ठूलो दल बनेको थियो। त्यसबेला कँडेलले तत्कालीन एमालेमाओवादी गठबन्धनमा मुख्यमन्त्रीको दाबी गरे। तर, गठबन्धनमा कर्णाली माओवादी केन्द्रको भागमा परेपछि कालीकोटका माओवादी नेता महेन्द्रबहादुर शाही मुख्यमन्त्री बनेका थिए। २०७९ को निर्वाचनमा कांग्रेस र माओवादी केन्द्र गठबन्धन बनाएर चुनाव लडे। यसपटक पनि कँडेल रणनीतिक रूपमा संघमा नलडी प्रदेशमै उम्मेदवार बने। चुनावी नतिजाले प्रदेशसभामा एमालेलाई कमजोर बनायो। केन्द्रमा कांग्रेसमाओवादीको गठबन्धन भत्किएर १० पुस २०७९ मा एमालेमाओवादीसहितको गठबन्धन बन्यो। यसले फेरि कँडेल मुख्यमन्त्री हुने सम्भावनाको ढोका खुलायो। तर, गठबन्धनमा कर्णाली प्रदेश पुनः माओवादी केन्द्रको भागमा पर्यो। त्यसबेला उनले माओवादी र एमालेबीच आधाआधा कार्यकाल बाँड्ने सहमति गराए। तर, केन्द्रमा पुनः सत्ता गठबन्धन फेरिएपछि २०७९ फागुन अन्तिम साता कर्णाली सरकारबाट एमाले बाहिरियो। त्यसको ठीक एक वर्षपछि अर्थात् २०८० फागुनमा फेरि केन्द्रमा सत्ता गठबन्धनमा फेरबदल भएर एमाले माओवादीसहितको गठबन्धन बनेको छ। वर्तमान सत्ता गठबन्धनबीच भएको भागबन्डाअनुसार कर्णाली प्रदेशको नेतृत्व एमालेको भागमा पर्यो। अनि नेता कँडेल मुख्यमन्त्री बन्ने बाटो खुलायो। केन्द्रमा भएको भागबन्डाअनुसार माओवादी केन्द्रबाट मुख्यमन्त्री बनेका राजकुमार शर्माले चैत २१ गते मुख्यमन्त्री पदबाट राजीनामा दिएका थिए। लगत्तै प्रदेश प्रमुख तिलक परियारले सात दिनको समय दिएर नयाँ सरकार गठन गर्न आह्वान गरेका थिए। ४० सदस्यीय प्रदेशसभामा प्रदेशमा सरकार गठनका लागि २१ जना सांसद्को आवश्यकता पर्छ। वर्तमान गठबन्धनको पक्षमा सभामुखसहित २४ जना सांसद छन्।"
नगदेबालीका चुनौती,"कोभिड१९ को महामारीले नेपालको कृषि क्षेत्र विशेषगरी इलामजस्ता क्षेत्रमा भइरहेका कमजोरीलाई उजागर गरेको छ। यी चुनौतीबीच त्यहाँका ग्रामीण कृषि समुदायहरूको दिगो अनुकूलन प्रविधिलाई व्यवहारमा अभ्यास गर्नुपर्ने आवश्यकता औंल्याएको छ। हरियाली र उर्वर माटोबीच रहेको नेपालको रमणीय जिल्ला इलाम नगदेबालीको केन्द्र हो। कोभिड१९ महामारीले यहाँका नगदेबाली कृषि समुदायमा दूरगामी नकारात्मक असर छोडेको छ। कोभिड १९ पछि इलामका किसान अभूतपूर्व चुनौती र अवरोधहरूको सामना गरिरहेका छन्। श्रमको अभाव र बजार पहुँचमा कठिनाइले यहाँको कृषि क्षेत्र मारमा परेको छ। कोभिड१९ को महामारीमा भएका बन्दाबन्दी र आवतजावतमा प्रतिबन्धहरूले महत्त्वपूर्ण आपूर्ति शृंखला रोकिए। किसानलाई मल, कीटनाशक र मेसिनरीजस्ता आवश्यक वस्तुहरू पहुँच गर्न गाह्रो बनायो। यस अवरोधले फसलको उत्पादन र गुणस्तरमा उल्लेखनीय प्रभाव पारेको छ। कृषिमा धेरै निर्भर ग्रामीण समुदायमा परेको दूरगामी प्रभावले आर्थिक तनाव बढाएको छ। चिया, अलैंची, अदुवा र खुर्सानीजस्ता नगदे बालीका लागि प्रख्यात इलाममा महामारीका कारण उत्पादन र निर्यातमा उल्लेख्य ह्रास आएको छ। विशेषगरी चिया र अलैंचीजस्ता बालीका लागि व्यावसायिक खेतीमा श्रम अभावका साथै कृषि क्षेत्रमा राज्यको उदासीनताका कारण समस्याग्रस्त छन्। नगदेबाली किसानमा प्रभाव : इलामका साना कृषकहरू, सामान्यतया सामान्य जग्गामा खेती गर्ने, यो संकटको अग्रभागमा रहेको पाइए। प्रतिवेदनका अनुसार कोरोना भाइरसको फैलावट रोक्न लगाइएको प्रतिबन्धका कारण १ सय ६५ भन्दा बढी किसानले श्रम अभावको सामना गर्नुपरेको थियो। धेरै कृषकले सीमित परिवार वा स्थानीय श्रमिकका साथ खेती गर्न सामाजिक दूरी दिशानिर्देश पालना गर्नुपर्दा उत्पादनमा थप असर पारेको छ। इलामको कृषि अर्थतन्त्रको मुख्य आधार व्यावसायिक बालीलाई ठूलो असर परेको छ। अलैंची, अदुवा र चियाजस्ता मूल्यवान् वस्तुको निर्यातले विश्वव्यापी माग घट्नुका साथै व्यापारमा अवरोध आयो। प्रमुख निर्यात बाली अलैंचीको मूल्यमा आएको गिरावटले इलामको कृषि क्षेत्रको व्यापक संघर्षलाई झल्काउँछ। खाद्यान्न बालीको तुलनामा इलामका किसानमा व्यावसायिक बालीले बढी मन पराउँछन्। आलु, अलैंची, अदुवा, रातो खुर्सानी, दूधका साथै कृषकको घरायसी आम्दानीमा योगदान पुर्याउने अम्रिसोजस्ता गैरखाद्य नगदे बाली लागि इलाम प्रख्यात छ। अलैंची, चिया र अदुवा निर्यातमा चुनौतीका कारण उत्पादकहरूमा उत्साह घटेको छ। इलामबाट निर्यात हुने प्रमुख मसला अलैंची, यसको सुकाउने प्रक्रियाबाट प्राप्त हुने अनौठो स्मोकी स्वाद हुन्छ। विश्वव्यापी अलैंची उत्पादनमा नेपालले अग्रता देखाए तापनि प्रतिहेक्टर उत्पादन विश्वको औसतभन्दा कम छ। त्यसैगरी, इलाम, झापा र सिन्धुपाल्चोकलगायत ६५ भन्दा बढी जिल्लामा अदुवाको खेती गरिएको नेपाल महत्त्वपूर्ण अदुवा उत्पादक हो। नेपालको दुग्ध क्षेत्र, विशेषगरी इलाममा, ५५ हजारभन्दा बढी किसानले व्यावसायिक रूपमा गाईभैंसी पाल्दै पर्याप्त आम्दानी गर्छ। पशुधन सुधार, कृत्रिम गर्भाधान, र परिष्कृत पोषणमा सरकारी लगानीबाट दूध उत्पादन लाभ आदि। इलामको प्रमुख उत्पादन छुर्पी पनि हो। इलामको छुर्पी अमेरिका र युरोपलगायतका विभिन्न क्षेत्रमा निर्यात हुन्छ। पशुपालन इलामे किसानको प्रमुख आयस्रोतमध्ये एक भए तापनि यहाँ पशु चिकित्सालय नहुनु विडम्बना हो। अकबरे खुर्सानी इलामको अर्को प्रमुख उत्पादन हो। अदुवा र अकबरे खुर्सानी उत्पादनलाई बजार प्रवद्र्धन थप ध्यान दिएमा हजारौं घरधुरीलाई फाइदा पुर्याउन सकिन्छ। इलाम चिया उत्पादनका लागि प्रख्यात छ। इलामलाई चियाको राजधानी पनि भनिन्छ। कोभिड१९ को महामारीका कारण र तत्पश्चात् पनि अन्तर्राष्ट्रिय बजारमा चिया उत्पादकले चुनौती सामना गरिरहेका छन्। महामारीमा नेपालको सम्पूर्ण खाद्य आपूर्ति शृंखलालाई असर गरेको छ। उत्पादन र वितरणमा अवरोधहरूले दूरगामी असर पारेका छन्। यो चुनौतीलाई राज्यलगायत सरोकारवालाले सम्बोधन नगरेमा खाद्य असुरक्षा बढ्न सक्छ। कृषि विविधीकरण र अनुकूलन प्रविधि : यी चुनौतीको सामना गर्दै कृषि विविधीकरण र अनुकूलन प्रविधिको आवश्यकता देखिएको छ। महामारीले भविष्यका झट्काहरू कम गर्न ग्रामीण क्षेत्रहरूमा पूर्वतयारी र अनुकूलन रणनीतिहरूलाई बलियो बनाउने महत्त्वलाई जोड दिएको छ। आकस्मिक योजनाहरू विकास गर्ने, बाली विविधीकरण गर्ने, कम कार्बनयुक्त कृषिमा लगानी गर्ने र दिगो अभ्यासहरू प्रवद्र्धन गर्ने जस्ता रणनीतिहरू समुदायको लचिलोपन बढाउन महत्त्वपूर्ण मार्ग हुन्। यी उपायले ग्रामीण जीवनयापनलाई बलियो बनाउनुका साथै भरपर्दो खाद्य सुरक्षा र आर्थिक स्थिरतामा पनि योगदान पुर्याउँछ। समाधानको खोजी : महामारीपश्चात् इलामको कृषि क्षेत्रलाई पुनरुत्थान गर्ने प्रयासलाई तीव्रता दिनु आवश्यक छ। स्थानीय आपूर्ति शृंखलाहरूको प्रतिस्पर्धात्मकता बढाउने, उत्पादनको गुणस्तर सुधार गर्नुका साथै बजारमा पहुँचलाई टेवा दिनुपर्छ। उदाहरणका लागि सार्वजनिकनिजी साझेदारीमार्फत अदुवा उत्पादनलाई बलियो बनाउनेजस्ता परियोजनाको पुनरावलोकन जरुरी देखिन्छ। किसानको उत्थान र आर्थिक पुनरुत्थानलाई उत्प्रेरित गर्ने प्रयासलाई प्राथमिकता दिनुपर्छ। यसबाहेक क्षमता अभिवृद्धि कार्यक्रम र साना किसानका लागि व्यावहारिक रूपमा सहयोग गर्ने नीति निर्माण र अवलम्बनमा सार्थक राजनीतिक प्रतिबद्धता नगदेबालीको क्षेत्रमा महामारीको प्रतिकूल प्रभावहरूलाई कम गर्न महत्त्वपूर्ण देखिन्छ। निष्कर्ष : कोभिड १९ को महामारीले नेपालको कृषि क्षेत्र विशेषगरी इलामजस्ता क्षेत्रमा भइरहेका कमजोरीलाई उजागर गरेको छ। यी चुनौतीबीच त्यहाँका ग्रामीण कृषि समुदायहरूको दिगो अनुकूलन प्रविधिलाई व्यवहारमा अभ्यास गर्नुपर्ने आवश्यकता औंल्याएको छ। कृषि विविधीकरणलाई प्राथमिकता दिएर स्थानीय क्षमता अभिवृद्धिमा लगानीमा जोडबल गरेमा इलामले आफ्ना किसानका लागि थप अनुकूलन र समृद्ध भविष्यतर्फको बाटोमा अघि बढ्न सक्छ। संक्षेपमा, जीविकोपार्जनको सुरक्षा र दिगो नगदेबाली खेतीलाई प्रोत्साहन दिन राज्यले ढिलो गर्नु हुँदैन।"
दलीय हठले संसद् बन्धक !,"काठमाडौं : सहकारी ठगी प्रकरणमा प्रमुख विपक्षी कांग्रेस र सत्तारूढ दल राष्ट्रिय स्वतन्त्र पार्टी (रास्वपा)को राजनीतिक हठले प्रतिनिधिसभा (संसद्) बन्धक बनेको छ। उपप्रधान एवं गृहमन्त्री रवि लामिछानेमाथि छानबिनको माग गर्दै आएको कांग्रेसको विरोधका कारण मंगलबारको बैठक पनि अवरुद्ध भएको छ। सत्ता समीकरण फेरिएसँगै कांग्रेसले रास्वपाका सभापतिसमेत रहेका उपप्रधान एवं गृहमन्त्री लामिछानेमाथि छानबिनका लागि संसदीय समिति गठनको माग गर्दै आएको छ। पूर्वसभामुख दमननाथ ढुंगानाले गृहमन्त्रीबारे छानबिनको माग गर्नुपर्ने परिस्थिति उत्पन्न हुनु र प्रतिपक्षी कांग्रेसले सदनको कामकारबाही नै अवरोध उत्पन्न गर्नु दुःखद् अध्याय भएको बताए। यी दुवै दुःखद् अध्याय हुन्, पूर्वसभामुख ढुंगानाले अन्नपूर्णसँग भने, उपप्रधान एवं गृहमन्त्री भनेको उच्च र जिम्मेवार पद हो। प्रमुख प्रतिपक्षी कांग्रेसले विरोध गर्न सक्छ। तर, संसद्को कामकारबाही नै बन्द हुने गरी विरोध गर्न कांग्रेसलाई सुहाउँदैन। संसद् बैठक बस्नुअघि सभामुख देवराज घिमिरेसहित प्रधानमन्त्री पुष्पकमल दाहाल प्रचण्ड, सत्तासीन एमाले अध्यक्ष केपी शर्मा ओली र गृहमन्त्री रवि लामिछानेले कांग्रेसका महामन्त्री गगन थापा र राष्ट्रियसभामा कांग्रेस संसदीय दल नेता कृष्णप्रसाद सिटौलासँग बालुवाटारमा छलफल गरेका थिए। कांग्रेसले संसदीय समिति गठन गरिनुपर्ने अडान राखेपछि छलफल निष्कर्षविहीन बनेको थियो। सभामुख घिमिरेले सोमबार पनि सिंहदरबारस्थित कार्यकक्षमा सत्तारूढ र प्रतिपक्षीका नेताहरूसँग छलफल गरेका थिए। सभामुख घिमिरे आफ्नी दिदीको निधनका कारण झापा जाने कार्यक्रम स्थगित गरेर सदन अवरोध खुलाउन प्रयास गरे पनि असफल भएका छन्। प्रतिनिधिसभाको मंगलबारको बैठकमा उपप्रधानमन्त्री एवं गृहमन्त्री लामिछानेले राजनीतिक दलसम्बन्धी दोस्रो संशोधन विधेयकमाथि विचार गरियोस् भन्ने प्रस्ताव प्रस्तुत गर्ने कार्यक्रम राखिएको थियो। तर, कांग्रेसले अवरुद्ध गरेका कारण बैठक चल्न सकेन। यसअघि चैत २ गते पनि लामिछानेले राजनीतिक दलसम्बन्धी विधेयक प्रस्तुत गर्ने कार्यसूची राखिएको थियो। त्यो दिन पनि कांग्रेसले विधेयक पेस गर्न नदिने अडान लिएपछि लामिछानेले विधेयक प्रस्तुत गर्न पाएनन्। मंगलबार बिहान ११ बजेदेखि सुरु हुने भनिएको बैठक दुई घण्टा ढिलो १ बजे बसेको थियो। बैठक सुरु हुनेबित्तिकै कांग्रेस सांसदहरूले सिटबाट उठेर विरोध जनाएका थिए। त्यसपछि सभामुख घिमिरेले कांग्रेस सचेतक सुशीला थिङलाई बोल्न समय दिएका थिए। उनले कांग्रेसको संसदीय समितिको बैठकले गरेको निर्णय पनि पढेर सुनाएकी थिइन्। मंगलबार बिहान बसेको कांग्रेसको संसदीय दलको बैठकले सहकारीको रकम अपचलन गर्ने काममा गृहमन्त्री लामिछाने संलग्न भएको निष्कर्ष निकालेको थियो। सचेतक थिङले सहकारीको रकम हिनामिनामा लामिछानेको संलग्नता भएको दाबी गर्दै संसदीय छानबिनको माग दोहोयाइन्। लामिछाने भएको ठाउँमा अरू जो कोही भएको भए पनि अनुसन्धान हुन्थ्यो होला, कानुन लाग्थ्यो होला, उनले प्रश्न गरिन्, रवि लामिछाने भएको कारणले अनुसन्धान रोकिने ? यो कस्तो सरकार हो ? सरकार जवाफदेही हुनुपर्छ कि पर्दैन ? कांग्रेसले संसद् अवरुद्ध गरिरहँदा सभामुख घिमिरेले राष्ट्रिय स्वतन्त्र पार्टीका सांसद मनीष झालाई बोल्न समय दिए। तर कांग्रेस सांसदहरूले उठेर विरोध जनाइरहेपछि झाले बोल्न पाएनन्। सदनको अवरोध हटाउन सभामुख घिमिरेले १५ मिनेटका लागि बैठक स्थगित गरेका थिए। बैठक स्थगित गरेर सभामुख घिमिरेले नेपाली कांग्रेस, एमाले, माओवादी केन्द्र, राष्ट्रिय स्वतन्त्र पार्टीलगायत दलका नेताहरूसँग छलफल गरेका थिए। संसदीय छानबिन समिति बनाउने मागमा कांग्रेसले अडान राखेपछि बैठक स्थगित भएको सूचना टाँस गरिएको थियो। प्रतिनिधिसभाको बैठक बुधबारसम्मका लागि स्थगित भएको छ। प्रतिनिधिसभाको बैठकपछि सञ्चारकर्मीसँग कुराकानी गर्दै रास्वपाका उपसभापति स्वर्णिम वाग्लेले ललिता निवासदेखि वाइडबडी काण्डलगायतका विभिन्न काण्डमा संलग्न सबैको छानबिनको लागि उच्चस्तरीय स्वतन्त्र छानबिन समिति गठन गर्न माग गरे।"
निजी क्षेत्र भन्छ हामीलाई त कर उठाउने साधनमात्रै ठानियो,"लगानीमैत्री ऐन, कानुन बनाउन पटकपटक सुझाव दिइए पनि सरकारले पहल नगरेको निजी क्षेत्रको आरोप छ । तीन तहका सरकारबीच समन्वय नहुँदा पनि व्यवसाय गर्ने वातावरण नबनेको निजी क्षेत्रका उद्यमीव्यवसायी बताउँछन् । यस्तै, निजी क्षेत्रलाई तीनै तहका सरकारको ध्यान नै कर कसरी उठाउने भन्नेमा मात्रै केन्द्रित भएको तथा अर्थतन्त्र ओभरट्याक्स भएको उनीहरूको आरोप छ । मुलुकमा व्यावसायिक वातावरण किन बन्न सकेन ? भनेर अन्नपूर्ण पोस्ट्कर्मी सुनिता कार्कीले ११ क्षेत्रका व्यावसायिक प्रतिनिधिसँग गरेको कुराकानी : ऐन, कानुन नियन्त्रणमुखी भए हरिभक्त शर्मा, कार्यकारी निर्देशक देउराली जनता फर्मास्युटिकल्स् प्रालि मुलुकका ऐन, कानुन संशोधन गर्नुपर्छ भनेर व्यवसायीले भन्न थालेको लामो समय भयो। पुराना त पुरानै भए, नयाँ बनाइएका कानुन पनि व्यवसायीमैत्री भएनन्। कानुन जति नियन्त्रणमुखी मात्रै भए। व्यवसाय र रोजगारी प्रवद्र्धन गर्ने गरी व्याख्या गरिएन। उद्योगधन्दा चलाउने र रोजगारीका अवसर सिर्जना गर्नेलाई कारबाही धेरै भयो। यति धेरै कारबाहीको भागीदार हुनुपर्ने भयो कि काम गर्नेभन्दा नगर्नु नै राम्रो भन्ने मानसिकता विकास भइरहेको छ। उद्योगधन्दाप्रतिको वातावरण नै नकारात्मक भइरहेको छ। सरकारले आउँदो वैशाख १६ र १७ गतेको लगानी सम्मेलन गर्दैछ। त्यसअघि नै लगानीमैत्री कानुन ल्याउने गरी संशोधन गर्ने भनेको पनि छ। कोभिडसँगै संसारभरि समस्या आए। मुलुकका उद्योगधन्दाले पनि अप्ठ्यारो स्थिति व्यहोरे। किनकि धेरैजसो सामान हामीले आयात गरेर नै ल्याउँछौ। अर्को भनेको, हाम्रो गणतन्त्रलाई हाम्रो अर्थतन्त्रले धान्न सकेन। गणतन्त्रलाई धान्नका लागि नेपाल सरकारले अत्यधिक धेरै कर उठाउनुपर्ने भयो। तीनै तहका सरकारको ध्यान नै कर कसरी उठाउने भन्नेमा मात्रै छ। यसले हाम्रो अर्थतन्त्र ओभरट्याक्स भयो। यसले पुँजी चलायमान हुन सकेन। यस्तै अर्को भनेको अनुदानहरू धेरै बाँड्दा राज्यको खर्च बढायो। अर्थतन्त्रको आकारभन्दा बढी सरकारको खर्च हुन पुग्यो। सरकारको खर्च धान्नका लागि हामीले तिरेको करबाट नपुगेर ऋण काढ्नुपर्ने अवस्था छ। सरकारी निकाय सहयोगी भएनन् रवि सिंह, अध्यक्ष, नेपाल निर्माण व्यवसायी महासंघ मुलुकको हालको अवस्था सिर्जना हुनुमा कर्मचारीतन्त्र मुख्य जिम्मेवार हो। सरकारका निकायहरू अवरोध सिर्जना गर्न मात्र लागिपरेका छन्। जहाँ पनि भ्रष्टाचार मौलाएको छ। काम सम्पन्न गर्नेभन्दा पनि बिथोलिने पारिपाटीको विकास भइरहेको छ। लगानीकर्ताहरूलाई भने कुनै पनि सुविधा दिने भन्ने छैन। सुरक्षाको, मुनाफाको ग्यारेन्टी नभएसम्म कसरी लगानी आउँछ ? नेपालमा के काम गर्दा फाइदा हुन्छ ? कसरी गर्दा हुन्छ ? भन्ने मोडालिटी नै छैन। हाम्रोमा अथाह सम्भावना बोकेको जलविद्युत् पनि अहिलेसम्म स्थापित हुन सकिरहेको छैन। भएका विदेशी लगानीलाई संरक्षित गर्नेभन्दा पनि कानुनी परिबन्धमा पारेर दुःख दिने प्रवृत्ति मौलाएको छ। हाम्रा नीतिहरू नै स्थायी हुन सकेनन्। सरकार परिवर्तनैपिच्छे नीति परिवर्तन हुने गरेका छन्। यसैगरी करका दरहरू पनि बढी छन्। कर तिर्न जाँदा सजाय पाएजस्तो गर्ने वातावरण छ। करसम्बन्धी निकायहरूले गर्ने व्यवहारले कर तिर्नेभन्दा पनि कर कसरी छल्ने भन्नेतिर मोडिन बाध्य पारिँदैछ। कर प्रणाली करदातामैत्रीभन्दा पनि खाली नियमनकारी निकाय मात्र भए। सरकारी कर्मचारीहरूसँग वा सरकारी नियम, कानुनहरू सहकार्य गर्ने वातावरण छैन। यसले गर्दा व्यवसायीहरू नै पलायन हुने अवस्था सिर्जना भएको छ। कि व्यवसाय परिवर्तन गर्ने वा कि विदेश जाने प्रवृत्ति बढेको देख्न सकिन्छ। लगानी सुरक्षितको प्रत्याभूति भएन विनायक शाह, अध्यक्ष, होटल संघ नेपाल पर्यटक बढेका छन्। होटल बढेका छन्। चेन होटलहरू खुलिरहेका पनि छन्। सन् २०२३ मा १० लाख पर्यटक ल्याउने सरकारको लक्ष्य थियो, हासिल भयो। हाम्रा होटल पूर्वाधारले ३० देखि ३५ लाखलाई सेवा दिन सक्छन्। क्षमताको एक तिहाइ मात्र पर्यटक आइरहेका छन्। हाम्रो लगानी जति उत्पादनशील हुनुपर्ने हो, त्यति हुन सकिरहेको छैन। कोभिडपछि धराशायी बनेको उद्योग फस्टाउँदै त छ, तर भएको लगानीलाई सुरक्षित गर्नका लागि सरकारले त्यो किसिमको नीति लिन सकेको छैन। सरकारको वित्तीय नीति एवं मौद्रिक नीति मौजुदा समस्या समाधान गर्ने किसिमका भएनन्। सरकारले साधारण अवस्थामा जस्तो हिसाबले मात्र हेर्दा व्यवसाय नै संकटमा परेको छ। पर्यटन विकासका लागि आवश्यक पूर्वाधारमा सरकारले ध्यान दिन सकेको छैन। अन्तर्राष्ट्रिय विमानस्थल बने, उडान हुन सकेका छैनन्। मुख्य पर्यटक गन्तव्यका सडक निर्माण भएका छैनन्। सरकारले नीति नियम घोषणा गर्छ, तर कार्यान्वयनमा ध्यान दिँदैन। जस्तो, पर्यटन दशकको घोषणा गर्यो, तर मन्त्री फेरिरहँदा त्यो घोषणामा मात्रै सीमित भइरहेको छ। व्यवसायीमा आत्मविश्वास जगाउनु पर्यो मनोज कार्की, अध्यक्ष, नेपाल वायुसेवा सञ्चालक संघ उद्योगीव्यवसायीमा आत्मविश्वास नै छैन। जोसँग लगानीयोग्य पुँजी छ, उसँग काम गर्ने आत्मविश्वास छैन। लगानी नहुनेलाई लगानीको स्रोतमा पहुँच छैन। यसको प्रत्यक्ष असर बैंकहरूमा थुप्रिएको तरलतालाई नै लिन सकिन्छ। महँगी बढ्दै गएको छ। तर, आमजनताको क्रयशक्ति घट्दै गएको छ। यसले दैनिक उपभोग्य सामानहरू नै जुटाउन गाह्रो परिरहेको छ। त्यसको असर अरू क्षेत्रमा पनि परिरहेको छ। अर्थतन्त्र चलायमान बन्न नसके मानिसहरूको ओहोरदोहोर घट्छ। यस्तोमा जहाज चढेर यात्रा गर्न उसको प्राथमिकतामा पर्दैन। कोभिडपछि थला परेको अर्थतन्त्रलाई उठाउने गरी सरकारले नीति ल्याउन सकेन। सरकारको काम भनेको खाली टालटुल पार्नेमै सीमित भयो। आज कहाँ टाल्ने, भोलि कहाँ टाल्ने भन्नेमै सीमित हुँदा दीर्घकालीन नीति लिन सकेन। अहिले पलायन भइरहेका युवा जनशक्तिलाई स्वदेशमै रोजगारी दिने सरकारसँग कुनै योजना नै छैन। युवा जनशक्तिको क्रयशक्ति बढी हुन्छ, तर युवा जनशक्ति नै पलायन हुँदा यसमा आश्रित अर्थतन्त्र ठप्प प्रायः नै बनेको छ। अर्थतन्त्र खराब छ भन्ने भाष्य निर्माण हुँदा झन् असर परेको देखिन्छ। नीतिगत अस्थिरताले अर्थतन्त्रलाई थप गाँजेको छ। अर्थमन्त्रीपिच्छे फेरिने नीतिले देशले कहिले फड्को मार्ने ? सरकारले नै अर्थतन्त्रलाई चलायमान गर्ने गरी केही फरक योजना ल्याउनुपर्ने जरुरी भइसकेको छ। निजीलाई कर उठाउने साधन मात्रै ठानियो भवानी राणा, पूर्वअध्यक्ष, नेपाल उद्योग वाणिज्य महासंघ उद्योगी व्यवसायीको मनोबल एवं आत्मविश्वास घटिरहेको छ। निजी क्षेत्रलाई हेर्ने सरकारको दृष्टिकोण नै नकारात्मक छ। कर उठाउने हिसाबले मात्र निजी क्षेत्रलाई हेरिएको छ। राजनीतिक दलहरू पनि आर्थिक मुद्दामा भन्दा राजनीति खिचातानीमा नै हराएका छन्। राजनीतिक रूपमा त धेरै रूपान्तरण भइसकेका छन्। अब पालो आर्थिक रूपान्तरणको हो। तर राजनीतिक दलका एजेन्डा आर्थिक मुद्दामा केन्द्रित हुन सकिरहेका छैनन्। सरकार पनि आर्थिक एजेन्डामा भन्दा राजनीतिक भागबन्डामा नै अल्झिएको छ। सरकारले ल्याउने नीतिहरू पनि व्यवसाय र व्यवसायी मैत्री छैनन्। आउँदो लगानी सम्मेलनअघि नै केही कानुनहरू संशोधन गर्ने भनिएको हो। सरकारले प्रतिबद्धता पनि जनाएको छ। तर, अहिलेसम्म त्यसको प्रगति आशातीत हुन सकिरहेको छैन। सरकारले बोलेका कुराहरू कार्यान्वयनमा जान सकिरहेका छैनन्। तीन तहका सरकारबीच समन्वय नहुँदा पनि व्यवसाय गर्ने वातावरण बनेको छैन। आर्थिक विकासका लागि एकद्वार प्रणाली लागू गर्न निजी क्षेत्रले सरकारलाई भन्दै आएको छ। तर एउटा काम गर्न १० मन्त्रालय, विभाग, निकाय जानुपर्छ। त्यसमा पनि अन्तरमन्त्रालय वा निकाय समन्वय छैन। यस्तै निजी क्षेत्रलाई नियन्त्रणमा राख्न खोजिएको छ। धेरै नियमनकारी निकायको काम नै निजी क्षेत्रलाई नियाल्ने भएको छ। यसले काम गर्ने वातावरण बन्न सक्दैन। व्यवसायप्रतिको विश्वास पनि गुम्छ। एउटा निकायले अनुमति दिन्छ, अर्कोले प्रश्न गर्छ गणेश कार्की, अध्यक्ष, स्वतन्त्र ऊर्जा उत्पादकहरूको संस्था, नेपाल (इप्पान) सरकारको नीति नै व्यवसायमैत्री हुन सकेको छैन। एउटा निकायले विद्युत् उत्पादनको अनुमति दिन्छ, अर्को निकायले प्रश्न गर्छ। अनि कसरी विकास हुन्छ ? अन्तरनिकाय समन्वय नहुँदा सबै प्रकारका व्यवसाय गर्न गाह्रो भइरहेको छ। वन, भूमि, सुरक्षा, जग्गा प्राप्तिलगायतका समस्या वर्षौंदेखिका हुन्। तर, त्यसमा एकद्वार नीति, नियम, कानुन बनाएर अघि बढ्न सरकार सकिरहेको छैन। कर उठाउने मात्र सरकारको नीति हुँदा व्यवसाय मैत्री नीति ओझेलमा परेका छन्। आउन लागेका नयाँ कानुन पनि आयोजना बनाउनेभन्दा पनि नबनाऊ भन्ने किसिमका छन्। निजी क्षेत्रलाई फस्टाउने किसिमको कानुन बनाउन सरकारले सकेको छैन। सरकार सधैं नियमनमा मात्र केन्द्रित भएको देखिन्छ। विकासका सम्भावना र बाटा छन्। तर, सरकारको सही नीति नहुँदा लगानी गर्न उत्सुक हुने ठाउँ छैन। यसलाई सरकारले परिवर्तन गरी अघि बढ्न जरुरी छ। एकातिर बैंकमा पैसा छ, अर्कोतिर बैंकले लगानी गर्दैन। ब्याजदर महँगो छ। स्थानीय तहको नाममा कर बढाएको बढायै छ। अनुमति लिँदा एउटा नीति हुन्छ, बन्दा अर्को नीति आइसकेको हुन्छ। नीतिगत स्थिरता अहिलेको अर्थतन्त्रको प्रमुख समस्या हो। यसले दीर्घकालीन लगानी गर्ने वातावरण बनेको छैन। यसले गर्दा व्यवसायीहरू पेसा परिवर्तन गर्ने सोचमा पुगेका छन्। सबै किसिमको विकासलाई आवश्यक पर्ने ऊर्जा विकासमा नै सरकारको स्पष्ट नीति छैन। नीति फेरिएको फेरियै, कसरी व्यवसाय गर्ने ? राजेश अग्रवाल,अध्यक्ष, नेपाल उद्योग परिसंघ सबैभन्दा ठूलो कमजोरी भनेको नै नीतिगत स्पष्टता र स्थिरता छैन। सरकार परिवर्तन भइरहने र त्यससँगै नीति पनि बदलिने गरेपछि व्यवसाय कसरी फस्टाउँछ ? बजार विश्लेषणबिना फैलिने हौवाले पनि अर्थतन्त्रलाई असर गरेको छ। निजी क्षेत्रमा बढी कर्जा गयो भन्ने हौवाले पनि वातावरण बिगारेको छ। कानुनको अपव्याख्या गर्ने परिपाटी बढ्दा निजी क्षेत्र त्यसको सिकार भइरहेको छ। कुन कुरालाई कसले, कसरी आफूपरक हिसाबले व्याख्या गर्छ र फसिन्छ भन्ने नै यकिन छैन। नियम, कानुन समयसापेक्ष सुधार हुन नसक्दा पनि व्यवसायमा अन्योलता छाएको छ। वर्षौं पुराना ऐन, नियम संशोधन हुन सकेका छैनन्। त्यहीअनुसार अहिलेको व्यवसाय चलाउन सकिने अवस्था पनि छैन। कालोबजारी ऐनदेखि भूमिसुधारलगायतका ऐनहरू छन्। जुन संशोधन हुन जरुरी छ। यसले व्यवसायमा डिलेमा स्थिति सिर्जना भएको छ। एकातिर व्यवसाय घटेको छ, अर्कोतिर वित्तीय क्षेत्रमा पैसा थुप्रिएको छ, अर्कोतिर बजारमा क्रयशक्ति घट्दा माग बढ्न सकेको छैन। बजार उधारोमा चलेको छ, कालोसूचीमा पर्ने व्यवसायीको संख्या बढेको छ। समग्र भ्यालु चेन नै अहिले सुस्ताएको अवस्था छ। यस्तोमा सरकारले ब्याजको पुनर्तालिकीकरण एवं सहुलियत दिन जरुरी छ। डिजिटल अर्थतन्त्रको नीति नै छैन चिरञ्जीवी अधिकारी, महासचिव, कम्प्युटर एसोसियसन नेपाल डिजिटल अर्थतन्त्रमा सरकारले न नीति ल्याएको छ, न यसको महत्त्व नै बुझेको छ। नेपालमा उत्पादन भएका सफ्टवेयरहरूलाई नेपालमा नै बजारीकरण गर्ने व्यवस्था छैन। विदेशी वस्तु भन्नेबित्तिकै राम्रो, तर स्वदेशी नराम्रो भन्ने दृष्टिकोण सरकारको पनि छ। प्रोत्साहन गर्ने सरकारको नीति छैन। नेपाली सफ्टवेयर विकासकर्ताहरूले नेपालमा नै बसेर सफ्टवेयर सोलुसन दिइरहेका छन्। तर, सरकारले यसको पहिचान गर्न सकेको छैन। अहिले बिना सूचनाप्रविधि कुन उद्योग अघि बढ्न सक्छ ? नेपाली उत्पादनलाई सरकारले नै चिन्न सक्दैन भने कसरी नेपाली सूचना प्रविधिको उद्योग फस्टाउन सक्छ ? बाटो बनाउँदा लागू हुने खरिद प्रक्रिया नै सूचना प्रविधिको क्षेत्रमा लागू भइरहेको छ। यसको मोडालिटी फरक गर्नुपर्ने हो। सम्बन्धित सरोकारवाला निकायसँगभन्दा पनि विदेशीले भनेको भरमा नीति बन्ने गरेको छ। यसले स्वदेशी लगानी कसरी बढाउँछ र ? अहिलेसम्म सूचनाप्रविधिसम्बन्धी सामग्रीलाई सहुलियतपूर्ण ऋण दिने व्यवस्था छैन। सूचना प्रविधिमा लगानी गरेर देश रूपान्तरण हुन्छ भन्ने भाषण गने, तर सुहाउँदो नीति, कानुन, लगानीको वातावरण ल्याउन नसक्ने सरकारको कस्तो दूरदर्शिता हो। लगानीका लागि एकद्वार प्रणाली खै ? सुरेन्द्रकुमार उप्रेती, महासचिव, नाडा अटोमोबाइल एसोसियसन अफ नेपाल अर्थतन्त्रमा परिरहेको असर र लगानीलाई बढाउनका लागि सरकारका हरेक नीति स्थिर हुनपर्यो। सरकार या सरकारी कर्मचारी परिवर्तन हुनेबित्तिकै नीति पनि परिवर्तन हुने परिपाटी छ। बनेको नीति कार्यान्वयन नहुने, नयाँ नीति ल्याउन महिनौं लाग्ने कारणले पनि व्यवसाय अलमलमा पर्ने गरेको छ। अर्को भनेको लगानीमैत्री हुनका लागि एकद्वार प्रणाली लागू गर्नुपर्यो भनेर सरकारलाई बारम्बार भनेका छौं। एउटा उद्योग सुरु गर्न लगानीकर्ताले फाइल बोकेर ३३ ठाउँमा धाउनुपर्छ। एउटै सरकारी संयन्त्र या एउटै मन्त्रालयअन्तर्गतका विभिन्न विभाग सिफारिस लिनका लागि जुन कठिनाइ भोग्नुपर्छ, त्यो नै ठूलो लगानीमैत्री वातावरणको बाधक हो। उद्योग फस्टाउन सरकारले विशेष प्याकेजको व्यवस्था गर्नुपर्ने हो। अनुदान, ऋण, कर छुटलगायतमा सरकारले निजी क्षेत्रलाई हेर्न सकेको छैन। १०औं वर्षअघिका फाइल खोलेर निजी क्षेत्रलाई दुःख दिने गरेको छ। यस्तै, पुँजीगत खर्च हुन नसक्दा सरकारी निकायबाट रकम निस्कन सकिरहेको छैन। यसले बजारमा पुँजीको परिचालनमा कठिनाइ भएको छ। विदेशी लगानी ल्याउने र लगानी गरेर मुनाफा लैजाने स्पष्ट कानुन छैन, तयारी पनि छैन र त्यो व्यावहारिक छैन। यसलाई संशोधन गर्न जरुरी छ। सरकारी अवरोधको कारणले नै लगानी भित्रिन सकिरहेको छैन। बैंकमा पैसा हुँदा पनि माग बढेन सुनील केसी, अध्यक्ष, नेपाल बैंकर्स एसोसियसन कोभिडपछि थलिएको अर्थतन्त्र अघि बढ्न सकेको छैन । आर्थिक वृद्धि २३ प्रतिशतमा सीमित छ । बैंकमा तरलता नहुँदा समस्या भइरहेकोमा अहिले तरलता छ । करिब ५ खर्ब रुपैयाँ लगानी योग्य पुँजी छ । तर, माग सिर्जना हुन सकिरहेको छैन । पहिला ब्याजदर बढी भएर ऋणको माग नभएको भनिरहँदा अहिले ब्याजदर घटिसक्दा पनि माग बढेको छैन । उद्योगहरू पूर्ण क्षमतामा चल्न सकिरहेका छैनन् । बजारमा माग पनि छैन । रोजगारी घट्दै गइरहेको छ । कतिपय उद्योग बन्द हुने अवस्थामा गइरहँदा यसले बैंकिङ क्षेत्रमा नयाँ ऋणको माग हुन नसक्ने र भएको ऋण उठाउन नसक्दा खराब कर्जा अनुपात बढाउन भूमिका खेलिरहेको छ । खराब कर्जा अहिलेसम्म नियन्त्रण भए पनि यसले पछिलाई असर गर्न सक्छ । यहाँको औद्योगिक गतिविधि कम हुँदै जाने, रोजगारी गुम्न जाँदा मानिसहरू विदेश जाने क्रम बढिरहेको छ । यसबाट उद्योग व्यवसायमा दक्ष जनशक्तिको कमी भइरहेको छ । वस्तु उपभोग पनि घटेको छ । अर्थतन्त्र गतिहीन भइरहेको छ । नयाँ लगानी आउने वातावरण बनेको छैन । विदेशी लगानी त्यसै पनि कम थियो, नयाँ आउन झनै सकिरहेको छैन । सरकारले आफ्नो पुँजीगत खर्च गर्न सकिरहेको छैन । यसले अर्थतन्त्रमा गतिविधि बढाउन सकेको छैन । यता, बाह्य क्षेत्र भने सन्तोषजनक अवस्थामा छ । राजस्व उठ्न नसकेको दबाब निजी क्षेत्रले व्यहोरिरहेका छन् कमलेशकुमार अग्रवाल, अध्यक्ष, नेपाल चेम्बर अफ कमर्स अर्थतन्त्रको बाह्य पाटो सबै राम्रो भइसकेको छ। विदेशी मुद्राको सञ्चिति इतिहासकै उच्च छ। चालू खाता, भुक्तानी सन्तुलन सबै राम्रो छ। तर निजी क्षेत्रको अवस्था एकदम नै शिथिल छ। निजी क्षेत्र नयाँ लगानीका लागि आकर्षित हुन सकिरहेको छैन। अत्यन्त मनोबल खस्केको अवस्था छ। कालोसूचीमा पर्ने व्यवसायीहरूको संख्या दिनप्रतिदिन बढिरहेको छ। कर्जाको सावाँ ब्याज तिर्न नसक्ने, चेक बाउन्स हुने अवस्था सिर्जना भएको छ। उत्पादन ४० देखि ५० प्रतिशतमा सीमित भएको छ। उद्यमी व्यवसायीले रोजगारी कटौती गरिरहेका छन्। पुरानो किस्ता र ब्याज तिर्न नसकेर थप ऋण लिन सक्ने अवस्था छैन। चालु पूँजी कर्जा कार्यान्वयनले झन् नयाँ लगानीका लागि असर गरिरहेको छ। आर्थिक गतिविधि कमजोर हुँदा राजस्व पनि कमजोर भयो। त्यो राजस्वको दबाब पनि उद्यमीव्यवसायी परिरहेको छ। सरकारले खर्च निकाल्नका लागि जबर्जस्ती राजस्व असुली बढाइरहेको छ। सरकारको वित्त नीति र मौद्रिक नीतिको बीचमा तालमेल छैन। यी नीतिहरू व्यापार सहजीकरण गर्ने, लगानीमैत्री छैनन्।"
निरन्तर संवैधानिक जटिलता,"प्रदेशहरूमा जसरी वर्ष दिनभित्र पटकपटक गठबन्धन र सरकार परिवर्तन भएको भयै छन् र न्यायिक निरूपण आवश्यक पर्ने संवैधानिक जटिलता देखा परेको छ, यसले संघीय व्यवस्थाको गरिमा घटाएको छ। गण्डकी प्रदेशमा एमाले संसदीय दलका नेता खगराज अधिकारीको नियुक्तिले संवैधानिक जटिलता पैदा गरेको छ। निर्वाचन आयोगको तथ्य हेर्दा गण्डकीमा माओवादीका ८ सांसद छन्। एमालेसँग २२ सांसद छन् र १ जना स्वतन्त्र। यी सबै जोड्दा ६० सदस्यीय गण्डकी प्रदेश सभाको बहुमत अर्थात् ३१ हुन्छ। त्यही आधार देखाएर यी दल र स्वतन्त्रको दाबीअनुसार अधिकारीलाई प्रदेश प्रमुखले चैत २५ गते मुख्यमन्त्री नियुक्त गरे। तर माओवादीले सभामुखलाई पनि संसद् सदस्य मानेर गण्डकी प्रदेशसभा ६० सदस्यीय छ। त्यसको बहुमत ३१ नै हो। र, संविधानको धारा १६८ को उपधारा २ ले दुई वा दुईभन्दा बढी दलको समर्थनमा बहुमत पुग्नेलाई मुख्यमन्त्री नियुक्त गर्न सक्ने व्यवस्था पनि गरेको छ। तर ती दलले आफ्नो सदस्य मानेका सभामुखको गणना सरकार गठनमा गर्न मिल्ने कि नमिल्ने जटिलता त्यही हो। कोशी प्रदेशमा गएको असारमा मुख्यमन्त्रीका लागि दाबी पेस गर्दा सभामुखले हस्ताक्षरै गरे र कांग्रेसका उद्धव थापा नियुक्त भए। जसलाई सर्वाेच्च अदालतले मान्यता दिएन। बदर गरिदियो। कोशीमा सभामुखको हस्ताक्षर मानिएन भने गण्डकीमा गणना चाहिँ मान्य नहुनेपर्ने तर्क एकथरी संविधानविद्हरूले गरेका छन्। केहीको तर्कचाहिँ बहुमत पुयाउने भनेको विश्वासको मत लिँदा हो, समर्थन गर्दा त दलका सदस्यको संख्या गणना हुनु स्वाभाविक हो भनेका छन्। जे जसो गरेर भए पनि सरकार गठनमा सभामुखको भूमिका हुनु हुँदैन नै भन्ने संसदीय लोकतन्त्रको मान्यता हो। संसद्भित्र मत विभाजनका बेला दुवैतिर बराबर हुँदा चाहिँ सभामुखलाई मताधिकार हुन्छ। तर गण्डकीमा त्यसो भइसकेको होइन र छैन। सभामुखजस्तो तटस्थ र निष्पक्ष भूमिकामा हुनुपर्ने संस्था र व्यक्तिलाई प्रदेशहरूमा सरकार गठनका बेला निरन्तर विवादमा तानिएको छ। कोशीमा जस्तै गण्डकीको विवाद पनि फेरि सर्वाेच्च अदालत पुगेर उसैले छिनोफानो गरिदिनुपर्ने हुनु भनेको न्यायपालिकालाई जबर्जस्ती हस्तक्षेपकारी भूमिकामा निम्त्याउनु हो। सत्ताको लुँछाचँुडी र रस्साकस्सीमा दलहरूले खेलिरहेको अवस्थ खेलले नै न्यायपालिकालाई भूमिका दिइरहेको छ। खासमा प्रदेशहरूमा जसरी वर्ष दिनभित्र पटकपटक गठबन्धन र सरकार परिवर्तन भएको भयै छन् र न्यायिक निरूपण आवश्यक पर्ने संवैधानिक जटिलता देखा परेको छ, यसले संघीय व्यवस्थाको गरिमा घटाएको छ। दलहरूले संघीय लोकतान्त्रिक गणतान्त्रिक यो व्यवस्थाको मर्मकै धज्जी उडाएका छन्। जनतालाई व्यवस्थाप्रतिको निराशालाई नै मलजल गरेका छन्।"
"वुमन कार र्याली ले गर्नेछ, जिन्दगीमा गाडी हाँक्न प्रेरित","काठमाडौं : आफ्नो जिन्दगीको गाडी आफैं हाँक्नुस् भन्ने सांकेतिक सन्देशस्वरूप दुई दशकदेखि सुरु गरेको टोयोटा नेपालले बर्सेनि वुमेन्स कार र्याली गर्दै आएको छ। यस वर्ष पनि सोही सन्देश दिने उद्देश्यले आयोजित कार र्यालीमा ५० महिला सहभागी हुँदैछन्। उनीहरूले आगामी वैशाख ८ गते शनिबार राजधानीमा ३० किलोमिटरको दूरीमा कार गुडाउने छन्। महिलालाई प्रोत्साहन पनि गरोस् भनेर जिन्दगीको गाडी पनि आफैं हाँक्न प्रेरित गर्ने सामाजिक सन्देशसहित र्याली सुरु गरिएको बताउँछिन् युनाइटेड ट्रेडर्स सिन्डिकेटको प्रबन्ध निर्देशक रीतु सिंह वैद्य। सन् २००४ बाट र्याली सुरु गरेको टोयोटाको वुमन र्यालीमा त्यतिबेला महिला चालक कम भएको उनले बताइन्। २० वर्षअघि नेपालमा टोयोटाले सुरु गरेकोमा यसबीच समग्र महिलामा नेतृत्व विकास गराउन महिलालाई प्रवद्र्धन गर्न टोयोटा नेपालले अहम् भूमिका खेलेको देखिन्छ। टोयोटा नेपालले महिलालाई मात्र सहभागी गराएर कार र्याली आयोजना गर्दा यो निकै नयाँ कन्सेप्ट थियो। प्रबन्ध निर्देशक वैद्य भन्छिन्, नेपालमा गरेको यो सुरुवातबाट सिक्दै टोयोटाले अरू देशमा पनि महिला कार र्याली आयोजना गर्दै आएको उनले जनाइन्। उनका अनुसार यसै वर्ष साउदी अरबको टोयोटाको डिलरले पनि कार र्याली सुरु गरेको छ। उनीहरूले पनि हामीहरूले गरेजस्तै थिममा रहेर अघि बढ्न खोजेका छन्, उनले भनिन्, हाम्रो सिकाइलाई उनीहरूले अवलम्बन गर्ने भएका छन्। र्यालीमा महिला नै किन भन्ने प्रश्नमा उनी भन्छिन्, हामीले महिलालाई प्रोत्साहन गरेका हौं। मुख्य चालक महिला नै हुनुपर्छ तर साइडमा बस्ने जो भए पनि हुन्छ। महिलाहरू पनि कार चलाउन सक्छन् भन्ने सन्देश यो र्यालीले दिएका छ। महिलालाई यसले धेरै प्रोत्साहन मिलेको छ। सन् २०११ सम्म देशमा धेरै कार चलाउने महिलाको संख्या निकै कम थिए। विस्तारै संख्या बढ्न थालेको र्यालीमा सहभागिता जनाउन आवेदन दिनको संख्याले देखाउँछ। केही वर्ष रोकिएको यो कार र्याली पुनः आयोजना गर्ने तयारीमा रहेको छ। टोयोटा नेपालले महिला र पुरुषमा कहिल्यै फरक व्यवहार गरेको छैन। तर यो र्यालीले बढी महिलालाई प्रेरित गर्न आयोजना हुँदैछ। महिलाहरू ड्राइभिङमा प्रतिष्ठित हुन्, उनीहरूले ड्राइभिङ स्पिड कसरी नियन्त्रण राख्ने, लेनको पालना, ओभरटेक कसरी गर्ने लगायतबारे ड्राइभिङ निर्णय गरून् भन्ने सोच आयोजकको छ। प्रबन्ध निर्देशक रीतु सिंह वैद्यका अनुसार अहिलेसम्मको यस्तो र्याली उपलब्धिमूलक ठानिएको छ। आत्मविश्वास भएका महिलाहरू मात्रै यो र्यालीमा सहभागी हुन्छन्। यसबाट मनोवृत्ति व्यक्तित्व पनि जगाउन खोजेका हौं। सहभागी हुन शुल्क तिरेर आफैं फारम भरेर आत्मविश्वासका साथ आउनु र र्यालीमा रम्न इच्छा देखाउनु सकारात्मक पक्ष हो। यसले महिलाको निर्णय गर्ने क्षमता पनि विकास गर्नेछ। यसमा भाग लिनु पनि एक प्रकारको उपलब्धि हो, उनले अन्नपूर्णसँग भनिन्। यसमा सहभागी हुन टोयोटा ब्रान्डका कार मात्रै भन्ने छैन। जुनसुकै ब्रान्डका कार भएका महिलाहरू सहभागी हुन पाउँछन्। तर सहभागीको सूची भने कम्पनीको फेसबुक पेज तथा वेभसाइडबाट दर्ता खुलाएर तयार भइसकेको छ। विभिन्न क्षेत्रका इच्छुक महिलाले तीन हजार शुल्क तिरेर यसमा सहभागिता जनाएका छन्। यसअघि ६० जनासम्म सहभागी गराएकोमा यसपटक भने ट्राफिक जामको समस्याले ५० जनाको सीमित कोटा रहेको आयोजकले बताएको छ। र्यालीमा विशेष गरेर राजधानीका धार्मिक तीर्थस्थल पायक बनाएर ड्राइभिङ गराइन्छ। यसमा पहिलो, दोस्रो र तेस्रो हुने सहभागीलाई आकर्षक पुरस्कारको पनि व्यवस्था गरिएको छ। तर यो र्यालीमा ड्राइभिङको गति, समयावधिलगायत पारदर्शिता हेर्न र मूल्यांकन गर्ने जिम्मेवारी नासालाई दिइएको छ। यद्यपि साथमा टोयोटाको टिमले पनि हेर्नेछ। र्यालीपश्चात् गोकर्ण रिसोर्टमा महिला उद्यमीमार्फत विभिन्न स्टलहरू पनि राखिनेछ।"
"डढेलोको धुम्म नहट्ने, केही दिन पानी पनि नपर्ने","काठमाडौं : राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार मुलुकका ५ सय ७२ ठाउँमा डढेलो लागेको छ। जसका कारण काठमाडौंलगायत मुलुकका विभिन्न सहर प्रदूषणले ढाकिएका छन्। हाल भइरहेको प्रदूषणको मुख्य कारण त्यही डढेलो भएको विज्ञहरू बताउँछन। प्राधिकरणको तथ्यांकअनुसार मंगलबार दिउँसोसम्म काठमाडौंको (एयर क्वालिटी इन्डेक्स) एक्यूआईको मात्रा १६५ सम्म रहेको छ। मंगलबार पनि काठमाडौं विश्वको प्रदूषित सहरमध्ये तेस्रो नम्बरमा देखिएको छ। काठमाडौं प्रायःजसो विश्वका मुख्य प्रदूषित सहरको १० नम्बरभित्र परिरहन्छ। हालको आँकडाअनुसार थाइल्यान्डको च्यांगमाई सहर पहिलो र सेनेगलको डाकार दोस्रो नम्बरमा छ। वातावरण विभागका उपमहानिर्देशक तारादत्त भट्ट भन्छन्, काठमाडौंमा हावाको गुणस्तर बिग्रिनुको प्रमुख कारण डढेलो हो। आइतबार साँझदेखि बढिरहेको प्रदूषणको मुख्य कारण अन्य नभई डढेलो नै भएको उनले बताए। अरू बेला सवारीसाधन, उद्योग, कलकारखाना, बालीका अवशेष तथा फोहोर जलाउँदा प्रदूषण निस्किए पनि हाल भने डढेलोले देशैभरि प्रदूषण बढाइरहेको छ। हालसम्म काठमाडौंको (एक्यूआई) को मात्रा २०० भन्दा कम नै रहेको बताउँदै उनले भने नेपालको राष्ट्रिय मापदण्डअनुसार सबैभन्दा राम्रो प्रतिघनमिटर ४० माइक्रोग्राम हुनुपर्छ। यो वर्ष हिउँदमा पनि यति बढी प्रदूषण थिएन। हालको प्रदूषण हट्न कि त मजाले हावा चल्नुपर्छ, कि त पानी पर्नुपर्छ। तर केही दिन पानी पर्ने छाटकाट छैन। काठमाडांैमा छिरिसकेको वायु बाहिर जान मुस्किल पर्छ। यसको असर सबै उमेर समूहलाई नराम्ररी पर्ने उनी बताउँछन्। वृद्धवृद्धा, दीर्घ रोगी, बच्चाहरूलाई प्रदूषणको असर तत्काल देखिने भए पनि स्वस्थ्य मानिसमा यसको असर दीर्घकालमा देखिन्छ। वायु प्रदूषण सबै उमेरसमूहका लागि घातक रहेको उनी बताउँछन्। विभागले हावाको गुणस्तरको अवस्था कस्तो छ ? प्रदूषण न्यूनीकरणका लागि के गर्न सकिन्छ भन्ने काम गरे पनि डढेलोको नियन्त्रण विभागको कार्यक्षेत्र बहिर रहेकाले सम्बन्धित निकायले हेर्नुपर्ने उनी बताउँछन्। विभागले प्रदूषणको तथ्यांक देशैभरिबाट संकलन गर्ने गर्छ। २७ वटा स्टेसनबाट हावाको गुणस्तर नाप्ने गरिए पनि हाल १२१३ वटा स्टेसनहरू मात्रै सञ्चालित रहेको भट्टले जनाए। त्यस बाहेक जनचेतना फैलाउनुपर्छ। फोहोर, प्लास्टिक जलाउन हुँदैन। निर्माणकार्यमा वातावरणीय अध्ययन प्रतिवेदनअनुसारको नियमको परिपालन गरेको छछैन भनेर अनुगमन गर्नुपर्ने भट्टले बताए। सवारी प्रदूषणको हकमा कहिलेकाहीँ छड्के जाँच गरिरहेको उनले बताए। पहिलाको तुलनामा सवारीबाट आउने प्रदूषण अलि कम भएको उनी बताउँछन्। गत वर्ष ९३४ डिजेल गाडीमा ६१६ मापदण्डभित्र र ३१८ वटा मापदण्ड बाहिर रहेकाले हाल प्रदूषणको मुख्य जड डढेलो नै रहेको बताउँछन्। त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक डा विनोद पोखरेल सन् २०२१ को जस्तै घटना दोहोरिन सक्ने भन्दै बारम्बार डढेलो नियन्त्रण तथा पूर्वतयारी गर्न सचेत गराउँदै आएका छन्। उनका अनुसार सन् २०२१ मा करिब साढे ६ हजार वटा डढेलो लागेको थियो। अहिलेको अवस्था हेर्दा पनि सन् २०२१ मा जस्तै हुन सक्ने पोखरेलले बताए। (एक्यूआई) को मात्रा ६३२ थियो। विश्व स्वास्थ्य संगठनका अनुसार शून्यदेखि ५० एक्यूआईलाई स्वस्थ्य मानिन्छ। काठमाडौंमा कतैकतै पानी छिटाए पनि साताभरि प्रदूषण हट्ने गरी पानी पर्ने सम्भावना नभएको उनी बताउँछन्। प्रदूषण रहिरहने र आगलागी पनि बढिरहेको छ। तर हाल थोरै मात्रामा हावा चलिरहेकाले त्यसले सहयोग गरिरहेको पोखरेलले बताए। अहिलेको पुर्वानुमान रहिरहेमा तापक्रम पनि धेरै बढिसकेकाले डढेलोको जोखिम धेरै रहेको र नेपालभरिकै अवस्था नाजुक छ। तर पोखरालगायत पश्चिमका केही ठाउँमा भने मेघ गर्जनसहित पानी पर्ने देखिन्छ। मुलुकका ६४ प्रतिशत डढेलो मानिसकै कारण लागे पनि जलवायु परिवर्तनले त्यसको फैलावटमा सहयोग गरेको छ। सचेतना तथा पूर्वतयारी महत्वपूर्ण हुने उनी बताउँछन्। कतिपय ठाउँमा सामुदायिक वनमा एउटाको रिसइबी भएको ठाउँमा अर्कोले आगो लगाइदिने, रमाइलोको लागि आगो लगाइदिने पनि छन्। नियम कानुन, दण्ड, सजाय कडा चाहिन्छ, उनी भन्छन्, आगो भन्ने बित्तिकै मान्छेमा डर हुनुपर्यो। अन्यथा प्रदूषणको समस्या प्रत्येक वर्ष बढी रहनेछ। मौसम पूर्वानुमान महाशाखाका मौसमविद् सरोज पुडासैनीले अलिअलि मेघगर्जनसहितको बादल देखिए पनि काठमाडौंमा पानी पर्ने थोरै मात्रै सम्भावना भएकाले प्रदूषण रहिरहने बताउँछन्। थोरै बादल भए पनि प्रदूषणले स्पष्ट देखिएको छैन। काठमाडौंमा प्रदूषण आइसकेपछि हटदैन, उनले भने, या त मजाले हावा आउनुपर्यो कि त मजाले पानी पर्नुपर्छ। यसको लागि धेरै वर्षा हुनुपर्छ। तर पानी पर्ने सम्भावना केही दिन देखिन्न। प्राधिकरणकी प्रवक्ता गोमादेवी चेम्जोङले, डढेलो नियन्त्रणका लागि छुट्टै वार्षिक बजेट नभएको जानकारी दिइन्। तर विपद् न्यूनीकरण तथा व्यवस्थापन गर्न जनचेतनामूलक कार्यक्रमअन्तर्गत बजेट छुट्ट्याउने गरिन्छ। यस कार्यक्रमअन्तर्गत बाढी, पहिरो, आगलागी सबै एकै ठाउँमा राखिएको छ। तर हाल भइरहेको स्रोतसाधन अपुग रहेको उनले जनाइन। यो बर्ष फागुन महिना अत्यधिक सुक्खा रह्यो। डढेलोले देशभर भयावह रूप लियो। तर, चैत लागेपछि प्रिमनसुन सुरु भयो। मुलुकभरि पानी पर्यो। झरीले देशैभरि सल्किएको डढेलो निभायो। त्यतिबेला मुलुकको लगभग आधा जस्तो भाग पूरै रातो (डढेलो) लागेको र पानी परेपछिको भिजुलाइजेसन देखिएको थियो। त्यतिबेलै विज्ञहरूले झरीले डढेलो निभाए पनि डढेलोको पिक समय आउँदै गरेकाले सचेत रहन आग्रह गरेका थिए। डढेलोका कारण विगतमा जस्तै अत्यन्त धेरै वायु प्रदूषण बढ्ने पनि बताएका थिए।"
निजी क्षेत्र भन्छ हामीलाई त कर उठाउने साधनमात्रै ठानियो,"लगानीमैत्री ऐन, कानुन बनाउन पटकपटक सुझाव दिइए पनि सरकारले पहल नगरेको निजी क्षेत्रको आरोप छ । तीन तहका सरकारबीच समन्वय नहुँदा पनि व्यवसाय गर्ने वातावरण नबनेको निजी क्षेत्रका उद्यमीव्यवसायी बताउँछन् । यस्तै, निजी क्षेत्रलाई तीनै तहका सरकारको ध्यान नै कर कसरी उठाउने भन्नेमा मात्रै केन्द्रित भएको तथा अर्थतन्त्र ओभरट्याक्स भएको उनीहरूको आरोप छ । मुलुकमा व्यावसायिक वातावरण किन बन्न सकेन ? भनेर अन्नपूर्ण पोस्ट्कर्मी सुनिता कार्कीले ११ क्षेत्रका व्यावसायिक प्रतिनिधिसँग गरेको कुराकानी : ऐन, कानुन नियन्त्रणमुखी भए मुलुकका ऐन, कानुन संशोधन गर्नुपर्छ भनेर व्यवसायीले भन्न थालेको लामो समय भयो। पुराना त पुरानै भए, नयाँ बनाइएका कानुन पनि व्यवसायीमैत्री भएनन्। कानुन जति नियन्त्रणमुखी मात्रै भए। व्यवसाय र रोजगारी प्रवद्र्धन गर्ने गरी व्याख्या गरिएन। उद्योगधन्दा चलाउने र रोजगारीका अवसर सिर्जना गर्नेलाई कारबाही धेरै भयो। यति धेरै कारबाहीको भागीदार हुनुपर्ने भयो कि काम गर्नेभन्दा नगर्नु नै राम्रो भन्ने मानसिकता विकास भइरहेको छ। उद्योगधन्दाप्रतिको वातावरण नै नकारात्मक भइरहेको छ। सरकारले आउँदो वैशाख १६ र १७ गतेको लगानी सम्मेलन गर्दैछ। त्यसअघि नै लगानीमैत्री कानुन ल्याउने गरी संशोधन गर्ने भनेको पनि छ। कोभिडसँगै संसारभरि समस्या आए। मुलुकका उद्योगधन्दाले पनि अप्ठ्यारो स्थिति व्यहोरे। किनकि धेरैजसो सामान हामीले आयात गरेर नै ल्याउँछौ। अर्को भनेको, हाम्रो गणतन्त्रलाई हाम्रो अर्थतन्त्रले धान्न सकेन। गणतन्त्रलाई धान्नका लागि नेपाल सरकारले अत्यधिक धेरै कर उठाउनुपर्ने भयो। तीनै तहका सरकारको ध्यान नै कर कसरी उठाउने भन्नेमा मात्रै छ। यसले हाम्रो अर्थतन्त्र ओभरट्याक्स भयो। यसले पुँजी चलायमान हुन सकेन। यस्तै अर्को भनेको अनुदानहरू धेरै बाँड्दा राज्यको खर्च बढायो। अर्थतन्त्रको आकारभन्दा बढी सरकारको खर्च हुन पुग्यो। सरकारको खर्च धान्नका लागि हामीले तिरेको करबाट नपुगेर ऋण काढ्नुपर्ने अवस्था छ। सरकारी निकाय सहयोगी भएनन् रवि सिंह, अध्यक्ष, नेपाल निर्माण व्यवसायी महासंघमुलुकको हालको अवस्था सिर्जना हुनुमा कर्मचारीतन्त्र मुख्य जिम्मेवार हो। सरकारका निकायहरू अवरोध सिर्जना गर्न मात्र लागिपरेका छन्। जहाँ पनि भ्रष्टाचार मौलाएको छ। काम सम्पन्न गर्नेभन्दा पनि बिथोलिने पारिपाटीको विकास भइरहेको छ। लगानीकर्ताहरूलाई भने कुनै पनि सुविधा दिने भन्ने छैन। सुरक्षाको, मुनाफाको ग्यारेन्टी नभएसम्म कसरी लगानी आउँछ ? नेपालमा के काम गर्दा फाइदा हुन्छ ? कसरी गर्दा हुन्छ ? भन्ने मोडालिटी नै छैन। हाम्रोमा अथाह सम्भावना बोकेको जलविद्युत् पनि अहिलेसम्म स्थापित हुन सकिरहेको छैन। भएका विदेशी लगानीलाई संरक्षित गर्नेभन्दा पनि कानुनी परिबन्धमा पारेर दुःख दिने प्रवृत्ति मौलाएको छ। हाम्रा नीतिहरू नै स्थायी हुन सकेनन्। सरकार परिवर्तनैपिच्छे नीति परिवर्तन हुने गरेका छन्। यसैगरी करका दरहरू पनि बढी छन्। कर तिर्न जाँदा सजाय पाएजस्तो गर्ने वातावरण छ। करसम्बन्धी निकायहरूले गर्ने व्यवहारले कर तिर्नेभन्दा पनि कर कसरी छल्ने भन्नेतिर मोडिन बाध्य पारिँदैछ। कर प्रणाली करदातामैत्रीभन्दा पनि खाली नियमनकारी निकाय मात्र भए। सरकारी कर्मचारीहरूसँग वा सरकारी नियम, कानुनहरू सहकार्य गर्ने वातावरण छैन। यसले गर्दा व्यवसायीहरू नै पलायन हुने अवस्था सिर्जना भएको छ। कि व्यवसाय परिवर्तन गर्ने वा कि विदेश जाने प्रवृत्ति बढेको देख्न सकिन्छ। लगानी सुरक्षितको प्रत्याभूति भएन विनायक शाह, अध्यक्ष, होटल संघ नेपालपर्यटक बढेका छन्। होटल बढेका छन्। चेन होटलहरू खुलिरहेका पनि छन्। सन् २०२३ मा १० लाख पर्यटक ल्याउने सरकारको लक्ष्य थियो, हासिल भयो। हाम्रा होटल पूर्वाधारले ३० देखि ३५ लाखलाई सेवा दिन सक्छन्। क्षमताको एक तिहाइ मात्र पर्यटक आइरहेका छन्। हाम्रो लगानी जति उत्पादनशील हुनुपर्ने हो, त्यति हुन सकिरहेको छैन। कोभिडपछि धराशायी बनेको उद्योग फस्टाउँदै त छ, तर भएको लगानीलाई सुरक्षित गर्नका लागि सरकारले त्यो किसिमको नीति लिन सकेको छैन। सरकारको वित्तीय नीति एवं मौद्रिक नीति मौजुदा समस्या समाधान गर्ने किसिमका भएनन्। सरकारले साधारण अवस्थामा जस्तो हिसाबले मात्र हेर्दा व्यवसाय नै संकटमा परेको छ। पर्यटन विकासका लागि आवश्यक पूर्वाधारमा सरकारले ध्यान दिन सकेको छैन। अन्तर्राष्ट्रिय विमानस्थल बने, उडान हुन सकेका छैनन्। मुख्य पर्यटक गन्तव्यका सडक निर्माण भएका छैनन्। सरकारले नीति नियम घोषणा गर्छ, तर कार्यान्वयनमा ध्यान दिँदैन। जस्तो, पर्यटन दशकको घोषणा गर्यो, तर मन्त्री फेरिरहँदा त्यो घोषणामा मात्रै सीमित भइरहेको छ। व्यवसायीमा आत्मविश्वास जगाउनु पर्यो मनोज कार्की, अध्यक्ष, नेपाल वायुसेवा सञ्चालक संघउद्योगीव्यवसायीमा आत्मविश्वास नै छैन। जोसँग लगानीयोग्य पुँजी छ, उसँग काम गर्ने आत्मविश्वास छैन। लगानी नहुनेलाई लगानीको स्रोतमा पहुँच छैन। यसको प्रत्यक्ष असर बैंकहरूमा थुप्रिएको तरलतालाई नै लिन सकिन्छ। महँगी बढ्दै गएको छ। तर, आमजनताको क्रयशक्ति घट्दै गएको छ। यसले दैनिक उपभोग्य सामानहरू नै जुटाउन गाह्रो परिरहेको छ। त्यसको असर अरू क्षेत्रमा पनि परिरहेको छ। अर्थतन्त्र चलायमान बन्न नसके मानिसहरूको ओहोरदोहोर घट्छ। यस्तोमा जहाज चढेर यात्रा गर्न उसको प्राथमिकतामा पर्दैन। कोभिडपछि थला परेको अर्थतन्त्रलाई उठाउने गरी सरकारले नीति ल्याउन सकेन। सरकारको काम भनेको खाली टालटुल पार्नेमै सीमित भयो। आज कहाँ टाल्ने, भोलि कहाँ टाल्ने भन्नेमै सीमित हुँदा दीर्घकालीन नीति लिन सकेन। अहिले पलायन भइरहेका युवा जनशक्तिलाई स्वदेशमै रोजगारी दिने सरकारसँग कुनै योजना नै छैन। युवा जनशक्तिको क्रयशक्ति बढी हुन्छ, तर युवा जनशक्ति नै पलायन हुँदा यसमा आश्रित अर्थतन्त्र ठप्प प्रायः नै बनेको छ। अर्थतन्त्र खराब छ भन्ने भाष्य निर्माण हुँदा झन् असर परेको देखिन्छ। नीतिगत अस्थिरताले अर्थतन्त्रलाई थप गाँजेको छ। अर्थमन्त्रीपिच्छे फेरिने नीतिले देशले कहिले फड्को मार्ने ? सरकारले नै अर्थतन्त्रलाई चलायमान गर्ने गरी केही फरक योजना ल्याउनुपर्ने जरुरी भइसकेको छ। निजीलाई कर उठाउने साधन मात्रै ठानियो भवानी राणा, पूर्वअध्यक्ष, नेपाल उद्योग वाणिज्य महासंघ उद्योगी व्यवसायीको मनोबल एवं आत्मविश्वास घटिरहेको छ। निजी क्षेत्रलाई हेर्ने सरकारको दृष्टिकोण नै नकारात्मक छ। कर उठाउने हिसाबले मात्र निजी क्षेत्रलाई हेरिएको छ। राजनीतिक दलहरू पनि आर्थिक मुद्दामा भन्दा राजनीति खिचातानीमा नै हराएका छन्। राजनीतिक रूपमा त धेरै रूपान्तरण भइसकेका छन्। अब पालो आर्थिक रूपान्तरणको हो। तर राजनीतिक दलका एजेन्डा आर्थिक मुद्दामा केन्द्रित हुन सकिरहेका छैनन्। सरकार पनि आर्थिक एजेन्डामा भन्दा राजनीतिक भागबन्डामा नै अल्झिएको छ। सरकारले ल्याउने नीतिहरू पनि व्यवसाय र व्यवसायी मैत्री छैनन्। आउँदो लगानी सम्मेलनअघि नै केही कानुनहरू संशोधन गर्ने भनिएको हो। सरकारले प्रतिबद्धता पनि जनाएको छ। तर, अहिलेसम्म त्यसको प्रगति आशातीत हुन सकिरहेको छैन। सरकारले बोलेका कुराहरू कार्यान्वयनमा जान सकिरहेका छैनन्। तीन तहका सरकारबीच समन्वय नहुँदा पनि व्यवसाय गर्ने वातावरण बनेको छैन। आर्थिक विकासका लागि एकद्वार प्रणाली लागू गर्न निजी क्षेत्रले सरकारलाई भन्दै आएको छ। तर एउटा काम गर्न १० मन्त्रालय, विभाग, निकाय जानुपर्छ। त्यसमा पनि अन्तरमन्त्रालय वा निकाय समन्वय छैन। यस्तै निजी क्षेत्रलाई नियन्त्रणमा राख्न खोजिएको छ। धेरै नियमनकारी निकायको काम नै निजी क्षेत्रलाई नियाल्ने भएको छ। यसले काम गर्ने वातावरण बन्न सक्दैन। व्यवसायप्रतिको विश्वास पनि गुम्छ। एउटा निकायले अनुमति दिन्छ, अर्कोले प्रश्न गर्छ गणेश कार्की, अध्यक्ष, स्वतन्त्र ऊर्जा उत्पादकहरूको संस्था, नेपाल (इप्पान) सरकारको नीति नै व्यवसायमैत्री हुन सकेको छैन। एउटा निकायले विद्युत् उत्पादनको अनुमति दिन्छ, अर्को निकायले प्रश्न गर्छ। अनि कसरी विकास हुन्छ ? अन्तरनिकाय समन्वय नहुँदा सबै प्रकारका व्यवसाय गर्न गाह्रो भइरहेको छ। वन, भूमि, सुरक्षा, जग्गा प्राप्तिलगायतका समस्या वर्षौंदेखिका हुन्। तर, त्यसमा एकद्वार नीति, नियम, कानुन बनाएर अघि बढ्न सरकार सकिरहेको छैन। कर उठाउने मात्र सरकारको नीति हुँदा व्यवसाय मैत्री नीति ओझेलमा परेका छन्। आउन लागेका नयाँ कानुन पनि आयोजना बनाउनेभन्दा पनि नबनाऊ भन्ने किसिमका छन्। निजी क्षेत्रलाई फस्टाउने किसिमको कानुन बनाउन सरकारले सकेको छैन। सरकार सधैं नियमनमा मात्र केन्द्रित भएको देखिन्छ। विकासका सम्भावना र बाटा छन्। तर, सरकारको सही नीति नहुँदा लगानी गर्न उत्सुक हुने ठाउँ छैन। यसलाई सरकारले परिवर्तन गरी अघि बढ्न जरुरी छ। एकातिर बैंकमा पैसा छ, अर्कोतिर बैंकले लगानी गर्दैन। ब्याजदर महँगो छ। स्थानीय तहको नाममा कर बढाएको बढायै छ। अनुमति लिँदा एउटा नीति हुन्छ, बन्दा अर्को नीति आइसकेको हुन्छ। नीतिगत स्थिरता अहिलेको अर्थतन्त्रको प्रमुख समस्या हो। यसले दीर्घकालीन लगानी गर्ने वातावरण बनेको छैन। यसले गर्दा व्यवसायीहरू पेसा परिवर्तन गर्ने सोचमा पुगेका छन्। सबै किसिमको विकासलाई आवश्यक पर्ने ऊर्जा विकासमा नै सरकारको स्पष्ट नीति छैन। नीति फेरिएको फेरियै, कसरी व्यवसाय गर्ने ? राजेश अग्रवाल,अध्यक्ष, नेपाल उद्योग परिसंघ सबैभन्दा ठूलो कमजोरी भनेको नै नीतिगत स्पष्टता र स्थिरता छैन। सरकार परिवर्तन भइरहने र त्यससँगै नीति पनि बदलिने गरेपछि व्यवसाय कसरी फस्टाउँछ ? बजार विश्लेषणबिना फैलिने हौवाले पनि अर्थतन्त्रलाई असर गरेको छ। निजी क्षेत्रमा बढी कर्जा गयो भन्ने हौवाले पनि वातावरण बिगारेको छ। कानुनको अपव्याख्या गर्ने परिपाटी बढ्दा निजी क्षेत्र त्यसको सिकार भइरहेको छ। कुन कुरालाई कसले, कसरी आफूपरक हिसाबले व्याख्या गर्छ र फसिन्छ भन्ने नै यकिन छैन। नियम, कानुन समयसापेक्ष सुधार हुन नसक्दा पनि व्यवसायमा अन्योलता छाएको छ। वर्षौं पुराना ऐन, नियम संशोधन हुन सकेका छैनन्। त्यहीअनुसार अहिलेको व्यवसाय चलाउन सकिने अवस्था पनि छैन। कालोबजारी ऐनदेखि भूमिसुधारलगायतका ऐनहरू छन्। जुन संशोधन हुन जरुरी छ। यसले व्यवसायमा डिलेमा स्थिति सिर्जना भएको छ। एकातिर व्यवसाय घटेको छ, अर्कोतिर वित्तीय क्षेत्रमा पैसा थुप्रिएको छ, अर्कोतिर बजारमा क्रयशक्ति घट्दा माग बढ्न सकेको छैन। बजार उधारोमा चलेको छ, कालोसूचीमा पर्ने व्यवसायीको संख्या बढेको छ। समग्र भ्यालु चेन नै अहिले सुस्ताएको अवस्था छ। यस्तोमा सरकारले ब्याजको पुनर्तालिकीकरण एवं सहुलियत दिन जरुरी छ। डिजिटल अर्थतन्त्रको नीति नै छैन चिरञ्जीवी अधिकारी, महासचिव, कम्प्युटर एसोसियसन नेपालडिजिटल अर्थतन्त्रमा सरकारले न नीति ल्याएको छ, न यसको महत्त्व नै बुझेको छ। नेपालमा उत्पादन भएका सफ्टवेयरहरूलाई नेपालमा नै बजारीकरण गर्ने व्यवस्था छैन। विदेशी वस्तु भन्नेबित्तिकै राम्रो, तर स्वदेशी नराम्रो भन्ने दृष्टिकोण सरकारको पनि छ। प्रोत्साहन गर्ने सरकारको नीति छैन। नेपाली सफ्टवेयर विकासकर्ताहरूले नेपालमा नै बसेर सफ्टवेयर सोलुसन दिइरहेका छन्। तर, सरकारले यसको पहिचान गर्न सकेको छैन। अहिले बिना सूचनाप्रविधि कुन उद्योग अघि बढ्न सक्छ ? नेपाली उत्पादनलाई सरकारले नै चिन्न सक्दैन भने कसरी नेपाली सूचना प्रविधिको उद्योग फस्टाउन सक्छ ? बाटो बनाउँदा लागू हुने खरिद प्रक्रिया नै सूचना प्रविधिको क्षेत्रमा लागू भइरहेको छ। यसको मोडालिटी फरक गर्नुपर्ने हो। सम्बन्धित सरोकारवाला निकायसँगभन्दा पनि विदेशीले भनेको भरमा नीति बन्ने गरेको छ। यसले स्वदेशी लगानी कसरी बढाउँछ र ? अहिलेसम्म सूचनाप्रविधिसम्बन्धी सामग्रीलाई सहुलियतपूर्ण ऋण दिने व्यवस्था छैन। सूचना प्रविधिमा लगानी गरेर देश रूपान्तरण हुन्छ भन्ने भाषण गने, तर सुहाउँदो नीति, कानुन, लगानीको वातावरण ल्याउन नसक्ने सरकारको कस्तो दूरदर्शिता हो। लगानीका लागि एकद्वार प्रणाली खै ? सुरेन्द्रकुमार उप्रेती, महासचिव, नाडा अटोमोबाइल एसोसियसन अफ नेपाल अर्थतन्त्रमा परिरहेको असर र लगानीलाई बढाउनका लागि सरकारका हरेक नीति स्थिर हुनपर्यो। सरकार या सरकारी कर्मचारी परिवर्तन हुनेबित्तिकै नीति पनि परिवर्तन हुने परिपाटी छ। बनेको नीति कार्यान्वयन नहुने, नयाँ नीति ल्याउन महिनौं लाग्ने कारणले पनि व्यवसाय अलमलमा पर्ने गरेको छ। अर्को भनेको लगानीमैत्री हुनका लागि एकद्वार प्रणाली लागू गर्नुपर्यो भनेर सरकारलाई बारम्बार भनेका छौं। एउटा उद्योग सुरु गर्न लगानीकर्ताले फाइल बोकेर ३३ ठाउँमा धाउनुपर्छ। एउटै सरकारी संयन्त्र या एउटै मन्त्रालयअन्तर्गतका विभिन्न विभाग सिफारिस लिनका लागि जुन कठिनाइ भोग्नुपर्छ, त्यो नै ठूलो लगानीमैत्री वातावरणको बाधक हो। उद्योग फस्टाउन सरकारले विशेष प्याकेजको व्यवस्था गर्नुपर्ने हो। अनुदान, ऋण, कर छुटलगायतमा सरकारले निजी क्षेत्रलाई हेर्न सकेको छैन। १०औं वर्षअघिका फाइल खोलेर निजी क्षेत्रलाई दुःख दिने गरेको छ। यस्तै, पुँजीगत खर्च हुन नसक्दा सरकारी निकायबाट रकम निस्कन सकिरहेको छैन। यसले बजारमा पुँजीको परिचालनमा कठिनाइ भएको छ। विदेशी लगानी ल्याउने र लगानी गरेर मुनाफा लैजाने स्पष्ट कानुन छैन, तयारी पनि छैन र त्यो व्यावहारिक छैन। यसलाई संशोधन गर्न जरुरी छ। सरकारी अवरोधको कारणले नै लगानी भित्रिन सकिरहेको छैन। बैंकमा पैसा हुँदा पनि माग बढेन सुनील केसी, अध्यक्ष, नेपाल बैंकर्स एसोसियसन कोभिडपछि थलिएको अर्थतन्त्र अघि बढ्न सकेको छैन । आर्थिक वृद्धि २३ प्रतिशतमा सीमित छ । बैंकमा तरलता नहुँदा समस्या भइरहेकोमा अहिले तरलता छ । करिब ५ खर्ब रुपैयाँ लगानी योग्य पुँजी छ । तर, माग सिर्जना हुन सकिरहेको छैन । पहिला ब्याजदर बढी भएर ऋणको माग नभएको भनिरहँदा अहिले ब्याजदर घटिसक्दा पनि माग बढेको छैन । उद्योगहरू पूर्ण क्षमतामा चल्न सकिरहेका छैनन् । बजारमा माग पनि छैन । रोजगारी घट्दै गइरहेको छ । कतिपय उद्योग बन्द हुने अवस्थामा गइरहँदा यसले बैंकिङ क्षेत्रमा नयाँ ऋणको माग हुन नसक्ने र भएको ऋण उठाउन नसक्दा खराब कर्जा अनुपात बढाउन भूमिका खेलिरहेको छ । खराब कर्जा अहिलेसम्म नियन्त्रण भए पनि यसले पछिलाई असर गर्न सक्छ । यहाँको औद्योगिक गतिविधि कम हुँदै जाने, रोजगारी गुम्न जाँदा मानिसहरू विदेश जाने क्रम बढिरहेको छ । यसबाट उद्योग व्यवसायमा दक्ष जनशक्तिको कमी भइरहेको छ । वस्तु उपभोग पनि घटेको छ । अर्थतन्त्र गतिहीन भइरहेको छ । नयाँ लगानी आउने वातावरण बनेको छैन । विदेशी लगानी त्यसै पनि कम थियो, नयाँ आउन झनै सकिरहेको छैन । सरकारले आफ्नो पुँजीगत खर्च गर्न सकिरहेको छैन । यसले अर्थतन्त्रमा गतिविधि बढाउन सकेको छैन । यता, बाह्य क्षेत्र भने सन्तोषजनक अवस्थामा छ । राजस्व उठ्न नसकेको दबाब निजी क्षेत्रले व्यहोरिरहेका छन्कमलेशकुमार अग्रवाल, अध्यक्ष, नेपाल चेम्बर अफ कमर्स अर्थतन्त्रको बाह्य पाटो सबै राम्रो भइसकेको छ। विदेशी मुद्राको सञ्चिति इतिहासकै उच्च छ। चालू खाता, भुक्तानी सन्तुलन सबै राम्रो छ। तर निजी क्षेत्रको अवस्था एकदम नै शिथिल छ। निजी क्षेत्र नयाँ लगानीका लागि आकर्षित हुन सकिरहेको छैन। अत्यन्त मनोबल खस्केको अवस्था छ। कालोसूचीमा पर्ने व्यवसायीहरूको संख्या दिनप्रतिदिन बढिरहेको छ। कर्जाको सावाँ ब्याज तिर्न नसक्ने, चेक बाउन्स हुने अवस्था सिर्जना भएको छ। उत्पादन ४० देखि ५० प्रतिशतमा सीमित भएको छ। उद्यमी व्यवसायीले रोजगारी कटौती गरिरहेका छन्। पुरानो किस्ता र ब्याज तिर्न नसकेर थप ऋण लिन सक्ने अवस्था छैन। चालु पूँजी कर्जा कार्यान्वयनले झन् नयाँ लगानीका लागि असर गरिरहेको छ। आर्थिक गतिविधि कमजोर हुँदा राजस्व पनि कमजोर भयो। त्यो राजस्वको दबाब पनि उद्यमीव्यवसायी परिरहेको छ। सरकारले खर्च निकाल्नका लागि जबर्जस्ती राजस्व असुली बढाइरहेको छ। सरकारको वित्त नीति र मौद्रिक नीतिको बीचमा तालमेल छैन। यी नीतिहरू व्यापार सहजीकरण गर्ने, लगानीमैत्री छैनन्।"
किसान आन्दोलनदेखि मुख्यमन्त्रीसम्म,"दैलेख : किसान आन्दोलनबाट राजनीतिमा उदाएका एमाले नेता यामलाल कँडेल कर्णाली प्रदेशको मुख्यमन्त्री बनेका छन्। २५ कात्तिक २०१८ मा दैलेखको तत्कालीन सेरी गाविसमा जन्मिएका कँडेल मुख्यमन्त्री नियुक्त भएका हुन्। कर्णाली प्रदेश प्रमुख तिलक परियारले मंगलबार कँडेललाई मुख्यमन्त्रीमा नियुक्त गरेका हुन्। कँडेलले गठबन्धनमा रहेका नेकपा एमालेका ९, माओवादी केन्द्रका १३ र एकीकृत समाजवादीका १ सहित २३ प्रदेशसभा सदस्यको हस्ताक्षरसहित मुख्यमन्त्रीमा दाबी पेस गरेका थिए। राजनीतिमा आउनुपूर्व शिक्षण पेसामा संलग्न नेता कँडेल २०३६ मा सुर्खेतको दशरथपुरमा भएको किसान आन्दोलनका साक्षी थिए। चार जनाले शहादत प्राप्त गरेको उक्त आन्दोलनमा सहभागी भएर कँडेलको औपचारिक राजनीतिक यात्रा सुरु भएको थियो। उनी त्यतिबेला शिखर मावि दशरथपुरमा शिक्षण पेसामा संलग्न थिए। किसान आन्दोलनबाट राजनीति सुरु गरेका कँडेल २०४० सालमा काठमाडौंको शंकरदेव क्याम्पसमा अनेरास्ववियुको तर्फबाट स्ववियु सभापतिको उम्मेदवार बने। त्यतिबेला उनी नेविसंघका उम्मेदवार सुर्खेतकै हृदयराम थानीसँग पराजित भएका थिए। २०४२०४३ सालमा झन्डै ९ महिना बन्दी जीवनसमेत बिताएका कँडेल २०४० देखि २०४६ सम्म पार्टीको काठमाडौं उपत्यकाको विद्यार्थी कमिटीमा रहेर सक्रिय राजनीतिमा संलग्न थिए। २०४९ मा एमाले सुर्खेतको प्रथम अधिवेशनबाट सचिव बनेका कँडेल सोहीबेला पार्टी राजनीतिमा सक्रिय भए। सोही वर्ष भएको स्थानीय निकायको निर्वाचनमा उनी वीरेन्द्रनगर नगरपालिकाको मेयर पदमा निर्वाचित भएका थिए। २०५१ सालमा मेयर पदबाट राजीनामा दिएका कँडेलले मध्यावधि निर्वाचनमा कांग्रेसका हृदयराम थानीलाई पराजित गर्दै पहिलो पटक संसदीय अभ्यासमा प्रवेश गरेका थिए। २०५१ सालमा एमालेको भेरी अञ्चल सचिव भएका कँडेल २०५४ मा एमाले विभाजनपछि वामदेव गौतम नेतृत्वको नेकपा मालेमा आबद्ध भएका थिए। मालेमा आबद्ध भएलगत्तै गिरिजाप्रसाद कोइराला नेतृत्वको तत्कालीन सरकारमा कँडेल पर्यटन तथा नागरिक उड्डयनमन्त्री बन्न पुगे। २०५६ को संसदीय निर्वाचनमा सुर्खेत क्षेत्र नम्बर २ मा मालेको तर्फबाट उम्मेदवार बनेका कँडेल कांग्रेसका हृदयराम थानीसँग पराजित भए। २०६४ मा एमालेको तर्फबाट उनी सुर्खेत२ बाट संविधानसभा सदस्यमा निर्वाचित भएका थिए। २०७० मा पुनः सोही क्षेत्रबाट कांग्रेसका हृदयराम थानीसँग कँडेल पराजित भए। यस्तै २०७४ र २०७९ को प्रदेशसभा निर्वाचनमा सुर्खेत २ (क) बाट प्रत्यक्ष निर्वाचित भएका कँडेल एमाले प्रदेशसभा संसदीय दलको नेता समेत हुन्। कँडेल एमाले पार्टी राजनीतिमा केन्द्रीय सदस्य, पोलिटब्युरो सदस्य हुँदै २०७८ मा पार्टीको १०औं महाधिवेशनबाट स्थायी कमिटी सदस्य छन्। कर्णालीको इन्चार्जसमेत रहिसकेका उनी हाल स्थायी कमिटी सदस्य र दैलेख इन्चार्जको जिम्मेवारीमा छन्। एमालेमाओवादी एकताबाट बनेको नेकपाकालमा उनी कर्णाली प्रदेशको सहइन्चार्ज र स्थायी कमिटी सदस्यको भूमिकामा थिए। कँडेलले शंकरदेव क्याम्पसबाट व्यवस्थापन विषयमा स्नातकोत्तर गरेका छन्। नेता कँडेल नेकपा एमालेले पहिलो मुख्यमन्त्रीका लागि प्रदेशसभामा झारेका नेतामध्ये एक हुन्। प्रदेश स्थापनादेखि पछिल्लो ६ वर्षसम्म लगातार मुख्यमन्त्रीको लाइनमा रहेका कँडेल संसदीय राजनीतिमा अनुभवी नेताको रूपमा चिनिन्छन्। २०७४ को प्रदेशसभा निर्वाचनमा एमाले कर्णालीमा पहिलो दल बन्यो। पहिलो दल बन्दा मुख्यमन्त्री बन्न नपाएका कँडेल यस पटक तेस्रो दल हुँदा कर्णालीका मुख्यमन्त्री बनेका छन्। प्रदेश स्थापनापछि एमालेले पहिलो पटक कर्णाली सरकारको नेतृत्व हात पारेको हो। २०७४ यता कँडेलले मुख्यमन्त्री बन्न पटकपटक प्रयास गरे पनि सफल हुन सकेका थिएनन्। २०७४ को मंसिरमा भएको प्रदेशसभा निर्वाचनमा प्रदेशमा एमाले २० सिटसहित सबैभन्दा ठूलो दल बनेको थियो। त्यसबेला कँडेलले तत्कालीन एमालेमाओवादी गठबन्धनमा मुख्यमन्त्रीको दाबी गरे। तर, गठबन्धनमा कर्णाली माओवादी केन्द्रको भागमा परेपछि कालीकोटका माओवादी नेता महेन्द्रबहादुर शाही मुख्यमन्त्री बनेका थिए। २०७९ को निर्वाचनमा कांग्रेस र माओवादी केन्द्र गठबन्धन बनाएर चुनाव लडे। यसपटक पनि कँडेल रणनीतिक रूपमा संघमा नलडी प्रदेशमै उम्मेदवार बने। चुनावी नतिजाले प्रदेशसभामा एमालेलाई कमजोर बनायो। केन्द्रमा कांग्रेसमाओवादीको गठबन्धन भत्किएर १० पुस २०७९ मा एमालेमाओवादीसहितको गठबन्धन बन्यो। यसले फेरि कँडेल मुख्यमन्त्री हुने सम्भावनाको ढोका खुलायो। तर, गठबन्धनमा कर्णाली प्रदेश पुनः माओवादी केन्द्रको भागमा पर्यो। त्यसबेला उनले माओवादी र एमालेबीच आधाआधा कार्यकाल बाँड्ने सहमति गराए। तर, केन्द्रमा पुनः सत्ता गठबन्धन फेरिएपछि २०७९ फागुन अन्तिम साता कर्णाली सरकारबाट एमाले बाहिरियो। त्यसको ठीक एक वर्षपछि अर्थात् २०८० फागुनमा फेरि केन्द्रमा सत्ता गठबन्धनमा फेरबदल भएर एमाले माओवादीसहितको गठबन्धन बनेको छ। वर्तमान सत्ता गठबन्धनबीच भएको भागबन्डाअनुसार कर्णाली प्रदेशको नेतृत्व एमालेको भागमा पर्यो। अनि नेता कँडेल मुख्यमन्त्री बन्ने बाटो खुलायो। केन्द्रमा भएको भागबन्डाअनुसार माओवादी केन्द्रबाट मुख्यमन्त्री बनेका राजकुमार शर्माले चैत २१ गते मुख्यमन्त्री पदबाट राजीनामा दिएका थिए। लगत्तै प्रदेश प्रमुख तिलक परियारले सात दिनको समय दिएर नयाँ सरकार गठन गर्न आह्वान गरेका थिए। ४० सदस्यीय प्रदेशसभामा प्रदेशमा सरकार गठनका लागि २१ जना सांसद्को आवश्यकता पर्छ। वर्तमान गठबन्धनको पक्षमा सभामुखसहित २४ जना सांसद छन्।"
अर्थमन्त्री पुन अमेरिका जाँदै,काठमाडौं : अर्थमन्त्री वर्षमान पुन अमेरिका भ्रमणमा जाने भएका छन्। विश्व बैंकको कार्यक्रममा सहभागी हुन उनी वैशाख ३ गते अमेरिका भ्रमणमा जान लागेका हुन्। मन्त्री पुन अमेरिकामा एक साता बस्नेछन्। सो दौरानमा अमेरिकी अधिकारीहरू र राजनीतिक दलका नेताहरूसँग भेटवार्ता गर्ने कार्यक्रम रहेको अर्थ मन्त्रालय स्रोतले जानकारी दिएको छ। पुनले अर्थ मन्त्रालय सम्हालेदेखि नेपालको अर्थतन्त्रलाई सुधार गर्ने प्रयत्नमा लागेका छन्। नेपालको अर्थतन्त्रलाई मजबुत बनाउन उनले विकास साझेदारहरूसँग पनि छलफल गर्ने बताइएको छ।
रातुको उत्खनन् रोक्ने आदेशलाई निरन्तरता,ढल्केवर (धनुषा) : सर्वोच्च अदालतले महोत्तरी र धनुषा भएर बग्ने रातु नदीमा तत्काल उत्खनन रोक्न दिएको अल्पकालीन अन्तरिम आदेशलाई जारी राखेको छ। रातु नदी उत्खनन विरुद्ध परेको रिटमा बुधवारको पेशीबाट सर्वोच्च अदालतले यसअघि भएको आदेशलाई नै निरन्तरता दिएको छ। पर्यावरणलाई नै असर पार्ने गरी मापदण्डविपरीत बर्दिवासस्थित रातु खोलाको विभिन्न खण्डमा अवैध उत्खनन भएको भन्दै नागरिक समाजका अगुवाहरुले फाल्गुन १७ गते संयुक्तरूपमा रिट दर्ता गरेका थिए। उक्त रिटमाथी फागुन २० गते भएको बहसमा सर्वोच्चले २८ चैतसम्मका लागि उत्खनन रोक्न अल्पकालीन आदेश जारी भएको थियो। सोहीअनुसार बुधबार भएको बहसमा उत्खनन रोक्नै पर्ने कारण देखाउदै आदेशलाई निरन्तरता दिँदै न्यायाधीशद्वय डा नहकुल सुवेदी र बालकृष्ण ढकालको संयुक्त इजलाशले मिसिल झिकाउने आदेश गरेको हो। पूर्ण फैसलाको मिति भने वैशाख ६ गतेलाई निर्धारण गरिएको बताइएको छ।
मधेस पुगेर गृहमन्त्रीले भने दबाब र प्रभावमा नपर्नुस्,"जनकपुरधाम : उपप्रधानमन्त्री एवं गृहमन्त्री रवि लामिछानेले स्थानीय प्रशासनले दबाब तथा प्रभावमा नपरी कानुन कार्यान्वयनमा दक्षतापूर्ण र प्रभावकारीरूपमा काम गर्न सम्बद्ध अधिकारीहरूलाई निर्देशन दिएका छन्। नेपाल सरकार, गृह मन्त्रालय र मधेस प्रदेश, गृह, सञ्चार तथा कानुन मन्त्रालयको संयुक्त आयोजनामा आज जनकपुरधाममा भएको प्रदेशस्तरीय सुरक्षा गोष्ठीपछि सञ्चारकर्मीसँग कुरागर्दै गृहमन्त्री लामिछानेले वर्तमान सरकारले राम्रो काम गर्नेलाई पुरस्कृत र नराम्रो काम गर्नेलाई दण्डित गर्ने उल्लेख गर्दै सोहीअनुसार जनहितमा काम गर्न निर्देशन दिए। गृहमन्त्री लामिछानेले मधेश प्रदेशको सुरक्षा संवेदनशीलता, खुला सीमा, लागुऔषध दुर्व्यसनी, मिटरब्याज, विपद् व्यवस्थापनलगायतका समस्या समाधान गर्न समन्वयात्मक ढङ्गले काम गर्नेसमेत निर्देशन दिए। 'मधेस प्रदेशका सुरक्षा संवेदनशीलता, यहाँका मूलभूत समस्या र चुनौतीको पहिचान गर्न यो गोष्ठीलाई महत्वपूर्ण ठानेको छु। अब प्रदेश तथा जिल्लास्तरीय सुरक्षा नेतृत्वले सङ्घीय सरकार, प्रदेश सरकार र स्थानीय तहसँग समन्वय गरेर पहिचान भएका समस्या, लागुऔषध दुव्र्यसन नियन्त्रण, सवारी दुर्घटना न्यूनीकरण, अनुमति नलिइकन सञ्चालन गरेका र एउटा उद्देश्य लिएर अर्को काम गरेका सङ्घ, संस्था वा व्यवसाय तत्काल बन्द गराउन निर्देशन दिएको छु,' उनले भने। मधेस प्रदेश धार्मिक पर्यटनका लागि महत्वपूर्ण स्थान भएकाले पर्यटन प्रवर्नका लागि सहजीकरण, अनुचित लेनदेन (मिटरब्याज) समस्याको समाधानका लागि पीडितको पक्षमा काम गर्ने तर व्यवहारिक लेनदेन र वैधानिक कारोबारलाई समेत मिटरब्याजको रूपमा स्थापित गर्ने कार्य हुन, सीमा सुरक्षा र सीमापार अपराध नियन्त्रण गर्न, कारागारलाई सुधारगृहको रूपमा विकास गर्न, विपद्का कारणले कुनै पनि नागरिकको ज्यान गुमाउन नपर्ने स्थिति सिर्जनाका लागि प्रभावकारी रुपमा काम गर्न समेत निर्देशन दिएको गृहमन्त्री लामिछानेले बताए। कार्यक्रममा मधेस प्रदेशका मुख्यमन्त्री सरोजकुमार यादवले प्रदेशभित्र शान्ति सुरक्षाको अवस्थामा थप सुधार गर्न आवश्यक रहेको र त्यसका लागि सुरक्षा निकाय तथा स्थानीय प्रशासनसँग आवश्यक सहयोग तथा समन्वय गर्न प्रदेश सरकार तयार रहेको बताए। मधेस प्रदेशका गृह, सञ्चार तथा कानुनमन्त्री राजकुमार लेखीले मधेस प्रदेशलाई शान्ति, सुरक्षा तथा अपराध नियन्त्रणका हिसाबले अब्बल प्रदेशको रुपमा विकास गर्नु आफूहरू क्रियाशील रहेको बताए। गृहसचिव एकनारायण अर्यालले स्थानीय प्रशासनले सेवाप्रदायक मात्र नभएर कानुनबमोजिम काम भए नभएको नियमन गर्ने नियामकको भूमिकामा समेत प्रस्तुत हुनुपर्ने भन्दै सोहीअनुसार काम गर्नुपर्ने आवश्यकता बताए।"
"चिकित्सा शिक्षा आयोगको प्रतिवेदन सार्वजनिक, त्रिविका तत्कालीन उपकुलपतिसहित ७ जनामाथि कारबाही सिफारिस","काठमाडौं : शिक्षा, विज्ञान तथा प्रविधि मन्त्रालयले चिकित्सा शिक्षासम्बन्धी जाँचबुझ आयोग२०७४को प्रतिवेदन सार्वजनिक गरेको छ। आयोगले बुझाएको प्रतिवेदन छ वर्षपछि आज मन्त्रालयले सार्वजनिक गरेको हो। चिकित्सा शिक्षा क्षेत्रमा भएका अनियमितता, सम्बन्धन, प्रवेश परीक्षा, भर्ना, शुल्क र गुणस्तरका क्षेत्रमा देखिएका समस्याबारे समाधानका उपायसहितको प्रतिवेदनको सिफारिस अनुसार तत्काल कार्यान्वयन सुरु हुने मन्त्रालयले जनाएको छ। राजपत्रमा सूचना प्रकाशित गर्दै विशेष अदालतका पूर्वअध्यक्ष गौरीबहादुर कार्कीको अध्यक्षतामा सरकारले चिकित्सा शिक्षाका विकृति विसङ्गतिको जाँचबुझ गरी सुझावसहितको प्रतिवेदन तयार गर्न आयोग गठन गरेको थियो। मन्त्रालयले सिफारिसअनुसार कारबाही प्रक्रिया अगाडि बढाउने बताएको छ। आयोगले त्रिभुवन विश्वविद्यालयका तत्कालीन उपकुलपति प्राडा तीर्थ खनियासहित ७ जना कार्यकारी परिषदका पदाधिकारीहरूलाई कारबाही सिफारिस गरेको छ। कारबाही सिफारिसमा पर्नेहरूमा रेक्टर डा सुधा त्रिपाठी, रजिष्ट्रार डिल्ली उप्रेती, विज्ञान संकाय डीन रामप्रसाद खतिवडा, कानुन संकाय डीन डा ताराप्रसाद सापकोटा, राजेन्द्र पौडेल र हरि पराजुली छन्। प्रतिवेदनको पूर्ण पाठ:"
राष्ट्रिय सुरक्षा चुनौतीको सही आंकलन गर्ने सैनिक नेतृत्व आवश्यक : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले राष्ट्रिय सुरक्षा चुनौतीको सही आंकलन गर्ने सैनिक नेतृत्व आवश्यक रहेको बताएका छन्। उनले राष्ट्र र नागरिकको सुरक्षामा सम्भावित चुनौतीको पूर्वानुमान गर्न सक्ने तथा राष्ट्रिय चुनौतीको सही आंकलन गरी सम्भावित खतराबाट देशलाई सुरक्षित राख्ने नेतृत्व अपरिहार्य रहेको बताएका हुन्। उनले बहुध्रुवमा विभक्त अन्तर्राष्ट्रिय परिवेशको प्रत्यक्ष वा परोक्ष असर राष्ट्रिय सुरक्षामा समेत परिरहेको परिस्थितिमा उल्लेख गरे। स्नातक अधिकृत क्याडेट तालिमको आयुक्त पद प्रदान कार्यक्रमलाई आज सम्बोधन गर्दै प्रधानमन्त्री प्रचण्डले नेपाली सेनाले राष्ट्रिय हित तथा स्वार्थहरूको संरक्षण र संवर्द्धन गर्न समयसापेक्ष सुरक्षा नीतिका आधारमा अर्थपूर्ण परिणाम हासिल गर्न सक्ने विश्वास व्यक्त गरे। सुरक्षा र विकास एकअर्काका परिपूरक हुन्, प्रधानमन्त्री प्रचण्डले भने, समुन्नतिको राष्ट्रिय अभिलाषा पूरा गर्न प्रभावकारी सुरक्षा व्यवस्था कायम गर्न अपरिहार्य हुन्छ, जुन कार्यभार नेपाली सेनाले पूरा गर्दै आएको छ। उनले नेपाललाई शान्ति सैनिकहरूको देश का रूपमा विश्वसामु परिचित गराउन नेपाली सेनाले महत्त्वपूर्ण योगदान गरेको बताए। प्रधानमन्त्री प्रचण्डले नेपाली शान्ति सैनिकहरूले विश्वका विभिन्न द्वन्द्वग्रस्त मुलुकहरूमा शान्तिदूतका रूपमा खटिएर विश्वशान्ति स्थापनार्थ महत्त्वपूर्ण योगदान गरेको बताए। देशभित्र विपद् व्यवस्थापन, पर्यावरण संरक्षण, विकास निर्माणका कार्यहरू एवं सङ्कटको समयमा राष्ट्रिय स्वार्थ र राष्ट्रिय हितहरूको संरक्षण गर्ने कार्यमा नेपाली सेनाले पुर्याउँदै आएको योगदान महत्त्वपूर्ण छ, प्रधानमन्त्री प्रचण्डले भने, सैनिकहरूले विश्वका विभिन्न द्वन्द्वग्रस्त मुलुकहरूमा शान्तिदूतका रूपमा खटिएर विश्वशान्ति स्थापनार्थ पुर्याएको योगदानले नेपाललाई शान्ति सैनिकहरूको देश को रूपमा विश्वसामु परिचित गराएको छ। सन् २०२२ नोभेम्बर ३० बाट शान्ति सैनिक खटाउने राष्ट्रहरूको सूचीमा नेपालले पहिलो स्थान हासिल गर्न सफल हुनुलाई आफूले शान्ति स्थापना कार्यमा थप महत्त्वपूर्ण कोशेढुङ्गाको रूपमा लिएको बताउँदै प्रधानमन्त्री प्रचण्डले उक्त कार्य ऐतिहासिक सफलता भएको उल्लेख गरे।"
कर्णालीका मुख्यमन्त्री कँडेलले लिए शपथ,"कर्णाली : कर्णाली प्रदेश सरकारका नवनियुक्त मुख्यमन्त्री यामलाल कँडेलले पद तथा गोपनीयताको शपथ लिएका छन्। कर्णाली प्रदेशका प्रदेश प्रमुख तिलक परियारसमक्ष मुख्यमन्त्री कँडेलले बुधबार शपथ ग्रहण गरेका हुन्। प्रदेश प्रमुख परियारले नेपालको संविधानको धारा १७२ बमोजिम मुख्यमन्त्री कँडेललाई पद तथा गोपनीयताको शपथ ग्रहण गराए। उनी नेकपा (एमाले)सहित नेकपा (माओवादी केन्द्र), नेकपा (एकीकृत समाजवादी)को समर्थनमा मङ्गलबार मुख्यमन्त्रीमा नियुक्त भएका थिए। मुख्यमन्त्री कँडेलले आजै पदबहाली गरेका छन्। मुख्यमन्त्री कँडेलले पद तथा गोपनीयताको शपथ लिए पनि मन्त्रिपरिषद् विस्तार भने हुन सकेको छैन। सत्ता गठबन्धनका दलहरूबीच मन्त्रालय भागबण्डाका विषयमा सहमति नजुटेपछि मुख्यमन्त्री कँडेलले मात्रै शपथ ग्रहणग्रहण समा गरेका हुन्। शपथ रोहमा प्रदेशका सभामुख नन्दा गुरुङ, निवर्तमान मुख्यमन्त्री राजकुमार शर्मा, सांसदहरू लगायतको सहभागिता थियो।"
गृहमन्त्रीमाथि छानबिन गर्न कांग्रेसले भनेजस्तो संसदीय समिति बन्दैन : महासचिव पोखरेल,"सिन्धुली : नेकपा एमालेका महासचिव शंकर पोखरेलले गृहमन्त्री रवि लामिछानेमाथि छानबिन गर्न नेपाली कांग्रेसले भनेजस्तो संसदीय समिति गठन नहुने बताएका छन्। बुधबार सिन्धुलीमाढीमा आयोजित कार्यक्रममा महासचिव पोखरेलले यस्तो बताएका हुन्। उनले गृहमन्त्री लामिछानेको विषयलाई लिएर कांग्रेसले लगातार संसद अवरुद्ध गर्नु सत्ताबाट बाहिरिनुपर्दाको छटपटीमात्र भएको उल्लेख गरे। कांग्रेसले राष्ट्रिय स्वतन्त्र पार्टीका सभापतिसमेत रहेका उपप्रधान तथा गृहमन्त्री लामिछाने सहकारी ठगी प्रकरणमा संलग्न रहेको भन्दै उनको राजीनामा माग्दै संसदीय छानबिन समिति गठन गर्नुपर्ने माग गर्दै आएको छ। कांग्रेसले उठाएको माग पूर्वाग्रही छ। यो नेपाली राजनीतिमा कुनै पनि दृष्टिकोणले मान्य छैन। कसैले आरोप लगाएकै भरमा छानबिन समिति बनाउने र मन्त्री, सांसदले राजीनामा दिंदै हिंड्ने हो भने भोलिका दिनमा के अवस्था आउँछ? यस विषयमा कांग्रेसले सोच्नुपर्छ। आरोपकै भरमा राजीनामा दिने र संसदीय छानबिन समिति गठन हुँदैन, उनले भने। हिजो आफू सत्तामा हुँदा मन्त्रीहरू झण्डा हल्लाउँदै बयान दिँदा र पूर्वपक्षका लागि अदालतको आदेश हुँदासम्म आफ्ना सांसद मन्त्रीलाई निलम्बनसमेत नगरेको कांग्रेसले अहिले संसद अवरुद्ध गर्नु उचित नभएको उनले जनाए। उनले भने, कांग्रेस र एमालेको बीचमा विचार र सिद्धान्त नै मिल्दैन। त्यस्तो पार्टीबीचमा कुनै पनि सहमति र गठबन्धन हुँदैन। यही गठबन्धन आगामी निर्वाचनसम्म चल्छ। महासचिव पोखरेलले माओवादीलगायतका दलसँगको गठबन्धन पनि गठबन्धन नभएर स्थायी सरकारका लागि समीकरणमात्र भएको बताए। दुई वर्षदेखिको अप्राकृतिक, उद्देश्य र नीतिविहीन सत्ता गठबन्धन र असफल सरकारलाई स्थायी बनाउन र गलत दिशातर्फ जान लागेको मुलुकलाई सही दिशातर्फ ल्याउन पहल गर्न एमालेले वर्तमान समीकरण गरेको हो, उनले थपे। आर्थिक, सामाजिक र सांस्कृतिक रुपमा मुलुक संकटमा परेको उल्लेख गर्दै उनले नयाँ समीकरणले ल्याएको न्यूनतम साझा कार्यक्रम कार्यान्वयनले विस्तारै मुलुक समृद्धितर्फ अघि बढ्ने विश्वास व्यक्त गरे। कोशी प्रदेश र सुदूरपश्चिम प्रदेश सभा विघटनतर्फ जान लागेको हो भन्ने प्रश्नमा जवाफ दिँदै पोखरेलले दुवै प्रदेशमा दुईचार दिनभित्रै सरकार गठन हुने बताए।"
गृहमन्त्री लामिछानेमाथि छानबिन गर्न संसदीय समिति गठन गर्नुपर्ने कांग्रेसको अडान कायमै,"उनले सरकारलाई फैसला सुनाउने नभएकाले संसदमा संसदीय छानबिन समिति गठन हुनुपर्ने धारणा राखे। काठमाडौंबाट तत्कालीन सीआइबी प्रमुखको नेतृत्वमा दुई जना प्रहरीलाई सहकारी ठगीको छानबिन गर्न पोखरा पठाइयो। छानबिनले अहिलेका गृहमन्त्री रवि लामिछाने सहकारी ठगीमा संगल्न भएको रिपोर्ट तयार हुँदै थियो। नयाँ समीकरण बनेपछि त्यो रिपोर्ट पनि परिवर्तन गर्न लागो भन्ने आभास भयो। छानबिनको प्रक्रिया रोकियो।खतिवडाले भने, प्रधानमन्त्रीले संसदमा प्रधानमन्त्रीको रुपमा जवाफ दिनुहुन्छ भन्ने सोचेका थियौं तर आफ्नो गठबन्धन बिग्रन्छ भनेर गठबन्धन प्रमुखको रुपमा जवाफ दिनुभयो र हामीले संसदीय छानबिन समितिको माग गरेका हौं । उनले सहकारीबाट टेलिभिजनमा लाखौं रकम लगेकाले छानबिन गर्नुपर्ने धारणा राखे। उनले संसदीय छानबिनको रिपोर्ट स्वीकार्न तयार रहेको बताए। खतिवडाले भने, गल्ती छैन भने भन्न सक्नुपर्यो मेरो गल्ति छैन छानबिन गरियोस्,गल्ति छ भने कारबाही होस्।"
राज्यका निकायले दिएको तथ्यका आधारमा प्रधानमन्त्रीले संसदमा जवाफ दिनुभएको हो,"काठमाडौं : नेकपा माओवादी केन्द्रका सांसद माधव सापकोटाले राज्यका निकायले दिएको तथ्य र प्रमाणका आधारमा प्रधानमन्त्री पुष्पकमल दाहालले संसदमा जवाफ दिएको बताएका हुन्। बुधबार प्रतिनिधि सभाको बैठकमा बोल्दै उनले सत्ताको दाउपेच र मन्थनको रुपमा संसद बनाउनु नहुने धारणा राखेका हुन्। उनले कानुन बनाउने अधिवेशन भएकाले यसलाई अवरोध गर्न नहुने बताए। उनले सहकारीका पीडितले न्याय पाउनुपर्छ भन्ने कुरामा सबै एक मत रहेको बताए। प्रतिपक्ष दलका सांसद रामहरी खतिवडाले प्रधानमन्त्रीले छानबिन नगरी फैसला गरेको आरोप लगाएपछि उनले प्रतिपक्षले चित्त बुझ्दो नहुन सक्ने भएपनि नदिँदा प्रधानमन्त्री हरायो भन्ने उत्तर दिँदा फैसला गर्यो भन्नु नहुने धारणा राखे। राज्यका मेकानिजमले दिएका तथ्य र प्रमाणको आधारमा बोल्नुभएको हो। प्रधानमन्त्रीले फैसला गर्नुभएको होइन। राज्यका निकायले दिएका तथ्यका आधारमा संसदमा जवाफ दिनुभएको हो। उनले भने,प्रतिपक्ष र सत्ता पक्षका सांसदलाई के भन्न चाहन्छु भने अमुक रुपमा कुनै व्यक्ति विशेषलाई खुइल्याउने काम नगरौं। कांग्रेसले रवि लामिछानेको विषय उठाएपछि आफूले यस विषयमा अध्ययन गरेको र कुनै सहकारी संस्थाको बोर्डमा या लेखा समिति वा कुनै समितिमा रवि लामिछानेविरुद्ध मुद्दा दर्ता नभएको जवाफ दिएका थिए। उनले सुर्यदर्शन सहकारीका पिडितकर्ताहरुले गरेको उजुरीमा कुनै व्यक्तिको नाम उल्लेख नभएको बताउँदै प्रधानमन्त्री प्रचण्डले रवि लामिछाने सहकारी प्रकरणमा संलग्न नभएको अनुसन्धानबाट देखिएको बताएका थिए। प्रधानमन्त्री प्रचण्डले लामिछाने सरकारमा आउनु अघि नै उनको संलग्नता सहकारी प्रकरणमा नभएको देखिएको स्पष्ट पारेका थिए।"
खाली खुट्टा आएका नेताको काठमाडौंमा घर र चार वटा पजेरो कहाँबाट आयो? : प्रदीप यादव,"काठमाडौं : जनता समाजवादी पार्टीका प्रमुख सचेतक प्रदीप यादवले २०४६ यताका नेतादेखि कर्मचारीसम्म सबैको सम्पत्ति छानबिन गर्न माग गरेका छन्। प्रतिनिधिसभामा बुधबार बोल्दै सांसद यादवले खाली खुट्टा आएका नेताको घर र गाडीसहित आलिसान जीवनयापनको खोजबिन हुनुपर्ने बताए। गणतन्त्र आएको १७ वर्षमा जनता निराश रहेको, निशुल्क शिक्षा, स्वास्थ्य नपाएको र गणतन्त्र नै अनुभूति गर्न नपाएको भन्दै यादवले नेताहरूको मोजमस्ती बढेको टिप्पणी गरे। २०४६ पछिका काण्डको छानबिनको कुरा धेरै आयो। छानबिन गर्न जसपा पनि माग गर्दछ, उनले भने, खाली खुट्टा आएका नेताको बहुदलपछि घरघरमा चार वटा पजेरो र चारवटा भवन काठमाडौंमा कहाँबाट आयो? छानबिन गर्नुपर्छ।"
इलाम र बझाङमा उपनिर्वाचन : आजदेखि आचारसंहिता लागू,"काठमाडौं : निर्वाचन आयोगले आगामी वैशाख १५ गते हुने उपनिर्वाचनका लागि सम्बन्धित क्षेत्रमा आजदेखि आचारसंहिता लागू गरेको छ। आयोगका सहसचिव एवम प्रवक्ता शालिग्राम शर्मा पौडेलले इलाम र बझाङ जिल्लाभर आचारसंहिता लागू गराइएको जानकारी दिए। पौडेलका अनुसार निर्वाचन आचारसंहिता, २०७९ बमोजिम आचारसंहिता लागू हुने निकाय, अधिकारी, राजनीतिक दल, उम्मेदवार र सम्बन्धित पक्षले आचारसंहिताको पालना गर्नुपर्नेछ । आयोगबाट जारी विज्ञप्तिमा भनिएको छ,इलाम जिल्ला प्रतिनिधि सभा सदस्य निर्वाचन क्षेत्र नं २ को प्रतिनिधि सभा सदस्यको रिक्त पद र बझाङ जिल्ला प्रतिनिधि सभा सदस्य निर्वाचन क्षेत्र नं १ को प्रदेश सभा सदस्य निर्वाचन क्षेत्र नं १ को प्रदेश सभा सदस्यको रिक्त पदमा संवत् २०८१ साल वैशाख १५ गते सम्पन्न हुने उपनिर्वाचन प्रयोजनका लागि उप निर्वाचनलाई स्वच्छ, स्वतन्त्र, निष्पक्ष र भयमुक्त वातावरणमा सम्पन्न गर्नका निर्वाचन आयोग ऐन, २०७३ को दफा २२ तथा निर्वाचन आचार संहिता, २०७९ को दफा १ को उपदफा (२) ले दिएको अधिकार प्रयोग गरी इलाम र बझाङ जिल्लाभर देहायमा उल्लेख भएका व्यक्ति, संस्था, निकाय तथा अधिकारीलाई संवत् २०८० साल चैत्र २८ गतेदेखि निर्वाचन सम्पन्न नभएसम्म निर्वाचन आचार संहिता, २०७९ को व्यवस्था लागू गर्ने निर्णय भएको छ । आचारसंहिताको दफा ४२ बमोजिम आचारसंहिताको पालना तथा राजनीतिक दल तथा उम्मेदवारले गर्न पाउने निर्वाचन खर्चको सम्बन्धमा नेपाल प्रहरी, अन्य सुरक्षा निकाय, कुनै कार्यालय वा व्यक्तिमार्फत आवश्यक सूचना र विवरण लिई तत्काल कारबाही गर्न निर्देशन दिइएको छ । राजनीतिक दल, उम्मेदवार, दलको भातृ सङ्गठन तथा सम्बन्धित व्यक्तिले जुलुस, आमसभा, कोणसभा, बैठक वा भेलासम्बन्धी विषय, सवारीसाधनको प्रयोग र सञ्चारमाध्यमको प्रयोग तथा निर्वाचन खर्च गर्दा आचारसंहिताको मापदण्डबमोजिम गर्नुपर्ने आयोगले जनाएको छ।"
वैशाख ६ गते कोशीमा विशेष अधिवेशन बोलाइयो,"विराटनगर : प्रदेश प्रमुख पर्शुराम खापुङले अगामी वैशाख ६ गते कोशी प्रदेशसभाको विशेष अधिवेशन बोलाएका छन्। एक चौथाई प्रदेशसभाका सदस्यहरुले प्रदेश प्रमुख खापुङलाई बुझाएको पत्रको अधारमा विशेष अधिवेशन बोलाएका हुन्। बैठक दिउँसो १ बजे प्रदेशसभा हलमा बस्ने भनिएको छ। कोशी प्रदेशसभाको सम्पूर्ण सदस्य संख्याको एक चौथाई भन्दा बढी प्रदेशसभा सदस्यहरुको मिति २०८०।१२।२६ गतेको लिखित अनुरोधमा प्रदेश प्रमुख खापुङले नेपालको संविधानको धारा १८३ को उपधारा (३) बमोजिम संवत् २०८१ साल वैशाख ६ गते बिहीबार दिनको १:०० बजे कोशी प्रदेशसभा हल, विराटनगरमा कोशी प्रदेशसभाको अधिवेशन आव्हान गर्नुभएको छ, प्रदेश प्रमुखको कार्यालयका प्रवक्ता नरेन्द्रकुमार श्रेष्ठले जारी गरेको विज्ञप्तिमा उल्लेख छ ।"
राष्ट्रिय सभा उपाध्यक्षमा एमालेकी विमला घिमिरे निर्वाचित,"काठमाडौं : राष्ट्रिय सभा उपाध्यक्षमा एमालेकी विमला घिमिरे निर्वाचित भएकी छन्। बुधबार बसेको राष्ट्रिय सभा बैठकमा घिमिरेलाई उपाध्यक्षमा निर्वाचित गरियोस् भन्ने प्रस्तावको पक्षमा ३९ र विपक्षमा १६ मत आएको हो। घिमिरेको पक्षमा बहुमत आएपछि अध्यक्ष नारायण दाहालले उनलाई राष्ट्रिय सभा उपाध्यक्षमा निर्वाचित भएको घोषणा गरेका हुन्। बैठकमा ५५ जना सांसद उपस्थित थिए। यसअघि नेपाली कांग्रेसकी विष्णु देवी पुडासैनीलाई उपाध्यक्ष पदमा निर्वाचित गरियोस् भन्ने प्रस्ताव बहुमतले अस्वीकृत भएको थियो। उनको पक्षमा १६ मत र विपक्षमा ३९ मत खसेको थियो। पुडासैनीको प्रस्तावकमा कांग्रेसका दुर्गा गुरुङ थिइन्। घिमिरेको प्रस्तावकमा भगवती न्यौपाने थिइन्। निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत १५ गते राजीनामा दिएपछि पद रिक्त थियो। एमाले नेतृत्वमा नयाँ राजनीतिक समीकरण बनेसँगै एमाले अध्यक्ष केपी शर्मा ओली,नेकपा माओवादी केन्द्रका अध्यक्ष दाहाल,रास्वपाका सभापति रवि लामिछाने र जनता समाजवादी पार्टीका अध्यक्ष उपेन्द्र यादवबीच राष्ट्रिय सभाका अध्यक्ष माओवादी केन्द्रलाई र उपाध्यक्षमा एमालेलाई दिने सहमति भएको थियो। सहमति अनुसार नै गत फागुन २९ भएको निर्वाचनमा माओवादी केन्द्रका नारायण दाहाल अध्यक्षमा निर्वाचित भएका थिए। ५९ सदस्यीय रहेको राष्ट्रिय सभामा हाल माओवादी १८,कांग्रेस १६,एमाले १०,एकीकृत समाजवादी ८,जसपा ३,लोसपा १,राष्ट्रिय जनमोर्चा १ सदस्य छन्। यसैगरी राष्ट्रपतिबाट नारायणप्रसाद दाहाल र वामदेव गौतम मनोनित सदस्य हुन्। विमला राईको कार्यकाल सकिएपछि एकजना मनोनित हुन बाँकी छ।"
सार्कसँग साझेदारी गर्न संयुक्त राष्ट्रसंघ तयार छ : महासचिव गुटेरेस,"काठमाडौं : संयुक्त राज्य अमेरिकाको औपचारिक भ्रमणमा रहेका दक्षिण एसियाली क्षेत्रीय सहयोग सङ्गठन (सार्क)का महासचिव गोलाम सरवारले संयुक्त राष्ट्रसंघका महासचिव एन्टिनियो गुटेरेससँग राष्ट्रसंघीय मुख्यालय न्युयोर्कमा शिष्टाचार भेट गरेका छन् । सार्कका महसचिवलाई आफ्नो कार्यकक्षमा स्वागत गर्दै महासचिव गुटेरेसले विश्व जनसङ्ख्याको ठूलो हिस्सा ओगटेको सार्क क्षेत्रसँग संयुक्त राष्ट्रसंघले सहकार्य गर्न चाहेको बताए । उनले सार्कसँग साझेदारी गर्न आफू तयार रहेको बताउँदै निरन्तर सहयोग रहने प्रतिबद्धता व्यक्त गरे । सार्क सचिवालयका अनुसार महासचिव सरवारले राष्ट्रसंघबाट सार्कलाई निरन्तर सहयोग एवं समर्थनप्रति प्राप्त भएकामा कृतज्ञता व्यक्त गरेका थिए । सार्क संयुक्त राष्ट्रसंघको पर्यवेक्षक संस्था हो । सन् २००४ मा राष्ट्रसंघले सार्कलाई उक्त दर्जा प्रदान गरेको हो । राष्ट्रसंघका महासचिव गुटेरेससँगको भेटमा महासचिव सरवारले दुवै संस्थाबीच सम्बन्ध विस्तारका साथै जलवायु परिवर्तन, खाद्य सुरक्षा, नवीकरणीय ऊर्जाका क्षेत्रमा सहयोग बढाउनेबारेमा छलफल गर्नुभएको सार्क सचिवालयले जारी गरेको विज्ञप्तिमा जनाइएको छ । सार्कले राष्ट्रसंघीय विकास कार्यक्रम, खाद्य सङ्गठन, शैक्षिक, वैज्ञानिक तथा सांस्कृतिक सङ्गठन (युनेस्को), स्वास्थ्य सङ्गठन, जनसङ्ख्या कोषलगायत १२ वटा राष्ट्रसंघीय निकायसँग समझदारीपत्रमा हस्ताक्षर गरेको जानकारी दिँदै महासचिव सरवारले बदलिँदो परिवेशमा ती निकायसँग गरिएका समझदारीलाई अद्यावधिक गर्न आवश्यक भएको बताए। राष्ट्रसंघ र सार्कबीचको साझेदारीलाई परियोजनामा आधारित गराउन काठमाडौँस्थित सार्क सचिवालयमा राष्ट्रसंघ र सार्कले संयुक्त बैठक गर्नुपर्नेमा जोड दिए । उनले पारस्परिक सहयोगका नयाँ परियोजना पहिचान गर्नुपर्ने बताए । उनले सचिवालयका पदाधिकारीलाई क्षमता अभिवृद्धिलगायत अवसरको व्यवस्थाका लागि महासचिव गुटेरेससँग अनुरोध पनि गरे । महासचिव गुटेरेसले सार्क महासचिवको प्रस्तावको स्वागत गर्दै राष्ट्रसंघ र सार्कबीचको सहकार्य अभिवृद्धिमा जोड दिए । सार्कसँगको क्षेत्रगत साझेदारीका लागि उनले सम्बद्ध निकायका अधिकारीलाई सार्क सचिवालयका पदाधिकारीसँग तत्काल सम्पर्क एवं समन्वय गर्न निर्देशन दिए । साथै उनले दुई संस्थाबीचको विद्यमान सम्बन्धलाई अझ सुदृढ बनाउन र निकट सम्पर्कमा रहेर काम गर्दै सार्कलाई निरन्तर सहयोग गर्ने प्रतिबद्धता व्यक्त गरेरासस"
"कांग्रेसमाथि अहिले धेरै चुनौती थपिएको छ, एकजुट बनौं : देउवा",उनले भैरहवास्थित गौतमबुद्ध अन्तर्राष्ट्रिय विमानस्थल सञ्चालनका लागि आवश्यक पहल गर्ने समेत प्रतिबद्धता जनाए। भैरहवा : नेपाली कांग्रेसका सभापति तथा पूर्वप्रधानमन्त्री शेरबहादुर देउवाले पार्टी निर्माणमा एकजुट भएर लाग्नुपर्ने अवस्था आएको बताएका छन् । नेपाली कांग्रेस रुपन्देही क्षेत्र नं ३ कार्यसमितिले आज आयोजना गरेको कार्यक्रममा उनले पार्टीका नेता तथा कार्यकर्तालाई पार्टीको हितमा एकजुट भई लाग्न आग्रह गरेका हुन्। नेपाली कांग्रेसमाथि अहिले धेरै चुनौती थपिएको बताउँदै उनले सबै मतभेद हटाएर चुनौतीको सामना गर्न आग्रह गरे । उनले नेता तथा कार्यकर्तालाई अहिले पार्टीलाई अप्ठयारो पार्ने काम नगर्न आग्रह गरे। । उनले भैरहवास्थित गौतमबुद्ध अन्तर्राष्ट्रिय विमानस्थल सञ्चालनका लागि आवश्यक पहल गर्ने समेत प्रतिबद्धता जनाए। रासस
व्यवसायी नतर्साउन गृहमन्त्री र अर्थमन्त्रीलाई प्रधानमन्त्रीको निर्देशन,काठमाडौं : प्रधानमन्त्री पुष्पकमल दाहालले व्यवसायीलाई नतर्साउन उपप्रधान तथा गृहमन्त्री रवि लामिछाने र अर्थमन्त्री वर्षमान पुनलाई निर्देशन दिएका छन्। अर्थमन्त्री पुनले प्रधानमन्त्री दाहालले आफू र गृहमन्त्रीलाई बोलाएर उक्त निर्देशन दिएको खुलासा गरे। नेपाल उद्योग बाणिज्य महासंघको ५८औं वार्षिक साधारणसभामा आयोजित अन्तरक्रियामा मन्त्री पुनले सरकारलाई राजश्व तिरेर ढुक्कसँग व्यवसाय गर्न व्यवसायीलाई आग्रह गरे। लोकतान्त्रिक मुलुकमा कोही पनि कानुनमाथि नहुने स्पष्ट गर्दै कुनै पेसा र व्यवसायका व्यक्ति विशेषमाथि आरोप लाग्दा समग्र क्षेत्रमाथि आरोपित गर्ने प्रवृत्ति राम्रो नभएको उल्लेख गरे। राज्यको शक्ति कुनै पक्षमा वा विपक्षमा दुरुपयोग गर्न नहुनेमा उनको जोड थियो।
कांग्रेस सरकारमा गएपछि न्यूनतम साझा कार्यक्रमबाट भ्रष्टाचारको बुँदा हटाइयो : रास्वपा,"काठमाडौं : रास्वपाले कांग्रेस सरकारमा हुँदा न्यूनतम साझा कार्यक्रमबाट भ्रष्टाचारको विषय हटाएको दाबी गरेको छ। बुधबार प्रतिनिधि सभामा बोल्दै सांसद मनिष झाले पहिलो पटक न्यूनतम साझा नीति तथा कार्यक्रम बनाउँदा भ्रष्टाचारको छानबिन गर्ने उल्लेख भएपनि कांग्रेस सरकारमा जाने बित्तिकै भ्रष्टाचारको बहस नगरौं भन्दै त्यो हटाएको दाबी गरेका हुन्। उनले भने, हामीले न्यूनतम साझा कार्यक्रम पहिलो बनायौं सरकारमा संलग्न हुँदै गर्दा २०७९ पौष २५ गते। त्यसको पृष्ठ ३ को पहिलो बुँदामा लेखेका थियौं अहिलेसम्मको सबै भ्रष्टाचारको मुद्दाहरुको छानबिन गरौं भनेर। हामीले सरकारबाट आफ्ना मन्त्रीलाई फिर्ता बोलाउँदै गर्दा कांग्रेस सरकारमा सरकारमा संलग्न भएपछि २०७९ चैत्र २३ मा अर्को न्यूनतम साझा कार्यक्रम बन्यो। जसमा त्यो बुँदाहरु हटाइयो। भ्रष्टाचारको विषयमा बहस नगरौं भनेर त्यो बुँदाहरु हटाइयो, मैले संसदमा गुनासो पनि गरे नहटाइदिनुस् भनेर। हामी सरकारमा फर्किएपछि २०८० चैत्र ६ गते तेस्रो न्यूनतम साझा कार्यक्रम बनायौं, त्यसमा हामीले लेखेका छौं सबै भ्रष्टाचारको फाइल खोलौं। उनले प्रतिपक्षलाई हामीले कहिले मुद्दा छानबिन नगरौं भनेर भन्यौ भन्दै प्रश्न गरे। झाले प्रमुख प्रतिपक्ष दल कांग्रेसलाई कुण्ठाको राजनीति नगर्न आग्रह गरे। उनले गृहमनन्त्रीको विषयमा कानुनले कुनै निर्णय नदिएको स्पष्ट पारे। उनले भने,प्रधानमन्त्रीले सदनमा आएर आफ्नो धारणा दिइसक्नुभएको छ। त्यो चौकीमा कुनै व्यक्तिले उजुरी दिएको मात्रै हो, त्यो दर्ता भएको छैन। त्यो प्रायोजित केही पत्रकारहरूलाई लेख्न लगाइएको सूचना मात्रै हो, त्यसमा प्रश्न छ, निष्कर्ष छैन। तर, त्यसको आधारमा पटकपटक कुनै व्यक्तिमाथि गरिएको प्रहारमाथि हाम्रो आपत्ति छ।"
उपनिर्वाचनका उम्मेदवारलाई चुनाव चिह्न प्रदान,काठमाडौं : निर्वाचन आयोगले आगामी वैशाख १५ मा हुने इलाम प्रतिनिधिसभा निर्वाचन क्षेत्र नं २ र बझाङको प्रदेशसभा निर्वाचन क्षेत्र नं १ को उपनिर्वाचनका उम्मेदवारलाई आज चुनाव चिह्न प्रदान गरेको छ। इलाममा मा १२ राजनीतिक दलका १२ जना र आठ स्वतन्त्र उम्मेदवार गरी जम्मा २० जनाको मनोनयनपत्र दर्ता भएकामा स्वतन्त्र उम्मेदवार केशवकुमार चापागाईंले उम्मेदवारी फिर्ता लिएका छन्। बाँकी १९ जनाको अन्तिम नामावली प्रकाशन भई चुनाव चिह्न प्रदान गरिएको हो। बझाङमा १२ राजनीतिक दलबाट १२ जनाको मनोनयनपत्र दर्ता भएकामा नेपाली जनतादलका उम्मेदवार अशोक सुनारले उम्मेदवारी फिर्ता लिनुभएकाले बाँकी ११ जनाको अन्तिम नामावली प्रकाशन भई चुनाव चिह्न प्रदान गरिएको आयोगले जनाएको छ।
किसान आन्दोलनदेखि मुख्यमन्त्रीसम्म,"दैलेख : किसान आन्दोलनबाट राजनीतिमा उदाएका एमाले नेता यामलाल कँडेल कर्णाली प्रदेशको मुख्यमन्त्री बनेका छन्। २५ कात्तिक २०१८ मा दैलेखको तत्कालीन सेरी गाविसमा जन्मिएका कँडेल मुख्यमन्त्री नियुक्त भएका हुन्। कर्णाली प्रदेश प्रमुख तिलक परियारले मंगलबार कँडेललाई मुख्यमन्त्रीमा नियुक्त गरेका हुन्। कँडेलले गठबन्धनमा रहेका नेकपा एमालेका ९, माओवादी केन्द्रका १३ र एकीकृत समाजवादीका १ सहित २३ प्रदेशसभा सदस्यको हस्ताक्षरसहित मुख्यमन्त्रीमा दाबी पेस गरेका थिए। राजनीतिमा आउनुपूर्व शिक्षण पेसामा संलग्न नेता कँडेल २०३६ मा सुर्खेतको दशरथपुरमा भएको किसान आन्दोलनका साक्षी थिए। चार जनाले शहादत प्राप्त गरेको उक्त आन्दोलनमा सहभागी भएर कँडेलको औपचारिक राजनीतिक यात्रा सुरु भएको थियो। उनी त्यतिबेला शिखर मावि दशरथपुरमा शिक्षण पेसामा संलग्न थिए। किसान आन्दोलनबाट राजनीति सुरु गरेका कँडेल २०४० सालमा काठमाडौंको शंकरदेव क्याम्पसमा अनेरास्ववियुको तर्फबाट स्ववियु सभापतिको उम्मेदवार बने। त्यतिबेला उनी नेविसंघका उम्मेदवार सुर्खेतकै हृदयराम थानीसँग पराजित भएका थिए। २०४२०४३ सालमा झन्डै ९ महिना बन्दी जीवनसमेत बिताएका कँडेल २०४० देखि २०४६ सम्म पार्टीको काठमाडौं उपत्यकाको विद्यार्थी कमिटीमा रहेर सक्रिय राजनीतिमा संलग्न थिए। २०४९ मा एमाले सुर्खेतको प्रथम अधिवेशनबाट सचिव बनेका कँडेल सोहीबेला पार्टी राजनीतिमा सक्रिय भए। सोही वर्ष भएको स्थानीय निकायको निर्वाचनमा उनी वीरेन्द्रनगर नगरपालिकाको मेयर पदमा निर्वाचित भएका थिए। २०५१ सालमा मेयर पदबाट राजीनामा दिएका कँडेलले मध्यावधि निर्वाचनमा कांग्रेसका हृदयराम थानीलाई पराजित गर्दै पहिलो पटक संसदीय अभ्यासमा प्रवेश गरेका थिए। २०५१ सालमा एमालेको भेरी अञ्चल सचिव भएका कँडेल २०५४ मा एमाले विभाजनपछि वामदेव गौतम नेतृत्वको नेकपा मालेमा आबद्ध भएका थिए। मालेमा आबद्ध भएलगत्तै गिरिजाप्रसाद कोइराला नेतृत्वको तत्कालीन सरकारमा कँडेल पर्यटन तथा नागरिक उड्डयनमन्त्री बन्न पुगे। २०५६ को संसदीय निर्वाचनमा सुर्खेत क्षेत्र नम्बर २ मा मालेको तर्फबाट उम्मेदवार बनेका कँडेल कांग्रेसका हृदयराम थानीसँग पराजित भए। २०६४ मा एमालेको तर्फबाट उनी सुर्खेत२ बाट संविधानसभा सदस्यमा निर्वाचित भएका थिए। २०७० मा पुनः सोही क्षेत्रबाट कांग्रेसका हृदयराम थानीसँग कँडेल पराजित भए। यस्तै २०७४ र २०७९ को प्रदेशसभा निर्वाचनमा सुर्खेत २ (क) बाट प्रत्यक्ष निर्वाचित भएका कँडेल एमाले प्रदेशसभा संसदीय दलको नेता समेत हुन्। कँडेल एमाले पार्टी राजनीतिमा केन्द्रीय सदस्य, पोलिटब्युरो सदस्य हुँदै २०७८ मा पार्टीको १०औं महाधिवेशनबाट स्थायी कमिटी सदस्य छन्। कर्णालीको इन्चार्जसमेत रहिसकेका उनी हाल स्थायी कमिटी सदस्य र दैलेख इन्चार्जको जिम्मेवारीमा छन्। एमालेमाओवादी एकताबाट बनेको नेकपाकालमा उनी कर्णाली प्रदेशको सहइन्चार्ज र स्थायी कमिटी सदस्यको भूमिकामा थिए। कँडेलले शंकरदेव क्याम्पसबाट व्यवस्थापन विषयमा स्नातकोत्तर गरेका छन्। नेता कँडेल नेकपा एमालेले पहिलो मुख्यमन्त्रीका लागि प्रदेशसभामा झारेका नेतामध्ये एक हुन्। प्रदेश स्थापनादेखि पछिल्लो ६ वर्षसम्म लगातार मुख्यमन्त्रीको लाइनमा रहेका कँडेल संसदीय राजनीतिमा अनुभवी नेताको रूपमा चिनिन्छन्। २०७४ को प्रदेशसभा निर्वाचनमा एमाले कर्णालीमा पहिलो दल बन्यो। पहिलो दल बन्दा मुख्यमन्त्री बन्न नपाएका कँडेल यस पटक तेस्रो दल हुँदा कर्णालीका मुख्यमन्त्री बनेका छन्। प्रदेश स्थापनापछि एमालेले पहिलो पटक कर्णाली सरकारको नेतृत्व हात पारेको हो। २०७४ यता कँडेलले मुख्यमन्त्री बन्न पटकपटक प्रयास गरे पनि सफल हुन सकेका थिएनन्। २०७४ को मंसिरमा भएको प्रदेशसभा निर्वाचनमा प्रदेशमा एमाले २० सिटसहित सबैभन्दा ठूलो दल बनेको थियो। त्यसबेला कँडेलले तत्कालीन एमालेमाओवादी गठबन्धनमा मुख्यमन्त्रीको दाबी गरे। तर, गठबन्धनमा कर्णाली माओवादी केन्द्रको भागमा परेपछि कालीकोटका माओवादी नेता महेन्द्रबहादुर शाही मुख्यमन्त्री बनेका थिए। २०७९ को निर्वाचनमा कांग्रेस र माओवादी केन्द्र गठबन्धन बनाएर चुनाव लडे। यसपटक पनि कँडेल रणनीतिक रूपमा संघमा नलडी प्रदेशमै उम्मेदवार बने। चुनावी नतिजाले प्रदेशसभामा एमालेलाई कमजोर बनायो। केन्द्रमा कांग्रेसमाओवादीको गठबन्धन भत्किएर १० पुस २०७९ मा एमालेमाओवादीसहितको गठबन्धन बन्यो। यसले फेरि कँडेल मुख्यमन्त्री हुने सम्भावनाको ढोका खुलायो। तर, गठबन्धनमा कर्णाली प्रदेश पुनः माओवादी केन्द्रको भागमा पर्यो। त्यसबेला उनले माओवादी र एमालेबीच आधाआधा कार्यकाल बाँड्ने सहमति गराए। तर, केन्द्रमा पुनः सत्ता गठबन्धन फेरिएपछि २०७९ फागुन अन्तिम साता कर्णाली सरकारबाट एमाले बाहिरियो। त्यसको ठीक एक वर्षपछि अर्थात् २०८० फागुनमा फेरि केन्द्रमा सत्ता गठबन्धनमा फेरबदल भएर एमाले माओवादीसहितको गठबन्धन बनेको छ। वर्तमान सत्ता गठबन्धनबीच भएको भागबन्डाअनुसार कर्णाली प्रदेशको नेतृत्व एमालेको भागमा पर्यो। अनि नेता कँडेल मुख्यमन्त्री बन्ने बाटो खुलायो। केन्द्रमा भएको भागबन्डाअनुसार माओवादी केन्द्रबाट मुख्यमन्त्री बनेका राजकुमार शर्माले चैत २१ गते मुख्यमन्त्री पदबाट राजीनामा दिएका थिए। लगत्तै प्रदेश प्रमुख तिलक परियारले सात दिनको समय दिएर नयाँ सरकार गठन गर्न आह्वान गरेका थिए। ४० सदस्यीय प्रदेशसभामा प्रदेशमा सरकार गठनका लागि २१ जना सांसद्को आवश्यकता पर्छ। वर्तमान गठबन्धनको पक्षमा सभामुखसहित २४ जना सांसद छन्।"
गण्डकीका मुख्यमन्त्रीलाई दीर्घकालीन असर पर्ने निर्णय नगर्न सर्वोच्चको अन्तरिम आदेश,"काठमाडौं : सर्वोच्च अदालतले गण्डकी प्रदेशका मुख्यमन्त्री खगराज अधिकारीलाई दीर्घकालीन असर पर्ने निर्णय नगर्न अन्तरिम आदेश दिएको छ। न्यायाधीश विनोद शर्माको एकल इजलासले सभामुख कृष्णप्रसाद धितालको समेत गणना गरेको र संवैधानिक व्याख्याको प्रश्न, संसदीय अभ्यास, यस अदालतबाट स्थापित सिद्धान्तलगायत विषयमा निरुपण हुन आवश्यक देखिएको भन्दै त्यस्तो आदेश दिएको हो। 'माओवादी केन्द्रबाट निर्वाचित कृष्णप्रसाद धिताल सभामुख पदमा निर्वाचित भई दलसँग आबद्धता त्याग गरेको र नेपालको संविधानको धारा १८६ को अवस्थामा मात्र निर्णायक मत दिन सक्नेमा निजको संख्यासमेत गणना गरी मुख्यमन्त्री पदमा गरिएको दावीको आधारमा प्रत्यर्थी खगराज अधिकारीलाई नियुक्त गरिएको भन्ने संवैधानिक व्याख्याको प्रश्न, संसदीय अभ्यास, यस अदालतबाट स्थापित सिद्धान्तलगायत विषयमा निरुपण हुन आवश्यक देखिएको तर सरकार सून्यताको अवस्था श्रृजना हुन दिन समेत मिल्ने नहुँदा प्रदेश सरकारका नियमित कार्य सञ्चालन बाहेक प्रत्यर्थी खगराज अधिकारीको नेतृत्वमा गठित प्रदेश सरकारबाट प्रस्तुत निवेदन पत्र टुंगो नलाग्दा सम्म दीर्घकालीन असर पर्ने प्रकृतिका निर्णय नगर्नु नगराउनु भनी सर्वोच्च अदालत नियमावली, २०७४ को नियम ४९ बमोजिम प्रत्यर्थीहरुका नाममा अन्तरिम आदेश जारी गरिदिएको छ,' आदेशमा भनिएको छ। नियुक्तिविरुद्ध अन्तरिम आदेश दिँदा सरकार शून्यताको अवस्था सृजना हुने भन्दै पूर्ण सुनुवाइका लागि वैशाख १० गतेलाई पेशी तोकिएको छ। पूर्वमुख्यमन्त्री सुरेन्द्र पाण्डेले मुख्यमन्त्री अधिकारीको नियुक्ति बदर माग गर्दै मंगलबार सर्वोच्चमा रिट हालेका थिए।"
राष्ट्रियसभा उपाध्यक्ष घिमिरेले लिइन् शपथ,काठमाडौं : राष्ट्रपति रामचन्द्र पौडेलको समुपस्थितिमा राष्ट्रियसभाका नवनिर्वाचित उपाध्यक्ष विमला घिमिरेले पद तथा गोपनीयताको शपथ लिएकी छन्। राष्ट्रपति कार्यालय शीतल निवासमा आज आयोजित एक समारोहकाबीच राष्ट्रियसभाका अध्यक्ष नारायणप्रसाद दाहालसमक्ष उपाध्यक्ष घिमिरेले पद तथा गोपनीयताको शपथ लिएकी हुन्।
आर्थिक रूपान्तरणका लागि सरकार र निजी क्षेत्रको एकता आवश्यक छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सरकार र निजी क्षेत्रको बलियो एकता आवश्यक रहेको बताएका छन्। नेपाल उद्योग वाणिज्य महासङ्घको ५८ औँ वार्षिक साधारणसभालाई आज सम्बोधन प्रचण्डले निजी क्षेत्रलाई उच्च मनोबलका साथ काम गर्ने वातावरण बनाउन सरकार प्रतिबद्ध रहेका बताएका हुन्। उनले उद्योगीव्यवसायी लगायत लगानीकर्ताको मनोबल उच्च राख्दै देशको आर्थिक रूपान्तरणमा गति दिन सरकार प्रतिबद्ध रहेको बताए। प्रचण्डले भने,यहाँहरूले देखाउनुभएको चासो र मागलाई सम्बोधन गर्न सरकार र निजी क्षेत्रको बलियो एकता आवश्यक छ। लगानी र रोजगारी सिर्जना गर्न एवं उत्पादन र रोजगारी बढाउन निजी क्षेत्रले अग्रणी भूमिका निर्वाह गर्दै आएको उल्लेख गर्दै प्रधानमन्त्री प्रचण्डले राज्यका तिनै तहका सरकारहरूले नीति तथा योजना निर्माणमा निजी क्षेत्रसँग समन्वय गर्दै आएको बताए। उनले सन् २०३० सम्म दिगो विकासका लक्ष्य हासिल गर्ने, सन् २०२६ मा अल्पविकसित मुलुकबाट स्तरोन्नति हुने र द्रूत साथै सन्तुलित विकास र समृद्धि हासिल गर्ने दिशातर्फ नेपाल केन्द्रित भएको बताए। प्रधानमन्त्री प्रचण्डले निर्धारित लक्ष्य हासिल गर्नका लागि सरकार र निजी क्षेत्र दुवैबाट हुने लगानी विस्तार गर्नुपर्ने आवश्यकता औंल्याए। आगामी वैशाखमा हुने लगानी सम्मेलनलाई अधिकतम प्रभावकारी र परिणाममुखी बनाउन सरकार ठोस गृहकार्य र तयारीसहित अगाडि बढेको उनले बताए। उनले भने,देशमा लगानीको वातावरण निर्माण गरी लगानी भित्र्याउन हाम्रा नीति, कानुन, सोच, संरचना र कार्यशैलीमा काफी चुनौती र सीमाहरू छन्। त्यसलाई सम्बोधन गर्न सरकारले आवश्यक परे अध्यादेश नै ल्याएर भए पनि लगानी भित्राउन प्रतिकूल देखिएका ऐनहरू संशोधन गरी लगानीका लागि सरलीकृत नीति र प्रक्रियाका तयारी गरिएको छ। प्रचण्डले वित्तीय नीति र मौद्रिक नीतिबीच तादाम्य कायम एवं निजी क्षेत्रसँग बलियो सहकार्य अर्थतन्त्रका आधारभूत सूचकाङ्कहरू सकारात्मक हुँदै जानु सुखद् कुरा भएको बताए। उनले भने,अर्थतन्त्र सुधारको प्रक्रियालाई तीव्रता दिनका लागि थप दृढताका साथ अगाडि बढ्न सरकार प्रतिबद्ध छ। प्रधानमन्त्री प्रचण्डले आगामी नीति तथा कार्यक्रम र बजेटले उत्पादन र रोजगारी एवं कृषिजन्य उद्योगमा जोड लगाउनुपर्नेमा जोड दिए।"
निजी क्षेत्र भन्छ हामीलाई त कर उठाउने साधनमात्रै ठानियो,"लगानीमैत्री ऐन, कानुन बनाउन पटकपटक सुझाव दिइए पनि सरकारले पहल नगरेको निजी क्षेत्रको आरोप छ । तीन तहका सरकारबीच समन्वय नहुँदा पनि व्यवसाय गर्ने वातावरण नबनेको निजी क्षेत्रका उद्यमीव्यवसायी बताउँछन् । यस्तै, निजी क्षेत्रलाई तीनै तहका सरकारको ध्यान नै कर कसरी उठाउने भन्नेमा मात्रै केन्द्रित भएको तथा अर्थतन्त्र ओभरट्याक्स भएको उनीहरूको आरोप छ । मुलुकमा व्यावसायिक वातावरण किन बन्न सकेन ? भनेर अन्नपूर्ण पोस्ट्कर्मी सुनिता कार्कीले ११ क्षेत्रका व्यावसायिक प्रतिनिधिसँग गरेको कुराकानी : ऐन, कानुन नियन्त्रणमुखी भए मुलुकका ऐन, कानुन संशोधन गर्नुपर्छ भनेर व्यवसायीले भन्न थालेको लामो समय भयो। पुराना त पुरानै भए, नयाँ बनाइएका कानुन पनि व्यवसायीमैत्री भएनन्। कानुन जति नियन्त्रणमुखी मात्रै भए। व्यवसाय र रोजगारी प्रवद्र्धन गर्ने गरी व्याख्या गरिएन। उद्योगधन्दा चलाउने र रोजगारीका अवसर सिर्जना गर्नेलाई कारबाही धेरै भयो। यति धेरै कारबाहीको भागीदार हुनुपर्ने भयो कि काम गर्नेभन्दा नगर्नु नै राम्रो भन्ने मानसिकता विकास भइरहेको छ। उद्योगधन्दाप्रतिको वातावरण नै नकारात्मक भइरहेको छ। सरकारले आउँदो वैशाख १६ र १७ गतेको लगानी सम्मेलन गर्दैछ। त्यसअघि नै लगानीमैत्री कानुन ल्याउने गरी संशोधन गर्ने भनेको पनि छ। कोभिडसँगै संसारभरि समस्या आए। मुलुकका उद्योगधन्दाले पनि अप्ठ्यारो स्थिति व्यहोरे। किनकि धेरैजसो सामान हामीले आयात गरेर नै ल्याउँछौ। अर्को भनेको, हाम्रो गणतन्त्रलाई हाम्रो अर्थतन्त्रले धान्न सकेन। गणतन्त्रलाई धान्नका लागि नेपाल सरकारले अत्यधिक धेरै कर उठाउनुपर्ने भयो। तीनै तहका सरकारको ध्यान नै कर कसरी उठाउने भन्नेमा मात्रै छ। यसले हाम्रो अर्थतन्त्र ओभरट्याक्स भयो। यसले पुँजी चलायमान हुन सकेन। यस्तै अर्को भनेको अनुदानहरू धेरै बाँड्दा राज्यको खर्च बढायो। अर्थतन्त्रको आकारभन्दा बढी सरकारको खर्च हुन पुग्यो। सरकारको खर्च धान्नका लागि हामीले तिरेको करबाट नपुगेर ऋण काढ्नुपर्ने अवस्था छ। सरकारी निकाय सहयोगी भएनन् रवि सिंह, अध्यक्ष, नेपाल निर्माण व्यवसायी महासंघमुलुकको हालको अवस्था सिर्जना हुनुमा कर्मचारीतन्त्र मुख्य जिम्मेवार हो। सरकारका निकायहरू अवरोध सिर्जना गर्न मात्र लागिपरेका छन्। जहाँ पनि भ्रष्टाचार मौलाएको छ। काम सम्पन्न गर्नेभन्दा पनि बिथोलिने पारिपाटीको विकास भइरहेको छ। लगानीकर्ताहरूलाई भने कुनै पनि सुविधा दिने भन्ने छैन। सुरक्षाको, मुनाफाको ग्यारेन्टी नभएसम्म कसरी लगानी आउँछ ? नेपालमा के काम गर्दा फाइदा हुन्छ ? कसरी गर्दा हुन्छ ? भन्ने मोडालिटी नै छैन। हाम्रोमा अथाह सम्भावना बोकेको जलविद्युत् पनि अहिलेसम्म स्थापित हुन सकिरहेको छैन। भएका विदेशी लगानीलाई संरक्षित गर्नेभन्दा पनि कानुनी परिबन्धमा पारेर दुःख दिने प्रवृत्ति मौलाएको छ। हाम्रा नीतिहरू नै स्थायी हुन सकेनन्। सरकार परिवर्तनैपिच्छे नीति परिवर्तन हुने गरेका छन्। यसैगरी करका दरहरू पनि बढी छन्। कर तिर्न जाँदा सजाय पाएजस्तो गर्ने वातावरण छ। करसम्बन्धी निकायहरूले गर्ने व्यवहारले कर तिर्नेभन्दा पनि कर कसरी छल्ने भन्नेतिर मोडिन बाध्य पारिँदैछ। कर प्रणाली करदातामैत्रीभन्दा पनि खाली नियमनकारी निकाय मात्र भए। सरकारी कर्मचारीहरूसँग वा सरकारी नियम, कानुनहरू सहकार्य गर्ने वातावरण छैन। यसले गर्दा व्यवसायीहरू नै पलायन हुने अवस्था सिर्जना भएको छ। कि व्यवसाय परिवर्तन गर्ने वा कि विदेश जाने प्रवृत्ति बढेको देख्न सकिन्छ। लगानी सुरक्षितको प्रत्याभूति भएन विनायक शाह, अध्यक्ष, होटल संघ नेपालपर्यटक बढेका छन्। होटल बढेका छन्। चेन होटलहरू खुलिरहेका पनि छन्। सन् २०२३ मा १० लाख पर्यटक ल्याउने सरकारको लक्ष्य थियो, हासिल भयो। हाम्रा होटल पूर्वाधारले ३० देखि ३५ लाखलाई सेवा दिन सक्छन्। क्षमताको एक तिहाइ मात्र पर्यटक आइरहेका छन्। हाम्रो लगानी जति उत्पादनशील हुनुपर्ने हो, त्यति हुन सकिरहेको छैन। कोभिडपछि धराशायी बनेको उद्योग फस्टाउँदै त छ, तर भएको लगानीलाई सुरक्षित गर्नका लागि सरकारले त्यो किसिमको नीति लिन सकेको छैन। सरकारको वित्तीय नीति एवं मौद्रिक नीति मौजुदा समस्या समाधान गर्ने किसिमका भएनन्। सरकारले साधारण अवस्थामा जस्तो हिसाबले मात्र हेर्दा व्यवसाय नै संकटमा परेको छ। पर्यटन विकासका लागि आवश्यक पूर्वाधारमा सरकारले ध्यान दिन सकेको छैन। अन्तर्राष्ट्रिय विमानस्थल बने, उडान हुन सकेका छैनन्। मुख्य पर्यटक गन्तव्यका सडक निर्माण भएका छैनन्। सरकारले नीति नियम घोषणा गर्छ, तर कार्यान्वयनमा ध्यान दिँदैन। जस्तो, पर्यटन दशकको घोषणा गर्यो, तर मन्त्री फेरिरहँदा त्यो घोषणामा मात्रै सीमित भइरहेको छ। व्यवसायीमा आत्मविश्वास जगाउनु पर्यो मनोज कार्की, अध्यक्ष, नेपाल वायुसेवा सञ्चालक संघउद्योगीव्यवसायीमा आत्मविश्वास नै छैन। जोसँग लगानीयोग्य पुँजी छ, उसँग काम गर्ने आत्मविश्वास छैन। लगानी नहुनेलाई लगानीको स्रोतमा पहुँच छैन। यसको प्रत्यक्ष असर बैंकहरूमा थुप्रिएको तरलतालाई नै लिन सकिन्छ। महँगी बढ्दै गएको छ। तर, आमजनताको क्रयशक्ति घट्दै गएको छ। यसले दैनिक उपभोग्य सामानहरू नै जुटाउन गाह्रो परिरहेको छ। त्यसको असर अरू क्षेत्रमा पनि परिरहेको छ। अर्थतन्त्र चलायमान बन्न नसके मानिसहरूको ओहोरदोहोर घट्छ। यस्तोमा जहाज चढेर यात्रा गर्न उसको प्राथमिकतामा पर्दैन। कोभिडपछि थला परेको अर्थतन्त्रलाई उठाउने गरी सरकारले नीति ल्याउन सकेन। सरकारको काम भनेको खाली टालटुल पार्नेमै सीमित भयो। आज कहाँ टाल्ने, भोलि कहाँ टाल्ने भन्नेमै सीमित हुँदा दीर्घकालीन नीति लिन सकेन। अहिले पलायन भइरहेका युवा जनशक्तिलाई स्वदेशमै रोजगारी दिने सरकारसँग कुनै योजना नै छैन। युवा जनशक्तिको क्रयशक्ति बढी हुन्छ, तर युवा जनशक्ति नै पलायन हुँदा यसमा आश्रित अर्थतन्त्र ठप्प प्रायः नै बनेको छ। अर्थतन्त्र खराब छ भन्ने भाष्य निर्माण हुँदा झन् असर परेको देखिन्छ। नीतिगत अस्थिरताले अर्थतन्त्रलाई थप गाँजेको छ। अर्थमन्त्रीपिच्छे फेरिने नीतिले देशले कहिले फड्को मार्ने ? सरकारले नै अर्थतन्त्रलाई चलायमान गर्ने गरी केही फरक योजना ल्याउनुपर्ने जरुरी भइसकेको छ। निजीलाई कर उठाउने साधन मात्रै ठानियो भवानी राणा, पूर्वअध्यक्ष, नेपाल उद्योग वाणिज्य महासंघ उद्योगी व्यवसायीको मनोबल एवं आत्मविश्वास घटिरहेको छ। निजी क्षेत्रलाई हेर्ने सरकारको दृष्टिकोण नै नकारात्मक छ। कर उठाउने हिसाबले मात्र निजी क्षेत्रलाई हेरिएको छ। राजनीतिक दलहरू पनि आर्थिक मुद्दामा भन्दा राजनीति खिचातानीमा नै हराएका छन्। राजनीतिक रूपमा त धेरै रूपान्तरण भइसकेका छन्। अब पालो आर्थिक रूपान्तरणको हो। तर राजनीतिक दलका एजेन्डा आर्थिक मुद्दामा केन्द्रित हुन सकिरहेका छैनन्। सरकार पनि आर्थिक एजेन्डामा भन्दा राजनीतिक भागबन्डामा नै अल्झिएको छ। सरकारले ल्याउने नीतिहरू पनि व्यवसाय र व्यवसायी मैत्री छैनन्। आउँदो लगानी सम्मेलनअघि नै केही कानुनहरू संशोधन गर्ने भनिएको हो। सरकारले प्रतिबद्धता पनि जनाएको छ। तर, अहिलेसम्म त्यसको प्रगति आशातीत हुन सकिरहेको छैन। सरकारले बोलेका कुराहरू कार्यान्वयनमा जान सकिरहेका छैनन्। तीन तहका सरकारबीच समन्वय नहुँदा पनि व्यवसाय गर्ने वातावरण बनेको छैन। आर्थिक विकासका लागि एकद्वार प्रणाली लागू गर्न निजी क्षेत्रले सरकारलाई भन्दै आएको छ। तर एउटा काम गर्न १० मन्त्रालय, विभाग, निकाय जानुपर्छ। त्यसमा पनि अन्तरमन्त्रालय वा निकाय समन्वय छैन। यस्तै निजी क्षेत्रलाई नियन्त्रणमा राख्न खोजिएको छ। धेरै नियमनकारी निकायको काम नै निजी क्षेत्रलाई नियाल्ने भएको छ। यसले काम गर्ने वातावरण बन्न सक्दैन। व्यवसायप्रतिको विश्वास पनि गुम्छ। एउटा निकायले अनुमति दिन्छ, अर्कोले प्रश्न गर्छ गणेश कार्की, अध्यक्ष, स्वतन्त्र ऊर्जा उत्पादकहरूको संस्था, नेपाल (इप्पान) सरकारको नीति नै व्यवसायमैत्री हुन सकेको छैन। एउटा निकायले विद्युत् उत्पादनको अनुमति दिन्छ, अर्को निकायले प्रश्न गर्छ। अनि कसरी विकास हुन्छ ? अन्तरनिकाय समन्वय नहुँदा सबै प्रकारका व्यवसाय गर्न गाह्रो भइरहेको छ। वन, भूमि, सुरक्षा, जग्गा प्राप्तिलगायतका समस्या वर्षौंदेखिका हुन्। तर, त्यसमा एकद्वार नीति, नियम, कानुन बनाएर अघि बढ्न सरकार सकिरहेको छैन। कर उठाउने मात्र सरकारको नीति हुँदा व्यवसाय मैत्री नीति ओझेलमा परेका छन्। आउन लागेका नयाँ कानुन पनि आयोजना बनाउनेभन्दा पनि नबनाऊ भन्ने किसिमका छन्। निजी क्षेत्रलाई फस्टाउने किसिमको कानुन बनाउन सरकारले सकेको छैन। सरकार सधैं नियमनमा मात्र केन्द्रित भएको देखिन्छ। विकासका सम्भावना र बाटा छन्। तर, सरकारको सही नीति नहुँदा लगानी गर्न उत्सुक हुने ठाउँ छैन। यसलाई सरकारले परिवर्तन गरी अघि बढ्न जरुरी छ। एकातिर बैंकमा पैसा छ, अर्कोतिर बैंकले लगानी गर्दैन। ब्याजदर महँगो छ। स्थानीय तहको नाममा कर बढाएको बढायै छ। अनुमति लिँदा एउटा नीति हुन्छ, बन्दा अर्को नीति आइसकेको हुन्छ। नीतिगत स्थिरता अहिलेको अर्थतन्त्रको प्रमुख समस्या हो। यसले दीर्घकालीन लगानी गर्ने वातावरण बनेको छैन। यसले गर्दा व्यवसायीहरू पेसा परिवर्तन गर्ने सोचमा पुगेका छन्। सबै किसिमको विकासलाई आवश्यक पर्ने ऊर्जा विकासमा नै सरकारको स्पष्ट नीति छैन। नीति फेरिएको फेरियै, कसरी व्यवसाय गर्ने ? राजेश अग्रवाल,अध्यक्ष, नेपाल उद्योग परिसंघ सबैभन्दा ठूलो कमजोरी भनेको नै नीतिगत स्पष्टता र स्थिरता छैन। सरकार परिवर्तन भइरहने र त्यससँगै नीति पनि बदलिने गरेपछि व्यवसाय कसरी फस्टाउँछ ? बजार विश्लेषणबिना फैलिने हौवाले पनि अर्थतन्त्रलाई असर गरेको छ। निजी क्षेत्रमा बढी कर्जा गयो भन्ने हौवाले पनि वातावरण बिगारेको छ। कानुनको अपव्याख्या गर्ने परिपाटी बढ्दा निजी क्षेत्र त्यसको सिकार भइरहेको छ। कुन कुरालाई कसले, कसरी आफूपरक हिसाबले व्याख्या गर्छ र फसिन्छ भन्ने नै यकिन छैन। नियम, कानुन समयसापेक्ष सुधार हुन नसक्दा पनि व्यवसायमा अन्योलता छाएको छ। वर्षौं पुराना ऐन, नियम संशोधन हुन सकेका छैनन्। त्यहीअनुसार अहिलेको व्यवसाय चलाउन सकिने अवस्था पनि छैन। कालोबजारी ऐनदेखि भूमिसुधारलगायतका ऐनहरू छन्। जुन संशोधन हुन जरुरी छ। यसले व्यवसायमा डिलेमा स्थिति सिर्जना भएको छ। एकातिर व्यवसाय घटेको छ, अर्कोतिर वित्तीय क्षेत्रमा पैसा थुप्रिएको छ, अर्कोतिर बजारमा क्रयशक्ति घट्दा माग बढ्न सकेको छैन। बजार उधारोमा चलेको छ, कालोसूचीमा पर्ने व्यवसायीको संख्या बढेको छ। समग्र भ्यालु चेन नै अहिले सुस्ताएको अवस्था छ। यस्तोमा सरकारले ब्याजको पुनर्तालिकीकरण एवं सहुलियत दिन जरुरी छ। डिजिटल अर्थतन्त्रको नीति नै छैन चिरञ्जीवी अधिकारी, महासचिव, कम्प्युटर एसोसियसन नेपालडिजिटल अर्थतन्त्रमा सरकारले न नीति ल्याएको छ, न यसको महत्त्व नै बुझेको छ। नेपालमा उत्पादन भएका सफ्टवेयरहरूलाई नेपालमा नै बजारीकरण गर्ने व्यवस्था छैन। विदेशी वस्तु भन्नेबित्तिकै राम्रो, तर स्वदेशी नराम्रो भन्ने दृष्टिकोण सरकारको पनि छ। प्रोत्साहन गर्ने सरकारको नीति छैन। नेपाली सफ्टवेयर विकासकर्ताहरूले नेपालमा नै बसेर सफ्टवेयर सोलुसन दिइरहेका छन्। तर, सरकारले यसको पहिचान गर्न सकेको छैन। अहिले बिना सूचनाप्रविधि कुन उद्योग अघि बढ्न सक्छ ? नेपाली उत्पादनलाई सरकारले नै चिन्न सक्दैन भने कसरी नेपाली सूचना प्रविधिको उद्योग फस्टाउन सक्छ ? बाटो बनाउँदा लागू हुने खरिद प्रक्रिया नै सूचना प्रविधिको क्षेत्रमा लागू भइरहेको छ। यसको मोडालिटी फरक गर्नुपर्ने हो। सम्बन्धित सरोकारवाला निकायसँगभन्दा पनि विदेशीले भनेको भरमा नीति बन्ने गरेको छ। यसले स्वदेशी लगानी कसरी बढाउँछ र ? अहिलेसम्म सूचनाप्रविधिसम्बन्धी सामग्रीलाई सहुलियतपूर्ण ऋण दिने व्यवस्था छैन। सूचना प्रविधिमा लगानी गरेर देश रूपान्तरण हुन्छ भन्ने भाषण गने, तर सुहाउँदो नीति, कानुन, लगानीको वातावरण ल्याउन नसक्ने सरकारको कस्तो दूरदर्शिता हो। लगानीका लागि एकद्वार प्रणाली खै ? सुरेन्द्रकुमार उप्रेती, महासचिव, नाडा अटोमोबाइल एसोसियसन अफ नेपाल अर्थतन्त्रमा परिरहेको असर र लगानीलाई बढाउनका लागि सरकारका हरेक नीति स्थिर हुनपर्यो। सरकार या सरकारी कर्मचारी परिवर्तन हुनेबित्तिकै नीति पनि परिवर्तन हुने परिपाटी छ। बनेको नीति कार्यान्वयन नहुने, नयाँ नीति ल्याउन महिनौं लाग्ने कारणले पनि व्यवसाय अलमलमा पर्ने गरेको छ। अर्को भनेको लगानीमैत्री हुनका लागि एकद्वार प्रणाली लागू गर्नुपर्यो भनेर सरकारलाई बारम्बार भनेका छौं। एउटा उद्योग सुरु गर्न लगानीकर्ताले फाइल बोकेर ३३ ठाउँमा धाउनुपर्छ। एउटै सरकारी संयन्त्र या एउटै मन्त्रालयअन्तर्गतका विभिन्न विभाग सिफारिस लिनका लागि जुन कठिनाइ भोग्नुपर्छ, त्यो नै ठूलो लगानीमैत्री वातावरणको बाधक हो। उद्योग फस्टाउन सरकारले विशेष प्याकेजको व्यवस्था गर्नुपर्ने हो। अनुदान, ऋण, कर छुटलगायतमा सरकारले निजी क्षेत्रलाई हेर्न सकेको छैन। १०औं वर्षअघिका फाइल खोलेर निजी क्षेत्रलाई दुःख दिने गरेको छ। यस्तै, पुँजीगत खर्च हुन नसक्दा सरकारी निकायबाट रकम निस्कन सकिरहेको छैन। यसले बजारमा पुँजीको परिचालनमा कठिनाइ भएको छ। विदेशी लगानी ल्याउने र लगानी गरेर मुनाफा लैजाने स्पष्ट कानुन छैन, तयारी पनि छैन र त्यो व्यावहारिक छैन। यसलाई संशोधन गर्न जरुरी छ। सरकारी अवरोधको कारणले नै लगानी भित्रिन सकिरहेको छैन। बैंकमा पैसा हुँदा पनि माग बढेन सुनील केसी, अध्यक्ष, नेपाल बैंकर्स एसोसियसन कोभिडपछि थलिएको अर्थतन्त्र अघि बढ्न सकेको छैन । आर्थिक वृद्धि २३ प्रतिशतमा सीमित छ । बैंकमा तरलता नहुँदा समस्या भइरहेकोमा अहिले तरलता छ । करिब ५ खर्ब रुपैयाँ लगानी योग्य पुँजी छ । तर, माग सिर्जना हुन सकिरहेको छैन । पहिला ब्याजदर बढी भएर ऋणको माग नभएको भनिरहँदा अहिले ब्याजदर घटिसक्दा पनि माग बढेको छैन । उद्योगहरू पूर्ण क्षमतामा चल्न सकिरहेका छैनन् । बजारमा माग पनि छैन । रोजगारी घट्दै गइरहेको छ । कतिपय उद्योग बन्द हुने अवस्थामा गइरहँदा यसले बैंकिङ क्षेत्रमा नयाँ ऋणको माग हुन नसक्ने र भएको ऋण उठाउन नसक्दा खराब कर्जा अनुपात बढाउन भूमिका खेलिरहेको छ । खराब कर्जा अहिलेसम्म नियन्त्रण भए पनि यसले पछिलाई असर गर्न सक्छ । यहाँको औद्योगिक गतिविधि कम हुँदै जाने, रोजगारी गुम्न जाँदा मानिसहरू विदेश जाने क्रम बढिरहेको छ । यसबाट उद्योग व्यवसायमा दक्ष जनशक्तिको कमी भइरहेको छ । वस्तु उपभोग पनि घटेको छ । अर्थतन्त्र गतिहीन भइरहेको छ । नयाँ लगानी आउने वातावरण बनेको छैन । विदेशी लगानी त्यसै पनि कम थियो, नयाँ आउन झनै सकिरहेको छैन । सरकारले आफ्नो पुँजीगत खर्च गर्न सकिरहेको छैन । यसले अर्थतन्त्रमा गतिविधि बढाउन सकेको छैन । यता, बाह्य क्षेत्र भने सन्तोषजनक अवस्थामा छ । राजस्व उठ्न नसकेको दबाब निजी क्षेत्रले व्यहोरिरहेका छन्कमलेशकुमार अग्रवाल, अध्यक्ष, नेपाल चेम्बर अफ कमर्स अर्थतन्त्रको बाह्य पाटो सबै राम्रो भइसकेको छ। विदेशी मुद्राको सञ्चिति इतिहासकै उच्च छ। चालू खाता, भुक्तानी सन्तुलन सबै राम्रो छ। तर निजी क्षेत्रको अवस्था एकदम नै शिथिल छ। निजी क्षेत्र नयाँ लगानीका लागि आकर्षित हुन सकिरहेको छैन। अत्यन्त मनोबल खस्केको अवस्था छ। कालोसूचीमा पर्ने व्यवसायीहरूको संख्या दिनप्रतिदिन बढिरहेको छ। कर्जाको सावाँ ब्याज तिर्न नसक्ने, चेक बाउन्स हुने अवस्था सिर्जना भएको छ। उत्पादन ४० देखि ५० प्रतिशतमा सीमित भएको छ। उद्यमी व्यवसायीले रोजगारी कटौती गरिरहेका छन्। पुरानो किस्ता र ब्याज तिर्न नसकेर थप ऋण लिन सक्ने अवस्था छैन। चालु पूँजी कर्जा कार्यान्वयनले झन् नयाँ लगानीका लागि असर गरिरहेको छ। आर्थिक गतिविधि कमजोर हुँदा राजस्व पनि कमजोर भयो। त्यो राजस्वको दबाब पनि उद्यमीव्यवसायी परिरहेको छ। सरकारले खर्च निकाल्नका लागि जबर्जस्ती राजस्व असुली बढाइरहेको छ। सरकारको वित्त नीति र मौद्रिक नीतिको बीचमा तालमेल छैन। यी नीतिहरू व्यापार सहजीकरण गर्ने, लगानीमैत्री छैनन्।"
कांग्रेसको नाराबाजीपछि संसद बैठक बैशाख २ गतेसम्म स्थगित,"काठमाडौं : सभामुख देवराज घिमिरेले आगामी बैठक बैशाख २ गते बोलाएका छन्। बुधबार दिउँसो बसेको प्रतिनिधि सभाको बैठकमा शून्य समय सञ्चालन गर्न लागेपछि प्रमुख प्रतिपक्षी दल नेपाली कांग्रेस बैठकमा नाराबाजी गरेका हु्न्। सभामुख आकस्मिक समय सकिएलगत्तै शून्य समयमा प्रवेश गर्न लागेपछि कांग्रेस, राप्रपा र र लोसपाका सांसदहरुले उठेर विरोध गरेका हुन्। सहकारी ठगीमा संलग्न उपप्रधान तथा गृहमन्त्री रवि लामिछानेलाई कारबाही गर्न संसदीय छानबिन समिति गठनको माग गर्दै कांग्रेस सांसदले नाराबाजी गरेपछि सभामुख घिमिरेले अर्को बैठक बैशाख २ गते ११ बजे बस्ने जानकारी गराएका हुन्। नेपाली कांग्रेसले सहकारीको रकम अपचलनमा मुछिएका उपप्रधान तथा गृहमन्त्री रवि लामिछानेमाथि संसदीय छानबिन समिति गठन नभएसम्म संसद चल्न नदिने जनाएको छ।"
एमाले सिन्धुलीको आठौं अधिवेशन आज,"सिन्धुली : नेकपा एमाले सिन्धुलीको आठौं जिल्ला अधिवेशन आजबाट सिन्धुलीमाढीमा सुरु हुँदैछ। केन्द्रीय महासचिव शंकर पोखरेलले उद्घाटन गर्ने अधिवेशन बिहान ११ बजेबाट सुरु हुने नेकपा एमाले सिन्धुलीका प्रचार तथा प्रकाशन विभाग प्रमुख संजय कुमार दाहालले जानकारी दिए। उनले भने, अधिवेशनको सम्पूर्ण तयारी पूरा भएको छ ।अधिवेशनको उद्घाटन पार्टीका महासचिव शंकर पोखरेलले गर्नुहुनेछ ,अधिवेशका लागि प्रतिनिधि, अतिथि, पार्टीका शुभचिन्तक, शुभेच्छुकहरु सिन्धुलीमाढी आइसक्नु भएको छ । अधिवेशनका लागि जिल्लाका दुई नगरपालिका र ७ वटा गाउँपालिका अन्तरगत भुगोलबाट ५१४, जनवर्गीय संगठनहरुबाट ७६, जिल्ला कमिटी सदस्य (आयोजक) १३० सल्लाहकार २५ र मनोनित ३९ गरी कूल ७८४ जना प्रतिनिधि सहभागि हुनेछन्। अधिवेशनबाट जिल्ला अध्यक्ष १, उपाध्यक्ष १, सचिव १, उपसचिव २ सहित १ सय जना निर्वाचित गर्ने छ भने पाँच जना मनोनित हुने छन्।"
राष्ट्रिय सभा उपाध्यक्षको निर्वाचन आज : विमला र विष्णुदेवीबीच प्रतिस्पर्धा,"काठमाडौं : संसद्को माथिल्लो सदन राष्ट्रियसभा उपाध्यक्षका लागि आज निर्वाचन हुँदैछ। उपाध्यक्ष पदका लागि एमालेकी विमला घिमिरे र कांग्रेसकी विष्णुदेवी पुडासैनीले उम्मेदवारी दिएका छन्। सत्ता गठबन्धनका तर्फबाट एमालेकी घिमिरेले उम्मेदवारी दिएकी हुन् भने विपक्षी कांग्रेसकी सांसद पुडासैनी पनि प्रतिस्पर्धामा उत्रेकी छिन्। सचिवालयका अनुसार मंगलबार दुई जनाको मात्रै उम्मेदवारी परेको छ।कांग्रेस संसदीय कार्यसमितिको मंगलबारको बैठकले पुडासैनीलाई उपाध्यक्षमा उम्मेदवार बनाउने निर्णय गरेको थियो। निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत १५ गते राजीनामा दिएपछि पद रिक्त थियो। एमाले सम्मिलित नयाँ समीकरण बनेपछि सभाको अध्यक्ष माओवादी केन्द्रले लिने र उपाध्यक्ष एमालेले पाउने सहमति भएको थियो। सोहीअनुसार माओवादी केन्द्रका नारायणप्रसाद दाहाल अध्यक्षमा निर्वाचित भएका थिए। ५९ सदस्यीय राष्ट्रियसभामा हाल माओवादी केन्द्रका १७, कांग्रेसका १६, एमालेका १०, एकीकृत समाजवादीका ८, लोकतान्त्रिक समाजवादी पार्टी नेपाल र राष्ट्रिय जनमोर्चाका ११ जना सांसद छन्। २ जना सरकारको सिफारिसमा राष्ट्रपतिबाट मनोनीत हुन्। एक जना मनोनीत हुन बाँकी छ।"
दलीय हठले संसद् बन्धक !,"काठमाडौं : सहकारी ठगी प्रकरणमा प्रमुख विपक्षी कांग्रेस र सत्तारूढ दल राष्ट्रिय स्वतन्त्र पार्टी (रास्वपा)को राजनीतिक हठले प्रतिनिधिसभा (संसद्) बन्धक बनेको छ। उपप्रधान एवं गृहमन्त्री रवि लामिछानेमाथि छानबिनको माग गर्दै आएको कांग्रेसको विरोधका कारण मंगलबारको बैठक पनि अवरुद्ध भएको छ। सत्ता समीकरण फेरिएसँगै कांग्रेसले रास्वपाका सभापतिसमेत रहेका उपप्रधान एवं गृहमन्त्री लामिछानेमाथि छानबिनका लागि संसदीय समिति गठनको माग गर्दै आएको छ। पूर्वसभामुख दमननाथ ढुंगानाले गृहमन्त्रीबारे छानबिनको माग गर्नुपर्ने परिस्थिति उत्पन्न हुनु र प्रतिपक्षी कांग्रेसले सदनको कामकारबाही नै अवरोध उत्पन्न गर्नु दुःखद् अध्याय भएको बताए। यी दुवै दुःखद् अध्याय हुन्, पूर्वसभामुख ढुंगानाले अन्नपूर्णसँग भने, उपप्रधान एवं गृहमन्त्री भनेको उच्च र जिम्मेवार पद हो। प्रमुख प्रतिपक्षी कांग्रेसले विरोध गर्न सक्छ। तर, संसद्को कामकारबाही नै बन्द हुने गरी विरोध गर्न कांग्रेसलाई सुहाउँदैन। संसद् बैठक बस्नुअघि सभामुख देवराज घिमिरेसहित प्रधानमन्त्री पुष्पकमल दाहाल प्रचण्ड, सत्तासीन एमाले अध्यक्ष केपी शर्मा ओली र गृहमन्त्री रवि लामिछानेले कांग्रेसका महामन्त्री गगन थापा र राष्ट्रियसभामा कांग्रेस संसदीय दल नेता कृष्णप्रसाद सिटौलासँग बालुवाटारमा छलफल गरेका थिए। कांग्रेसले संसदीय समिति गठन गरिनुपर्ने अडान राखेपछि छलफल निष्कर्षविहीन बनेको थियो। सभामुख घिमिरेले सोमबार पनि सिंहदरबारस्थित कार्यकक्षमा सत्तारूढ र प्रतिपक्षीका नेताहरूसँग छलफल गरेका थिए। सभामुख घिमिरे आफ्नी दिदीको निधनका कारण झापा जाने कार्यक्रम स्थगित गरेर सदन अवरोध खुलाउन प्रयास गरे पनि असफल भएका छन्। प्रतिनिधिसभाको मंगलबारको बैठकमा उपप्रधानमन्त्री एवं गृहमन्त्री लामिछानेले राजनीतिक दलसम्बन्धी दोस्रो संशोधन विधेयकमाथि विचार गरियोस् भन्ने प्रस्ताव प्रस्तुत गर्ने कार्यक्रम राखिएको थियो। तर, कांग्रेसले अवरुद्ध गरेका कारण बैठक चल्न सकेन। यसअघि चैत २ गते पनि लामिछानेले राजनीतिक दलसम्बन्धी विधेयक प्रस्तुत गर्ने कार्यसूची राखिएको थियो। त्यो दिन पनि कांग्रेसले विधेयक पेस गर्न नदिने अडान लिएपछि लामिछानेले विधेयक प्रस्तुत गर्न पाएनन्। मंगलबार बिहान ११ बजेदेखि सुरु हुने भनिएको बैठक दुई घण्टा ढिलो १ बजे बसेको थियो। बैठक सुरु हुनेबित्तिकै कांग्रेस सांसदहरूले सिटबाट उठेर विरोध जनाएका थिए। त्यसपछि सभामुख घिमिरेले कांग्रेस सचेतक सुशीला थिङलाई बोल्न समय दिएका थिए। उनले कांग्रेसको संसदीय समितिको बैठकले गरेको निर्णय पनि पढेर सुनाएकी थिइन्। मंगलबार बिहान बसेको कांग्रेसको संसदीय दलको बैठकले सहकारीको रकम अपचलन गर्ने काममा गृहमन्त्री लामिछाने संलग्न भएको निष्कर्ष निकालेको थियो। सचेतक थिङले सहकारीको रकम हिनामिनामा लामिछानेको संलग्नता भएको दाबी गर्दै संसदीय छानबिनको माग दोहोयाइन्। लामिछाने भएको ठाउँमा अरू जो कोही भएको भए पनि अनुसन्धान हुन्थ्यो होला, कानुन लाग्थ्यो होला, उनले प्रश्न गरिन्, रवि लामिछाने भएको कारणले अनुसन्धान रोकिने ? यो कस्तो सरकार हो ? सरकार जवाफदेही हुनुपर्छ कि पर्दैन ? कांग्रेसले संसद् अवरुद्ध गरिरहँदा सभामुख घिमिरेले राष्ट्रिय स्वतन्त्र पार्टीका सांसद मनीष झालाई बोल्न समय दिए। तर कांग्रेस सांसदहरूले उठेर विरोध जनाइरहेपछि झाले बोल्न पाएनन्। सदनको अवरोध हटाउन सभामुख घिमिरेले १५ मिनेटका लागि बैठक स्थगित गरेका थिए। बैठक स्थगित गरेर सभामुख घिमिरेले नेपाली कांग्रेस, एमाले, माओवादी केन्द्र, राष्ट्रिय स्वतन्त्र पार्टीलगायत दलका नेताहरूसँग छलफल गरेका थिए। संसदीय छानबिन समिति बनाउने मागमा कांग्रेसले अडान राखेपछि बैठक स्थगित भएको सूचना टाँस गरिएको थियो। प्रतिनिधिसभाको बैठक बुधबारसम्मका लागि स्थगित भएको छ। प्रतिनिधिसभाको बैठकपछि सञ्चारकर्मीसँग कुराकानी गर्दै रास्वपाका उपसभापति स्वर्णिम वाग्लेले ललिता निवासदेखि वाइडबडी काण्डलगायतका विभिन्न काण्डमा संलग्न सबैको छानबिनको लागि उच्चस्तरीय स्वतन्त्र छानबिन समिति गठन गर्न माग गरे।"
"रोजा आज सकिने, भोलि इदउलफित्र",विराटनगर : इस्लाम धर्मावलम्वीहरुले रमजान महिनाको ३० दिनको रोजा व्रत आज पूरा गर्दै भोलि इदउत्रफित्र मनाउने भएका छन्। केही मुस्लिमले इदउलफित्रको नमाज मस्जिदमा त केहीले इदगाहमा सामूहिक भेला भइ दुई रिकात नमाज पढेर सम्पत्र गर्छन्। नमाज पूरा गरेपछि एकअर्कालाई अङ्कमाल गरेर बधाई साटासाट गर्छन् भने घरमा विभित्र परिकार पकाएर खाने गर्दछन्। रमजान महिना उर्दू पात्रोको अनुसार नवौँ महिना हो। यो पर्वको ७०औँ दिनमा बकरिद अर्थात इदउलअजहा पर्व मनाउने गर्दछन्। यस अवसरमा मुस्लिमहरु हज का लागि साउदी अरबको मक्का मदिना जाने पनि गर्दछन्। रासस
हेटौंडाको गुन्द्रुकलाई सरकारी गुणस्तरको मान्यता,"हेटौंडा : हेटौंडा उपमहानगरपालिकाको सहयोगमा उत्पादन थालिएको गुन्द्रुकले सरकारी मान्यता प्राप्त गरेको छ। हेटौंडा१२ घलेगाउँमा रहेको कञ्चनजंगा कृषि सहकारी सस्था लघु उद्यमी उद्योगले उत्पादन थालेको अर्गानिक गुन्द्रुक प्रयोगका लागि सरकारी मान्यता प्राप्त गरेको हो। लघु उद्यमीहरुले उत्पादन गरेको गुन्द्रुक प्रयोगका लागि उपयुक्त भएको भन्दै गत सोमबार हेटौंडा स्थित खाद्य प्रविधि तथा गुण नियन्त्रण कार्यालयले अनुज्ञा पत्र दिएको हो। उपमहानगरको लगानीमा सञ्चालन गरिएको तालिमबाट उद्याममा लागेको साना व्यवसायी मध्य गुन्द्रुक उद्योगले पहिलो पटक सरकारी गुणस्तरको मान्यता प्राप्त गरेको बताइएको छ। मान्यता प्राप्त गरेसँगै जिल्ला भित्र र बाहिरी शहरमा बिक्रीका लागि बाटो खुलेको छ। करिब चार महिना लामो परीक्षणपश्चात खाद्य प्रविधि तथा गुण नियन्त्रण कार्यालयले गुन्द्रुक प्रयोगका लागि योग्य रहेको भन्दै अनुज्ञा पत्र दिएका उपमहानगरपालिका उद्योग शाखाका प्रमुख हिमप्रसाद पौडेलले बताए। उपमहानगरपालिकाको १ लाख रुपैयाँबाट थालेको अर्गानिक साग उत्पादन गरी बनाएको गुन्द्रुकले बजारीकरणका लागि स्वीकृति पाउँदा आफूहरु निकै खुसी भएको उद्यमी समुहका अध्यक्ष चिनीमाया गुरुङले बताइन्। गाउँमा आयआर्जनका लागि केही काम नभइ बसेका हामीलाई उपमहानगरले कामका लागि दिएको हौसलाले अहिलेको अवस्था आएको उनले बताइन्। 'यसै बसेका थियौं, काम गर्नका लागि लगानी गरिदिने नगर प्रमुखले भनेपछि गुन्द्रुकको काम थालेका हौं, अध्यक्ष गुरुङले भनिन्। नगरको पैसा र सहकारीको ८० हजार रुपैयाँबाट १५ कठ्ठा जमिन भाडामा लिएर साग लगाइ गुन्द्रुकको उत्पादनमा लागेको उनले बताइन्। अनुज्ञा पत्र नहुँदा बजारमा लैजान नपाएर गाउँमै अहिले करिब ३ लाख बराबरको गुन्द्रुक घरमै राखेको उनले जानकारी दिइन्। बजारीकरणको बाटो खुलेको र उपमहानगरले सहयोग समुहमा रहेका १२ जनाले गरेको कामले सार्थकता पाउने उनको भनाइ छ। गत असोजमा कामको लागि सम्झौता गरेसँगै समुहले मंसिरबाट गुन्द्रुकको उत्पादन थालेका थिए। उद्योग शाखाको तथ्याङ्क अनुसार उपमहानगरले ८ सयभन्दा बढीलाई विभिन्न प्रकारका तालिम दिए पनि अहिले २ सय ६८ जना उद्यममा जोडिएको जनाएको छ। हेटौंडामा उत्पादन भएको गुन्द्रुकको बजारीकरणमा उपमहानगरपालिकाले सहयोग गर्ने नगर प्रमुख मीनाकुमारी लामाले बताएकी छन्। उद्यमी समुहलाई अनुज्ञा पत्र हस्तान्तरणको क्रममा उनले हेटौंडा बजारसहित अन्य सम्भावना भएका क्षेत्रमा गुन्द्रुकको बजारीकरणका लागि सहयोग गर्ने प्रतिबद्धता जनाइन्। उनले पहिलो चरणमा हेटौंडामा रहेको साना तथा ठुलो होटलहरुमा यहाँको उत्पादनलाई राख्नका लागि पहल गर्ने र बाह्य जिल्लामा बिक्रीका लागि आन्तरिक पहल गर्ने बताइन्। उपमहानगरपालिकाले लगानी गरेर तालिम तथा अन्तरक्रिया गरे पनि अहिले गरेको सानो लगानीले यहाँका महिलाहरुलाई उद्यमी बनाउन मद्दत पुगेको बताइन्। उनले उपमहानगरको लगानीमा हेटौंडामा सञ्चालन भएको कोशेली घरमार्फत स्थानीय उत्पादनलाई बजारीकरणमा सहयोग गरिरहेको बताइन्। स्थानीय उत्पादनलाई बजारीकरण गर्ने तयारी अनुसार नगर प्रमुख लामाले मकवानपुका होटल व्यवसायीसँग छलफल गरेकी छन्। छलफलका क्रममा होटल व्यवसायी संघ मकवानपुरका अध्यक्ष दिलिस गोबिन्द जोशीले मासिक १२ सय किलो गुन्द्रुक जिल्लामा खपत हुने गरेको बताए। उनले बाह्य ठाउँबाट ल्याएको गुन्द्रुक भन्दा यहाँको उत्पादन बिक्रीका लागि पहल गर्ने प्रतिबद्धता जनाए।"
पहिरोका कारण रित्तिंदै म्याग्दीको चौरखानी गाउँ,"म्याग्दी : म्याग्दीको रघुगङ्गा गाउँपालिका८ चौरखानी गाउँ रित्तिन थालेको छ। भिरालो पाखामा रहेको चौरखानी गाउँको फेदबाट शिरसम्मको जमिन पहिराले छियाछिया बनाएपछि स्थानीयवासी थातथलो छाडेर अन्यत्र हिँडेका हुन्। चौरखानीका ५३ मध्ये हाल २५ घरपरिवारको मात्र बसोबास रहेको टोल सुधार समितिका संयोजक प्रेम छन्त्यालले बताए। 'विसं २०६३ मा चौरखानीका ५३ वटै घरमा बसोबास थियो', उनले भने, 'शिक्षा, स्वास्थ्य, रोजगारी र अवसरको खोजीमा गाउँ छाडेर जाने क्रमलाई पहिरोको समस्याले झन् बढायो।' वडाध्यक्ष गमान छन्त्यालका अनुसार पछिल्लो तीन वर्षयता पहिराले १८ वटा घर भत्किएका छन्। आम्दानीको स्रोत हुनेले बजार र अन्य ठाउँमा जग्गा किनेर घर बनाई बसाइँ सरेका छन्। आधाले घर छाडेर बेनी, पोखरा, काठमाडौँलगायत ठाउँमा गएर बसेका हुन्। घर भए पनि बसोबास छैन। बर्खामा गोठमा गएर बस्ने गरेका छन्। गत वर्ष सात परिवारले चौरखानीको डाँडामा घर सारेका थिए। यस वर्ष थप छवटा घर पुनःनिर्माण भइरहेको छ। गाउँपालिकाले पहिराबाट घर भत्किएकालाई पुनःनिर्माणका लागि रु पाँच लाखका दरले अनुदान उपलब्ध गराएको वडाध्यक्ष छन्त्यालले बताए। 'पहिराले हजारौँ रोपनी खेतीयोग्य जग्गा नष्ट भएको छ', उनले भने, 'रोकथामको प्रयास सफल नभएपछि गाउँ छाडेर अन्यत्र बसाइँ सरेर जाने क्रम बढेको हो।' यहाँ छन्त्याल र दलित समुदायको बसोबास छ। हाल दलित समुदायको एउटा मात्र घर छ। भूगर्भविद्को टोलीले चौरखानीमा बसोबासका लागि जोखिमयुक्त भएकाले बस्ती सार्न सिफारिस गरेको थियो। गाउँको बीचमा पहिराले ठाडो चिरा बनाएको छ। खेतबारी र जङ्गल चिराचिरा परेको छ। पहिराले उठिबास लगाएपछि बसाइँसराइ गरेको चौरखानीका रेश विकले बताए। उनको परिवार हाल गाउँपालिकाको केन्द्र मौवाफाँटमा बसोबास गर्छन्। दुई किलोमिटर तल रघुगङ्गा नदीको किनारबाट सुरु भएको पहिरो चौरखानीको शिरमा रहेको पहाडको फेदीमा पुगेको स्थानीय रामप्रसाद छन्त्यालले बताए। बर्सेनि ग्यावियन पर्खाल र भल व्यवस्थापन गरे पनि पहिरो रोकिएको छैन। पहिरो रोकथामको प्रयास सफल नभएकाले गाउँलाई नै अन्यत्र स्थानान्तरण गर्न जग्गाको खोजी गरिरहेको रघुगङ्गा गाउँपालिकाका अध्यक्ष भवबहादुर भण्डारीले बताए। रासस"
शैक्षिक सत्र अगावै गुल्मीमा आइपुग्यो पाठ्यपुस्तक,"गुल्मी : सरकारले समयमै पाठ्यपुस्तक उपलब्ध नगराउँदा विद्यार्थीले पठनपाठनमा समस्या भोग्दै आएका थिए। शैक्षिक सत्र सुरु भएको महिनौं बितिसक्दासमेत ग्रामीण क्षेत्रका विद्यार्थी पाठ्यपुस्तकको पर्खाइमा बस्नुपर्ने बाध्यता थियो। तर, गुल्मीमा नयाँ शैक्षिक सत्र अगावै पाठ्यपुस्तक आइपुगेका छन्। आगामी शैक्षिक सत्र २०८१ का लागि जिल्लाभरका विद्यालयमा पुग्ने गरी समयमै पुस्तक आइपुगेको पुस्तक तथा स्टेशनरी व्यवसायीले जनाएका छन्। यतिबेला विद्यार्थी संख्याको आधारमा माग अनुसार पुस्तक विद्यालयसम्म पुर्याउने काम भइरहेको नेपाल पुस्तक तथा स्टेशनरी व्यवसायी महासंघ गुल्मीका सचिव गोपाल बस्नेतले जानकारी दिए। कक्षा १ देखि ४ सम्म सामुदायिक विद्यालयका विद्यार्थीहरुलाई पुग्ने गरी जिल्लामा करिब पाँच हजार सेट पुस्तक आएका छन्। त्यस्तै कक्षा ५ देखि १० सम्मका विद्यार्थीहरुको लागि सात हजार सेट पुस्तक आएका छन्। कक्षा १ देखि ४ सम्म धेरै विद्यार्थी निजी विद्यालयमा भर्ना हुने भएकोले उपल्लो कक्षाको तुलनामा कम पाठ्यपुस्तक आएका हुन्। विगतका वर्षमा समयमा पाठ्यपुस्तक नहुँदा र प्रयाप्त उपलब्ध नहुँदा यसको मार विद्यार्थीले खेप्दै आएका थिए। यसवर्ष भने प्रयाप्त सेटमा पुस्तक आइपुगेका छन्। जनक शिक्षा सामग्री केन्द्रले मागको आधारमा सबै पुस्तकहरु उपलब्ध गराएको व्यावसायीको भनाइ छ। जिल्लामा ४६ वटा पुस्तक तथा स्टेशनरी व्यवसायी रहेका छन्। जिल्लामा सामुदायिकतर्फ प्राथमिक विद्यालय २८८, निम्न माध्यमिक विद्यालय ५९ र माध्यमिक विद्यालय (कक्षा ९ र १०) १२७ वटा रहेका छन्। त्यस्तै संस्थागततर्फ प्राथमिक २७, निम्न माध्यमिक आठ र माध्यमिक १८ विद्यालय रहेको जिल्ला शिक्षा तथा समन्वय इकाई, गुल्मीले जनाएको छ। सरकारले विकट जिल्लाका विद्यालयमा समेत पाठ्यपुस्तक पठाउने कामलाई तीव्र पारिरहेको छ। निजी विद्यालयमा पढ्ने विद्यार्थीहरुको लागि निजी प्रकाशन गृहले प्रकाशन गरेका कारण समयमै पुस्तक आइसकेको जिल्ला शिक्षा तथा समन्वय इकाई गुल्मीका प्रमुख लोकनाथ मरासिनीले बताए। विगतका वर्षमा शैक्षिक सत्र सुरु भएको महिनौ बितिसक्दा समेत विद्यार्थीको हातमा पुस्तक नपुग्दा विविध समस्या झेल्नु पर्थ्यो', उनले भने, यो आर्थिक वर्षमा शैक्षिक सत्र अगावै पुस्तक जिल्लामा आइपुगेका छन्, आउँदो वैशाख १० गतेसम्म जिल्लाका सबै विद्यालयमा पाठ्यपुस्तक पुग्नेछन्। माग अनुसार पहिलेका वर्षमा पाठ्यपुस्तकको सेट ढिलो र कम आउने गर्दथ्यो तर , यो वर्ष प्रयाप्त सेटमा पुस्तक उपलब्ध भएका छन् जसका कारण विद्यार्थीलाई पठनपाठनमा सहज हुने छ, उनले भने ।"
बागमती नगरपालिकाका मेयर थापाविरुद्ध भ्रष्टाचार मुद्धा,"काठमाडौं : अख्तियार दुरुपयोग अनुसन्धान आयोगले बागमती नगरपालिकाका मेयर भरतकुमार थापाविरुद्ध भ्रष्टाचार मुद्धा दायर गरेको छ। आयोगले बुधबार विशेष अदालतमा थापाविरुद्ध मुद्धा दायर गरेको हो। मेयर थापाविरुद्ध स्रोत नखुलेको गैरकानूनी सम्पत्ति आर्जन गरी भ्रष्टाचार गरेको भन्ने उजुरी परेपछि सो सम्बन्धमा अनुसन्धान भएको थियो। छानविनका क्रममा थापा सार्वजनिक पदमा रहँदा आर्जन भएको ७ करोड ८६ लाख ५० हजार २०१ रुपैयाँ अठ्चालीस पैसाको वैधानिक स्रोत खुल्न आएको छ। त्यस्तै सोही समयमा उनले १३ करोड २० लाख ३ हजार ३९१ रुपैयाँ १४ पैसा खर्च तथा लगानी गरेको देखिन्छ। निजको आयस्रोत र आर्जन गरेको सम्पत्तिबिच तादाम्यता नदेखिएकोले उनले ५ करोड ३३ लाख ५३ हजार १८९ रुपैयाँ ६६ पैसा गैरकानूनी सम्पत्ति आर्जन गरी भ्रष्टाचार गरेको देखिएको आयोगले जनाएको छ। मेयर थापाविरुद्ध भ्रष्टाचार निवारण ऐन, २०५९ को दफा २० को उपदफा (१) बमोजिमको कसुर पुष्टि हुन आएकोले निजलाई बिगो ५ करोड ३३ लाख ५३ हजार १८९ रुपैयाँ ६६ पैसा कायम गरी भ्रष्टाचार निवारण ऐन, २०५९ को दफा २० को उपदफा (२) बमोजिम कैद तथा जरिवानाको सजाय हुनका साथै निजले गैरकानूनी रूपमा आर्जन गरेको सम्पत्ति भ्रष्टाचार निवारण ऐन २०५९ को दफा २० को उपदफा (२), दफा ४७ तथा अख्तियार दुरुपयोग अनुसन्धान आयोग ऐन २०४८ को दफा २९ख बमोजिम जफतअसुल उपर हुन मागदाबी लिइएको छ आयोगको विज्ञप्तिमा उल्लेख गरिएको छ। मेयर थापाले पदमा रहँदाका बखत गैरकानूनी रूपमा आर्जन गरेको सम्पत्तिबाट परिवारका सदस्यहरु श्रीमती रेश्मी कुमारी घिमिरे थापा, भाई राम कुमार थापा र भाई बुहारी द्वारीका राउतको नाममा खरिद गरिएका घरजग्गा, विभिन्न कम्पनीमा गरेको लगानी, शेयर खरिद, जीवन बीमा प्रिमियम भुक्तानी र बैंक खातामा मौज्दात रकम लगायतमा गरिएका खर्च बरावरको स्रोत नखुलेको, आंशिक स्रोत नखुलेको, आंशिक स्रोत खुलेको र पूरै स्रोत खुलेको सम्पत्ति र त्यसबाट बढेबढाएको सम्पत्ति भ्रष्टाचार निवारण ऐन, २०५९ को दफा ४७ तथा अख्तियार दुरूपयोग अनुसन्धान आयोग ऐन, २०४८ को दफा २९ख बमोजिम जफत गर्ने प्रयोजनार्थ रेश्मी कुमारी घिमिरे थापा, राम कुमार थापा र द्वारिका राउतलाई प्रतिवादी कायम गरिने भएको छ।"
सुनसरीका पाँच पालिकामा लगाइएको कर्फ्यु हट्यो,"धरान : सुनसरीको पाँच पालिकामा लगाइएको कर्फ्यु हटेको छ। हरिनगरा, कोशी, देवानगन्ज र भोक्राहा नर्सिङ गाउँपालिका र इनरुवा नगरपालिकामा लागाइएको कर्फ्यु हटाइएको सुनसरीका प्रमुख जिल्ला अधिकार जयनारायण आचार्यले बताए। हरिनगरा गाउँपालिकामा दर्जन बढीको संख्यामा रहेको समूहले स्थानीय जीवन मेहतालाई मरनासन्न हुनेगरी कुटपिट गरेपछि सो क्षेत्र अशान्त बनेको थियो। कुटपिटमा संल्गनविरुद्ध किटानी जाहेरी दिएपछि प्रहरिले एक जनालाई पक्राउ र अन्यलाई पक्राउ पुर्जीको अनुमति लिएको सुनसरीका प्रहरी प्रमुख एसपी बिपिन रेग्मीले बताए। दुई समूहआबीच भएको कुटपिटका कारण सामाजिक सद्भाव भड्किन नदिन प्रशासनले कर्फ्यु लगाइएको थियो।"
ईद मनाउन भोलि सार्वजनिक बिदा,काठमाडौं : गृह मन्त्रालयले इस्लाम धर्मावलम्बीहरुको पर्व ईदउत्रफित्रको अवसरमा भोलि(बिहीबार) सार्वजनिक बिदा दिएको छ। गृहमन्त्रालयले बुधबार विज्ञप्ति निकाली ईदउत्रफित्रको अवसरमा भोलि बिदा दिने निर्णय गरेको जनाएको छ। इस्लाम धर्मावलम्वीहरुले रमजान महिनाको ३० दिनको रोजा व्रत आज पूरा गर्दै भोलि ईदउत्रफित्र मनाउने भएपछि सरकारले बिदा दिएको हो। केही मुस्लिमले ईदउलफित्रको नमाज मस्जिदमा त केहीले इदगाहमा सामूहिक भेला भइ दुई रिकात नमाज पढेर सम्पत्र गर्छन्। नमाज पूरा गरेपछि एकअर्कालाई अङ्कमाल गरेर बधाई साटासाट गर्छन् भने घरमा विभित्र परिकार पकाएर खाने गर्दछन्। रमजान महिना उर्दू पात्रोको अनुसार नवौँ महिना हो। यो पर्वको ७०औँ दिनमा बकरिद अर्थात ईदउलअजहा पर्व मनाउने गर्दछन्। यस अवसरमा मुस्लिमहरु हज का लागि साउदी अरबको मक्का मदिना जाने पनि गर्दछन्।
ट्राफिकका सास्ती : पानीदेखि शौचालय मागेरै,"काठमाडौं : ट्राफिक प्रहरी गोविन्दराज पन्तको मास्क अधिक समय चिउँडोमुनि हुन्छ। धुलो र धुवाँदेखि जोगाउने मास्क उनका लागि सदुपयोग छैन। ट्राफिक व्यवस्थापन गर्न सिट्ठी बजाउनुपर्छ। मुख छोपेरै बस्न सम्भव छैन। त्यसैले स्वास्थ्य सुरक्षाको लागि दिइएको सामग्री समेत उचित तरिकाले लगाउन नपाइएको उनी बताउँछन्। 'देख्नका लागि मात्रै सुरक्षित छौँ', उनी भन्छन्। नायँबानेश्वरको व्यस्त चोकमा ट्राफिक व्यवस्थापन गर्न पिक आवर समयमा हम्मेहम्मे छ। गोविन्दका अनुसार बिहान र बेलुका सवारीको चापले पानी खानेसमेत फुर्सद हुँदैन। तिर्खाएर रन्थनिँदा कहिलेकाहीँ पानीकै अभाव हुन्छ। आँखामा चस्मा त छ, छिनछिनमै धुलोले भरिन्छ। उनी ट्राफिक व्यवस्थापन गर्दा घरी चस्माको धुलो पुस्छन् त घरी धुलाम्मे लुगा टक्टक्याउँछन्। बिहान सफा लगाएको कपडा बेलुका मैलो हुन्छ। उपत्यकाभित्रका मुख्य चोकमा खटिएका प्रहरी ट्राफिकका आआफ्नै कथा र व्यथा छन्। धुलो, धुँवासित जुध्नुका साथै सर्वसाधारणका दुर्व्यवहार पनि खेप्नुपर्छ। थापाथलीमा खटिएकी ट्राफिक प्रहरी अन्जु नेपालीका अनुसार सिट्ठी, हात दुवैको सहायताले नियम विपरीत चलेका सवारी साधन रोक्दा चालकले अटेर गर्ने गरेको अनुभव सुनाउँछिन्। 'सवारी रोकिहाले पनि दोहोरो तेहोरो कुरा गरेर झगडा गर्न खोज्छन्', मञ्जु थप्छिन्, 'तर पुरुष ट्राफिकसँग यस्तो अटेरी कम हुन्छ।' ट्राफिक महिला भएकै कारण उनले पेसागत रुपमा सहनुपर्ने पीडा थुप्रै छन्। घन्टौँ उभिएर ड्युटीमा खटिइरहेको बेला शौचालय गर्न पनि सजिलो छैन। कपिलवस्तु घर भएकी प्रमिला थारू महिनावारीको समय अत्यन्त कठिन महसुस भएको बताउँछिन्। थापाथली चोकमा कार्यरत उनले सेनिटरी प्याड फेर्न शौचालय नहुँदा सास्ती खेप्नु परेको अनुभव छ। 'कुनै होटल वा ग्यारेजमा गएर शौचालय प्रयोग गर्नुपर्छ', उनले भनिन्, 'सधैँभरि अरूको शौचालयमा जाँदा निकै असजिलो महसुस हुन्छ।' सेनिटरी प्याड फेरेर कहाँ फाल्ने ? उनले यस्ता ससाना तर स्वास्थ्यसँग प्रत्यक्ष सरोकार राख्ने महिला ट्राफिकका समस्या रहेको सुनाइन्। शौचालयकै झन्झटले पानी पर्याप्त खान नसकिने उनी बताउँछिन्। थापाथलीमै कार्यरत ट्राफिक वर्षा थारु गर्भवती छिन्। उनी तीन महिनाको गर्भसहित उत्साहका साथ ट्राफिक सेवा दिइरहेकी छन्। गर्भ बढ्दै गएपछि उनलाई काममा खटिन अलिक चुनौती थपिँदै गएको बताउँछिन्। केही साताअघि मात्रै चोकमा ड्युटीमा कार्यरत वर्षालाई रिङ्गटा लाग्यो। उभिएर चर्को घाममा काम गर्दा उनको शरीर थामिएन। 'रिङ्गटा लागेर भुईंमा थचक्कै बसेछु,' उनी भन्छिन्,'केहीबेरमा होस आयो, अनि कामतिर लागेँ।' ट्राफिकको दायित्वमा फुर्सद भन्ने शब्द नै नरहेको उनी बताउँछिन्। खाने पानी बोकेर ल्याउने सवारीसँग पानी माग्नुपर्ने बाध्यता रहेको ट्राफिक प्रहरी बताउँछिन्। सार्वजनिक शौचालय नहुँदा शौच गर्न झन्झट खेप्नुपर्ने उनीहरुको अर्को समस्या हो। शौचालयको अभावले पेटभरि पानी खान नसकिने ट्राफिक प्रहरी बताउँछन्। 'चर्को घामले तिर्खा लाग्छ, पानी खाए शौचालय खोज्ने सास्ती', थारु भन्छिन्। रासस"
गुल्मीको सत्यवतीमा भेटियो दुर्लभ किङ कोब्रा,"गुल्मी : गुल्मीमा दुर्लभ मानिने किङ कोब्रा प्रजातिको सर्प भेटिएको छ। मंगलबार दिउँसो जिल्लाको सत्यवती गाउँपालिका०६ जोहाङमा उक्त प्रजातीको सर्प भेटिएको हो। स्थानीय पुष्पा श्रेष्ठको किराना पसलभित्र किङ कोब्रा प्रजातिको सर्प भेटिएको कालीगण्डकी चन्द्रकोट सव डिभिजन वन कार्यालयमा कार्यरत वन रक्षक नारायण थारुले जानकारी दिए। भेटिएको सर्पको करिब तीन मिटर लम्बाई रहेको छ भने ६ किलो ७ सय १५ ग्राम तौल रहेको छ। सर्पको मंगलबार साँझ पाल्पा जिल्लाको तानसेन नगरपालिका१४ का सर्प उद्वारकर्ता सागर पाण्डेले सकुशल उद्वार गरेका थिए। मंगलबार साँझ परेकाले बुधबार दिउँसो सुरक्षित स्थान हेरेर सर्पलाई छोड्ने तयारी भइरहेको वन रक्षक थारुले जानकारी दिए। पसलभित्र रहेको सो सर्पलाई स्थानीय जनप्रतिनिधि, डिभिजन वन कार्यालय गुल्मीका कर्मचारी, प्रहरी तथा स्थानीय नागरिकको उपस्थितिमा उद्धार गरिएको बताइएको छ। गर्मीयामको समयमा आगलागीको घटना बढिरहेकाले सुरक्षित रहनको लागि सर्प घरमा पसेको हुनसक्ने अनुमान गरिएको छ। यो सर्प संसारमा पाइने सर्पमध्ये सबैभन्दा लामो विषालु सर्प मानिन्छ।"
पर्वतको जलजलामा हुक्का र गुणस्तरहीन मदिरा प्रतिबन्ध,"बेनी : पर्वतको जललजा गाउँपालिकाले हानीकारक सुर्तिजन्य पदार्थ हुक्का सेवनमा प्रतिबन्ध लगाएको छ। जलजला म्याग्दीको सदरमुकाम बेनी बजारसँग सिमाना जोडिएको पर्वतको स्थानीय तह हो। चैत २१ गतेको कार्यापालिकाको बैठकको निर्णय अनुसार सोमबारदेखि सार्वजनिक स्थलमा हुक्का सेवनमा प्रतिबन्ध लगाइएको हो। हुक्काको साथै सस्ता र गुणस्तरहीन मदिरालाई पनि रोक लगाएको गाउँपालिकाका प्रमुख प्रशासकीय अधिकृत फणिन्द्रप्रसाद आचार्यले बताए। हुक्का प्रयोगमा प्रतिबन्ध लगाउनु अघि होटल र व्यवसायीहरुसँग छलफल गरिएको थियो। स्थानीय वातावरण र मानव स्वास्थ्यमा प्रतिकुल असर गर्ने, हानिकारक र लागु औषधको लत बसाउने भएकाले हुक्का प्रयोग गर्न प्रतिबन्ध लगाएको जलजला गाउँपालिकाका अध्यक्ष राजुप्रसाद आचार्यले बताए। हुक्का खैनी, चुरोटभन्दा पनि बढी हानिकारक सुर्तिजन्य पदार्थ हुक्का किशोर किशोरीहरुलाई लागु औषधको लतमा फलाउने कारण बनेको छ, उनले भने सामाजिक र सुरक्षा चुनौति बढाएकाले नगर क्षेत्रमा हुक्का प्रतिबन्ध लगाइएको हो। यसअघि म्याग्दीको बेनी नगरपालिकाले किसोरकिसोरी तथा युवायुवतीमा मौलाउँदो हुक्का विकृतिलाई रोक्न फागुन १६ गतेदेखि होटल, रेष्टुरेन्टसमेत सार्वजनिक स्थलमा जनस्वास्थ्यलाई गम्भीर असर गर्ने हुक्का बिक्री तथा सेवनमा प्रतिबन्ध लगाएको थियो। बेनीमा प्रतिबन्ध लगाएपछि हुक्काका अम्मलीहरु पर्वतको जलजला, म्याग्दीकै रघुगंगा र मंगला गाउँपालिकामा जान थालेका थिए। रघुगंगा गाउँपालिकाले पनि हुक्का सेवन र बिक्री वितरणमा रोक लगाउने तयारी गरेको छ। हुक्का सेवन गर्ने युवा बढ्दो क्रममा छन्। चुरोट भन्दा कम असर गर्छ भन्ने गलत धारणा र विभिन्न फ्लेबर (स्वाद)मा पाइनुले युवा पुस्ता यसप्रति आकर्षित भएका हुन्। कफी पसल, रेष्टुरेन्ट र बार हुक्का सेवन स्थल हुन्। हुक्का तान्ने सेन्टरहरु तन्नेरी पुस्तामा अपराध फैलाउने माध्यमको थलो बनेको जलजलाका उपाध्यक्ष दिपक आचार्य बताउँछन्। हुक्काले सामाजिक मर्यादा भत्काएको छ। स्वास्थ्य सम्बन्धी अध्ययन प्रतिवेदनहरुका अनुसार एक पटक हुक्का सेवन गर्दा १० देखि १५ खिल्ली चुरोट सेवन गर्नु बराबर हो भनिएको छ। एक घण्टा हुक्का सेवन गर्दा १०० देखि २०० वटा चुरोट सेवन गर्नु जस्तै हो। हुक्कामा निकोटिन, भारी धातु, कार्वन मोनोक्साइड, कार्सिनोजेनको मात्रा बढी हुन्छ। जसले स्वास्थ्यमा गम्भीर असर गर्दछ। अत्याधिक हुक्का सेवनले संक्रमणको सम्भावना बढ्नुका साथै फोक्सो सम्बन्धी रोग, मुख, अन्ननली, मुत्रथैली, स्तन, पाठेघरको क्यान्सर र मुटुसम्बन्धी रोगको जोखिम बढ्ने चिकित्सकहरुले बताएका छन्। धुम्रपान गर्ने व्यक्तिमा अकाल मृत्यु हुने सम्भावना धु्रमपान नगर्ने व्यक्तिको भन्दा २ देखि ३ गुण बढी हुन्छ। निष्क्रिय धुम्रपान गर्ने व्यक्तिमा मुटु सम्बन्धी रोग र फोक्सोको क्यान्सर हुने उच्च जोखिम हुन्छ। स्थानीय सरकार संञ्चालन ऐन ०७४ परिच्छेद ३ को धारा ११ को उपधारा ञ को १४ नं दफामा स्थानीयस्तरमा जनश्वास्थ्यमा प्रतिकुल असर पर्ने किसिमका उपभोग्य वस्तुहरुको बेचविखन र उपभोग तथा वातावरणीय प्रदुषण र हानीकारक पदार्थहरुको नियन्त्रण, अनुगमन तथा नियमन गर्ने अधिकार उल्लेख भए अनुसार स्थानीय तहहरुले होटल तथा रेष्टुरेन्ट ब्यवसायीकै सहकार्यमा सार्वजनिक स्थलमा हुक्का सेवन तथा बिक्रीमा प्रतिबन्ध लगाएका हुन्।"
कारको ठक्करबाट पैदलयात्रीको मृत्यु,धरान : सुनसरीको ईटहरी उपमहानगरपालिका२ हलगडा चोकमा गए राति कारको ठक्करबाट पैदल यात्रीको मृत्यु भएको छ । कारको ठक्करबाट भोजपुर घर भएका ५२ वर्षीय जय बहादुर राईको मृत्यु भएको जिल्ला ट्राफिक प्रहरी कार्यालय सुनसरीका प्रमुख प्रहरी निरीक्षक सुभाष केसीले जानकारी दिए । धरानबाट ईटहरीतर्फ आउँदै गरेको प्रदेश १०२९ च ९४५९ नम्बरको कारले बाटोमा हिँडिरहेका राइलाई ठक्कर दिँदा उनी गम्भीर घाइते भएका थिए । भोजपुरको हतुवागढी गाउँपालिका६ घर भई ईटहरी२ हलगडामा बस्दै आएका राईको उपचारको क्रममा बिपीकोईराला स्वास्थ्य विज्ञान प्रतिष्ठान धरानमा मृत्यु भएको प्रहरी निरीक्षक केसीले बताए । ठक्कर दिने चालक र कारलाई इटहरी प्रहरीले नियन्त्रणमा लिएको छ ।
सिनामङ्गलस्थित सुकुम्वासी बस्तीबाट लागुऔषधसहित दुई महिला पक्राउ,"काठमाडौंः सिनामङ्गलस्थित सुकुम्वासी बस्तीबाट लागुऔषधसहित प्रहरीले दुई महिललाई पक्राउ गरी आज सार्वजनिक गरेको छ । पक्राउ पर्नेमा चितवन घर भएकी ३५ वर्षीया लक्ष्मी परियार र काठमाडौं महानगरपालिका९ सिनामङगल बस्ने मिना बस्नेत रहेका जिल्ला प्रहरी परिसर काठमाडौँका प्रवक्ता एवं प्रहरी उपरीक्षक नवराज अधिकारीले जानकारी दिए। उनका अनुसार प्रहरीले लक्ष्मी परियारको डेराबाट १९ दशमलव ८० ग्राम लागुऔषध पोल्यान्ड तथा बस्नेतको डेराबाट नुफ्रिन २४ एम्पुल, फेनारगन ४७ एम्पुल तथा डाइजेपाम ९५ एम्पुल बरामद गरिएको छ । यसैगरी परियारको साथबाट प्रहरीले छ हजार तीन सय ५० तथा बस्नेतको साथबाट चार लाख १० हजार नगद बरामद गरिएको प्रवक्ता अधिकारीले बताए। उनले भने, 'पक्राउ परेका परियार र बस्नेतको डेरामा प्रहरीले छापा मार्दा लागुऔषधसहित उक्त नगद बरामद गरिएको र सो विषयमा आवश्यक अनुसन्धान भइरहेको छ ।' रासस"
"डढेलोको धुम्म नहट्ने, केही दिन पानी पनि नपर्ने","काठमाडौं : राष्ट्रिय विपद् जोखिम न्यूनीकरण तथा व्यवस्थापन प्राधिकरणका अनुसार मुलुकका ५ सय ७२ ठाउँमा डढेलो लागेको छ। जसका कारण काठमाडौंलगायत मुलुकका विभिन्न सहर प्रदूषणले ढाकिएका छन्। हाल भइरहेको प्रदूषणको मुख्य कारण त्यही डढेलो भएको विज्ञहरू बताउँछन। प्राधिकरणको तथ्यांकअनुसार मंगलबार दिउँसोसम्म काठमाडौंको (एयर क्वालिटी इन्डेक्स) एक्यूआईको मात्रा १६५ सम्म रहेको छ। मंगलबार पनि काठमाडौं विश्वको प्रदूषित सहरमध्ये तेस्रो नम्बरमा देखिएको छ। काठमाडौं प्रायःजसो विश्वका मुख्य प्रदूषित सहरको १० नम्बरभित्र परिरहन्छ। हालको आँकडाअनुसार थाइल्यान्डको च्यांगमाई सहर पहिलो र सेनेगलको डाकार दोस्रो नम्बरमा छ। वातावरण विभागका उपमहानिर्देशक तारादत्त भट्ट भन्छन्, काठमाडौंमा हावाको गुणस्तर बिग्रिनुको प्रमुख कारण डढेलो हो। आइतबार साँझदेखि बढिरहेको प्रदूषणको मुख्य कारण अन्य नभई डढेलो नै भएको उनले बताए। अरू बेला सवारीसाधन, उद्योग, कलकारखाना, बालीका अवशेष तथा फोहोर जलाउँदा प्रदूषण निस्किए पनि हाल भने डढेलोले देशैभरि प्रदूषण बढाइरहेको छ। हालसम्म काठमाडौंको (एक्यूआई) को मात्रा २०० भन्दा कम नै रहेको बताउँदै उनले भने नेपालको राष्ट्रिय मापदण्डअनुसार सबैभन्दा राम्रो प्रतिघनमिटर ४० माइक्रोग्राम हुनुपर्छ। यो वर्ष हिउँदमा पनि यति बढी प्रदूषण थिएन। हालको प्रदूषण हट्न कि त मजाले हावा चल्नुपर्छ, कि त पानी पर्नुपर्छ। तर केही दिन पानी पर्ने छाटकाट छैन। काठमाडांैमा छिरिसकेको वायु बाहिर जान मुस्किल पर्छ। यसको असर सबै उमेर समूहलाई नराम्ररी पर्ने उनी बताउँछन्। वृद्धवृद्धा, दीर्घ रोगी, बच्चाहरूलाई प्रदूषणको असर तत्काल देखिने भए पनि स्वस्थ्य मानिसमा यसको असर दीर्घकालमा देखिन्छ। वायु प्रदूषण सबै उमेरसमूहका लागि घातक रहेको उनी बताउँछन्। विभागले हावाको गुणस्तरको अवस्था कस्तो छ ? प्रदूषण न्यूनीकरणका लागि के गर्न सकिन्छ भन्ने काम गरे पनि डढेलोको नियन्त्रण विभागको कार्यक्षेत्र बहिर रहेकाले सम्बन्धित निकायले हेर्नुपर्ने उनी बताउँछन्। विभागले प्रदूषणको तथ्यांक देशैभरिबाट संकलन गर्ने गर्छ। २७ वटा स्टेसनबाट हावाको गुणस्तर नाप्ने गरिए पनि हाल १२१३ वटा स्टेसनहरू मात्रै सञ्चालित रहेको भट्टले जनाए। त्यस बाहेक जनचेतना फैलाउनुपर्छ। फोहोर, प्लास्टिक जलाउन हुँदैन। निर्माणकार्यमा वातावरणीय अध्ययन प्रतिवेदनअनुसारको नियमको परिपालन गरेको छछैन भनेर अनुगमन गर्नुपर्ने भट्टले बताए। सवारी प्रदूषणको हकमा कहिलेकाहीँ छड्के जाँच गरिरहेको उनले बताए। पहिलाको तुलनामा सवारीबाट आउने प्रदूषण अलि कम भएको उनी बताउँछन्। गत वर्ष ९३४ डिजेल गाडीमा ६१६ मापदण्डभित्र र ३१८ वटा मापदण्ड बाहिर रहेकाले हाल प्रदूषणको मुख्य जड डढेलो नै रहेको बताउँछन्। त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक डा विनोद पोखरेल सन् २०२१ को जस्तै घटना दोहोरिन सक्ने भन्दै बारम्बार डढेलो नियन्त्रण तथा पूर्वतयारी गर्न सचेत गराउँदै आएका छन्। उनका अनुसार सन् २०२१ मा करिब साढे ६ हजार वटा डढेलो लागेको थियो। अहिलेको अवस्था हेर्दा पनि सन् २०२१ मा जस्तै हुन सक्ने पोखरेलले बताए। (एक्यूआई) को मात्रा ६३२ थियो। विश्व स्वास्थ्य संगठनका अनुसार शून्यदेखि ५० एक्यूआईलाई स्वस्थ्य मानिन्छ। काठमाडौंमा कतैकतै पानी छिटाए पनि साताभरि प्रदूषण हट्ने गरी पानी पर्ने सम्भावना नभएको उनी बताउँछन्। प्रदूषण रहिरहने र आगलागी पनि बढिरहेको छ। तर हाल थोरै मात्रामा हावा चलिरहेकाले त्यसले सहयोग गरिरहेको पोखरेलले बताए। अहिलेको पुर्वानुमान रहिरहेमा तापक्रम पनि धेरै बढिसकेकाले डढेलोको जोखिम धेरै रहेको र नेपालभरिकै अवस्था नाजुक छ। तर पोखरालगायत पश्चिमका केही ठाउँमा भने मेघ गर्जनसहित पानी पर्ने देखिन्छ। मुलुकका ६४ प्रतिशत डढेलो मानिसकै कारण लागे पनि जलवायु परिवर्तनले त्यसको फैलावटमा सहयोग गरेको छ। सचेतना तथा पूर्वतयारी महत्वपूर्ण हुने उनी बताउँछन्। कतिपय ठाउँमा सामुदायिक वनमा एउटाको रिसइबी भएको ठाउँमा अर्कोले आगो लगाइदिने, रमाइलोको लागि आगो लगाइदिने पनि छन्। नियम कानुन, दण्ड, सजाय कडा चाहिन्छ, उनी भन्छन्, आगो भन्ने बित्तिकै मान्छेमा डर हुनुपर्यो। अन्यथा प्रदूषणको समस्या प्रत्येक वर्ष बढी रहनेछ। मौसम पूर्वानुमान महाशाखाका मौसमविद् सरोज पुडासैनीले अलिअलि मेघगर्जनसहितको बादल देखिए पनि काठमाडौंमा पानी पर्ने थोरै मात्रै सम्भावना भएकाले प्रदूषण रहिरहने बताउँछन्। थोरै बादल भए पनि प्रदूषणले स्पष्ट देखिएको छैन। काठमाडौंमा प्रदूषण आइसकेपछि हटदैन, उनले भने, या त मजाले हावा आउनुपर्यो कि त मजाले पानी पर्नुपर्छ। यसको लागि धेरै वर्षा हुनुपर्छ। तर पानी पर्ने सम्भावना केही दिन देखिन्न। प्राधिकरणकी प्रवक्ता गोमादेवी चेम्जोङले, डढेलो नियन्त्रणका लागि छुट्टै वार्षिक बजेट नभएको जानकारी दिइन्। तर विपद् न्यूनीकरण तथा व्यवस्थापन गर्न जनचेतनामूलक कार्यक्रमअन्तर्गत बजेट छुट्ट्याउने गरिन्छ। यस कार्यक्रमअन्तर्गत बाढी, पहिरो, आगलागी सबै एकै ठाउँमा राखिएको छ। तर हाल भइरहेको स्रोतसाधन अपुग रहेको उनले जनाइन। यो बर्ष फागुन महिना अत्यधिक सुक्खा रह्यो। डढेलोले देशभर भयावह रूप लियो। तर, चैत लागेपछि प्रिमनसुन सुरु भयो। मुलुकभरि पानी पर्यो। झरीले देशैभरि सल्किएको डढेलो निभायो। त्यतिबेला मुलुकको लगभग आधा जस्तो भाग पूरै रातो (डढेलो) लागेको र पानी परेपछिको भिजुलाइजेसन देखिएको थियो। त्यतिबेलै विज्ञहरूले झरीले डढेलो निभाए पनि डढेलोको पिक समय आउँदै गरेकाले सचेत रहन आग्रह गरेका थिए। डढेलोका कारण विगतमा जस्तै अत्यन्त धेरै वायु प्रदूषण बढ्ने पनि बताएका थिए।"
