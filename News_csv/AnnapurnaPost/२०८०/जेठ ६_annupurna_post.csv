शीर्षक,विवरण
सपनाको व्यापार : पीडामाथि उपहास,"आज आएर शरणार्थीहरूको ठूलो संख्या विभिन्न देशमा स्थानान्तरित भइसक्यो अब यो ब्रान्ड बेचेर रकमी असुलीधन्धा टुंगिने भो भनेर चिन्तित थिए सायद नेपालका दल र नेताहरू। आज म जीवनमा यसअघि कहिल्यै नगरेको, मनले गर्नै नचाहेको काम गर्दैछु। त्यो के भने म एउटा भूमिको नाम जोडेर नकारात्मक टिप्पणी गर्दैछु ! मेरा जिजुबाजेको सालनाल गाडिएको भूमि ! कुनै कसाईले मौलोमा बाँधेर मार हान्न ठिक्क परेको बेला मैले अस्तित्व बचाउन आश्रय पाएको भूमि ! मेरा असंख्य शाखासन्तान जन्मिएको त्यो देश जहाँ अहिले नक्कली भुटानी शरणार्थी प्रकरणको ज्वालामा विस्तारै सल्किएर बल्न थालेको छ। यो स्थितिमा लाचार बनेर केही नबोल्नु भनेको जिउँदो हुनुको अनुभूति गुमाउनु पनि हो। त्यसैले मेरा हितचिन्तक मित्रहरू, गुरु, शिष्यहरू, सारा नाताकुटुम्बका साथै म र मजस्ता लाखौं मान्छेलाई माया गर्ने त्यो देशका आमनागरिकतर्फ जम्ले हात लगाएर नेपालबारे केही नकारात्मक लेख्ने अनुमतिको याचना गर्दैछु। अहिले नेपाली नागरिकहरूलाई अमेरिकाको सपना देखाएर उनीहरूबाट अकुत सम्पत्ति हत्याउनेमा नेपालीहरू नै संलग्न छन् भन्ने विषय जगजाहेर छ। सामान्य नेपाली नागरिकहरू मात्र होइन, राजनीतिक दलका नाइके र उच्च सरकारी पदाधिकारीका साथमा निर्वासित भुटानीहरूकै सर्वोच्च नेताका रूपमा चिनिएका टेकनाथ रिजालसमेत पक्राउ परिसकेपछि यस काण्डले भाषासंस्कृतिको आधारमा नेपाली भनेर संसारभरि चिनिएका गैरनेपाली नागरिकहरूको पनि नूर गिरेको अवस्था छ। केही समय विदेश बसेर स्वदेश फर्किनेहरूलाई नेपालमा यतिबेला दुत्कार्दै देशप्रतिको लगावमा वितृष्णा फैलाउने कुत्सित रवैया अपनाइँदैछ एकातिर भने देशमै रहेका नागरिकहरूलाई छक्कापञ्जामा फँसाएर यसरी विदेश लखेट्ने योजना बुनिँदै गरेको वर्तमान परिदृश्यले अब नेपाल देश नै रित्तिने बाटोमा छ कि भन्ने संशय पैदा गरिदिएको छ। कुनै परिबन्धले युरोप र अमेरिका भित्रिने फ्रि भिसा उपलब्ध भयो भने अब नेपालमा कति जनसंख्या बाँकी रहला भन्ने अर्को प्रश्न पनि खडा भएको छ। यद्यपि, यस्ता प्रश्नहरू नागरिकता र भुगोलमा सगोल नेपालीहरूले नै सोध्लान् ! मेरो लेखको केन्द्रबिन्दु नक्कली शरणार्थीको विषय र यससित प्रत्यक्ष सरोकार राख्ने पक्षमात्र हुन्। नक्कली शरणार्थी प्रकरणले नेपालको भ्रष्ट राज्यसंयन्त्र र जसरी भए पनि पैसा कमाउने, पैसा कमाउन जसरी भए पनि विदेश जाने मनोवृत्तिलाई विश्वसामु उदांगो पारिदिएको छ। यसले एकातिर भुटानीको प्रजातान्त्रिक लडाइँलाई गम्भीर धक्का दिएको छ भने अर्कातिर क्याम्पमा स्वदेश फिर्ती र पुनर्वासको पर्खाइमा रहेका भुटानी शरणार्थीको भविष्यलाई झन् अन्योल र अनिश्चिततातर्फ धकेलेको छ। जुन मुलुकले भुटानीहरूलाई विपत्तिमा शरण दियो त्यही मुलुक आज राजनीतिक सुझबुझको अभाव, कूटनैतिक अदूरदर्शिता र भ्रष्ट नेतृत्वका कारणले विश्वसामु बदनाम भएको छ; एउटा सार्वभौम राष्ट्रको मर्यादा र विश्वसनीयता गुमाएको छ। भुटानी शरणार्थीको मामिलामा नेपाल तीन दशकभन्दा अघिदेखि जोडिएको हो। तर, नेपालले भुटानीहरूको अधिकार तथा स्वदेश फिर्तीको सबालमा कहिल्यै गम्भीरतापूर्वक प्रस्तुत नभएर भुटानको चलखेलमै फँसेका अनेक तथ्यहरू बाहिरिएका छन्। यस आलेखमा नक्कली भुटानी शरणार्थी प्रकरणले निम्त्याएका प्रश्न, संशय र पर्दा पछाडि भएका अनेक प्रपञ्चहरूको उजागर गर्ने प्रयत्न गरिएको छ। नेता टेकनाथ पक्राउको विषयबाटै चर्चा आरम्भ गरौं। रिजाल पक्राउको प्रसंग नक्कली शरणार्थी प्रकरणमा शरणार्थीहरूकै अगुवा टेकनाथ रिजाललगायत नेपालका लब्धप्रतिष्ठित नेता र सरकारी पदाधिकारीहरू पक्राउ परिसकेपछि भुटानका नेपाली भाषी नागरिकहरू विरुद्ध विश्व रंगमञ्च तताइरहेको थिम्पुको सत्ता खुब रमाएको छ। उसले चाहेको नै यति थियो। अहिले चलिरहेको प्रकरणको मुद्दामा निर्वासित नेता रिजाल र नेपाली नेताकर्मचारीमात्र प्रत्यक्ष रंगमञ्चमा देखिएका छन्। तर, यथार्थमा यस काण्डमा अनेकौं भारतीय नागरिक र भुटानका सरकारी मान्छेहरूसमेत सामेल छन्। अहिलेको प्रकरणजस्ता दुर्दान्त घटना सिर्जना गर्ने भुटानको सुनियोजित योजना नै थियो। आंशिक रूपमा त्यो आज सफल भएको छ। टेकनाथ रिजाल विगतमा नेपालबाटै पक्राउ परेर भुटानमा सुपुर्दगी भई एक दशक जेल बसेर मुक्त भएका शरणार्थी हुन्। अहिले दोस्रो पटक उनी नेपालमै पक्राउ परेका छन्। यस प्रकरणले पुरानो इतिहासलाई दोहोर्याएको छ। पहिले सन् १९८९ मा रिजाललाई (जोगेन गजमेर र सुशील पोखरेलका साथमा) भुटानको जिम्मा सुम्पिएर सन् १९९० पछि नेपाल पसेका नेताहरूलाई दुरुपयोग गर्दै नेपालले एउटा लामो कालखण्डको दोहन गर्यो। रिजाललाई बुझाएजस्तै गरी पछि आउने अरू सबैलाई पनि फिर्ता बुझाइदिएको भए शरणार्थी समस्या कुनै देशका लागि घाँडो बन्ने थिएन।अहिले यस प्रकरणमा पनि नेपाली नेता, कर्मचारीका साथमा जसरी रिजाल पक्राउ परेका छन्, उसैगरी नेपाल सरकारले अन्य भुटानीहरू (भुटान बाहिरभित्र) पनि कोकोमाथि आशंका छ, सबैलाई पक्राउ गरोस्। काठको खुकुरीसित गोबरको घिउ साट्ने एकाध छट्टुबाहेक निर्वासित भुटानी समुदायका मान्छेहरू अत्यन्त इमानदार छन्, ऐनकानुनप्रति विश्वास र भरोसा पनि राख्छन्। पक्राउ परेका रिजाल पनि दोषमुक्त प्रमाणित हुने आशामा सबै निर्वासित भुटानीहरू प्रतीक्षारत छन्। अनुसन्धान प्रक्रिया सकिञ्जेल नतिजा हेर्न पर्खनुको विकल्प छैन। नेपालले आफ्नै आन्तरिक विवादको विषय, माओवादी सैन्यलाई मूलधारको सेनासित समायोजन गर्ने सिलसिलामा संयुक्त राष्ट्रसंघको आबद्धता मागेको थियो। फलस्वरूप अनमिन (यूएन मिसन इन् नेपाल)लाई प्रत्यक्ष मध्यस्थकर्ताका रूपमा स्वीकार गरी सेना समायोजन भएको थियो। यस विपरीत भुटानी शरणार्थी समस्या त पहिल्यै अन्तर्राष्ट्रिय मुद्दा बनिसकेको हो। यस्तो जटिल मुद्दामा नेपालले एक्लै किन पहल गर्ने ? यो मुद्दाको छिनोफानो राष्ट्रसंघीय निकायको प्रत्यक्ष निगरानीमा सम्पन्न गरिनुपर्छ ! सम्पूर्ण निर्वासित भुटानी समुदायको मातहतमा नेपालसमक्ष यो हाम्रो माग हो। यदि नेपालमा दीर्घकालीन भविष्य र क्षेत्रीय शान्ति स्थापनाको विषयमा चिन्तित द्रष्टा, कानुनव्यवसायी, नेता वा सरकारी पदाधिकारी कोही छ भने भुटानी शरणार्थीको विषयमा कुनै पनि काम नेपाल एक्लैले नगरेको राम्रो हुनेछ। नत्र भने अहिलेको प्रकरणजस्तो अपर्झट देखिने अल्पकालीन मुद्दाले पार्ने दीर्घकालीन असरबारे भोलि जिम्मेवार बन्ने कुनै व्यक्ति वा निकाय फेला पर्दैन र, त्यसले सिंगो राष्ट्रलाई आघात पुर्याउँछ। हामीलाई पनि नेपालको गिर्दो प्रतिष्ठाप्रति चिन्ता छ। कार्यदल र शरणार्थी पहिचानको प्रश्न पुनर्वासपछि नेपालमा छुटेका रहल भुटानीहरूको परिचय स्पष्ट नखुलेको भनेर तिनीहरूको परिचय निर्धारण गर्न नेपाल सरकारले सन् २०१९ जुलाईमा तत्कालीन गृहसहसचिव बालकृष्ण पन्थीको नेतृत्वमा तीन सदस्यीय कार्यदल बनाएको थियो। गृह मन्त्रालयका सहसचिव पन्थीको नेतृत्वलाई साबिक मान्न सकिएला। तर, अन्य दुइजना को थिए ? ःदीपक नेउपाने गृह मन्त्रालयकै शाखा अधिकृत रे ! तर, गणेशबहादुर केसी को थिए ? यसरी व्यक्ति विशेषलाई टिपेर सरकारको बिल्ला बोकाई शिविरमा घुम्न पठाएर शरणार्थीहरूको परिचय निर्धारण कसरी सम्भव हुन्थ्यो ? कार्यदलमा सम्मिलित ती व्यक्तिहरूले भुटान र भुटानी समाजको इतिहासबारे कति अध्ययन गरेका थिए ? उनीहरू कुन विषय क्षेत्रका विज्ञ थिए ? त्यसको तथ्यांक कार्यदल गठन गर्ने सरकारले राखेको होला ! हामी पनि हेर्न चाहन्छौं ! नत्र साँच्चै शरणार्थीको विवादित परिचयको समस्या निराकरण गर्न खोजिएको हो भने त्यो टोलीमा निर्वासित भुटानीका प्रतिनिधिहरू किन सामेल थिएनन् ? मुख्य प्रश्न त सो प्रकृतिको अपूर्ण समिति बनाउनुको स्पष्ट उद्देश्य नै देखिँदैन। अब भविष्यमा पनि परिचय नखुलेका शरणार्थीको पहिचान गर्ने नेपाल सरकारको कुनै योजना बन्छ भने त्यसको प्रारूपबारे पहिले निर्वासित भुटानीहरूसित छलफल आवश्यक छ। भुटानको निर्वासित समुदायमा कुनै क्षेत्रको विज्ञको कमी छैन। राष्ट्रको उपल्लो तहदेखि जनस्तरसम्म एकले अर्कोलाई जान्ने क्षमता राख्छन् उनीहरू। भुटानमा छँदा जग्गाको पट्टा संख्या, थ्राम (धनीपुर्जा) नम्बर, घरधुरी संख्या, नागरिकताको पत्रांकित संख्या, गाउँ, गाउँका कारन्दार, देश छोडेको मिति, देश छोड्नुको कारण आदि दर्शाइएका तथ्यांक विवरणहरू संकलित रूपमा पहिलेदेखि नै राखिएका पनि छन्। कोहीसित केही प्रमाण छैन भने पनि गाउँको नाम र छिमेकीहरू हुन्छन्। पुनर्वासपछि अघिल्लो पुस्ता केही पातलिए पनि अझै धेरै त बाँचेकै छन्। साँच्चै कोही परिचयविहीन शरणार्थी छन् भने तिनको परिचय निर्धारण गर्न पहिले त राष्ट्रसंघीय निकायको प्रत्यक्ष निगरानीमा निर्वासित भुटानी समुदायकै अग्रज र भुटानीहरूकै संघसंस्थाको आधार लिइनुपर्छ। त्यसपछिको प्रमाणीकरणमात्र नेपालको सरकारले गर्ने हो। यो धरातलबाहेक कुनै पनि माध्यमबाट गरिएको आधारहीन छानबिन र प्रमाणीकरण पीँधबिनाको ढाकर बराबर हुनेछ। कुनै गृहकार्य नगरी शरणार्थी इतिहासबारे ज्ञान नभएका कर्मचारीहरूलाई कार्यदलमा राखेर अहिले जति ठूलो नोक्सान भएको छ, त्योभन्दा ठूलो क्षति भुटान र नेपालबीचका वार्तादेखि नै हुँदै आएको हो। यस्ता कार्यदलमात्र नभएर भुटाननेपालबीचका मन्त्रिस्तरीय वार्तामा समेत निर्वासित भुटानीको तर्फबाट प्रतिनिधित्व हुनुपर्ने माग सन् १९९३ देखि नै उठाइएको हो। तर, थिम्पुसित गरेको गुप्त साँठगाँठ बाहिरिने सन्त्रासले त्यस्तो मागलाई नेपालले सम्बोधन गरेन। अहिले चलेको कार्यदलको जाल पनि त्यस्तै चालमा रचिएको हो भन्ने अनुमान लगाउन कुनै अप्ठेरो छैन। यस्ता प्रश्नहरूको जवाफ कार्यदल गठन गर्ने सरकारले दिनुपर्छ। मुख्य कुरा, अहिले विवादित प्रकरणको वरिपरि जति पनि नामहरू आएका छन्, ती सबै व्यक्ति र पक्षलाई एकै ठाउँ भेला पारेर राष्ट्रसंघ संबद्ध कुनै निकायको निगरानीमा एउटा शालीन निष्कर्ष किन ननिकाल्ने ? नेपालको छवि धमिलियो अहिले नेपालका अधिकांश राजनीतिकर्मीहरू नक्कली शरणार्थी काण्डले नेपालको छवि धमिल्याएको रुवावासी गर्दैछन्। तर, यस्तो गतिविधिले अन्तर्राष्ट्रिय तहमा नेपालको छवि तहसनहस बनाउँछ; नेपालीहरूप्रतिको अन्तर्राष्ट्रिय नजर नै कोल्टे बनाउँछ भनेर यस काण्डमा संलग्न र त्यहाँको सत्तामा आसीनहरूलाई यसभन्दा पहिले थाहा थिएन र ? थाहा पाएरै गरिएको गल्ती अपराध हुन्छ। यस्तो अक्षम्य आपराधिक कार्यमा संलग्नहरू (प्रत्यक्षअप्रत्यक्ष) सबैलाई हदैसम्मको सजाय र प्रायश्चितको नीति अवलम्बन गरिनु आवश्यक छ। नेपालको आन्तरिक राजनीतिक दाउपेचमा कसले कसलाई के भन्यो भन्ने कुरामा यो पंक्तिकार र ऊ रहेको समुदायलाई खासै चासो छैन। तर, एउटा कुरा चाहिँ उल्लेख गर्नैपर्छ; नक्कली शरणार्थी प्रकरणबारे थाहा पाएपछि छानबिन गर्न काठमाडौंलाई अमेरिकाले बाध्य पारेको भन्ने कुरा गर्नेहरूले यो मुद्दा ताजा होइन, अथवा यो नयाँ विषय होइन भनेर बुझ्नु जरुरी छ। शरणार्थीको नाममा छक्कापञ्जा हुँदैछ भनेर अमेरिकाले अहिलेमात्र बुझेको होइन। सन् २००७ देखि नै अमेरिका तथा जेनेभास्थित संयुक्त राष्ट्रसंघको मुख्यालय यस विषयमा जानकार थिए। राष्ट्रसंघीय शरणार्थी आयोग र शरणार्थी नेता टेकनाथ रिजाल स्वयंले नेपालमा बन्ने मौसमी सरकारहरूलाई बारम्बार यसबारेमा जानकारी र आपत्ति गर्दै आएका हुन्। तर, ती सूचना र शुभचिन्तालाई नेपाल सरकारद्वारा उपेक्षा गरिँदै आएका अनेकन तथ्यहरू छन्। अमेरिका र आप्रवासीहरू सम्पूर्ण भूगोलको सेरोफेरोबाट आएका सबैखाले नश्ल, भाषा, संस्कृति वा जातिका मानिसहरूको थलो भएकाले अमेरिकाका लागि नक्कली वा सक्कलीजस्ता कुरा खास्सै ठूलो सरोकारको विषय हुँदैन। जो जहाँबाट आए पनि अमेरिका भित्रिएपछि यहाँको कानुनव्यवस्थाको परिपालन गर्छकि गर्दैन, त्यो मुख्य कुरो हो। अमेरिकालाई संसारको लिभिङ प्याराडाइस को रूपमा लिइन्थ्यो तर, अब विस्तारै यसको साख गिर्दो अवस्थामा गएको भन्दै दुई राष्ट्रपतीय चुनावमा मेक अमेरिका द ग्रेट अगेन भन्ने नारा नै चलेको थियो। यो नारा सामान्य चुनावी मुद्दा मात्र नभएर मुख्य राजनीतिक आकर्षणको केन्द्र नै बनेको थियो। अमेरिकाको त्यो पुरानो साख बचाइराख्न यसै पनि प्रत्येक वर्ष यहाँ डाइभर्सिटी भिसामा लाखौं मानिसहरू भिœयाइन्छ ! वैधअवैध धेरै तरिकाबाट संसारभरिका मानिसहरू अमेरिका छिर्न चाहन्छन्। तर, यहाँ आउनेहरूले आफ्नो मस्तिष्क जहाँबाट आयो त्यतै छोडेर आउनुपर्छ। आफ्नो उत्पत्तिका क्षेत्रीय परिस्थितिमा बाँच्न बनेका अनेकखाले काइते, खुरापाती देब्रे मस्तिष्कहरू यहाँ काम लाग्दैनन्। साँच्चै भनौं भने यहाँ आउने अधिकांश मनुष्यहरू एक किसिमका स्वचालित यन्त्र मानवहरू हुन् ! म त भन्छुदक्षिण एसियाली कुनै पनि मुलुकबाट आएका अमेरिकीहरू लगभग तीन दशकका लागि स्वैच्छिक बन्धक बनेका रोबोटहरू हुन्। अमेरिका भित्रिएर २५३० वर्ष बिताएपछि मात्र उनीहरूको नयाँ मस्तिष्क अलिअलि पल्हाउन थाल्छ। त्यसपछि पूर्ण मानिस बन्ने बेलासम्म उनीहरूको जीवनको उत्तरार्ध सुरु भइहाल्छ। अहिले केही थान नेपालमेड रोबोटहरूलाई त्यहाँका ठग व्यापारीले भुटान ट्रेडमार्क राखेर दोब्बर मूल्यमा बिक्री गर्न खोजेछन्। कुरो त्यति त हो नि ! आखिर रोबोट नै भइसकेपछि त्यो रोबोट कहाँ बनेको भन्ने कुराले अमेरिकालाई के फरक पार्छ र ? कुरा केवल बेटरी र नटबल्टुको हो। अमेरिकामा बनेका बेटरी र नटबल्टु फिट हुने भए सबै रोबोट काम लाग्छन्। नत्र रोबोट जहाँबाट आयो उतै फर्काइने हो। नेपाल, भारत, भुटान, बंगलादेश, श्रीलंका, म्यानमार जहाँसुकैबाट उड्ने ढ्वाङमा पसेर यहाँको भूमिमा झरेका रोबोटहरू यहाँ आइपुगेपछि यतै बनेको प्राविधिक प्रणाली, निर्देशनको परिपालन गर्ने भए पुग्यो; अमेरिकाका लागि नेपाल मेड होस् कि भुटान मेड, सबै उत्तिकै रोबोट हुन् ! मुख्य कुरा त विश्वसनीयताको हो। विश्वमा विश्वसनीय, भरोसायोग्य, इमानदार मानिसका रूपमा चिनिएका नेपालीहरूको शाख यस काण्डले धमिल्याइदिएको छ। यस प्रकरणको विषयले जति राष्ट्रिय अन्तर्राष्ट्रिय क्षति हुनु त्यो नेपाल र नेपालीहरूकै भएको छ। विश्वस्तरमा नेपाल र नेपालीप्रतिको विश्वासमा दाग लागेपछि अब मेटेर पनि धमिलो दाग सधैं रहिरहनेछ। ठगी मुद्दामात्र होइन नेपाली लोकतन्त्रका सञ्चालक अनेक राजनीतिक दलहरूमा कुन दल कस्तो, कुन नेता कस्तो भनेर तोक लगाउने दायित्वमा यो पंक्तिकार छैन। तर, आफू र आफ्नो सिंगो समुदायले विगतमा दुई दशक आश्रय लिएको देश नेपाल भएकाले आफ्नै पहिचानमाथि ठडिएको प्रश्नको उत्तर दिन प्रयास गर्नु पंक्तिकारको दायित्व हो। त्यसर्थ सिंगो समुदायकै मातहतमा भुटानी शरणार्थीको प्रसंग उठाएर केही पेचिला कुरा राख्ने यो मेरो नितान्त निजी पहल हो। वर्तमान नेपाली सञ्चारजगत्मा चलेको चर्चाअनुसार छानबिनको दौरानमा पक्राउ परेकाहरूलाई आर्थिक भ्रष्टाचारको ऐनअनतर्गत कारबाही हुने लक्षणहरू देखिएका छन्। तर, यो ठगी र आर्थिक भ्रष्टाचारको सामान्य मुद्दामात्र होइन। एकातिर यो काण्ड सर्वस्व हरणपछि देश निकालामा परेका भुटानीहरूको संवेदनामाथिको निर्लज्ज उपहास हो भने नेपालको आन्तरिक तहमा यो आफ्नै सार्वभौम नागरिकहरूलाई राष्ट्रविहीनताको खाडलमा जाक्ने, अन्तर्राष्ट्रिय मानव तस्करीको सबाल पनि। यसरी राष्ट्रको प्रतिष्ठा नै उद्वेलित हुने गरी भइरहेको भ्रष्टाचार, संगठित अपराध र मानवतस्करीबारे जानकारी पाएर पनि लोकतन्त्रका कथित हिमायती नायकहरू कसरी चुपचाप बस्न सकेका हुन् ? के कुराले उनीहरूलाई चुप राखेको हो ? यो प्रश्नको सम्भावित उत्तरभित्र क्षेत्रीय राजनीतिको गञ्जागोल समेटिएको छ ! यस काण्डबारे सबैभन्दा पहिले रिपोर्ट गर्ने शरणार्थी अगुवा टेकनाथ रिजाल स्वयंलगायत नेपालका केही नागरिक, दलका नेता र सरकारी कर्मचारी सार्वजनिक रूपमा आरोपित भए नै। तर, उनीहरूमात्र यसमा सामेल भएको निष्कर्ष निकालियो भने त्यो अर्को गल्ती हुनेछ जुन कुरो माथि नै उल्लेख भइसकेको छ। शरणार्थी सरोकारमा नेपाली उदासीनता नेपाली राजनीतिमा विसं २०६० पछिमात्र उदाएका हुनाले प्रचण्डको बारेमा भन्न सकिँदैन। तर, पूर्वप्रमद्वय केपी शर्मा ओली र शेरबहादुर देउवा शरणार्थी विषयका हरेक केस्रासम्म जानकार छन्। उनीहरू यस्तो सुनियोजित सरोकारमा अञ्जान रहने कुरै भएन, किनकि यी दुवैजना नेपालतर्फको प्रतिनिधित्व गर्दै भुटानको सरकारी प्रतिनिधि टोलीसित शरणार्थी समस्याको समाधान गर्ने बहानामा आयोजित कैयौं वार्ताभोजहरूमा सरिक भइसकेका व्यक्ति हुन्। ओली र देउवाबाहेक चक्रप्रसाद बाँस्तोला, प्रकाशचन्द्र लोहनी, रामशरण महत, माधवकुमार नेपाल, रमेशनाथ पाण्डे, नरेन्द्रविक्रम शाह, डा भेषबहादुर थापालगायतले भुटानको दरबारिया टोलीसित वार्तामा विभिन्न पटकका नेपाली टोलीहरूको नेतृत्व गरेका थिए। ती अनवरत वार्ताहरूले केवल अर्को वार्ताका लागि मिति तय गर्दै १६औं चरणपछि सिलसिला नै टुंगियो। शरणार्थी पुनर्वास योजनाको सेरोफेरोमा अहिले नेपालभुटान वार्ताको क्रम टुटेको छ भने यसरी नेपालको सिंगै राज्यसंरचना लागेर शरणार्थीको नाममा कीर्ते गरिदिएपछि भुटानको दरबारले दशकौंदेखि राख्तै आएको दाबी सत्यसाबित भएकोमा भुटानको दरबारले ठूलो राहत पनि महसुस गरेको छ। शरणार्थी शिविरमा भुटानका असली नागरिकहरू छैनन् भन्ने थिम्पुु दरबारको दाबीलाई चरितार्थ गराउने यो चलखेल नेपालका सामान्य ठग तस्करहरूले मात्र गर्न सक्ने कुरै होइन। यसमा समयसमयका सरकारी संयन्त्र नै लागेका छन् भन्ने क्रमागत घटनाहरूले देखाइदिएकै छन्। शरणार्थी मुद्दा नाफाको व्यापार नक्कली शरणार्थी प्रकरणको निष्कर्षमा पुग्न थप सजिलो उपाय खोज्ने हो भने सन् १९९२ देखि २०१५ सम्म नेपाल सरकारले शिविरहरूमा राखेका रिफ्युजी कोर्डिनेसन युनिटका प्रतिनिधिहरू, सोही समयका झापा र मोरङका प्रमुख जिल्ला अधिकारीका साथै बहुदल आएपछि आजसम्म बनेका सबै गृहमन्त्री, परराष्ट्रमन्त्री र दुवै मन्त्रालयका सचिवहरू समेतलाई नियन्त्रणमा लिएर छानबिन गरिनु आवश्यक छ। यसो गरिएमात्र यो मुद्दाले एकमुष्ट निकासा पाउनेछ। यस सरोकारमा माथि उल्लेख भएका सबै धेरथोर सम्मिलित छन्। उनीहरूका लागि शरणार्थी मुद्दा नाफाको व्यापार भएको छ। भुटानीहरूको स्वदेश फर्किने सपनालाई लिलाम गरेर उनीहरूमध्ये अधिकांशले आफ्नो ज्यान पालिरहेका छन्। प्रकरणमा संलग्नको छानबिन भुटानी शरणार्थी शिविरभित्र व्यवस्थापन समितिका प्रतिनिधिहरू (विगतदेखि आजसम्मका)लाई पनि नक्कली शरणार्थी प्रकरण छानबिनको सिलसिलामा सामेल गराइनु जरुरी छ। किनभने सन् २००७ मा शरणार्थी सम्बन्धी राष्ट्रसंघीय उच्चायोग यूएनएचसीआर र नेपाल सरकारले संयुक्त रूपमा शरणार्थीहरूको परिचयपत्र बनाउन थालेदेखि नै केही नेपालीहरू प्रत्यक्षरूपमा शरणार्थी बन्न थालेका थिए। तिनीहरूबाट रकम लिएर शिविरका छाप्राको ठेगाना सिफारिस गरिदिने शरणार्थीकै प्रतिनिधिहरू पनि थिए। शरणार्थीका प्रतिनिधि र शिविरमै नियुक्त नेपालका सरकारी प्रतिनिधिले संयुक्त हस्ताक्षर गरेको दर्तापरिचय खुलेपछिमात्र यूएनएचसीआरले सम्बन्धित व्यक्तिलाई साबिक शरणार्थी मान्दथ्यो ! अहिले नेपालमा चलिरहेको छानबिनको प्रक्रिया त्यहाँसम्म पुग्ला भनेर विश्वास गर्ने आधार छैन। उनीहरू केवल ट्रेलर र फ्लिम देखाउने अनि कोही हेर्ने कुरा गरिरहेका छन्। यिनीहरूका कुरा सुन्दा पौराणिक कालका युद्धहरूमा वरदानको लोभ र श्रापको डर देखाएर शत्रुलाई तर्साएका कथाझैं लाग्न थालेको छ। नेपालले संवैधानिक राजतन्त्रको बहुदलीय व्यवस्थाबाट गणतन्त्रमा फड्को मार्दै गर्दा सर्वोच्च नेता गनिएका गिरिजाप्रसाद कोइरालासम्म जीवनको उत्तरार्धतिर यहाँ एउटा ग्र्यान्ड डिजाइन चलिरहेको छ, म सबै छताछुल्ल बनाइदिन्छु भनेर सधैं भनिरहन्थे। त्यो ग्र्यान्ड डिजाइन के थियो उनले कहिल्यै खुलाएनन्, आफूसितै लिएर गए। अहिलेका नेताहरूको ट्रेलर र फ्लिम देखाउने कुरा पनि सोहीपरी हुने हो किः हेर्नलाई बाँकी छ। कहिलेदेखि हुँदैथ्यो शरणार्थी ब्य्रान्डको व्यापार माथि पनि खुलाइएको छः नक्कली भुटानी शरणार्थी प्रकरण बाहिरिएपछि यो विषयले केही थप चर्चा पाएको मात्र हो, विषय भने नयाँ होइन। भुटानको नश्लीय दमनको सिकार बनेको दक्षिण भुटानी समुदायमाथि आजमात्र होइन, पञ्चायतकालीन नेपाली शासनको उत्तरार्धदेखि नै सौदाबाजी हुँदै आएको हो। एकचोटि शासनमा बसेका कोही पनि शुद्ध छैनन्। निरीहमाथि उपहास गर्ने, त्यसबाट लाभ असुल्ने लोभीपापी सिलसिला धेरै अघिदेखि चलेको हो। भारतले नाकाबन्दी लगाएर पञ्चायतकालीन राज्यव्यवस्था संकटमा परेको बेला सन् १९८९ को नोभेम्बरमा टेकनाथ रिजाललाई पक्रेर थिम्पुुमा सुपुर्दगी गरी भुटानको राज खलकलाई खुसी पार्दै भुटानमार्फत भारतलाई रिझाउने खेल काठमाडौंले खेलेकै हो। भुटानको विभेदकारी दमनबाट फुत्केर नेपालमा शरण लिन आएका टेकनाथ रिजाललाई जंगलबाट गाउँ पसेको बाघको छाउरोलाई जालमा पारेझैं गरी काठमाडौं पुर्याएर त्यहाँबाट जहाज चढाई भुटान पठाइँदा अन्य दुईजना, जोगेन गजमेर र सुशील पोखरेल पनि साथै थिए। त्यो बेलामा नेपालको सरकारले भुटानको दरबारसित के सम्झौता गरेको थियो ? के फायदा लिएको थियो ? कसले जितेको थियो कसले हारेको थियो ? यसको छानबिन कसैले गरेको छ ? छैन भने अब छानबिन हुन सम्भव छ ? त्योबेला दुवैतर्फका दरबारिया ढोकेबैठकेहरूले राजा र राजदरबारको मित्रता कायम राख्नलाई त्यसो गरिएको राजनीतिक बजारमा हल्ला चलाएका थिए। तर, सन् १९६४ मा फुञ्छोलिङमा तत्कालीन प्रधानमन्त्री जिग्ने पाल्देन दोर्जी (कुमार साहेब) को हत्यापछि थिम्पुु दरबारको चेपुवामा परेर भागेका दोर्जीका भाइ लेण्डुप, बहिनी टासी दोर्जी र अन्य नौजना, यसैगरी सन् १९७४ मा दरबारमा ध्वंश मच्चाएर सत्ता छिन्न खोजेको अभियोग लागेपछि रानी याङ्कीसँगै देश छोडी भागेका उनका सहयोगीहरूलाई तत्कालीन राजा महेन्द्रले समेत सुपुर्दगी गरेका थिएनन्। त्यसबेला पनि थिम्पुुको सुझबुझ विपरीत भागेर नेपालमा शरण लिएकाहरूलाई तुरुन्त बुझाउन भुटानको तर्फबाट सयौंचोटि अनुरोध भएको थियो। महेन्द्र राजा हुँदा पनि दरबारिया मित्रता त कायमै थियो निः ? तर, शरणको मरण गर्नु हुँदैन भन्ने विवेक राजा वीरेन्द्रमा भन्दा महेन्द्रमै अधिक रहेछ भनेर विश्वास गर्न हामीलाई कहर लाग्यो। नेपालभुटानका सरकारी प्रतिनिधिहरूले खुदुनाबारी शिविरको संयुक्त प्रमाणीकरण सकेपछि एकपटक उत्तरार्धका पञ्चायतकालीन विदेशमन्त्री श्री शैलेन्द्रकुमार उपाध्यायसमक्ष सार्वजनिक रूपमै टेकनाथ रिजाललाई सुपुर्दगी गर्दाताका नेपाल र भुटानबीच के सम्झौता भएको थियो ? भनेर यस पंक्तिकारले प्रश्न राखेको थियो। तर, त्यसबखत उनले जवाफ दिन नपाई सो सार्वजनिक भेलाका आयोजकहरूले पंक्तिकारलाई कार्यक्रम बिथोलेको आरोप लगाउँदै पाखा लगाएका थिए। यतिबेला म सुशीलशमशेर जबरालाई पनि झल्झली सम्झिरहेको छु। उनी एकपटक झापाको प्रमुख जिल्ला अधिकारी थिए। शिविरमा जनचेतना वृद्धिका लागि विभिन्न कार्यशालामा प्रशिक्षण गर्ने, लेखनकार्य गर्ने अभियानमा हामी केही व्यक्ति मिलेर एउटा पर्चा छपाएका थियौं। त्यसमा एउटा वाक्य यस्तो लेखिएको थियो हाम्रा अग्रज टेकनाथ रिजाललाई शरण लिन आएका बखत नेपालले गिरफ्तार गरी भुटानको निरंकुश दरबारमा सुपुर्दगी गरेको कुरा हामी कहिल्यै पनि बिर्सने छैनौं। यही वाक्यलाई लिएर प्रजिअ जबराले हामीमाथि नेपाल राष्ट्रलाई धम्की दिएको अभियोग लगाए। गम्भीर कानुनी उल्लंघन भएको दाबी गर्दै हरि खनाल र म स्वयंलाई कैदमा राख्नेसम्मको धम्की उनले दिएका थिए। हामी दुवैले सहजै जेल जान स्वीकार गरेपछि भने उनी पछि सरे। तात्पर्य के भने, टेकनाथ रिजाललाई नेपालबाट सुपुर्दगी गरिएको हो भन्ने कुरामा धेरै चर्चा भएको नेपाली शासकहरू मन पराउँदैनथिए। मन नपराउनुमात्र होइन, उनीहरूलाई यस विषयले उखुम नै बनाउँथ्यो ! यी तमाम प्रसंगहरूको एउटै निष्कर्ष के हो भने विश्वमा प्रचलित मानवीय मर्यादाविपरीत अकण्टक राज्य चलाइआएको भुटानको दरबारले नेपाल सरकार र नेपाली नेता विशेषलाई गहिरो आर्थिक प्रलोभनमा बाँधेर राखेको छ। संयुक्त राष्ट्रसंघमा एक सदस्य राष्ट्रको हिसाबले कूटनीतिक समर्थनको लालच पनि भुटानले देखाउने नै भयो। जस्तो कि कसैले संयुक्त राष्ट्रसंघमा आबद्ध संस्थाहरूमा जागिर खान मन गरेमा कुनै सदस्य राष्ट्रले आवेदनमा सिफारिस गरिदिनुपर्दो रहेछ। नेपालभुटानको वार्ताको सिलसिला अन्त्यतिर आइपुग्दा डा भेषबहादुर थापा नेपालतर्फको प्रतिनिधि थिए। त्यो बेलामा खुदुनाबारी शिविरका शरणार्थीहरूको प्रमाणीकरण सकेर अब स्वदेश फिर्न पाउनेहरूलाई कुन आधारमा भुटान लगिन्छ भनेर दुईपक्षबीच नीतिगत पूर्वाधार निर्माणको बैठक चलिरहेको थियो। सो बैठकमा भुटान पक्षले शिविरबाट भुटान जानचाहनेहरूलाई अनिवार्यरूपमा जोङ्खा भाषा लेख्न र बोल्न जान्नुपर्ने सर्त राखेको थियो। शिविरमा बसेको प्रौढ पुस्ताले कुनै पनि भाषा लेख्न सक्तैनथ्यो। दुई दशक शिविरमा हुर्किएको नयाँ पुस्ताले पनि जोङ्खाको कखराबाहेक सुनेको पनि थिएन। त्यो अवस्थामा उनीहरूले जोङ्खा लेख्ने र बोल्ने सर्त राखिनु कुनखाले दाउ हो भनेर बुझ्न भेषबहादुर थापाजस्ता अन्तर्राष्ट्रिय कूटनीतिज्ञलाई कुनै अप्ठ्यारो थिएन। पहिले उनले पनि सो सर्तलाई सिफारिस गर्न मानेका थिएनन्। त्यसको भोलिपल्ट बैठकको अर्को चरणमा भुटानको सर्तलाई थापाले सिफारिस गरिदिए। कुरा के भएको रहेछ भने, अघिल्लो बैठक सकिएपछि राति निवासस्थानमा भेषबहादुर थापाका श्रीमती र छोरालाई युनेस्को र यूएनडीपीमा जागिर दिलाउन भुटानले सिफारिस गरिदिने डिल भएछ। रकमी कूटनीतिमा भुटान भुटानीसित कुटिल कूटनीतिक दक्षता पनि छ, प्रशस्त पैसा पनि छ। प्रशस्त पैसा कसरी भने भारतले आफ्नो वार्षिक बजेटमा भुटानको लागि भनेर ठूलो हिस्सा अनुदान तोक्ने गरेको छ। यही चालू वर्षमा पनि दिल्लीले भुटानलाई २ हजार ४ सय करोड रकम ऋणस्वरूप दिएको छ भने त्यसमध्ये १ हजार ६३ करोड अनुदानको रूपमा अग्रीममिनाहा गरिदिएको छ। उता १२ औं पञ्चपर्षीय योजनाको ४५० करोडको हिसाब छुट्टै छ। यी त भए देखाएर गरिने कुरा। नदेखी गर्नेगराइने आर्थिक कारोबारमा भुटानको सुरक्षा संयन्त्रमा लाग्ने सम्पूर्ण लागत भारतबाटै परिचालित छ। सीमासुरक्षा र चिनियाँ अतिक्रमणको हाउगुजी देखाएर दिल्लीले थिम्पुलाई आर्थिक, सामरिक, राजनीतिक सबै तरहले आफ्नो पोल्टोमा राखेको छ। त्यसैगरी संसारको अन्तिम सांग्रिला बचाउने लहडमा युरोपका स्विटजरल्यान्ड, नर्वे, डेनमार्क, यूूके, नेदरल्यान्ड, अस्ट्रेलियाजस्ता देशहरूले भुटानमा खर्बौं पैसो लगानी गर्दछन्। अमेरिका, जापानको कुरो छुट्टै छ। भुटानको जनसंख्या अहिले पनि आठ लाख कटेको छैन। विदेशी अनुदानबाट प्राप्त आर्थिक कोषलाई उपयुक्त विनियोजन गर्ने हो भने सिंगो भुटान तीन दिनमा स्विट्जरल्यान्ड बन्न सक्छ। पैसा नै बाँड्ने हो भने पनि एकजना नागरिक बराबर कति अंश पर्ला, पाठकहरू स्वयं अनुमान लगाउनुहोस्। तर, आज पनि भुटानमा निर्वस्त्र नागरिकहरू छन्। जंगलका गिट्ठा, भ्याकुर शिला गरी ज्यान पाल्ने नागरिकहरू छन्। दरबारले विदेशबाट आर्जित सम्पत्तिलाई आफ्नै रखवालीमा खर्चिने गरेको छ। आफ्नो परम्परागत सत्तामा कतैबाट औंला नउठोस् भनेर उसले खर्बौं बगाउन सक्छ। शरणार्थी समस्यालाई पनि दरबारले आफ्नो भविष्यमाथि प्रश्नचिह्न उठाउने विद्रोहका रूपमा लिएको थियो। बारम्बार सिक्किमीकरणको प्रसंग उठाएर त्यहाँका राजाले नेपालीभाषीहरूको उपस्थितिलाई भुटानको लागि खतराको रूपमा व्याख्या गरिरहेका थिए। यसै कारण यस्ता झन्झटहरू पन्छाउन सके जति आर्थिक लगानी गर्नु थिम्पुु दरबारका लागि निर्विकल्प उपाय थियो। धेरैको सोचाइमा ढुसी पारेर राखेको पैसा भुटानले नेपाली नेताहरूमाथि लगानी गर्यो कल्याणै गर्योके बिगार्यो भन्ने पनि हुनसक्छ। तर, साँच्चै जनसरोकारको शासनतन्त्रमा बाँच्न चाहनेहरूले मानवको अस्तित्व बेचबिखनमा गरिएको यस्तो लेनदेनले एकदिन सम्बन्धित पक्षको धुरीमा आगो सल्किन्छ भन्ने कुराको पनि ख्याल गर्नुपर्छ। नेपाली नेता र सरकारी संयन्त्रले अहिले नेपालप्रतिको विश्वास लिलाम गरेका छन्। लोकतन्त्रको धज्जी उडाएका छन्। सामान्य देखाइमा संगठित ठगीधन्दाको रूपमा हेरिएला यस काण्डलाई। तर, नेपालीहरू भ्रष्टाचार नगरी बाँच्नै सक्तैनन्, नागरिकता र राष्ट्रियताको मूल्यमा पनि उनीहरू भरोसायोग्य छैनन् ! नेपालीहरू असली लोकतन्त्रका लागि काम्य छैनन् भन्नेहरूलाई उनीहरूको दाबी साबित गराउन पनि नेपाली नेताहरूले अहिले सहज बनाइदिएका छन्। यस पंक्तिकारसित ६ महिनाअघि भएको एउटा प्राविधिक संवादमा भुटानका एकजना पूर्वमन्त्रीले शरणार्थीको सरोकारमा नेपालसित वार्ताको क्रममा (सन् १९९३ देखि २००३ सम्म) जम्मा ६० अर्ब १३ करोड ५ लाख ७ हजार खर्च भएको बताएका थिए। द्विपक्षीय वार्ता दुवैवटा देशका सरकार मिलेर गरेका थिएः भुटानको दरबारले एकपक्षीय रूपमा यति ठूलो रकम केमा लगानी गर्यो ? भन्ने मेरो प्रश्नमा उनले सोझो उत्तर नदिएर विस्तारै खुल्दै जाने जनाएका थिए। ती मन्त्रीका अनुसार भुटानको दुईवटा पञ्चवर्षीय योजनामा खपत हुने आर्थिक भार नेपालका वार्ता टोली र नेताहरूलाई ढोयो बुझाउँदै सकिएको थियो। पञ्चायतको भूत देखाई बहुदल बिगार्ने नेतृत्व रिजाललगायतका अग्रजहरू भुटान सुपुर्दगी पञ्चायतकालीन व्यवस्थामा गरिएको हो। प्रजातन्त्र आएपछिका नेपाली सरकार र नेताहरूले आफ्नो मुद्दामा भरपर्दो सहयोग गर्ने आशा लिएर निर्वासित भुटानीहरू नेपाली बहुदलीय प्रजातन्त्रप्रति सदाशयता राख्तै गर्व गर्दथे। तर, दुर्भाग्य ! बहुदलीय प्रजातन्त्रका प्रथम निर्वाचित प्रधानमन्त्री गिरिजाप्रसाद कोइरालाले नै भुटानका राजासित पैसा मागेछन्। त्यो बुझेपछि प्रजातन्त्र र प्रजातान्त्रिक नेतृत्वप्रति आदर गर्ने छिमेकी देशका नागरिकहरूको आस्थामा समेत ठूलो चोट पर्यो। प्रजातन्त्र भनेको गएगुज्रेको व्यवस्था हो, यसबाट अझ धेरै गञ्जागोल र भ्रष्टाचार विकसित हुन्छः भन्ने जुन दाबी थिम्पुुको दरबारले गर्दै आएको थियोआफैंले नेपाली प्रजातन्त्रका हस्ती गिरिजाप्रसाद कोइरालालाई करोडको ब्रिफकेस बुझाएर सत्यसाबित गराइछाड्यो। कोइराला र करोडको ब्रिफकेस प्रसंग निकै चाखलाग्दो छ। २००७ सालताका कंग्रेसको सशस्त्र जनमुक्ति सेनामा सामेल श्यामकुमार तामाङ (अहिले उनको निधन भइसकेको छ) लाई उद्धृत गर्दै सोमबार, १९ मंसिर २०७९ ःयलमबथ, छ म्भअझदभच द्दण्द्दद्दे को दिन शिलापत्र अनलाईन पोर्टलले तामाङलाई गिरिजाप्रसाद कोइरालाले चुनावी खर्च माग्न थिम्पुु पठाएको उल्लेख गरेको छ। गिरिजाबुको आग्रह टार्न नसकेर भुटानी नरेश भेट्न म थिम्पुु गएँ; रेकर्ड गरिएको लामो कुराकानीमा तामाङले यस संवाददातासँग भनेका छन्, भुटानी शरणार्थी समस्याबारे त भनौंला तर सम्बन्धमा समस्या आइरहेको बेला अर्को देशको राजासँग चुनावी चन्दा पो कसरी माग्ने होला ? वाङ्चुकलाई भेट्नु अघिल्लो रात अबेरसम्म यो कुराले मलाई पिरोल्यो। यसरी श्यामकुमार तामाङसितको वार्तालापको लामो फेहरिस्त प्रस्तुत गर्दै शिलापत्रले तामाङको नेपाल फिर्तीपछि भुटानका राजाले त्यहाँका कृषिमन्त्री साङ्गे निडुपमार्फत रातो ब्रिफकेसमा एक करोड भारतीय रुपैयाँ काठमाडौं पठाएर तामाङकै मातहतमा कोइरालालाई थमाएको उल्लेख गरेको छ। भन्नलाई त केही मानिसहरूले कोइरालाको निधन भइसकेपछि तामाङले नचाहिँदो कुरो गरेका पनि भनेका छन्। यद्यपि, श्यामकुमार तामाङको कुरामा पूरै अविश्वास गर्ने ठाउँ छैन। किनभने कोइरालाले बेलाबखत अनाधिकृत रूपमा केही व्यक्तिलाई टपक्क टिपेर निजी तहमा थिम्पुु पठाउने गरेको पुष्टि हुने अरु तथ्यहरू पनि बाहिरिएका छन्। यो कसरी भने पञ्चायतकालीन राजनीतिदेखि नै निकै ख्याति कमाएका झापाली हिरो केशवकुमार बुढाथोकीले पनि गिरिजाप्रसाद कोइरालाले आफूलाई थिम्पुु पठाएको बताएका छन्। यद्यपि, उनको पुस्तकमा चाहिँ चुनावी चन्दा वा कुनै आर्थिक लेनदेनका निम्ति नभएर वार्ताको सहज वातावरण निर्माणका लागि राजालाई श्रीलंकामा आउने बनाउनका लागि उत्प्रेरित गर्ने उद्देश्य देखाइएको छ। बुढाथोकीले भर्खरै प्रकाशित उनको कृति आफ्नो आफ्नो सगरमाथा मा स्पष्ट उल्लेख गर्दै भनेका छन्, गिरिजाबाबुले मलाई बालुवाटार बोलाएर भन्नुभो; श्रीलंकामा सार्क सम्मेलन हुँदैछ। त्यहाँ भुटानी राजा नआउने जस्तो कुरो सुनिँदैछ। तपाईं एकपल्ट भुटान गई राजालाई भेटेर सम्मेलनमा आउने वातावरण मिलाउने कोसिस गर्नुहोला। राजासँगको भेटमा शरणार्थी समस्याबारेमा कुरा सजिलो हुनेछ। त्योबेला नेपालभुटानबीच शरणार्थीलाई लिएर निकै सकस रहेको थियो। गिरिजाप्रसाद कोइरालाको आदेशअनुसार उनी भुटान पुगेपछि राजा जिग्मेसिंगेसित भएको कुराकानीको लामो विवरणसहित सोही पुस्तकको अर्को एउटा अंशमा जिग्मेसिंगेलाई उद्धृत गर्दै भनिएको छ, नेपालमा पुगेका एक लाख मानिसमा हाम्रोमा सुन्तला र अलैंची टिप्न आएका नेपाली मजदुर यति, तिनको नामसहित छ। भुटान बाहिर दार्जिलिङ र आसपासको बोर्डरमा रहेर काम गरी भारतकै रासन खाने भारतीय नागरिकहरू यति, हाम्रो यहाँका बैंकहरू लुटेर भागी तिम्रो देशमा पुगेकाहरू यति छन्, खासै भुटानिज नेपालीहरू चाहिँ यति हुन् भने संख्या नै किटेर त्यस्तै २०, ३० हजार के कति संख्या देखाए। अनि फेरि भने तिम्रो प्रधानमन्त्रीले हाम्रो बैंक लुटेर भागेका मानिसहरू पहिले बुझाउनुपर्यो। दोस्रो यहाँ मजदुरी गर्न आएका नेपाली नागरिकहरूलाई त्यो क्याम्पबाट हटाउनुपर्यो। भारतीय राशन खानेहरूलाई पनि क्याम्पबाट हटाउनुपर्यो। अनि बाँकी रहेका जे जति भुटानी छन्, तिनको छानबिन गरौं। तीमध्ये हामीले लिनुपर्ने भए हामी लिन्छौं। लौ। मेरो समाचार यही हो। आफ्नो आफ्नो सगरमाथा खण्ड ३ अध्याय ३पृष्ठसंख्या २५०२५१ भुटानका पूर्वराजा जिग्मेसिंगेले केशवकुमार बुढाथोकीमार्फत गिरिजाप्रसाद कोइरालालाई जे जे सन्देश पठाएका थिए, दुरुस्तै गरी श्रीलंका सार्कसम्मेलनको लगत्तैपछि आयोजित भुटाननेपालको गृहस्तरीय संयुक्त मन्त्रीटोलीले नेपालमा रहेका शरणार्थीहरूलाई चारवटा भागमा वर्गीकरण गर्ने निर्णय गर्यो। संयुक्त टोलीमा नेपालतर्फको नेतृत्व गर्ने कोइराला सरकारका गृहमन्त्री शेरबहादुर देउवा थिए। अहिलेको नक्कली शरणार्थी प्रकरणको आधारभूमि भुटाननेपालको पहिलो र दोस्रो वार्ताका निर्णयहरूले नै खडा गरिसकेका थिए। शरणार्थीको सो वर्गीकरणका चारवटा अंशमा निम्न बुँदाहरू समेटिएका थिए। १ भूलवश देश छोडेका असली नागरिकहरू२ राजीखुसीले देश त्यागेर हिँडेकाहरू३ भुटानीसत कुनै सम्बन्ध नराख्ने गैरनागरिकहरू४ भुटानमा आतंककारी गतिविधि गरेर भागेकाहरू पहिलो र दोस्रो वर्गमा पर्ने शरणार्थीको सरोकारमा नेपालले केही भन्न सक्ने ठाउँ थिएन ठीकै छ। तर, तेस्रो र चौथो वर्गमा पर्नेहरूको आधार के थियो ? गैरभुटानी नागरिकहरू भुटानी शरणार्थी शिविरमा बसेका थिए भनेर कुन अन्तर्राष्ट्रिय कानुन र विधिअनुसार निर्धारण गरिएको थियो ? भुटानमा आतंककारी गतिविधि गरेका भनेर थिम्पुुको प्रस्तावमा सिफारिस गर्ने नेपाली प्रतिनिधि टोलीको कुन अख्तियार थियो ? प्रमाणीकरणको बहानामा गरिएको जात्रापछि सार्वजनिक प्रतिवेदनमा शिविरभित्र जन्मिएका बालबालिकालाई पनि भुटानमा आतंकवाद मच्चाएको वर्गमा राखिएको थियो ! भुटानमै जन्मिएर आएकाहरू पनि चर्को थप्पड बजाएर एउटा झिंगासमेत नमारेका मानिसहरू, आजीवन खेतीबालीमा जवानीको वय गुमाएकाहरू आतंकवादी प्रमाणित गरिएका थिए। भुटानको दरबार त शरणार्थीका लागि पीडक पक्ष जो थियो सम्भव भएसम्म गर्यो ! तर, नेपालविरुद्ध के गरेका थिए ती शरणार्थीले जसलाई आतंकवादी भनेर भुटानले थोपेरेको अभियोगमा मोहरठप्पा लगाउँदै काठमाडौंले सदर गरिदियो ? सन् १९९३९४ मै गैरभुटानी नागरिकहरू नेपालका शिविरहरूमा भुटानी बनेर बसेका छन् भनी स्वीकार गरेको नेपाल सरकारले अहिले आएर दुई, तीनजना पूर्वमन्त्री, एकदुइ थान सचिव, दुईचार भुरेटाकुरे दलालहरू पक्राउ गर्दैमा समस्या किनार लाग्छ ? अहँ लाग्दैन ! गैरभुटानी भनेको नेपाल वा भारततिरकै नागरिकहरू होलान् निहैन त ? समस्याको जरामै पुगेर उखेल्ने हो भने पञ्चायतकालीन सरकारका कोही मन्त्रीहरू अझै जीवित छन् तिनलाई पक्राउ गर। टेकनाथ रिजाललाई थिम्पुुमा बुझाउँदा के कति लेनदेन भएको थियो टुंगो गर। बहुदल आएपछिका प्रधानमन्त्री, भुटानीसत द्विपक्षीय वार्तागर्ने सबै गृहमन्त्री, परराष्ट्रमन्त्री, मन्त्रालयका सचिवहरूसमेत मुठो पारेर केरकार गरकुन आधारमा शिविरमा गैरभुटानी छन् भनेर स्वीकृति प्रदान गरियो ? अर्को देशका नागरिक जो राष्ट्रसंघीय निकाय (यूएनएचसीआर)को संरक्षणमा शरण लिइरहेकाहरूलाई आतंककारीको अभियोग लगाउने सन्दर्भमा केकस्ता आधार थिए। प्रमाणीकरणमा आतंककारी किटान गरिएकाहरूलाई किन सोबमोजिमको कारबाही गरिएन ? के नेपालसँग यी प्रश्नहरूको जवाफ छ ? आज आएर शरणार्थीहरूको ठूलो संख्या विभिन्न देशमा स्थानान्तरित भइसक्यो अब यो ब्रान्ड बेचेर रकमी असुलीधन्धा टुंगिने भो भनेर चिन्तित थिए सायद नेपालका दल र नेताहरू। त्यसर्थ ऐन मौकामा बाँकी रहेका केही शरणार्थीको नामबाट सकेसम्म अर्थोपार्जन गरिहाल्ने उनीहरूको मनशाय देखिन्छ। नत्र कुनै किसिमको आम्दानी हुन छोडेपछि यसरी आफ्नै देशका नागरिकहरूलाई अमेरिकी सपना बेचेर स्वत्वहीन बनाउन निर्लिप्त किन हुन्थे उनीहरू ? यतिबेला मलाई आफ्नै पितृदेशका जनताको अगुवाइ गरेको छद्मभेषमा तस्करी व्यापार गर्ने नेताहरूको अनुहार सम्झिँदै भित्तामा थुक्न मनपर्छ !  लेखक अमेरिका निवासी भुटानी समुदायका पत्रकार हुन्।"
सन्तुलित नीति तथा कार्यक्रम,"सरकारले आर्थिक वर्ष २०८०८१ को नीति तथा कार्यक्रम शुक्रबार सार्वजनिक गरेको छ। राष्ट्रपति रामचन्द्र पौडेलद्धारा सांसद्मा प्रस्तुत नीति तथा कार्यक्रममा अधिकांश विषय र बुँदा पहिलेकै दोहोरिएका छन्। ३६ पृष्ठ लामो नीति तथा कार्यक्रममा सरकारले खर्च कटौतीदेखि लिएर अर्थव्यवस्था सुदृढीकरण गर्ने नीति अपनाएको उल्लेख गरेको छ। केही राजनीतिक दलका नेताले यसलाई सन्तुतिल पनि भनेका छन्। यसै सन्दर्भमा अन्नपूर्णकर्मी राजकरण महतोले केही राजनीतिक दलका प्रतिनिधिसँग नीति तथा कार्यक्रम कस्तो लाग्यो भनेर लिएको प्रतिक्रिया। तीन दशकअघिकै बाटोमा सरकार केही यस्ता विषयहरू छन्, जुन तीन दशकअघि नीति तथा कार्यक्रममा उल्लेख थिए। अहिलेको नीति तथा कार्यक्रममा त्यही कुरालाई कपीपेस्ट गरेर ल्याइएको छ। औषधि उपलब्ध गराइने छ। शुद्ध खानेपानीको प्रबन्ध मिलाइने छ। शिक्षा र सडक गुणस्तरीय बनाइने छ। यस्ता विषय ३० वर्ष पहिला पनि थियो। त्यो मन्त्र आज पनि सरकारले जप्नु भनेको ३० वर्ष अघिदेखिको राजनीतिक अभ्यास असफल भएको लाग्यो। अघिल्लो वर्षमा प्रस्तावित कार्यक्रमहरू १ हजार २ सय १३ वटा थिए। जसमा ४ सय ५३ वटा मात्रै कार्यान्वयन भए। यो भनेको ३७३५ प्रतिशत काम मात्रै भएको रहेछ। यो सरकारको पासमार्क पनि होइन। सम्भव नभएका कुरा बजेटमा राखिन्छ। नीति तथा कार्यक्रम भनेको सरकारको इच्छाशक्तिको आधारभूत कुरा हो। यो कमजोर देखिन्छ। सुशासन र सरकारी सुविधा दिने पक्षमा सरकार कमजोर छ। सरकारले ल्याएको नीति तथा कार्यक्रमले अहिलेको आर्थिक संकटलाई सम्बोधन गर्न सक्दैन। हामी सरकारले ल्याएका नीति तथा कार्यक्रमका सकारात्मक कुराको पक्षमा हुन्छौं। सुधार गर्नुपर्ने विषयमा सदनमा बहस गर्छौं। आगामी आर्थिक वर्ष कृषि वर्ष होस् ई वसन्त कुशवाहाउपाध्यक्ष, जनमत पार्टी यसपालिको नीति तथा कार्यक्रममा खासगरी कृषिसँग सम्बन्धित अधिकांश आवश्यक कुराहरू समेटिएको छ। यो नीति तथा कार्यक्रम सांकेतिक मात्रै नबनोस्। सरकारले कार्यक्रममा समेटेका कार्यहरू सम्पन्न गर्न कम्तीमा पनि दुई खर्ब जति बजेट चाहिन्छ। त्यसैले, कृषि मन्त्रालयले रासायनिक मल खरिदका लागि छुट्ट्याएको ३० अर्ब बजेट र बाँकी कार्यका लागि दिएको २२ अर्बको बजेटले केही हुँदैन। यो देश साँच्चिकै कृषिप्रधान हो। नेपाल सरकारको प्रमुख प्राथमिकतामा कृषि पर्छ भने यसपालिको बजेटमा सबैभन्दा बढी कृषि र सिँचाइमा हुनुपर्छ। यो पटक कृषिमा कुल बजेटको २५ प्रतिशत राख्ने हो, भने आगामी आर्थिक वर्षमा हरित क्रान्ति नै हुन्छ। आगामी आर्थिक वर्ष कृषि वर्ष होस् भन्ने सम्पूर्ण नेपालीको चाहना छ। भ्रष्टाचारविरुद्ध सरकार उभियोभरतप्रसाद साहपोलिटब्युरो सदस्य, नेकपा माओवादी केन्द्र नीति तथा कार्यक्रम जनताको समस्यालाई सम्बोधन गर्ने खालको छ। भ्रष्टाचारविरुद्धको अभियानलाई तीव्रता दिने नीति सरकारले लिएको छ। उच्च पदस्थ पदाधिकारीको सम्पत्ति छानबिन गर्ने भनिएको छ। यो असाध्यै राम्रो काम हो। खास गरेर मधेस, कर्णाली र सुदूरपश्चिमलाई विशेष प्राथमिकतामा राखेर आर्थिक वृद्धिदर बढाउने कार्यक्रम ल्याउने गरी सरकारले जोड दिएको छ। विगतमा रहेका नेपाल एयरलाइन्सजस्ता संस्थालाई बलियो पार्नका लागि पुनर्संरचना गर्ने नीति सरकारले लिएको छ। कृषि क्षेत्रलाई पनि सरकारले प्राथमिकतामा राखेको छ। कृषकको उब्जनीलाई बजार व्यवस्थापन गर्ने भनेको छ। उब्जनी बढाउन मल, बिउ सहज ढंगले पुर्याउने गरी नीति लिएको छ। शिक्षालाई विशेष प्राथमिकतामा राखेर स्मार्ट तथा सूचना प्रविधिमैत्री स्कुल बनाउने कुरामा सरकारले जोड दिएको छ। चिकित्सा शिक्षालाई एकीकृत तथा योजनाबद्ध बनाउने पक्षमा सरकार देखिएको छ। सरकारको प्राथमिकतामा गरिबरामप्रकाश चौधरीप्रतिनिधिसभा सदस्य, लोकतान्त्रिक समाजवादी पार्टी आगामी आर्थिक वर्षका लागि सरकारले लोकप्रिय नीति तथा कार्यक्रम लिएर आएको छ। पहिलाभन्दा अहिले सरकारले गरिबहरूको पक्षका कार्यक्रमहरू ल्याएको छ। गरिब परिवारका लागि वर्षात्मा ५० युनिट र हिउँदमा ३० युनिटसम्म विद्युत् निःशुल्क उपलब्ध गराउने भनेको छ। विपन्न तथा गरिब वर्गका लागि सित्तैमा सरकारले विद्युत् मिटरसमेत उपलब्ध गराउने भनेको छ। साँच्चै यो नीति गरिबहरूको पक्षमा छ। हरूवाचरुवा, कमलरी, सुकुम्बासी परिवारलाई व्यवस्थित बसोबास गर्ने भनेको छ। गरिबको परिचय उनीहरूलाई दिएर खाद्यान्नमा विशेष सहुलियत दिने भनेको छ। यो असाध्यै राम्रो कुरा लाग्यो। विद्युतीय गाडीमा कम कर लगाउने र नेपालमा बनेका गाडीलाई प्रोत्साहन गर्ने सरकारले नीति लिएको छ। यी कुरा अक्षरशः कार्यान्वयन भए भने जनतामा खुसीयाली आउने छ।"
सगरमाथा भन्दा उच्च साहस,"सगरमाथाको चुली चुम्न उनको यात्रा सुरु भइसकेको छ। साउथ कोलको डरलाग्दो खुम्बु हिमपहिरो हुँदै ल्होत्से फेस, यलो ब्यान्ड, जेनेभा स्पर र क्याम्प फोर हुँदै शिखरमा पुग्नेछ। एउटा मान्छे, सगरमाथा विजयको यात्रामा अनवरत लागिरहेको छ। हिउँसँग पौंठेजोरी खेलिरहेको छ। तर उसका दुवै गोडा छैनन्, त्यो पनि घुँडाभन्दा माथिबाट। जीवनको दुईबिसे चारमा हिँडिरहेको ऊ अहिले माइनस तापक्रममा हिउँमा घिस्रिरहेको छ। कस्टमाइज गरिएका क्र्याम पन्चको सहाराले हिउँमा अडिने बाटो खोजिरहेको छ। आफ्नै ग्यारेजमा वेल्डिङ गरेर कृत्रिम खुट्टा आफू सुहाउँदो बनाउने असफल प्रयास गरेको छ। र अहिले सगरमाथा आधार शिविरबाट उकालो लागिसकेको छ। घुँडाभन्दा माथिबाट गोडा गुमाएका व्यक्तिमा आधार शिविर पुग्ने पहिलो व्यक्ति ऊ नै हो। सुन्दा पनि आङ सिरिङ हुने यो कथाका पात्र हुन्ः हरि बुढामगर। उनको साहसिक यात्राको कथा अहिले सुन्नेलाई लाग्न सक्छ, ए प्रयास गर्दै रहेछन् ! तर उनले यसअघि नै ६ हजार मिटरभन्दा अग्लो मीरा पिक (६,४७६ मि) चढेर आफूलाई अब्बल प्रमाणित गरिसकेका छन्। घुँडा माथिबाट खुट्टा गुमाएका व्यक्तिमध्ये सो हिमाल चढ्ने उनी पहिलो व्यक्ति हुन्। यसर्थ उनी कीर्तिमानी आरोही बनिसकेका छन् हिमाल आरोहण उनको सोख हो, तर त्योभन्दा बढी हो, संसारका अगाडि आफूलाई पटकपटक प्रमाणित गर्ने हुट्हुटी। अनि सम्पूर्ण अपांगता भएका व्यक्तिहरूलाई प्रेरणाको परिघटना प्रस्तुत गर्ने चाहना। त्यसैले उनको यात्रा भनेको साहस, लगन र लगावको यात्रा हो। सबलांगहरूभन्दा उनलाई हिमाल चढ्न तीन गुणा बढी समय लाग्छ, जसले थप जोखिम निम्त्याउन सक्छ। सगरमाथा आधार शिविरको यात्राका लागि उनले १८ दिनको समय छुट्ट्याएका थिए। उनी अरूभन्दा डेढ दुई घण्टा अगाडि नै उठेर यात्रा सुरु गर्थे ताकि बीच बाटोमा कुनै अनपेक्षित जोखिम वा दुर्घटनाको सामना गर्नु नपरोस्। त्यसैको फलस्वरूप उनले १८ दिनको यात्रा ९ दिनमै पूरा गरे। यही मे महिनामा संसारको सर्वोच्च चुली सगरमाथाको शिर चुम्ने उनको अभिलाषा हो, त्यसैका लागि सम्पूर्ण योजनाहरू बनेका छन्। सगरमाथाको चुलीमा पुग्नका लागि उनको यात्रा सुरु भइसकेको छ, उनी क्याम्प वनबाट पनि अगाडि लागिसकेका छन्। उनको बाटो साउथ कोलको डरलाग्दो खुम्बु हिमपहिरो हुँदै ल्होत्से फेस, यलो ब्यान्ड, जेनेभा स्पर र क्याम्प फोर हुँदै शिखरमा पुग्नेछ। शुक्रवार दिंउसो सगरमाथाको क्याम्प फोर पुगिसकेका हरि शनिवार विहानसम्म सगरमाथाको शिखर चुम्ने दाउमा छन। सन् १९७९ मा रोल्पाको मिरुल गाउँमा जन्मिएका हरिका लागि हिमाल नौलो होइन। उनले फ्रान्स र इटालीको सीमामा रहेको ४,८१० मिटर अग्लो युरोपेली चुली मोँ ब्लाँ, तान्जानियाका रहेको अफ्रिकाकै अग्लो शिखर किलिमञ्जरो (५,८९५ मिटर) र अन्नपूर्ण शृंखलामा रहेको चुलु पिक (६,०५९ मिटर)को सफल आरोहण गरिसकेका छन्। सन् २०२२ मा दोस्रो पटक मीरा पिक चढेका हरिलाई क्रिस थापाले तालिम दिएका हुन्। सामान्य ज्ञानको उत्तर बन्ने प्रयास भर्भराउँदो जवानीमै आफ्नै आँखा अगाडि सपनाहरूको चिहान बनेको हेर्न अभिशप्त बन्दाबन्दै पनि आफैंलाई साहसिक यात्रामा होमेका व्यक्ति हुन् हरि। सन् २०१० मा अफगान युद्धमा आफ्ना दुवै खुट्टा घुँडाभन्दा माथिबाट गुमाएका हरिले सगरमाथाको विजयसँगै आफैंलाई प्रमाणित गर्ने मात्र छैनन्, नयाँ कीर्तिमान बनाउने छन् अनि सामान्य ज्ञानमा नयाँ प्रश्न थप्नेछन् जस्को उत्तर उनी स्वयं बन्नेछन्। धेरैका लागि दुस्साहस सरहको यो एडभेन्चरले संसारभरका अपांगता भएका व्यक्तिहरूलाई सुखद अनुभुति र जीवनमा केही गर्ने आत्मविश्वास प्रवाह गर्नेछ। बम विस्फोटबाट जोगिएका उनका गोडाको बाँकी भागले पनि धेरै गुमाएको छ जसले गर्दा उनले निरन्तर एक प्रकारको पट्टीजस्तो विशेष कुरा लगाइरहनु पर्छ। हिउँको चिसोमा कृत्रिम खुट्टा लगाएर मात्र हुँदैन, त्यसलाई न्यानो पनि राख्नुपर्छ। त्यसैले उनले आफ्नो प्रोस्थेटिक्स (कृत्रिम खुट्टा)लाई कस्टमाइज गरी न्यानो आउने बनाएका छन् भने पैतालाको भागलाई पनि परिवर्तन गरी जुत्ताको सोल राखेका छन् ताकि त्यसले जमिनमा बलियोसम्म आफूलाई अड्याउन सकोस्। यद्यपि कृत्रिम खुट्टाको कुरा सुन्दा जति आकर्षक र सहज सुनिन्छ, प्रयोग त्यत्ति सहज छैन किनकि एउटै गोडा पाँच किलोको हुन्छ। त्यसलाई लगाएर हिँड्न अनि घुँडाभन्दा माथिसम्मै नभएको खुट्टाले नियन्त्रण गर्न पनि भनेजस्तो सजिलो छैन। साथै उनले हिउँमा हिँड्दा लगाउने काँडावाल सोल भएको गोडा प्रयोग गर्दा ती कृत्रिम खुट्टा बोक्नुपर्छ। यसले मेरा दुई शेर्पा साथीहरूलाई पाँचपाँच किलो वजन बढाएको छ, हरिले १२ दिनअघि प्रकाशित ब्लगमा लेखेका छन्। उनलाई थाहा छ हिमालमा उनलाई कुनै सुख सुविधा मिल्ने छैन, त्यो आराम मिल्ने वा गर्ने ठाउँ पनि होइन, तर उनी आफ्ना खुट्टाको बचेको भाग फेरि गुमाउन चाहँदैनन्। उनलाई थाहा छ, एउटा सानो गल्तीले शरीरको अर्को कुनै अंग खाइदिन सक्छ। जीवनको धिपधिपे बत्ती झ्याप्पै निभ्न सक्छ। घटेको उचाइ, अग्लिएको कद बम विस्फोटले उनको शरीरको भौतिक उचाइ झन्डै आधाले घटाइदियो तर जीवनमा भने उनी अग्लिँदै गएका छन्, सम्भवतः अरू कसैले भेटाउन नसक्ने गरी। सैनिक सेवामा रहेर आतंकवादविरुद्धको लडाइँमा अदम्य साहस र वीरताका साथ भिडेका हरिको जीवन भर्भराउँदो र रोमाञ्चकताले भरिपूर्ण थियो। सपनाहरूले आकाशमा कावा खाइरहेका थिए, लक्ष्यले सगर भेदन गरिरहेको थियो। पहरामा मुक्का हानेर बाटो बनाउने साहस र जवानीको मध्यमै उनले युद्धको मैदानमा अकल्पनीय दुर्घटनाको सामना गर्नुपर्यो। कि मारिएला, कि मरिएला भन्ने त उनको मनमा लागिरहन्थ्यो। घरमा परिवारलाई सम्झेर मनको ढुकढुकीले बेग पनि माथ्र्यो। तर जीवन मर्नु र बाँच्नुको बीचमै झुन्डिएला भन्ने कुराको परिकल्पना शायदै कसैले गर्ला। हरिले पनि गरेनन्। तर प्रारब्धको लेखा मानिसले कसरी टार्न सक्थ्यो र ? १९ वर्षको कलिलो उमेरमै ब्रिटिस आर्मीमा भर्ती भएका हरि सन् २०१० मा अफगानिस्तानमा आतंकवाद विरोधी लडाइँमा खटिएका थिए। एक दिन गस्तीमा रहँदा उनको पाउ विस्फोटक पदार्थमा पर्यो र सोही विस्फोटमा उनले आफ्ना दुवै खुट्टा गुमाए। मध्य जवानीमै युद्धले दुवै गोडा लगेपछि उनको जीवनको घडीको सुई टक्क अडियो, जहाँको तहीँ। न त त्यो पछाडि फर्किन मान्यो, न त अगाडि बढ्न नै। आँखामा सजाएका सपना सम्भवतः आँसुसँगै बगेर गए। अनि मनले लिएका लक्ष्यको धागो अचानक कसैले चंगा चेट गरे झैं बीचबाटै चुडाइदियो। लक्ष्यको चंगा बतासमा बत्तियो, धेरैबेर टिकेन। त्यसपछि पर क्षितिजमा हरायो। उनले हेरिरहे। उकुसमुकुस र छट्पटीको त्यो समय ज्यादै भयानक थियो। समयले शायद निराशाको च्यादर ओढेको थियो र त्यो च्यादर हरि आफैंले ओढाइदिएका थिए। आफैंले गर्न सक्ने काम ज्यादै कम थिए र जति गर्न सकिन्थ्यो त्यति गर्न पनि हिम्मत आउँदैनथ्यो। गुनासोसँग सम्बन्धविच्छेद तर मृत्युको मुखैमा पुगेर, यमराजलाई समेत छलेर धर्तीमै अडिएका हरिको अनुहारमा दुःखको छायाँसम्म देखिँदैन। अधिकांश मानिसहरू आफ्नो साथमा प्रशस्त साधनस्रोत, क्षमता र सबलता हुँदा पनि हतास हुने, आत्तिने वा मात्तिने गरेको देख्न सकिन्छ। सानो दुःख वा सुखमा पनि तुरुन्तै व्यवहार परिवर्तन हुने मानिसहरू जत्ति पनि भेट्न सकिन्छ। तर हरि त्यो भीडभन्दा वेग्लै प्रतीत हुन्छन्। उनको अनुहारमा दुःखको बादल त के, धर्साहरू पनि गोचर हुँदैनन्। ललितपुरको जावलाखेलस्थित रिडी लाउन्जको छतमा आफ्ना कृत्रिम खुट्टा र हिमाल चढ्न सहयोग गर्ने उपकरण देखाउँदै गर्दा उनको अनुहारमा उत्साह पढ्न सकिन्थ्यो। आशा र अठोटको छाया देख्न सकिन्थ्यो। उनको लक्ष्य र गन्तव्यको आभास पाउन सकिन्थ्यो। तर त्यहाँ सिक्नको कुनै गुञ्जायस थिएन। यस्तो लाग्थ्यो, हतास र जीवनप्रतिको गुनासोसँग उनको सम्बन्धविच्छेद भएको धेरै भइसकेको छ र हरिले तिनीहरूलाई बिर्सेर जीवनयात्रालाई अगाडि बढाएका छन्। अझै दुःख दे त्यो निराशा, छट्पटी र ऊहापोहले विशृंखल बनाइरहेको बेलामा उनलाई मनोबल दिन आएः बालकृष्ण सम। चर्चित नाटककार तथा कवि समले धर्ती छाडेको दशकौं बितिसके पनि आठ कक्षाको नेपाली विषयमा सोह्रौं अमेरिकी राष्ट्रपति अब्राहम लिंकनको जीवनीको पहिलो हरफमा उल्लेखित उनको कवितांशले हरिलाई थुम्थुम्याउन ठूलो सहयोग गर्योः दुःखीका घरमा मात्र तेरो बास हुने भए,हे ईश्वर ! दया राखी मलाई अझै दुःख दे। लिंकन त्यस्ता व्यक्ति हुन् जसले जीवनका हरेक प्रतियोगितामा हार मात्रै भोगेको थिए। विद्यालयको पढाइदेखि वकिल समाजको चुनावसम्म कहीँ पनि उनले जित हात पार्न सकेनन्। एक दर्जनभन्दा बढी पटक हारको सामना गरे पनि उनी डग्मगाएनन्। हारको असर अनुहार र जीवनमा पर्न दिएनन्। अनि जीवनमा लिंकनले एउटा मात्र जित हात पारेः अमेरिकाको राष्ट्रपति। त्यसपछि उनले आफ्नो चारवर्षे कार्यकालमा अमेरिकाबाट दास प्रथाको उन्मूलन गरे अनि कैयौं सामाजिक र आर्थिक सुधार गरे। अहिले विश्वभर उनको नाम सम्मानपूर्वक लिइन्छ। अमेरिकाका संस्थापक जर्ज वासिंगटन, टमस जेफर्सन, बेन्जामिन फ्र्यांकलिन र जोन एडम्स जत्तिकै चर्चा र सम्मान उनले पाएको देखिन्छ। उनको चर्चा अझ बढी छ। एक सिकर्मीका छोरा लिंकनको संघर्ष र सफलताको कथाले हरिलाई ज्यादै छोएको रहेछ। मेरो मनको अन्तरकुन्तरमा कतै उनको त्यो दुःख, संघर्ष र आशाको कथा लुकेर बसेको रहेछ। दुर्घटनापछि त्यो प्रखर भएर आयो। मलाई अन्तरमनमा आशावान् बनाउन त्यसको ठूलो भूमिका छ, हरि भन्छन्। ह्विलचेयरको उचाइ कति ? दुवै गोडा गुमाएपछि जीवन हिँड्ने डुल्ने र उफ्रिनेबाट घस्रिनेमा परिणत भयो। आफूलाई आधुनिक जमानाको माने पनि दुर्घटनापछि उनलाई लाग्यो, पक्कै पनि उनले पूर्वजन्ममा कुनै पाप गरेको हुनुपर्छ र यस्तो सजाय भोग्नुपर्यो। अर्कातर्फ उनलाई भेट्ने मानिसहरूले दयाको दृष्टिले हेर्थे। कठै बिचरा भन्थे। कसैले पनि हिम्मत दिने, जीवनमा संघर्ष गर्न प्रोत्साहन दिने र सामाजिक गतिविधिमा सक्रिय बनाउने कुरा गर्दैनथे। सुरुका दुई वर्ष उनले कुनै उज्यालो नदेखिकनै बिताए भन्दा पनि हुन्छ। मन बुझाउने साथी मदिरा बन्यो। र त्यो यति घनिष्ठ बन्यो कि, त्यसको साथ छुटाउन उनी पुनस्र्थापना केन्द्रकै सहारा लिनु पर्ने भयो। दुःख र भावनाको नियन्त्रणका लागि मदिराको सहारा लिँदा उनले झन्डै जीवनबाटै बिदा लिनु परेको थियो। स्थिति कतिसम्म बिग्रियो भने मदिरा नपिउँदा हात काम्ने, दिमाग धुमिल हुने र रिस उठ्नेजस्ता समस्या देखिन थाले। उनलाई लाग्थ्यो, आफू परिवारका लागि बोझ भएको छु र मरिहाले पनि समाजले बिचराबाहेक केही भन्नेवाला छैन। मानिसहरूले उनको विचारको उचाइ वा मनको अभिव्यक्तिबाट होइन, उनले गुमाएको खुट्टाबाट उनीप्रतिको धारणा बनाउँथे। र यो क्रम उनले कृत्रिम खुट्टा लगाउँदा पनि जारी रह्यो। स्थिति कस्तोसम्म रह्यो भने बच्चाहरू अहिले पनि उनलाई रोबोट म्यान भन्छन्। त्यसैले पनि उनलाई लाग्छ, समाजमा सकारात्मक सन्देश फैलाउनु जरुरी छ। अपांगता भएका व्यक्तिहरूप्रतिको धारणा परिवर्तन गर्नु जरुरी छ। उनले प्रोस्थेटिक्स लगाएका मानिस जीवनमा देखेकै थिएनन्, तर आज आफैंले कृत्रिम गोडा लगाउने प्रयास गर्नु परेको थियो। जमिनमा रहेका मानिसलाई ह्विलचेयरको उचाइ पनि ज्यादै अग्लो लाग्ने रहेछ। उनलाई जमिनबाट ह्विलचेयरमा चढ्ने हिम्मतसमेत आएन। उनी भन्छन्, मैले जमिनबाट ह्विलचेयरमा उक्लिन जति मेहनत गरेको छु, त्यत्ति मेहनत त अहिले हिमाल चढ्दा पनि लागेको छैन। त्यो ज्यादै भयानक र चुनौतीपूर्ण समय थियो। तर त्यो पार भइसकेको छ। अब हरिले पछाडि फर्केर हेर्दैनन्। उनी अगाडिको यात्रामा यसरी होमिएका छन् कि उनलाई पछाडि फर्किने न त फुर्सद छ, न त जाँगर नै। अबको समय भनेको अगाडि बढिरहने हो। निरन्तर। सगरमाथाको सपना तर होइन रहेछ, हरिको मनको अन्तरकुन्तरमा कतै बाल्यकालदेखि सजाएको सपना जीवितै रहेछ, चल्मलाउँदै रहेछ। चरम निराशा र छटपटीले गाँजेको बेलामा पनि उनलाई कुनै कुराले तानिरहेको रहेछ। साथीहरूसँग लुकामारी खेल्दै गर्दा पनि आँखाबाट झर्न नमानेको त्यो सपनाको गन्तव्य थियोः सगरमाथा। रोल्पाको घरको आँगनबाटै देखिने हिमालले उनलाई ज्यादै आकर्षित गरेको थियो। दुर्घटनाअघि पनि हरिले जर्मनी, अमेरिका, क्यानडा र अस्ट्रेलियामा आइस स्की खेलेका थिए। हिउँसँग सामीप्यता बढाएका थिए। तर उनी जहाँ पुगे पनि झल्को भने सगरमाथाकै आउँथ्यो। दुर्घटनाको करिब चार वर्षपछि त्यो झझल्को आँखैमा आएर अडियो। अनि त्यसकै हुटहुटीमा उनी आठ वर्षअघि गोसाइँकुण्ड ट्रेकिङमा गए आफूलाई उच्च भूभागमा अनुकूल बनाउन। भूसतहको उचाइ बढ्दै जाँदा त्यसले आफ्नो शरीरमा पार्ने असर पार्न र आफ्ना कृत्रिम गोडालगायत सामानहरूको परीक्षण गर्न। तर २०७४ पुसमा सरकारले नयाँ नियम जारी गर्यो। एकल पर्वतारोही, दृष्टिविहीन र दुवै गोडा गुमाएका (डबल एम्प्युटी)हरूलाई सगरमाथा चढ्न रोक लगायो। उच्च हिमाली पर्वतमा हुने मृत्यु र दुर्घटना घटाउने उद्देश्यले ल्याएको भनिए पनि नेपाल र विदेशमा त्यो नियमको ठूलो आलोचना भयो। त्यसले हरिको सगरमाथा यात्रामा पनि अल्पविराम लगाइदियो। चारैतिरबाट उनलाई साथ र समर्थन नभएको भए त्यो नियम उनको आकांक्षामा पूर्णविराम नै बन्न सक्थ्यो। सरकारको निर्णयले उनीलगायत धेरैलाई आक्रोशित तुल्यायो। हालसम्म करिब तीन दर्जन अपांगता भएका व्यक्तिहरूले सगरमाथा चढ्ने प्रयास गरे पनि १५ जना मात्र सफल भएका छन्। जर्ज म्यालोरीदेखि हालसम्म करिब तीन सय व्यक्तिले सगरमाथामा ज्यान गुमाएका छन्। तर अपांगतालाई सगरमाथा आरोहरणमा प्रतिबन्धको कारण बनाउन नहुने भन्दै धेरैले विरोध जनाएपछि सरकारले आफूले लगाएको रोक हटाएको थियो। सन् २०१८ मेमा ६९ वर्षका दुवै गोडा गुमाएका चिनियाँ नागरिक सिया बोयुले पाँचौं पटकको प्रयासमा सगरमाथाको सफल आरोहण गरेका थिए। सगरमाथा आरोहणको पहिलो प्रयास गर्दा उनी मात्र २५ वर्षका थिए। सगरमाथाको शिखरमा पुग्ने पहिलो डबल एम्प्युटी भने न्युजिल्यान्डका मार्क इंग्लिस हुन् जसले सन् २००६ मा तिब्बततर्फबाट आरोहण गरेका थिए। चाहे हिमाल होस या जीवन, सार्थक बनाउन त्यसमाथि विजय पाउनुपर्छ। अनि उच्च पहाडहरूले मानवलाई सदियौंदेखि आकर्षित गरिरहेका छन्। तेस्रो पटकको प्रयासमा सन् १९२४ मा सगरमाथामै ज्यान गुमाएका ब्रिटिस पर्वतारोही जर्ज म्यालोरीलाई कसैले सोधेको थियोः किन तपाईं सगरमाथा चढ्न मरिहत्ते गरिरहनु भएको छ ? उनको जवाफ थियोः किनकि त्यो त्यहाँ छ। अर्थात् त्यसले त्यहाँ बसेर सम्पूर्ण मानवहरूलाई चुनौती दिइरहेको शिखरतर्फको यात्राका लागि।"
उत्साहजनक नीति तथा कार्यक्रम,"निजी क्षेत्रले न्यूनतम १५ हजार हाराहारीमा तलब दिन्छ, तर यो आजको अवस्थामा बाँच्नका लागि ज्यादै न्यून हो। यसले गर्दा स्वदेशमै रोजगारी गरेर टिक्न सक्ने अवस्थामा कोही छैनन्। खर्च कटौतीदेखि अर्थव्यवस्था सुदृढीकरण गर्नेसम्मका नीति अपनाएको दाबी गर्दै सरकारले शुक्रबार आर्थिक वर्ष २०८०८१ को नीति तथा कार्यक्रम सार्वजनिक गरेको छ। राष्ट्रपति रामचन्द्र पौडेलद्धारा संसद्मा प्रस्तुत नीति तथा कार्यक्रमले निजी क्षेत्रमा उत्साह थप्ने केही बुँदा पनि समेटेको छ। निजी क्षेत्रसँग सहकार्य गर्ने सरकारको नीतिलाई निजी क्षेत्रसँग सम्बन्धित संघसंस्थाले स्वागत गरेका छन्। यसै सन्दर्भमा सरकारको नीति तथा कार्यक्रम कस्तो लाग्यो भनेर अन्नपूर्णकर्मी ममता थापाले निजी क्षेत्रका केही प्रतिनिधिबाट लिएको प्रतिक्रिया। सहुलियत पाउनेमा निजी क्षेत्र आशावादी समग्रमा नीति तथा कार्यक्रम स्वागतयोग्य छ। राष्ट्रपतिको सम्बोधनबाट विभिन्न क्षेत्रमा सहुलियत प्रदान गर्ने भनिएकाले यसमा निजी क्षेत्र आशावादी छ। तर, सरकारले ल्याएका नीति तथा कार्यक्रममा कार्यान्वयनको पाटो फितलो नहोस्। बोल्ने एउटा व्यवहार अर्को हुनु भएन। अहिले मुलुकको अर्थतन्त्र विषम परिस्थितिबाट गुज्रिरहेको छ। सरकारको आम्दानीले चालू खर्च नै धान्न नपुगेको अवस्था छ। यसलाई सम्बोधन भएसँगै उत्पादन बढाउन अर्थात् स्वदेशभित्रै भएका प्राकृतिक स्रोतसाधनको प्रवद्र्धन हुनुपर्यो। सरकारले अब बजेट ल्याउँदा वितरणमुखीभन्दा पनि उत्पादनमुखी हुनेगरी ल्याउनु पर्छ। आर्थिक स्थायित्व कायम गर्न जरुरी छ। निजी क्षेत्रलाई चारैतिरबाट कस्ने नीति ल्याएको छ। अहिलेको विषम परिस्थितिमा उद्योग व्यवसाय चलायमान र आम जनतालाई राहत हुनपर्छ। साथै, आर्थिक नीति र मौद्रिक नीति सँगसँगै लैजानु पर्छ। यसर्थ आर्थिक नीति पनि चुस्तदुरुस्त तरिकाले ल्याउनु पर्छ। मुलुकलाई सहज रूपमा ड्राइभ गर्ने वातावरण तय गर्न जरुरी छ। कार्यान्वयनमा चुनौतीविष्णु अग्रवाल, अध्यक्ष, नेपाल उद्योग परिसंघ समग्रमा सरकारले सार्वजनिक गरेको नीति तथा कार्यक्रम निजी क्षेत्रका लागि उत्साहजनक देखिन्छ। तर, नीतिहरू आए पनि यसको कार्यविधि कहिलेसम्म हुन्छ, कार्यान्वयन कसरी हुन्छ ? यो हामीहरूका लागि सबैभन्दा चुनौतीपूर्ण छ। घोषणा भएका नीति तथा कार्यक्रमहरू बजेट आएपछि तुरुन्तै कार्यान्वयनमा जानुपर्छ। औद्योगिक क्षेत्रलाई प्रवद्र्धन गर्न खोजिएको छ। मेक इन् नेपालको लागि पनि विशेष प्रवद्र्धन गर्न खोजेको देखिन्छ। साथै, गिट्टी बालुवाको अध्ययन गरेर यसमा एक्सपोर्ट गर्ने भनिएको छ। उद्योगहरूलाई बिजुली सस्तो मूल्यमा दिने भनिएको छ। औद्योगिक क्षेत्रलाई निजीमा परिणत गर्ने भनिएको छ। यस्ता थुप्रै व्यवस्था भए पनि कार्यान्वयन हुन्छ या हुन्न भन्नेमा प्रश्न उठ्छ। सरकारले पुँजीगत खर्च बढाउन जोड दिने भनेको छ। अहिलेको अवस्थामा सबै क्षेत्रमा लगानीको आवश्यक छ। वैदेशिक लगानीलाई जोड दिने भनिए पनि कार्यान्वयनमा भर पर्छ। किनभने विगतमा पनि थुप्रै व्यवस्थाको कार्यान्वयन स्थिति कमजोर थियो। निजी क्षेत्रको मनोबल बढाउन जरुरी अञ्जन श्रेष्ठ, वरिष्ठ उपाध्यक्ष, नेपाल उद्योग वाणिज्य महासंघ अहिले बजार एकदमै सुनसान छ। खस्केको छ। बजारमा कुनै किसिमको माग छैन। उपभोक्ता नै नभएको जस्तो बजार भएको छ। यो हुनु भनेको जनताको क्रयशक्ति खस्केको हो। यसैले बजारमा माग सिर्जना गर्न आवश्यक छ। निजी क्षेत्रको उत्पादनदेखि, व्यापार घटेको छ। राष्ट्रिय तथ्यांक कार्यालयले सार्वजनिक गरेको तथ्यांकले पनि उद्योग, निर्माण र होलसेल खुद्रा व्यापार वृद्धि ऋणात्मक छ। यसर्थ अब पहिला निजी क्षेत्रको मनोबल बढाउन जरुरी छ। त्यसका लागि सरकारले बजारमा पुँजीगत लगानी गर्नुपर्छ। पुँजी परिचालन नहुँदा बजार चलायमान हुन सकेको छैन। यसलाई चलायमान गर्न नीति तथा कार्यक्रमले भनेको त छ। बजारमा पुँजीको अभाव हुने छैन भनेको छ। तर, यो आगामी बजेटमा कसरी आउँछ भन्ने हो। निजी क्षेत्रलाई प्रोत्साहन गर्ने भनिएको छ। स्वदेशी उत्पादनलाई पनि प्रोत्साहनमा जोड दिएको छ। तर, त्यसको मूर्तरूप बजेटमा कसरी आउँछ भन्ने हेर्न बाँकी छ। बजार चलायमान बनाएर अर्थतन्त्र उकास्न जरुरी छ। राजस्व १६ प्रतिशतले घट्दा सरकार पनि मारमा परेको छ। नीति तथा कार्यक्रममा निजी क्षेत्र आकर्षित हुने केही पक्ष छन्। जसमा चिया, अलैंची, अदुवा निर्यातका लागि प्रोत्साहन गर्ने, दुई खर्बजतिको ढुंगागिट्टी बालुवा खेर गइरहेको थियो, यसलाई पनि निर्यात गर्न प्रोत्साहन गर्ने भनिएको छ। वनको उचित प्रयोग गरेर आत्मनिर्भर बनाउने र आयात रोक्ने भनेको राम्रो कुरा हो। भूउपयोग नीति पनि राम्रो छ। रोजगारी र उचित ज्यालाजस्ता विषय समेटिएनसुरेन्द्र पाण्डे, पूर्वअर्थमन्त्री अहिलेका समस्याहरूलाई नीति तथा कार्यक्रमले समेटेको छैन। नेपाली जनताको आम्दानी स्तर कसरी बढाउने, नेपालमै मानिसहरूलाई कसरी रोक्ने, नेपालमै विकास सम्भव छ भन्ने विश्वास सिर्जना गरेर अगाडि जान अहिले कस्तो चुनौती छ भन्ने कुरालाई हल गर्न आवश्यक छ। आयातमा आधारित अर्थ व्यवस्थालाई विस्थापन गरेर नेपालको उत्पादनमा आधारित नेपाली कच्चा पदार्थको बिक्रीमा आधारित अर्थव्यवस्था कसरी सिर्जना गर्ने भन्ने प्रश्न छ। वैदेशिक र आन्तरिक ऋणको बढ्दो स्थिति छ। आन्तरिक ऋणको बढी ब्याजदरले क्रमशः प्रभाव पारिरहेको छ। विकराल रूपमा रहेको बेरोजगारी समस्यालाई कसरी निराकरण गर्ने भन्ने चुनौती छ। रोजगारी विस्तार गर्ने तर कसरी ? ज्यालादर विस्तार, वृद्धि नगर्ने हो भने कोही पनि स्वदेश नबस्ने अवस्था आएको छ। निजी क्षेत्रले न्यूनतम १५ हजार हाराहारीमा तलब दिन्छ, तर यो आजको अवस्थामा बाँच्नका लागि ज्यादै न्यून हो। यसले गर्दा स्वदेशमै रोजगारी गरेर टिक्न सक्ने अवस्थामा कोही छैनन्। यस्ता आधारभूत प्रश्न देशकै चोटिला समस्या हुन्। यसलाई समाधान गर्न योयो काम गर्छौं भनेर उधिन्ने काम भएको छैन। यस्ता समस्याको अल्पकालीन, मध्यकालीन र दीर्घकालीन समाधानका उपाय अपनाएर यति अवधिमा लक्ष्य पूरा गर्छौं भन्ने ढंगले नीति तथा कार्यक्रम आउनुपर्थ्यो। तत्कालकै अवस्थामा यसवर्ष राजस्वले नै चालू खर्च धानेन। करिब ४० अर्ब अपुग छ। त्यसैले अर्को वर्ष कसरी राजस्व वृद्धि गर्छौं र कसरी पुँजीगत खर्च बढाउने योजना पूरा गर्छौं, निर्माण क्षेत्रमा कसरी पुँजी सिर्जना गर्नेलगायतका समस्या समाधान हुन जरुरी छ। यससँगै १२ कक्षाको अध्ययनपछि बिदेसिने गरेकालाई नेपालमै रोक्न गुणस्तरीय शिक्षा र जनशक्तिलाई रोक्न स्वदेशमै अवसरको योजना कसरी ल्याउने भन्ने कुरा आजका मुख्य समस्या हुन्। सरकारले तीन वर्षभित्रमा सम्पूर्ण कारोबार राष्ट्रिय परिचयपत्रमार्फत गर्ने भनेको छ। यो सराहनीय छ। यसले बैंक खाता, लालपुर्जा, पासवर्डलगायतलाई परिचयपत्रसँग लिंक गर्ने भनिएको छ। यसले सबै मानिसका आर्थिक र सम्पत्ति खरिद तथा कारोबारलगायतलाई एउटै डकुमेन्टमा ल्याउने काम पारदर्शिताका लागि राम्रो हो। तर, यससँगै थप ५७ वटा काम गर्नुपर्थ्यो। नियन्त्रण गर्ने हिसाबले यो ठीक होला, तर जनतालाई सुविधा दिने हिसाबले पहिला घोषणा गर्नुपर्थ्यो। त्यो भनेको हामी कर तिर्नका लागि कर्यालय जानु नपर्ने, सफ्टवेयरबाट कार्ड स्वाइप गरेर कर तिर्ने नीति बनाउँछौं भन्नुपर्थ्यो। अहिले अनुचित लाभ लिने, घुस खाने प्रवृत्ति निरूपण गर्छौं, घटाउँछौं भन्नुपर्थ्यो। मालपोत र नापीको कारोबार, सवारी लाइसेन्स, पासपोर्ट, नागरिकतालगायतका प्रत्यक्ष जनसम्पर्क हुने कामहरूलाई अनलाइनमार्फत सहजीकरण गर्ने भनेको भए यसबाट भ्रष्टाचार नहुने भनेर जनताको विश्वास बढ्थ्यो। सुशासन प्रत्याभूत हुन्थ्यो। साथै, अपराध नियन्त्रण गर्न सहरी क्षेत्रमा क्यामरा राख्नेलगायतको सुरक्षा प्रबन्ध गर्ने व्यवस्था ल्याउनुपर्थ्यो। यस्तो आएन।"
पृथ्वीको तापक्रमले सीमा नाघ्दै,"काठमाडौं : मानवीय गतिविधि र एल निनो (प्राकृतिक मौसमी प्रक्रिया)का कारण आउँदो पाँच वर्षमा विश्वव्यापी तापक्रम १५ डिग्रीभन्दा माथि पुग्ने विश्व मौसम विज्ञान संगठन (डब्लूएमओ)ले दाबी गरेको छ। एक प्रतिवेदन सार्वजनिक गर्दै डब्लूएमओले १५ डिग्रीको थ्रेसहोल्ड पार गर्ने ६६ प्रतिशत सम्भावना रहेको जनाएको हो। तापक्रम वृद्धिको असर समग्र क्षेत्रमा पर्ने जनाउँदै, प्रतिवेदनमा भनिएको छ, महासागरहरू सामान्यभन्दा तातो भएपछि एल निनोको प्रभाव देखिन्छ। डब्लूएमओले सार्वजनिक गरेको प्रतिवेदनमा जलवायु परिवर्तनका कारण तापमान बढिरहेको बेला एल निनोले थप तापक्रम बढाउन योगदान गरेको जनाएको छ। हाल विश्वव्यापी तापक्रम ११ डिग्री पुगिसकेको छ। त्यसैगरी डब्लूएमओले सन् २०२३ देखि २०२७ को एउटा वर्ष कम्तीमा १५ डिग्रीभन्दा माथि तापक्रम हुने निश्चित प्रायः रहेको जनाएको छ। डब्लूएमओका सेक्रेटरी जेनेरल प्रोफेसर पेटेरी टालास भन्छन्, तापक्रम वृद्धि गराउने एल निनो आउँदो महिनादेखि विकास हुने आकलन गरिएको छ। यसले स्वास्थ्य, खाद्य सुरक्षा, पानी व्यवस्थापन र वातावरणमा दूरमार्गी असर गर्नेछ। त्यसका लागि पूर्वतयारीका साथ बस्नु पर्नेछ। तापक्रम वृद्धिसँगै चरम मौसमी घटना झनै बढ्ने छन्। समुद्रको सतह बढ्नेछ। हिमनदी पग्लिनेलगायत विपद्को समाना गर्नु पर्नेछ। सन् १९९१ देखि २०२० को तुलनामा सन् २०२३ देखि २०२७ को मेदेखि सेप्टेम्बरमा कतिपय क्षेत्रमा औसतभन्दा कम वर्षा हुनेछ। समुद्री तापक्रम असमान तरिकाले बढिरहेको पनि उल्लेख गरिएको छ। जलवायु परिवर्तनसम्बन्धी अन्तर्राष्ट्रिय नीतिका विश्लेषक मञ्जित ढकाल तापमान १५ बढी हुनु भनेको अझ धेरै विपद्को सामना गर्नुपर्ने सन्देश दिएको बताउँछन्। उनका अनुसार समुद्रको सतहको तापमानमा प्रत्येक पाँचदेखि सात वर्षको अन्तरालमा आउने उतारचढावले मौसमी प्रक्रियालाई असर गर्छ। दक्षिणपूर्व र समुद्रमा प्रत्येक पाँचसात वर्षमा समुद्रको तापमान बढ्छ। त्यसले हावा हलुका बनाउँछ। हलुका हावा माथि जान्छ। हलुका हावा माथि गएपछि अर्को हावा आएर त्यहाँ बस्छ। त्यसले हावाहुरी ल्याउँछ। बादलको प्रक्रियालाई फरक पारिदिन्छ। त्यसले कुनै ठाउँमा बढी पानी पर्छ। कुनै ठाउँमा सुक्खा लाग्छ। तर, जुन बेला एल निनो बन्छ त्यो बेला तापमान बढ्छ। एल निनो प्राकृतिक प्रक्रिया नै रहेको उनले बताए। एल निनो लगातार एउटै अवस्थामा रहन्छ भन्ने छैन। सन् २०२३ देखि २०२७ को कुनै एउटा वर्ष तापक्रम बढेर, फेरि घट्ने सम्भावना पनि हुन्छ, ढकालले भने एल निनो सकिएपछि त्यसको प्रभाव घट्छ। पहिलेको अवस्थामा आउन सक्छ। जलवायु परिवर्तनका कारणले मात्रै सन् २०३५ सम्ममा विश्वको तापक्रम १५ डिग्री पुग्ने प्रक्षेपण छँदै थियो । तर, एल निनोको प्रभावले २०२७ सम्ममा १५ डिग्री काट्ने देखाएको हो। यसले पृथ्वीको तापक्रम बढाउन थप योगदान गरेको छ। तापक्रम बढ्दा नेपाललगायतका मुलुक थप प्रभावित बन्नेछन्। किनकि अन्य क्षेत्रमा १५ डिग्री तापक्रम बढ्दा हिन्दुकुश हिमालयन क्षेत्रमा २ डिग्री तापक्रम बढ्ने आकलन छ। सन् २०३० देखि २०४० को अवधिमा सामना गर्नुपर्ने भनिएका जलवायुजन्य असर यही दशकमा भोग्नुपर्ने देखिएको ढकालले बताए। जसले चरम मौसमी घटनाहरू पुनरावृत्ति र बारम्बार यस्ता घटना हुने भएका छन् । जलवायु परिवर्तनका कारण ११ डिग्री तापक्रम बढिसकेको छ। तर, एल निनोको सानो प्रभावले पनि १५ डिग्री बढी हुने प्रक्षेपण भइसक्नु गम्भीर विषय हो। मानवीय गतिविधिबाट भएको जलवायु परिवर्तनको असर रोक्न कार्बन उत्सर्जन बढी गर्ने धनी राष्ट्रहरू साथै अरब, भारत, चीनले प्रतिबद्धताहरू पूरा गर्नुपर्ने उनले जनाए। अर्का वरिष्ठ जलाधारविज्ञ, मधुकर उपाध्यायले १५ डिग्री एउटा सीमा भएको र १५ भन्दा धेरै बढ्न पनि सक्ने जनाए। प्वाइन्ट पाँच डिग्री तापक्रम बढ्नु भनेको भयंकर ठूलो कुरा हो उपाध्यायले भने अहिलेसम्मे ११ डिग्री बढिसकेको छ। अब प्वाइन्ट ४ बाँकी छ। ११ डिग्री बढ्दा मात्रै डरलाग्दा विपद्हरू भएका छन्। युरोपको खडेरी, हिटवेभदेखि पाकिस्तानको बाढी ११ डिग्रीमा भए। त्यसैले १५ डिग्री बढी तापक्रम पुग्दाको अवस्था झनै भयंकर हुन सक्ने उनले बताए। उपाध्यायका अनुसार एल निनो तापक्रमको कुरा हो। समुद्रको तापक्रम हो। यो वर्ष एल निनो बढी हुनेवाला छ। यसले वायुमण्डल बढी तताउँछ। समुद्र बढी तातिएपछि माथि पनि तातिन्छ। समुद्रको पानी सेलाउन समय लाग्छ। आउने पाँच वर्षमा कुनै एउटा वर्ष १५ डिग्रीभन्दा बढी तापक्रम हुने भनिएको छ। सोही तापक्रम कायम रहन्छ वा रहन्न भन्ने विषयमा आकलन मात्र गर्न सकिने उनले बताए। उनले थपे तर बढिसकेको तापक्रम नघट्न पनि सक्छ। खतराको घण्टी बजिसकेको छ। उपाध्यायका अनुसार सन् २०१५ मा भएको पेरिस सहमतिमा १५ डिग्री तापक्रम कायम राख्नुपर्ने सहमति भएको थियो। २ डिग्री पुग्दा अत्यन्त गम्भीर विपद्हरू भोग्नुपर्ने भएकाले त्योभन्दा पहिला नै १५ डिग्रीमा सीमित गर्ने छलफल भएको हो। १५ डिग्रीमै व्यवस्थापन गर्न सके अनुकूलनका काम गर्न सकिन्छ। धेरै क्षति गर्दैैन। अहिलेका विकासका टेन्डलाई पनि निरन्तरता गर्न सकिन्छ भन्ने थियो। त्यसका लागि २०३० सम्ममा ४५ प्रतिशत उत्सर्जन घटाउनुपर्ने भन्दै २०१५ मा सहमति भयो। २०१८ मा आइपुग्दा १५ डिग्रीमा सीमित हुनुपर्छ भन्नेमा अझ दृढ भए। त्यसपछि दोस्रा राष्ट्रिय निर्धारित योगदान (एनडीसी) बनाइयो। त्यसमा हरेक कोप बैठकहरूमा प्रतिबद्धता बढाउने कुरा आए। हरेक देशले धेरै उत्सर्जन घटाउने एनडीसी बनाए। नेपालले पनि २०२० मा बुझायो। तर, सबैले कार्बन उत्सर्जन घटाउँछु भने पनि उत्सर्जन बढ्दै गयो। सन् २०२२ सबैभन्दा द्रूतगतिमा तापक्रम बढेको वर्ष भयो। उत्सर्जनका कारण भएको तापक्रम वृद्धिमा थप प्रश्रय एल निनोले दिएको छ।"
"नीति प्रगतिशील, पारा पुरानै","नीति तथा कार्यक्रममा २० प्रतिशतसम्म महँगो भए पनि स्वदेशी वस्तु नै प्रयोग गर्नुपर्ने घोषणा गरिएको हो। काठमाडौं : सरकारले पुरानै शैलीमा अर्थतन्त्र सुधारको उद्धोष गर्दै आगामी आर्थिक वर्षको नीति तथा कार्यक्रम सार्वजनिक गरेको छ। राष्ट्रपति रामचन्द्र पौडेलले सार्वजनिक गरेको नीति तथा कार्यक्रममा सरकारले संविधान र संघीयताको प्रभावकारी कार्यान्वयनमार्फत आर्थिक समृद्धि हासिल गर्ने उल्लेख छ। अर्थतन्त्रको संरचनात्मक सुधार, सार्वजनिक खर्चमा मितव्ययिता, पुँजीगत खर्च वृद्धि, गुणस्तरीय पूर्वाधार निर्माण, शासकीय व्यवस्था र सेवा प्रवाहमा सुधार, भ्रष्टाचार नियन्त्रण, उत्पादन र रोजगारी वृद्धि, हरित अर्थतन्त्रको विकास, पर्यावरणीय सन्तुलन, आर्थिकसामाजिक विभेदको अन्त्य, गरिबी निवारण सरकारको प्रमुख नीतिगत प्राथमिकता रहने नीति तथा कार्यक्रममा उल्लेख छ। संविधान कार्यान्वयनको सात वर्षमा आर्थिकसामाजिक रूपान्तरणमा तीव्रता आउनुका साथै विकास निर्माणले गति लिन थालेको भए पनि कोभिड१९, डेंगीलगायतका विभिन्न प्राकृतिक तथा मानवीय प्रकोपले नेपाली अर्थतन्त्रमा अनपेक्षित दबाब पैदा भएको सरकारको ठहर छ। र, यसो हुँदा समष्टिगत आर्थिक स्थायित्व र वित्त व्यवस्थापनमा पनि चुनौती सिर्जना भएको बताइएको छ। रूसयुक्रेन युद्धलगायत विभिन्न अन्तर्राष्ट्रिय घटनाले नेपाली अर्थतन्त्रको बाह्य क्षेत्रमा चाप सिर्जना हुनुका साथै आपूर्ति शृंखलासमेत प्रभावित हुन पुग्यो,नीति तथा कार्यक्रममा भनिएको छ, यस पृष्ठभूमिमा अर्थतन्त्रको बाह्य क्षेत्र र औद्योगिक वातावरणमा सुधार गर्दै लगानी र उत्पादन वृद्धि गरी अर्थतन्त्रको सुदृढीकरणमा सम्पूर्ण प्रयास केन्द्रित गर्नुपर्ने भएको छ। नीति तथा कार्यक्रममा अर्थतन्त्रको विद्यमान समस्या समाधान गर्न सरकार प्रतिबद्ध रहेको उल्लेख भए पनि समस्या सम्बोधन गर्न कस्तो कार्यक्रम ल्याउने भन्ने किटान गरिएको छैन। यस्ता समस्यालाई समाधानको सट्टा विस्तारै सम्बोधन गर्ने नीति तथा कार्यक्रमको उद्धोष छ। नीति तथा कार्यक्रममा भनिएको छ, अर्थतन्त्रको समग्र मागमा आएको ह्रास, तरलताको संकुचन, उच्च ब्याजदर, मूल्यवृद्धि, न्यून पुँजीगत खर्च, घट्दो राजस्व परिचालन तथा बाह्य क्षेत्र सन्तुलनमा परेको चापलाई सम्बोधन गरिनेछ। समस्यालाई समाधान गर्नुपर्ने बेला सम्बोधन गर्ने उद्धोष गरेको नीति तथा कार्यक्रमको केन्द्रबिन्दुमा आर्थिक विकास र स्थायित्व छ। जसका लागि वित्तीय, मौद्रिक तथा अन्य विषय क्षेत्रगत नीति तथा कार्यक्रमहरूको सामञ्जस्यपूर्ण तरिकाले कार्यान्वयन गरिने भएको छ। सरकारको नीति तथा कार्यक्रमले तीन तहका सरकारबीच कार्यात्मक अन्तरसम्बन्ध सुदृढ गरी काममा रहेको दोहोरोपना अन्त्य गर्ने लक्ष्य लिएको छ। राष्ट्रपति पौडेलले राष्ट्रिय प्रतिबद्धता पूरा गर्ने कार्यक्रममा तीनै तहका सरकारको अपनत्व कायम गरिने बताए। यसैगरी निजी क्षेत्र अर्थतन्त्रको विकासमा मुख्य साझेदार हुने उनको भनाइ छ। सरकार र निजी क्षेत्रको बलियो साझेदारीबाट उत्पादन तथा उत्पादकत्व अभिवृद्धि र रोजगारी सिर्जनामार्फत मुलुकलाई आर्थिक रूपमा सबल बनाउने उद्धोषण नीति तथा कार्यक्रममार्फत गरिएको छ। सरकारले राजस्व प्रशासनलाई थप सुदृढ र चुस्त बनाउने नारालाई यसपालिको नीति तथा कार्यक्रममा पनि सामेल गरेको छ। यस कामका लागि विद्यमान कर प्रणालीमा पुनरावलोकन र राजस्वको दायरा विस्तार गरिने भएको छ। सबै प्रकारका आर्थिक क्रियाकलापलाई औपचारिक प्रणालीमा आबद्ध गर्दा यो उपलब्धि हासिल हुने सरकारको तर्क छ। यस्तै, राजस्व चुहावट, न्यून बिजकीकरण, हुन्डी, अवैध कारोबारमा लगानी तथा राष्ट्रिय पुँजी पलायनलाई कडाइका साथ नियन्त्रण गर्ने योजना सरकारले अघि सारेको छ। यता वित्तीय क्षेत्रलाई सम्बोधन गर्न सरकारले प्रदेश तथा स्थानीय तहमा निष्क्रिय रकम रहने र त्यसबाट बजारमा तरलता संकुचन हुने अवस्था आउन नदिने व्यवस्था गर्ने अठोट गरेको छ। दिगो र हरित अर्थतन्त्रको आधार तयार गरी वित्तीय स्थायित्व कायम गर्ने राष्ट्रपति पौडेलले बैंक तथा वित्तीय संस्थाका बचतकर्ताको हित संरक्षण गरिने, वित्तीय क्षेत्रको लगानीलाई उत्पादनशील क्षेत्रमा केन्द्रित गरिने बताए। नीति तथा कार्यक्रममा प्राथमिकता प्राप्त क्षेत्र र विपन्न वर्गमा प्रवाह हुँदै आएको कर्जालाई थप उत्पादनमूलक बनाइने तथा लघुवित्तलाई व्यवस्थित गर्न प्रभावकारी नियमन र सुपरिवेक्षणको व्यवस्था गरिने पनि उल्लेख छ। सरकारले राष्ट्रिय सहकारी नीतिमा परिमार्जन गर्ने भएको छ। सहकारी संघसंस्थाको अनुगमन र नियमन, संस्थागत सुशासन, प्राप्ति तथा एकीकरण र बचत तथा लगानीको सदुपयोग र सुरक्षा गर्न आवश्यक व्यवस्था मिलाउने पनि भएको छ। नीति तथा कार्यक्रममार्फत सरकारले पुँजी बजारलाई नयाँ आशा दिएको छ। सेयर बजारको विकास र विस्तारको लागि संरचनागत सुधार गर्ने, पुँजी बजारमा गैरआवासीय नेपालीहरूलाई लगानी खुला गर्ने, वैदेशिक रोजगारीमा जाने युवाहरूलाई सरकारी ऋणपत्रका साथै निजी क्षेत्रका आयोजनाको प्राथमिक सेयरमा लगानी गर्न प्रेरित गर्ने राष्ट्रपति पौडेलको उद्धोष छ। पुँजीबजारमा विदेशी लगानीकर्तालाई प्रवेश गराउने विषय अघिल्लो वर्षदेखिकै योजना हो। यस्तै देशभर बिमाको पहुँच विस्तार गर्ने नीतिले निरन्तरता पाएको छ। सरकारले अल्पविकसित मुलुकबाट स्तरोन्नति भएपछि प्राप्त हुने अवसरको उपयोग र चुनौतीको सम्बोधन गर्न रणनीतिक योजना तर्जुमा गरी कार्यान्वयनमा ल्याउने पनि भएको छ। यता अन्तर्राष्ट्रिय विकास सहायताहरू राष्ट्रिय गौरवका, रणनीतिक, रूपान्तरणकारी र उच्च प्रतिफलयुक्त आयोजनाहरूको सञ्चालनमा परिचालित हुने भएका छन्। सार्वजनिक ऋणको अधिकतम प्रतिफल प्राप्त हुने गरी उपयोग गर्न ऋणको आयोजनागत विनियोजन गरिने भएको छ। वैदेशिक लगानी आकर्षणका लागि सरकारले ग्रिन बोन्ड, पूर्वाधार बोन्ड एवं अन्तर्राष्ट्रिय समुदायबाट प्राप्त हुने सहुलियतपूर्ण ऋण परिचालन गर्ने भएको छ। संघीय संसद्का दुवै सदनको संयुक्त बैठकमा शुक्रबार नीति तथा कार्यक्रम सार्वजनिक गर्दै राष्ट्रपति रामचन्द्र पौडेल। तस्बिर : अशोक दुलाल सरकारले असान्दर्भिक, कार्यमा दोहोरोपन भएका र उद्देश्यअनुसार सञ्चालन हुन नसकेका सरकारी कार्यालय, सार्वजनिक संस्था, विकास समिति तथा कोषहरूलाई एकआपसमा गाभ्ने वा खारेज गर्ने भएको छ। यस्तै बन्द तथा रुग्ण सार्वजनिक संस्थानलाई पुनर्संरचना, पुनरुत्थान गरिने भएको छ।यसैगरी, सामाजिक र आर्थिक रूपान्तरणको दीर्घकालीन सोचसहितको समतामूलक एवं समाजवादउन्मुख अर्थतन्त्र निर्माण गर्ने ढाँचामा १६औं आवधिक योजना तर्जुमा गर्ने उद्धोष राष्ट्रपति पौडेलले नीति तथा कार्यक्रममार्फत गरेका छन्। तर, धेरैजसो पुरानै कार्यक्रमको निरन्तरता सार्वजनिक खर्चको विनियोजन दक्षता तथा कार्यान्वयन क्षमतामा सुधार गरिने विषय सरकारले नीति तथा कार्यक्रममा निरन्तरता दिएको छ। यस्तै, तीनै तहको सरकारको बजेट निर्माणदेखि कार्यान्वयन प्रक्रियासम्मको पुनरावलोकन गरी पुँजीगत खर्च वृद्धि गरिने विषय पनि यस वर्षको नीति तथा कार्यक्रममा निरन्तरता दिइएको छ। सरकारी खर्चमा मितव्ययिता कायम गरिने, विनियोजन जवाफदेहितालाई कडाइका साथ लागू गरिने, आर्थिक प्रशासनलाई थप पारदर्शी, नतिजामुखी र सूचना प्रविधिमा आधारित बनाइनेजस्ता थुप्रै पुराना सैद्धान्तिक विषय आगामी आवको नीति तथा कार्यक्रममा परेका छन्। सार्वजनिक खरिद अनुगमन कार्यालयमार्फत सरकारी खरिद प्रक्रिया थप पारदर्शी एवं व्यवस्थित बनाइने कार्यक्रमले यस वर्ष पनि निरन्तरता पाए पनि विद्युतीय खरिद प्रणालीलाई क्रमशः अनिवार्य बनाउँदै लगिने विषय भने नयाँ छ। यस्तै वित्तीय संघीयताको प्रभावकारी कार्यान्वयन गरिने विषय पनि पुनः समेटिएका छन्। युवासँग सरकार, हुने छैनन् बेरोजगारसरकारले नीति तथा कार्यक्रममार्फत आगामी दुई वर्षमा पाँच लाख रोजगारी सिर्जना गर्ने लक्ष्य लिएको छ। नीति तथा कार्यक्रममा युवासँग सरकार, हुने छैनन् बेरोजगार को नारा पनि समेटेको छ। निजी क्षेत्रको सहकार्यमा राष्ट्रिय सीप विकास र रोजगार कार्यक्रममार्फत सरकारले पाँच लाख रोजगारीको लक्ष्य हासिल गर्ने भएको हो। स्वचालित ज्याला प्रणाली लागू गरिनेसरकारले स्वचालित ज्याला प्रणाली लागू गर्ने नीति लिएको छ। सरकारी र निजी प्रतिष्ठानमा अनिवार्य श्रम अडिट गर्नुपर्ने व्यवस्था पनि गरिने भएको छ। राष्ट्रिय परिचयपत्र लिन थप कसिलो बनाइने सरकारले राष्ट्रिय परिचयपत्र लिन थप कसिलो व्यवस्था बनाउने घोषणा गरेको छ। नीति तथा कार्यक्रममा बैंक खाता खोल्न, सवारी लाइसेन्स लिन, लालपुर्जा जारी गर्दा र स्थायी लेखा नम्बर लिँदा अनिवार्य रूपमा राष्ट्रिय परिचयपत्र नम्बर चाहिने व्यवस्था हुने भएको हो। यो कार्य आगामी तीन वर्षभित्र लागू हुनेछ। नवप्रवर्तन आविष्कार कोष स्थापना गरिनेसरकारले नवप्रवर्तन, अनुसन्धान, आविष्कार र विज्ञान शिक्षाको विस्तारलाई प्रोत्साहन गर्न नवप्रवर्तन आविष्कार कोष स्थापना गर्ने घोषणा गरेको छ। संसद्को यसै अधिवेशनमा नवप्रवर्तन, अनुसन्धान र आविष्कारसम्बन्धी कोष सञ्चालन गरिने विषय पेस गरिने नीति तथा कार्यक्रममा उल्लेख छ। यससँगै वैशाख १८ गते सरकार र राष्ट्रिय आविष्कार केन्द्रका संस्थापक महावीर पुनबीच भएको सातबुँदे सहमतिको पहिलो बुँदा कार्यान्वयन हुने भएको हो। एकीकृत राष्ट्रिय गुरुयोजना तयार गर्नेसडक, रेल, जलमार्ग र हवाई क्षेत्र समट्ने गरी एकीकृत राष्ट्रिय गुरुयोजना तयार गरिने भएको छ। नीति तथा कार्यक्रममा सरकारले संघ र प्रदेशबीच कार्य क्षेत्र स्पष्ट हुने गरी यातायात नीति बनाउने घोषणा पनि गरेको छ। व्यापारिक तथा रणनीतिक सडकहरूलाई स्तरोन्नति गर्ने र हुम्लालाई राष्ट्रिय सडक सञ्जालमा जोड्नेलगायतका घोषणा पनि नीति तथा कार्यक्रमले गरेको छ। पूर्वपश्चिम राजमार्गको विस्तारलाई निरन्तरता दिने र निर्माणाधीन राष्ट्रिय राजमार्गहरू पाँच वर्षभित्र सम्पन्न गर्ने घोषणा पनि गरिएको छ। खेर जाने बिजुली सहुलियत दरमा उद्योगलाईसरकारले स्पिल (खेर जाने) बिजुली सस्तो दरमा उद्योगहरूलाई दिने घोषणा गरेको छ। सरकारको नीति तथा कार्यक्रम प्रस्तुत गर्दै राष्ट्रपति रामचन्द्र पौडेलले यस्तो घोषणा गरेका हुन्। आन्तरिक खपत र निर्यातबाट बचेको बिजुली सहुलियत दरमा उद्योगहरूलाई उपलब्ध गराइनेछ, नीति तथा कार्यक्रममा भनिएको छ, यस्तो बिजुलीले उद्योगहरूलाई प्रतिस्पर्धी क्षमतामा उत्पादन गर्न मद्दत पुग्नेछ। सरकारले काठमाडौं उपत्यकासहितका नदी किनारका भूमिहीनलाई स्थानान्तरण गर्ने घोषणा गरेको छ। सर्वसाधारणलाई वर्षामा मासिक ५० युनिट र हिउँदमा ३० युनिटसम्म खपत गर्नेलाई निःशुल्क बिजुली दिने घोषणा गरिएको छ। विद्युत् खपत बढाउने सरकारले यस्तो योजना ल्याएको हो। नीति तथा कार्यक्रममा दुई वर्षभित्र सबै नागरिकको घरमा विद्युत् सेवा पुर्याउने घोषणा गरिएको छ। विपन्न नागरिकको घरमा निःशुल्क बिजुली मिटर जोड्ने घोषणा पनि भएको छ। खाना पकाउने ग्यासलाई विद्युत्बाट प्रतिस्थापन गर्ने, हाइड्रोजन इन्धनको उत्पादन सम्भाव्यताको अध्ययन गर्ने लगायतका घोषणा भएको छ। निजगढ विमानस्थल निर्माणको प्रक्रिया अगाडि बढाउने सरकारले बाराको निजगढ अन्तर्राष्ट्रिय विमानस्थल निर्माणको प्रक्रिया अगाडि बढाउने घोषणा गरेको छ। सर्वोच्च अदालतले रोक्न आदेश दिएको अवस्थामा सरकारले यस्तो घोषणा गरेको हो। राष्ट्रपति रामचन्द्र पौडेलले प्रादेशिक विमानस्थलको अध्ययन गरी निर्माण कार्य अगाडि बढाउनेसमेत बताए। हवाई सेवालाई सुरक्षित बनाउन सुरक्षा मापदण्ड कडाइका साथ लागू गरिने उनले बताए। उनले आन्तरिक तथा अन्तर्राष्ट्रिय विमानस्थलका टर्मिनल भवनको स्तरोन्नति गर्ने समेत बताए। निर्माण सम्पन्न भएका विमानस्थललाई पूर्ण क्षमतामा उपयोगमा ल्याउने उनको भनाइ छ। यस्तै नेपाल वायुसेवा निगमको पुनर्संरचना पनि हुने भएको छ। प्रतिलिपि अधिकार ऐन स्रष्टामैत्री बनाउनेसरकारले प्रतिलिपि अधिकार ऐन, २०५९ लाई स्रष्टामैत्री हुने गरी परिमार्जन गर्ने भएको छ। समाज रूपान्तरणका लागि संघर्ष गर्ने व्यक्ति तथा घटनासँग सम्बन्धित फिल्म, वृत्तचित्र तथा स्वदेशी फिल्म निर्माणलाई प्रवद्र्धन गर्ने सरकारको नीति छ। काभ्रेको बनेपामा अत्याधुनिक इन्डोर स्टुडियोको निर्माणलाई तीव्रता दिने पनि नीति तथा कार्यक्रममा उल्लेख छ। सरकारले नेपाल टेलिभिजन र रेडियो नेपाललाई गाभेर एकीकृत प्रसारण सेवाको विस्तार गर्ने घोषणा गरेको छ। राष्ट्रपति पौडलेले आगामी आर्थिक वर्षभित्रै दुई संस्था गाभेर एकीकृत कारोबार गर्ने जानकारी दिए। त्यस्तै, सरकारी निकायबाट सञ्चालित प्रणालीमा अन्तर आबद्धता कायम गरेर सेवा प्रवाह गर्ने नीति सरकारले लिएको छ। स्वदेशी वस्तु किन्नुपर्ने सरकारले आगामी बजेटमार्फत स्वदेशी वस्तु उत्पादनको नीति लिने भएको छ। नीति तथा कार्यक्रममा २० प्रतिशतसम्म महँगो भए पनि स्वदेशी वस्तु नै प्रयोग गर्नुपर्ने घोषणा गरिएको हो। उद्योगमा निर्वाध विद्युत् प्रवाह गर्ने, स्वदेशी वस्तु प्रयोग गर्नका लागि मेक इन् नेपाल र मेड इन् नेपाललाई सहयोग गर्ने, तिलगंगा आँखा हस्पिटलबाट उत्पादित लेन्स विश्व बजारमा प्रवद्र्धन गरिनेलगायतका विषय नीति तथा कार्यक्रममा उल्लेख छ। नदी किनारका भूमिहीनलाई स्थानान्तरण गर्ने सरकारले काठमाडौं उपत्यकासहितका नदी किनारका भूमिहीनलाई स्थानान्तरण गर्ने घोषणा गरेको छ। नीति तथा कार्यक्रम प्रस्तुत गर्दै राष्ट्रपति रामचन्द्र पौडेलले वास्तविक भूमिहीन र विपन्नलाई स्थानान्तरण गरी नदी किनारका अतिक्रमित भूमिलाई खालि गराउने घोषणा गरेको छ। यस्तै मुलुकका ठूला सहरको फोहोरमैलाको दिगो व्यवस्थापनको लागि नीतिगत र संस्थागत व्यवस्था गर्ने घोषणा सरकारले आगामी आर्थिक वर्षको नीति तथा कार्यक्रममा गरेको छ। स्थानीय तहलाई फोहोरमैला व्यवस्थापन र बहुउदेशीय उपयोगलाई आवश्यक प्राविधिक सहयोग गर्ने घोषणा पनि सरकारले गरेको छ। सरकारी कार्यालयमा विद्युतीय सवारीमात्र आगामी आर्थिक वर्षदेखि सरकारी कार्यालयमा विद्युतीय सवारी खरिदको नीति लिने भएको छ। सहरमा विद्युतीय यातायात सञ्चालनको व्यवस्था गर्ने, ग्यास डिजेल तथा पेट्रोलबाट चल्ने सवारीलाई विद्युतीय सवारीमा रूपान्तरण गर्ने प्रविधिलाई सहुलियतसहित प्राथमिकता दिनेलगायतका विषय नीति तथा कार्यक्रमार्फत अघि सारिएका छन्। ठूला सहरमा मेट्रो अध्ययन, नदीमा जलमार्ग सरकारले ठूला सहरहरूमा मेट्रो र मोनो रेलको अध्ययन गर्ने पुनः घोषणा गरेको छ। प्रदेश तथा स्थानीय तहको समन्वयमा मेट्रो, मोनो र ट्राम निर्माण तथा सञ्जालको अध्ययन गरिने भएको छ। सरकारले कोसी, गण्डकी, कर्णाली, भेरीलगायत प्रमुख नदीमा जलमार्ग विकासको लागि आवश्यक योजना निर्माण गर्ने भएको छ। कृषि क्षेत्रको उत्पादन र उत्पादकत्व वृद्धि गरी आत्मनिर्भर बनाइने कृषि क्षेत्रको उत्पादन र उत्पादकत्व वृद्धि गरी आत्मनिर्भरता हासिल गरिने भएको छ। तीनै तहका सरकारबीचको समन्वयमा सामूहिक तथा करार खेतीलाई प्रोत्साहन गर्दै उत्पादित वस्तुको बजारीकरण गरिनेछ रैथाने बाली, बिउबिजन, नश्ल र कृषि तथा पशुपन्छीजन्य जैविक विविधता संरक्षणमा स्थानीय तह र समुदायलाई प्रोत्साहन गरिने भएको हो। खाद्यान्न भण्डारगृहको क्षमता अभिवृद्धि गरी न्यूनतम परिमाणको खाद्यान्न मौज्दात राख्ने व्यवस्था गरिने भनेको छ। दुर्गम तथा हिमाली क्षेत्रमा खाद्यान्न र आयोडिनयुक्त नुनको ढुवानीलाई थप व्यवस्थित बनाइने भएको हो। नयाँ हिमाल आरोहणका लागि खुल्ला गरिनेनयाँ हिमाल आरोहणका लागि खुल्ला गरिने भएको छ। हिमाल आरोही तथा पदयात्री पर्यटकको सुरक्षा र आकस्मिक उद्धारको भरपर्दो व्यवस्था पनि गरिने भएको हो। साहसिक पर्यटनका नयाँ विधाहरूको प्रवद्र्धन गर्नुका साथै चलचित्र पर्यटनको विकास र विस्तार गरिने लक्ष्य लिइएको छ। १० वटा नयाँ सहरलाई पहिचानयुक्त सहरको रूपमा विकासमध्यपहाडी लोकमार्ग आसपासका १० वटा नयाँ सहरलाई पहिचानयुक्त सहरको रूपमा विकास गरिने भएको छ। प्रेस तथा अभिव्यक्ति स्वतन्त्रताको प्रवद्र्धन कानुनी र संरचनागत सुधारप्रेस तथा अभिव्यक्ति स्वतन्त्रताको प्रवद्र्धन एवं मर्यादित पत्रकारिताको विकासका निम्ति नीतिगत, कानुनी र संरचनागत सुधार गरिने भएको छ। सञ्चार उद्योगलाई ज्ञानमा आधारित सेवा उद्योगको रूपमा विकास गरिने लक्ष्य लिएको छ। प्रेस काउन्सिललाई सबै सञ्चारमाध्यमबाट प्रकाशन तथा प्रसारण हुने विषयवस्तुको नियमन गर्ने गरी नयाँ कानुनी व्यवस्थासहित मिडिया काउन्सिलमा रूपान्तरण गरी आमसञ्चारसम्बन्धी छाता कानुन निर्माण गरिने लक्ष्य सरकारको छ। जलवायु परिवर्तनका असर र प्रभावलाई सामना गर्न उत्थानशीलता वृद्धि जलवायु परिवर्तनका असर र प्रभावलाई सामना गर्न उत्थानशीलता वृद्धि गरिने भएको छ। जलवायु अनुकूलन तथा विपद् व्यवस्थापनका क्रियाकलापलाई एकीकृत गरी जोखिम न्यूनीकरण तथा रोकथाम गरिने नीति तथा कार्यक्रमा उल्लेख छ। बाढी पहिरोलगायतका जलवायुजन्य जोखिममा रहेका बस्ती तथा विस्थापित परिवारलाई सुरक्षित स्थानमा स्थानान्तरण गरिने, विपद् व्यवस्थापनमा सूचना प्रविधिको प्रयोगलाई बढाउँदै लगिने नीति तथा कार्यक्रममा उल्लेख छ। लैंगिक समानता र महिला सशक्तीकरणको नीतिलाई कार्यान्वयन सरकारले लैंगिक समानता र महिला सशक्तीकरणको नीतिलाई प्रभावकारी रूपमा कार्यान्वयन गरिने बताएको छ। नीति निर्माण तहमा महिलाको अर्थपूर्ण सहभागिता र प्रतिनिधित्वलाई सुनिश्चित गर्दै नेतृत्व विकासमा जोड दिइने नीति सरकारले अंगीकार गर्ने भएको हो। मालपोत नापीसम्बन्धी आधारभूत सेवा स्थानीय तहबाट नै पाइने मालपोत नापीसम्बन्धी आधारभूत सेवा स्थानीय तहबाट नै पाइने भएको छ। सरकारी, सार्वजनिक र सामुदायिक जग्गाको स्रेस्ताबमोजिम विद्युतीय लगत तयार गरिने भएको छ। भौगोलिक सूचना प्रणालीमा आधारित जैविक जग्गा मूल्यांकन पद्धतिको विकास गरी जग्गा खरिद बिक्रीमा हुने मूल्यलाई पारदर्शी र यथार्थपरक बनाइने भएको छ। लिजमा उपलब्ध गराइएका जग्गा उद्देश्यअनुरूप प्रयोग भए, नभएको कडाइका साथ अनुगमन गरिने भएको छ। सम्पत्ति शुद्धीकरण निवारणसम्बन्धी कानुन संशोधन सरकारले एसिया प्रशान्त समूह (एपीजी)ले दिने सुझावका आधारमा सम्पत्ति शुद्धीकरणसम्बन्धी कानुन संशोधन गर्ने भएको छ। विदेशमा बस्नेलाई मताधिकारसरकारले विदेशमा रहेका नेपाली नागरिकलाई आवधिक निर्वाचनमा मतदान गर्न पाउने व्यवस्था गर्ने भएको छ। आतंकवाद तथा संगठित अपराध मिटरब्याजी, हिंसा, साइबर अपराध, लागूऔषधको अवैध ओसारपसार कारोबारलगायत सबै प्रकारका अपराधजन्य गतिविधि नियन्त्रणमा आधुनिक प्रविधिको उपयोग गरी सुरक्षा निकायलाई सक्षम बनाइने भएको छ। आगामी पाँच वर्षमा काराबासमा कैदीको चाप नहुने गरी निर्माण भएका कारागारको सञ्चालन तथा नयाँ कारागार निर्माण हुनेछ। ९८ प्रकारका औषधि नेपालमै आधारभूत स्वास्थ्य सेवा प्रवाहका लागि आवश्यक ९८ प्रकारका औषधि स्वदेशमा नै उत्पादन गरिने व्यवस्था मिलाइने भएको छ। औषधि तथा स्वास्थ्यसम्बन्धी सामग्रीहरू स्वदेशमा नै उत्पादन गरेर आत्मनिर्भर हुन वित्तीय र अन्य सहुलियत उपलब्ध गराइने भएको हो। सिंहदरबार वैद्यखाना र जडीबुटी प्रशोधन केन्द्रको पुनर्संरचना गरी आयुर्वेदिक औषधिको उत्पादन र उपलब्धता वृद्धि गरिने भएको छ। नीति तथा कार्यक्रममा अर्थतन्त्रको विद्यमान समस्या समाधान गर्न सरकार प्रतिबद्ध रहेको उल्लेख भए पनि समस्या सम्बोधन गर्न कस्तो कार्यक्रम ल्याउने भन्ने किटान गरिएको छैन। समस्यालाई समाधान गर्नुपर्ने बेला सम्बोधन गर्ने उद्धोष गरेको नीति तथा कार्यक्रमको केन्द्रबिन्दुमा आर्थिक विकास र स्थायित्व छ। सबै प्रकारका आर्थिक क्रियाकलापलाई औपचारिक प्रणालीमा आबद्ध गर्दा यो उपलब्धि हासिल हुने सरकारको तर्क छ।"
विराट राजाको दरबार र बर्जु ताललाई जोडेर विकास गरिने छ : मन्त्री आचार्य,"विराटनगर : कोसी प्रदेश सरकारका वन, पर्यटन तथा वातावरण मन्त्री जीवन आचार्यले स्थानीय स्तरमा रहेका पर्यटकीय तथा ऐतिहासिक क्षेत्रहरूको विकास गरिने बताएका छन्। पर्यटन प्रवर्द्धनका लागि विराट राजाको दरबार र बर्जु ताललाई जोडेर विकास गरिने उनको भनाइ छ। पर्यटन प्रवर्द्धनका माध्यमबाट प्रदेशलाई समृद्ध बनाउन सरकार प्रतिवद्ध छ, उनले भने, सम्भावना भएका पर्यटकीय क्षेत्रको आवश्यक संरक्षण र विकास गर्न प्रदेश सरकार सक्रिय भएको छ। वन, पर्यटन तथा वातावरण मन्त्रालयले शनिबार आयोजना गरेको हाफ म्याराथन प्रतियोगिता समापन समारोहलाई सुनसरीको बर्जु गाउँपालिका६ स्थित बर्जु तालमा सम्बोधन गर्दै मन्त्री आचार्यले पर्यटन क्षेत्रको प्रवर्द्धन गरेर मात्रै प्रदेशलाई समृद्ध बनाउन सकिने बताए। विराटनगरस्थित विराट राजाको दरबार क्षेत्रदेखि बर्जु तालसम्मको २३ किलोमिटरको हाफ म्याराथन प्रतियोगिता खेलकुदका लागि मात्रै नभएर पर्यटन प्रवर्द्धनकै लागि भएको उनको भनाइ छ। यो प्रतियोगित खेलकुदसँगै पर्यटकीय क्षेत्रको प्रवर्द्धनका लागि पनि हो, मन्त्री आचार्यले भने, विदेशी पर्यटकलाई आकर्षित गर्न प्रदेश सरकारले विराट राजाको दरबार र बर्जु ताल क्षेत्रलाई जोड्न चाहेको छ। बर्जुतालको दूरगामी विकास गर्ने उदेश्यका साथ विराटनगरदेखि बर्जुसम्मको म्याराथन प्रतियोगिता गरिएको उनले बताए। भने, बर्जुवासीले पूर्वप्रधानमन्त्रीहरूबाट आश्वासन मात्रै पाएको र काम नभएको गुनासो धेरै गर्ने गरेको मैले सुनेको छु। म आश्वासन मात्रै दिन्न। विकास गरेर देखाउँछु। त्यो नतिजा प्राप्त गर्न धेरै समय पर्खिनु पर्दैन। मन्त्री आचार्यले बर्जु ताल क्षेत्रमा स्वदेशी तथा विदेशी पर्यटकको आवागमन वृद्धि गर्न आवश्यक पूर्वाधार निर्माण गरिने पनि प्रतिवद्धता पनि व्यक्त गरेका छन्। संघीय सरकारको समेत लगानीमा विराट राजाको दरवार र बर्जुताल जोड्नका लागि थप लगानी भित्राइने उनले बताए।"
केपी ओलीले आइतबार संसद् बैठकमा सम्बोधन गर्ने,काठमाडौं : नेकपा एमाले अध्यक्ष केपी शर्मा ओलीले आइतबार प्रतिनिधिसभाको बैठकमा सम्बोधन गर्ने भएका छन्। एमाले संसदीय दलका नेतासमेत रहेका ओलीले भोलि बस्ने संसद् बैठकमा सम्बोधन गर्न लागेको एमाले संसदीय दलको बैठकमा जानकारी गराएका हुन्। यसअघि ओलीले संसद् बैठकमा सम्बोधन गर्ने बताए पनि स्वास्थ्य अवस्थाका कारण नबोलेको सार्वजनिक अभिव्यक्ति दिएका थिए। उनले नक्कली भुटानी शरणार्थी प्रकरणका बारेमा संसदमा जानकारी दिनेसमेत बताएका थिए। संसद् बैठक भोलि बिहान ११ बजे बस्दैछ।
सांसद गौतमले जुस पियर तोडे अनसन,गुलरिया : संघीय सांसद एवम् पूर्व सिँचाइ मन्त्री संजयकुमार गौतमले आठौं दिनमा अनसन तोडेका छन्। भौतिक पूर्वाधार तथा यातायात मन्त्री प्रकाश ज्वालाले अनसनमा उठाइएका १५ बुँदे मागहरू सरकारले पूरा गर्ने लिखित सहमती गर्दै जुस पिलाएपछि गौतमले अनसन तोडेका हुन्। सम्झौताअघि दुवै पक्षबीच जिल्ला प्रशासन कार्यालयमा वार्ता गरिएको थियो। वार्तापछि मन्त्री सहितको टोली अनसनस्थल पुगेर सम्झौता आदानप्रदान गरेका हुन्। मन्त्री ज्वालाले अनसनका क्रममा उठाइएका सबै मागहरू पूरा गर्ने प्रतिवद्धता गरे। गौतमले उठाएका सबै माग बर्दियाली जनताको पक्षमा रहेकाले प्रधानमन्त्रीदेखि राज्यका सबै नेतृत्वमा रहेका नेताहरूको मन्जुरीमा सरकार माग पूरा गर्न प्रतिबद्ध भएको उनको जिकिर थियो। जेठ महिनादेखि जब्दीघाटको नयाँ पुल निर्माणको टेण्डर प्रक्रिया सुरु गरिने मन्त्री ज्वालाले प्रतिबद्धता गरेका छन्। संसदमा पटक पटक माग राखे पनि पूरा नभएको र अनसनपछि पूरा गर्ने प्रतिबद्धता आएपछि सांसद गौतमले खुशी व्यक्त गरे।
"सरकारको नीति तथा कार्यक्रम चिट चोरेजस्तो भयो, समर्थन गर्न सकिँदैन : ओली","काठमाडौं : नेकपा एमालेका अध्यक्ष केपी शर्मा ओलीले सरकारको नीति तथा कार्यक्रमलाई नजान्ने विद्यार्थीले चिट चोरेको जस्तो भएको संज्ञा दिएका छन्। सरकारको नीति तथा कार्यक्रममाथि टिप्पणी गर्दै उनले यो सरकारसँग जनताको समस्या समाधान गर्ने कुनै नीति नै नभएको बताए। उनले यो सरकार जनताका लागि सबैभन्दा महँगो भएको बताए। ओलीले भने, देशको आर्थिक नीतिबारे सरकार बोलेको छैन। यो बजेट त नजान्ने विद्यार्थीले चिट चोरेजस्तो भयो। हामीले राखेको कार्यक्रम पनि राख्नुभएको रहेछ। यो राखेको होइन, चिट चोरीमा परेको हो। राजनीतिक स्थिरता भइरहेको छ। यसबारे उहाँहरूको कुनै चिन्ता छैन। ओलीले राजनीतिक अराजकता बढिरहेको बताए। आयातमुखी अर्थतन्त्र रोक्न सरकारले कुनै योजनानै छैन। बजेटमा शब्द जालमात्रै छ। उत्पादन र उत्पादकत्व वृद्धितर्फ सरकारको ध्यान नै पुगेको देखिँदैन,' उनले भने। सरकारको नीति तथा कार्यक्रम गन्तव्यहीन भएको र नीति तथा कार्यक्रमको समर्थन गर्न नसकिने उनको भनाइ छ। ओलीले भने, जंगली राजमा पनि जथाभाबी हुँदैन। तर यहाँ जथाभाबी भइरहेको छ। भ्रष्टाचारविरुद्व शून्य सहनशिलता भनिएको छ। मिटरव्याजी पीडित अनसनमा छन्। महँगी बढेको छ। त्यतातिर ध्यान दिइएको छैन। सरकार बेखबर छ। अनि सामाजिक न्यायका कुरा गर्ने?"
उत्पादन वृद्धि र रोजगारी सिर्जना गर्न सरकार दृढ छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले उत्पादन वृद्धि र रोजगार सिर्जना गर्न सरकार दृढ रहेको बताएका छन्। उनले भने, हामीले काम गर्दै जाँदा धेरै खालका अफ्ट्याराहरु छन्। हामीले सुशासन र आर्थिक समृद्धिका पक्षमा, मुख्य त भ्रष्टाचारविरुद्ध कदम चालेको हुनाले जनतामा निकै आशा र भरोसाको सञ्चार भएको छ। सरकार जस्तोसुकै अफ्ट्याराहरू सामना गरेर जाने शक्तिको स्रोत जनताको विश्वास र भरोसा नै हो। नेतृत्वले निकै ठूला दबाब र घेराबन्दीका बाबजुद सुशासनको पक्षमा काम गरिरहेको बताउँदै प्रधानमन्त्रीले जनताको भरोसा र विश्वास रहेसम्म जस्तोसुकै घेराबन्दी र दबाब झेलेरै सुशासन र समृद्धिको पक्षमा सरकार अघि बढ्ने बताए। तीन ठूला दलका शीर्ष नेताहरू बीच हुने गरेको छलफलका विषयलाई नक्कली भुटानी शरणार्थी प्रकरणसँग जोडेर नबुझ्न उनको आग्रह थियो। शेरबहादुर देउवा र केपी ओलीसँगको आफ्नो छलफल संसद् सञ्चालनको विषयमा हुने गरेको प्रधानमन्त्रीले स्पष्ट गरे। सदनलाई कसरी प्रभावकारी रूपमा सुचारु गर्ने भन्नेमै आफूहरूबीच छलफल भएको उनले बताए। देशमा नेपाली जनताले दशकौं संघर्ष गरेर ल्याएको संघीय लोकतान्त्रिक गणतन्त्रमाथि हिलो छ्याप्ने कोशिश हुने गरेको भन्दै परिर्वतनका पक्षमा फेरि एकचोटी सहकार्यको आवश्यकता हुनसक्छ भनेर आफूहरु छलफलमा बस्ने गरेको प्रधानमन्त्रीको भनाइ थियो। उनले सुशासनको निम्ति नक्कली भुटानी शरणार्थी मात्रै नभई भ्रष्टाचारका सबै फाइलहरू खोलिने विश्वास दिलाए। एक अर्को प्रसंगमा छिमेकी मुलुक भारतको भ्रमणका बारेमा स्पष्ट गर्दै प्रधानमन्त्रीले नेपालको राष्ट्रिय हितका लागि भारत भ्रमण फलदायी बनाउने बताए।"
एमालेले बोलायो संसदीय दलको बैठक,काठमाडौं : नेकपा एमालेले संसदीय दलको बैठक बोलाएको छ। आज दिउँसो २ बजे संसद भवनस्थित नयाँ बानेश्वरमा नीति तथा कार्यक्रममाथि छलफल गर्न एमालेको संसदीय दल बैठक बोलाएको सचेतक महेश बर्तौलाले अन्नपूर्ण पोस्ट्लाई जानकारी दिए। उनका अनुसार बैठकमा नीति तथा कार्यक्रम र समसामयिक विषयमा छलफल हुनेछ। सरकारले शुक्रबार संसद्मा नीति तथा कार्यक्रम प्रस्तुत गरेको छ। प्रमुख प्रतिपक्ष दल एमालेले सरकारले नीति तथा कार्यक्रम ल्याएकाले बजेटमा समावेश हुनुपर्ने विषयलाई उठान गर्ने छ।
चार महिनामै सीडीयोको सरुवा,"सन्धिखर्क : अर्घाखाँचीको प्रमुख जिल्ला अधिकारी मीना अर्यालको चार महिनामै सरुवा भएको छ। अर्घाखाँचीमा पहिलो महिला प्रमुख जिल्ला अधिकारीको रुपमा आएकी अर्यालको गृह मन्त्रालयको मिति जेठ २ गतेको निर्णयबाट अध्यागमन कार्यालय गौतमबुद्ध अन्तराष्ट्रिय विमानस्थल भैरहवामा सरुवा भएको हो। प्रजिअ अर्यालको बिदाई कार्यक्रममा अर्घाखाँची जिल्लामा ईतिहासमै पहिलो महिला प्रमुख जिल्ला अधिकारी मीना अर्यालको ४ महिने कार्यकाल सफल रहेको विभिन्न ट्रेड युनियनका अध्यक्ष तथा पदाधिकारीहरुले बताएका थिए। जिल्लामा ट्रेड युनियनले संचालन गरेको सेवाग्राहीको अभिवादन कार्यक्रमलाई कार्यालय प्रमुखको बैठकबाट निर्णय गराई लागु गराएको कर्मचारीको आधिकारिक ट्रेड युनियनका जिल्ला अध्यक्ष कृष्ण वर्माले बताए। बिदाई कार्यक्रममा बोल्दै प्रमुख जिल्ला अधिकारी अर्यालले यस जिल्लामा सबैबाट साथ, सहयोग र समन्वय भएकाले ४ महिले कार्यकाल सुखद रहेको भन्दै आभार व्यक्त गरिन्"
दलहरू भ्रष्टीकरणमा फसिसके : बाबुराम भट्टराई,"ललितपुर : नेपाल समाजवादी पार्टीका अध्यक्ष एवं पूर्वप्रधानमन्त्री डा बाबुराम भट्टराईले कम्युनिष्ट दलहरू भ्रष्टीकरणमा फसिसकेको आरोप लगाएका छन्। शनिबार समाजवादी पार्टी जिल्ला समन्वय समिति ललितपुरले आयोजना गरेको अन्तक्रिया कार्यक्रममा भट्टराईले आफूलाई कम्युनिष्ट भन्ने एमाले माओवादीमा राज्य संयन्त्र कब्जा गर्ने र पुरै भ्रष्टीकरण भएर जाने देखिएको आरोप लगाएका हुन्। त्यस्तै उनले कांग्रेस पुरानो विचार लिएर दिशाहीन भएर बसेको र धेरैथरीको खिचडी जस्तो पार्टी भएकाले कांग्रेस, एमाले र माओवादीले देशको समस्या हल गर्न नसक्ने जिकिर गरे। भट्टराईले राप्रपा भन्ने पार्टी राजतन्त्रको भूत भएको र त्यसबाट तर्सनुपर्ने पर्ने अवस्था नरहेको उल्लेख गरे। अहिले आएका नयाँ भन्ने पार्टीहरूलाई भने अहिले नै खराब भन्न नमिल्ने भएपनि उनीहरूमा कुनै विचार र योजना तथा नीति नै नरहेको उनले टिप्पणी गरे। उनले एउटै चिह्नबाट चुनाव लडेकाले आफ्नो पार्टी र माओवादीको एउटै संसदीय दल भएपनि माओवादीसँग कुनै एकता नभएको बताए। अध्यक्ष भट्टराईले ज्येष्ठ २५ र २६ गते पार्टीको केन्द्रीय समितिको बैठक बस्ने र अहिलेसम्मको समीक्षाका साथ भावी योजना तयार गर्ने जानकारी दिए।"
स्वास्थ्यमन्त्री बस्नेत डब्लुएचओ महासभामा भाग लिन जेनेभा प्रस्थान,"काठमाडौं : विश्व स्वास्थ्य सङ्गठन (डब्लुएचओ)को ७६ औँ महासभामा भागलिन स्वास्थ्य तथा जनसङ्ख्यामन्त्री मोहनबहादुर बस्नेत स्विट्जरल्याण्डको जेनेभा प्रस्थान गरेका छन्। उनका साथमा मन्त्रालयका अतिरिक्त सचिव डा विकास देवकोटासहित छ जना छन्। यही जेठ ७ गतेदेखि १६ गते (मे २१ देखि ३० गते)सम्म हुने सभामा डब्लुएचओको नीति निर्धारण गर्ने, वित्तिय नीतिको सुपरिवेक्षण गर्ने, र प्रस्तावित कार्यक्रम बजेटको पुनरावलोकन र अनुमोदन गर्ने जनाइएको छ ।"
डा बाबुराम भट्टराईको टिप्पणी : संरचनात्मक परिवर्तनका नीतिकार्यक्रम ल्याउनु पर्थ्यो,"पूर्वअर्थमन्त्रीसमेत रहेका भट्टराईले जबसम्म दुई दशकसम्म दुई अंकको वृद्धिदर र वर्षेनी ५७ लाख रोजगारी हुन्न तबसम्म केही नहुने स्पष्ट पारे। काठमाडौं : पूर्वप्रधानमन्त्री डा बाबुराम भट्टराईले सरकारले प्रस्तुत गरेको नीति कार्यक्रमप्रति असन्तुष्ट व्यक्त गरेका छन्। शुक्रबार सार्वजनिक भएको नीति तथा कार्यक्रमपश्चात नेसपाका अध्यक्षसमेत रहेका भट्टराईले आमूल संरचनात्मक परिवर्तनका नीतिकार्यक्रम ल्याउनु पर्ने भएपनि त्यस्तो नभएको टिप्पणी गरेका हुन्। गठबन्धन सरकारले आलोपालो नै भएपनि ५ वर्ष चलाउने दृढताका साथ पहिला केही वर्ष आमूल संरचनात्मक परिवर्तनका नीतिकार्यक्रम ल्याउनु पर्थ्योउनले सामाजिक सञ्जालमार्फत भने,सुझाव पनि दिएकै हो। तर निरन्तरतामा १९ को २० गर्ने गरी आयो !"
भारत भ्रमणमा नयाँ रेकर्ड बनाउने गरी तयारी भइरहेको छ : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले छिट्टै हुन लागेको भारत भ्रमणमा नयाँ रेकर्ड बनाउने गरी तयारी भइरहेको बताएका छन्। अखिल नेपाल ट्रेड युनियन महासंघको कार्यक्रमलाई शनिबार काठमाडौंमा सम्बोधन गर्दै प्रचण्डले भारत भ्रमण नयाँ रेकर्ड बनाउने गरी तयारी भइरहेको उद्घोष गरेका हुन्। मैले निकट भविष्यमा नै हुन लागेको भारत भ्रमणका क्रममा पनि केही रेकर्डहरु बनाउन सकिन्छ भन्ने विस्वासका साथ तयारी भएको छ।उनले भने, मलाई लाग्छ, केहि रेकर्डहरु नेपाल र नेपाली जनताको पक्षमा नेपालको राष्ट्रको पक्षमा बनाउने मेरो पूरै कोसिस छ। उनले अन्तराष्ट्रिय क्षेत्रमा पनि नेपालको विकास र समृद्धिको पक्षमा नयाँ पहल कदमी लिन जोड गरेको उल्लेख गरे। उनले नयाँ इतिहास बनाउन सम्भव भएको दाबी गरेका छन्। उनले अहिले सरकार सुशासन, विकास र समृद्धिको नयाँ संकल्पसहित अगाडि बढेको दाबी गरे। प्रचण्डले भने,हामीलाई दबाव छ । तर जनताको साथ छ । सरकारको काममा जनताको उत्साह देखिएको छ।"
नीति तथा कार्यक्रमबारे एमालेको प्रतिक्रिया : आर्थिक संकटबाट मुलुकलाई बाहिर निकाल्ने ठोस उपाए आएन,"नेकपा एमालेका सचिव योगेश भट्टराईले नीति तथा कार्यक्रमको ज्यान भएको तर जीवन नभएको टिप्पणी गरे। काठमाडौं : नेकपा एमालेले सरकारले प्रस्तुत गरेको नीति तथा कार्यक्रम न नीति न कार्यक्रम भएको टिप्पणी गरेको छ। एमालेले नीति तथा कार्यक्रममा चरम आर्थिक संकटबाट मुलुकलाई बाहिर निकाल्ने ठोस उपाए नआएको प्रतिक्रिया दिएको छ। एमाले महासचिव शंकर पोखरेलले चरम आर्थिक संकट र मन्दीको अवस्थाबाट मुलुकलाई बाहिर निकाल्ने ठोस उपाय प्रस्तुत गरी पीडामा रहेका नागरिकलाई आस्वस्त पार्न नसकेको टिप्पणी गरे। उनले राजनीतिक अस्थिरता र सामाजिक अराजकताले सिर्जना गरेको बहुआयामिक चुनौतीलाई सम्बोधन गर्न नसकेको स्पष्ट पारे। महासचिव पोखरेलले धार्मिक अतिवाद र धर्मान्तरका कारणले नेपाली समाजमा भइरहेको साँस्कृतिक मुल्यको विघटनको असरलाई न्युनिकरण गर्ने उपाय नीति तथा कार्यक्रममा समावेश नभएको उल्लेख गरे। सामाजिक सञ्जालमार्फत उनले भने,मुल समस्याबाट विमुख भएको नीति तथा कार्यक्रमलाई सत्तापक्षकै माननीय सदस्यहरुको आफ्नो आलस्यका माध्यमबाट असहमति प्रकट गरेको जस्तो देखियो। जेठ १५ मा आउने आर्थिक वर्ष २०८०२०८१ बजेट यस्तो हुन नहुँने बताउँदै उनले बजेटका माध्यमबाट चुनौतीहरुलाई सम्बोधन गर्न आग्रह गरे। उनले विदेश पलायन भइरहेका युवाहरुमा आशा जगाउने काम गर्नुपर्नेमा जोड दिए। पोखरेलले लेखेका छन्, न नीति न कार्यक्रम !! स्वास्थ उपचार पछि आराम गरिरहनु भएका सम्माननीय राष्ट्रपतिको विवसता पट्यार लाग्दो भाषणमा प्रकट भो। नीति कार्यक्रमकोभन्दा संसदमा तीन कुराको विशेष चर्चा भयो,राष्ट्रपतिको सवारी, राष्ट्रपतिको स्वास्थ्य र राष्ट्रपतिज्यूको सम्बोधनको विवसता। नेकपा एमालेका सचिव योगेश भट्टराईले नीति तथा कार्यक्रमको ज्यान भएको तर जीवन नभएको टिप्पणी गरे। सञ्चारकर्मीसँग कुरा गर्दै सचिव भट्टराईले भने, यो नीति तथा कार्यक्रम ज्यान भएको जीवन नभएको, प्राण नभएको यसको कुनै सपना छैन, जोश छैन, जाँगर छैन। उनले नीति तथा कार्यक्रममा कुनै ठोस प्रस्ताव र कार्यक्रम नभएको विश्लेषण गरे। भए भरका सबै कुरा छन्, तर केही पनि छैन। भट्टराईले भने, यसले आज हामीले भोगिरहेका आर्थिक, सामाजिक र व्यवस्था माथिकै चुनौती छन्। त्यसलाई सम्बोधन गर्ने ठोस कार्ययोजना छैन।"
तीनै तहका सरकारबीच समन्वय र सहकार्य आवश्यक छ : मन्त्री मोदी,"काठमाडौं : संघीय मामिला तथा सामान्य प्रशासनमन्त्री अमनलाल मोदीले तीनै तहका सरकारबीच समन्वय र सहकार्य आवश्यक रहेको बताएका छन्। स्थानीय, प्रदेश र केन्द्र सरकारबीच हुने सहकार्य सहअस्तित्व र साझेदारीले संघीयता कार्यान्वयनमा महत्वपूर्ण योगदान गर्ने मन्त्री मोदीको विश्वास छ। प्रदेश तथा स्थानीय शासन सहयोग कार्यक्रमअन्तर्गत मन्त्रालयले आयोजना गरेको कार्यशालामा उनले मुलुक संघीयता कार्यान्वयनको सुरुआती चरणमा रहेको र यसलाई सफल बनाउन सबै पक्ष जिम्मेवार भएर लाग्नुपर्ने बताए। उनले भने, 'संघीयता कार्यान्वयनमा सरकार गम्भीर भएर लागेको छ। संविधानको मर्म र भावनाअनुसार तीनै तहको सहअस्तित्व, समन्वय र सहकार्यको भावना विकास गर्दै जनतालाई सुविधा दिनुपर्छ।' तीनै तहका सरकारबीच आवश्यक समन्वय र सरकार्यमा अभाव देखिँदा जनताले अपेक्षा गरेअनुरुप कार्यसम्पादन हुन नसकेकाले संघीय व्यवस्थामाथि समयसमयमा टीकाटिप्पणी हुने गरेको भन्दै मन्त्री मोदीले त्यस्ता कमीकमजोरी समाधान गर्दै अगाडि बढ्न आवश्यक रहेको बताए। प्रदेश र स्थानीय जनप्रतिनिधि, कर्मचारी र अन्य सरोकारवालामा संघीयतासम्बन्धी विविध कार्यक्रम, सुशासन तथा वित्तीय विकेन्द्रीकरणलगायत शासन र सुशासनसम्बन्धी मुद्दाहरूमा केन्द्रित रहने गरी प्रदेश तथा स्थानीय शासन सहयोग कार्यक्रम सञ्चालन गरिरहेको र यो कार्यक्रम संघीयता कार्यान्वयनमा प्रभावकारी देखिएको उनको भनाइ छ। त्यस्तै कार्यशालामा पूर्वप्रधानन्यायाधीश कल्याण श्रेष्ठले संघीयता कार्यान्वयन सबैको समान दायित्व रहने भएकाले कार्यान्वयनमा देखिएका समस्या समाधान गर्दै अघि बढ्नुपर्ने बताए। तीनै तहका सरकार सञ्चालनका सम्बन्धमा विभिन्न प्रशासनिक र प्राविधिक कठिनाइ देखिए समयानुकूल व्यवस्थित गर्दै अगाडि बढ्नुपर्ने उनको भनाइ छ। 'जनताले गाउँटोलमै सिंहदरबार खोजेका छन्, सोही व्यवस्थाबमोजिमको संघीय शासन प्रणाली संविधानले व्यवस्था गरेको छ। यसमा देखिने समस्या समाधान गरेर प्रभावकारी कार्यान्वयनमा तीनै तहका सरकार गम्भीर भएर लाग्नुपर्छ,' उनले भने। मौलिक हकको कार्यान्वयन, ऐन निर्माण, बजेट व्यवस्थापन, कर्मचारी व्यवस्थापनलगायतमा सबै तहले सहकार्य र समन्वयमा काम गर्नुपर्नेमा उनले जोड दिए।"
प्रधानमन्त्री प्रचण्डको आग्रह : ओली र देउवासँगको बैठकलाई शंकाको दृष्टिकोणले नहेरिदिनुस्,"काठमाडौं : प्रधानमन्त्री पुष्पकमल दाहाल प्रचण्डले शीर्ष दलको बैठकलाई शंकाको दृष्टिकोणले नहेर्न आग्रह गरेका छन्। नेपाल ट्रेड युनियन महासंघले आयोजना गरेको कार्यक्रमलाई शनिबार सम्बोधन गर्दै प्रधानमन्त्री प्रचण्डले तीन दलको बैठक सदनभित्र सत्ता पक्ष र प्रतिपक्षबीच समझदारी कायम गर्न मात्रै बस्ने गरेको बताएका हुन्। केपी शर्मा ओली, शेरबहादुर देउवा र आफ्नो नक्कली भुटानी शरणार्थी प्रकरणमा भित्र र बाहिर दोषीलाई कारबाही र निर्दोष नफसुन् भन्ने नै रहेको जानकारी गराए। प्रचण्डले आन्दोलनलाई सामसुम पार्न र कसैलाई बचाउन शीर्ष नेताको बैठक नबसेको प्रष्ट पारे। उनले भने, सदनभित्र सत्ता पक्ष र प्रतिपक्षबीच समझदारी कायम गर्न हामी बैठक बसेका हौं। शंकाको दृष्टिकोणले नहेरौं। परिवर्तनलाई उल्टाउने दुस्साहस भइरहेको हामीले महसुस गरेका छौं। परिवर्तनको रक्षाका लागि योगदान पुर्याएका प्रमुख दलहरु मुख्यतः सदनलाई प्रभावकारी बनाउने विषयमा छलफल गर्न नै हो। यसमा शंका गर्नुपर्ने कारण छैन। उनले अनुसन्धानका क्रममा दोषी देखिएकालाई हदैसम्मको कारबाही हुने बताए। प्रचण्डले भारत भ्रमणबाट नयाँ रेकर्ड बनाउने कोसिस हुनेसमेत बताए। उनले भने, मैले निकट भविष्यमानै भारत भ्रमण गर्दैछु। त्यो भ्रमणबाट नयाँ रेकर्ड बनाउने कोसिस हुनेछ।"
मन्त्री निवास भवन छिट्टै पूरा गर्न मन्त्री गुरुङको निर्देशन,"काठमाडौं : सहरी विकासमन्त्री सीता गुरुङले ललितपुरको भैँसेपाटीमा निर्माणाधीन मन्त्री निवास भवन छिटो पूरा गर्न निर्देशन दिएकी छन्। मन्त्री गुरुङ शनिबार आयोजनास्थल पुगेर भवन निर्माणको प्रगतिबारे जानकारी लिँदै व्यवसायीलाई सम्झौता बमोजिम बाँकी काम चाँडो पूरा गर्न निर्देशन दिएकी हुन्। सहरी विकास तथा भवन निर्माण विभागअन्तर्गत विशेष भवन निर्माण आयोजना समन्वय कार्यालयले विसं २०७६ कात्तिकमा सभामुख, राष्ट्रियसभा अध्यक्ष, संघीय सरकारका मन्त्री, प्रदेशका मुख्यमन्त्री र प्रदेश प्रमुखको निवास निर्माण गर्न ठेक्का सम्झौता गरेको थियो। मन्त्री गुरुङले समयमा काम नसकिए सरकारले म्याद थपिहाल्छ भन्ने मान्यताबाट काममा ढिलासुस्ती नगर्न निर्माण कम्पनीलाई निर्देशन दिइन् । 'समयमै काम सकियो भने तपाईँलाई पनि ढुक्क हुन्छ। सरकारको पनि एउटा योजना पूरा हुन्छ, बरु कामदारको सङ्ख्या बढाउनुहोस्, दिनरात गरेर भए पनि काम गर्नुहोस्, तर सम्झौता बमोजिम यथाशक्य काम सम्पन्न गर्नुहोस्,' उनले भनिन्। विशेष भवन निर्माण आयोजना समन्वय कार्यालयका अनुसार भवन निर्माणको काम हालसम्म ९० प्रतिशत सम्पन्न भएको छ। मन्त्री गुरुङसँगै शहरी विकास मन्त्रालयका सचिव रविन्द्रनाथ श्रेष्ठ, शहरी विकास तथा भवन निर्माण डिभिजन विभागका महानिर्देशक सुरेन्द्रमोहन श्रेष्ठलगायतको टोलीले आयोजनाको स्थलगत अनुगमन गरेका थिए।"
सुदूरपश्चिमका नवनियुक्त मन्त्रीहरूका के छन् प्राथमिकता,"धनगढी : सुदूरपश्चिमका नवनियुक्त मन्त्रीहरूले सुशासनलाई प्राथमिकतामा राखेर काम गर्ने बताएका छन्। सामाजिक विकास मन्त्री झपट साउदले आफ्नो पहिलो प्राथमिकता सुशासन कायम गर्ने रहेको बताए। मेरो पहिलो प्राथमिकता सुशासन हो। भ्रष्टाचारमा शून्य सहनसिलता हुन्छ,' उनले भने। त्यस्तै नवनियुक्त उद्योग पर्यटन वन तथा वातावरण मन्त्री रमेश सिंह धामीले पनि आफूले पारदर्शिता र सुशासन कायम गर्ने बताए। उद्योगहरूको विकास, लगानी, पर्यटनको प्रवर्द्धन र वनको सही सदुपयोगमा मेरो ध्यान रहनेछ,' उनले भने। सरकार गठन भए को १०१ दिनपछि शनिबार सुदूरपश्चिम प्रदेशमा मन्त्रिमण्डल विस्तार भएको छ। नेकपा माओवादीका दुई मन्त्री र एक राज्यमन्त्री तथा नेपाली कांग्रेसको तर्फबाट एक जना मन्त्री थपिएका हुन्। तर दुई मन्त्रालय दाबी गर्दै आएको नागरिक उन्मुक्ति पार्टी भने सरकारमा सहभागी भएन। मुख्यमन्त्री कमल बहादुर शाहले आन्तरिक मामिला मन्त्रीमा नेपाली कांग्रेसका पृथ्वीबहादुर सिंहलाई नियुक्त गरेका छन्। उनी बझाङबाट प्रदेशसभा सदस्य हुन्। नेपाली कांग्रेसबाट मुख्यमन्त्री कमलबहादुर शाह र भौतिक पूर्वाधार मन्त्रीमा प्रकाशबहादुर देउवा यसअघि नै मन्त्री छन्। नेकपा माओवादी केन्द्रबाट सामाजिक विकास मन्त्रीमा झपट साउद, उद्योग पर्यटन वन तथा वातावरण मन्त्रीमा रमेश सि्ह धामी र उद्योग पर्यटन वन तथा वातावरण राज्यमन्त्रीमा गीता देबी माल नियुक्त भएका छन्। साउद अछामबाट, धामी कैलाली निर्वाचन क्षेत्र नम्बर ५ बाट निर्वाचित हुन भने गीता देबी माल डडेल्धुराबाट समानुपातिक प्रदेशसभा सदस्य हुन्। तीन जना मन्त्रीलाई प्रदेश प्रमुख देवराज जोशी र राज्यमन्त्रीलाई मुख्यमन्त्री कमलबहादुर शाहले शनिबार अपरान्ह पद तथा गोपनियताको सपथ दिलाए। नेकपा एकीकृत समाजवादीबाट बाजुराका नरेश बहादुर शाही आर्थिक मामिला मन्त्री छन्। तर सत्ता साझेदार नागरिक उन्मुक्ति पार्टीले भने सपथ लिन आएन। नागरिक उन्मुक्ति पार्टीको भागमा भूमि ब्यवस्था कृषि तथा सहकारी मन्त्रालय राखिएको छ। तर उन्मुक्तिले दुई मन्त्रालय नदिँदासम्म सरकारमा नजाने अडान राखेको छ। तीन मन्त्रालय दाबी गरेको माओवादी दुई मन्त्री र एक राज्यमन्त्रीमा झरेको थियो। उसले पनि आर्थिक या भौतिकमध्ये एक दिएपछि दुई मन्त्रालयमै मान्ने नत्र तीन मन्त्रालय चाहिने भन्दै अडान लिएको थियो। तर माओवादी दुई मन्त्री र एक राज्यमन्त्रीमा सरकारमा गएको छ। शुक्रबार हुने भनिएको सपथ नागरिक उन्मुक्तिकै कारण शनिबारका लागि सरेको थियो। तर उन्मुक्तिले शनिबार पनि एक मन्त्रालय दिने भए सरकारमा नजाने भनेपछि मुख्यमन्त्रीले सरकार विस्तार गरेका हुन्। मुख्यमन्त्री एक राज्यमन्त्री थपेर पनि उन्मुक्तिलाई फकाउन जुटेका छन्। नागरिक उन्मुक्तिका लागि हामीले भूमि ब्यवस्था कृषि तथा सहकारी मन्त्रालय सुरक्षित राखेका छौं। शुक्रबार उनीहरूले एक दिनको समय मागेका कारण हामीले शुक्रबार नै हुने भनिएको सपथ कार्यक्रम शनिबारका लागि सारेका हौं,' मुख्यमन्त्री शाहले भने। हामीलाई आशा छ, छिट्टै नागरिक उन्मुक्ति पार्टी पनि सरकारमा सहभागी हुनेछ। केन्द्रमा सत्ता समीकरण परिवर्तन भएपछि, एमालेका राजेन्द्र सिंह रावलले विश्वासको मत नपाएपछि कमलबहादुर शाह २०७९ को माघ २७ गते मुख्यमन्त्री भएका थिए। उनी संविधानको धारा १६८ (३) अनुसार संसदमा ठूलो दलको नेताको हैसियतमा मुख्यमन्त्री भएका हुन्। शाहले विश्वासको मत पाए पनि भागबण्डा नमिलेकै कारण सरकार विस्तर गर्न सकेका थिएनन्। ५३ सदस्यीय प्रदेशसभामा नेपाली कांग्रेस १९ सिट जितेर पहिलो दल बनेको छ भने ११ सिट (सभामुखसहित) जितेर नेकपा माओवादी दोस्रो ठूलो दल बनेको छ। नेकपा एमाले (उपसभामुख सहित) १० सिट, नागरिक उन्मुक्तिले ७ सिट, नेकपा एकीकृत समाजवादी ४ सिट, राप्रपा १ सिट र स्वतन्त्र एक सिट रहेका छन्।"
"नागरिक उन्मुक्ति बिनै सुदूरपश्चिममा मन्त्रिमण्डल विस्तार, तीन मन्त्री र एक राज्यमन्त्रीले लिए सपथ","धनगढी : सरकार गठन भएको १०१ दिनपछि सुदूरपश्चिम प्रदेशमा मन्त्रिमण्डल विस्तार गरिएको छ। नेकपा माओवादीका दुई मन्त्री र एक राज्यमन्त्री तथा नेपाली कांग्रेसको तर्फबाट एक जना मन्त्री थपिएका हुन्। तर दुई मन्त्रालय दाबी गर्दै आएको नागरिक उन्मुक्ति पार्टी भने सरकारमा गएको छैन। मुख्यमन्त्री कमलबहादुर शाहले आन्तरिक मामिला मन्त्रीमा नेपाली कांग्रेसका पृथ्वीबहादुर सिंहलाई नियुक्त गरेका छन्। उनी बझाङबाट प्रदेशसभा सदस्य हुन्। नेपाली काग्रेसबाट मुख्यमन्त्री कमलबहादुर शाह र भौतिक पूर्वाधार मन्त्रीमा प्रकाश बहादुर देउवा यसअघि नै मन्त्री छन्। नेकपा माओवादी केन्द्रबाट सामाजिक विकास मन्त्रीमा झपट साउद, उद्योग पर्यटन वन तथा वातावरण मन्त्रीमा रमेश सिंह धामी र उद्योग पर्यटन वन तथा वातावरण राज्यमन्त्रीमा गीता देबी माल नियुक्त भएका छन्। साउद अछामबाट, धामी कैलाली निर्वाचन क्षेत्र नम्बर ५ बाट निर्वाचित हुन् भने गीता देबी माल डडेल्धराबाट समानुपातिक प्रदेशसभा सदस्य हुन्। तीन जना मन्त्रीलाई प्रदेश प्रमुख देवराज जोशी र राज्यमन्त्रीलाई मुख्यमन्त्री कमलबहादुर शाहले पद तथा गोपनीयताको सपथ दिलाएका हुन्। नेकपा एकीकृत समाजवादीबाट बाजुराका नरेश बहादुर शाही आर्थिक मामिला मन्त्री छन्। तर सत्ता साझेदार नागरिक उन्मुक्ति पार्टीले भने सपथ लिएन। नागरिक उन्मुक्ति पार्टीको भागमा भूमी ब्यवस्था कृषि तथा सहकारी मन्त्रालय राखिएको छ। तर उन्मुक्तिले दुई मन्त्रालय नदिदासम्म सरकारमा नजाने अडान राखेको छ। तीन मन्त्रालय दाबी गरेको माओवादी दुई मन्त्री र एक राज्यमन्त्रीमा झरेको थियो। शुक्रबार हुने भनिएको सपथ नागरिक उन्मुक्तिकै कारण शनिबारका लागि सरेको थियो। तर उन्मुक्तिले शनिबार पनि एक मन्त्रालय दिने भए सरकारमा नजाने भनेपछि मुख्यमन्त्रीले सरकार विस्तार गरेका हुन्। नागरिक उन्मुक्तिका लागि हामीले भूमि ब्यवस्था कृषि तथा सहकारी मन्त्रालय सुरक्षित राखेका छौं, शुक्रबार उनीहरूले एक दिनको समय मागेका कारण हामीले हिजै हुने भनिएको सपथ कार्यक्रम आजका लागि सारेका हौं, मुख्यमन्त्री शाहले भने। हामीलाई आशा छ, छिट्टै नागरिक उन्मुक्ति पार्टी पनि सरकारमा सहभागी हुनेछ। केन्द्रमा सत्ता समीकरण परिवर्तन भएपछि, एमालेका राजेन्द्र सिंह रावलले विश्वासको मत नपाएपछि कमल बशादुर शाह २०७९ को माघ २७ गते मुख्यमन्त्री भएका थिए। उनी संविधानको धारा १६८ (३) अनुसार संसदमा ठूलो दलको नेताको हैसियतमा मुख्यमन्त्री भएका हुन्।"
प्रधानमन्त्रीको भारत भ्रमण बजेटपछि,"काठमाडौं : प्रधानमन्त्री पुष्पकमल दाहाल (प्रचण्ड)को भारत भ्रमण नयाँ आर्थिक वर्षको बजेट प्रस्तुतलगत्तै गर्ने गरी तयारी सुरु भएको छ। प्रधानमन्त्रीको सचिवालयका अनुसार जेठ १५ गते बजेट प्रस्तुत गरेलगत्तै जेठको तेस्रो साता भारत भ्रमण गर्ने तयारी भएको हो। १० पुसमा प्रधानमन्त्री नियुक्त भएका प्रचण्डले त्यसलगत्तै भारतीय सञ्चारमाध्यममा आफ्नो पहिलो भ्रमण भारतबाट हुने घोषणा गरेका थिए। प्रधानमन्त्री बनेयता उनले मिति तय भए पनि चीनमा आयोजित बोआओ फोरममा सहभागी भएका थिएनन्। बैशाखमै भारत जाने घोषणा गरेका उनी कुटनीतिक रुपमा सफल नहुँदा भ्रमण मिति सार्दै आएका छन्। परराष्ट्रमन्त्री एनपी साउदले पनि जिम्मेवारी सम्हालेलगत्तै आफ्नो पहिलो काम प्रधानमन्त्रीको भारत भ्रमणको तयारी नै रहेको बताएका थिए। प्रधानमन्त्री भारत जान व्यग्र देखिए पनि प्रचण्डले भ्रमणका क्रममा नेपालले उठाउने मुद्दाबारे छलफल र परामर्श गरेका छैनन् । परराष्ट्र मन्त्रालयले भने भ्रमणबारे छलफल अघि बढे पनि मितिबारे निर्णय हुन बाँकी रहेको जनाएको छ। सचिवालय स्रोतले जेठ १७ देखि प्रधानमन्त्रीको तीनदिने भारत भ्रमणको तयारी भइरहेको बताएको छ। परराष्ट्रमन्त्री साउदले भ्रमणकै लागि पूर्वपरराष्ट्रमन्त्री, पूर्वराजदूत र पूर्वसचिवहरूसँग छलफल गरेको परराष्ट्रमन्त्रीको सचिवालयले जनाएको छ। मन्त्री साउदले भारत भ्रमणका क्रममा नेपालले उठाउनु पर्ने व्यापार, वाणिज्य, जलस्रोत, सिमाना, पारवहन, पर्यटनलगायतका विषयमा छलफल गरेका थिए। सांसदको जिज्ञासा : लिम्पियाधुरा, कालापानी, लिपुलेकसहित मिचिएका भूमी फिर्ता गर्ने सूची भारत भ्रमणमा परेको छ कि छैन? बिहीबार प्रधानमन्त्रीसँग प्रश्नोत्तरका क्रममा नेकपा एमाले सांसद रघुजी पन्तले प्रधानमन्त्री प्रचण्डलाईनेपालभारतबीच भएको १९५० को सन्धिलगायतमा सुझाव दिन गठित प्रभुत्व समूहको प्रतिवेदन भारत भ्रमणका बेला दुबै देशका प्रधानमन्त्रीले बुझ्ने काम हुन्छ कि हुँदैन भनी प्रश्न गरेका थिए। उनले लिम्पियाधुरा, कालापानी, लिपुलेकसहित मिचिएका भूमी फिर्ता गरी नेपालभारत सीमा समस्या समाधान गर्ने सूची भारत भ्रमण सूचीमा परेको छ कि छैन? भन्दै प्रश्न गरेका थिए। जवाफमा प्रचण्डले भने, 'भारत भ्रमणमा ईपीजी रिपोर्टदेखि लिएर सीमा समस्यासँग सम्बन्धित, हाम्रो जमिनसँग सम्बन्धित विषयमा के प्रस्ट गरेका छौं भने, हामी हाम्रो एक इन्च पनि जमिन छोड्न सक्दैनौं। हामीलाई छिमेकीको एक इन्च जमिन पनि चाहिँदैन। यो नीतिअन्तर्गत नेपालका राजनीतिक दलहरू र सम्मानित सदन सबै एकमत छौं। त्यही मान्यताभित्र रहेर नै भारत सरकारसँग कुरा हुन्छ।' उनले ईपीजी रिपोर्ट बुझ्ने नबुझ्ने कुरा भारत भ्रमणपछि मात्रै थाहा हुने बताए। 'जहाँ त्यो रिपोर्ट बुझ्ने र नबुझ्ने कुरा छ। भारत भ्रमण गएर कुरा गरिसकेपछिको परिस्थितिमा मात्र भन्न सकिन्छ। म के विश्वास दिलाउन चाहन्छु भने नेपालको राष्ट्र हित, राष्ट्रिय एकता, अखण्डता र स्वाधीनतामा कुनै किसिमको सम्झौता वा कुनै किसिमको भ्रम पर्न दिने छैन।' प्रधानमन्त्री प्रचण्डलाई नेपाली कांग्रेसका सांसद दिलेन्द्र प्रसाद बडुले पनि लिपुलेक, कालापानीको सीमा समस्याबारे प्रश्न सोधेका थिए। उनले सीमा समस्याबारे उच्च स्तरीय वार्ताको कूटनीतिक तयारी के छ? भन्दै प्रधानमन्त्रीलाई सोधेका थिए।"
खाद्यान्न आयात प्रतिस्थापन गर्ने सरकारको योजना छ : मन्त्री भुसाल,"अर्घाखाँची : कृषि तथा पशुपक्षी विकासमन्त्री डा वेदुराम भुसालले कृषि र पशुपालनबाट मात्र देशको अर्थतन्त्रमा सुधार हुने बताएका छन्। मन्त्री भुसालले सरकारले प्रस्तुत गरेको आगामी आर्थिक वर्षको नीति तथा कार्यक्रममा पनि कृषिमा केही गर्न सकिन्छ भन्ने छनक देखिएको बताउँदै कृषि र पशुपालनको क्षेत्रको विकासले मात्रै अर्थतन्त्र बलियो हुने बताए। कृषि र पशुपालनमा उत्पादन वृद्धि भएमा आयात प्रतिस्थापन गरी निर्यात प्रवर्द्धन बढाउन सकिने उनको भनाइ छ। 'पहिले खाद्यान्न निर्यात गर्थ्यौं, अहिले खाद्यान्न आयात गर्छौं। त्यसलाई प्रतिस्थापन गर्ने हाम्रो पहिलो लक्ष्य हो। सबैभन्दा बढी उब्जाउ क्षेत्र तराई हो', उनले भने। तराईमा सिँचाइको व्यवस्थापन गरेर कृषिमा व्यवसायीकरण गरेर खाद्यान्न निर्यात गर्ने लक्ष्य सरकारको रहेको मन्त्री भुसालको भनाइ छ। भूमिकास्थान नगरपालिकामा आयोजित कृषिमन्त्री भुसालको सम्मान तथा अन्तरक्रियामा उनले नेपालमा १० लाख ३० हजार हेक्टर जमिन बाँझो रहेको र त्यस्तो जग्गामा सामूहिक खेती र सहकारी खेती गरेर उत्पादन वृद्धि गर्ने सरकारको योजना रहेको बताए। पहिलेजस्तो गोरुले जोतेर, कोदाली खनेर गरिने खेतीको लागत मूल्य बढ्ने भएकाले व्यावसायीकरण र यान्त्रिकीकरणबाट उत्पादन बढाउनु अहिलेको आवश्यकता रहेको बताए। उनले धान, मकै, गहुँलगायतको मूल्य उत्पादन हुनुभन्दा पहिले नै तोकिने बताए। उनले यसअघि उत्पादन भएपछि धानको तथा उखुको मूल्य निर्धारण हुँदै आएकामा अब बाली लगाउनुभन्दा पहिले नै मूल्य निर्धारण हुने जानकारी दिए।"
जेसीबीले खसालेको ढुंगाले लागेर बालिकाको मृत्यु,बागलुङ : बागलुङको गलकोट नगरपालिका१ दुदिलाभाटीमा ढुंगाले लागेर १ बालिकाको मृत्यु भएको छ। दुदिलाभाटीमा शनिबार बा १ क ४९०९ नम्बरको जेसीबीले सडक निर्माण गरिरहँदा खसेको ढुंगाले लागेर सोही स्थानका डिल बहादुर भण्डारीकी ७ वर्षीया छोरी आरोही भण्डारीको घटनास्थलमै मृत्यु भएको जिल्ला प्रहरी कार्यालय बागलुङका प्रहरी नायव उपरीक्षक मदन केसीले बताए। जेसिबीले ढुंगा फोडिरहेको ढुंगा उछिट्टिएर झण्डै १ सय मिटर तल पुग्दा बाटोमा हिँडिरहेकी बालिकालाई लागेर घटनास्थलमै मृत्यु भएको प्रनाउ केसीले बताए। जेसीबी चालक सिन्धुपाल्चोक इन्द्रावती गाउँपालिकाका सुजन माझीलाई नियन्त्रणमा लिई अनुसन्धान भइरहेको प्रहरीले जनाएको छ।
बुटवलमा राष्ट्रिय पार्क सम्मेलन सुरु,"बुटवल : देशभरका पार्क सञ्चालकहरू बुटवलमा भेला भएका छन्। पर्यटन प्रवर्द्धनमा टेवा पुर्याउने गरी पार्कलाई अझ व्यवस्थित गर्ने योजनासहित पार्क सम्मेलन गरिएको हो। पर्यटन प्रवर्द्धन र समृद्धिका लागि पार्क भन्ने नारासहित बुटवलको मणिमुकुन्द सेन उद्यान (फुलवारी) मा शनिबारदेखि दुई दिने पहिलो राष्ट्रिय पार्क सम्मेलन सुरू भएको हो। सम्मेलनको पूर्व उपप्रधान तथा अर्थमन्त्री विष्णु पौडेलले उद्घाटन गरे। सम्मेलनमा बोल्दै नेता पौडेलले मुलुकको अर्थतन्त्र कहालिलाग्दो अवस्थामा पुगेकाले सरकारले प्रमुख प्रतिपक्षी लगायत सबै दल र विज्ञहरूसँग छलफल गरेर फजुल खर्च कटौती गरी राजस्वले चालु खर्च धान्नेगरी बजेट बनाउनुपर्ने सुझाए। पौडेलले भ्रष्टचार अन्त्य गरी सुशासन कायम गर्न सबै एकताबद्ध हुनुपर्ने बताए। गुरूयोजना बनाएर हरेक शहरमा एउटा पार्क निर्माण आवश्यक बनाउनुपर्ने भन्दै पौडेलले आवश्यक बजेट ल्याउनका लागि आफूले सक्दो पहल गर्ने प्रतिबद्धता समेत जनाए। बागमती प्रदेशका पूर्व मुख्यमन्त्री डोरमणि पौडेलले पर्यटन, रोजगारी र सांस्कृतिक तथा पर्यावरण संरक्षणमा पार्कहरूको महत्वपूर्ण योगदान रहेको बताए। समुदायको सहयोग र व्यवस्थापनमा व्यवस्थित रुपमा सञ्चालनमा आएका उनको भनाइ छ। कार्यक्रममा बुटवल उपमहानगरपालिकाका प्रमुख खेलराज बुटवलमा थप पार्कहरू निर्माण गर्ने सोचका साथ आफू अगाडि बढेको बताए। पाण्डेले पार्कको विकास र सम्बद्धर्नमा नगरपालिकाको सधै साथ र सहयोग रहने बताए। सम्मेलनले पार्कहरूले भोग्नुपरेका कानुनी जटिलता र नीतिगत समस्या पहिचान र समाधानमा साझा पहल गर्ने मणिमुकुन्द सेन उद्यानका अध्यक्ष खेम लुइँटेलले बताए। पार्कसम्बन्धी कुनै कानुन, नियमावली नहुँदा जुनुसुकै क्षेत्रबाट सञ्चालित पार्कहरूको विकास र संरक्षणमा समस्या देखिएकाले नीतिगत तहमा समाधानको पहल सम्मेलनपछि थालिने बताए। कार्यक्रममा लुम्बिनी प्रदेशका निर्वतमान मुख्यमन्त्री लिला गिरी, प्रदेश सभा सदस्य भोजप्रसाद श्रेष्ठ, बुटवल उद्योग वाणिज्य संघका अध्यक्ष उज्जवल कसजू लगायतले बोलेका थिए। सम्मेलनमा देशभरका करिब १५० पार्कका ३ सय जना प्रतिनिधिहरू सहभागी छन। सम्मेलनले पार्कहरूको राष्ट्रिय नेतृत्व चयन गर्नेछ। सम्मेलनमा संविधानविद् काशीराज दाहाल र पत्रकार डिआर घिमिरेले कार्यपत्र पेश गरेका थिए। सम्मेलनले नेपाल पार्क महासंघ गठन गरी बुटवल घोषणपत्रसमेत जारी गर्नेछ।"
एउटै बौलाहा कुकुरको टोकाइबाट २० जना घाइते,"वीरगन्ज : वीरगन्जमा शनिबार एउटा बौलाहा कुकुरको टोकाइबाट २० जनाभन्दा बढी मानिस घाइते भएका छन्। रातो खैरो रंगको कुकुरले शनिबार दिउँसो १ बजेदेखि शहरको विभिन्न स्थानमा मानिसहरूलाई टोक्दै हिँडेको र साँझसम्म नारायणी अस्पतालमा २० जनाभन्दा बढी मानिस उपचारका लागि आएको वडा प्रहरी कार्यालय विर्ताका प्रहरी निरीक्षक विदुर शिवाकोटीले बताए। दिउँसो १ बजेतिर वडा नम्बर ६ रामटोलस्थित ६ नम्बर गेट अगाडिको सडकमा एक व्यक्तिलाई टोकेको उक्त कुकुरले त्यसपछि पानगल्ली, माइस्थान, घण्टाघर, रानीघाट, छपकैया लगायतका टोलमा पुग्दै सडकमा भेटिएका जोकोहिलाई जथाभावी टोकेर आतंकित बनाएको उनले बताए। उक्त बौलाहा कुकुरको टोकाइबाट घाइते भएका २० जना व्यक्ति उपचारका लागि अस्पतालमा आएको अस्पतालका प्रवक्ता डाक्टर उदयनारायण सिंहले जानकारी दिए। उनका अनुसार कुकुरले टोकेर घाइते बनाएका २० जना मध्ये प्रायः सबै बालबालिका नै रहेका छन्। कुकुरको टोकाइबाट घाइते भएकामध्ये एक जनाबाहेक अरू सबै ३ देखि १२ वर्ष उमेर समूहका बालबालिकाहरू रहेका छन्। टोलटोलमा पुगेर मानिसलाई टोकेर घाइते बनाएको उक्त कुकुरलाई साँझ ६ बजेतिर आदर्शनगरस्थित जैन धर्मशाला भवन पछाडिबाट वीरगन्ज महानगरपालिकाको टोलीले नियन्त्रणमा लिएर व्यवस्थापन गरेको प्रहरी नायब उपरीक्षक दिपक गिरीले जानकारी दिए।"
उच्च शिक्षा अध्ययन गर्ने छात्राहरूलाई साइकल र नगद सहयोग,"सिन्धुली : जिल्लाको मरिण गाउँपालिकाले पालिकामा उच्च शिक्षा अध्ययन गरिरहेका १ सय ६५ जना छात्रा तथा किशोरीलाई साइकल र प्रोत्साहान स्वरूप नगद सहयोग गरेको छ। दोस्रो निर्वाचनबाट निर्वाचित भई कार्यभार सम्हालेको एक वर्ष पूरा भएको अवसरमा पालिकाले कक्षा ११ मा अध्ययनरत १६० जना छात्रालाई एकेक थान साइकल र विवाह अघिनै स्नातक तह उतिर्ण पाँच जना किशोरीलाई जनही एक एक लाख रुपैयाँ प्रदान गरेको हो। गाउँपालिकाको अध्यक्ष शिक्षा सुधार कार्यक्रम अनुसार अविवाहित छात्राहरूलाई प्रोत्सहान स्वरूप जनही एकएक लाख र कक्षा ११ का छात्राहरूलाई साइकल प्रदान गरिएको गाउँपालिकाका अध्यक्ष विमर्श मोक्तान प्रख्यात ले जानकारी दिए। रकम पाउनेहरूमा मन कुमारी कडेल, चित्र कुमारी कडेल ,रजनी मैनाली, सुकृता घिसिङ र विमला तामाङ रहेका छन्। स्नातक उतीर्ण गरेपछि मात्र विवाह गर्ने छात्राहरूलाई पालिकाले एकएक लाख रुपैयाँ उपहार दिने व्यवस्था गरेपछि सानै उमेरमा विवाह गर्ने र बीचैमा कक्षा छाड्ने छात्राहरूको संख्यामा कमी आउने अपेक्षा गरिएको पालिकाका अध्यक्ष मोक्तानले बताए। यस्तै उच्च शिक्षा अध्ययनका लागि छात्राहरूलाई विद्यालयसम्म आउनजान सहज होस् भन्ने उद्देश्यले छात्राहरूलाई साइकल वितरण गरिएको हो। गाउँपालिकाको चालु आर्थिक वर्ष २०७९०८० को नीति तथा कार्यक्रम अनुसार साइकल र प्रोत्साहन रकम प्रदान गरिएको हो।"
पोखरीमा २२ वर्षीय युवकको शव फेला,महोत्तरी : महोत्तरीको भारतीय सीमावर्ती सम्सी६ को पोखरीमा एक युवकको शव फेला परेको छ। प्रहरीका अनुसार सोही बस्तीका रामदयाल महतोका २२ वर्षीय छोरा देवेन्द्र महतोको शव पोखरीमा फेला परेको हो। पोखरी डिलमा चिप्लिएर महतोको मृत्यु भएको प्रारम्भिक अनुमान गरिए पनि शव परीक्षण प्रतिवेदन प्राप्त भएपछि मृत्युको कारण यकिन हुने जिल्ला प्रहरी कार्यालयका प्रमुख प्रहरी उपरीक्षक प्रकाश मल्लले बताए। शव परीक्षणका लागि जिल्ला सदरमुकाम जलेश्वरस्थित प्रादेशिक अस्पताल पठाइएको छ।
बसाइँसराइले गाउँको अहिलेको पुस्ता अन्तिम हुने डर भयोः मुख्यमन्त्री पाण्डे,"बागलुङ : गण्डकी प्रदेशका मुख्यमन्त्री सुरेन्द्रराज पाण्डेले बसाइँसराइको कारण पहाडी क्षेत्रमा बस्ने अहिलेको पुस्ता अन्तिम हुने हुन की भन्ने अवस्था आएको बताएका छन्। बागलुङ नगरपालिकाले आयोजना गरेको हाम्रा ३६५ दिन, सम्मान तथा चियापान कार्यक्रमलाई सम्बोधन गर्दै मुख्यमन्त्री पाण्डेले गाउँमा विकास भई रहेपनि रोजगारीको लागि सहर प्रवेश गर्ने र विदेशिने क्रम बढेकोले दुरदराज र पहाडमा अहिले बसिरहेको पुस्ता कतै अन्तिम पुस्ता हुने अकल्पनीय परिस्थिति आउँछकी भन्ने डर भएको बताए। मुख्यमन्त्री पाण्डेले पूर्वाधारको पहिलो प्राथमिकता सडक रहेको भएपनि पहाडी मुलुकमा भुगोलको जटिलताले सहज नभएको बताए। पूर्वाधारको कुरा गर्दा पहिलो प्राथमिकता सडक हो। तर, पहाडी मुलुक भुगोलको जटिलताको कारण सहज छैन, मुख्यमन्त्री पाण्डेले भने,सहज नभएपनि जनताको आकांक्षा र चाहनालाई हामीले पुरा गर्नुपर्छ। खानेपानी, शिक्षा, स्वास्थ्य, सिँचाइ, सडक यावत पूर्वाधारहरू हामीले निर्माण गर्नुपर्नेछ र गरिरहेका छौं। अझै क्रमशः पूरा हुँदै जाला। मुख्यमन्त्री पाण्डेले गाउँमा सडक, खानेपानी, विद्यालय, स्वास्थ्य चौकी निर्माण भई रहेपनि प्रयोग गर्ने नागरिकहरू पलायन भइरहेकाले उनीहरूलाई रोक्नु मुख्य चुनौती रहेको बताए। सबैभन्दा टड्कालो अवस्था अहिले पहाडी जिल्लाहरूमा छ। हामीले बाटो त हामी बनाउँदै छौं। तर, त्यो बाटोमा गुड्ने र गुडेको बसमा चढ्ने मान्छेहरू कता पलायन हुँदैछन् ? खानेपानी त हामीले लैजादै छौं। त्यो खानेपानी लगेर बस्ने बस्तीहरू रित्तिरहेको छ। विद्यालय खोलेका छौं। पढ्ने विद्यार्थी छैनन्। स्वास्थ्य चौकी खोलेका छौं। उपचार गर्न जाने जनताहरू सहर केन्द्रित हुँदैछन्,उनले भने,यो चुनौती सबैभन्दा ठूलो छ। बसाइँसराइको दर पहाडी जिल्लाहरूमा धेरै छ। युवाहरू कामको खोजीमा भौतारी रहेको र विदेशी रहेको अवस्था छ। मानव संशाधनलाई गाउँमै कसरी रोक्न सकिन्छ भन्ने तर्फ सबैको गम्भीर ध्यान जानुपर्ने मुख्यमन्त्री पाण्डेको भनाई छ। उनले विदेशमा युवाहरूले कमाउने आम्दानी गाउँमै गर्न सकिने भावना राज्यले जगाउनुपर्ने बताए। उनले राज्यले लगानी गरेर आशा र भरोसा जगाउन सकेमात्रै रित्तिएका घर र बाँझो परेका जमिनहरू फेरी पुनर्स्थापित गर्न सकिने बताए। उनले प्रदेश सरकारले आगामी आर्थिक वर्षको नीति तथा कार्यक्रम र बजेटमा सामूहिक खेतीलाई प्रोत्साहन गर्ने कार्यक्रम ल्याइने बताए। सामूहिक रूपमा व्यावसायिक खेती गर्नेलाई प्रोत्साहन गर्ने कार्यक्रम केहि पालिकाबाट आगामी वर्ष नै पाइलट प्रोजेक्टका रूपमा सुरुआत हुने उनले बताए। उनले किसानले उत्पादन गरेका वस्तु बजार नपाएर खेर जान नहुने बताउँदै राज्यले बजारको व्यवस्था गरिदिने प्रतिबद्धता व्यक्त गरे। पाइलट प्रोजेक्टको काम राम्रो भएमा प्रदेशभर नै लागु गर्दै लगिने मुख्यमन्त्री पाण्डेको भनाइ छ। पाण्डेले अराजक प्रवृत्तिबाट फाइदा लिनेहरूले जनताको संघर्षबाट प्राप्त उपलब्धीहरू संकटमा पारेको बताएका छन्। मुलुक संकटमा रहेका बेला विदेशमा मोजमस्ती गरिरहेकाहरू अराजकताको बलमा गणतन्त्र स्थापनाका लागि योगदान गरेकाहरूलाई दबाउन तल्लीन रहेको उनको आरोप थियो। पाण्डेले दलहरूमा रहेका कमीकमजोरी सच्याउनुपर्ने तर परिवर्तनको रक्षाका लागि सबै सर्वसाधारण लाग्नुपर्ने धारणा राखे। मुख्यमन्त्री पाण्डेले आफुले सुरु गरेका कार्यक्रम आफ्नै पालामा सम्पन्न हुने गरेर काम गर्ने बताए। उनले प्रदेश सरकार टुक्रे योजना र बजेटलाई नियन्त्रण गर्ने तयारीमा रहेको बताए। स्थानीय तहका जनप्रतिनिधिहरूको कार्यकाल सुरुवात भएको एक वर्ष भएको बताउँदै मुख्यमन्त्री पाण्डेले अहिले नै काम गर्यो गरेन भनेर मूल्यांकन गर्ने समय नभएको बताए।"
वैदेशिक रोजगारीबारे सेमिनार गर्न आएका दुई विदेशी नागरिक पक्राउ,काठमाडौं : वैदेशिक रोजगारीसम्बन्धी सेमिनारका लागि काठमाडौं आएका दुई जना विदेशी नागरिकलाई प्रहरीले पक्राउ गरेको छ। अनाधिकृतरूपमा सेमिनार गर्न लागेको भन्दै प्रहरीले नक्सालस्थित मेरियट होटलबाट उनीहरूलाई पक्राउ गरेको हो। काठमाडौं प्रहरी परिसरका प्रवक्ता सीताराम रिजालका अनुसार पक्राउ पर्नेमा बेलारुसका ३० वर्षीया महिला   र ३७ वर्षीय   रहेका छन्। उनीहरूले टिकटकमार्फत् विज्ञापन गरेर पोल्यान्डको रोजगारीबारे सेमिनार गर्न लागेका थिए। उनीहरूले करिब ५ हजार नेपालीहरूको सहभागीता हुने भन्दै होटल बुक गरेको प्रहरीले जनाएको छ। उक्त सेमिनारबारे सरकारी निकायहरूलाई खबरसमेत नगरेको भन्दै वैदेशिक रोजगार विभागसँग समन्वय गरी पक्राउ गरिएको प्रवक्ता रिजालको भनाइ छ। उनीहरूलाई थप अनुसन्धानका लागि प्रहरी वृत्त मालीगाउँमा राखिएको छ।
आइतबार देशका चारवटा प्रदेशमा वर्षा हुने,"काठमाडौं : आइतबार देशका चारवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, मधेस, बागमती र गण्डकी प्रदेशका पहाडी भूभागका केही स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश र मधेस प्रदेशको तराईका केही स्थानहरूमा हावाहुरीको समेत सम्भावना रहेको छ। आइतबार राति कोशी प्रदेश र गण्डकी प्रदेशका पहाडी भूभागका एकदुई स्थानमा मेघगर्जनचट्याङसहित क्षणिक वा हल्का वर्षाको सम्भावना रहेको छ।"
प्याडभित्र ब्राउन सुगर लुकाएर लैजाने खोज्ने एक युवती विमानस्थलबाट पक्राउ,झापा :भद्रपुरस्थित चन्द्रगढी विमानस्थलमा सेनेटरी प्याडभित्र प्रतिबन्धित लागूऔषध ब्राउन सुगर लुकाएर लैजाने खोज्ने एक युवती पक्राउ परेका छन्। पक्राउ पर्नेमा झापा जिल्ला कमल गाउँपालिका ७ घर भई हाल काठमाडौँ नारायण थान डेरा गरी बस्ने २६ वर्षीया एन्जल राई रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। शनिवार बिहान ११:०५ बजेको समयमा विमानस्थलमा खटिएका सुरक्षाकर्मीले शरीर चेकजाँच गर्ने क्रममा राईलाई १५ ग्राम ६६० मिलिग्राम ब्राउन सुगरसहित पक्राउ गरेको हो। उनी यति एयरलाइन्स चढेर काठमाडौँ जान लागेकी थिइन्। राईले लगाएको भित्रीबस्त्र (पेन्टी) मा प्याडको बीच भागमा प्लास्टिकमा पोको पारी ब्राउन सुगर लैजान खोजेका थिए। उनको साथमा रहेको नागरिकता र रेडमी मोबाइलसमेत बरामद गरी थप अनुसन्धानका लागि जिल्ला प्रहरी कार्यालय झापामा राखिएको डीएसपी रिजालले बताए। यसअघि गत वैशाख २१ गते विमानस्थलबाटै प्याडभित्र ब्राउन सुगर लुकाएर लान खोज्दा मकवानपुर हेटौँडा उपमहानगरपालिका१ घर भई झापाको मेचीनगर बस्ने २१ वर्षीया सोनी श्रेष्ठ र सन्ध्या श्रेष्ठ पक्राउ परेका थिए। भद्रपुर विमानस्थलबाट बुद्ध एयरको जहाजबाट काठमाडौँ जाने क्रममा उनीहरू पक्राउ परेका थिए। उनीहरूको साथबाट ७६ ग्राम ३४० मिलिग्राम ब्राउन सुगर बरामद भएको थियो।
कर्णालीमा डुबेर एक युवकको ज्यान गयो,टीकापुर : कैलालीको टीकापुर नगरपालिका५ स्थित कर्णाली नदीको दौलतपुर घाटमा डुबेर एक युवकको ज्यान गएको छ। वडा नम्बर ५ प्रेमनगरका १७ वर्षीय अमृत चौधरीको कर्णाली नदीमा नुहाउने क्रममा डुबेर ज्यान गएको हो। इलाका प्रहरी कार्यालय टीकापुरका प्रमुख डीएसपी उद्धवसिंह भाटले साढे २ बजेतिर नुहाउने क्रममा डुबेका उनको शव दौतलपुर घाट छेउमा फेला पारिएको बताए। गर्मी छल्न साथीसँगै नुहाउन कर्णाली नदीमा गएका उनको ज्यान गएको बताइएको छ। उनको टीकापुर अस्पतालमा पोष्टमार्टम गरिने प्रहरीले जनाएको छ।
अझै बनेन वडा कार्यालयको भवन,"धनकुटा : जिल्लाको सहिदभूमि गाउँपालिका१ को वडा कार्यालय भवन अझै निर्माण हुन सकेको छैन। वडा केन्द्र कहाँ राख्ने भन्ने विषयमा सहमति हुन भवन निर्माण हुन नसकेको हो। वडा स्थापना भएको ६ वर्ष बितिसक्यो। तर वडा केन्द्रको विषयमा अझै टुंगो लाग्न सकेको छैन। अहिले वडा कार्यालय अस्थायी रूपमा सेतीचोक स्थित निजी घरबाट कार्यालय सञ्चालन भइरहेको छ। वडा केन्द्र नतोकिएकै कारण २०७५ सालमा भवन निर्माणका लागि आएको बजेट समेत फिर्ता भएको थियो। जनप्रतिनिधि निर्वाचित हुनुअघि राज्य पुनर्संरचना आयोगले वडा नम्बर १ को केन्द्र धापलाई तोकेको थियो। तर २०७४ सालमा जनप्रतिनिधि निर्वाचित भएर आएपछि बसेको पहिलो गाउँसभा बैठकले घङ्घरीलाई वडा केन्द्र तोक्ने निर्णय गर्यो। गाउँसभाको बहुमत सदस्यले उक्त निर्णय पारित गरेको थियो। गाउँसभा बैठकमा घङघरीको पक्षमा १८ र धापको पक्षमा १० मत आएको थियो। गाउँसभाको उक्त निर्णय विरुद्ध धापका स्थानीयले तत्कालीन गाउँपालिका अध्यक्ष र वडा अध्यक्ष विरुद्ध जिल्ला अदालतमा मुद्दा दायर गरे। अदालतमा मुद्दा दायर गरेपनि पछि सहमतिमा उक्त मुद्दा फिर्ता भएको थियो। त्यसबेला राजनीति संयन्त्रले वडाको केन्द्र टेक्केडाँडा हुनुपर्छ भन्ने अडान लिएका थिए। यस वडा अत्यन्तै विकटमा पर्छ। एकतिरबाट तमोर नदी बगेको छ भने अर्को तिरबाट अरुण नदीले घेरिएको छ। सर्वदलीय छलफल सुरु वडा केन्द्र तोक्ने विषयमा सर्वदलीय छलफल सुरु गरेको वडाध्यक्ष रमेश राईले बताए। दुई चरणमा छलफल गरिएको उनले बताए। गत फागुन २७ र वैशाख १० गते वडाका सबै टोललाई समेट्ने गरी प्रतिनिधिमूलक रूपमा सर्वदलीय बैठक गरिएको थियो। वडाध्यक्ष राईका अनुसार छलफलबाट घर्घरी, टेम्केडाँडा, सेति चोक र धाप मध्ये एक ठाउँ हुनुपर्ने प्रस्ताव आएका छन्। सर्वपक्षीय छलफलबाट निर्णय हुनासाथ वडाबाट कार्यपालिका बैठकमा स्थानीय सरकार सञ्चालन ऐन अनुसार प्रस्ताव लगिने र उक्त प्रस्ताव गाउँसभाको बैठकबाट पारित गरिने उनले बताए। जीर्ण भवनमा कार्यसञ्चालन सेती चोकको डाँडामा एउटा कच्ची घर छन्। सोही कच्ची घरमा विगत ६ वर्षदेखि वडा कार्यालय सञ्चालनमा छ। कर्मचारी र जनप्रतिनिधिको कार्यकक्ष एउटै कोठामा छ। भवन सेवाग्राही मैत्रीपूर्ण छैन। साँघुरो कोठा हुँदा कार्यसञ्चालनमा समस्या हुने गरेको वडा सचिव अरविन्द केसीले बताए। कोठा अभावमा वडा समितिको बैठक बस्न समेत असहज हुन्छ। वडा समितिको कतिपय निर्णय गोपनीयताको हिसावले संवेदनशील हुन्छ। वडा समितिको बैठक सञ्चालन हुँदा कर्मचारी बाहिर जानुपर्ने अवस्था समेत सिर्जना उनले बताए। २०७४ असोज २९ गते प्रमाणीकरण भई जारी भएको स्थानीय सरकार सञ्चालन ऐन २०७४ को दफा ५ को वडाको संख्या, सीमाना र केन्द्र सम्बन्धको उपदफा ३ मा सभाले सम्बन्धित वडाको सिफारिसमा देहायका आधारमा तत्काल कायम रहेका सदस्य संख्याको बहुमतबाट प्रस्ताव पारित गरी वडाको केन्द्र तोक्नेछ भनेर उल्लेख गरेको छ। उक्त उपदफाले (क) जनसंख्या तथा जनसंख्या वितरणको अवस्था, (ख) भौगालिक निरन्तरता, अनुकूलता तथा विशिष्टता, (ग) भाषिक सांस्कृतिक तथा सामाजिक विशिष्टता, (घ) सेवा सुविधा वितरण अवस्था र सुगमता, (ङ) विद्यमान भौतिक पूर्वाधार लगायतलाई आधार मानेको छ। त्यस्तै सोही ऐनको दफा ६ वडाको संख्या र सीमाना हेरफेर गर्न सक्ने सम्बन्धको उपदफा ७ मा कुनै वडाको केन्द्र हेरफेर गर्न आवश्यक भएमा वडा समितिको परामर्शमा गाउँसभा वा नगर सभामा तत्काल कायम रहेको सदस्य संख्याको दुई तिहाइ बहुमतले प्रस्ताव पारित गरी वडाको केन्द्र हेरफेर गर्न सक्नेछ। तर यो ऐन प्रारम्भ भएपछि पहिलो पटकका लागि गाउँसभा वा नगर सभामा तत्काल कायम रहेको सदस्य संख्याको बहुमतले प्रस्ताव पारित गरी वडाको केन्द्र हेरफेर गर्न सक्नेछ भनि व्याख्या गरिएको छ। यता सहिदभूमि गाउँपालिका अध्यक्ष मनोज राईले सर्वदलीय छलफल भई वडाबाट निर्णय आएको खण्डमा गाउँसभाले वडा केन्द्रको निर्णय गर्नसक्ने बताए। उनका अनुसार तर प्रस्तावको रूपमा भन्दा पनि परामर्शका रूपमा आउन आवश्यक छ।"
टीकापुरमा तीन महिनामा २३ लागुऔषधसम्बन्धी मुद्दा,"टीकापुर : कैलालीको टीकापुरस्थित इलाका प्रहरी कार्यालयमा तीन महिनाको अवधिमा २३ वटा लागुऔषधसम्बन्धी मुद्दा दर्ता भएका छन्। गएको माघ २४ गतेदेखि यही वैशाखसम्म लागुऔषधका २३ मुद्दा दर्ता भएका छन् भने ३३ जना पक्राउ गरिएको कार्यालयका प्रमुख प्रहरी नायब उपरीक्षक उद्धवसिंह भाटले जानकारी दिए। लागुऔषध सेवनमा बालबालिकादेखि अधिकांश युवा सहभागिता देखिएपछि लागुऔषध सेवन तथा ओसारपसार रोक्न प्रहरीले कडाइ गरेको छ। 'लागुऔषधमा संलग्न अधिकांश युवा छन्,' प्रमुख प्रहरी नायब उपरीक्षक भाटले भने, 'पक्राउ परेकामध्ये अधिकांश १६ देखि ३५ वर्षका युवा छन्।' पक्राउ परेका युवाका साथबाट ५१ ग्राम सात सय मिलिग्राम खैरो हिरोइन, चरेस २६ ग्राम ६ सय मिलिग्राम र गाँजा एक सय २० ग्राम बरामद गरिएको उनले बताए। 'लागुऔषधको ठूलो डिलर भारततिरै हुने गरेको छ,' प्रहरी नायब उपरीक्षक भाटले भने, 'त्यहाँबाट ल्याएर यहाँका युवाले बिक्री वितरण गर्ने गरेका हामीले पाएका छौं। भारतबाट ल्याउनै नदिन कडाइ गर्नुका साथै लागुऔषध नियन्त्रणलाई प्राथमिकता दिएर काम गरिरहेका छौं।' लागुऔषध सेवनले सामाजिक, आर्थिक र शारीरिकरूपमा असर गर्नुका साथै अकालमै मृत्यु हुन सक्ने भएकाले लागुऔषध ओसारपसारसम्बन्धी केही जानकारी भए प्रहरीलाई सूचना उपलब्ध गराइदिन सबैलाई आग्रहसमेत गरेको छ। 'प्रहरीलाई समुदायले सूचना गरिदिनुपर्छ,' उनले थपे, 'लागुऔषध सेवनले एक मानिसमात्र बर्बाद हुँदैन, उसको परिवार र समाज बर्बाद हुन्छ। यसका असरहरु धेरै छन्।' इलाका प्रहरी कार्यालय टीकापुरले तीन महिनाको अवधिमा लागुऔषधसहित सार्वजनिक हितविरुद्धका १२, जुवा र चोरीसम्बन्धी तीनतीनलगायत ६६ वटा मुद्दा दर्ता गरी ९३ जनालाई पक्राउ गरिएको जानकारी दिएको छ। सोही अवधिमा १० जना फरार प्रतिवादीलाई पनि पक्राउ गरिएको प्रहरीले जनाएको छ। पछिल्लो समय प्रहरीले लागुऔषध नियन्त्रणमा सक्रियता देखाएको स्थानीय निर्मला कडायतले बताए। 'बालबालिका जोगाउन मुस्किल भएको छ। यस्तो अवस्थामा लागुऔषधको प्रयोग नियन्त्रणका लागि प्रहरी मात्रै सक्रिय भएर पुग्दैन,' उनले भने, 'हरेक अभिभावकले प्रहरीलाई सहयोग गर्नुका साथै आफ्ना बालबालिकालाई निगरानी पनि गर्नुपर्छ।'"
गैंडाको आक्रमणबाट एक जनाको मृत्यु,पौडेललाई आफ्नै घर पछाडि काम गरिरहेको अवस्थामा आज (शनिबार) बिहान ११ बजे गैंडाले आक्रमण गरेको हो। गैंडाको आक्रमणबाट गम्भीर घाइते पौडेलको उपचारका क्रममा भरतपुर अस्पतालमा ११:४५ बजे मृत्यु भएको हो। चितवन : गैंडाको आक्रमणबाट पश्चिम चितवनमा एक जनाको मृत्यु भएको छ भने अर्का एक घाइते भएका छन्। मृत्यु हुनेमा भरतपुर महानगरपालिका१७ नारायणचोकका ६० वर्षीय झलकराज पौडेल रहेका जिल्ला प्रहरी कार्यालयले जनाएको छ। पौडेललाई आफ्नै घर पछाडि काम गरिरहेको अवस्थामा आज (शनिबार) बिहान ११ बजे गैंडाले आक्रमण गरेको हो। गैंडाको आक्रमणबाट गम्भीर घाइते पौडेलको उपचारका क्रममा भरतपुर अस्पतालमा ११:४५ बजे मृत्यु भएको हो। यस्तै गैंडाको आक्रमणबाट स्थानीय ५७ वर्षीय टङ्कनाथ रेग्मी घाइते भएका छन्। रेग्मी सामान्य घाइते भएको र उपचारपश्चात् घर फर्किएको कार्यालयले जनाएको छ। रासस
दुर्घटना रोक्न सडकमा बिस्कुन सुकाउन प्रतिबन्ध,"पालिकाका प्रमुख प्रशासकीय अधिकृत गजेन्द्र थपलियाले शुक्रबार सूचना नै जारी गरेर मुख्य तथा भित्री सडकमा जथाभावी बिस्कुन नसुकाउन आग्रह गरेका हुन्। झापा : सडकमा बिस्कुन सुकाउँदा दुर्घटनाको जोमिख बढेकाले झापा गाउँपालिकाले प्रतिबन्ध लगाएको छ। कालोपत्र गरिएका ग्रामीण क्षेत्रका सडकमा किसानले उत्पादन गरेका मकै, धान, गहुँ लगायतका सामग्री सुकाउँदा हुने दुर्घटना रोक्न पालिकाले सूचना नै जारी गरेर प्रतिबन्ध लगाएको हो। पालिकाका प्रमुख प्रशासकीय अधिकृत गजेन्द्र थपलियाले शुक्रबार सूचना नै जारी गरेर मुख्य तथा भित्री सडकमा जथाभावी बिस्कुन नसुकाउन आग्रह गरेका हुन्। सूचनामा भनिएको छ, 'कृषिजन्य उपजका बिस्कुन सुकाइएका कारण सार्वजनिक यातायात सञ्चालनमा अवरोध सिर्जना भएको, आवतजावतमा कठिनाइ भएको तथा दुर्घटनाको जोखिम बढेकाले सो कार्य नगर्न र नगराउन सूचित गरिन्छ।' उनले सूचनाको अवज्ञा गरी बिस्कुन सुकाएमा सडकमा हुने दुर्घटनाजन्य घटनाको जिम्मेवार स्वयम् सुकाउने व्यक्ति नै हुनुपर्ने बताए। विशेषगरी पूर्वपश्चिम राजमार्गको दक्षिण क्षेत्रका सडकमा किसानले उत्पादन गरेका सामग्री विगत लामो समयदेखि सडकमा सुकाउने गरेको पाइन्छ। कचनकवल, हल्दिबारी, गौरीगञ्ज, कमल गाउँपालिका लगायतका भित्री सडकमा बिस्कुन सुकाइन्छ। रासस"
जनकपुरबाट काठमाडौं उड्न लागेको बुद्ध एयरको जहाजमा मुसा देखिएपछि,उक्त जहाज काठमाडौंबाट उडान भरेर बिहान साढे ८ बजे जनकपुर पुगेको थियो। जहाजमा ४९ यात्रु रहेका थिए। प्रवक्ता निरौलाले जहाजमा मुसा देखिएको खबर पाएपछि काठमाडौंबाट इन्जिनियरको टोलीले जनकपुर गएर जहाजको परीक्षण गरेपछि मात्रै उडान गरिने बताए। जनकपुर : जनकपुरबाट काठमाडौं उडान भर्ने तयारीमा रहेको बुद्ध एयरको जहाजमा मुसा देखिएपछि उडान स्थगित गरिएको छ । उक्त जहाज काठमाडौं उड्नै लाग्दा यात्रुले मुसा देखेपछि उडान रोकेर अहिले इन्जिनियरहरुले प्राविधिक मर्मत गरिरहेका छन् । बिहान ९:१५ बजे जनकपुरबाट काठमाडौं उडान तालिका रहेको जहाजमा यात्रुले मुसा देखिपछि उडान रोकेर जहाजको प्राविधिक चेकजाँच भइरहेको नेपाल नागरिक उड्डयन प्राधिकरणका प्रवक्ता जगन्नाथ निरौलाले जानकारी दिए। उक्त जहाज काठमाडौंबाट उडान भरेर बिहान साढे ८ बजे जनकपुर पुगेको थियो। जहाजमा ४९ यात्रु रहेका थिए। प्रवक्ता निरौलाले जहाजमा मुसा देखिएको खबर पाएपछि काठमाडौंबाट इन्जिनियरको टोलीले जनकपुर गएर जहाजको परीक्षण गरेपछि मात्रै उडान गरिने बताए। बुद्ध एयरका सूचना अधिकारी दीपेन्द्रकुमार कर्णका अनुसार उक्त जहाज अहिले इन्जिनियरले चेकजाँच गरिरहेका छन् । प्राविधिक परीक्षणपछि जहाज सञ्चालनमा आउनेछ । सो जहाजका यात्रुलाई अर्को जहाजमार्फत काठमाडौँ ल्याइसकिएको कर्णले बताए।
मेघगर्जन र चट्याङ्सहित पानी पर्ने,"महाशाखाका अनुसार आज कोशी, बाग्मती र गण्डकी प्रदेशका केही स्थानमा मेघगर्जन तथा चट्याङसहित पानी पर्ने सम्भावना रहेको छ। ती क्षेत्रको मौसम अहिले आंशिक बदली रहेको छ। काठमाडौं : देशमा अहिले पश्चिमी वायुका साथै स्थानीय वायुको सामान्य प्रभाव रहेको छ। प्रीमनसुनी गतिविधि सक्रिय नै रहेकाले आज पहाडी क्षेत्रका थोरै ठाउँमा मेघगर्जन र चट्याङ्सहित पानी पर्ने सम्भावना रहेको जल तथा मौसम पूर्वानुमान महाशाखाले जनाएको छ। महाशाखाका अनुसार आज कोशी, बाग्मती र गण्डकी प्रदेशका केही स्थानमा मेघगर्जन तथा चट्याङसहित पानी पर्ने सम्भावना रहेको छ। ती क्षेत्रको मौसम अहिले आंशिक बदली रहेको छ। काठमाडौँ उपत्यकामा पनि आज दिउँसोपछि हल्का वर्षाको सम्भावना रहेको महाशाखाद्वारा प्रकाशित बुलेटिनमा उल्लेख छ। यसैगरी आज कोशी र मधेस प्रदेशका तराई क्षेत्रमा हावाहुरीको सम्भावना रहेको मौसमविद् सञ्जीव अधिकारीले जानकारी दिए। आज राति पनि कोशी र गण्डकी प्रदेशमा मौसम आंशिकदेखि सामान्य बदली रहने अनुमान गरिएको छ। ती क्षेत्रका पहाडी थोरै ठाउँमा मेघगर्जन र चट्याङसहित क्षणिक वर्षाको सम्भावना रहेको छ। अबका तीन दिन नै देशको मौसम यस्तै रहने जल तथा मौसम पूर्वानुमान महाशाखाले जनाएको छ। रासस"
आफैंलाई आगो लगाएकी महिलाको उपचारका क्रममा मृत्यु,रामेछापको मन्थली नगरपालिका६ भलुवाजोर घर भएकी श्रेष्ठले शुक्रबार अपराह्न ३ बजे आफ्नै शरीरमा पेट्रोल छर्केर आगो लगाएको प्रहरीले जनाएको छ । काठमाडौं : काठमाडौंको चन्द्रागिरि नगरपालिका९ स्थित मच्छेगाउँमा आफैंलाई आगो लगाएर गम्भीर घाइते भएकी ३६ वर्षीया शान्ति श्रेष्ठको उपचारका क्रममा आज बिहान मृत्यु भएको छ । रामेछापको मन्थली नगरपालिका६ भलुवाजोर घर भएकी श्रेष्ठले शुक्रबार अपराह्न ३ बजे आफ्नै शरीरमा पेट्रोल छर्केर आगो लगाएको प्रहरीले जनाएको छ । आगोले जलेर गम्भीर घाइते भएकी श्रेष्ठको आज बिहान कीर्तिपुरस्थित बर्न अस्पतालमा मृत्यु भएको जिल्ला प्रहरी परिसर काठमाडौंका सूचना अधिकारी तथा प्रहरी उपरीक्षक सीताराम रिजालले जानकारी दिए। श्रेष्ठ चन्द्रागिरि९ मा श्रीमान्सँगै डेरामा बस्दै आएको प्रहरीले जनाएको छ । घटनाका विषयमा आवश्यक अनुसन्धान भइरहेको प्रहरीले जनाएको छ । रासस
गोरखाका युक्त गुरुङ सातौंपटक सगरमाथा शिखरमा,"गोरखा, लाप्राकका ३४ वर्षीय युक्त गुरुङ गत मंगलबार सगरमाथाको सफल आरोहण गरेर फर्किए। इलिट एक्सपेड कम्पनीमार्फत राती १२ बजे आरोहणमा गएका उनले ८,८४८ मिटर अग्लो शिखर बिहान आठ बजे चुमेका थिए। गोरखा : कामिरीता शेर्पाले २७ औँ पटक सगरमाथा आरोहण गरेर सबैभन्दा धेरैपटक सगरमाथा आरोहण गर्नेको नयाँ रेकर्ड कायम गरेका छन्। गैरशेर्पा समुदायमध्ये गोरखाका युक्त गुरुङले पनि सात पटक सगरमाथा आरोहणको रेकर्ड कायम गरेका छन्। गोरखा, लाप्राकका ३४ वर्षीय युक्त गुरुङ गत मंगलबार सगरमाथाको सफल आरोहण गरेर फर्किए। इलिट एक्सपेड कम्पनीमार्फत राती १२ बजे आरोहणमा गएका उनले ८,८४८ मिटर अग्लो शिखर बिहान आठ बजे चुमेका थिए। साथै यस वर्ष २४ घण्टाको अन्तरालमा आठहजारभन्दा अग्ला दुई हिमाल आरोहण गरेका छन्। मंगलबार सगरमाथा आरोहण गरेका उनले बुधबारै ८,५१६ मिटर अग्लो ल्होत्सेको सफल आरोहण गरेका हुन्। केही दिनमा ८,५८६ मिटर अग्लो कञ्चनजंगाको आरोहण गर्ने तयारी गर्दै छन्। आरोहीहरुको गाउँ भनेर चिनिने गोरखा लाप्राकका युक्त गुरुङ सबैभन्दा धेरैपटक सगरमाथा आरोहण गर्ने गोरखाका पहिलो आरोही बनेका छन्। यसअघि सन् २०११ मा २२ वर्षको उमेरमा उनले पहिलो पटक सगरमाथा आरोहण गरेका थिए। त्यसपछि २०१७ मा, २०१८ मा, २०१९ मा, २०२२ मा र २०२३ मा सफल आरोहण गरेका हुन्। सन् २०२२ को मे १५ र १७ मा दुईपटक आरोहण गरेका थिए। यसअघि उनले आठहजार मिटरभन्दा अग्ला छ वटा हिमाल आरोहण गरिसकेका छन्। गोरखास्थित ८,१६३ मिटर अग्लो मनास्लु चारपटक आरोहण गरिसकेका छन्। त्यस्तै अन्नपूर्ण प्रथम, पाकिस्तानस्थित माउण्ड केटु र ब्रोडपिक आरोहण गरेका हुन्। १७ वर्षको उमेरदेखि पर्वतारोहण क्षेत्रमा लागेका उनको भविष्य पनि पर्वतारोहण कर्ममै बिताउने लक्ष्य छ। लाप्राकका आठजनाद्वारा सगरमाथा आरोहण, यस वर्ष मात्रै चारजना आरोहीको गाउँ भनेर चिनिने गोरखा लाप्राकका आठ जनाले सगरमाथा आरोहण गरेका छन्। उनीहरुमध्ये चार जनाले यसपटक आरोहण गरेका हुन्। लाप्राकबाट प्रतिनिधित्व गरी पहिलोपटक इमानसिँह गुरुङले सगरमाथा आरोहण गरेपछि लाप्राकका युवाहरु पर्वतारोहणतर्फ आकर्षित भएका थिए। इमानसिँहले दुईपटक सगरमाथा आरोहण गरेका थिए। इमानको सफलतापछि अहिलेसम्म तुल्सिङ गुरुङ(दुईपटक), मुलाल गुरुङ, युक्त गुरुङ(सातौँपटक), सुमन गुरुङ, इमान गुरुङ, सन्दीप गुरुङ र बिसबहादुर गुरुङले सगरमाथा आरोहणमा सफलता हाँसिल गरेका हुन्। शेर्पा तथा गाइडमा अत्याधिक काम गर्ने खुम्बु क्षेत्रका बासिन्दाबाहेक सगरमाथा धेरै जनाले आरोहण गर्ने नेपालका अन्य गाउँमामध्य लाप्राक पर्छ। नेपालकै पहिलो अन्तर्राष्ट्रिय पर्वतारोहण पथप्रदर्शक सुनार गुरुङ पनि लाप्राककै हुन्। स्वर्गीय इमान गुरुङको सगरमाथा सफल आरोण र पर्यटन व्यवसायमा सफलतापछि लाप्राकका धेरैजना पर्यटन व्यवसायमा आवद्ध छन् । लाप्राकका २५ वर्षीय सन्दीपद्वारा पहिलो पटक सगरमाथा आरोहण लाप्राकका २५ वर्षका सन्दीप गुरुङले २४ घण्टाको अन्तरालमा आठहजार भन्दा अग्ला दुई हिमाल आरोहण गरेका छन्। आरोहीहरुको गाउँ भनेर चिनिने लाप्राकका सन्दीपले गत मंगलबार ८,८४८ मिटर अग्लो सगरमाथा र बुधबार ८,५१६ मिटर अग्लो ल्होत्सेको सफल आरोहण गरेका हुन्। २०१७ सालदेखि आरोहण गर्न सुरु गरेको भए पनि आठहजार मिटरभन्दा अग्लो मनास्लु हिमाल गत वर्ष आरोहण गरिसकेका छन्। सगरमाथा आरोहणका लागि गत वर्ष प्रयास गरेको भए पनि यसपटक पहिलोचोटी सफल आरोहण गरेको उनले बताए। दुबै हिमाल उनले इलिट एक्सपेड कम्पनीमार्फत आरोहण गरेका हुन्। यसअघि उनले छ हजार मिटरभन्दा अग्ला अमादब्लम, हिमलुङलगायत ६ वटा हिमाल आरोहण गरिसकेको बताउँछन्। हिमाल आरोहणमै भविष्य देखेका उनले आउँदो जुन, जुलाईमा पाकिस्तानको केटु र ब्रोडपिक आरोहण गर्ने लक्ष्य राखेका छन्।"
राजस्व संकलनमा वृद्धि,"जोमसोम : मुस्ताङमा चालू आर्थिक वर्ष २०७९०८० को १० महिनामा ट्राफिक राजश्व दोब्बरले वृद्धि भएको छ। यस अविधमा २ हजार ८५७ वटा सवारी साधनलाई कारबाही गर्दा ३५ लाख १९ हजार ५ सय राजश्व संकलन भएको जिल्ला ट्राफिक कार्यालय मुस्ताङका निमित्त इञ्चार्ज प्रहरी हवल्दार महेश लम्सालले जानकारी दिए। उनका अनुसार मुस्ताङ भित्रिएका सवारी साधन तथा स्थानीय स्तरमा सञ्चालन हुने सवारी साधनलाई नियम विपरीत सवारी चलाएकालाई कारबाही गर्दा गतवर्षको तुलनामा दोब्बरले ट्राफिक राजश्व वृद्धि भएको हो। कार्यालयका अनुसार ट्रक र टिपर ११०, बस १०३, जीप कार २ हजार ९३, मोटरसाइकल ४६४, ट्याक्सी १२ र मादक पदार्थ सेवन गरी सवारी चलाउने १२ चालकलाई कारबाही गरिएको छ। कारबाहीमा परेका सवारी साधनमध्ये १ हजार ४५५ वटा प्रयोजन विपरीत सवारी चलाउने अर्थात् निजी सवारीलाई कारबाही गर्दा २९ लाख १० हजार राजश्व संकलन भएको कार्यालयले जनाएको छ। पछिल्लो समय यातायात व्यवस्था विभागले ट्राफिक नियम उल्लंघन गर्ने सवारी साधनको जरिवाना शुल्क ५ सयदेखि २ हजारसम्म उठाउन व्यवस्था गरेको हो। यसअघि ट्राफिक नियम विपरीत सवारी चलाउनेलाई ५ सयदेखि १ हजारसम्म मात्र जरिवाना रकम उठाउने व्यवस्था गरेको थियो। मुस्ताङमा गत आर्थिक वर्षको १२ महिनामा कुल १३ लाख ७४ हजार राजश्व उठेको थियो।"
रातो मच्छिन्द्रनाथको रथलाई सुरक्षा,"ललितपुर : वर्षा र सहकालका देवताका रूपमा विश्वास गरिने रातो मच्छेन्द्रनाथको रथलाई रथारोहनदेखि रातदिन प्रहरी र पूजारीको सुरक्षामा राखिएको छ। मच्छिन्द्रनाथको ठूलो रथ र मीननाथको सानो रथसँगै रहेका मूर्ति चोरी नहोस् भनेर सुरक्षाका लागि छ जना सुरक्षाकर्मी खटिएको जिल्ला प्रहरी कार्यालय ललितपुरका प्रहरी सहायक निरीक्षक रोहन महर्जनले जानकारी दिए। रथारोहनको सुरुको दिनदेखि मुख्य पुजारी सुरोजन शाक्य (जलपानेजु), सहायक पुजारी भीमरत्न शाक्य (खल पानेजु) सहित चार सहयोगी रथको सुरक्षा तथा पूजापाठका लागि खटिएका हुन्। मच्छिन्द्रनाथको रथ सुरक्षा तथा पूजापाठका लागि खटिएका सहयोगी स्वर्णिम महर्जनका अनुसार यदि कुनै कारण रथ दुर्घटना भएमा मूर्तिलाई अरूले छुन नमिल्ने हुँदा सहयोगीले मूर्तिलाई सुरक्षित साथ राख्न सहयोगीको आवश्यकता परेको हो। साइतअनुसार करिब दुई महिनाभन्दा बढी चल्ने रातो मच्छिन्द्रनाथको जात्रा हालः केही दिनयता लगनखेलको थती टोलमा रोकिएको छ। थति टोलमा पूजापाठ गर्न भक्तजनको बिहान र बेलुका भीडभाड हुने गरेको छ। पुजारीको सहयोगका लागि खटिएका अर्का सहयोगी सुजल बज्राचार्यका अनुसार प्रत्येक वर्ष पुजारी परिवर्तन छन्। दुई पुजारीको सहयोगका लागि खटिएका चार सहयोगीले धूप बाल्ने, प्रसाद दिने र लिनेलगायतका कार्य गर्छन्। पुल्चोकमा रथारोहण गरी सुरु भएको मच्छिन्द्रनाथको रथयात्रा ललितपुरको गाःबाहल, मङ्गलबजार, सुन्धारा, लगनखेललगायत विभिन्न ठाउँमा घुमाइएको छ। साइतअनुसार हालः लगनखेलको थती टोलमा रोकिएको मच्छिन्द्रनाथको रथलाई लगनखेलबाट यही जेठ ८ गते पश्चिमतिर तानेर जावलाखेल पुर्याइनेछ। विद्या, धन, सम्पत्ति, शान्ति, समृद्धिलगायत सबै कुरा मागे पनि मेरो रूप रङ्ग राम्रो होस् भनेर माग्न नहुने संस्कृतिविद् बताउँछन्। रातो मच्छेद्रनाथको जात्रा नेपालमा मनाइने जात्रामध्येकै सबैभन्दा लामो जात्रा हो। जावलाखेलमा पुर्याएर भोटो देखाएपछि मच्छिन्द्रनाथलाई सानो खटमा राखेर बुङ्गमती पुर्याएपछि जात्रा समापन हुन्छ। पौराणिक कथनअनुसार १२ वर्षसम्म अनिकाल लागेपछि भक्तपुरका तत्कालीन राजा नरेन्द्र देवले यस जात्राको सुरुआत गराएको किंवदन्ती रहेको छ।"
"विराटनगरमा नालीमा डुबेर नाबालिकाको मृत्यु, अन्त्येष्टि गर्न लागेको शव प्रहरीले उठायो","विराटनगर : विराटनगरमा नालीमा डुबेर मृत्यु भएकी नाबालिकाको शव अन्त्येष्टि गर्ने तयारी हुँदै गर्दा प्रहरीले उठाएको छ। विराटनगर महानगरपालिका१८ का गौतम मण्डलकी डेढ वर्षीया छोरी छोटी मण्डलको शव उठाएर प्रहरीले पोस्टमार्टमका लागि कोसी अस्पताल ल्याएको हो। १८ महिनाकी छोटीको घर अगाडिको नालीमा डुबेर मृत्यु भएको अवस्थामा शनिबार बिहान १० बजेतिर शव फेला परेको थियो। प्रहरीको प्रारम्भिक अनुसन्धानबाट खेल्ने क्रममा घरअगाडि रहेको डेढ फुटजति गहिरो नालीमा डुबेर छोटीको मृत्यु भएको खुलेको छ। अभिभावक र आफन्तले नेपालभारत सीमा क्षेत्रको दशगजा नजिक खाल्डो खनेर शवको दाहसंस्कार गर्ने तयारी गरेका थिए। नालीको पानीमा डुबेर नाबालिकाको मृत्यु भएपनि प्रहरीलाई घटनाको जानकारी नगराइकन अन्त्येष्टिको तयारी गरिएको थियो। स्थानीयले घटनाका बारेमा जानकारी गराउना साथ इलाका प्रहरी कार्यालय रानी र अस्थायी प्रहरी पोस्ट भेडियारीको टोली घटनास्थल पुगेको थियो। खाल्डो खनेर गाड्ने तयारी हुँदै गर्दा प्रहरीले दिउँसो १:१५ बजेतिर शव उठाएर पोस्टमार्टमका लागि अस्पताल ल्याएको हो। घरनजिक डेढ फुटजति गहिरो नाली रहेछ। खेल्दै पुगेकी बालिकाको त्यही नालीमा डुबेर मृत्यु भएको खुल्यो, मोरङ प्रहरीका प्रवक्ता डीएसपी रन्जनकुमार दाहालले भने, त्यसरी अकाल मृत्यु हुँदा कानुनी प्रक्रिया पूरा गर्नुपर्छ। शवको पोस्टमार्टम गरिनुपर्छ। कानुनी प्रक्रिया पूरा गर्नुपर्छ भन्ने अभिभावकलाई थाहा नभएकाले प्रहरीलाई घटनाको जानकारी नदिइकन शवको अन्त्येष्टि गर्न खोजेको पाइएको उनले बताए। दाहालका अनुसार शवलाई पुर्न खोल्डो खनेर तयार पारिसकेको अवस्थामा पुगेको प्रहरीले उठाएर पोस्टमार्टमका लागि अस्पताल ल्याएको हो। सुरुमा अभिभावक र छरछिमेकी कसैले पनि नदेखेका कारण नालीमा डुबेपछि माथि निस्कन नसक्दा मृत्यु भएको अवस्थामा नाबालिकाको शव फेला परेको प्रारम्भिक अनुसन्धानबाट खुलेको उनले बताए। घटनास्थल पुगेको प्रहरीले कानुनी प्रक्रिया पूरा गर्दै अन्त्येष्टि गर्नबाट रोकेर शवलाई अस्पताल ल्याएको जानकारी उनले दिए। अकाल मृत्युमा पूरा गर्नुपर्ने कानुनी प्रक्रियाका बारेमा प्रहरीले स्पष्ट पारेपछि शवको पोस्टमार्टम गराउन अभिभावक र आफन्त तयार भएको डीएसपी दाहालको भनाइ छ। घटनाका बारेमा थप अनुसन्धान भइरहेको जानकारी उनले दिए।"
विराटनगर महानगरले गर्यो शैक्षिक शुल्क निर्धारण,"विराटनगर महानगरपालिका शैक्षिक प्रशासन महाशाखाका अधिकृत कृष्ण भट्टराईका अनुसार वैशाख १ गतेदेखि १५ गतेसम्म भर्ना अवधी तोकिएको थियो। विराटनगर : शैक्षिक शत्र सुरु भएको झण्डै एक महिनापछि विराटनगर महानगरपालिकाले संस्थागत विद्यालयको मासिक शुल्क निर्धारण गरेको छ। अधिकांश अविभावकहरुले शुल्क बुझाइसकेपछि महानगरपालिकाले शैशिक सत्र २०८० को मासिक शुल्क निर्धारण गरेको हो । चैत्र मसान्तसम्म महानगरपालिकाले संस्थागत विद्यालयहरुको मासिक शैक्षिक शुल्क निर्धारण गर्नु पर्ने शिक्षा नियमावलीमा उल्लेख गरिएको छ। शैक्षिक शुल्क निर्धारण गर्न शिक्षा नियमावली अनुसार नयाँ शैक्षिक सत्र सुरु हुनुभन्दा तीन महिना अगाडि संस्थागत विद्यालयले महानगरपालिकामा शुल्क प्रस्ताव गर्नुपर्ने प्रावधान छ। तर महानगरपालिका भित्र सञ्चालनमा रहेको संस्थात विद्यालयहरुले शुल्क प्रस्ताव नगरेकाले ढिलो भएको विराटनगर महानगरपालिका शिक्षा महाशाखा अधिकृत कृष्ण भट्टराईले जानकारी दिए । अभिभावकले विद्यार्थी भर्ना गरेर वर्षभरिको वा आधा वर्षको शुल्क बुझाइसकेपछि महानगरपालिकाले शुल्क निर्धारण गरेर सार्वजानिक गरेपछि अविभावकहरु समेत मारमा परेका छन्। विराटनगर महानगरपालिका शैक्षिक प्रशासन महाशाखाका अधिकृत कृष्ण भट्टराईका अनुसार वैशाख १ गतेदेखि १५ गतेसम्म भर्ना अवधी तोकिएको थियो। भर्ना हुन बाँकी छिटपुट विद्यार्थीका लागि त्यसपछि पनि भर्ना हुने अवसर दिइएको थियो। तर, शुल्क निर्धारण र त्यसको सार्वजानिकीकरण भने वैशाख २६ गते मात्रै गरिएको छ। महानगरपालिकाले चालु शैक्षिक सत्रमा संस्थागत विद्यालयतर्फ ग श्रेणीका विद्यालयको मासिक शुल्क निर्धारण गरेको छ। जसमा आधारभूत तह कक्षा १५ लाई एकहजार ७०० देखि दुई हजार २००, कक्षा ६८ का लागि दुई हजार २०० देखि २ हजार ७०० र माध्यमिक तह कक्षा ९१२ का लागि दुई हजार ७०० देखि चार हजार अधिकतम शुल्क लिन पाउने निर्णय छ। ग श्रेणीका विद्यालयलाई तोकिएको शुल्कमा ख श्रेणीका विद्यालयले २५ प्रतिशत र क श्रेणीका विद्यालयले ५० प्रतिशत वृद्धि गरेर लिन पाउने प्रावधान हुन्छ। अभिभावकले आफ्ना छोराछोरी भर्ना गर्ने समयमा कुन विद्यालय कुन श्रेणीमा सूचिकृत भएको छ भन्ने यकिन गर्न जरुरी छ। शिक्षा नियमावली २०५९ अनुसार मासिक शुल्कलाई पढाई शुल्क मानिएको छ। सुरु भर्ना भएका विद्यार्थीसँग मासिक शुल्कमा नबढ्ने गरी मात्रै भर्ना शुल्क लिनुपर्ने हुन्छ। वार्षिक शुल्क लिंदा दुई मासिक शुल्कमा नबढ्ने गरी लिन पाउने प्रावधान छ। त्यस बाहेक संस्थागत विद्यालयका लागि विविध शीर्षकमा लिन पाउने शुल्क हुन्छ। शिक्षा नियमावली अनुसार विद्यालयले अन्य शीर्षकका शुल्क समायोजन गरे पनि विविध शीर्षकमा लिन पाउने शुल्कमा भने कस्ने गरेको छ। विविध शीर्षकमा खेलकुद, अतिरिक्त क्रियाकलाप, परीक्षा, खाजा, आवास जस्ता उपशीर्षक राखिएका हुन्छन्। विद्यालयले दिने सुविधाका आधारमा शुल्क निर्धारण हुने गर्दछ। महानगरको निर्धारण शुल्कभन्दा बढी अभिभावकबाट विद्यालयले लिएको पाइए फिर्ता गर्नु पर्ने निर्णयसमेत भएको छ। नियमावली अनुसार कक्षामा ३३ जना विद्यार्थीलाई औसत मान राखेर शुल्क निर्धारण गर्नुपर्ने हुन्छ। तर, विराटनगरले कक्षामा ५० जना विद्यार्थी रहेको औसत मान राखेर शुल्क निर्धारण गरेको दावी अधिकृत भट्टराईको छ।"
भुटानी शरणार्थी शिविरबाट ब्राउन सुगरसहित ६ जना पक्राउ,"उनीहरू पक्राउ परेसँगै सेवनकर्ता १९ वर्षीय मन्दिप दर्जी, १९ वर्षीय अविराज गुरुङ, २३ वर्षीय मिलन गुरुङ र २४ वर्षीया दिलु तामाङ समेत शिविरबाट पक्राउ परेका जिल्ला प्रहरी कार्यालय झापाले जनाएको छ । प्रहरीले उनीहरुको साथबाट २ थान मोबाइलसमेत बरामद गरेको छ । झापा : दमकस्थित भुटानी शरणार्थी शिविरबाट लागू ओैषध ब्राउन सुगरसहित ६ जना पक्राउ परेका छन् । दमक नगरपालिका३ बेलडाँगीस्थित शरणर्थी शिविरमा शुक्रबार साँझ ६ बजे लागुऔषध बिक्री वितरण भइरहेको गोप्य सुचनाको आधारमा प्रहरी चौकी बाघखोर र सशस्त्र प्रहरी बल सुरक्षा बेस क्याम्प बेलडाँगीबाट खटिएको प्रहरी टोलीले स्थानीय ४१ वर्षीया निर्पा राई र ३२ वर्षीय सन्जोग गुरुङलाई ६ ग्राम ब्राउन सुगरसहित पक्राउ गरेको हो। उनीहरू पक्राउ परेसँगै सेवनकर्ता १९ वर्षीय मन्दिप दर्जी, १९ वर्षीय अविराज गुरुङ, २३ वर्षीय मिलन गुरुङ र २४ वर्षीया दिलु तामाङ समेत शिविरबाट पक्राउ परेका जिल्ला प्रहरी कार्यालय झापाले जनाएको छ । प्रहरीले उनीहरुको साथबाट २ थान मोबाइलसमेत बरामद गरेको छ । पक्राउ परेका ६ जनालाई आवश्यक कारवाहीका लागि इलाका प्रहरी कार्यालय दमकमा राखिएको जनाइएको छ।"
सिर्सिया नदीको पानी बोकेर किन गर्दैछन् वीरगञ्जदेखि काठमाडौं पैदलयात्रा?,"वीरगञ्जबाट सुरु भएको पैदलयात्रा ११ औँ दिनमा राजधानी काठमाडौँ पुग्ने र सिंहदरबार अगाडि सिर्सिया नदीको पानी पोखेर विरोध जनाउने कार्यक्रम तय भएको उनले जानकारी दिए। यसपछि पनि सरकारले ध्यान नदिए माइतीघरमा धर्ना बस्ने कार्यक्रम रहेको उनको भनाइ छ। वीरगञ्ज : पर्साको सिर्सिया नदीलाई प्रदूषणमुक्त बनाउन चुरे तथा वनजङ्गल संरक्षण अभियानले वीरगञ्जदेखि काठमाडौंसम्मको पदयात्रा सुरु गरेको छ। सिर्सिया नदीलाई प्रदूषणमुक्त बनाउन सरकारलाई दबाब दिने उद्देश्यले अभियानका संयोजक सुनिल यादवको नेतृत्वमा अभियान्ता पैदलयात्रा सुरु गरेका हुन्। प्रदूषित सिर्सिया नदीको पानी बोकेर पैदलयात्रामा निस्केको अभियनता सरोजराय यादवले बताए। वीरगञ्जबाट सुरु भएको पैदलयात्रा ११ औँ दिनमा राजधानी काठमाडौँ पुग्ने र सिंहदरबार अगाडि सिर्सिया नदीको पानी पोखेर विरोध जनाउने कार्यक्रम तय भएको उनले जानकारी दिए। यसपछि पनि सरकारले ध्यान नदिए माइतीघरमा धर्ना बस्ने कार्यक्रम रहेको उनको भनाइ छ। सिर्सिया नदी प्रदूषण नियन्त्रणका लागि वीरगञ्ज महानगरपालिकाले पनि अभियान चलाउँदै आएको छ। नदी प्रदूषण गर्ने जो कसैलाई पनि कारबाही गर्ने रणनीतिअनुसार नदीमा फोहर गर्नेलाई महानगरपालिकाले जरिवानासमेत गरिसकेको छ। पर्साबारा औद्योगिक कोरिडोरका उद्योगबाट निष्किने फोहोरका कारण सिर्सिया नदी प्रदूषित हुँदै आएको छ। महानगरले उद्योगलाई पनि कारबाही गर्ने तयारीअनुरुप मरियम लेदरसहित पाँच वटा उद्योगलाई पत्र नै पठाएर चेतावनी दिएको छ। सिर्सिया नदीलाई फोहररहित बनाउने महानगरपालिकाको लक्ष्य भएकाले जथाभावी फोहर नफ्याँक्न पटक पटक आग्रह गरेपनि उद्योगीले बेवास्ता गर्दै आएकाले कारबाही गर्न लागेको वीरगञ्ज महानगरपालिकाका नगरप्रमुख राजेशमान सिंहले बताए। सिर्सिया नदी प्रदूषण नियन्त्रणका लागि वीरगञ्ज महानगरपालिकाले नदीमा फोहर र रसायनयुक्त पानी सिधै मिसाउँदै आएका उद्योगको अनुगमनसमेत गरेको थियो। महानगरका उपप्रमुख इम्तियाज आलम नेतृत्वको अनुगमन टोलीले केही महिनाअघि श्री निधि टेक्सटाइल्स प्रालि, ब्रिटानीया नेपाल प्रालि, शक्ति दाल मिल र शक्ति वायरमा पुगेर अनुगमन गरेका थिए। अनुगमनका क्रममा ती उद्योगले उद्योगबाट निस्कने फोहर पानी सोझै नदीमा मिसाउने गरेको पाइएपछि फोहर व्यवस्थापन गर्न उद्योगीहरुलाई सुझाव दिएपनि कार्यान्वयन नभएपछि कारबाही गर्ने तयारी गरिएको प्रमुख प्रशासकीय अधिकृत पौडेलको भनाइ छ। सिर्सिया नदी सफा बनाउने अभियनमा उद्योगीले आफ्ना उद्योगमा ट्रिटमेण्ट प्लाण्ट राखेर सहयोग गर्नुपर्नेमा उद्योगी जिम्मेवारीबाट पन्छिँदै आफ्नो स्वार्थ मात्रै हेर्ने गरेकाले अब सिधै कारबाही गरिने महानगरपालिकाले जनाएको छ। बाराको सिमराभन्दा पश्चिम पर्ने रामवनस्थित वनबाट बग्न सुरु गरेको र्सिसिया नदी पर्साको वीरगञ्ज सहर हुँदै भारतको रक्सौलसम्म पुगेको छ। पर्साबारा औद्योगिक कोरिडोरका उद्योगबाट उत्सर्जित हुने रसायनयुक्त प्रदूषित पानी र फोहर पर्दाथ सिधै नदीमै उत्सर्जन हँदै आएका कारण सिर्सिया नदी विगत तीन दशकयतादेखि प्रदूषित बनेको हो। छाला, डिस्टीलरी, टेक्सटाइल, घ्यू, साबुनलगायतका उद्योगबाट निस्कने रसायनयुक्त पानी खोलामा बगाइन्छ। जीवजन्तुका सडेगलेका छाला, रौँ, खरानी, लेदोलगायतका विकार प्रशोधन नगरी नदीमा सिधै बगाउने र फालिन्छ। जसले गर्दा सिर्सिया नदि प्रदूषित र दुर्गन्धित बनेको हो। सिर्सिया नदी आसपासका स्थानीयले प्रदूषण रोक्न माग गर्दै पटकपटक आन्दोलन समेत गर्दै आएका छन्। रासस"
दार्चुलामा थ्रेसरको पट्टामा बेरिएर घाइते भएका बालकको मृत्यु,दार्चुला : दार्चुलामा एक बालकको मृत्यु भएको छ। गहुँ चुट्ने थ्रेसर मेसिनको पट्टामा बेरिएर घाइते भएका १३ वर्षीय विनोदसिंह धामीको मृत्यु भएको हो। उपचारका क्रममा नौगाड गाउँपालिका४ सिप्टीस्थित मल्लामट्टेका धामीको मृत्यु भएको हो। उनी शुक्रबार दिउँसो थ्रेसरको पट्टामा बेरिएर घाइते भएका थिए। कक्षा ५ मा अध्ययनरत विनोदको उपचारका क्रममा शुक्रबार राति गोकुलेश्वर अस्पतालमा मृत्यु भएको जिल्ला प्रहरी कार्यालय दार्चुलाले जनाएको छ।
वाग्लेलाई हटाउने निर्णय कार्यान्वयन नगर्न उच्च अदालतको आदेश,विराटनगर : खेलकुद विकास बोर्ड कोशीका सदस्य सचिव हंशराज वाग्लेलाई हटाउने प्रदेश सरकारको निर्णय तत्काल कार्यान्वयन नगर्न उच्च अदालत विराटनगरले अन्तरिम आदेश दिएको छ । उच्च अदालतका न्यायाधीश कमलकृष्ण अधिकारीको इजलासले प्रदेश सरकारको बर्खास्त गर्ने निर्णय कार्यान्वयन नगर्न आदेश दिएको हो । कोशी प्रदेश सरकारको बुधबार बसेको मन्त्रिपरिषद् बैठकले वाग्लेलाई बर्खास्त गर्ने निर्णय गरेको थियो। सरकारले निर्णय गर्नबितिकै वाग्लेले उच्च अदालत विराटनगरमा रिट दायर गरेका थिए । शुक्रबार सरकारको निर्णय कार्यावन्यन नगर्ने आदेश दिएको सदस्य सचिव वाग्लेले जानकारी दिए। उच्च अदालतको आदेश आउन साथ आफू कार्यालयमा आएर हाजिर भएको उनले बताए । वाग्लेलाई हटाउने तयारी गरेको सामाजिक विकास मन्त्रालयले दुई पटक स्पष्टीकरण सोधेको थियो । वैशाख १४ गतेदेखि १६ गतेसम्म झापाको दमकमा आयोजित प्रथम मुख्यमन्त्री कप राष्ट्रिय पुरुष भलिबल प्रतियोगिता आयोजना गर्ने क्रममा ब्यानरमा आयोजकको रूपमा कोशी प्रदेशको नाम उल्लेख नभएको भन्दै मन्त्रालयले वैशाख १७ गते पहिलो र २९ गते दोस्रो पटक स्पष्टीकरण मागेको थियो । दुवै स्पष्टीकरणको जवाफसमेत चित्तबुझ्दो नभएको जनाउँदै सामाजिक विकास मन्त्री बुद्धिकुमार राजभण्डारीको प्रस्तावमा मन्त्रिपरिषद् बैठकले वाग्लेलाई पदमुक्त गरेको थियो ।
कर्णालीमा बेपत्ता बुढाको पुत्ला बनाएर दाहसंस्कार,"सिमकोट : कर्णाली नदीमा बेपत्ता भएका अदानचुली गाउँपालिकाका सवारी चालक छक्क बुढा नभेटिएपछि घरपरिवारले आज पुत्ला बनाएर दाहसंस्कार गरेका छन्। बिहीबार दिउँसो १२ बजे अदानचुलीको आरजितेमा माछा मार्न कर्णाली नदी पार गर्ने क्रममा नदीमा बेपत्ता भएका बुढाको सबैतिरबाट खोजि कार्य गर्दा पनि नभेटिएपछि जीवित नरहेको निचोड निकालेर घर परिवारले स्थानीय परम्परा अनुसार दाहसंस्कार गरेको उनका आफन्त अदानचुली २ बुढाबाडाका लालबहादुर बुढाले बताए । बेली (हिजो) बिहिबार दिउँसो माछा मार्ने जाल हातमा बोकेर कर्णाली पारी जाने क्रममा कर्णालीको बीच भागमा डुबेको समयदेखि श्रीनगर र गल्फागाड प्रहरी चौकीका सुरक्षाकर्मी, अदानचुली गाउँपालिकाका पदाधिकारी र कर्मचारी, स्थानीय गरी झण्डै तीन सयको संख्यामा जम्मा भएका मानिसले नदी किनारका अधिकांश ठाउँमा खोजेपनि न लाश न शाश (श्वास) केही भेटिएन बुढाले अन्नुपूर्णसँग भने, खोजी कार्यमा केही टुंगो नलागेपछि सबैको सल्लाहमा हामीले बेपत्ता भएका छक्कको पुल्तो (पुत्लो) मै स्थानीय परम्पराअनुसार दाहसंस्कार गर्ने काम गरेका हौं। गाउँपालिकाको एम्बुलेन्स चलाउँदै आएका चालक बुढा बेपत्ता भएसँगै अदानचुली गाउँपालिकाले दुःख व्यक्त गर्दै खोजी कार्यमा खटिन सबै पक्षलाई आग्रह गरेको थियो। तर २४ घण्टासम्म कतैबाट केही टुंगो नलागेपछि अन्ततः बुढाको अन्त्यष्टी गरिएको जनाइएको छ। सूर्योदय माध्यामिक विद्यालय व्यवस्थापन समितिका सदस्य, नेकपा माओवादी केन्द्र २ नम्बर वडा कमिटीटका अध्यक्ष समेत रहेका बुढा कर्णाली नदीमा बेपत्ता भएपछि उनी सम्बद्ध संघसंस्था, पार्टी र आफन्तजनले गहिरो दुःख व्यक्त गरिरहेका छन्। कर्णाली नदीमा पानीको बहाब बढेका कारण पनि बुढाको खोजी कार्यमा थप जटिलता उत्पन्न भएको अदानचुली गाउँपालिकाका निमित्त प्रमुख प्रशासकीय अधिकृत मेघनाथ शाहीले जानकारी दिए।"
मुक्तिनाथमा लेक लागेर एक जनाको मृत्यु,"चितवन जिल्ला भरतपुर महानगर पालिका१२ बशन्तचोक गुन्द्राङ बस्ने ५७ वर्षीय लक्ष्मीकान्त पुराजुलीको लेक लागेर मृत्यु भएको जिल्ला प्रहरी कार्यालय मुस्ताङले जनाएको छ। जोमसोम : मुस्ताङको पवित्र धार्मिक स्थल मुक्तिनाथमा (हाइअल्टिच्युड)लेक लागेर शुक्रबार एक जना तीर्थालुको मृत्यु भएको छ। चितवन जिल्ला भरतपुर महानगर पालिका१२ बशन्तचोक गुन्द्राङ बस्ने ५७ वर्षीय लक्ष्मीकान्त पुराजुलीको लेक लागेर मृत्यु भएको जिल्ला प्रहरी कार्यालय मुस्ताङले जनाएको छ। चितवनदेखि परिवारसहित ६ जनाको टोली जीप चढेर बुधबार मुस्ताङ आइपुगेका चन्द्रकान्त शुक्रबार बिहान मन्दिरको १०८ धारामा स्नान गर्ने क्रममा अचानक बेहोस भइ ढलेका थिए। बेहोस भइ ढलेका चन्द्रकान्तलाई तत्काल मुस्ताङ अस्पतालमा उपचार गर्न लगिएकोमा अस्पतालका चिकित्सकले उनलाई मृत घोषणा गरेका थिए। अस्पतालले (हाईअल्टिच्युड) लेक लागेर मृत्यु भएको बताइएको छ। जिल्ला प्रहरी कार्यालय मुस्ताङका सूचना अधिकारी प्रहरी निरीक्षक धर्म अधिकारीले लेक लागेर मृत्यु भएका व्यक्तिको शव परिवारजनलाई हस्तान्तरण भइसकेको र शव चितवन घर लगेको जानकारी दिए। यसको अघिल्लो दिन बिहिबार भारत बैङ्लोरका ६७ वर्षीया महिला सौभाग्यवतीको लेक लागेर मृत्यु भएको थियो। उनी मुक्तिनाथको १०८ धारामा स्नान गर्ने क्रममा बेहोस भइ ढलेकी थिइन्। योसँगै चालु आर्थिक वर्ष मुस्ताङमा (हाइअल्टिच्युड) अर्थात लेक लागेर मृत्यु हुनेको संख्या १२ पुगेको छ। जसमध्ये ८ जना भारतीय, २ जना तेस्रो मुलुकका पर्यटक र २ जना नेपाली छन्। मुस्ताङमा मंसिरदेखि यता १२ जनाको लेक लागेर मृत्यु भएको प्रहरी निरीक्षक अधिकारीले बताए। उनका अनुसार मंसिर महिनामा २ गते दुई जना विदेशी, चैत्र महिनामा महिनामा ८ जना भारतीय, वैशाख महिनामा १ जना भारतीय र १ जना नेपाली र वैशाखको पहिलो हप्तामा २ भारतीय र १ जना नेपालीको लेक लागेर मृत्यु भएको हो। वैशाखको पहिलो हप्ता नबित्दै मुक्तिनाथ दर्शन गर्न आएका ३ जना तीर्थालुले हाइअल्टिच्युडका कारण ज्यान गुमाएका हुन्। मुस्ताङ अस्प्ताल जोमसोमका एमडिजिपी डाक्टर मुखिया घलेले पछिल्लो समय लेक लागेर भारतीय पर्यटकको मृत्यु हुने क्रम बढेको बताए। उनका अनुसार कतिपय भारतीय पर्यटकले उच्चउचाइको भूगोलमा होल्डिङ नगरी आउने गरेको, स्वास्थ्य परीक्षण नगर्ने र दीर्घ रोग भएका भारतीय पर्यटकहरुले आवश्यक सजगता अपनाउन नसक्दा लेक लागेर स्वास्थ्य समस्या आउने गरेको बताए। मुस्ताङ आउने भारतीय पर्यटकलाई स्वास्थ्य सचेतना सम्बन्धी जानकारी दिन आवश्यक रहेको औल्याए। मुक्तिनाथ मन्दिर परिसरभित्र गण्डकी प्रदेश सरकारको सहयोग र स्थानीय तहको समन्वयमा ६ महिना अघि हाईअल्टिच्युड हेल्थ डेस्क स्थापना गरिएको थियो। त्यहाँ एक जना हेल्थ असिस्टेनसहित अक्सिजन र अल्टिच्युड सम्बन्धी स्वास्थ्य सामाग्रीको व्यवस्था रहेको वारागुङ१ झारकोटका स्वास्थ्य चौकीका ईञ्चार्ज सुवास अधिकारीले जानकारी दिए। उनका अनुसार मुक्तिक्षेत्रको रानीपौवा बजारमा समुदाय स्तरमा अक्सिनसहितको स्वास्थ्य क्लिनिक सञ्चालनमा छ भने झारकोटमा स्वास्थ्य चौकी छ। स्वास्थ चौकीका इञ्चार्ज अधिकारीले अल्टिच्युडका बिरामीलाई आफन्त र साथीहरुले तत्काल हेल्थ डेस्कमा ल्याउन ढिलाइ गर्ने गर्दा उपचारमा समस्या आउने गरेको बताए। उनले बेसी स्थानबाट उच्चउचामा हतार हतार गरी दर्शन गर्न आउँदा बिरामीले तापक्रम मेन्टन गर्न नसक्ने अवस्था र सामुहिक रुपमा आउँदा बिरामीलाई उपचारमा यथोचित समन्वय हुन नसक्ने लगायतका कारणले आपत्कालीन उद्दारमा समस्या हुने गरेको बताए। उनले मुस्ताङ आउने पर्यटक तथा तीर्थालुलाई हाइअल्टिच्युड सम्बन्धी जनचेतनाको खाँचो रहेको उल्लेख गरे।"
उच्च शिक्षा पढ्न विदेशिने क्रम रोक्न आग्रह,"शिक्षा, विज्ञान तथा प्रविधि मन्त्रालयका सहसचिव डा हरि लम्सालले नीतिगतरुपमा सरकारले गर्नुपर्ने जति सम्बोधनको प्रयास गरे पनि सोचबमोजिम परिणाम आउन नसकेको स्वीकारे। काठमाडौं : स्वदेशका विश्वविद्यालयलाई गुणस्तरीय बनाई उच्च शिक्षाका नाममा विद्यार्थी विदेशिने क्रम रोक्न शिक्षाकर्मीले आग्रह गरेका छन् । उच्चशिक्षाको वर्तमान अवस्थाबारे उच्च शिक्षालय तथा माध्यमिक विद्यालय सङ्घ (हिसान), काठमाडौँ र खबर एजुकेशन डटकमद्वारा आयोजित नीतिगत संवादमा वक्ताले त्रिभुवन विश्वविद्यालय र अन्य विश्वविद्यालयमा वार्षिक क्यालेण्डर कार्यान्वयन नहुनु, नवप्रवर्तन, अध्ययन अनुसन्धानमुखी र रोजगारमुखी शिक्षा नहुनु, विद्यार्थीको शुल्कको मापनमा एकरुपता नहुनुलगायतका समस्या देखिएको जनाएका छन् । शिक्षा, विज्ञान तथा प्रविधि मन्त्रालयका सहसचिव डा हरि लम्सालले नीतिगतरुपमा सरकारले गर्नुपर्ने जति सम्बोधनको प्रयास गरे पनि सोचबमोजिम परिणाम आउन नसकेको स्वीकारे। त्रिभुवन विश्वविद्यालयका शिक्षाध्यक्ष प्रा डा शिवलाल भुसालले विश्वविद्यालयका राजनीतिक हस्तक्षेपले संस्कृतिकै रुप लिएकामा चिन्ता व्यक्त गर्दै त्यसलाई तोड्न कोसिस भइरहेको बताए। हिसानका केन्द्रीय अध्यक्ष रमेश सिलवालले विश्वविद्यालयलाई राजनीतिक हस्तक्षेप र बन्द हड्तालमुक्त बनाउन आग्रह गर्दै उच्च शिक्षाका नाममा लाखौँ रकम विदेशिने अवस्था अन्त्य गर्न नेपाल सरकार, सम्बन्धित विद्यालय र कलेज गम्भीर हुनुपर्ने बताए। शिक्षा मन्त्रालयको आँकडाअनुसार आर्थिक वर्ष २०७९०८० मा ९२ हजार एक सय ४१ विद्यार्थीले विदेशमा अध्ययनका लागि अनुमतिपत्र लिएको देखिन्छ भने हाल दैनिक यो सङ्ख्या पाँच सयका हाराहारीमा रहेको छ । नेपाल राष्ट्र बैंकको तथ्याङ्कअनुसार पछिल्लो नौ महिनाको अवधिमा रु ६७ अर्ब १९ करोड बाहिरिएको छ । अघिल्लो आवको सोही अवधिमा ४३ अर्ब ६७ करोड बाहिरिएको थियो ।"
बालिकालाई बलात्कार गरेको आरोपमा एक जना पक्राउ,वीरगन्ज : बारामा १३ वर्षिया एक बालिकालाई बलात्कार गरी फरार रहेका एक युवकलाई प्रहरीले पक्राउ गरेको छ। पक्राउ पर्नेमा बाराको आदर्श कोतवाल गाउँपालिका३ घटनियाका २५ वर्षीय बिशोरी बैठा रहेका छन्। प्रहरीका अनुसार गत कात्तिक १६ गते राति साढे ९ बजे बैठा र उनका साथीले शौचालय गर्न घर बाहिर निस्किएकी गाउँकै १३ वर्षीया बालिकालाई बलात्कार गरेका थिए। बलात्कारको घटनालगत्तै फरार रहेका बैठालाई काभ्रे जिल्लामा लुकिछिपी बसेको अवस्थामा पक्राउ गरिएको बाराका प्रहरी प्रवक्ता प्रहरी नायब उपरीक्षक पुरुषोत्तम पाण्डेले जानकारी दिए। काभ्रेबाट पक्राउ परेका बैठालाई जिल्ला प्रहरी कार्यालय बाराको हिरासतमा राखेर थप अनुसन्धान भइरहेको पाण्डेले बताए। घटनामा संलग्न बैठाका साथी अझै पनि फरार रहेकाले उनको पनि खोजी भइरहेको पाण्डेले बताए।
छिमेकीसँग विवाद हुँदा हत्या,रौतहट : छिमेकीसँगको सामान्य विवादमा छुरा प्रहार हुँदा रौतहटमा एकजनाको ज्यान गएको छ। गौर नगरपालिका७ सिसवा टोलका ३५ वर्षीय शेख कविरले छुरा प्रहार गर्दा उनका छिमेकी ५० वर्षीय यार महदम खानको मृत्यु भएको प्रहरीले जनाएको छ। शुक्रबार राति करिव १० बजे दुवैबीच केही भनाभन हुँदा कविरले मृतक खानको पेटमा छुरा प्रहार गरेका प्रहरीले जनाएको छ। पेट र छातिमा गम्भीर चोट लागेका खानलाई तत्काल उपचारका लागि प्रादेशिक अस्पताल गौर पुर्याउँदा डाक्टरले मृत घोषणा गरेको प्रहरीले जनाएको छ। प्रहरी टोली घटनास्थल पुग्दा अभियुक्त फरार रहेको जिल्ला प्रहरी कार्यालय रौतहटका प्रहरी निरीक्षक विन्देश्वर यादवले बताएका छन्। हत्या आरोपी अभियुक्त मानसिक रोगी रहेका र उनको खोजी भइरहेको प्रहरीले जनाएको छ। गौर नगरपालिकाका मेयर शम्भु साहले फरार अभियुक्तलाई तत्काल पक्राउ तथा घटनाको सत्यतथ्य छानबिन गर्न स्थानीय प्रशासनसँग माग गरेका छन्।
टीकापुरमा तीन महिनामा २३ लागुऔषधसम्बन्धी मुद्दा,"टीकापुर : कैलालीको टीकापुरस्थित इलाका प्रहरी कार्यालयमा तीन महिनाको अवधिमा २३ वटा लागुऔषधसम्बन्धी मुद्दा दर्ता भएका छन्। गएको माघ २४ गतेदेखि यही वैशाखसम्म लागुऔषधका २३ मुद्दा दर्ता भएका छन् भने ३३ जना पक्राउ गरिएको कार्यालयका प्रमुख प्रहरी नायब उपरीक्षक उद्धवसिंह भाटले जानकारी दिए। लागुऔषध सेवनमा बालबालिकादेखि अधिकांश युवा सहभागिता देखिएपछि लागुऔषध सेवन तथा ओसारपसार रोक्न प्रहरीले कडाइ गरेको छ। 'लागुऔषधमा संलग्न अधिकांश युवा छन्,' प्रमुख प्रहरी नायब उपरीक्षक भाटले भने, 'पक्राउ परेकामध्ये अधिकांश १६ देखि ३५ वर्षका युवा छन्।' पक्राउ परेका युवाका साथबाट ५१ ग्राम सात सय मिलिग्राम खैरो हिरोइन, चरेस २६ ग्राम ६ सय मिलिग्राम र गाँजा एक सय २० ग्राम बरामद गरिएको उनले बताए। 'लागुऔषधको ठूलो डिलर भारततिरै हुने गरेको छ,' प्रहरी नायब उपरीक्षक भाटले भने, 'त्यहाँबाट ल्याएर यहाँका युवाले बिक्री वितरण गर्ने गरेका हामीले पाएका छौं। भारतबाट ल्याउनै नदिन कडाइ गर्नुका साथै लागुऔषध नियन्त्रणलाई प्राथमिकता दिएर काम गरिरहेका छौं।' लागुऔषध सेवनले सामाजिक, आर्थिक र शारीरिकरूपमा असर गर्नुका साथै अकालमै मृत्यु हुन सक्ने भएकाले लागुऔषध ओसारपसारसम्बन्धी केही जानकारी भए प्रहरीलाई सूचना उपलब्ध गराइदिन सबैलाई आग्रहसमेत गरेको छ। 'प्रहरीलाई समुदायले सूचना गरिदिनुपर्छ,' उनले थपे, 'लागुऔषध सेवनले एक मानिसमात्र बर्बाद हुँदैन, उसको परिवार र समाज बर्बाद हुन्छ। यसका असरहरु धेरै छन्।' इलाका प्रहरी कार्यालय टीकापुरले तीन महिनाको अवधिमा लागुऔषधसहित सार्वजनिक हितविरुद्धका १२, जुवा र चोरीसम्बन्धी तीनतीनलगायत ६६ वटा मुद्दा दर्ता गरी ९३ जनालाई पक्राउ गरिएको जानकारी दिएको छ। सोही अवधिमा १० जना फरार प्रतिवादीलाई पनि पक्राउ गरिएको प्रहरीले जनाएको छ। पछिल्लो समय प्रहरीले लागुऔषध नियन्त्रणमा सक्रियता देखाएको स्थानीय निर्मला कडायतले बताए। 'बालबालिका जोगाउन मुस्किल भएको छ। यस्तो अवस्थामा लागुऔषधको प्रयोग नियन्त्रणका लागि प्रहरी मात्रै सक्रिय भएर पुग्दैन,' उनले भने, 'हरेक अभिभावकले प्रहरीलाई सहयोग गर्नुका साथै आफ्ना बालबालिकालाई निगरानी पनि गर्नुपर्छ।'"
पृथ्वीको तापक्रमले सीमा नाघ्दै,"काठमाडौं : मानवीय गतिविधि र एल निनो (प्राकृतिक मौसमी प्रक्रिया)का कारण आउँदो पाँच वर्षमा विश्वव्यापी तापक्रम १५ डिग्रीभन्दा माथि पुग्ने विश्व मौसम विज्ञान संगठन (डब्लूएमओ)ले दाबी गरेको छ। एक प्रतिवेदन सार्वजनिक गर्दै डब्लूएमओले १५ डिग्रीको थ्रेसहोल्ड पार गर्ने ६६ प्रतिशत सम्भावना रहेको जनाएको हो। तापक्रम वृद्धिको असर समग्र क्षेत्रमा पर्ने जनाउँदै, प्रतिवेदनमा भनिएको छ, महासागरहरू सामान्यभन्दा तातो भएपछि एल निनोको प्रभाव देखिन्छ। डब्लूएमओले सार्वजनिक गरेको प्रतिवेदनमा जलवायु परिवर्तनका कारण तापमान बढिरहेको बेला एल निनोले थप तापक्रम बढाउन योगदान गरेको जनाएको छ। हाल विश्वव्यापी तापक्रम ११ डिग्री पुगिसकेको छ। त्यसैगरी डब्लूएमओले सन् २०२३ देखि २०२७ को एउटा वर्ष कम्तीमा १५ डिग्रीभन्दा माथि तापक्रम हुने निश्चित प्रायः रहेको जनाएको छ। डब्लूएमओका सेक्रेटरी जेनेरल प्रोफेसर पेटेरी टालास भन्छन्, तापक्रम वृद्धि गराउने एल निनो आउँदो महिनादेखि विकास हुने आकलन गरिएको छ। यसले स्वास्थ्य, खाद्य सुरक्षा, पानी व्यवस्थापन र वातावरणमा दूरमार्गी असर गर्नेछ। त्यसका लागि पूर्वतयारीका साथ बस्नु पर्नेछ। तापक्रम वृद्धिसँगै चरम मौसमी घटना झनै बढ्ने छन्। समुद्रको सतह बढ्नेछ। हिमनदी पग्लिनेलगायत विपद्को समाना गर्नु पर्नेछ। सन् १९९१ देखि २०२० को तुलनामा सन् २०२३ देखि २०२७ को मेदेखि सेप्टेम्बरमा कतिपय क्षेत्रमा औसतभन्दा कम वर्षा हुनेछ। समुद्री तापक्रम असमान तरिकाले बढिरहेको पनि उल्लेख गरिएको छ। जलवायु परिवर्तनसम्बन्धी अन्तर्राष्ट्रिय नीतिका विश्लेषक मञ्जित ढकाल तापमान १५ बढी हुनु भनेको अझ धेरै विपद्को सामना गर्नुपर्ने सन्देश दिएको बताउँछन्। उनका अनुसार समुद्रको सतहको तापमानमा प्रत्येक पाँचदेखि सात वर्षको अन्तरालमा आउने उतारचढावले मौसमी प्रक्रियालाई असर गर्छ। दक्षिणपूर्व र समुद्रमा प्रत्येक पाँचसात वर्षमा समुद्रको तापमान बढ्छ। त्यसले हावा हलुका बनाउँछ। हलुका हावा माथि जान्छ। हलुका हावा माथि गएपछि अर्को हावा आएर त्यहाँ बस्छ। त्यसले हावाहुरी ल्याउँछ। बादलको प्रक्रियालाई फरक पारिदिन्छ। त्यसले कुनै ठाउँमा बढी पानी पर्छ। कुनै ठाउँमा सुक्खा लाग्छ। तर, जुन बेला एल निनो बन्छ त्यो बेला तापमान बढ्छ। एल निनो प्राकृतिक प्रक्रिया नै रहेको उनले बताए। एल निनो लगातार एउटै अवस्थामा रहन्छ भन्ने छैन। सन् २०२३ देखि २०२७ को कुनै एउटा वर्ष तापक्रम बढेर, फेरि घट्ने सम्भावना पनि हुन्छ, ढकालले भने एल निनो सकिएपछि त्यसको प्रभाव घट्छ। पहिलेको अवस्थामा आउन सक्छ। जलवायु परिवर्तनका कारणले मात्रै सन् २०३५ सम्ममा विश्वको तापक्रम १५ डिग्री पुग्ने प्रक्षेपण छँदै थियो । तर, एल निनोको प्रभावले २०२७ सम्ममा १५ डिग्री काट्ने देखाएको हो। यसले पृथ्वीको तापक्रम बढाउन थप योगदान गरेको छ। तापक्रम बढ्दा नेपाललगायतका मुलुक थप प्रभावित बन्नेछन्। किनकि अन्य क्षेत्रमा १५ डिग्री तापक्रम बढ्दा हिन्दुकुश हिमालयन क्षेत्रमा २ डिग्री तापक्रम बढ्ने आकलन छ। सन् २०३० देखि २०४० को अवधिमा सामना गर्नुपर्ने भनिएका जलवायुजन्य असर यही दशकमा भोग्नुपर्ने देखिएको ढकालले बताए। जसले चरम मौसमी घटनाहरू पुनरावृत्ति र बारम्बार यस्ता घटना हुने भएका छन् । जलवायु परिवर्तनका कारण ११ डिग्री तापक्रम बढिसकेको छ। तर, एल निनोको सानो प्रभावले पनि १५ डिग्री बढी हुने प्रक्षेपण भइसक्नु गम्भीर विषय हो। मानवीय गतिविधिबाट भएको जलवायु परिवर्तनको असर रोक्न कार्बन उत्सर्जन बढी गर्ने धनी राष्ट्रहरू साथै अरब, भारत, चीनले प्रतिबद्धताहरू पूरा गर्नुपर्ने उनले जनाए। अर्का वरिष्ठ जलाधारविज्ञ, मधुकर उपाध्यायले १५ डिग्री एउटा सीमा भएको र १५ भन्दा धेरै बढ्न पनि सक्ने जनाए। प्वाइन्ट पाँच डिग्री तापक्रम बढ्नु भनेको भयंकर ठूलो कुरा हो उपाध्यायले भने अहिलेसम्मे ११ डिग्री बढिसकेको छ। अब प्वाइन्ट ४ बाँकी छ। ११ डिग्री बढ्दा मात्रै डरलाग्दा विपद्हरू भएका छन्। युरोपको खडेरी, हिटवेभदेखि पाकिस्तानको बाढी ११ डिग्रीमा भए। त्यसैले १५ डिग्री बढी तापक्रम पुग्दाको अवस्था झनै भयंकर हुन सक्ने उनले बताए। उपाध्यायका अनुसार एल निनो तापक्रमको कुरा हो। समुद्रको तापक्रम हो। यो वर्ष एल निनो बढी हुनेवाला छ। यसले वायुमण्डल बढी तताउँछ। समुद्र बढी तातिएपछि माथि पनि तातिन्छ। समुद्रको पानी सेलाउन समय लाग्छ। आउने पाँच वर्षमा कुनै एउटा वर्ष १५ डिग्रीभन्दा बढी तापक्रम हुने भनिएको छ। सोही तापक्रम कायम रहन्छ वा रहन्न भन्ने विषयमा आकलन मात्र गर्न सकिने उनले बताए। उनले थपे तर बढिसकेको तापक्रम नघट्न पनि सक्छ। खतराको घण्टी बजिसकेको छ। उपाध्यायका अनुसार सन् २०१५ मा भएको पेरिस सहमतिमा १५ डिग्री तापक्रम कायम राख्नुपर्ने सहमति भएको थियो। २ डिग्री पुग्दा अत्यन्त गम्भीर विपद्हरू भोग्नुपर्ने भएकाले त्योभन्दा पहिला नै १५ डिग्रीमा सीमित गर्ने छलफल भएको हो। १५ डिग्रीमै व्यवस्थापन गर्न सके अनुकूलनका काम गर्न सकिन्छ। धेरै क्षति गर्दैैन। अहिलेका विकासका टेन्डलाई पनि निरन्तरता गर्न सकिन्छ भन्ने थियो। त्यसका लागि २०३० सम्ममा ४५ प्रतिशत उत्सर्जन घटाउनुपर्ने भन्दै २०१५ मा सहमति भयो। २०१८ मा आइपुग्दा १५ डिग्रीमा सीमित हुनुपर्छ भन्नेमा अझ दृढ भए। त्यसपछि दोस्रा राष्ट्रिय निर्धारित योगदान (एनडीसी) बनाइयो। त्यसमा हरेक कोप बैठकहरूमा प्रतिबद्धता बढाउने कुरा आए। हरेक देशले धेरै उत्सर्जन घटाउने एनडीसी बनाए। नेपालले पनि २०२० मा बुझायो। तर, सबैले कार्बन उत्सर्जन घटाउँछु भने पनि उत्सर्जन बढ्दै गयो। सन् २०२२ सबैभन्दा द्रूतगतिमा तापक्रम बढेको वर्ष भयो। उत्सर्जनका कारण भएको तापक्रम वृद्धिमा थप प्रश्रय एल निनोले दिएको छ।"
गोसाइँकुण्डमा १० दिने विशेष मेला सुरु,"गङ्गा दशहरा पर्वअन्तर्गत आरम्भ भएको १० दिने विशेष मेला भर्नका लागि टाढा टाढाबाट आएका भक्तजनले आज बिहानैदेखि कुण्डमा स्नान तथा भगवान् शिवको पूजा आरधना गर्न थालेका छन्। रसुवा : रसुवा जिल्लाको उच्च भागमा अवस्थित पवित्र तीर्थस्थल गोसाइँकुण्डमा आजदेखि विशेष मेला सुरू भएको छ । गङ्गा दशहरा पर्वअन्तर्गत आरम्भ भएको १० दिने विशेष मेला भर्नका लागि टाढा टाढाबाट आएका भक्तजनले आज बिहानैदेखि कुण्डमा स्नान तथा भगवान् शिवको पूजा आरधना गर्न थालेका छन्। शिवको दर्शन गर्नाले आफ्ना मनोकाङ्क्षा पूरा हुने धार्मिक विश्वास रहिआएको छ । गोसाइँकुण्ड मेलाको पहिलो दिन आज तीर्थ पुग्ने भक्तजनले दिनभरिनै कुण्डमा स्नान तथा विशेष पूजा गर्ने गर्दछन् । समुद्र मन्थन गर्दा निस्केको कालकुट विष सेवनका कारण भएको छटपटी र डाहा शान्त पार्न जलको खोजी गर्दै भगवान् शिव निलाद्रि पर्वत पुग्नुभएको धार्मिक मान्यता रहेको छ । त्रिशूल प्रहारबाट निलाद्री पर्वतमा जल उत्पन्न गराई पानीको प्यास मेट्नु भइं त्यही जलले बनेको पोखरीमा शिव शङ्कर भगवान् विराजमान रहनुभएको बताइएको छ । कुण्डमा डुबुल्की मारेपछि शक्तिले उकालोमा जाँदा लागेको सम्पूर्ण थकाइ समाप्ति भएको अनुभव प्राप्त हुँदै आएको छ । निलाद्री पर्वतअर्थात् गोसाइँकुण्ड तीर्थ समुद्री सतहबाट चार हजार तीन सय ८० मिटरको उचाइमा अवस्थित रहेको छ । पवित्र कुण्डमा स्नान गर्दा शारीरिक रोगव्याधसमेत हट्ने मान्यता रहिआएको छ । कालकुट विषपान गरी प्राणी बचाउने शिवको दर्शनका लागि जिन्दगीमा एक पटक गोसाइँकुण्ड पुग्नै पर्ने मान्यता रहिआएको छ । स्थानीय पुरोहित टङ्कप्रसाद ढकाल (टङ्कु गुरु) ले उत्तरगया धाम बेत्रावती पुगेर स्नान तथा गङ्गा पूजन गरी गोसाइँकुण्ड जानुपर्ने, चोलाङ पाटीमाथि बाटोमा ढुङ्गा राखेर घर बनाउने र लौरी विनायकमा लौरी चढाइ गोसाइँकुण्ड जानुपर्ने, कुण्डमा भगवान्को दर्शन गरी फर्किदा ल्याएको जल धैबुङस्थित कालिका मन्दिरमा चढाएर घर जाँदा पुण्य मिल्ने मान्यता रहेको बताए। आज पहिलो दिन करिब पाँच सय भक्तजनले गोसाइँकुण्डमा स्नान गर्ने र भक्तजनको आउनेक्रम जारी रहेको लाङटाङ राष्ट्रिय निकुञ्जका सूचना अधिकारी एवं सहायक संरक्षण अधिकृत मिलन सापकोटाले जानकारी दिए। दशहरा पर्वमा १० दिन एवं जनैपूर्णिमा पर्वका अवसरमा पाँच दिन गरी प्रत्येक वर्ष १५ दिन निलाद्री पर्वतमा विशेष मेला लाग्ने परम्परा रहिआएको छ । यस वर्षको गङ्गा दशहरा पर्वमा पाँच हजार भक्तजन गोसाइँकुण्ड पुग्ने प्रक्षेपण गरिएको जनाउँदै लाङटाङ राष्ट्रिय निकुञ्जले भनेको छ सबै यात्रुको सङ्ख्यात्मकरूपमा लगत राखिने छ । यात्रुको चापलाई मध्यनजर राखी नेपाल प्रहरीले यथेष्ट सुरक्षा प्रबन्ध मिलाइसकेको जनाउँदै जिल्ला प्रहरी प्रमुख सुवास बुढाथोकीले कुनै स्थानमा सुरक्षा चाहिएमा वा उद्धार गर्नुपर्ने अवस्था सिजर्ना भएमा नेपाल प्रहरीको निःशुल्क फोन नं १०० मा खबर गरिदिन यात्रुसमक्ष अनुरोध गरिएको बताए। ट्राफिक व्यवस्थापनअन्तर्गत यात्रुले ल्याएका सवारी साधन धुञ्चेमा पार्किङ एवं सुरक्षाको प्रबन्धसमेत तय गरिसकिएको उनले जानकारी दिए। यात्रुको चापलाई मध्यनजर राख्दै भोजनको उचित व्यवस्थापनका लागि होटल व्यवसायीले आवश्यक दाल, चामल, नुन, तेलजस्ता खाद्यान्न धार्मिक मार्गका चन्दनबारी, लौरीविनायक, गोसाइँकुण्डसमेतका सबै स्थानमा भण्डारण गरिसकेको होटल व्यवसायी सङ्घका जिल्ला अध्यक्ष रामशरण गजुरेल (निसान)ले बताए। हिमाली क्षेत्रमा उकालो चढ्दै जानुपर्ने भएका कारण वातावरण सहजताको लागि काठमाडौँबाट एक दिन धुञ्चे, भोलिपल्ट चोलाङपाटी वा लौरीविनायक बसेर शरीरमा लेकाली हावापानीको वातावरण मिलाउँदै तेस्रो दिन कुण्ड पुगेर स्नान गर्दा लेक लाग्ने समस्या हल हुने उनको भनाइ थियो । गोसाइँकुण्डका यात्रुले बास, निगालोको मात्र लठ्ठी प्रयोग गरी वन सम्पदा संरक्षणमा योगदान पुर्याउन र आफूबाट उत्पन्न फोहरलाई सुरक्षित स्थानमा फ्याकी वातावरणको संरक्षणमा समेत सहयोग गरिदिन लाङटाङ राष्ट्रिय निकुञ्जले अनुरोध गरेको छ । यसैगरी हिमालय पुत्री पार्वती माता विराजमान रहनुभएको रसुवाको गतलाङस्थित पार्वती कुण्डमा समेत स्नान तथा पूजाआजाका लागि भक्तजनको ओहरदोहर भइरहेको छ । गोसाइँकुण्डमा उकालो हिँड्नुपर्ने र पार्वती कुण्डमा भने सवारी साधनबाटै पुग्न सकिने भएका कारण गोसाइँकुण्ड पुग्न नसक्ने भक्तजनले पार्वती कुण्ड स्नान गरेर भए पनि धार्मिक लाभ प्राप्त हुने जनाइएको छ । रासस"
विदेश भागिन् भनिएकी मञ्जु खाँण संसद्मा,"काठमाडौं : विदेश भागिन् भनेर सामाजिक सञ्जालहरूले लेख्दै आएकी कांग्रेस सांसद मञ्जु खाँण शुक्रबार संसद् बैठकमा उपस्थित भएकी छन्। उनका पति कांग्रेस नेता एवं पूर्वगृहमन्त्री बालकृष्ण खाँण नक्कली भुटानी शरणार्थी प्रकरणमा वैशाख २७ गते पक्राउ परेपछि उनी सम्पर्कविहीन थिइन्। राष्ट्रपति रामचन्द्र पौडेलद्वारा सरकारको वार्षिक नीति तथा कार्यक्रम प्रस्तुत भएको दुवै सदनको संयुक्त बैठकमा मञ्जु उपस्थित भएकी थिइन्। उनी समानुपातिक सांसद हुन्। त्यसअघि अर्की सांसद आरजु राणा पनि विदेश गएको सामाजिक सञ्जालहरूले लेखेका थिए। कांग्रेस सभापति तथा पूर्वप्रधानमन्त्री शेरबहादुर देउवाकी पत्नी आरजुले लगत्तै यहीं रहेको भन्दै अन्तर्वार्ता मात्र दिइनन्, संसद्मै गएर मन्तव्य राखिन्।"
