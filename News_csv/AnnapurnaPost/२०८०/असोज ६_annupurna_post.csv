शीर्षक,विवरण
जंगबहादुरको मंकी पजल प्रेम!,"बेलायतबाट नेपाल ल्याएको मंकी पजल उपनाम पाएको अग्लो जातको रुख आज पनि पशुपति क्षेत्रको मृगस्थली, भण्डारखाल, वनकाली आदिको विशेषता बनेर रहेको छ। जंगबहादुर राणा नेपालको राजनीतिक इतिहासमा चर्चित नाम हो। झन्डै १ सय ७८ वर्षभन्दा केही लामो समयदेखि कुनै न कुनै रूपमा नेपालको इतिहासमा उनको चर्चा हुने गरेको छ। अझ आफ्नो स्वार्थपूर्तिका लागि जे पनि गर्न तयार पात्रका रूपमा परिचित पहिलो राणा प्रधानमन्त्री जंगबहादुर राणाले आफ्नो शासनकालमा गरेको बेलायत र फ्रान्सको भ्रमण तथा त्यहाँ गरेका अनेकौं क्रियाकलापको अनेकन प्रसंग, जीवनभर जोडेका अनगिन्ती श्रीमतीहरूको जोगाड र भोगविलासका कहानी नेपाली जनजिब्रोमा किंवदन्ती झैं टाँसिएका छन्। बेलायत भ्रमणका बेला लौराबेलासँगको प्रेमप्रसंग चर्चित घटनामा लिइन्छ। उनले आफ्नो शासन सत्तालाई टिकाउन तात्कालिक ब्रिटिस सरकारसँग गरेको घनिष्ट सम्बन्धका प्रसंगहरूबारे धेरैलाई अवगत नै छ। यसको अर्थ उनले केवल आफ्नो स्वार्थका लागिमात्र काम गरे भन्ने होइन, उनले देश र जनताका खातिर राम्रा र कतिपय उपयोगी काम गरेर जस पनि कमाएका छन्। सूर्य नअस्ताउने मुलुक निर्माणका क्रममा वरपरका मात्र होइन, सात समुद्रपारिका मुलुकहरूमा व्यापार, व्यवसाय तथा सैनिक विस्तार गर्दै एसिया र युरोपका कैयन् स्वतन्त्र मुलुकलाई आफ्नो उपनिवेश बनाउन सफल रहेको बेलायतको चकाचौधको कहानी सुनेका थिए जंगबहादुरले। उनै राणालाई आफू शासनसत्तामा पुगेको तीन वर्षमै बेलायतसहित युरोपका मुलुकको भ्रमणको हुटहुटी जाग्यो। बेलायतकी महारानीको अब आउँदो जन्मोत्सवमा नेपालको तर्फबाट अभिनन्दनपत्र अर्पण गर्ने निहुँ बनाएर उनी विसं १९०६ (माघशुक्ल प्रतिपदा सोमबार)को दिन आफ्ना दुई भाइ तथा केही भारदार गरी १४ जनाको समूहका साथ एक हप्तासम्म कलकत्तामा बसी, श्रीलंका हुँदै लर्ड डलहौजी (गभर्नर जनरल अफ इन्डिया) को राजकीय सत्कारसहित हैडिङ्टननामक एक विशेष पानीजहाजबाट युरोपका लागि रवाना भए (ओल्डफिल्ड, पृ ३८८)। प्रस्थान गर्ने समयमा जंगबहादुरलाई गार्ड अफ अनर स्वरूप १९ तोपको सलामी दिइएको थियो। लर्ड डलहौजीले जंगबहादुरको खातिरनामाका लागि खटाएका क्याप्टेन ओ केभिनेजलाई युरोपको भ्रमण नसकिउञ्जेल नेपाली प्रतिनिधिमण्डलको सुविधाका लागि काम गर्ने जिम्मेवारी दिए। युरोप जाने बखत कुल मिलाएर ४२ जनाको समूह बन्यो (पुरुषोत्तमशमशेर राणा, श्री ३ हरूको तथ्य वृत्तान्त, पृ ४३)। जंगबहादुरको सम्मान र सुरक्षामा काठमाडौंदेखि ८०० रिफेल पल्टनहरू कलकत्तासम्म खटिएका थिए। जंगबहादुर युरोपतर्फ रवाना भएपछि उनीहरू काठमाडौंतर्फ फर्के। ६ दिनको समुद्री यात्रापछि नेपाली प्रतिनिधिहरू मद्रास पुगे। त्यहाँ पनि सेन्ट जर्जको किल्लाबाट जंगबहादुरको सम्मानमा १९ तोपको सलामी दिइयो। युरोप नपुगुञ्जेल ठाउँठाउँमा जंगबहादुरको सम्मानमा १९ तोपको सलामी दिइयो। बेलायतमा जंगबहादुरको भव्य स्वागत भयो। साउथ हेम्टन नजिक इपसम भन्ने ठाउँमा भएको घोडदौड अवलोकन गर्नुका साथै विसं १९०७ असार ७ गते इस्ट इन्डिया कम्पनीले आयोजना गरेको बृहत् भोजमा बेलायतका प्रतिष्ठित व्यक्तिहरू लर्ड, सर, नाइट, बेरन र एरोस्ट्रिकेटहरूसँग भेटघाटको कार्यक्रमको आयोजना भएको थियो। त्यसैको तीन दिनपछि बेलायतकी महारानी भिक्टोरियाद्वारा आयोजित राजकीय भोजमा नेपालको तर्फबाट लगेका मैत्रीपूर्ण उपहारहरू हस्तान्तरण गरेका थिए (ल्यान्डन, पृ १३८)। विसं १९०७ भदौ ७ गते बेलायतबाट बिदा भई फ्रान्स पुगेका जंगबहादुर ६ हप्तासम्म त्यहाँ बसी नेपोलियन तृतीयसँग भेटवार्ता गरी विसं १९०७ भदौ १० गतेका दिन जंगबहादुरको सम्मानमा आयोजित झन्डै एक लाख फ्रेन्च फौजको विशाल कवायत हेरी काठमाडौंका लागि फिर्ती रवाना भएका थिए। बाटोमा पर्ने अलेक्जेन्ड्रियाका शासक अब्बासपासा (विसं १९०५१९११) सँग (असोज ३१) भेटी कायरो हुँदै कात्तिक २२ का दिन आफ्नो दलबलसहित सकुशल बम्बई पुगेका थिए। त्यसपश्चात् पूर्वयोजनाअनुसार भारतका केही तीर्थस्थलको भ्रमण सकी तराईमा केही दिन विश्राम गरे। त्यहाँबाट हात्तीसारको बन्दोबस्त मिलाई विसं १९०७ माघ २६ गते काठमाडौं पुगेका जंगबहादुरलाई बुढा महाराजा राजेन्द्रविक्रम शाह, तात्कालिक श्री ५ सुरेन्द्रविक्रम शाहलगायत कतिपय भाइभारदार एवं सरदारहरूबाट स्वागत सत्कार गरे। जंगबहादुर धेरै पढे लेखेका व्यक्ति थिएनन्। तर समय, परिस्थिति र अनुभवले खारिएका व्यक्ति हुनाले कोहीभन्दा कम थिएनन्। यिनको सभामा बेलाबेलामा ठूल्ठूला विद्वान्हरूको जमघट हुन्थ्यो। उनी विद्वान्हरूको तर्कवितर्क सुन्दथे र त्यसबाट आफूलाई चाहिने ज्ञान लिन सक्ने खुबी थियो। अंग्रेजी भाषा उनलाई आउँदैनथियो। तर अरूद्वारा भए पनि त्यसको व्याख्या विश्लेषणहरू सुनेर निचोड निकाल्न सक्ने क्षमता थियो। संसारमा कहाँ के भइरहेको छ, आफ्नो मुलुकलाई कसरी सुरक्षित र बलियो तुल्याइराख्ने भन्नेमा उनको ध्यान सदैव चनाखो रहेको हुन्थ्यो। १९०४ वैशाखमा श्री ५ राजेन्द्रविक्रम शाह राज्यच्युत भई उनका छोरा सुरेन्द्रविक्रम शाह नेपालको राजगद्दीमा बसे। त्यसपछि देशको सम्पूर्ण हालिमुहाली जंगबहादुरको हातमा आइपुग्यो। केटाकेटीदेखि नै सुरेन्द्रविक्रम शाहसँगको संगत पाएका, उनको मनोविज्ञान राम्ररी बुझेकाले जंगबहादुरलाई राजकाज चलाउन त्यति गाह्रो परेन। वि सं १९०३ भदौमा घटित कोतपर्वले जंगबहादुरलाई प्राइम मिनिस्टरीका साथ सारा पल्टनको तैनाथी मिलेकै थियो। दक्षिण अमेरिकाको घनाजंगलमा पाइने आरुकेरिया आरुकाना नामक रुखलाई अंग्रेजी भाषामा किन मंकी पजल भनियो ? त्यो पनि चाखलाग्दो छ। त्यसको करिब एकै वर्षपछिजसो घटेको भण्डारखाल पर्वले सारा प्रतिद्वन्द्वीलाई सिध्याइसकेका हुनाले उनको आँखामा आँखा जुँधाएर बोल्न सक्ने व्यक्ति पनि कोही थिएन भने हुन्छ त्यसबेला। गद्दीनसिन राजा पनि सौतेनी मामलाको चक्रव्यूहबाट आफूलाई उद्धार गर्ने यिनै जंगबहादुर हुन् भन्ने मनस्थितिमा थिए। उमेरको हिसाबले पनि जंगबहादुरभन्दा झन्डै नौ वर्ष कान्छा भएकाले एक किसिमले अभिभावकीय भूमिकामा रहेको सम्झेका थिए। युरोपका केही मुलुकको यात्राले विश्वपरिस्थिति बुझ्ने तथा त्यहाँ भएका विकास एवं सुधारका तौरतरिका थाहा पाउने मनसायले उनको यो पहिलो विदेशयात्रा भएको थियो। भारतको इलाहाबाद जेलमा कैद भुक्तान गरिरहेका भाइभारदारहरूलाई जेलमुक्त गर्ने सोचमा रहेको बखत हैजाका कारण जयबहादुर कुँवरले उतै मृत्युवरण गर्न पुगे। अरूको पनि त्यही अवस्था आउला भन्ने सम्झी उपेन्द्रविक्रम शाह र बद्रीनरसिंह राणालाई तीन वर्षपछि बल्ल कारागारबाट मुक्त गरिदिए। उपेन्द्रविक्रम कैदीको रूपमा भादगाउँ पठाइए भने बद्रीनरसिंह चाहिँ पाल्पामा पठाइए। तिनताका उनका छोरा केदारनरसिंह पाल्पाको बडाहाकिम थिए। युरोपको भ्रमणपछि देशलाई आधुनिकताको क्षेत्रमा लग्न उनले भरमग्दुर प्रयत्न गरेको बुझाउने केही अनुचिह्नहरू अझै छन्। बेलायतबाट फर्केको तीनै वर्षमा वि सं १९१० पौषशुक्ल ७ मा मुलुकी ऐन देशभर लागू गरियो। त्यसलगत्तै उनले पहिलोपटक देशको जनसंख्या कत्ति रहेछ भनेर हेर्न नमुना जनगणना गराए। वास्तवमा त्यो जनगणना ब्रिटिस भारतमा भन्दा पनि झन्डै १९ वर्षपहिले नेपालमा सम्पन्न भएको थियो। जंगबहादुरले भित्त्याएको गिद्देप्रेसबाटै गोरखापत्रको प्रारम्भिक प्रकाशन भएको थियो। बेलायतबाट ल्याएको काउन्सिलको नक्कल कौशल अड्डा, केही वनस्पतिका बोटबिरुवाहरू तथा एल्डर्नी जातको गाईहरू पनि नेपालमा ल्याएर केही तरक्की हुन्छ कि भनी सोचेका थिए। त्यसैगरी बम्बैबाट रोजा नश्लका अरबी घोडाहरू, बेतिया दरभंगाबाट आँपका विभिन्न जातका बिरुवाहरू पनि भित्त्याएका थिए (पद्मजंग, लाइफ अफ पृ २७०)। बेलायतबाट नेपाल ल्याएको मंकी पजल उपनाम पाएको अग्लो जातको रुख आज पनि पशुपति क्षेत्रको मृगस्थली, भण्डारखाल, वनकाली तथा राणाकालिक दरबारहरूको विशेषता बनेर रहेको छ। जंगबहादुर बेलायत र फ्रान्सका विभिन्न दरबार, उद्यान तथा बगैंचाहरूको अवलोकनमा गएको बखत उनलाई आकर्षित तुल्याउने वस्तुहरूप्रति विशेष रुचि राखी त्यसबारेमा जान्न बुझ्न खोज्थे। तिनताका केही वर्षदेखि बेलायतको दरबार र बगैंचाहरूको शोभा र भव्यतालाई बढाउने काममा चिलीबाट ल्याइएको आरुकेरिया आरुकाना जातको रुखले सर्वसाधारणको ध्यानाकर्षण गराइरहेको बेला थियो। नेपालमा छँदा कहिले पूर्वी तराईको चारकोसे झाडी त कहिले पश्चिम तराईको घनाजंगल, त्यहाँ कहिले हात्तीखेदाका लागि कहिले सिकारका लागि जाँदा रुखबिरुवाको विषयमा चप्पाचप्पा बुझेका जंगबहादुरलाई तिनताक बेलायतमा टक अफ दि टाउन झैं बनेको मंकी पजलले विशेष ध्यानाकर्षण गर्नु स्वाभाविक थियो। अझ वेस्ट मिनिस्टर सिटीस्थित बकिंघम दरबार, भिक्टोरियन बगैंचाहरूमा घुम्न जाँदा मंकी पजलले उनलाई निकै प्रभावित तुल्यायो। बेलायतकै लागि पनि यो नौलो रुख थियो। किनभने बेलायतमा यो जातको रुख विसं १८५२ तिर पहिलोपटक भित्रिएको मानिन्छ। पछि गएर यो रुखको ख्याति बेलायतमा यसरी बढ्यो कि हरेक भिक्टोरियन बगैंचाको भव्यता र सौन्दर्यका लागि यो अनिवार्यजस्तै मानिन थालियो। जंगबहादुर बेलायत पुग्दा भर्खर ५५ वर्षका थिए। भनाइ छ, डाइनासोरको जमानामा उसको शरीर चिलायो भने यही रुखमा घाँटीगर्दन धसेर कन्याउने गथ्र्यो रे। हुन पनि तीखा तीखा काँडाहरूसहित बाक्लो बोक्रा रुखमा हुने भएकाले होइन होला भन्न गाह्रो छ। जति पुरानो रुख भयो त्यति कडा बोक्रा हुने यसको विशेषता छ। झन्डै १५०१६० फिट अग्लो हुने यो जातको रुख तीन हजार वर्षसम्म बाँच्न सक्छ भन्ने जनश्रुति प्रचलनमा छ। २४२५ फिटसम्मको मोटाइ हुन सक्ने यो जातको रुख अरूभन्दा भिन्न देखिन्छ। दक्षिण अमेरिकाको घना जंगलमा पाइने यो जातको रुखलाई चिली पाइन पनि भनिन्छ। चिलीको त यो राष्ट्रिय रुख हुँदै हो। वैज्ञानिक नाम आरुकेरिया आरुकाना भएको यो रुखलाई अंग्रेजी भाषामा किन मंकी पजल भनियो। त्यो पनि चाखलाग्दो छ। भनिन्छ, बेलायतका सांसद सर विलियम मोलेस ओर्थले पेनक्यारोस्थित आफ्नो बगैंचामा पार्टीको भव्य आयोजना गरेका थिए। उपस्थित पाहुनामध्येका चाल्र्स अस्टिनले पहिलोपटक देखेको रुखको प्रशंसा गर्दै ओहो ! यो रुखले त बाँदरहरूका लागि छक्याउनेछ भनेर अंग्रेजीमा मंकी पजल उच्चारण गरेकाले त्यसै बेलादेखि यो रुख मंकी पजल नामबाट प्रसिद्ध भएको मानिन्छ (पेनक्यारो, सीओ, यूके)। चाल्र्स अस्टिनले अंग्रेजीमा मंकी पजल भनेरउच्चारण गरेकाले त्यसै बेलादेखि यो रुख मंकी पजल नामबाट प्रसिद्ध भएको मानिन्छ। जंगबहादुरले बेलायतबाट कतिवटा यस जातको बिरुवा ल्याएका थिए थाहा हुँदैन। किन त्यत्रो प्रेम यो रुखमा रह्यो त्यो पनि थाहा हुँदैन। तर उनले मृगस्थलीमा विसं १९२० मा निर्माणकार्य समाप्त भएको विश्वरूपा मन्दिर जाने बाटोको दायाँबायाँ मन्दिर निर्माण हुनुभन्दा अघि नै मन्दिरको सौन्दर्य अभिवृद्धिका लागि मंकी पजलको रुखहरू लहरै रोप्न लगाएका थिए। बूढा पुरानाहरू त्यो रुखलाई अहिले पनि जंगे रुख भन्छन्। यी रुखहरूलाई बेलायतदेखि ल्याएको भन्ने जनश्रुति अझै प्रचलनमा छ (गोविन्द टण्डन, पशुपति क्षेत्र, पृ ८)। विश्वरूपा मन्दिरको बाटोको दुईतिर अजंगअजंगका मंकी पजलका रुख २० वटा जति अझै विद्यमान छन्। कुनै कुनै रुखो फेद त झन्डै १२१५ फिट चौडा होलान् ! जमिन छोएका जराहरू कुनै कुनै यस्ता रुखहरूमा अजंगको हात्तीको ठूल्ठूला पाइलाजस्तो देखिन्छ। जंगबहादुरले आफ्ना विभिन्न रानीहरूको नाममा स्थापना गरेको आर्यघाटपारिका १५ शिवालयको ठीक माथिल्लो भागमा रोपेको मंकी पजलका केही रुखहरू अझै छन्। तिनै रुखले गर्दा त्यो ठाउँ पर्यटकीय अवलोकन स्थल बन्न पुगेको छ। त्यहाँबाट पशुपतिनाथ मन्दिरलगायत समुच्चा पश्चिमउत्तरदक्षिणको विहंगम दृश्यको रसास्वादन गर्न पाइन्छ। पशुपति मन्दिर एवं मृगस्थली वरपर रोपेका बिरुवाहरूलाई हेर्दा जंगबहादुरले ती रुखहरू मन्दिर क्षेत्रमै रोप्न ल्याएका रहेछन् भन्ने देखिन्छ। किनभने उनको थापाथली दरबार वरपर यद्यपि अहिले केवल भग्नावशेषहरूमात्र रहेको छ, त्यहाँ मंकी पजलका रुखहरू देख्न पाइन्न। चिली र बेलायतको चिसो हावापानीमा हुने मंकी पजल काठमाडौंको हावापानीमा पनि निकै सप्लाएको देखिन्छ। उता एक हजार फिटको उँचाइदेखि ज्वारभाटाग्रस्त ६ हजार फिटसम्मको डाँडाहरूमा पनि हुने रुखको रूपमा चर्चित मंकी पजल समुद्री सतहभन्दा ४४ सय ४५ सय फिट अग्लो काठमाडौंको जमिनमा राम्रैसँग हुर्केबढेका छन्। सदाबहार हरिया पातहरू, हाँगाबिँगा तीखा काँढाहरूले गर्दा देख्दै डरलाग्दो देखिने यो रुख चराचुरुंगीहरूका लागि सुरक्षित स्थल हुने भएकाले विभिन्न जातका चराहरू गुँड लगाएर बसेको देख्न पाइन्छ। बाँदर र बिरालोजस्ता छुकछुके जन्तुहरूबाट सुरक्षित स्थल भएकाले आफ्ना बचेरा हुर्काउन बढाउन चराचुरुंगीहरूले यो रुखको सहारा लिएको देखिन्छ। मंकी पजलको रुखमा वर्षको एकपटक फल लाग्छ। झन्डै पाँच नम्बरको फुटबलको बलभन्दा केही ठूलो आकार भएको, बाहिरपट्टि ससाना चुच्चे काँडाहरूले सुरक्षित तुल्याएर राखेको फलभित्र झन्डै २०२२ वटा दानाहरू कडा बोक्राको भित्रपट्टि हुन्छन्। रुखमा फल्ने विभिन्न जातका नटहरूमा योजस्तो स्वादिलो र मीठो नट अर्को हुँदैन। एउटा प्रौढ रुखमा झन्डै ५०६० वटा फलहरू फलेको हुन्छ। काठमाडौंको हावापानीमा साउनभदौ महिनामा फल लाग्छ। फलको स्वाद थाहा पाउनेहरू यसलाई अमृत फल भन्न पनि पछि पर्दैनन्। यसको फलको स्वाद थाहा पाउनेहरू साउनभदौतिर कतै फल किन्न पाइन्छ कि भनी घुम्दै आउने गरेको पनि सुनिन्छ। त्यसबेला एउटा फलको १५ सयदुई हजार तिर्न पनि पछि हट्दैनन्। बाँदर नभएको बेलायतको उद्यानहरूमा यो बाँदर छक्याउने रुख भए पनि पशुपति वरपर चाहिँ फल लाग्न थालेपछि बाँदरहरूको चकचकी निकै बढ्छ। पूरै रुख चढ्न नसके पनि आधाउधितिर कतै फल छ कि भनेर रुख चढ्ने प्रयत्न गर्छन्। अन्यथा कतिखेर फल खस्ला र खाऊला भनेर बाँदरहरू रुख वरपर कुरेर बस्छन्। कुनै कुनै सूरा ढेडु बाँदरहरू त रुखमै चढेर फल टिपेर तल भुइँमा खसाल्छन्। रुखबाट खसेर वा कुनै पुरुषार्थी बाँदरले रुखमा चढेर झारिदिएन भने ऊ स्वयंले जमिनमा फुटालेर खान चाहिँ सक्तैन। मंकी पजल रुखको विशेषता भनेको यसको प्राकृतिक सौन्दर्य, सदाबहार र चारैतर्फ छरिएका आकर्षक हाँगाबिँगाहरूको साथमा मीठो फल हो। मंकी पजलजस्तै देखिने धेरैजसोको घरबगैंचामा रोप्न थालिएको आर्केरिया (वैज्ञानिक नाम आरुकारिया हेट्क्रोफिला) झट्ट हेर्दा मंकी पजलजस्तै देखिने भए पनि त्यसमा फल पनि लाग्दैन, जाडोलाई पनि त्यति सहन सक्तैन। रुखको आकार पनि मंकी पजलको जस्तो अजंगको हुँदैन। मंकी पजल धेरै क्षेत्रफल भएको बारी, बगैंचा र उद्यानका लागि अत्यन्त सुहाउँदो हुन्छ। चराचुरुंगीको लागि बासस्थल पनि हुने, भूदृश्य (ल्यान्डस्केप) आकर्षक हुने तथा नटहरूमध्येको अब्बल नटको प्राप्तिलाई अझ व्यवसायीकरण गर्न सक्यो भने आम्दानीको पनि राम्रै स्रोत हुन सक्छ। असाध्यै पौष्टिक तत्त्वले भरिएको हुनाले प्राचीन समयदेखि नै दक्षिण अमेरिकी मुलुकहरूको पौष्टिक खानेकुरामा यसलाई अग्रणी मानिन्थ्यो। यसको काठ फर्निचरको लागि उपयुक्त मानिन्छ। यसको महत्त्वलाई संरक्षण र प्रवद्र्धन गर्न चिलीले सन् १९७५ (विसं २०३२) देखि राष्ट्रिय प्राकृतिक सम्पदाको रूपमा संरक्षित गर्दै आएको छ। नेपालमा यसको इतिहास झन्डै १ सय ७३ वर्षदेखिको भए पनि राणाकालिक दरबारहरू सिंहदरबार, केशरमहल, बबरमहल, शीतल निवास आदि केही दरबारमा विस्तार भए पनि राणाकालिक दरबारबाहिर चाहिँ त्यति फैलिन सकेन। मृगस्थली जंगलको शोभाको अभिवृद्धिमा मंकी पजलको पनि निकै ठूलो भूमिका छ। त्यहाँ भएका स्थानीय जातका रुखहरूभन्दा निकै अग्ला देखिने मंकी पजलले आफ्नै किसिमको आकर्षक शृंखला बनाएर मृगस्थलीको शोभाको अभिवृद्धि गरेको कुरा गौशालावनकालीबाट मृगस्थलीतर्फ यसो दृष्टि पुयाउँदा कैलाश, आर्यघाट पारी तथा मृगस्थलीमा भएका अग्ला यी सदाबहार मंकी पजलले निकै सौन्दर्यको अभिवृद्धि गरेको अनुभव जो कोहीले गर्न सक्छ।"
किशोरले भरिएका बालसुधार गृहमा झडपै झडप,"नेपालगन्ज : घटना१ : बाँकेमा झडप १ को मृत्यु, १० घाइते ४ असोज २०८० : बाँकेको डुडुवा गाउँपालिका६ आसमानपुरमा रहेको जयन्दु बालसुधार गृहमा बिहीबार राति झडप हुँदा घाइते भएका ११ मध्ये एक जनाको मृत्यु भएको छ । बाँकेका प्रहरी प्रमुख प्रहरी उपरीक्षक सन्तोषसिंह राठौरका अनुसार झडपमा गम्भीर घाइते भएका रूपन्देहीको कचन गाउँपालिका४ का २१ वर्षीय सुलभ केसीको नेपालगन्ज मेडिकल कलेज शिक्षण अस्पताल नेपालगन्जमा उपचारका क्रममा मृत्यु भएको हो । अस्पतालमा १० जनाको उपचार भइरहेकोमा ६ जना डिस्चार्ज भइसकेका छन् । टाउकोमै चोट लागे पनि उनीहरू सबै खतरामुक्त रहेको बाँँके प्रहरीले जनाएकोे छ । शुक्रबार दिउँसोसम्म पनि बालसुधार गृहमा विरोध प्रदर्शन जारी थियो । भवनका छतछतमा बसेर उनीहरूले विरोध प्रदर्शन गरेका थिए । नेपाल प्रहरी, सशस्त्र प्रहरी बल गरी दुई सयभन्दा सुरक्षाकर्मीले आन्दोलनकारीलाई नियन्त्रणमा लिएका थिए । आन्दोलन गर्नेमध्ये चार दर्जन बढीलाई तत्कालका लागि जिल्ला प्रहरी कार्यालय, वडा प्रहरी कार्यालय, इलाका प्रहरी कार्यालय जमुनाहाको हिरासतमा स्थानान्तरण गरेर स्थितिलाई नियन्त्रणमा लिएको जिप्रका बाँकेले जनाएको छ । बाल सुधार गृहमा रहेका २ सय ५४ बालक र किशोरमध्ये ४ जना किशोर फरार भएका छन् । शुक्रबार राति अबेर यो समाचार तयार पर्दा पनि उनीहरू सम्पर्कमा आएका थिएनन् । घटना २ : भक्तपुरमा झडप १ को मृत्यु २९ घाइते ३ भदौ २०८०: भक्तपुरको मध्यपुरथिमि नगरपालिका२ सानोठिमीस्थित बालसुधार गृहमा झडप हुँदा एक जना किशोरले ज्यान गुमाएका थिए । त्यहाँ भएको झडपमा सुरक्षाकर्मीतर्फ १९ र १० बालबालिका गरी २९ जना घाइते भएका थिए । रामेछाप मन्थली नगरपालिका३ का १८ वर्षीय कमल बस्नेत बेहोस भई भक्तपुरस्थित नागरिक अस्पतालमा लगिएकोमा उपचारका क्रममा मृत्यु भएको थियो । उनी बलात्कार आरोपमा तीन वर्षदेखि सुधार गृहमा थिए । बालकको मृत्यु भएपछि सुधार गृह परिसरमा उनका आफन्तले प्रदर्शन गरेका थिए । प्रहरीसँगको झडपपछि सुधार गृहभित्र रहेका २ सय २१ जना बालबालिका सुधार गृहको पछाडिको ढोका फोडेर बाहिर भागेका थिए । घटना ३ : वीरगन्जमा झडप, १४ घाइते २७ भदौ २०८० मा वीरगन्जको बालसुधार गृहमा पनि झडप भएको थियो । झडपमा ३ प्रहरी र ११ बालक र किशोर घाइते भएका थिए । बालसुधार गृहमा भक्तपुरबाट लगेकासहित १ सय ४९ जना कैदी बन्दी थिए । भक्तपुर बालसुधार गृहमा झडप भएपछि उनीहरूलाई वीरगन्ज लगिएको थियो । भक्तपुरबाट गएका कैदी बन्दी र पहिलादेखि वीरगन्जमै रहेका कैदीबन्दीबीच पटकपटक झडप र विवाद हुने गरेको थियो । भक्तपुरबाट गएका कैदीहरूले त्यहाँका नाइकेमाथि आक्रमण गर्नुका साथै बालसुधार गृहमा समेत तोडफोड र प्रहरीमाथि पनि ढुंगामुढा प्रहार गरेका थिए । घटना ४ : भैरहवामा डीएसपीसहित २ प्रहरी घाइते ७ असार २०७९ : भैरहवास्थित प्रदेशस्तरीय बालसुधार गृहमा झडप हुँदा जिल्ला प्रहरी कार्यालय रूपन्देहीका डीएसपी नवरत्न पौडेल र प्रहरी जवान टोपबहादुर रखालमगर घाइते भएका थिए । बालगृहमा बस्ने १८ वर्ष उमेरमाथिका किशोरहरूलाई स्थानान्तरण गर्ने तयारीको विरोधमा रहेका किशोरहरूले ताला लगाएर प्रहरीलाई भित्र छिर्न नदिई आक्रमण गरेका थिए । पटकपटक विभिन्न घटना घटाइरहेका विवादमा परेका किशोरहरूले बालसुधार गृहको भवनको सिसासमेत तोडफोड, पंखाहरू तोडेका थिए । ६० जनाको क्षमता भएको बालसुधार गृहमा त्यत्तिबेला १ सय १० जनालाई राखिएको थियो । किशोरहरूले बालसुधार गृहमा तोडफोड र बेडमा आगजनी गरेपछि दमकल प्रयोग गरेर आगजनी नियन्त्रणमा ल्याएको थियो । सुरक्षाकर्मीमाथि आक्रमण गरेको आरोपमा प्रहरीले १७ जना किशोरहरूलाई प्रहरीले जिल्ला प्रहरी कार्यालयको हिरासतमा राखेको थियो । झडपमा गम्भीर घाइते भएका रूपन्देहीको एक जनाको उपचारका क्रममा मृत्यु भएको होे । आन्दोलनकारीलाई नियन्त्रणमा लिएका छौं । किन यसरी झडप हुन्छ हामी गम्भीर रूपमा अनुसन्धान गर्छौं । सन्तोषसिंह राठौर, प्रहरी उपरीक्षक, बाँके चार वटा बालसुधार गृहमा भएका यी घटना प्रतिनिधिमूलक मात्र हुन् । १८ वर्ष मुनिका बालमिझ्याइँमा परेका बालबालिकालाई कारागार चलान नगरेर सुधारका लागि भन्दै बालसुधार गृहमा पठाइन्छ । तर यी सबै घटनामा संलग्न अधिकांशको उमेर १८ वर्षभन्दा माथि छ । अर्थात् बालसुधार गृहमा हुने झडप बालबालिकाबीच होइन कि १८ वर्षभन्दा माथिका किशोर संलग्न छन् । बाँकेका प्रहरी प्रमुख राठौर केही दिन अघिसम्म बाँकेको बालसुधार गृहमा ३२ वर्षको युवा पनि रहेको बताउँछन् । उनले भने, बाँकेको बालसुधार गृहमा रहेका २ सय ५४ जनामध्ये १ सय ६५ जना त १८ वर्षभन्दा माथिकै छन् । २६ देखि २८ वर्र्षका पनि छन् । लागूऔषधको कुलतमा रहेका व्यक्तिबीच झडप भएको छ । यस अर्थमा बाँकेकोे बालसुधार गृहका कुल बालमिझ्याइमा परेकामध्ये ६४९६ प्रतिशत त १८ वर्षभन्दा माथिकै उमेरसमूहका छन् । बालसुधार गृहकी प्रमुख विमला काउचा पनि बिहीबार राति ११ बजेतिर लागूऔषध सेवन गर्ने र सेवन नगर्नेबीच झडप भएको बताउँछिन् । लागूऔषध सेवन गरेर झुमेका युवाले अर्कोलाई हानें भनेर आफ्नै साथीमाथि टाउकोमा आक्रमण गरेको थियो । उनले यसअघिका झडपमा पनि बालकभन्दा किशोर नै संलग्न भएका थिए । यो सुधार गृहमा यसअघि पनि झडप भएको थियो । झडपका क्रममा आगजनी पनि गरिएको थियो । सो घटनामा संलग्न १९ जनालाई स्थानान्तरण गरिएको काउचाले जानकारी दिइन् । बालबालिकासम्बन्धी ऐन २०४८ को दफा ४२(१) मा नेपाल सरकारले आवश्यकताअनुसार बालसुधार गृहको स्थापना गर्ने वैधानिक प्रबन्ध गरेको छ । यस्ता सुधार गृहमा प्रथमत: कसुरको अभियोगमा मुद्दाको तहकिकात वा पुर्पक्षको निमित्त थुनामा बस्नुपर्ने र कैदको सजाय पाएका बालबालिका राखिने कुरा ऐनको दफा ४२ (२) ले निर्देश गरेको छ । बालबालिकाको सर्वोत्तम हितलाई विचार गरी तिनीहरू कसुरदार भएका मुद्दामा १० वर्ष उमेरसम्मका लागि कुनै सजाय हुँदैन । १० भन्दा माथि १४ वर्षसम्मका लागि अरू बालकलाई हुने कैदको आधा अर्थात् ६ महिना बालसुधार गृहमा राख्नुपर्ने व्यवस्था छ । १६ देखि १८ वर्षसम्मका बालबालिकाले अपराध गरेमा उमेर पुगेकालाई हुने सजायको दुई तिहाइ मात्र सजाय हुने व्यवस्था छ । ती बालबालिका सुधार गृहमै रहँदा १८ वर्ष लागे भने पनि उनीहरूलाई छुट्टै राख्नुपर्ने व्यवस्था छ । बाँकेको बालसुधार गृहमा लागूऔषध सेवन गर्ने र नगर्ने, भेगीय हिसाबले पूर्व र पश्चिम अझ राजनीतिक दलकै आधारमा पनि ग्याङ बनाएर बसेकाले बेला बेलामा झडप हुन्छ । यो समस्या समयमै हल गर्नुपर्छ । वसन्त गौतम, अधिवक्ता बालबालिकासम्बन्धी ऐन, २०७५ अनुसार १८ वर्षमुनिका कुनै व्यक्तिले फौजदारी अपराध गरेमा बालसुधार गृहमा राख्ने व्यवस्था गरेको छ । ऐनमा १८ वर्ष पुगेमा बानी व्यहोरामा आएको सुधार, आर्जन गरेको सीप तथा शिक्षालाई ध्यानमा राखी बाँकी अवधि अन्य बालबालिकाबाट अलग राख्नुपर्ने उल्लेख छ । केही वर्षअघिसम्म बालमिझ्याइमा परेका बालकको उमेर १८ वर्ष पूरा हुँदा उनीहरूलाई कारागार चलान गरिन्थ्यो । सर्वोच्च अदालतले तोकेको अवधि पूरा नगरेसम्म १८ वर्ष उमेर नाघे पनि सुधार गृहमै बस्न पाउने सुविधा दिएपछि सुधार गृहमा रहेका बालक एवं १८ वर्षमाथिका किशोरहरू दुई समूहमा विभाजन भई ग्याङ बनाउने र आपसमा झगडा गर्ने, विवाद मिलाउन गएका प्रहरीमाथि नै जाइलाग्ने गरेको बाँकेको बालसुधार गृहका बालकको पक्षमा वकालत गर्दै आएका अधिवक्ता वसन्त गौतम बताउँछन् । उनी भन्छन्, बाँकेको बालसुधार गृहमा लागूऔषध सेवन गर्ने र नगर्ने, भेगीय हिसाबले पूर्व र पश्चिम अझ राजनीतिक दलकै आधारमा पनि ग्याङ बनाएर बसेकाले बेला बेलामा झडप हुन्छ । सुधार गृहमा अधिकांश जबर्जस्ती करणी, लागूऔषध, कर्तव्य ज्यान, ज्यान मार्ने उद्योग, अभद्र व्यवहार, चोरीलगायतको मुद्दाका बालक र किशोर छन् । किशोरावस्था र पटकपटक कानुनी झमेला सहेका व्यक्तिका कारण पनि बालसुधार गृहमा झडप हुने गरेको गौतमको बुझाइ छ । क्षमताभन्दा धेरै केन्द्रीय बाल न्याय समन्वय समितिका अनुसार देशभर मोरङ, पर्सा, भक्तपुर, मकवानपुर, कास्की, रूपन्देही, बाँके र डोटीमा बालसुधार गृह सञ्चालनमा रहेका छन् । चार वटा बालसुधार गृह नेपाल सरकारले नै सञ्चालन गरेको छ । अरु चार वटा बालसुधार गृह गैरसरकारी संस्था बालबालिकाको लागि शैक्षिक कार्यक्रम (युसेप नेपाल) भक्तपुरलाई व्यवस्थापनको जिम्मा दिएको छ । बाँकेमा लागूऔषध सेवन गर्ने र सेवन नगर्नेबीच झडप हो । यसअघिका झडपमा पनि बालकभन्दा किशोर नै संलग्न भएका थिए । यो सुधार गृहमा यसअघि पनि झडप भएको थियो । विमला काउचा, प्रमुख, बालसुधार गृह सरकारले चार वटा बालसुधार गृह सञ्चालनको लागि वार्षिक एक करोड रुपैयाँ दिने गरेको छ । पछिल्लो समय अपराध कर्ममा बालबालिकाको संख्या बढ्दै गए पनि बालसुधार गृहको संंख्या वृद्धि वा भएका बालसुधार गृहको क्षमता बृद्धि हुन सकेको छैन । क्षमताभन्दा बढी भएका कारण सबैभन्दा समस्या सुत्न हुन्छ । क्षमताभन्दा दोब्बर तेब्बर संख्यामा राखिएकाले शौचालय, नुहाउँदा र लुगा धुन पनि समस्या हुने गरेको बालबालिकाहरू बताउँछन् । यी समस्या पनि झडप हुने कारणमा पर्छन् । देशभरिका बालसुधार गृहको क्षमता ५ सय ३० रहे पनि अहिले ८ वटा बालसुधार गृहमा एक हजारभन्दा बढीलाई राखिएको छ । बालसुधार गृहको सञ्चालनमा देखिएका समस्या महिला, बालबालिका तथा समाज कल्याण मन्त्रालय मातहतको केन्द्रीय बालकल्याण समितिले २०७१ सालमा बालसुधार गृहको स्थिति अध्ययन गरेको थियो । बालसुधार गृहलाई व्यवहारत: सुधार गृहका रूपमा सञ्चालन गरी त्यहाँ पुगेका बालबालिकाको व्यवहार, स्वभाव र मनोभावनामा सुधार ल्याउन आवश्यक रहेको सिफारिस गरेको छ । यो अध्ययन प्रतिवेदनले सुधार गृहको बालबालिका राख्ने क्षमता निर्धारणको आधार स्पष्ट नभएको र हाल मानिएको क्षमताका आधारमा क्षमताभन्दा बढी बालबालिका रहेको जनाएको छ । सुधार गृहमा रहेका बालबालिकाको मनोसामाजिक समस्याको प्रारम्भिक लेखाजोखा व्यवस्थित नगरी देखा परेको व्यवहारको अवलोकन वा व्यक्त गरेको लक्षणका आधारमा सेवा उपलब्ध छ । कस्तो सहयोगात्मक वा उपचारात्मक हस्तक्षेप गर्ने भन्ने कुराको सुव्यवस्थित दिशा निर्धारण गरी सेवा उपलब्ध हुन सकेको छैन । यसले मनोसामाजिक सेवाको व्यावसायिक परिपूर्णतामा कमी देखाएको उल्लेख छ । अनौपचारिक क्षेत्र सेवा केन्द्र (इन्सेक)ले भक्तपुरको बालसुधार गृहमा बालकको मृत्युको भएको घटना लापरबाही र उदासीनताका कारण भएको निष्कर्षसहितको अध्ययन प्रतिवेदन सार्वजनिक गरेको थियो । अध्ययन प्रतिवेदनमा बालसुधार गृहमा न्यूनतम सुविधा पनि नभएको साथै न्यूनतम् सुविधाविहीन बालबालिकाका लागि शैक्षिक कार्यक्रम (युसेप) को लापरबाही र प्रशासनको उदासीनताका कारण उक्त घटना भएको अध्ययनको निष्कर्ष छ । इन्सेकको अध्ययन प्रतिवेदनमा बालसुधार गृहको सञ्चालनको जिम्मा नेपाल सरकारले नै लिनुपर्ने र सुधार गृहलाई सुधार गृहकै रूपमा विकास गर्न आवश्यक भएको तथा सुधार गृहभित्र कारागारकै जस्तो भित्री सत्ताको अन्त्य गर्ने र बालमैत्री व्यवस्थापनमा जोड दिनु आवश्यक भएको उल्लेख छ । युसेप नेपालले नेपाल कानुनका मातहतमा महिला, बालबालिका तथा समाजकल्याण मन्त्रालय र गृह मन्त्रालय, कारागार व्यवस्थापन विभाग गरी नेपाल सरकारका दुई निकायसँगको पृथक्पृथक् सम्झौताअन्तर्गत सुधारगृह सञ्चालन गर्ने जिम्मेवारी लिएको छ । बालसुधार गृहका सम्बन्धमा दीर्घकालीन रूपमा बालसुधार गृह व्यवस्थापनमा संलग्नहरूलाई अनुसन्धानको प्रक्रियामा ल्याउन, सुधार गृहभित्रको अन्तरिक व्यवस्थापनमा सुधार गर्न, भदौ ३ र ४ गतेको घटनाको निष्पक्ष र वस्तुनिष्ट छानबिन गर्न, सुधार गृहमा क्षमताभन्दा बढी बालबालिका नराख्ने व्यवस्था गर्न र १८ वर्षभन्दा बढी उमेर पुगेकाहरूलाई सुधार गृहमा बालबालिकासँग नराख्ने व्यवस्था गर्नु जरुरी देखिएको छ, प्रतिवेदनमा उल्लेख गरिएको छ ।"
नेपालहङकङ व्यापारिक सम्बन्धमा जोड,"हङकङ : हङकङ सरकार प्रशासनका मुख्यसचिव चान क्वोक कीले तीव्र विकासमा तल्लीन हङकङ र नेपालको सुदृढ व्यापारिक सम्बन्धमा जोड दिएका छन्। नेपालको राष्ट्रिय दिवसका अवसरमा आयोजित कार्यक्रममा चानले नेपालको विकास र आर्थिक उन्नतिका लागि शुभकामना दिए। उनले मौलिक संस्कार र संस्कृतिले भरिपूर्ण नेपालीहरूको कला, कौशल र शैलीको प्रशंसा पनि गरे। हङकङस्थित महावाणिज्य दूतावासको आयोजनामा भएको कार्यक्रममा हङकङ मकाउस्थित महावाणिज्यदूत उदयबहादुर रानामगरले नेपाली जनताले आफ्नै शासकीय ब्यवस्था आफैंले चुनेका प्रतिनिधिहरूबाट सञ्चालन गर्ने पद्धतिको स्थापना, लोकतान्त्रिक पद्धतिलाई संस्थागत गर्दै जारी भएको संविधानको शुभकामना दिए। कार्यक्रममा लेग कं लेजिस्टिभ काउन्सिलर शिउ का फाई, डिएबी पार्टी अल्पसंख्यक समितिका उपाध्यक्ष जेसन चोङ, प्रोटोकल डिभिजनका निर्देशक ह्यारी चान, कन्सुलर अफेयर्स प्रोटोकल डिभिजन कार्यकारी अधिकारी मिस एन वङ, अध्यागमन अधिकारी पियोनी शाम, हङकङ प्रहरी प्रशासनका अधिकारीहरू, भारत, वंगलादेश, कम्बोडिया, इन्डोनेसिया, पाकिस्तान, थाइल्यान्ड, फिलिपिन्स, अमेरिका, कोरियाका महावाणिज्यदूतहरू लगायत विभिन्न संघसंस्थाका प्रतिनिधिहरूको उल्लेख्य उपस्थिति थियो। नेपाल र चीनको राष्ट्रिय गीतसँगै सुरु भएको कार्यक्रममा नेपाल र नेपालीको हितका लागि उत्कृष्ट कार्य गरिरहेका नेपाली संघसंस्थालाई प्रशंसापत्र प्रदान गरिएको थियो।"
वित्तीय व्यवस्थापन सुधार्न एडीबीको १० करोड डलर ऋण,"काठमाडौं : नेपाल सरकारको वित्तीय व्यवस्थापन सुदृढ र विकेन्द्रीकरण प्रवद्र्धन गर्न एसियाली विकास बैंक (एडीबी)ले १० करोड डलर सहुलियतपूर्ण ऋण दिने भएको छ। फिलिपिन्सको मनिलास्थित प्रधान कार्यालयले शुक्रबार नेपालमा उक्त प्रयोजनका लागि सहुलियत ऋण दिन स्विकृत गरेको हो। नेपाललाई प्राप्त हुने उक्त ऋण नेपाल राष्ट्र बैंकमा उल्लेख भएको विदेशी विनिमय अमेरिकी बिक्रीदरप्रति अमेरिकी डलर १३२६५ अनुसार १३ अर्ब २६ करोड ५० लाख नेपाली रुपैयाँ हुन आउँछ। उक्त सहुलियत कर्जाका साथै एडीबीले नीतिगत कार्यहरूको कार्यान्वयन र संस्थागत सुदृढीकरणमा सहयोग गर्न प्राविधिक सहायता विशेष कोषबाट थप १५ लाख अमेरिकी डलर प्राविधिक सहायता अनुदान उपलब्ध गराउने योजना रहेको समेत जानकारी दिएको छ। यसले अहिलेको कार्यक्रमपछिको साझेदारी ढाँचाको कार्यान्वयनमा पनि सहयोग गर्ने एडीबीले बताएको छ। एडीबीका अनुसार सुदृढीकरण सार्वजनिक वित्तीय व्यवस्थापन र विकसित सेवा वितरण कार्यक्रमले संघीय स्तरमा खर्च र ऋण व्यवस्थापन र उपराष्ट्रिय स्तरमा स्रोत योजना र व्यवस्थापनसम्बन्धी महŒवपूर्ण सुधारहरूमार्फत सन् २०२५ सम्म संरचनात्मक वित्तीय रूपान्तरण गर्ने अपेक्षा राखिएको छ। कार्यक्रमपछिको साझेदारी ढाँचाले सन् २०२५ पछिका सुधारहरूको दिगोपनलाई मार्गदर्शन गर्न मद्दत गर्ने एडीबीले बताएको छ। यसैक्रममा एडीबीका सार्वजनिक व्यवस्थापन अर्थशास्त्री चन्दन सापकोटा एडीबीको यो कार्यक्रमले पुँजीगत खर्चको मात्रा र गुणस्तर बढाउन, वित्तीय जोखिम न्यूनीकरण गर्न सार्वजनिक उद्यमहरूलाई सुधार गर्न, वित्तीय पारदर्शिता कायम राख्ने बताउँछन्। यससँगै अर्थशास्त्री सापकोटा भन्छन्, यसले दक्षता अभिवृद्धि गर्न डिजिटलाइजेसन, विकास वित्तीय संस्थाहरूबाट थप स्रोतहरू लिन र जलवायुउत्तरदायी कार्यान्वयन गर्न सुधार गर्नेछ। साथै उपराष्ट्रिय स्तरमा मध्यकालीन खर्चको ढाँचा तयार पार्न सहयोग गर्छ। एडीबीले नेपाललाई खर्च र ऋण व्यवस्थापन सुधार गर्न सहयोग गर्दै आएको छ। यसलाई समर्थन गर्ने नीति सुधार कार्यहरूमा वित्तीय नीति विवरणको संस्थागतीकरण, ऋण व्यवस्थापनका लागि कानुनी रूपरेखा र रणनीतिको स्वीकृति, सार्वजनिक उद्यम सुधार, ठेक्का व्यवस्थापनसहित विद्युतीय सरकारी खरिद, तीन तहको सरकारमा खर्च रेकर्डिङ र रिपोर्टिङको डिजिटलीकरण समावेश गर्छ। सो कार्यक्रममा वित्तीय जोखिम र रणनीति प्रतिवेदनको स्वीकृति र त्यसको सञ्चालन, ऋण व्यवस्थापनमा पारदर्शिता र वार्षिक ऋण योजनाको कार्यान्वयन, सार्वजनिक संस्थानहरूको सुशासन र व्यवस्थापनमा सुधार, मध्यमकालीन सार्वजनिक वित्तीय व्यवस्थापन सुधार रणनीतिको कार्यान्वयन हुने विश्वास लिएको छ। यसैगरी एडीबीको सार्वजनिक व्यवस्थापन विशेषज्ञ रचना श्रेष्ठ एडीबीको यो कार्यक्रमले सन् २०१५ को संविधानमा उल्लेखित वित्तीय संघीयतालाई सुदृढ गर्नका लागि हस्तान्तरण गरिएका सार्वजनिक सेवाहरूको संस्थागत र सञ्चालनमा सहयोग गर्ने बताउँछिन्। श्रेष्ठ भन्छिन्, स्थानीय सुशासनलाई सुदृढ गर्न र सुदृढ सेवाहरू प्रदान गर्न, सरकारहरूको स्रोत उत्पादन क्षमताहरू सुधार गर्ने उद्देश्यले नीति सुधारहरूलाई बलियो बनाउनेछ। यस्तै, यसले नगरपालिकाहरूलाई सम्पत्ति करको दरलाई परिमार्जन र अध्यावधिक गर्न राजस्व वृद्धि गर्न, लैंगिक र जलवायु उत्तरदायी मध्यकालीन खर्च ढाँचा लागू गर्न र सार्वजनिक लगानी व्यवस्थापनमा सुधार गर्न मद्दत गर्नेछ। यसले सूचना प्रविधिमा आधारित नमुना करदाता दर्ता प्रणाली र सार्वजनिक सम्पत्ति व्यवस्थापन प्रणालीको विकास गर्ने बताइएको छ।"
पुष्पा र अञ्जलीअब कोसी टप्पुमा बस्ने,"काठमाडौं : चितवन राष्ट्रिय निकुञ्जबाट चार वर्षकी पुष्पा र तीन वर्षकी अञ्जली नाम गरेको एकसिंगे गैंडालाई कोसी टप्पु वन्यजन्तु आरक्षण लगिने भएको छ। राष्ट्रिय निकुञ्ज तथा वन्यजन्तु संरक्षण विभागका अनुसार पुष्पा र अञ्जली असोज १० गते कोसी टप्पु पुग्दैछन्। हालसम्मको तथ्यांकअनुसार कोसी टप्पुमा एकसिंगे गैंडा छैनन्। उनीहरूलाई पहिलोपटक स्थानान्तरण गर्न लागिएको हो। विभागका निमित्त महानिर्देशक हरिभद्र आचार्यका अनुसार दुई वर्ष पहिला नै एउटा प्राविधिक समितिले कोसीमा गैंडा राख्ने विषयमा अध्ययन गरेको थियो। उक्त अध्ययनले कोसी टप्पु वन्यजन्तु आरक्षणमा गैंडाका लागि उपयुक्त बासस्थान भएको निष्कर्ष निकालेकोे थियो। आचार्यले भने दुई वर्ष पहिला नै कोसी टप्पुमा गैंडाको बासस्थानका लागि सुहाउँदो वातावरण भएको निष्कर्ष निकालेपछि एकजोडी गैंडा स्थानान्तरण गर्न लागिएको हो। गर्मी ठाउँ पनि गैंडाको बासस्थान हुन्छ। स्वच्छ पानी, हिलो खेल्नलाई आहाल र घाँस बढी भएको ठाउँ गैंडाको बासस्थान हुन्छ। नेपालमा विगतमा पनि गैंडा स्थानान्तरण भएका छन्। आचार्यका अनुसार शुक्लाफाँटा वन्यजन्तु आरक्ष तथा बर्दिया राष्ट्रिय निकुञ्जमा गैंडा स्थानान्तरण भइसकेका छन्। कोसी टप्पु वन्यजन्तु आरक्ष अर्ना धेरै पाइने ठाउँका रूपमा परिचित छ। तर, अर्नासँगै गैंडा र हात्तीको बासस्थान उपयुक्त हुने उनी बताउँछन्। तर, कोसी टप्पुमा अर्ना भए पनि गैंडा थिएनन्। त्यसैले पुष्पा र अञ्जलीजस्ता उद्धार गरिएकाहरूलाई त्यस्ता ठाउँमा लैजान लागिएको हो । आचार्यका अनुसार विपद्का घटनालगायत विभिन्न कारणले माउबाट बच्चाहरू छुटेका हुन्छन्। त्यस्ता बिचल्लीमा परेकाहरूको उद्धार गरिन्छ। माउबाट छुटेका पुष्पा र अञ्जली पनि टुहुरा बच्चा हुन्। यस्ता बच्चाहरूको उद्धारपछि इन्सेन्टिभ केयर (गहन हेरविचार) मा हुर्काउने गरिन्छ। पुष्पा र अञ्जली परिपक्व भई नसकेकाले स्थानान्तरणपछि पनि इन्सेन्टिभ केयरमै राखिने आचार्यले बताए। तुरुन्त लगेर प्राकृतिक बासस्थानमा छोडिँदैन। तर, त्यहाँको वातावरणमा हुर्कन मौका दिनका लागि लैजान लागेको हो उनले थपे, उनीहरू त्यहाँको वातावरणमा घुलमिल भइसकेपछि मात्रै प्राकृतिक वातावरणमा छोडिनेछ। त्यहाँको वातावरणमा अनुकूलन भइसकेपछि उनीहरूलाई प्राकृतिक वातावरणमा छोड्ने र भाले पोथी मिलाइनेछ। पुष्पा र अञ्जलीबाहेक अन्य तीनवटा बच्चाहरू पनि चितवन राष्ट्रिय निकुञ्जमा गहन केयरमा हुर्किंदैछन्। गैंडाका बच्चा दुई वर्षसम्म माउँसँग बस्छन्। तीन, चार वर्षपछि उनीहरू परिपक्व हुन्छन्। र, स्वतन्त्र हुन्छन्। चारदेखि पाँच वर्षपछि सन्तान जन्माउन सक्षम हुन्छन्। चितवन राष्ट्रिय निकुञ्जका प्रमुख संरक्षण अधिकारी, दिलबहादुर पुर्जा पुनका अनुसार गैंडा स्थानान्तरणका फाइदा छन्। यिनीहरूको एक ठाउँमा मात्र नभएर अर्को ठाउँमा जनसंख्या (सब पपुलेसन) बढ्छ। कुनै बेला महामारी वा प्राकृतिक विपद्का घटना भएमा एक ठाउँमा गैंडाहरू मासिए पनि अर्को ठाउँका बचाउन सकिन्छ, उनले थपे त्यसैगरी गैंडा दुर्लभ जनावर भएकाले आन्तरिक तथा बाह्य पर्यटकीय हिसाबले पनि गैंडाको उपस्थिति महŒवपूर्ण हुन्छ। पुनले पनि कोसी टप्पुमा गैंडा पठाउने निर्णय प्राविधिक टोलीको अध्ययनपछि सिफारिस भएको बताए। अहिले दुई पोथी जाने हो। तर, उनीहरू परिपक्व भएपछि (चार वर्ष पूरा भइसकेपछि) लैंगिक रेसियो हेरिन्छ। भाले पठाइन्छ। एकसिंगे गैंडा चोरी सिकारको मुख्य चुनौती बनेको छ। दुई वर्षपछि बच्चाहरूको खाग पलाउन सुरु हुन्छ। तर, तस्करहरूको तारो परिपक्व गैंडा हुन्छन्। सरकारले चोरी सिकारविरुद्ध शून्य पोचिङको अवधारणा ल्याएको थियो। विगतमा एक हजार दिनसम्म शून्य पोचिङ मनाउन सफल भयो । त्यसपछि गतवर्ष विद्युतीय पासोमा पारेर एउटा माउ र बच्चा गैंडा तस्करले मारेका थिए। त्यसपछि फेरि शून्य पोचिङ मनाउने क्रममा ५ सय ४२ दिनपछि गैंडाको हाडखोर भेटिएको पुनले जनाए। उनका अनुसार भदौको १३१४ गते गैंडाको हाडखोर भेटिएकाले सम्भावित चोरी सिकार हुन सक्ने आशंका गरिएको बताए। उक्त गैंडाको खुर मात्रै भेटिएको थियो, खाग थिएन। त्यसैले पनि चोरीसिकार भएको हुन सक्ने भएकाले अनुसन्धान भइरहेको बताए। पुनले भने कहिले घटेको घटना हो भन्ने विषयमा जाँच पनि भएको छैन। अहिले फेला पयो। चोरी सिकारविरुद्ध जति चनाखो भएर संरक्षणमा खटिए पनि शून्य बनाउन गाह्रो भएको पुनले बताए। उनका अनुसार सेनाले चितवन राष्ट्रिय निकुञ्जको ६७ ठाउँमा सुरक्षा दिन्छ। निगरानीमा जिल्ला वन, समुदाय, संरक्षण साझेदारलगायत छन् तर पनि संरक्षण चुनौती बनेको छ। नेपालमा हाल ७ सय ५२ वटा एकसिंगे गैंडा छन्। त्यसमध्ये ६ सय ९४ वटा चितवनमा छन्।"
समाचारको त्यो धुन,"लालबहादुर खातीले च्यानकुटु च्यानकुटु झ्याईं गर्ने बाजा, मन परेको बोलमा रेडियो नेपालमा रेकर्ड गराए। जुन राजालाई पनि औधि मन पर्यो। २०४६ सालअघि रेडियो नेपालमा बज्ने समाचार धुन बज्न छोडेको ३५ वर्ष भयो। २०४६ सालमा शासन व्यवस्था फेरियो। २००७ वैशाख २० देखि बज्दै आएको समाचारको शैली फेरियो। समाचारका कन्टेन्ट फेरिए अनि समाचारमा प्रयोग हुने पदावली पनि फेरिए। शब्द र भाषामा राजनीतिक गन्ध हुनसक्छ, तर धुनमा न शब्द, न गन्ध। तैपनि शासन व्यवस्था फेरिएसँगै समाचारको धुन फेर्नुपर्ने बाध्यता किन पर्छ ? शासन व्यवस्थासँग धुनको के साइनो ? राजतन्त्रमा बज्ने समाचार धुनमा लोकतान्त्रिक, गणतान्त्रिक समाचार बजाउन नमिल्ने के थियो ? तमाम अनुत्तरित प्रश्नको पर्वाह नगरी रेडियो नेपालको समाचार धुन बदल्ने काम भयो। त्यो धुनसँग गोरखाको अगाध साइनो छ। साइनोमात्र होइन, सो धुनमा गोरखाको ठूलो गौरवगाथा छ। त्यसैले त्यो धुन नामेट भएकामा गोरखाको ठूलो गुनासो छ। त्यो धुनको मूलगीत कहिलेको झरी, कहिलेको बतास घामछाया, दुई दिनको जिन्दगानी रामछाया हो (स्रोत : झङ्कार २०७८, बुलु मुकारुङ, रेडियो नेपाल)। कुनै बेला अन्तर्राष्ट्रियस्तरको स्वर्ण पदक जित्न सफल उक्त गीत न रेडियो नेपालको अर्काइभमा सुरक्षित छ, न नयाँपुस्ताले संरक्षणमा चासो दिएका छन्। बरु शब्द अदलबदल गरी लालबहादुर खातीले च्यानकुटु च्यानकुटु झ्याईं गर्ने बाजा, मन परेको मायालाई पाएँ आज बोलमा रेडियो नेपालमा रेकर्ड गराए। नेपाली लोकगीतको अर्काइभमा कतै नभेटिने यो गौरव बोकेको गीत छ त केवल सिरानचोक क्षेत्रका पाका पुस्ताको जनजिब्रोमा मात्र छ। गीत यसै कर्णप्रिय छ, यसको इतिहास झन् गजब छ। २०१३ वैशाख २१ गते तत्कालीन श्री ५ महाराजाधिराज महेन्द्र वीरविक्रम शाहदेवको शुभराज्यभिषेकमा सिराचोकका कलाकार टिमले यही गीत सानदार प्रस्तुति गरे। धुमधामले नाचे, नचाए। राजालाई पनि औधि मन पर्यो। कलाकार टिमलाई बक्सिस बक्स भयो। लगत्तै चीनमा आयोजित अन्तर्राष्ट्रियस्तरको लोकगीत सम्मेलनमा राजालाई मन परेको यही गीत र तिनै कलाकार जाने भए। टिममा सिरानचोक उपल्लो पामका पाँचजना सहभागी थिए। उनीहरू सबै गुरुङ समुदायका कलाकार हुन्। टोपमान सुबेदार, उद्वीर जम्दार, लैबरिया जम्दार (हर्कबहादुर), होमाया (मायादेवी) र हीरादेवी सो टिममा सामेल थिए। उनीहरू अहिले कोही पनि यस धरामा छैनन्। गाउँमा हुने सांस्कृतिक कार्यक्रममा उनीहरूसँगै नाचगानमा सामेल भएका तर चाइना जाने टिममा नपरेका ७८ वर्षीय तेजवीर गुरुङका अनुसार चाइनाबाट गोल्ड मेडल जितेर गाउँमा फर्केपछि गाउँमा ठूलै रमिता भयो। पाँचजनाले सुनको तक्मा ल्याएको देखेर गाउँलेहरू पनि दंग परेका थिए। सबैलाई खादा माला, टीका लगाएर सम्मान गरेको अहिले पनि उनको आँखामा झल्झल याद आउने गर्छ। किनभने उद्वीर तेजवीरका भेना पर्छन्, लौबरिया जम्दार ठूलोबाबा र होमाया उनकी दिदी हुन्। सो कहानी छिचोलेर बताउन सक्ने अहिले उनै तेजवीर मात्र हुन्। ६८ वर्षअघि नेपालको, अझै गोरखाको, त्योभन्दा पनि सिरानचोकको र सिंगो गुरुङ समुदायको शिर उँचो पार्ने कलाकारमात्र होइन, उनीहरूले जितेको तक्मा, प्रमाणपत्र, अन्य चिनो केही बाँकी छैन। संरक्षण गरेर राख्नुपर्छ भन्ने चेतनाको कमीले ती दसीप्रमाण नासिए। २०१२ सालअघि नै आर्मीको पेन्सनमा बसेका तीनजना पुरुष कलाकारका नाति, नातिनी पनि अहिले वृद्धावस्थामा छन्। त्यतिबेला यो टिम गाउँमा थेटर (नाटक) देखाउन नामी थियो। त्यतिबेला गाउँठाउँमा तिथि, पर्वमा जात्रा लाग्थ्यो। हरेक कोट, घाट, तीर्थ, थुम्काहरू जात्रा लाग्ने थलो थिए। यो टिम जहाँतहीँ थेटर देखाउन पुग्थ्यो। टिमको नेतृत्व टोपमान सुबेदारले गर्थे। लैबरी लैबरी बोलको गीत आफैंले बनाएकाले हर्कबहादुर जम्दारलाई सबैले लैबरिया जम्दार भनेर बोलाउँथे। उद्वीर त झन् अद्भुत कलाका धनी थिए। तीन पुरुषमध्ये उद्वीर फाइभसिक्स गोरखा राइफलका हुन् भने बाँकी सबै नेपाली सेनाका कलाकार टिममा आबद्ध थिए। टोपमान उत्कृष्ट कलाकार भएरै छिटोछिटो बढुवा भई सुबेदार पदमा पुगेका थिए। गणमा पनि उनी कलाकार टिममै थिए। उद्वीर जम्दार अद्भुत प्रतिभाका धनी। २०१२ सालतिरै म्याट्रिक पास गरेका मान्छे। पेन्सनमा आएपछि डिस्ट्रिक सोल्जर बोर्डको सेक्रेटरी भएर काम गर्ने अवसर पनि पाएका। इन्डियन एम्बेसीमा सीधै कन्ट्याक्ट हुने। इन्द्रजाल पनि पढेका। बेलाबेला जादु देखाएर सबलाई चकित पार्थे। प्रत्यक्षदर्शी तेजवीरका अनुसार लैबरिया जम्दार उस्तै, छोरी होमाया (मैयादेवी)लाई पनि थेटर खेलाउन सँगै लिएर हिँड्थे। उद्वीर लैबरियाकै ज्वाइँ पर्ने, हीरादेवी पनि उद्वीरको दाइको छोरी। गोरखादेखि काठमाडौंसम्म थेटर देखाउन जान्थे। त्यही सम्पर्कले गर्दा उनीहरूले चाइना जान पाएका हुन्। त्यतिबेला महिला कलाकार पाइँदैनथ्यो। पुरुष कलाकारले नै महिलाको भेषभूषा लगाएर नाचगान गर्नुपर्ने जमानामा होमाया र हीरादेवीजस्ता कलाकार जन्मनु ठूलै कुरा थियो। त्यस्तो अवस्थामा हीरामाया र होमायाले सानदार प्रस्तुति गरेकाले देश, विदेशमा गएर पनि जितेका हुन्। नाचगानमा जितेर आएपछि उनीहरूबाट चाइनाको कहानी सुनेर गाउँले दंग परे। राजाको राज्याभिषेकमा उत्कृष्ट प्रस्तुति गरिएको, राजाले उधुम मन पराएको र अन्तर्राष्ट्रिय स्तरको लोकगीत सम्मेलनमा तक्मा जितेको गीत भनेर सो गीतलाई रेडियो नेपालको समाचार धुन बनाइएको चर्चा त्यतिबेला गाउँमा थियो। त्यतिबेला न सामाजिक सञ्जाल, न कसैले लेखेको प्रमाण, त्यसैले यो विषयले व्यापकता पाएन। गौरवगाथा गाउँलेहरूको मनमै सीमित भयो। स्थानीय निवृत्त शिक्षक आशमान गुरुङ दाबी गर्छन्, तर वास्तविकता यही हो कहिलेको झरी, कहिलेको बतास घामछायाँ भन्ने गीत राजाको राज्याभिषेकमा गाएको र चाइनामा गोल्ड मेडल जितेको हुनाले रेडियो नेपालले समाचारको धुन बनाएर बजाउन थालेको हो। त्यतिबेलाको सरकारले आफ्नो गाउँका कलाकारलाई त्यसरी सम्मान दिएको तर अहिले इतिहास गुमनाम हुँदा गाउँलेको चित्त दुखेको छ। चित्त दुखेको व्यहोरा जगमा जाहेर गर्ने प्लेटफर्म भने पाएका छैनन्। इतिहासमा चर्चित गोरखाली कलाकारको नामोनिसाना नहुँदा गोरखाकाका लागि दु:खको विषय हुनु स्वाभाविक हो। मरेर गएका उनीहरूको नाम पनि सुरक्षित छैन, इनाम सुरक्षित छैन। सुनको तक्मा कहाँ छ, कसैले खोज्दा पनि खोजेनन्, कतै देख्न पनि पाइएन। अरू इनाम के के थियो कता पुग्यो केही पत्तो छैन। उनीहरूको बारेमा न उत्खनन, न त खोजतलास नै।"
वन्यजन्तुप्रेमी सुवास नेम्बाङ,"संविधानसभाका अध्यक्ष सुवास नेम्बाङले वन्यजीवबारे चासो राखेको थाहा पाउँदा निकै आनन्द अनुभूत गरें। किनकि नेताले यसरी खासै चासो दिँदैनन्। पाँच वर्षअघि मलाई संविधानसभा अध्यक्ष सुवासचन्द्र नेम्बाङले भेट्न चाहेको हिमालखबरबाट जानकारी पाएँ। नभन्दै, एक साँझ एक अपरिचित नम्बरबाट फोन आयो। फोन नेम्बाङले गर्नु भएको थियो। उहाँले म सुवास नेम्बाङ। तपाईंको फोन नम्बर हिमालखबरका प्रकाशक कनकमणि दीक्षितजीबाट पाएँ भन्नुभयो। सिंहदरबारतिर आउने काम परेको बेला, जानकारी पाउँ। यहाँले लेख्नु भएका केही जीवबारे केही थाहा पाउनु छ। यति भन्दै इलामको सन्दकपुर जैविक विविधतामा सम्पन्न छ। त्यही निकै प्रजातिका गुराँस तथा सुनाखरी देखेको भन्दै त्यहाँ पुगेर अध्ययन गरिदिन आग्रह गर्नुभयो। त्यस बखतको कुराकानी सिंहदरबार जाँदा अवश्य तपाईंको कार्यकक्षमा प्रवेश गर्छु भन्दै टुंगिएको थियो। संविधानसभाका अध्यक्षले फोन गरेभन्दा पनि वन्यजीवबारे चासो राखेको थाहा पाउँदा निकै आनन्द अनुभूत गरें। एउटा कुरा के प्रस्ट हो भने वन्यजीव अध्येयताले जतिसुकै गहन अध्ययन गरेर वन्यजीवको यथास्थिति पत्तो लगाए पनि त्यसलाई जोगाउन र भविष्यमा लाभ लिन सक्ने नीति बनाउन राजनीतिज्ञबाट कुरा नबुझी पूरा हुँदैन। हामीकहाँ नेताहरू राजनीतिमै बढी जानकारी राख्छन्। तर, जैविक विविधताप्रति खासै चासो दिँदैनन्। नेपाल यस्तो देश हो कि यो भौगोलिक विषमताका कारण, यहाँ संसारका कैयन देशमा नभएका वन्यजीव पाइन्छन्। समुद्री सतह नजिक पाउनेदेखि संसारकै उच्च भूभागमा रहने जीव नेपालमा पाइन्छ। संसद्मा सम्बोधन : केही महिनापछि सिंहदरबार जानु थियो, गएँ। जानअघि तत्कालीन प्रदेश १ की सभासद् यशोदा अधिकारीसँग सुवासचन्द्र नेम्बाङज्यूसँग भेट गर्न जाँदैछु भनेको थिएँ। २०४५५२ सालमा तेह्रथुमको एक विद्यालयमा विज्ञान तथा गणित पढाउन गएको थिएँ। उसबखत पूर्वसभासद अधिकारीसँग निकै हिमखिम थियो, त्यो आजसम्म छ। अधिकारीले मेराबारे सुवास नेम्बाङलाई भनिदिनु भएछ। उहाँले तीन दशकअघि पार्टीमा सँगै काम गथ्र्यौं भन्दा छक्क पर्नु भएको थियो अरे। म सिंहदरबारस्थित एमाले संसदीय दलको उपनेता सुवास नेम्बाङको कार्यालय पुगें। स्वकीय सचिवलाई नाम टिपाएँ। स्वकीय सचिवले बडो आदरपूर्वक नमस्कार गरी, एकैछिन बस्नुहोस् भन्दै संविधानसभा अध्यक्षज्यूले त्यसदिन अघि नै म आउने जानकारी गराउनु भएको बुझें। उनले भित्र पसेकाहरू निस्केपछि तपाईं जानुहोस्, अरूलाई तपाईंपछि पठाउँला भन्दै म त्यहाँ पुगेको जनाउ दिन भित्र गए। बडो गजब लाग्यो, फगत एउटा वन्यजीवबारे लेख्ने लेखकसँग यति सदाशयता ! नेम्बाङसँग केहीबेर भलाकुसारीबाहेक वन्यजीवका कुरा भए। बामपुड्के बँदेल पहिले नेपालमा पाइन्थ्यो, अहिले नेपालमा पाइन्न, तै पनि यो नेपालको संरक्षित वन्यजन्तुको सूचीमा समावेश छ भन्ने थाहा पाएर छक्क पर्नुभयो। यस्तै, चिरु भनिने जनावरको पनि जानकारी लिन चाहनु भयो। चिरु नेपालमा कहिल्यै थिएन, तै पनि नेपालको वन्यजन्तुको सूचीमा समावेश छ भन्ने थाहा पाएर थप छक्क पर्नुभयो। भन्नुभयो, तपाईं जस्तै अन्य केहीले पनि यदाकदा वन्यजन्तुका बारेमा लेख्छन्। तर तपाईंको लेखाइ चाहिँ अलि भिन्न कोणबाट आउँछ। हरेकजसो लेखमा हामीलाई पनि चस्स सुझाव दिनुहुन्छ। कानुनमा यसो भनिएको छ, यसो गर्दा राम्रो होला भन्ने सुझाव चाहिँ मलाई मनपर्छ। यही भएर म तपाईंको लेख पाएसम्म पढ्न छुटाउदिनँ तर कति त थाहा पाएर पनि छुट्छन्। यसो भन्दाभन्दै, संसद्मा वन्यजन्तुका बारेमा कुरा उठाएको प्रसंग जोड्नुभयो। बर्खामा परेको पानी बाढी बनेर तराई हुँदै भारत प्रवेश हुन्छ। त्यसबेला पानीमात्र जाँदैन। जनावर पनि बगाएर लैजान्छ। हाम्रा कृष्णसागर, घडियाल, गैंडासमेत बगाएर भारत पुयाउँछ। यसबारे संसद्मा आवाज उठाएको बताउनुभयो। तर, खोइ, त्यसका पछि सम्बन्धित निकाय लाग्यो कि लागेन, थाहा भएन। घडियालको संख्या बढाउन सरकारको थुप्रै रकम खर्च भएको छ। बच्चा यता हुर्काइन्छ, ठूलो भएपछि भारत पुग्छ, यसलाई के कसरी जोगाउने ? नेम्बाङले यसो भनिरहँदा, कोसी टप्पु वन्यजन्तु आरक्षको अर्नाको कुरा उठाउन छुटाउनु भएन। उहाँले कोसीमा शुद्ध अर्ना (जंगली भैंसी) त छैन भन्ने सुन्छु, यो के हो ? भनेर जिज्ञासा राखेजसो गर्नुभयो। कोसी टप्पुमा दशकौंदेखि गाईबस्तु त भैंसी चरीचरणबाट त्यहाँको अर्ना प्रताडित भएको सुनाउनुभयो। यसले आनुवंशिक शुद्धतामा मात्र होइन, अर्नाको चरिचरण अर्थात् भोजनमै समस्या आइपरेको छ, केही अर्ना त भोकले मर्न लागेको जस्तो आफूले तस्बिर खिचेको जानकारी दिनुभयो। अर्ना जोगाउन के गर्नुपर्छ, बुँदामा टिपेर उपलब्ध गराइदिन पनि भन्नुभयो। उहाँले वनमन्त्री, वनसचिवलाई वन ऐनसम्बन्धी नियमावली वा कार्यविधि परिवर्तन गर्नुपर्छ वा ल्याउनुपर्छ, भन्छु पनि भन्नुभयो। मभन्दा बढी कोसी टप्पु र अर्नासम्बन्धी जानकारसँग विमर्श गरेर टिपोट उपलब्ध गराएँ। त्यसबारे कहिल्यै कुरा भएन। सन्दर्भ सालक : सन् २०१८ को सेप्टेम्वरअक्टोवर महिनामा साना स्तनधारी प्राणी संरक्षण तथा अनुसन्धान फाउन्डेसनका तत्कालीन अध्यक्ष सागर दाहालसँग संखुवासभाको वरुण तथा भोटखोला गाउँपालिकामा दुई पटक गएको थिएँ। उनले सन् २०१९ फेब्रुरीको दोस्रो हप्ता फोन गरे। त्यो वर्ष विश्व सालक दिवस साना स्तनधारी प्राणी संरक्षण तथा अनुसन्धान फाउन्डेसनको आयोजना गर्ने तय भएको रहेछ। हरेक वर्ष फेब्रुअरी १६ तारिख विश्व सालक दिवस मनाइन्छ। दाहालले राष्ट्रिय निकुञ्ज तथा वन्यजन्तु विभागको महानिर्देशकलाई मुख्य अतिथिका लागि निमन्त्रणा गरेका थिएछन्, उनले उक्त दिन नभ्याउने बताएछन्। त्यसपछि मलाई सम्पर्क गरेका रहेछन्। दाहालले पूर्वतिरको कोही सभासद् वन्यजन्तुप्रति चासो राख्ने खालका छन् भने अनुरोध गरौं न भने। मैले तुरुन्तै संविधानसभा अध्यक्ष सुवास नेम्बाङलाई निमन्त्रण गर्दा कसो हुन्छ ? भनें। दाहालजीले उहाँले मान्नुभए त काइदा हुने थियो तर के मान्नु होला र ? भने। मैले तपाईं पत्र तयार गर्नुहोस्, भोलि दुवैजना निम्ता लिएर जाउँ भनें। उनले अपत्यारिलो शैलीमा हुन्छ भने। भोलिपल्ट सिंहदरबारस्थित एमाले संसदीय दलको उपनेताको कार्यालय पुगियो। कुरा गरेर समय लिइसकेको हुँदा पालो कुर्नु परेन। मैले, सागरजीको परिचय वन्यजन्तु क्षेत्रमा धुरन्धर अध्ययन अनुसन्धानमा लाग्नु भएको युवा अध्येता भएको जानकारी गराएँ। त्यसपछि पर्सिका दिन अर्थात् १६ फेब्रुअरीमा सातदोबाटोस्थित राष्ट्रिय प्रकृति कोषको हलमा गरिने विश्व सालक दिवसका लागि मुख्य अतिथि भइदिन आग्रह गरियो। उहाँले सालकप्रति चासो त दिनुभयो। तर, निकैबेरपछि समय निकाल्न नसक्ने बताउनुभयो। हामीले निमन्त्रणापत्र दिँदै उक्त कार्यक्रममा विमोचन गरिने सालक संरक्षणसम्बन्धी पुस्तक र सालक संरक्षणमा सहभागी सामुदायिक वनलाई पुरस्कार वितरण पनि छ भन्ने जनायौं। त्यसका लागिमात्र आधा घण्टा समय उपलब्ध गराइदिन थप विनम्र अनुरोध गयौं। फेरि, अनुहार निकैबेर आँखा चिम्म पारे झैं गर्नुभयो। अनि बल्लतल्ल आधा घण्टाका निम्ति हुन्छ भन्नुभयो। त्यसपछि प्रमुख अतिथिले हस्ताक्षर गर्नुपर्ने प्रमाणपत्र भोलि नै कार्यालयमा ल्याइपुयाउन भन्नुभयो। हामीले अर्कोदिन कार्यक्रमको डिटेलसहित प्रमाणपत्रहरू सिंहदरबार लग्यौं। १६ फेब्रुरीमा ८ बजेतिर राष्ट्रिय प्रकृति कोष पुगें। डब्लूडब्लूएफ, हरियो वन, अमेरिकी दूतावासअन्तर्गत यूएसएआईडी, आईयसीएन, जुलोजिकल सोसाइटी लन्डन नेपाल शाखाका प्रतिनिधिहरू, त्रिभुवन विश्वविद्यालय जन्तु विभागका प्रमुख, राष्ट्रिय निकुञ्ज तथा वन्यजन्तु विभागका उपमहानिर्देशक, नेपाली टाइम्स म्यागेजिनका सम्पादक आदि ८:३० बजे कार्यक्रमस्थल पुगेका थिए। प्रमुख अतिथि ९ बजे आइपुग्ने कुरा भएको थियो। सागरजीसहित केहीजना ९ बज्न १० मिनेट बाँकी रहँदा नेम्बाङलाई प्रवेशद्वारमै रिसिभ गर्न जान भनेर हलबाट के बाहिर निस्केका थियौं, उहाँ त हलैनेर पो आइपुग्नु भएको थियो। कार्यक्रममा सालकका बारेमा बडो गजब चर्चा गर्नुभयो। उहाँले सालकलाई जंगलतिर कतै भेटिए गाउँघरमा अशुभ मान्ने चलन छ। तर, उनले सालक बडो शुभ भएको स्मरण गर्नुभयो। भएको के रहेछ भने उहाँले पहिलोपटक इलाममा संसद्का लागि चुनाव लडेताका प्रचारप्रसार गर्ने अन्तिम साँझ बाटामा सालक भेटिएछ। उहाँको टोलीले लौ सालक देखियो, अशुभ हुने भयो, चुनाव हारिने भयो भनेर हल्लीखल्ली गरेछ। तर, उहाँलाई पत्यार लागेनछ। रातमा विचरण गर्ने जनावर, रातमा भेटिँदा के को लोदर हुन्छ ? भन्ने लाग्यो रे। नभन्दै, त्यसयता लगातार इलामबाट चुनाव जित्दै आएको हुँदा सालक भेट्दा अशुभ हुन्छ भन्ने मान्यता गलत हो भनेर सबैलाई हँसाउनुभयो। कार्यक्रममा बोलिरहँदा उहाँकै सहायकले बारम्बार समय अवगत गराइरहेका थिए। आधा घण्टा भनेर आउनु भएको उहाँ करिब डेढ घण्टा बसेर जानु भयो। म हलको पहिलो लहरमा बीचतिर बसेको थिएँ। जाँदाजाँदै घुमेर त्यहीँ आएर मलाई मात्र हात मिलाएर उहाँ सरासर निस्कनु भयो। दंग परें। सबैजना मैतिर पो हेरिरहेका रहेछन्। हङ्रायोबारे खुल्दुली : पूर्वी नेपालको विशेषत अरुण नदीपूर्वका पहाडी तथा हिमाली जिल्लाहरूमा कसैले ठूलो गाँस भात मुखमा लगायो भने हङ्रायोले पाङ्ग्रो निलेको जस्तो खाएको भन्ने चलन छ। पाङ्ग्रो भनेको इन्टाडा रिडी वैज्ञानिक नाम भएको कोसो फल्ने ज्यादै लामो लहरे वनस्पति हो। यसको बोटमात्रै लामो होइन, छिप्पिएको कोसो पनि लामो हुन्छ। सपे्रको बोटमा कोसो झन्डै दुई मिटर लामो र १५ सेन्टिमिटर चौडासम्मको हुन्छ। बिउ गोलाकार चेप्टो ४५ सेन्टिमिटरसम्म फराकिलो हुन्छ। यत्रो बिउ निल्ने चरालाई हङ्रायो भनिन्छ। यसको स्वरूप धनेशजस्तै हुन्छ। तर, धनेशको जस्तो ठुँढामाथि हेल्मेट अर्थात् क्यास्क भने हुँदैन। यो चरा वैज्ञानिक अभिलेखमा नेपालमा सन् १८५० यता कसैले देखेको जानकारी थिएन। नेपालमा यो चरा लोप भएको भन्ने लेखिएको थियो। पंक्तिकारले यो चरा नेपालमा हुनुपर्छ भन्ने मान्यतामा अनलाइनखबर पत्रिकाको ३ कात्तिक २०७३ संस्करणमा नेपालमा चराविद्ले नदेखेको हङ्रायो शीर्षकमा लेख लेखेको थियो। झापाका वाइल्डलाइफ फोटोग्राफर देवेन खरेलले यसको तस्बिर ६ पुस २०७८ मा इलाममा खिचे। खरेल नेपालमा हङ्रायोको तस्बिर खिच्ने पहिलो फोटोग्राफर हुन्। अरूले पनि कतै खिचेका थिए होलान्। तर, जानकारी प्रकाशित भएको थिएन। यो जानकारी नयाँ पत्रिका दैनिकको ८ पुस २०७८ संस्करणमा अनुसन्धानबिनाको आरोप कहिलेसम्म ? शीर्षकमा मेरो लेख प्रकाशित भयो। उक्त लेखले नेपालमा चरा अध्ययन अनुसन्धान गर्नेहरूलाई मानमर्दन गयो भनेर विशेषत: चरा तथा वन्यजन्तु अध्येता र चराको तस्बिर खिच्नेहरू चार दर्जनभन्दा बढीले आक्रामक रूपमा निन्दा गरे। त्यसपछि नयाँ पत्रिकाकै २४ पुस २०७८ संस्करणमा हङ्रायोबारे थप हङ्रायोको वैज्ञानिक अभिलेख शीर्षकमा मेरो लेख अर्को लेख प्रकाशित भयो। हङ्रायो नेपालमा झन्डै दुई शताब्दीपछि पुन: देखिएको समाचार राष्ट्रिय तथा अन्तर्राष्ट्रिय पत्रपत्रिका तथा टेलिभिजनमा प्रसारण भइसकेको थियो। सुवास नेम्बाङ पुस २४ गते इलाम पुग्नु भएको रहेछ। त्यहाँ हङ्रायो इलाममा भेटियो भन्ने जानकारी व्यापक फैलिएको रहेछ। यो जानकारी लेख्ने पंक्तिकार हुन् भन्ने थाहा पाएपछि इलामबाटै फोन गर्नुभएथ्यो कमलजी बधाई। तपाईंले हङ्रायो इलाममा फेला पार्नु भएछ। ज्यादै खुसी लाग्यो। यो इलामे जनताका लागिमात्र होइन, देशकै लागि गर्वको कुरा हो। उत्तरमा भनेथें मैले फेला पारेको होइन, मात्र पत्रिकामा लेखेको हुँ। उहाँले भन्नुभयो, यहाँ त सबैले तपाईंकै नाम लिएको सुनें। सानै छँदादेखि हङ्रायो र पाङ्ग्रोको मिथक सुनेको थिएँ। के यसले साँच्चै पाङ्ग्रो निल्छ ? काठमाडौं आएर सबिस्तारमा बताउनुहोस् है। आज पार्टीअध्यक्षज्यूसँग झापा पुग्ने कार्यक्रम छ। भोलि संखुवासभा जाँदैछौं, पर्सि काठमाडौं पुगेपछि तपाईंलाई फोन गर्छु। त्यसपछि हङ्रायोलाई के कसरी जोगाउने र पर्यटनसँग कसरी जोड्न सकिन्छ भन्नेबारे विमर्श गरौंला। त्यसपछि फेरि फोनमा कुराकानी भएन। हङ्रायोबारे भेटेर सबिस्तारमा बताउन पनि सकिनँ। पछुतो लागिरहेछ। उहाँ नेकपा विभाजन हुने संकटको बेला झन्डै प्रधानमन्त्री र गत आमनिर्वाचनपछि त्यसरी नै झन्डै राष्ट्रपति हुनुभएको थियो। यसको अर्थ, उहाँ एमालेमात्र होइन, अन्य पार्टीले पनि मान्ने नेता हो। उहाँले २०७२ सालपछि जब संविधानसभाबाट संविधान जारी भयो, त्यसपछि अक्सर भन्ने गर्नुहुन्थ्यो कि अब कुनै प्रधानमन्त्रीको सनकले संसद् विघटन हुन सक्दैन। यो कुरा सत्य सावित भयो। तर, उहाँकै पार्टीअध्यक्ष प्रधानमन्त्री हुँदा संसद् दुईदुई पटक विघटन गर्दा सार्वजनिक रूपमा गलत हो भनेर कहिल्यै भन्न सक्नु भएन। यसमा चाहिँ सुवास नेम्बाङ चुक्नु भएकै हो। मैले, तपाईंले किन सत्य कुरा जुनबेला भन्नुपर्ने अवस्था थियो, त्यसबेला भन्नु भएन ? भनेर सोध्ने धोको राखेको थिएँ। तर, पूरा गर्न पाइनँ। संसद् दुईदुई पटक विघटन हुँदा त्यो कदम गलत हो भनेर भनिएको भए उहाँको ओज जति छ, थियो, अवश्य त्योभन्दा निकै माथि हुनेथियो। उहाँको अप्रत्याशित निधनप्रति यतिबेला हार्दिक श्रद्धाञ्जली अर्पण गर्दछु।"
जलवायु परिवर्तनको असर नियन्त्रणका लागि समय घर्कंदै,"काठमाडौं : जलवायु परिवर्तनको जोखिममा नेपाल परिरहेको विषयलाई प्रधानमन्त्री पुष्पकमल दाहालले संयुक्त राष्ट्रसंघको ७८औं महासभामा कडा रूपमा उठाएका छन्। यसको चपेटामा नेपाल परेको छ। तर, हानिनोक्सानी कोषको कार्यान्वयन कमजोर हुनु दुःखको विषय रहेको प्रधानमन्त्री दाहालले संयुक्त राष्ट्रसंघका महासचिव एन्टोनियो गुटरेससँग राष्ट्रसंघको सभामा कुरा राखेका छन्। नेपालले भोग्दै आएको जनवायु संकटको विषय राख्न वातावरण जुटाएकोमा महासचिव गुटरेसप्रति प्रधानमन्त्री दाहालले गहिरो प्रशंसा व्यक्ति गरे। प्रधानमन्त्री दाहालले सभामा नेपालको तर्फबाट कुरा राख्दै जलवायु वित्तमा सहज पहुँचले न्यून कार्वन र जलवायु उत्थानशील विकासका लागि मार्ग प्रशस्त गर्ने बताए। उनले भने, त्यत्तिकै महŒवपूर्ण छन्, हानि तथा नोक्सानी कोष, १०० अमेरिकी डलर करको प्रतिबद्धता पूर्ति तथा अनुकूलन र जलवायु वित्तको दोब्बर वृद्धि। तर, लागू हुँदैन। जैविक विविधतामा धनी रहेको नेपाल जलवायुको संकटमा पर्नु आफंैमा विडम्बना रहेको सभालाई प्रधानमन्त्री दाहालले सुनाए। विडम्बना त यो छ, मेरो देश नेपाल, जहाँ ४५ प्रतिशतको जंगलसहितको सघन जैविक विविधता छ, उनले भने, क्षेत्रफलको १५ प्रतिशत उच्च पहाडी भाग छ, साथै हरितगृह ग्यास उत्सर्जन अत्यन्त न्यून छ र पर्यावरणीय संरक्षणमा महŒवपूर्ण योगदान पुयाउँछ, तर पनि जलवायु परिवर्तनको संकटको अग्रपंक्तिमा छ। यस्तो खालको अमिल्दो अवस्थाको सम्बोधनका लागि क्षतिपूर्ति संयन्त्रको अत्यन्त आवश्यकता रहेको प्रधानमन्त्रीले सभा समक्ष जोडदार माग राखे। उनले थपे, क्षतिपूर्ति संयन्त्रको कार्यान्वयन भयो भने नेपालजस्ता देशले यस धर्तीलाई हरित बनाइराख्न सकारात्मक रूपमा भूमिका खेल्छन्। जलवायु परिवर्तन विश्वव्यापी संकटका रूपमा देखिएको प्रधानमन्त्री दाहालले बताए। उनले यसको असर नियन्त्रणका लागि समय घर्कंदै गएको बताए। यससम्बन्धी हाम्रा निष्क्रियता वा न्यून पहलका कारण मानवताविरोधी प्रलयकारी परिणाम निम्तिने निश्चित छ, उनले भने, अतः हामीले स्पष्ट रूपमा समय कार्यतालिकासहितको योजना र प्रतिबद्धता जनाउनैपर्छ। जलवायु परिवर्तनका कारण नेपालजस्ता संकटापन्न हिमाली देशले धेरै मार खेपिरहेको उनले बताए। हिमाल दुई अर्बभन्दा बढी मानिसका लागि सफा र स्वच्छ पानीको स्रोत रहेको प्रधानमन्त्री दाहालले बताए। विश्व उष्णताका कारण तीव्र रूपमा हाम्रा हिमालमा हिउँ पग्लिरहेको छ। यसले पहाडमा बस्ने मानिसहरूको स्वास्थ्यमा नराम्रो असर पारिरहेको छ, उनले भने, सोभन्दा तल रहेका विभिन्न जीवजन्तु र लाखौं मानिसको जीवनमा नकारात्मक असर परिरहेको छ। जलवायु परिवर्तनले हिमाल संकटमा पर्दा बाढी, पहिरोबाट नेपाल प्रताडित बन्दै गएको बताउँदै उनले थपे, अन्य अतिशय जलावायु घटनाहरूले निम्त्याउने मानवीय र आर्थिक क्षति त्यत्तिकै चिन्ताजनक विषय हुन्। हाम्रा तर्फबाट, हामी पेरिस सम्झौताको प्रभावकारी कार्यान्वयन र यसको लक्ष्य प्राप्तिका लागि पूर्ण प्रतिबद्ध छौं। नेपालले पनि सन् २०४५ सम्ममा नेटजिरो (कार्बन उत्सर्जन शून्यमा झार्ने) मा झार्ने लक्ष्य निर्धारण गरेको प्रधानमन्त्री दाहालले सुनाए। हामीले पछिल्लो राष्ट्रिय निर्धारित प्रतिबद्धता (एनडीसी) पेस गरिसकेका छौं र त्यसलाई हाम्रा राष्ट्रिय नीति र योजनासँग तादात्म्य गरिएको छ, उनले भने, प्रभावकारी अनुकूलन र न्यूनीकरणका उपायका साथै हरित तथा उत्थानशील अर्थतन्त्रको प्रवद्र्धनसहित जमिन, जंगल र जलस्रोतको संरक्षण एवं दिगो व्यवस्थापन हाम्रो प्राथमिकता हो। यस सम्बन्धमा, स्वच्छ ऊर्जामा सबै नागरिकको पहुँच सुनिश्चितताका लागि नेपालले काम गरिरहेको प्रधानमन्त्री दाहालले बताए। प्रधानमन्त्री दाहालका अनुसार भूराजनीतिक प्रतिस्पर्धाको पुनरुत्थान, शक्ति ध्रुवीकरण र आर्थिक राष्ट्रवाद, विश्व शान्ति र सुरक्षा कायम गर्नुपर्ने कारणले पनि संयुक्त राष्ट्रसंघ बडापत्रको प्रारम्भिक उद्देश्य प्राप्ति नै गम्भीर दबाबमा परेको छ्र। हातहतियारमा खर्च बढेको छ, तर रूपान्तरणको २०३० कार्यसूची वा दिगो विकास लक्ष्य प्राप्तिका प्रयासमा स्रोत अपुग भएको छ। हामीले यसलाई सच्याउनै पर्छ र शान्ति, समृद्धि र प्रगतिको साझा उद्देश्य प्राप्तिमा प्रयासहरू केन्द्रित गर्नुपर्छ। विश्वले नै अभूतपूर्व प्रकृतिका चुनौतीहरूको सामना गरिरहेकोे प्रधानमन्त्री दाहालले बताए। उनले भने, यसविरुद्ध काम गर्न आपसी विश्वास आर्जन गर्दै साझेदारी र सहकार्य प्रवद्र्धन गर्ने र ऐक्यबद्ध भई काम गर्नु समयको पदचाप हो। प्रधानमन्त्रीका रूपमा सन् २००८ मा पनि दाहालले संयुक्त राष्ट्रसंघको विशाल महासभालाई सम्बोधन गरेका थिए। संविधानसभाबाट संविधान निर्माण नेपालका लागि महŒवपूर्ण घटना रहेको प्रधानमन्त्रीले बताएका थिए।"
वित्तीय व्यवस्थापन सुधार्न एडीबीको १० करोड डलर ऋण,"काठमाडौं : नेपाल सरकारको वित्तीय व्यवस्थापन सुदृढ र विकेन्द्रीकरण प्रवद्र्धन गर्न एसियाली विकास बैंक (एडीबी)ले १० करोड डलर सहुलियतपूर्ण ऋण दिने भएको छ। फिलिपिन्सको मनिलास्थित प्रधान कार्यालयले शुक्रबार नेपालमा उक्त प्रयोजनका लागि सहुलियत ऋण दिन स्विकृत गरेको हो। नेपाललाई प्राप्त हुने उक्त ऋण नेपाल राष्ट्र बैंकमा उल्लेख भएको विदेशी विनिमय अमेरिकी बिक्रीदरप्रति अमेरिकी डलर १३२६५ अनुसार १३ अर्ब २६ करोड ५० लाख नेपाली रुपैयाँ हुन आउँछ। उक्त सहुलियत कर्जाका साथै एडीबीले नीतिगत कार्यहरूको कार्यान्वयन र संस्थागत सुदृढीकरणमा सहयोग गर्न प्राविधिक सहायता विशेष कोषबाट थप १५ लाख अमेरिकी डलर प्राविधिक सहायता अनुदान उपलब्ध गराउने योजना रहेको समेत जानकारी दिएको छ। यसले अहिलेको कार्यक्रमपछिको साझेदारी ढाँचाको कार्यान्वयनमा पनि सहयोग गर्ने एडीबीले बताएको छ। एडीबीका अनुसार सुदृढीकरण सार्वजनिक वित्तीय व्यवस्थापन र विकसित सेवा वितरण कार्यक्रमले संघीय स्तरमा खर्च र ऋण व्यवस्थापन र उपराष्ट्रिय स्तरमा स्रोत योजना र व्यवस्थापनसम्बन्धी महŒवपूर्ण सुधारहरूमार्फत सन् २०२५ सम्म संरचनात्मक वित्तीय रूपान्तरण गर्ने अपेक्षा राखिएको छ। कार्यक्रमपछिको साझेदारी ढाँचाले सन् २०२५ पछिका सुधारहरूको दिगोपनलाई मार्गदर्शन गर्न मद्दत गर्ने एडीबीले बताएको छ। यसैक्रममा एडीबीका सार्वजनिक व्यवस्थापन अर्थशास्त्री चन्दन सापकोटा एडीबीको यो कार्यक्रमले पुँजीगत खर्चको मात्रा र गुणस्तर बढाउन, वित्तीय जोखिम न्यूनीकरण गर्न सार्वजनिक उद्यमहरूलाई सुधार गर्न, वित्तीय पारदर्शिता कायम राख्ने बताउँछन्। यससँगै अर्थशास्त्री सापकोटा भन्छन्, यसले दक्षता अभिवृद्धि गर्न डिजिटलाइजेसन, विकास वित्तीय संस्थाहरूबाट थप स्रोतहरू लिन र जलवायुउत्तरदायी कार्यान्वयन गर्न सुधार गर्नेछ। साथै उपराष्ट्रिय स्तरमा मध्यकालीन खर्चको ढाँचा तयार पार्न सहयोग गर्छ। एडीबीले नेपाललाई खर्च र ऋण व्यवस्थापन सुधार गर्न सहयोग गर्दै आएको छ। यसलाई समर्थन गर्ने नीति सुधार कार्यहरूमा वित्तीय नीति विवरणको संस्थागतीकरण, ऋण व्यवस्थापनका लागि कानुनी रूपरेखा र रणनीतिको स्वीकृति, सार्वजनिक उद्यम सुधार, ठेक्का व्यवस्थापनसहित विद्युतीय सरकारी खरिद, तीन तहको सरकारमा खर्च रेकर्डिङ र रिपोर्टिङको डिजिटलीकरण समावेश गर्छ। सो कार्यक्रममा वित्तीय जोखिम र रणनीति प्रतिवेदनको स्वीकृति र त्यसको सञ्चालन, ऋण व्यवस्थापनमा पारदर्शिता र वार्षिक ऋण योजनाको कार्यान्वयन, सार्वजनिक संस्थानहरूको सुशासन र व्यवस्थापनमा सुधार, मध्यमकालीन सार्वजनिक वित्तीय व्यवस्थापन सुधार रणनीतिको कार्यान्वयन हुने विश्वास लिएको छ। यसैगरी एडीबीको सार्वजनिक व्यवस्थापन विशेषज्ञ रचना श्रेष्ठ एडीबीको यो कार्यक्रमले सन् २०१५ को संविधानमा उल्लेखित वित्तीय संघीयतालाई सुदृढ गर्नका लागि हस्तान्तरण गरिएका सार्वजनिक सेवाहरूको संस्थागत र सञ्चालनमा सहयोग गर्ने बताउँछिन्। श्रेष्ठ भन्छिन्, स्थानीय सुशासनलाई सुदृढ गर्न र सुदृढ सेवाहरू प्रदान गर्न, सरकारहरूको स्रोत उत्पादन क्षमताहरू सुधार गर्ने उद्देश्यले नीति सुधारहरूलाई बलियो बनाउनेछ। यस्तै, यसले नगरपालिकाहरूलाई सम्पत्ति करको दरलाई परिमार्जन र अध्यावधिक गर्न राजस्व वृद्धि गर्न, लैंगिक र जलवायु उत्तरदायी मध्यकालीन खर्च ढाँचा लागू गर्न र सार्वजनिक लगानी व्यवस्थापनमा सुधार गर्न मद्दत गर्नेछ। यसले सूचना प्रविधिमा आधारित नमुना करदाता दर्ता प्रणाली र सार्वजनिक सम्पत्ति व्यवस्थापन प्रणालीको विकास गर्ने बताइएको छ।"
जंगबहादुरको मंकी पजल प्रेम!,"बेलायतबाट नेपाल ल्याएको मंकी पजल उपनाम पाएको अग्लो जातको रुख आज पनि पशुपति क्षेत्रको मृगस्थली, भण्डारखाल, वनकाली आदिको विशेषता बनेर रहेको छ। जंगबहादुर राणा नेपालको राजनीतिक इतिहासमा चर्चित नाम हो। झन्डै १ सय ७८ वर्षभन्दा केही लामो समयदेखि कुनै न कुनै रूपमा नेपालको इतिहासमा उनको चर्चा हुने गरेको छ। अझ आफ्नो स्वार्थपूर्तिका लागि जे पनि गर्न तयार पात्रका रूपमा परिचित पहिलो राणा प्रधानमन्त्री जंगबहादुर राणाले आफ्नो शासनकालमा गरेको बेलायत र फ्रान्सको भ्रमण तथा त्यहाँ गरेका अनेकौं क्रियाकलापको अनेकन प्रसंग, जीवनभर जोडेका अनगिन्ती श्रीमतीहरूको जोगाड र भोगविलासका कहानी नेपाली जनजिब्रोमा किंवदन्ती झैं टाँसिएका छन्। बेलायत भ्रमणका बेला लौराबेलासँगको प्रेमप्रसंग चर्चित घटनामा लिइन्छ। उनले आफ्नो शासन सत्तालाई टिकाउन तात्कालिक ब्रिटिस सरकारसँग गरेको घनिष्ट सम्बन्धका प्रसंगहरूबारे धेरैलाई अवगत नै छ। यसको अर्थ उनले केवल आफ्नो स्वार्थका लागिमात्र काम गरे भन्ने होइन, उनले देश र जनताका खातिर राम्रा र कतिपय उपयोगी काम गरेर जस पनि कमाएका छन्। सूर्य नअस्ताउने मुलुक निर्माणका क्रममा वरपरका मात्र होइन, सात समुद्रपारिका मुलुकहरूमा व्यापार, व्यवसाय तथा सैनिक विस्तार गर्दै एसिया र युरोपका कैयन् स्वतन्त्र मुलुकलाई आफ्नो उपनिवेश बनाउन सफल रहेको बेलायतको चकाचौधको कहानी सुनेका थिए जंगबहादुरले। उनै राणालाई आफू शासनसत्तामा पुगेको तीन वर्षमै बेलायतसहित युरोपका मुलुकको भ्रमणको हुटहुटी जाग्यो। बेलायतकी महारानीको अब आउँदो जन्मोत्सवमा नेपालको तर्फबाट अभिनन्दनपत्र अर्पण गर्ने निहुँ बनाएर उनी विसं १९०६ (माघशुक्ल प्रतिपदा सोमबार)को दिन आफ्ना दुई भाइ तथा केही भारदार गरी १४ जनाको समूहका साथ एक हप्तासम्म कलकत्तामा बसी, श्रीलंका हुँदै लर्ड डलहौजी (गभर्नर जनरल अफ इन्डिया) को राजकीय सत्कारसहित हैडिङ्टननामक एक विशेष पानीजहाजबाट युरोपका लागि रवाना भए (ओल्डफिल्ड, पृ ३८८)। प्रस्थान गर्ने समयमा जंगबहादुरलाई गार्ड अफ अनर स्वरूप १९ तोपको सलामी दिइएको थियो। लर्ड डलहौजीले जंगबहादुरको खातिरनामाका लागि खटाएका क्याप्टेन ओ केभिनेजलाई युरोपको भ्रमण नसकिउञ्जेल नेपाली प्रतिनिधिमण्डलको सुविधाका लागि काम गर्ने जिम्मेवारी दिए। युरोप जाने बखत कुल मिलाएर ४२ जनाको समूह बन्यो (पुरुषोत्तमशमशेर राणा, श्री ३ हरूको तथ्य वृत्तान्त, पृ ४३)। जंगबहादुरको सम्मान र सुरक्षामा काठमाडौंदेखि ८०० रिफेल पल्टनहरू कलकत्तासम्म खटिएका थिए। जंगबहादुर युरोपतर्फ रवाना भएपछि उनीहरू काठमाडौंतर्फ फर्के। ६ दिनको समुद्री यात्रापछि नेपाली प्रतिनिधिहरू मद्रास पुगे। त्यहाँ पनि सेन्ट जर्जको किल्लाबाट जंगबहादुरको सम्मानमा १९ तोपको सलामी दिइयो। युरोप नपुगुञ्जेल ठाउँठाउँमा जंगबहादुरको सम्मानमा १९ तोपको सलामी दिइयो। बेलायतमा जंगबहादुरको भव्य स्वागत भयो। साउथ हेम्टन नजिक इपसम भन्ने ठाउँमा भएको घोडदौड अवलोकन गर्नुका साथै विसं १९०७ असार ७ गते इस्ट इन्डिया कम्पनीले आयोजना गरेको बृहत् भोजमा बेलायतका प्रतिष्ठित व्यक्तिहरू लर्ड, सर, नाइट, बेरन र एरोस्ट्रिकेटहरूसँग भेटघाटको कार्यक्रमको आयोजना भएको थियो। त्यसैको तीन दिनपछि बेलायतकी महारानी भिक्टोरियाद्वारा आयोजित राजकीय भोजमा नेपालको तर्फबाट लगेका मैत्रीपूर्ण उपहारहरू हस्तान्तरण गरेका थिए (ल्यान्डन, पृ १३८)। विसं १९०७ भदौ ७ गते बेलायतबाट बिदा भई फ्रान्स पुगेका जंगबहादुर ६ हप्तासम्म त्यहाँ बसी नेपोलियन तृतीयसँग भेटवार्ता गरी विसं १९०७ भदौ १० गतेका दिन जंगबहादुरको सम्मानमा आयोजित झन्डै एक लाख फ्रेन्च फौजको विशाल कवायत हेरी काठमाडौंका लागि फिर्ती रवाना भएका थिए। बाटोमा पर्ने अलेक्जेन्ड्रियाका शासक अब्बासपासा (विसं १९०५१९११) सँग (असोज ३१) भेटी कायरो हुँदै कात्तिक २२ का दिन आफ्नो दलबलसहित सकुशल बम्बई पुगेका थिए। त्यसपश्चात् पूर्वयोजनाअनुसार भारतका केही तीर्थस्थलको भ्रमण सकी तराईमा केही दिन विश्राम गरे। त्यहाँबाट हात्तीसारको बन्दोबस्त मिलाई विसं १९०७ माघ २६ गते काठमाडौं पुगेका जंगबहादुरलाई बुढा महाराजा राजेन्द्रविक्रम शाह, तात्कालिक श्री ५ सुरेन्द्रविक्रम शाहलगायत कतिपय भाइभारदार एवं सरदारहरूबाट स्वागत सत्कार गरे। जंगबहादुर धेरै पढे लेखेका व्यक्ति थिएनन्। तर समय, परिस्थिति र अनुभवले खारिएका व्यक्ति हुनाले कोहीभन्दा कम थिएनन्। यिनको सभामा बेलाबेलामा ठूल्ठूला विद्वान्हरूको जमघट हुन्थ्यो। उनी विद्वान्हरूको तर्कवितर्क सुन्दथे र त्यसबाट आफूलाई चाहिने ज्ञान लिन सक्ने खुबी थियो। अंग्रेजी भाषा उनलाई आउँदैनथियो। तर अरूद्वारा भए पनि त्यसको व्याख्या विश्लेषणहरू सुनेर निचोड निकाल्न सक्ने क्षमता थियो। संसारमा कहाँ के भइरहेको छ, आफ्नो मुलुकलाई कसरी सुरक्षित र बलियो तुल्याइराख्ने भन्नेमा उनको ध्यान सदैव चनाखो रहेको हुन्थ्यो। १९०४ वैशाखमा श्री ५ राजेन्द्रविक्रम शाह राज्यच्युत भई उनका छोरा सुरेन्द्रविक्रम शाह नेपालको राजगद्दीमा बसे। त्यसपछि देशको सम्पूर्ण हालिमुहाली जंगबहादुरको हातमा आइपुग्यो। केटाकेटीदेखि नै सुरेन्द्रविक्रम शाहसँगको संगत पाएका, उनको मनोविज्ञान राम्ररी बुझेकाले जंगबहादुरलाई राजकाज चलाउन त्यति गाह्रो परेन। वि सं १९०३ भदौमा घटित कोतपर्वले जंगबहादुरलाई प्राइम मिनिस्टरीका साथ सारा पल्टनको तैनाथी मिलेकै थियो। दक्षिण अमेरिकाको घनाजंगलमा पाइने आरुकेरिया आरुकाना नामक रुखलाई अंग्रेजी भाषामा किन मंकी पजल भनियो ? त्यो पनि चाखलाग्दो छ। त्यसको करिब एकै वर्षपछिजसो घटेको भण्डारखाल पर्वले सारा प्रतिद्वन्द्वीलाई सिध्याइसकेका हुनाले उनको आँखामा आँखा जुँधाएर बोल्न सक्ने व्यक्ति पनि कोही थिएन भने हुन्छ त्यसबेला। गद्दीनसिन राजा पनि सौतेनी मामलाको चक्रव्यूहबाट आफूलाई उद्धार गर्ने यिनै जंगबहादुर हुन् भन्ने मनस्थितिमा थिए। उमेरको हिसाबले पनि जंगबहादुरभन्दा झन्डै नौ वर्ष कान्छा भएकाले एक किसिमले अभिभावकीय भूमिकामा रहेको सम्झेका थिए। युरोपका केही मुलुकको यात्राले विश्वपरिस्थिति बुझ्ने तथा त्यहाँ भएका विकास एवं सुधारका तौरतरिका थाहा पाउने मनसायले उनको यो पहिलो विदेशयात्रा भएको थियो। भारतको इलाहाबाद जेलमा कैद भुक्तान गरिरहेका भाइभारदारहरूलाई जेलमुक्त गर्ने सोचमा रहेको बखत हैजाका कारण जयबहादुर कुँवरले उतै मृत्युवरण गर्न पुगे। अरूको पनि त्यही अवस्था आउला भन्ने सम्झी उपेन्द्रविक्रम शाह र बद्रीनरसिंह राणालाई तीन वर्षपछि बल्ल कारागारबाट मुक्त गरिदिए। उपेन्द्रविक्रम कैदीको रूपमा भादगाउँ पठाइए भने बद्रीनरसिंह चाहिँ पाल्पामा पठाइए। तिनताका उनका छोरा केदारनरसिंह पाल्पाको बडाहाकिम थिए। युरोपको भ्रमणपछि देशलाई आधुनिकताको क्षेत्रमा लग्न उनले भरमग्दुर प्रयत्न गरेको बुझाउने केही अनुचिह्नहरू अझै छन्। बेलायतबाट फर्केको तीनै वर्षमा वि सं १९१० पौषशुक्ल ७ मा मुलुकी ऐन देशभर लागू गरियो। त्यसलगत्तै उनले पहिलोपटक देशको जनसंख्या कत्ति रहेछ भनेर हेर्न नमुना जनगणना गराए। वास्तवमा त्यो जनगणना ब्रिटिस भारतमा भन्दा पनि झन्डै १९ वर्षपहिले नेपालमा सम्पन्न भएको थियो। जंगबहादुरले भित्त्याएको गिद्देप्रेसबाटै गोरखापत्रको प्रारम्भिक प्रकाशन भएको थियो। बेलायतबाट ल्याएको काउन्सिलको नक्कल कौशल अड्डा, केही वनस्पतिका बोटबिरुवाहरू तथा एल्डर्नी जातको गाईहरू पनि नेपालमा ल्याएर केही तरक्की हुन्छ कि भनी सोचेका थिए। त्यसैगरी बम्बैबाट रोजा नश्लका अरबी घोडाहरू, बेतिया दरभंगाबाट आँपका विभिन्न जातका बिरुवाहरू पनि भित्त्याएका थिए (पद्मजंग, लाइफ अफ पृ २७०)। बेलायतबाट नेपाल ल्याएको मंकी पजल उपनाम पाएको अग्लो जातको रुख आज पनि पशुपति क्षेत्रको मृगस्थली, भण्डारखाल, वनकाली तथा राणाकालिक दरबारहरूको विशेषता बनेर रहेको छ। जंगबहादुर बेलायत र फ्रान्सका विभिन्न दरबार, उद्यान तथा बगैंचाहरूको अवलोकनमा गएको बखत उनलाई आकर्षित तुल्याउने वस्तुहरूप्रति विशेष रुचि राखी त्यसबारेमा जान्न बुझ्न खोज्थे। तिनताका केही वर्षदेखि बेलायतको दरबार र बगैंचाहरूको शोभा र भव्यतालाई बढाउने काममा चिलीबाट ल्याइएको आरुकेरिया आरुकाना जातको रुखले सर्वसाधारणको ध्यानाकर्षण गराइरहेको बेला थियो। नेपालमा छँदा कहिले पूर्वी तराईको चारकोसे झाडी त कहिले पश्चिम तराईको घनाजंगल, त्यहाँ कहिले हात्तीखेदाका लागि कहिले सिकारका लागि जाँदा रुखबिरुवाको विषयमा चप्पाचप्पा बुझेका जंगबहादुरलाई तिनताक बेलायतमा टक अफ दि टाउन झैं बनेको मंकी पजलले विशेष ध्यानाकर्षण गर्नु स्वाभाविक थियो। अझ वेस्ट मिनिस्टर सिटीस्थित बकिंघम दरबार, भिक्टोरियन बगैंचाहरूमा घुम्न जाँदा मंकी पजलले उनलाई निकै प्रभावित तुल्यायो। बेलायतकै लागि पनि यो नौलो रुख थियो। किनभने बेलायतमा यो जातको रुख विसं १८५२ तिर पहिलोपटक भित्रिएको मानिन्छ। पछि गएर यो रुखको ख्याति बेलायतमा यसरी बढ्यो कि हरेक भिक्टोरियन बगैंचाको भव्यता र सौन्दर्यका लागि यो अनिवार्यजस्तै मानिन थालियो। जंगबहादुर बेलायत पुग्दा भर्खर ५५ वर्षका थिए। भनाइ छ, डाइनासोरको जमानामा उसको शरीर चिलायो भने यही रुखमा घाँटीगर्दन धसेर कन्याउने गथ्र्यो रे। हुन पनि तीखा तीखा काँडाहरूसहित बाक्लो बोक्रा रुखमा हुने भएकाले होइन होला भन्न गाह्रो छ। जति पुरानो रुख भयो त्यति कडा बोक्रा हुने यसको विशेषता छ। झन्डै १५०१६० फिट अग्लो हुने यो जातको रुख तीन हजार वर्षसम्म बाँच्न सक्छ भन्ने जनश्रुति प्रचलनमा छ। २४२५ फिटसम्मको मोटाइ हुन सक्ने यो जातको रुख अरूभन्दा भिन्न देखिन्छ। दक्षिण अमेरिकाको घना जंगलमा पाइने यो जातको रुखलाई चिली पाइन पनि भनिन्छ। चिलीको त यो राष्ट्रिय रुख हुँदै हो। वैज्ञानिक नाम आरुकेरिया आरुकाना भएको यो रुखलाई अंग्रेजी भाषामा किन मंकी पजल भनियो। त्यो पनि चाखलाग्दो छ। भनिन्छ, बेलायतका सांसद सर विलियम मोलेस ओर्थले पेनक्यारोस्थित आफ्नो बगैंचामा पार्टीको भव्य आयोजना गरेका थिए। उपस्थित पाहुनामध्येका चाल्र्स अस्टिनले पहिलोपटक देखेको रुखको प्रशंसा गर्दै ओहो ! यो रुखले त बाँदरहरूका लागि छक्याउनेछ भनेर अंग्रेजीमा मंकी पजल उच्चारण गरेकाले त्यसै बेलादेखि यो रुख मंकी पजल नामबाट प्रसिद्ध भएको मानिन्छ (पेनक्यारो, सीओ, यूके)। चाल्र्स अस्टिनले अंग्रेजीमा मंकी पजल भनेरउच्चारण गरेकाले त्यसै बेलादेखि यो रुख मंकी पजल नामबाट प्रसिद्ध भएको मानिन्छ। जंगबहादुरले बेलायतबाट कतिवटा यस जातको बिरुवा ल्याएका थिए थाहा हुँदैन। किन त्यत्रो प्रेम यो रुखमा रह्यो त्यो पनि थाहा हुँदैन। तर उनले मृगस्थलीमा विसं १९२० मा निर्माणकार्य समाप्त भएको विश्वरूपा मन्दिर जाने बाटोको दायाँबायाँ मन्दिर निर्माण हुनुभन्दा अघि नै मन्दिरको सौन्दर्य अभिवृद्धिका लागि मंकी पजलको रुखहरू लहरै रोप्न लगाएका थिए। बूढा पुरानाहरू त्यो रुखलाई अहिले पनि जंगे रुख भन्छन्। यी रुखहरूलाई बेलायतदेखि ल्याएको भन्ने जनश्रुति अझै प्रचलनमा छ (गोविन्द टण्डन, पशुपति क्षेत्र, पृ ८)। विश्वरूपा मन्दिरको बाटोको दुईतिर अजंगअजंगका मंकी पजलका रुख २० वटा जति अझै विद्यमान छन्। कुनै कुनै रुखो फेद त झन्डै १२१५ फिट चौडा होलान् ! जमिन छोएका जराहरू कुनै कुनै यस्ता रुखहरूमा अजंगको हात्तीको ठूल्ठूला पाइलाजस्तो देखिन्छ। जंगबहादुरले आफ्ना विभिन्न रानीहरूको नाममा स्थापना गरेको आर्यघाटपारिका १५ शिवालयको ठीक माथिल्लो भागमा रोपेको मंकी पजलका केही रुखहरू अझै छन्। तिनै रुखले गर्दा त्यो ठाउँ पर्यटकीय अवलोकन स्थल बन्न पुगेको छ। त्यहाँबाट पशुपतिनाथ मन्दिरलगायत समुच्चा पश्चिमउत्तरदक्षिणको विहंगम दृश्यको रसास्वादन गर्न पाइन्छ। पशुपति मन्दिर एवं मृगस्थली वरपर रोपेका बिरुवाहरूलाई हेर्दा जंगबहादुरले ती रुखहरू मन्दिर क्षेत्रमै रोप्न ल्याएका रहेछन् भन्ने देखिन्छ। किनभने उनको थापाथली दरबार वरपर यद्यपि अहिले केवल भग्नावशेषहरूमात्र रहेको छ, त्यहाँ मंकी पजलका रुखहरू देख्न पाइन्न। चिली र बेलायतको चिसो हावापानीमा हुने मंकी पजल काठमाडौंको हावापानीमा पनि निकै सप्लाएको देखिन्छ। उता एक हजार फिटको उँचाइदेखि ज्वारभाटाग्रस्त ६ हजार फिटसम्मको डाँडाहरूमा पनि हुने रुखको रूपमा चर्चित मंकी पजल समुद्री सतहभन्दा ४४ सय ४५ सय फिट अग्लो काठमाडौंको जमिनमा राम्रैसँग हुर्केबढेका छन्। सदाबहार हरिया पातहरू, हाँगाबिँगा तीखा काँढाहरूले गर्दा देख्दै डरलाग्दो देखिने यो रुख चराचुरुंगीहरूका लागि सुरक्षित स्थल हुने भएकाले विभिन्न जातका चराहरू गुँड लगाएर बसेको देख्न पाइन्छ। बाँदर र बिरालोजस्ता छुकछुके जन्तुहरूबाट सुरक्षित स्थल भएकाले आफ्ना बचेरा हुर्काउन बढाउन चराचुरुंगीहरूले यो रुखको सहारा लिएको देखिन्छ। मंकी पजलको रुखमा वर्षको एकपटक फल लाग्छ। झन्डै पाँच नम्बरको फुटबलको बलभन्दा केही ठूलो आकार भएको, बाहिरपट्टि ससाना चुच्चे काँडाहरूले सुरक्षित तुल्याएर राखेको फलभित्र झन्डै २०२२ वटा दानाहरू कडा बोक्राको भित्रपट्टि हुन्छन्। रुखमा फल्ने विभिन्न जातका नटहरूमा योजस्तो स्वादिलो र मीठो नट अर्को हुँदैन। एउटा प्रौढ रुखमा झन्डै ५०६० वटा फलहरू फलेको हुन्छ। काठमाडौंको हावापानीमा साउनभदौ महिनामा फल लाग्छ। फलको स्वाद थाहा पाउनेहरू यसलाई अमृत फल भन्न पनि पछि पर्दैनन्। यसको फलको स्वाद थाहा पाउनेहरू साउनभदौतिर कतै फल किन्न पाइन्छ कि भनी घुम्दै आउने गरेको पनि सुनिन्छ। त्यसबेला एउटा फलको १५ सयदुई हजार तिर्न पनि पछि हट्दैनन्। बाँदर नभएको बेलायतको उद्यानहरूमा यो बाँदर छक्याउने रुख भए पनि पशुपति वरपर चाहिँ फल लाग्न थालेपछि बाँदरहरूको चकचकी निकै बढ्छ। पूरै रुख चढ्न नसके पनि आधाउधितिर कतै फल छ कि भनेर रुख चढ्ने प्रयत्न गर्छन्। अन्यथा कतिखेर फल खस्ला र खाऊला भनेर बाँदरहरू रुख वरपर कुरेर बस्छन्। कुनै कुनै सूरा ढेडु बाँदरहरू त रुखमै चढेर फल टिपेर तल भुइँमा खसाल्छन्। रुखबाट खसेर वा कुनै पुरुषार्थी बाँदरले रुखमा चढेर झारिदिएन भने ऊ स्वयंले जमिनमा फुटालेर खान चाहिँ सक्तैन। मंकी पजल रुखको विशेषता भनेको यसको प्राकृतिक सौन्दर्य, सदाबहार र चारैतर्फ छरिएका आकर्षक हाँगाबिँगाहरूको साथमा मीठो फल हो। मंकी पजलजस्तै देखिने धेरैजसोको घरबगैंचामा रोप्न थालिएको आर्केरिया (वैज्ञानिक नाम आरुकारिया हेट्क्रोफिला) झट्ट हेर्दा मंकी पजलजस्तै देखिने भए पनि त्यसमा फल पनि लाग्दैन, जाडोलाई पनि त्यति सहन सक्तैन। रुखको आकार पनि मंकी पजलको जस्तो अजंगको हुँदैन। मंकी पजल धेरै क्षेत्रफल भएको बारी, बगैंचा र उद्यानका लागि अत्यन्त सुहाउँदो हुन्छ। चराचुरुंगीको लागि बासस्थल पनि हुने, भूदृश्य (ल्यान्डस्केप) आकर्षक हुने तथा नटहरूमध्येको अब्बल नटको प्राप्तिलाई अझ व्यवसायीकरण गर्न सक्यो भने आम्दानीको पनि राम्रै स्रोत हुन सक्छ। असाध्यै पौष्टिक तत्त्वले भरिएको हुनाले प्राचीन समयदेखि नै दक्षिण अमेरिकी मुलुकहरूको पौष्टिक खानेकुरामा यसलाई अग्रणी मानिन्थ्यो। यसको काठ फर्निचरको लागि उपयुक्त मानिन्छ। यसको महत्त्वलाई संरक्षण र प्रवद्र्धन गर्न चिलीले सन् १९७५ (विसं २०३२) देखि राष्ट्रिय प्राकृतिक सम्पदाको रूपमा संरक्षित गर्दै आएको छ। नेपालमा यसको इतिहास झन्डै १ सय ७३ वर्षदेखिको भए पनि राणाकालिक दरबारहरू सिंहदरबार, केशरमहल, बबरमहल, शीतल निवास आदि केही दरबारमा विस्तार भए पनि राणाकालिक दरबारबाहिर चाहिँ त्यति फैलिन सकेन। मृगस्थली जंगलको शोभाको अभिवृद्धिमा मंकी पजलको पनि निकै ठूलो भूमिका छ। त्यहाँ भएका स्थानीय जातका रुखहरूभन्दा निकै अग्ला देखिने मंकी पजलले आफ्नै किसिमको आकर्षक शृंखला बनाएर मृगस्थलीको शोभाको अभिवृद्धि गरेको कुरा गौशालावनकालीबाट मृगस्थलीतर्फ यसो दृष्टि पुयाउँदा कैलाश, आर्यघाट पारी तथा मृगस्थलीमा भएका अग्ला यी सदाबहार मंकी पजलले निकै सौन्दर्यको अभिवृद्धि गरेको अनुभव जो कोहीले गर्न सक्छ।"
नेपालहङकङ व्यापारिक सम्बन्धमा जोड,"हङकङ : हङकङ सरकार प्रशासनका मुख्यसचिव चान क्वोक कीले तीव्र विकासमा तल्लीन हङकङ र नेपालको सुदृढ व्यापारिक सम्बन्धमा जोड दिएका छन्। नेपालको राष्ट्रिय दिवसका अवसरमा आयोजित कार्यक्रममा चानले नेपालको विकास र आर्थिक उन्नतिका लागि शुभकामना दिए। उनले मौलिक संस्कार र संस्कृतिले भरिपूर्ण नेपालीहरूको कला, कौशल र शैलीको प्रशंसा पनि गरे। हङकङस्थित महावाणिज्य दूतावासको आयोजनामा भएको कार्यक्रममा हङकङ मकाउस्थित महावाणिज्यदूत उदयबहादुर रानामगरले नेपाली जनताले आफ्नै शासकीय ब्यवस्था आफैंले चुनेका प्रतिनिधिहरूबाट सञ्चालन गर्ने पद्धतिको स्थापना, लोकतान्त्रिक पद्धतिलाई संस्थागत गर्दै जारी भएको संविधानको शुभकामना दिए। कार्यक्रममा लेग कं लेजिस्टिभ काउन्सिलर शिउ का फाई, डिएबी पार्टी अल्पसंख्यक समितिका उपाध्यक्ष जेसन चोङ, प्रोटोकल डिभिजनका निर्देशक ह्यारी चान, कन्सुलर अफेयर्स प्रोटोकल डिभिजन कार्यकारी अधिकारी मिस एन वङ, अध्यागमन अधिकारी पियोनी शाम, हङकङ प्रहरी प्रशासनका अधिकारीहरू, भारत, वंगलादेश, कम्बोडिया, इन्डोनेसिया, पाकिस्तान, थाइल्यान्ड, फिलिपिन्स, अमेरिका, कोरियाका महावाणिज्यदूतहरू लगायत विभिन्न संघसंस्थाका प्रतिनिधिहरूको उल्लेख्य उपस्थिति थियो। नेपाल र चीनको राष्ट्रिय गीतसँगै सुरु भएको कार्यक्रममा नेपाल र नेपालीको हितका लागि उत्कृष्ट कार्य गरिरहेका नेपाली संघसंस्थालाई प्रशंसापत्र प्रदान गरिएको थियो।"
समाचारको त्यो धुन,"लालबहादुर खातीले च्यानकुटु च्यानकुटु झ्याईं गर्ने बाजा, मन परेको बोलमा रेडियो नेपालमा रेकर्ड गराए। जुन राजालाई पनि औधि मन पर्यो। २०४६ सालअघि रेडियो नेपालमा बज्ने समाचार धुन बज्न छोडेको ३५ वर्ष भयो। २०४६ सालमा शासन व्यवस्था फेरियो। २००७ वैशाख २० देखि बज्दै आएको समाचारको शैली फेरियो। समाचारका कन्टेन्ट फेरिए अनि समाचारमा प्रयोग हुने पदावली पनि फेरिए। शब्द र भाषामा राजनीतिक गन्ध हुनसक्छ, तर धुनमा न शब्द, न गन्ध। तैपनि शासन व्यवस्था फेरिएसँगै समाचारको धुन फेर्नुपर्ने बाध्यता किन पर्छ ? शासन व्यवस्थासँग धुनको के साइनो ? राजतन्त्रमा बज्ने समाचार धुनमा लोकतान्त्रिक, गणतान्त्रिक समाचार बजाउन नमिल्ने के थियो ? तमाम अनुत्तरित प्रश्नको पर्वाह नगरी रेडियो नेपालको समाचार धुन बदल्ने काम भयो। त्यो धुनसँग गोरखाको अगाध साइनो छ। साइनोमात्र होइन, सो धुनमा गोरखाको ठूलो गौरवगाथा छ। त्यसैले त्यो धुन नामेट भएकामा गोरखाको ठूलो गुनासो छ। त्यो धुनको मूलगीत कहिलेको झरी, कहिलेको बतास घामछाया, दुई दिनको जिन्दगानी रामछाया हो (स्रोत : झङ्कार २०७८, बुलु मुकारुङ, रेडियो नेपाल)। कुनै बेला अन्तर्राष्ट्रियस्तरको स्वर्ण पदक जित्न सफल उक्त गीत न रेडियो नेपालको अर्काइभमा सुरक्षित छ, न नयाँपुस्ताले संरक्षणमा चासो दिएका छन्। बरु शब्द अदलबदल गरी लालबहादुर खातीले च्यानकुटु च्यानकुटु झ्याईं गर्ने बाजा, मन परेको मायालाई पाएँ आज बोलमा रेडियो नेपालमा रेकर्ड गराए। नेपाली लोकगीतको अर्काइभमा कतै नभेटिने यो गौरव बोकेको गीत छ त केवल सिरानचोक क्षेत्रका पाका पुस्ताको जनजिब्रोमा मात्र छ। गीत यसै कर्णप्रिय छ, यसको इतिहास झन् गजब छ। २०१३ वैशाख २१ गते तत्कालीन श्री ५ महाराजाधिराज महेन्द्र वीरविक्रम शाहदेवको शुभराज्यभिषेकमा सिराचोकका कलाकार टिमले यही गीत सानदार प्रस्तुति गरे। धुमधामले नाचे, नचाए। राजालाई पनि औधि मन पर्यो। कलाकार टिमलाई बक्सिस बक्स भयो। लगत्तै चीनमा आयोजित अन्तर्राष्ट्रियस्तरको लोकगीत सम्मेलनमा राजालाई मन परेको यही गीत र तिनै कलाकार जाने भए। टिममा सिरानचोक उपल्लो पामका पाँचजना सहभागी थिए। उनीहरू सबै गुरुङ समुदायका कलाकार हुन्। टोपमान सुबेदार, उद्वीर जम्दार, लैबरिया जम्दार (हर्कबहादुर), होमाया (मायादेवी) र हीरादेवी सो टिममा सामेल थिए। उनीहरू अहिले कोही पनि यस धरामा छैनन्। गाउँमा हुने सांस्कृतिक कार्यक्रममा उनीहरूसँगै नाचगानमा सामेल भएका तर चाइना जाने टिममा नपरेका ७८ वर्षीय तेजवीर गुरुङका अनुसार चाइनाबाट गोल्ड मेडल जितेर गाउँमा फर्केपछि गाउँमा ठूलै रमिता भयो। पाँचजनाले सुनको तक्मा ल्याएको देखेर गाउँलेहरू पनि दंग परेका थिए। सबैलाई खादा माला, टीका लगाएर सम्मान गरेको अहिले पनि उनको आँखामा झल्झल याद आउने गर्छ। किनभने उद्वीर तेजवीरका भेना पर्छन्, लौबरिया जम्दार ठूलोबाबा र होमाया उनकी दिदी हुन्। सो कहानी छिचोलेर बताउन सक्ने अहिले उनै तेजवीर मात्र हुन्। ६८ वर्षअघि नेपालको, अझै गोरखाको, त्योभन्दा पनि सिरानचोकको र सिंगो गुरुङ समुदायको शिर उँचो पार्ने कलाकारमात्र होइन, उनीहरूले जितेको तक्मा, प्रमाणपत्र, अन्य चिनो केही बाँकी छैन। संरक्षण गरेर राख्नुपर्छ भन्ने चेतनाको कमीले ती दसीप्रमाण नासिए। २०१२ सालअघि नै आर्मीको पेन्सनमा बसेका तीनजना पुरुष कलाकारका नाति, नातिनी पनि अहिले वृद्धावस्थामा छन्। त्यतिबेला यो टिम गाउँमा थेटर (नाटक) देखाउन नामी थियो। त्यतिबेला गाउँठाउँमा तिथि, पर्वमा जात्रा लाग्थ्यो। हरेक कोट, घाट, तीर्थ, थुम्काहरू जात्रा लाग्ने थलो थिए। यो टिम जहाँतहीँ थेटर देखाउन पुग्थ्यो। टिमको नेतृत्व टोपमान सुबेदारले गर्थे। लैबरी लैबरी बोलको गीत आफैंले बनाएकाले हर्कबहादुर जम्दारलाई सबैले लैबरिया जम्दार भनेर बोलाउँथे। उद्वीर त झन् अद्भुत कलाका धनी थिए। तीन पुरुषमध्ये उद्वीर फाइभसिक्स गोरखा राइफलका हुन् भने बाँकी सबै नेपाली सेनाका कलाकार टिममा आबद्ध थिए। टोपमान उत्कृष्ट कलाकार भएरै छिटोछिटो बढुवा भई सुबेदार पदमा पुगेका थिए। गणमा पनि उनी कलाकार टिममै थिए। उद्वीर जम्दार अद्भुत प्रतिभाका धनी। २०१२ सालतिरै म्याट्रिक पास गरेका मान्छे। पेन्सनमा आएपछि डिस्ट्रिक सोल्जर बोर्डको सेक्रेटरी भएर काम गर्ने अवसर पनि पाएका। इन्डियन एम्बेसीमा सीधै कन्ट्याक्ट हुने। इन्द्रजाल पनि पढेका। बेलाबेला जादु देखाएर सबलाई चकित पार्थे। प्रत्यक्षदर्शी तेजवीरका अनुसार लैबरिया जम्दार उस्तै, छोरी होमाया (मैयादेवी)लाई पनि थेटर खेलाउन सँगै लिएर हिँड्थे। उद्वीर लैबरियाकै ज्वाइँ पर्ने, हीरादेवी पनि उद्वीरको दाइको छोरी। गोरखादेखि काठमाडौंसम्म थेटर देखाउन जान्थे। त्यही सम्पर्कले गर्दा उनीहरूले चाइना जान पाएका हुन्। त्यतिबेला महिला कलाकार पाइँदैनथ्यो। पुरुष कलाकारले नै महिलाको भेषभूषा लगाएर नाचगान गर्नुपर्ने जमानामा होमाया र हीरादेवीजस्ता कलाकार जन्मनु ठूलै कुरा थियो। त्यस्तो अवस्थामा हीरामाया र होमायाले सानदार प्रस्तुति गरेकाले देश, विदेशमा गएर पनि जितेका हुन्। नाचगानमा जितेर आएपछि उनीहरूबाट चाइनाको कहानी सुनेर गाउँले दंग परे। राजाको राज्याभिषेकमा उत्कृष्ट प्रस्तुति गरिएको, राजाले उधुम मन पराएको र अन्तर्राष्ट्रिय स्तरको लोकगीत सम्मेलनमा तक्मा जितेको गीत भनेर सो गीतलाई रेडियो नेपालको समाचार धुन बनाइएको चर्चा त्यतिबेला गाउँमा थियो। त्यतिबेला न सामाजिक सञ्जाल, न कसैले लेखेको प्रमाण, त्यसैले यो विषयले व्यापकता पाएन। गौरवगाथा गाउँलेहरूको मनमै सीमित भयो। स्थानीय निवृत्त शिक्षक आशमान गुरुङ दाबी गर्छन्, तर वास्तविकता यही हो कहिलेको झरी, कहिलेको बतास घामछायाँ भन्ने गीत राजाको राज्याभिषेकमा गाएको र चाइनामा गोल्ड मेडल जितेको हुनाले रेडियो नेपालले समाचारको धुन बनाएर बजाउन थालेको हो। त्यतिबेलाको सरकारले आफ्नो गाउँका कलाकारलाई त्यसरी सम्मान दिएको तर अहिले इतिहास गुमनाम हुँदा गाउँलेको चित्त दुखेको छ। चित्त दुखेको व्यहोरा जगमा जाहेर गर्ने प्लेटफर्म भने पाएका छैनन्। इतिहासमा चर्चित गोरखाली कलाकारको नामोनिसाना नहुँदा गोरखाकाका लागि दु:खको विषय हुनु स्वाभाविक हो। मरेर गएका उनीहरूको नाम पनि सुरक्षित छैन, इनाम सुरक्षित छैन। सुनको तक्मा कहाँ छ, कसैले खोज्दा पनि खोजेनन्, कतै देख्न पनि पाइएन। अरू इनाम के के थियो कता पुग्यो केही पत्तो छैन। उनीहरूको बारेमा न उत्खनन, न त खोजतलास नै।"
वन्यजन्तुप्रेमी सुवास नेम्बाङ,"संविधानसभाका अध्यक्ष सुवास नेम्बाङले वन्यजीवबारे चासो राखेको थाहा पाउँदा निकै आनन्द अनुभूत गरें। किनकि नेताले यसरी खासै चासो दिँदैनन्। पाँच वर्षअघि मलाई संविधानसभा अध्यक्ष सुवासचन्द्र नेम्बाङले भेट्न चाहेको हिमालखबरबाट जानकारी पाएँ। नभन्दै, एक साँझ एक अपरिचित नम्बरबाट फोन आयो। फोन नेम्बाङले गर्नु भएको थियो। उहाँले म सुवास नेम्बाङ। तपाईंको फोन नम्बर हिमालखबरका प्रकाशक कनकमणि दीक्षितजीबाट पाएँ भन्नुभयो। सिंहदरबारतिर आउने काम परेको बेला, जानकारी पाउँ। यहाँले लेख्नु भएका केही जीवबारे केही थाहा पाउनु छ। यति भन्दै इलामको सन्दकपुर जैविक विविधतामा सम्पन्न छ। त्यही निकै प्रजातिका गुराँस तथा सुनाखरी देखेको भन्दै त्यहाँ पुगेर अध्ययन गरिदिन आग्रह गर्नुभयो। त्यस बखतको कुराकानी सिंहदरबार जाँदा अवश्य तपाईंको कार्यकक्षमा प्रवेश गर्छु भन्दै टुंगिएको थियो। संविधानसभाका अध्यक्षले फोन गरेभन्दा पनि वन्यजीवबारे चासो राखेको थाहा पाउँदा निकै आनन्द अनुभूत गरें। एउटा कुरा के प्रस्ट हो भने वन्यजीव अध्येयताले जतिसुकै गहन अध्ययन गरेर वन्यजीवको यथास्थिति पत्तो लगाए पनि त्यसलाई जोगाउन र भविष्यमा लाभ लिन सक्ने नीति बनाउन राजनीतिज्ञबाट कुरा नबुझी पूरा हुँदैन। हामीकहाँ नेताहरू राजनीतिमै बढी जानकारी राख्छन्। तर, जैविक विविधताप्रति खासै चासो दिँदैनन्। नेपाल यस्तो देश हो कि यो भौगोलिक विषमताका कारण, यहाँ संसारका कैयन देशमा नभएका वन्यजीव पाइन्छन्। समुद्री सतह नजिक पाउनेदेखि संसारकै उच्च भूभागमा रहने जीव नेपालमा पाइन्छ। संसद्मा सम्बोधन : केही महिनापछि सिंहदरबार जानु थियो, गएँ। जानअघि तत्कालीन प्रदेश १ की सभासद् यशोदा अधिकारीसँग सुवासचन्द्र नेम्बाङज्यूसँग भेट गर्न जाँदैछु भनेको थिएँ। २०४५५२ सालमा तेह्रथुमको एक विद्यालयमा विज्ञान तथा गणित पढाउन गएको थिएँ। उसबखत पूर्वसभासद अधिकारीसँग निकै हिमखिम थियो, त्यो आजसम्म छ। अधिकारीले मेराबारे सुवास नेम्बाङलाई भनिदिनु भएछ। उहाँले तीन दशकअघि पार्टीमा सँगै काम गथ्र्यौं भन्दा छक्क पर्नु भएको थियो अरे। म सिंहदरबारस्थित एमाले संसदीय दलको उपनेता सुवास नेम्बाङको कार्यालय पुगें। स्वकीय सचिवलाई नाम टिपाएँ। स्वकीय सचिवले बडो आदरपूर्वक नमस्कार गरी, एकैछिन बस्नुहोस् भन्दै संविधानसभा अध्यक्षज्यूले त्यसदिन अघि नै म आउने जानकारी गराउनु भएको बुझें। उनले भित्र पसेकाहरू निस्केपछि तपाईं जानुहोस्, अरूलाई तपाईंपछि पठाउँला भन्दै म त्यहाँ पुगेको जनाउ दिन भित्र गए। बडो गजब लाग्यो, फगत एउटा वन्यजीवबारे लेख्ने लेखकसँग यति सदाशयता ! नेम्बाङसँग केहीबेर भलाकुसारीबाहेक वन्यजीवका कुरा भए। बामपुड्के बँदेल पहिले नेपालमा पाइन्थ्यो, अहिले नेपालमा पाइन्न, तै पनि यो नेपालको संरक्षित वन्यजन्तुको सूचीमा समावेश छ भन्ने थाहा पाएर छक्क पर्नुभयो। यस्तै, चिरु भनिने जनावरको पनि जानकारी लिन चाहनु भयो। चिरु नेपालमा कहिल्यै थिएन, तै पनि नेपालको वन्यजन्तुको सूचीमा समावेश छ भन्ने थाहा पाएर थप छक्क पर्नुभयो। भन्नुभयो, तपाईं जस्तै अन्य केहीले पनि यदाकदा वन्यजन्तुका बारेमा लेख्छन्। तर तपाईंको लेखाइ चाहिँ अलि भिन्न कोणबाट आउँछ। हरेकजसो लेखमा हामीलाई पनि चस्स सुझाव दिनुहुन्छ। कानुनमा यसो भनिएको छ, यसो गर्दा राम्रो होला भन्ने सुझाव चाहिँ मलाई मनपर्छ। यही भएर म तपाईंको लेख पाएसम्म पढ्न छुटाउदिनँ तर कति त थाहा पाएर पनि छुट्छन्। यसो भन्दाभन्दै, संसद्मा वन्यजन्तुका बारेमा कुरा उठाएको प्रसंग जोड्नुभयो। बर्खामा परेको पानी बाढी बनेर तराई हुँदै भारत प्रवेश हुन्छ। त्यसबेला पानीमात्र जाँदैन। जनावर पनि बगाएर लैजान्छ। हाम्रा कृष्णसागर, घडियाल, गैंडासमेत बगाएर भारत पुयाउँछ। यसबारे संसद्मा आवाज उठाएको बताउनुभयो। तर, खोइ, त्यसका पछि सम्बन्धित निकाय लाग्यो कि लागेन, थाहा भएन। घडियालको संख्या बढाउन सरकारको थुप्रै रकम खर्च भएको छ। बच्चा यता हुर्काइन्छ, ठूलो भएपछि भारत पुग्छ, यसलाई के कसरी जोगाउने ? नेम्बाङले यसो भनिरहँदा, कोसी टप्पु वन्यजन्तु आरक्षको अर्नाको कुरा उठाउन छुटाउनु भएन। उहाँले कोसीमा शुद्ध अर्ना (जंगली भैंसी) त छैन भन्ने सुन्छु, यो के हो ? भनेर जिज्ञासा राखेजसो गर्नुभयो। कोसी टप्पुमा दशकौंदेखि गाईबस्तु त भैंसी चरीचरणबाट त्यहाँको अर्ना प्रताडित भएको सुनाउनुभयो। यसले आनुवंशिक शुद्धतामा मात्र होइन, अर्नाको चरिचरण अर्थात् भोजनमै समस्या आइपरेको छ, केही अर्ना त भोकले मर्न लागेको जस्तो आफूले तस्बिर खिचेको जानकारी दिनुभयो। अर्ना जोगाउन के गर्नुपर्छ, बुँदामा टिपेर उपलब्ध गराइदिन पनि भन्नुभयो। उहाँले वनमन्त्री, वनसचिवलाई वन ऐनसम्बन्धी नियमावली वा कार्यविधि परिवर्तन गर्नुपर्छ वा ल्याउनुपर्छ, भन्छु पनि भन्नुभयो। मभन्दा बढी कोसी टप्पु र अर्नासम्बन्धी जानकारसँग विमर्श गरेर टिपोट उपलब्ध गराएँ। त्यसबारे कहिल्यै कुरा भएन। सन्दर्भ सालक : सन् २०१८ को सेप्टेम्वरअक्टोवर महिनामा साना स्तनधारी प्राणी संरक्षण तथा अनुसन्धान फाउन्डेसनका तत्कालीन अध्यक्ष सागर दाहालसँग संखुवासभाको वरुण तथा भोटखोला गाउँपालिकामा दुई पटक गएको थिएँ। उनले सन् २०१९ फेब्रुरीको दोस्रो हप्ता फोन गरे। त्यो वर्ष विश्व सालक दिवस साना स्तनधारी प्राणी संरक्षण तथा अनुसन्धान फाउन्डेसनको आयोजना गर्ने तय भएको रहेछ। हरेक वर्ष फेब्रुअरी १६ तारिख विश्व सालक दिवस मनाइन्छ। दाहालले राष्ट्रिय निकुञ्ज तथा वन्यजन्तु विभागको महानिर्देशकलाई मुख्य अतिथिका लागि निमन्त्रणा गरेका थिएछन्, उनले उक्त दिन नभ्याउने बताएछन्। त्यसपछि मलाई सम्पर्क गरेका रहेछन्। दाहालले पूर्वतिरको कोही सभासद् वन्यजन्तुप्रति चासो राख्ने खालका छन् भने अनुरोध गरौं न भने। मैले तुरुन्तै संविधानसभा अध्यक्ष सुवास नेम्बाङलाई निमन्त्रण गर्दा कसो हुन्छ ? भनें। दाहालजीले उहाँले मान्नुभए त काइदा हुने थियो तर के मान्नु होला र ? भने। मैले तपाईं पत्र तयार गर्नुहोस्, भोलि दुवैजना निम्ता लिएर जाउँ भनें। उनले अपत्यारिलो शैलीमा हुन्छ भने। भोलिपल्ट सिंहदरबारस्थित एमाले संसदीय दलको उपनेताको कार्यालय पुगियो। कुरा गरेर समय लिइसकेको हुँदा पालो कुर्नु परेन। मैले, सागरजीको परिचय वन्यजन्तु क्षेत्रमा धुरन्धर अध्ययन अनुसन्धानमा लाग्नु भएको युवा अध्येता भएको जानकारी गराएँ। त्यसपछि पर्सिका दिन अर्थात् १६ फेब्रुअरीमा सातदोबाटोस्थित राष्ट्रिय प्रकृति कोषको हलमा गरिने विश्व सालक दिवसका लागि मुख्य अतिथि भइदिन आग्रह गरियो। उहाँले सालकप्रति चासो त दिनुभयो। तर, निकैबेरपछि समय निकाल्न नसक्ने बताउनुभयो। हामीले निमन्त्रणापत्र दिँदै उक्त कार्यक्रममा विमोचन गरिने सालक संरक्षणसम्बन्धी पुस्तक र सालक संरक्षणमा सहभागी सामुदायिक वनलाई पुरस्कार वितरण पनि छ भन्ने जनायौं। त्यसका लागिमात्र आधा घण्टा समय उपलब्ध गराइदिन थप विनम्र अनुरोध गयौं। फेरि, अनुहार निकैबेर आँखा चिम्म पारे झैं गर्नुभयो। अनि बल्लतल्ल आधा घण्टाका निम्ति हुन्छ भन्नुभयो। त्यसपछि प्रमुख अतिथिले हस्ताक्षर गर्नुपर्ने प्रमाणपत्र भोलि नै कार्यालयमा ल्याइपुयाउन भन्नुभयो। हामीले अर्कोदिन कार्यक्रमको डिटेलसहित प्रमाणपत्रहरू सिंहदरबार लग्यौं। १६ फेब्रुरीमा ८ बजेतिर राष्ट्रिय प्रकृति कोष पुगें। डब्लूडब्लूएफ, हरियो वन, अमेरिकी दूतावासअन्तर्गत यूएसएआईडी, आईयसीएन, जुलोजिकल सोसाइटी लन्डन नेपाल शाखाका प्रतिनिधिहरू, त्रिभुवन विश्वविद्यालय जन्तु विभागका प्रमुख, राष्ट्रिय निकुञ्ज तथा वन्यजन्तु विभागका उपमहानिर्देशक, नेपाली टाइम्स म्यागेजिनका सम्पादक आदि ८:३० बजे कार्यक्रमस्थल पुगेका थिए। प्रमुख अतिथि ९ बजे आइपुग्ने कुरा भएको थियो। सागरजीसहित केहीजना ९ बज्न १० मिनेट बाँकी रहँदा नेम्बाङलाई प्रवेशद्वारमै रिसिभ गर्न जान भनेर हलबाट के बाहिर निस्केका थियौं, उहाँ त हलैनेर पो आइपुग्नु भएको थियो। कार्यक्रममा सालकका बारेमा बडो गजब चर्चा गर्नुभयो। उहाँले सालकलाई जंगलतिर कतै भेटिए गाउँघरमा अशुभ मान्ने चलन छ। तर, उनले सालक बडो शुभ भएको स्मरण गर्नुभयो। भएको के रहेछ भने उहाँले पहिलोपटक इलाममा संसद्का लागि चुनाव लडेताका प्रचारप्रसार गर्ने अन्तिम साँझ बाटामा सालक भेटिएछ। उहाँको टोलीले लौ सालक देखियो, अशुभ हुने भयो, चुनाव हारिने भयो भनेर हल्लीखल्ली गरेछ। तर, उहाँलाई पत्यार लागेनछ। रातमा विचरण गर्ने जनावर, रातमा भेटिँदा के को लोदर हुन्छ ? भन्ने लाग्यो रे। नभन्दै, त्यसयता लगातार इलामबाट चुनाव जित्दै आएको हुँदा सालक भेट्दा अशुभ हुन्छ भन्ने मान्यता गलत हो भनेर सबैलाई हँसाउनुभयो। कार्यक्रममा बोलिरहँदा उहाँकै सहायकले बारम्बार समय अवगत गराइरहेका थिए। आधा घण्टा भनेर आउनु भएको उहाँ करिब डेढ घण्टा बसेर जानु भयो। म हलको पहिलो लहरमा बीचतिर बसेको थिएँ। जाँदाजाँदै घुमेर त्यहीँ आएर मलाई मात्र हात मिलाएर उहाँ सरासर निस्कनु भयो। दंग परें। सबैजना मैतिर पो हेरिरहेका रहेछन्। हङ्रायोबारे खुल्दुली : पूर्वी नेपालको विशेषत अरुण नदीपूर्वका पहाडी तथा हिमाली जिल्लाहरूमा कसैले ठूलो गाँस भात मुखमा लगायो भने हङ्रायोले पाङ्ग्रो निलेको जस्तो खाएको भन्ने चलन छ। पाङ्ग्रो भनेको इन्टाडा रिडी वैज्ञानिक नाम भएको कोसो फल्ने ज्यादै लामो लहरे वनस्पति हो। यसको बोटमात्रै लामो होइन, छिप्पिएको कोसो पनि लामो हुन्छ। सपे्रको बोटमा कोसो झन्डै दुई मिटर लामो र १५ सेन्टिमिटर चौडासम्मको हुन्छ। बिउ गोलाकार चेप्टो ४५ सेन्टिमिटरसम्म फराकिलो हुन्छ। यत्रो बिउ निल्ने चरालाई हङ्रायो भनिन्छ। यसको स्वरूप धनेशजस्तै हुन्छ। तर, धनेशको जस्तो ठुँढामाथि हेल्मेट अर्थात् क्यास्क भने हुँदैन। यो चरा वैज्ञानिक अभिलेखमा नेपालमा सन् १८५० यता कसैले देखेको जानकारी थिएन। नेपालमा यो चरा लोप भएको भन्ने लेखिएको थियो। पंक्तिकारले यो चरा नेपालमा हुनुपर्छ भन्ने मान्यतामा अनलाइनखबर पत्रिकाको ३ कात्तिक २०७३ संस्करणमा नेपालमा चराविद्ले नदेखेको हङ्रायो शीर्षकमा लेख लेखेको थियो। झापाका वाइल्डलाइफ फोटोग्राफर देवेन खरेलले यसको तस्बिर ६ पुस २०७८ मा इलाममा खिचे। खरेल नेपालमा हङ्रायोको तस्बिर खिच्ने पहिलो फोटोग्राफर हुन्। अरूले पनि कतै खिचेका थिए होलान्। तर, जानकारी प्रकाशित भएको थिएन। यो जानकारी नयाँ पत्रिका दैनिकको ८ पुस २०७८ संस्करणमा अनुसन्धानबिनाको आरोप कहिलेसम्म ? शीर्षकमा मेरो लेख प्रकाशित भयो। उक्त लेखले नेपालमा चरा अध्ययन अनुसन्धान गर्नेहरूलाई मानमर्दन गयो भनेर विशेषत: चरा तथा वन्यजन्तु अध्येता र चराको तस्बिर खिच्नेहरू चार दर्जनभन्दा बढीले आक्रामक रूपमा निन्दा गरे। त्यसपछि नयाँ पत्रिकाकै २४ पुस २०७८ संस्करणमा हङ्रायोबारे थप हङ्रायोको वैज्ञानिक अभिलेख शीर्षकमा मेरो लेख अर्को लेख प्रकाशित भयो। हङ्रायो नेपालमा झन्डै दुई शताब्दीपछि पुन: देखिएको समाचार राष्ट्रिय तथा अन्तर्राष्ट्रिय पत्रपत्रिका तथा टेलिभिजनमा प्रसारण भइसकेको थियो। सुवास नेम्बाङ पुस २४ गते इलाम पुग्नु भएको रहेछ। त्यहाँ हङ्रायो इलाममा भेटियो भन्ने जानकारी व्यापक फैलिएको रहेछ। यो जानकारी लेख्ने पंक्तिकार हुन् भन्ने थाहा पाएपछि इलामबाटै फोन गर्नुभएथ्यो कमलजी बधाई। तपाईंले हङ्रायो इलाममा फेला पार्नु भएछ। ज्यादै खुसी लाग्यो। यो इलामे जनताका लागिमात्र होइन, देशकै लागि गर्वको कुरा हो। उत्तरमा भनेथें मैले फेला पारेको होइन, मात्र पत्रिकामा लेखेको हुँ। उहाँले भन्नुभयो, यहाँ त सबैले तपाईंकै नाम लिएको सुनें। सानै छँदादेखि हङ्रायो र पाङ्ग्रोको मिथक सुनेको थिएँ। के यसले साँच्चै पाङ्ग्रो निल्छ ? काठमाडौं आएर सबिस्तारमा बताउनुहोस् है। आज पार्टीअध्यक्षज्यूसँग झापा पुग्ने कार्यक्रम छ। भोलि संखुवासभा जाँदैछौं, पर्सि काठमाडौं पुगेपछि तपाईंलाई फोन गर्छु। त्यसपछि हङ्रायोलाई के कसरी जोगाउने र पर्यटनसँग कसरी जोड्न सकिन्छ भन्नेबारे विमर्श गरौंला। त्यसपछि फेरि फोनमा कुराकानी भएन। हङ्रायोबारे भेटेर सबिस्तारमा बताउन पनि सकिनँ। पछुतो लागिरहेछ। उहाँ नेकपा विभाजन हुने संकटको बेला झन्डै प्रधानमन्त्री र गत आमनिर्वाचनपछि त्यसरी नै झन्डै राष्ट्रपति हुनुभएको थियो। यसको अर्थ, उहाँ एमालेमात्र होइन, अन्य पार्टीले पनि मान्ने नेता हो। उहाँले २०७२ सालपछि जब संविधानसभाबाट संविधान जारी भयो, त्यसपछि अक्सर भन्ने गर्नुहुन्थ्यो कि अब कुनै प्रधानमन्त्रीको सनकले संसद् विघटन हुन सक्दैन। यो कुरा सत्य सावित भयो। तर, उहाँकै पार्टीअध्यक्ष प्रधानमन्त्री हुँदा संसद् दुईदुई पटक विघटन गर्दा सार्वजनिक रूपमा गलत हो भनेर कहिल्यै भन्न सक्नु भएन। यसमा चाहिँ सुवास नेम्बाङ चुक्नु भएकै हो। मैले, तपाईंले किन सत्य कुरा जुनबेला भन्नुपर्ने अवस्था थियो, त्यसबेला भन्नु भएन ? भनेर सोध्ने धोको राखेको थिएँ। तर, पूरा गर्न पाइनँ। संसद् दुईदुई पटक विघटन हुँदा त्यो कदम गलत हो भनेर भनिएको भए उहाँको ओज जति छ, थियो, अवश्य त्योभन्दा निकै माथि हुनेथियो। उहाँको अप्रत्याशित निधनप्रति यतिबेला हार्दिक श्रद्धाञ्जली अर्पण गर्दछु।"
पुष्पा र अञ्जलीअब कोसी टप्पुमा बस्ने,"काठमाडौं : चितवन राष्ट्रिय निकुञ्जबाट चार वर्षकी पुष्पा र तीन वर्षकी अञ्जली नाम गरेको एकसिंगे गैंडालाई कोसी टप्पु वन्यजन्तु आरक्षण लगिने भएको छ। राष्ट्रिय निकुञ्ज तथा वन्यजन्तु संरक्षण विभागका अनुसार पुष्पा र अञ्जली असोज १० गते कोसी टप्पु पुग्दैछन्। हालसम्मको तथ्यांकअनुसार कोसी टप्पुमा एकसिंगे गैंडा छैनन्। उनीहरूलाई पहिलोपटक स्थानान्तरण गर्न लागिएको हो। विभागका निमित्त महानिर्देशक हरिभद्र आचार्यका अनुसार दुई वर्ष पहिला नै एउटा प्राविधिक समितिले कोसीमा गैंडा राख्ने विषयमा अध्ययन गरेको थियो। उक्त अध्ययनले कोसी टप्पु वन्यजन्तु आरक्षणमा गैंडाका लागि उपयुक्त बासस्थान भएको निष्कर्ष निकालेकोे थियो। आचार्यले भने दुई वर्ष पहिला नै कोसी टप्पुमा गैंडाको बासस्थानका लागि सुहाउँदो वातावरण भएको निष्कर्ष निकालेपछि एकजोडी गैंडा स्थानान्तरण गर्न लागिएको हो। गर्मी ठाउँ पनि गैंडाको बासस्थान हुन्छ। स्वच्छ पानी, हिलो खेल्नलाई आहाल र घाँस बढी भएको ठाउँ गैंडाको बासस्थान हुन्छ। नेपालमा विगतमा पनि गैंडा स्थानान्तरण भएका छन्। आचार्यका अनुसार शुक्लाफाँटा वन्यजन्तु आरक्ष तथा बर्दिया राष्ट्रिय निकुञ्जमा गैंडा स्थानान्तरण भइसकेका छन्। कोसी टप्पु वन्यजन्तु आरक्ष अर्ना धेरै पाइने ठाउँका रूपमा परिचित छ। तर, अर्नासँगै गैंडा र हात्तीको बासस्थान उपयुक्त हुने उनी बताउँछन्। तर, कोसी टप्पुमा अर्ना भए पनि गैंडा थिएनन्। त्यसैले पुष्पा र अञ्जलीजस्ता उद्धार गरिएकाहरूलाई त्यस्ता ठाउँमा लैजान लागिएको हो । आचार्यका अनुसार विपद्का घटनालगायत विभिन्न कारणले माउबाट बच्चाहरू छुटेका हुन्छन्। त्यस्ता बिचल्लीमा परेकाहरूको उद्धार गरिन्छ। माउबाट छुटेका पुष्पा र अञ्जली पनि टुहुरा बच्चा हुन्। यस्ता बच्चाहरूको उद्धारपछि इन्सेन्टिभ केयर (गहन हेरविचार) मा हुर्काउने गरिन्छ। पुष्पा र अञ्जली परिपक्व भई नसकेकाले स्थानान्तरणपछि पनि इन्सेन्टिभ केयरमै राखिने आचार्यले बताए। तुरुन्त लगेर प्राकृतिक बासस्थानमा छोडिँदैन। तर, त्यहाँको वातावरणमा हुर्कन मौका दिनका लागि लैजान लागेको हो उनले थपे, उनीहरू त्यहाँको वातावरणमा घुलमिल भइसकेपछि मात्रै प्राकृतिक वातावरणमा छोडिनेछ। त्यहाँको वातावरणमा अनुकूलन भइसकेपछि उनीहरूलाई प्राकृतिक वातावरणमा छोड्ने र भाले पोथी मिलाइनेछ। पुष्पा र अञ्जलीबाहेक अन्य तीनवटा बच्चाहरू पनि चितवन राष्ट्रिय निकुञ्जमा गहन केयरमा हुर्किंदैछन्। गैंडाका बच्चा दुई वर्षसम्म माउँसँग बस्छन्। तीन, चार वर्षपछि उनीहरू परिपक्व हुन्छन्। र, स्वतन्त्र हुन्छन्। चारदेखि पाँच वर्षपछि सन्तान जन्माउन सक्षम हुन्छन्। चितवन राष्ट्रिय निकुञ्जका प्रमुख संरक्षण अधिकारी, दिलबहादुर पुर्जा पुनका अनुसार गैंडा स्थानान्तरणका फाइदा छन्। यिनीहरूको एक ठाउँमा मात्र नभएर अर्को ठाउँमा जनसंख्या (सब पपुलेसन) बढ्छ। कुनै बेला महामारी वा प्राकृतिक विपद्का घटना भएमा एक ठाउँमा गैंडाहरू मासिए पनि अर्को ठाउँका बचाउन सकिन्छ, उनले थपे त्यसैगरी गैंडा दुर्लभ जनावर भएकाले आन्तरिक तथा बाह्य पर्यटकीय हिसाबले पनि गैंडाको उपस्थिति महŒवपूर्ण हुन्छ। पुनले पनि कोसी टप्पुमा गैंडा पठाउने निर्णय प्राविधिक टोलीको अध्ययनपछि सिफारिस भएको बताए। अहिले दुई पोथी जाने हो। तर, उनीहरू परिपक्व भएपछि (चार वर्ष पूरा भइसकेपछि) लैंगिक रेसियो हेरिन्छ। भाले पठाइन्छ। एकसिंगे गैंडा चोरी सिकारको मुख्य चुनौती बनेको छ। दुई वर्षपछि बच्चाहरूको खाग पलाउन सुरु हुन्छ। तर, तस्करहरूको तारो परिपक्व गैंडा हुन्छन्। सरकारले चोरी सिकारविरुद्ध शून्य पोचिङको अवधारणा ल्याएको थियो। विगतमा एक हजार दिनसम्म शून्य पोचिङ मनाउन सफल भयो । त्यसपछि गतवर्ष विद्युतीय पासोमा पारेर एउटा माउ र बच्चा गैंडा तस्करले मारेका थिए। त्यसपछि फेरि शून्य पोचिङ मनाउने क्रममा ५ सय ४२ दिनपछि गैंडाको हाडखोर भेटिएको पुनले जनाए। उनका अनुसार भदौको १३१४ गते गैंडाको हाडखोर भेटिएकाले सम्भावित चोरी सिकार हुन सक्ने आशंका गरिएको बताए। उक्त गैंडाको खुर मात्रै भेटिएको थियो, खाग थिएन। त्यसैले पनि चोरीसिकार भएको हुन सक्ने भएकाले अनुसन्धान भइरहेको बताए। पुनले भने कहिले घटेको घटना हो भन्ने विषयमा जाँच पनि भएको छैन। अहिले फेला पयो। चोरी सिकारविरुद्ध जति चनाखो भएर संरक्षणमा खटिए पनि शून्य बनाउन गाह्रो भएको पुनले बताए। उनका अनुसार सेनाले चितवन राष्ट्रिय निकुञ्जको ६७ ठाउँमा सुरक्षा दिन्छ। निगरानीमा जिल्ला वन, समुदाय, संरक्षण साझेदारलगायत छन् तर पनि संरक्षण चुनौती बनेको छ। नेपालमा हाल ७ सय ५२ वटा एकसिंगे गैंडा छन्। त्यसमध्ये ६ सय ९४ वटा चितवनमा छन्।"
किशोरले भरिएका बालसुधार गृहमा झडपै झडप,"नेपालगन्ज : घटना१ : बाँकेमा झडप १ को मृत्यु, १० घाइते ४ असोज २०८० : बाँकेको डुडुवा गाउँपालिका६ आसमानपुरमा रहेको जयन्दु बालसुधार गृहमा बिहीबार राति झडप हुँदा घाइते भएका ११ मध्ये एक जनाको मृत्यु भएको छ । बाँकेका प्रहरी प्रमुख प्रहरी उपरीक्षक सन्तोषसिंह राठौरका अनुसार झडपमा गम्भीर घाइते भएका रूपन्देहीको कचन गाउँपालिका४ का २१ वर्षीय सुलभ केसीको नेपालगन्ज मेडिकल कलेज शिक्षण अस्पताल नेपालगन्जमा उपचारका क्रममा मृत्यु भएको हो । अस्पतालमा १० जनाको उपचार भइरहेकोमा ६ जना डिस्चार्ज भइसकेका छन् । टाउकोमै चोट लागे पनि उनीहरू सबै खतरामुक्त रहेको बाँँके प्रहरीले जनाएकोे छ । शुक्रबार दिउँसोसम्म पनि बालसुधार गृहमा विरोध प्रदर्शन जारी थियो । भवनका छतछतमा बसेर उनीहरूले विरोध प्रदर्शन गरेका थिए । नेपाल प्रहरी, सशस्त्र प्रहरी बल गरी दुई सयभन्दा सुरक्षाकर्मीले आन्दोलनकारीलाई नियन्त्रणमा लिएका थिए । आन्दोलन गर्नेमध्ये चार दर्जन बढीलाई तत्कालका लागि जिल्ला प्रहरी कार्यालय, वडा प्रहरी कार्यालय, इलाका प्रहरी कार्यालय जमुनाहाको हिरासतमा स्थानान्तरण गरेर स्थितिलाई नियन्त्रणमा लिएको जिप्रका बाँकेले जनाएको छ । बाल सुधार गृहमा रहेका २ सय ५४ बालक र किशोरमध्ये ४ जना किशोर फरार भएका छन् । शुक्रबार राति अबेर यो समाचार तयार पर्दा पनि उनीहरू सम्पर्कमा आएका थिएनन् । घटना २ : भक्तपुरमा झडप १ को मृत्यु २९ घाइते ३ भदौ २०८०: भक्तपुरको मध्यपुरथिमि नगरपालिका२ सानोठिमीस्थित बालसुधार गृहमा झडप हुँदा एक जना किशोरले ज्यान गुमाएका थिए । त्यहाँ भएको झडपमा सुरक्षाकर्मीतर्फ १९ र १० बालबालिका गरी २९ जना घाइते भएका थिए । रामेछाप मन्थली नगरपालिका३ का १८ वर्षीय कमल बस्नेत बेहोस भई भक्तपुरस्थित नागरिक अस्पतालमा लगिएकोमा उपचारका क्रममा मृत्यु भएको थियो । उनी बलात्कार आरोपमा तीन वर्षदेखि सुधार गृहमा थिए । बालकको मृत्यु भएपछि सुधार गृह परिसरमा उनका आफन्तले प्रदर्शन गरेका थिए । प्रहरीसँगको झडपपछि सुधार गृहभित्र रहेका २ सय २१ जना बालबालिका सुधार गृहको पछाडिको ढोका फोडेर बाहिर भागेका थिए । घटना ३ : वीरगन्जमा झडप, १४ घाइते २७ भदौ २०८० मा वीरगन्जको बालसुधार गृहमा पनि झडप भएको थियो । झडपमा ३ प्रहरी र ११ बालक र किशोर घाइते भएका थिए । बालसुधार गृहमा भक्तपुरबाट लगेकासहित १ सय ४९ जना कैदी बन्दी थिए । भक्तपुर बालसुधार गृहमा झडप भएपछि उनीहरूलाई वीरगन्ज लगिएको थियो । भक्तपुरबाट गएका कैदी बन्दी र पहिलादेखि वीरगन्जमै रहेका कैदीबन्दीबीच पटकपटक झडप र विवाद हुने गरेको थियो । भक्तपुरबाट गएका कैदीहरूले त्यहाँका नाइकेमाथि आक्रमण गर्नुका साथै बालसुधार गृहमा समेत तोडफोड र प्रहरीमाथि पनि ढुंगामुढा प्रहार गरेका थिए । घटना ४ : भैरहवामा डीएसपीसहित २ प्रहरी घाइते ७ असार २०७९ : भैरहवास्थित प्रदेशस्तरीय बालसुधार गृहमा झडप हुँदा जिल्ला प्रहरी कार्यालय रूपन्देहीका डीएसपी नवरत्न पौडेल र प्रहरी जवान टोपबहादुर रखालमगर घाइते भएका थिए । बालगृहमा बस्ने १८ वर्ष उमेरमाथिका किशोरहरूलाई स्थानान्तरण गर्ने तयारीको विरोधमा रहेका किशोरहरूले ताला लगाएर प्रहरीलाई भित्र छिर्न नदिई आक्रमण गरेका थिए । पटकपटक विभिन्न घटना घटाइरहेका विवादमा परेका किशोरहरूले बालसुधार गृहको भवनको सिसासमेत तोडफोड, पंखाहरू तोडेका थिए । ६० जनाको क्षमता भएको बालसुधार गृहमा त्यत्तिबेला १ सय १० जनालाई राखिएको थियो । किशोरहरूले बालसुधार गृहमा तोडफोड र बेडमा आगजनी गरेपछि दमकल प्रयोग गरेर आगजनी नियन्त्रणमा ल्याएको थियो । सुरक्षाकर्मीमाथि आक्रमण गरेको आरोपमा प्रहरीले १७ जना किशोरहरूलाई प्रहरीले जिल्ला प्रहरी कार्यालयको हिरासतमा राखेको थियो । झडपमा गम्भीर घाइते भएका रूपन्देहीको एक जनाको उपचारका क्रममा मृत्यु भएको होे । आन्दोलनकारीलाई नियन्त्रणमा लिएका छौं । किन यसरी झडप हुन्छ हामी गम्भीर रूपमा अनुसन्धान गर्छौं । सन्तोषसिंह राठौर, प्रहरी उपरीक्षक, बाँके चार वटा बालसुधार गृहमा भएका यी घटना प्रतिनिधिमूलक मात्र हुन् । १८ वर्ष मुनिका बालमिझ्याइँमा परेका बालबालिकालाई कारागार चलान नगरेर सुधारका लागि भन्दै बालसुधार गृहमा पठाइन्छ । तर यी सबै घटनामा संलग्न अधिकांशको उमेर १८ वर्षभन्दा माथि छ । अर्थात् बालसुधार गृहमा हुने झडप बालबालिकाबीच होइन कि १८ वर्षभन्दा माथिका किशोर संलग्न छन् । बाँकेका प्रहरी प्रमुख राठौर केही दिन अघिसम्म बाँकेको बालसुधार गृहमा ३२ वर्षको युवा पनि रहेको बताउँछन् । उनले भने, बाँकेको बालसुधार गृहमा रहेका २ सय ५४ जनामध्ये १ सय ६५ जना त १८ वर्षभन्दा माथिकै छन् । २६ देखि २८ वर्र्षका पनि छन् । लागूऔषधको कुलतमा रहेका व्यक्तिबीच झडप भएको छ । यस अर्थमा बाँकेकोे बालसुधार गृहका कुल बालमिझ्याइमा परेकामध्ये ६४९६ प्रतिशत त १८ वर्षभन्दा माथिकै उमेरसमूहका छन् । बालसुधार गृहकी प्रमुख विमला काउचा पनि बिहीबार राति ११ बजेतिर लागूऔषध सेवन गर्ने र सेवन नगर्नेबीच झडप भएको बताउँछिन् । लागूऔषध सेवन गरेर झुमेका युवाले अर्कोलाई हानें भनेर आफ्नै साथीमाथि टाउकोमा आक्रमण गरेको थियो । उनले यसअघिका झडपमा पनि बालकभन्दा किशोर नै संलग्न भएका थिए । यो सुधार गृहमा यसअघि पनि झडप भएको थियो । झडपका क्रममा आगजनी पनि गरिएको थियो । सो घटनामा संलग्न १९ जनालाई स्थानान्तरण गरिएको काउचाले जानकारी दिइन् । बालबालिकासम्बन्धी ऐन २०४८ को दफा ४२(१) मा नेपाल सरकारले आवश्यकताअनुसार बालसुधार गृहको स्थापना गर्ने वैधानिक प्रबन्ध गरेको छ । यस्ता सुधार गृहमा प्रथमत: कसुरको अभियोगमा मुद्दाको तहकिकात वा पुर्पक्षको निमित्त थुनामा बस्नुपर्ने र कैदको सजाय पाएका बालबालिका राखिने कुरा ऐनको दफा ४२ (२) ले निर्देश गरेको छ । बालबालिकाको सर्वोत्तम हितलाई विचार गरी तिनीहरू कसुरदार भएका मुद्दामा १० वर्ष उमेरसम्मका लागि कुनै सजाय हुँदैन । १० भन्दा माथि १४ वर्षसम्मका लागि अरू बालकलाई हुने कैदको आधा अर्थात् ६ महिना बालसुधार गृहमा राख्नुपर्ने व्यवस्था छ । १६ देखि १८ वर्षसम्मका बालबालिकाले अपराध गरेमा उमेर पुगेकालाई हुने सजायको दुई तिहाइ मात्र सजाय हुने व्यवस्था छ । ती बालबालिका सुधार गृहमै रहँदा १८ वर्ष लागे भने पनि उनीहरूलाई छुट्टै राख्नुपर्ने व्यवस्था छ । बाँकेको बालसुधार गृहमा लागूऔषध सेवन गर्ने र नगर्ने, भेगीय हिसाबले पूर्व र पश्चिम अझ राजनीतिक दलकै आधारमा पनि ग्याङ बनाएर बसेकाले बेला बेलामा झडप हुन्छ । यो समस्या समयमै हल गर्नुपर्छ । वसन्त गौतम, अधिवक्ता बालबालिकासम्बन्धी ऐन, २०७५ अनुसार १८ वर्षमुनिका कुनै व्यक्तिले फौजदारी अपराध गरेमा बालसुधार गृहमा राख्ने व्यवस्था गरेको छ । ऐनमा १८ वर्ष पुगेमा बानी व्यहोरामा आएको सुधार, आर्जन गरेको सीप तथा शिक्षालाई ध्यानमा राखी बाँकी अवधि अन्य बालबालिकाबाट अलग राख्नुपर्ने उल्लेख छ । केही वर्षअघिसम्म बालमिझ्याइमा परेका बालकको उमेर १८ वर्ष पूरा हुँदा उनीहरूलाई कारागार चलान गरिन्थ्यो । सर्वोच्च अदालतले तोकेको अवधि पूरा नगरेसम्म १८ वर्ष उमेर नाघे पनि सुधार गृहमै बस्न पाउने सुविधा दिएपछि सुधार गृहमा रहेका बालक एवं १८ वर्षमाथिका किशोरहरू दुई समूहमा विभाजन भई ग्याङ बनाउने र आपसमा झगडा गर्ने, विवाद मिलाउन गएका प्रहरीमाथि नै जाइलाग्ने गरेको बाँकेको बालसुधार गृहका बालकको पक्षमा वकालत गर्दै आएका अधिवक्ता वसन्त गौतम बताउँछन् । उनी भन्छन्, बाँकेको बालसुधार गृहमा लागूऔषध सेवन गर्ने र नगर्ने, भेगीय हिसाबले पूर्व र पश्चिम अझ राजनीतिक दलकै आधारमा पनि ग्याङ बनाएर बसेकाले बेला बेलामा झडप हुन्छ । सुधार गृहमा अधिकांश जबर्जस्ती करणी, लागूऔषध, कर्तव्य ज्यान, ज्यान मार्ने उद्योग, अभद्र व्यवहार, चोरीलगायतको मुद्दाका बालक र किशोर छन् । किशोरावस्था र पटकपटक कानुनी झमेला सहेका व्यक्तिका कारण पनि बालसुधार गृहमा झडप हुने गरेको गौतमको बुझाइ छ । क्षमताभन्दा धेरै केन्द्रीय बाल न्याय समन्वय समितिका अनुसार देशभर मोरङ, पर्सा, भक्तपुर, मकवानपुर, कास्की, रूपन्देही, बाँके र डोटीमा बालसुधार गृह सञ्चालनमा रहेका छन् । चार वटा बालसुधार गृह नेपाल सरकारले नै सञ्चालन गरेको छ । अरु चार वटा बालसुधार गृह गैरसरकारी संस्था बालबालिकाको लागि शैक्षिक कार्यक्रम (युसेप नेपाल) भक्तपुरलाई व्यवस्थापनको जिम्मा दिएको छ । बाँकेमा लागूऔषध सेवन गर्ने र सेवन नगर्नेबीच झडप हो । यसअघिका झडपमा पनि बालकभन्दा किशोर नै संलग्न भएका थिए । यो सुधार गृहमा यसअघि पनि झडप भएको थियो । विमला काउचा, प्रमुख, बालसुधार गृह सरकारले चार वटा बालसुधार गृह सञ्चालनको लागि वार्षिक एक करोड रुपैयाँ दिने गरेको छ । पछिल्लो समय अपराध कर्ममा बालबालिकाको संख्या बढ्दै गए पनि बालसुधार गृहको संंख्या वृद्धि वा भएका बालसुधार गृहको क्षमता बृद्धि हुन सकेको छैन । क्षमताभन्दा बढी भएका कारण सबैभन्दा समस्या सुत्न हुन्छ । क्षमताभन्दा दोब्बर तेब्बर संख्यामा राखिएकाले शौचालय, नुहाउँदा र लुगा धुन पनि समस्या हुने गरेको बालबालिकाहरू बताउँछन् । यी समस्या पनि झडप हुने कारणमा पर्छन् । देशभरिका बालसुधार गृहको क्षमता ५ सय ३० रहे पनि अहिले ८ वटा बालसुधार गृहमा एक हजारभन्दा बढीलाई राखिएको छ । बालसुधार गृहको सञ्चालनमा देखिएका समस्या महिला, बालबालिका तथा समाज कल्याण मन्त्रालय मातहतको केन्द्रीय बालकल्याण समितिले २०७१ सालमा बालसुधार गृहको स्थिति अध्ययन गरेको थियो । बालसुधार गृहलाई व्यवहारत: सुधार गृहका रूपमा सञ्चालन गरी त्यहाँ पुगेका बालबालिकाको व्यवहार, स्वभाव र मनोभावनामा सुधार ल्याउन आवश्यक रहेको सिफारिस गरेको छ । यो अध्ययन प्रतिवेदनले सुधार गृहको बालबालिका राख्ने क्षमता निर्धारणको आधार स्पष्ट नभएको र हाल मानिएको क्षमताका आधारमा क्षमताभन्दा बढी बालबालिका रहेको जनाएको छ । सुधार गृहमा रहेका बालबालिकाको मनोसामाजिक समस्याको प्रारम्भिक लेखाजोखा व्यवस्थित नगरी देखा परेको व्यवहारको अवलोकन वा व्यक्त गरेको लक्षणका आधारमा सेवा उपलब्ध छ । कस्तो सहयोगात्मक वा उपचारात्मक हस्तक्षेप गर्ने भन्ने कुराको सुव्यवस्थित दिशा निर्धारण गरी सेवा उपलब्ध हुन सकेको छैन । यसले मनोसामाजिक सेवाको व्यावसायिक परिपूर्णतामा कमी देखाएको उल्लेख छ । अनौपचारिक क्षेत्र सेवा केन्द्र (इन्सेक)ले भक्तपुरको बालसुधार गृहमा बालकको मृत्युको भएको घटना लापरबाही र उदासीनताका कारण भएको निष्कर्षसहितको अध्ययन प्रतिवेदन सार्वजनिक गरेको थियो । अध्ययन प्रतिवेदनमा बालसुधार गृहमा न्यूनतम सुविधा पनि नभएको साथै न्यूनतम् सुविधाविहीन बालबालिकाका लागि शैक्षिक कार्यक्रम (युसेप) को लापरबाही र प्रशासनको उदासीनताका कारण उक्त घटना भएको अध्ययनको निष्कर्ष छ । इन्सेकको अध्ययन प्रतिवेदनमा बालसुधार गृहको सञ्चालनको जिम्मा नेपाल सरकारले नै लिनुपर्ने र सुधार गृहलाई सुधार गृहकै रूपमा विकास गर्न आवश्यक भएको तथा सुधार गृहभित्र कारागारकै जस्तो भित्री सत्ताको अन्त्य गर्ने र बालमैत्री व्यवस्थापनमा जोड दिनु आवश्यक भएको उल्लेख छ । युसेप नेपालले नेपाल कानुनका मातहतमा महिला, बालबालिका तथा समाजकल्याण मन्त्रालय र गृह मन्त्रालय, कारागार व्यवस्थापन विभाग गरी नेपाल सरकारका दुई निकायसँगको पृथक्पृथक् सम्झौताअन्तर्गत सुधारगृह सञ्चालन गर्ने जिम्मेवारी लिएको छ । बालसुधार गृहका सम्बन्धमा दीर्घकालीन रूपमा बालसुधार गृह व्यवस्थापनमा संलग्नहरूलाई अनुसन्धानको प्रक्रियामा ल्याउन, सुधार गृहभित्रको अन्तरिक व्यवस्थापनमा सुधार गर्न, भदौ ३ र ४ गतेको घटनाको निष्पक्ष र वस्तुनिष्ट छानबिन गर्न, सुधार गृहमा क्षमताभन्दा बढी बालबालिका नराख्ने व्यवस्था गर्न र १८ वर्षभन्दा बढी उमेर पुगेकाहरूलाई सुधार गृहमा बालबालिकासँग नराख्ने व्यवस्था गर्नु जरुरी देखिएको छ, प्रतिवेदनमा उल्लेख गरिएको छ ।"
जलवायु परिवर्तनको असर नियन्त्रणका लागि समय घर्कंदै,"काठमाडौं : जलवायु परिवर्तनको जोखिममा नेपाल परिरहेको विषयलाई प्रधानमन्त्री पुष्पकमल दाहालले संयुक्त राष्ट्रसंघको ७८औं महासभामा कडा रूपमा उठाएका छन्। यसको चपेटामा नेपाल परेको छ। तर, हानिनोक्सानी कोषको कार्यान्वयन कमजोर हुनु दुःखको विषय रहेको प्रधानमन्त्री दाहालले संयुक्त राष्ट्रसंघका महासचिव एन्टोनियो गुटरेससँग राष्ट्रसंघको सभामा कुरा राखेका छन्। नेपालले भोग्दै आएको जनवायु संकटको विषय राख्न वातावरण जुटाएकोमा महासचिव गुटरेसप्रति प्रधानमन्त्री दाहालले गहिरो प्रशंसा व्यक्ति गरे। प्रधानमन्त्री दाहालले सभामा नेपालको तर्फबाट कुरा राख्दै जलवायु वित्तमा सहज पहुँचले न्यून कार्वन र जलवायु उत्थानशील विकासका लागि मार्ग प्रशस्त गर्ने बताए। उनले भने, त्यत्तिकै महŒवपूर्ण छन्, हानि तथा नोक्सानी कोष, १०० अमेरिकी डलर करको प्रतिबद्धता पूर्ति तथा अनुकूलन र जलवायु वित्तको दोब्बर वृद्धि। तर, लागू हुँदैन। जैविक विविधतामा धनी रहेको नेपाल जलवायुको संकटमा पर्नु आफंैमा विडम्बना रहेको सभालाई प्रधानमन्त्री दाहालले सुनाए। विडम्बना त यो छ, मेरो देश नेपाल, जहाँ ४५ प्रतिशतको जंगलसहितको सघन जैविक विविधता छ, उनले भने, क्षेत्रफलको १५ प्रतिशत उच्च पहाडी भाग छ, साथै हरितगृह ग्यास उत्सर्जन अत्यन्त न्यून छ र पर्यावरणीय संरक्षणमा महŒवपूर्ण योगदान पुयाउँछ, तर पनि जलवायु परिवर्तनको संकटको अग्रपंक्तिमा छ। यस्तो खालको अमिल्दो अवस्थाको सम्बोधनका लागि क्षतिपूर्ति संयन्त्रको अत्यन्त आवश्यकता रहेको प्रधानमन्त्रीले सभा समक्ष जोडदार माग राखे। उनले थपे, क्षतिपूर्ति संयन्त्रको कार्यान्वयन भयो भने नेपालजस्ता देशले यस धर्तीलाई हरित बनाइराख्न सकारात्मक रूपमा भूमिका खेल्छन्। जलवायु परिवर्तन विश्वव्यापी संकटका रूपमा देखिएको प्रधानमन्त्री दाहालले बताए। उनले यसको असर नियन्त्रणका लागि समय घर्कंदै गएको बताए। यससम्बन्धी हाम्रा निष्क्रियता वा न्यून पहलका कारण मानवताविरोधी प्रलयकारी परिणाम निम्तिने निश्चित छ, उनले भने, अतः हामीले स्पष्ट रूपमा समय कार्यतालिकासहितको योजना र प्रतिबद्धता जनाउनैपर्छ। जलवायु परिवर्तनका कारण नेपालजस्ता संकटापन्न हिमाली देशले धेरै मार खेपिरहेको उनले बताए। हिमाल दुई अर्बभन्दा बढी मानिसका लागि सफा र स्वच्छ पानीको स्रोत रहेको प्रधानमन्त्री दाहालले बताए। विश्व उष्णताका कारण तीव्र रूपमा हाम्रा हिमालमा हिउँ पग्लिरहेको छ। यसले पहाडमा बस्ने मानिसहरूको स्वास्थ्यमा नराम्रो असर पारिरहेको छ, उनले भने, सोभन्दा तल रहेका विभिन्न जीवजन्तु र लाखौं मानिसको जीवनमा नकारात्मक असर परिरहेको छ। जलवायु परिवर्तनले हिमाल संकटमा पर्दा बाढी, पहिरोबाट नेपाल प्रताडित बन्दै गएको बताउँदै उनले थपे, अन्य अतिशय जलावायु घटनाहरूले निम्त्याउने मानवीय र आर्थिक क्षति त्यत्तिकै चिन्ताजनक विषय हुन्। हाम्रा तर्फबाट, हामी पेरिस सम्झौताको प्रभावकारी कार्यान्वयन र यसको लक्ष्य प्राप्तिका लागि पूर्ण प्रतिबद्ध छौं। नेपालले पनि सन् २०४५ सम्ममा नेटजिरो (कार्बन उत्सर्जन शून्यमा झार्ने) मा झार्ने लक्ष्य निर्धारण गरेको प्रधानमन्त्री दाहालले सुनाए। हामीले पछिल्लो राष्ट्रिय निर्धारित प्रतिबद्धता (एनडीसी) पेस गरिसकेका छौं र त्यसलाई हाम्रा राष्ट्रिय नीति र योजनासँग तादात्म्य गरिएको छ, उनले भने, प्रभावकारी अनुकूलन र न्यूनीकरणका उपायका साथै हरित तथा उत्थानशील अर्थतन्त्रको प्रवद्र्धनसहित जमिन, जंगल र जलस्रोतको संरक्षण एवं दिगो व्यवस्थापन हाम्रो प्राथमिकता हो। यस सम्बन्धमा, स्वच्छ ऊर्जामा सबै नागरिकको पहुँच सुनिश्चितताका लागि नेपालले काम गरिरहेको प्रधानमन्त्री दाहालले बताए। प्रधानमन्त्री दाहालका अनुसार भूराजनीतिक प्रतिस्पर्धाको पुनरुत्थान, शक्ति ध्रुवीकरण र आर्थिक राष्ट्रवाद, विश्व शान्ति र सुरक्षा कायम गर्नुपर्ने कारणले पनि संयुक्त राष्ट्रसंघ बडापत्रको प्रारम्भिक उद्देश्य प्राप्ति नै गम्भीर दबाबमा परेको छ्र। हातहतियारमा खर्च बढेको छ, तर रूपान्तरणको २०३० कार्यसूची वा दिगो विकास लक्ष्य प्राप्तिका प्रयासमा स्रोत अपुग भएको छ। हामीले यसलाई सच्याउनै पर्छ र शान्ति, समृद्धि र प्रगतिको साझा उद्देश्य प्राप्तिमा प्रयासहरू केन्द्रित गर्नुपर्छ। विश्वले नै अभूतपूर्व प्रकृतिका चुनौतीहरूको सामना गरिरहेकोे प्रधानमन्त्री दाहालले बताए। उनले भने, यसविरुद्ध काम गर्न आपसी विश्वास आर्जन गर्दै साझेदारी र सहकार्य प्रवद्र्धन गर्ने र ऐक्यबद्ध भई काम गर्नु समयको पदचाप हो। प्रधानमन्त्रीका रूपमा सन् २००८ मा पनि दाहालले संयुक्त राष्ट्रसंघको विशाल महासभालाई सम्बोधन गरेका थिए। संविधानसभाबाट संविधान निर्माण नेपालका लागि महŒवपूर्ण घटना रहेको प्रधानमन्त्रीले बताएका थिए।"
"कांग्रेसले अघि सारेको समाजवाद नारा मात्रै हो, कुनै कार्यक्रम छैन : विप्लव",काठमाडौं : नेकपाका महासचिव नेत्रविक्रम चन्द 'विप्लव'ले अहिलेको संविधानले जनताको चाहना पूरा गर्न नसक्ने भएकाले पूर्णता दिनुपर्ने बताएका छन्। शनिबार काठमाडौंमा जनअधिकार अभियान नेपालको आठौं साधारण सभामा बोल्दै विप्लवले अहिलेको संविधान अपूर्ण रहेकाले जनताको चाहना पूरा गर्न नसक्ने बताएका हुन्। संविधानले परिवर्तन र विकासको माग गरेको र जनताको प्रतिविम्बित गर्ने गरि पूर्णता दिन कानूनविद् र अधिकारकर्मीले पनि आवाज उठाउनुपर्ने उनको भनाई छ। कुर्ची र पदको सुविधा नभई नेपाली जनताले चाहेको कानुन बनाउनुपर्ने र त्यसो हुन नसके संविधान कागजको खोष्टो मात्रै हुने उनले बताए । उनले अहिले कांग्रेसले अघि सारेको समाजवाद नारा मात्रै भएको र त्यसमा कुनै कार्यक्रम नरहेको जिकिर गरे। कांग्रेसले अघि सारेको समाजवाद नारा मात्रै हो। त्यसमा कुनै कार्यक्रम छैन। विपीले अलिअलि भनेका थिए त्यो अलिकता मूर्तरुपमा ल्याउनुपर्यो नी। विप्लवले नेपाल र जनतामाथि देखिएको चूनौति सामना गर्न समाजवादी मोर्चाको आवश्यकता पुष्टि हुँदै गएको र मोर्चाले नै देशलाई रुपान्तरणतर्फ अघि बढाउने धारणा राखे।
प्रधानमन्त्रीको चीन भ्रमणमा पोखरा विमानस्थलका बारेमा उच्चस्तरीय छलफल हुन्छ : पर्यटमन्त्री किराती,"कास्की : संस्कृति पर्यटन तथा नागरिक उड्डयनमन्त्री सुदन किरातीले पोखरा अन्तर्राष्ट्रिय विमानस्थलमा अन्तर्राष्ट्रिय उडान नियमित गर्नेबारेमा मित्रराष्ट्र चीनसँग उच्चस्तरीय छलफल हुने बताएका छन् । पोखरामा आज सञ्चारकर्मीसँग कुराकानी गर्दै उनले प्रधानमन्त्री पुष्पकमल दाहालप्रचण्डको आजदेखि सुरु भएको चीन भ्रमणका क्रममा चिनियाँ पक्षसँग पोखरा विमानस्थलमा चीनका विभिन्न सहरबाट नियमित उडान गर्ने विषयमा छलफल हुने बताए । मन्त्री किरातीले चीन र भूटानबाट पोखरा विमानस्थलमा भएको चार्टर उडानले व्यावसायिक सञ्चालनको सन्देश विश्वभर गएको बताउँदै पोखरामा नियमित उडान गर्न भारतसँग पनि छलफल भइरहेको जानकारी दिए । पोखरामा दुई वटा चार्टर विमान उडाएका छौँ, यसबाट पोखरा विमानस्थलमा व्यावसायिक उडान सञ्चालनको सन्देश गएको छ, उनले भने, प्रधानमन्त्रीको चीन भ्रमणमा यसका बारेमा गम्भीरतापूर्वक छलफल हुन्छ । चीनका विभिन्न सहरबाट काठमाडौँ आउने जहाजलाई पोखरा डाइभर्ट गर्ने विषयमा छलफल भइरहेको छ । मन्त्री किरातीले पोखरा र भैरहवा विमानस्थललाई सार्वजनिक निजी साझेदारीमा सञ्चालन गर्ने योजना रहेको जानकारी दिए । उनले आफ्नो सात महिनाको कार्यकालमा मध्यमस्तरको परिणाम दिन सफल भएको उल्लेख गरे । वायुसेवा निगमका क्षेत्रमा जहाज खरिद गर्ने, पशुपतिमा निःशुल्क शवदाहको व्यवस्था र नागरिक उड्डयनका क्षेत्रमा नेपालको आकासलाई कालोसूचीबाट हटाउने अन्तिम कोशिस लगायतका मध्यमस्तरको परिणाम दिने काम भएको मन्त्री किरातीले बताए । मन्त्रालयले नयाँ पर्यटन ऐनका लागि मस्यौदा समिति बनाएको र जनताबाट सुझाव माग गरिएको उनले जानकारी दिए । संस्कृति ऐन निर्माणका लागि समिति गठन गरिएको र सो समितिको दिशानिर्देशअनुसार पहिलो पटक कानुन निर्माण गरिने मन्त्री किरातीको भनाइ थियो । मन्त्री किरातीले दुर्गम क्षेत्रमा सेवा दिने गरी स्टल रुटको साना आकारका तीनबाट जहाज गरिद गर्न लागिएको जानकारी दिए। अहिले पनि २२ विमानस्थल खाली छन् । तीनको व्यावसायिक सञ्चालनका लागि साना जहाज चाहिन्छ । तीन वटा जहाज किनेपछि हामीसँग छ जहाज हुन्छन्, उनले भने, यसबाट खाली रहेका विमानस्थल सञ्चालन गर्न सकिन्छ । विमानस्थल सञ्चालन भएका नागरिकले सेवा पाउँछन् । सरकारले अन्तर्राष्ट्रियस्तरमा उडान भर्ने गरी न्यारो बडी जहाज खरिदको योजना गरिरहेको पनि मन्त्री किरातीले जानकारी दिए।  रासस"
नेपाल क्रिकेट संघको सचिवमा पारस खड्का निर्वाचित,"काठमाडौं : नेपाल क्रिकेट संघ (क्यान)को केन्द्रीय सचिवमा पारस खड्का निर्वाचित भएका छन्। शनिबार क्यानको निर्वाचनमा प्रशान्तविक्रम मल्ललाई पराजित गर्दै खड्का सचिवमा निर्वाचित भएका हुन्। अन्तिम मत परिणाम अनुसार पारसले ४८ मत प्राप्त गरे भने अर्का प्रत्यासी प्रशान्तले ३७ मत प्राप्त गरे। दुई वर्षअघि क्रिकेटको व्यवस्थापनमा आउने उद्घोषसहित पारसले सक्रिय क्रिकेटबाट सन्यास लिएका थिए। खड्का नेपाली क्रिकेटको राष्ट्रिय टिमका पूर्व कप्तानसमेत हुन्। पराजित प्रशान्त क्यानका पूर्व कार्यवहाक सचिव हुन्। विवादास्पद नेपाल टी ट्वान्टी लिगको आयोजना पश्चात उनले सचिव पदबाट राजीनामा दिएका थिए। सचिवमा निर्वाचित भएपछि पारसले क्रिकेटका राम्रा र नराम्रा पक्षलाई एकठाउमा ल्याएर यस क्षेत्रलाई संस्थागत रुपमा अघि बढाउन भूमिका निर्वाह गर्ने प्रतिबद्धता जनाए। यता क्यानको अध्यक्षमा चुतरबहादुर चन्द निर्विरोध निर्वाचित भएका छन्। उपाध्यक्षमा रोशन सिंह र कोषाध्यक्षमा पदमबहादुर खड्का निर्विरोध निर्वाचित भएका छन्। महिला सदस्यमा जयन्तीदेवी भट्ट र प्रदेशबाट निर्वाचित हुने कार्यसमिति सदस्यमा कर्णालीबाट श्रीधर केसी, लुम्बिनीबाट प्रदिप मजगैया निर्विरोध बने। त्यस्तै खुल्ला सदस्यमा धिरेन्द्र सावद, दुर्गा पाठक, आयुस श्रेष्ठ, विरेन्द्र चन्द , करन महत्रा क्षेत्री भए। खुल्ला सदस्यमा महत्रा र ऋषि गौतमले समान २६ मत प्राप्त गरेपछि गोलाप्रथाबाट महत्रा निर्वाचित भएका हुन्।"
नेपालमा नर्सिङ कलेजहरु बन्द हुँदा बोर्डरमा नर्सिङ क्याम्पस खुले : ओली,"ओलीले भने, देशका विकृति, विसंगति रोक्न सक्छौं, रोक्नुपर्छ। हाम्रो देश हामीले बनाउन सक्छौं, बनाउनुपर्छ, अरु कसैले बनाउँदैन। काठमाडौं : नेकपा एमालेका अध्यक्ष केपी शर्मा ओलीले नेपालमा नर्सिङ कलेजहरु बन्द हुँदा बोर्डरमा नर्सिङ क्याम्पस खुलेको बताएका छन्। भक्तपुरमा आयोजित एक कार्यक्रममा ओलीले एजेन्टहरुले सरकारलाई फनफन घुमाएको दाबी गरेका हुन्। देशका विकृति, विसंगति रोक्न सक्छौं, रोक्नुपर्छ। हाम्रो देश हामीले बनाउन सक्छौं, बनाउनुपर्छ, अरु कसैले बनाउँदैन।ओलीले भने,हाम्रो शिक्षा, यहाँका नर्सिङ कलेजहरु सबै बन्द गरिदिने ! बोर्डरमा १७० वटा नर्सिङ क्याम्पसहरु खुलेका छन्। यहाँका एजेन्टहरुले १ जना विद्यार्थी त्यहाँ भर्ना हुँदाखेरि ५० हजार बैंक खातामा उताबाट आउँछ। एजेन्टहरु यहाँ छन्। एजेन्टहरुले फनफन घुमाएको छ। अनि शिक्षा सुधारौं भनेर शिक्षकहरु एक दिन सडकमा निस्किए भनेर हल्ला हुन्छ रे, बर्बाद भो केटाकेटी पढाई भनेर अनि। उनले तस्करी काण्डहरु चलाएर देश विकास नहुने बताए। उनले भने, चील आयो चील आयो भन्ने तर कुखुरा एकातिर बोकेर हिँड्ने। उनले देशको मूल्यमा कुनै व्यक्तिका स्वार्थ हुनु नहुने बताए। देशको नाजुक अवस्थामा पुगेकाले हरेक नेपाली परिवर्तन ल्याउन लाग्नुपर्ने ओलीको भनाई छ। पूर्वप्रधानमन्त्री ओलीले सुख प्राप्त गर्न समृद्धि र न्याय चाहिने बताए।"
शिक्षकसँगको सहमति कार्यान्वयन सांसदको हातमा छ : शिक्षामन्त्री,"काठमाडौं : शिक्षा, विज्ञान तथा प्रविधिमन्त्री अशोककुमार राईले नेपाल शिक्षक महासंघसँग भएको ६ बुँदे सहमति कार्यान्वयन सार्वभौम संसद्का सदस्यको हातमा रहेको बताएका छन्। आज एक कार्यक्रममा मन्त्री राईले संसद्मा दर्ता भइसकेको विद्यालय शिक्षासम्बन्धी विधेयकमा सम्बोधन हुनुपर्ने विषय संसद्ले गर्ने स्पष्ट गर्ने बताएका हुन्। उनले विधेयकमा सम्बोधन गर्न लागि सरकारले सहजीकरण गर्ने बताए। कार्यक्रममा नेकपा (एमाले) का सचिव योगेशकुमार भट्टराईले सरकार शैक्षिक सरोकारका विषयमा संवेदनशील नभएकाले शिक्षकले आन्दोलन गर्न बाध्य हुनुपरेको टिप्पणी गरे। नेपाली कांग्रेसका नेता बद्री पाण्डेले संसद्मा पुगेको विधेयकबारे सम्बन्धित समितिले गम्भीर छलफल गरेर सहमतिका आधारमा निष्कर्ष निकाल्ने बताए। नेकपा (माआवादी केन्द्र) का नेता दिनानाथ शर्माले लामो समयको प्रतीक्षापछि शिक्षा विधेयक तयार हुनु सकारात्मक भएको र यसलाई राजनीतिक दल र सांसदले गहन छलफल गरेर भविष्यका कर्णधारको गुणस्तरीय शिक्षाको अधिकार स्थापित गर्नुपर्ने बताए। कार्यक्रममा संस्थाका पूर्वअध्यक्ष गौरी प्रधान, भूपराज खड्का, दीर्घनारायण श्रेष्ठ, राजकुमार गन्धर्व, डिल्लीराम भट्टराईलगायतलाई सम्मान गरिएको थियो। नेपाल सरकारसँग शुक्रबार ६ बुँदे सहमतिपछि महासङ्घले आन्दोलनका सबै कार्यक्रम फिर्ता लिएको थियो।  रासस"
"ओलीको व्यङ्गय : जे छोयो त्यो सुनै सुन, स्वर्ण युग आयो भन्दैछ सरकार","काठमाडौं : नेकपा एमालेका अध्यक्ष केपी शर्मा ओलीले जे छोयो त्यो सुन हुँदा सरकारलाई स्वर्ण युग नै आएको भन्दै व्यङ्ग्य गरेका छन्। भक्तपुरमा आयोजित एक कार्यक्रममा ओलीले ब्रेक सु, भेप, सिग्रेटमा सुन आउन थालेकाले सरकारले स्वर्ण युग आयो भनेर भन्न थालेको बताएका हुन्। सुन त यहाँ त ब्रेक सुमा सुनै सुन, भेपमा सुनै सुन,सिग्रेट खान खोज्यो सुनै सुन, पानी चलाउने मोटर ल्यायो त्यसमा सुनै सुन, जे छोयो त्यो सुनै सुन, स्वर्ण युग आयो भन्दैछ सरकार।ओलीले थपे,यति सुन आएको छ स्वर्ण युग नआए कहिले आउँछ त भन्दैछ सरकार । तपाईंहरु भन्दै हुनुहुन्छ सरकारको विरोध गरेजस्तो हुँदैन त्यसोभन्दा, स्वर्ण युग नै आएको छ नी ! उनले केरुङ भन्सारबाट आउने ट्रकमा पनि सुन बोकिने भन्दै व्यङ्ग्य गरे। उनले तस्करी काण्डहरु चलाएर देश विकास नहुने बताए। देशलाई सफल बनाउने हो भने तस्करी काण्डहरु चलेका छन्। यस्ता तस्करी काण्डहरु चलाउनु हुँदैन। म काण्डहरु चलेका भनि राखेको छैन, चलाएको भनिराखेको छु। यस्ता काण्ड चलाउनु हुँदैन। काण्डहरु चलाएर देश विकास हुँदैन।उनले भने,चील आयो चील आयो भन्ने तर कुखुरा एकातिर बोकेर हिँड्ने।"
समाजवादी मोर्चा बनेपनि तत्काल पार्टी एकता हुँदैन : नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले अहिले नै अर्को पार्टीसँग एकताको कुनै सम्भावना नरहेको बताएका छन्। शनिबार काठमाडौंमा समाजवादी पेशागत कानून व्यवसायी संगठनको राष्ट्रिय सम्मेलन उद्घाटन गर्दै अध्यक्ष नेपालले अहिले नै अर्को पार्टीसँग एकताको कुनै सम्भावना नरहेको बताएका हुन्। मुलुकलाई समाजवादको दिशातर्फ अघि बढाउनका लागि विचार मिल्नेहरुको समाजवादी मोर्चा बनाएपनि पार्टी एकता नहुने बताए। आफ्नो पार्टीको अस्तित्व स्वीकार नगर्ने र अनुहार नै देख्न नचाहने प्रवृतिसँग एकताको गीत गाएर हिड्नुको कुनै अर्थ नरहेको उनले बताए। नेपालले नेकपा एकीकृत समाजवादीलाई दृढताका साथ अघि बढाउने जिकिर गरे। उनले एमालेभित्र आत्मसमर्पण र दासता स्वीकार्य नभएकै कारण आफूहरुले विद्रोह गर्नुपरेको पनि बताए। अध्यक्ष नेपालले गठबन्धन सरकारबाट बारिहिने कुरा पार्टीलाई सिद्धाउने कुरा मात्रै रहेको र कांग्रेसलाई बिच्काएर मुलुक निर्माणको सिंगो अभियानलाई धराशयी बनाउने दिशातर्फ जान नसकिने स्पष्ट पारे। उनले राजनीतिक व्यवस्थाको परिवर्तनसँगै जनताको अवस्थामा परिवर्तन ल्याउन नसके राजनीतिक परिवर्तनको कुनै अर्थ नरहने धारणा राखे। नेपालले जनताको हक अधिकार संविधानको पानामा मात्रै लेखेर नहुने भन्दै त्यसमा रहेका बिषयलाई कार्यान्वयन गर्नु चुनौति रहेको बताए।
सामाजिक सञ्जालबाट सिर्जना हुने अन्योल प्रेसले चिर्नुपर्छ : राष्ट्रपति,"प्रेस स्वतन्त्रता र पत्रकारिताको मर्यादामाथि कतैबाट प्रश्न उठ्न नदिन काउन्सिलले निष्पक्ष र स्वतन्त्र रहँदै सिर्जनात्मक भूमिका निर्वाह गर्नुपर्नेमा उनले जोड दिए। काठमाडौं : राष्ट्रपति रामचन्द्र पौडेलले निष्पक्ष, स्वतन्त्र र सबल प्रेसले मात्रै लोकतन्त्रलाई मजबुत बनाउने विश्वास व्यक्त गरेका छन्। प्रेस काउन्सिल नेपालको ५४औं वार्षिकोत्सवका अवसरमा आज यहाँ आयोजित कार्यक्रममा राष्ट्रपति पौडेलले प्रेस तथा अभिव्यक्ति स्वतन्त्रताको पूर्ण प्रत्याभूति गर्ने लोकतान्त्रिक व्यवस्थाका लागि आफ्नो जीवनको उर्वर समय जेल, नेल, यातना र अनेकौँ कष्टले बितेको बताए। निष्पक्ष, स्वतन्त्र र मर्यादित पत्रकारिताका लागि प्रेस स्वतन्त्रताका पक्षमा अटल विश्वास र समर्पण सधैँ रहँदै आएको उनको भनाइ थियो । 'समग्र पत्रकारिता क्षेत्रको विश्वसनीयता तथा मर्यादा कायम राख्न र प्रेस स्वतन्त्रताको सदुपयोग होस् भनेर लोकतन्त्रमा काउन्सिलजस्ता निकाय स्थापना गरी आचारसंहिता तोक्ने, कार्यान्वयन भएनभएको अनुगमन गर्नेलगायत जिम्मेवारी बहन गर्दै आइरहेका छन्', राष्ट्रपति पौडेलले भने। प्रेस स्वतन्त्रता र पत्रकारिताको मर्यादामाथि कतैबाट प्रश्न उठ्न नदिन काउन्सिलले निष्पक्ष र स्वतन्त्र रहँदै सृजनात्मक भूमिका निर्वाह गर्नुपर्नेमा उनले जोड दिए। 'सामाजिक सञ्जालको तिव्र विकास र प्रयोगसँगै नागरिकलाई दिग्भ्रमित पार्ने विषयवस्तुले कतिपय बेला अन्योल सृजना भइरहेको भन्ने गुनासो सरोकारवालाले गरेको पाइन्छ', राष्ट्रपति पौडेलले भने, 'यस्तो अवस्थामा सामाजिक सञ्जालबाट सृजना हुने अन्योल समेत प्रेसजगत्ले चिर्ने गरी सूचना प्रवाह गर्नुपर्ने दायित्व थपिएको छ ।' उनले राम्रो काम गर्ने पत्रकारलाई पुरस्कृत, सम्मान गर्ने र गर्न नसक्नेलाई राम्रो गर्नेतर्फ उत्प्रेरित गर्ने स्वायत्त संस्था प्रेस काउन्सिल भएकाले आगामी दिनमा थप सफलता मिलोस् भन्ने शुभेच्छा व्यक्त गरे। स्वस्थ पत्रकारिताको विकासका लागि उपयुक्त वातावरण सृजना गरी यस क्षेत्रलाई मर्यादित र विश्वसनीय बनाउन स्थापित काउन्सिलले आज स्थापना दिवस मनाइरहेकामा राष्ट्रपति पौडेलले खुसी व्यक्त गर्नुभयो । 'लोकतन्त्र भएका मुलुकमा पत्रकारितालाई चौथो अङ्गका रूपमा लिइन्छ, कुनै पनि मुलुकको लोकतन्त्र कति सुदृढ छ भन्ने विषय त्यस देशको प्रेस तथा अभिव्यक्ति स्वतन्त्रताको अवस्थाले निर्धारण गरेको हुन्छ', उनले भने, 'तसर्थ हाम्रो संविधानमा प्रेस तथा अभिव्यक्ति स्वतन्त्रतालाई पूर्ण रुपले प्रत्याभूत गर्ने व्यवस्था गरिएको हो ।'"
नेपालसँगको सम्बन्धलाई विकासको रणनीतिमा जोड्न चाहन्छौं : राष्ट्रपति सी,"काठमाडौं : चिनियाँ राष्ट्रपति सी चिनफिङले नेपालसँगको सम्बन्धलाई चीनले ठूलो महत्त्व दिएको बताएका छन्। चीनको औपचारिक भ्रमणमा रहेका प्रधानमन्त्री पुष्पकमल दाहाल प्रचण्डनेतृत्वको प्रतिनिधिमण्डलसँग राष्ट्रपति सीले नेपालसँगको द्विपक्षीय सम्बन्धलाई विकासको रणनीतिमा जोड्न चाहेको बताएको नेपालका लागि चिनियाँ राजदूत छन सोङले जानकारी दिए। भेटपछि राजदूत सोङले ट्वीटमा भने,राष्ट्रपति सीले चीननेपाल सम्बन्धलाई चीनले ठूलो महत्त्व दिएको र द्विपक्षीय सम्बन्धको निरन्तर नयाँ प्रगतिलाई प्रवर्द्धन गर्न नेपालसँग विकास रणनीतिको सहकार्यलाई सुदृढ गर्न इच्छुक रहेको कुरामा जोड दिएको बताउनु भएको छ। प्रधानमन्त्री प्रचण्डले राष्ट्रपति सीले प्रस्ताव गरेका महत्वपूर्ण अवधारणा र पहलहरूको शृङ्खलालाई नेपालले समर्थन गरेको बताएका छन्। सोङले भने,अन्तर्राष्ट्रिय व्यवस्थाको विकासलाई अझ न्यायोचित र तर्कसंगत दिशामा अघि बढाउन, विकासोन्मुख देशहरूको साझा हितको रक्षा र प्रवर्द्धन गर्न चीनसँग मिलेर काम गर्न नेपाल इच्छुक रहेको प्रधानमन्त्री प्रचण्डले बताउनुभयो। झेजियाङको राजधानी सहर हाङ्झाउमा १९ औं एसियाली खेलकुदको उद्घाटन समारोहअघि उनीहरुबीच औपचारिक भेटवार्ता भएको हो। प्रधानमन्त्रीको सचिवालयका अनुसार राष्ट्रपति सिले वार्तामा नेपालको आर्थिक, सामाजिक विकासमा सहकार्य र सहयोग गर्न चीन तयार रहेको सन्देश दिएका छन्। प्रधानमन्त्री प्रचण्डले चीन र नेपालबीच विगत लामो समयदेखिको ऐतिहासिक सम्बन्धको चर्चा गर्दै अहिलेको परिस्थितिमा सिले अघि सारेका नवीनतम् अवधारणा यस क्षेत्रको शान्ति र प्रगतिका लागि महत्वपूर्ण रहेको बताए । उनले नेपालले एक चीन नीतिप्रतिको प्रतिबद्धता व्यवहारबाटै पुष्टि गरेको बताउँदै नेपालले स्वतन्त्र र असंलग्न परराष्ट नीति अंगिकार गरेको र यो वा त्यो नामका कुनै पनि सैन्य रणनीतिक योजनामा सामेल हुन नसक्ने प्रष्ट पारे। प्रधानमन्त्रीको सचिवालयका अनुसार प्रचण्डले चीनले अघि सारेको बेल्ट एण्ड रोड इनिसिएटिभ (बीआरआई) परियोजनाको अवधारणाले नेपालको पूर्वाधार विकासमा महत्वपूर्ण परिवर्तन ल्याउन सक्ने भएकाले यसअघि नै नेपालले सहमति जनाइसकेको स्मरण गरे।"
"प्रधानमन्त्री दाहाल चीनमा, यस्तो छ एक हप्ताको कार्यक्रम",बेइजिङ : प्रधानमन्त्री पुष्पकमल दाहाल प्रचण्ड मित्र राष्ट्र चीनको राजकीय भ्रमणका लागि आज चीन आइपुगेका छन्। चीनको हाङ्चाउ सहरको हाङजाओ विमानस्थलमा उनलाई चीन सरकारका खेलकुद तथा सामान्य प्रशासनमन्त्री एवं चिनियाँ ओलम्पिक कमिटीका अध्यक्ष गाव झिदानले स्वागत गरेका थिए। सो अवसरमा चीनका लागि नेपाली राजदूत विष्णुपुकार श्रेष्ठ र नेपालका लागि चिनियाँ राजदूत छन सोङ पनि थिए। प्रधानमन्त्री दाहाल संयुक्त राष्ट्रसंघको ७८औँ महासभालाई सम्बोधन गरेर आजै न्यूयोर्कबाट यहाँ आइपुगेका हुन्। प्रधानमन्त्री दाहालले यही सेप्टेम्बर २२ मा राष्ट्रसङ्घीय महासभालाई सम्बोधन गरेका थिए। प्रधानमन्त्री दाहाल सो सहरमा आयोजना गरिएको १९औं एसियन गेमको समुद्घाटन समारोहमा सहभागी हुनुहुने कार्यक्रम छ । त्यसैगरी हाङ्गजाउमा नै प्रधानमन्त्री दाहालले चिनियाँ राष्ट्रपति सि चीनफिङसँग भेटवार्ता गर्ने छन् । उनीहरु बीच सो सहरमा उच्चस्तरीय वार्ता हुने परराष्ट्र मन्त्रालयले जानकारी दिएको छ । प्रधानमन्त्री दाहाल उक्त कार्यक्रमपछि चीनको राजधानी सहर बेइजिङ आउने छन्। बेइजिङमा यही सेप्टेम्बर २५ मा आफ्ना चिनियाँ समकक्षी लि छियाङसँग द्विपक्षीय वार्ता गर्ने कार्यक्रम छ । उक्त भेटावार्तापछि प्रधानमन्त्री दाहालले चीनको छोङछिङ्ग महानगरपालिकामा चीनले कृषि र औद्योगिक क्षेत्रमा गरेको विकास अवलोकन गर्ने छन् । सो क्षेत्रमा आधुनिक कृषि प्रणालीका साथै चीनले अपनाएको आधुनिक खेती प्रणाली बारेमा पनि जानकारी लिने छन्। महानगरपालिकाले कृषि तथा प्रविधिको क्षेत्रमा छोटो समयमै उच्च सफलता हासिल गरेकाले सो विषयमा अध्ययन अवलोकन गर्ने कार्यक्रम छ । यस भ्रमणको कार्यसूचीअनुसार प्रधानमन्त्री दाहालले चीनको राष्ट्रिय जनकङ्ग्रेसको स्थायी समिति अध्यक्ष झाओ लेजीसँग पनि भेटवार्ता गर्ने कार्यसूची छ । यसैगरी उनले चीनस्थित नेपाली राजदूताबासले आयोजना गर्ने चीननेपाल लगानी सम्मेलनलाई सम्बोधन गर्ने छन्। सम्मेलनमा नेपाल र चीनका उद्योगी व्यवसायीहरुको सहभागिता रहने छ । सो अवसरमा नेपाल र चीनबीच लगानीका क्षेत्र पहिचान गर्नुका साथै लगानी प्रवर्द्धनका लागि आवश्यक मार्ग प्रशस्त गरिने छ । सम्मेलनमा सहभगिताका लागि नेपाल उद्योग वाणिज्य महासङ्घको नेतृत्वमा नेपालका उद्योगी व्यवसायीहरु पनि यहाँ आइपुगेका छन्। त्यसपछि प्रधानमन्त्री दाहाल नेपालसँग सीमाना जोडिएको चीनको तिब्बत स्वशासित क्षेत्रको भ्रमणमा जाने छन्। तिब्बतमा रहँदा पनि उनले त्यहाँका उच्चपदस्थ अधिकारीसँग भेटवार्ता गर्ने कार्यक्रम छ । प्रधानमन्त्री दाहाल आफ्नो प्रतिनिधिमण्डलसहित यही सेप्टेम्बर ३० मा नेपाल फर्कने कार्यक्रम छ ।
प्रधानमन्त्री प्रचण्ड र चिनियाँ राष्ट्रपति सी चीनफिङबीच भेट,काठमाडौं : प्रधानमन्त्री पुष्पकमल दाहाल प्रचण्ड र चिनियाँ राष्ट्रपति सी चीनफिङबीच भेट भएको छ। चिनियाँ प्रधानमन्त्री ली छ्याङको निमन्त्रणामा एक साता लामो भ्रमणका लागि चीन पुगेका प्रधानमन्त्री प्रचण्डले राष्ट्रपति सीलाई भेटेका हुन्। चीनको हाङ्चौ सहरको हाङजाओ विमानस्थलमा उनलाई चीन सरकारका खेलकुद तथा सामान्य प्रशासनमन्त्री एवं चिनियाँ ओलम्पिक कमिटीका अध्यक्ष गाव झिदानले स्वागत गरेका थिए। सो अवसरमा चीनका लागि नेपाली राजदूत विष्णुपुकार श्रेष्ठ र नेपालका लागि चिनियाँ राजदूत छन सोङ पनि थिए। प्रधानमन्त्री दाहाल उक्त कार्यक्रमपछि चीनको राजधानी सहर बेइजिङ आउने छन्। बेइजिङमा यही सेप्टेम्बर २५ मा आफ्ना चिनियाँ समकक्षी लि छियाङसँग द्विपक्षीय वार्ता गर्ने कार्यक्रम छ। उक्त भेटावार्तापछि प्रधानमन्त्री दाहालले चीनको छोङछिङ्ग महानगरपालिकामा चीनले कृषि र औद्योगिक क्षेत्रमा गरेको विकास अवलोकन गर्ने छन्। प्रधानमन्त्री दाहाल संयुक्त राष्ट्रसंघको ७८औँ महासभालाई सम्बोधन गरेर आजै न्यूयोर्कबाट चीन गएका हुन्। १९ औं एसियाली खेलकुद प्रतियोगिता (एसियाड) आजबाट औपचारिक रुपमा चीनको हाङ्चाओ सहरमा सुरु हुँदैछ।
"हाङ्चाओ पुगे प्रधानमन्त्री दाहाल, आजै सी चीनफिङसँग भेट्ने","काठमाडौं : प्रधानमन्त्री पुष्पकमल दहाल 'प्रचण्ड'हाङ्चाओ पुगेका छन्। चिनियाँ प्रधानमन्त्री ली छ्याङको निमन्त्रणामा एक साता लामो भ्रमणका लागि प्रधानमन्त्री चीन पुगेका हुन्। चीनको औपचारिक भ्रमणमा रहेका प्रधानमन्त्री दाहाललाई हाङ्चाओ विमानस्थलमा चीन सरकारका स्पोर्ट्स मिनिस्टर एवम् १९ औं एसियन गेम्स १०२३ का अध्यक्ष गाओ जिदान र चीनका लागि नेपाली राजदूत विष्णुपुकार श्रेष्ठले स्वागत गरेका थिए। प्रधानमन्त्री दहालले आजै चिनियाँ राष्ट्रपति सी चीनफिङलाई भेट्ने कार्यक्रम रहेको छ। १९औं एसियाली खेलकुद प्रतियोगिता (एसियाड) आजबाट चीनको हाङ्चाओ सहरमा सुरु हुँदैछ। जसमा ४० खेल, ६१ वटा विधा र ४ सय ८१ प्रतिस्पर्धा हुनेछन्। एसियाली खेलकुद कुम्भ मेलाको उद्घाटन चीनका राष्ट्रपति सी चीनफिङले गर्नेछन्। खेलाडीको मनोबल बढाउन तथा खेल कूटनीतिमा नेपालको भूमिका स्थापित गर्न चीनको औपचारिक भ्रमणका क्रममा प्रधानमन्त्री पुष्पकमल दाहाल प्रचण्ड पनि उद्घाटन समारोहमा सहभागी हुन गएका हुन्। प्रतियोगिताको उद्घाटन समारोहमा भाग लिन सिरियालगायत कयौं मुलुकका राष्ट्रपति र सरकार प्रमुख र नेताहरू हाङ्चाओ सहर पुगेका छन्। प्रतियोगितामा एसियाली मुलुकका कीर्तिमानधारी खेलाडीको ठूलो संख्यामा सहभागिता हुनेछ। भविष्यमा हृदयदेखि हृदयसम्म (हर्ट टु हर्ट एट फ्युचर) मूल नारा रहेको उक्त प्रतियोगिताका लागि हाङ्चाओ सहर हरेक तयारीका हिसाबले चुस्त, व्यवस्थित, सुन्दर, मनमोहक र झकिझकाउ तुल्याइएको छ। हाङ्चाओ ओलम्पिक खेलकुद केन्द्रमा चम्किलो लाइट सोसमेतको व्यवस्थापन गरिएको छ।"
जलवायु परिवर्तनको असर नियन्त्रणका लागि समय घर्कंदै,"काठमाडौं : जलवायु परिवर्तनको जोखिममा नेपाल परिरहेको विषयलाई प्रधानमन्त्री पुष्पकमल दाहालले संयुक्त राष्ट्रसंघको ७८औं महासभामा कडा रूपमा उठाएका छन्। यसको चपेटामा नेपाल परेको छ। तर, हानिनोक्सानी कोषको कार्यान्वयन कमजोर हुनु दुःखको विषय रहेको प्रधानमन्त्री दाहालले संयुक्त राष्ट्रसंघका महासचिव एन्टोनियो गुटरेससँग राष्ट्रसंघको सभामा कुरा राखेका छन्। नेपालले भोग्दै आएको जनवायु संकटको विषय राख्न वातावरण जुटाएकोमा महासचिव गुटरेसप्रति प्रधानमन्त्री दाहालले गहिरो प्रशंसा व्यक्ति गरे। प्रधानमन्त्री दाहालले सभामा नेपालको तर्फबाट कुरा राख्दै जलवायु वित्तमा सहज पहुँचले न्यून कार्वन र जलवायु उत्थानशील विकासका लागि मार्ग प्रशस्त गर्ने बताए। उनले भने, त्यत्तिकै महŒवपूर्ण छन्, हानि तथा नोक्सानी कोष, १०० अमेरिकी डलर करको प्रतिबद्धता पूर्ति तथा अनुकूलन र जलवायु वित्तको दोब्बर वृद्धि। तर, लागू हुँदैन। जैविक विविधतामा धनी रहेको नेपाल जलवायुको संकटमा पर्नु आफंैमा विडम्बना रहेको सभालाई प्रधानमन्त्री दाहालले सुनाए। विडम्बना त यो छ, मेरो देश नेपाल, जहाँ ४५ प्रतिशतको जंगलसहितको सघन जैविक विविधता छ, उनले भने, क्षेत्रफलको १५ प्रतिशत उच्च पहाडी भाग छ, साथै हरितगृह ग्यास उत्सर्जन अत्यन्त न्यून छ र पर्यावरणीय संरक्षणमा महŒवपूर्ण योगदान पुयाउँछ, तर पनि जलवायु परिवर्तनको संकटको अग्रपंक्तिमा छ। यस्तो खालको अमिल्दो अवस्थाको सम्बोधनका लागि क्षतिपूर्ति संयन्त्रको अत्यन्त आवश्यकता रहेको प्रधानमन्त्रीले सभा समक्ष जोडदार माग राखे। उनले थपे, क्षतिपूर्ति संयन्त्रको कार्यान्वयन भयो भने नेपालजस्ता देशले यस धर्तीलाई हरित बनाइराख्न सकारात्मक रूपमा भूमिका खेल्छन्। जलवायु परिवर्तन विश्वव्यापी संकटका रूपमा देखिएको प्रधानमन्त्री दाहालले बताए। उनले यसको असर नियन्त्रणका लागि समय घर्कंदै गएको बताए। यससम्बन्धी हाम्रा निष्क्रियता वा न्यून पहलका कारण मानवताविरोधी प्रलयकारी परिणाम निम्तिने निश्चित छ, उनले भने, अतः हामीले स्पष्ट रूपमा समय कार्यतालिकासहितको योजना र प्रतिबद्धता जनाउनैपर्छ। जलवायु परिवर्तनका कारण नेपालजस्ता संकटापन्न हिमाली देशले धेरै मार खेपिरहेको उनले बताए। हिमाल दुई अर्बभन्दा बढी मानिसका लागि सफा र स्वच्छ पानीको स्रोत रहेको प्रधानमन्त्री दाहालले बताए। विश्व उष्णताका कारण तीव्र रूपमा हाम्रा हिमालमा हिउँ पग्लिरहेको छ। यसले पहाडमा बस्ने मानिसहरूको स्वास्थ्यमा नराम्रो असर पारिरहेको छ, उनले भने, सोभन्दा तल रहेका विभिन्न जीवजन्तु र लाखौं मानिसको जीवनमा नकारात्मक असर परिरहेको छ। जलवायु परिवर्तनले हिमाल संकटमा पर्दा बाढी, पहिरोबाट नेपाल प्रताडित बन्दै गएको बताउँदै उनले थपे, अन्य अतिशय जलावायु घटनाहरूले निम्त्याउने मानवीय र आर्थिक क्षति त्यत्तिकै चिन्ताजनक विषय हुन्। हाम्रा तर्फबाट, हामी पेरिस सम्झौताको प्रभावकारी कार्यान्वयन र यसको लक्ष्य प्राप्तिका लागि पूर्ण प्रतिबद्ध छौं। नेपालले पनि सन् २०४५ सम्ममा नेटजिरो (कार्बन उत्सर्जन शून्यमा झार्ने) मा झार्ने लक्ष्य निर्धारण गरेको प्रधानमन्त्री दाहालले सुनाए। हामीले पछिल्लो राष्ट्रिय निर्धारित प्रतिबद्धता (एनडीसी) पेस गरिसकेका छौं र त्यसलाई हाम्रा राष्ट्रिय नीति र योजनासँग तादात्म्य गरिएको छ, उनले भने, प्रभावकारी अनुकूलन र न्यूनीकरणका उपायका साथै हरित तथा उत्थानशील अर्थतन्त्रको प्रवद्र्धनसहित जमिन, जंगल र जलस्रोतको संरक्षण एवं दिगो व्यवस्थापन हाम्रो प्राथमिकता हो। यस सम्बन्धमा, स्वच्छ ऊर्जामा सबै नागरिकको पहुँच सुनिश्चितताका लागि नेपालले काम गरिरहेको प्रधानमन्त्री दाहालले बताए। प्रधानमन्त्री दाहालका अनुसार भूराजनीतिक प्रतिस्पर्धाको पुनरुत्थान, शक्ति ध्रुवीकरण र आर्थिक राष्ट्रवाद, विश्व शान्ति र सुरक्षा कायम गर्नुपर्ने कारणले पनि संयुक्त राष्ट्रसंघ बडापत्रको प्रारम्भिक उद्देश्य प्राप्ति नै गम्भीर दबाबमा परेको छ्र। हातहतियारमा खर्च बढेको छ, तर रूपान्तरणको २०३० कार्यसूची वा दिगो विकास लक्ष्य प्राप्तिका प्रयासमा स्रोत अपुग भएको छ। हामीले यसलाई सच्याउनै पर्छ र शान्ति, समृद्धि र प्रगतिको साझा उद्देश्य प्राप्तिमा प्रयासहरू केन्द्रित गर्नुपर्छ। विश्वले नै अभूतपूर्व प्रकृतिका चुनौतीहरूको सामना गरिरहेकोे प्रधानमन्त्री दाहालले बताए। उनले भने, यसविरुद्ध काम गर्न आपसी विश्वास आर्जन गर्दै साझेदारी र सहकार्य प्रवद्र्धन गर्ने र ऐक्यबद्ध भई काम गर्नु समयको पदचाप हो। प्रधानमन्त्रीका रूपमा सन् २००८ मा पनि दाहालले संयुक्त राष्ट्रसंघको विशाल महासभालाई सम्बोधन गरेका थिए। संविधानसभाबाट संविधान निर्माण नेपालका लागि महŒवपूर्ण घटना रहेको प्रधानमन्त्रीले बताएका थिए।"
नेपाल र चीनबीच द्विपक्षीय बैठक,काठमाडौं : नेपाल र चीनबीच द्विपक्षीय बैठक भएको छ। जनवादी गणतन्त्र चीनको औपचारिक भ्रमणमा रहेका प्रधानमन्त्री पुष्पकमल दाहाल प्रचण्डनेतृत्वको प्रतिनिधि मण्डल र चिनियाँ राष्ट्रपति सी चीनफिङ नेतृत्वको प्रतिनिधिमण्डलबीच बैठक भएको प्रधानमन्त्रीका प्रेस सल्लाहकार गोविन्द आचार्यले जानकारी दिए। झेजियाङको राजधानी सहर हाङ्झाउमा १९ औं एसियाली खेलकुदको उद्घाटन समारोहअघि उनीहरुबीच औपचारिक भेटवार्ता भएको हो। भेटमा द्विपक्षीय हित र चासोका बारेमा महत्त्वपूर्ण छलफल हुने बताइएको छ।
"प्रधानमन्त्री दाहाल चीनमा, उच्चस्तरीय भेटवार्ता र विभिन्न कार्यक्रममा व्यस्त",बेइजिङ : प्रधानमन्त्री पुष्पकमल दाहाल प्रचण्ड मित्र राष्ट्र चीनको औपचारिक भ्रमणका लागि शनिबार चीन आइपुगेका छन्। प्रधानमन्त्री दाहाल शनिबार चीनको हाङ्चाउ सहर आइपुगेका हुन्। आज स्थानीय समयअनुसार बिहान साढे १० बजे उनी सो सहरको हाङ्चाओ विमानस्थलमा अवतरण गरेका थिए। उनलाई सो विमानस्थलमा चीन सरकारका खेलकुद तथा सामान्य प्रशासनमन्त्री एवं चिनियाँ ओलम्पिक कमिटीका अध्यक्ष गाव झिदानले स्वागत गरेका थिए। सो अवसरमा चीनका लागि नेपाली राजदूत विष्णुपुकार श्रेष्ठ र नेपालका लागि चिनियाँ राजदूत छन सोङ पनि थिए। संयुक्त राष्ट्रसङ्घको ७८औँ महासभामा सहभागी भई नेपालका तर्फबाट सम्बोधन गरेपछि प्रधानमन्त्री दाहाल न्यूयोर्कबाट नै चीन आएका हुन्। यही सेप्टेम्बर २२ मा नेपालका तर्फबाट सो महासभालाई सम्बोधन गरेपछि प्रधानमन्त्री दाहाल चीनको औपचारिक भ्रमणका लागि यहाँ आएका हुन्। प्रधानमन्त्री दाहालको भ्रमणदलमा परराष्ट्रमन्त्री नारायणप्रकाश साउद र अन्य सदस्यहरू पनि छन्। त्यसैगरी आजै प्रधानमन्त्री दाहाल सोही सहरमा आयोजना गरिएको १९औँ एसियन गेमको समुद्घाटन समारोहमा पनि सहभागी भएका थिए। त्यहाँ उनलाई चिनियाँ खेलकुद अधिकारीहरूले स्वागत गरेका थिए। त्यसैगरी आजै हाङ्चाउमा नै प्रधानमन्त्री दाहालले चिनियाँ राष्ट्रपति सी चीनफिङले आयोजना गरेको दिवाभोजमा सहभागी भएका थिए। त्यस अवसरमा नेपालको भ्रमण दलका अन्य सदस्यहरू पनि सहभागी थिए। आजै प्रधानमन्त्रीले चिनियाँ राष्ट्रपति सी चिनफिङसँग भेटवार्ता गरेका छन्। उनीहरू बीचको सो वार्तामा द्विपक्षीय हित र चासोका साथै नेपालचीन सम्बन्धका विविध विषयमा कुराकानी भएको परराष्ट्र मन्त्रालयले जानकारी दिएको छ। त्यस्तै प्रधानमन्त्री दाहाल भोलि आइतबार चीनको राजधानी सहर बेइजिङ आउने कार्यक्रम छ। उनी आइतबार बिहान ११:१० बजे आइपुग्ने कार्यक्रम रहेको छ। बेइजिङमा भोलि हुने नेपालचीन बिजनेस समिटको कार्यक्रमलाई प्रधानमन्त्री दाहालले सम्बोधन गर्ने कार्यक्रम रहेको छ। चीनस्थित नेपाली राजदूतावासको समन्वयमा नेपाल उद्योग वाणिज्य महासङ्घ र चिनियाँ उद्योगी व्यवसायीहरूको संस्था सिसीपिआइटीले सो सम्मेलनको आयोजना गरेका छन्। उक्त लगानी सम्मेलनमा नेपाल र चीनका एक सयभन्दा बढी उद्योगीव्यवसायी सहभागी रहने जनाइएको छ। उक्त सम्मेलनका क्रममा नेपाल र चीनबीच लगानीका क्षेत्र पहिचान गर्नुका साथै नेपालमा लगानी प्रवर्द्धनका विषयमा आवश्यक छलफल हुनेछ। आइतबार नै चीनका लागि नेपाली राजदूत विष्णुपुकार श्रेष्ठले प्रधानमन्त्री र चीन भ्रमणमा रहेको नेपाली प्रतिनिधिमण्डलको सम्मानमा आयोजना गरेको रात्रिभोजमा सहभागी हुने कार्यक्रम रहेको छ। त्यस्तै सोमबार प्रधानमन्त्री दाहालले चीनको नेसनल पिपुल्स कांग्रेसको स्थायी समितिका अध्यक्ष चाओ लेजीसँग भेटवार्ता गर्ने छन्। त्यस्तै सोमबार नै प्रधानमन्त्री दाहालले आफ्ना चिनियाँ समकक्षी चिनियाँ प्रधानमन्त्री लि छ्याङसँग द्विपक्षीय भेटवार्ता गर्नेन् छ। सोही दिन नेपाल चीनका विविध सहयोग सम्झौतामा पनि हस्ताक्षर हुने कार्यक्रम रहेको छ। उक्त द्विपक्षीय भेटवार्ता र दुई देशबीचको सहयोग सम्झौतामा हस्ताक्षर गरेपछि प्रधानमन्त्री दाहाल चीनको छोङछिङ महानगरपालिकामा चीनले कृषि र औद्योगिक क्षेत्रमा गरेको विकासको अवलोकन गर्ने कार्यक्रम रहेको छ। उक्त महानगरमा आधुनिक कृषि प्रणालीका साथै चीनले अपनाएको आधुनिक खेती प्रणालीबारे प्रधानमन्त्रीले जानकारी लिने कार्यक्रम रहेको छ। त्यसपछि प्रधानमन्त्री दाहाल नेपालसँग सिमाना जोडिएको चीनको तिब्बत स्वशासित क्षेत्रको भ्रमणमा जानुहुने छ। तिब्बतमा रहँदा पनि उनीले त्यहाँका उच्चपदस्थ अधिकारीसँग भेटवार्ता गर्ने कार्यक्रम छ। प्रधानमन्त्री दाहाल आफ्नो प्रतिनिधिमण्डलसहित यही असोज १३ गते नेपाल फकर्ने कार्यक्रम छ। रासस
कोशीमा मिलीजुली सरकार बनाउन नेकपा एमाले तयार छ : भौतिक योजना मन्त्री कार्की,"झापा : कोशी प्रदेशका भौतिक योजना तथा पूर्वाधार विकास मन्त्री एकराज कार्कीले मिलीजुली सरकार बनाउन नेकपा एमाले तयार रहेको बताएका छन्। शनिबार भद्रपुरमा आयोजित राष्ट्रसेवक बचत तथा ऋण सहकारी संस्थाको २४ औ वार्षिक साधारण सभालाई बोल्दै मन्त्री कार्कीले ठूलो दलको हैसियतले एमाले नेतृत्वको सरकार कोशीमा बनेको बताए। जनताको मताधिकारको रक्षा र स्थायी सरकारका गठनका लागि हामी तयार छौँ, मन्त्री कार्कीले भने, विपक्षी दलहरू नेपाली कांग्रेस, माओवादी केन्द्र, एकीकृत समाजवादीसँग हातेमालो गरेर मिलीजुली सरकार बनाउनु नै अहिलेको आवश्यकता हो। बहुमत कसैको पुग्दैन। त्यसैले मध्यावधि निर्वाचनमा जानुभन्दा पनि जनताको मताधिकारको सम्मान र रक्षा गर्नु नै हामी सबैको दायित्व हो, उनले भने। प्रदेश नामाकंनको विषयमा आन्दोलित पहिचानवादीहरूका बारेमा बोल्दै मन्त्री कार्कीले भने, राजनीतिक दलहरूको समर्थनमा संविधानसम्मत दुई तिहाइ बहुमतले कोशी प्रदेशको नामकरण गरिएको सर्वविदितै छ। ९४ जातजाति भएको यस प्रदेशमा जातीय आधारमा प्रदेशको नामकरण गर्दा थप जटिलता आउन सक्ने बताउँदै उनले भने, पहिचानवादीहरूलाई वार्तामा आएर समस्याको समाधान गर्न आग्रह गर्न चाहन्छु। देशका अन्य ६ प्रदेशमा भौगोलिक बनावटका आधारमा प्रदेशको नामकरण गरिएको छ। त्यहाँ कुनै विवाद र समस्या आएन। कोशीमा भौगोलिक बनावटका आधारमा नामकरण गर्दा किन विवाद ल्याइयो, यो पनि सबैले बुझ्न जरुरी छ, उनले थपे। संस्थाका अध्यक्ष वशिष्ठ अधिकारीले सहकारीको वार्षिक प्रतिवेदन प्रस्तुत गर्दै आर्थिक वर्ष २०७९८० मा संस्थाको कुल पुँजी तथा दायित्व १० करोड ३४ लाख २३ हजार ६ सय २२ रुपैयाँ र नाफा २० लाख १ हजार ५४४ रुपैयाँ रहेको बताएका छन्। संस्थाले २९ जना शेयर सदस्यलाई उपचार खर्च बापत २ लाख ६ हजार ६४० रुपैयाँ र राहत लिने २० जना सदस्यलाई १ लाख ५४ हजार रुपैयाँ वितरण गरिएको उनले बताए। कार्यक्रममा राष्ट्रसेवक बचत तथा ऋण सहकारी संस्था र नेपाल निजामती कर्मचारी संगठन झापाले भर्खरै नियुक्त भएका मन्त्री कार्कीलाई जन सेवामा उल्लेखनीय कार्य गरेको भन्दै सम्मान गरेको थियो। कार्यक्रममा नेपाल निजामती कर्मचारी संगठन कोशी प्रदेश इन्चार्ज लक्ष्मीप्रसाद गुरागाईं बचत तथा ऋण सहकारी संघका बिपी भट्टराई, कर्मचारी संगठन झापा अध्यक्ष केदार पोखरेल लगायतले मन्तव्य राखेका थिए।"
काठमाडौं महानगरको श्रम बैंकमा चार सय आवेदन,"काठमाडौं : काठमाडौं महानगरपालिकाको श्रम बैंकमा चार सय आवेदन परेको छ। गत भदौ पहिलो साता कामपाले सीप भएका तर रोजगार नभएका जनशक्तिलाई श्रम बैंकमा आबद्ध हुन माग गरेको सूचनाअनुसार हालसम्म चार सय आवेदन परेको कामपा प्रशासन महाशाखा प्रमुख सरिता राईले जानकारी दिए। उनका अनुसार कामपाले आर्थिक वर्ष २०८०८१ को वार्षिक नीति तथा कार्यक्रममा महानगर स्वर्णिम योजनाअन्तर्गत श्रम बैंक सञ्चालन गर्ने नीति लिएको थियो, सोहीअनुसार महानगरले आवेदन माग गरेको हो। यसबाट सामाजिक विकास, पूर्वाधार निर्माण, मर्मतसम्भार, सम्पदा संरक्षण, वातावरण संरक्षण, सहरी सुव्यवस्था कायम गराउने लगायत क्षेत्रमा काम गर्न चाहिने जनशक्तिको सूचीकरण हुने प्रमुख राईले जानकारी दिए। उनले भने, 'कामपा केन्द्रमा एक महिनामा चार सय आवेदन परेको छ। कामपाका ३२ वटै वडामा पनि केही आवेदन आएको जानकारी प्राप्त भएको छ। कामपाले अहिले श्रम बैंक सञ्चालनका लागि कार्यविधि तयार गर्ने काम गरिरहेको छ। संकलन भएका आवेदनबाट प्राथमिकीकरण, वर्गीकरणको काम पनि भइरहेको छ।' प्रमुख राईका अनुसार बेरोजगारका लागि एउटा आधार तयार गरिदिएको भन्दै, श्रम बैंकमा आबद्ध भएका श्रमिकलाई कामपाले मात्रै नभएर आवश्यकताअनुसार जोसुकैले पनि प्रयोग गर्न सक्नेछन्। कामपाले तयार गरेको श्रम बैंकमा श्रमिकको नाम लिस्ट हुन्छ। जहाँ श्रमिकको ज्याला दर, कामको प्रकार फोन नम्बर र श्रमिक कहाँ बस्नेसमेत उल्लेख गरिएको हुन्छ। यस कार्यक्रमको मुख्य उद्देश्य भनेको सहज रूपमा श्रमिक उपलब्ध गराई सीप, क्षमता भएका श्रमिकलाई काममा लगाई उचित पारिश्रमिकको व्यवस्था गरी रोजगार दिलाउनु हो। कामपाले चालु आर्थिक वर्षका लागि काम गर्न इच्छुक व्यक्तिले आवेदनमा काम गर्न चाहेको कामको विवरण, आफूले काम गरेको भए अनुभवको क्षेत्रलगायत भर्नुपर्ने छ। आवेदन फारममा विभिन्न ६४ प्रकारका काम उल्लेख गरिएको छ। फारम आफू बसेको वडा अथवा कामपाको रोजगार सेवा केन्द्रमा बुझाउन पर्नेछ। श्रम बैंकमा आबद्ध हुन स्थायी ठेगाना जहाँ भए पनि हुन्छ तर काठमाडौंमा बसोबास भएको हुनुपर्ने बताइएको छ। यस कार्यक्रमले आवश्यक पर्ने श्रमशक्तिको उपलब्धता सहज हुनेछ। यसमा सूचीकृत जनशक्तिलाई अन्य सरकारी, गैरसरकारी तथा निजी क्षेत्रमा समेत उपलब्ध गराउन सकिने व्यवस्था रहेको छ।"
दुई किशोरीको उद्धार,"ललितपुर : महिला, बालबालिका तथा ज्येष्ठ नागरिकमन्त्री सुरेन्द्रराज आचार्यको पहलमा भारतमा बेचिएका दुई किशोरीको उद्धार गरिएको छ। उद्धार गरिएका किशोरीलाई मन्त्री निवास पुल्चोकमा आज स्वागत गर्दै मन्त्री आचार्यले भने, 'सुर्खेतबाट किशोरी बेचबिखनमा परेको खबर आयो, त्यसपछि भारतमा रहेको नेपाली राजदूतावास र मानव बेचबिखनमा परेकालाई उद्धार गर्ने संस्थासँग समन्वय भयो र दिल्ली महिला आयोग, दूतावासको समन्वयमा मेरै पहलमा हामीले दिल्लीबाट सफलतापूर्वक उद्धार गर्यौं, यसका लागि शक्ति समूहको महत्वपूर्ण भूमिका छ।' बेचिएका किशोरीको उद्धार कार्यको जानकारी गराउँदै शक्ति समूहकी अभियानकर्मी चरिमाया तामाङले बेचबिखनमा परेकालाई स्वदेश फिर्तिको नीतिनियम र कार्यविधि नहुँदा उद्धारमा समस्या भएको बताइन्। 'स्वदेश फिर्तिको स्पष्ट नीतिनियम र कार्यविधि नहुँदा उद्धारमा समस्या परेको छ, भूकम्पका कारण धेरै बालबालिका बेचबिखनमा परेँ, त्यसपछि उद्धारमा धेरै काम गर्यौं, परिवारले सूचना ल्याएपछि कर्मचारी परिचान गर्दा हामीले १७ नेपाली एकै पटक उद्धार गर्यौं, उद्धार गरिएका फेरि २०१८ मा हराए, फेरि दुई वर्षपछि उद्धार गरेर ल्यायौँ, दलालले दिने डर, त्रास, धम्की र प्रलोभनमा पारेर परिवारका सदस्यलाई प्रभावित पार्नेलगायतका विभिन्न समस्याले गर्दा हाम्रा काम प्रभावकारी हुन सकिरहेका छैनन्, यसका लागि मन्त्रालय र मन्त्रीज्यूले आवश्यक पहलकदमी लिइदिनहुन्छ भन्ने आशा छ', तामाङले भनिन्। सामाजिक अभियानकर्मी इन्द्रराज भट्टराईले उद्धारका लागि अझै प्रभावकारी कदम चाल्नुपर्ने बताए। उनले बेचबिखनमा पर्न नदिनका लागि सचेतना र सतर्कता अपनाउनुपर्ने बताए। रासस"
पर्यटन पूर्वाधार निर्माणमा पाँच करोडका योजना,"म्याग्दी : अन्नपूर्ण गाउँपालिकामा पर्यटनसम्बन्धी योजना तथा कार्यक्रमका लागि चालु आर्थिक वर्ष २०८०८१ मा पाँच करोड रुपैयाँ विनियोजन गरिएको छ। पर्यटन पूर्वाधार निर्माण, प्रचारप्रसार र प्रवर्द्धनका लागि सो बजेट विनियोजन गरिएको गाउँपालिकाले जनाएको छ। पर्यटक आगमन बढाउन पूर्वाधार निर्माण र प्रवर्द्धनका लागि चालु आर्थिक वर्षमा गाउँपालिका, संघीय र प्रदेश सरकारबाट पाँच करोड नौ लाख बजेट विनियोजन गरिएको गाउँपालिकाका अध्यक्ष भारतकुमार पुनले जानकारी दिए। 'पर्यटनमार्फत गाउँपालिकालाई चालु आर्थिक वर्षमा एक करोड ३० लाखभन्दा बढी आम्दानी भइसकेको छ', उनले भने, 'साउन र भदौमा मात्र दुई हजार छ सय ९९ पर्यटकले गाउँपालिकाका पर्यटकीयस्थलको भ्रमण गरेका छन्।' अध्यक्ष पुनका अनुसार संघीय सरकारबाट दुई करोड पाँच लाख, गाउँपालिकाबाट एक करोड ७४ लाख र प्रदेश सरकारबाट एक करोड ३० लाख बजेट विनियोजन गरिएको छ। संघीय सरकारबाट विशेष अनुदान प्राप्त रुप्से झरनामा पर्यटकीय पूर्वाधार निर्माणका लागि सर्वेक्षण सुरु गरिएको छ। संघीयबाट ५०५० लाख सशर्त अनुदान प्राप्त भुरुङ र सेकार्कु तातोपानीमा पूर्वाधार निर्माणका लागि गाउँपालिकाले थप ५०५० लाख विनियोजन गरेको छ। गण्डकी प्रदेश सरकारको करिब एक करोडको लागतमा भुरुङ तातोपानीबाट पाउद्धार तातोपानी कुण्ड जोड्ने झोलुंगे पुल निर्माणका लागि पूर्वाधार विकास कार्यालयले ठेक्का सम्झौता गरिसकेको छ। संघीय सरकारको १५ लाख र गाउँपालिकाको १६ लाख बजेटमा खोपारा लेकमा पूर्वाधार बनाउन सम्झौता भइसकेको छ। गण्डकी प्रदेश सरकारले खोपारामा थप २० लाख विनियोजन गरेको छ। सो गाउँपालिकाका पर्यटकीयस्थलको नक्सांकन गर्न १५ लाख, अन्नपूर्ण आधार शिविरको पर्यटन गुरुयोजना बनाउन १५ लाख, समग्र पर्यटन प्रवर्द्धनसम्बन्धी कार्यक्रमका लागि आठ लाख, पोर्टर, ट्रेकिङ गाइडसम्बन्धी तालिमका लागि १५ लाख विनियोजन गरिएको छ। पर्यटकीयस्थलहरूको जानकारीमूलक ब्रोसर बनाउन दुई लाख र सूचना बोर्ड बनाउन पाँच लाख विनियोजन गरिएको छ। गाउँपालिकाले विनियोजन गर्न बाँकी बजेटबाट अन्नपूर्ण आधार शिविर जाने पदमार्ग र पूर्वाधारका लागि थप ७० देखि ८० लाख बजेट प्रस्ताव गरेको अध्यक्ष पुनले जानकारी दिए। भुरुङ तातापानी, पाउद्वार तातोपानी कुण्ड र पुनहिललाई आय ठेक्का लगाएको गाउँपालिकाले खोप्रा, मोहरेडाँडा, घोरेपानीलगायतका पर्यटकीयस्थलमा सञ्चालित होटलबाट एक करोड ३० लाख बढी राजस्व उठेको गाउँपालिकाका प्रमुख प्रशासकीय अधिकृत अमृत सुवेदीले जानकारी दिए। अन्नपूर्ण हिमाल, अन्नपूर्ण आधार शिविर, संसारकै गहिरो अन्धगल्छी, रुप्से झरना, घोडेपानी, पुनहिल, मोहरेडाँडा, खोपारा, करवाकेली, खयरभारानी ताल, तातोपानी कुण्ड रहेको अन्नपूर्ण गाउँपालिका अन्नपूर्ण चक्रीय, अन्नपूर्ण धवलागिरि सामुदायिक पर्यावरणीय र करवाकेली पदमार्गमा समेटिएको छ।"
किशोरले भरिएका बालसुधार गृहमा झडपै झडप,"नेपालगन्ज : घटना१ : बाँकेमा झडप १ को मृत्यु, १० घाइते ४ असोज २०८० : बाँकेको डुडुवा गाउँपालिका६ आसमानपुरमा रहेको जयन्दु बालसुधार गृहमा बिहीबार राति झडप हुँदा घाइते भएका ११ मध्ये एक जनाको मृत्यु भएको छ । बाँकेका प्रहरी प्रमुख प्रहरी उपरीक्षक सन्तोषसिंह राठौरका अनुसार झडपमा गम्भीर घाइते भएका रूपन्देहीको कचन गाउँपालिका४ का २१ वर्षीय सुलभ केसीको नेपालगन्ज मेडिकल कलेज शिक्षण अस्पताल नेपालगन्जमा उपचारका क्रममा मृत्यु भएको हो । अस्पतालमा १० जनाको उपचार भइरहेकोमा ६ जना डिस्चार्ज भइसकेका छन् । टाउकोमै चोट लागे पनि उनीहरू सबै खतरामुक्त रहेको बाँँके प्रहरीले जनाएकोे छ । शुक्रबार दिउँसोसम्म पनि बालसुधार गृहमा विरोध प्रदर्शन जारी थियो । भवनका छतछतमा बसेर उनीहरूले विरोध प्रदर्शन गरेका थिए । नेपाल प्रहरी, सशस्त्र प्रहरी बल गरी दुई सयभन्दा सुरक्षाकर्मीले आन्दोलनकारीलाई नियन्त्रणमा लिएका थिए । आन्दोलन गर्नेमध्ये चार दर्जन बढीलाई तत्कालका लागि जिल्ला प्रहरी कार्यालय, वडा प्रहरी कार्यालय, इलाका प्रहरी कार्यालय जमुनाहाको हिरासतमा स्थानान्तरण गरेर स्थितिलाई नियन्त्रणमा लिएको जिप्रका बाँकेले जनाएको छ । बाल सुधार गृहमा रहेका २ सय ५४ बालक र किशोरमध्ये ४ जना किशोर फरार भएका छन् । शुक्रबार राति अबेर यो समाचार तयार पर्दा पनि उनीहरू सम्पर्कमा आएका थिएनन् । घटना २ : भक्तपुरमा झडप १ को मृत्यु २९ घाइते ३ भदौ २०८०: भक्तपुरको मध्यपुरथिमि नगरपालिका२ सानोठिमीस्थित बालसुधार गृहमा झडप हुँदा एक जना किशोरले ज्यान गुमाएका थिए । त्यहाँ भएको झडपमा सुरक्षाकर्मीतर्फ १९ र १० बालबालिका गरी २९ जना घाइते भएका थिए । रामेछाप मन्थली नगरपालिका३ का १८ वर्षीय कमल बस्नेत बेहोस भई भक्तपुरस्थित नागरिक अस्पतालमा लगिएकोमा उपचारका क्रममा मृत्यु भएको थियो । उनी बलात्कार आरोपमा तीन वर्षदेखि सुधार गृहमा थिए । बालकको मृत्यु भएपछि सुधार गृह परिसरमा उनका आफन्तले प्रदर्शन गरेका थिए । प्रहरीसँगको झडपपछि सुधार गृहभित्र रहेका २ सय २१ जना बालबालिका सुधार गृहको पछाडिको ढोका फोडेर बाहिर भागेका थिए । घटना ३ : वीरगन्जमा झडप, १४ घाइते २७ भदौ २०८० मा वीरगन्जको बालसुधार गृहमा पनि झडप भएको थियो । झडपमा ३ प्रहरी र ११ बालक र किशोर घाइते भएका थिए । बालसुधार गृहमा भक्तपुरबाट लगेकासहित १ सय ४९ जना कैदी बन्दी थिए । भक्तपुर बालसुधार गृहमा झडप भएपछि उनीहरूलाई वीरगन्ज लगिएको थियो । भक्तपुरबाट गएका कैदी बन्दी र पहिलादेखि वीरगन्जमै रहेका कैदीबन्दीबीच पटकपटक झडप र विवाद हुने गरेको थियो । भक्तपुरबाट गएका कैदीहरूले त्यहाँका नाइकेमाथि आक्रमण गर्नुका साथै बालसुधार गृहमा समेत तोडफोड र प्रहरीमाथि पनि ढुंगामुढा प्रहार गरेका थिए । घटना ४ : भैरहवामा डीएसपीसहित २ प्रहरी घाइते ७ असार २०७९ : भैरहवास्थित प्रदेशस्तरीय बालसुधार गृहमा झडप हुँदा जिल्ला प्रहरी कार्यालय रूपन्देहीका डीएसपी नवरत्न पौडेल र प्रहरी जवान टोपबहादुर रखालमगर घाइते भएका थिए । बालगृहमा बस्ने १८ वर्ष उमेरमाथिका किशोरहरूलाई स्थानान्तरण गर्ने तयारीको विरोधमा रहेका किशोरहरूले ताला लगाएर प्रहरीलाई भित्र छिर्न नदिई आक्रमण गरेका थिए । पटकपटक विभिन्न घटना घटाइरहेका विवादमा परेका किशोरहरूले बालसुधार गृहको भवनको सिसासमेत तोडफोड, पंखाहरू तोडेका थिए । ६० जनाको क्षमता भएको बालसुधार गृहमा त्यत्तिबेला १ सय १० जनालाई राखिएको थियो । किशोरहरूले बालसुधार गृहमा तोडफोड र बेडमा आगजनी गरेपछि दमकल प्रयोग गरेर आगजनी नियन्त्रणमा ल्याएको थियो । सुरक्षाकर्मीमाथि आक्रमण गरेको आरोपमा प्रहरीले १७ जना किशोरहरूलाई प्रहरीले जिल्ला प्रहरी कार्यालयको हिरासतमा राखेको थियो । झडपमा गम्भीर घाइते भएका रूपन्देहीको एक जनाको उपचारका क्रममा मृत्यु भएको होे । आन्दोलनकारीलाई नियन्त्रणमा लिएका छौं । किन यसरी झडप हुन्छ हामी गम्भीर रूपमा अनुसन्धान गर्छौं । सन्तोषसिंह राठौर, प्रहरी उपरीक्षक, बाँके चार वटा बालसुधार गृहमा भएका यी घटना प्रतिनिधिमूलक मात्र हुन् । १८ वर्ष मुनिका बालमिझ्याइँमा परेका बालबालिकालाई कारागार चलान नगरेर सुधारका लागि भन्दै बालसुधार गृहमा पठाइन्छ । तर यी सबै घटनामा संलग्न अधिकांशको उमेर १८ वर्षभन्दा माथि छ । अर्थात् बालसुधार गृहमा हुने झडप बालबालिकाबीच होइन कि १८ वर्षभन्दा माथिका किशोर संलग्न छन् । बाँकेका प्रहरी प्रमुख राठौर केही दिन अघिसम्म बाँकेको बालसुधार गृहमा ३२ वर्षको युवा पनि रहेको बताउँछन् । उनले भने, बाँकेको बालसुधार गृहमा रहेका २ सय ५४ जनामध्ये १ सय ६५ जना त १८ वर्षभन्दा माथिकै छन् । २६ देखि २८ वर्र्षका पनि छन् । लागूऔषधको कुलतमा रहेका व्यक्तिबीच झडप भएको छ । यस अर्थमा बाँकेकोे बालसुधार गृहका कुल बालमिझ्याइमा परेकामध्ये ६४९६ प्रतिशत त १८ वर्षभन्दा माथिकै उमेरसमूहका छन् । बालसुधार गृहकी प्रमुख विमला काउचा पनि बिहीबार राति ११ बजेतिर लागूऔषध सेवन गर्ने र सेवन नगर्नेबीच झडप भएको बताउँछिन् । लागूऔषध सेवन गरेर झुमेका युवाले अर्कोलाई हानें भनेर आफ्नै साथीमाथि टाउकोमा आक्रमण गरेको थियो । उनले यसअघिका झडपमा पनि बालकभन्दा किशोर नै संलग्न भएका थिए । यो सुधार गृहमा यसअघि पनि झडप भएको थियो । झडपका क्रममा आगजनी पनि गरिएको थियो । सो घटनामा संलग्न १९ जनालाई स्थानान्तरण गरिएको काउचाले जानकारी दिइन् । बालबालिकासम्बन्धी ऐन २०४८ को दफा ४२(१) मा नेपाल सरकारले आवश्यकताअनुसार बालसुधार गृहको स्थापना गर्ने वैधानिक प्रबन्ध गरेको छ । यस्ता सुधार गृहमा प्रथमत: कसुरको अभियोगमा मुद्दाको तहकिकात वा पुर्पक्षको निमित्त थुनामा बस्नुपर्ने र कैदको सजाय पाएका बालबालिका राखिने कुरा ऐनको दफा ४२ (२) ले निर्देश गरेको छ । बालबालिकाको सर्वोत्तम हितलाई विचार गरी तिनीहरू कसुरदार भएका मुद्दामा १० वर्ष उमेरसम्मका लागि कुनै सजाय हुँदैन । १० भन्दा माथि १४ वर्षसम्मका लागि अरू बालकलाई हुने कैदको आधा अर्थात् ६ महिना बालसुधार गृहमा राख्नुपर्ने व्यवस्था छ । १६ देखि १८ वर्षसम्मका बालबालिकाले अपराध गरेमा उमेर पुगेकालाई हुने सजायको दुई तिहाइ मात्र सजाय हुने व्यवस्था छ । ती बालबालिका सुधार गृहमै रहँदा १८ वर्ष लागे भने पनि उनीहरूलाई छुट्टै राख्नुपर्ने व्यवस्था छ । बाँकेको बालसुधार गृहमा लागूऔषध सेवन गर्ने र नगर्ने, भेगीय हिसाबले पूर्व र पश्चिम अझ राजनीतिक दलकै आधारमा पनि ग्याङ बनाएर बसेकाले बेला बेलामा झडप हुन्छ । यो समस्या समयमै हल गर्नुपर्छ । वसन्त गौतम, अधिवक्ता बालबालिकासम्बन्धी ऐन, २०७५ अनुसार १८ वर्षमुनिका कुनै व्यक्तिले फौजदारी अपराध गरेमा बालसुधार गृहमा राख्ने व्यवस्था गरेको छ । ऐनमा १८ वर्ष पुगेमा बानी व्यहोरामा आएको सुधार, आर्जन गरेको सीप तथा शिक्षालाई ध्यानमा राखी बाँकी अवधि अन्य बालबालिकाबाट अलग राख्नुपर्ने उल्लेख छ । केही वर्षअघिसम्म बालमिझ्याइमा परेका बालकको उमेर १८ वर्ष पूरा हुँदा उनीहरूलाई कारागार चलान गरिन्थ्यो । सर्वोच्च अदालतले तोकेको अवधि पूरा नगरेसम्म १८ वर्ष उमेर नाघे पनि सुधार गृहमै बस्न पाउने सुविधा दिएपछि सुधार गृहमा रहेका बालक एवं १८ वर्षमाथिका किशोरहरू दुई समूहमा विभाजन भई ग्याङ बनाउने र आपसमा झगडा गर्ने, विवाद मिलाउन गएका प्रहरीमाथि नै जाइलाग्ने गरेको बाँकेको बालसुधार गृहका बालकको पक्षमा वकालत गर्दै आएका अधिवक्ता वसन्त गौतम बताउँछन् । उनी भन्छन्, बाँकेको बालसुधार गृहमा लागूऔषध सेवन गर्ने र नगर्ने, भेगीय हिसाबले पूर्व र पश्चिम अझ राजनीतिक दलकै आधारमा पनि ग्याङ बनाएर बसेकाले बेला बेलामा झडप हुन्छ । सुधार गृहमा अधिकांश जबर्जस्ती करणी, लागूऔषध, कर्तव्य ज्यान, ज्यान मार्ने उद्योग, अभद्र व्यवहार, चोरीलगायतको मुद्दाका बालक र किशोर छन् । किशोरावस्था र पटकपटक कानुनी झमेला सहेका व्यक्तिका कारण पनि बालसुधार गृहमा झडप हुने गरेको गौतमको बुझाइ छ । क्षमताभन्दा धेरै केन्द्रीय बाल न्याय समन्वय समितिका अनुसार देशभर मोरङ, पर्सा, भक्तपुर, मकवानपुर, कास्की, रूपन्देही, बाँके र डोटीमा बालसुधार गृह सञ्चालनमा रहेका छन् । चार वटा बालसुधार गृह नेपाल सरकारले नै सञ्चालन गरेको छ । अरु चार वटा बालसुधार गृह गैरसरकारी संस्था बालबालिकाको लागि शैक्षिक कार्यक्रम (युसेप नेपाल) भक्तपुरलाई व्यवस्थापनको जिम्मा दिएको छ । बाँकेमा लागूऔषध सेवन गर्ने र सेवन नगर्नेबीच झडप हो । यसअघिका झडपमा पनि बालकभन्दा किशोर नै संलग्न भएका थिए । यो सुधार गृहमा यसअघि पनि झडप भएको थियो । विमला काउचा, प्रमुख, बालसुधार गृह सरकारले चार वटा बालसुधार गृह सञ्चालनको लागि वार्षिक एक करोड रुपैयाँ दिने गरेको छ । पछिल्लो समय अपराध कर्ममा बालबालिकाको संख्या बढ्दै गए पनि बालसुधार गृहको संंख्या वृद्धि वा भएका बालसुधार गृहको क्षमता बृद्धि हुन सकेको छैन । क्षमताभन्दा बढी भएका कारण सबैभन्दा समस्या सुत्न हुन्छ । क्षमताभन्दा दोब्बर तेब्बर संख्यामा राखिएकाले शौचालय, नुहाउँदा र लुगा धुन पनि समस्या हुने गरेको बालबालिकाहरू बताउँछन् । यी समस्या पनि झडप हुने कारणमा पर्छन् । देशभरिका बालसुधार गृहको क्षमता ५ सय ३० रहे पनि अहिले ८ वटा बालसुधार गृहमा एक हजारभन्दा बढीलाई राखिएको छ । बालसुधार गृहको सञ्चालनमा देखिएका समस्या महिला, बालबालिका तथा समाज कल्याण मन्त्रालय मातहतको केन्द्रीय बालकल्याण समितिले २०७१ सालमा बालसुधार गृहको स्थिति अध्ययन गरेको थियो । बालसुधार गृहलाई व्यवहारत: सुधार गृहका रूपमा सञ्चालन गरी त्यहाँ पुगेका बालबालिकाको व्यवहार, स्वभाव र मनोभावनामा सुधार ल्याउन आवश्यक रहेको सिफारिस गरेको छ । यो अध्ययन प्रतिवेदनले सुधार गृहको बालबालिका राख्ने क्षमता निर्धारणको आधार स्पष्ट नभएको र हाल मानिएको क्षमताका आधारमा क्षमताभन्दा बढी बालबालिका रहेको जनाएको छ । सुधार गृहमा रहेका बालबालिकाको मनोसामाजिक समस्याको प्रारम्भिक लेखाजोखा व्यवस्थित नगरी देखा परेको व्यवहारको अवलोकन वा व्यक्त गरेको लक्षणका आधारमा सेवा उपलब्ध छ । कस्तो सहयोगात्मक वा उपचारात्मक हस्तक्षेप गर्ने भन्ने कुराको सुव्यवस्थित दिशा निर्धारण गरी सेवा उपलब्ध हुन सकेको छैन । यसले मनोसामाजिक सेवाको व्यावसायिक परिपूर्णतामा कमी देखाएको उल्लेख छ । अनौपचारिक क्षेत्र सेवा केन्द्र (इन्सेक)ले भक्तपुरको बालसुधार गृहमा बालकको मृत्युको भएको घटना लापरबाही र उदासीनताका कारण भएको निष्कर्षसहितको अध्ययन प्रतिवेदन सार्वजनिक गरेको थियो । अध्ययन प्रतिवेदनमा बालसुधार गृहमा न्यूनतम सुविधा पनि नभएको साथै न्यूनतम् सुविधाविहीन बालबालिकाका लागि शैक्षिक कार्यक्रम (युसेप) को लापरबाही र प्रशासनको उदासीनताका कारण उक्त घटना भएको अध्ययनको निष्कर्ष छ । इन्सेकको अध्ययन प्रतिवेदनमा बालसुधार गृहको सञ्चालनको जिम्मा नेपाल सरकारले नै लिनुपर्ने र सुधार गृहलाई सुधार गृहकै रूपमा विकास गर्न आवश्यक भएको तथा सुधार गृहभित्र कारागारकै जस्तो भित्री सत्ताको अन्त्य गर्ने र बालमैत्री व्यवस्थापनमा जोड दिनु आवश्यक भएको उल्लेख छ । युसेप नेपालले नेपाल कानुनका मातहतमा महिला, बालबालिका तथा समाजकल्याण मन्त्रालय र गृह मन्त्रालय, कारागार व्यवस्थापन विभाग गरी नेपाल सरकारका दुई निकायसँगको पृथक्पृथक् सम्झौताअन्तर्गत सुधारगृह सञ्चालन गर्ने जिम्मेवारी लिएको छ । बालसुधार गृहका सम्बन्धमा दीर्घकालीन रूपमा बालसुधार गृह व्यवस्थापनमा संलग्नहरूलाई अनुसन्धानको प्रक्रियामा ल्याउन, सुधार गृहभित्रको अन्तरिक व्यवस्थापनमा सुधार गर्न, भदौ ३ र ४ गतेको घटनाको निष्पक्ष र वस्तुनिष्ट छानबिन गर्न, सुधार गृहमा क्षमताभन्दा बढी बालबालिका नराख्ने व्यवस्था गर्न र १८ वर्षभन्दा बढी उमेर पुगेकाहरूलाई सुधार गृहमा बालबालिकासँग नराख्ने व्यवस्था गर्नु जरुरी देखिएको छ, प्रतिवेदनमा उल्लेख गरिएको छ ।"
पुष्पा र अञ्जलीअब कोसी टप्पुमा बस्ने,"काठमाडौं : चितवन राष्ट्रिय निकुञ्जबाट चार वर्षकी पुष्पा र तीन वर्षकी अञ्जली नाम गरेको एकसिंगे गैंडालाई कोसी टप्पु वन्यजन्तु आरक्षण लगिने भएको छ। राष्ट्रिय निकुञ्ज तथा वन्यजन्तु संरक्षण विभागका अनुसार पुष्पा र अञ्जली असोज १० गते कोसी टप्पु पुग्दैछन्। हालसम्मको तथ्यांकअनुसार कोसी टप्पुमा एकसिंगे गैंडा छैनन्। उनीहरूलाई पहिलोपटक स्थानान्तरण गर्न लागिएको हो। विभागका निमित्त महानिर्देशक हरिभद्र आचार्यका अनुसार दुई वर्ष पहिला नै एउटा प्राविधिक समितिले कोसीमा गैंडा राख्ने विषयमा अध्ययन गरेको थियो। उक्त अध्ययनले कोसी टप्पु वन्यजन्तु आरक्षणमा गैंडाका लागि उपयुक्त बासस्थान भएको निष्कर्ष निकालेकोे थियो। आचार्यले भने दुई वर्ष पहिला नै कोसी टप्पुमा गैंडाको बासस्थानका लागि सुहाउँदो वातावरण भएको निष्कर्ष निकालेपछि एकजोडी गैंडा स्थानान्तरण गर्न लागिएको हो। गर्मी ठाउँ पनि गैंडाको बासस्थान हुन्छ। स्वच्छ पानी, हिलो खेल्नलाई आहाल र घाँस बढी भएको ठाउँ गैंडाको बासस्थान हुन्छ। नेपालमा विगतमा पनि गैंडा स्थानान्तरण भएका छन्। आचार्यका अनुसार शुक्लाफाँटा वन्यजन्तु आरक्ष तथा बर्दिया राष्ट्रिय निकुञ्जमा गैंडा स्थानान्तरण भइसकेका छन्। कोसी टप्पु वन्यजन्तु आरक्ष अर्ना धेरै पाइने ठाउँका रूपमा परिचित छ। तर, अर्नासँगै गैंडा र हात्तीको बासस्थान उपयुक्त हुने उनी बताउँछन्। तर, कोसी टप्पुमा अर्ना भए पनि गैंडा थिएनन्। त्यसैले पुष्पा र अञ्जलीजस्ता उद्धार गरिएकाहरूलाई त्यस्ता ठाउँमा लैजान लागिएको हो । आचार्यका अनुसार विपद्का घटनालगायत विभिन्न कारणले माउबाट बच्चाहरू छुटेका हुन्छन्। त्यस्ता बिचल्लीमा परेकाहरूको उद्धार गरिन्छ। माउबाट छुटेका पुष्पा र अञ्जली पनि टुहुरा बच्चा हुन्। यस्ता बच्चाहरूको उद्धारपछि इन्सेन्टिभ केयर (गहन हेरविचार) मा हुर्काउने गरिन्छ। पुष्पा र अञ्जली परिपक्व भई नसकेकाले स्थानान्तरणपछि पनि इन्सेन्टिभ केयरमै राखिने आचार्यले बताए। तुरुन्त लगेर प्राकृतिक बासस्थानमा छोडिँदैन। तर, त्यहाँको वातावरणमा हुर्कन मौका दिनका लागि लैजान लागेको हो उनले थपे, उनीहरू त्यहाँको वातावरणमा घुलमिल भइसकेपछि मात्रै प्राकृतिक वातावरणमा छोडिनेछ। त्यहाँको वातावरणमा अनुकूलन भइसकेपछि उनीहरूलाई प्राकृतिक वातावरणमा छोड्ने र भाले पोथी मिलाइनेछ। पुष्पा र अञ्जलीबाहेक अन्य तीनवटा बच्चाहरू पनि चितवन राष्ट्रिय निकुञ्जमा गहन केयरमा हुर्किंदैछन्। गैंडाका बच्चा दुई वर्षसम्म माउँसँग बस्छन्। तीन, चार वर्षपछि उनीहरू परिपक्व हुन्छन्। र, स्वतन्त्र हुन्छन्। चारदेखि पाँच वर्षपछि सन्तान जन्माउन सक्षम हुन्छन्। चितवन राष्ट्रिय निकुञ्जका प्रमुख संरक्षण अधिकारी, दिलबहादुर पुर्जा पुनका अनुसार गैंडा स्थानान्तरणका फाइदा छन्। यिनीहरूको एक ठाउँमा मात्र नभएर अर्को ठाउँमा जनसंख्या (सब पपुलेसन) बढ्छ। कुनै बेला महामारी वा प्राकृतिक विपद्का घटना भएमा एक ठाउँमा गैंडाहरू मासिए पनि अर्को ठाउँका बचाउन सकिन्छ, उनले थपे त्यसैगरी गैंडा दुर्लभ जनावर भएकाले आन्तरिक तथा बाह्य पर्यटकीय हिसाबले पनि गैंडाको उपस्थिति महŒवपूर्ण हुन्छ। पुनले पनि कोसी टप्पुमा गैंडा पठाउने निर्णय प्राविधिक टोलीको अध्ययनपछि सिफारिस भएको बताए। अहिले दुई पोथी जाने हो। तर, उनीहरू परिपक्व भएपछि (चार वर्ष पूरा भइसकेपछि) लैंगिक रेसियो हेरिन्छ। भाले पठाइन्छ। एकसिंगे गैंडा चोरी सिकारको मुख्य चुनौती बनेको छ। दुई वर्षपछि बच्चाहरूको खाग पलाउन सुरु हुन्छ। तर, तस्करहरूको तारो परिपक्व गैंडा हुन्छन्। सरकारले चोरी सिकारविरुद्ध शून्य पोचिङको अवधारणा ल्याएको थियो। विगतमा एक हजार दिनसम्म शून्य पोचिङ मनाउन सफल भयो । त्यसपछि गतवर्ष विद्युतीय पासोमा पारेर एउटा माउ र बच्चा गैंडा तस्करले मारेका थिए। त्यसपछि फेरि शून्य पोचिङ मनाउने क्रममा ५ सय ४२ दिनपछि गैंडाको हाडखोर भेटिएको पुनले जनाए। उनका अनुसार भदौको १३१४ गते गैंडाको हाडखोर भेटिएकाले सम्भावित चोरी सिकार हुन सक्ने आशंका गरिएको बताए। उक्त गैंडाको खुर मात्रै भेटिएको थियो, खाग थिएन। त्यसैले पनि चोरीसिकार भएको हुन सक्ने भएकाले अनुसन्धान भइरहेको बताए। पुनले भने कहिले घटेको घटना हो भन्ने विषयमा जाँच पनि भएको छैन। अहिले फेला पयो। चोरी सिकारविरुद्ध जति चनाखो भएर संरक्षणमा खटिए पनि शून्य बनाउन गाह्रो भएको पुनले बताए। उनका अनुसार सेनाले चितवन राष्ट्रिय निकुञ्जको ६७ ठाउँमा सुरक्षा दिन्छ। निगरानीमा जिल्ला वन, समुदाय, संरक्षण साझेदारलगायत छन् तर पनि संरक्षण चुनौती बनेको छ। नेपालमा हाल ७ सय ५२ वटा एकसिंगे गैंडा छन्। त्यसमध्ये ६ सय ९४ वटा चितवनमा छन्।"
छ वर्षदेखि पुल निर्माण अलपत्रः निर्माण कम्पनी सम्पर्कविहीन,"टीकापुर : कैलालीको लम्कीचुहा नगरपालिका र जोशीपुर गाउँपालिका जोड्ने पथरैया नदीमा पुल निर्माणको ठेक्का लिएको एक निर्माण कम्पनी सम्पर्कविहीन भएपछि विगत छ वर्षदेखि निर्माण कार्य अलपत्र छ। लम्कीचुहा नगरपालिका९, सोनपुर र जोशीपुर गाउँपालिकाको सिमराना जोड्ने पथरैया नदीमा पुल निर्माणको ठेक्का पाएको एडभेञ्चर कन्स्टक्सन प्रालि निर्माण सुरु नहुँदै सम्पर्कविहीन भएपछि निर्माण कार्य अलपत्र परेको हो। कम्पनीले पुल बनाउनका लागि छ वर्षअघि नै एकतर्फ खाल्डो खनेर सम्पर्कविहीन भएको स्थानीयबासी बताउँछन्। २०७४ को चुनावकै बेला हो, ठेकेदारले एकतर्फ पुलको पिल्लरका लागि खाल्डो खनेको सोनपुरका अविराम चौधरीले भने त्यसयता ठेकेदार आउँछु भन्छन्, अहिलेसम्म आएका छैनन्, पुलबाट वारपार गर्ने हाम्रो धोको अधूरो छ। सोनपुर हुँदै सिमरी र जोशीपुरसम्म जानका लागि छोटो बाटो भए पनि नदीमा पुल नहुँदा स्थानीयले सास्ती भोग्दै आएको अर्का स्थानीय रमेश विश्वकर्मा बताउँछन्। ५० मिटरको पुल नहुँदा हामीले झण्डै ३ घण्टाको बाटो हिँडेर वारपार गर्नुपर्छ, हाम्रा खेतबारी नै वारिपारि छन्, निकै सास्ती छ विश्वकर्माले भने अरू बेला नदीमा पानी कम हुँदा समस्या नभए पनि वर्षायाममा तीन घण्टाको बाटो हिँडेर आउनु पर्छ। संघीय सरकारको लगानीमा पथरैया नदीमा पुल निर्माणका लागि २०७४ सालमा ठेक्का सम्झौता भएको थियो। झण्डै ५२ मिटर लामो पुल बनाउन कम्पनीले ६ करोड ७३ लाख रुपैयाँमा ठेक्का सम्झौता गरेको थियो। पुल निर्माण अवधि नै सकि सक्दा समेत निर्माण कम्पनी सम्पर्कमा नआएको कैलाली क्षेत्र नं २ का प्रतिनिधि सभा सदस्य अरुणकुमार चौधरीले बताए। स्थानीयले पटक पटक निर्माण कम्पनीलाई दवाव दिँदै आएका छन् चौधरीले भने पुल निर्माणको विषय संघीय सदनमै आवाज उठाएको छु, तर पनि निर्माण कम्पनीले काम शुरु गरेको छैन। सदस्य चौधरीले उक्त निर्माण कम्पनीसँग ठेक्का सम्झौता तोडेर भए पनि अलपत्र पुल निर्माण गर्न पहल भइरहेको बताए। यता निर्माण कम्पनीका प्रबन्ध निर्देशक चन्द्रशेखर मल्ल भने चालु आर्थिक वर्षको असार मसान्तसम्म पुल बनाइसक्ने दाबी गर्छन्। विविध कारणले विगतमा पुल बनाउन नसकेको हो उनले भने यो आर्थिक वर्षभित्र पुल निर्माण हुन्छ। विगतमा जे भयो भयो तर अब पुल बन्छ। उक्त नदीमा पुल निर्माणका लागि चालु आर्थिक वर्षमा ३४ लाख रुपैयाँ बजेट विनियोजन भएको सडक डिभिजन कार्यालय कञ्चनपुरले जानकारी दिएको छ। छ वर्षसम्म पुल निर्माण कार्य अलपत्र पारेको ठेकेदार सम्पर्कमा आएकाले यो वर्ष पुल निर्माण हुनेमा आशावादी रहेको रहेको डिभिजन कार्यालयका प्रमुख हरिप्रसाद सुवेदीले बताए।"
सर्लाहीबाट १६४ किलो गाँजा बरामद,मलङ्वा : सर्लाहीको मलङ्वाबाट एक सय ६४ किलो गाँजा बरामद गरिएको छ । मलङ्वा नगरपालिका वडा न १० नेपाल भारत सीमा नजिकै बाट गाँजा बरामद गरिएको जिल्ला प्रहरी कार्यालय सर्लाहीले जनाएको छ । खोलाबाट भएर रातीको समयमा नेपालबाट भारततर्फ लैजाँदै गरेको अवस्थामा गाँजा बरामद गरिएको प्रहरी नायब उपरीक्षक दिपेन्द्र पन्जियार थारुले बताएका छन्। नदीको बाटो भएर टाउकोमा राखेर भारततर्फ लैजाँदै गरेको अवस्थामा प्रहरीले देखेको थियो। प्रहरीलाई देख्नेबित्तिकै मानिसहरु गाँजा छोडी फरार भएका थिए । ६ ओटा पोकामा गाँजा प्याक गरिएको अवस्थामा बरामद गरिको हो।
रेसुंगा पुग्ने सडक कालोपत्रे भएसँगै पर्यटकलाई यात्रामा सहज,"गुल्मी : गुल्मी धार्मिक तथा पर्यटकीय क्षेत्र रेसुंगासम्म पुग्ने सडक कालोपत्रे भएको छ। जिल्लाको सदरमुकाम तम्घास बजारदेखि रेसुंगासम्म पुग्ने सडक कालोपत्रे सडक कालोपत्रे भएसँगै पर्यटक तथा सवारी चालकलाई आवजजावतमा सहज भएको छ। घण्टौं यात्रा गरेर रेसुंगा पुग्ने श्रदालु तथा पर्यटकलाई यात्रामा सहज र पर्यटकको संख्यामा वृद्धि आएको होटल व्यवसायी बताउँछन्। उक्त सडक हुँदै पराल्मी, जुभुङ र बलिथुम लगायतका वडामा दैनिक साना ठूला गरी दर्जनौं सवारीसाधन आवतजावत गर्ने गर्छन्। सडक कालोपत्रेले आन्तरिक तथा बाह्य पर्यटक रेसुंगा भित्र्याउन थप टेवा पुगेको छ। पर्यटकीय तथा धार्मिक हिसाबले नेपालमै रेसुंगा क्षेत्र प्रसिद्ध मानिन्छ। प्रकृतिको अनुपम सुन्दरताले भरिपूर्ण छ रेसुंगा। रेसुंगा पुग्ने जो कोहीले उत्तरतर्फ चाँदी झैं टल्केका हिमाल छन्, तलतिर तम्घास बजार नियाल्न सक्छन्। उक्त क्षेत्रको प्रचारप्रसार गर्न रेसुंगा नगरपालिकाले जाउँ हिड रेसुंगा अभियानको सुरु गरेको छ। नगरपालिकाले सञ्चालन गरेको उक्त अभियानले समेत पर्यटन प्रवद्धनमा थप टेवा पुगेको छ। बिहान रेसुंगा दर्शन र घुमघाम गरेर श्रद्धालु भक्तजनलाई तम्घास बजार फर्कन यात्रु र सवारीलाई आवतजावत सहज भएको अटो सवारी चालक सन्तोष पन्थी बताउँछन्। यहाँ पर्यटकहरू विभिन्न हिमशृंखलाको दृश्यावलोकनमा रमाउने गर्छन्। गुल्मी जिल्ला लगायत अर्घाखाँची, बाग्लुङ, स्याङ्जा, पाल्पा लगायतका ठाउँको अवलोकन गर्न सकिन्छ। पर्यटकले भ्यु टावरबाट रमणीय तम्घास बजारसँगै हिमश्रृखला अवलोकन गर्न पाउँछन्। २०७४ सालदेखि सडक कालोपत्रेको काम आशिष रामेछाप कन्स्ट्रक्सन प्रालिले गरिरहेको छ। तम्घासदेखि रेसुंगा पोखरीसम्म सडक कालोपत्रेको लागि १८ करोड रकम विनियोजन भएको सडक पूर्वाधार कार्यालय गुल्मीले जनाएको छ। सडक बिस्तार भएको डेढ दशकपछि मात्रै सडक कालोपत्रे भएकाले रेसुंगा नगरपालिका केही वडामा समेत यात्रामा सहजता मिलेको छ। सडक कालोपत्रे भएपछि तम्घास बजारबाट २० मिनेट सवारी यात्राबाट रेसुंगा पुग्न सकिन्छ। तम्घासदेखि रेसुंगा क्षेत्रसम्म ६ किलोमिटर सडक मध्ये अहिले ९० प्रतिशत सडक कालोपत्रे भएको छ। कालोपत्रे गर्न बाँकी रहेको सडक दशैंसम्म सक्ने तयारी भएको सडक पूर्वाधार कार्यालयले जनाएको छ।"
"गमगढी बजारमा आगलागी, आठ घर जलेर नष्ट","मुगु : मुगु जिल्लाको सदरमुकाम गमगढी बजारमा गएराति आगलागी भएको छ। गमगढी बजारस्थित कालिका मालिका मन्दिरदेखि उत्तरतिर रहेको बजारमा आगलागी हुँदा आठ घरमा क्षति भएको जिल्ला प्रहरी कार्यालय मुगुका प्रहरी नायब उपरीक्षक वीरेन्द्र थापाले जानकारी दिए। नेपाली सेना ,नेपाल प्रहरी, सशस्त्र प्रहरीबल, नगर प्रहरी र स्थानीयवासीले आगलागी नियन्त्रणमा लिएको उनले बताए। उनका अनुसार गएराति काठले बनेको एकघरबाट आगो सल्किएको थियो। आगलागीबाट तार्के लामा, सोनाम लामा, जङ ऐडी, सान्तोना खत्री, पञ्च सेजुवाल, पिआर मल्ल , प्रदीप रावल र पुतली शाहीको घर जलेर नष्ट भएका प्रनाउ थापाले जानकारी दिए। आगो नियन्त्रणका लागि गमगढी बजारमा वितरण गरेको खानेपानी पाइप लाइनबाट सुरक्षाकर्मीहरुले आगो नियन्त्रण गरेका थिए। विसं २०७८ कात्तिक २९ गते गमगढी बजारको तल्लो बजारमा पनि आगलागी हुँदा १९ घर जलेर नष्ट भएका थिए । रासस"
धार्मिक सद्भाव कायम राख्नुपर्छ : राष्ट्रियसभा अध्यक्ष,"परासी : राष्ट्रियसभा अध्यक्ष गणेशप्रसाद तिमिल्सिनाले देशमा जातीय र धार्मिक सद्भाव खल्बलाउने संकेत देखा पर्न थालेको बताएका छन्। धार्मिक सहिष्णुता बिग्रने गरी देशका केही स्थानमा संकेतहरू देखा पर्न थाल्नु गम्भीर विषय भएको भन्दै सबै धर्म मिलेर सद्भाव कायम राख्नुपर्नेमा उनले जोड दिए। नवलपरासीमा रहेको मुस्लिम संगठन ओल्मा काउन्सिल नेपालले शनिबार परासीमा आयोजना गरेको संयुक्त धर्म सम्मेलनलाई सम्बोधन गर्दै उनले जातीय र धार्मिक विभेदको बाछिटा विभिन्न जिल्लामा पनि पर्न गएकाले यसलाई रोक्नका लागि सबै धर्महरू लाग्नु पर्नेमा जोड दिए। पछिल्लो पटक धार्मिक सद्भाव बिग्रने संकेत बढ्दै गएपछि ओल्मा काउन्सिलले नवलपरासीका सबै धार्मिक संगठनहरूको भेला गरेर सम्मेलन गरेको हो। अध्यक्ष तिमिल्सिनाले भने, कोशी प्रदेशबाट देखिएको धार्मिक र जातीय विभेदको संकेत केही मथ्थर भएको छ। त्यसलाई अन्यत्र फैलिन नदिन यस्ता कार्यक्रमहरू देशभरी नै गर्नुपर्छ। नवलपरासीबाट सुरुवात भएको संयुक्त धर्म सम्मेलन अब कोशी प्रदेशमा पनि गर्न जरुरी छ। देशभरी नै शान्ति, एकता र धार्मिक सद्धभावको सन्देश दिन धार्मिक संस्थाहरू लाग्नुपर्नेमा उनले जोड दिए। धार्मिक सहिष्णुता र एकताका बारेमा नेपालबाट दुनियाँले सिक्नुपर्ने बताउँदै उनले सबै धर्मको आस्थाअनुसार हिड्नका लागि देशलाई धर्म निरपेक्षता घोषणा गरिएको बताए। आयोजक संस्थाका अध्यक्ष सैयद गुलाम हुसैन मजंहरीको अध्यक्षतामा सम्पन्न सम्मेलनमा जिल्लामा रहेका हिन्दु, मुस्लिम, क्रिश्चियन धर्मका धर्मगुरु र अभियन्ताहरूले धार्मिक सद्भाव बिथोल्न खोज्ने तत्वहरूलाई परास्त गर्न आफूहरू एकजुट भएर लाग्ने प्रतिबद्धता जनाएका थिए। सम्मेलनमा लुम्बिनी प्रदेश सदस्यहरू, स्थानीय तहका जनप्रतिनिधि, राजनीतिक दलका प्रतिनिधि र सामाजिक संघसंस्थाहरूको सहभागिता रहेको थियो।"
मुठिदानले फेरिँदै जनमुखी विद्यालयको मुहार,"बर्दिवास : विद्यालयका बालबालिकालाई खाजा त खुवाइन्थ्यो तर, कागजको पातमा। गाउँमै खाजा पकाएर विद्यालयमा ल्याइन्थ्यो। कारण विद्यालयमा खाजा पकाउने न भाँडाकुँडा थियो न त खुवाउने प्लेट, चम्चा र पानी खाने गिलास नै। खेल खेले सानो मैदान थियो तर, खेल सामग्रीको अभाव उस्तै। विद्यालय परिसर उराठ लाग्दो थियो। यस्तै समस्याको चाङले थिचिएको महोत्तरीको बर्दिबास नगरपालिका९ पशुपतिनगरस्थित जनमुखी आधारभूत विद्यालय। जहाँ न सरकारको नजर पुगेको थियो न त गाउँले नै गम्भीर भएका थिए। यस्तै समस्याको पहाडसँग लड्दैभिड्दै २७ वर्ष आफ्नो काँखमा राखेर बालबालिकालाई शिक्षा दिएको मधेसको यो विद्यालयका बालबालिकाहरू स्कूलमा खुशी भएर खाजा खान्छन्, रमाइरमाई खेल्छन् अनि कक्षा कोठामा पढ्न थालेका छन्। अभियानमार्फत विद्यालयको रूपान्तरण मुठ्ठीदान अभियानबाट विद्यालयको शैक्षिक तथा भौतिक समस्या धमाधम समाधान भइरहेको छ। युवाहरूले यस्तो अभियान चलाएका हुन्। गुमनाम रहँदै आएको जनमुखी आधारभूत विद्यालयले चर्चा बटुलेको छ। विद्यालय रूपान्तरणका लागि युवा अभियन्ताहरूले अभियान नै चलाएका छन्। दाताहरूले विद्यालयमा नगद , जिन्सी तथा प्राविधिक सहयोग गरिरहेका छन्। शैक्षिक सामग्री, खेलकुद सामग्री, खाजा पकाउने ग्याँससेट, भाँडाकुडा, निर्माण सामग्री लगायतका सरसमान एकपछि अर्को गरी विद्यालयले प्राप्त गरिरहेका छन्। अब स्कूल त राम्रो बन्दै गयो। हाम्रो विद्यालयमा नयाँ चौतारा बन्यो। हामी त्यहाँ बसेर घाममा बसेर खेल्छौं। स्कूलमा खेल खेल्ने फुटबल, भलिबल, ब्याडमिन्टन ल्याइएको छ , कक्षा चारमा पढ्ने बालिका रुवी मण्डल भन्छिन्, खेल्दा थाकेपछि चौताराको छाँयामा आराम गछौं। अब कागजको प्लेटमा खाजा खाने दिन गएको खुशी सुनाउँदै उनले भनिन्, अब त स्कूल आउ, आउ लाग्छ। हामी बिहानदेखि बेलुकासम्म स्कूलमै खेल्दै पढ्दै रमाउँछौं। अहिले बिरुवाहरू रोपिँदै छ। गार्डेन बन्दै छ। हामीलाई सहयोग गर्न धेरै मान्छेहरू आइराख्नुभएको छ। हालै नेपाल रेडक्रस सोसाइटी उपशाखा बर्दिबासले विद्यालयलाई शैक्षिक सामग्री, दिवाखाजको लागि प्लेट चम्चा, भाडावर्तन, खेलकुदका सामग्री क्यारेमवोर्ड, फुटबल दिएका छन्। गार्डेनमा रोपन फलफूलको विरुवा उपलब्ध गराएका छन्। उपशाखाका सभापति सुदिप कार्की भन्छन्, अभियानकर्मीहरूले विद्यालयको अवस्था बारे जानकारी गराए। हामीले रेडक्रस संस्था लगायत विभिन्न सहयोगिहरूबाट झण्डै एक लाख बराबरको सहयोग संकलन गरेर सामग्री हस्तारन्तरण गयौं। विद्यालयलाई निरन्तर सहयोग गर्ने उनले जनाए। रेडक्रसको ६१ औं स्थापना दिवसमा स्कूलमा आँखा जाँच तथा दन्त परीक्षण शिविर सञ्चालन गरिएको थियो। रेडक्रसबाट प्राप्त सहयोगले विद्यालयको शैक्षिक क्रियाकलापमा सहयोग पुगेको विद्यालयका प्रधानाध्यापक धर्वेन्द्र महतोले बताए। विद्यालय एका एक यसरी रूपान्तरण हुन्छ भनेर हामीले सोचेका थिएनौं। जब पत्रकार राजकरण महतोले एक महिना अगाडि आफैले २२ हजार २२२ रूपैयाँ दिएर विद्यालय रूपान्तरण अभियानमा घोषणा गर्नुभयो। त्यसपछि विद्यालयलाई सहयोग गर्ने दाताहरूको भिड लाग्न थालेको छ। यो अभियानमा देशको जेठो विद्यायल राजकीय संस्कृत माध्यमिक विद्यालय मटिहानीको पनि अभिभावकीय सहयोग पाएको उनले बताए। विद्यालयका प्रधानाध्यापक ईश्वरी पौडेलले स्कूललाई घडी सहयोग गरेर विद्यालय रूपान्तरणका लागि सरोकारवालालाई समयको बोध गराएको उनले बताए। केही महिना पहिले विद्यालयमा स्थानीय युवा रामेकवाल महतोको नेतृत्वमा विद्यालय व्यवस्थान समिति बन्यो। शिक्षक संजित कुमार महतोको पदस्थापन भयो। अनि उनीहरूले विद्यालय विकासका लागि अन्नपूर्णकर्मी राजकरण महतोलाई विद्यालयमा बोलाएर समस्या सुनाए। उनले विद्यालयको भौतिक, शैक्षिक समस्या समाधान गर्न साउन ३१ गते चौताराको शिल्यान्यास गर्दै विद्यालय रूपान्तरण अभियान घोषणा गरे। अभियान घोषणपछि उनको पहलमा दाताहरूलाई विद्यालय विकासमा सहयोग गरिरहेका हुन्। अभियानअन्तर्गत विद्यालयमा चौतारा, वाल उद्यान, गार्डेन, कक्षा कोठा निर्माण, भौतिक संरचनाको मर्मत सम्भार लगायतका काम गर्ने योजना बनाइएको छ। मुठ्ठी दान अभियान चलाएर विद्यालयको विकासका लागि स्थानीयस्तरबाट सहयोग जुटाइँदैछ। विद्यालयलाई बालमैत्री, प्रकृतिमैत्री तथा गुणस्तर शिक्षामा जोड दिनु अभियानको मुख्य मर्म रहेको छ। विद्यालय विकासका लागि पाँच करोड नमूना विद्यालय बनाउने अठोट छ। योजनाबद्ध काम थालिएको छ। अभियानअन्तर्गत सिभिल इन्जिनियर मनोज महतोले विद्यालयमा आवश्यक भौतिक पूर्वधारका तयारीका लागि नक्सा डिजाइन तयार गरेर सहयोग गरिरहेका छन्। अर्का सामाजिक अभियन्ता निल बहादुर लुम्रेले शैक्षिक तथा भौतिक पूर्वाधार निर्माणका लागि प्रस्तावनाहरू तयार गरेका छन्। विद्यालयको सौन्दर्यीकरण, भौतिक पूर्वाधार तथा शैक्षिक सुधारका लागि झण्डै ५ करोड लाग्ने अनुमान रहेको इन्जिनियर महतो बताउँछन्। उनका अनुसार अहिले विद्यालयमा गार्डेनको भौतिक संरचना तयार भइरहेको छ। विद्यालयको भौतिक तथा शैक्षिक सुधारका लागि भवन निर्माण, शिक्षक व्यवस्थापन, शैक्षिक सामग्रीहरूका लागि स्थानीय सरकार, प्रदेश सरकार र संघीय सरकारसँग उपलब्धका लागि विद्यालयले एक समारोहका बीच बर्दिबास नगरपालिकाका मेयर प्रह्लाद कुमार क्षेत्रीलाई ज्ञापनपत्र बुझाएका छन्। विद्यालयका प्रधानाध्याक धवेन्द्र महतोका अनुसार, विद्यालय विकास योजना अनुसार विद्यालय विस्तारका लागि तुरुन्तै जग्गा ३ कठ्ठा जग्गा किन्नु पर्ने आवश्यकता छ। पठ्नपाठनका लागि ९ वटा कक्षा कोठा थप्नु पर्ने भएको छ। उनले भने, विद्यालयका रहेको ६ वटा कोठाको पुरानो भएर एक झर पानी परेर चुहिररहेको छ। तुरुन्तै जस्तापाता फेर्नु पर्ने अति आवश्यक छ। आधुनिक प्रविधिसहितको बालविकास कक्षा निर्माण तत्कालै गर्नु पर्ने उनले जनाए। खाजा पकाउन र खुवाउनका लागि तुरुन्तै चमेना गृह विद्यालयलाई आवश्यक रहेको छ। बच्चाहरूलाई आधुनिक शिक्षाका लागि कम्प्युटर ल्याब निर्माण गर्नु पर्ने छ। प्रशासनिक कामका १ थान ल्यापटप र प्रोजेक्टर चाहिएको प्रधानाध्यापक महतोले बताए। योजना अनुसार पठनपाठनका लागि तत्काल २० थान डेक्सबेन्च चाहिएको छ। बालउद्यानको सामग्री, लाइब्रेरी, अफिस व्यवस्थापन, खानेपानी फिल्टर, ६ थान कक्षा टेबल र स्मार्ट बोर्ड चाहिएको छ। शैक्षिक सुधारका लागि २ जना शिक्षक र १ जना सुरक्षा गार्ड आवश्यक छ। सरकार र दाताहरूको सहयोगमा हालै विद्यालयको गेट तथा रंगरोगन गरिएको विद्यालय व्यवस्थापन समितिका अध्यक्ष रामेकवाल महतोले जनाए।"
आन्दोलनका नाममा अराजक गतिविधि गर्ने सात जना जेल चलान,"महोत्तरी : जिल्ला अदालत महोत्तरीले ७ जनालाई जेल चलानको फैसला सुनाइएको छ। महोत्तरीको सोनमा गाउँपालिकामा शिक्षक सरुवा विषयलाई लिएर भएको आन्दोलनमा अराजक गतिविधि गरेको ठहर गर्दै उनीहरूलाई जेल चलान गरिएको हो। जिल्ला अदालत महोत्तरीका सूचना अधिकारी महेन्द्र झाका अनुसार न्यायाधीश पूर्व ढकालको इजलासले सोनमा गाउँपालिका१ का उपेन्द्र कुमार साह सुडी, राकेश कुमार महरा, नजामुदिन अन्सारी, महेश कुमार यादव, रामकेवल यादव र सोही गाउँपालिका वडा नम्बर २ बस्ने ललिन्द्र यादवलाई पुर्पक्षमा राखी मुद्दा चलाउन आदेश दिइएको हो। घटनामा संलग्न भएको आरोपमा पक्राउ परेकामध्ये जिल्ला अदालतले ६ जनालाई पुर्पक्षमा राखी मुद्दा चलाउने र १ जनालाई धरौटीमा रिहा गर्ने आदेश दिएको सूचना अधिकारी झाले जानकारी दिएका छन्। सोही मुद्दामा रामप्रसाद पासमानलाई १ लाख ५० हजार धरौटी राखी छाड्ने आदेश भए पनि धरौटी रकम जम्मा गर्न नसक्दा पासमानलाई पनि जेल पठाइएको सूचना अधिकारी झाले बताएका छन्। यता सोही मुद्दामा पूर्व गाउँपालिका अध्यक्ष राजकुमार यादव, वडा नम्बर १ का वडाध्यक्ष अशोक यादव र सोही वडाका शैलेन्द्र यादव फरार रहेको जिल्ला प्रहरी कार्यालय महोत्तरीले जनाएको छ। फरार रहेका उनीहरूको खोजी कार्य भइरहेको प्रहरीको भनाई छ। गत भदौ १९ गते तीनजना शिक्षक सरुवाको विषयलाई लिएर सरस्वती माध्यमिक विद्यालय सोनमाका विद्यार्थीहरूले गाउँपालिकाविरुद्ध प्रदर्शन गरेका थिए। त्यसैक्रममा आन्दोलनरत विद्यार्थी र प्रहरीबीच झडप भएको थियो। आन्दोलनमा उत्रिएका विद्यार्थीहरूले कार्यालय अगाडि राखिएको प्र २०३०१९ प ९१५८ नम्बरको मोटरसाइकल र ज ११प ४९६६ नम्बरको मोटरसाइकलमा आगजनी गरेपछि स्थिति तनावग्रस्त बनेको थियो।"
डडेल्धुरामा जुवातास खेलिरहेका ६ जना पक्राउ,डडेल्धुरा : पर्शुराम नगरपालिका४ मा जुवातास खेलिरहेका ६ जना पक्राउ परेका छन्। टेकबहादुर बोहराको घरमा जुवातास खेलिरहेको अवस्थामा ५२ वर्षीय करन देब ओझासहित ६ जनालाई प्रहरीले पक्राउ गरेको हो। जिल्ला प्रहरी कार्यालय डडेल्धुराबाट खटिएको प्रहरीले उनीहरुलाई नगद १५ हजार ५ सय १५ र ३ गड्डी ताससहित पक्राउ गरेको हो। प्रहरीले घटनाको आवश्यक अनुसन्धान गरिरहेको छ।
मुस्ताङमा असोज १८ गतेदेखि कृषि तथा पर्यटन महोत्सव,"जोमसोम : मुस्ताङको घरपझोङ गाउँपालिकाले कृषि तथा पर्यटन महोत्सव आयोजना गर्ने भएको छ। असोज १८ देखि २० गतेसम्म महोत्सव सञ्चालन हुने छ। मुस्ताङमा उत्पादित कृषि उपजको प्रदर्शनी, बजारीकरण तथा प्रवर्द्धन, मुस्ताङको धार्मिक कलासंस्कृति, मौलिकता,स्थानीय रहनसहन र पर्यटनमैत्री जिल्लालाई पर्यटक सामु परिचित तुल्याउन महोत्सव आयोजना गरिएको हो। गाउँपालिका कार्यालयमा शनिबार आयोजित पत्रकार सम्मेलनमा अध्यक्ष मोहनसिंह लालचनले महोत्सव आयोजनाको तयारी भइरहेको जानकारी दिए। यसका लागि विभिन्न समिति र उपसमिति गठन भइसकेको अध्यक्ष लालचनले बताए। कुनै पनि कार्यक्रम सफल बनाउन मिडिया क्षेत्रको भूमिका महत्वपूर्ण हुने उल्लेख गर्दै अध्यक्ष लालचनले घरपझोङको कृषि तथा पर्यटन महोत्सवको प्रचार प्रसार गरी महोत्सव सफल बनाउन स्थानीय पत्रकारहरुलाई अनुरोध गरे। महोत्सवको गण्डकी प्रदेशका मुख्यमन्त्री सुरेन्द्रराज पाण्डेयले उद्घाटन गर्ने छन्। कृषिअन्तर्गत घरपझोङ गाउँपालिकास्तरीय कृषि उपज प्रदर्शनी, स्थानीय हस्तकलाको प्रर्दशनी र स्थानीय उद्योगबाट उत्पादित कृषि सामग्रीको प्रदर्शनी स्टल राखिने छ। महोत्सवमा गाउँपालिकाले प्रवाह गर्ने सेवाहरु बारे जानकारी, कृषि बाली तथा तरकारी र फलफूल लगायतका सूचना केन्द्र, स्थानीय कलासंस्कृति झल्किने प्रदर्शनी, स्थानीय मौलिक झाँकी,स्थानीय रैथाने बालीका परिकारको स्टल,खुला तारा र खुला भलिबल खेल समावेश गरिएको छ। घरपझोङ गाउँपालिकाले आयोजना गर्ने खुला तारा खेलको विजेताले नगद ५० हजारसहित शिल्ड, मेडल र प्रमाणपत्र पाउनेछन्। उपविजेताले नगद २५ हजारसहित शिल्ड, मेडल र प्रमाणपत्र पाउनेछन्। खुला भलिबलतर्फको च्याम्पियनले नगद १ लाखसहित शिल्ड, मेडल र प्रमाणपत्र पाउनेछन्। उपविजेताले नगद ५० हजारसहित शिल्ड, मेडल र प्रमाणपत्र पाउने छन्।"
बर्दियामा माटोको ढिस्कोले पुरिएर एकको मृत्यु,बर्दिया : मधुवन नगरपालिका३ खातामा आज ढिस्कोमा पुरिएर एक जनाको मृत्यु भएको छ। मधुवन३ भगतपुरमा रहेको एकता सामुदायिक वनमा घर लिप्ने माटो खन्न गएका बेला स्थानीय ६० वर्षीया भदैया थारुको ढिस्कोमा पुरिएर मृत्यु भएको जिल्ला प्रहरी कार्यालयका प्रहरी नायब उपरीक्षक तुल्सीराम अर्यालले जानकारी दिए। शव परीक्षणका लागि जिल्ला अस्पताल ल्याइएको प्रहरीले जनाएको छ।
हातहतियार तथा ज्यान मार्ने उद्योग मुद्दामा फरार रहेका व्यक्ति पक्राउ,उदयपुर : हातहतियार तथा ज्यान मार्ने उद्योग मुद्दामा फरार रहेका उदयपुरको बेलका नगरपालिका९ रामपुरका ३६ वर्षीय रुपेश नेपाली पक्राउ परेका छन्। जिल्ला प्रहरी कार्यालय उदयपुरको फरार प्रतिवादी पक्राउ अभियानअन्तर्गत प्रहरीले पछिल्ला केही दिन यता घरमै लुकिछिपी बसेको सूचनाका आधारमा नेपालीलाई पक्राउ गरेको हो। उनलाई २०७७ माघ २२ गते जिल्ला अदालत उदयपुरले उक्त मुद्दामा ५ महिना दुई दिन कैद र छ हजार जरिवाना तोकेको थियो। अदालतको फैसलापछि फरार रहेका उनलाई गोप्य सूचनाका आधारमा इलाका प्रहरी कार्यालय रामपुरठोक्सिलाबाट खटिएको प्रहरी विशेष टोलीले पक्राउ गरेको एसपी रमेश थापाले बताए। पक्राउ परेका नेपालीलाई कानुनी प्रक्रिया पूरा गरी कारागार पठाइएको उनले बताए।
विश्व शान्तिका लागि स्वयम्भूदेखि नमोबुद्धसम्म पदयात्रा,काभ्रे : विश्व शान्तिका लागि काठमाडौंको स्वयम्भूदेखि काभ्रेको नमोबुद्धसम्म पदयात्रा गरिएको छ। विश्व शान्तिको लागि भन्दै काभ्रे सेवा समाज र जिल्ला समन्वय समितिको आयोजनामा काठमाडौंको स्वयम्भूदेखि जिल्लाको पनौती हुँदै नमोबुद्धसम्म पदयात्रा गरिएको हो। विश्व शान्ति दिवसका अवसरमा सेप्टेम्बर २१ बाट शान्तिको सन्देश दिँदै शान्ति पदयात्रा सुरु गरिएको आयोजकले जनाएको छ। पनौतीदेखि नमोवुद्धसम्मको ९५ किलोमिटर दूरी छ। अभियानमा १ हजारभन्दा धेरैले पनौतीदेखि नमोबुद्धसम्म पैदलयात्रा गरेका थिए। पदयात्रामा हिँड्ने यात्रीलाई बीच बीचमा खाना तथा पानीको व्यवस्था गरिएको थियो।
आइतबार देशका यी स्थानमा हुने छ वर्षा,"काठमाडौं : आइतबार कोशी प्रदेशमा सामान्य बदली रही बाँकी प्रदेशमा आंशिकदेखि सामान्य बदली रहनेछ। मौसम पूर्वानुमान महाशाखाका अनुसार कोशी, मधेस, बागमती, गण्डकी र लुम्बिनी प्रदेशहरूका केही स्थानहरूमा र बाँकी प्रदेशका थोरै स्थानहरूमा मेघ गर्जनचट्याङसहित हल्का देखि मध्यम वर्षाको सम्भावना रहेको छ। कोशी, बागमती, गण्डकी र लुम्बिनी प्रदेशको एक दुई स्थानमा भारी वर्षाको सम्भावना रहेको छ। मधेस र कोशी प्रदेशको तराई भूभागका थोरै स्थानहरूमा हावा हुरीको समेत सम्भावना रहेको छ। राती: कोशी, मधेस र बागमती प्रदेशमा आंशिकदेखि सामान्य बदली रही बाँकी प्रदेशमा आंशिक बदली रहनेछ। कोशी, मधेस, बागमती, गण्डकी र लुम्बिनी प्रदेशका केही स्थानहरू र बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। साथै कोशी र मधेस प्रदेशका एक दुई स्थानमा भारी वर्षाको समेत सम्भावना रहेको छ।"
