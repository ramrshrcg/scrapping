शीर्षक,विवरण
प्रतिष्ठित बनोस् नेपालको राहदानी,"भिसै लागेर कुनै देश पुग्न पनि त्यहाँका विमानस्थलमा थुप्रै केरकारमा नेपाली पर्छन्। हातमा नेपाली पासपोर्ट लिएर जुनसुकै देशको विमानस्थलको अध्यागमनको लाइनमा लाग्दा नेपालीमाथि चर्काे विभेदसमेत हुने गरेका थुप्रै उदाहरण छन्। आजका नेपाली युवालाई जसैगरी बिदेसिनमात्रै मन छ, तर नेपाली भनेपछि जुन पायो त्यही देशले सजिलै प्रवेशाज्ञा दिँदैन। नेपाली राहदानी (पासपोर्ट)को गरिमा हलुंगो छ। भिसै लागेर कुनै देश पुग्न पनि त्यहाँका विमानस्थलमा थुप्रै केरकारमा नेपाली पर्छन्। हातमा नेपाली पासपोर्ट लिएर जुनसुकै देशको विमानस्थलको अध्यागमनको लाइनमा लाग्दा नेपालीमाथि चर्काे विभेदसमेत हुने गरेका थुप्रै उदाहरण छन्। यस्तो हुनुको पछाडि ती देशको भन्दा हाम्रै कर्मको योगदान धेरै छ। नेपाली जुनजुन देशमा भ्रमण भिसामा गए, त्यहीं लुकिदिए। फर्किएनन्। कतिपय त अवैध काममा पनि संलग्न भइदिए। अरू त अरू विशिष्ट पदासीनहरूबाट पनि पासपोर्टको दुरुपयोग भयो। पासपोर्टको वरीयता निर्धारण गर्ने संस्था हेन्ली एन्ड पार्टनर्सका अनुसार नेपालीहरूलाई बिनाप्रवेशाज्ञा सजिलै भित्रिन दिने देशको संख्या संसारमा जम्मा ३८ छ। जबकि विश्व दुनियाँबाट एक्लिएको उत्तरकोरियाका नागरिकलाई पनि त्योभन्दा बेसी ३९ देशमा बेरोकतोक प्रवेश सुविधा हुन्छ। विश्वका झन्डै दुई सय देशमध्ये नेपालको पासपोर्टको श्रेणी पछाडिबाट छैटौं नम्बरमा छ। दक्षिण एसियाकै बंगलादेश र श्रीलंकाभन्दामात्रै नेपालको स्थान क्रमशः ३ र २ अंक माथि छ। ती देश पछाडिबाट नवौं र आठौं नम्बरमा छन्। नेपाली यही देश हो, जसका नागरिकलाई युरोपको विकसित देश जर्मनीले कुनै बेला अनएराइभल भिसा दिन्थ्यो। आज जर्मनी पुग्न नेपालीलाई फलामको चिउरा चपाउनुजस्तो हुन्छ। भारतसँग खुला सीमा भएकाले नेपालीलाई आउजाउ गर्न रोकतोक छैन। सिंगापुर, फिलिपिन्स, कम्बोडिया, श्रीलंकालगायत २७ देशले अनएराइभल भिसा (जाँदाजाँदै प्रवेशाज्ञा) दिन्छन्। जबकि सिंगापुरका नागरिकलाई १ सय ९२ देशमा सजिलै जानेआउने सुविधा छ। आफ्नै व्यवहारबाट गुमेको विश्वसनीयताको दोष अरूलाई दिएर हुँदैन। देशको अर्थतन्त्र बलियो भयो भने शान्ति र सुविधा भयो भने नागरिकको व्यवहार र साख पनि बौरिन्छ र पासपोर्टले विश्वास आर्जन गर्छ। राज्यले आफूलाई सुशासनयुक्त, आर्थिक रूपमा सबल बनाउँदै नागरिकले पनि व्यवहार बदल्न सके नेपाली पासपोर्ट गह्रुँगो हुने हो। त्यसैले राज्य र नागरिकको पनि व्यवहार बदलिन जरुरी छ। पासपोर्ट केवल प्रवेशाज्ञाको छाप ठटाउने कागजी पुस्तिकामात्रै होइन, यो देशको पहिचान र प्रतिष्ठा हो। हामी आफैंले प्रतिष्ठा र पहिचान उँचो बनाउन जरुरी छ।"
प्रधानन्यायाधीशमा श्रेष्ठ सिफारिस,"काठमाडौं : सर्वोच्च अदालतका वरिष्ठतम् न्यायाधीश विश्वम्भरप्रसाद श्रेष्ठ प्रधानन्यायाधीशमा सिफारिस भएका छन्। संवैधानिक परिषद्को बिहीबार बसेको बैठकले वरिष्ठतम् न्यायाधीश श्रेष्ठलाई प्रधानन्यायाधीशमा सिफारिस गर्ने निर्णय गरेको हो। ६५ वर्षे उमेर हदका कारण प्रधानन्यायाधीश हरिकृष्ण कार्कीले अवकाश पाउन दुई दिनअघि परिषद्ले श्रेष्ठलाई सिफारिस गरेको हो। परिषद् सदस्य एवं राष्ट्रियसभा अध्यक्ष गणेशप्रसाद तिमिल्सिनाले भने, रिक्त हुने प्रधानन्यायाधीश पदमा श्रेष्ठलाई नियुक्तिका लागि सिफारिस गर्ने निर्णय भएको छ। आइतबारदेखि नै श्रेष्ठले कायममुकायम प्रधानन्यायाधीशका रूपमा काम गर्ने छन्। सर्वोच्च अदालतको न्यायाधीश पदमा कम्तीमा ३ वर्ष काम गरेको व्यक्ति प्रधानन्यायाधीशको पदमा नियुक्त हुन योग्य मानिने संवैधानिक व्यवस्था छ। उनी २०७३ साउन १७ गतेदेखि सर्वोच्चमा कार्यरत छन्। प्र्रधानमन्त्री एवं परिषद् अध्यक्ष पुष्पकमल दाहालको अध्यक्षतामा बसेको बैठकमा प्रधानन्यायाधीश कार्की, प्रतिनिधिसभाको सभामुख देवराज घिमिरे, राष्ट्रियसभाको अध्यक्ष तिमिल्सेना, प्रतिनिधिसभाको विपक्षी दलको नेता केपी शर्मा ओली, र प्रतिनिधिसभाको उपसभामुख इन्दिरा राना उपस्थित थिए। संसदीय सुुनुवाइबाट अनुमोदन भएपछि मात्र प्रधानन्यायाधीशको नियुक्तिको बाटो खुल्ने छ। नेपालको संविधानको धारा २९२ मा रहेको संसदीय सुनुवाइसम्बन्धी व्यवस्थाबमोजिम प्रधानन्यायाधीशमा नियुक्ति अघि श्रेष्ठको संसदीय सुनुवाइ हुनेछ। संसदीय समितिले अनुमोदन गरेपछि श्रेष्ठ राष्ट्रपति रामचन्द्र पौडेलबाट नियुक्ति हुने छन्। श्रेष्ठ ३१ औं प्रधानन्यायाधीश हुने छन्। विशेषगरी देवानी मुद्दाका ज्ञाता मानिने श्रेष्ठ फौजदारी, वाणिज्यलगायतका विधामा पनि पोख्त मानिन्छन्। क्याडर जज (जिल्ला न्यायाधीश हुँदै सर्वोच्चमा पुगेका) श्रेष्ठ विवादरहित छन्। श्रेष्ठले मानविकी संकायमा स्नातकोत्तर र कानुनमा स्नातक गरेका छन्। न्याय सेवाबाट सरकारी सेवामा प्रवेश गरेका श्रेष्ठ २०७३ सालमा सर्वोच्चमा न्यायाधीशमा नियुक्त भएका थिए। तत्कालीन प्रधानन्यायाधीश कल्याण श्रेष्ठको नेतृत्वको न्यायपरिषद्ले श्रेष्ठलाई सर्वोच्चमा न्यायाधीशका लागि सिफारिस गरेको हो। सर्वोच्चमा आउनुअघि उनी उच्च अदालत हेटौंडामा मुख्य न्यायाधीश थिए। २०१६ साल असोज २० गते सुदूरपश्चिमको सिलगढी, डोटीमा जन्मेका हुन्। डोटीबाट बसाइँ सरेर कैलाली, धनगढी आएका थिए। २०३८ साल चैत २७ गते उनी कानुन मन्त्रालयमा शाखा अधिकृतमा नियुक्त भएका थिए। २०४१ साल पुस ११ गते उनी सुदूरपश्चिम क्षेत्रीय अदालतमा शाखा अधिकृतका रूपमा कार्य गरेका थिए। २०४४ सालमा उनी उपसचिवमा पदोन्नति भएका थिए। २०४५ जेठ ३ गते जिल्ला अदालत दार्चुलामा न्यायाधीशका रूपमा कार्य गरे। त्यसपछि जिल्ला अदालत डडेल्धुरा र न्याय सेवा तालिम केन्द्रमा कार्य गरे। २०४९ चैत १ गते सर्वोच्च अदालतमा डेपुटी रजिस्ट्रारका रूपमा कार्य गरेको अनुभव छ। त्यसपछि उनी लामो समयसम्म काठमाडौं उपत्यका बाहिर विभिन्न जिल्लामा जिल्ला न्यायाधीशका रूपमा न्याय सम्पादन गरेका थिए। उदयपुर, मकवानपुर, झापा र बाँके जिल्लामा झन्डै ८ वर्ष न्याय सम्पादन गरेका थिए। काठमाडौं जिल्ला अदालतमा रहेरसमेत न्याय सम्पादन गरेका श्रेष्ठले उच्च अदालत बागलुङमा न्यायाधीशका रूपमा सेवा गरे। उच्च अदालत पाटन, पोखरामा न्यायाधीशका रूपमा कार्य गरेका श्रेष्ठले सर्वोच्चमा आउनुअघि तत्कालीन पुनरावेदन अदालत हेटौंडाको मुख्य न्यायाधीश थिए। १४ महिनामात्र प्रधानन्यायाधीश प्रधान न्यायाधीशको पदावधि ६ वर्षको हुने व्यवस्था छ। तर, प्रधानन्यायाधीश नियुक्त भएमा श्रेष्ठले झन्डै १४ महिना मात्र सेवारत रहने छन्। नेपाल बार एसोसिएसनका अध्यक्ष गोपालकृष्ण घिमिरे झन्डै १४ महिनाको अवधिमा प्रधानन्यायाधीशले उल्लेखनीय कार्य गर्ने महत्वपूर्ण अवसर रहेको बताउँछन्। बार अध्यक्ष घिमिरेले भने, न्यायालयलाई विकृतिविहीन बनाउने र न्यायिक सुशासन कायम गर्ने चुनौती छ। श्रेष्ठका लागि यो समय महत्वपूर्ण काम गर्ने अवसर र चुनौती दुवै हुने छ। श्रेष्ठ आगामी असोज २० गते ६४ वर्ष पुग्दै छन्। उनले २०८१ असोज १९ गतेसम्म प्रधानन्यायाधीशका रूपमा काम गर्न पाउने छन्। ६५ वर्ष पूरा भएमा प्रधानन्यायाधीशले अनिवार्य अवकाश पाउने संवैधानिक व्यवस्था छ।"
जिल्लाजिल्लामा राष्ट्रिय परिचयपत्र,"देशभरका ५४ वटा जिल्ला प्रशासन कार्यालयमा करिब ७ लाख ८५ हजार कार्ड पुर्याएको राष्ट्रिय परिचय तथा पञ्जीकरण विभागले असार मसान्तसम्ममा १ लाख ७३ हजार ६८ नागरिकको हातमा परिचय पत्र पुर्याएको जनाएको छ। इलाम सिन्धुपाल्चोक : व्यक्तिको परिचय प्रमाणिकरणको डिजिटल समाधान मानिएको राष्ट्रिय परिचय पत्र इलाममा बिहीबारबाट वितरण सुरु भएको छ। देशभरका ५४ वटा जिल्ला प्रशासन कार्यालयमा करिब ७ लाख ८५ हजार कार्ड पुर्याएको राष्ट्रिय परिचय तथा पञ्जीकरण विभागले असार मसान्तसम्ममा १ लाख ७३ हजार ६८ नागरिकको हातमा परिचय पत्र पुर्याएको जनाएको छ। झन्डै पाँच वर्षअघि २०७५ मंसिर ३ गते छिमेकी जिल्ला पाँचथरका नागरिकहरू तथा सिंहदरबार परिसरका कर्मचारीहरूलाई राष्ट्रिय परिचयपत्र वितरण गरेर सुरु भएको कार्यक्रम इलाममा भने पहिलो चरणमा पाँच सय जनालाई वितरण सुरु गरिएको इलामका प्रमुख जिल्ला अधिकारी श्रवणकुमार पोख्रेलले जानकारी दिए। जिल्ला प्रशासन कार्यालय इलाममा १७ हजार ७९ वटा कार्ड प्राप्त भएको पोख्रेलले बताए। उनले भने, अहिले जिल्ला प्रशासनमा आएर फर्म भर्नेको मात्रै कार्ड आएको छ। पाँचथर जिल्लामा तत्कालीन गृहमन्त्री रामबहादुर थापाले १०१ वर्षीय जेष्ठ नागरिक भगवती देवी भण्डारीलाई औपचारिक रूपमा राष्ट्रिय परिचयपत्र वितरण गर्दै यो कार्यक्रम सुरु गरिएको थियो। पाँचथर जिल्लामा वितरणपश्चात् नेपाल सरकारले देशभर विस्तार गर्ने गरी कार्यक्रम अघि बढाइसकेको राष्ट्रिय परिचय तथा पञ्जीकरण विभागले जनाएको छ। विभागले असार मसान्तसम्ममा १ करोड ३१ लख ४५ हजार ७४१ जनाको विवरण संकलन गरिसकेको जनाएको छ। विभागले पाँच वर्षमा ताप्लेजुङ, पाँचथर, इलाम, झापा, संखुवासभा, तेह्रथुम, धनकुटा, भोजपुर, मोरङ, सुनसरी, सोलुखुम्बु, ओखलढुंगा, खोटाङ, उदयपुर, सप्तरीलगायत ५५ जिल्लामा अभियान सम्पन्न भएको जनाएको छ। धादिङ, काठमाडौं, सिराहा, धनुषा, बारा, पर्सा, रौतहट, महोत्तरी, बाजुरा, नुवाकोट, अर्घाखाँची, रोल्पा, प्युठान गरी १३ जिल्लामा अभियान जारी रहेको विभागले जनाएको छ। डिजिटल विशेषता रहेकाले अहिलेको आधुनिक युगमा यसलाई सार्वजनिक सेवासँग अन्तरसम्बन्धित गराई विविध कामका लागि प्रयोगमा ल्याउन सकिने हुनाले यसको महत्व रहेको विभागको दावी छ। सिन्धुपाल्चोकमा पनि राष्ट्रिय परिचयपत्र वितरण जिल्ला प्रशासन कार्यालय सिन्धुपाल्चोकले राष्ट्रिय परिचयपत्र वितरण सुरू गरेको छ। २०७७ साउन २१ देखि राष्ट्रिय परिचय पत्रको फारम भर्न थालिएकोमा तीन वर्षपछि परिचयपत्र वितरण थालिएको हो। प्रमुख जिल्ला अधिकारी रमेश न्यौपानेले समाजसेवी कृष्णबहादुर ठकुरी र कार्यालयका कर्मचारी विश्वास बोम्जनलाई राष्ट्रिय परिचयपत्र हस्तान्तरण गरी वितरण कार्यको शुभारम्भ गरेका हुन्। मेसिन र कम्प्युटरबाट राष्ट्रिय परिचयपत्रको सम्पूर्ण विवरण प्रमाणित गरेपछि मात्र प्रमुख जिल्ला अधिकारी न्यौपानेले परिचयपत्र प्रदान गरेका थिए। सिन्धुपाल्चोकबाट हालसम्म १ लाख ९४ हजार ७ सय ४९ जनाले राष्ट्रिय परिचयपत्रका लागि आवेदन दिएका छन्। ती मध्ये पहिलो चरणमा आर्थिक वर्ष ०७७०७८ मा विवरण दर्ता गराउने १ हजार ३ सय ६९ जनाको परिचयपत्र बनेर आएको जिल्ला प्रशासन कार्यालयका कम्युटर अपरेटर सूर्यप्रकाश श्रेष्ठले जानकारी दिए। कार्यालयबाट परिचय पत्रका लागि आवेदन दिएका र परिचय पत्र तयार भइसकेका सेवाग्राहीको मोबाइलमा सन्देश पठाएर जानकारी दिने व्यवस्था मिलाइएको छ। यसका आधारमा सेवाग्राहीहरूले कार्यालयमा गएर परिचयपत्र लिन सक्नेछन्। परिचयपत्र लिनका लागि सबन्धित व्यक्ति स्वयं विवरण संकलनका बेला कार्यालयबाट दिइएको विवरण प्रतिलिपि लिएर उपस्थित हुनुपर्ने प्रजिअ न्यौपानेले बताए।"
सहकारीले दिएका पीडैपीडा,"काठमाडौं : आर्थिक अवस्था सामान्य भएका नेपालीको बाध्यता नै हो परिवारको शिक्षा र स्वास्थ्यका लागि पैसाको जोहो गर्नु। सबैभन्दा बढी खर्च यहीँ हुन्छ भनेर कमाएको केही रकम बैंक वा सहकारीलगायतका वित्तीय संस्थामा उनीहरू जम्मा गर्छन्, आवश्यक परेको समय प्रयोग गर्छन्। तर, त्यहीँ जम्मा गरेको पैसा आवश्यक परेको समयमा निकाल्न नपाए अवस्था के होला ? अहिले सहकारी पीडितको अवस्था हेरे उत्तर पाइन्छ। केहीले राम्रो ब्याज आउने आसले पनि सहकारी रोजे। ब्याज त परै जाओस, दुःख गरेर कमाएको पैसा पनि सहकारीले फिर्ता नदिएपछि सर्वसाधारण एकाएक सडकमा पुगेका छन्। उनीहरूको एउटै माग छ सहकारीले हाम्रो पैसा फिर्ता गरोस्। लाखौं सहकारी पीडितहरूले निक्षेप रकमको साँवा र ब्याज अबिलम्ब फिर्ता गर्न माग गर्दै काठमाडौंको माइतीघरबाट जुलुस निकाल्दै बिहीबार आन्दोलन गरे। बिजुलीबजारमा पूरै सडक कब्जा गर्नेक्रममा सहकारी पीडित र प्रहरीबीच मुठभेड भएर दुई जना सहकारी पीडित घाइतेसमेत भए। लामो समयदेखि पीडितले उठाएको आवाज सरकारले नसुनेको भन्दै उनीहरू आन्दोलित भएका थिए। उनीहरूले सहकारी संस्थालाई राष्ट्र बैंकको निगरानी र नियन्त्रणमा राख्ने व्यवस्था गर्नुपर्ने, बचकर्ताको साँवा तथा ब्याज रकम फिर्ता गर्नुपर्ने, सहकारी सञ्चालकका परिवार र कर्मचारीको सम्पत्ति रोक्का गर्नुपर्ने मागसहित प्ले कार्ड बोकेर दबाबमूलक र्याली निकाले। सहकारीपीडित मध्येकै एक नेपाली चलचित्रकी पहिलो नायिका भुवन चन्द सहकारीले गरेको व्यवहारमा दुःख लागेको बताउँछिन्। भन्छिन्, सहकारी पीडितको यस्तो अवस्था हँुदा पनि सरकार किन मौन छ ? नेपालभर सहकारीबाट ठगिएका निक्षेपकर्ताहरू एकबद्ध भएर आन्दोलन गरे। सहकारीपीडित बचतकर्ता महासंघको संयोजक हरिश्चन्द्र श्रेष्ठ ६३ दिनदेखि निरन्तर धर्ना र रिले अनशनमा रहेको बताउँछन्। १ सय ६ वटा सहकारीका पीडित सहकारीहरू रहेको यस आन्दोलनमा उनीहरूको समस्यालाई समाधान गर्न एकजुट भएको उनले बताए। उनका अनुसार मुलुकभर करिब ३२ हजार सहकारी दर्तामा छन्। यसमध्ये ३० हजार सहकारीमा समस्या आउँदा १४ हजार सहकारी संकटमा छन् र ८ हजार सहकारीले पूर्णरूपमा निक्षेपकर्ताको पैसा फिर्ता गरेका छैनन्, उनले भने। १८ प्रतिशत ब्याज पाउने आसमा ९० लाख रुपैयाँ मुद्दतीमा राखेका थिए। तर, साँवा ब्याज नआएको १२ वर्ष भयो। यसबिच २०६९ साल भदौमा उनीहरूले पैसा दिन नसक्ने भनेको सुनेपछि लिन जाँदा कहिल्यै दिएनन्। यसलगत्तै आन्दोलन, जुलुस गरियो सञ्चालकलाई जेल हालियो, सर्वोच्चमा मुद्दा दायर गरियो र जितियो पनि तर पैसा पाइएन, श्रेष्ठले सुनाए। संयोजक श्रेष्ठ ओरियन्टल सहकारीबाट ठगिएका व्यक्ति हुन्। २०५४ सालदेखि दैनिक रूपमा पैसा जम्मा गर्दै जानेक्रममा १ लाख पुगेपछि बढी ब्याज आउँछ भनेर मुद्दतीमा सार्दै गएका थिए। यसो गर्दै जानेक्रममा उनले ९० लाख रुपैयाँ जम्मा भएको थियो तर १२ वर्षदेखि साँवा ब्याज पाएका छैनन्। करिब ८ हजार सहकारीले पूर्ण रूपमा पैसा नदिएको देख्दा करिब ६५ अर्ब रुपैयाँ साँवा मात्रै उठ्न बाँकी रहेको अझ ब्याज जोडेको छैन। हामीहरूले ३ चरणमा सहकारी मन्त्रीसँग कुरा गरिसकेका छौं तर, निकासा निक्लिएको छैन, उनको भनाइ छ। यद्यपि बिहीबार सहकारी पीडितको दबाबमूलक आन्दोलनले सरकारको ध्यानाकर्षण भएको छ। सरकारले सहकारी पीडितसँग सातबुँदे सम्झौता गरेको छ। वास्तवमा सञ्चालकको बदमासी र गैरजिम्मेवारीका कारण सहकारीमा समस्याले विकराल रूप लिँदै गएको हो। सञ्चालकले मनपरी ऋण चलाउने, साँवा, ब्याज नतिर्ने र अन्धाधुन्ध घरजग्गामा लगानी गर्दा सहकारी धराशायी हुने क्रम बढ्यो। देशभर २९ हजार ८ सय ८६ सहकारी छन्। अधिकांश सहकारी काठमाडौंमा छन्। सहकारी विभागका रजिस्टार घिमिरेका अनुसार ७५ प्रतिशत बढी सहकारी निक्षेप फिर्ता गर्न नसक्ने स्थितिमा पुगेका छन्। जसले गर्दा सदस्यको बिल्लीबाठ भएको छ। ३० हजारसम्म जम्मा गरेका सदस्यले पनि निक्षेप फिर्ता पाउन सकेका छैनन्। ३ करोड निक्षेप राखेका एक सदस्य ५ हजार रुपैयाँ पनि फिर्ता नपाएको गुनासो गर्छन्। अहिलेसम्म १० वटा खरेज भएका छन् भने ५ सय बढीको उजुरी परेको छ। देशभरका १ सय ३५ सहकारी जटिल समस्यामा पर्दा ५७ वटा कारबाही सिफारिसमा परेका छन्। काठमाडौं उपत्यकामा मात्रै कुलमध्ये ७५ प्रतिशतभन्दा बढी सहकारी धराशायी भएका छन्। विषयका आधारमा बचत तथा ऋण ३९, कृषि सहकारी ३८, बहुउद्देश्यीय सहकारी १३ र अन्य सहकारी १० प्रतिशत छन्। तर, सबैले खुलेआम बचत तथा ऋण मात्रै गर्दा समस्या आएको जानकारी बताउँछन्। उनका अनुसार देशभरको सहकारीले १० खर्बको कारोबार गर्छन्। ४ खर्ब ७७ अर्ब ९६ करोड निक्षेप संकलन गरी ४ खर्ब २६ अर्ब २६ करोड कर्जा प्रवाह गरेका छन्। सेयर पुँजी १ खर्ब पुगेको छ। पछिल्लो समय एकपछि अर्को गर्दै सहकारी संस्था धराशायी बन्दै गएका छन्। कति सहकारीका त सञ्चालक नै फरार छन्। सय बढी सहकारी कार्यालयमा ताला लागेको छ। सहमति भयो, बेथा उस्तै सरकार र सहकारीपीडितबीच सात बुँदे सम्झौता भएको छ। तर, यो सम्झौताले पीडितको समस्या समाधान हुनेमा पीडितकै आशंका छ। सिंहदरबारमा बिहीबार भूमि व्यवस्था, सहकारी तथा गरिबी निवारणमन्त्री रञ्जिता श्रेष्ठ, सचिव गोकर्णमणि दुवाडी, सहकारी विभागका रजिष्ट्रार नवराज घिमिरे र पीडितबीच छलफल भएको थियो। छलफलबाट सहकारी संस्थाका बचतकर्ताको बचत फिर्तालाई सुरक्षा प्रदान गर्न तत्काल बचत तथा कर्जा सुरक्षण कोष स्थापनाका लागि मन्त्रालयले प्रक्रिया अगाडि बढाउने सहमति भएको सहकारी विभागका सूचना अधिकारी टोलराज उपाध्यायले जानकारी दिए। सहकारी संस्थाबाट भएको कर्जा असुली प्रक्रियालाई छिटोछरितो र प्रभावकारी बनाउन कर्जा सूचना केन्द्र र कर्जा असुली न्यायाधीकरणको स्थापना गर्न मन्त्रालयले तत्काल कार्य प्रक्रिया अगाडि बढाउने निर्णय भएको छ। सहकारी क्षेत्र सुधार सुझाव कार्यदलमा अनशनधर्नामा रहेका सहकारी संस्थाका बचतकर्ताको समेत प्रतिनिधित्व गराउन धेरैमा तीन जनासम्म प्रतिनिधि आमन्त्रित सदस्यका रूपमा समावेश गर्ने सहमति भएको छ, उनले भने। यस्तै सहकारी क्षेत्रको सुधार गर्न विद्यमान कानुनी व्यवस्थाभित्र तत्काल सुधार गर्न सकिने र कानुन संशोधन गर्नुपर्ने भए त्यस्तो विषयमा समेत तत्काल मन्त्रालय, सहकारी विभाग र समस्याग्रस्त व्यवस्थापन समितिबाट आवश्यक गृहकार्य अघि बढाउने सहमति भएको छ। सहकारीपीडित बचतकर्ता माइतीघरमण्डलामा दुई महिनादेखि अनशनधर्नामा बस्दै आएका थिए। सहमतिअनुसार ओरेन्टललगायत समस्याग्रस्त घोषित सहकारी संस्थाको तर्फबाट बचतकर्तालाई रकम फिर्ता गर्दा स्पष्ट कार्ययोजना बनाई कार्यान्वयन गर्न समस्याग्रस्त सहकारी व्यवस्थापन समितिसँग मन्त्रालयले समन्वय गर्ने निर्णय भएको छ। गलैंचा बेचेको पैसा आउला फर्केर ? गिरबहादुर कटुवाल कालीकोटबाट ९ वर्षदेखि काठमाडौंमा आएर घरघरमा गलैंचा डुलाउँदै बेचिखाने गरेको छु। श्रीमतीले पनि डोकोमा साग बेच्ने गर्छिन्। यसरी जोहो गरेको थोरैथोरै पैसालाई न्युरोडस्थित खुसी सहकारीमा राख्दै आयौं। सहकारीमा २०७८ कात्तिक २४ गतेबाट मुद्दती निक्षेपमा ४ लाख ५५ हजार राखेको थिए। ५५ हजार बल्ल तल्ल उठ्यो तर ४ लाख उठाउन सकिएन। सहकारीमा कैलालीतिरकै बहिनीले लौन दाइ पैसा जम्मा गरिदिनुस् भने अनि विश्वासले पैसा राखियो। दिनभर दुःख गरेर बेलुका चुलो बाल्नुपर्छ। त्यही पनि दिनको सय, ५ सय गरेर जम्मा गरियो। हामीले त पैसा जम्मा गरेर दशैंमा मिठो खाने राम्रो लाउने हो। केटाकेटीलाई राम्रै शिक्षा दिन भनेर सहरी आइयो। उनीहरूलाई भोलि भविष्यमा सजिलो होला भनेको तर भएको पैसा सहकारीले ठग्यो। मैले सहकारीमा पहिलो पटक राखेको सुरुमै फसेँ। म जस्तै कालीकोट, जुम्लाका दुःख गरेर जोहो गरेका १५ जना जति पनि यसमा पीडित छन्। सबैको ६५ हजारदेखि माथी लाखौं लाख डुबेको छ। ब्याजको लोभमा डुब्यो ६० लाख विद्या कारञ्ज्य सञ्चय कोषबाट ऋण लिएर कलंकीमा घर बनाइयो। पछि ऋण तिर्न गाह्रो भयो र छोराछोरीलाई पढाउन पनि धेरै पैसा खाँचो परेकाले घर बेचियो। घर बेचेर आमाको घरमा बसेका छौं। घर बेचेर ऋण चुक्ता गरेपछिको बाँकी र आफ्नो सञ्चय कोषको केही पैसा गरेर ६० लाख सोल्टीमोडस्थित सिभिल सहकारीमा राखेँ। मैले राखेको ३ वर्षमै यस्तो हविगत भयो। सुरुमा राम्रो ब्याज पाइने भनेर १५ प्रतिशतमा ब्याज लगाएपछि आम्दानी पनि हुन्छ अरूको कमाइ छैन भनेर राखियो। परिवारमा म एक्लैले नर्सिङ काम गरेर कमाएर घर धान्दै आएको छु। सम्पत्तिको नाममा भएको त्यो पैसा हो। अब छोरीलाई विदेश पढ्न पठाउनु छ तर भएको पैसा फसेकाले जुटाउन सकेको छैन। यो अवस्थाले गर्दा छोरीलाई समेत डिप्रेसनको अवस्था आयो। घर बेचेको ५० लाख ओरेन्टियलमा भासियो मधुसूदन प्याकुरेल बत्तीसपुतलीको स्थानीय बासिन्दा हुँ। मेरो घर बेचेको करिब ५० लाख जति ओरेन्टियल सहकारीमा फसेको छ। यसैले १२ वर्षदेखि पीडितहको समूहमा लड्दै आएका छौं। राष्ट्रपति कार्यालयदेखि प्रधानमन्त्री कार्यालय, सरकारी निकायमा गएर गुनासो राखिसक्यौं। तर, पीडितलाई सहयोग गर्नुको ठाउँमा पीडक सुधीर बस्नेत र सञ्चालकहरूलाई नै सरकारले सहयोग गर्यो। किनभने त्यो सहकारी राजनीतिक संरक्षणबाट चलेका तिनीहरूलाई सरकारले कारबाही गरेन। सरकारले ४ वटा समस्याग्रस्त सहकारी समिति खडा गर्यो, आफ्नै मान्छे राख्यो। तर, यति लामो समय बित्दा पनि न सहकारी विभागले काम गर्छ नत समस्याग्रस्त समितिले पनि काम गरेन। उल्टै सरकारले पीडितलाई भन्दा पीडकलाई नै सहयोग गरेर हामीलाई झन अफ्ठेरोमा राख्ने काम भयो। फकाएर ९ लाख लगे, सहकारी बेपत्ता भए मेन्दोमाया तामाङ, काभ्रेको फूलबारी दाप्चा , हाल जडिबुटी मैले रोयल गोरखा सहकारीमा पटकपटक गरेर साढे १८ लाख मुद्दतीमा जम्मा गरेको थिए। यसमा मैले माइतीले दिएको जग्गा बेचेका पैसामध्ये ८ लाख रुपैयाँ राखेको थिए। मेरो नातिनी विदेश जाने भनेर ल्याएको ९ लाख रुपैयाँ मैले त्यही सहकारीमा ३ महिनाका लागि मात्रै भनेर राखिदिएको थिएँ। तर, पैसा ३ महिनापछि दिँदै दिएन। अझ दिदीको छोरीलाई पनि त्यही सहकारीमा राख भनेर डेढ लाख राखिन्। सबै साँवा ब्याज डुब्यो। राखेको पनि धेरै भएको छैन। पैसा राखेको १ वर्ष नहुँदै सहकारी भाग्यो। फोन गर्दा उठाउँदैन। मलाई सहकारीमा पैसा राख्न एक जना कर्मचारीले फकाइफकाइ लग्यो। अहिले देखा पर्दैन। मेरो आफन्तको पनि मैले राम्रो ब्याज आउँछ रे राख भनेपछि राखेका हुन्। मलाई सबैको थाप्लामा आउँछ। सहकारीबाट आएन भने मैले कसरी तिर्नु। आउन छाड्यो घर व्यवहार चलाउने ब्याज चन्द्रकुमार गदाल, घर धरान, बसाइ टीकाथली धरानमा मुख्य कार्यालय रहेको बराह सहकारीमा मैले लगभग २० लाख रुपैयाँ जम्मा गरेको थिए। यो सहकारीको शाखा न्युरोडमा पनि थियो। श्रीमतीको नामबाट निक्षेपमा राखेको करिब ३ वर्ष भयो। सहकारीमा पैसा राख्नलाई श्रीमतीका दिदीबहिनीले बहकाय। सुरुमा १६ प्रतिशत ब्याज दिएको थियो। पछि फेरि पैसा थप्नुस् १८ प्रतिशत ब्याज दिन्छु भनेर लोभ्याइ दियो। धरानमा जग्गा बेचेको पैसामध्येबाट केही रकम सहकारीमा राख्यौं। भएको पैसा राखियो सुरुमा त ब्याजबापतको आम्दानीबाट घरव्यवहार भरथेक हुन्थ्यो। निरन्तर आम्दानीको स्रोत छैन। कहिलेकाहीँं किताबहरू सम्पादन गर्छु। यसबाट जति आम्दानी हुन्छ त्यसले दैनिक गुजारा चलाउँदै आएको छु। अझ छोराछोरीलाई आफन्तहरूले हेर्दिएका छन्। यो सहकारीले धेरैलाई अर्बौं तिर्नुपर्ने छ। सहकारीले अहिल अलि लगानी पनि गर्यो तर त्यहाँका ८१० जना कर्मचारीले मनपरि खर्च गरे, चोरे। सहकारीमा आर्थिक अनुशासन नै भएन। कोही भागे कोही अझै छन्। हाम्रा अगाडि हाम्रै पैसा खाएकाहरू चिल्ला गाडी चढेर हिँड्छन्। बंगलामा बस्छन्। हामीलाई मर्कामा पारेर उनीहरूले मोजमस्ती गर्नु भएन नि ! अझ मैले चिनेजनेका आफन्तीका करोडभन्दा माथी राखेका पनि छन्। बुढेसकालको जोहो सबै डुब्यो धनी कुँवर, घर अछाम, बसाइ बसुन्धरा छोरीले कमाएको पैसाबाट थोरैथोरै गरेर आमालाई बुढेसकालमा खर्च गर्न सजिलो हुन्छ भनेर बसुन्धराको उत्तम फाइनान्समा पैसा जम्मा गर्दिएकी थिइन्। मेरो नाममा खाता खोलिदिएर राखेको थाहा थिएन। पछि छोरीले आमा तपाईंको नाममा सहकारीमा खाता खोलेर पैसा जम्मा गर्दिएको छु पछि बुढी भएपछि खानुपर्छ भनिन्। त्यतिबेला हामी कता हुन्छौं तपाईंलाई झिकेर खान सजिलो हुन्छ भन्थिन्। उसले मेरो नाममा जम्मा गर्दै जाँदा ४ लाख पुगेको रहेछ। छोरीको नामको १० लाख रुपैयाँ जम्मा भाको छ। कान्छी बुहारीले पनि थोरैथोरै गरेर १ लाख रुपैयाँ जम्मा गरेकी छन्। हामी सबै परिवारको बचत गरेको पैसा फस्यो। सहकारीले ठगेर भाग्दा हामी फन्दामा पर्यौं। हामीलाई यस्तो धोखा भयो। अहिले खल्तीमा बचेको पैसा एक रुपैयाँ छैन। दैनिक गुजारा चलाउन नुन, तेल, खाद्यान्न, तरकारी सबै किनेर खानुपर्छ। भएको पैसा चलाउँछु भन्ने बेला यता न उता भैयो। दिनको दिन आन्दोलनमा आउँछौं। एकपटक र्यालीमा आयो भने २४ दिन उठ्नै सकिन्न। श्रीमान् छोराछोरी सानै हुँदा बित्नु भयो। दुःख गरेर गाउँघरमा हुर्काएँ। यो ठाउँमा आएर छोराछोरीले दिएको पनि सहकारीले ठग्दा खान पाइन्। दुःख गरेर कमाएको पैसा नपाउँदा साह्रै चिन्तामा छौं।"
ननिहुरियोस् न्यायालयको शिर,"प्रधानन्यायाधीश कार्कीको नेतृत्व र नेपाल बार एसोसिएसन समेतको संलग्नतामा बनाइएको प्रतिवेदन कार्यान्वयन हुन सकेको छैन। यसको कार्यान्वयन गर्नेतर्फ श्रेष्ठले जोड दिनुपर्छ। एक महिना ढिला गरी संवैधानिक परिषद्ले प्रधानन्यायाधीशमा सिफारिस गरेको छ। सर्वोच्च अदालतका वरिष्ठतम् न्यायाधीश विश्वम्भरप्रसाद श्रेष्ठलाई बिहीबार गरेको सिफारिस स्वाभाविक छ। ढिलै गरे पनि इमानदार व्यक्तिलाई प्रधानन्यायाधीशमा गरेको सिफारिस सकारात्मक छ। झन्डै ९ महिना कायममुकायमको भूमिका पछि हरिकृष्ण कार्की प्रधानन्यायाधीशमा नियुक्त भएका हुन्। प्रधानन्यायाधीश कार्कीले उमेरहदका कारण अवकाश पाउन लागेकाले श्रेष्ठले कायममुकायम प्रधानन्यायाधीशको भूमिका निभाउनु पर्ने भएको छ। तर, प्रधानन्यायाधीशमा सिफारिस श्रेष्ठको संसदीय सुनुवाइ शीघ्र हुनुपर्छ। प्रधानन्यायाधीशको नियुक्ति प्रक्रियामा ढिलाइ हुनुहुँदैन। अहिले सर्वोच्चमा ६ जना न्यायाधीश रिक्त छ। त्यस्तै उच्च र जिल्ला अदालतमा गरी ९१ जना न्यायाधीशको पद रिक्त छ। सर्वोच्चमा प्रधानन्यायाधीशका अतिरिक्त बढीमा २० जना न्यायाधीश हुनुपर्छ। सर्वोच्चलगायत सबै तहका अदालतमा रिक्त रहेको न्यायाधीश नियुक्ति प्रक्रिया अघि बढाउनुपर्छ। शीघ्र नियुक्त भएमा मात्र न्यायिक प्रक्रिया छिटोछरितो हुन्छ। त्यसो भएमा मात्र सेवाग्राहीले समयमै न्याय पाएको महसुस गर्छन्। प्रधानन्यायाधीश कार्कीको नेतृत्व र नेपाल बार एसोसिएसन समेतको संलग्नतामा बनाइएको प्रतिवेदन कार्यान्वयन हुन सकेको छैन। यसको कार्यान्वयन गर्नेतर्फ श्रेष्ठले जोड दिनुपर्छ। न्यायपालिकामा शुद्धीकरण गर्नुपर्छ। न्यायपालिकामा हुन सक्ने विकृति, विसंगति, अनियमितता र भ्रष्टाचार एवं विचौलियाको अन्त्य गर्नुपर्ने चुनौती छ। न्यायिक सुशासनको पक्षमा छौं। त्यसका लागि बेन्चसँग सहकार्य गर्न बार तयार छ। स्वतन्त्र, सक्षम तथा उत्तरदायी एवम् विसंगतिमुक्त न्यायपालिका हाम्रो साझा सङ्कल्प हो। गोला प्रणालीबाट अब पूर्ण स्वचालित प्रणाली (फुल अटोमेटेड सिस्टम) मार्फत पेसी व्यवस्थापन गर्नुपर्ने हाम्रो माग छ। प्रधानन्यायाधीशमा सिफारिस श्रेष्ठ झन्डै १४ महिनासम्म काम गर्ने अवधि छ। यो अवधिमा धेरै राम्रा काम गर्न सकिन्छ। नेपाली जनतालाई गुन लगाउन सक्ने राम्रो अवसर छ। जनताले न्यायालयप्रति श्रद्धापूर्वक शिर निहुराउने अवस्थाको सिर्जना होस्। श्रेष्ठको कार्यकाल कोसेढुंगाका रूपमा रहोस्। न्यायको मन्दिरका रूपमा न्यायालयप्रति आमजनताको श्रद्धा जागृत होस्। (वरिष्ठ अधिवक्ता घिमिरे नेपाल बार एसोसिएसनका केन्द्रीय अध्यक्ष हुन् )"
अन्डरबिलिङले कालाबजारीको त्रास,"गोरखा : पालुङटार नगरपालिका ९, मीरकोटकी सपना खत्री गोरखा बजारभरि जिरा नपाएर खोज्दै एक मसला पसलमा पुगिन्। त्यहाँ अहिलेको जिराको भाउ सुनेर उनी छक्क परिन्। दुई महिनाअघि र अहिलेको भाउमा आकाश पातालको फरक भइसकेछ, उनी भन्छिन्, जेठमा एक किलोको चार सय रुपैयाँ थियो, अहिले तेब्बर बढेर १२ सय पुगिसकेछ। चाडबाड आइराछ। अब कसले किन्न सक्छ यति महँगो जिरा ? महँगो भएर पो बजारमा पाइन छाडेको रहेछ कि के हो ? उनले भनेजस्तै अहिले गोरखा बजारका थोक तथा किराना पसलमा जिरा पाइँदैन। अहिले मूल्य तेब्बर पुगेपछि जिरा बिक्री गर्न छाडेको व्यापारीहरू बताउँछन्। मैले त जिरा बेच्न छाडिसकेँ, गोरखा उद्योग वाणिज्य संघका अध्यक्षसमेत रहेका खाद्यान्न व्यापारी कृष्णकुमार श्रेष्ठ भन्छन्, जेठसम्म प्रतिकिलो ३ सय ५० रुपैयाँ पथ्र्यो। त्यसपछि जतिपटक मगायो, त्यति पटक बढेर आयो। अहिले त पाकेटको ११ सय ८० रुपैयाँ पुगेको छ। ग्राहकले पनि किन्नै छोडिसके। समस्या यत्तिमै सीमित छैन। कालाबजारी गरेको आरोपमा हत्कडी लाग्ला भन्ने डरले जिरा बेच्न छाडेको उनको भनाइ छ। किन्दा जति महँगो परेको छ, बेच्दा पनि त्यति नै महँगोमा बेचौंला, तर सामानको बिल पाए त हुन्थ्यो, बिलै दिँदैनन्, श्रेष्ठले भने, बिल नभएको सामान कसरी बेच्ने ? बजार अनुगमन आयो भने के देखाउने ? भ्याटबिल माग्यौं भने प्रतिकिलो ४ सय ५० रुपैयाँ हुन्छ, तर हामीले ११ सय ८० तिरेका हुन्छौं। हामीले प्रतिकिलो १२ सयमा बेच्नुपर्छ। बजार अनुगमन भयो भने साँच्चै कालाबजारी त हामीले नै गरेको आरोप लाग्ला भन्ने डर भयो। चिनी, धनियाँ, काजु, किसमिसको पनि बिल नपाइने उनको भनाइ छ। यस्तो समस्या संघका अध्यक्ष श्रेष्ठको मात्र होइन, गोरखाका ठूला भनिएका थोक तथा किराना पसलहरू सबैको साझा हो। जिरामा अन्डर बिलिङ भएको त धेरै पहिलेदेखि हो, तर अहिले अचाक्ली नै भयो, त्यही भएर हामीले जिरा नबेचेको धेरै भइसक्यो, खोप्लाङी सप्लायर्सका मनकाजी श्रेष्ठ भन्छन्, चिनीमा पनि अन्डर बिलिङको साह्रै समस्या छ। प्रतिक्विन्टल हामीलाई ९ हजार ४ सय रुपैयाँ लगाउँछन्, तर बिलमा जम्मा ९ हजार ५० मात्रै हुन्छ। भन्सारमै साँठगाँठ हुँदो रहेछ। बाध्यतामा परेर बिनाबिलको सामान बेच्नु परेको मसला तथा किराना व्यवसायी संघ गोरखाका अध्यक्ष अरविन्दकुमार गुप्ता गुनासो गर्छन्। अहिले मसला पसलमा अनुगमन आयो भने कसैसँग पनि सही बिल छैन, उनी भन्छन्, यो समस्या हाम्रो जिल्लामा मात्र होइन। देशभरि सबैतिर यस्तै हो। बोर्डरमा पनि यस्तै हो। यो अन्डर बिलिङको समस्या धेरै ठूलो छ। धनियाँको प्रतिकिलोको २ सय रुपैयाँ तिर्नुपरेको, तर भ्याट बिलमा प्रतिकिलो १ सय ५२ रुपैयाँ, खुर्सानीको ४ सय ५० तिर्नु परेको छ। तर बिलमा ३ सय रुपैयाँ मात्र रहेको उनले बताए। यो समस्याको जरो भन्सार कार्यालय नै रहेको वीरगन्जका थोक बिक्रेताको भनाइ छ। अन्डरबिलिङको समस्या जुन उठेको छ, त्यो सत्य हो। अन्डरबिलिङ मात्र होइन, ओभरबिलिङको पनि समस्या उस्तै छ, थोक बिक्रेता लक्ष्मीनारायण अग्रवाल भन्छन्, यो राज्यले नै मिलाउन लाग्नुपर्छ। अन्डरबिलिङ र ओभरबिलिङको बेथिति बढ्न थालेपछि आफूले जिराको व्यापार छाडेको उनले बताए। भारतमा जिराको भाउ घटबढ हुँदा सरकारले त्यसको भन्सार दर समायोजन नगर्दा यस्तो समस्या आएको अर्का व्यापारी प्रदीपकुमार अग्रवालको भनाइ छ। भारतमा जिराको भाउ बढेर ३ सय आईसी भइसकेको छ, तर नेपाल सरकारले एक वर्षअघिकै दररेट कायम गरेको छ। उनी भन्छन्, त्यसैले अन्डरबिलिङ गर्नु परेको हो। यो समस्या सरकारले समाधान गर्नुपर्ने हो। हामीले उब्जाएको समस्या होइन। भन्सार, राजस्व कार्यालय र व्यापारीको मिलेमतोमा अन्डरबिलिङ र ओभरबिलिङको समस्या पैदा भएको व्यापारीहरूको भनाइ छ। अन्डरबिलिङका कारण राजस्वमा अर्बौं घाटा लाग्ने गरेको व्यापारीको गुनासो छ। यसबारेमा आफूलाई जानकारी नभएको गोरखाका सहायक प्रमुख जिल्ला अधिकारी पुष्कर रानामगरको भनाइ छ। यसबारे बजार र माथिल्लो निकायमा बुझ्ने उनले बताए।"
फलफूल भण्डार बन्दै कर्णाली,"सुर्खेत :कर्णालीमा साढे दुई हजार हेक्टर क्षेत्रफलमा फलफूल खेतीलाई विस्तार गर्न थालिएको छ। यसका लागि प्रदेशका सुर्खेत बाहेकका नौ जिल्ला छनोट गरिएको छ। प्रदेशका नौ जिल्लामा रहेका २० वटा स्थानीय तहमा स्याउ, सुन्तला, ओखरजस्ता फलफूल खेतीलाई २ हजार ६ सय हेक्टर क्षेत्रफलमा विस्तार गर्न थालिएको हो। किसानको आम्दानी वृद्धि गर्न नौवटा जिल्लामा फलफूल खेती विस्तार गर्न लागिएको हो। यो कार्यक्रमबाट प्रदेशमा फलफूलको उत्पादन बढ्ने र यसले किसानको जीवनस्तरमा पनि सुधार आउने अपेक्षा गरिएको छ। पहाडी क्षेत्र काष्ठफल तथा फलफूल विकास आयोजना कार्यान्वयन एकाइ सुर्खेतले कर्णालीका २० वटा पालिकामा यो कार्यक्रम सञ्चालन हुने जनाएको छ। हाल कृषि विकास निर्देशनालयमा आयोजना कार्यान्वयन एकाइ स्थापना गरिएको छ। आयोजनाका व्यवस्थापक एवं कृषि विकास निर्देशक चित्रबहादुर रोकायाले मुख्य गरी स्याउ, सुन्तला, ओखर, पिकानट्स र बदाम खेती विस्तार गरिने बताए। उनले भने, कर्णालीमा फलफूलको सम्भावना धेरै छ, अहिले पनि किसानले फलफूलबाटै जीविकोपार्जन गर्दै आएका छन्। तर, अब हामीले यसलाई थप विस्तार र व्यावसायिक बनाउने छौं, प्रदेशका नौवटा जिल्लामा अब फलफूल खेतीलाई विस्तार गर्दैछौं। अब प्रदेशमा स्याउ १ हजार ४ सय ५० हेक्टर, सुन्तला ३ सय ५० हेक्टर, ओखर ६ सय हेक्टर, पिकानट्स एक सय हेक्टर र बदाम खेतीलाई एक सय हेक्टर गरी प्रदेशभर थप दुई हजार ६ सय हेक्टर क्षेत्रफलमा फलफूल खेती विस्तार गरिनेछ। उनका अनुसार साविक कर्णालीका जुम्ला, डोल्पा, हुम्ला, मुगु र कालिकोटमा स्याउ र ओखर खेती विस्तार हुनेछ। यस्तै दैलेख, जाजरकोट, सल्यान र रुकुमपश्चिममा भने सुन्तला, बदाम र पिकानट्स खेती विस्तार हुनेछ। काष्ठफल र फलफूलको क्षेत्रमा मात्र केन्द्रीय परियोजना भएकाले कर्णालीमा यस खेतीको विस्तार, उत्पादन र बजारीकरण बढाउने लक्ष्य लिइएको छ। यस खेतीका लागि निजी, सहकारी र ठूला कम्पनीहरूले सहकार्य गर्नुपर्नेछ। खेतीका लागि कम्तीमा चार रोपनी जग्गा अनिवार्य हुनुपर्ने बाध्यकारी नियम छ। सहुलियतपूर्ण ऋण, आंशिक अनुदान, समपूरक अनुदानमार्फत फलफूल खेतीमा लगानी गर्न सकिने आयोजना व्यवस्थापक रोकायाले जानकारी दिए। कर्णालीमा रुकुमपश्चिमको बाफीकोट, मुसीकोट, सानीभेरी, सल्यानको डोरचौर र शारदा, जाजरकोटको छेडागाट र जुनीचाँदे, दैलेखको आठबीस, नारायण र चामुण्डा बिन्द्रासैनी, कालीकोटको शुभकालिका र नरहरिनाथ, जुम्लाको हिमा, सिंजा र कनकासुन्दरी, मुगुको खत्याड र सोरु, हुम्लाको ताँजाकोट र अदानचुली तथा डोल्पाको मुड्केचुलामा फलफूल खेती विस्तार हुनेछ। आयोजना व्यवस्थापक रोकायले एकाइ कार्यालयबाट ५० लाख रुपैयाँसम्मको लगानीको निर्णय गर्न सक्ने र त्योभन्दा माथि भए केन्द्रीय एकाइमा पठाइने बताए। यो कार्यक्रम सन् २०२९ सम्म लागू हुनेछ। सुरुको चरणम जानकारी, दोस्रो चरणमा उत्पादन र विस्तार तथा तेस्रो चरणमा बजारीकरण गरिनेछ। कर्णालीमा यो कार्यक्रम लाभदायक भएका कारण आयोजनाबाट थप क्षेत्रमा फलफूल खेतीको विस्तार हुने बताइएको छ। यसबाट उत्पादन बढ्ने र किसानहरूको आम्दानी पनि वृद्धि गर्न सकिने विश्वास गरिएको व्यवस्थापक रोकायले बताए।"
खै डिजिटल डिप्लोमेसी ?,"ग्लासम्यान, भर्गिर र हम्र्यान्स र विगान्डले भनेका छन्, सामाजिक सञ्जालले सार्वजनिक कूटनीतिका लागि अवसरहरूको झ्याल खोल्छ किनकि यसले राष्ट्रिय सिमानाहरू पार गर्ने आमजनता र विशिष्ट व्यक्तित्वहरूसँगको संलग्नतालाई सक्षम बनाउँछ। सम्भवतः ओबामा, ट्रम्प र मोदी सञ्जालकै कारण राष्ट्रिय घेरा तोड्न विश्वव्यापी पहुँचमा पुग्न सफल भएका हुन्। यो सन्दर्भमा यतिमा सीमित छैन। उनीहरूले सोसल मिडियाको एउटा अंग ट्विटरबाटै संसारभर विकास कूटनीतिको ढोका खोले र फराकिलो संसार बनाए। विदेश नीतिमा राष्ट्र प्रमुखहरूको ट्विटले ठूलो प्रभाव पार्दो रहेछ भन्ने तथ्य माथि प्रस्तुत तथ्यांकले पुष्टि गरेका छन्। कोर्नेलियू ब्जोलाले डिजिटल डिप्लोमेसीलाई द स्टेट अफ आर्ट भनेर निचोड निकालेका छन्। एक दशकको डिजिटल डिप्लोमेसी हेर्ने हो भने डिजिलाइजेसनको प्रक्रियाबाट कूटनीतिक गतिविधि तीव्र हुने देखिन्छ। यस्तो गतिविधिका क्षेत्र थपिँदै जानेछन् जसले गर्दा आउँदा वर्षहरूमा यसको प्रभाव व्यापक हुने निश्चित छ। किनकि विकास र समृद्धि हरेक देशको गन्तव्य हो। यहाँ विकास सहायतमार्फत गरिने कूटनीति विकास कूटनीतिको अवधारणा हो भन्न खोजिएको छ। सार्वजनिक कूटनीतिको एक हिस्सा यसले सफ्ट पावर स्रोतहरूका कारण आफ्ना उद्देश्यहरू पूरा गर्छ।अति कम विकसित राष्ट्रबाट विकासशील नेपाल बन्न अझै तीन वर्ष कुनु पर्नेछ। डिप्लोमेसीमा कमजोर भएकै कारण पाँच वर्षअघि आएको अवसर हामी नेपालीले गुमाएका थियौं। अझ डिजिटल डिप्लोमेसीमा फड्को मार्न नेपालका सरकार प्रमुखहरूलाई कति समय लाग्ला ? यही मेसोमा एउटा सूचक सोसल मिडियाको प्रयोग चुरो कुरोमार्फत पंक्तिकारले चिहाउने प्रयास गरेको छ। ट्विटरमा खासगरी फलोअर्सबाट यसको निर्धारण गर्ने चलन छ। नेपालको सन्दर्भ विश्वका गन्यमान्य व्यक्तित्वसँग तुलना गर्न त खोजिएको होइन तर प्रस्तुत गर्न खोजिएको तथ्यांकले दिनको संकेत बिहानीले गर्छ भने झैं गर्नेछ। किनकि यो २१औं शताब्दी सूचनाप्रविधिको अत्याधुनिक युग मानिन्छ। राष्ट्रपति रामचन्द्र पौडेलले सन् २०१४ मा ट्विटर अकाउन्ट खोलेका छन् जसमा १ लाख ६६ हजार ६ सय छन्। नेपाल समाजवादी पार्टीका सभापति एवं पूर्वप्रधानमन्त्री डा बाबुराम भट्टराईको ट्विटर (सन् २०१३) फलोअर्स १४ लाख छन्। नेकपा एमालेका अध्यक्ष एवं पूर्वप्रधानमन्त्री केपी शर्मा ओलीको ट्विटर (सन् २०१४) फलोअर्स ८ लाख ५१ हजार ६ सय छन्। पुष्पकमल दाहालले तेस्रो ट्विटर पीएमओ नेपाल नाममा सन् २०१५ मा खोलेका छन्। उनका फलोअर्स ७ लाख २ हजार २ सय छन्। नेपाली कांग्रेसका सभापति एवं पूर्वप्रधानमन्त्री शेरबहादुर देउवाको ट्विर फलोअर्स ४ लाख ४२ हजार छन्। ओलीले ब्यानर तस्बिरमा सत्यसँग नलड्ने र शक्तिसँग नझुक्ने वाक्यांश लेखेका छन्। अरू राष्ट्रप्रमुखको ब्यानरमा तस्बिर छन्। देउवाले ब्यानर तस्बिरमा राष्ट्रपति विद्यादेवी भण्डारीसँग प्रधानमन्त्री बन्दा शपथ खाँदै गरेको दृश्य राखेका छन्। ट्रम्पले भने आफ्नो दक्षिणपन्थी जनवादी सन्देश फैलाउन ट्विटरलाई शक्ति रणनीतिको रणनीतिक साधनका रूपमा प्रयोग गरेको पाइन्छ। प्रधानमन्त्री भइसकेका नेपालका राष्ट्रप्रमुखहरूले सोसल मिडिया प्रभावकारी बनाउन सके हित देश र नागरिककै लागि हुने पक्का छ। मोदीले सन् २०१४ मेमा उनको पार्टीले चुनाव जित्दा ट्विटरको इतिहासमा भारतमा सबैभन्दा धेरै रिट्विटस् पठाए। उनले एक आधुनिक र प्रगतिशील भारतलाई बाँकी संसारमा प्रस्तुत गर्न सोसल मिडिया प्रयोग गर्छन्। सामाजिक सञ्जालमा धेरै विकल्प भए पनि बौद्धिक व्यक्तिले ट्विटरमार्फत खासगरि आफ्ना सबैभन्दा महŒवपूर्ण मुद्दाहरू प्रस्तुत गर्ने गर्छन्। सरकारका मन्त्री र राजदूतहरू मात्र होइन, राष्ट्र प्रमुखहरू (प्रधानमन्त्री, राष्ट्रपतिहरू) पनि यसको प्रयोग सुझबुझका साथ गर्छन् भन्ने तथ्यांक प्रस्तुत भइसकेको छ। खासगरी ट्विटरमा डाइनामिक कन्टेन्ट जस्तै फोटो, भिडियोहरू र बुँदागत प्रस्तुति सहज तरिकाले गर्ने गरेको पाइन्छ। यसकारण यो सर्वाधिक लोकप्रिय छ। युवाको जमात फेसबुकमा बढी थियो। पछिल्लो समय भने ट्विटरमा जोडिएका छन् र राष्ट्रप्रमुखहरूबाट प्रभावित पनि छन्। यसले डिजिटल कूटनीतिमा युवालाई जोड्न राष्ट्र प्रमुखहरूलाई सहज भएको छ। डिजिटल कूटनीतिले देशको विदेश नीति लक्ष्यहरू प्राप्त गर्न र आफ्नो ब्रान्डसँगै प्रतिष्ठा व्यवस्थापन गर्न खासगरी ट्विटरको खास प्रयोग भइरहेछ। प्रयोग गर्न सहज, क्षणभरमै विश्वभर सूचना सम्प्रेषण हुने र कम लागतमा काम हुने भएपछि सोसल मिडिया अत्यधिक खपत भइरहेको पाइन्छ। ओबामाले अमेरिकी नीतिहरूको समर्थन र कानुनहरूको प्रचार गर्न ट्विटर प्रयोग गर्ने गरेको पाइन्छ। उनले अर्थतन्त्र र रोजगारी आदि विषयमा नागरिकलाई सूचना र जवाफ दिन ट्विट गर्ने गरेका छन्। मोदीले पनि मुख्यतः स्वप्रवद्र्धन र मतदाताहरूसँग प्रत्यक्ष सम्बन्ध स्थापित गर्न पनि ट्विटर प्रयोग गर्ने गर्छन्। ट्विटर कूटनीतिमार्फत राज्यका प्रमुखहरूले कूटनीतिक पहुँच र सार्वजनिक कूटनीति सञ्चालन गर्न प्रयोग गर्छन्। नेपालले डिजिटल डिप्लोम्यासी प्रयोग गरेर आफूलाई विकास र समृद्धिमा अब्बल कायम गर्न अब भने चुक्नु हुँदैन।"
माओवादी बैठकमा बहस : आफैंले हिँडेको बाटो भुल्यौं कि !,"काठमाडौं : ढेड दशक अघिसम्म माओवादी पार्टीका नेताहरूले गाउँमा समान पहुँच र समावेशी आवाजको नारा बाँड्थे। परिवारवादविरुद्ध आगो ओकल्थे। कमिसनखोर र भ्रष्टाचारको कडा विरोध गर्थे। यतिसम्म कि पार्टीभित्र गलत गर्नेमाथि सुप्रिम कमाण्डर प्रचण्डले अनुशासनको वाण चलाउँथे। पार्टीको विचार, सिद्धान्त र कार्यनीतिलाई मूलमन्त्र ठान्दै नीति मिच्नेलाई माओवादी नेताले तह लगाइ छाड्थे। तर, अहिले माओवादीका नेताहरू नै पथभ्रष्ट भएको माओवादी केन्द्रको केन्द्रीय समितिको बिहीबारको बैठकमा चर्को कुरा उठेको छ। बैठकमा बोल्ने नेताहरूले भने, हाम्रा नेताहरूको उठबस तस्करसँग भयो। गरिबलाई रुवाएर कम्युनिष्ट नेताहरू नै मिटरब्याज लिन्छन्। उसैले प्राकृतिक दोहन गरेर धन कमाउँछन्। यसले पार्टी र नेता बिग्रियो। माओवादी पार्टी ओरालो लाग्यो। आफैंले हिँडेको बाटो भुल्यौं कि ! पार्टी अध्यक्ष पुष्पकमल दाहाल स्वयम् दबाब, प्रभाव, अभाव, नातावाद, कृपावाद, परिवारवादमा फसेको बैठकमा कुरो उठाइएको छ। चाकडी, चाप्लुसी गर्नेहरूलाई नेताहरूले खल्तीबाट पद बाँड्दै आएको गुनासो कार्यकर्ताहरूले गरेका छन्। गोलीबाट नेता बनाउने कुप्रथाले माओवादी पार्टीको शाख गिरेको र जनताबाट पार्टी टाढा भएको उनीहरूले बताएका छन्। सिंहदरबार, बालुवाटार र पेरिसडाँडामा नेताहरूले जनतालाई भेट नदिने तर, दलालसँग उनीहरूको उठबस हुने गरेको बैठकमा केन्द्रीय सदस्यहरूले कुरो उठाएको केन्द्रीय सदस्य वाहिद मियाँले बताए। नेताहरूको तस्करसँग उठबस बढ्यो। सुन कान्डमा पार्टीका पदाधिकारी लेभलका नेताहरू मुछिए, बैठकमा शीर्षस्थ नेताहरूमाथि नेताहरूले उठाएको कुरो बारे बताउँदै उनले भने, पार्टीको पदाधिकारीका विषयमा अहिले मात्रै होइन पहिलेदेखि नै कमिसनखोर र तस्करीमा नाम मुछिएको कुरोे उठिरहेको छ। यसमा पार्टी अध्यक्षले गम्भीरतापूर्वक लिनु पर्छ। कारबाही गरिनु पर्छ। भ्रष्टाचारमा मुछिएका नेताहरूमाथि गम्भीरतापूवर्क अनुसन्धान गरेर दूधको दूध र पानीको पानी छुट्याउन नेताहरूले प्रचण्डसँग माग राखेका छन्। केन्द्रीय सदस्य राजु खड्काका अनुसार सुन कान्ड, ललिता निवास प्रकरण, सरणार्थी कान्ड जस्ता देशद्रोही तथा भ्रष्टाचारको घटनामा छानबिन गरेर दोषीहरूलाई कारबाहीका लागि फायर खोल्न प्रचण्डलाई ध्यानाकर्षण गराएका छन्। अध्यक्षजी कसैलाई नछोड्नुस्। आफ्नो अर्काको। माओवादी भित्र वा अर्को, कुनै पनि नेता, व्यापारी वा मान्छे जोडिएको छ भने कसैलाई पनि नछोड्नु। सबैलाई कारबाही गर्नुस्, बैठकमा जोडसँग कारबाहीको माग उठेको सुनाउँदै केन्द्रीय सदस्य खड्काले भने, जो जो मुछिन्छन्, आफ्नो होस् वा नजिकको होस्, टाढाको होस् वा जोसुकै होस् कारबाही गर्न अध्यक्षजी निर्मम हुनुहोस्। भ्रष्टाचारविरोधी अभियान निर्मम ढंगले अगाडि बढाउनुहोस्। पार्टी अध्यक्ष प्रचण्ड परिवारवादमा फसेको बैठकमा कुरो उठेको छ। केन्द्रीय सदस्य मियाँका अनुसार पार्टी अध्यक्षले प्रस्तुत गरेको प्रतिवेदन ठीक छ। तर, अध्यक्ष वरिपरिकाका केही मान्छेहरूले अध्यक्षलाई कमजोर बनाए। ज्वाइँलाई मन्त्री बनाउने, छोरीलाई स्वकीय सचिव बनाउनेबारे बैठकमा अध्यक्षविरुद्ध नेताहरूले आरोप लगाउँदै पारिवारवादको नारा लगाएर विरोध जनाए, केन्द्रीय सदस्य मियाँले भने, कतिपय नेताहरू पार्टी भित्रैबाट प्रचण्डलाई सखाप भएको हेर्न चाहन्छन्। जुन गलत कुरो हो। पार्टी सरकारमा रहेको र गृहमन्त्री माओवादीकै नेता रहेकोले सुनकान्ड जस्ता भ्रष्टाचारका विषयमा छानबिन गर्नुपर्ने बैठकमा बहस उठेको बताउँदै उनले थपे, छानबिन गर्ने विषयमा गृहमन्त्री नारायणकाजी श्रेष्ठ क्लियर हुनुहुन्छ। पार्टी अध्यक्ष प्रचण्डजी स्वयम् प्रधानमन्त्री हुनुहुन्छ। निष्पक्ष रूपमा आफ्नो नेता वा अरुको नभनी छानबिन गर्नुपर्छ। केन्द्रीय सदस्य राजु खड्काका अनुसार पार्टीमा तस्करहरू हावी भएको बैठकमा कुरा उठेको छ। आम पहुँचमा नेताहरू छैनन्। दलालको दैलोमा नेता पुग्छन्। नेताहरूले बिचौलिया, ठेकेदारलाई पोसेका छन्। नेताहरूले आसेपासेलाई पद बाँड्ने काम गरेकाले क्रान्तिकारी पार्टीको विचार र शाखमा धक्का लागेको कुरा बैठकमा उठेको छ। बिहीबारको बैठकमा प्रायः नेताहरूले प्रचण्डजीको भूमिकालाई प्रशंसा गरे। तर, तलका पदाधिकारीमा रहेका नेताहरूले पार्टी ध्वस्त बनाएको कुरो उठाए। प्रचण्डजीको स्प्रिट, सक्रियता, गम्भीरता ठीक छ। जसरी उहाँले रिस्क मोल्नुहुन्छ, त्योचाहिँ दोस्रो तहको नेताले गर्न सकेनन्। क्रियाशिलता पनि देखिएन। सिर्जनशीलता पनि देखिएन, केन्द्रीय सदस्य खड्काले भने, तल्लो तहका नेताहरूको मुख्य चिन्ता प्रचण्ड पछाडिका दोस्रो तहको नेता को हो भन्ने थियो। पार्टीको उपल्लो तहमा परिवारवाद हावी भएको, नेतृत्वहरू कमिसनको चंगुलमा फसेका बारे बैठकमा चर्को कुरा उठेको थियो। केन्द्रीय सदस्य खड्काले भने, मूलतः प्रचण्डजीतिर नेताहरूले इंगित गर्दै पार्टीमा परिवारवाद हावी भएको र पार्टीका प्रचण्डमुनिका लिडरहरू बिचौलियाको फेरिमा फसेको कुरो उठ्यो। माओवादी केन्द्रका स्थायी समिति सदस्य नारायण दाहालले सुन तस्करीमा आफ्नै नेताहरूको नाम मुछिएको प्रकरणमा पार्टी गम्भीर भएर प्रस्तुत हुनुपर्नेमा बैठकमा सहभागी नेताहरूले आवाज उठाएको बताए। उनले भने, सुन तस्करी कान्डमा नाम मुछिएका नेताहरूले आफैं आत्मआलोचना गर्नुपर्छ। पुष्टि भए कारबाही भोग्न तयार हुनुपर्छ। पार्टी उपाध्यक्ष कृष्णबहादुर महरा र उनका छोरा, उपमहासचिव वर्षमान पुन, माओवादी नेतृ ओनसरी घर्तीमगर, पूर्व उपराष्ट्रपति नन्दबहादुर पुन लगायतसँग सुन तस्करको उठबस भएको फोटो सार्वजनिक भएको थियो। बिहीबारको बैठकमा माओवादी नेताहरूले पार्टीलाई शुद्धीकरण गर्न नेता र उनका परिवार तथा आफन्तजनको सम्पत्ति छानबिन गर्न माग गरेका छन्। २०६४ यता विभिन्न पदमा पुगेका नेताहरूको सम्पत्ति छानबिन गर्नुपर्ने माग बैठकमा उठेको हो। सबै नेताहरूले पार्टीलाई सम्पत्ति विवरण बुझाउनु पर्छ, माओवादी नेता नारायण दाहालले भने, आफ्नो सम्पत्ति विवरणको तथ्य, सत्य पार्टीमा अनिवार्य दिनुपर्ने र शंका लागे छानबिन गर्नुपर्ने आवाज उठेको छ। गोजीबाट नेता बनाउने परम्पराले माओवादी पार्टीभित्र व्यक्तिवाद, परिवारवाद र गुटबन्दी हावी भएको भन्दै बैठकमा चर्को विरोधको स्वर थपिँदै गएको छ। गोजीबाट नेता छान्ने प्रक्रियाले पार्टीका नेताहरू बेलगाम भएको कुरासमेत उठेको छ।"
१५ हजार जरिवाना तिराउने निर्वाचन आयोगको निर्णय कार्यान्वयन नगर्न आदेश,"काठमाडौं : सर्वोच्च अदालतले तोकिएको समयमा निर्वाचन खर्चको विवरण निर्वाचन आयोगमा नबुझाउने उम्मेदवारलाई १५ हजार जरिवाना तिर्नुपर्ने आयोगको निर्णय कार्यान्वयन नगर्न अन्तरिम आदेश गरेको छ। न्यायाधीश विश्वम्भरप्रसाद श्रेष्ठको इजलासले आज निर्वाचन उक्त जरिवाना लिने निर्णय कार्यान्वयन नगर्न अन्तरिम आदेश गरेको हो। मोरङ जिल्लाका प्रनिनिधिसभा सदस्य विनोदमणि भट्टराईले दायर गरेको रिट निवेदनको प्रारम्भिक सुनुवाइपछि अदालतले उक्त आदेश गरेको हो। गत मङ्सिर ४ गते सम्पन्न प्रतिनिधिसभा निर्वाचनमा रिट निवेदक भट्टराई हाम्रो नेपाल पार्टीका तर्फबाट मोरङ२ बाट प्रतिनिधिसभा सदस्यका उम्मेदवार दिएका थिए। निर्वाचन सकिएपछि आफूले प्रदेश निर्वाचन कार्यालय, प्रदेश नम्बर १ (हाल कोशी प्रदेश), मोरङ, विराटनगरमा निर्वाचन खर्चको विवरण पेस गरेको रिट निवेदनका उल्लेख थियो। आफूले खर्च विवरण सार्वजनिक गरेकोबारे जानकारी नदिएको उल्लेख गर्दै आयोगले निजलाई रु १५ हजार जरिवाना तोकेको थियो। निर्वाचन आयोगको उक्त निर्णयविरुद्ध भट्टराईले सर्वोच्च अदालतमा रिट निवेदन दायर गरेका थिए।"
जनमत पार्टीले सरकारलाई दिएको समर्थन कायम रहन्छ,"काठमाडौं : जनमत पार्टीले सङ्घ र प्रदेश सरकारलाई दिएको समर्थन कायम राख्ने भएको छ । पार्टीको केन्द्रीय समिति बैठकमा अध्यक्ष डा सिके राउतले वर्तमान सरकारलाई निरन्तता दिने निर्णय गरेका पार्टीका केन्द्रीय प्रवक्ता डा शरद सिंह यादवले बताए। बैठकले पार्टी सङ्गठनलाई पाँच गुणा ठूलो बनाउने लक्ष्यका साथ मिसन८४ अगाडि बढाउने निर्णय गरेको छ । पार्टीले आज स्थानीय जनप्रतिनिधिसम्मिलत पार्टी समन्वय बैठक बोलाएको छ । बैठकमा वडाध्यक्ष, नगर प्रमुख, उपप्रमुख, गाउँपालिका अध्यक्ष र उपाध्यक्षको सहभागिता रहनेछ ।"
सुन अनुसन्धानका लागि शक्तिशाली जाँचबुझ आयोग आवश्यक : रवि लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले सुन तस्करी प्रकरणमा शक्तिशाली जाँचबुझ आयोग गठन गर्न आवश्यक देखिएको बताएका छन्। सिंहदरबारमा शुक्रबार बसेको प्रतिनिधिसभा अन्तर्गतको राज्य व्यवस्था तथा सुशासन समितिको बैठकमा लामिछानले सुन प्रकरणमा जाँचबुझ आयोग ऐन अनुसार शक्तिशाली आयोग बनाउन आवश्यक देखिएको बताएका हुन्। उनले सुन प्रकरणमा संगठीत अपराध,अन्तरदेशीय अपराध समेत देखिएकाले पनि शक्तिशाली आयोग गठन गर्नुपर्ने जिकिर गरे । सुन प्रकरणजस्तो ठूलो अपराधमा राज्य व्यवस्था समितिले नजरअन्दाज गर्दा प्रमाण लुक्ने,संदिग्ध भाग्ने सम्भावना दिएको हो की भन्ने आशंका पैदा भएको उनले बताए। साउन ३ गते विमानस्थलबाट भन्सार चेकजाँच पास भइ बाहिरिएको एक क्वीन्टल सुन राजश्व अनुसन्धान विभागले बरामद गरेको थियो। सो सुनको अनुसन्धान हाल राजश्व अनुसन्धान विभागले गरिरहेको भएपनि बरामद सुन जोख्न नेपाल राष्ट्र बैंकको टक्सार महाशाखा लगिएको थियो। अहिलेसम्म सुनको परिणाम जोखिएको छैन। सुन हङहङबाट क्याथे प्यासिफिकको कार्गोबाट ब्रेकसुको नाममा भित्रिएको अनुसन्धानबाट खुलेको छ। सुन प्रकरणमा हालसम्म १८ जना पक्राउ परिसकेका छन्।"
"निर्देशन कार्यान्वयन नभएपछि कर्मचारीसँग प्रधानमन्त्री रुष्ट, सात दिनभित्र मागे रिपोर्ट","काठमाडौं : प्रधानमन्त्री पुष्पकमल दाहालले आफूले दिएको निर्देशन प्रभावकारी बनाउन पुनः निर्देशन दिएका छन्। सिंहदरवारमा कर्मचारीहरूसँग भएको छलफलमा उनले कैयौं निर्णय तथा निर्देशनहरू अझै प्रभावकारी कार्यान्वयन हुन नसकेको बताए। 'हामीले गरेका कैयौं निर्णय तथा निर्देशनहरू अझै प्रभावकारी कार्यान्वयन हुन सकेका छैनन्। यसरी निर्णय हुने तर कार्यान्वयन नहुने परिपाटीबाट हामी मुक्त हुने कि नहुने यो विषय नै आजको मुख्य प्रश्न बनेर हाम्रासामु खडा छ,' प्रधानमन्त्री दाहालले भने, 'यसअघि विभिन्न मितिमा भएका निर्णय तथा प्रधानमन्त्रीका रूपमा मैले दिएका निर्देशनअनुरुप केकति नतिजा हासिल भयो त्यसको तत्काल ताकेता गरी एक हप्ताभित्र रिपोर्ट कार्ड पेस गर्नुहोला।' उनले आफू प्रधानमन्त्री भएर आएको ७ महिना बितिसकेको भन्दै प्रधानमन्त्री तथा मन्त्रिपरिषदको कार्यालय देशको सर्वोच्च कार्यकारी कार्यालय भएको बताए। 'यहाँबाट हुने कार्यसम्पादनको प्रतिबिम्वले सिंगो देशको कार्यप्रगति र सरकारको प्रतिबिम्व झल्किन्छ। त्यसैले हामी स्मार्ट र सेन्टर अफ एक्सिलेन्सको रूपमा विकास हुन जरुरी छ। प्रधानमन्त्री कार्यालय जगेडा कर्मचारी थन्काउने थलो भनेर जसरी बिम्व स्थापना गर्न खोजिएको छ, त्यसलाई चिर्न पनि जरुरी छ,' उनले भने। उनले आफूले दिएको निर्देशन कार्यान्वयन नहुँदा जनताले प्रश्न उठाएको बताए। 'हिलेसम्म हामीले केही विषयमा परिणाम निकाले पनि धेरै विषयमा हामी नतिजामुखी हुन नसक्दा हामीमाथि जनस्तरबाट प्रश्न उठने गरेको छ। अतः मन्त्रीहरू, मूख्यसचिव, सचिवहरू, विभागीय प्रमुखहरू, परियोजना प्रमुखहरूसँगको कार्यसम्पादन करार गर्ने र कार्यसम्पादन रिपोर्ट कार्डसम्बन्धी कार्यलाई शीघ्र बढाउनुहोस्। कार्यसम्पादन करार गर्दा परिणाम, प्रभाव र लक्ष्य मापन गर्नसकिने र कार्यसम्पादन मूल्यांकनसँग आबद्व गर्न सकिने तवरले तयारी गर्नुहोला। कार्यसम्पादन करारअनुसार आफ्नो क्षेत्रसँग सम्वन्धित प्रगतिको हरेक महिना प्रधानमन्त्रीसमक्ष प्रस्तुत गर्नुपर्ने र सोहीअनुसार मूल्यांकन हुने प्रणालीको विकास गर्न जरुरी छ,' उनले भने। उनले एउटै फाइल महिनौंसम्म विभिन्न टेबुलहरूमा घुमिरहने अवस्था कायमै रहेको बताए। एउटा विधेयक तयार भएर पनि विधेयक समितिमार्फत् मन्त्रिपरिषदमा पुग्न महिनौं लाग्ने अवस्था किन भयो भन्दै प्रधानमन्त्रीले प्रश्न गरे। 'एउटा नियमावली पारित गराउन हामीले महिनौं लगाएका छौं। ऐन निर्माणका लागि सैद्धान्तिक स्वीकृत प्राप्त भएका विषयमा तत् निकायले विधेयक तयारीको अवस्था, विधेयक तयारी भएको भए ती कहाँ पुगेका छन् यसको तत्काल ताकेता गरी रिपोर्ट पेस गर्नुहोला। विधेयक तयारीको सैद्धान्तिक स्वीकृतिदेखि विधेयक समितिसम्म आइपुग्ने समयावधि र यो प्रक्रियामा सहभागी हुने निकायहरूको टाइम कार्ड पनि तयार गर्नुहोला,' उनले भने। उनले नतिजामुखी वैदेशिक भ्रमणलाई मात्र प्रोत्साहन गर्नुपर्ने बताए। 'नेपालको तर्फबाट प्रतिनिधित्व गर्नैपर्ने र आवश्यकता देखिएका बाहेकका वैदेशिक भ्रमणलाई निरुत्साहन गर्नुपर्ने देखिन्छ। हालसम्म सबै निकायबाट भएका वैदेशिक भ्रमणको उपलब्धिसहितको अभिलेख र विवरण संकलन गर्नुहोस् र यसको प्रभाव अध्ययन र वैदेशिक भ्रमण व्यवस्थापन निर्देशिका २०७५ को समसामयिक सुधार प्रतिवेदनका लागि कार्यदल निर्माण गर्नुहोस्,' उनले निर्देशन दिए। उनले 'हेलो सरकार'लाई २४ सैं घण्टा तीन सिफ्टमा सञ्चालनको व्यवस्था मिलाउनसमेत निर्देशन दिए। 'मन्त्रिपरिषदले गरेका कैयौं निर्णयहरू अझै पनि कार्यान्वयन हुन सकेका छैनन्। यो विषयमा उचित र प्रभावकारी समन्वय प्रधानमन्त्री कार्यालयबाट हुन सकेन कि भन्ने मेरो अनुभूति छ। यसमा देखिने गरी सुधारका लागि आजैदेखि काम थाल्न म आग्रह गर्दछु। प्रधानमन्त्री कार्यालयका कार्यहरूको वार्षिक क्यालेन्डर (कार्ययोजना) तयार गरी लागु गर्नुहोस्। प्रधानमन्त्री तथा मन्त्रिपरिषद् कार्यालयका कर्मचारीहरूले दैनिक रूपमा आफूले गरेका कार्यहरूको डायरी लगत तयार गरी लिखित रूपमा एक तह माथिको सुपरीवेक्षकसमक्ष पेश गर्ने र सोहीअनुसार कर्मचारीको पाक्षिक रूपमा मूल्यांकन गर्ने प्रणालीको सुरुवात गर्नुहोस्,' उनले भने।"
प्रधानन्यायाधीशमा श्रेष्ठ सिफारिस,"काठमाडौं : सर्वोच्च अदालतका वरिष्ठतम् न्यायाधीश विश्वम्भरप्रसाद श्रेष्ठ प्रधानन्यायाधीशमा सिफारिस भएका छन्। संवैधानिक परिषद्को बिहीबार बसेको बैठकले वरिष्ठतम् न्यायाधीश श्रेष्ठलाई प्रधानन्यायाधीशमा सिफारिस गर्ने निर्णय गरेको हो। ६५ वर्षे उमेर हदका कारण प्रधानन्यायाधीश हरिकृष्ण कार्कीले अवकाश पाउन दुई दिनअघि परिषद्ले श्रेष्ठलाई सिफारिस गरेको हो। परिषद् सदस्य एवं राष्ट्रियसभा अध्यक्ष गणेशप्रसाद तिमिल्सिनाले भने, रिक्त हुने प्रधानन्यायाधीश पदमा श्रेष्ठलाई नियुक्तिका लागि सिफारिस गर्ने निर्णय भएको छ। आइतबारदेखि नै श्रेष्ठले कायममुकायम प्रधानन्यायाधीशका रूपमा काम गर्ने छन्। सर्वोच्च अदालतको न्यायाधीश पदमा कम्तीमा ३ वर्ष काम गरेको व्यक्ति प्रधानन्यायाधीशको पदमा नियुक्त हुन योग्य मानिने संवैधानिक व्यवस्था छ। उनी २०७३ साउन १७ गतेदेखि सर्वोच्चमा कार्यरत छन्। प्र्रधानमन्त्री एवं परिषद् अध्यक्ष पुष्पकमल दाहालको अध्यक्षतामा बसेको बैठकमा प्रधानन्यायाधीश कार्की, प्रतिनिधिसभाको सभामुख देवराज घिमिरे, राष्ट्रियसभाको अध्यक्ष तिमिल्सेना, प्रतिनिधिसभाको विपक्षी दलको नेता केपी शर्मा ओली, र प्रतिनिधिसभाको उपसभामुख इन्दिरा राना उपस्थित थिए। संसदीय सुुनुवाइबाट अनुमोदन भएपछि मात्र प्रधानन्यायाधीशको नियुक्तिको बाटो खुल्ने छ। नेपालको संविधानको धारा २९२ मा रहेको संसदीय सुनुवाइसम्बन्धी व्यवस्थाबमोजिम प्रधानन्यायाधीशमा नियुक्ति अघि श्रेष्ठको संसदीय सुनुवाइ हुनेछ। संसदीय समितिले अनुमोदन गरेपछि श्रेष्ठ राष्ट्रपति रामचन्द्र पौडेलबाट नियुक्ति हुने छन्। श्रेष्ठ ३१ औं प्रधानन्यायाधीश हुने छन्। विशेषगरी देवानी मुद्दाका ज्ञाता मानिने श्रेष्ठ फौजदारी, वाणिज्यलगायतका विधामा पनि पोख्त मानिन्छन्। क्याडर जज (जिल्ला न्यायाधीश हुँदै सर्वोच्चमा पुगेका) श्रेष्ठ विवादरहित छन्। श्रेष्ठले मानविकी संकायमा स्नातकोत्तर र कानुनमा स्नातक गरेका छन्। न्याय सेवाबाट सरकारी सेवामा प्रवेश गरेका श्रेष्ठ २०७३ सालमा सर्वोच्चमा न्यायाधीशमा नियुक्त भएका थिए। तत्कालीन प्रधानन्यायाधीश कल्याण श्रेष्ठको नेतृत्वको न्यायपरिषद्ले श्रेष्ठलाई सर्वोच्चमा न्यायाधीशका लागि सिफारिस गरेको हो। सर्वोच्चमा आउनुअघि उनी उच्च अदालत हेटौंडामा मुख्य न्यायाधीश थिए। २०१६ साल असोज २० गते सुदूरपश्चिमको सिलगढी, डोटीमा जन्मेका हुन्। डोटीबाट बसाइँ सरेर कैलाली, धनगढी आएका थिए। २०३८ साल चैत २७ गते उनी कानुन मन्त्रालयमा शाखा अधिकृतमा नियुक्त भएका थिए। २०४१ साल पुस ११ गते उनी सुदूरपश्चिम क्षेत्रीय अदालतमा शाखा अधिकृतका रूपमा कार्य गरेका थिए। २०४४ सालमा उनी उपसचिवमा पदोन्नति भएका थिए। २०४५ जेठ ३ गते जिल्ला अदालत दार्चुलामा न्यायाधीशका रूपमा कार्य गरे। त्यसपछि जिल्ला अदालत डडेल्धुरा र न्याय सेवा तालिम केन्द्रमा कार्य गरे। २०४९ चैत १ गते सर्वोच्च अदालतमा डेपुटी रजिस्ट्रारका रूपमा कार्य गरेको अनुभव छ। त्यसपछि उनी लामो समयसम्म काठमाडौं उपत्यका बाहिर विभिन्न जिल्लामा जिल्ला न्यायाधीशका रूपमा न्याय सम्पादन गरेका थिए। उदयपुर, मकवानपुर, झापा र बाँके जिल्लामा झन्डै ८ वर्ष न्याय सम्पादन गरेका थिए। काठमाडौं जिल्ला अदालतमा रहेरसमेत न्याय सम्पादन गरेका श्रेष्ठले उच्च अदालत बागलुङमा न्यायाधीशका रूपमा सेवा गरे। उच्च अदालत पाटन, पोखरामा न्यायाधीशका रूपमा कार्य गरेका श्रेष्ठले सर्वोच्चमा आउनुअघि तत्कालीन पुनरावेदन अदालत हेटौंडाको मुख्य न्यायाधीश थिए। १४ महिनामात्र प्रधानन्यायाधीश प्रधान न्यायाधीशको पदावधि ६ वर्षको हुने व्यवस्था छ। तर, प्रधानन्यायाधीश नियुक्त भएमा श्रेष्ठले झन्डै १४ महिना मात्र सेवारत रहने छन्। नेपाल बार एसोसिएसनका अध्यक्ष गोपालकृष्ण घिमिरे झन्डै १४ महिनाको अवधिमा प्रधानन्यायाधीशले उल्लेखनीय कार्य गर्ने महत्वपूर्ण अवसर रहेको बताउँछन्। बार अध्यक्ष घिमिरेले भने, न्यायालयलाई विकृतिविहीन बनाउने र न्यायिक सुशासन कायम गर्ने चुनौती छ। श्रेष्ठका लागि यो समय महत्वपूर्ण काम गर्ने अवसर र चुनौती दुवै हुने छ। श्रेष्ठ आगामी असोज २० गते ६४ वर्ष पुग्दै छन्। उनले २०८१ असोज १९ गतेसम्म प्रधानन्यायाधीशका रूपमा काम गर्न पाउने छन्। ६५ वर्ष पूरा भएमा प्रधानन्यायाधीशले अनिवार्य अवकाश पाउने संवैधानिक व्यवस्था छ।"
माओवादी बैठकमा बहस : आफैंले हिँडेको बाटो भुल्यौं कि !,"काठमाडौं : ढेड दशक अघिसम्म माओवादी पार्टीका नेताहरूले गाउँमा समान पहुँच र समावेशी आवाजको नारा बाँड्थे। परिवारवादविरुद्ध आगो ओकल्थे। कमिसनखोर र भ्रष्टाचारको कडा विरोध गर्थे। यतिसम्म कि पार्टीभित्र गलत गर्नेमाथि सुप्रिम कमाण्डर प्रचण्डले अनुशासनको वाण चलाउँथे। पार्टीको विचार, सिद्धान्त र कार्यनीतिलाई मूलमन्त्र ठान्दै नीति मिच्नेलाई माओवादी नेताले तह लगाइ छाड्थे। तर, अहिले माओवादीका नेताहरू नै पथभ्रष्ट भएको माओवादी केन्द्रको केन्द्रीय समितिको बिहीबारको बैठकमा चर्को कुरा उठेको छ। बैठकमा बोल्ने नेताहरूले भने, हाम्रा नेताहरूको उठबस तस्करसँग भयो। गरिबलाई रुवाएर कम्युनिष्ट नेताहरू नै मिटरब्याज लिन्छन्। उसैले प्राकृतिक दोहन गरेर धन कमाउँछन्। यसले पार्टी र नेता बिग्रियो। माओवादी पार्टी ओरालो लाग्यो। आफैंले हिँडेको बाटो भुल्यौं कि ! पार्टी अध्यक्ष पुष्पकमल दाहाल स्वयम् दबाब, प्रभाव, अभाव, नातावाद, कृपावाद, परिवारवादमा फसेको बैठकमा कुरो उठाइएको छ। चाकडी, चाप्लुसी गर्नेहरूलाई नेताहरूले खल्तीबाट पद बाँड्दै आएको गुनासो कार्यकर्ताहरूले गरेका छन्। गोलीबाट नेता बनाउने कुप्रथाले माओवादी पार्टीको शाख गिरेको र जनताबाट पार्टी टाढा भएको उनीहरूले बताएका छन्। सिंहदरबार, बालुवाटार र पेरिसडाँडामा नेताहरूले जनतालाई भेट नदिने तर, दलालसँग उनीहरूको उठबस हुने गरेको बैठकमा केन्द्रीय सदस्यहरूले कुरो उठाएको केन्द्रीय सदस्य वाहिद मियाँले बताए। नेताहरूको तस्करसँग उठबस बढ्यो। सुन कान्डमा पार्टीका पदाधिकारी लेभलका नेताहरू मुछिए, बैठकमा शीर्षस्थ नेताहरूमाथि नेताहरूले उठाएको कुरो बारे बताउँदै उनले भने, पार्टीको पदाधिकारीका विषयमा अहिले मात्रै होइन पहिलेदेखि नै कमिसनखोर र तस्करीमा नाम मुछिएको कुरोे उठिरहेको छ। यसमा पार्टी अध्यक्षले गम्भीरतापूर्वक लिनु पर्छ। कारबाही गरिनु पर्छ। भ्रष्टाचारमा मुछिएका नेताहरूमाथि गम्भीरतापूवर्क अनुसन्धान गरेर दूधको दूध र पानीको पानी छुट्याउन नेताहरूले प्रचण्डसँग माग राखेका छन्। केन्द्रीय सदस्य राजु खड्काका अनुसार सुन कान्ड, ललिता निवास प्रकरण, सरणार्थी कान्ड जस्ता देशद्रोही तथा भ्रष्टाचारको घटनामा छानबिन गरेर दोषीहरूलाई कारबाहीका लागि फायर खोल्न प्रचण्डलाई ध्यानाकर्षण गराएका छन्। अध्यक्षजी कसैलाई नछोड्नुस्। आफ्नो अर्काको। माओवादी भित्र वा अर्को, कुनै पनि नेता, व्यापारी वा मान्छे जोडिएको छ भने कसैलाई पनि नछोड्नु। सबैलाई कारबाही गर्नुस्, बैठकमा जोडसँग कारबाहीको माग उठेको सुनाउँदै केन्द्रीय सदस्य खड्काले भने, जो जो मुछिन्छन्, आफ्नो होस् वा नजिकको होस्, टाढाको होस् वा जोसुकै होस् कारबाही गर्न अध्यक्षजी निर्मम हुनुहोस्। भ्रष्टाचारविरोधी अभियान निर्मम ढंगले अगाडि बढाउनुहोस्। पार्टी अध्यक्ष प्रचण्ड परिवारवादमा फसेको बैठकमा कुरो उठेको छ। केन्द्रीय सदस्य मियाँका अनुसार पार्टी अध्यक्षले प्रस्तुत गरेको प्रतिवेदन ठीक छ। तर, अध्यक्ष वरिपरिकाका केही मान्छेहरूले अध्यक्षलाई कमजोर बनाए। ज्वाइँलाई मन्त्री बनाउने, छोरीलाई स्वकीय सचिव बनाउनेबारे बैठकमा अध्यक्षविरुद्ध नेताहरूले आरोप लगाउँदै पारिवारवादको नारा लगाएर विरोध जनाए, केन्द्रीय सदस्य मियाँले भने, कतिपय नेताहरू पार्टी भित्रैबाट प्रचण्डलाई सखाप भएको हेर्न चाहन्छन्। जुन गलत कुरो हो। पार्टी सरकारमा रहेको र गृहमन्त्री माओवादीकै नेता रहेकोले सुनकान्ड जस्ता भ्रष्टाचारका विषयमा छानबिन गर्नुपर्ने बैठकमा बहस उठेको बताउँदै उनले थपे, छानबिन गर्ने विषयमा गृहमन्त्री नारायणकाजी श्रेष्ठ क्लियर हुनुहुन्छ। पार्टी अध्यक्ष प्रचण्डजी स्वयम् प्रधानमन्त्री हुनुहुन्छ। निष्पक्ष रूपमा आफ्नो नेता वा अरुको नभनी छानबिन गर्नुपर्छ। केन्द्रीय सदस्य राजु खड्काका अनुसार पार्टीमा तस्करहरू हावी भएको बैठकमा कुरा उठेको छ। आम पहुँचमा नेताहरू छैनन्। दलालको दैलोमा नेता पुग्छन्। नेताहरूले बिचौलिया, ठेकेदारलाई पोसेका छन्। नेताहरूले आसेपासेलाई पद बाँड्ने काम गरेकाले क्रान्तिकारी पार्टीको विचार र शाखमा धक्का लागेको कुरा बैठकमा उठेको छ। बिहीबारको बैठकमा प्रायः नेताहरूले प्रचण्डजीको भूमिकालाई प्रशंसा गरे। तर, तलका पदाधिकारीमा रहेका नेताहरूले पार्टी ध्वस्त बनाएको कुरो उठाए। प्रचण्डजीको स्प्रिट, सक्रियता, गम्भीरता ठीक छ। जसरी उहाँले रिस्क मोल्नुहुन्छ, त्योचाहिँ दोस्रो तहको नेताले गर्न सकेनन्। क्रियाशिलता पनि देखिएन। सिर्जनशीलता पनि देखिएन, केन्द्रीय सदस्य खड्काले भने, तल्लो तहका नेताहरूको मुख्य चिन्ता प्रचण्ड पछाडिका दोस्रो तहको नेता को हो भन्ने थियो। पार्टीको उपल्लो तहमा परिवारवाद हावी भएको, नेतृत्वहरू कमिसनको चंगुलमा फसेका बारे बैठकमा चर्को कुरा उठेको थियो। केन्द्रीय सदस्य खड्काले भने, मूलतः प्रचण्डजीतिर नेताहरूले इंगित गर्दै पार्टीमा परिवारवाद हावी भएको र पार्टीका प्रचण्डमुनिका लिडरहरू बिचौलियाको फेरिमा फसेको कुरो उठ्यो। माओवादी केन्द्रका स्थायी समिति सदस्य नारायण दाहालले सुन तस्करीमा आफ्नै नेताहरूको नाम मुछिएको प्रकरणमा पार्टी गम्भीर भएर प्रस्तुत हुनुपर्नेमा बैठकमा सहभागी नेताहरूले आवाज उठाएको बताए। उनले भने, सुन तस्करी कान्डमा नाम मुछिएका नेताहरूले आफैं आत्मआलोचना गर्नुपर्छ। पुष्टि भए कारबाही भोग्न तयार हुनुपर्छ। पार्टी उपाध्यक्ष कृष्णबहादुर महरा र उनका छोरा, उपमहासचिव वर्षमान पुन, माओवादी नेतृ ओनसरी घर्तीमगर, पूर्व उपराष्ट्रपति नन्दबहादुर पुन लगायतसँग सुन तस्करको उठबस भएको फोटो सार्वजनिक भएको थियो। बिहीबारको बैठकमा माओवादी नेताहरूले पार्टीलाई शुद्धीकरण गर्न नेता र उनका परिवार तथा आफन्तजनको सम्पत्ति छानबिन गर्न माग गरेका छन्। २०६४ यता विभिन्न पदमा पुगेका नेताहरूको सम्पत्ति छानबिन गर्नुपर्ने माग बैठकमा उठेको हो। सबै नेताहरूले पार्टीलाई सम्पत्ति विवरण बुझाउनु पर्छ, माओवादी नेता नारायण दाहालले भने, आफ्नो सम्पत्ति विवरणको तथ्य, सत्य पार्टीमा अनिवार्य दिनुपर्ने र शंका लागे छानबिन गर्नुपर्ने आवाज उठेको छ। गोजीबाट नेता बनाउने परम्पराले माओवादी पार्टीभित्र व्यक्तिवाद, परिवारवाद र गुटबन्दी हावी भएको भन्दै बैठकमा चर्को विरोधको स्वर थपिँदै गएको छ। गोजीबाट नेता छान्ने प्रक्रियाले पार्टीका नेताहरू बेलगाम भएको कुरासमेत उठेको छ।"
माओवादी बैठकमा ६८ केन्द्रीय सदस्यले राखे धारणा,"काठमाडौं : नेकपा माओवादी केन्द्रको जारी केन्द्रीय समितिको चौथो पूर्ण बैठकको तेस्रो दिन आज ६८ केन्द्रीय सदस्यले धारणा राखेका छन्। कमलादीस्थित नेपाल प्रज्ञा प्रतिष्ठानमा जारी बैठकमा पार्टी अध्यक्ष एवं प्रधानमन्त्री पुष्पकमल दाहालले पेस गरेको वर्तमान परिस्थिति र पार्टीका प्रमुख कार्यभारहरू शीर्षकको राजनीतिक एवं संगठनात्मक प्रस्तावमाथि केन्द्रीय सदस्यले धारणा राखेको प्रवक्ता कृष्णबहादुर महराले जानकारी दिए। 'अध्यक्ष प्रचण्ड ले प्रस्तुत गरेको प्रस्तावको मूल मर्मभित्रै रहेर सदस्यहरुले धारणा व्यक्त गरे,' प्रवक्ता महराले भने, 'अधिकांश सदस्यले पार्टी रुपान्तरण, जनतालाई पार्टीसँग जोड्नुपर्नेमा नेतृत्वको ध्यानाकर्षण गराए।' सबै केन्द्रीय सदस्यले पार्टी जनताको माझमा जानुपर्ने, प्रतिबद्धताअनुसार काम गर्नुपर्ने, पार्टी निर्माण र विस्तार गर्नुपर्छ भन्नेमा जोड दिएका थिए। बुधबारदेखि सुरु भएको बैठकमा बिहीबारसम्म ७४ जनाले अध्यक्षको प्रस्तावमाथि धारणा राखेका थिए। बैठकमा बोल्नका लागि प्रत्येक केन्द्रीय सदस्यका लागि पाँच मिनेटको समय प्रदान गरिएको छ। बैठकमा तीन सय ८७ पूर्ण र एक सय ९६ वैकल्पिक केन्द्रीय सदस्य, अनुशासन, लेखा र निर्वाचन आयोगका ४१ सदस्य तथा सात भौगोलिक र तीन गैरभौगोलिक गरी १० प्रदेशका ९० पदाधिकारीको सहभागिता रहेको छ। बैठक भोलि बिहान ११ बजे पुनः बस्नेछ।"
सिंहदरबारमा अखडा जमाइरहेका कर्मचारीलाई अन्यत्र पठाइन्छ : मन्त्री मोदी,"काठमाडौं : संघीय मामिला तथा सामान्य प्रशासनमन्त्री अमनलाल मोदीले संघीय निजामती सेवा ऐनको मस्यौदा गरी सहमतिका लागि कानुन, न्याय तथा संसदीय मामिला मन्त्रालयमा पठाइएको जानकारी दिए। राज्य व्यवस्था तथा सुशासन समितिको आजको बैठकमा उनले कानुन मन्त्रालयबाट सहमति प्राप्त भएपछि यथाशीघ्र मन्त्रिपरिषद्मा लैजाने बताए। मन्त्री मोदीले भने, 'तीन सयभन्दा बढी स्थानमा लामो समयसम्म निमित्तको जिम्मेवारीमा रहेका स्थानीय तहमा कर्मचारी व्यवस्थापनको काम भइरहेको छ। अनुमानयोग्य कर्मचारी सरुवा मापदण्ड बनाउने कार्यलाई पनि मन्त्रालयले प्राथमिकतामा राखेको छ।' मधेस प्रदेशका स्थानीय तहमा निमित्तबाट चलाउने कार्य शून्यमा झारिएको जानकारी दिँदै उनले सिंहदरबारलाई लामो समयदेखि अखडा बनाएर बसेका केही कर्मचारीको सरुवा र जिम्मेवारी पनि ज्येष्ठता तथा क्षमताका आधारमा अन्यत्र हुने स्पष्ट गरे। सरकारले अर्थतन्त्र सुधार, जनजीविकाका मुद्दा तथा विकास र समृद्धिको विषयलाई पनि उच्च महत्व दिएको जनाउँदै मन्त्री मोदीले देशमा पछिल्ला समय भएका विभिन्न घटनाका सम्बन्धमा सरकारले निष्पक्ष छानबिनका लागि निर्देशन दिँदै वातावरण बनाइरहेको जानकारी दिए। यसअघि बैठकमा सदस्यहरूले संघीय निजामती ऐन, सुन प्रकरणलगायतका घटना तथा भ्रष्टाचारसँग जोडिएका विषयका सम्बन्धमा जिज्ञासा माग गरेका थिए।"
एकीकृत समाजवादीको बैठक जारी,"बैठकका केन्द्रीय कमिटी, स्थायी कमिटी, पोलिटब्यूरोको बैठकको तयारी तथा अन्य समसामयिक विषयमा निर्णय गर्ने पार्टीका उपमहासचिव जगन्नाथ खतिवडाले बताए। काठमाडौं : नेकपा (एकीकृत समाजवादी)को केन्द्रीय सचिवालय बैठक शुक्रबार बिहान ८ बजेबाट पुष्पलाल स्मृति प्रतिष्ठानमा सुरु भएको छ। बैठकका केन्द्रीय कमिटी, स्थायी कमिटी, पोलिटब्यूरोको बैठकको तयारी तथा अन्य समसामयिक विषयमा निर्णय गर्ने पार्टीका उपमहासचिव जगन्नाथ खतिवडाले बताए। आगामी भदौ ५, ६ र ७ गते काठमाडौँमा केन्द्रीय कमिटीको बैठक बोलाइएको छ। बैठकमा पार्टीको महाधिवेशनलगायत विषयमा छलफल हुने बताइएको छ। साथै स्थायी कमिटीको बैठक साउन २० र २१ गते केन्द्रीय कार्यालयमा बस्ने तय भएको छ। त्यस्तै पोलिटब्यूरो बैठक आगामी भदौ ३ र ४ गते केन्द्रीय कार्यालयमा नै राखिएको उपमहासचिव खतिवडाले बताए।"
तस्करीको सुन अनुसन्धान गर्ने जिम्मा सीआईबीलाई दिन प्रधानमन्त्री तयार,"काठमाडौं : राजश्व अनुसन्धान विभागले समातेको तस्करीको १०० किलो सुनको थप अनुसन्धान प्रहरीको केन्द्रीय अनुसन्धान ब्यूरो (सीआईबी)ले गर्ने भएको छ। अहिलेसम्म बरामद भएको सुनको अनुसन्धान प्रधानमन्त्री कार्यालय मातहतको राजश्व अनुसन्धान विभागले गर्दै आएको छ। राजश्व अनुसन्धान विभागले सुनको अनुसन्धान तार्किक निष्कर्शमा पुर्याउन नसक्ने भन्दै आलोचना भएपछि प्रधानमन्त्री पुष्पकमल दाहाल थप अनुसन्धान गर्ने जिम्मा सीआईबीलाई दिन तयार भएका हुन्। सुरुमा सुनको अनुसन्धान गर्न प्रहरीलाई दिनेबारे आनाकानी गरेका प्रधानमन्त्री दाहाल दबाबमा परेपछि अहिले सीआईबीलाई दिन तयार भएका हुन्। गृहमन्त्री श्रेष्ठ प्रधानमन्त्री दाहाललाई भेट्न आज बिहान प्रधानमन्त्री निवास बालुवाटार गएका थिए। भेटमा गृहमन्त्री श्रेष्ठले सुनको अनुसन्धानको जिम्मा सीआईबीलाई दिनुपर्ने फेरि अडान राखेपछि प्रधानमन्त्री दाहाल सहमत भएका हुन्। उपप्रधान एवं गृहमन्त्री नारायणकाजी श्रेष्ठले सुनको अनुसन्धान प्रक्रियामा प्रहरीलाई पनि सामेल गराउनुपर्ने अडान राख्दै आएपनि प्रधानमन्त्री दाहालले उक्त कुराबारे खासै चासो दिएका थिएनन्। बिहीबार प्रधानमन्त्री कार्यालय सिंहदरवारमा सुन अनुसन्धानको विषयलाई लिएर लामो छलफल भएको थियो। उक्त छलफलमा प्रधानमन्त्री दाहाल,गृहमन्त्री श्रेष्ठ,राजश्व अनुसन्धान विभागका महानिर्देशक नवराज ढुंगाना, प्रहरी महानिरीक्षक वसन्त कुँवर र सीआईबी प्रमुख किरण बज्रचार्य उपस्थित थिए। बैठकमा गृहमन्त्री श्रेष्ठले सुन तस्करीको अनुसन्धान गर्न सीआईबीलाई दिन प्रधानमन्त्रीसँग आग्रह गरेका थिए। तर, प्रधानमन्त्रीले राजश्व अनुसन्धान विभागले नै अनुसन्धान गर्ने भनेपछि उनीहरूबीच केहीबेर सवालजवाफ भएको थियो। त्यसपछि उपप्रधानमन्त्री श्रेष्ठ साढे ७ बजे बैठक छाडेर निस्केका थिए। गृहमन्त्री निस्किएपछि पनि प्रधानमन्त्री दाहालले महानिरीक्षक कुँवर र सीआईबी प्रमुख बज्राचार्यसँग छलफल गरेका थिए। त्यसपछि दाहाल सुनको थप अनुसन्धान गर्न सीआईबीलाई दिन तयार भएका हुन्। प्रधानमन्त्री दाहालले अनुसन्धानको सम्पूर्ण रिपोर्टिङ आफूलाई गर्न महानिरीक्षक कुँवरलाई निर्देशन दिएको स्रोतले बताएको छ। साउन ३ गते भन्सार जाँच पास भएर बाहिरिएको १ क्वीन्टल सुन राजश्व अनुसन्धान विभागको टोलीले बरामद गरेको थियो। बरामद सुन जोख्न नेपाल राष्ट्र बैंकको टक्सार महाशाखा लगिएको थियो। अहिलेसम्म सुनको परिणाम जोखिएको छैन। सुन हङहङबाट क्याथे प्यासिफिकको कार्गोबाट ब्रेकसुको नाममा भित्रिएको अनुसन्धानबाट खुलेको छ। सुन प्रकरणमा हालसम्म १८ जना पक्राउ परिसकेका छन्।"
सुराकी दिनेले कमिसन पाउने नीतिले सुन समातियो : अर्थमन्त्री,"वीरगन्ज : अर्थमन्त्री डा प्रकाशशरण महतले दुई दशकदेखि बन्द रहेको वीरगन्ज चिनी कारखाना पुन:सञ्चालनका लागि सरकारले सम्भाव्यता अध्ययन गरिरहेको बताएका छन् । शुक्रबार वीरगन्जमा नेपाल प्रेस युनियनले आयोजना गरेको पत्रकार सम्मेलनमा अर्थमन्त्री महतले भने, चिनी कारखाना पुर्नसञ्चालन गरिन्छ नै भनेर अहिले भन्न सकिने अवस्था छैन । यसका लागि सरकारका तर्फबाट सम्भाव्यता अध्ययन भइरहेको छ ,यो काम सकेपछि मात्रै चलाउने वा नचलाउने भन्ने कुराको टुङगो लाग्छ । ' चिनी कारखाना चलाउँछौं भनेर सरकारले अहिले हचुवाको भरमा घोषणा नगर्ने पनि उनले प्रष्ट पारे । अघिल्लो सरकारका अर्थमन्त्री जनार्दन शर्माले दुई दशकदेखि बन्द रहेको वीरगन्ज चिनी कारखाना पुर्नसञ्चालनको घोषणा गर्दै गत आर्थिक वर्षको बजेटमा २० करोड रुपैयाँ विनियोजन पनि गरेका थिए । सोभियत संघको सहयोगमा २०१९ सालमा निर्माण गरि २०२१ सालदेखि सञ्चालनमा ल्याइएको वीरगन्ज चिनी काराखाना घाटामा गएपछि सरकारले २०५९ फागुनदेखि बन्द गरेको थियो । अर्थमन्त्री महतले वीरगन्जस्थित कृषि औजार कारखाना मर्मत सम्भारगरी पुर्नसञ्चालनमा ल्याउनका लागि अर्थमन्त्रालयले राष्ट्रिय आविष्कार केन्द्रलाई तत्कालका लागि १ करोड रुपैयाँ बजेट उपलब्ध गराइसकेको जानकारी पनि गराए । केन्द्रका अध्यक्ष महावीर पुनले सरकारले सम्झौता अनुसार अर्थमन्त्रालयले बजेट नदिएका कारण कारखाना मर्मत सम्भारका लागि रकम जुटाउन आफूले पाएका मेडलहरू लिलामीमा राखेको पोष्ट सामाजिक सञ्जालमा राखेका छन् । त्यहि प्रसंगबारे सोधिएको प्रश्नमा अर्थमन्त्री महतले भने,सरकारसँगको सम्झौता अनुसार केन्द्रलाई २५ करोड रुपैयाँ दिने उल्लेख छ । त्योमध्ये हालका लागि १ करोड रुपैयाँ अर्थमन्त्रालयले निकासा गरिसकेको छ , बाँकी रकम आवश्यकता अनुसार व्यवस्थापन गरिनेछ । ' दुई दशकदेखि बन्द कृषि औजार कारखाना मर्मतसम्भार गरी १० वर्षसम्म सञ्चालनको जिम्मा केन्द्रलाई सरकारले दिएको छ । फरक प्रसंगमा अर्थमन्त्री महतले एक सय किलो सुन तस्करी प्रकरणमा आफ्नो कुनै संलग्नता नरहेको जिकिर गरे । सुन तस्करी प्रकरणमा अर्थमन्त्रीको पनि मिलोमतो रहेको भन्ने नेकपा एमालेले लगाएको आरोप निराधार भएको उनले बताए । महतले भने,अहिले जसलाई जे मन लाग्छ त्यो आरोप लगाइदिने ,सामाजिक सञ्जालमा लेखिदिने गलत प्रवृति बढेको छ ।' आफ्नै कारणले त्रिभुवन विमानस्थलबाट एक सय किलो सुन समातिएको दाबी समेत उनले गरे । सुराकी दिनेलाई प्रोत्साहित गर्न पुरस्कार दिने व्यवस्था आफूले नै गरेको र त्यसैका कारण सुन समातिएको जिकिर महतको थियो । वर्तमान सरकारले सुशासन ,पारदर्शीता र विकास निर्माणलाई प्राथमिकता दिएर काम गरिरहेको अर्थमन्त्री महतले बताए । आफूले अर्थमन्त्रालयको जिम्मेवारी सम्हाले यता अर्थतन्त्रका समस्या विस्तारै कम हुँदै गएको ,वैदेशिक मुद्राको सञ्चितीमा सुधार आएको ,मुल्यवृद्धि क्रमिक रुपमा घट्दै गएको,पूँजी प्रवाहमा देखिएका समस्या सम्बोधन हुँदै गएको पनि उनले बताए ।"
ननिहुरियोस् न्यायालयको शिर,"प्रधानन्यायाधीश कार्कीको नेतृत्व र नेपाल बार एसोसिएसन समेतको संलग्नतामा बनाइएको प्रतिवेदन कार्यान्वयन हुन सकेको छैन। यसको कार्यान्वयन गर्नेतर्फ श्रेष्ठले जोड दिनुपर्छ। एक महिना ढिला गरी संवैधानिक परिषद्ले प्रधानन्यायाधीशमा सिफारिस गरेको छ। सर्वोच्च अदालतका वरिष्ठतम् न्यायाधीश विश्वम्भरप्रसाद श्रेष्ठलाई बिहीबार गरेको सिफारिस स्वाभाविक छ। ढिलै गरे पनि इमानदार व्यक्तिलाई प्रधानन्यायाधीशमा गरेको सिफारिस सकारात्मक छ। झन्डै ९ महिना कायममुकायमको भूमिका पछि हरिकृष्ण कार्की प्रधानन्यायाधीशमा नियुक्त भएका हुन्। प्रधानन्यायाधीश कार्कीले उमेरहदका कारण अवकाश पाउन लागेकाले श्रेष्ठले कायममुकायम प्रधानन्यायाधीशको भूमिका निभाउनु पर्ने भएको छ। तर, प्रधानन्यायाधीशमा सिफारिस श्रेष्ठको संसदीय सुनुवाइ शीघ्र हुनुपर्छ। प्रधानन्यायाधीशको नियुक्ति प्रक्रियामा ढिलाइ हुनुहुँदैन। अहिले सर्वोच्चमा ६ जना न्यायाधीश रिक्त छ। त्यस्तै उच्च र जिल्ला अदालतमा गरी ९१ जना न्यायाधीशको पद रिक्त छ। सर्वोच्चमा प्रधानन्यायाधीशका अतिरिक्त बढीमा २० जना न्यायाधीश हुनुपर्छ। सर्वोच्चलगायत सबै तहका अदालतमा रिक्त रहेको न्यायाधीश नियुक्ति प्रक्रिया अघि बढाउनुपर्छ। शीघ्र नियुक्त भएमा मात्र न्यायिक प्रक्रिया छिटोछरितो हुन्छ। त्यसो भएमा मात्र सेवाग्राहीले समयमै न्याय पाएको महसुस गर्छन्। प्रधानन्यायाधीश कार्कीको नेतृत्व र नेपाल बार एसोसिएसन समेतको संलग्नतामा बनाइएको प्रतिवेदन कार्यान्वयन हुन सकेको छैन। यसको कार्यान्वयन गर्नेतर्फ श्रेष्ठले जोड दिनुपर्छ। न्यायपालिकामा शुद्धीकरण गर्नुपर्छ। न्यायपालिकामा हुन सक्ने विकृति, विसंगति, अनियमितता र भ्रष्टाचार एवं विचौलियाको अन्त्य गर्नुपर्ने चुनौती छ। न्यायिक सुशासनको पक्षमा छौं। त्यसका लागि बेन्चसँग सहकार्य गर्न बार तयार छ। स्वतन्त्र, सक्षम तथा उत्तरदायी एवम् विसंगतिमुक्त न्यायपालिका हाम्रो साझा सङ्कल्प हो। गोला प्रणालीबाट अब पूर्ण स्वचालित प्रणाली (फुल अटोमेटेड सिस्टम) मार्फत पेसी व्यवस्थापन गर्नुपर्ने हाम्रो माग छ। प्रधानन्यायाधीशमा सिफारिस श्रेष्ठ झन्डै १४ महिनासम्म काम गर्ने अवधि छ। यो अवधिमा धेरै राम्रा काम गर्न सकिन्छ। नेपाली जनतालाई गुन लगाउन सक्ने राम्रो अवसर छ। जनताले न्यायालयप्रति श्रद्धापूर्वक शिर निहुराउने अवस्थाको सिर्जना होस्। श्रेष्ठको कार्यकाल कोसेढुंगाका रूपमा रहोस्। न्यायको मन्दिरका रूपमा न्यायालयप्रति आमजनताको श्रद्धा जागृत होस्। (वरिष्ठ अधिवक्ता घिमिरे नेपाल बार एसोसिएसनका केन्द्रीय अध्यक्ष हुन् )"
"माओवादी केन्द्रको बैठक बस्दै, प्रचण्डको प्रतिवेदनमाथि केन्द्रीय सदस्यले धारणा राख्ने","काठमाडौं : नेकपा माओवादी केन्द्रको केन्द्रीय समितिको चौथो पूर्ण बैठक आज पनि बस्दैछ। कमलादीस्थित नेपाल प्रज्ञा प्रतिष्ठानमा जारी बैठकमा पार्टी अध्यक्ष एवं प्रधानमन्त्री पुष्पकमल दाहालले पेस गरेको वर्तमान परिस्थिति र पार्टीका प्रमुख कार्यभारहरू शीर्षकको राजनीतिक एवं सङ्गठनात्मक प्रस्तावमाथि केन्द्रीय सदस्यले धारणा राख्नेछन् । बैठक आज बिहान ११ : ०० बजे बस्ने तय भएको छ । बिहीबारको बैठकमा वरिष्ठ उपाध्यक्ष एवं उपप्रधानमन्त्री तथा गृहमन्त्री नारायणकाजी श्रेष्ठ,उपाध्यक्ष कृष्णबहादुर महरासहित ५६ केन्द्रीय सदस्यले सो प्रस्तावमाथि आआफ्नो धारणा राखेका थिए। बैठकमा माओवादी नेताहरूले पार्टीलाई शुद्धीकरण गर्न नेता र उनका परिवार तथा आफन्तजनको सम्पत्ति छानबिन गर्न माग गरेका छन्। २०६४ यता विभिन्न पदमा पुगेका नेताहरूको सम्पत्ति छानबिन गर्नुपर्ने उनीहरूको माग छ। बैठकमा पूर्ण र वैकल्पिक केन्द्रीय सदस्य,अनुशासन, लेखा र निर्वाचन आयोगका सदस्यलगायतको सहभागिता रहेको छ । बोल्नका लागि प्रत्येक केन्द्रीय सदस्यका लागि पाँच मिनेटको समय दिइएको छ। हालसम्म ७४ सदस्यले आआफ्नो धारणा राखिसकेका छन्।"
सुन काण्डको विषयलाई लिएर एमालेले सदनमा बल प्रयोग गर्न खोज्यो : विश्वप्रकाश शर्मा,"काठमाडौं : नेपाली कांग्रेस महामन्त्री विश्वप्रकाश शर्माले सुन प्रकरणको विषयलाई लिएर प्रमुख प्रतिपक्ष नेकपा एमालेले सदनमा बल प्रयोग गर्न खोजेको आरोप लगाएका छन्। सिंहदरबारमा शुक्रबार बसेको प्रतिनिधिसभा अन्तर्गतको राज्य व्यवस्था तथा सुशासन समितिको बैठकमा बोल्दै महामन्त्री शर्माले सदन अवरुद्ध गर्दैमा समस्याको समाधान नहुने बताए। उनले सदनमा सहज रुपमा आवाज उठाउन पाउने वातावरण बनाउनुपर्नेमा जोड दिए। एमालेले सुन तस्करी प्रकरणमा उच्चस्तरीय छानबिन समिति गठनको माग गर्दै सदन अवरोध गर्दै आएको छ। सोही विषयलाई इंगित गर्दै शर्माले सदन अवरोध गरेर समस्याको समाधान नहुने भन्दै सशक्त आवाज उठाउनका निम्ति पनि सदन सुचारु हुनुपर्ने बताएका हुन्। उनले सुन प्रकरणमा गहिराइमा पुगेर छानबिन गर्नुपर्ने माग सहि भएपनि माग राख्ने थलोलाई सहि ढंगले प्रयोग गर्न नसकिएको जिकिर गरे। शर्माले भने,'सुन प्रकरणमा गहिराइमा पुगेर छानबिन हुनुपर्छ। तर माग राख्ने थलो संसद अवरोध गरेर समस्याको समाधान हुँदैन।' सुन प्रकरणमा मन्त्री र प्रधानमन्त्रीको जवाफ सुन्ने अधिकार सम्पूर्ण सांसदहरुले राख्ने भएकाले सदनमा उक्त अधिकार रक्षा गर्ने सन्दर्भमा राज्य व्यवस्था समितिले बोल्नुपर्ने उनको भनाइ छ।"
बजार अनुगमनका लागि जनशक्ति पर्याप्त भएन : वाणिज्य विभाग,"काठमाडौं : बजार अनुगमनका लागि कर्मचारी अभाव भएको गुनासो वाणिज्य, आपूर्ति तथा उपभोक्ता संरक्षण विभागले गरेको छ। विभागमा आज आयोजित भेटघाटका क्रमका महानिर्देशक गजेन्द्रकुमार ठाकुरले विभागको दैनिक कार्य सञ्चालनकै लागि कर्मचारी अभाव रहेको र बजार अनुगमनको कामसमेत प्रभावकारी हुन नसकेको बताए। 'विभागका कार्यालय भित्रकै काम गर्नका लागि पर्याप्त कर्मचारी छैनन्। सूचना प्रविधि (आइटी) शाखामा अहिले कर्मचारी नै छैनन्। बजार अनुगमनमा खटिने कर्मचारीको पनि अभाव छ', उनले भने, 'अब चाँडबाड नजिकिँदै गर्दा बजार अनुगमन बढाउनुपर्ने भएकाले हामीले कम्तीमा एक जना उपसचिव र १० जना शाखा अधिकृतसहितको टोली माग गरेका छौँ।' त्यस्तै अहिले स्थानीय तहलाई नै बजार अनुमगनको अधिकार भएकाले सम्बन्धित क्षेत्रभित्र पालिकाबाटै बजार अनुगमन हुनु जरुरी रहेको उनको भनाइ छ। विभागले आजै संघीय मामिला तथा सामान्य प्रशासन मन्त्रालयलाई पत्र पठाउँदै सबै स्थानीय तहलाई बजार अनुगमनका काममा गम्भीर हुन भनेको छ। पछिल्लो समय चामलमा भइरहेको मूल्यवृद्धिबारे स्थानीय तहले अनुगमन बढाउन आवश्यक रहेको विभागको भनाइ छ। 'हाल भारतबाट चामल निर्यातमा प्रतिबन्ध लगाइएको भन्ने बहानामा विभिन्न स्थानमा चामल आदि खाद्यान्न वस्तुको मूल्यवृद्धि भएको भनि समाचार एवं गुनासो प्राप्त भइरहेको साथै निकट भविष्यमा चाडपर्व नजिकिइरहेका बेला स्थानीय तहबाट पनि बजार अनुगमन गर्ने संवैधानिक एवं कानूनी व्यवस्थाअनुसार नियमित बजार अनुगमनका लागि सम्पूर्ण स्थानीय तहलाई लेखिपठाइ दिनहुन् सादर अनुरोध छ।' विभागले मन्त्रालयलाई पठाएको पत्रमा भनिएको छ।"
कैदीले लगाए झापा कारागारमा आगो,"झापा : जिल्ला कारागार भद्रपुरमा कैदीबन्दीबीच झडप भएको छ । झडपका क्रममा कारागारभित्र आगलागी समेत भएको छ । कारागारमा रहेका कैदी मनोज लावतीलाई सुनसरीको झुम्का कारागार सरुवा गर्ने निर्णयको विरोधमा कारागारका कैदीबन्दीहरु आन्दोलनमा उत्रिएका हुन्। कारागारभित्र ढुंगा हानाहान भइरहेको छ। कारागारभित्रबाट धुँवाको मुस्लो उडिरहेको देखिन्छ । भद्रपुर, मेचीनगर र विर्तामोडको दमकलले आगो निभाउने प्रयास गरिरहेको छ। सशस्त्र प्रहरी र नेपाल प्रहरीको ठूलो संख्या कारागार बाहिर तैनाथ गरिएको छ। थप विवरण आउन बाँकी छ।"
चोरी गरेको आरोपमा दुई जना पक्राउ,काठमाडौं : चोरीमा संलग्न रहेको आरोपमा दुई जना पक्राउ परेका छन्। पक्राउ पर्नेमा सिन्धुपाल्चोकको तौथलि गाउँपालिका७ घर भई हाल काठमाडौंको बुढानिलकण्ठ बस्ने ३२ वर्षीय विष्णु श्रेष्ठ र मकवानपुरको थाहा नगरपालिका९ घर भई हाल ठमेल बस्दै आएका ४५ वर्षीय विकास देउला रहेका छन्। काठमाडौं उपत्यका अपराध अनुसन्धान कार्यालयको टोलीले उनीहरूलाई बिहीबार ठमेलबाट पक्राउ गरेको हो। थप अनुसन्धान तथा कारबाहीका लागि प्रहरी वृत्त महाराजगञ्ज पठाइएको छ।
जंगली च्याउ खाँदा एक जनाको मृत्यु,"जाजरकोट : जंगली च्याउ खाँदा यहाँ एकको मृत्यु भएको छ भने एक सिकिस्त बिरामी छन्। विषालु च्याउ खाँदा बारेकोट गाउँपालिका४ का १८ वर्षीय तुलबहादुर सार्कीको आज मृत्यु भएको हो। मृतककी ५० वर्षीया आमा किविली सार्की सिकिस्त बिरामी परेको जनाइएको छ। आमा, छोराले जंगलबाट ल्याएको च्याउ खाएका थिए। च्याउ खाएलगत्तै आमाछोरा बेहोस भएका र केही समयमै छोराको मृत्यु भएको गाउँपालिका अध्यक्ष वीरबहादुर गिरीले बताए। आमा किविलीको स्थानीय लिम्सास्थित प्राथमिक स्वास्थ्य केन्द्रमा उपचार भइरहेको छ। उनलाई थप उचारका लागि दल्ली अस्पताल लैजाने तयारी भइरहेको निमित्त प्रमुख जिल्ला अधिकारी हरिश्चन्द्र शर्माले बताए। जंगलमा भेटिएका च्याउ पहिचान नगरेर जथाभावी नखान गाउँपालिका अध्यक्ष गिरीले स्थानीयलाई आग्रह गरेका छन्।"
सिमसारमा डुबेर किशोरको मृत्यु,विराटनगर : मोरङको सुन्दरहरैँचा नगरपालिका५ स्थित हसिया सिमसारमा डुबेर शुक्रबार दिउँसो एक किशोरको मृत्यु भएको छ। सुनसरीको इटहरी उपमहानगरपालिका३ घर भएका १६ वर्षीय अभिनन्दन आचार्यको मृत्यु भएको प्रहरीले जनाएको छ। प्रहरीका अनुसार साथीहरूसँग सिमसार घुम्न गएका आचार्य दिउँसो सवा ३ बजेतिर पौडी खेल्न भनेर बाँधको पानीमा छिरेका थिए। पौडी खेल्न नजान्ने उनको दहबाट बाहिर निस्कन नसक्दा डुबेर मृत्यु भएको प्रहरीको प्रारम्भिक अनुसन्धानबाट खुलेको छ। डुबेको ठाउँबाट शव निकालेर प्रहरीले पोस्टमार्टमका लागि बीपी कोइराला स्वास्थ्य विज्ञान प्रतिष्ठान धरान लगेको छ। इलाका प्रहरी कार्यालय बेलबारीका प्रहरी निरीक्षक उदय शम्शेर राणा नेतृत्वको टोलीले घटनाको अनुसन्धान गरिरहेको छ। प्रहरीका अनुसार किशोरसँगै घुम्न गएका अरू साथीहरू भने सकुशल छन्।
अवरुद्ध सालझण्डीढोरपाटन सडक सञ्चालन,"ढोरपाटन : अविरल वर्षाका कारण अवरुद्ध भएको सालझण्डीढोरपाटन सडक २३ घण्टापछि सञ्चालनमा आएको छ। बिहीबार दिउँसोदेखि अवरुद्ध भएको उक्त सडक २३ घण्टापछि आज सञ्चालनमा आएको ढोरपाटन नगरपालिकाका उपप्रमुख धनबहादुर कायत (कल्याण)ले जानकारी दिए। राष्ट्रिय प्राथमिकताको आयोजनाको बुर्तिबाङढोरपाटन सडक खण्डअन्तर्गत ढोरपाटन नगरपालिका५ र ६ को सिमानामा पर्ने दोगाडी पुलमा माथिबाट पहिरा खसेर सडक अवरुद्ध भएको थियो। सडक अवरुद्ध बनेपछि ढोरपाटन, बोबाङ, फल्लेघर लगायतका ठाउँबाट बुर्तिबाङ, पोखरा काठमाडौं, बुटवल जाने सवारी साधन अलपत्र परेका थिए। सडक सञ्चालनमा आएसँगै बाटोमा रोकिएका सबै सवारी साधन गन्तव्यतिर लागेका उपप्रमुख कायतले बताए। बिहीबार नै सडक खुलाउने प्रयास गरे पनि अविरल वर्षासँगै आएको ठूलो पहिराेका कारण खुलाउन नसकिएको उहाँको भनाइ थियो। आज बिहानैदेखि डोजर लगाएर सडक खुलाउने प्रयास गरिएको भन्दै दिउँसोदेखि नियमित सञ्चालन भइरहेको उपप्रमुख कायतले जानकारी दिए। 'हिजो वर्षाले गर्दा खुलाउन सकिएन, पहिरो पनि निकै ठूलो खसेको थियो, आज पनि बिहानैदेखि डोजर लगाएर काम गर्यौँ, अहिले सडक खुलेको छ', उनले भने, 'अहिले बाटो खुलेर यातायातका साधन सञ्चालन भइरहेका छन्।'"
टिकाहरिधनञ्जय क्रियाशील पत्रकारिता पुरस्कार स्थापना,"धनकुटा : नेपाल पत्रकार महासंघ धनकुटा शाखामा टिकाहरिधनञ्जय क्रियाशिल पत्रकारिता पुरस्कारको लागि अक्षय कोष स्थापना गरिएको छ। निष्पक्ष, उत्तरदायी, व्यावसायिक, खोजमूलक र विश्लेषणात्मक पत्रकारिताको माध्यमबाट जनतालाई सुसूचित गराउने कार्यमा महत्वपूर्ण योगदान पुर्याउने पत्रकारलाई पुरस्कृत गर्ने उद्देश्यले अक्षय कोष स्थापना गरिएको हो। नेपाल पत्रकार महासंघ, धनकुटा शाखाले सञ्चालन गर्ने धनकुटा नगरपालिका५ का समाजसेवी द्रोणप्रसाद गुरागाईंले आफ्ना स्वर्गीय आमा टिकादेवी गुरागाईं र वुवा हरि गुरागाईंको स्मृतिमा अक्षयकोष स्थापना गरेका हुन्। टिकाहरिधनञ्जय क्रियाशील पत्रकारिता पुरस्कारका लागि १ लाख, ११ हजार, १ सय, ११ बराबरको स्थापना गरिएको अक्षय कोष सञ्चालन तथा पुरस्कार सम्बन्धी सम्झौंता पत्रमा शुक्रवार द्विपक्षीय हस्ताक्षर गरिएको छ। सम्झौता पत्रमा नेपाल पत्रकार महासंघ धनकुटा शाखाका अध्यक्ष नगेन्द्र राई र अक्षयकोष दाता समाजसेवी द्रोर्ण प्रसाद गुरागाईंले हस्ताक्षर गरेका हुन्। सम्झौता पत्रमा हस्ताक्षर गर्दै समाजसेवी गुरागाईंले भनेधनकुटाको पत्रकारिताको वृद्धि र विकासको लागि टेवा पुगोस भन्ने उदेश्यले स्वर्गीय वुवाआमाको स्मृतिमा क्रियाशील पत्रकारलाई पुरस्कृत गर्ने उदेश्यले अक्षयकोष गरेको छु। गुरागाईंले यसअघि पनि पत्रकार महासंघ धनकुटा शाखाले संचालन गरेको पत्रकार कल्याण कोषको लागि २५ हजार नगद सहयोग गरेका थिए। नेपाल पत्रकार महासंघ धनकुटा शाखाका अध्यक्ष नगेन्द्र राईले धनकुटाको पत्रकारिताको विकासको लागि खुला हृदयले सहयोग गरेको भन्दै समाजसेवी गुरागाईंलाई धन्यवाद दिए। उनले सो अवसरमा गुरगाईंलाई खादा लगाएर सम्मान गर्नुको साथै मायाको चिनो समेत प्रदान गरेका थिए। उक्त पुरस्कार हरेक वर्ष पुस २३ गते नेपाल पत्रकार महासंघ धनकुटा शाखाको स्थापना दिवसका अवसरमा वितरण गरिने पत्रकार महासंघ धनकुटा शाखाका सचिव हरिबहादुर लम्जेलले बताए। उनका अनुसार अक्षयकोषमा रहेको साँवा रकमबाट प्राप्त व्याजको ९० प्रतिशत रकमबाट एक जना पत्रकारलाई पुरस्कृत गरिनेछ।"
त्रिविले स्नातक तहको प्रश्नपत्र अङ्ग्रेजी र नेपाली दुवैमा सोध्ने तयारी,"काठमाडौं : त्रिभुवन विश्वविद्यालयले स्नातक तहको प्रश्नपत्र अङ्ग्रेजी र नेपाली दुवै भाषामा सोध्ने गरी तयारी गरेको छ। परीक्षामा प्रश्नपत्र अङ्ग्रेजी माध्यममा सोधिने र अधिकांश क्याम्पसमा नेपाली माध्यमबाट पढाइ हुने हुँदा विद्यार्थीलाई सहज नभएको आवाज उठेपछि विश्वविद्यालयले सोको तयारी गरेको उपकुलपति डा धर्मकान्त बाँसकोटाले बताए। 'उक्त तहमा आगामी शैक्षिक सत्रदेखि दुवै भाषामा प्रश्नपत्र बनाउने गर्ने सोच बनाएका छौं। यसबारे अध्ययन गरिरहेका छौं तर नेपालीका साथै मातृभाषामा पनि प्रश्न सोध्नुपर्छ भन्ने सबाल आएमा कसरी समाधान गर्ने भन्ने हाम्रो सरोकारको विषय बन्नेछ,' उपकुलपति डा बाँस्कोटाले प्रतिनिधिसभाको शिक्षा, स्वास्थ्य तथा सूचना प्रविधि समितिको आजको बैठकमा सांसद्को प्रश्नको जवाफ दिँदै भने, 'अन्तर्राष्ट्रिय मान्यताअनुसार अङ्ग्रेजी भाषामा प्रश्न बनाउननै पर्ने हुन्छ। त्यसमा नेपाली भाषा थप्न सकिन्छ तर हरेक मातृभाषा पिच्छे प्रश्न सोध्न सकिँदैन।' मुलुकका एक सय २३ मातृभाषा बोलिन्छन्। हालः तीन लाख ४७ हजार दुई सय ६९ विद्यार्थी रहेको मुलुकको ठूलो उक्त विश्वविद्यालयमा एक हजार एक सय २४ सम्बन्धनप्राप्त र ६२ आङ्गिक क्याम्पस छन्।"
आँखा पाक्ने रोग देखिएपछि जनकपुरका विद्यालय एक साताका लागि बन्द,जनकपुरधाम : जनकपुरधाम उपमहानगरपालिकाका विद्यालयहरू एक साताका लागि बन्द भएको छ। आँखा पाक्ने रोगको प्रकोप बढ्दै गएपछि जनकपुरधामका विद्यालयहरू एक साताका लागि बन्द गर्ने निर्णय गरिएको हो। जनकपुरधाम उपमहानगरपालिकाले आँखा पाक्ने रोगको प्रकोप बढ्दै गएपछि सम्भावित जोखिम न्यूनीकरण गर्नका लागि आँखा अस्पतालबाट अनुरोध आएपछि साउन २१ गतेदेखि २६ गतेसम्म विद्यालय बन्द गर्ने निर्णय गरेको छ। जनकपुरधाम उपमहानगरमा पर्ने सम्पूर्ण सामुदायिक तथा संस्थागत विद्यालय तथा शिक्षण संस्थाहरू एक साताका लागि बन्द गरिएको निमित्त प्रमुख प्रशासकीय अधिकृत मिहिलाल यादवद्वारा जारी सूचनामा उल्लेख छ।
शनिबार देशका यी स्थानमा हुने छ वर्षा,"काठमाडौं : शनिबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार गण्डकी, लुम्बिनी कर्णाली र सुदूरपश्चिम प्रदेशका केही स्थानहरूमा र बाँकी प्रदेशको थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, गण्डकी, लुम्बिनी र सुदूरपश्चिम प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। शनिबार राति देशभर आंशिकदेखि सामान्य बदली रहने छ। कोशी, बागमती, गण्डकी, लुम्बिनी र सुदूरपश्चिम प्रदेशका केही स्थानहरूमा र बाँकी प्रदेशको एकदुई स्थानमा हल्कादेखि मध्यम वर्षाको सम्भावना रहेको छ। कोशी र सुदूरपश्चिम प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको महाशाखाले जनाएको छ।"
विद्यालयमा शौचालयको पर्खाल भत्किएर घाइते भएकी बालिकाको मृत्यु,"गुलरिया : बर्दियाको एक निजी विद्यालयको शौचालयको पर्खाल भत्किँदा घाइते भएकी बालिकाको मृत्यु भएको छ। जिल्लाको बढैयाताल गाउँपालिका७ तिल्कानामा रहेको रिभर क्विन्स बोर्डिङ स्कूलमा रहेको शौचालयको पर्खाल भत्किँदा बुधबार घाइते भएकी कक्षा ३ मा अध्ययनरत ९ वर्षीया मेरिना थारूको मृत्यु भएको हो। बढैयातालको फूलपुर निवासी उनको उपचारका क्रममा शुक्रबार मृत्यु भएको हो। बुधबार दिउँसो करिब पौने ३ बजे बालिका शौचालय गएकी थिइन्। महिला, पुरुष छुट्ट्याउन बनाइएको पर्खाल एक्कासी भत्किएपछि बालिकाको पेट तथा चिउँडोमा चोट लागेको थियो। बाँकेको नेपालगञ्जको बाँकेस्थित भेरी अस्पतालमा उपचार भइरहेकी बालिकाको शुक्रबार दिउँसो साढे १ बजे निधन भएको बढैयाताल गाउँपालिका शिक्षा शाखा प्रमुख विष्णु प्रसाद ढकालले बताए। 'भौतिक पूर्वाधार अपर्याप्तता रहेको स्कूलहरूलाई अनुगमनका क्रममा भौतिक पूर्वाधार लगायतका कुराहरू सुधार्न पालिकाले पटक पटक सुझाव दिँदै आएका थियौ। घटनाले साह्रै दुःखी बनाएको छ।' अब विद्यालयहरूलाई कडाईका साथ नियमन गर्ने उनको भनाइ छ। दिवंगत वालिकाका ठूलो बुवा बिर बहादुर चौधरीले विद्यालयको लापरबाहीले बालिकाको ज्यान गएको बताएका छन्। 'भतिजीको पेटमा पर्खाल पल्टिएर ठूलै चोट लागेको रहेछ। स्कूलले घटना गुपचुप राख्ने प्रयास गर्यो', उनले भने 'छरछिमेकीबाट अभिभावकले घटना थाहा पाएका थियौं। बालिकाको आन्द्रा तथा हिपको मांसपेसीहरु फुटेको थियो।' अस्पतालमा अप्रेशनबाट आन्द्रा जोडेपनि बालिकाको होस नआएपछि चिकित्सकले मृत घोषणा गरेको चौधरीले बताए। पीडित परिवारलाई राहत तथा न्याय नदिएसम्म परिवारले बालिकाको शव अस्पतालबाट नउठाउने बताएका छन्। विद्यालयमा अचानक घटना भएको सहायक प्रधानाध्यापक सुजाता राईले बताइन्। पीडित परिवारलाई नियम अनुसारको क्षतिपूर्ति दिने राईको भनाइ छ।"
राष्ट्रिय सुरक्षाको आयाम व्यापक र फराकिलो भइसकेको छ : उपप्रधानमन्त्री खड्का,"काठमाडौं : उपप्रधानमन्त्री एवं रक्षामन्त्री पूर्णबहादुर खड्काले राष्ट्रिय सुरक्षाको आयाम परम्परागत दृष्टिकोणबाट व्यापक र फराकिलो भइसकेको बताएका छन्। सैनिक कमाण्ड तथा स्टाफ कलेज, शिवपुरीको निरीक्षण भ्रमणका क्रममा आज तालिमरत शिक्षार्थी अधिकृतलाई सम्बोधन गर्दै उनले राष्ट्रिय सुरक्षा राजनीतिक, सामाजिक, आर्थिक एवं भौगोलिक लगायतका अन्य सबै पक्षको समग्र सुरक्षा भएको स्पष्ट पारे। 'राष्ट्रिय सुरक्षाको आयाम सैनिक शक्तिलाई मात्रै आधार बनाई बुझ्ने परम्परागत दृष्टिकोणबाट व्यापक र फराकिलो भइसकेको परिप्रेक्षमा यसले राष्ट्रको सार्वभौमिकता, राष्ट्रिय अखण्डता, सामाजिक, आर्थिक, सांस्कृतिक, पर्यावरणीय एवं मानवीय पक्ष लगायतलाई पनि सम्बोधन गर्नु उत्तिकै आवश्यक छ। यी विषयवस्तुलाई पनि तालिममार्फत तपाईंहरूले ग्रहण गर्नुहुनेमा विश्वास छ', उनले भने। विश्व परिवेशमा देखा परेका विभिन्न घटनाक्रमका कारण अन्तर्राष्ट्रिय सुरक्षा वातावरणमा आइरहेको परिवर्तन, सूचना एवं प्रविधिको तीव्र गतिमा भइरहेको विकासक्रमका साथै राष्ट्रिय रूपमा राजनीतिक, सामाजिक, सांस्कृतिक एवं आर्थिक क्षेत्रमा देखिएका परिवर्तनले राष्ट्रिय सुरक्षामा प्रत्यक्ष प्रभाव पारिरहेको उनको भनाइ थियो। उनले प्रत्येक राष्ट्रले आआफ्नो मूल्यमान्यता र मूल नीतिमा आधारित रहेर राष्ट्रिय सुरक्षालाई सुदृढ बनाउने प्रयासरत रहेको उल्लेख गरे। सो अवसरमा उपप्रधानमन्त्री खड्काले सैनिक कमाण्ड तथा स्टाफ कलेजलाई स्रोत र साधनको व्यवस्था गरी सर्वोत्कृष्ट शिक्षालयका रूपमा विकास गर्नुपर्नेमा जोड दिनुभयो। तालिमरत शिक्षार्थी अधिकृतलाई सम्बोधन गर्दै कलेजलाई सेन्टर फर एक्सिलेन्स बनाउने सन्दर्भमा रक्षा मन्त्रालय सदैव सकरात्मक रहेको उल्लेख गरे। उनले उच्चस्तरीय तालिम सञ्चालनका लागि राष्ट्रिय प्रतिरक्षा विश्वविद्यालय सञ्चालनमा नआउँदासम्म यहाँ सञ्चालन गरिने तालिमले नै राष्ट्रिय सुरक्षामा टेवा पुग्नेमा विश्वास व्यक्त गरे। 'राष्ट्रिय सुरक्षा, परराष्ट्र नीति तथा कूटनीति, राजनीतिक अर्थशास्त्र, अन्तर्राष्ट्रिय सम्बन्ध, शान्ति सेनासम्बन्धी विषय, राष्ट्रिय सुरक्षामा विभिन्न सरकारी तथा गैरसरकारी निकायबीचको समन्वयसम्बन्धी विषय, परम्परागत र आधुनिक, सैद्धान्तिक एवं व्यावहारिक शिक्षा दिँदै आइरहेको यस कलेजलाई भविष्यमा उत्कृष्ट शिक्षालय बनाउन रक्षा मन्त्रालयको सदैव सकारात्मक सहयोग रहनेछ', उनले भने।"
"दोलखा टोपाटार पहिरो: दुईको मृत्यु, दुई जना अझै बेपत्ता","दोलखा : जिल्लाको गौरीशङ्कर गाउँपालिका वडा नम्बर ७ मार्बु टोपाटारमा बिहीबार बेलुका गएको पहिरोमा परी एक बालकसहित दुई जनाको ज्यान गएको छ। दुई जना अझै बेपत्ता रहेका प्रहरीले जनाएको छ। अविरल वर्षाको कारण हिजो बेलुका आएको पहिरोमा परी टोपाटारका कृष्ण बहादुर मगर, उनको श्रीमती देवीमाया मगर, हरिलाल श्रेष्ठ र तीन वर्षको बालक प्रिन्स थामी बेपत्ता भएकोमा आज देवीमाया र सिता थामीको छोरा तीन वर्षीय प्रिन्स थामीको शव भेटिएको जिल्ला प्रहरी कार्यालय दोलखाका प्रहरी नायव उपरीक्षक दीपक खड्काले बताए। पहिरोले स्थानीय कृष्णबहादुर मगरको घर पुरै बगाएको तथा हरिलाल श्रेष्ठ, यज्ञ थामी, टपेन्द्र गुरुङ र घनश्याम खत्रीको घर पूर्ण रुपमा क्षति भएको वडा नम्बर ७ का वडा अध्यक्ष सोनाम शेर्पाले जानकारी दिए। पहिरोमा परी ४० वर्षीय यज्ञहादुर थामी, उनको श्रीमती ३९ वर्षीया धनकुमारी थामी तथा बुहारी सिता थामी घाइते भएको वडाध्यक्ष शेर्पाले बताए। घाइते तीनै जनालाई उपचारका लागि काठमाडौं लगिएको प्रहरीले जनाएको छ। घाइते यज्ञ थामी र उनको श्रीमती धनकुमारी थामीलाई हेलिकप्टरबाट काठमाडौंको केएमसीमा लगिएको थियो भने बुहारी सिता थामीलाई स्थानीय अस्पतालमा प्राथामिक उपचारपछि एम्बुलेन्सबाट थप उपचारको लागि काठमाडौं लगिएको प्रहरीले जनाएको छ। पहिरोले वडा नम्बर ८ सल्लेको ३०३२ घर उच्च जोखिममा रहेको स्थानीय समाजसेवी कुमार तमाङले बताए। सल्लेबाट सुरु भएको पहिरोले नै टोपाटारको घर बगाएको तमाङको भनाइ छ। पहिरोमा परी दुईजना अझै बेपत्ता छन् बेपत्ता हुनेमा सोही स्थानका ६० वर्षीय कृष्णमगर र ४९ वर्षीय हरिलाल श्रेष्ठ रहेका छन्। पहिरोमा बेपत्ता २ जनाको नेपाली सेना, जनपद र सशस्त्र प्रहरीसहित स्थानीयले खोजी गरिरहेका छन्। पहिरोले गौरीशंकर८ खारेको सल्लेमा ५ घर बगाएको छ। थप १५ घर विस्थापित बनेका छन्। पहिरोमा स्थानीयका ६२ वटा बाख्रा र एक भैंसी पनि मरेका छन्।"
"झापा कारागारभित्रको तनावपूर्ण स्थिति डेढ घण्टापछि साम्य, प्रहरीले चलायो गोली","झापा : भद्रपुरस्थित झापा जिल्ला कारागारमा आन्दोलित बनेका कैदीबन्दी साम्य बनेका छन्। शुक्रबार करिब साढे २ बजेदेखि आन्दोलित बनेका कैदीबन्दीहरुले कारागारभित्रै टायर बालेर विरोध प्रदर्शन गर्नुका साथै प्रहरीमाथि ढुंगा प्रहार गरेका थिए । उत्तेजित बनेका कैदीबन्दीहरूले कारागारको पर्खाल र भवनको छतमा चढेर घरेलु हातहतियारसहित नाराबाजी गरेपछि घटनालाई साम्य बनाउने प्रहरीले हवाई फाइरिङसमेत गरेका थिए। पुरुषतर्फका कैदीबन्दीहरु उत्तेजित बन्दै कारागारको पर्खाल र भवनको छतमा चढेर भाग्न खोज्दा प्रहरीले सात राउन्ड गोली र ५ राउन्ड टेयर ग्यास हवाई फाइरिङ गरेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। कर्तव्य ज्यान मुद्दाका कैदी मनोज लावतीलाई सुनसरीको झुम्का कारागार सरुवा गर्ने निर्णयको विरोधमा करिब १५ सय कैदीबन्दी उनको पक्षमा एकै पटक आन्दोलित बनेका थिए। कैदीबन्दीहरू आन्दोलित बन्दा करिब डेढ घण्टा कारागारभित्र तनावपूर्ण स्थिति बनेको थियो। सशस्त्र प्रहरी र नेपाल प्रहरीको ठूलो सङ्ख्यामा कारागार बाहिर तैनाथ गरिएको थियो। कैदीबन्दीहरूले झापा कारागार प्रशासन पक्षको निर्णयविरुद्ध चर्को नाराबाजीसमेत गरेका थिए। कारागारभित्र लगाइएको आगो भद्रपुर, मेचीनगर, बिर्तामोड, दमक, कमल लगायतको दमकले नियन्त्रणमा लिएको थियो। कारागारभित्रको तनावपूर्णस्थिति डेढ घण्टापछि साम्य बनेको झापाका प्रमुख जिल्ला अधिकारी शिवराम पोखरेलले जानकारी दिए। अवस्था साम्य बनेपछि कारागारका चौकीदार पक्षसँग वार्ता गरिएको बताउँदै प्रजिअ पोखरेलले भने, तत्काल कैदी लावतीलाई सरुवा नगर्ने र कारागार विभागको निर्देशनअनुसार अगाडि बढ्ने सहमति भएको छ। कारागारभित्र कुनै ठूलो भौतिक तथा मानवीय क्षति नभएको उनको भनाइ छ।"
नेपालकै उत्कृष्ट १० भित्र पर्न सफल शुभारम्भ कलेजका छात्र अन्सारी सम्मानित,"सिमराः स्नातक तह दोस्रो वर्षको परीक्षामा उत्कृष्ट अंक ल्याउँदै नेपालको दसौं स्थानमा उत्तीर्ण हुन सफल बारा जीतपुरसिमराका रयान अन्सारीलाई शुक्रबार कलेजले सम्मान गरेको छ। सिमरामा एक कार्यक्रमको आयोजना गर्दै शुभारम्भ कलेजले ७७ प्रतिशतसहित उतीर्ण भएका छात्र अन्सारीलाई सम्मान गरेको हो। जीतपुरसिमरा उपमहानगरपालिका ५ बकुलिया घर भएका अंसारी नेपाल भरीमै उत्कृष्ट १० भित्र पर्दै स्नातक दोस्रो वर्षको परीक्षामा उत्तीर्ण भएका थिए। कलेजले छात्र अन्सारीसहित उनका बुवा आसमहम्मदलाई समेत सम्मान गरेको छ। जीतपुरसिमरा उपमहानगरपालिकाका नगर उपप्रमुख भोलाप्रसाद अधिकारी, मधेस विश्वविद्यालयका उपकुलपति डा दीपक शाक्य, जीतपुरसिमरा नगर उद्योग वाणिज्य संघका अध्यक्ष मोहन शर्मा लामिछाने र कलेका अध्यक्ष लालप्रसाद पुडासैनीले अन्सारीलाई सम्मान गरेका थिए। कलेजले अन्सारीसहित दोस्रो वर्षको परीक्षामा उत्तीर्ण भएका अन्य २१ विद्यार्थीलाई समेत सम्मान गरेको थियो। दोस्रो वर्षको परीक्षामा शुभारम्भ कलेजका ६ जना विद्यार्थी प्रथम र १६ जना विद्यार्थी द्वितीय श्रेणीमा उत्तीर्ण भएका थिए। सम्मान कार्यक्रमलाई सम्बोधन गर्दै उपप्रमुख अधिकारीले शैक्षिक क्षेत्रको विकासका लागि उपहानगरपालिकाले तीन करोड विनियोजन गरेको बताए। शिक्षा क्षेत्रको विकास नभएसम्म समृद्ध समाजको कल्पना गर्न नसकिने भन्दै उपप्रमुख अधिकारीले शिक्षा क्षेत्रमा सुधार ल्याउन उपमहानगरपालिकाको कार्यालयले काम गरिरहेको बताए। यसैगरी मधेस विश्वविद्यालयका उपकुलपति डा शाक्यले शैक्षिक स्तर सुधार गर्ने कार्यसँगै विद्यार्थी पनि अध्ययनका लागि मानसिक रुपमा तयार हुनुपर्ने बताएका छन्। विद्यार्थीले अन्य गतिविधिलाई भन्दा पनि अध्ययनमा केन्द्रीत हुन जरुरी रहेको बताए। जीतपुरसिमरा नगर उद्योग वाणिज्य संघका अध्यक्ष लामिछानेले शुभारम्भ कलेजको शैक्षिक स्तरको प्रशंसा गरेका थिए। सिमराको विद्यार्थीले उत्कृष्ट अंकसहित देशभरीमै १०औं स्थानमा परीक्षा उत्तीर्ण गर्नु गौरवको विषय रहेको लामिछानेले बताए।"
गोली हानेर रोहितको हत्या गरेपछि पत्ता लाग्यो गिरोह,"विराटनगर : सुनसरी र मोरङका विभिन्न स्थानमा असारयता मात्रै आधा दर्जनभन्दा बढी शृङ्खलावद्ध लुटपाटका घटना भएका छन्। लुटपाटका क्रममा गिरोहले गोली हानेर एक जनाको हत्या नै गरेको छ। जंगल क्षेत्रमा नियमित लुटपाट भइरहेपनि वास्तविकता पत्ता लगाउँदै घटनामा संलग्नलाई पक्राउ गर्न प्रहरीले सकिरहेको थिएन। लुटपाट एवं डकैतीको बढ्दो शृङ्खलाले जंगलको बाटो हुँदै गन्तव्यसम्म पुग्नुपर्ने सर्वसाधारण असुरक्षित बनिरहेका थिए। तर, अहिले हत्या, लुटपाट एवं डकैतीमा संलग्न हतियारधारी गिरोहका चार जनालाई प्रहरीले पक्राउ गरिसकेको छ। फरार रहेका अन्य केही व्यक्तिको खोजी जारी छ। मिहीन अनुसन्धान गर्दै प्रहरी गिरोहसम्म पुग्न सफल भएको हो। मोरङको लेटाङ नगरपालिका४ स्थित जंगलमा असार १३ गते साँझ ७ बजेतिर खुकुरी देखाएर अप्सरा भनिने कृष्णमाया तामाङमाथि लुटपाट गरियो। प्रदेश १०२०५० प ९३८६ नम्बरको स्कुटरमा कानेपोखरीबाट लेटाङतर्फ जाँदै गर्दा लेटाङ६ की तामाङको साथमा भएको १५ हजार रूपैयाँ नगद र मोबाइल तीन जनाको समूहले लुटेर लग्यो। घटनाका प्रत्यक्षदर्शी लेटाङ४ का खड्गबहादुर श्रेष्ठमाथि खुकुरी प्रहार गरियो। प्रदेश १०२०४४ प ७४७३ नम्बरको मोटरसाइकलमा लेटाङबाट कानेपोखरीतर्फ आउँदै गरेका श्रेष्ठले घटना देखेका थिए। मोटरसाइकल रोकेर बुझ्न खोज्दा दाहिनो पातोमा खुकुरी प्रहार गरेर गिरोह फरार भयो। उपचारपछि श्रेष्ठ घर फर्किसकेका छन्। मोरङको केराबारी गाउँपालिका३ मा असार १३ गते बिहान १०:३० बजेतिर खुकुरी देखाएर लुटपाट गरियो। गाउँपालिकाको कृषि शाखामा कार्यरत कर्मचारी विशाल रिजालको साथबाट मोबाइल र तीन हजार रूपैयाँ नगद लुटेर लगियो। त्यही समूहले साँझ लेटाङ पुगेर अर्को घटना गराएको हुनसक्ने प्रहरीको विश्लेषण छ। सुनसरीको धरानस्थित सर्दु खोलादेखि नहडा जाने जंगलको सडकमा असार २३ गते बिहान ९ः३० बजेतिर एक दम्पती लुटिए। धरानबाट प्रदेश १०२०४९ प ५७९० नम्बरको मोटरसाइकलमा प्रकाशपुरतर्फ जाँदै गरेका डिल्ली राउत र उनकी पत्नी विमला विष्ट राउतमाथि तीन जनाको समूहले खुकुरी देखाएर लुटपाट मच्चाएको हो। राउत दम्पतीको साथबाट मोबाइल, सुनको दुई तोलाको सिक्री, पाँच आनाको अर्को सिक्री, आधा तोलाको औंठी, पर्स, नगद १५ हजारलगायतका सामान लुटिएको कोसी प्रदेश प्रहरी कार्यालय विराटनगरका प्रवक्ता एसपी ऋषिराम कँडेलले जानकारी दिए। उनका अनुसार असार २३ गते नै साँझ ५:३० बजेतिर मोरङको पथरीशनिश्चरे नगरपालिका१ मा खुकुरी देखाएर लेटाङ नगरपालिका८ का ३७ वर्षीय ओमप्रकाश रानामगरमाथि लुटपाट गरियो। रानामगरको साथमा भएको मोबाइल र चार हजार रूपैयाँ तीन जनाको समूहले लुटेर लगेको एसपी कँडेलले बताए। उनका अनुसार अनुसन्धानबाट धरानमा लुटपाट मच्चाएकै गिरोहले त्यही दिन पथरीशनिश्चरे पुगेर अर्को घटना गराएजस्तो देखिन्छ। असार ८ गते धरान उपमहानगरपालिका१७ स्थित खैरेनी जंगलमा एक जना महिलामाथि लुटपाट भएको थियो। असार ३१ गते धरानबाट सुनसरीको कालाबन्जार जाँदै गरेका एक व्यक्तिसमेत लुटिए। दुवै घटनाका पीडितको नाम प्रहरीले सार्वजनिक गरेको छैन। लुटपाटमै संलग्न गिरोहले साउन ५ गते साँझ ५:२० बजेतिर इटहरी उपमहानगरपालिका२० सेउती पुलनजिकै विराटनगर महानगरपालिका५ का २८ वर्षीय रोहित चौधरीको गोली हानेर हत्या गर्यो। गम्भीर घाइते चौधरीलाई उपचारका लागि बीपी कोइराला स्वास्थ्य विज्ञान प्रतिष्ठान धरान पुर्याउनसाथ चिकित्सकले मृत घोषित गरेका हुन्। २८ औं जन्मदिन मनाउने क्रममा घुमघामका लागि धनकुटाको मुलघाटसम्म पुगेर फर्कने क्रममा लुटेरा समूहले चारकोसे जंगलको बीचमा गोली हानेपछि चौधरी विराटनगरस्थित घरसम्म जीवितै पुग्न पाएनन्। विराटनगर फर्किने क्रममा चौधरी र उनीसँगै रहेकी युवती सेउती पुलनजिकै जंगलमा रोकिएका थिए। युवतीले लगाएको सिक्री र साथमा रहेको ब्याग तीन जनाले लुट्न खोजे। चौधरीले प्रतिकार गरेपछि उनीमाथि लुटेरा समूहले गोली प्रहार गरेको खुलेको छ। लुटपाट हुन आँटेपछि उनले धेरै हल्लाखल्ला गरे। प्रतिकारमा उत्रिए, प्रहरी स्रोतले भन्यो, लागूऔषध सेवन गरेको गिरोहले उनको दाहिने कोखामा गोली हान्यो। छटपटाउँदै र धरखराउँदै सडकमा आइपुगेपछि चौधरी बेहोस भए। गिरोहले युवतीको सुनको ४ आनाको सिक्री, मोबाइल र लेडिज ब्याग लुटेर लगेको प्रहरीले जनाएको छ। प्राविधिक पक्षसहित विभिन्न कोणबाट घटनाको अनुसन्धान सुरु गरेको प्रहरी अन्ततः गिरोहसम्म पुग्न सफल भएको हो। कोसी प्रदेश प्रहरीका प्रवक्ता एसपी कँडेलका अनुसार एक ठाउँमा लुटपाट गरेपछि घटनामा संलग्न गिरोह तत्काल अर्को ठाउँमा स्थानान्तरण भइहाल्ने गरेको पाइयो। एकान्त ठाउँ र जंगलमा ढुकेर बस्ने गिरोहले मानिसको साथबाट नगद, गहना र मोबाइल लुट्ने गरेको देखियो। घटनास्थल आसपासमा प्रहरीको मुभमेन्ट बढाएपछि तत्काल अर्को ठाउँमा पुग्दा रहेछन्, उनले भने, अर्कोतिर पनि घटना गराइहाल्ने गरेको पाइयो। लुटपाट एवं डकैतीमा लागूऔषध सेवनकर्ता र अपराधिक पृष्ठभूमिका व्यक्तिहरुको संलग्नता रहेको खुलेको छ। गिरोहलाई साथमा भएको सामान थपक्क दियो भने केही नगरिकन छाडिदिने र प्रतिकार गर्यो भने चैं आक्रमणसमेत गर्ने गरेको पाइएको कँडेलले बताए। प्रायजसो घटनामा तीन जनाको प्रत्यक्ष संलग्नता देखिएको छ। हतियार देखाएर त्रसित बनाइसकेपछि वरपर रेकी गर्दै लुटपाट गर्ने गरेको पाइयो, एसपी कँडेल भन्छन्। गिरोहका चार जना पक्राउ चौधरीको हत्या घटनाको अनुसन्धान अघि बढाएको प्रहरीले हत्या र शृङ्खलावद्ध लुटपाटमा संलग्न गिरोहलाई पक्राउ गरिसकेको छ। हतियार (पेस्तोल) सप्लाइ गर्नेदेखि चौधरीको हत्या र विभिन्न लुटपाटमा संलग्न गिरोहलाई पक्राउ गरिएको सुनसरी प्रहरीका प्रवक्ता डीएसपी राजकुमार राईले बताए। उनका अनुसार चौधरीको हत्यामा संलग्न थप दुई जना बिहीबार पक्राउ परे। पक्राउ पर्नेमा झापाको भद्रपुर नगरपालिका१ पृथ्वीनगर घर भइ धरान८ भोटेपुल बस्दै आएका ३० वर्षीय प्रकाश लिम्बू र विराटनगर महानगरपालिका१५ जनपथ टोलका ४१ वर्षीय अज्जु भनिने अजयकुमार शर्मा रहेको राईले बताए। उनका अनुसार लिम्बू धरान र शर्मा विराटनगरबाट पक्राउ परेका हुन्। हत्यामा संलग्न लेटाङ१ का ३५ वर्षीय दीपक तिम्सिना र धरान १० का ३४ वर्षीय अनसन तामाङ साउन १६ गते नै पक्राउ परेका थिए। दुवै जनालाई कोसी प्रदेश प्रहरी प्रमुख डीआईजी राजेशनाथ बास्तोलाले गत बुधबार विराटनगरस्थित प्रदेश प्रहरी कार्यालयमा पत्रकार सम्मेलनको आयोजना गरेर सार्वजनिक गरेका हुन्। बास्तोलाका अनुसार तिम्सिना र तामाङलाई हत्यामा प्रयोग गरिएको सेमी अटोमोटिक पेस्तोल, नौ राउन्ड गोली, दुई थान म्यागजिन, पाँचवटा कालो झोला, चारवटा लेडिज ब्याग, दुईवटा खुकुरी, पाँचवटा मोबाइल, औंठी र गोलीको खोकासहित पक्राउ गरिएको हो। पहिचान गरेर हत्यारालाई पक्राउ गर्न डीआईजी बास्तोलाले प्रदेश प्रहरी कार्यालय विराटनगर, नेपाल प्रहरी प्रदेश कार्यालय धरान, जिल्ला प्रहरी कार्यालय सुनसरी, इलाका प्रहरी कार्यालय इटहरी र धरानबाट संयुक्त टोली परिचालन गरेका थिए। अनुसन्धानलाई नतिजामूलक बनाउन उनले प्रदेश प्रहरी कार्यालयका एसएसपी जयराज सापकोटाको नेतृत्वमा विशेष अनुसन्धान टोलीसमेत खटाए। हत्याराको पहिचान र पक्राउका लागि नेपाल प्रहरी प्रदेश कार्यालय धरानका एसपी भीम दाहाल, जिल्ला प्रहरी कार्यालय सुनसरीका एसपी प्रभुप्रसाद ढकाल, डीएसपी राजकुमार राई र इलाका प्रहरी कार्यालय इटहरीका डीएसपी माधवप्रसाद काफ्लेलगायत सक्रिय भए। सुनसरी प्रहरी प्रमुख एसपी प्रभुप्रसाद ढकालका अनुसार रोहितको हत्यामा तिम्सिना, तामाङ र लिम्बूको प्रत्यक्ष संलग्नता देखिएको छ। उनीहरु तीनै जना धरानबाट पक्राउ परेका हुन्। रोहितमाथि अपराधिक पृष्ठभूमिका तिम्सिनाले गोली प्रहार गरेको खुलेको छ, ढकालले भने, लुटेरा गिरोहलाई चौधरीको हत्यामा प्रयोग गरिएको पेस्तोल शर्माले उपलब्ध गराएको पत्ता लाग्यो। लागूऔषध मुद्दामा चार वर्ष आठ महिना कैद सजाय भुक्तान गरेर चार महिनाअघि छुटेका शर्मा पछिल्लो समय अपराधिक समूहलाई हतियार सप्लाई गर्ने धन्दामा संलग्न रहेको एसपी ढकालले बताए। उनका अनुसार पक्राउ परेका तिम्सिना जबरजस्ती करणी मुद्धामा १० वर्ष कैद भुक्तान गरेर दुई महिनाअघि छुटेका थिए। तामाङ लागूऔषध मुद्धामा छ महिना कैद भुक्तान गरेर दुई वर्षअघि छुटेका हुन्। आपराधिक पृष्ठभूमि खुलिनसकेका लिम्बू लागूऔषधका प्रयोगकर्ता रहेको प्रहरीले जनाएको छ। गोली हानी हत्या गरेको घटनासँग जोडेर पक्राउ परेकाविरुद्ध कर्तव्य ज्यान मुद्दा चलाउन प्रहरीले अदालतबाट म्याद थप गरी अनुसन्धान अघि बढाएको छ। इलाका प्रहरी कार्यालय इटहरीका डीएसपी माधवप्रसाद काफ्ले नेतृत्वको टोलीले घटनाको थप अनुसन्धान गरिरहेको हो। गिरोहविरुद्ध चलाइने अरु मुद्दाका बारेमा टुंगो लाग्न बाँकी रहेको प्रहरीले जनाएको छ। गिरोहले हतियार देखाएर लुटपाट गर्दै पैसा कमाउने उदेश्य राखेको देखिन्छ, डीआईजी बास्तोलाले भने, प्रारम्भिक अनुसन्धानबाट उत्तरी मोरङदेखि पश्चिम सुनसरीसम्मको जंगलबीचका लुटपाटलगायतका अपराधमा यही गिरोह संलग्न रहेको पत्ता लाग्यो। लुटपाट गर्ने शैली, संलग्न व्यक्तिको संख्या, पीडितबाट प्राप्त उनीहरुको हुलिया, अनुसन्धानबाट जुटाइएको विवरणलगायतले सबैजसो घटनामा एउटै गिरोहको संलग्नता देखिएको उनले बताए। जुन घटनामा पनि हतियार देखाएर मोबाइल, गरगहना र नगद लुटपाट गरेको देखिन्छ, डीआईजी बास्तोलाले भने, प्रतिकारमा उत्रिएका कारण रोहितको चैं हत्या नै गरेको पाइयो। उनका अनुसार गिरोहले विभिन्न लुटपाटका घटनामा संलग्नता स्वीकार गरिसकेको छ। योजनावद्ध तरिकाले घटना गराउने हैनन्। एकान्त र जंगलको बीचमा बाटो ढुकेर बस्दा भेटिनेहरुमाथि लुटपाट गर्ने गरेको पाइयो, बास्तोला भन्छन्, प्राविधिक हिसाबले अनुसन्धान गर्दै जाँदा प्रहरीले ठूलो सफलता प्राप्त गरेको छ। मानवीय चहलपहल कम हुने एकान्त स्थान छानेर गिरोहले घटना गराउने गरेको खुल्यो। उनका अनुसार पक्राउ परेका सबै लागूऔषधका दुर्व्यसनी हुन्। लुटेका बस्तु जोगवनी पुर्याएर बिक्री लुटपाट गरिएका मोबाइल, गहनासमेतका वस्तु गिरोहले भारतको जोगवनी पुर्याएर बिक्री गर्ने गरेको पत्ता लागेको छ। चौधरीको हत्यामा संलग्नहरु घटनापछि जंगलैजंगल भागेर इटहरी हुँदै विराटनगर निस्किएको अनुसन्धानबाट खुल्यो। सिक्री र मोबाइल भारतको जोगवनीमा लगेर बेचेको प्रहरीले पत्ता लगायो। युवतीबाट लुटिएको ब्याग इटहरीकै जंगलबाट प्रहरीले फेला पारेको छ। चौधरीको हत्यामा प्रयोग गरिएको पेस्तोल त्यसअघि लुटिएका गहनासँग साटेर नेपाल भित्राएको समेत खुलेको छ। पेस्तोल जोगवनीबाटै ल्याइरहेको रहेछ। गिरोहले सुन दिएपछि शर्माले पेस्तोल उपलब्ध गराएको पत्ता लाग्यो, प्रहरी स्रोतले भन्यो, गिरोहले यताबाट लुटेको गहना र मोबाइल जोगवनीमा पुर्याएर बिक्री गर्ने गरेको स्थान तथा किन्ने व्यक्तिको पहिचान भएको छ। थप कारबाहीका लागि भारतीय प्रहरीसँग समन्वय भइरहेको छ। भारतको जोगवनीमा अपराधिक पृष्ठभूमि भएका व्यक्तिसँग शर्माको सम्पर्क देखिएको र उनीहरुसँग कनेक्सन मिलाएर हतियार नेपाल भित्राउने धन्दामा उनको संलग्नता रहेको प्रहरीको भनाइ छ। जोगवनीमा शर्माको सम्पर्कमा रहेका हतियार कारोबारीको पनि पहिचान भइसकेको प्रहरीले जनाएको छ। भारतीय कारोबारीमार्फत अन्य लुटेरा समूहलाई समेत उनले हतियार उपलब्ध गराएको हुनसक्ने प्रहरीको अनुमान छ। शर्मा विगतका अरु दुईचारवटा घटनामा संलग्न रहेको देखिन्छ। उनको अपराधिक पृष्ठभूमिका बारेमा थप अनुसन्धान भइरहेको छ, प्रहरीका एक अधिकारी भन्छन्, नेपाल र भारतका अपराधिक गिरोहसँग उनको कनेक्सन देखिएको छ। अपराधमा संलग्नले माग गरेअनुसार नेपालमा भित्राएर हतियार बेच्ने गरेको पाइयो। प्रहरीका अनुसार नेपाल अहिलेसम्म कसकसलाई हतियार दिएभन्ने खुल्न बाँकी छ। तर, नेपालतिर पेस्तोल सप्लाइ गर्ने धन्दामा शर्मा संलग्न रहेको बताइएको छ।"
कर्णालीमा चार प्रतिशतमा मात्रै जीवन बिमाको पहुँच,"दैलेख : कर्णालीको कुल जनसंख्याको ४ प्रतिशत नागरिक जीवन बिमाको पहुँचमा रहेको पाइएको छ। राष्ट्रिय जनगणना २०७८ अनुसार कर्णाली प्रदेशको कुल जनसंख्या १६ लाख ८८ हजार चार सय १२ छ। नेपाल बिमा प्राधिकरण कर्णाली प्रदेश कार्यालयको तथ्यांक अनुसार गत जेठ मसान्तसम्म कर्णालीका चार प्रतिशत नागरिक मात्रै बिमाको पहुँचमा छन्। बिमा शुल्क संकलनको अवस्थाका आधारमा कर्णालीमा जीवन बिमा गर्ने नागरिकको संख्या न्यून रहेको कार्यालयले जनाएको छ। यो संख्या देशका सात प्रदेशको तुलनामा सबैभन्दा कम हो। प्रदेशगत तथ्यांकमा बागमतीमा सबैभन्दा बढी ४४९ प्रतिशत नागरिक जीवन बिमाको पहुँचमा छन्। कर्णालीमा सक्रिय जीवन बिमालेखको संख्या दुई लाख १७ हजार ६ सय ५० रहेको प्राधिकरणको कर्णाली प्रदेश कार्यालय प्रमुख पदमप्रसाद सोडारीले बताए। प्राधिकरणले कर्णालीवासीमा बिमाको पहुँच अभिवृद्धि गर्न जीवन तथा निर्जीवन बिमकसँग नियमित छलफल, बिमा अभिकर्ता, सर्भेयर तथा क्षति मूल्यांकनकर्तासँग अन्तरक्रिया, स्थानीय सरकार, जिसस, प्रहरी लगायतसँग छलफल तथा अन्तरक्रिया कार्यक्रमहरू गरिरहेका छौँ, सोडारीले भने। कर्णालीका १० वटै जिल्लामा जीवन बिमकको शाखा र उपशाखा कार्यालयसहित एक सय १० वटा रहेको तथ्यांक छ। सोडारीका अनुसार निर्जीवन बिमा गर्ने संख्या पनि कर्णालीमा न्यून छ। बिमा शुल्क संकलनको आधारमा कर्णालीमा निर्जीवन बिमाको पहुँच १४ प्रतिशतमात्रै छ। सम्पति, सामून्द्रिक, मोटर, कृषि बाली, लद्यु तथा विविधसहित कर्णालीमा ५६ हजार ८ सय ९२ निर्जीवन बिमालेख रहेको सोडारीले बताए। उनका अनुसार गत पौष मसान्तसम्मको कर्णालीमा निर्जीवन बिमकको संख्या शाखा र उपशाखासहित ४५ वटा छन्। कर्णालीमा बिमा क्षेत्रमा थुप्रै चुनौतीहरू रहेको सोडारीको भनाई छ। पत्रकारहरूसँगको छलफलमा सोडारीले भने कर्णालीमा जनचेतनाको कमी, प्रदेशमा बिमा नीति तथा कानून नहुनु, भौगोलिक कठिनाइ, वित्तीय शिक्षाको अभाव, बेरोजगारी तथा न्यून आयस्तर लगायतका चुनौती छ। कर्णालीमा वित्तीय क्षेत्रमा वित्तीय क्षेत्रमा काम गर्ने संघ संस्थाहरूको न्यून उपस्थिति, वित्तीय क्षेत्रमा काम गर्ने संस्थाहरूमा समन्वयको अभाव रहेको सोडारीको भनाइ छ। प्राधिकरणले कर्णालीमा बीमितको हितमा काम गरिरहेको उनको दाबी छ। कर्णाली प्रदेश सरकारका आर्थिक मामिला तथा योजना मन्त्री बेदराज सिंहले बिमालाई शहर बजारमा मात्र केन्द्रित नगरि गाउँगाउँसम्म पुर्याउनुपर्ने बताए। उनले कर्णालीका दुरदराजका नागरिकसम्म बिमाको पहुँच विस्तार गर्न प्रदेश सरकारले सहयोग र सहजीकरण गर्ने बताए। कर्णालीमा बिमा क्षेत्रमा देखिएका समस्याहरू समाधानका लागि आवश्यक सहयोग प्रदेश सरकारले गर्ने मन्त्री सिंहको भनाइ छ। कर्णाली प्रदेश सरकारले नेपालमै पहिलो पटक कर्णालीका सबै नागरिकको दुर्घटना बिमा गरिसकेको छ। प्रदेश सरकारले २०७६ मा विपद् जोखिम विरुद्ध सम्पूर्ण कर्णालीवासीको सामूहिक दुर्घटना बिमा गरेको थियो। चालु आर्थिक वर्षमा प्रदेश सरकारले सम्पूर्ण कर्णालीवासी, राष्ट्रसेवक र गैरसरकारी संघसंस्थामा कार्यरत कर्मचारीको सामूहिक विपद् जोखिम दुर्घटना बिमा कार्यक्रमलाई निरन्तरता दिएको छ। विपदबाट हुनसक्ने सम्भावित जोखिम हस्तान्तरण गर्न सरकारी बिमा कम्पनीमार्फत कर्णाली प्रदेशभित्रका घरहरूको बिमा गर्न प्रदेश सरकारले पाँच करोड रुपैयाँ विनियोजन गरेको छ।"
कञ्चनपुरमा चार दिनदेखि बेपत्ता व्यक्ति मृत भेटिए,"स्थानीयले बाख्रा चराउन जाने क्रममा नदीको किनारमा खनेको माटो देखेपछि बिहीबार साँझ प्रहरीलाई खबर गरेका थिए । कञ्चनपुर : कञ्चनपुरमा चार दिनदेखि बेपत्ता एकजना मृत भेटिएका छन् । कृष्णपुर नगरपालिका२ बङ्क नवदुर्गा टोलका ३५ वर्षीय कुवेर दमाई मृत भेटिएका हुन् । उनको शव घरदेखि करिब पाँच सय मिटर टाढा बन्द नदी किनारमा गाडिएको अवस्थामा फेला परेको इलाका प्रहरी कार्यालय झलारीका प्रहरी निरीक्षक सूर्यबहादुर शाहीले जानकारी दिए। स्थानीयले बाख्रा चराउन जाने क्रममा नदीको किनारमा खनेको माटो देखेपछि बिहीबार साँझ प्रहरीलाई खबर गरेका थिए । दमाई सोमबारदेखि बेपत्ता थिए । 'खाल्डोमा सडेगलेको अवस्थामा शव फेला परेको छ', उनले भने, 'हत्या गरिएको हो वा अन्य कारणले मृत्यु भई शव गाडिएको भन्नेबारे पत्ता लगाउन अनुसन्धान जारी छ ।' शव परीक्षणका लागि महाकाली प्रादेशिक अस्पताल महेन्द्रनगर पठाइएको छ । रासस"
सामाखुसी खोलामाथि निर्माण गरिएको स्ल्याब हटाउन थालियो,"काठमाडौं : काठमाडौंको सामाखुसी खोलामाथि निर्माण गरिएको स्ल्याब हटाउन सुरुआत गरेको छ। काठमाडौं महानगरपालिका नगर प्रहरीको टोलीले बसुन्धराबाट चौकी, रानीबारी, रेडन, म्हैपी हुँदै विष्णुमती भएर बहने सामाखुसी खोलामाथि निर्माण गरिएको स्ल्याब हटाउन थालेको हो। महानगर प्रहरीका प्रहरी नायब उपरीक्षक पूर्णचन्द्र भट्टले बसुन्धरादेखि म्हैपीसम्म बहने सामाखुसी खोलामाथि निर्माण गरिएको स्ल्याब हटाउन थालिएको जानकारी दिए। काठमाडौं महानगरपालिकाले उक्त खोलामा झन्डै तीन किलोमिटर स्ल्याब हटाउन लागेको हो। हालसम्म बसुन्धरादेखि चौकी, रानीबारी हुँदै रेडन पुलसम्मको स्ल्याब हटाइसकिएको र म्हैपी क्षेत्रको हटाउने काम जारी रहेको प्रहरी नायब उपरीक्षक भट्टले बताए। सामाखुसी खोलालाई पुरानै स्वरुपमा ल्याउनका लागि एक महिनादेखि काठमाडौं महानगरपालिकाले स्ल्याब हटाउन थालेको हो। खोला मिचेर बनाइएका घरहरु पनि बिस्तारै भत्काउने महानगरपालिकाले जनाएको छ। महानगरपालिकाले खोलाको दायाँबायाँ बाटो निर्माण गरे वृक्षरोपण गर्नेसमेत जनाएको छ। यही साउन ७ गते उक्त खोलामा भानुभक्त स्कुलमा अध्ययनरत १३ वर्षीय बालक साजन मगर खसेका थिए। उनको शव बिहीबार मात्र फेला परेको प्रहरीले जनाएको छ।"
यौन दुर्व्यवहारको आरोप लागेका शिक्षक बनेपाबाट पक्राउ,"काभ्रे : छात्रामाथि यौन दुव्र्यवहार गरेको आरोप लागेका काभ्रे जिल्लाको पनौती नगरपालिका २ मा रहेको कुशादेवी माविको गणित शिक्षक छविरमण गौतमलाई प्रहरीले पक्राउ गरेको छ। इलाका प्रहरी कार्यालय बनेपाका प्रमुख डीएसपी रेशम बोहराका अनुसार शुक्रबा गौतमलाई पक्राउ गरिएको जानकारी दिए । शिक्षक गौतमविरुद्ध विद्यालयको छात्राहरूले किटानी जाहेरी दिएपछि अनुसन्धान गर्न गौतमलाई बनेपा नगरपालिका वडा नं ८ बाट पक्राउ गरिएको बोहोराले जानकारी दिए । किटानी जाहेरी परेका गौतममाथि आजै बाट थप अनुसन्धान हुने प्रहरीले जनाएको छ । शिक्षक गौतमविरुद्ध बालयौन दुरपयोग कसुरमा मुद्दा चलाउने गरि आजै जिल्ला अदालतमा म्याद थपको लागि तयारी रहेको डीएसपी बोहोराले अन्नपूर्णलाई जानकारी दिए । गत बुधबार सो विद्यालयका ११ जना छात्राहरूले आफूहरूमाथि शिक्षक गौतमले यौन दुर्व्यवहार गरेको भन्दै इलाका प्रहरी कार्यालय बनेपामा विद्यालयका प्रधानाध्यापक, विद्यालय व्यवस्थापनका पदाधिकारी सहितको रोहबरमा ११ जना छात्राले किटानी जाहेरी दिएका थिए। कुशादेवी माविमा गणित विषय पठाउने गौतमले पटकपटक छात्रामाथि यौन दुर्व्यवहार गर्दै आएको पाइएको छ। यसअघि पनि उनलाई यस्तै प्रकृतिको घटनामा माफी माग्न लगाएर उन्मुक्ति पाएका स्थनीयहरूले मंगलबार वडामा भएको भेलामा बताएका थिए । घटना भएको ५ दिनपछि मात्र किटानी जाहेरी दर्ता भएको हो । शिक्षक गौतम ९ वर्षदेखि उक्त विद्यालयमा पठाउँदै आएका थिए । कक्षा १० मा पढ्ने छात्राहरुले गत शुक्रबार विद्यालयमा शिक्षक गौतमले यौन दुर्व्यवहार गरेको भनि सामूहिक निवेदन दिएका थिए । सोही निवेदनका आधारमा विद्यालय व्यवस्थापन समितिको बैठकले गौतमलाई स्पष्टिकरण लिएको स्पष्टिकरण चित्तबुझ्दो नभएपछि आइतबारदेखि विद्यालयमा हाजिर नगराउने निर्णय गरिएको समितिको अध्यक्ष कृष्ण थापाले बताए ।"
६ राजदूतमा सर्वसम्मत अनुमोदन,"काठमाडौं : संसदीय सुनुवाइ समितिबाट ६ जनाको नाम राजदूतमा सर्वसम्मत अनुमोदन भएको छ। सरकारले विभिन्न मुलुक तथा कूटनीतिक नियोगका लागि सिफारिस गरेका ६ जना राजदूतको संसदीय सुनुवाइ गरेर नाम अनुमोदन गरेको हो। संसदीय समितिले बुधबार तीन र बिहीबार तीनजनाको सुनुवाइ गरेको हो। सरकारबाट सिफारिस भएर आएका राजदूतहरूको नाम सुनुवाइ समितिको बिहीबारको बैठकले सर्वसम्मत अनुमोदन गरेको समितिका सभापति ज्ञानेन्द्रबहादुर कार्र्कीले जानकारी दिए। संसदीय सुनुवाइ समितिको कार्यविधि २०८० को दफा १९ अनुसार प्रस्तावित व्यक्तिहरूले योग्यता, अनुभव, पद वहन गर्ने विषयमा आआफ्ना धारणासँगै ४ वर्षीय कार्ययोजना पेस गरेका थिए। सभापति कार्कीले अनुमोदनका विषयमा भने, प्रस्तावित राजदूतहरूले गरेको प्रस्तुतिकरण र प्राप्त उजुरीहरूमाथि समितिले विस्तृतरूपमा छलफल गरी समितिको बिहीबार बसेको बैठकले प्रस्तावित सबै व्यक्तिहरूलाई प्रस्ताव गरिएको पदमा नियुक्तिका लागि संघीय संसद्को संयुक्त बैठक र संयुक्त समिति कार्य सञ्चालन नियमावली २०८० को नियम २६ को उपनियम ५ बमोजिम अनुमोदन गरेको छ। सभापति कार्कीका अनुसार प्रस्तावित ६ जना राजदूत उपर ५ वटा उजुरी परेका थिए। ५ वटा उजुरीमध्ये ३ वटा सैद्धान्तिक प्रकृतिका उजुरी परेका थिए भने बाँकी दुई वटा उजुरी व्यक्ति केन्द्रित थिए। सरकारले दुई साताअघि न्युयोर्कस्थित संयुक्त राष्ट्रसंघको नेपाल नियोगमा आवासीय प्रतिनिधिमा लोकबहादुर थापा, स्विटजरल्याण्ड जेनेभास्थित संयुक्त राष्ट्रसंघीय नियोगका आवासीय प्रतिनिधि रामप्रसाद सुवेदी, फ्रान्सको राजदूतमा सुधीर भट्टराई, थाइल्यान्डको राजदूतमा धनबहादुर ओली, संयुक्त अरब इमिरेट्सको राजदूतमा तेजबहादुर क्षेत्री, कुवेतको राजदूतमा घनश्याम लम्सालको नाम सिफारिस गरेको थियो। ६ जना नै परराष्ट्रका सहसचिव हुन्। अनुमोदन गरिएको ६ जनाको नाम सम्बन्धित देशमा एग्रिमोका लागि पठाइने र स्वीकृत भएपछि राष्ट्रपतिले नियुक्त गरेपछि मात्र उनीहरू सम्बन्धित देशमा जानेछन्। सरकारले विभिन्न देश तथा कूटनैतिक नियोगका लागि सिफारिस गरेका ६ राजदूत समावेशी नभएको भन्दै सांसदहरूले बुधबार परराष्ट्र मन्त्री एनपी साउदमाथि प्रश्न उठाएका थिए। संसदीय सुनुवाइ समितिको बैठकमा सांसदहरूले संविधानले व्यवस्था गरेको समावेशी समानुपातिक सिद्धान्तअनुसार राजदूत सिफारिस नगरिएको आवाज उठाएका थिए। सांसद जीवन परियारले संविधानको धारा २८३ मा समावेशी सिद्धान्तबमोजिम नियुक्त गर्नुपर्ने व्यवस्था रहेको बताउँदै सरकार यसबारेमा गम्भीर हुनुपर्ने जोड दिए। उनले एकैपटक ६ जना राजदूत सिफारिस गर्दा समावेशीतालाई ध्यान नदिइएको आरोप लगाएका थिए। अर्का सांसद महेशकुमार बर्तौलाले प्रस्तावित गरिएका राजदूतका विषयमा लैंगिक रूपमा समावेशी नभएको बारे उल्लेख गरेका थिए।"
इलाममा तीन हजार बढीलाई चस्मा वितरण,इलाम : इलाममा एक वर्षमा करिब तीन हजारलाई चस्मा वितरण गरिएको छ। जिल्लाको विभिन्न स्थानमा सञ्चालन गरिएको शिविरबाट तीन हजार ९३१ जनालाई चस्मा वितरण गरिएको हो। गत आर्थिक वर्षमा १५ हजार ४५१ जनाको आँखा परीक्षण गरिएको नेपाल नेत्र ज्योति संघका सचिव प्रकाश भट्टराईले बताए। संघ र विराटनगर आँखा अस्पतालले गत वर्ष इलामका विभिन्न ठाउँमा चलाएको शिविरमा छ हजार ८७१ जनालाई औषधि प्रयोग गर्दै निको हुने आँखाको समस्या देखिएको आँखा तथा कान उपचार केन्द्र फिक्कलका प्रमुख पुष्कर झाले जानकारी दिए।
सामाखुसी खोलामाथिको ढलान भत्काउँदै महानगर,"काठमाडौं : महानगरपालिकाले सामाखुसी खोलामाथिको ढलान भत्काउने कामलाई तीव्रता दिएको छ । सामाखुसी खोला नै छोपिने गरि ढलान राख्दा दुर्घटनाको जोखिम बढेको र दुर्घटना भइहाले उद्दारमा समस्या हुने भन्दै महानगरले ढलान भत्काउने कामलाई तीव्रता दिएको हो । खोलामाथि ढलान बनाउन नपाउने भएपनि स्थानीयले मापदण्ड विपरीत खोलामाथि ढलान बनाएको महानगरको भनाइ छ । महानगरले सामाखुसी,रानीबारी लगायतका क्षेत्रको सबै ढलान हटाउने जनाएको छ । केहि दिनअघि सामाखुसीमा एक बालक खसेर बेपत्ता भएपछि खोलामाथि रहेको ढलानस्ल्यावका कारण उद्दारमा समस्या भएको थियो ।"
डेंगुबाट बच्न विराटनगरमा 'लामखुट्टेको लार्भा खोज र नष्ट गर' अभियान,"विराटनगर : विराटनगर महानगरपालिकामा डेंगुका बिरामी बढ्न थालेपछि खोज र नष्ट अभियान महानगरले सञ्चालन गरेको छ । असारको तेस्रो साताबाट विराटनगर महानगरपालिकामा देखिएका डेंगु बिरामीको संख्या हालसम्म १८ पुगेको छ। डेंगुका बिरामी दिनप्रतिदिन बढ्दै गएपछि विराटनगर महानगरपालिकाले खोज नष्ट गर्ने अभियान सञ्चालन गरेको हो । एक साताअघिसम्म १० जनामा देखिएको डेंगु हाल १८ जनामा देखा परेको महानगरका स्वास्थ्य महाशाखा प्रमुख हैदर अलिले जानकारी दिए । शुक्रबारबाट महानगरले १९ वटै वडामा डेंगु रोगको रोकथाम र नियन्त्रणका खोज र नष्ट गर अभियान चलाएको हो । शुक्रबार बिहान ७ बजेदेखि ९ बजेसम्म १९ वटै वडामा डेंगु सार्ने लामखुट्टेको लार्भा खोज्ने र नष्ट गर्ने अभियान सञ्चालन गरेको स्वास्थ्य प्रमुख अलिले बताए । सबै वडामा सामाजिक संघसंस्था,विद्यालय,स्वास्थ्य संस्था, टोल संगठन,राजनीतिक दललगायतको सहभागीतामा घरघरमा पुगेर डेंगु सार्ने लामखुट्टेको लार्भा खोज्ने र नष्ट गर्ने अभियान सञ्चालन गरिएको हो। डेंगु रोगको रोकथाम र नियन्त्रणका लागि विराटनगर महानगरपालिकामा सरसरफाइमा कार्यररत ३० जना कर्मचारीलाई बिहीबार खोज र नष्ट सम्बन्धी प्रशिक्षण समेत दिएको थियो । टायर,ड्रम,गमला,फ्रिज,कुलरसहित लामो समयदेखि जमेको पानीमा डेंगु सार्ने लामखुट्टे बस्ने गर्दछ । डेंगु नियन्त्रणको सबैभन्दा प्रभावकारी उपाय घरभित्र र वरिपरि पानी जम्न नदिनु नै रहेको उनले बताए । धरानलगायतका विभिन्न स्थानमा डेंगु रोगको संक्रमण फैलिएपछि महानगरले डेंगुको संक्रमण रोकथाम र नियन्त्रणको अभियानलाई तीव्रता दिएको हो । प्रदेशमा डेंगुको बिरामी दिनादिन बढ्ने क्रम नरोकिए विराटनगरमा सञ्चालन भएको कोभिड अस्पताललाई डेंगु बिरामीको उपचार गर्ने अस्पतालको रुपमा विकसित गर्ने भएको छ । स्थानीय सरकार,प्रदेश र संघीय सरकारले संक्रमण नरोकिए डेंगु अस्पताल बनाउने निर्णय गरेको स्वास्थ्य महाशाखा प्रमुख हैदरले जानकारी दिए ।"
काठमाडौ विश्वविद्यालयमा नौलो उपकरण प्रदर्शनी,"काठमाडौंः काठमाडौं विश्वविद्यालयमा साउन २३ देखि २५ गतेसम्म अत्यधिक नौलो उपकरणहरू प्रर्दशनी हुने भएको छ। बिहीबार काठमाडौंमा पत्रकार सम्मेलन गर्दै उक्त जानकारी दिइएको हो। ती अत्यधिक प्रविधि मार्फत पानीमा आर्सेनिक, सोडियम र पोटासियमको अवस्था, माटोमा आद्रता, खानेकुरामा हुने इनर्जी भ्यालु, प्रदूषणको मात्रा लगायतलाई उपकरणहरू मार्फत परीक्षण गर्न सकिन्छ। त्यतिमात्रै नभएर औद्योगिक तथा क्लिनिकल टेस्टिङ, डीएनए एक्सट्याक्टर, क्यान्सर उपचार तथा मोनिटरिङ, कोभिड टेस्ट लगायतका उच्च प्रविधियुक्त उपकरणहरू प्रदर्शनीमा रहने छ। बृहत् प्रर्दशनी एकीकृत ग्रामीण विकास कार्यक्रम तथा नेपाल टेक्नोलोजी इनोभेसन सेन्टरले गर्न लागेको हो। इनोभेसन सेन्टर काठमाडौं विश्वविद्यालयको परिसरमा छ। काठमाडौं विश्वविद्यालयका प्रोफेसर राजेन्द्र ज्ञवालीले विशेषगरी स्वास्थ्य, कृषि, ऊर्जा तथा उद्यम सम्बन्धी उपकरणहरू प्रदर्शनी हुने जानकारी दिए। यस परियोजनाका लागि कोरिया इन्टरनेशनल कोअपरेसन एजेन्सी (कोइका)ले १० मिलियन डलर उपलब्ध गराएको छ। उक्त परियोजना कोरियाको जोनबक नेशनल युनिभर्सिटी (जेबीएनयु)ले व्यवस्थापन गर्दै आएको छ। यस परियोजना मार्फत विश्वविद्यालयभित्र तथा बाहिर ३५ वटा अनुसन्धान तथा व्यापारिक आइडियाका लागि सीड फन्डिङ उपलब्ध गराएको छ। यसबाट इनोभेटिभ कामको सुरुवाती चरणमा रहेकाहरूलाई कोइकाले सहयोग गरेको छ।"
त्रिशूली र कालीगण्डकीको सङ्गमस्थलमा नुहाउँदै गरेका एकजना बेपत्ता,त्रिशूली र कालीगण्डकीको सङ्गमस्थलमा नुहाउँदै गरेका भुसाललाई नदीले बगाएर बेपत्ता बनाएको जिल्ला प्रहरी कार्यालयका प्रहरी नायब उपरीक्षक मोहनबहादुर खाणले जानकारी दिए। बेपत्ता भुसालको खोजी भइरहेको छ। तनहुँ : तनहुँको देवघाट गाउँपालिका५ स्थित बेणी सङ्गममा कालीगण्डकी नदीले बगाएर आज एकजना बेपत्ता भएका छन्। बेपत्ता हुनेमा दाङको तुलसीपुर उपमहानगरपालिका१२ का ३२ वर्षीय लोकेन्द्र भुसाल रहेका छन्। त्रिशूली र कालीगण्डकीको सङ्गमस्थलमा नुहाउँदै गरेका भुसाललाई नदीले बगाएर बेपत्ता बनाएको जिल्ला प्रहरी कार्यालयका प्रहरी नायब उपरीक्षक मोहनबहादुर खाणले जानकारी दिए। बेपत्ता भुसालको खोजी भइरहेको छ। रासस
आज यी प्रदेशमा हुनेछ भारी वर्षा,"महाशाखाका अनुसार उक्त रेखाको पूर्वी भाग केही दिनमा सरदर स्थानभन्दा उत्तरतर्फ सर्ने क्रममा छ। सोही मौसमी प्रणालीका कारण आगामी तीन दिन देशका विभिन्न स्थानमा वर्षाको सम्भावना छ। काठमाडौं : नेपालमा मनसुनी वायुको प्रभावका साथै भारतको झारखण्ड आसपासको क्षेत्रमा रहेको न्यूनचापीय प्रणालीको आंशिक प्रभाव छ। साथै मनसुन न्यूनचापीय रेखा पश्चिमतिर सरदर स्थानभन्दा उत्तर र पूर्वतिर सरदर स्थानको दक्षिणतिर अवस्थित रहेको जल तथा मौसम विज्ञान विभाग मौसम पूर्वानुमान महाशाखाले जनाएको छ। महाशाखाका अनुसार उक्त रेखाको पूर्वी भाग केही दिनमा सरदर स्थानभन्दा उत्तरतर्फ सर्ने क्रममा छ। सोही मौसमी प्रणालीका कारण आगामी तीन दिन देशका विभिन्न स्थानमा वर्षाको सम्भावना छ। महाशाखाले जारी गरेको मौसम पूर्वानुमान बुलेटिनमा हाल देशभर आंशिकदेखि सामान्य बदली रही कोशी, गण्डकी र सुदूरपश्चिम प्रदेशका थोरै स्थानमा र बाँकी प्रदेशको एकदुई स्थानमा हल्का वर्षा भइरहेको छ। दिउँसो देशका पहाडी भूभागका केही स्थानमा र बाँकी भूभागको थोरै स्थानमा हल्कादेखि मध्यम वर्षाको सम्भावना छ। कोशी, बागमती, गण्डकी, लुम्बिनी र सुदूरपश्चिम प्रदेशका एकदुई स्थानमा मेघगर्जन चट्याङसहित भारी वर्षाको सम्भावना छ। लुम्बिनी, गण्डकी, र बागमती प्रदेशको तराई भूभाग र मधेस प्रदेशका थोरै स्थानमा हावाहुरीको पनि सम्भावना छ। राति पनि बागमती, गण्डकी र सुदूरपश्चिम प्रदेशका एकदुई स्थानमा मेघगर्जन चट्याङसहित भारी वर्षाको सम्भावना छ।"
आँखा पाक्ने समस्या देखिएपछि दुई दिन विद्यालय बन्द,"चितवन : विद्यालयमा आउने बालबालिकामा आँखा पाक्ने समस्या बढ्दै गएपछि खैरहनी नगरपालिकाका विद्यालयहरू दुई दिनका लागि बन्द गरिएको छ। पालिकाभित्र रहेका विद्यालय तथा क्याम्पस साउन २१ र २२ गते दुई दिनका लागि बन्द गरिएको हो। नगर शिक्षा अधिकारी राजु बानियाले विद्यालय आउने विद्यार्थीमध्ये ४० प्रतिशतमा आँखा पाक्ने समस्या देखिएपछि विद्यालय बन्द गरिएको जानकारी दिए। सामुदायिक विद्यालयमा परीक्षा सकिएर वर्षे बिदा भएकाले संस्थागत विद्यालय र क्याम्पसहरू बन्द गरिएको उनले बताए। बानियाका अनुसार अहिलेको बिदा विद्यालयले हिउँदे र बर्षे बिदाबाट कट्टा हुने गरी गरिएको मिलान गर्नुपर्नेछ। यस पालिकामा सामुदायिक विद्यालय २७, संस्थागत विद्यालय २२ र कलेज चार रहेका छन्। यहाँ १७ हजार पाँच सय विद्यार्थी अध्ययन गर्दै आएका छन्। मौसममा आएको परिवर्तनसँगै एडिनो भाइरस कन्जङ्ग्टिवाइटिसका कारण बालबालिकामा आँखा पाक्ने समस्या देखिएको नगर स्वास्थ्य अधिकारी निर्मल घिमिरेले जानकारी दिए। उनका अनुसार यो संक्रमण पाँचदेखि सात दिनमा निको हुन्छ। यसबाट बच्नका लागि आँखाका बिरामीको संसर्गमा नआउने, कालो चस्मा लगाउने, आँखा परीक्षण गरी औषधिको प्रयोग गर्ने, सफा पानीले नियमित आँखा सफा गर्ने, नियमित साबुन पानीले हात धुने, तौलिया, रुमाल, लत्ताकपडा तथा शृङ्गारका सामानहरू साझा रुपमा प्रयोग नगर्ने घिमिरेले बताए।"
हतियार सप्लाइ गर्नेदेखि हत्यामा संलग्न गिरोह पक्राउ,"विराटनगर : विराटनगर महानगरपालिका५ का २८ वर्षीय रोहित चौधरीको गोली हानेर हत्या गरिएको घटनामा संलग्न थप दुईजना पक्राउ परेका छन् । प्रहरीले यस घटनामा प्रयोग गरिएको हतियार (पेस्तोल) सप्लाइ गर्नेदेखि हत्यामा संलग्न रहेका चारजनालाई हालसम्म पक्राउ गरिसकेको छ । सुनसरी प्रहरीका प्रवक्ता डीएसपी राजकुमार राईले हत्याकाण्डको अनुसन्धानका क्रममा धरान र विराटनगरबाट थप दुईजनालाई बिहीबार पक्राउ गरिएको जनाकारी दिए । पक्राउ पर्नेमा झापाको भद्रपुर नगरपालिका१ पृथ्वीनगर घर भइ सुनसरीको धरान उपमहानगरपालिका८ भोटेपुल बस्दै आएका ३० वर्षीय प्रकाश लिम्बू र विराटनगर महानगरपालिका१५ जनपथ टोलका ४१ वर्षीय अज्जु भनिने अजयकुमार शर्मा रहेको राईले बताए । उनका अनुसार हत्यामा लिम्बूको प्रत्यक्ष संलग्नता छ । घटनामा प्रयोग गरिएको पेस्तोल शर्माले हत्यामा संलग्न गिरोहलाई उपलब्ध गराएको प्रारम्भिक अनुसन्धानबाट खुलेको डीएसपी राईले बताए । चौधरीको हत्यामा संलग्न मोरङको लेटाङ नगरपालिका१ का ३५ वर्षीय दीपक तिम्सिना र सुनसरीको धरान १० का ३४ वर्षीय अनसन तामाङ यसअघि पक्राउ परिसकेका छन् । कोसी प्रदेश प्रहरी प्रमुख डीआईजी राजेशनाथ बास्तोलाले गत बुधबार विराटनगरस्थित प्रदेश प्रहरी कार्यालयमा पत्रकार सम्मेलनको आयोजना गरेर तिम्सिना र तामाङलाई सार्वजनिक गरेका थिए । डीआईजी बास्तोलाका अनुसार हत्यामा प्रयोग गरिएको पेस्तोल र ७ राउन्ड गोलीसहित तिम्सिना र तामाङलाई पक्राउ गरिएको हो । चौधरीको गत साउन ५ गते धरानको सेउती पुलनजिकै गोली हानेर हत्या गरिएको हो । २८ औं जन्मदिन मनाउने क्रममा घुमघामका लागि धनकुटाको मुलघाटसम्म पुगेर विराटनगरस्थित घर फर्कने क्रममा लुटेरा समूहले चारकोसे जंगलको बीचमा चौधरीमाथि गोली हानेको थियो । गम्भीर घाइते चौधरीलाई बीपी कोइराला स्वास्थ्य विज्ञान प्रतिष्ठान धरान पुर्याउनसाथ चिकित्सकले मृत घोषित गरेका हुन् । सुनसरी प्रहरी प्रमुख एसपी प्रभुप्रसाद ढकालका अनुसार घुमफिर सकेर विराटनगर फर्किने क्रममा चौधरी र साथमा रहेकी युवती सेउती पुलनजिकै जंगलमा रोकिएका थिए । सोही क्रममा लुटेरा समूहले युवतीले लगाएको सिक्री र पैसा लुटपाट गर्न खोज्यो,उनले भने,चौधरीले प्रतिकार गरेपछि उनीमाथि गोली प्रहार गरिएको खुलेको छ । एसपी ढकाल लुटपाट गर्ने गिरोहमा संलग्न अपराधिक पृष्ठभूमिका तिम्सिनाले चौधरीमाथि गोली प्रहार गरेको बताउँछन् । उनका अनुसार लुटेरा समूहलाई विराटनगर घर भएका शर्माले हतियार उपलब्ध गराएको खुलेको छ । शर्माको संलग्नता अपराधिक समूहलाई हतियार सप्लाई गर्ने धन्दामा देखिएको प्रहरीको भनाइ छ । शर्मा र लिम्बूको अपराधिक पृष्ठभूमिका बारेमा थप अनुसन्धान भइरहेको एसपी ढकालले बताए । प्रहरीका अनुसार पक्राउ परेका तिम्सिना र तामाङ यसअघि मोरङको लेटाङदेखि पश्चिम सुनसरीको चतरा जंगलबीचमा भएका विभिन्न चारवटा अपराधिक घटनामा संलग्न रहेको पत्ता लागेको छ । पक्राउ परेका तिम्सिना जबरजस्ती करणी मुद्धामा १० वर्ष कैद भुक्तान गरेर दुई महिनाअघि छुटेका थिए । तामाङ लागुऔषध मुद्दामा ६ महिना कैद भुक्तान गरेर दुई वर्षअघि छुटेको प्रहरीले जनाएको छ ।"
सडक फराकिलो बनाइँदै,"बागलुङ : बागलुङको जैमिनी नगरपालिकाले कुश्मिसेरा बजार क्षेत्रको सडक फराकिलो बनाउने प्रकिया अघि बढाएको छ। नगरपालिकाले बजार क्षेत्रमा सडक मापदण्ड कायम गराउनका लागि अवैध संरचना हटाउन नगर प्रमुख सहितको टोलीले बजारको अनुगमन गरी आग्रह गरेको उपप्रमुख हरिहर शर्माले बताए। उनले बजारवासी र व्यवसायीहरूलाई अवैध संरचना हटाउन, सडक मापदण्ड मिचेर व्यापारिक सामग्रीहरू नराख्न र जथाभावी सावरी पार्किङ नगर्न अन्तिम पटकलाई आग्रह गरिएको बताए। हामीले नगरको मुकाम कुश्मिसेरा बजार क्षेत्रको अनुगमन गरी बजार वासी र व्यवसायीहरूलाई अन्तिम पटकको लागि अवैध संरचना हटाउन र सडक मापदण्ड मिचेर व्यापारिक सामग्री नराख्न आग्रह गरेका छौं, उपप्रमुख शर्माले भने,बजारवासी र व्यवसायीहरूले अटेर गरेमा नगरपालिकाले डोजर लगाएर अवैध संरचना हटाउने छ। सडक क्षेत्राधिकार भित्र बनेबनाइएका घर, टहरा, पर्खाल, ट्रस, छाना, रेलिङ, अव्यवस्थित रुपमा टिकट काउन्टर लगायत अन्य ससाना व्यवसाय गर्ने टंकी जस्ता संरचनाहरू तथा सडकमा राखिएका निर्माण सामग्रीहरू, रड, साइनबोर्ड हटाउन नगरले अनुरोध गरेको हो। नगरपालिकाको कुश्मीशेरा बजारका अधिकांश संरचना स्थानीय आफैले हटाएका छन्। हाम्रो बजार क्षेत्रका अधिकांश कच्ची तथा पक्की घर मापदण्ड कार्यान्वयनको मारमा परे, केही घर त पुनः प्रयोग गर्न नमिल्नेगरी फालिएका छन्, जैमिनी नगरपालिका१ कुश्मीशेराका वडाध्यक्ष विष्णु आचार्यले भने,पालिका मुकाम भएकाले कुश्मीशेरा बजारबाटै सडक मापदण्ड कायम गराउने काम सुरु भएको हो। नगरपालिकाले मुकामको मुल सडक ८ मिटर र भित्री सडक ६ मिटर कायम हुनुपर्ने मापदण्ड बनाएको छ। स्थानीयले आफ्नै सक्रियतामा अधिकांश संरचना हटाएकाले नगरपालिकाले संरचना भत्काउन नपरेको आचार्यले बताए। केही बाँकी अवैध संरचना रहेकाले हटाउन आग्रह गरेका छौं, वडाध्यक्ष आचार्यले भने,अटेर गरेमा अब पालिकाले हटाउँछ।"
"पर्सामा बढ्दो आपराधिका गतिविधि, एक वर्षमा ४९ बलात्कारका घटना","वीरगन्ज : पर्सामा बलात्कार, हत्यालगायत गम्भीर अपराधका घटनाहरू बढेको पाइएको छ। पर्सामा अघिल्लो आर्थिक वर्ष २०७८७९ को तुलनामा गत आर्थिक वर्ष २०७९८० मा बलात्कार, हत्या लगायतका गम्भीर अपराधका घटनाहरु बढेको जिल्ला प्रहरी कार्यालय पर्साले जनाएको छ । जिल्ला प्रहरी कार्यालय पर्सामा अघिल्लो आर्थिक वर्ष २०७८७९ मा जबरजस्ती करणी (बलात्कार), जबरजजस्ती करणी उद्योग , कर्तव्य ज्यान (हत्या), बाल यौन दुर्व्यवहार , मानव बेचबिखन गरी गम्भीर अपराध सम्बन्धी ६६ वटा मुद्दा दर्ता भएका थिए । तर गत आर्थिक वर्ष २०७९८० मा भने उक्त अपराधको संख्या बढेर ७८ वटा मुद्दा दर्ता भएको पर्साका प्रहरी उपरीक्षक कोमल शाहले जानकारी दिए । प्रहरी उपरीक्षक शाहका अनुसार ,गत आर्थिक वर्षमा सबै भन्दा बढि बलात्कार र बलात्कार सम्बन्धी घटना भएका छन् । गत आर्थिक वर्षमा जिल्ला प्रहरी कार्यालय पर्सामा बलात्कारका ४९ र बलात्कारको प्रयासका ५ वटा गरी ५४ वटा मुद्दा दर्ता भएको शाहले जानकारी दिए । अघिल्लो आर्थिक वर्षमा भने पर्सा प्रहरीमा बलात्कारका ३४ र बलात्कारको प्रयासका १३ वटा गरी ४७ वटा मात्र मुद्दा दर्ता भएका थिए । पर्सामा गत आर्थिक वर्षमा अघिल्लो आर्थिक वर्षको भन्दा बलात्कार र बलात्कारको प्रयासका गरी ७ वटा घटना बढी भएको प्रहरी उपरीक्षक शाहले बताए । यस्तै पर्सा प्रहरीमा गत आर्थिक वर्षमा कर्तव्य ज्यान (हत्या) सम्बन्धी १६ वटा मुद्दा दर्ता भएका छन् । अघिल्लो आर्थिक वर्षमा भने कर्तव्य ज्यान सम्बन्धी ११ वटा मात्र मुद्दा दर्ता भएका थिए । यसैगरी पर्सा प्रहरीमा गत आर्थिक वर्षमा बाल यौन दुव्र्यवहारका ४ र मानव बेचबिखनका पनि ४ वटा मुद्दा दर्ता भएको प्रहरी उपरीक्षक शाहले बताए । जबकि अघिल्लो आर्थिक वर्षमा भने बालयौन दुव्र्यवहारका १ र मानव बेचबिखनका ७ वटा मुद्दा दर्ता भएका थिए । जिल्ला प्रहरी कार्यालय पर्सामा बलात्कार सम्बन्धी मुद्दा दर्ताको संख्या बढ्नुको विभिन्न कारण रहेको प्रहरी उपरीक्षक शाहले बताए । गाउँघरमा पछिल्लो समय विवाहको उमेर नपुगेका किशोरी आफ्नो प्रेमीसँग भागेपछि किशोरीका अभिभावकले प्रहरी कार्यालयमा जबरजस्ती करणीको मुद्दा दर्ता गराउने गरेका कारण पनि बलात्कारका मुद्दा दर्ताको संख्या बढेको उनको भनाइ छ। यसका साथै लिभिङ टुगेदरमा रहेका प्रेमीप्रेमिकाबीच पछि गएर सम्बन्ध बिग्रिएपछि प्रेमिका (युवती वा महिला) ले प्रेमीविरुद्ध बलात्कारको मुद्दा दर्ता गराउने गरेका कारणले पनि बलात्कार सम्बन्धी मुद्दा दर्ताको संख्या बढि देखिए उनले बताए । शाहले भने,केहि त वास्तविक रुपमै जबरजस्ती करणीका घटना भएका छन् ,तर त्योसँगै केटासँग भागेका केटी (१८ वर्ष भन्दा कम उमेरका ) का अभिभावकले आफ्नी छोरीको बलात्कार भयो भनेर मुद्दा दर्ता गराउँछन् ,जुन कानुन अनुसार पनि जबरजस्ती करणी नै हुन्छ । ' यसका साथै पछिल्लो समय प्रहरीप्रति बढ्दै गएको जनविश्वास र प्रहरी कहाँ पुगे न्याय पाइन्छ भन्ने चेतना पनि जनमानसमा बढ्दै गएका कारणले पनि बलात्कार सम्बन्धी मुद्दा दर्ताको संख्यामा वृद्धि भएको शाहले बताए । उनले भने,पहिलेपहिले यस्ता घटनाहरू सामाजिक दबाबलगायतका कारणले गाउँघरमै मिलापत्र गराएको भेटिन्थ्यो ,प्रहरीसामु ती घटना आउनै पाउदैनथे तर पछिल्लो समय जनचेतना बढ्दै गएको छ, प्रहरीकोमा पुगे न्याय पाइन्छ भन्ने प्रहरीप्रतिको जनविश्वास बढ्दै गएको कारणले प्रहरीकोमा ती घटनाहरू आइरहेका छन् । '"
लागुऔषधसहित विभिन्न स्थानबाट १५ जना पक्राउ,"काठमाडौं : प्रहरीले लागुऔषधसहित विभिन्न स्थानबाट १५ जना पक्राउ गरेको छ। मकवानपुर,कैलाली,बाँके,मोरङ,बर्दिया,कञ्चनपुर र सुनसरीबाट लागुऔषधिसहित १५ जना पक्राउ परेका हुन्। मकवानपुर: हेटौंडा उपमहानगरपालिका१५ बाट अवैध लागूऔषध गाँजा करिब ६ केजी ५ सय ग्रामसहित सिन्धुली हरियरपुर गाउँपालिका३ बस्ने ३० वर्षीय बुद्ध बहादुर भोलन समेत २ जनालाई बिहीबार दिउँसो प्रहरीले पक्राउ गरेको छ । प्रहरी चौकी रातोमाटेबाट खटिएको प्रहरीले हेटौंडाबाट वीरगंजतर्फ जाँदै गरेको बा४ ख २१९१ नम्बरको बसलाई जाँच गर्ने क्रममा बसमा सवार उनीहरूलाई उक्त गाँजासहित पक्राउ गरेको हो । कैलाली : धनगढी उपमहानगरपालिका७ बस्ने २१ वर्षीय रबि रानालाई ८ सय ९० मिलिग्राम तथा सोही उपमहानगरपालिका१७ बस्ने १८ र १७ वर्षीय किशोरलाई करिब ३ सय ४० मिलिग्राम अवैध लागुऔषध खैरो हेरोइनसहित बिहीबार प्रहरीले पक्राउ गरेको छ । प्रहरी चौकी कनरी र सशस्त्र प्रहरी बल फुलवारीबाट खटिएको संयुक्त टोलीले उनीहरूलाई धनगढी उपमहानगरपालिका१४ बाट पक्राउ गरेको हो । साथै ती २ जना किशोरले प्रयोग गरेको सुपप्र०१००९ प ६०५९ नम्बरको मोटरसाइकल समेत प्रहरीले बरामद गरेको छ । बाँके: बैजनाथ गाउँपालिका४ बानियाभारबाट अवैध लागुऔषध खैरो हेरोइन १ सय मिलिग्रामसहित सोही ठाउँ बस्ने २२ वर्षीय सन्तोष वलीलाई बिहीबार साँझ प्रहरीले पक्राउ गरेको छ । प्रहरी बिट कौशिलानगरबाट खटिएको प्रहरीले उनलाई उक्त लागूऔषधसहित पक्राउ गरेको हो । मोरङ : बिराटनगर महानगरपालिका१९ बिराटचोक जाने बाटोबाट अवैध लागूऔषध जस्तो देखिने सेतो वस्तु करिब ६० ग्रामसहित सोही महानगरपालिका१२ बस्ने २२ वर्षीय राज राय समेत ३ जनालाई बिहीबार राति प्रहरीले पक्राउ गरेको छ । उनीहरूबीच लागुऔषध लेनदेनसम्बन्धी झैझगडा भइरहेको भन्ने खबर प्राप्त हुनासाथ अस्थायी प्रहरी चौकी घिनाघाटबाट खटिएको प्रहरीले उक्त वस्तुसहित उनीहरूलाई पक्राउ गरेको हो । बर्दिया : बढैयाताल गाउँपालिका२ फुटाहाबाट अवैध लागुऔषध ब्राउनसुगर जस्तो देखिने पदार्थ ४ ग्राम १ सय ५० मिलिग्रामसहित सोही गाउँपालिका९ बस्ने २३ वर्षीय भैरवनाथ योगी, बासगढी नगरपालिका१ बस्ने २२ वर्षीय सागर कामी समेत ४ जनालाई बिहीबार राति प्रहरीले पक्राउ गरेको छ । प्रहरी चौकी जमुनीबाट खटिएको प्रहरीले भारतबाट नेपालतर्फ २ वटा साइकलमा आएका उनीहरूलाई उक्त पदार्थसहित पक्राउ गरेको हो । कञ्चनपुर : बेलौरी नगरपालिका१० सडकघाटबाट अवैध लागूऔषध खैरो हेरोईन जस्तो देखिने पदार्थ ३ ग्राम ६ सय ८० मिलिग्रामसहित कृष्णपुर नगरपालिका४ बस्ने २१ वर्षीय रितिक थापालाई बिहीबार राति प्रहरीले पक्राउ गरेको छ । लाका प्रहरी कार्यालय बेलडाँडी र सशस्त्र प्रहरी बलसमेतको संयुक्त टोलीले जाँच गर्ने क्रममा से२ प ८४७८ नम्बरको मोटरसाइकल चालकले मोटरसाइकल छाडी फरार भएको र मोटरसाइकलमा सवार थापाको साथबाट उक्त पदार्थ फेला पारी पक्राउ गरेको हो । हाल फरार मोटरसाइकल चालकको प्रहरीले खोजी गरिरहेको छ । सुनसरी : ईटहरी उपहानगरपालिका६ स्थित आर्या होटलबाट अवैध लागुऔषध ब्राउनसुगर २ ग्रामसहित होटलका संचालक सोही उपमहानगरपालिका२ घर भएका ४० वर्षीय सुनिल चौधरीलाई बिहीबार राति प्रहरीले पक्राउ गरेको छ । विशेष सूचनाको आधारमा ईलाका प्रहरी कार्यालय इटहरीबाट खटिएको प्रहरीले होटल तलासी गर्दा उक्त लागूऔषध फेला पारी चौधरीलाई पक्राउ गरेको हो । सबै घटनाका सम्बन्धमा प्रहरीले थप अनुसन्धान गरिरहेको छ ।"
"दोलखामा पहिरोमा परी १५ महिने बालकको मृत्यु, तीन बेपत्ता","दोलखा : जिल्लामा पहिरोमा परी एक बालकको मृत्यु भएको छ भने तीनजना बेपत्ता भएका छन् । स्थानीय यज्ञबहादुर थामीको १५ महिनाको नातिको शव फेला परेको प्रमुख जिल्ला अधिकारी कमलप्रसाद धमलाले जानकारी दिए। गौरीशङ्कर गाउँपालिका ८ टोपाटारमा बिहीबार राति पहिरो गएको हो । अविरल वर्षासँगै गौरीशङ्कर८ मा गएको पहिरोले वडा नं ७ को टोपाटारमा अत्यधिक क्षति पुगेको छ। पहिरोमा बेपत्ता हुनेमा कृष्णबहादुर मगर, उनकी श्रीमती देवी मगर र हरिलाल श्रेष्ठ रहेका छन्। तीनजना घाइते भएका छन् । उनीहरूलाई उपचारका लागि काठमाडौं लैजाने तयारी भइरहेको छ। पहिरोले मार्वुको टोपाटार र खारेको सल्ले स्थित आधा दर्जन घर क्षतिग्रस्त बनाएको छ भने टोपाटारमको पक्की पुल बगाएको छ । घट्टे खोलाको किनारमा रहेको टोपाटार बस्ती भन्दा माथि छिमेकी वडा खारेको डिलबाट पहिरो झरेको र पहिरोले बस्तीका ५ घर पुरेको वडाअध्यक्ष शेर्पाले जानकारी दिए । उद्धारमा नेपाल प्रहरी,सशस्त्र प्रहरी र स्थानीय खटिएका छन् । यो पनि पढ्नुहोस दोलखाको गौरीशंकर गाउँपालिकामा पहिरो : तीन जना घाइते, चार बेपत्ता"
"दोलखाको गौरीशंकर गाउँपालिकामा पहिरो : तीन जना घाइते, चार बेपत्ता","दोलखा : दोलखाको गौरीशंकर गाउँपालिका७ टोपाटारमा पहिरोमा परी घर बगाउँदा ४ जना बेपत्ता भएका छन् । ३ जनालाई घाइते अवस्थामा उद्धार गरिएको छ । पहिरोले मार्वुको टोपाटार र खारेको सल्ले स्थित आधा दर्जन घर क्षतिग्रस्त बनाएको छ भने टोपाटारमको पक्की पुल बगाएको छ । बिहिबार साँझ करिब ५ बजे छिमेकी वडा खारेतर्फको भिरबाट खसेको पहिरोले बस्ती पुरेको थियो। मार्बुका वडाअध्यक्ष सोनाम शेर्पाले टेलिफोनमा दिएको जानकारी अनुसार पहिरोबाट पहिरोले बस्तीका ५ घर पुरेको छ। स्थानीयका अनुसार पहिरोमा परी टोपाटार स्थित यज्ञ थामी, उनकी श्रीमती र अर्का एक जना घाइते भएका छन् । उनीहरुको घाइते अवस्थामा उद्धार गरिएको हो । पहिरोमा परेर स्थानीय ५४५५ बर्षका कृष्णबहादुर मगर, सोही उमेर हाराहारीका उनकी श्रीमती देव मगर, ५३५४ वर्षका हरिलाल श्रेष्ठ र ३ वर्षको बालक प्रिन्स थामी बेपत्ता छन् । सुरक्षाकर्मी र गाउँले मिलेर उनीहरुको खोजी गरिरहेको वडाअध्यक्ष शेर्पाले बताए । पहिरोमा परी गम्भीर घाइते भएका ३ जनालाई हेलिकप्टर मार्फत राजधानी लैजाने प्रयास भइरहेको छ। घट्टे खोलाको किनारमा रहेको टोपाटार बस्ती भन्दा माथि छिमेकी वडा खारेको डिलबाट पहिरो झरेको र पहिरोले बस्तीका ५ घर पुरेको वडाअध्यक्ष शेर्पाले जानकारी दिए । हिजो साँझ, ४५ बजेकै घटना रहेछ, उनले भने । लगातार ठुलो पानी परेको, निरन्तर हुस्सु कुहिरो लाग्नुका साथै टेलिफोन समेत सम्पर्कविच्छेद भएका कारण वरपरका गाउँलेले समेत घटना बिहान मात्र थाहा पाएको शेर्पाले सुनाए। बस्तीमा मगर, श्रेष्ठ, थामी र खत्री परिवारका ८ घर थिए ।"
"मुक्तिनाथको कोषमा ८ करोड बढि जम्मा, आम्दानी खर्च गर्ने मार्ग खुल्यो","जोमसोम: मुक्तिनाथ मन्दिरको आम्दानी अब भने चलायमान हुने भएको छ । २०६४ सालमा स्थापना भएको मुक्तिनाथ विकास समिति निस्क्रिय रहँदा भक्तजनले चढाएको स्वैच्छिक चन्दा भेटी मन्दिर व्यवस्थापन तथा संरक्षणमा खर्च हुन सकेको थिएन । बिहीबारको मुक्तिनाथ विकास समितिसहितको सरोकारवाला सम्मिलित बैठकले विकास समितिकै बैठकको मान्यता दिएर मुक्तिनाथको आम्दानी खर्च गर्न पाउने मार्ग प्रसस्त गरिदिएको हो । झन्डै १६ वर्षअघि स्थापना गरिएको मुक्तिनाथ विकास समितिको बैठक वर्षौदेखि बस्न सकेको थिएन । समितिको बैठक बस्न नसक्दा मुक्तिनाथ क्षेत्रको समग्र भौतिक विकास,व्यवस्थापन र संरक्षणकार्य अवरुद्ध हुँदै आइरहेको थियो । मुक्तिनाथको आम्दानी खर्च नहुँदा मन्दिर क्षेत्र र त्यसआसपासमा दर्शन गर्न जाने भक्तजनलाई विभिन्न समस्या र चुनौती भोग्नुपर्ने अवस्था थियो ।मुक्तिनाथको पछिल्लो आर्थिक मौज्याद ८ करोड बढी छ । मुक्तिनाथ विकास समितिका अध्यक्ष प्रमुख जिल्ला अधिकारी अनुप केसीको अध्यक्षतामा बसेको समितिको बैठकमा मुस्ताङका संघीय सांसद योगेश गौचन थकाली,प्रदेश सांसद विकल शेरचन,पूर्व संघीय तथा प्रदेश सांसद, संविधान सभा सदस्यद्धय चन्द्रबहादुर थकाली,श्रीमाया थकाली,जनप्रनिधि, कर्मचारी,सुरक्षा निकाय ,राजनीतिक दलका प्रतिनिधि,संघसंस्था र पत्रकारहरुको उपस्थिती रह्यो । समितिको धेरैजसो पदाधिकारी तथा सदस्यहरु विद्यमान शासकीय संरचना अनुसार कायम नरहेकाले बिहीबारको बैठकलाई विकास समितिकै मान्यता दिइएको प्रजिअ केसीले जानकारी दिए । जिल्ला प्रशासन कार्यालयको सभाहलमा बसेको बहुसरोकारवाला सम्मिलित विकास समितिको बैठकले मुक्तिनाथ मन्दिर परिसरको आवश्यक पूर्वाधार विकास,व्यवस्थापन र संरक्षणका लागि विकास समितिको कोषमा रहेको बजेट खर्च गर्ने निर्णय गरेको मुस्ताङका प्रजिअ केसीको भनाइ छ । जसअनुसार समितिले पुरातत्व विभागबाट तयार गरिएको मुक्तिनाथ गुरुयोजना बमोजिम चालु आर्थिक वर्षमा मौज्याद कोषबाट प्रचलित खरिद कानुन बमोजिम पूर्वाधार विकास कार्यालयको लागत इष्टमेटमा बजेट खर्च गर्न सहजीकरण गर्ने गरी ५ जनाको समिति गठन गरेको छ । पूर्वाधार निर्माण सहजीकरण समितिमा विकास समितिका अध्यक्ष प्रजिअ अनुप केसी अध्यक्ष र मालपोत अधिकृत,मुक्तिनाथ मन्दिरका प्रमुख लामा,मन्दिरका पुजारी र संम्वन्धित वडाका वडाध्यक्ष सदस्य रहेका छन् । सो समिति अन्तर्गत मुक्तिनाथ विकास समितिले गुरुयोजनाको खाकामा रहेर मन्दिर परिसरमा रहेको अधुरो निर्माण योजनालाई पुरा गर्ने,कुण्ड व्यवस्थापन गर्ने,मन्दिर वरिपरी ढुंगा बिच्छ्याउने,अधुरो रहेको भवन सम्पन्न गर्ने ,मन्दिर परिसरमा छाना र कुर्सीसहितको विश्राम स्थल निर्माण गर्ने निर्णय गरेको छ । यसैगरी मुक्तिनाथ मन्दिरको नाममा रहेको जग्गाहरुको एकिन गरी संरक्षणका लागि पर्खाल र तारबार लगाउने ,मुक्तिनाथ परिसराम भक्तजनको सुरक्षाका लागि सीसी टिभि जडान गर्ने,व्यवस्थित सेफ्टी ट्याङ्की निर्माण गर्ने, घोडा हिड्ने बाटोको स्तरोन्नति गर्ने, आगो ताप्ने व्यस्थित स्थल (हिटिङ रुम) निर्माण गर्ने र मन्दिरको सौन्दयीकरण गर्ने लगायतका योजना तय गरिएको छ । यस्तै चालु आर्थिक वर्ष गुरुयोजनाका लागि पर्यटन मन्त्रालयले पूर्वाधार निर्माण गर्न बजेट विनियोजना गरेको बैठकमा जानकारी गराईएको छ । जसअन्तर्गत मुक्तिनाथ हाईअल्टिच्युडका कारण बिरामीको उद्दारका लागि रेस्क्यु सेन्टर तथा अन्य पूर्वाधारमा २ करोड ४० लाख र मुक्तिनाथ अन्नदान क्षेत्रमा अतिथि गृह निर्माणमा ७५ लाख बजेट विनियोजन भएको प्रजिअ केसीले बताए । सो बैठकमा हालसम्म मुक्तिना विकास समितिको कोष रहेको आर्थिक मौज्याद सार्वजनिक गरिएको छ । यस्तै मुक्तिनाथक्षेत्रमा भारतीय राजदुतावासले निर्माण गरेको प्रयोगविहीन धर्मशालालाई कार्यविधि निर्माण गरी सञ्चालन तथा व्यवस्थापन गर्न समितिले बारागुङ मुक्तिक्षेत्र गापालाई अख्तियारी प्रदान गरेको छ । बैठकले मुक्तिनाथ विकास समितिको विधान मस्यौदा कार्यदलले पेश गरेको विधानलाई सर्वपक्षीय छलफलसहित अधिकतम सहमती गरेर परिमार्जन गरी आगामी बैठकमा पेश गर्ने निर्णय गरेको छ । सोही बैठकले समितिको बैठक नहुँदा मन्दिरमा कार्यरत कर्मचारीले तलब भुक्तानी नपाएकोमा उनीहरुलाई तलब भुक्तानी दिने र मन्दिरमा एक जना प्रशासन सहायक र एक जना स्वास्थ्यकर्मीको व्यवस्था मिलाउने निर्णय गरिएको छ । मुक्तिनाथ मन्दिरको म्याग्दीमा ३ हजार रोपनी तथा स्याङ्जालगायतका जिल्लामा रहेको भन्ने तथ्यलाई सम्बन्धित मालपोत कार्यालयको समन्वयमा यकिन गरी जग्गा संरक्षण गर्न पहल गर्ने निर्णय गरिएको हो ।"
त्रिविको शैक्षिक क्यालेन्डर प्रभावकारी कार्यान्वयन गर्न समितिको आग्रह,"काठमाडौं : प्रतिनिधिसभाको शिक्षा,स्वास्थ्य तथा सूचना प्रविधि समितिको बैठकमा मुलुकको जेठो विश्वविद्यालय त्रिभुवन विश्वविद्यालयले प्रभावकारीरुपमा वार्षिक क्यालेन्डरको कार्यान्वयन गर्न आग्रह गरिएको छ । शुक्रबार बिहान बसेको समितिको बैठकमा विश्वविद्यालयका उपकुलपति प्रा डा धर्मकान्त बास्कोटाको प्रस्तुतिपछि सांसदहरुले पूर्वाधार र संरचनाका हिसाबले पनि ठूलो विश्वविद्यालयलाई व्यवस्थितरुपमा सञ्चालन नगर्दा उच्चशिक्षा र रोजगारीका लागि विद्यार्थीहरु विदेश जान बाध्य भइरहेको बताए। समितिका सभापति डा कालुराम राईले उच्चशिक्षाका लागि विद्यार्थीहरू बाहिर जानुपर्ने अवस्थालाई कसरी रोक्न सकिन्छ भनेर चिन्तनमन्न गर्नुपर्ने आग्रह गरे। बैठकमा नेपाली कांग्रेसका सांसद डा चन्द्रकान्त भण्डारीले मुलुकको पहिचान शिक्षाको विकासका आधारमा हुनुपर्ने बताउँदै सर्वोत्कृष्ट र विद्यावारिधि गरेकालाई सिधै प्रक्रिया पूरा गरेर सिधै प्राध्यापकमा नियुक्ति दिनुपर्ने बताएको समाचार राष्ट्रिय समाचार समितिमा उल्लेखित छ। नेकपा (एमाले०) सांसद् विद्या भट्टराईले विश्वविद्यालयमा कसले के कारणले तालाबन्दी गर्ने गरेको हो ? त्यसको कारणको भित्री तहमा पुगेर राजनीतिको उपल्लो तहबाटै समस्या समाधानका लागि ठोस प्रतिबद्धता आवश्यक भएको बताए । नेकपा माओवादी केन्द्र का सांसद एवं पूर्वशिक्षामन्त्री देवेन्द पौडेलले त्रिवि स्वायत्त निकाय भएकाले उसले गर्न सक्ने काम आफैं गर्नुपर्ने र आफ्नो विश्वविद्यालयमा विद्यार्थीलाई आकर्षित गर्ने कार्यक्रम ल्याउनुपर्ने धारणा राखे। उनले विश्विद्यालयमा हुने तालाबन्दी र त्यहाँभित्रका भौतिक हमला अनुचित भएकाले त्यसलाई नियन्त्रण गर्ने काममा आफूहरु सहयोगी हुने जनाए। राष्ट्रिय स्वतन्त्र पार्टीका सांसद सुमना श्रेष्ठले त्रिविका विद्यार्थीको चाहना र प्राज्ञिक सन्तुष्टिबारे विश्वविद्यालयले अध्ययन गर्नुपर्ने माग गर्दै आफूले गरेको सर्वेमा विद्यार्थीले समयमा परीक्षा र परीक्षाफल प्रकाशन नभएको गुनासो गरेको जानकारी गराए। उनले हरेक विषयको वार्षिक शैक्षिकपात्रो लागू गर्न आग्रह गरे। सोही पार्टीका सांसद डा तोसिमा कार्कीले परीक्षामा प्रश्नपत्रमा त्रुटि गर्नेलाई कारबाही गर्न माग गरिन्। बैठकमा विश्वविद्यालय अनुदान आयोगका अध्यक्ष प्रा डा देवराज अधिकारीले राष्ट्रिय योग्यता परीक्षण लागू गराउन तयारी भएको जानकारी गराउँदै त्रिविका क्याम्पसहरु गाभ्ने प्रक्रिया पनि प्रारम्भ भएको बताए। उनले आयोगले राष्ट्रिय शैक्षिक क्यालेन्डर कार्यान्वयनमा ल्याउने भएकाले त्रिविलगायत सबै विश्वविद्यालयले तोकिएको समयमा अध्यापन,परीक्षा र परीक्षाफल प्रकाशन गर्नैपर्ने स्पष्ट पारे। ४१ दिनदेखि तालाबन्दी त्रिविका उपकुलपति प्रा डा बास्कोटाले गत ४१ दिनदेखि कीर्तिपुर पीडित सरोकार समाजका नामबाट विश्वविद्यालयमा जागिर लगाइदिन माग गर्दै पदाधिकारीको कार्यकक्षमा तालाबन्दी गरिएकाले आफूहरु बाहिर बसेर काम गर्न बाध्य भएको जानकारी गराए। उनले एक वर्षदेखि त्रिविको सेवा आयोगका अध्यक्षको पद रिक्त भएकाले जनशक्ति व्यवस्थापनका कार्यमा कठिनाइ भएको जनाउँदै भएको विश्वविद्यालयलाई समृद्ध बनाउन जोड दिइ नयाँ विश्वविद्यालय नखोल्न आग्रह गरे। हाल त्रिविसहित ११ विश्वविद्यालय सञ्चालनमा छन् भने दुई नयाँ विश्वविद्यालयका कानुन कार्यान्वनमा आइ सञ्चालनको तयारीमा छन् । यस्तै मानित विश्वविद्यालयसरह छ स्वास्थ्य प्रतिष्ठानहरू सञ्चालनमा छन् ।"
केरामा सबैभन्दा बढी विषादी प्रयोग,"अत्यधिक पोषणले भरिपूर्ण केरा बाह्रैमास पाइने फल हो । तर कहिलेकाहीँ केरा स्वास्थ्यका लागि हानिकारक पनि सावित हुनसक्छ । यसमा बढी मात्रामा रसायन र विषादीको प्रयोग भएमा केरा स्वास्थ्यका लागि हानिकारक हुनसक्ने चिकित्सक बताउँछन् । चितवन : चितवनमा केरामा सबैभन्दा बढी विषादी भेटिएको छ । कृषि ज्ञान केन्द्र चितवनले परीक्षण गर्दा सबैभन्दा बढी विषादी केरामा भेटिएको हो । कृषि ज्ञान केन्द्रका प्राविधिक सहायक सुरेश सिम्खडाका अनुसार आर्थिक वर्ष २०७९८० मा सात सय १८ तरकारी र फलफूलको नमूना परीक्षण गर्दा केरामा बढी विषादी केरामा भेटिएको छ । केरापछि फर्सी र भन्टामा बढी विषादी हालेको पाइएको छ चालु आवको साउनमा गरिएका परीक्षणमा पनि सबैभन्दा बढी विषादी केरामा नै भेटिएको उनले बताए। केरामा पकाउनका लागि प्रयोग हुने इथालिन र क्याल्सियम कार्बोनेट बढी प्रयोग गरेको पाइएको छ । प्राविधिक सहायक सिम्खडाका अनुसार फोटो मिटरबाट गरिएको परीक्षणमा केमिकल राखेर रोकावट आउने प्रतिशत हेरेर विषादी प्रयोग गरिएको ४५ प्रतिशतभन्दा बढी इन्जाइममा रोकावट आएमा त्यो केरा नष्ट गरिन्छ । पैतीस प्रतिशतभन्दा बढी रोकावट आएमा त्यस्तो केरालाई क्वारेन्टिनमा राखेर केही दिनपछि मात्र प्रयोग गर्न लगाइन्छ । चितवनमा प्रायः गरेर केरालाई क्वारेन्टिनमा पठाउनुपर्ने अवस्था आएको प्राविधिक सहायक सिम्खडाले बताए । पैतीस प्रतिशतभन्दा कम रोकावट आएमात्र केरा खानयोग्य हुन्छ । अत्यधिक पोषणले भरिपूर्ण केरा बाह्रैमास पाइने फल हो । तर कहिलेकाहीँ केरा स्वास्थ्यका लागि हानिकारक पनि सावित हुनसक्छ । यसमा बढी मात्रामा रसायन र विषादीको प्रयोग भएमा केरा स्वास्थ्यका लागि हानिकारक हुनसक्ने चिकित्सक बताउँछन् । भरतपुर अस्पतालका डा गोविन्द कँडेलले धेरै परिमाणमा इथालिन र क्याल्सियम कार्बोनेटजस्ता औषधि प्रयोग गरेर पकाइएको केरा खाँदा स्वास्थ्यमा गम्भीर असर पर्ने बताए। यस्तो केरा खाएमा पेट दुख्ने, अल्सर हुने, न्यूरो प्रणालीमा असर गरेर टाउको धेरै दुख्नेजस्ता गम्भीर असर देखिन सक्ने उनले बताए। गर्भवतीलाई यस्तो केरा खुवाएमा पेटमा रहेको बच्चालाई समेत असर गर्न सक्छ । कृषि विज्ञका अनुसार केरामा रसायन हालेर पकाइएको छ कि छैन भनेर चिन्न केही कुरामा ध्यान दिनुपर्छ । कर्बोहाइड्रेड तथा अन्य रसायन प्रयोग गरिएको छ भने गन्ध फरक हुन्छ । आकार हेरेर पनि केरामा रसायन मिसाएको छ कि छैन पत्ता लगाउन सकिन्छ । केरालाई विषादीरहितभन्दा पनि विषादीको प्रभाव कम गर्न केरा किनेर ल्याएको एकदुई दिनपछि मात्र प्रयोग गर्नु उपयोगी हुने चिकित्सक बताउँछन् । खानुअघि एक घण्टा पानीमा डुबाएर राखियो भने पनि त्यसमा भएको रसायनको मात्रा कम भएर जान्छ ।"
जिल्लाजिल्लामा राष्ट्रिय परिचयपत्र,"देशभरका ५४ वटा जिल्ला प्रशासन कार्यालयमा करिब ७ लाख ८५ हजार कार्ड पुर्याएको राष्ट्रिय परिचय तथा पञ्जीकरण विभागले असार मसान्तसम्ममा १ लाख ७३ हजार ६८ नागरिकको हातमा परिचय पत्र पुर्याएको जनाएको छ। इलाम सिन्धुपाल्चोक : व्यक्तिको परिचय प्रमाणिकरणको डिजिटल समाधान मानिएको राष्ट्रिय परिचय पत्र इलाममा बिहीबारबाट वितरण सुरु भएको छ। देशभरका ५४ वटा जिल्ला प्रशासन कार्यालयमा करिब ७ लाख ८५ हजार कार्ड पुर्याएको राष्ट्रिय परिचय तथा पञ्जीकरण विभागले असार मसान्तसम्ममा १ लाख ७३ हजार ६८ नागरिकको हातमा परिचय पत्र पुर्याएको जनाएको छ। झन्डै पाँच वर्षअघि २०७५ मंसिर ३ गते छिमेकी जिल्ला पाँचथरका नागरिकहरू तथा सिंहदरबार परिसरका कर्मचारीहरूलाई राष्ट्रिय परिचयपत्र वितरण गरेर सुरु भएको कार्यक्रम इलाममा भने पहिलो चरणमा पाँच सय जनालाई वितरण सुरु गरिएको इलामका प्रमुख जिल्ला अधिकारी श्रवणकुमार पोख्रेलले जानकारी दिए। जिल्ला प्रशासन कार्यालय इलाममा १७ हजार ७९ वटा कार्ड प्राप्त भएको पोख्रेलले बताए। उनले भने, अहिले जिल्ला प्रशासनमा आएर फर्म भर्नेको मात्रै कार्ड आएको छ। पाँचथर जिल्लामा तत्कालीन गृहमन्त्री रामबहादुर थापाले १०१ वर्षीय जेष्ठ नागरिक भगवती देवी भण्डारीलाई औपचारिक रूपमा राष्ट्रिय परिचयपत्र वितरण गर्दै यो कार्यक्रम सुरु गरिएको थियो। पाँचथर जिल्लामा वितरणपश्चात् नेपाल सरकारले देशभर विस्तार गर्ने गरी कार्यक्रम अघि बढाइसकेको राष्ट्रिय परिचय तथा पञ्जीकरण विभागले जनाएको छ। विभागले असार मसान्तसम्ममा १ करोड ३१ लख ४५ हजार ७४१ जनाको विवरण संकलन गरिसकेको जनाएको छ। विभागले पाँच वर्षमा ताप्लेजुङ, पाँचथर, इलाम, झापा, संखुवासभा, तेह्रथुम, धनकुटा, भोजपुर, मोरङ, सुनसरी, सोलुखुम्बु, ओखलढुंगा, खोटाङ, उदयपुर, सप्तरीलगायत ५५ जिल्लामा अभियान सम्पन्न भएको जनाएको छ। धादिङ, काठमाडौं, सिराहा, धनुषा, बारा, पर्सा, रौतहट, महोत्तरी, बाजुरा, नुवाकोट, अर्घाखाँची, रोल्पा, प्युठान गरी १३ जिल्लामा अभियान जारी रहेको विभागले जनाएको छ। डिजिटल विशेषता रहेकाले अहिलेको आधुनिक युगमा यसलाई सार्वजनिक सेवासँग अन्तरसम्बन्धित गराई विविध कामका लागि प्रयोगमा ल्याउन सकिने हुनाले यसको महत्व रहेको विभागको दावी छ। सिन्धुपाल्चोकमा पनि राष्ट्रिय परिचयपत्र वितरण जिल्ला प्रशासन कार्यालय सिन्धुपाल्चोकले राष्ट्रिय परिचयपत्र वितरण सुरू गरेको छ। २०७७ साउन २१ देखि राष्ट्रिय परिचय पत्रको फारम भर्न थालिएकोमा तीन वर्षपछि परिचयपत्र वितरण थालिएको हो। प्रमुख जिल्ला अधिकारी रमेश न्यौपानेले समाजसेवी कृष्णबहादुर ठकुरी र कार्यालयका कर्मचारी विश्वास बोम्जनलाई राष्ट्रिय परिचयपत्र हस्तान्तरण गरी वितरण कार्यको शुभारम्भ गरेका हुन्। मेसिन र कम्प्युटरबाट राष्ट्रिय परिचयपत्रको सम्पूर्ण विवरण प्रमाणित गरेपछि मात्र प्रमुख जिल्ला अधिकारी न्यौपानेले परिचयपत्र प्रदान गरेका थिए। सिन्धुपाल्चोकबाट हालसम्म १ लाख ९४ हजार ७ सय ४९ जनाले राष्ट्रिय परिचयपत्रका लागि आवेदन दिएका छन्। ती मध्ये पहिलो चरणमा आर्थिक वर्ष ०७७०७८ मा विवरण दर्ता गराउने १ हजार ३ सय ६९ जनाको परिचयपत्र बनेर आएको जिल्ला प्रशासन कार्यालयका कम्युटर अपरेटर सूर्यप्रकाश श्रेष्ठले जानकारी दिए। कार्यालयबाट परिचय पत्रका लागि आवेदन दिएका र परिचय पत्र तयार भइसकेका सेवाग्राहीको मोबाइलमा सन्देश पठाएर जानकारी दिने व्यवस्था मिलाइएको छ। यसका आधारमा सेवाग्राहीहरूले कार्यालयमा गएर परिचयपत्र लिन सक्नेछन्। परिचयपत्र लिनका लागि सबन्धित व्यक्ति स्वयं विवरण संकलनका बेला कार्यालयबाट दिइएको विवरण प्रतिलिपि लिएर उपस्थित हुनुपर्ने प्रजिअ न्यौपानेले बताए।"
फलफूल भण्डार बन्दै कर्णाली,"सुर्खेत :कर्णालीमा साढे दुई हजार हेक्टर क्षेत्रफलमा फलफूल खेतीलाई विस्तार गर्न थालिएको छ। यसका लागि प्रदेशका सुर्खेत बाहेकका नौ जिल्ला छनोट गरिएको छ। प्रदेशका नौ जिल्लामा रहेका २० वटा स्थानीय तहमा स्याउ, सुन्तला, ओखरजस्ता फलफूल खेतीलाई २ हजार ६ सय हेक्टर क्षेत्रफलमा विस्तार गर्न थालिएको हो। किसानको आम्दानी वृद्धि गर्न नौवटा जिल्लामा फलफूल खेती विस्तार गर्न लागिएको हो। यो कार्यक्रमबाट प्रदेशमा फलफूलको उत्पादन बढ्ने र यसले किसानको जीवनस्तरमा पनि सुधार आउने अपेक्षा गरिएको छ। पहाडी क्षेत्र काष्ठफल तथा फलफूल विकास आयोजना कार्यान्वयन एकाइ सुर्खेतले कर्णालीका २० वटा पालिकामा यो कार्यक्रम सञ्चालन हुने जनाएको छ। हाल कृषि विकास निर्देशनालयमा आयोजना कार्यान्वयन एकाइ स्थापना गरिएको छ। आयोजनाका व्यवस्थापक एवं कृषि विकास निर्देशक चित्रबहादुर रोकायाले मुख्य गरी स्याउ, सुन्तला, ओखर, पिकानट्स र बदाम खेती विस्तार गरिने बताए। उनले भने, कर्णालीमा फलफूलको सम्भावना धेरै छ, अहिले पनि किसानले फलफूलबाटै जीविकोपार्जन गर्दै आएका छन्। तर, अब हामीले यसलाई थप विस्तार र व्यावसायिक बनाउने छौं, प्रदेशका नौवटा जिल्लामा अब फलफूल खेतीलाई विस्तार गर्दैछौं। अब प्रदेशमा स्याउ १ हजार ४ सय ५० हेक्टर, सुन्तला ३ सय ५० हेक्टर, ओखर ६ सय हेक्टर, पिकानट्स एक सय हेक्टर र बदाम खेतीलाई एक सय हेक्टर गरी प्रदेशभर थप दुई हजार ६ सय हेक्टर क्षेत्रफलमा फलफूल खेती विस्तार गरिनेछ। उनका अनुसार साविक कर्णालीका जुम्ला, डोल्पा, हुम्ला, मुगु र कालिकोटमा स्याउ र ओखर खेती विस्तार हुनेछ। यस्तै दैलेख, जाजरकोट, सल्यान र रुकुमपश्चिममा भने सुन्तला, बदाम र पिकानट्स खेती विस्तार हुनेछ। काष्ठफल र फलफूलको क्षेत्रमा मात्र केन्द्रीय परियोजना भएकाले कर्णालीमा यस खेतीको विस्तार, उत्पादन र बजारीकरण बढाउने लक्ष्य लिइएको छ। यस खेतीका लागि निजी, सहकारी र ठूला कम्पनीहरूले सहकार्य गर्नुपर्नेछ। खेतीका लागि कम्तीमा चार रोपनी जग्गा अनिवार्य हुनुपर्ने बाध्यकारी नियम छ। सहुलियतपूर्ण ऋण, आंशिक अनुदान, समपूरक अनुदानमार्फत फलफूल खेतीमा लगानी गर्न सकिने आयोजना व्यवस्थापक रोकायाले जानकारी दिए। कर्णालीमा रुकुमपश्चिमको बाफीकोट, मुसीकोट, सानीभेरी, सल्यानको डोरचौर र शारदा, जाजरकोटको छेडागाट र जुनीचाँदे, दैलेखको आठबीस, नारायण र चामुण्डा बिन्द्रासैनी, कालीकोटको शुभकालिका र नरहरिनाथ, जुम्लाको हिमा, सिंजा र कनकासुन्दरी, मुगुको खत्याड र सोरु, हुम्लाको ताँजाकोट र अदानचुली तथा डोल्पाको मुड्केचुलामा फलफूल खेती विस्तार हुनेछ। आयोजना व्यवस्थापक रोकायले एकाइ कार्यालयबाट ५० लाख रुपैयाँसम्मको लगानीको निर्णय गर्न सक्ने र त्योभन्दा माथि भए केन्द्रीय एकाइमा पठाइने बताए। यो कार्यक्रम सन् २०२९ सम्म लागू हुनेछ। सुरुको चरणम जानकारी, दोस्रो चरणमा उत्पादन र विस्तार तथा तेस्रो चरणमा बजारीकरण गरिनेछ। कर्णालीमा यो कार्यक्रम लाभदायक भएका कारण आयोजनाबाट थप क्षेत्रमा फलफूल खेतीको विस्तार हुने बताइएको छ। यसबाट उत्पादन बढ्ने र किसानहरूको आम्दानी पनि वृद्धि गर्न सकिने विश्वास गरिएको व्यवस्थापक रोकायले बताए।"
तस्करीको सात करोडको सामान भन्सारलाई बुझाइयो,"गत आर्थिक वर्ष २०७९८० मा जिल्लाका विभिन्न नाका हुँदै भन्सार छलेर ल्याइएका सामान बरामद गरी भन्सारलाई बुझाइएको हो । महोतरी : सशस्त्र प्रहरीले महोत्तरीमा भारतीय बजारबाट भन्सार छलेर नेपाल ल्याइएको सात करोड ५७ हजार बराबरको सामान भन्सार कार्यालयलाई बुझाइएको छ । गत आर्थिक वर्ष २०७९८० मा जिल्लाका विभिन्न नाका हुँदै भन्सार छलेर ल्याइएका सामान बरामद गरी भन्सारलाई बुझाइएको हो । भन्सार छलेर सामान ल्याउने व्यक्तिलाई नियन्त्रणमा लिइ आवश्यक कारबाहीका लागि भन्सार कार्यालय भिठ्ठामोरलाई बुझाइएको सशस्त्र प्रहरी बल ९ नं गण कार्यालयले जनाएको छ । सशस्त्र प्रहरीका प्रहरी उपरीक्षक लेखनाथ खनालका अनुसार गत आव २०७९८० मा भारतसँग सीमा जोडिएका जिल्लाको करिब ३९ किलोमिटर क्षेत्रमा विभिन्न नाकाबाट भन्सार छलेर ल्याउन लागिएको सामान नियन्त्रणमा लिइ भन्सार कार्यालयलाई बुझाएको हो । भन्सार छलीका सामानमा सबैभन्दा बढी सवारीसाधन रहेका छन् । बरामद गरी भन्सारलाई बुझाइएका दुई सय २० सवारीसाधन रु तीन करोड ४३ लाख मूल्यबराबरका रहेका छन् । यसैगरी रु २३ लाख ८२ हजारको पशुचौपाया तथा रु तीन करोड २३ लाख मूल्यबराबरका अन्य सामान बरामद गरी भन्सार दाखिला गरिएको एसपी खनालले जानकारी दिए। बरामद गरिएका अन्यमा रु एक करोड नौ लाख मूल्यबराबरका किराना र कस्मेटिक सामग्री, रु ९१ लाख ६० हजारका कपडा, रु २८ लाख ३० हजारका चौँरी गाईका पुच्छर, रु २५ लाख ६३ हजारका इलेक्ट्रोनिक्स सामानलगायत छन् । रासस"
पहिराले सालझण्डीढोरपाटन सडक अवरुद्ध,"माथिदेखि खसेको ठूलो पहिराले सडक अवरुद्ध बनेको ढोरपाटन नगरपालिकाका उपप्रमुख धनबहादुर कायतले जानकारी दिए। बिहीबार दिउँसो खसेको पहिरो आज बिहानसम्म पन्छाउन सकिएको छैन। बिहानैदेखि सडक खुलाउने प्रयास भइरहेको छ। ढोरपाटन : अबिरल वर्षाका कारण सालझण्डीढोरपाटन सडक अवरुद्ध भएको छ। आयोजनाको बुर्तिबाङढोरपाटन सडकखण्डअन्तर्गत ढोरपाटन नगरपालिका५ र ६ को सिमाना दोगाडी नजिकै सडक अवरुद्ध भएको हो। माथिदेखि खसेको ठूलो पहिराले सडक अवरुद्ध बनेको ढोरपाटन नगरपालिकाका उपप्रमुख धनबहादुर कायतले जानकारी दिए। बिहीबार दिउँसो खसेको पहिरो आज बिहानसम्म पन्छाउन सकिएको छैन। बिहानैदेखि सडक खुलाउने प्रयास भइरहेको छ। उपप्रमुख कायतले भने, 'दोगाडी पक्की पुल नजिकै ठूलो पहिरो खसेर सडक पूर्णरूपले अवरुद्ध भएको छ, ठूलो वर्षा भएको हुँदा बिहबिार खुलाउन सकिएन, आज खुलाउने प्रयासमा छौँ, पहिराले सडकमा अत्यधिक क्षति पुर्याएको छ।' सडक अवरुद्ध हुँदा ढोरपाटन जाने र फर्किने पर्यटक बीच बाटोमै अलपत्र छन्। ढोरपाटन, बोबाङ, फल्लेघरलगायत ठाउँबाट बुर्तिबाङ, पोखरा, काठमाडौँ, बुटवलतर्फ जाने सवारीसाधन ठप्प छन्। यो समय ढोरपाटन घुम्ने याम भएको हुँदा धेरै पर्यटकले बीच बाटोबाटै फर्किनुपरेको स्थानीयको भनाइ छ। रासस"
नियमावलीविपरीत तलब दिएपछि,"परासी : राष्ट्रिय किताब खानाले नवलपरासीको सुनवल नगरपालिकालाई कारबाही गर्न संघीय मामिला तथा सामान्य प्रशासन मन्त्रालयमा पत्राचार गरेको छ। शिक्षा नियमावलीविपरीत नगर क्षेत्रमा सञ्चालित सामुदायिक विद्यालयका स्थायी शिक्षकहरूलाई तलब भुक्तानी गरेको भन्दै २०८० साउन १८ गते किताब खानाले मन्त्रालयलाई पठाएको कारबाही सिफारिस पत्रमा उल्लेख छ। शिक्षा नियमावलीमा सामुदायिक विद्यालयहरूमा कार्यरत स्थायी शिक्षकहरूको वार्षिक तलबी प्रतिवेदन किताब खानामा पारित गरी भुक्तानी गर्नुपर्नेमा सो नगरी भुक्तानी गरेको भन्दै कारबाहीका लागि पत्राचार गरिएको हो। शिक्षा नियमावली विपरीत त्यसरी तलब भुक्तानी गर्ने देशभरका १६९ सामुदायिक विद्यालयमध्ये नवलपरासीको उक्त नगरपालिकाको नाम उल्लेख छ। पालिकाहरूले हरेक वर्ष शिक्षकले पाउने तलब, ग्रेडसहितको सम्पूर्ण विवरण किताब खानाबाट पारित गराएपछि मात्र तलब भुक्तानी गर्नुपर्ने प्रावधान छ नगरपालिका क्षेत्रमा आधारभूत, निमावि र मावि गरी कुल ३४ विद्यालय छन्। ति विद्यालयमा कुल २२० जना शिक्षक कार्यरत छन्। जसमा स्थायी शिक्षक १२४ को हाराहारीमा रहेको सुनवल नगरपालिकाका शिक्षा शाखा प्रमुख उपसचिव विष्णुप्रसाद गोदामेले बताए। प्रतिवेदन पारितका लागि असारको अन्तिम साना किताब खानामा गएर फाइल बुझाएको उनले बताए। बुझाएको फाइलमा केही कागजात नपुगेको भन्दै अपुग कागजपत्र पठाउन भनिएको थियो। केही शिक्षकहरूको बढुवा मिति र नियुक्ती मितिसमेत नभेटिएकाले त्यसै पठाएका थियौं। त्यही भएर पारित भएन होला, गोदामेले भने। आगामी वर्षदेखि समयमा प्रतिवेदन पठाउने उनले बताए।"
हतकडीसहित फरार सागर लामा पक्राउ,"सिमरा : हतकडीसहित फरार भएका जीतपुरसिमरा उपमहानगरपालिका१६ टांगियाबस्तीका सागर लामालाई प्रहरीले बिहीबार साँझ निजगढबाट नियन्त्रणमा लिएको छ। साउन १६ गते टांगियाबस्तीस्थित घरबाट हतियारसहित पक्राउ परेको केही समयमै फरार भएका ३५ वर्षीय लामालाई प्रहरीले नियन्त्रणमा लिएको हो। बाराका प्रहरी उपरीक्षक होबिन्द्र बोगटीका अनुसार लामा आत्मसमर्पण गर्नका लागि निजगढ पुगेका थिए। सोही क्रममा प्रहरीले निजगढबाट उनलाई नियन्त्रणमा लिएको हो। हतकडीसहित फरार रहेका लामालाई गोली हानेर नियन्त्रणमा लिन आदेश दिएपछि परिवारका सदस्य लामाको आत्मसमर्पणका लागि राजी भएको र सोहीअनुसार निजगढ पुगेको प्रहरी उपरीक्षक बोगटीको भनाइ छ। लामालाई नियन्त्रणमा लिँदा हतकडी काटेको अवस्थामा रहेको बोगटीले जानकारी दिए। हतकडीसहित फरार भएका लामालाई नियन्त्रणमा लिन जिल्ला प्रहरी कार्यालय बाराले सादा पोशाकमासमेत प्रहरी परिचालन गरेको थियो। वन्यजन्तु चोरीशिकारीमा संलग्न रहेको सूचना पाएपछि ईलाका प्रहरी कार्यालय निजगढको टोलीले लामालाई टांगियाबस्तीस्थित उनकै घरबाट दुई राउण्ड गोली लोड भएको भरुवा बन्दुक र बाघको दाँत, रौं, नंग्रा जस्तो देखिने वस्तुसहित नियन्त्रणमा लिएको थियो। लामालाई नियन्त्रणमा लिएर फर्कने क्रममा स्थानीयले प्रहरीमाथि आक्रमण गरे पनि उनी हतकडीसहित फरार भएका थिए। प्रहरीको बाटो छेकेर स्थानीयले ढुंगा प्रहार गर्न थालेपछि लामा उम्किन सफल भएका थिए। सो क्रममा प्रहरी र स्थानीयबीच झडप भएको थियो भने प्रहरीले स्थिति नियन्त्रणमा लिन पाँच राउण्ड हवाई फायरसमेत गरेको थियो।"
चितवनमा ट्राफिक नियम उल्लङ्घन गर्ने ४० हजार चालक कारबाहीमा,"मादक पदार्थ सेवन गरी सवारीसाधन चलाउने, क्षमताभन्दा बढी यात्रु राखेर सञ्चालन गर्ने, निषेधित क्षेत्रमा सवारी पार्किङ गर्ने, तीव् रगतिमा सवारी चलाउनेलगायत ट्राफिक नियम उल्लङ्घन गर्ने चालकलाई कारबाही गरिएको हो । चितवन : गत आर्थिक वर्ष २०७९८० मा ट्राफिक नियम उल्लङ्घन गर्ने ४० हजार छ सय ६४ सवारीसाधनका चालकलाई कारबाही गरिएको छ । चालकलाई कारबाही गर्नेक्रममा तीन करोड ४५ लाख ३८ हजार राजस्व सङ्कलन भएको छ । मादक पदार्थ सेवन गरी सवारीसाधन चलाउने, क्षमताभन्दा बढी यात्रु राखेर सञ्चालन गर्ने, निषेधित क्षेत्रमा सवारी पार्किङ गर्ने, तीव् रगतिमा सवारी चलाउनेलगायत ट्राफिक नियम उल्लङ्घन गर्ने चालकलाई कारबाही गरिएको हो । कारबाहीमा पर्नेमा ट्रक तथा टिपरका चालक सात हजार ७५, बस तथा माइक्रोबसका चालक चार हजार एक सय ९४, जीप तथा कारका चालक सात हजार सात सय १२, ट्र्याक्टर चालक एक हजार छ सय नौ, मोटरसाइकल तथा स्कुटर चालक १३ हजार एक सय सात र टेम्पो तथा अटोरिक्सालगायत सवारीसाधनका चालक छ हजार नौ सय ६७ रहेका जिल्ला ट्राफिक कार्यालयका प्रमुख प्रहरी निरीक्षक राजकुमार तामाङले जानकारी दिए। गत आवमा तीन सय तीन सवारीसाधन दुर्घटनामा परेका थिए । सो क्रममा ७८ जनाको मृत्यु भएको थियो । ती दुर्घटनामा एक सय ७० जना गम्भीर र चार सय ११ जना सामान्य घाइते भएको उनले बताए। सबैभन्दा बढी जिल्लाका भित्री सडकमा एक सय ४१, पूर्वपश्चिम राजमार्गमा ६४, नारायणगढमुग्लिन सडकखण्डमा ५७, पृथ्वी राजमार्गमा २३ र जिल्लाका सहरी सडकखण्डमा १८ सवारीसाधन दुर्घटनामा परेका ट्राफिक प्रहरीले जनाएको छ ।"
