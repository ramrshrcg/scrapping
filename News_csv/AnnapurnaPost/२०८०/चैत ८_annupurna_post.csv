शीर्षक,विवरण
सुन तस्करी प्रकरण : महरासँगको बयान सकियो,"काठमाडौं : सुन तस्करी प्रकरणको अनुसन्धानका क्रममा प्रहरी नियन्त्रणमा रहेका नेपाल कम्युनिष्ट पार्टी (माओवादी केन्द्र) का उपाध्यक्ष एवं पूर्वसभामुख कृष्णबहादुर महरासँग बयान लिने काम आज सकिएको छ। बुधबारदेखि सुरु भएको बयान लिने कार्य आज सम्पन्न भएको जिल्ला सरकारी वकिल कार्यालयका प्रमुख, सहन्यायाधिवक्ता सन्देश श्रेष्ठले जानकारी दिए। बयान सकिएसँगै उनलाई पुनः नर्भिक अस्पतालमै भर्ना गरिएको प्रहरीको केन्द्रीय अनुसन्धान ब्यूरो सिआइबीले जानकारी दिएको छ। कमजोर स्वास्थ्य अवस्थाका कारण उनलाई अदालतले नै अस्पतालमा राख्न भनेको थियो। यही चैत ५ गते कपिलवस्तुको पकडीबाट पक्राउ परेका उनीमाथि चार दिनको म्याद लिएर सिआइबीले अनुसन्धान गरिरहेको छ। आज थपिएको म्याद सकिने अन्तिम दिन हो। उनीमाथि भोलि थप आवश्यक प्रक्रिया अघि बढाइने सिआइबीका प्रवक्ता प्रहरी उपरीक्षक होबिन्द्र बोगटीले जानकारी दिए। गत साउन २ गते ब्रेक सु मा लुकाएर ल्याइएको ६१ किलो सुन र २०७९ पुसमा विद्युतीय चुरोट (भेप) मा ल्याइएको नौ किलो सुन तस्करीमा संलग्न चिनियाँ नागरिकसँग महराको नाम जोडिएकाले अनुसन्धानका लागि प्रहरीले नियन्त्रणमा लिएको हो। अघिल्लो पटक सिआइबीले उनीमाथि बयान कागज गराएर छाडेको थियो। सोही प्रकरणमा महराका छोरा राहुल हाल पुर्पक्षका लागि थुनामा छन्।"
विपी राजमार्गमा सञ्चालित ११ पसललाई जरिवाना,"काभ्रे : विपी राजमार्गमा सञ्चालित ११ पसललाई जरिवाना गरिएको छ। उद्योग तथा वाणिज्य कार्यालय धुलिखेल र जिल्ला प्रशासन कार्यालयले बिहीबार संयुक्तरुपमा बजार अनुगमन गरेर प्रतिपसल ५ हजारदेखि २० हजार रुपैयाँसम्म जरिवाना गराएको हो। जनगुनासो धेरै आएपछि विपी राजमार्गमा रहेको होटल, खाजा घर र किराना पसलहरूमा अनुगमन गरिएको हो। राजमार्गमा १३ वटा होटल र एउटा खाद्यान्न किराना पसल अनुगन गरिएको उद्योग तथा वाणिज्य कार्यालयका निमित्त प्रमुख यज्ञबहादुर ओलीले बताए। अनुमतिविना सञ्चालन भएका दुईवटा होटललाई २० हजार जरिवाना गरिएको ओलीले जानकारी दिए। अनुगमनमा अन्य ९ वटा खाजा घर र किराना पसललाई ५ हजारको दरले जरिवाना गरिएको उनले बताए। सहायक प्रमुख जिल्ला अधिकारी सुवास पौडेलले पसलमा मूल्यसूची राख्न र म्याद नाघेका सामानहरूको उचित व्यवस्थापन गर्न आग्रह गरिएको बताए। उनका अनुसार अनुगमनका क्रममा टोलीले फर्म दर्ता गर्न तथा नवीकरण गर्न, होटलको सरसफाइमा ध्यान दिन र तामक्रम मिलाएर सामग्री राख्न सुझाव दिएको छ। सहायक प्रमुख जिल्ला अधिकारी पौडेल, कोष तथा लेखा नियन्त्रक कार्यालय काभ्रेका अधिकृत चतुर्भुज तिमल्सिना, उद्योग तथा वाणिज्य कार्यालयका निमित्त प्रमुख ओली लगायत विभिन्न कार्यालयका प्रतिनिधिहरूको टोलीले अनुगमन गरेको हो।"
नयाँ दिल्लीका मुख्यमन्त्री केजरीवाल पक्राउ,"नयाँ दिल्ली : भारतको नयाँ दिल्लीका मुख्यमन्त्री अरवीन्द केजरीवाल पक्राउ परेका छन्। भारतीय प्रवर्तन निर्देशनालय(ईडी)ले मुख्यमन्त्री केजरीवाललाई बिहीबार पक्राउ गरेको हो। केन्द्रीय वित्त मन्त्रालय, राजश्व विभाग माहतरहेको ईडीको टोली बिहीबार मुख्यमन्त्रीको घरमा पुगेको थियो । भारतीय सञ्चारमाध्यमका अनुसार कथित मदिरा घोटाला प्रकरणमा करिब २ घण्टाको सोधपुछपछि उनलाई पक्राउ गरिएको हो।"
जीवन बीमाका समसामयिक विषयमा अन्तरक्रिया,"काठमाडौं : नेपाल लाइफ इन्स्योरेन्सले जीवन बीमाका समसामयिक विषयमा अन्तरक्रिया कार्यक्रम सञ्चालन गरेको छ। विश्वकै सबैभन्दा ठूलो स्वतन्त्र एक्चुरियल र परामर्शदाता संस्था मिलिम्यान समूहका पार्टनर फिलिप ज्याक्शनको उपस्थितिमा अन्तरक्रिया कार्यक्रम सञ्चालन गरिएको हो। प्रतिष्ठीत तथा विश्वकै सबैभन्दा ठूलो स्वतन्त्र एक्चुरियल र परामर्शदाता संस्था मिलिम्यान समूहका पार्टनर तथा यस कम्पनीका एक्चुअरी फिलिप ज्याक्शनको समुपस्थितिमा काठमाडौंको होटल एम्बेसडरमा एक विशेष अन्तरक्रिया कार्यक्रम सम्पन्न भएको छ। नेपाल बीमा प्राधिकरणका अध्यक्ष सूर्यप्रसाद सिलवालको प्रमुख आथित्यतामा सम्पन्न उक्त विशेष कार्यक्रममा नेपाल बीमा प्राधिकरणका उच्च पदस्थ कर्मचारीहरू, जीवन बीमा कम्पनीका प्रमुख कार्यकारी अधिकृतहरू तथा नेपाल लाइफ इन्सुरेन्सका उच्च पदस्थ कर्मचारीहरूको उपस्थिति रहेको थियो। नेपाल लाइफ इन्सुरेन्सका प्रमुख कार्यकारी अधिकृत प्रवीण रमण पराजुलीले नेपालको बीमा क्षेत्रमा रहेका समसामयिक चुनौती र अवसरहरूको बारेमा चर्चा गर्ने अभिप्रायका साथ यो कार्यक्रम आयोजना गरिएको बताए। यस किसिमको विचार मन्थन गर्ने परिपाटीको विकासले नेपाली बीमा बजारमा क्रियाशील रहेकाहरूलाई अन्तर्राष्ट्रिय स्तरमा भइरहेका विकासक्रम तथा असल अभ्यासहरूसँग चिरपरिचित हुन सहज हुने बताए। नेपाल बीमा प्राधिकरणका अध्यक्ष सूर्यप्रसाद सिलवालले यस विशेष आयोजनका निम्ति यस कम्पनीलाई धन्यवाद ज्ञापन गरे। उनले अहिले बदलिँदो परिवेशमा बीमा बजारको सुधारका निम्ति नियामकका रूपमा विभिन्न पहलकदमीहरू चालिरहेको कुरा बताए। संस्थागत सुशासन र जोखिम व्यवस्थापनको मापदण्डलाई शिरोधार्य गर्दै निर्देशनहरू जारी गर्दै आएको समयमा संसारमा भइरहेको अभ्यासको जानकारी सोही क्षेत्रमा प्रत्यक्ष रूपमा काम गरि रहेका फिलिप ज्याक्शनसँग अनुभव साटासाट गर्न पाउँदा मन प्रफुल्लित भएको बताए। मिलिम्यान समूहका पार्टनर तथा यस कम्पनीका एक्चुअरी फिलिप ज्याक्शनले नेपालको बीमा क्षेत्रका अवसर,समस्या र चुनौतीका बारेमा बृहत प्रस्तुतीकरण दिएका थिए। साथै नेपाली जीवन बीमा कम्पनीहरूलाई अहिलेको निर्देशनले भ्यालुएसनमा पारेको प्रभाव र त्यसका सीमाहरूको बारेमा चर्चा गरेका थिए। यसैगरी ज्याक्शनले नेपालमा कार्यान्वयन गर्न लागिएको रिस्क बेस्ड क्यापिटलमा आफ्नो विचारहरू प्रकट गरेका छन्। उनले अरु मुलुकमा यसको कार्यान्वयनमा रहेको सहजता र जटिलताको बारेमा प्रकाश पार्दै नेपालमा सहज तरिकाले यसलाई कार्यान्वयन गर्न के कस्तो रणनीति अवलम्बन गर्न सकिन्छ भन्ने विषयमा आफ्नो भनाइ राखेका थिए।"
"ग्लोबल आइएमई बैंकको ग्रीन ड्राइभ योजना सार्वजनिक, ९४९ प्रतिशतको स्थिर ब्याजदर","काठमाडौं : ग्लोबल आइएमई बैंक लिमिटेडले अटो कर्जाअन्तर्गत विद्युतीय सवारी साधन प्रवर्द्धन गर्न न्यूनतम् ब्याजदरमा ग्रीन ड्राइभ योजना सार्वजनिक गरेको छ। यस ग्रीन ड्राइभ योजनाअन्तर्गत व्यक्तिगत प्रयोजनका लागि चारपाङ्ग्रे सवारी साधन खरिद गर्दा ९४९ प्रतिशतदेखि ९९९ प्रतिशतसम्मको स्थिर ब्याजदरमा कर्जा पाइनेछ। कर्जाको अवधि ५ वर्षसम्मको लागि स्थिर ९४९ प्रतिशत र ५ वर्षभन्दा बढीका लागि स्थिर ९९९ प्रतिशत ब्याजदर रहेको छ। न्यूनतमसहित स्थिर ब्याजदरमा सार्वजनिक भएको उक्त ग्रीन ड्राइभ योजना सरल तरिकाले छिटो कर्जा उपलब्ध हुने भएकोले विद्युतीय सवारी साधनको प्रयोग गर्ने मनस्थिति बनाइरहेका ग्राहकलाई यस योजनाले लाभान्वित गर्ने विश्वास बैंकले लिएको छ। ग्लोबल आइएमई बैंक मुलुकका सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो। बैंकको ३५४ शाखा कार्यालय, ३७९ एटिएम, २७७ शाखा रहित बैंकिङ सेवा, ६७ एक्सटेन्सन तथा राजश्व संकलन काउन्टर तथा ३ वटा वैदेशिक प्रतिनिधि कार्यालय समेत गरी १,१०० भन्दा बढी सेवा केन्द्र रहेका छन। ग्लोबल आइएमई बैंकलाई सबैका लागि बैंक बनाउँदै बैंकले विभिन्न सेवा तथा सुविधा सहितका योजनामार्फत आफ्ना ४६ लाख भन्दा बढी ग्राहकलाई उत्कृष्ट सेवा प्रदान गरी लाभान्वित गरिरहेको छ। बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरब, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुर्याउँदै आइरहेको छ।"
एमाले अध्यक्ष ओली भेट्न बालकोट किन पुगे विप्लव ?,"काठमाडौं : नेकपाका महासचिव नेत्र विक्रम चन्द 'विप्लव' आज साँझ नेकपा एमालेका अध्यक्ष केपी शर्मा ओलीसँग छलफल गर्न बालकोट पुगेका छन्। नेकपाका प्रवक्ता खड्गबहादुर विश्वकर्मा 'प्रकाण्ड'लाई लिएर विप्लव ओली निवास पुगेका हुन्। विप्लव माओवादी केन्द्र, एकीकृत समाजवादी, जसपा र नेकपा सहभागी रहेको समाजवादी मोर्चाको संयोजक हुन्। उनी गत फाल्गुण ६ संयोजक चयन भएका हुन्। नेकपा एमालेलाई समाजवादी मोर्चामा सहभागी बनाउने, संक्रमणकालीन न्याय लगायतका समसामयिक राजनीतिक विषयमा छलफल गर्न उनी गएका हुन्। चारचार महिनामा आलोपालो नेतृत्व सम्हाल्ने सहमति अनुसार यसअघि एकीकृत समाजवादीका अध्यक्ष माधवकुमार नेपालले सम्हालेका मोर्चाको संयोजक थिए। नयाँ सत्ता समिकरण बनेसँग वामपन्थीको एकता गर्नुपर्ने भन्दै दलहरुबीच छलफल चलिरहेको छ। जिल्ला अदालत काठमाडौंले नेपाल कम्युनिष्ट पार्टीका महासचिव नेत्रविक्रम चन्द (विप्लव) सहितका नेताहरुमाथि राज्यविरुद्धको कसुरमा पक्राउ पूर्जी जारी गरेको छ। राज्यविरुद्धको कसुरमा जिल्ला अदालत काठमाडौंले उनीहरुलाई गत मंसिरमा ३५ दिनभित्र अदालतमा उपस्थित हुनु सूचना जारी गरेको हो। अदालतले विसं २०८० मङ्सिर १० गतेको आदेशअनुसार मुलुकी फौजदारी कार्यविधिसंहिता २०७४ को ५८ (१३) बमोजिम ३५ दिनको पक्राउ पुर्जी जारी गरेको थियो। विसं २०७६ असोज ९ गते निजहरुमाथि राज्यविरुद्धको मुद्दा दायर भएको थियो। निजहरुले सङ्घीय एकाइबीच तथा विभिन्न जातजाति वा सम्प्रदायबीचको सम्बन्धमा खलल पारेर राज्यविरुद्ध कसुर गरेको अभियोग लगाइएको छ। उक्त प्रकरणमा राज्यका सहमतिलाई कानुनको अंग बनाएर समस्याहरुलाई समाधान गर्न मद्दत गर्नुपर्ने अदालतले नै गैर कानुनी कदम चाल्नु भनेको देशमा शान्ति भाड्न अदालत र न्यायाधीश नै सक्रिय बनेको त होइन भन्ने आशंका पैदा भएको विप्लवले गरेका छन्। शान्तिपूर्ण राजनीतिमा ल्याउन तत्कालीन प्रधानमन्त्री केपी शर्मा ओली र नेकपा विप्लव समूहका महासचिव नेत्रविक्रम चन्द विप्लवको उपस्थितिमा दुबै पक्षले हस्ताक्षर गरेका थिए। तत्कालीन सरकारले गृहमन्त्री रामबहादुर थापा र परराष्ट्र सल्लाहकार राजन भट्टराईको संयोजकत्वमा र विप्लव समूहले खड्ग बहादुर विश्वकर्मा प्रकाण्ड र उदयबहादुर चलाउने दीपक सम्मिलित वार्ता टोली बनाएको थियो । दुवै तर्फका वार्ता टोलीले वार्ता गरेपछि नेकपाले आफ्नो शान्तिपूर्णरुपमा सञ्चालन गरेको थियो।"
जितपुरसिमरा क्रिकेट कपः भैरहवाविरुद्ध जनकपुरको महत्वपूर्ण जित,"सिमराः जितपुरसिमरा क्रिकेट कप प्रतियोगिताअन्तर्गत बिहीबार भएको खेलमा जनकपुर पिस फाउण्डेशन ४८ रनले विजयी भएको छ। समूह बी अन्तर्गतको दोस्रो खेलमा जनकपुरले खुकुरी क्रिकेट क्लब भैरहवालाई पराजित गरेको हो। यो जितसँगै जनकपुरले प्रतियोगिताको फाइनलमा पुग्ने आशा जीवित राखेको छ। पहिलो खेलमा मकवानपुरसँग ३१ रनले पराजित भएको जनकपुरलाई प्रतियोगिताको उपाधि होडमा उभिन भैरहवाविरुद्ध फराकिलो जित आवश्यक थियो। अब भैरहवालाई पनि प्रतियोगिताको फाइनलमा पुग्न समूह बी को अन्तिम खेलमा शुक्रबार मकवानपुरलाई फराकिलो जित निकाल्नुपर्ने हुन्छ। अन्तिम खेलमा भैरहवा विजयी भए रनरेटका आधारमा फाइनल पुग्ने टोलीको टुंगो लाग्नेछ। तर मकवानपुरले जित हात पारे समूह विजेता हुँदै उसले पर्सा क्रिकेट संघसँग फाइनल खेल्नेछ। वर्षाका कारण एक दिन पछाडि सारिएको खेलमा जनकपुरले टस जितेर ब्याटिङ रोज्दै निर्धारित २० ओभरमा आठ विकेट गुमाएर १३२ रन जोडेको थियो। जनकपुरका लागि हिमांशु दत्तले २५ बलमा ४७ रन बनाए। ओपनरका रुपमा आएका दत्तले दुई छक्का र पाँच चौका प्रहार गरेका थिए। यसैगरी जनकपुरका लागि अखिलेश ठाकुरले २५, रुपेश यादवले अविजित १८, चन्दन यादवले १७ र पर्शुराम यादवले १४ रन बनाए। भैरहवाका सन्तोष यादवले चार विकेट लिए। चार ओभर बलिङ गर्दै यादवले २२ रन खर्चेर चार विकेट हात पारेका थिए। भैरहवाका अजय चौहानले दुई र इकलख वर्सीले एक विकेट लिए। जनकपुरले दिएको १३३ रनको लक्ष्य पछ्याउन मैदानमा उत्रिएको भैरहवाले १७६ ओभरमा ९ विकेट गुमाउँदै ८४ रन मात्रै जोड्न सफल भयो। भैरहवाका लागि अमर मिश्रले २५, प्रकाश गिरीले १४, सन्तोष यादवले १३, मनिष थापाले १२ र निश्चल चौधरीले १० रन बनाए। अन्तिम विकेटका रुपमा रहेका महेश भार घाइते भएका कारण भैरहवाले ९ विकेटमै इनिङ समाप्तिको घोषणा गरेपछि जनकपुर ४८ रनले विजयी भएको हो। जनकपुरका रुपेश यादव, रोहन यादव र अभिजित मण्लले समान दुई विकेट लिए भने विशाल सुस्लिङ, साइमोन रोय, बी धवन सहनीले समान एक विकेट हात पारे। जनकपुरका कप्तान दत्त प्लेयर अफ दि म्याच घोषित भए। उनलाई जितपुरसिमरा उपमहानगरपालिका १४ की वडाध्यक्ष चयन गुरुङले पुरस्कृत गरेकी थिइन्। जितसँगै प्रतियोगिताको फाइनलमा पुग्ने आशा जीवित राखेको जनकपुरले अब समूह बी को अन्तिम खेलको नतिजा पर्खनेछ। समूह बी बाट फाइनलमा पुग्ने टोलीले समूह ए को विजेता पर्सा क्रिकेट संघसँग उपाधिका लागि भिडन्त गर्नेछ। आयोजक जितपुरसिमरा स्पोर्टस् क्लब र कलैया क्रिकेट क्लबविरुद्ध जित निकाल्दै पर्सा फाइनलमा प्रवेश गरिसकेको छ। प्रतियोगिता फाइनल खेल चैत १० गते हुनेछ। अभियान नेपालको आयोजना र जितपुरसिमरा उपमहानगरपालिकाको मुख्य सहयोगमा आयोजित प्रतियोगिताको विजेताले एक लाख र उपविजेताले ५० हजार नगद प्राप्त गर्नेछन्।"
सभामुख घिमिरेसहित दलका प्रमुख सचेतक स्वीजरल्याण्ड प्रस्थान,"काठमाडौं : सभामुख देवराज घिमिरे र दलका प्रमुख सचेतक स्वीजरल्याण्ड प्रस्थान गरेका छन्। अन्तर व्यवस्थापिका संघको १४८औँ महासभामा सहभागी हुन घिमिरेको नेतृत्वमा १० सदस्यीय प्रतिनिधिमण्डल दोहा हुँदै जेनेभातर्फ प्रस्थान गरेको सङ्घीय संसद् सचिवालयले जनाएको छ। संसद सचिवालयका प्रवक्ता दशरथ धमलाका अनुसार महासभामा सभामुख घिमिरेसहित संसदीय दलका प्रमुख सचेतक नेपाली कांग्रेसका रमेश लेखक, नेकपा (एमाले) का महेशकुमार बर्तौला, नेकपा(माओवादी केन्द्र) का हितराज पाण्डे र राष्ट्रिय स्वतन्त्र पार्टीका सन्तोष परियार, राष्ट्रियसभा सदस्य गङ्गाकुमारी बेलबासे, सङ्घीय संसद् सचिवालयका सहसचिव एवं प्रवक्ता एकराम गिरी, उपसचिव प्रदीप गुरागाई र सभामुखका प्रमुख स्वकीय सचिव तेजप्रकाश भट्टराईसमेत सहभागी छन्। जेनेभामा चैत्र १० गतेदेखि १४ गतेसम्म महासभामा सञ्चालन हुँदैछ। सभामुख घिमिरेले संसदीय कूटनीति : शान्ति र समझदारीको लागि सेतु निर्माण विषयमा सङ्घीय संसद्कोतर्फबाट आफ्नो वक्तव्य प्रस्तुत गर्ने सचिवालयले जनाएको छ ।सभामुख घिमिरेले चैत १६ गते बिहान स्वदेश फिर्ता हुने कार्यक्रम रहेको छ । संसद बैठक चैत्र १८ गते बोलाइएको छ।"
धनगढीका सरकारी विद्यालयहरूमा छुट्टै ड्रेस कोड,"धनगढी : धनगढी उपमहानगरपालिका भित्रका सामुदायिक विद्यालयमा अब एकै प्रकारको पोशाक लागु हुने भएको छ। नयाँ शैक्षिक सत्र २०८१ को वैशाखदेखि उपमहानगरभित्रका सबै सामुदायिक विद्यालयहरूमा एकै प्रकारको पोशाक लागु हुने भएको हो। बिहीबार धनगढी उपमहानगरभित्रका अधिकांश विद्यालयका प्रधानाध्यापक र प्रतिनिधिहरूले उपमहानगरसँग एकै प्रकारको पोशाक बनाउने सम्झौता गरेका छन्। धनगढी उपमहानगरपालिकामा आयोजना गरिएको कार्यक्रममा नगरप्रमुख गोपाल हमाल र पञ्चोदय माविका प्रधानाध्यापक हरिश ओझाले सम्झौता आदानप्रदान गर्दै कार्यक्रमको सुरुवात गरेका छन्। नयाँ पोशाकमा आकाशे नीलो रंगको कमिज वा कुर्ता, गाढा नीलो रंगको पाइन्ट वा सुरुवाल, गाढा नीलो रंगको टाई, छालाको कालो जुत्ता वा कपडाको सेतो जुत्ता, जाडो मौसममा भी गलाको स्वेटर वा गाढा नीलो रंगको कोट, गाढा नीलो रंगको बेल्ट, छात्राका लागि सेतो रिबन, ऊनको टोपी अनिवार्य गर्ने सम्झौता भएको हो। अधिकांश प्रधानाध्यापकहरूले कापी कलम किन्न नसक्ने गरिब परिवारका बालबालिकाका लागि यो नियम खर्चिलो हुने बताएका थिए। तर मेयर गोपाल हमालले मेयर शैक्षिक कोष स्थापना गरेर त्यसमा निजी क्षेत्र र दातृ निकायलाई जोडेर भएपनि उनीहरूका लागि विद्यालय पोशाकको व्यवस्थापन गरिने बताएका थिए। उपमहानगरलाई आफ्नो स्थानीय तहभित्रको आधारभूत र माध्यमिक शिक्षा व्यवस्थित गर्न पाउने अधिकार छ। सम्झौता कार्यक्रममा मेयर हमालले अहिले केही पनि गर्न सकिँदैन भनेर पन्छिनु भन्दा सीमित स्रोत र साधनको अधिकतम प्रयोग गर्दै यसको पालना गर्न प्रधानाध्यापकहरूलाई अनुरोध गरेका थिए। उनले पहिलो वर्षको परीक्षणपछि त्यसमा आएका समस्याहरूलाई समाधानका लागि सम्झौतामा हेरफेर र संशोधन गर्न सकिने बताए। पोशाकको सम्झौता सँगै उपमहानगरले सामुदायिक विद्यालय बीचको कार्यसम्पादन सम्झौता पनि गरेको छ।"
"संसद् आक्रोश पोख्ने, विरह बिसाउने ठाउँ होइन : ओली","काठमाडौं : नेकपा एमालेका अध्यक्ष केपी शर्मा ओलीले देश र जनताको उन्नति प्रगतिका लागि अग्रसर हुनुपर्ने बताएका छन्। ५१ औं अन्तर्राष्ट्रिय जातिभेद तथा रंगभेद उन्मुलन दिवसका अवसरमा आयोजित कार्यक्रममा बोल्दै अध्यक्ष ओलीले जनताको शान्ति,सुरक्षा र सम्मानका लागि सबै राजनीतिक दलहरू एक हुनुपर्ने बताएका हुन्। प्रतिपक्षी नेपाली कांग्रेसलाई लक्षित गर्दै अध्यक्ष ओलीले संसद अवरोध गरेर मात्रै समस्याको समाधान नहुने तर्क गरे। उनले भने, 'सरकारबाट हट्नु पर्यो भनेर निहुँ खोजेर संसद अवरोध गर्ने,च्याठिने, आक्रोश पोख्ने, विरह बिसाउने,छाती पिटेर रुने मात्र ठाउँ होइन। राजनीतिलाई एउटा माध्यम बनाएर केही संयमका साथ समाजको उन्नतिका लागि, प्रगतिका लागि, शान्तिका लागि, समानताका लागि, सबैको सुरक्षा र सबैको सम्मानमा ध्यान दिनुपर्छ।' तर, आफू प्रतिपक्षीमा हुँदा नेकपा एमालेले तस्करीको सुन अनुसन्धानका लागि जाँचबुझ आयोग गठनको माग गर्दै करिब एक महिना संसद अवरोध गरेको थियो। सरकारले जाँचबुझ आयोग गठन गर्ने बताएपछि मात्रै संसदको अवरोध हटेको थियो। हाल प्रतिपक्षीको भूमिकामा रहेको नेपाली कांग्रेसले सहकारी ठगी प्रकरणमा मुछिएका राष्ट्रिय स्वतन्त्र पार्टीका सभापति एवं गृहमन्त्री रवि लामिछानेमाथि अनुसन्धान गर्न संसदीय समिति गठनको माग गर्दै संसद अवरोध गर्दै आएको छ। पूर्वप्रधानमन्त्री समेत रहेका अध्यक्ष ओलीले नेकपा एमाले सुशासन,सामाजिक न्याय र समानताको पक्षमा रहेको बताए। कुनै पनि व्यक्तिमाथि अपमान, हेला हुनु भनेको असभ्यताको अर्को नाम रहेको बताउँदै ओलीले यस्तो काम कसैले गर्छ भने त्यसलाई हिंसाको रुपमा लिनुपर्ने बताए। 'मानिसलाई कुनै प्रकारले अपमान, हेला गर्ने कुरा हुनु भनेको असभ्यताको अर्को नाम हो। जतिसुकै पढेको किन नहोस्। कतिपय पण्डित भन्नेहरू छोइन्छ भन्ने ठान्छन्। अनि के को पण्डित। मान्छेले छोएको पानी खानु हुन्न भन्ने पनि पण्डित हुन्छ ? उनले भने,' चाहेको जुनसुकै कुनाको जोसुकै होस्। त्यस्तो मान्छे जसले रंगभेद र वर्ण भेद गर्छ त्यो सभ्य मानिस हुनसक्दैन। यो हिंसा हो। यो अंहकारले कसैको भलो हुँदैन।'"
नियम मिचेर निमित्त प्रअ : फुटुङ माविमा योग्य शिक्षकलाई बेवास्ता गरी राहतलाई दिइयो जिम्मेवारी,"काठमाडौं : तारकेश्वर नगरपालिका७ स्थित फुटुङ माविमा राहत शिक्षकले नियमविपरीत एक महिनादेखि निमित्त प्रधानाध्यापकको जिम्मेवारी सम्हालिरहेका छन्। प्रधानाध्यापक भगीरथ उपाध्याय अनिवार्य अवकाशमा गएपछि विद्यालय व्यवस्थापन समितिले राहत शिक्षक हरिकृष्ण खत्रीलाई फागुन ३ गतेदेखि उक्त जिम्मेवारी दिएको हो। उक्त निर्णय शिक्षा नियमावली २०५९ विपरीत भएको भन्दै तारकेश्वर सामुदायिक विद्यालय समितिले मेयर कृष्णहरि महर्जनको ध्यानाकर्षण गराए पनि सुनुवाइ नभएको एक शिक्षक बताउँछन्। यस समितिले मेयरलाई भेटी गुनासो गर्दा गलत भयो भनेर सच्याउने मौखिक प्रतिबद्धता जाहेर गरेको पनि हो। तर, सुनुवाइ भएन, समितिमा आबद्ध ती शिक्षक भन्छन्, प्रधानाध्यापकको योग्यता पुगेका स्थायी शिक्षक नै ११ जना हुनुहुन्छ। नियमावलीको नियम ९३ मा प्रधानाध्यापकसम्बन्धी व्यवस्था छ। सामुदायिक विद्यालयमा प्रधानाध्यापक अनुपस्थित भएमा वा कुनै कारणले प्रधानाध्यापकको पद रिक्त भएमा प्रधानाध्यापक उपस्थित नभएसम्म वा प्रधानाध्यापकको पदपूर्ति नभएसम्मका लागि सो विद्यालयमा कार्यरत शिक्षकहरूमध्ये वरिष्ठतम स्थायी शिक्षकले निमित्त प्रधानाध्यापक भई काम गर्ने छ, उपनियम १२ मा लेखिएको छ। समितिको निर्णयले तारकेश्वरको विद्यालय शिक्षा व्यवस्थापन कार्यविधि २०७५ को उल्लंघनसमेत गरेको छ। सामुदायिक विद्यालयको प्रधानाध्यापक बिदामा बसेमा वा कुनै कारणले प्रधानाध्यापकको पद रिक्त भएमा प्रधानाध्यापक उपस्थित नभएसम्म वा प्रधानाध्यापकको पदपूर्ति नभएसम्मका लागि सो विद्यालयमा कार्यरत शिक्षकहरूमध्ये माथिल्लो श्रेणीका वरिष्ठ स्थायी शिक्षकले निमित्त प्रधानाध्यापक भई काम गर्ने छन्, दफा ४९ (९)मा लेखिएको छ। तारकेश्वर नगरपालिकाको शिक्षा ऐन २०७६ विपरीत पनि रहेको निर्णय सच्याउन शिक्षा शाखादेखि शिक्षा विकास तथा समन्वय एकाइ काठमाडौंको ध्यानाकर्षण गराएको एक शिक्षक सुनाउँछन्। एकाइका अधिकारीले यो नियमविपरीत हो, हामीले हस्तक्षेप गर्न मिल्दैन भन्नुभएको छ, उनले भने, शिक्षा शाखा प्रमुखले यो गलत नै हो, यही नै मिलाउने हो। कहीँ जानुपर्दैन भन्नुभएको छ। तर, एक महिनासम्म उक्त निर्णय नसच्याई हामीलाई अलमल्याइरहनुभएको छ। राहतलाई कामचलाउका लागि जिम्मेवारी दिइएको प्रतिक्रिया व्यवस्थापन समितिका अध्यक्ष एवं वडाध्यक्ष सानुकाजी खत्रीले दिए। केही दिनका लागि हो, २३ दिनका लागि हो। कामचलाउ मात्रै हो। जिम्मेवारी नियमानुसार पाउनेलाई दिइन्छ, उनले अन्नपूर्ण पोस्ट्सित भने। नगरपालिकाका शिक्षा शाखा प्रमुख पदमबहादुर खत्रीले यसलाई सच्याइने बताएका छन्। वरिष्ठलाई दिनुपर्ने हो। तर, व्यवस्थापन समितिले अस्थायी रूपमा अर्कोलाई जिम्मेवारी दिएछ। त्यसमा हाम्रो ध्यानाकर्षण भएको छ। यसलाई सच्याइनेछ, उनले भने।"
सूर्यदर्शन सहकारीका पीडितले सुशासन समितिका सभापतिलाई बुझाएको पत्रमा के छ ? (पूर्णपाठ),"काठमाडौं : राज्य व्यवस्था तथा सुशासन समितिमा पोखराको सूर्यदर्शन बचत तथा ऋण सहकारी संस्थामा बचत गरिएको रकम फिर्ता गर्ने व्यवस्था मिलाइदिन माग गर्दै पीडितले निवेदन दिएका छन् । बिहीबार राज्य व्यवस्था तथा सुशासन समितिका सभापति रामहरी खतिवडासमक्ष सूर्यदर्शन बचत पीडित संघर्ष समितिले निवेदन दिएका हुन् । पीडितहरुको निवेदन बुझ्दै खतिवडाले राज्यले बचतकर्ताको रकम फिर्ता गरेर पीडितहरुको समस्या समाधान गर्न लागिपर्ने बताए। उनले समितिको तर्फबाट सरकारलाई ध्यानाकर्षण गराउने र पीडितलाई न्याय दिन पहल गर्ने बताए। तपाईहरुले प्रधानमन्त्रीलाई पनि भेट्नुभएको छ। अब पीडितहरुको समस्या समाधान गर्नुपर्दछ। मैले सुनेको थिएँ, वर्तमान गृहमन्त्रीले पनि केही पहिला राज्यले नै भएपनि पीडितहरुको समस्या समाधान गर्छौं भनेर कहीँ बोलेको सुनेको थिएँ। सायद अब राज्यको संयन्त्रमा उहाँ हुनुहुन्छ, त्यसरी समाधान गरिदिनुभयो भने राम्रो भयो भएन भनेपनि पीडितको पक्षमा हामीले सक्ने सहयोग गर्छौं।खतिवडाले भने,हामीले पनि सरकारलाई आग्रह गर्नुपर्छ, हामीलाई विश्वास छ, जुनसुकै सरकार भएपनि पीडितको पक्षमा न्याय गर्छ भन्ने विश्वास हामीले लिएका छौँ। अहिले मैले निवेदन मात्र लिएको छु, निर्णय केहि भएको होइन, समितिमा छलफल गरेर सरकारलाई अनुरोध गर्छौं। उक्त सहकारीले १८ हजार ७०० बचतकर्ताको लगभग १४० करोड रुपैयाँ निक्षेपकर्तालाई फिर्ता गर्नुपर्ने भएपनि विगत २ वर्ष यता कसैले पनि फिर्ता पाउन नसकेको बचतकर्ताको भनाई छ। समितिले बुझाएको पत्रमा भनिएको छ, यस सहकारी सस्था मा समस्या आएको लगभग २ वर्ष हुन पुगेको छ, १८७०० बचतकर्ता को लगभग १४० करोड रुपयाँ यस सस्थाले निच्छेप कर्ता लाई फिर्ता गर्नु पर्ने देखिन्छ तर झन्डै विगत २ वर्ष यता कुनै निच्छेप कर्ता ले एक रुपयाँ पनि फिर्ता पाउन सकेका छैनन्, हामी बचत कर्ता, बिगत लामो समय देखी हाम्रो बचत फिर्ता गर्ने लडाईमा निरन्तर लडिरहेका छौ, यस सहकारीका संचालक ले हामीहरुले गरेको बचत दुरुपयोग र अपचलन पछि हामी १ वर्ष उनीहरुसँग समन्वयमा बितायौ त्यसपछि कुनै उपलब्धि नभए पछि कानुनि प्रकृया मा गएको पनि ८ महिना बितिसकेको अबस्था छ तर आज को यो समय सम्म पनि यो राज्य सरकार बाट हामीले ले कुनै उपलब्धि हासिल गर्न सकेका छैनौ, यो राज्यमा यो राज्य व्यवस्था का प्रतिनिधि हरुले सुशासन कुरा गरिरहदा हामी सुशासन होईन कुशासन को चपेटामा परेका छौँ। हजारौं उज्ज्वल भविष्य अन्धकारमय बनेको र यो सहकारीको समस्याले धेरैको गाँस टुटेको बताउँदै पीडितहरुले यस्ता सहकारी संचालकलाई कारबाही गरी बचत कर्ताको निच्छेप फिर्ता गराउनको लागी कुनै पनि नीति निर्माण का साथै कुनै ऐन कानुन नबनाउनु यो कस्तो खालको सुशासन हो? भन्दै प्रश्न गरेका छन्। पत्रमा भनिएको छ, जिबि राई लगायत कुनै एउटा सानो समुहले हजारौं पोखरेली जनताको करोडौं रुपैयाँ हिनामिना गरी सबै बचतकर्तालाई अलपत्र पारेर फरार रहेका छन्, सडक देखि सदनसम्म, डिफ्युजनदेखि रेड नोटिससम्म आईपुग्दासम्म पनि यस सुर्यदर्शन सहकारी का अन्य १४ जना प्रतिवादी पक्राउ पर्न सकेका छैनन् यिनीहरुलाई हाम्रो कुन राज्य व्यवस्थाले संरक्षण दिईराखेको छ ? यसको हामीलाई जवाफ चाहिएको छ, होईन भने यस सहकारी प्रकरणमा जो कोहि को संग्लनता भएपनि तुरुन्त छानबिन गरी कारबाहीको दायरामा ल्याई बचतकर्ताको बचत फिर्ता हुने वातावरण मिलाई दिनुपर्यो । उनीहरुले देशमा, यो राज्य व्यवस्थामा सुशासन कायमै राख्ने या सुशासन छ भन्ने कुराको अनुभूति दिलाउने हो भने सबैभन्दा पहिला यो राज्य सरकार ले कुनै नीति नियम, ऐनकानुन बनाई गलत तरिकाले सहकारी संचालन गरी दुरुपयोग र अपचलन भएको निच्छेप तुरुन्त फिर्ता गराउनुपर्ने उनीहरुको माग छ। यस अगाडि प्रधानमन्त्री पुष्पकमल दाहाल प्रचण्डपोखरा गएको समयमा चैत ४ गते सूर्यदर्शन बचत तथा ऋण सहकारी संस्थाका पीडितहरूले भेटेरै ज्ञापनपत्र बुझाएका थिए। जीबी राई सञ्चालक रहेको उक्त सहकारीमा आफ्नो रकम डुबेको गुनासो गर्दै बचतकर्ताहरूले फिर्ता गराउन भूमिका खेल्न प्रधानमन्त्री र राज्यव्यवस्था समिति समक्ष पीडितले याचना गरेका हुन्। यो सहकारीको रकम हिनामिनामा गृहमन्त्री रवि लामिछानेको समेत नाम जोडिँदै आएको छ। तर प्रचण्डले मंगलबार संसदमा बोल्दै सहकारी विवादमा उपप्रधान एवं गृहमन्त्री रवि लामिछानेलाई सहकारी घोटालामा लामिछानेको भूमिका नभएको बताएका थिए। उपप्रधानमन्त्री तथा गृहमन्त्री लामिछानेका विषयमा प्रतिपक्षी दलहरूले उठाएको विषयमा प्रधानमन्त्री प्रचण्डले भने,हालसम्मको अनुसन्धानले उहाँ सहकारीको सञ्चालक समिति, लेखा समिति, ऋण समिति, कर्मचारीलगायत कुनै पनि जिम्मेवारी र भूमिकामा नरहेको र अदालतमा विचाराधीन मुद्दामा पनि कहीँ कतै जोडिएको देखिएको छैन।"
धनुषामा एक युवकको शंकास्पद मृत्यु,"ढल्केवर(धनुषा) : धनुषामा एक युवकको शंकास्पद मृत्यु भएको छ। मृत्यु हुनेमा धनुषाको धनुषाधाम नगरपालिका९ का अन्दाजी २५ वर्षीय आनन्द विक रहेको प्रहरीले जनाएको छ। बुधबार राति करिब ९ बजेको समयमा धनुषाधाम नगरपालिका६ मालटोलस्थित पूर्वपश्चिम लोकमार्गमा प्रदेश २००६ प ६०८४ नम्बरको मोटरसाइकल लडेको र विक रगतले लत्पतिएको अवस्थामा मृत भेटिएका थिए। इलाका प्रहरी कार्यालय ढल्केवरका प्रहरी टोली घटनास्थलको मुचुल्का गरेर विकको शव प्लाष्टिकमा हालेर लगेको त्यहाँका प्रत्यक्षदर्शीले बताएका छन्। यद्यपि इलाका प्रहरी कार्यालय ढल्केवरका प्रहरी निरीक्षक राजकिशोर साहले विक मोटरसाइकल दुर्घटनामा घाइते भएको र उनको उपचारका क्रममा प्रादेशिक अस्पताल जनकपुरमा मृत्यु भएको भनेर बताएका समाचार सञ्चारमाध्यममा आएपछि स्थानीयहरूमा विभिन्न शंका उपशंकाहरु उब्जिएको छ। प्रहरीले शंकास्पद घटनालाई गम्भीर रुपमा लिनुपर्नेमा मोटरसाइकल दुर्घटना भनेर हल्का रुपमा लिएको छ। दुर्घटना भन्छ। त्यसमाथि घाइते भनेको छ। उपचारको क्रममा मृत्यु भयो भनेर प्रहरीले स्टेटमेन्ट दिनु गैरजिम्मेवारी हो, ढल्केवरका एक स्थानीयले भन्छन् घटनास्थलबाट गरिएको फेसबुक लाइभ भिडियोमा पनि घटनास्थलमै मृत्यु भइसकेको स्पष्ट देखिन्छ। घाइते नै भएको भए उनलाई पहिला प्रहरीले हस्पिटल लग्नुपर्थ्यो नि। मुचुल्का गरेर अनि प्लाष्टिकमा बोकेर त्यहाँबाट लगेको छ। उपचारको क्रममा मृत्यु भयो भनेर प्रहरीको दिएको बयान पनि शंकास्पद छ। जिल्ला प्रहरी कार्यालय धनुषाका प्रहरी प्रवक्ता एवं प्रहरी नायव उपरीक्षक रञ्जन अवाले पनि घाइते भनिएको विकलाई प्रादेशिक अस्पताल जनकपुर ल्याउँदा चिकित्सकले मृत घोषणा गरिदिएको अन्नपूर्णलाई बताए। राजमार्गको हिसाबले दुर्घटनाको अनुमान लगाएपनि मृतकको शरीरमा देखिएको चोटपटक र घाउको निशानले हत्या भएको हुनसक्नेतर्फ पनि प्रहरीको आशंका रहेको उनले बताए। घटनास्थलसमेत पुगेका अर्का स्थानीय भन्छन् मोटरसाइकल दुर्घटना नै भएको भए मृतकको शरीरमा थुप्रै चोटपटक हुन्थ्यो। त्यस्तो केही देखिएन। एउटा हातमा हिलो लागेको र घाँटी रेटिएको जस्तो देखिएको थियो। यो घटनालाई प्रहरीले हल्का रुपमा लिनुहुँदैन। गम्भीर अनुसन्धान हुनुपर्छ। प्रहरी नायव उपरीक्षक अवा उक्त घटना हत्या वा दुर्घटना हो भन्ने एकिन भइनसकेको बताउँछन्। हत्या हो कि दुर्घटना हो भन्नेमा हामी कन्फर्म भइसकेका छैनौं। हामीले दुर्घटना मात्रै होइन हत्या भएको पनि हुनसक्छ भनेर सुक्ष्म ढंगले विभिन्न कोणबाट अनुसन्धान थालेका छौं। अहिले नै ठ्याक्कै यस्तै भएको भनेर बताउन सक्ने स्थिति छैन। पोस्टमार्टम रिपोर्टले थप कुराहरू खुल्छ, प्रहरी नायव उपरीक्षक अवाले अन्नपूर्णसँग भने।"
"१५ अंकले घटेर सेयर बजार बन्द, ४ अर्बको कारोबार","काठमाडौं : साताको अन्तिम सेयर कारोबार दिन बिहीबार नेप्से परिसूचक दोहोरो अंकले घटेर बन्द भएको छ। नेप्से परिसूचक १५३७ अंकले घटेर २०४८५७ विन्दुमा कायम भएको हो। सेन्सेटिभ इण्डेक्स २६१ प्रतिशतले घटेर ३६५४२ विन्दुमा अडिएको छ। दोहोरो अंकले घटेको बजारमा कारोबार रकम भने बुधबारको तुलनामा बढेको छ। यसदिन ३१५ कम्पनीको १ करोड ८५ लाख ५२ हजार ७०५ कित्ता सेयर ४ अर्ब ३१ करोड ३० लाख १७ हजार ७१३ रुपैयाँमा खरिद बिक्री भएको छ।अघिल्लो कारोबार दिन बुधबार ३ अर्ब ४९ करोड मूल्य बराबरको सेयर कारोबार भएको थियो। दुई कम्पनीको मूल्य सकारात्मक सर्किट लेभलमा कारोबार भयो। धवलागिरि लघुवित्त वित्तीय संस्था र सर्वोत्तम सिमेन्टको सेयर सकारात्मक सर्किट लेभलमा कारोबार भएको हो। किसान लघुवित्त वित्तीयको ९९१,कर्णाली डेभलपमेन्टको ९२३ र उन्नति सहकारी लघुवित्त वित्तीय संस्थाको ९२३ प्रतिशतले सेयर मूल्य बढेको हो।कारोबार रकमका आधारमा माछापुच्छ्रे बैंक अग्रस्थानमा रह्यो। सो कम्पनीको १ अर्ब २१ करोड मूल्य बराबरको सेयर कारोबार भयो। अधिकांश समूहको उपसूचक राताम्मे देखिएका छन्। ट्रेडिङबाहेक अन्य १२ वटा समूहको उपसूचक नकारात्मक देखिएका हुन्। कारोबारमा आएका ४९ कम्पनीको मूल्य बढ्दा १८७ वटाको घट्यो।"
गृहमन्त्री लामिछानेको विषय छलफल र अनुसन्धानकै अवस्थामा छ : उपप्रधानमन्त्री महासेठ,"मन्त्री महासेठले सो विषय छलफल र अनुसन्धानकै अवस्थामा रहेकाले दोषी देखिए कसैले पनि सरकारमा बस्न नसक्ने बताएका हुन्। जनकपुरधाम : उपप्रधानमन्त्री एवं भौतिक पूर्वाधार तथा यातायात मन्त्री रघुवीर महासेठले सहकारी प्रकरणमा गृहमन्त्री रवि लामिछानेको विषय छलफल र अनुसन्धानकै अवस्थामा रहेको बताएका छन्। जनकपुरधाम विमानस्थलमा आज सञ्चारकर्मीहरूसँग कुराकानी गर्दै मन्त्री महासेठले सो विषय छलफल र अनुसन्धानकै अवस्थामा रहेकाले दोषी देखिए कसैले पनि सरकारमा बस्न नसक्ने बताएका हुन्। उनले उपप्रधानमन्त्री एवं गृहमन्त्री लामिछानेका विषयमा कांग्रेसले उठाएको प्रश्न आफ्नो कित्तामा नउभिएपछिको अवस्था भएको प्रतिक्रिया जनाए। उनले संसद्को बाँकी अवधिसम्म वर्तमान गठबन्धनले मिलेरै काम गर्ने बताए। प्रतिपक्षमा रहेका दलहरूसहितको सहकार्यमा वर्तमान गठबन्धन सरकारले देश विकासका लागि प्रतिबद्ध भएर काम गर्ने बताए । नेपाल कम्युनिष्ट (एमाले)ले चार वर्ष तीन महिनापछि भौतिक पूर्वाधार तथा यातायात मन्त्रालयको नेतृत्व गर्न पाएको भन्दै उनले प्रधानमन्त्री दाहालले भौतिक पूर्वाधारको विकासलाई उच्च प्राथमिकतामा राखेर काम गर्नु निर्देशन दिएकाले आफू त्यसमा कटिबद्ध भएर लाग्नेसमेत बताए । भौतिक पूर्वाधारको विकासविना देश समृद्धितर्फ जानसक्दैन । त्यसैले सरकारको पहिलो लक्ष्य नै भौतिक पूर्वाधारसँग सम्बन्धित विषयहरूमा काम गर्नु हो । त्यसर्थ हुलाकी सडकदेखि पूर्वपश्चिम महेन्द्र राजमार्गको स्तरोन्नति र अन्य मार्ग, पुलपुलेसा तथा सडक समयमै बनाउन हामी लाग्छौँ, उपप्रधानमन्त्री महासेठले भने । एमालेकांग्रेसबीच सहकार्यका विषयमा सञ्चारकर्मीहरूले राखेको जिज्ञासामा महासेठले वर्तमान सरकारले बाँकी अवधिसम्म सहकार्य गर्ने र प्रतिपक्षमा रहेको नेपाली कांग्रेससँग पनि सहकार्यको भावनाका साथ अगाडि बढ्ने बताए । उनले भनेयो सरकार बाँकी अवधिसम्म चल्छ । प्रमुख प्रतिपक्षी भन्नुको अर्थ कांग्रेस वेटिङ गभर्मेन्ट समेत भएकाले उसँग प्रतिपक्षमा होस् वा सरकारमा जहाँ भए पनि सहकार्य त हुन्छ नै, जो अहिले भइरहेको छ। उनले मधेस सरकारसहित सातवटै प्रदेश सरकार पुनर्गठनका विषयमा गठबन्धन दलबीच छलफल चलिरहेकाले चाँडै निष्कर्षमा पुग्ने बताए।  रासस"
१९ देशका गैरआवासीय राजदूतलाई प्रत्यक्ष लगानी भित्र्याउन ढकालको आग्रह,"बुटवल : नेपाल उद्योग वाणिज्य महासंघका अध्यक्ष चन्द्रप्रसाद ढकालले नेपालमा प्रत्यक्ष वैदेशिक लगानी भित्र्याउने गरी सहयोग गर्न १९ देशका गैरआवासीय राजदूत र नेपालका लागि अवैतनिक वाणिज्य दूतहरूलाई आग्रह गरेका छन्। बिहीबार बुटवलमा राजदूतहरू सहभागी कार्यक्रमलाई सम्वोधन गर्दै ढकालले वैदेशिक लगानीका लागि नेपालमा अवसरहरू बढिरहेको भन्दै राजदूतहरूको ध्यानाकर्षण गराएका हुन्। समृद्धिका लागि विश्व शान्ति विषयमा गौतमबुद्धको जन्मस्थल लुम्बिनीमा आयोजित अन्तर्राष्ट्रिय सम्मेलनको क्रममा राजदूतहरू बुटवलमा आएका थिए। शुक्रबार र शनिबार लुम्बिनीमा सम्मेलन हुँदैछ। अवैतनिक कन्सुलर कर्प्स नेपाल (एचसिसिएन) का भाइस डीन समेत रहेका महासंघका अध्यक्ष ढकालले पर्यटन, जलविद्युत, नवीकरणीय ऊर्जा, सूचना प्रविधि, कृषि, पूर्वाधार विकास जस्ता क्षेत्रमा नेपालले बाह्य लगानी प्रवर्द्धन गरिरहेकाले लगानीकर्ताहरू जुटाउन सामूहिक पहल गर्नुपर्नेमा जोड दिए। कानुन परिमार्जन र नीतिगत सुधारका माध्यमबाट लगानीमैत्री वातावरण निर्माणमा सरकारले पहल गरिरहेकाले बाह्य लगानीकर्ताका लागि थप अवसरहरू सिर्जना भएको समेत ढकालको भनाइ छ। गौतम बुद्धको जन्मस्थल लुम्बिनी पवित्र आध्यात्मिकस्थलसहित यो क्षेत्रको सांस्कृतिक र आर्थिक संवाहकको रूपमा प्रवर्द्धन गर्न समेत अध्यक्ष ढकालले लुम्बिनी कन्केलभ सहयोगी हुने विश्वास व्यक्त गरे। अस्ट्रिया, बुल्गेरिया, इस्टोनिया, चेक रिपब्लिक, मरिसस, मंगोलिया, इन्डोनेसिया, तान्जानिया, सर्बिया, स्लोभेनिया, साइप्रस, आयरल्यान्ड, स्पेन, लातिभिया, कोस्टारिका, पोल्यान्ड र डोमिनिकन, रिपब्लिक रोमानियाका गैरआवासीय राजदूतहरू कार्यक्रममा सहभागी छन्।"
आफ्नाका लागि रमाउन एनसेलको सन्देशमूलक फागु विशेष भिडियो,"काठमाडौं : एनसेलले आधुनिक समयसँगै नयाँ सोचको साथ हुर्किएका नयाँ पुस्तालाई फागु पूर्णिमा (होली पर्व)को महत्त्व बुझाउन सन्देशमूलक भिडियो सार्वजनिक गरेको छ। आफ्नो लागि मात्र होइन, आफ्नाहरूका लागि पनि हरेक पर्व विशेष बनाऔँ भन्दै एनसेलले यो भिडियो सन्देश बनाएको हो। आपसी मेलमिलाप र सद्भाव एवं सामाजिक एकताका लागि फागुन शुल्क पूर्णिमाका दिन मनाइने होली नेपालका प्रमुख चाडपर्वमध्ये एक हो। तर, साथीभाइ, आफन्त र परिवारसँग मिलेर रंगहरू खेल्दै, खुसी साट्दै मनाइने यो पर्वको रौनक विस्तारै हराउँदै गएको छ। छोराछोरीहरू आआफ्नै तरिकाले होली खेल्न घरबाहिर जाँदा बुवाआमाहरू एक्ला हुन्छन्। यही कमी महसुस गरेर एनसेलले यो भिडियो बनाएको हो। भिडियोमा नयाँ पुस्ताले दूरसञ्चार प्रविधि प्रयोगमार्फत कसरी बुवाआमाको विगतका खुसीलाई वर्तमानमा पनि स्थापित गर्न सक्छन् भन्ने सन्देश छ। सन्तानका हरेक खुसीका लागि समर्पित हुँदाहुँदै जीवन बिताएका बुवाआमालाई तिनै सन्तानले दिएको एउटा खुसी पनि कति महत्त्वपूर्ण हुन्छ भन्ने कुरा भिडियोमा देख्न सकिन्छ। यी र यस्तै सन्देशमार्फत हरेक नातासम्बन्धलाई बलियो बनाउन र चाडपर्वको परम्परालाई जोगाइराख्न एनसेलले प्रयास गर्दै आएको छ। फागु विशेष भिडियो हेर्न यहाँ क्लिक गर्नुहोला।"
निर्वाचन आयोगले रास्वपाका चार सांसदलाई गरेको कारवाही उच्च अदालतले गर्यो बदर,"काठमाडौं : उच्च अदालत पाटनले निर्वाचन आयोगले राष्ट्रिय स्वतन्त्र पार्टीका चारजना सांसदलाई गरेको कारवाही बदर गरिदिएको छ। न्यायाधीश मुनेन्द्रप्रसाद अवस्थी र टीकाराम आचार्यको संयुक्त इजलासले निर्वाचन आयोगले रास्वपाका सांसदलाई गरेको कारवाही बदर गरिदिएको हो। निर्वाचनको खर्च विवरण सार्वजनिक गरेको जानकारी नगराएको भन्दै आयोगले उनीहरूविरुद्ध १५ हजार जरिवाना तोकेको थियो। आयोगविरुद्ध रास्वपका सांसद सोविता गौतम,शिशिर खनाल,विराजभक्त श्रेष्ठ र गणेश पराजुलीले रिट दायर गरेका थिए। 'रिट निवेदकलाई जरिवानाको सजाय गर्दा सफाईको मौका दिएको नदेखिदा प्राकृतिक न्यायको सिद्धान्ट विपरित गइ निर्णय गरेको देखिदा विपक्षी निर्वाचन आयोगले निजहरूलाई जरिवाना हुने ठहर गरी भएको निर्णय एवं सो निर्णयअनुसार यी निवेदनहरूको हकमा भए गरेका कारवाहीहरू उत्प्रेषणको आदेशद्वारा बदर हुने ठहर्छ,'उच्च अदालतले भनेको छ। कानुनअनुसार निर्वाचन खर्च विवरण बुझाइसकेपछि १५ हजार जरिवाना गर्नु असंवैधानिक र गैरकानुनी भएको र कुनै पनि कारवाही गर्नुअघि सफाइको मौका दिनुपर्ने उनीहरूले माग गरेका थिए। निर्वाचन आयोगले निर्वाचन खर्च विवरण नबुझाउने प्रतिनिधिसभाका १ हजार ३७ जना र प्रदेशसभाका १ हजार ३९८ जनालाई १५ हजार जरिवाना तोकेको थियो।"
"अर्घाखाँचीमा ट्याक्टर दुर्घटना, एक जनाको मृत्यु",अर्घाखाँची : अर्घाखाँचीको सन्धिखर्कमा आज दिउँसो भएको ट्याक्टर दुर्घटना हुँदा एक जनाको मृत्यु भएको छ। सन्धिखर्क नगरपालिका१० धरम्पानीमा लु ३ त ६४८ नम्बरको ट्याक्टर दुर्घटना हुँदा सन्धिखर्क नगरपालिका९ राजुपानी निवासी १४ वर्षीय सन्दिप बिकको मृत्यु भएको जिल्ला प्रहरी कार्यालय अर्घाखाँचीका प्रहरी निरीक्षक दिपेन्द्र रावलले जानकारी दिए। मुढा बोकेको ट्याक्टर आदर्श आधारभूत विद्यालयको घुम्ती नजिकै ट्राली फुत्किदा ट्रालीमा रहेका काठका मुढाले च्यापिएर बिकको घटनास्थलमै मृत्यु भएको प्रहरीको भनाइ छ। घटनाबारे थप अनुसन्धान भइरहेको प्रहरीले जनाएको छ।
जाडो छल्न नेपाल आएका पाहुना चरा फर्किए,"मोरङ : विगतका वर्षहरूमा जस्तै यस वर्ष पनि रसिया, साइबेरियालगायत मुलुकबाट जाडो छल्न नेपाल आएका पर्यटक चरा स्वदेश फर्किएका छन्। चैत सुरुदेखि पर्यटक चरा स्वदेश फर्किने गर्दछन्। असोजदेखि नेपाल आउने हिउँदे पर्यटक चरा पुससम्म आउने क्रम जारी रहने जनाउँदै चैत लागेसँगै आफ्नै गन्तव्य स्थान फर्कने राष्ट्रिय प्रकृति संरक्षण कोष कोशी संरक्षण केन्द्रका प्रमुख वीरेन्द्र गौतमले बताए। उनका अनुसार सुनसरी, सप्तरी र उदयपुर जिल्लाको संगस्थलमा रहेको कोशीटप्पु वन्यजन्तु आरक्ष नेपालमा चराको राजधानीजस्तै बनेको छ। करिब ५० प्रजातिका बटुवा चरा नेपालको बाटो हुँदै भारत, पाकिस्तान र श्रीलंकातर्फ जाने गौतमले बताए। उनका अनुसार यसरी जाडो छल्न आउने हिउँदे आगन्तुक चरा नेपालका प्रमुख सिमसार क्षेत्र कोशीटप्पु वन्यजन्तु आरक्ष, चितवन राष्ट्रिय निकुञ्ज, बिसहजारी, जगदीशपुर, घोडाघोडी ताल, शुक्लाफाँटा वन्यजन्तु आरक्ष तथा कोशी, गण्डकी, नारायणी नदी र त्यसका सहायक नदीमा प्रायः रहने गर्दछन्। जाडो याममा नेपालमा बसाइँ सरेर आउने चराको अधिकांश हिस्सा हाँस प्रजातिले ओगट्छन् भने अन्य प्रजातिमा सिकारी तथा मांसाहारी चरा, चाँचर, साना फिस्टा, अर्जुनक, झ्याप्सी, भद्राइलगायत प्रजाति पर्ने चरा विद्हरु बताउँछन्। अघिल्लो वर्षभन्दा यस वर्ष कोशीटप्पु आरक्ष क्षेत्रमा चराको संख्यामा कमी आएको कोशी संरक्षण केन्द्रका प्रमुख गौतमले बताए। उनका अनुसार मिडविन्टर वाटर वर्ड सेन्सस२०२४ अन्तर्गत यस वर्ष कोशीटप्पु आरक्षलगायत कोशी नदी क्षेत्रमा गरिएको गणनामा ५३ प्रजातिका पाँच हजार पाँच सय २७ संख्यामा चरा फेला परेका छन्। गत वर्ष ५६ प्रजातिका सात हजार पाँच सय ७३ चराको तथ्यांक रहेको उनको भनाइ छ। बर्सेनि नयाँनयाँ प्रजातिका चरा आउने क्रम थपिए पनि यस वर्षको गणनामा चराको प्रजाति र संख्यामा कमी आएको राष्ट्रिय प्रकृति संरक्षण कोष कोशी संरक्षण केन्द्रका प्रमुख वीरेन्द्र गौतमले बताए। गत पुस २५ देखि २९ गतेसम्म भएको चरा गणनाको विश्व सिमसार दिवसका अवसरमा तथ्यांक सार्वजनिक गरिएको थियो। गौतमका अनुसार कोशीमा सबैभन्दा धेरै आठ सय ४८ को संख्यामा सिलसिले हाँस फेला परेका छन्। उच्च संख्यामा फेला परेका १० प्रजातिका चरामध्ये चखेवा पाँच सय छ, राज हुटिट्याउ चार सय ५५, जलेवा चार सय ४५, वस्तु बकुल्ला तीन सय ७६, सानो जलेवा तीन सय ७१, कर्रा सवारी दुई सय ५७, लामाऔँले दुई सय २२, आसकोटे बकुल्ला दुई सय १० र जलरंग एक सय ८७ रहेका उनले जानकारी दिए। कोशीटप्पु आरक्ष क्षेत्रलगायत कोशी क्षेत्रमा यस वर्ष चराको संख्या घटेको उनले बताए। चराको गुणस्तरीय बासस्थानको अभाव, बासस्थान क्षेत्रमा भइरहेका विकास निर्माण, खेतीबालीमा बढ्दो विषादिको प्रयोग र मानवीय क्रियाकलापले गर्दा चराका संख्या घटेको कोशीटप्पु वन्यजन्तु आरक्ष क्षेत्रका वाडेन रमेशकुमार यादवले बताए। चरा उड्ने ठाउँमा बिजुलीको हाइटेन्सन लाइनको अवरोध गर्दा पनि आगन्तुक चरा घट्ने क्रममा रहेको उनको भनाइ छ। हाइटेन्सन लाइनमा इन्सुलेट गर्नुपर्ने हुन्छ। वनमा चराले आहारा पाउन छाड्दै गए, साथै वनमा लाग्ने डढेलोले चरालाई प्रत्यक्ष असर पुर्याएको छ, वाडेन यादवले भने। पानीमा आश्रित चरालाई सिमसार संरक्षणको अभाव हुनुका साथै आहाराको कमीले संख्या घटेको हुनसक्ने कोशी पन्छी समाजका अध्यक्ष चक्र तिम्सिनाले बताए। मानव बस्ती र मानवीय व्यवहार, पूर्वाधार निर्माण, जलवायु परिवर्तनको असर, वनमा लाग्ने आगोलगायत कारणले पर्यटक चरा आउन ह्रास भएको हुनसक्छ, उनले भने। पन्छी समाजका अध्यक्ष तिम्सिनाका अनुसार दक्षिणी मुलुक र अफ्रिकाबाट हजारौँ ग्रिष्मकालीन आगन्तुक चरा बच्चा कोरल्न नेपाल आउने गर्दछन्। यी चरा असोजसम्ममा आफ्ना बच्चा हुर्काएर पुरानै बासस्थानमा फर्कने उनले जानकारी दिए। यसरी आउने करिब ६० प्रजातिका चराको अधिकांश हिस्सा कोइली प्रजातिको हुन्छन्। नेपालमा पाइने १९ प्रजातिका कोइलीमध्ये १५ प्रजातिले त आफ्नो गुँड नै बनाउँदैनन् र आफ्नो अण्डा अरु चराको गुँडमा पार्दिन्छन्। उक्त चराले आफ्नै सन्तान ठानेर कोइलीको बच्चालाई हुर्काउँछ, पन्छी समाजका अध्यक्ष तिम्सिनाले भने। उनका अनुसार नेपाल आउने अन्यमा मुरलीचरी, गाजले सुनचरी, स्वर्गचरी, चित्रक पिट्टा, कटुस टाउकेलगायत हुन्। ग्रीष्मकालीन आगन्तुक चराको मुख्य बासस्थान भने वन र यस आसपासका घाँसेमैदान तथा कृषिभूमि हुन्। रासस"
मेटलाइफ नेपालको लेगेसी ट्रीज कार्यक्रम घोषणा,"काठमाडौं : मेटलाइफ नेपालले आफ्नो लेगेसी ट्रिज कार्यक्रमको सुरु भएको घोषणा गरेको छ। कार्यक्रम अनुसार कम्पनीले जीवन बिमा मृत्युदाबी भुक्तानी गरेको प्रत्येक प्रियजनको सम्मानमा एउटा रुख रोप्ने छ। रुखले बिमितको स्मृतिलाई सम्मान गर्ने र वनविनाशको लडाइँ, सफा हावा, जनावरहरूको लागि बासस्थान र भूमि संरक्षण गर्ने कम्पनीले जनाएको छ। जीवन बिमा दाबी भुक्तानी गरेपछि कम्पनीले प्रत्येक लाभार्थीलाई उनीहरूको आफ्नो प्रियजनको सम्झनामा रूख रोपिएको सूचित गर्ने र पत्र प्रदान गरिनेछ बताउँदै मृतकलाई सम्मान गर्ने र कार्यक्रमअन्तर्गत रोपिएका रुखहरूले बारा जिल्लाको पुनरुत्थानको प्रयासमा योगदान पुर्याउने र भावी पुस्तालाई पनि फाइदा पुग्ने जनाएको छ। आर्बर डे फाउन्डेसन र उनीहरूको कार्यान्वयन साझेदार इकोकल्चरले यस कार्यक्रम सञ्चालन गर्नेछ। २०२३ को अन्त्यमा कार्यक्रम सुरु भएदेखि यस क्षेत्रको इकोसिस्टमलाई सहयोग गर्दै बारामा ७,००० रुख रोपिएका छन्। जब बिरुवाहरुले जरा लिन्छ र आकाशमा पुग्छ, तिनीहरूले आशा, र सामूहिक कार्यको शक्तिको प्रतीक बनाउँछन् जसले आगामी पुस्ताहरूका लागि हरियाली, अझ समृद्ध भविष्य सुनिश्चित गर्दछ। बाराले वन फँडानी र नदीजन्य उत्खननले पारिस्थितिकीय विनाशको चपेटामा परेको छ, जसले वातावरणीय पूर्वाधारलाई खतरामा पारेको छ। कटानले सडक र बिजुलीका पोलहरू जोखिममा पारेका छन्, जबकि बाढी र नदीको क्षतिले घरहरू, व्यवसायहरू र ताजा पानीको आपूर्तिलाई जोखिममा पारेको छ। लिगेसी ट्री कार्यक्रम मार्फत रोपिएका ७,००० रुखहरू आर्बर डे फाउन्डेसनले लगभग ७६४ मेट्रिक टन कार्बनडाइअक्साइड निकाल्ने, लगभग ३,२२० ग्यालन पानीको बहावलाई रोक्न, र ४० वर्षमा लगभग ११८८ टन वायु प्रदूषकहरू हटाउने अनुमान गरेको छ। मेटलाइफको दिगोपन प्रतिवद्धतालाई प्रतिबिम्बित गर्दै पुनरुत्थान पहलले दीर्घकालीन रोजगारी, सामुदायिक सहयोग र वातावरणीय तालिम सञ्चालन गर्ने लक्ष्य पनि राखेको छ।"
वैदेशिक रोजगारका लागि विभिन्न देश पठाइदिन्छु भनेर ठगी गर्ने ५ जना पक्राउ,"काठमाडौं : वैदेशिक रोजगारका लागि विभिन्न देश पठाइदिन्छु भनेर ठगी गर्ने ५ जना पक्राउ पक्राउ परेका छन्। पक्राउ पर्नेमा सिन्धुपाल्चोकको मेलम्ची नगरपालिका८ घर भई काठमाडौंको बौद्ध बस्ने ३५ वर्षीय पुरुषोत्तम गिरी, काठमाडौंको बुढानीलकण्ठ नगरपालिका६ की १९ वर्षीया श्रृति शाही, काठमाडौं महानगरपालिका३१ नयाँ बानेश्वरका ३५ वर्षीय मन्दिरा बोम्जन गुरुङ, काठमाडौं महानगरपालिका३१ कोटेश्वरकी २६ वर्षीया अस्मिता बम र सुनसरीको भोक्राहा गाउँपालिका४ की ३० वर्षीया अनिता कुमारी यादव रहेकी छन्। आकर्षक तलबको प्रलोभनमा पारेर रकम लिएपश्चात सम्पर्कविहीन भएपछि पीडितले उजुरी दिएका थिए। उजुरीका आधारमा काठमाडौं उपत्यका अपराध अनुसन्धान कार्यालयको टोलीले उनीहरूलाई विभिन्न स्थानबाट पक्राउ गरेको हो। पक्राउ परेकाहरूलाई थप अनुसन्धान तथा कारवाहीको लागि वैदेशिक रोजगार विभाग पठाइएको छ।"
साइबर अपराध नियन्त्रण गर्न जिल्लामा डेस्क सञ्चालन गर्न गृह मन्त्रालयको निर्देशन,"काठमाडौं : गृह मन्त्रालयले सामाजिक सञ्जाललाई मर्यादित र साइबर अपराध नियन्त्रण गर्न डेस्क सञ्चालन गर्न निर्देशन दिएको छ। सामाजिक सञ्जाल र छापा माध्यमबाट अर्नगल, भ्रामक सन्देश प्रवाह गर्ने कार्यहरु नियन्त्रण गरी दोषीलाई कारबाही गर्न जिल्ला प्रहरी कार्यालय र जिल्ला प्रशासन कार्यालयमा एकएक जना अधिकृतस्तरको कर्मचारी खटाई डेस्क सञ्चालन गर्न गृहमन्त्री रवि लामिछानेले निर्देशन दिएका हुन्। ७७ वटै प्रमुख जिल्ला अधिकारीलाई पठाइएको निर्देशनमा भनिएको छ, अनलाइन न्यूज, फेसबुक, ट्वीटर लगायतका सामाजिक सञ्जाल र छापा माध्यमबाट अर्नगल, आधारहीन, भ्रामक सन्देशहरु प्रचार प्रसार गर्ने, जातीय सांस्कृतिक सदभाव भड्काउने, राष्ट्रिय एकता, अखण्डता, सार्वभौमिकतामा आँच आउने सामग्री राख्ने, कुनै व्यक्तिको गोपनीयताको हक अतिक्रमण गर्ने, सार्वजनिक प्रतिष्ठार सम्मानमा नोक्सान पुग्ने गरी अभिव्यक्ति दिने, अश्लिलता प्रवर्द्धन गर्ने जस्ता कार्यहरु नियन्त्रण गरी दोषीलाई कारवाही गर्न जिल्ला प्रहरी कार्यालय र जिल्ला प्रशासन कार्यालयमा एकएक जना अधिकृत स्तरको कर्मचारी खटाई डेस्क सञ्चालन गर्ने। यस प्रकारका कार्यमा संलग्न उपर प्रचलित कानून बमोजिम कारवाही गरी सोको सार्वजनिकरण गर्ने। मन्त्रालयले सरकारी कार्यालयले जिल्लास्तरमा निर्माण गरी सञ्चालन गरेका वेबसाईट तथा सफ्टवेयरहरु सूचना प्रविधि विभागबाट सुरक्षा अडिट गर्न र साइबर अपराध नियन्त्रणका लागि जिल्ला स्तरमा अपराध अनुसन्धानको क्षमता विकास गर्दै लैजान निर्देशन दिएको छ। यसैगरी जिल्लास्तरबाट समाधान हुन नसक्ने अपराधका लागि नेपाल प्रहरीको साइबर व्यूरोसँग समन्वय र सहकार्य गर्न आग्रह गरेको छ। पीडितले मिटरब्याज सम्बन्धी उजुरी प्रहरी कार्यालयमा दर्ता गराउन चाहेमा कानुन बमोजिम दर्ता गरी अनुसन्धान र अभियोजन गर्ने। यसैगरी अख्तियार दुरुपयोग अनुसन्धान आयोग लगायत नियमनकारी निकायबाट भएका पत्राचारहरुलाई उच्च प्राथमिकता दिई कार्यान्वयन गर्न निर्देशन दिइएको छ। जवाफ माग भएकोमा तोकिएको समयभित्रै जवाफ पठाउने र काबु बाहिरको परिस्थिति भएमा तोकिएको समयमा जवाफ पठाउन नसक्ने भएमा सो समेत खुलाई पठाउन आग्रह गरिएको छ। गृहमन्त्री लामिछानेले अधिकांश अपराधहरुमा साना हातहतियार प्रयोग हुने गरेकोले अपराध नियन्त्रणका लागि साना हातहतियारको अवैध ओसार पसार रोक्न चनाखो हुनुपर्ने बताएका छन्। मिटरब्याज सम्बन्धी उजुरी दर्ता गरी अनुसन्धान र अभियोजन गर्नू मिटरब्याज समस्या समाधानका लागि गृह मन्त्रालय र मिटरब्याज तथा ठगी विरुद्ध किसान मजदुर संघर्ष समितिबीच मिति फागुन २७ गते भएको सहमति कार्यान्वयन तथा पुराना उजुरी फर्छ्यौट कार्यान्वयन गर्न आग्रह गरिएको छ। निर्देशनमा दिँदै भनिएको छ, अब गठन हुने अनुचित लेनदेन (मिटरब्याज) विरुद्ध जाँचबुझ आयोगले अघिल्लो आयोगको कार्यकालमा दर्ता भई हाल जिल्ला प्रहरी कार्यालयमा विचाराधिन रहेका उजुरीहरु जाँचबुझ प्रयोजनका लागि हेर्न चाहेमा उपलब्ध गराउने, मुलुकी फौजदारी कार्यविधि संहितामा भएको व्यवस्था बमोजिम पीडितले मिटरब्याज सम्बन्धी उजुरी प्रहरी कार्यालयमा दर्ता गराउन चाहेमा कानुन बमोजिम दर्ता गरी अनुसन्धान र अभियोजन गर्ने। वैदेशिक रोजगार कम्पनीका एजेन्टमाथि उच्च निगरानी गर्नू वैदेशिक रोजगार कम्पनीहरुले भिजिट भिसामा कामदार विदेश पठाउने प्रवृत्ति अन्त्य गर्न त्यस्ता कम्पनीहरुको तर्फबाट जिल्लामा खटाइने प्रतिनिधि (एजेन्ट) हरु माथि उच्च निगरानी गर्न गृह मन्त्रालयले निर्देशन दिएको छ। मन्त्रालयले विदेश पठाइदिने नाममा हुने गैरकानूनी (विना रसिदका) लेनदेनका कार्य नगर्न सरोकारवालाहरुलाई सुसूचित गर्ने र गैरकानूनी लेनदेन गरेको पाइएमा कानून बमोजिम कारवाही गर्न सरोकारवाला निकायबीच समन्वय गर्ने गराउन आग्रह गरेको छ।"
ट्राभल्स एजेन्सी इन्टरपेडका अध्यक्ष काठमाडौंमा,"काठमाडौं : विश्व विख्यात ट्राभल्स एजेन्सी इन्टरपेडका सहसंस्थापक तथा अध्यक्ष ड्यारेल वेड तीन दिने नेपाल भ्रमणका लागि बिहीबार अपरान्ह काठमाडौं आएका छन्। नेपालमा पर्यटनको सम्भावनामा विषयमा उनले विभिन्न क्षेत्रका प्रतिनिधिहरुसँग अन्तरक्रिया गर्ने छन्। उनले नेपालमा पर्यटन प्रवर्द्धन गर्ने सकिने सम्भाव्यताका विषयमा विभिन्न सरोकारवालाहरुसँग भेटघाट तथा अन्तरक्रिया गर्ने कार्यक्रम रहेको इन्टरपेड नेपालमा महाप्रबन्धक आषिस बर्मा जानकारी दिए। उनी दक्षिण एसिया भ्रमणका क्रममा भारत हुँदै नेपाल आएका हुन्। अष्ट्रेलियाको मेलवर्नमा मुख्यालय रहेको इन्टरपेडले विश्वका १५० देशमा विभिन्न पर्यटकीय क्षेत्रको भ्रमण गराउँदै आएको छ। नेपाल लगायत २८ वटा मुलुकमा इन्टरपेडले कार्यालय स्थापना गरेर भ्रमण गराउँदै आएको छ। इन्टरपेड विश्वको सबैभन्दा धेरै पर्यटकलाई भ्रमण गराउने ट्राभल एजेन्सीमध्ये एक हो । २०२३ मा इन्टरपेडले २ लाख ५० जना पर्यटकलाई विभिन्न देशको भ्रमण गराएको थियो। नेपालमा पनि इन्टरपेड सगरमाथा आधार शिविर ट्रेक सबैभन्दा बढी गराउनेमा पर्छ। इन्टरपेडले दिगोविकास र वातावरणमैत्री नीति लाई अनुसरण गर्दै भ्रमण प्याकेजहरू तयार गर्दै आएको छ । विश्वका १ सय ५० देशमा टुप्याकेज गर्दै आएको इन्टरपेडका सहसंस्थापकको नेपाल भ्रमणले यहाँको पर्यटकीय क्षेत्रको प्रवर्द्धन विश्वमाझ हुने छ, बर्माले भने । इन्टरपेडले नेपालमा सगरमाथा नेक्स्ट नामक संस्था मार्फत यहाँको जीविकोपार्जन, वातावरण र दिगो विकासमा सामाजिक उत्तर दायित्व मार्फत सहयोग पनि गर्दै आएको छ।"
बैकिङ कसुर मुद्दाका फरार प्रतिवादी पक्राउ,काठमाडौं : बैकिङ कसुर मुद्दाका फरार प्रतिवादीलाई प्रहरीले पक्राउ गरेको छ। झापा भद्रपुर नगरपालिका ४ का गुडु अहमदलाई बैकिङ कसुर मुद्दामा उच्च अदालत पाटन ललितपुरले गत जेठ १२ गतेको ५ दिन कैद र बिगो सात लाख जरीवाना तोकेपछि उनी फरार भएका थिए। फरार रहेका उनलाई आज नक्शालबाट पक्राउ गरेर अदालतमा पेश गरिएको छ। उनी काठमाडौंको कालिमाटीमा बस्दै आएका थिए।
"सरकार र सहकारीका पीडितबीच ८ बुँदे सहमति : अधिकार सम्पन्न आयोग बन्ने, बचत फिर्ता गर्ने प्रक्रिया थाल्ने","काठमाडौं : सरकार र सहकारीका बचतकर्ताका तर्फबाट आन्दोलन गर्दै आएका सहकारी बचतकर्ता संरक्षण राष्ट्रिय अभियानबीच ८ बुँदे सहमति भएको छ। बिहीबार भूमि व्यवस्था, सहकारी तथा गरिबी निवारण मन्त्रालयको वार्ता समिति र अभियानबीच भएको वार्ताका क्रममा ८ बुँदे सहमति भएको हो। दुईपक्षबीच समस्या देखिएका सहकारी संस्थाहरुको निरीक्षण अनुगमन गर्ने र समस्याग्रस्त सहकारीको रुपमा घोषणा गर्न सिफारिस गर्नका लागि अधिकार सम्पन्न समिति गठन गर्ने सहमति भएको छ। समितिको सिफारिसमा त्यस्ता सहकारी संस्थाहरुलाई सरकारले समस्याग्रस्त सहकारी घोषणा गरी एकद्धार प्रणालीमार्फत त्यस्ता सहकारीको सम्पत्ति र दायित्व फरफारक गरि बचतकर्ताको बचत फिर्ता गर्ने प्रक्रिया अविलम्व थालनी गर्ने सहमति भएको छ। त्यस्तै मौजुदा समस्याग्रस्त सहकारी व्यवस्थापन समितिमा जनशक्ति स्रोत साधन लगाएत संस्थागत क्षमताको सुदृढिकरण गरि यसरी घोषणा गरिएका समस्याग्रस्त सहकारी संस्थाको सम्पती र दायित्वको व्यवस्थापन तथा बचत फिर्ताको कारवाही यथासिघ्र सम्पन्न गर्ने सहमति भएको छ। समितिको सिफारिसमा सहकारी ऐन बमोजिम कसुर गर्ने सहकारीका सञ्चालक, व्यवस्थापक र संलग्न कर्मचारीहरुलाई कानून बमोजिम तत्काल कारवाहीको दायरामा ल्याउने सहमति भएको सरकारी वार्ता टोलीका संयोजक सहसचिव कृष्णप्रसाद सापकोटाले जानकारी दिए। त्यस्तै भूमि व्यवस्था, सहकारी तथा गरिबी निवारण मन्त्री बलराम अधिकारीले सहकारी क्षेत्रलाई सुदृढ गर्न आवश्यक कानून बनाइने र सहमतिलाई कार्यान्वयनमा जोड दिने बताए। त्यस्तै सहकारीक्षेत्रमा देखिएका समस्याहरुलाई सम्बोधन गर्ने गरि राष्ट्रिय सहकारी नीतिमा परिमार्जन गर्ने सहमति भएको छ। सहमति भएसँगै सहकारी बचतकर्ता संरक्षण राष्ट्रिय अभियानको तर्फबाट हालसम्म संचालित आन्दोलनका सम्पूर्ण कार्यक्रमहरु स्थगित गरिएको छ।"
एनसेल सम्मानित,"काठमाडौं : नेपाल सरकारले एनसेललाई पूर्व सूचना प्रणालीमा पुर्याएको योगदानका लागि सम्मान गरेको छ। बिहीबार काठमाडौंमा आयोजित नेशनल वर्कसप अन अर्ली वार्निङ् सिस्टम कार्यक्रममा जलस्रोत तथा सिँचाइ सचिव सुशिल चन्द्र तिवारीले एनसेललाई सम्मान स्वरुप कदर पत्र प्रदान गरेका हुन्। एनसेलले पूर्व सूचना प्रणाली सञ्चालनका लागि जल तथा मौसमजन्य विपद्को सूचना सम्प्रेषणमा पुर्याएको अतुलनीय योगदानको उच्च मूल्याङ्कन गर्दै यो कदर पत्र प्रदान गरिएको हो। पूर्व सूचना प्रणालीमा अग्रणी भुमिका खेल्दै सन् २०१६ देखि एनसेलले जल तथा मौसम विभागसँगको सहकार्यमा बाढीको जोखिम रहेको ठाउँमा बसोबास गर्ने मानिसहरूलाई पूर्व सूचना प्रवाह गदै आएको छ। गत पुषमा मात्र एनसेलले जल तथा मौसम विज्ञान विभागले एक समझदारी पत्रमा हस्ताक्षर गरेर सहकार्यलाई थप विस्तार गरेका थिए। जस अन्तर्गत पूर्व सूचना प्रणालीमा अब १३ वटा जोखिम समेटिएका छन्। यसै अनुरुप एनसेलले जल तथा मौसम दुवैका कारण हुने प्राकृतिक प्रकोपहरूका बारेमा पूर्व सूचना प्रवाह गर्दै आएको छ। ती १३ प्रकोपमा बाढी, आकस्मिक बाढी, वर्षा, चट्याङ, हावा हुरी, आँधी, पहिरो, हिमपहिरो, हिमपात, शीतलहर, डढेलो, वायु प्रदूषण र धुम्रपान रहेका छन्। सन् २०१८ मा पनि जल तथा मौसम विज्ञान विभाग र सोसाइटी अफ हाइड्रोलोजिष्ट एन्ड मेटिओरोलोजिस्ट (सोहम), नेपालले एनसेललाई पूर्व सूचना प्रणालीमा पुर्याएको योगदानको कदर गर्दै डा ऋषि राम शर्मा विपद् पूर्वतयारी तथा प्रतिकार्य पुरस्कार प्रदान गरेको थियो। कुनै प्राकृतिक विपद् घट्नु अगाडि नै प्राप्त हुने पूर्व सूचनाले जनधनको क्षति हुनबाट बचाउँछ। पूर्व सूचनाका कारण त्यस्ता जोखिमहरूबाट बच्न सफल मानिसका लागि जीवनदान सरह हुन्छ। यस्तो सहकार्यले जोखियुक्त क्षेत्रमा बसोबास गर्ने मानिस समक्ष सम्पर्क गर्न सहज बनाई हजारौं मानिसहरूको जीवन रक्षा गर्न ठूलो भूमिका खेल्दछ। अध्ययनले बाढीको प्रकोप बढ्दै गए पनि त्यसबाट हुने मानविय क्षति भने पूर्व सूचना प्रवाहका कारण धेरै कम भएको देखाएको छ। कदर पत्र ग्रहण गरे पछि उत्साह प्रकट गर्दै एनसेलका चीफ रेगुलेटरी एन्ड लिगल अफिसर विशालमणि उपाध्यायले भने, जल तथा मौसम विज्ञान विभागसँग पूर्व सूचना प्रणालीका लागि निरन्तर सहकार्य गर्न पाएकोमा हामी खुसी छौ र यो कदर पत्रका लागि हामी आभारी छौं। हामीले सेवा प्रदान गर्ने समुदाय र त्यहाँका नागरिकको सुरक्षा सुनिश्चित गर्ने हाम्रो प्रतिबद्घता अनुरुप यो सहकार्य गरिरहेका छौं। सम्भावित विपद्बाट आम नेपालीको जनधन जोगाउने हाम्रो निरन्तरको प्रयास जारी रहने छ। हामी सारा नेपाल र नेपालीको हितको लागि सदैव काम गर्न तत्पर छौं र यसै अनुरुप आगामी दिनमा पनि प्रभावकारी कार्यहरू गर्दै जाने छौं। पूर्व सूचना प्रणालीले जोखिम क्षेत्रभित्र रहेका मानिसहरूलाई सम्भावित जोखिमको बारेमा सूचित गर्दै आआफ्ना सामानहरू लिएर सुरक्षित स्थानमा जानलाई अग्रिम जानकारी दिन्छ। त्यसैगरी विपद् पूर्वतयारी तथा प्रतिकार्यमा संलग्न संघसंस्थाहरूलाई समयमा नै आवश्यक कार्य गर्न सहयोग पुर्याउँछ। सन् २०१६ देखि एनसेलले निरन्तर बाढीको जोखिम रहेको ठाउँमा बसोबास गर्ने मानिसहरूलाई पूर्व सूचना प्रवाह गदै आएको छ। २०२३ मा एनसेलले ९० लाख भन्दा बढी पूर्व सूचना प्रवाह गरेको थियो।"
गृहमन्त्रीको राजीनामा माग्दै मसाल जुलुस : नेविसंघ र प्रहरीबीच झडप,"काठमाडौं : नेपाल विद्यार्थी संघ (नेविसंघ)ले निकालेको मसाल जुलुसमा प्रहरीले हस्तक्षेप गरेको छ। बिहीबार साँझ नेविसंघ शंकरदेव क्याम्पस इकाई समितिले सरकारविरुद्ध मसाल जुलुस निकालेको हो। उनीहरुले गृहमन्त्री रवि लामिछानेको राजीनामा माग गर्दै प्रदर्शनमा उत्रिएका नेविसंघ र प्रहरीबीच झडप भएको छ। राँके जुलुस प्रदर्शन गर्दै उनीहरुले सहकारी पिडितलाई न्याय दे, गृहमन्त्री राजीनामा दे लगाएका नारा लगाएका थिए। नेविसंघले सहकारी प्रकरणमा मुछिएकालाई गृहमन्त्री बनाएको र अनुसन्धान प्रभावित हुने भएकाले बर्खास्त गर्न माग गर्दै आएको छ।"
भन्सार लगायतका क्षेत्रमा अर्को महिनादेखि सुधारका संकेत देखिन्छ : अर्थमन्त्री पुन,"काठमाडौं : अर्थमन्त्री वर्षमान पुनले आगामी वर्षको बजेटमा निर्वाचन क्षेत्रको न्यूनतम सन्तुलनलाई ध्यान दिने बताएका छन्। सिंहदरबारमा बिहीबार बसेको प्रतिनिधिसभा अन्तर्गतको अर्थ समिति बैठकमा मन्त्री पुनले सांसदहरुको भावनाहरुलाइ समेटेर आगामी वर्षको बजेटमा निर्वाचन क्षेत्रको न्यूनतम सन्तुलनलाई ध्यान दिने बताएका हुन्। त्यस्तै उनले राष्ट्रिय गौरवका आयोजनाहरुलाई प्राथमिकताका साथ अघि बढाइने जिकिर गरे। सेवा प्रवाहका काम स्थानीय तह र विकासे कामहरु प्रदेशले गर्ने गरि केन्द्रले आवश्यक समन्वय गर्ने उनले बताए। मन्त्री पुनले आन्तरिक राजस्व, भन्सार क्षेत्रमा देखिएका नकारात्मक कुराहरुलाई सुधार गर्दै यस क्षेत्रलाई प्रभावकारी बनाउने जानकारी दिए। उनले चुहावट रोक्ने गरि कार्ययोजना सरकारले तयार गरेको भन्दै भन्सार लगायतका क्षेत्रमा अर्को महिनादेखि सुधारका संकेत देखिने धारणा राखे।मन्त्री पुनले कृषिको आधुनिकीकरण, उर्जाक्षेत्रको विकास र निर्यात, पुँजी वृद्धि लगाएतका विषयलाई प्राथमिकतामा राखिएको जानकारी दिए। बैठकमा समिति सदस्यहरुले आयोजना सुरु गरेर अलपत्र पार्ने प्रवृतिको अन्त्य हुनुपर्ने सुझाव दिएका थिए।साथै उनीहरुले क्षेत्रगत बिकासलाई पनि ध्यान दिएर बजेट तयार गर्नुपर्ने बताएका थिए । समिति सदस्य सुर्य थापाले करौडौ रकम खर्च भएर अन्तिम अवस्थामा आयोजनाहरु अलपत्र परेकाले त्यसलाई ध्यान दिनुपर्ने बताए।गठबन्धनको न्यूनतम साझा कार्यक्रमलाई व्यवहारमा उतानुपर्ने उनले बताए। त्यस्तै समिति सदस्य दीपक खड्काले संविधानमा उल्लेख मौलिकहक शिक्षा, स्वास्थ्य खानेपानी लगाएतलाई निशुल्क गर्ने गरि कार्ययोजना बनाएर अघि बढ्नुपर्ने धारणा राखे। त्यस्तै अन्य सदस्यहरुले कृषि क्षेत्रको आधुनिकीकरण,स्वदेशमै रोजगारी सिर्जना गर्ने वातावरण बनाउनुपर्ने बताएका थिए।समितिले आर्थिक बर्ष २०८१८२ का लागि विनियोजन विधेयकका प्राथमिकता र सिद्धान्तका सम्बन्धमा अर्थमन्त्रीसँग छलफल गरेको हो।"
क्युआरमार्फत सेवाग्राहीको गुनासो संकलन,"नुवाकोट : जिल्ला प्रशासन कार्यालय नुवाकोटमा क्युआर प्रविधिबाट गुनासो संकलन गर्न थालिएको छ। यसअघि गुनासो पेटिका मार्फत सेवाग्राहीको प्रतिक्रिया संकलन गरिँदै आएकोमा समय सान्दर्भिक र आधुनिक प्रविधिको उपयोगलाई मध्यनजर गर्दै क्युआर प्रविधि सेवा सञ्चालनमा ल्याएको प्रमुख जिल्ला अधिकारी रामकृष्ण अधिकारीले बताए। दैनिक ५० जनाभन्दा बढीले क्युआरमार्फत गुनासो तथा उजुरी गर्दै आएका छन्। जिल्ला प्रशासनमा नागरिकता, पासपोर्ट, राष्ट्रिय परिचय पत्रलगायत विविध कार्यका लागि दैनिक दुई सय जना पुग्ने गरेका छन्। सेवाग्राहीको प्रतिक्रिया संकलनका लागि राखिएको पेटिकामा न्यून सहभागिता भएसँगै त्यसलाई परिमार्जन गर्दै कार्यालयले अनलाइन माध्यमबाट सेवाग्राहीको प्रतिक्रिया संकलन कार्य सञ्चालन गरिएको हो ।"
"शाखा अधिकृतको ३ करोड २१ लाख अवैध सम्पत्ति, अख्तियारले हाल्यो मुद्दा","काठमाडौं : काठमाडौं उपत्यका विकास प्राधिकरणमा कार्यरत शाखा अधिकृत याम कुमार कार्कीविरुद्ध ३ करोड २१ लाख ३२ हजार ९५६ रुपैयाँ बराबरको भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले पदीय मर्यादा विपरीत सरकारी जग्गालाई व्यक्तिको नाममा दर्ता गराइ गैरकानुनी रुपमा सम्पत्ति आर्जन गरी भ्रष्टाचार गरेको ठहर गर्दै कार्कीविरुद्ध आज विशष अदालत काठमाडौंमा मुद्दा दायर गरेको हो। काठमाडौं उपत्यका विकास प्राधिकरण,जिल्ला आयुक्तको कार्यालय,काठमाडौंअन्तर्गत वाग्मतीनगर जग्गा एकीकरण आयोजनाको कार्यालय,बौद्ध तथा अतिरिक्त जिम्मेवारीको रुपमा कागेश्वरी मनोहरा,गोकर्णेश्वर तथा शंखरापुर नगरपालिकाद्वारा संचालित पूर्वी काठमाडौं नयाँ शहरी विकास आयोजना,माकलवारीमा खटिइ काम गर्दै आएका शाखा अधिकृत (राप तृतीय श्रेणीकरार) कार्कीले पदीय मर्यादा विपरीत सरकारी जग्गालाई व्यक्तिको नाममा दर्ता गराई गैरकानुनी रुपमा सम्पत्ति आर्जन गरेको उनीमाथि आरोप छ। पूर्वी काठमाडौं नयाँ शहरी विकास आयोजना,माकलवारीमा खटिएको बेला कार्कीले सरकारी जग्गालाई व्यक्तिको नाममा दर्ता गराई गैरकानुनी रुपमा सम्पत्ति आर्जन गरी भ्रष्टाचार गरेको उजुरी परेको थियो। सोही उजुरीका आधारमा अनुसन्धान हुँदा सेवा प्रवेश गरेको (२०५८ ०४१६ देखि (२०७९१२३०) अवधिमा कार्कीको आम्दानी र मौज्दातमा रहेको रकममध्ये ३ करोड २१ लाख ३२ हजार ९५६ रुपैयाँ बराबरको बैधानिक स्रोत नखुलेको अख्तियारका प्रवक्ता नरहरि घिमिरेले जानकारी दिए। प्रवक्ता घिमिरेका अनुसार ३ करोड २१ लाख ३२ हजार ९५६ बिगो र सोही रकम बराबरको जरिवाना कार्कीबाट असुल गर्न माग गर्दै आरोप पत्र दायर गरिएको हो। कार्कीको छोरी गृष्मा कार्की र पत्नी देवका अधिकारीको नाममा रहेको गैरकानुनी रुपमा आर्जन गरेको सम्पत्ति पनि जफत गर्न माग गरिएको छ।"
"प्रलोभनमा पारेर विवाह, पछि बेचबिखन","काठमाडौं : मानव बेचबिखनको आरोपमा एक जना पक्राउ परेका छन्। पक्राउ पर्नेमा नवलपरासीको कावासोती नगरपालिका८ घर भइ हाल पोखरा बस्दै आएका ३६ वर्षीय दुर्गा बहादुर पौडेल क्षेत्री रहेका छन्। काठमाडौंबाट पोखरामा साथी भेट्न जाने क्रममा उनले आफूसँगै सिट परको युवतीलाई विभिन्न प्रलोभन पारेर नजिक बनाएका थिए। उनले युवतीलाई 'आफू अविवाहित रहेको, तिमी मलाई मन पर्यो म तिम्रो बहिनीको उपचारका लागि पूर्ण सहयोग गर्छु, मृगौलाको उपचार गर्ने मैले डाक्टर चिनेको छु' भनेर बुटवल पुर्याएका थिए। उनले बुटवल पुर्याएर ती युवतीसँग विवाह गरेका थिए। उनले आफन्तहरुबाट सापट मागेर युवतीको बहिनीको उपचारका लागि ७० लाखभन्दा बढी पैसा जम्मा गरिदिएको छु भनेर ६ लाख रुपैयाँ लिएका थिए। विभिन्न बहाना बनाई मानव बेचबिखन गर्ने उद्देश्यले पटक पटक नेपालको सीमा नजिक भारतको बजार पुर्याएकोमा चेलिबेटी बेचबिखन विरुद्ध संस्थामा कार्यरत महिलाहरुले बेचबिखनमा पर्न सक्ने जानकारी गराएपश्चात नेपाल फर्की आएको सूचना पाएपछि मानव बेचबिखन अनुसन्धान ब्युरोको टोलीले भक्तपुरको दुधपाटीबाट पक्राउ गरेको हो। पक्राउ परेका उनलाई मानव बेचबिखन तथा ओसारपसार मुद्दामा काठमाडौं जिल्ला अदालतबाट ७ दिनको म्याद थपेर अनुसन्धान गरिरहेको ब्युरोका प्रवक्ता गौतम मिश्रले बताए।"
राष्ट्रिय योजना आयोगमा चारजना नियुक्त,"काठमाडौं : सरकारले राष्ट्रिय योजना आयोगको रिक्त सदस्यमा चारजनालाई नियुक्त गरेको छ। बिहीबार बसेको मन्त्रिपरिषद बैठकले उनीहरूलाई नियुक्त गरेको हो। मन्त्रिपरिषद बैठकका निर्णयहरू सार्वजनिक गर्दै सरकारको प्रवक्ता एवं सूचना तथा सञ्चारमन्त्री रेखा शर्माले काठमाडौंकी प्रासंगीता सिंह,जुम्लाका डा कुशरेन्द्र बहादुर महत,ललितपुरका डाअरनिको पाण्डे र पाल्पाका प्राशिवराज अधिकारी राष्ट्रिय योजना आयोगको सदस्यमा नियुक्त भएको जानकारी गराइन्। यसैगरी बैठकले नेपाल प्रशासन सेवा समूहिकरणतर्फको राजपत्राङ्कीत विशिष्ट श्रेणीको रिक्त सचिव पदमा चुडामणी पौडेललाई बढुवा गरेको छ।"
ज्यान मार्ने मुद्दाका फरार प्रतिवादी २५ वर्षपछि पक्राउ,"स्याङ्जा : ज्यान मार्ने उद्योग मुद्दा फरार आरोपित २५ बर्षपछि फक्राउ परेका छन्। जिल्ला अदालत स्याङ्जाले २०५५ सालमा ३ वर्ष ८ महिना ४ दिनको कैद सजाए तोकेपछि फरार रहेको दूतप्रसाद गुरुङलाई प्रहरीले पक्राउ गरेको हो। विरुवा गाउँपालिकाका ४८ वर्षीय गुरुङलाई गोप्य सूचनाका आधारमा मंगलबार पक्राउ गरी बुधबार अदालतमा उपस्थित गराएपछि कैद भुक्तानका लागि कारागार शाखामा पठाइएको प्रहरी नायब उपरीक्षक ईन्द्रबहादुर रानाले जानकारी दिए। यसैगरी, वस्तु बिकीरि करार मुद्दामा एक वर्ष अघि कैद सजाय तोकिएका रामप्रसाद पराजुली पनि पक्राउ परेका छन्। वालिङ नगरपालिका घर भइ ललितपुर उपमहानगरपालिका सातदोबाटो बस्दै आएका २८ वर्षीय पराजुली काठमाडौंबाट पक्राउ परेका हुन्। अदालतले २०७९ फाल्गुन ३० गतेको फैसलाले २ वर्ष कैद तोकेपछि उनी फरार थिए। पराजुलीलाई पक्राउ गरी अदालतमा उपस्थित गराएपछि कारागार चलान गरिएको प्रहरी नायब उपरीक्षक ईन्द्रबहादुर रानाले जानकारी दिए।"
"एकैपटक १४१ जना डीएसपीको सरूवा, कसलेकहाँको जिम्मेवारी पाए ? (सूची)","काठमाडौं : नेपाल प्रहरीका एकै पटक १४१ जना प्रहरी नायब उपरीक्षक (डीएसपी)को सरुवा भएको छ । बुधबार प्रहरी प्रधान कार्यालयले १४१ जना डीएसपीको सरुवा गरेको प्रहरी नायव उपरीक्षक मुकुन्दप्रसाद रिजालले जानकारी दिए। रिजालले जारी गरेको सूचनामा प्रहरी महानिरीक्षक बसन्त बहादुर कुँवरको चैत ०७ गतेको निर्णयअनुसार चैत्र महिनादेखिको तलब, भत्तासमेत हाल सरुवा भएको दरबन्दीबाट खान पाउने गरी प्रहरी नायव उपरीक्षकहरूलाई सरुवा गरिएको उल्लेख छ। सरुवा हुँदा काठमाडौं, ललितपुर र भक्तपुरका ८ वटा वृत्तका इन्चार्ज पनि परिवर्तन भएका छन् । हेर्नुहोस् सूची"
हत्यामा संलग्न फरार अभियुक्त मकवानपुरबाट पक्राउ,काठमाडौं : ललितपुर बालकुमारीमा ३३ वर्षीय हरी खड्काको हत्यामा संलग्न रही फरार रहेका एक जना पक्राउ परेका छन्। ललितपुरमा डेरा गरी बस्ने उदयपुर कटारी नगरपालिका२ गुरास गाउँका खड्कालाई हत्या गरेको अभियोगमा मकवानपुर गढी गाउँपालिका१ पिङडाँडा बस्ने २३ वर्षीय बुद्ध बोम्जनलाई मंगलबार प्रहरीले पक्राउ गरेको हो। ललितपुर महानगरपालिका९ गुहे पोखरीमा २०७६ साउन २८ गते हरीलाई बुद्ध बोम्जन समेतले धारिलो हतियार प्रहार गरी हत्या गरी फरार भएका थिए। काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले घटनामा संलग्न बोम्जनलाई मकवानपुर गढी गाउँपालिका१ बाट पक्राउ गरेको हो। उनलाई आवश्यक कारवाहीको लागि जिल्ला प्रहरी परिसर ललितपुर पठाइएको छ।
सुनको मूल्य हालसम्मकै उच्च : एकै दिन तोलामा २ हजार ६ सय बढ्यो,काठमाडौं : सुनको मूल्यले आज नयाँ रेकर्ड कायम गरेको छ। आज एकै दिन सुनको मूल्य प्रतितोला २ हजार ६ सयले वृद्धि भएको हो। नेपाल सुनचाँदी व्यवसायी महासंघका अनुसार आज छापावाल सुन प्रतितोला १ लाख २७ हजार ८ सयमा कारोबार भइरहेको छ। त्यस्तै तेजावी सुनको मूल्य प्रतितोला १ लाख २७ हजार २ सय कायम भएको छ। बुधबार छापावल सुन प्रतितोला १ लाख २५ हजार २ सयमा कारोबार भएको थियो भने तेजाबी सुन प्रतितोला १ लाख २४ हजार ६ सय रूपैयाँमा कारोबार भएको थियो। चाँदीको मूल्य पनि बढेर हालसम्मकै उच्च भएको छ । चाँदी आज प्रतितोला १ हजार ५ सय ५५ मा कारोबार भइरहेको छ। बुधबार चाँदी प्रति तोला १ हजार ५२० रुपैयाँमा कारोबार भएको थियो।
सीआईबीलाई बयान दिएपछि विनोद चौधरीले भने मेरो चरित्रको सर्टिफिकेट कसैलाई देखाउन जरूरी छैन,"काठमाडौं : बाँसबारी छाला जुत्ता कारखानाको सरकारी जग्गा व्यक्तिको बनाएको प्रकणमा मुछिएका नेपाली कांग्रेसका सांसद विनोद चौधरीले आफूमाथि राजनीतिकरण गरिएको आरोप लगाएका छन्। सरकारी जग्गा हिनामिना प्रकरणमा नेपाल प्रहरीको केन्द्रीय अनुसन्धान ब्यूरो (सीआईबी) लाई बयान दिएपछि पत्रकारसँग कुरा गर्दै उनले ४२ वर्षअघि बाँसबारीको अनकन्टार ठाउँको कौडीको भाउमा नबिक्ने जग्गालाई आधार बनाइ आफूमाथि राजनीतिकरण गरिएको दावी गरे। उनले 'राजनीतिक स्टन्ट' गर्नेहरूलाई आफूले चरित्रको प्रमाणपत्र देखाइरहनु नपर्ने उल्लेख गरे। सांसद चौधरीले सीआईबीबाट मौखिक जानकारी आएपछि जिम्मेवार राजनीतिकर्मीको हिसाबले सहयोग गर्न आफू आएको स्पष्ट पारे। 'ममाथि अनुसन्धानको बारेमा संसदलाई जानकारी गराएको पत्र जुनरुपले सञ्चारामाध्यममा रंगिए,त्यसबाट यो स्टन्ट के उद्देश्यका लागि गरिएको हो भन्ने प्रष्ट भएको छ। हालकी मैले यो विषयमा प्रश्न उठ्ने वित्तिकै दल बैठकमा आफ्नो संक्षिप्त कुरा राखेँ। त्यसपछि ममाथिको अनुसन्धानको कुरा चल्ने वित्तिकै संसदको रोस्टममा उभिएर निर्वाचित सांसदको हैसियतले आफ्ना कुरा राखेँ। मलाई आज यहाँ आउन मौखिक जानकारी गराइयो। म एउटा जिम्मेवारी राजनीतिकर्मीको हिसाबबाट सहयोग गर्न उपस्थित भएको हुँ। ४२ वर्ष अगाडी बाँसवारीजस्तो अनकन्टार। ठाउँको कौडीको पनि भाउमा पनि नबिक्ने जग्गालाई आधार बनाइ त्यो बेलामा पब्लिक प्राइभेट पार्टरसीपको उत्कृष्ट स्वरुपका रुपमा खडा गरिएको नविनतम सोचलाई राजनीतिकर गरियो त्यो अन्त्यन्त दुखलाग्दो छ । ४५ वर्षको यात्रापछि मैले आफ्नो चरित्रको सर्टिफिकेट कसैलाई बुझाउनुपर्दैन। त्यो पनि खास गरिकन स्टन्ट गर्नेहरूलाई। म फेरि पनि यस्ता गतिविधिबाट निजी क्षेत्र उद्यमी लगानीकर्तालाई विशुद्ध राखिनुपर्छ भन्न चाहन्छु। तर राजनीतिकका आफ्ना फोरम छन्। म पनि नवलपरासीबाट प्रत्यक्ष निर्वाचित सांसद हुँ। तर दुई चिजलाई जोड्ने काम मैले गरेको छैन र भैलि पनि गर्नेछैन।' सीआईबीले बाँसबारी सरकारी जग्गा किर्ते गरी ठगी गरेको सम्बन्धमा सांसद तथा चौधरी ग्रुपका अध्यक्ष चौधरीको संलग्नताबारे अनुसन्धान भइरहेको सभामुख देवराज घिमिरेलाई जानकारी गराएको थियो। यसअघि उपप्रधान तथा गृहमन्त्री रवि लामिछानेले चौधरीको बयान लिन निर्देशन दिएको थियो। यो प्रकरणमा अनुसन्धान गरिरहेको सीआईबीले विनोदका भाइ बसन्त चौधरीलगायत अन्यको बयान लिइसकेको छ। सोही प्रकरणमा अरुण चौधरी,अजितनारायणसिंह थापा र सञ्जय ठाकुरलाई पक्राउगरी अनुसन्धान सुरू गरेको थियो। जिल्ला अदालत काठमाडौंले उनीहरूलाई हाजिरी जमानीमा छोडेको थियो।"
सुन्तला कृषक बगैंचा व्यवस्थापनमा व्यस्त,"तानसेन : पाल्पाका कृषकहरू आगामी वर्षमा सुन्तला उत्पादन बढाउन लागिपरेका छन्। उनीहरू सुन्तलाका बोट तथा बगैंचाको काँटछाँट, गोडमेल हेरचाह तथा मलखाद व्यवस्थापनमा कृषकहरू जुटेका छन्। कृषकहरूले सुन्तला बगैंचाका हरेक बोटको समयमा हेरचाह गर्ने, गोडमेल गर्ने, मलखाद पानीको राम्रो व्यवस्था गर्ने, बोटबिरुवाहरूको कटानी गरेर बगैंचा चिटिक्क पारेका छन्। नियमित रूपमा सुन्तलाको रेखदेख गरेमा उत्पादन राम्रो दिने र सुन्तलाको बोट पनि लामो समय टिकाउ हुने र उत्पादन बढी दिने भएकाले पाल्पाका कृषक काममा खटिएका हुन्। सुन्तला कृषकहरू बगैंचा गोडमेल गर्ने, मलखाद मिलाएर सुन्तलाको बोटमा औंठी आकारबाट राख्ने, सुन्तलाको बोट वरिपरि गोलो घेरा बनाएर खन्ने, सबै किसिमका मलखादहरू मिलाएर राख्ने सुन्तलाको बोटभरि नीलोतुथोले भिजाउने तथा बोटहरूमा लेपन गर्ने काम भएको रैनादेवी छहरा गाउँपालिका ४ का कृषक टीकाराम पोखरेलले बताए। कम मिहिनेतमा पनि राम्रो आम्दानी गर्न सकिने भएपछि पछिल्लो समय पाल्पाका अधिकांश कृषक सुन्तला खेतीप्रति आकर्षित भएका छन्। पाल्पामा १ हजार १ सय ७५ हेक्टरमा सुन्तला खेती हुँदै आएको छ। सुन्तला कृषकले आफैँ सुन्तलाको बोट काँटछाँट गर्ने, बाक्लो हाँगाबिंगा मिलाउने, बोटमा सुकेका तथा रोगी हाँगा काँटछाँट गर्ने काममा जुटेका छन्। सुन्तला टिपिसकेपछि सुन्तला हाँगा काँटछाँट गर्ने विषादी लगाउने, गोबर तथा रासायनिक मलको मात्रा मिलाएर राख्ने र सिँचाइ गर्ने, बोडोभाइजर छर्ने, चुन र नीलोतुथो छर्किने काममा किसान व्यस्त रहेको रैनादेवी छहरा अमलावासका कृषक दुर्गा कँडेलले बताए। रैनादेवी छहरा गाउँपालिका ४ अमलावासका ३२ घर सुन्तला कृषकले यस वर्ष १ करोड ५० लाख रुपैयाँको सुन्तला बिक्री गरेको कृषक कँडेलले बताए। आगामी वर्ष सुन्तलाको उत्पादन बढाउने लक्ष्यका साथ कृषक बगैंचा व्यवस्थापनमा जुटिरहेको अवस्थामा पाल्पाका स्थानीय सरकारले पनि सुन्तला खेतीमा सहयोग बढाएका छन्। कृषकलाई आवश्यकताअनुसार सुन्तलाको बिरुवा अनुदानमा उपलब्ध गराउने, आवश्यक स्थानमा सिँचाइको व्यवस्थासँगै यान्त्रीकरण, कृषि औजारजस्ता उपकरणमा सहयोग प्रदान गर्नेजस्ता काममा नगरपालिकाले सहयोग गर्दै आएको छ। त्यसैगरी सुन्तलाका लागि आवश्यक पर्ने नीलोतुथो तथा कृषि चुन उपलब्ध गराउनेजस्ता काममा पालिकाले सहयोग गर्दै आएको रैनादेवी छहरा गाउँपालिकाका अध्यक्ष रुक्मांगत भट्टराईले बताए। सुन्तलाको व्यावसायिक उत्पादन वृद्धि गरी आत्मनिर्भर गराउनेतर्फ गाउँपालिकाले नयाँ किसिमका कार्यक्रम ल्याउने अध्यक्ष भट्टराईले सुनाए। रैनादेवी छहरा गाउँपालिकाबाट करिब १२ करोड रुपैयाँको सुन्तला बिक्री भएको अध्यक्ष भट्टराईले जनाए। पाल्पाको रैनादेवी छहरा रिब्दीकोट, तानसेन नगरपालिका, बगनासकाली, पूर्वखोला गाउँपालिकाका व्यावसायिक सुन्तला खेती हँुदै आएको छ। सुन्तलाको उत्पादन बढाउने गरी प्रधानमन्त्री कृषि आधुनिकीकरण परियोजनामार्फत तानसेन नगरपालिका, बगनासकाली गाउँपालिका, रिब्दीकोट गाउँपालिका र रैनादेवी छहरा गाउँपालिकामा सुन्तला जोन सञ्चालन भएको छ। पाल्पामा बर्सेनि सुन्तला उत्पादन वृद्धि हुँदै गएको छ। पाल्पामा यस वर्ष ४६ करोड रुपैयाँको सुन्तला बिक्री भएको कृषि ज्ञान केन्द्र पाल्पाले जनाएको छ।"
"बैतडीमा श्रीमानले गरे श्रीमतीको हत्या, दुईजना गम्भीर","बैतडी : बैतडीमा एक पुरुषले कोदालो प्रहार गरी श्रीमतीको हत्या गरेका छन् भने दुईजनालाई गम्भीर घाइते भएका छन् । डिलाशैनी गाउँपालिका ७ धामीगाउँका ६२ वर्षीय किसनसिंह धामीले कोदालो प्रहारबाट आफ्नी ५६ वर्षीया श्रीमती पार्वती धामीको हत्या गरेका हुन्। बिहीबार बिहान ९ बजेतिर किसनले आफ्नी श्रीमतीलाई कोदालो प्रहार गरेको र त्यसपछि उनकै घरमा डेरा गरी बसेका सुभास कलौनी र देवराज भट्टमाथि कोदालो प्रहार गरेको बैतडीका प्रहरी प्रमुख, प्रहरी नायव उपरीक्षक दीपक गिरीले जानकारी दिए। दशरथचन्द नगरपालिका ९ घर भएर डिलाशैनी गाउँपालिकामा उद्यम विकास शाखा प्रमुखका रूपमा कार्यरत २९ कलौनी र कार्यालय सहयोगीका रूपमा कार्यरत २६ वर्षीय भट्ट घाइते भएका हुन्। घाइतेहरूलाई थप उपचारका लागि सुर्खेतबाट नेपाली सेनाको हेलिकोप्टर मगाएको जिल्ला प्रहरी कार्यालय बैतडीले जनाएको छ । घटनाबारे खुल्न सकेको छैन्। किसनलाई प्रहरीले नियन्त्रणमा लिएको छ। घटनाबारे अनुसन्धान गर्न जिल्ला प्रहरी कार्यालय बैतडीका प्रहरी निरीक्षक खेमविक्रम केसी नेतृत्वको टोली घटनास्थलतर्फ गएको छ।"
अवैधरुपमा नेपाल प्रवेश गर्ने नाइजेरियन नागरिकसहित दुईजना पक्राउ,"झापा : सशस्त्र प्रहरीले अवैध रुपमा नेपाल प्रवेश गरेको एक नाइजेरियन नागरिकसहित दुईजनालाई पक्राउ गरेको छ । झापास्थित सशस्त्र प्रहरी बल नेपाल बोर्डर आउट पोस्ट तिरिङले बिहीबार बिहान पौने ९ बजे पैदल गस्ती क्रममा नाइजेरियन नागरिक ३२ वर्षीय अनेकोर सिमोन ओगेचुकु र भारतीय नागरिक ३० वर्षीय सनम राईलाई पक्राउ गरेको हो । सशस्त्र प्रहरी नायव निरीक्षक केदारराज खड्काको नेतृत्वमा खटिएका टोलीले उनीहरूलाई मेचीनगर नगरपालिका १ डिल्लीगौडा भन्ने ठाउँबाट पक्राउ गरेको सशस्त्र प्रहरी बल नेपाल नम्बर २ गण झापाले जनाएको छ । भारत पश्चिम बङ्गाल दार्जिलिङ जिल्ला मणिग्राम पञ्चायत मारा पुल बस्ने राईले नाइजेरियन नागरिक ओगेचुकुलाई डब्लुबी ७४०७५८ नम्बरको भारतीय मोटरसाइकलमा राखेर अवैध बाटो भएर नेपाल प्रवेश गराउन खोजेका थिए । नाइजेरियन नागरिक ओगेचुकुबाट ४ हजार ५ सय भारतीय रुपैयाँ,दुई थान मोबाइल,एक थान एनआइसी एसिया,एक थान नाइजेरियन पासपोर्ट, भिसा र भारतीय नागरिक राईको साथबाट एक थान मोबाइल, भारतीय एटिएम, भारतीय रुपैयाँ १४ हजार ४२० फेला परेको सशस्त्र प्रहरीले जनाएको छ । नाइजेरियन नागरिक ओगेचुकु भारतीय भिसामा २०२२ सेप्टेम्बर २५ तारिख नयाँ दिल्ली आएको रहेछ । उनको भिसा २०२३ सेप्टेम्बर २३ तारिखसम्म मात्र रहेको पाइएको छ । उनीहरूलाई आवश्यक कारबाहीका लागि अध्यागमन कार्यालय काँकडभिट्टा बुझाइसकेको जनाइएको छ ।"
"राजनीतिक परिवर्तनमा दलितले महत्त्वपूर्ण योगदान गरे, तर दासयुगीन मानसिकताबाट समाज मुक्त भएन : प्रचण्ड","काठमाडौं : प्रधानमन्त्री पुष्पकमल दाहाल प्रचण्डले देशको राजनीतिक परिवर्तनमा दलित समुदायले महत्त्वपूर्ण योगदान गरेको उल्लेख गरेका छन्। ५९ औँ जातीय विभेद उन्मुलनसम्बन्धी अन्तर्राष्ट्रिय दिवसका अवसरमा आज आयोजित समारोहलाई सम्बोधन गर्दै उनले दलित समुदायलाई समानुपातिक प्रतिनिधित्वसहितको समाजको निर्माणको जिम्मेवारी दिनुपर्ने बताएका हुन्। मानिसबाट मानिसमाथि हुने विभेदका सम्पूर्ण स्वरूपको अन्त्य हुनुपर्ने बताउनुभएको छ । प्रचण्डले विभेद अन्त्य नहुँदासम्म परिवर्तनका उपलब्धी रक्षा हुन नसक्ने बताए।संविधानमा दलित समुदायका मौलिक हकलगायत व्यवस्था सुनिश्चित गरिएपनि दलित समुदायमाथि गरिने छुवाछूतभेदभावमा अपेक्षित कमी आउन सकेको छैन, प्रधानमन्त्री प्रचण्डले भने, छुवाछूत विभेदकै कारण दलित समुदायमाथि अपमान, दमन, उत्पीडन, सामाजिक वहिस्कार, कुटपिटहत्या र नाकाबन्दीजस्ता घटनाहरूमा कमी आउन नसक्नु सामाजिक लज्जाको विषय हो । प्रधानमन्त्री प्रचण्डले मानव सभ्यताको आधुनिक युगमा पनि दासयुगीन मानसिकताबाट नेपाली समाज मुक्त हुन नसकेको बताए। जातीय छुवाछूत तथा विभेदलाई कडा दण्डनीय अपराधका रूपमा लिई यसमा संलग्न अपराधीहरूलाई कानुनी दायरामा ल्याउनु राज्यको दायित्व हो, प्रधानमन्त्री प्रचण्डले भने, समानता र स्वतन्त्रतापूर्वक बाँच्न पाउनु हरेक नागरिकको नैसर्गिक अधिकार हो । यद्यपि, मानव सभ्यताको आधुनिक युगमा पनि दासयुगीन मानसिकताबाट नेपाली समाज मुक्त हुन सकेको छैन । उनले संविधान, ऐन तथा कानुनहरूले सुनिश्चित गरेका व्यवस्थाहरूको प्रभावकारी कार्यान्वयनका लागि सङ्घर्षको अर्को विकल्प नदेखिएको उल्लेख गरे। प्रचण्डले जातीय छुवाछूतजस्तो अपराधलाई उन्मूलन गर्न कानुनी प्रावधानहरू कडा पार्नुका साथै सामाजिक जागरण र राजनीतिक अभियान चलाउनुपर्ने बताए।"
प्रकोपले बदलियो खेती प्रणाली,"टीकापुर : जलवायु परिवर्तनका कारण हुने प्राकृतिक प्रकोपले सधैं विनाश मात्रै गर्दैन। प्राकृतिक प्रकोपले कहिलेकाहीँ सहजता पनि प्रदान गर्छ भन्ने उदाहरण हो, कैलालीको भजनी नगरपालिकामा लगाइएको चैते धान खेती। जलवायु परिवर्तन तथा वन विनाश जस्ता कारणले बर्सेनि प्राकृतिक प्रकोपबाट डुबानमा पर्दै आएको भारतीय सीमावर्ती भजनी नगरपालिकाको डुबान क्षेत्रको खेती प्रणाली नै बदलिएको छ। दशक अघिसम्म उखरमाउलो चैत र वैशाख महिनाको गर्मीमा प्रायः बाँझो रहने भजनीका फाँटमा यतिबेला चैते धान खेती लहराइ रहेको छ। यहाँका किसानले बाढीबाट बर्सेनि प्रभावित हुन थालेपछि खेती प्रणाली नै बदलेका छन्। वर्षायाममा बाढी आएर बाँझो रहने जमिनमा उनीहरू तोरी रोप्छन्। फागुन महिनामा तोरी निकालेपछि ती फाँटहरूमा चैते धान खेती लगाउँछन्। यहाँका किसान गर्मी सहन सक्ने, बाढीको प्रकोपले असर नगर्ने, चिउरा आदि बनाउनका लागि सहजै बिक्री गर्न सकिने चैते धान खेती लगाउन थालेका छन्। किसानले सिँचाइको सामान्य सुविधामा नै खेतबारीमा फागुन अन्तिममा लगाएर असारमा भिœयाउन मिल्ने चैते धान लगाउन थालेका हुन्। पालिका भएर बग्ने मोहना नदी, पथरैया, काँढा र कान्द्रालगायतका साना ठूला नदीहरूले बाढीको उच्च जोखिममा रहेको वडा नं ३ र ८ का अधिकांश किसान यतिबेला चैते धान लगाइ रहेका छन्। भजनी नगरपालिका८ का किसन चौधरीले वर्षायाममा लगातार बाढी आउन थालेपछि खेती प्रणाली नै परिवर्तन गरेर विगत ११ वर्षदेखि चैते धान खेती गर्दै आएको बताए। उनले भने, हाम्रो वडाभरि नै चैते धान खेती लगाउने किसान बढ्दै गइरहेका छन्, हामीले खेती प्रणाली नै परिवर्तन गरेका छौं। भजनीकै वडा नं ३ का पवित्रा चौधरीको परिवारसमेत विगत छ वर्षदेखि चैते धानखेती गर्दै आइरहेका छन्। ९ जनाको संयुक्त परिवार कृषि उत्पादनकै भरमा चलाउँदै आएको बताउने पवित्राले अन्य किसानको जग्गामा समेत चैते धानखेती लगाउँदै आएकी छन्। कैलालीमा अत्याधिक डुबान हुने क्षेत्रका रूपमा रहेको उनको खेतमा बाढीका कारण फल्नै आँटेको फाँटमा बालुवा थुप्रिन्छ। कहिले भिœयाउने समयमा सोत्तर पार्छ। डुबानको यही समस्याबाट गुज्रिरहेको पवित्राको परिवारका लागि अहिले चैते धान खेती मुख्य आम्दानीको स्रोत बनेको छ। पवित्राले भनिन्, वर्षामा लगाउँदा बाढीले लगानीसमेत उठ्दैन, गहुँ लगाउँदा जंगली जनावरले खाइदिन्छ, त्यही भएर फागुनमा चैते धान लगाउने गरेका छौं। बाढीले वर्षे धानखेतीमा बर्सेनि क्षति पुग्न थालेपछि वैकल्पिक खेतीका रूपमा चैते धान गरिरहेका किसानहरू स्थानीय सरकार, प्रदेश सरकारले चैते धान खेतीमा सहयोग गर्न थालेपछि व्यावसायिक रूपमै चैते धानखेती गर्न थालेका हुन्। भजनी नगरपालिका८ का किसान प्रमोद सुनारले सिँचाइ, मलखाद, बीउमा पालिका र कृषि ज्ञान केन्द्रले सहयोग गर्न थालेपछि किसानको आकर्षण बढ्दै गएको बताए। पानी तान्नका लागि लागि डिजल चाहियो, मलखाद पनि बेमौसम भएको हुनाले नपाइने समस्या हुन्थ्यो, सुनारले भने, सबै ठाउँमा विद्युत् पनि पुगेको छ, सिँचाइका लागि मोटर, मलखाद्य र बीउमा ज्ञान केन्द्रले सहयोग गरेपछि यहाँका अधिकांश किसान चैतेधान खेती लगाइरहेका छन्। भजनी नगरपालिकाका कृषि अधिकृत सुशोधन अधिकारीका अनुसार पालिकाका वडा नं ३, ६ र ८ को झन्डै १ हजार बढी हेक्टर जमिनमा चैते धान खेती भइरहेको छ। डुबान क्षेत्र भएकाले पनि चैते धान खेती गर्ने किसान बढिरहेका छन्, प्रधानमन्त्री आधुनिक कृषि परियोजना, सुदूरपश्चिम प्रदेशको कृषि ज्ञान केन्द्र कैलालीले समेत चैते धान खेती प्रवद्र्धनका लागि कार्यक्रम गरिरहेका छन्, कृषि अधिकृत अधिकारीले भने, यहाँको माटोमा समेत चैते धानखेती राम्रो हुँदै गइरहेको हुनाले पालिकाले समेत प्राविधिक सहयोग गर्दै आइरहेको छ। भजनी नगरपालिकामा झन्डै ११ हजार हेक्टर कृषियोग्य जमिन छ। पालिकाका अनुसार वर्षायाममा झन्डै ३ हजार जमिन बाढीको समस्याका कारण बाँझो रहन्छ। कृषि अधिकृत अधिकारीले भने, अन्य वडामा पनि चैते धान खेती हुँदै आएकोमा वडा नं ३ र ८ लाई चैते धान खेती जोनकै रूपमा खेती विस्तार भइरहेको छ। पालिकाका नगर प्रमुख केबल चौधरीले चैते धान खेती विस्तारका लागि नेपाल विद्युत् प्राधिकरणसँग विद्युतीय पोल र तार विस्तारका लागि झन्डै २ करोड रुपैयाँको सम्झौता प्रक्रिया बढाइएको बताए। बाढी प्रभावित क्षेत्रमा पर्याप्त मात्रामा चैते धान खेती बिस्तारका लागि सिँचाइ सुधिवा पुयाउन हामीले विद्युत् प्राधिकरणसँग सम्झौता प्रक्रिया अगाडि बढाएका छौं, नगर प्रमुख चौधरीले भने, चैते धान खेतीलाई वर्षे खेतीकै रूपमा विकास गर्ने पालिकाको योजना छ। ज्ञान केन्द्र कैलालीका अनुसार बाढीबाट डुबानमा जोखिममा परेका भजनी नगरपालिकासहित कैलालीमा टीकापुर, घोडाघोडी नगरपालिका, जानकी, जोशीपुर, बर्दगोरिया र कैलारी गाउँपालिकामा चैते धान खेती हुँदै आएको छ। सिँचाइको सुविधा भएका किसानले तोरी निकालेपछि लगाउने हुनाले किसानका लागि चैते धान खेती अतिरिक्त आम्दानीको स्रोत बनेको ज्ञान केन्द्र कैलालीका कृषि प्रसार अधिकृत रामनारायण चौधरीले बताए। कृषि ज्ञान केन्द्रका अनुसार कैलालीमा १ हजार १ शय हेक्टर जमिनमा चैते धान खेती हुँदै आएको छ भने ५ हजार ७ सय २० टन चैते धान उत्पादन हुँदै आएको छ। जलवायु तथा विपद् विज्ञ डाक्टर धरमराज उप्रेती विपद्ले अवसर पनि सिर्जना गर्छ भन्ने उदाहरण चैते धान खेती भएको बताउँछन्। हरेक वर्ष बाढीले धान बगाउने, किसानले दुःख पाउने हुनाले चैते धान खेतीमा किसानका आकर्षण बढेको हो, डाक्टर उप्रेतीले भने ।"
एभरेस्टको सकियो उखु क्रसिङ सिजन,महोत्तरी : महोत्तरीको गौशालास्थित एभरेस्ट चिनी मिल रामनगरले २९ लाख ४ हजार क्विन्टल उखु क्रसिङ गरी बन्द भएको छ। ३५ लाख उखु क्रसिङ गर्ने लक्ष्य लिई पुस ४ गतेदेखि सञ्चालनमा आएको मिलले यस वर्षको क्रसिङ सिजन बिहीबार बिहानदेखि बन्द गरिएको हो। उद्योगका महाप्रबन्धक सुरेन्द्र शुक्लाका अनुसार उद्योगले ८९ दिनको अवधिमा गत वर्षको तुलनामा ९ लाख क्विन्टल बढी उखु क्रसिङ गरेको छ। यस वर्ष उखुको उत्पादन र खेतीको क्षेत्रफल बढेको तथा एक साताकै अवधिमा किसानलाई भुक्तानी उपलब्ध गराएपछि यो सम्भव भएको महाप्रबन्धक शुक्लाले जानकारी दिए। अहिले नै कति चिनी उत्पादन भयो त्यसको वास्तविक तथ्यांक उपलब्ध गराउन नसकेता पनि यस वर्ष चिनीको रिकभरी सरदर ९ प्रतिशत रहेको महाप्रबन्धक शुक्लाले बताए। केही दिनपछि मात्र त्यसको रेकर्ड उपलब्ध हुन सक्ने शुक्लाले सुनाए। क्रसिङ सिजन २०७९०८० मा २६ लाख ३० हजार ७ सय ४७ क्विन्टल उखु क्रसिङ गरिएको उद्योगले २ लाख ४२ हजार ३ क्विन्टल चिनी उत्पादन गरेको थियो। क्रसिङको उत्तरार्धमा आइपुग्दा प्रतिकूल मौसमले उखु आपूर्तिमा थप समस्या भएको थियो। सरकारले गत वर्ष उखुको ५ सय ४० रुपैयाँ रेटमा २५ रुपैयाँमात्र थप गरी प्रतिक्विन्टल ५ सय ६५ रुपैयाँ कायम गरेको थियो। त्यसमा सरकारले दिने प्रतिक्विन्टल ७० रुपैयाँ अनुदानसमेत जोड्दा यसपटक उखुको मूल्य प्रतिक्विन्टल ६ सय ३५ रुपैयाँ कायम भएको उखु उत्पादक कृषक संघ महोत्तरीका अध्यक्ष नरेशसिंह कुशवाहाले बताए।
सचिवमा चुडामणि पौडेललाई बढुवा गर्ने सरकारको निर्णय,काठमाडौं : सरकारले सहसचिव चुडामणि पौडेललाई सचिवमा बढुवा गर्ने निर्णय गरेको छ। बिहीबार बसेको मन्त्रिपरिषद बैठकले नेपाल प्रशासन सेवा समूहतर्फ राजपत्रांकित विशिष्ट श्रेणीको रिक्त सचिव पदमा पौडेललाई बढुवा गर्ने निर्णय गरेको हो। सरकारको प्रवक्ता एवं सूचना तथा सञ्चारमन्त्री रेखा शर्माले यसबारे जानकारी दिएकी हुन्।
कैफ नदाफको हत्या अभियोगमा दुई जना पक्राउ,धनुषा : जनक नन्दनी गाउँपालिका२ बलहाटोल बस्ने १८ वर्षीय कैफ नदाफको हत्या गरेको अभियोगमा २ जनालाई बुधबार राति प्रहरीले पक्राउ गरेको छ। नदाफको हत्या गरेको अभियोगमा २० वर्षीय सहमद नदाफ र २२ वर्षीय जासिम नदाफलाई पक्राउ गरेका हुन्। सोही ठाउँस्थित आँपको बगैचामा उनीहरूले कैफलाई चक्कु प्रहार गर्दा गम्भीर घाइते भई उपचारको लागि भारत जयनगर लगिएकोमा उनको उपचारको क्रममा मृत्यु भएको भन्ने खबर प्राप्त हुनासाथ इलाका प्रहरी कार्यालय खजुरीबाट खटिएको प्रहरीले उनीहरूलाई पक्राउ गरेको हो। प्रहरीले घटनाको थप अनुसन्धान गरिरहेको छ।
नेपाल खत्तम भै सक्यो र !,"अहिले देश खत्तम भो भन्ने वर्ग यही हो जसले नकारात्मक कुरा गरेर त्यसबाट फाइदा लिइरहेको छ। पहिले सबैको थेगो बनिसकेको छ, नेपाल खत्तम भयो देशमा केही हुँदैन। अनि प्रायःजसोको एउटै लक्ष्य भनेको देश छोडेर विदेश जानु छ। मानौ कि विदेशमा पैसाको बोट छ। अहिले के साँच्चीकै देश खत्तम भइसकेको भन्दा कतै हामीलाई वनको बाघले नभएर मनको बाघले खाइरहेको त छैन ? एकपटक गम्भीर ढंगले मनन गरौं। अन्य विकासशिल जस्तै नेपालमा समस्या रहेको छ यहाँ सुशासनको अभाव छ, भौतिक संरचनाहरूको अभावमा हामीले अलिक कष्टपूर्ण जीवन बिताइरहेका छौं तर के साँच्चीकै हामीले भनेको जस्तो देश खत्तम भइसक्यो त। पक्कै पनि छैन। हाम्रो अहिलेको मुख्य समस्या भनेको केवल जवाफदेहिताको अभाव हो। केही समय पहिले बेलायतमा बस्ने मेरो एकजना नातेदार नेपाल आएको बेलामा सम्पूर्ण चेकअप गरेर जानुभयो किनभने यहाँका अस्पतालले प्रदान गर्ने सेवा भौतिक संरचनाबाहेक त्यहाँको भन्दा राम्रो भएको उहाँको भनाइ थियो किनकी त्यहाँ यही प्रकारको सेवा प्राप्त गर्नका लागि एकदम धेरै समय कुर्नुपर्ने रहेछ। यहाँ सेवा राम्रो नभएर होइन सर्वसाधारणले प्राप्त गर्ने सुविधामा सुविधा सम्पन्नहरूले राजनीतिक तथा अन्य आडमा ओगटेर लक्षित वर्गमा पुग्न नसकेको मात्र हो। अहिले देश खत्तम भो भन्ने वर्ग यहि हो जसले नकारात्मक कुरा गरेर त्यसबाट फाइदा लिइरहेको छ। आर्थिक मन्दीः अहिले आर्थिक मन्दिले सब खतम भयो भन्ने जुन भाष्य सिर्जना गरिएको छ त्यसमा केही हदसम्म मात्र सत्यता छ। अहिले हामीले कतिवटा सटर बन्द भए भन्ने हेडलाइन सुनिरहेका हुन्छांै र देश खत्तम भो भनेर गुनासो गर्छाैं तर अहिलेको अनलाइन दुनियाँमा पहिलेको जस्तो ग्राहक पसलमा आउने होइन कसरी उपभोक्ताको चासो परिवर्तन भइरहेको छ भन्ने कुरामा ध्यान दिनु जरुरी छ। उदाहरणका लागि पहिले सार्वजनिक यातायात चढेर किनमेल गर्न जाने ग्राहक अहिले गाडी चढेर किनमेल गर्न जान्छ उसलाई बार्गेनिङ गर्ने फुर्सत छैन त्यसैले उ असन वा न्युरोडको साटो सुपरमार्केटतिर स्थानान्तरण भइरहेको छ तर हामी ग्राहकको आवश्यकताअनुसार परिवर्तन हुनुको साटो सरकारलाई गाली गरेर आफ्नो कमजोरी ढाक्ने प्रयास गर्दैछौं। अहिलेको मुख्य आवश्यकता सबै क्षेत्रमा नयाँ आएको परिवर्तनलाई आत्मसात गरेर सोअनुसार परिवर्तन हुनु हो। आर्थिक मन्दीले केही मानिसलाई असर गरे पनि धेरैलाई यो जवाफदेहीताबाट भाग्ने माध्यम बनेको छ। पुँजीको सम्मानः कुनै पनि देशले आर्थिक रूपमा सम्पन्न हुनका लागि पुँजीको एकदमै महत्वपूर्ण भूमिका हुन्छ तर हाम्रो भाष्य पुँजीपतिहरू सम्मानको साटो निरुत्साहित गर्ने खालको छ चाहे त्यो उद्योगहरूमा समस्या सिर्जना गरेर होस् वा उनीहरूलाई शंकाको भरमा धरपकड गरेर होस। विगत केही समयदेखि बैंकिङ क्षेत्रमा निरन्तर प्रहार गरिँदै आएको छ र उनीहरूलाई नकारात्मक चित्रण गर्ने प्रयत्न भएको छ तर वास्तवमा लगानीको अनुपातमा बैंकका सेयरधनीहरूले प्राप्त गरिरहेको प्रतिफल त्यस्तो आकर्षक छैन जसका कारण अहिले धेरै संस्थापक सेयरधनीहरू सेयर बेचेर अन्य क्षेत्रमा स्थानान्तरण भइरहेका छन्। पुँजीमाथि जुन हिसावले प्रहार भइरहेको छ जसको प्रभाव नेपाली अर्थतन्त्रले दीर्घकालसम्म भोग्नुपर्ने हुन्छ तर राजनीतिक लाभहानीको हिसाब किताबमा जिम्मेवार व्यक्तिहरूले समेत गैरजिम्मेवार अभिव्यक्ति दिइरहेका छन्। स्वतन्त्रताको महत्वः हामीले स्वतन्त्रता उपभोग गरिरहेका छौं त्यसैले हामी केवल आफ्नो कमजोरी सरकारलाई थोपरेर सरकारलाई गाली गरेर बिताउँछांै तर सोचौं त नागरिकका रूपमा हामिले आफ्नो कर्तव्य कति पालना गरेका छौं। हालै सोमालियामा कार्यरत रहँदा मसँगै काम गर्ने अर्को अफ्रिकी देशको साथि आफ्नो काम सकिएर घर फर्कँदा उसले आफ्नो देश फर्कदा असुरक्षित महसुस गरेर यूएनको कार्डपछि फर्काउने भनेर लिएर जान बाध्य भएका थिए यसवाट महसुस हुन्छ स्वतन्तताको महत्व। समाजमा मबाहेक अरू सबैले नियम पालना गर्नुपर्छ भन्ने मान्यता हावी हुँदै गर्दा दुर्गा प्रसाईंजस्ता अराजकता समाजमा पैलिरहेका छन्। एउटा उदाहरण हेरौं देशको कानुनको उल्लंघन गर्दै युवाहरू रुसी सेनामा भर्ना हुन जान्छन् र उनीहरूको निधन भयो भने हामि सरकारलाई नालायक भन्दै गाली गरेर आफ्नो शक्ति खेरा फालिरहेका छौं। हो, उनीहरू त्यस्तो जोखिमपूर्ण काममा जाने वातावरण कसरी बन्यो भन्ने एउटा छलफलको विषय होला तर हामीले सरकारलाई गाली गर्नुको साटो कसरी आप्रवासनलाई सुरक्षित बनाउन सकिन्छ भन्ने विषयमा छलफल गर्न सकिन्छ। कतार एअरलाइन्समा समस्याः केही समय पहिले म सोमालियाबाट कतार एयरवेजको जहाजमा नेपाल फर्किरहेको थिए सोमालियाबाट उडेको सो जहाज जिबुटीमा अन्य यात्रुहरू लिएर उड्ने बेलामा केही प्राविधिक समस्या आयो। प्राविधिकहरूले केही समय प्रयास गर्दा पनि सो समस्या समाधान हुन नसकेपछि सो बिमान त्यहीँ रोकिएर सबै यात्रुहरूलाई एकदिन त्यहीँकै होटलमा राखेर अर्कोदिन अन्य विमानमार्पत गन्तव्यमा पठायो। यो घटनापछि मलाई हाम्रो देशमा विमानमा समस्या आउँदा बन्ने हेडलाइनको याद आयो। हो, प्राविधिक समस्या सबै जहाजमा आउँछन् तर कतार एयरवेजको २२९ वटा जहाज भएकाले एउटा जहाजमा प्राविधिक समस्या आउँदा उसलाई खासै धेरै समस्या भएन तर हाम्रो नेपाल वायुसेवाका ३४ वटा जहाज भएकाले एउटा जहाजमा समस्या आउँदा करिब २५ प्रतिसत उडान प्रभावित बन्न पुग्छ। समस्या जहाजमा प्राविधिक समस्या आउनुभन्दा पनि जहाज उडाएर आम्दानी गरेर नाफा कमाउने उद्देश्य भएको संस्थामा विमान नहुनु र यसको व्यवस्थापनलाई आफ्नो राजनीतिक स्वार्थसंग जोड्नु हो। एनआरएनको खण्डीकरणः नेपालको छवि राम्रो बनाउन गठन भएको गैरआवासीय नेपाली (एनआरएन ) राजनीतिक खिचातानीको कारण विगतदेखि नै विवादित बन्दै आइरहेको थियो जुन कुराको क्लाइमेक्स गएको एनआरएन सम्मेलनमा देखियो जसले जतिसुकै सभ्य देशमा बस ेपनि हाम्रो नकारात्मक मानसिकता जाँदैन भन्ने कुरा देखिएको छ। एनआरएनको भूमिका विकसित देशमा प्रविधि स्वदेश ल्याउन सहयोग गर्दै नेपालको बिकासमा सहयोग गर्नुपर्नेमा धेरै एनआरएन हरूको समय नेपाललाई गाली गर्दैमा सकियको छ। यी त केही प्रतिनिधिमूलक घटनाहरू मात्र हुन् अहिले नेपालको बारेमा नकारात्मक कुरा यसरी पैलाइएको छ कि नेपालमा बिग्रन बाँकी केही पनि छैन। जसले गर्दा पुँजी र श्रमको पलायनको भयावह अवस्था सिर्जना भइरहेको छ। तसर्थ सबै जना मिलेर गलतलाई गलत भन्दै सकारात्मक कुराको पनि चर्चा गरौं। र, देशलाई थप जर्जर बन्नबाट जोगाऔं।"
जुगल हिमाल आरोहणमा ७ कोरियनसहित १० जना आरोहीको सलामी दस्तुर मिनाह,काठमाडौं : सरकारले सिन्धुपाल्चोकमा रहेको जुगल हिमाल आरोहरणमा ७ जना कोरियनसहित १० जना आरोहीको सलामी दस्तुर मिनाहा गर्ने निर्णय गरेको छ। बिहीबार बसेको मन्त्रिपरिषद बैठकका निर्णयहरू सुनाउँदै सरकारको प्रवक्ता एवं सूचना तथा सञ्चारमन्त्री रेखा शर्माले जुगल हिमाल आरोहणमा ७ करियन र ३ जना नेपाली आरोहीको सलामी दस्तुर मिनाह गर्ने निर्णय गरेको जानकारी दिएकी हुन्। सरकारले नेपाल र गणतन्त्र कोरियाबीच कुटनीतिक सम्बन्ध स्थापित भएको ५० वर्ष पूरा भएको अवसरमा ७ जना कोरयाली र ३ जना नेपाली गरी १० पर्वतारोहीको जुगल हिमाल१ र २ आरोहणमा लाग्ने सलामी दस्तुर मिनाह गरेको हो।
कसरी हुर्काउने सन्तान ?,"केही समयअघि, एउटा दाँतले धेरै दुःख दिएको थियो, रात भर दुखेर सुत्नै नसकेपछि बिहानै दन्त विशेषज्ञ (डेन्टिस्ट) दाइ कहाँ रन्थनिँदै पुगेँ। उहाँलाई त्यो दाँत निकालेर फालिदिन अनुरोध गरे। उहाँको उत्तर जे थियो त्यो मैले आफ्नो कामको सन्दर्भमा धेरै पटक सम्झन्छु। उहाँले भन्नुभयो, यो दाँतलाई एउटा जीवन जसरी हेर्नुपर्छ, एउटा दाँत नभएर के बिग्रन्छ र ? भन्ने तिमीलाई लाग्ला तर यो दाँतलाई सम्हाल्नु तिम्रो जिम्मेवारी हो। र, यसलाई जोगाउनु पेसाले मेरो कर्तव्य हो। पेसाले म एक शिक्षक हुँ। मुखमा भएका थरीथरीका दाँत जस्तै, विद्यालयमा पनि अनेक स्वभावका विद्यार्थी हुन्छन्। कोही सरल, सुल्झेका, हल्का बाटो देखाए, आफैं गन्त्वयमा दगुरी पुग्ने भने कोही अशिष्ट, अभद्र, असभ्य, कुलतमा लागेका, पढाइमा निकै न्यून र बाटो बिराएका। दुखेको दाँत जस्तै यी विद्यार्थीलाई विद्यालयबाट निकालिदिए, काम निकै सरल हुने थियो। तर, त्यसो गर्दा अध्यारोमा बत्ती बालेर स्वतः बाटो पछ्याउने गाडीलाई गुड्न सरल बनाइदिएको जति मात्र हुनेछ। विद्यालय र अभिभावकको काम त नाबालकहरूलाई बाटो कोरी दिएर त्यसमा हिँड्न सिकाउने हो, यस लायक बनाउने हो कि भविष्यमा उनीहरू आफ्नो बाटो आफैं कोर्न सकून्। विद्यालय किताब पढाउने ठाउँमा मात्र सीमित भयो भने, समाज विकास गर्न सकिँदैन। विद्यालय जीवन जिउन सिकाउने घर हुनुपर्छ। विद्यालय छिर्नुअघि सही मार्गदर्शन नसमाएका विद्यालर्थीहरू विद्यालयमा पनि दुखेका दाँत जस्ता हुन्छन्। उनलाई शिक्षकले, साथीहरूले, साथीहरूका अभिभावकले नरुचाउनु मानवीय स्वभाव नै हो। यस्ता विद्यार्थीले अरू बच्चाहरूलाई पनि बिर्गान थाले, विद्यालयले उनीहरूलाई निष्कासन गर्नु गलतै हो भन्न पनि अप्ठ्यारो छ, यो परिस्थिति र डाक्टरले जीवन जोगाउन कहिले हात, खुट्टा काट्नै पर्ने परिस्थिति एउटैएउटै होला। खराब विद्यार्थी विद्यालयबाट निष्कासित भए। कक्षा अब अनुसाशित हुन्छ, विद्यालय व्यवस्थित छ। रोटी पकाउँदै थिए, एउटा पिठोको डल्लो भुइँमा झयो, डस्टबिनमा फाले। त्यो डल्लोमा अब ढुसी आउनेछ र त्यसले वरिपरि दुर्गन्ध, किटाणु र रोग फैलाउनेछ। विद्यालयबाट फालिएका विद्यार्थी पनि, त्यो पिठोको डल्लो जस्तै खुला चौरमा दिन बिताउँदा रहेछन्। त्यहाँ चुरोटलगायत अनेक थरीका कुरा खाने, झगडा, मारपिट गर्ने सबै चल्ने रहेछ। यी बच्चाहरूले आफूलाई यसरी प्रस्तुत गर्छन कि, कोही पनि यिनीहरूको नजिक आउन, बोल्न, माया गर्न पनि हच्किन्छन्। आज ससाना झगडामा अल्मलिँदै यी बच्चाहरू भविष्यमा चोर, गुन्डा बनेर निस्किन्छन्। हामीले यिनलाई अरू कुनै सकारात्मक तालिम नै दिन सकेनौं। हामीले नरुचाएका कुरा हामीबाट टाढा होस् भन्ने सामान्य मानवीय चाहना सबैको हुने गर्छ। यसरी कमजोरीलाई पन्छाउँदै जादा, दीर्घकालीन समाधान भयो कि भएन भनेर चाहिँ हामीले सोच्न बिर्सन्छौं। आज सहज भयो तर यसले भोलि झन ठूलो समस्या निम्त्याउँदै छ भन्ने हाम्रो मनोबिज्ञानले दूरदर्शी भएर बिरलै सोच्ने गर्छ। सुल्झिएका विद्यार्थी र विद्यालयबाट निष्काशित विद्यार्थी कालान्तरसम्म बस्ने समाज त एउटै हुनसक्छ। सही बाटो समाएर आफ्नो भविष्य सुनिश्चित गरेकाहरूले, बाटो बिराएर गुन्डा बनेकाहरूसँग आफूलाई र आफ्ना परिवारलाई कसरी सुरक्षित राख्ने ढिलो चाँडो त सोच्नै पर्छ। विद्यालयमा नअटाएका विद्यार्थीलाई सकारात्मक, सिर्जनशील कार्यमा राज्यले कसरी व्यस्त बनाउन सक्छ, कुनै ठोस योजना भएन भने समाजको विकृति कहिल्यै पनि सकिँदैन। बच्चा गलत होइन, उ भित्रका गलत प्रवृत्तिलाई हटाउन नसक्नु हामी सबैको कमजोरी हो। धेरैपटक मैले देखेको छु, झगडा गर्ने, बदमास भनिएका विद्यार्थी पनि, कसैले प्रेमले बोल्यो भने आफ्नो डर, पिर सबै भन्ने गर्छन्, अरूलाई रुवाउन जानेका भनेर चिनिएकाहरू आफैं रुन्छन् पनि। उनीहरूलाई अझै समय दिँदै जाने हो भने, उनीहरू भित्रको केही न केही खुबी अवश्य पहिचान हुन्छ। कोही असल गायक हुने रहेछन्, कोही कुशल वक्ता, कोही खाना पकाउनमा विशेष कला भएका, आदिआदि। आज सहज बनाउन कमजोर पक्ष, गलत नै ठहर गरिएका पक्षलाई एक्लाउँदै जाने हो भने, भोलि झन जटिल परिस्थिति आउँछ। एउटा सुन्दर समाजको निर्माण गर्ने हो भने हामीले समाजभित्रका कलिला जिम्मेवारीलाई जस्ता छन् त्यस्तै स्वीकार गर्दै, उनीहरूलाई बाटो बिराउन दिनुहँुदैन। गर्भमा बच्चा आउनु अघिदेखि नै अभिभावकले बच्चालाई कसरी हुर्काउने, कसले कसरी बच्चालाई समय दिने, बच्चाको उमेरसँगै उनीहरूसित कसरी व्यवहार गर्ने, तालिम लिनै पर्छ। बच्चा जन्मन्छन्, आफंै हुर्किन्छन् भन्ने सिद्धान्त गलत हो, अज्ञानता हो। आजका बच्चा भोलिको समाजका नायक वा खलनायक दुवै हुन सक्छन्, हामीले बच्चालाई गर्ने व्यवहार, बच्चाको हुर्काइको योजना, राज्यको शिक्षा नीतिमा सही प्रणाली भएन भने, समाजमा खलनायक रहिरहने छन्। जीवन अनमोल छ, प्रत्येक जीवनमा केही न केही सिर्जनशील शक्ति अवश्य छ। अभिभावक, विद्यालय, राज्यका नीतिकार मिलेर, हाम्रो देशका सबै बालबालिकाको बारेमा संवेदनशील भएर, प्रेमले सोचौं। घरका सन्तान जति गलत भए पनि, परिवारले साथ र सहयोग गर्दै उनलाई अपनाउँछ नै, यो देश पनि सबै बालबालिकाको घर हो। सबै बालबालिकाले त्यो अपनत्व अनुभव गर्ने व्यवस्था हुनुपर्छ। समय रहदै सजक भए, भोलिको सुन्दर समाज अवश्यभावी छ।"
साझा संकल्पले जनतामा आशा र भरोसा देला त ?,"काठमाडौं : नेकपा एमाले र माओवादीसहितको गठबन्धनले जनतामा राज्यप्रति आशा र भरोसा पैदा गर्ने भन्दै १३ बुँद्धे न्यूनतम नीतिगत प्राथमिकता र साझा संकल्पमा सार्वजनिक गरेका छन्। प्रधानमन्त्री पुष्पकमल दाहाल प्रचण्ड ले जनताको नयाँ आशा र भरोसा जगाउने कुराको कुनै विकल्पन नरहेको बताएका छन्। जनतालाई आशा र भरोसा जगाउने गरी डेलिभरीलाई दिन नसकेमा यो समीकरण र संकल्पको कुनै अर्थ रहँदैन। डेलिभरि भएन जनतामा आशा जगाउन नसकेकामा अझै देश अफ्ठ्यारो अवस्थामा जाने खतरा जाने देखिन्छ। पाँच दलको प्राथमिकता र संकल्पमा भ्रष्टाचारलाई जरैदेखि उधिन्नेदेखि अर्थतन्त्रमा व्यापक सुधारसम्मका कुरा छन्। सुशासन र सेवाप्रवाहलाई प्राथमिकतामा राखिएको पाँच दलको प्रतिबद्धताको कार्यान्वयन कति होला भने भविष्यले देखाउने छ। गठबन्धन परिवर्तनपिच्छे यस्ता न्यूनतम साझा कार्यक्रममा आउने गरेका छन् तर तिनीहरू कार्यक्रममा नै सीमित भइरहेका छन्। नयाँ सत्तारुढ पाँचै दलको सहमतिमा यो न्यूनतम नीतिगत प्राथमिकता र साझा संकल्प हो। हाल एमाले माअोवादीसहित राष्ट्रिय स्वतन्त्र पार्टी, जनता समाजवादी पार्टी, नेपाल र नेकपा(एकीकृत समाजवादी) पाँचदलीय गठबन्धनको सरकार छ। यो साझा संकल्पमा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्ड, एमाले अध्यक्ष केपी शर्मा ओली, एकीकृत समाजवादीका अध्यक्ष माधवकुमार नेपाल, रास्वपाका सभापति रवि लामिछाने र जसपाका अध्यक्ष उपेन्द्र यादवको हस्ताक्षर छ। साझा जुनसुकै कालखण्डमा भएका भ्रष्टाचारको अनुसन्धान गर्ने भएको छ। जो कोही भ्रष्टाचारीमाथि कानुनी कारबाही अगाडि बढाउने भ्रष्टाचारी एक दिन कानुनको कठघरामा पुग्नेछ भन्नेविश्वास नेपाली समाजमा स्थापित गराउने संकल्पमा उल्लेख छ। सबै भ्रष्ट, सबै निकम्माका रूपमा व्याप्त भावनालाई बदल्ने उल्लेख छ। बेइमानी गर्नेले कानुनी रूपमा सजाय पाउँछ भन्ने उदाहरण प्रस्तुत हुने गरी सार्वजनिक प्रशासन, न्यायालय र सम्बद्ध नियामक निकायहरूमा जवाफदेहिता सुनिश्चित गरिने दाबी गरिएको छ। लाइनमा रहेका सबैको पालो आउँछ भन्ने मान्यतालाई बल पुर्याउन, दिगो प्रणाली विकास गरी जनतामा राज्य प्रतिको भरोसा जगाउने न्यूनतम नीतिगत प्राथमिकता र साझा संकल्पमा छ। राष्ट्रिय परिचयपत्रलाई प्रचलनमा ल्याउने र फरकफरक कार्यालयमा नागरिकता लगायत कागजात पटकपटक बुझाउनु पर्ने झन्झटलाई हटाउन नागरिक एपलाई सुदृढ गरिने संकल्प पनि उनीहरूको छ। नागरिक एपमार्फत सबै प्रकारका सेवा उपलब्ध गराउने जनाइएको छ। सरकारी सेवाहरू तोकिएको समयमा उपलब्ध गराउन टाइम कार्ड प्रणाली लागू गर्ने घोषणा गरिएको छ। अख्तियार दुरुपयोग अनुसन्धान आयोगजस्ता नियामक निकायलाई कानुन, जनशक्ति, स्रोत र साधनसहित अधिकारसम्पन्न बनाई भ्रष्टाचार नियन्त्रण र सदाचारको प्रत्याभूति गर्ने प्रतिबद्धता पाँच दलको छ। शान्ति प्रक्रियाका बाँकी कामलाई टुंग्याउन तत्काल कानुनी प्रबन्ध गर्ने प्रतिबद्धता पनि उनीहरूको छ। पीडितलाई केन्द्रमा राखी तथ्यको आधारमा सत्य स्थापित गर्ने र सत्यको आधारमा न्याय, क्षतिपूर्ति, परिपूरण, माफी र मेलमिलापका माध्यमबाट द्वन्द्वसिर्जित पीडाको सम्बोधन गर्ने साझा संकल्प गरिएको छ। तराईमधेसलगायतका आन्दोलनका क्रममा अन्यायपूर्ण ढंगले बन्दी बनाइकाहरूलाई सरकार र आन्दोलनकारीहरूबीच भएका सम्झौताअनुरूप कानुनसम्मत ढंग रिहाइ गर्न पनि पाँच दल सहमत भएका छन्। नेपालको राष्ट्रियता, सार्वभौमसत्ता, भौगोलिक अखण्डता, स्वाधीनता, स्वतन्त्रता, स्वाभिमान र राष्ट्रिय हितको रक्षालाई केन्द्र बिन्दुमा राख्ने प्रतिबद्धता जनाइएको छ। लिम्पियाधुरा, लिपुलेक, कालापानी, सुस्तालगायतका नेपाली भूमि फिर्ता लिन प्रभावकारी कूटनीतिक प्रयास अगाडि बढाउने उनीहरूको साझा संकल्पमा छ। अर्थतन्त्रमा उत्पादनदेखि उपभोगसम्म र लगानीदेखि व्यापारसम्म देखिएको शिथिलता हटाउन नीतिगत सुधार गर्दै आर्थिक क्रियाकलापलाई तीव्रता दिने संकल्प गरिएको छ। विप्रेषण आप्रवाहलाई उत्पादनशील गतिविधिमा लगाउने र सेयर बजारलाई नीतिगत सुधारमार्फत चलायमान बनाउने साझा संकल्पमा उल्लेख छ। सुस्त कर्जा प्रवाह र पुँजीगत सार्वजनिक खर्चको न्यूनताजस्ता समस्याको समाधान गर्ने प्रतिबद्धता पनि उनीहरूको छ। खोलानदीका किनारमा उपयोगहीन रहेका बाँझो जग्गाको वैज्ञानिक भूउपयोग गर्ने उल्लेख छ। दुई वर्षभित्र सुकुम्बासी, मुक्त हलिया, मुक्त कमैया र अव्यवस्थित बसोबासीका समस्या समाधान गर्ने साझा संकल्पमा उल्लेख छ। जाजरकोट, रुकुम, बझाङलगायतका स्थानमा भूकम्प पछिको पुनर्निर्माण कार्य यथाशीघ्र सम्पन्न गरिने बताइएको छ। चुरेका संरक्षणमा जोड दिँदै वातावरण नबिग्रिने, विकास पनि नरोकिने विधि अपनाउने उल्लेख छ। विद्युत् उत्पादन विस्तारमार्फत आर्थिक वृद्धिदर बढाउने, विद्युतीकरणमार्फत आमनागरिकको जीवन सहज तुल्याउने, इन्धनमाथिको परनिर्भरता न्यून गर्ने, मुलुकको औद्योगीकरणमा टेवा पुर्याउने र नवीकरणीय ऊर्जाको प्रयोगमार्फत वातावरणमा सुधार ल्याउने प्रतिबद्धता पनि साझा संकल्पमा छ।"
आममान्छेको सिंहदरबार सकस,"सिंहदरबार संघीय शासनको केन्द्रबिन्दु हो । यहाँ प्रधानमन्त्री कार्यालयदेखि महत्वपूर्ण मन्त्रालयहरू छन् । अर्थात्, सरकार बस्छ सिंहदरबारमा । सरकारले शासनको विकेन्द्रीकरणका लागि ल्याएको संघीयताका क्रममा भनिएको थियो, गाउँगाउँमा सिंहदरबार । तर, सर्वसाधारणका लागि न गाउँको सिंहदरबार प्रयोगमा आयो न केन्द्रको सिंहदरबारले साथै दियो । यो उनीहरूका लागि आकाशको फल बनेको छ । उदाहरण हुन् धनुषा जिल्लाको मिथिला नगरपालिका५ श्रीपुरका रामपृत महतो । ९५ वर्षीय महतो केही दिनदेखि सिंहदरबारस्थित प्रधानमन्त्री कार्यालय धाइरहेका छन् । उनी प्रधानमन्त्रीलाई भेटेर नाति दिलीप महतोलाई पर्यावरण सहिद घोषणाको माग गर्न चाहन्छन् । तर, भेट्न पाउँदैनन् । छोरा, बुहारी, नातिनातिनीसहित उनी राजधानी आएका हुन् । तर, सिंहदरबारले उनको सकस देखेको छैन । चुरे क्षेत्रको संरक्षण अभियानमा लागेका, त्यहाँको अवैध उत्खननविरुद्ध उत्रिएका उनका नाति दिलीप (ओमप्रकाश) महतोको साढे चार वर्षअघि हत्या गरिएको थियो धनुषाको मिथिला नगरपालिका५ श्रीपुरस्थित औरही खोलाको उत्खनन रोक्ने क्रममा क्रसर माफियाले उनका नाति दिलीपलाई टिपरले किचेर हत्या गरेका थिए । नातिको हत्या गरिए पनि न्याय नपाएपछि उनी परिवारसहित राजधानी आएका हुन् । राजनीतिका नाममा मारिएकाहरू सहिद हुन्छन्, सरकार तिनका विषयमा संवेदनशील पनि हुन्छ । तर, पर्यावरणीय अभियानमा मारिएका दिलीपहरू राज्यको तिरस्कारमा परिरहेका छन् । रामपृत यस्ता पात्र हुन् जसले गैरराजनीतिक विषयमा राज्यको ध्यान कति छ भन्ने देखाउँछ । ९५ वर्षीय वृद्ध, जसको नाति पर्यावरणीय अभियानमा मारिएका छन्, तिनलाई सिंहदरबारले वास्तै गरेन । तिनको आवाज सुन्नुपर्छ पर्छ भनेर सरकार प्रमुखदेखि मुख्य निकायहरू पन्छिँदै आए । यसले आममान्छे अर्थात् सर्वसाधारण राज्यका सेवाग्राही होइनन् भन्ने सन्देश दिन खोजिएको छ । जुन नितान्त अन्यापूर्ण छ । सिंहदरबार खासमा रामृतहरूकै लागि बनाइएको हो । लोकतन्त्रमा आवाज तिनकै सुनिनुपर्छ । यो उमेरमा संघर्षपूर्ण ढंगले आएका उनलाई सरकारले हौसला दिनुपर्नेमा निरुत्साहित गरेको छ । यो न्यायोचित होइन । सिंहदरबार सबैको हुनुपर्छ । सबैलाई कुरा राख्ने अवसर दिइनुपर्छ । र, त्यसको संवोधन पनि हुनुपर्छ । तब मात्र वास्तविक सिंहदरबार हुनेछ । अन्यथा यो शासकघर हुनेछ ।"
ठगीको नयाँ तरिका : अन्तःशुल्क स्टिकर टुक्र्याएर दोब्बर प्रयोग,"सिरहा : मदिरा उद्योगले अन्तः शुल्क छली गरेका घटना त बेलाबेला सार्वजनिक भइरहेकै हुन्छन्। सिरहाको शारदा डिस्टिलरी प्रालिले भने ठगी को नयाँ तरिका अपनाएको घटना सार्वजनिक भएको छ। गोलबजार नगरपालिका९ सिरहामा रहेको प्रालिले अन्तःशुल्कको स्टिकर टुक्र्याएर मदिराका बोतलमा टाँस्दै वार्षिक करोडौं रकम राजस्व छली गरिरहेको छ। प्रालिले उत्पादन गर्ने मदिराको बोतलहरूमा एउटा स्टिकरलाई दुई टुक्रा गरी प्रयोग गरेको पाइएको छ। स्टिकरलाई टुक्रा पारेर दिनहुँ लाखौं रुपैयाँ राजस्व छली गरेको पाइएको हो। यसमा आन्तरिक राजस्व कार्यालय लहानको कर्मचारीको समेत मिलेमतो रहेको आशंका छ। गत आइतबार उद्योगले उत्पादन गरेको मदिरा सिरहा नगरपालिका१५ माडरस्थित आशिष जेनेरल स्टोरलाई बिक्री गरेको थियो। त्यहाँ पठाइएका मदिरा बोतलमा अन्तःशुल्कको स्टिकर टुक्रा गरी प्रयोग गरेको भेटिएका छन्। घटना बाहिरिएपछि राजस्व कार्यालयले छानबिन थालेको छ। जेनेरल स्टोर सिल गरेका छन्। उद्योगले उत्पादन गरेका सबै ब्रान्डका ३२ सय कार्टुन मदिरा बरामद गरेका छन्। जेनेरल स्टोरबाट ३२ सय कार्टुन मदिरा बरामद गरेका छौं। ती कार्टुनलाई खोलेर प्रत्येक बोतलको स्टिकर चेकजाँच गरिरहेका छौँ, आन्तरिक राजस्व कार्यालय लहानका प्रमुख पुण्य रिजालले भने, धेरै कार्टुनमा ५ देखि २५ वटा बोतलहरू अन्तःशुल्कको स्टिकर टुक्रा पारेर लगाएको भेटिएको छ। यो उद्योगबाटै भएको हो कि बाटोमा हामी छानबिन गर्दै छौं। उद्योगका मालिक प्रमोद गोयन्का र जेनेरल स्टोरका साहुजीलाई बयानका लागि पत्र काटेको उनले जानकारी दिए। थप अनुसन्धान भइरहेको उनले सुनाए। दोषी देखिएका सबैलाई कारबाही गरिने रिजालले बताए। यसरी बाहिरियो घटना आइतबार बिहान दुइटा ट्रकमा उद्योगले उत्पादन गरेका मदिरा खरिद गरेका व्यवसायीलाई पठाइरहेका थिए। त्यही ट्रकलाई पछ्याउँदै सञ्चारकर्मी विनय यादवले इलाका प्रहरी कार्यालय विष्णुपुर पुगे। प्रहरीलाई यसमा राजस्व छलीको मदिरा गइरहेको जानकारी दियो। प्रहरीले गाडी रोक्यो। एउटा कार्टुनबाट मदिराको बोतल निकालेर जेकजाँच गर्दा अन्तःशुल्कको स्टिकर टुक्रा गरी प्रयोग गरिएको पाइएको थियो। तर, प्रहरीले गाडीलाई रोकेनन्। ट्रक रोकेका प्रहरीलाई फोन आएपछि उनी गाडी छाडे। मदिराको ट्रक प्रहरी पोस्ट चोहर्वा, विष्णुपुर, जिल्ला प्रहरी कार्यालय सिरहा, खिरौना पार गर्दै आशिष जेनेरल स्टोरमा अनलोड गरेका थिए। राजस्व कार्यालयका प्रमुख रिजाललाई सञ्चारकर्मीले जानकारी दिएपछि धेरै बेरपछि राजस्व कार्यालयको कर्मचारी त्यहाँ पुगेका थिए। मदिरा चेकजाँच गर्दा घटना बाहिरिएको थियो। यो उद्योगले दिनहुँ २०२५ ट्रक मदिरा बाहिर पठाउने गरेको स्थानीय एक व्यवसायीले सुनाए। राजस्व छलीको घटनामा प्रहरी प्रशासनको पनि मिलोमतो रहेको घटनाले देखाएको उनले सुनाए। समयसमयमा कर्मचारी उद्योगमा आउँदा पनि चेकजाँच नगरेको ती व्यवसायीको दाबी छ। पछिल्लो समय राजस्व छलीबारे भेटिएको यो तथ्य उदाहरण मात्र हो । सिरहा जिल्लास्थित शारदा डिस्टिलरीलगायतका उद्योगबाट दैनिक रूपमा यसैगरी एउटा स्टिकरलाई दुईतीन टुक्रा पारी राजस्व छली हुँदै आएको छ । स्थानीय प्रशासन र नियमनकारी निकायको मिलेमतोमा राजस्व छली भइरहेको आरोप लाग्दै आए पनि सरकारी निकायले त्यसलाई अस्वीकार गर्दै आएको छ । जिल्ला प्रहरी कार्यालय सिरहाका प्रवक्ता तथा डिएसपी रवीन्द्रराज पाण्डेका अनुसार प्रहरी तस्करी संग्लन छैन। यस घटनाको अनुसन्धानमा प्रहरीले साथ दिएको उनले बताए। उद्योगीलाई बचाउने चलखेल हुने शंका ट्रकमा लोड गरिएका मदिरा व्यवसायीको गोदाममा नपुग्दै बीचबाटोमै चेकजाँच गर्दा अन्तःशुल्कको स्टिकर टुक्रा गरी बोतलमा लगाइएको छ। तर, पनि उद्योगी यसमा संग्लन नरहेको देखाउन राजस्व कार्यालय लागेको देखिन्छ। उद्योगमा भएका मदिरा चेकजाँच गर्दा तत्काल त्रुटि नदेखिएको कार्यालय प्रमुख रिजालको भनाइ छ। उद्योगमा त्यस्तो गडबड देखिएन। हामी छानबिनमै छौं, उनले भने, छानबिन कहिले टुंगो लाग्ने अहिले भन्न सकिँदैन। कर्मचारीको संग्लनता नखुलोस भनेर उद्योगबाट यस्तो नभएको देखाउनमा छानबिनकर्ता व्यस्त रहेको मिर्चैयाका एक व्यवापारीको भनाइ छ। उनका अनुसार पहिले उद्योगमै कर्मचारीको उपस्थितिमा राजस्वको स्टिकर लगाउने काम हुन्थ्यो। आजकल उद्योगीलाई स्टिकर दिएको छ। कर्मचारी अभावले उद्योगीलाई स्टिकर लगाउन दिएको कार्यालय प्रमुख रिजालको भनाइ छ। सीमामा गोदाम, भारततिर तस्करी भारतको बिहार राज्यमा मदिरा प्रतिबन्ध भएदेखि नेपालका दशगजा क्षेत्रमा थुप्रिन थालेका छन्। हजारौं पसल खुलेका छन्। उनीहरूको मुख्य ग्राहक नै भारतीय हुने गरेको छ। सिरहाको माडरदेखि भगवानपुर गाउँपालिकाको ठाढीसम्म सैयौं पसलहरू खुलेका छन्। मदिरा पसल फस्टाएको छ। यहाँ दिनहुँ हजारांै भारतीयहरू आउँछन् मदिरा सेवन गर्छन्, ठाढीका स्थानीय कन्हैया भट्टले भने, यसले सीमा क्षेत्रमा व्यवपार बढाए पनि सामाजिक रूपमा नराम्रो असर पारेको छ। तर, प्रहरी प्रशासनले कडाइ गरिरहेको छैन। सेवनकर्ताले होहल्ला मचाउँदा झैझगडा हुने गरेको उनले बताए। भट्टका अनुसार यहाँबाट दिनहुँ भारतीय गाउँगाउँमा मदिरा तस्करी हुने गरेको छ। तस्करी यहाँका व्यापारी, प्रहरीप्रशासनको संग्लनतामा भइरहेको उनको आरोप छ। तस्करहरूले नेपालका सीमा जोडिएका भारतीय गाउँगाउँमा मदिरा पुयाउने गरेका छन्। नेपालमा ५० देखि १०० रुपैयाँमा पाइने मदिरा भारतीय गाउँमा पुग्दा २०० सय देखि ३०० भारु रुपैयाँ बिक्री हुने गरेको छ। मदिरा तस्करीमा खुला रूपले धन्धा चलिरहेको छ। प्रहरी मुकदर्शक बनेको छ, अर्को स्थानीय रमेश यादवले भने, सीमा क्षेत्रमा सेवनकर्ता नै रहेको ठाउँमा पसल र मदिरा गोदाम छन्। यहाँ खपत हुनेभन्दा बढी राखेको छ। जान्छ कहाँ मदिरा ? नेपालबाट भारत मदिरा र उताबाट लागुऔषध नेपाल भित्रिने गरेको उनले सुनाए।"
"मोटरसाइकल दुर्घटनामा एकको मृत्यु, दुईजना घाइते",नवलपरासी : मध्यविन्दु नगरपालिका११ स्थित सडकमा गएराति भएको मोटरसाइकल दुर्घटनामा परी एकजनाको मृत्यु भएको छ भने दुईजना घाइते भएका छन्। जिल्ला प्रहरी कार्यालय नवलपरासीका प्रहरी नायब उपरीक्षक वेदबहादुर पौडेलका अनुसार दुर्घटनामा परी मोटरसाइकलमा सवार मध्यविन्दु नगरपालिका११ का ३० वर्षीय अनिल विकको उपचारका क्रममा आज बिहान मृत्यु भएको हो। भइरहेको छ भने मोटरसाइकल चालक २८ वर्षीय कृष्णबहादुर विक प्रहरी नियन्त्रणमा रहेको प्रहरी उपरीक्षक पौडेलले जानकारी दिए। मध्यविन्दु नगरपालिका११ दमारमा नै बुधबार अटो दुर्घटना हुँदा एकजनाको मृत्यु भएको थियो भने दुईजना घाइते भएका थिए।
विश्व निर्वाचनको ऐतिहासिक वर्ष,"काठमाडौं : यस वर्ष विश्व निर्वाचनको वर्ष हो। विश्वका अधिकांश ठूला राष्ट्रहरूमा यसै वर्ष निर्वाचन तोकिएको छ। यसले गर्दा पनि सन् २०२४ लाई लोकतन्त्रको सबैभन्दा ठूलो वर्ष र निर्वाचनको ऐतिहासिक वर्षको रूपमा लिइएको छ। विश्वका सबैभन्दा धेरै जनसंख्या भएका १० मध्ये आठ राष्ट्रमा यसै वर्ष निर्वाचन तोकिएको छ। अत्याधिक जनसंख्या भएका भारत, ब्राजिल, संयुक्त राज्य अमेरिका, इन्डोनेसिया, पाकिस्तान, रुस र मेक्सिकोमा यसै वर्ष निर्वाचन हुने तालिका छ। रुस, पाकिस्तान, इन्डोनेसिया र बंगलादेशमा भने निर्वाचन सम्पन्न भइसकेको छ। देशमा जारी युद्धका बाबजुद यस वर्ष युक्रेनमा पनि निर्वाचन हुने भनिए पनि हाल मार्सल कानुन लागू गरिएकाले निर्वाचन हुने निश्चित भइसकेको छैन। विश्वका झन्डै आधा जनसंख्याले यस वर्ष आफ्नो मताधिकार प्रयोग गर्दै छन्। बेलायत, संयुक्त राज्य अमेरिकादेखि रुस र युक्रेनसम्म, विश्वका करिव डेढ अर्बभन्दा बढी मानिसलाई चुनावी चहलपहल लागेको छ। कीर्तिमानी संख्यामा यस वर्ष विश्वका धेरै जनसंख्या राष्ट्रिय चुनावमा होमिँदैछन्। निर्वाचन परिणामहरूले २१औं शताब्दीको विश्वको प्रक्षेपण निर्धारण गर्न सहयोग पुर्याउने विश्वास गरिएको छ। कहाँकहाँ भइसके चुनाव ? रुस सत्तामा अझै ६ वर्ष टिक्ने रुसी राष्ट्रपति भ्लादिमिर पुटिनको दाउ अन्ततः पूरा भएको छ। रुसमा १५ देखि १७ मार्चसम्म सम्पन्न राष्ट्रपतीय निर्वाचनमा भारी मतान्तरका साथ उनी पाँचौंपटक राष्ट्रपतिमा विजयी भएका छन्। उनले झन्डै ८८ प्रतिशत मत ल्याएका थिए। कम्युनिस्ट उम्मेदवार निकोलाई खारिटोनोभ ४ प्रतिशतभन्दा पनि कम मतका साथ दोस्रो भए भने नवआगन्तुक भ्लादिस्लाव दाभान्कोभ तेस्रो भए। नतिजाअनुसार अब पुटिनले कम्तिमा सन् २०३० सम्म शासन गर्नेछन्। ७१ वर्षीय पुटिन सोभियत तानाशाह जोसेफ स्टालिनपछि रुसको सबैभन्दा लामो समय सेवा गर्ने नेता बन्नेछन्। ताइवान गत जनवरी १३ मा ताइवानको नयाँ राष्ट्रपतीय चुनाव सम्पन्न भएको थियो। डेमोक्रेटिक प्रोग्रेसिभ पार्टीका विलियम लाईले चीनको धम्कीबाट ताइवानलाई जोगाउने बाचा गर्दै विजय हासिल गरेका थिए। ताइवानको २८ वर्षको लोकतान्त्रिक इतिहासमा पहिलो पटक लगातार तीनवटा चुनावमा उनकै पार्टीले राष्ट्रपति पद जितेको हो। जितपछि ताइवानको सडकमा हजारौं उत्साही समर्थकहरूलाई सम्बोधन गर्दै लाईले आफ्नो जितलाई लोकतन्त्रको विजय भनेका थिए। फिनल्यान्ड फिनल्यान्डमा गत जनवरी २८ मा पहिलो चरण र गत फेब्रुअरी ११ मा दोस्रो चरणको राष्ट्रपतीय निर्वाचन भएको थियो। निर्वाचनमा राष्ट्रिय गठबन्धन पार्टीबाट एलेक्जेन्डर स्टबले आफ्ना प्रतिस्पर्धी ग्रिन पार्टीका पेक्का हाभिस्टोलाई पराजित गरेका थिए। निर्वाचनमा स्पष्ट बहुमत भने कसैले पाएनन्। स्टबले ५१६ प्रतिशत मत प्राप्त गरेकामा उनका प्रतिद्वन्द्वी हाभिस्टोले ४८४ प्रतिशत मत आफ्नो पोल्टामा पारे। फिनल्यान्ड नाटोमा सामेल भएयताको पहिलो चुनावमा स्टब देशको राष्ट्रपतिमा विजयी भएका हुन्। फिनल्यान्डमा विगत ४० वर्षको अवधिमा राष्ट्रपतिको अधिकार कटौती हुँदै गएको छ। तर, युक्रेनमा रुसको आक्रमणको प्रतिक्रियामा नाटोमा सामेल भएपछि देशको महत्व भने बढेको छ। बंगलादेश बंगलादेशमा गत जनवरी ८ मा भएको विवादास्पद चुनावमा चौथो कार्यकालका लागि निर्वाचित हुँदै बंगलादेशकी प्रधानमन्त्री शेख हसिनाले कीर्तिमान कायम गरेकी छन्। विपक्षी बंगलादेश नेसनल पार्टी (बीएनपी)का नेता र समर्थकहरूको सामूहिक गिरफ्तारीपछि नतिजा आएको थियो। जसका कारण पार्टीले चुनावमा धाँधली गरेको आरोप लगाइएको थियो। यतिबेला संयुक्त राज्य अमेरिकाले पनि चुनाव स्वतन्त्र र निष्पक्ष नभएको धारणा सार्वजनिक गरेको थियो। अमेरिकाको राज्य विभागले मतदानमा अनियमितता भएको भन्दै यसमा वासिङटन चिन्तित भएको र हिंसाको निन्दा गरेको जनाएको थियो। हसिनाको पार्टी अवामी लिग सन् २०१८ मा पुनः निर्वाचित हुँदा नै हिंसा र धाधलीले मात्र उनको भारी जित सम्भव भएको आरोप लागेको थियो। भुटान भुटानमा गत जनवरी ९ मा भएको संसदीय निर्वाचनमा पूर्वप्रधानमन्त्री छिरिङ तोब्गेको पिपुल्स डेमोक्रेटिक पार्टी (पीडीपी)ले सबैभन्दा बढी सिट जितेको थियो। सन् २००८ मा निरंकुश राजतन्त्रको अन्त्य भएर लोकतन्त्र स्थापना भएयता भुटानमा सम्पन्न यो चौथो निर्वाचन हो। कोमोरोस अफ्रिकाको पूर्वी तटीय हिन्द महासागरमा अवस्थित एउटा सानो टापु कोमोरोसमा गत जनवरी १४ मा निर्वाचन सम्पन्न भयो। निर्वाचनमा राष्ट्रपति अजाली असुमानी चौथो कार्यकालका लागि पुनः निर्वाचित भए। विवादित निर्वाचनमा विपक्षीले धोकाधडी गर्दै जितेको आरोप लगाएका थिए। पूर्वसैन्य अधिकारी एवं अफ्रिकी संघका वर्तमान अध्यक्षसमेत रहेका असुमानीले ६३ प्रतिशत मत प्राप्त गरका थिए। विपक्षीको बहिस्कारकाबीच सम्पन्न मतदानमा जनसंख्याको जम्मा १६ प्रतिशत मात्र मतदानमा सहभागी भएका थिए। टुभालु जम्मा ११ हजार दुई सय जनसंख्या रहेको टुभालुमा गत जनवरी २७ मा भएको निर्वाचमा पूर्वप्रधानमन्त्री सेभ पेनिउ निर्वाचित भए। त्यतिबेला ताइवान समर्थक नेता कौसिया नातनौ पेनिउसँग पराजित भएका थिए। त्यहाँको चुनावलाई ताइवान, चीन र अमेरिकाले नजिकबाट नियालेका थिए। त्यहाँको संसद् सबैभन्दा सानो रहेको र जम्मा १६ सिटका लागि प्रतिस्पर्धा भएको थियो। पाकिस्तान फेब्रुअरी ११ मा पाकिस्तानमा भएको निर्वाचनमा पूर्वप्रधानमन्त्री इमरान खानको पाकिस्तान तहरिक ए इन्साफ (पीटीआई) सम्बद्ध स्वतन्त्र उम्मेदवारहरू विजयी भएका थिए। १९ सदस्यीय मन्त्रिमण्डलको नेतृत्व पाकिस्तानी प्रधानमन्त्री सेहेबाज सरिफले गरेका छन्। अजरबैजान अजरबैजानका राष्ट्रपति इल्हाम अलीयेभले अर्को सात वर्षको कार्यकालको लागि जित हाँसिल गरेका छन्। ६१ वर्षीय यी तानाशाह दुई दशकभन्दा बढी समयदेखि सत्तामा छन्। अर्को वर्ष गरिने भनिएको चुनाव गत फेब्रुअरी ८ मै सम्पन्न भएको थियो। अजरबैजानको दुई प्रमुख विपक्षी दल मुसावट र पिपुल्स फ्रन्ट अफ अजरबैजानले मतदानमा भाग लिएनन्। इन्डोनेसिया इन्डोनेसियामा गत फेब्रुअरी १४ मा विश्वको सबैभन्दा ठूलो एक दिवसिय चुनाव आयोजना गर्यो। इन्डोनेसियाले झन्डै साढे दुई लाख उम्मेदवारहरूबाट राष्ट्रिय, प्रान्तीय र जिल्ला संसद्हरूमा गरी झन्डै २० हजार प्रतिनिधिहरूसहित राष्ट्रपति र उपराष्ट्रपति चयन गर्न निर्वाचन भएको हो। दक्षिण पूर्वी एसियाको सबैभन्दा बढी जनसंख्या भएको यस देशमा मतगणना जारी छ। बेलारुस रुसको कट्टर सहयोगी बेलारुसले सन् २०२० पछि गत फेब्रुअरी २५ मा चुनाव गरेको हो। राष्ट्रपतिको मतदानको नतिजालाई लिएर प्रदर्शन भड्किएपछि राष्ट्रपति अलक्जेन्डर लुकाशेन्कोले हजारौं विरोधीलाई देशबाट भगाए र कैयौंलाई कारागार पठाइयो। विपक्षी दलहरूप्रति प्रतिबन्ध लगाइएको थियो। डोमिनिकन गणतन्त्र फेब्रुअरी १८ मा नगरपालिकाको चुनाव सम्पन्न भएको यस क्यारिबियन राष्ट्रमा आगामी मे १९ मा राष्ट्रपति र कांग्रेसको चुनाव हुँदै छ। इरान इरानमा विधायिकाको चुनाव पहिलो चरणको लागि मार्च १ मा सुरु भइसकेको छ भने दोस्रो चरणका लागि मेमा राखिएको छ। सन् २०२० मा गठन भएको इरानको वर्तमान संसदमा कन्जरभेटिभको वर्चस्व छ। युक्रेन युक्रेनको संविधानअनुसार राष्ट्रपतिय चुनाव मार्च ३१ का लागि तय गरिएको थियो। जसले वर्तमान राष्ट्रपतिको कार्यकालको पाँचौं वर्षको मार्चको अन्तिम आइतबार चुनाव गराउने निर्देशन दिएको थियो। यद्यपि युक्रेनमा रुसी आक्रमणको प्रतिक्रिया स्वरुप २४ फेब्रुअरी २०२२ देखि युक्रेनी सरकारले मार्सल कनुन लागू गरेको छ। युक्रेनी कानुनले मार्सल कानुन लागू भएको बेला चुनाव गराउन अनुमति दिँदैन। गत वर्षको नोभेम्बरमा वर्तमान प्रधानमन्त्री भोलोडिमिर जेलेन्स्कीले यो चुनावका लागि सही समय नभएको बताएका थिए। पोर्चुगल पोर्चुगलले १६औं विधायिकाका लागि १० मार्चमा निर्वाचन गर्यो। विधानसभाका सबै २३० सिटका लागि निर्वाचन भएको थियो। एल साल्भाडोर मध्य अमेरिकी देश एल साल्भाडोरमा गत फेब्रुअरी ४ मा राष्ट्रपति, उपराष्ट्रपति र विधान सभाका सबै ६० प्रतिनिधिहरू चुन्न आम चुनाव भएको थियो। मार्च ३ मा भएको दोस्रो चरणको निर्वाचनमा मतदाताहरूले नगरपालिकाका सबै ४४ मेयर, नगर परिषद्हरू र एल साल्भाडोरका सबै २० प्रतिशत प्रतिनिधिलाई केन्द्रीय अमेरिकी संसद्मा निर्वाचित गरे। विश्वलाई दिशा निर्देश गर्ने शक्तिराष्ट्रका चुनाव विश्वमा एक शक्ति राष्ट्रको रूपमा उदाएको र विश्वकै सबैभन्दा बढी जनसंख्या भएको लोकतन्त्रिक मुलुक भारत आगामी महिना निर्वाचनमा जाँदै छ। त्यहाँको केन्द्रीय निर्वाचन आयोगले १८औं लोकसभा चुनाव १९ अप्रिलदेखि १ जुनसम्म गर्ने घोषणा गरेको हो। प्रधानमन्त्री नरेन्द्र मोदी र उनको हिन्दू राष्ट्रवादी भारतीय जनता पार्टी (बीजेपी) तेस्रो कार्यकालका लागि पनि निर्वाचित हुने आशामा छ। अन्य २८ दलको विपक्षी गठबन्धन भारतीय राष्ट्रिय विकास समावेशी गठबन्धनले मोदीको प्रयासलाई विफल पार्न प्रयास गरे पनि गाह्रो छ। प्रधानमन्त्री मोदीले सन् २०१४ मा पदभार ग्रहण गरेपछि भारत १०औं ठूलो अर्थतन्त्रबाट पाँचौं स्थानमा पुगेको छ। मोदीको शक्तिखेल यतिमा सिमित छैन। गत अगस्टमा रुस, अमेरिका र चीनपछि चन्द्रमामा मानवरहित यान अवतरण गर्ने भारत चौथो राष्ट्र बनेको छ। सन् २०४० सम्ममा चन्द्रमामा मानिस पठाउने भारतको योजना छ। निर्वाचनसम्बन्धी केही तथ्य संयुक्त राज्य अमेरिका मतदाता सहभागितामा १७२ देशमध्ये १३९औं स्थानमा छ। सन् १८९२ मा भएको मतदानमा पहिलो पटक मेसिन प्रयोग भएको थियो। अस्पतालमा जन्मिएका पहिलो राष्ट्रपति जिमी कार्टर थिए। जर्ज वासिंगटन एकमात्र राष्ट्रपति थिए जसले कुनै पनि राजनीतिक दलको प्रतिनिधित्व गरेका थिएनन्। रोनाल्ड रेगन ६९ वर्षको उमेरमा अमेरिकी राष्ट्रपतिमा निर्वाचित हुने सबैभन्दा वृद्ध व्यक्ति हुन्। अमेरिकाको सबैभन्दा अग्लो राष्ट्रपति अब्राहम लिंकन ६ फिट ४ इन्च (१९ मिटर)का थिए। पहिलो बायाँ हाते राष्ट्रपति जेम्स गारफिल्ड, २०औं राष्ट्रपति थिए। फ्रान्स र स्विडेनका मानिसले चुनाव अगाडि मतदाता सूचीमा नाम दर्ता गर्ने चिन्ता लिनु पर्दैन। किनभने त्यहाँको सरकारले मतदाता योग्य भएपछि स्वत दर्ता गरिदिन्छ। सन् १९८८ देखि ब्राजिलका नागिरकले १६ वर्षको उमेरमै मतदान गर्ने अधिकार पाएका हुन्। अन्तर्राष्ट्रिय अन्तरिक्ष स्टेसनमा सवार अमेरिकी अन्तरिक्ष यात्रीहरूले सन् १९९७ यता भोट हाल्न पाएका छन्। अमेरिकामा मतदाताहरू मंगलबार मतदानमा जान रुचाउने भए पनि बाँकी विश्वले आइतबार भोट हाल्न सुरक्षित ठान्छन्। विश्वको सर्वाधिक शक्तिशाली राष्ट्र संयुक्त राज्य अमेरिकाले पनि आगामी नोभेम्बर ५ मा ६०औं अमेरिकी राष्ट्रपति चुनावको लागि तयारी गरिरहेको छ। डोनाल्ड ट्रम्पले जो बाइडेनविरुद्ध पुनः प्रतिस्पर्धा गर्नेछन्। वर्तमान राष्ट्रपति जो बाइडेन डेमोक्रेटिक पार्टीको तर्फबाट र उनका पूर्ववर्ती डोनाल्ड ट्रम्प रिपब्लिकन पार्टीका तर्फबाट लगातार दोस्रोपटक चुनावमा भिँड्दैछन्। यदि ट्रम्पले जिते भने एक कार्यकालको अन्तरमा लगातार दुई कार्यकाल सेवा गर्ने उनी दोस्रो राष्ट्रपति बन्नेछन्। पहिलो ग्रोभर क्लिभल्यान्ड रहेका थिए। क्लिभल्यान्डले संयुक्त राज्यको २२औं र २४औं राष्ट्रपतिको रूपमा सेवा गरेका थिए। ७७ वर्षीय ट्रम्प चार आपराधिक मुद्दाहरूमा प्रतिवादी छन्। ८१ वर्षीय बाइडेन अमेरिकी इतिहासमा सबैभन्दा वृद्ध राष्ट्रपति हुन्। बाइडेन अर्को कार्यकालको अन्त्यमा ८६ वर्षको हुनेछन्। शंकास्पद मतदातालाई विश्वको सबैभन्दा महत्वपूर्ण काममा आफू शारीरिक र मानसिक रुपमा सक्षम छु भनेर आश्वस्त पार्ने काम उनले गरिरहेका छन्। यद्यपि दुवै दलका मतदाता उनको आप्रवासन र मुद्रास्फीतिको ह््यान्डलिङबाट असन्तुष्ट छन्। गाजामा हमासविरुद्ध इजरायलको युद्ध रोक्न थप काम नगरेकोमा पनि केही मानिस उनीसँग आक्रोशित छन्। युरोपेली संसदको चुनाव ६ देखि ९ जुनमा हुने तय भएको छ। यो सन् १९७९ मा सम्पन्न पहिलो प्रत्यक्ष निर्वाचनपछि यो दसौं संसदीय चुनाव हो। ब्रेक्सिटपछि पहिलो युरोपेली संसदीय चुनाव हो। मेक्सिकोमा पहिलो महिला राष्ट्रपति हुने दौडमा छन्। राजधानीको एक वामपन्थी पूर्व मेयर र एक आदिवासी व्यवसायी महिला, यी दुवै देशको पहिलो महिला राष्ट्रपति बनेर यही जुनमा इतिहास रच्ने दौडधुपमा छन्। मेक्सिको सिटीका पूर्वमेयर क्लाउडिया शेनबाउम निवर्तमान राष्ट्रपति एन्ड्रेस म्यानुएल लोपेज ओब्राडोरको मोरेना पार्टीको तर्फबाट उम्मेदबार छिन्। उनको प्रतिद्वन्द्वी छोचिल्ट गल्भेज विपक्षी गठबन्धन ब्रोड फ्रन्टबाट प्रतिनिधित्व गर्ने भएकी छन्। प्रारम्भिक मतगणनाले शेनबाउमले बलियो अग्रता पाएको देखाउँछ। कुन महिना कहाँ चुनाव त्यसैगरी मे महिनामा पानामा र लिथुवानिया, जुनमा बेल्जियम, मेक्सिको, आइसल्यान्ड, जुलाईमा रुवान्डा, सेप्टेम्बरमा अष्ट्रिया, क्रोयसिया, अक्टोबरमा मोजाम्बिक, नोभेम्बरमा ट्युनिसिया र डिसेम्बरमा दक्षिणी सुडान, अल्जेरिया, गानालगायतका देशमा निर्वाचन हुने तालिका छ। बेलायतले तोकेको छैन तिथि आगामी वर्षको जनवरीसम्म पर्खन सक्ने कानुनी अधिकार हुँदाहुँदै बेलायतका प्रधानमन्त्री ऋषि सुनकले बेलायतको अर्को आम निर्वाचन सन् २०२४ मा नै गर्न सुझाएका छन्। प्रधानमन्त्री सुनकले आगामी मे २ तारिखमा स्थानीय निर्वाचन भएकै दिन आमनिर्वाचन गराउन भने अस्विकार गरेका छन्। यसले यही बसन्तमा मतदान नहुने स्पष्ट संकेत गर्छ। त्यसैगरी यसै वर्ष चुनाव गर्ने तर मिति नतोक्नेमा दक्षिण अफ्रिका, सेनेगल, नामिबिया, टोगो, श्रीलंका, भेनेज्युयला, स्लोभाकिया छन्। स्वतन्त्र र निष्पक्ष चुनावमा ह्रास यस वर्ष थुप्रै देशहरू निर्वाचनमा जाने भए पनि धेरै चुनावहरू स्वतन्त्र र निष्पक्ष हुँदैनन्। यसले निश्चय पनि नयाँ बन्ने सरकारहरूमा अर्थपूर्ण प्रभाव पार्छ। सन् २०२३ मा लगातार १८ औं वर्षमा विश्वव्यापी स्वतन्त्रतामा गिरावट आएको एक अध्ययनले देखाएको छ। संयुक्त राज्य अमेरिकामा अवस्थित संस्था फ्रिडम हाउसको वार्षिक प्रतिवेदनमा उल्लेख भए अनुसार ५२ देशमा राजनीतिक अधिकार र नागरिक स्वतन्त्रता घटेको र २१ देशमा मात्र सुधार भएको पाइयो। गत फेब्रुअरी महिनाको सुरुमा एल साल्भाडोरमा भएको निर्वाचनमा राष्ट्रपति नाइब बुकेले विजयी भए। विजयी भाषणमा बोल्दै उनले आफूले पाएको मतको संख्याले विश्वको समग्र लोकतान्त्रिक इतिहासमै किर्तिमान कायम गरेको दाबी गरेका थिए। चुनावी कानुनहरूको व्यापक हेरफेर गरेर मात्र उनको विजय सम्भव भएको थियो। बुकेलेले दोस्रो कार्यकाल सुरु गरे यता एल साल्भाडोरको स्वतन्त्रता खतरामा पर्दै आएको छ। बुकेलेले आपतकालीन अवस्थाको घोषणा गर्दा ६५ हजारभन्दा बढी मानिस मनोमानी ढंगमा नजरबन्दमा पारिएका छन्। मतदानको अघिल्लो दिन चुनावी कानुनहरू परिवर्तन गर्नु चुनावी हेरफेरका रणनीतिमध्येको एक हो। एल साल्भाडोर र जिम्बाब्बे जस्ता देशहरूमा मतदानको नतिजामा ब्यापक हेरफेर हुनु भनेको त्यहाँको राजनीतिक अधिकार क्षय हुँदै गएको भन्ने बुझ्न सकिन्छ। हालै सम्पन्न रुसी निर्वाचनमा पुन पुटिनले भारी मतले जिते। तर संयुक्त राज्य अमेरिका, जर्मनी, बेलायत र अन्य राष्ट्रहरूले राजनीतिक विपक्षीहरूको कैद र सेन्सरका कारण मतदान स्वतन्त्र र निष्पक्ष नभएको प्रतिक्रिया दिएका छन्। चुनौतिकाबीच पनि आशाका किरण गत वर्ष भएका निर्वाचनहरूमा धेरै चुनौतिहरूका बाबजुत केही आशाका किरण भने पलाएको देखिन्छ। संसारका हरेक देश र क्षेत्रहरूमा, स्वतन्त्रदेखि सबैभन्दा दमनकारीसम्म, मानवअधिकार रक्षकहरू, पत्रकारहरू, कार्यकर्ताहरू र आम मतदाताहरू स्वतन्त्रताको रक्षा र विस्तारका लागि अथक प्रयास गरिरहेका छन्। लाइबेरियाको प्रतिस्पर्धात्मक, स्वतन्त्र एवं व्यवस्थित आमनिर्वाचनले पश्चिमी अफ्रिकाको लागि लोकतान्त्रिक आशाको क्षणलाई जगाएको छ। उक्त क्षेत्रमा सेनाद्वारा कू गरिएको छ। सन् २०२३ मा सबैभन्दा धेरै अंकले सुधार भएको फिजीले सन् २०२२ को उत्तरार्धमा चुनाव पछि सत्ताको शान्तिपूर्ण हस्तान्तरण गर्यो। एस्टोनिया र लाटभियामा समलिंगी विवाह र नागरिक संघलाई मान्यता दिइयो। (एजेन्सीको सहयोगमा)"
झापाको पृथ्वीनगरमा आफ्नै साथीले गरे युवकको हत्या,झापा : झापाको पृथ्वीनगरमा धारिलो हतियार खन्ती प्रहार गरी एक युवकको हत्या गरिएको छ। साबिक पृथ्वीनगर गाविस हाल भद्रपुर नगरपालिका२ स्थित गौरीशङ्करमा अन्दाजी ३५ वर्षीय सनम राईको हत्या गरिएको हो। सनमको हत्या उनकै साथी अन्दाजी २५ वर्षीय लोकबहादुर राईले गरेको जिल्ला प्रहरी कार्यालय झापाले जनाएको छ। घटना आज बिहान ५ बजेको हो। लोकबहादुर र सनम साथी हुन्। लोकबहादुर गएराति सनमको घरमा गएर सुतेका थिए। सुतिरहेको अवस्थामा खन्तीले सनमको टाउकोमा प्रहार गरी लोकबहादुरले हत्या गरेको प्रहरीको प्रारम्भिक अनुसन्धानबाट खुलेको छ। हत्या गरी लोकबहादुर घटनास्थलमै रहेको र उनलाई प्रहरीले नियन्त्रणमा लिइसकेको छ। हत्याको कारण भने नखुलेको प्रहरीले जनाएको छ।
कर्जाको प्रयोग किन उद्देश्यमूलक हुनुपर्छ ?,"बैंक तथा वित्तीय संस्थाको लगानीको मूल स्रोत भनेकै निक्षेप हो, जुन निक्षेपकर्ताको सम्पत्ति हो। यो सम्पत्ति निक्षेपकर्ताले मागेको बखत फिर्ता गर्नुपर्छ। त्यसैले बैंकले सुरक्षित तथा उद्देश्यमूलक लगानीको क्षेत्र खोज्छ। बैंकले गरेको लगानीको पैसा अबैध काममा प्रयोग नहोस् भन्ने सुनिश्चितता गर्छ। अर्थशास्त्रीय दृष्टिकोणबाट हेर्दा बैंकले कर्जा लगानी उत्पादन, वितरण र उपभोगका लागि गर्छ। बैंक सार्वजनिक निकाय हुन्। यिनले सर्वसाधारणको पैसा परिचालन गर्छन्। सार्वजनिक पद धारण गरेको व्यक्ति वा निकायको प्रथम दायित्व सार्वजनिक हितका लागि काम गर्नु हो। सार्वजनिक हित भनेको बहुसंख्यक जनसमुदायको जीवन उन्नति हुने गरी कर्जा लगानी गर्नु हो। क्षेत्रगत हिसावले अर्थतन्त्रलाई १५ क्षेत्रहरूमा विभाजन गरिएको हुन्छ। बैंकले साँवा र ब्याज मात्र खोज्ने, कर्जा लगानीको उद्देश्य पूरा भएन भनेर नहेर्ने हो भने वास्तविक उद्योगी व्यवसायीलाई स्रोत अभाव हुन सक्छ। भैंसी, बाख्रा र गाई पाल्छु भन्दै ऋण लिएर जग्गामा हाल्ने, अन्न धान, मकै, गहँुजस्ता उत्पादन गर्छु भनेर लगेको ऋण सुनमा लगानी गर्ने, यस्तै स्याउ, सुन्तला, केरा उत्पादन गर्छु भनेर बैंकबाट पैसा लैजाने तर, सो पैसा सेयर बजारमा लगानी गर्ने हो भने देशको कृषि उत्पादन घट्छ। उत्पादनशील क्षेत्रमा रोजगारी गर्न पाउने अवसर गुम्छ। अन्ततः देशका युवा बिदेसिन बाध्य हुन्छन्। यस्तो नकारात्मक असर रोक्न पनि कर्जाको लगानी उद्देश्यमूलक हुनुपर्छ। कर्जा उद्देश्यमूलक भएन भने सरकार तथा नियामक निकायले लिएको सामाजिक न्यायको सिद्घान्त पनि असफल हुन्छ। जस्तै विपन्नवर्ग तथा तोकिएको क्षेत्रमा पाँच प्रतिशत कर्जा अनिवार्य प्रवाह गर्नुपर्छ। कर्जा लिँदा तोकिएको शीर्षकमा असम्बन्धित व्यक्ति तथा समुदायले लिने तर, प्रयोग अन्यत्र गर्ने हो भने न्यून आय भएका र पिछडिएका वर्गको आर्थिक उन्नति तथा मूलप्रवाहीकरण हुँदैन। कर्जा प्रवाहमार्फत गर्ने भनिएको सामाजिक न्यायको नीति असफल हुन्छ। त्यसकारण कर्जाको लगानी उद्देश्यमूलक हुनुपर्छ। (रेग्मी, राष्ट्रिय वाणिज्य बैंकका उपकार्यकारी अधिकृत हुन्।)"
दुखेसै दुखेसोमा रुमल्लिएका बाबुराम,"काठमाडौं : माओवादी केन्द्रका अध्यक्ष पुष्पकमल दाहाल प्रचण्ड र पूर्वप्रधानमन्त्री डाबाबुराम भट्टराईबीच झन्डै चार दशक लामो राजनीतिक सहकार्यको इतिहास छ। सशस्त्र द्वन्द्वदेखि संविधान निर्माणसम्म दुवै नेता एकै पार्टीमा एकै ठाउँ उभिएका थिए। त्यसैकारण पनि यी दुई नेताबीच कुनै पनि बेला एकता, सहकार्य हुनु नौलो होइन। तर, पछिल्ला दिनमा भने बाबुराम प्रचण्डसँग टाढिने, अरू नेता भने नजिकिने गरेका छन्। बाबुरामले गठन गरेको नेसपामा पनि यो दृश्य देखिएको छ। बाबुरामको पार्टीका नेता महिन्द्र राय यादवसहितका नेताहरू माओवादीमा विलिन हुन तम्तयार छन्। तर, बाबुराम भने अझै पनि छुट्टै नाङ्लो पसल चलाउने मुडमै छन्। हुन त, राजनीतिमा छुट्टिनु र जोडिनु नौलो होइन। माओवादी छोडेपछि बाबुराम र प्रचण्ड निकै टाढिएका थिए। तर, ०७९ को चुनावले दुवै नेतालाई नजिक ल्यायो। प्रचण्डलाई डा भट्टराईले आफ्नो निर्वाचन क्षेत्र गोरखामा लगे। भारीमतले जिताएर पनि पठाए। प्रचण्ड अहिले त्यसको बलमा प्रधानमन्त्री छन्। तर, उनीहरूको सम्बन्ध भने सुमधुर बन्न सकेन। आपसी मनमुटाव, तिक्तता र खटपट नै चलिरहेको छ। त्यसैकारण प्रचण्ड नेतृत्वको माओवादी केन्द्रसँग डा भट्टराई अध्यक्ष रहेको नेपाल समाजवादी पार्टी(नेसपा) बीच अन्तिम चरणमा पुगेको पार्टी एकता भाँडिएको छ। बाबुरामबाहेक अरू नेताहरू माओवादीमा छिर्दै छन्। बाबुरामकै कारण माओवादीसँग नेसपाको संगलो पार्टी एकता नहुने अवस्था सिर्जना भएको माओवादी केन्द्रका उपमहासचिव गिरिराजमणि पोखरेल बताउँछन्। चैत ३ गते माओवादी अध्यक्ष प्रचण्ड र नेसपाका अर्का अध्यक्ष महिन्द्र राय यादवको उपस्थितिमा पार्टी एकता संयोजन समितिको बैठक बसेर पार्टी एकीकरणका लागि चारबुँदे सम्झौता भएको थियो। जुन सम्झौतालाई बाबुरामले महिन्द्र राय यादव पक्षको व्यक्तिगत सम्झौता भन्दै इन्कार गरेका छन्। बुधबार पार्टी कार्यालयमा पत्रकार सम्मेलन गर्दै बाबुरामले पार्टीका बहुमत नेताहरू आफूहरूसँग रहेको र केही व्यक्ति मात्रै माओवादीमा गएको बताए। ७० प्रतिशत केन्द्रीय कार्यसमिति सदस्य हामीसँग छन्, बाबुरामले भने, ३० प्रतिशत मात्रै उहाँहरूसँग छन्। तपार्इंहरू जानुस्। प्रचण्डजीलाई पनि म्यासेज गरेको भनेको छु, कि उहाँहरू मरिहत्ते गरेर भित्रिन खोज्नुभएको छ, लुलु भित्र्याउनुस्। बाबुरामको थियो राष्ट्रपति बन्ने अपेक्षा आठ वर्षपछि बाबुराम र प्रचण्ड मिल्नै लाग्दा किन खटपट भयो त ? भन्ने प्रश्न चौतर्फी उठेको छ। माओवादीका उपमहासचिव पोखरेलले भने, बाबुरामजीले आफू चुनाव नलडेर प्रचण्डजीलाई आफ्नो जिल्ला गोरखामा लगेर चुनावमा लडाउनुभयो। जिताउनु पनि भयो बाबुरामजीले भित्री रूपमा प्रचण्डजीसँग राष्ट्रपतिको अपेक्षा गर्नुभएको थियो। त्यो पूरा हुन सकेन। यही कारणले प्रचण्ड र बाबुरामबीच राजनीतिक रूपमा दूरी बढेको उनले बताए। ०७९ को चुनावपछि माओवादीले एमालेसँग मिलेर पहिलो सरकार बनायो। पछि एमालेलाई छोडेर कांग्रेससँग प्रचण्डले सहकार्य गरे। नेता पोखरेल थप्छन्, त्यसको आधारमा बाबुरामजी राष्ट्रपति बन्ने स्थिति भएन। त्यसैले प्रचण्डजीसँग टाढा पुग्नुभयो। बाबुरामलाई प्रचण्डले राष्ट्रपति नबनाउँदा नेसपा र माओवादी केन्द्रबीच पार्टी एकता हुन नसकेको माओवादी नेताहरूको निष्कर्ष छ। डा भट्टराईको आफ्नै दृष्टिकोणको समस्याले गर्दा उनीबिनाको पार्टी एकता गर्ने अवस्था आएको उपमहासचिव पोखरेलको तर्क छ। अहिले एमाले र माओवादीबीच नयाँ ध्रुवीकरण बन्यो। यो बनेपछि उहाँ(डा बाबुराम) फरक ढंगले प्रस्तुत हुनुभयो, नेता पोखरेलले भने, यसले गर्दा माओवादी केन्द्रसँग नेसपाको संग्लो एकता नहुने भयो। महिन्द्रजीको समूहसँग मात्रै एकता हुनेभयो। उहाँ(डाबाबुराम)को अबकोे विकास प्रक्रिया कुन ढंगले जान्छ, त्यसमा पनि भर पर्छ। नेसपा अध्यक्ष भट्टराईले आफू कुनै पदको आकांक्षी नरहेको पत्रकार सम्मेलनमा बताए। हामी सत्य र न्यायको पक्षमा छौं। यसले देश र जनताका लागि हाम्रो काँधमा ठूलो बोध गराएको छ, उनले भने, पुराना शक्ति भ्रष्टाचार काण्डमा मुछिदै गएको छन्, यसले जनताको माग पूरा गर्न सक्दैन। ०८४ को चुनावमा नयाँ शक्तिले ठाउँ लिन्छ। हामी वैकल्पिक मोर्चा बनाउँछौं। व्यक्तिगत स्वार्थले नेसपामा विवाद बाबुरामलाई राष्ट्रपति बनाउनेबारे चुनावताका पार्टीमा कुनै छलफल नभएको नेसपाका महासचिव रमेशप्रसाद यादव बताउँछन्। किन प्रचण्डजीले डासाब(बाबुराम)ले गोरखा लगेर चुनाव लडाउनुभयो, किन आफैं एकाएक चुनाव नलड्ने निर्णय गर्नुभयो ? त्यो पार्टीमा छलफल भएन, महासचिव यादवले भने, चुनाव सकिएको लगत्तै डासाब (बाबुराम)ले पार्टी एकीकरण तुरुन्तै नै गर्नुपर्छ भनेर उहाँले नै भन्नुभयो। अहिले त्यही निर्णय लागू गर्दा उहाँ नमान्ने भन्नुहुन्छ। बाबुरामलाई प्रचण्डले राष्ट्रपति बनाउने कि राष्ट्रियसभामा लैजानेबारे पार्टीलाई कुनै जानकारी नरहेको नेसपा महासचिव यादवले बताए। डा बाबुरामजीलाई प्रचण्डजीबारे मनमा केके परेको छ, प्रचण्डजीसँग उहाँको के कुरो मिलेको छैन। त्यो पार्टीको कुरो होइन्। पार्टीभित्र छलफल पनि भएको छैन। राष्ट्रपति बनाउने कि, उपराष्ट्रपति पद दिने वा राष्ट्रिसभामा उहाँलाई लैजाने पार्टीभित्र छलफल भएको छैन। यदि पद दिने त्यस्तो छलफल भएको रहेछ भने उहाँको व्यक्तिगत कुरो हो। ०७९ को चुनावमा प्रचण्ड गोरखाबाट जितेलगतै बाबुरामले माओवादीसँग पार्टी एकता गर्ने हतारो गरेका थिए। नेसपा महासचिव यादवका अनुसार चुनाव सके लगत्तै पार्टीका एउटा अध्यक्ष( महिन्द्र) विरामी परेर दिल्ली उपचारका लागि गएका थिए। त्यो बेला डासाबले राजनीतिक समितिबाट माओवादीसँग पार्टी एकता गर्न वार्ता समिति बनाए। नौ बुँदै म्यान्डेड दिएर वार्ता टोली गठन पनि गठन गरेका थिए। पार्टी एकताको पक्षमा महिन्द्र समूह नेसपाको पार्टी एकता संयोजन समितिले प्रचण्ड र बाबुरामबीचको तितोमिठो मिलाएर मंसिर ५ र ६ गतेको नेसपाको पार्टी बैठकबाट माओवादीसँग पार्टी एकता गर्ने सर्वसम्वत निर्णय गरेको थियो। माओवादी र नेसपाबीच पार्टी एकता गर्न माओवादीका महासचिव देव गुरुङ र उपमहासचिव जनार्दन शर्मा तथा नेसपाबाट पार्टी सहअध्यक्ष गंगानारायण श्रेष्ठ र महासचिव रमेशप्रसाद यादवसहितको कार्यदल बनेको थियो। महासचिव यादवले भने, बीचबीचमा उहाँ(बाबुराम)को केके कुरा प्रचण्डजीसँग मिलेन उहाँको व्यक्तिगत कुरा हो। पार्टीको कुरा होइन। पार्टीले दिएको म्यान्डेडका आधारमा पार्टी एकता गर्ने माओवादीसंग चैत ३ गते दुई पक्षीय सम्झौता भएको छ। त्यसैकारण आफूहरू माओवादीसँग पार्टी एकताको पक्षमा उभिएको उनले बताए। नेसपामा भाँडभैलो माओवादी पार्टीसँगको एकताको विषयलाई लिएर नेपाल समाजवादी पार्टीभित्र भाँडभैलो मच्चिएको छ। पार्टीका बाबुराम र अर्का अध्यक्ष महिन्द्र राय यादवले छुट्टछुट्टै बैठक गरेका छन्। बाबुरामले पार्टीको बैठक बसेर गठित पार्टी एकताधु्रवीकरण संयोजन समिति भंग गरेका छन। चैत ५ गतेको बैठकले पार्टीका अर्का अध्यक्ष महिन्द्र राय यादवसहितका नेतालाई पार्टीको पदबाट पदमुक्त गरेको छ। जारी प्रेस नोटमा भनिएको छ, पार्टीको विधि, पद्धति र अनुशासनविपरीत माओवादी केन्द्रमा पार्टीलाई विय गराउने दुषित मनसायले केही व्यक्तिहरूले पार्टी एकताका नाममा जारी गरेको वक्तव्यलाई सर्वसम्मत रूपमा अमान्य घोषित गर्दै पार्टीको हितविपरीतका गतिविधिमा संलग्न भएका व्यक्तिहरूलाई पदमुक्त गर्ने निर्णय गरेको छ। पार्टीका अर्का अध्यक्ष महिन्द्र पक्षले बाबुराम पक्षले गरेका कुनै पनि निर्णय नमान्ने बताएको छ। माओवादीँंग पार्टी एकता नगर्ने, गरेको सम्झौतालाई खारेज गर्ने, अध्यक्ष महिन्द्र यादव, महासचिव गंगा नारायण श्रेष्ठसहितलाई पदमुक्त गर्ने, केके मन लाग्यो, त्यही निर्णय डा साब(बाबुराम)ले गर्नुभयो। त्यो बैठक नै अवैधानिक थियो। त्यो बैठकले गरेको निर्णय नै हामीलाई अमान्य छ, महिन्द्र पक्षका नेता तथा पार्टीका महासचिव यादवले भने। केही व्यक्तिहरू पार्टी छोडेर माओवादीमा समाहित हुन गएको अध्यक्ष डा भट्टराईको दाबी छ। किन यत्रो रडाको गरेको ? उहाँहरूलाई ससमान जहाँजहाँ जानु छ जानुस्, हामी सक्दो साथ दिनुस्, थाक्नुभयो भने जानुस्, बाबुरामले भने, राजनीतिमा यस्तो रडाको गर्नुहुँदैन। डर लागेको होला उहाँहरूको संसद पद खाइदिन्छन कि भनेर। हामी त्यो पद पनि खाँदैनौं। कुनै उजुरबाजुर र कानुनी उपचारमा पनि जाँदैनौं। अब के गर्छन् बाबुराम ? बाबुरामले नेसपा आफ्नोे एजेन्डामा अघि बढ्ने बताएका छन्। पत्रकार सम्मेलनमा बाबुरामले भने, पुरानो शक्तिसँग संसर्ग गरेर वैकल्पिक शक्ति बन्दैन। कांग्रेस र कम्युनिस्टभन्दा अगाडि बढेर देशमा छुट्टै वैकल्पिक शक्ति बनाउँछौं। संविधानमा लेखिएको उदारवादी लोकतन्त्र पनि होइन्, समाजवादी प्रणाली पनि होइन्, उनले भने, व्यक्तिको निजी स्वतन्त्रता र सामूहिकता संयोजन भएको समुन्नत समाजवादतिर जाने हो। यी नै मुद्दा लिएर जनतामा जन्छौं, पक्कै वैकल्पिक शक्ति बन्छ।"
कांग्रेसको तारो किन बने गृहमन्त्री लामिछाने ?,"काठमाडौं : प्रधानमन्त्री पुष्पकमल दाहाल प्रचण्डले फागुन अन्तिम साता एकाएक सत्ताको काँध फेर्ने निर्णय गरेपछि कांग्रेसमा हतास मानसिकता देखा पर्यो। अत्तालिएको कांग्रेसले एकीकृत समाजवादीका अध्यक्ष माधव नेपालदेखि रास्वपा अध्यक्ष रवि लामिछानेलाई नयाँ गठबन्धनमा प्रधानमन्त्रीको प्रस्ताव गर्यो। तर, दुवैले मानेनन्। परिणामतः कांग्रेस सत्ताबाहिर पुग्यो। कांग्रेसको काँध फेरेकोमा स्वभावतः पनि कांग्रेस प्रधानमन्त्री दाहालप्रति आक्रोशित बन्नुपर्ने हो। तर, कांग्रेसको निशानामा छन्रास्वपा अध्यक्ष एवं उपप्रधानमन्त्री एवं गृहमन्त्री रवि लामिछाने। लामिछानेको राजीनामा माग्दै कांग्रेसले लगातार संसद्मा चर्को माग मात्र गरेन, संसद् पनि अवरोध गर्यो। कांग्रेसले लामिछानेको राजीनामा मागेकोमा प्रधानमन्त्री मात्र होइनन्, सत्तासीन एमाले अध्यक्ष केपी ओली पनि असन्तुष्ट छन्। ओली र दाहाल रविको बचाउमा खुला रूपमा उत्रेका छन्। सत्तासीन एमाले र माओवादी लामिछानेको बचाउमा उत्रेपछि कांग्रेसले उनीमाथि छानबिनका लागि संसदीय छानबिन समितिको माग गरिरहेको छ। तर, प्रधानमन्त्री दाहाल र एमाले अध्यक्ष ओलीले संसदीय छानबिन समितिको आवश्यक्ता नभएको प्रतिक्रिया दिइसकेका छन्। दुई ठूला दलको साथ पाएपछि लामिछानेले पनि कांग्रेसलाई चारै वर्ष संसद् अवरोध गरे पनि फरक नपर्ने चुनौती दिइसकेका छन्। आखिर, कांग्रेसको निशानामा राजस्वा अध्यक्ष लामिछाने किन त ? कांग्रेसका एक केन्द्रीय सदस्य भन्छन्, एक त गठबन्धनको मुख्य पिलर लामिछाने हुन्। उनको राजीनामा गराउन सकियो भने गठबन्धन अप्ठ्यारोमा पर्छ। दोस्रो हिजो, आरोप लाग्दैमा कांग्रेसका मन्त्रीको राजीनामा माग्नेमा लामिछाने अग्रभागमा थिए, आज उनीमाथि प्रश्न उठेपछि हामीले पनि उनको राजीनामा किन नमाग्ने त ? एक्कासि आफूलाई धोका दिएको र विवादित पात्र रविलाई काँधमा बोकेर राजनीति समीकरण चलाएको आरोप कांग्रेसले प्रधानमन्त्री दाहालमाथि लगाइरहेको छ। त्यसैकारण पनि कांग्रेसले संस्थागत रूपमै रविको विषयमा आक्रामक बन्ने नीति नै लिएको छ। पार्टीका महामन्त्री गगन थापाले स्वार्थ बाझिने गृहमन्त्रीलाई पदमा बस्ने नैतिकता नभएको भन्दै संसद्मा जोडदार रूपमा लामिछानेको राजीनामा मागे। सहकारी ठगी प्रकरणमा प्रमाण नै बाहिर आइसकेकाले लामिछाने गृहमन्त्रीमा बसिरहन उपयुक्त नहुने थापाको तर्क थियो। कांग्रेस सहमहामन्त्री बद्री पाण्डे पनि लामिछानेलाई कांग्रेसले प्रधानमन्त्रीमा प्रस्ताव नै नगरेको दाबी गर्छन्। सहकारी काण्डमा मुछिएकाले उनको राजीनामा मागिएको उनको तर्क छ। कांग्रेसले प्रधानमन्त्रीको प्रस्ताव लगेको भन्ने हल्ला नै गलत हो, पाण्डेले भने, विभिन्न आरोप लागेर दोषीसमेत देखिइसकेका व्यक्तिका विषयमा संसदीय छानबिन समिति बनाउभन्दा प्रधानमन्त्रीले ढाकछोप गर्नुपर्ने कुनै कारण छैन। लामिछानेका विषयमा छानबिन गर्न संसदीय समिति बनाउनुपर्ने उनको भनाइ छ। रविमाथि छानबिनको माग गर्दै प्रधानमन्त्रीले जवाफ दिनुपर्ने विषय कांग्रेसले संस्थागत रूपमा उठाएपछि मंगलबार प्रधानमन्त्रीले रविका सम्बन्धमा कुनै कैफियत नदेखिएको भन्दै ढाकछोप गर्न भ्याए। लगत्तै कांग्रेसका प्रमुख सचेतक रमेश लेखकले रविविरुद्ध पर्याप्त प्रमाण रहेकाले सर्वसाधारण नागरिक ठगिएको विषयमा संसदीय छानबिन समितिको माग गरेका थिए। कांग्रेसका एक नेता भन्छन्, सहकारी ठगीले आमनागरिकको घर बिग्रेको छ। आफ्नै बचतको पैसा नपाउँदा औषधि खान नपाएर मर्ने, निधन भएकाका दाहसंस्कार गर्न दाउरा किन्न नसक्नेदेखि सुसाइड गर्नुपर्ने अवस्था आएको छ। यस्तोमा आमनागरिकको भावना कांग्रेसले नउठाए कसले उठाउँछ ? नेपाली कांग्रेसका प्रवक्ता डा प्रकाशशरण महतले सहकारी अनियमितताबारे छानबिन गर्नुपर्ने माग कांग्रेसको रहेको बताए। सहकारीबारे छानबिन गर्न प्रधानमन्त्रीले रोक्नु शंकास्पद रहेको महतले बताए। गृहमन्त्रीजीले केही गर्नुभएको छैन भने छानबिनले कहाँ समस्या पार्छ ? उनको भनाइ छ, छानबिन गर्नुपर्छ भन्दा कांग्रेसले ४ वर्षै संसद अवरोध गरे पनि केही फरक पर्दैन भन्नु गैरजिम्मेवार हो। कांग्रेसका प्रमुख सचेतक लेखकले गृहमन्त्री लामिछानेमाथि छानबिन गर्न संसदीय छानबिन समिति बनाउनुपर्ने बताए। लामिछानेलाई अनुसन्धान गर्नु आवश्यक नरहेको भन्ने प्रधानमन्त्रीको जवाफले आफूहरूको चित्त नबुझेको उनले बताए। गृहमन्त्री रवि लामिछानेजी सहकारीको रकम अपचलन गर्ने, ठगी गर्ने, दुरुपयोग गर्ने विषयमा संलग्न रहनुभएको छ भन्ने कुरा हामीले लगातार उठाएका छौं, उनले भने, कुनै पनि मन्त्री कुनै अनुसन्धानको घेरामा आउनुभयो, प्रश्न उठ्यो, राज्यको कुनै सक्षम निकायले यदि अनुसन्धान गर्नुपर्ने स्थिति भयो भने त्यस्तो मन्त्री, मन्त्रीको पदमा रहन पाउनुहुन्न भन्ने नजिर संसद्मा स्थापित छ। कांग्रेसकी सांसद ईश्वरी न्यौपानेले सहकारी ठगीमा दीपेश पुन पक्राउ पर्दा रवि लामिछानेलाई किन उन्मुक्ति भन्दै प्रश्न उठाइन्। प्रधानमन्त्री रविबारे प्रमाण छैन भन्नुहुन्छ। तर, दिपेश पुन पक्राउ पर्ने, गृहमन्त्रीप्रति चुपचाप रहने कसरी हुन्छ ? न्यौपानेले भनिन्, रविमाथि पहिलोपटक नागरिकताको विषय थियो। लाइन बसेर नागरिकता लिनुभयो। दोस्रोपटक सहकारीको रकम हिनामिना भयो। हामी प्रतिपक्षीमा, बस्छौं भन्नुभयो। तर, बुरुक्क उफ्रेर स्वार्थ बाझिएको गृह मन्त्रालय किन चाहियो ? उनले भनिन्। कांग्रेस मात्र नभई राष्ट्रिय जनमोर्चाका अध्यक्ष एवं प्रतिनिधिसभा सदस्य चित्रबहादुर केसीले गृहमन्त्री लामिछानेको सहारामा सत्ता टिकाउनुको अर्थ नहुने बताए। नेता केसीले माओवादी र एमाले पार्टीमा गृहमन्त्री बन्न सक्ने कोही नभेटेको हो ? भन्दै मुद्दा लागेको व्यक्तिलाई उपप्रधान एवं गृहमन्त्री बनाएर सरकारले जनताको अपमान गरेको बताए। पूर्वसभामुख दमनाथ ढुंगाना संसद्मा बोल्ने विषयको औचित्य छ कि छैन भन्ने एउटा कुरा हो। त्यो कांग्रेसले यो विषय संसद्मा उठाउन पर्छ भन्ने औचित्य ठानेर ल्यायो। त्यो उसको कुरा हो। प्रतिपक्षले आफ्नो कुरा राख्न पाइन्छ। त्यसमा उसको रणनीतिक उद्देश्य के हुन सक्छ त्यो पार्टीले जान्ने कुरा हो। संसदीय समितिको छानबिन समिति बनाउने कुरा पनि प्रतिपक्षले उठाउन मिल्छ। त्यसमा सरकारले बाटो सहज बनाइदिनुपर्छ तर त्यसैमा निर्णय लिनुपर्छ भनेर अडान लिन भने मिल्दैन। कुनै पनि दलले आवाज बुलन्द बनाउने थलो संसद्लाई बनाउने हो तर सम्पूर्ण संसद्को समय लिएर अवरोध गर्न कुनै नैतिकताले मिल्दैन। अर्को कुरा एउटा पार्टीले आफूले उठाएको विषयमा पक्षमा निर्णय लिनु काम राम्रो होइन। भीमार्जुन आर्चाय संविधान विद् प्रतिपक्ष सांसदलाई प्रश्न गर्ने अधिकार छ। प्रश्न गर्न चासो राख्न उसले पाउँछ। यहाँ कांग्रेसले सीधै राजीनामा भन्दा पनि संसदीय समितिबाट छानबिनको माग गरेको छ। यो सहमतिमै हुने विषय हो। यसमा आपत्ति केही हुँदैन।"
"आज र भोलि देशका यी स्थानमा मेघ गर्जन र चट्याङ्सहित वर्षा, काठमाडौंमा मध्याह्नपछि पानी पर्ने","काठमाडौं : पश्चिमी न्यूनचापीय प्रणाली तथा विहार राज्यको आसपासको न्यूनचापीय प्रणालीको प्रभावले आज पनि काठमाडौं उपत्यकासहित देशका विभिन्न भागमा वर्षा हुने जल तथा मौसम विज्ञान विभाग मौसम पूर्वानुमान महाशाखाले जनाएको छ । महाशाखाका मौसमविद् चिरञ्जीवी भेटुवालका अनुसार अहिले काठमाडौं उपत्यकासहित देशभर आंशिक बदली भएको छ । आज दिउँसो कोशी, मधेस, बागमती र गण्डकी प्रदेशमा पानी पर्ने सम्भावना छ । काठमाडौँमा मध्याह्नपछि वर्षा हुने सम्भावना छ । कोशी प्रदेशका केही स्थानमा अहिले छिटपुट वर्षा भइरहेको छ । पश्चिमी न्यून चापीय प्रणालीको प्रभाव भोलि शुक्रबारसम्म सक्रिय रहने भएकाले देशका धेरैजसो स्थानमा यसको प्रभाव पर्ने महाशाखाले पूर्वानुमान गरेको छ । कोशी, मधेस र बागमती प्रदेशका केही स्थानमा मेघ गर्जन र चट्याङ्सहित सामान्य वर्षा हुने सम्भावना छ । कोशी, बागमती र गण्डकी प्रदेशका उच्च पहाडी तथा हिमाली भागका एकदुई स्थानमा हल्का हिमपात हुने विभागको अनुमान छ । विभागका अनुसार आज राति कोशी, बागमती र गण्डकी प्रदेशका पहाडी भागका केही स्थानमा मेघ गर्जनसहित छिटपुट वर्षाको सम्भावना छ ।"
सुन तस्करी प्रकरण : महरासँग आज पनि बयान लिइँदै,काठमाडौं : सुन तस्करी प्रकरणमा पक्राउ परेका नेपाल कम्युनिष्ट पार्टी (माओवादी केन्द्र) का उपाध्यक्ष कृष्णबहादुर महरासँग बयान लिन सुरु भएको छ। यही चैत ५ गते कपिलवस्तुको पकडीबाट पक्राउ गरिएका महरामाथि बुधबारदेखि बयान लिन सुरु भएको जिल्ला सरकारी वकील कार्यालय काठमाडौँले जनाएको छ। उक्त कार्यालयका प्रमुख सन्देश श्रेष्ठले उनीसँग बयान शुरु भएको र आज पनि बयान लिइने जानकारी दिए। उनलाई काठमाडौं जिल्ला अदालतले ४ दिन हिरासतमा राख्न प्रहरीको केन्द्रीय अनुसन्धान ब्यूरोलाई अनुमति दिएको छ। अस्पतालमा राखेर अनुसन्धान अघि बढाउन अदालतबाट आदेश भएपछि उनलाई नर्भिक अस्पतालमा राखिएको छ। निजलाई सिआइबीको नियन्त्रणमा राखेर अनुसन्धान गर्न दिइएको म्याद आज समाप्त हुने भएकाले बयान र अनुसन्धान नसकिए पुन म्याद थप गरिने सिआइबीका प्रवक्ता होबिन्द्र बोगटीले बताए। गत साउन २ मा ब्रेक सुमा लुकाएर ल्याइएको ६१ किलो सुन र २०७९ पुसमा विद्युतीय चुरोटमा ल्याइएको ९ किलो सुन तस्करीमा संलग्न चिनिया नागरिकसँग उनको नाम जोडिएको छ। त्यसबेला सिआइबीले उनीसँग बयान कागज गरेर मात्रै छाडेको थियो। यो प्रकरणमा महराका छोरा राहुल गत भदौ १३ गते नै पक्राउ परिसकेका छन्। राहुल हाल पुर्पक्षमा थुनामा छन्। रासस
आममान्छेको सिंहदरबार सकस,"सिंहदरबार संघीय शासनको केन्द्रबिन्दु हो । यहाँ प्रधानमन्त्री कार्यालयदेखि महत्वपूर्ण मन्त्रालयहरू छन् । अर्थात्, सरकार बस्छ सिंहदरबारमा । सरकारले शासनको विकेन्द्रीकरणका लागि ल्याएको संघीयताका क्रममा भनिएको थियो, गाउँगाउँमा सिंहदरबार । तर, सर्वसाधारणका लागि न गाउँको सिंहदरबार प्रयोगमा आयो न केन्द्रको सिंहदरबारले साथै दियो । यो उनीहरूका लागि आकाशको फल बनेको छ । उदाहरण हुन् धनुषा जिल्लाको मिथिला नगरपालिका५ श्रीपुरका रामपृत महतो । ९५ वर्षीय महतो केही दिनदेखि सिंहदरबारस्थित प्रधानमन्त्री कार्यालय धाइरहेका छन् । उनी प्रधानमन्त्रीलाई भेटेर नाति दिलीप महतोलाई पर्यावरण सहिद घोषणाको माग गर्न चाहन्छन् । तर, भेट्न पाउँदैनन् । छोरा, बुहारी, नातिनातिनीसहित उनी राजधानी आएका हुन् । तर, सिंहदरबारले उनको सकस देखेको छैन । चुरे क्षेत्रको संरक्षण अभियानमा लागेका, त्यहाँको अवैध उत्खननविरुद्ध उत्रिएका उनका नाति दिलीप (ओमप्रकाश) महतोको साढे चार वर्षअघि हत्या गरिएको थियो धनुषाको मिथिला नगरपालिका५ श्रीपुरस्थित औरही खोलाको उत्खनन रोक्ने क्रममा क्रसर माफियाले उनका नाति दिलीपलाई टिपरले किचेर हत्या गरेका थिए । नातिको हत्या गरिए पनि न्याय नपाएपछि उनी परिवारसहित राजधानी आएका हुन् । राजनीतिका नाममा मारिएकाहरू सहिद हुन्छन्, सरकार तिनका विषयमा संवेदनशील पनि हुन्छ । तर, पर्यावरणीय अभियानमा मारिएका दिलीपहरू राज्यको तिरस्कारमा परिरहेका छन् । रामपृत यस्ता पात्र हुन् जसले गैरराजनीतिक विषयमा राज्यको ध्यान कति छ भन्ने देखाउँछ । ९५ वर्षीय वृद्ध, जसको नाति पर्यावरणीय अभियानमा मारिएका छन्, तिनलाई सिंहदरबारले वास्तै गरेन । तिनको आवाज सुन्नुपर्छ पर्छ भनेर सरकार प्रमुखदेखि मुख्य निकायहरू पन्छिँदै आए । यसले आममान्छे अर्थात् सर्वसाधारण राज्यका सेवाग्राही होइनन् भन्ने सन्देश दिन खोजिएको छ । जुन नितान्त अन्यापूर्ण छ । सिंहदरबार खासमा रामृतहरूकै लागि बनाइएको हो । लोकतन्त्रमा आवाज तिनकै सुनिनुपर्छ । यो उमेरमा संघर्षपूर्ण ढंगले आएका उनलाई सरकारले हौसला दिनुपर्नेमा निरुत्साहित गरेको छ । यो न्यायोचित होइन । सिंहदरबार सबैको हुनुपर्छ । सबैलाई कुरा राख्ने अवसर दिइनुपर्छ । र, त्यसको संवोधन पनि हुनुपर्छ । तब मात्र वास्तविक सिंहदरबार हुनेछ । अन्यथा यो शासकघर हुनेछ ।"
कांग्रेसको तारो किन बने गृहमन्त्री लामिछाने ?,"काठमाडौं : प्रधानमन्त्री पुष्पकमल दाहाल प्रचण्डले फागुन अन्तिम साता एकाएक सत्ताको काँध फेर्ने निर्णय गरेपछि कांग्रेसमा हतास मानसिकता देखा पर्यो। अत्तालिएको कांग्रेसले एकीकृत समाजवादीका अध्यक्ष माधव नेपालदेखि रास्वपा अध्यक्ष रवि लामिछानेलाई नयाँ गठबन्धनमा प्रधानमन्त्रीको प्रस्ताव गर्यो। तर, दुवैले मानेनन्। परिणामतः कांग्रेस सत्ताबाहिर पुग्यो। कांग्रेसको काँध फेरेकोमा स्वभावतः पनि कांग्रेस प्रधानमन्त्री दाहालप्रति आक्रोशित बन्नुपर्ने हो। तर, कांग्रेसको निशानामा छन्रास्वपा अध्यक्ष एवं उपप्रधानमन्त्री एवं गृहमन्त्री रवि लामिछाने। लामिछानेको राजीनामा माग्दै कांग्रेसले लगातार संसद्मा चर्को माग मात्र गरेन, संसद् पनि अवरोध गर्यो। कांग्रेसले लामिछानेको राजीनामा मागेकोमा प्रधानमन्त्री मात्र होइनन्, सत्तासीन एमाले अध्यक्ष केपी ओली पनि असन्तुष्ट छन्। ओली र दाहाल रविको बचाउमा खुला रूपमा उत्रेका छन्। सत्तासीन एमाले र माओवादी लामिछानेको बचाउमा उत्रेपछि कांग्रेसले उनीमाथि छानबिनका लागि संसदीय छानबिन समितिको माग गरिरहेको छ। तर, प्रधानमन्त्री दाहाल र एमाले अध्यक्ष ओलीले संसदीय छानबिन समितिको आवश्यक्ता नभएको प्रतिक्रिया दिइसकेका छन्। दुई ठूला दलको साथ पाएपछि लामिछानेले पनि कांग्रेसलाई चारै वर्ष संसद् अवरोध गरे पनि फरक नपर्ने चुनौती दिइसकेका छन्। आखिर, कांग्रेसको निशानामा राजस्वा अध्यक्ष लामिछाने किन त ? कांग्रेसका एक केन्द्रीय सदस्य भन्छन्, एक त गठबन्धनको मुख्य पिलर लामिछाने हुन्। उनको राजीनामा गराउन सकियो भने गठबन्धन अप्ठ्यारोमा पर्छ। दोस्रो हिजो, आरोप लाग्दैमा कांग्रेसका मन्त्रीको राजीनामा माग्नेमा लामिछाने अग्रभागमा थिए, आज उनीमाथि प्रश्न उठेपछि हामीले पनि उनको राजीनामा किन नमाग्ने त ? एक्कासि आफूलाई धोका दिएको र विवादित पात्र रविलाई काँधमा बोकेर राजनीति समीकरण चलाएको आरोप कांग्रेसले प्रधानमन्त्री दाहालमाथि लगाइरहेको छ। त्यसैकारण पनि कांग्रेसले संस्थागत रूपमै रविको विषयमा आक्रामक बन्ने नीति नै लिएको छ। पार्टीका महामन्त्री गगन थापाले स्वार्थ बाझिने गृहमन्त्रीलाई पदमा बस्ने नैतिकता नभएको भन्दै संसद्मा जोडदार रूपमा लामिछानेको राजीनामा मागे। सहकारी ठगी प्रकरणमा प्रमाण नै बाहिर आइसकेकाले लामिछाने गृहमन्त्रीमा बसिरहन उपयुक्त नहुने थापाको तर्क थियो। कांग्रेस सहमहामन्त्री बद्री पाण्डे पनि लामिछानेलाई कांग्रेसले प्रधानमन्त्रीमा प्रस्ताव नै नगरेको दाबी गर्छन्। सहकारी काण्डमा मुछिएकाले उनको राजीनामा मागिएको उनको तर्क छ। कांग्रेसले प्रधानमन्त्रीको प्रस्ताव लगेको भन्ने हल्ला नै गलत हो, पाण्डेले भने, विभिन्न आरोप लागेर दोषीसमेत देखिइसकेका व्यक्तिका विषयमा संसदीय छानबिन समिति बनाउभन्दा प्रधानमन्त्रीले ढाकछोप गर्नुपर्ने कुनै कारण छैन। लामिछानेका विषयमा छानबिन गर्न संसदीय समिति बनाउनुपर्ने उनको भनाइ छ। रविमाथि छानबिनको माग गर्दै प्रधानमन्त्रीले जवाफ दिनुपर्ने विषय कांग्रेसले संस्थागत रूपमा उठाएपछि मंगलबार प्रधानमन्त्रीले रविका सम्बन्धमा कुनै कैफियत नदेखिएको भन्दै ढाकछोप गर्न भ्याए। लगत्तै कांग्रेसका प्रमुख सचेतक रमेश लेखकले रविविरुद्ध पर्याप्त प्रमाण रहेकाले सर्वसाधारण नागरिक ठगिएको विषयमा संसदीय छानबिन समितिको माग गरेका थिए। कांग्रेसका एक नेता भन्छन्, सहकारी ठगीले आमनागरिकको घर बिग्रेको छ। आफ्नै बचतको पैसा नपाउँदा औषधि खान नपाएर मर्ने, निधन भएकाका दाहसंस्कार गर्न दाउरा किन्न नसक्नेदेखि सुसाइड गर्नुपर्ने अवस्था आएको छ। यस्तोमा आमनागरिकको भावना कांग्रेसले नउठाए कसले उठाउँछ ? नेपाली कांग्रेसका प्रवक्ता डा प्रकाशशरण महतले सहकारी अनियमितताबारे छानबिन गर्नुपर्ने माग कांग्रेसको रहेको बताए। सहकारीबारे छानबिन गर्न प्रधानमन्त्रीले रोक्नु शंकास्पद रहेको महतले बताए। गृहमन्त्रीजीले केही गर्नुभएको छैन भने छानबिनले कहाँ समस्या पार्छ ? उनको भनाइ छ, छानबिन गर्नुपर्छ भन्दा कांग्रेसले ४ वर्षै संसद अवरोध गरे पनि केही फरक पर्दैन भन्नु गैरजिम्मेवार हो। कांग्रेसका प्रमुख सचेतक लेखकले गृहमन्त्री लामिछानेमाथि छानबिन गर्न संसदीय छानबिन समिति बनाउनुपर्ने बताए। लामिछानेलाई अनुसन्धान गर्नु आवश्यक नरहेको भन्ने प्रधानमन्त्रीको जवाफले आफूहरूको चित्त नबुझेको उनले बताए। गृहमन्त्री रवि लामिछानेजी सहकारीको रकम अपचलन गर्ने, ठगी गर्ने, दुरुपयोग गर्ने विषयमा संलग्न रहनुभएको छ भन्ने कुरा हामीले लगातार उठाएका छौं, उनले भने, कुनै पनि मन्त्री कुनै अनुसन्धानको घेरामा आउनुभयो, प्रश्न उठ्यो, राज्यको कुनै सक्षम निकायले यदि अनुसन्धान गर्नुपर्ने स्थिति भयो भने त्यस्तो मन्त्री, मन्त्रीको पदमा रहन पाउनुहुन्न भन्ने नजिर संसद्मा स्थापित छ। कांग्रेसकी सांसद ईश्वरी न्यौपानेले सहकारी ठगीमा दीपेश पुन पक्राउ पर्दा रवि लामिछानेलाई किन उन्मुक्ति भन्दै प्रश्न उठाइन्। प्रधानमन्त्री रविबारे प्रमाण छैन भन्नुहुन्छ। तर, दिपेश पुन पक्राउ पर्ने, गृहमन्त्रीप्रति चुपचाप रहने कसरी हुन्छ ? न्यौपानेले भनिन्, रविमाथि पहिलोपटक नागरिकताको विषय थियो। लाइन बसेर नागरिकता लिनुभयो। दोस्रोपटक सहकारीको रकम हिनामिना भयो। हामी प्रतिपक्षीमा, बस्छौं भन्नुभयो। तर, बुरुक्क उफ्रेर स्वार्थ बाझिएको गृह मन्त्रालय किन चाहियो ? उनले भनिन्। कांग्रेस मात्र नभई राष्ट्रिय जनमोर्चाका अध्यक्ष एवं प्रतिनिधिसभा सदस्य चित्रबहादुर केसीले गृहमन्त्री लामिछानेको सहारामा सत्ता टिकाउनुको अर्थ नहुने बताए। नेता केसीले माओवादी र एमाले पार्टीमा गृहमन्त्री बन्न सक्ने कोही नभेटेको हो ? भन्दै मुद्दा लागेको व्यक्तिलाई उपप्रधान एवं गृहमन्त्री बनाएर सरकारले जनताको अपमान गरेको बताए। पूर्वसभामुख दमनाथ ढुंगाना संसद्मा बोल्ने विषयको औचित्य छ कि छैन भन्ने एउटा कुरा हो। त्यो कांग्रेसले यो विषय संसद्मा उठाउन पर्छ भन्ने औचित्य ठानेर ल्यायो। त्यो उसको कुरा हो। प्रतिपक्षले आफ्नो कुरा राख्न पाइन्छ। त्यसमा उसको रणनीतिक उद्देश्य के हुन सक्छ त्यो पार्टीले जान्ने कुरा हो। संसदीय समितिको छानबिन समिति बनाउने कुरा पनि प्रतिपक्षले उठाउन मिल्छ। त्यसमा सरकारले बाटो सहज बनाइदिनुपर्छ तर त्यसैमा निर्णय लिनुपर्छ भनेर अडान लिन भने मिल्दैन। कुनै पनि दलले आवाज बुलन्द बनाउने थलो संसद्लाई बनाउने हो तर सम्पूर्ण संसद्को समय लिएर अवरोध गर्न कुनै नैतिकताले मिल्दैन। अर्को कुरा एउटा पार्टीले आफूले उठाएको विषयमा पक्षमा निर्णय लिनु काम राम्रो होइन। भीमार्जुन आर्चाय संविधान विद् प्रतिपक्ष सांसदलाई प्रश्न गर्ने अधिकार छ। प्रश्न गर्न चासो राख्न उसले पाउँछ। यहाँ कांग्रेसले सीधै राजीनामा भन्दा पनि संसदीय समितिबाट छानबिनको माग गरेको छ। यो सहमतिमै हुने विषय हो। यसमा आपत्ति केही हुँदैन।"
सुन्तला कृषक बगैंचा व्यवस्थापनमा व्यस्त,"तानसेन : पाल्पाका कृषकहरू आगामी वर्षमा सुन्तला उत्पादन बढाउन लागिपरेका छन्। उनीहरू सुन्तलाका बोट तथा बगैंचाको काँटछाँट, गोडमेल हेरचाह तथा मलखाद व्यवस्थापनमा कृषकहरू जुटेका छन्। कृषकहरूले सुन्तला बगैंचाका हरेक बोटको समयमा हेरचाह गर्ने, गोडमेल गर्ने, मलखाद पानीको राम्रो व्यवस्था गर्ने, बोटबिरुवाहरूको कटानी गरेर बगैंचा चिटिक्क पारेका छन्। नियमित रूपमा सुन्तलाको रेखदेख गरेमा उत्पादन राम्रो दिने र सुन्तलाको बोट पनि लामो समय टिकाउ हुने र उत्पादन बढी दिने भएकाले पाल्पाका कृषक काममा खटिएका हुन्। सुन्तला कृषकहरू बगैंचा गोडमेल गर्ने, मलखाद मिलाएर सुन्तलाको बोटमा औंठी आकारबाट राख्ने, सुन्तलाको बोट वरिपरि गोलो घेरा बनाएर खन्ने, सबै किसिमका मलखादहरू मिलाएर राख्ने सुन्तलाको बोटभरि नीलोतुथोले भिजाउने तथा बोटहरूमा लेपन गर्ने काम भएको रैनादेवी छहरा गाउँपालिका ४ का कृषक टीकाराम पोखरेलले बताए। कम मिहिनेतमा पनि राम्रो आम्दानी गर्न सकिने भएपछि पछिल्लो समय पाल्पाका अधिकांश कृषक सुन्तला खेतीप्रति आकर्षित भएका छन्। पाल्पामा १ हजार १ सय ७५ हेक्टरमा सुन्तला खेती हुँदै आएको छ। सुन्तला कृषकले आफैँ सुन्तलाको बोट काँटछाँट गर्ने, बाक्लो हाँगाबिंगा मिलाउने, बोटमा सुकेका तथा रोगी हाँगा काँटछाँट गर्ने काममा जुटेका छन्। सुन्तला टिपिसकेपछि सुन्तला हाँगा काँटछाँट गर्ने विषादी लगाउने, गोबर तथा रासायनिक मलको मात्रा मिलाएर राख्ने र सिँचाइ गर्ने, बोडोभाइजर छर्ने, चुन र नीलोतुथो छर्किने काममा किसान व्यस्त रहेको रैनादेवी छहरा अमलावासका कृषक दुर्गा कँडेलले बताए। रैनादेवी छहरा गाउँपालिका ४ अमलावासका ३२ घर सुन्तला कृषकले यस वर्ष १ करोड ५० लाख रुपैयाँको सुन्तला बिक्री गरेको कृषक कँडेलले बताए। आगामी वर्ष सुन्तलाको उत्पादन बढाउने लक्ष्यका साथ कृषक बगैंचा व्यवस्थापनमा जुटिरहेको अवस्थामा पाल्पाका स्थानीय सरकारले पनि सुन्तला खेतीमा सहयोग बढाएका छन्। कृषकलाई आवश्यकताअनुसार सुन्तलाको बिरुवा अनुदानमा उपलब्ध गराउने, आवश्यक स्थानमा सिँचाइको व्यवस्थासँगै यान्त्रीकरण, कृषि औजारजस्ता उपकरणमा सहयोग प्रदान गर्नेजस्ता काममा नगरपालिकाले सहयोग गर्दै आएको छ। त्यसैगरी सुन्तलाका लागि आवश्यक पर्ने नीलोतुथो तथा कृषि चुन उपलब्ध गराउनेजस्ता काममा पालिकाले सहयोग गर्दै आएको रैनादेवी छहरा गाउँपालिकाका अध्यक्ष रुक्मांगत भट्टराईले बताए। सुन्तलाको व्यावसायिक उत्पादन वृद्धि गरी आत्मनिर्भर गराउनेतर्फ गाउँपालिकाले नयाँ किसिमका कार्यक्रम ल्याउने अध्यक्ष भट्टराईले सुनाए। रैनादेवी छहरा गाउँपालिकाबाट करिब १२ करोड रुपैयाँको सुन्तला बिक्री भएको अध्यक्ष भट्टराईले जनाए। पाल्पाको रैनादेवी छहरा रिब्दीकोट, तानसेन नगरपालिका, बगनासकाली, पूर्वखोला गाउँपालिकाका व्यावसायिक सुन्तला खेती हँुदै आएको छ। सुन्तलाको उत्पादन बढाउने गरी प्रधानमन्त्री कृषि आधुनिकीकरण परियोजनामार्फत तानसेन नगरपालिका, बगनासकाली गाउँपालिका, रिब्दीकोट गाउँपालिका र रैनादेवी छहरा गाउँपालिकामा सुन्तला जोन सञ्चालन भएको छ। पाल्पामा बर्सेनि सुन्तला उत्पादन वृद्धि हुँदै गएको छ। पाल्पामा यस वर्ष ४६ करोड रुपैयाँको सुन्तला बिक्री भएको कृषि ज्ञान केन्द्र पाल्पाले जनाएको छ।"
एभरेस्टको सकियो उखु क्रसिङ सिजन,महोत्तरी : महोत्तरीको गौशालास्थित एभरेस्ट चिनी मिल रामनगरले २९ लाख ४ हजार क्विन्टल उखु क्रसिङ गरी बन्द भएको छ। ३५ लाख उखु क्रसिङ गर्ने लक्ष्य लिई पुस ४ गतेदेखि सञ्चालनमा आएको मिलले यस वर्षको क्रसिङ सिजन बिहीबार बिहानदेखि बन्द गरिएको हो। उद्योगका महाप्रबन्धक सुरेन्द्र शुक्लाका अनुसार उद्योगले ८९ दिनको अवधिमा गत वर्षको तुलनामा ९ लाख क्विन्टल बढी उखु क्रसिङ गरेको छ। यस वर्ष उखुको उत्पादन र खेतीको क्षेत्रफल बढेको तथा एक साताकै अवधिमा किसानलाई भुक्तानी उपलब्ध गराएपछि यो सम्भव भएको महाप्रबन्धक शुक्लाले जानकारी दिए। अहिले नै कति चिनी उत्पादन भयो त्यसको वास्तविक तथ्यांक उपलब्ध गराउन नसकेता पनि यस वर्ष चिनीको रिकभरी सरदर ९ प्रतिशत रहेको महाप्रबन्धक शुक्लाले बताए। केही दिनपछि मात्र त्यसको रेकर्ड उपलब्ध हुन सक्ने शुक्लाले सुनाए। क्रसिङ सिजन २०७९०८० मा २६ लाख ३० हजार ७ सय ४७ क्विन्टल उखु क्रसिङ गरिएको उद्योगले २ लाख ४२ हजार ३ क्विन्टल चिनी उत्पादन गरेको थियो। क्रसिङको उत्तरार्धमा आइपुग्दा प्रतिकूल मौसमले उखु आपूर्तिमा थप समस्या भएको थियो। सरकारले गत वर्ष उखुको ५ सय ४० रुपैयाँ रेटमा २५ रुपैयाँमात्र थप गरी प्रतिक्विन्टल ५ सय ६५ रुपैयाँ कायम गरेको थियो। त्यसमा सरकारले दिने प्रतिक्विन्टल ७० रुपैयाँ अनुदानसमेत जोड्दा यसपटक उखुको मूल्य प्रतिक्विन्टल ६ सय ३५ रुपैयाँ कायम भएको उखु उत्पादक कृषक संघ महोत्तरीका अध्यक्ष नरेशसिंह कुशवाहाले बताए।
कर्जाको प्रयोग किन उद्देश्यमूलक हुनुपर्छ ?,"बैंक तथा वित्तीय संस्थाको लगानीको मूल स्रोत भनेकै निक्षेप हो, जुन निक्षेपकर्ताको सम्पत्ति हो। यो सम्पत्ति निक्षेपकर्ताले मागेको बखत फिर्ता गर्नुपर्छ। त्यसैले बैंकले सुरक्षित तथा उद्देश्यमूलक लगानीको क्षेत्र खोज्छ। बैंकले गरेको लगानीको पैसा अबैध काममा प्रयोग नहोस् भन्ने सुनिश्चितता गर्छ। अर्थशास्त्रीय दृष्टिकोणबाट हेर्दा बैंकले कर्जा लगानी उत्पादन, वितरण र उपभोगका लागि गर्छ। बैंक सार्वजनिक निकाय हुन्। यिनले सर्वसाधारणको पैसा परिचालन गर्छन्। सार्वजनिक पद धारण गरेको व्यक्ति वा निकायको प्रथम दायित्व सार्वजनिक हितका लागि काम गर्नु हो। सार्वजनिक हित भनेको बहुसंख्यक जनसमुदायको जीवन उन्नति हुने गरी कर्जा लगानी गर्नु हो। क्षेत्रगत हिसावले अर्थतन्त्रलाई १५ क्षेत्रहरूमा विभाजन गरिएको हुन्छ। बैंकले साँवा र ब्याज मात्र खोज्ने, कर्जा लगानीको उद्देश्य पूरा भएन भनेर नहेर्ने हो भने वास्तविक उद्योगी व्यवसायीलाई स्रोत अभाव हुन सक्छ। भैंसी, बाख्रा र गाई पाल्छु भन्दै ऋण लिएर जग्गामा हाल्ने, अन्न धान, मकै, गहँुजस्ता उत्पादन गर्छु भनेर लगेको ऋण सुनमा लगानी गर्ने, यस्तै स्याउ, सुन्तला, केरा उत्पादन गर्छु भनेर बैंकबाट पैसा लैजाने तर, सो पैसा सेयर बजारमा लगानी गर्ने हो भने देशको कृषि उत्पादन घट्छ। उत्पादनशील क्षेत्रमा रोजगारी गर्न पाउने अवसर गुम्छ। अन्ततः देशका युवा बिदेसिन बाध्य हुन्छन्। यस्तो नकारात्मक असर रोक्न पनि कर्जाको लगानी उद्देश्यमूलक हुनुपर्छ। कर्जा उद्देश्यमूलक भएन भने सरकार तथा नियामक निकायले लिएको सामाजिक न्यायको सिद्घान्त पनि असफल हुन्छ। जस्तै विपन्नवर्ग तथा तोकिएको क्षेत्रमा पाँच प्रतिशत कर्जा अनिवार्य प्रवाह गर्नुपर्छ। कर्जा लिँदा तोकिएको शीर्षकमा असम्बन्धित व्यक्ति तथा समुदायले लिने तर, प्रयोग अन्यत्र गर्ने हो भने न्यून आय भएका र पिछडिएका वर्गको आर्थिक उन्नति तथा मूलप्रवाहीकरण हुँदैन। कर्जा प्रवाहमार्फत गर्ने भनिएको सामाजिक न्यायको नीति असफल हुन्छ। त्यसकारण कर्जाको लगानी उद्देश्यमूलक हुनुपर्छ। (रेग्मी, राष्ट्रिय वाणिज्य बैंकका उपकार्यकारी अधिकृत हुन्।)"
नेपाल खत्तम भै सक्यो र !,"अहिले देश खत्तम भो भन्ने वर्ग यही हो जसले नकारात्मक कुरा गरेर त्यसबाट फाइदा लिइरहेको छ। पहिले सबैको थेगो बनिसकेको छ, नेपाल खत्तम भयो देशमा केही हुँदैन। अनि प्रायःजसोको एउटै लक्ष्य भनेको देश छोडेर विदेश जानु छ। मानौ कि विदेशमा पैसाको बोट छ। अहिले के साँच्चीकै देश खत्तम भइसकेको भन्दा कतै हामीलाई वनको बाघले नभएर मनको बाघले खाइरहेको त छैन ? एकपटक गम्भीर ढंगले मनन गरौं। अन्य विकासशिल जस्तै नेपालमा समस्या रहेको छ यहाँ सुशासनको अभाव छ, भौतिक संरचनाहरूको अभावमा हामीले अलिक कष्टपूर्ण जीवन बिताइरहेका छौं तर के साँच्चीकै हामीले भनेको जस्तो देश खत्तम भइसक्यो त। पक्कै पनि छैन। हाम्रो अहिलेको मुख्य समस्या भनेको केवल जवाफदेहिताको अभाव हो। केही समय पहिले बेलायतमा बस्ने मेरो एकजना नातेदार नेपाल आएको बेलामा सम्पूर्ण चेकअप गरेर जानुभयो किनभने यहाँका अस्पतालले प्रदान गर्ने सेवा भौतिक संरचनाबाहेक त्यहाँको भन्दा राम्रो भएको उहाँको भनाइ थियो किनकी त्यहाँ यही प्रकारको सेवा प्राप्त गर्नका लागि एकदम धेरै समय कुर्नुपर्ने रहेछ। यहाँ सेवा राम्रो नभएर होइन सर्वसाधारणले प्राप्त गर्ने सुविधामा सुविधा सम्पन्नहरूले राजनीतिक तथा अन्य आडमा ओगटेर लक्षित वर्गमा पुग्न नसकेको मात्र हो। अहिले देश खत्तम भो भन्ने वर्ग यहि हो जसले नकारात्मक कुरा गरेर त्यसबाट फाइदा लिइरहेको छ। आर्थिक मन्दीः अहिले आर्थिक मन्दिले सब खतम भयो भन्ने जुन भाष्य सिर्जना गरिएको छ त्यसमा केही हदसम्म मात्र सत्यता छ। अहिले हामीले कतिवटा सटर बन्द भए भन्ने हेडलाइन सुनिरहेका हुन्छांै र देश खत्तम भो भनेर गुनासो गर्छाैं तर अहिलेको अनलाइन दुनियाँमा पहिलेको जस्तो ग्राहक पसलमा आउने होइन कसरी उपभोक्ताको चासो परिवर्तन भइरहेको छ भन्ने कुरामा ध्यान दिनु जरुरी छ। उदाहरणका लागि पहिले सार्वजनिक यातायात चढेर किनमेल गर्न जाने ग्राहक अहिले गाडी चढेर किनमेल गर्न जान्छ उसलाई बार्गेनिङ गर्ने फुर्सत छैन त्यसैले उ असन वा न्युरोडको साटो सुपरमार्केटतिर स्थानान्तरण भइरहेको छ तर हामी ग्राहकको आवश्यकताअनुसार परिवर्तन हुनुको साटो सरकारलाई गाली गरेर आफ्नो कमजोरी ढाक्ने प्रयास गर्दैछौं। अहिलेको मुख्य आवश्यकता सबै क्षेत्रमा नयाँ आएको परिवर्तनलाई आत्मसात गरेर सोअनुसार परिवर्तन हुनु हो। आर्थिक मन्दीले केही मानिसलाई असर गरे पनि धेरैलाई यो जवाफदेहीताबाट भाग्ने माध्यम बनेको छ। पुँजीको सम्मानः कुनै पनि देशले आर्थिक रूपमा सम्पन्न हुनका लागि पुँजीको एकदमै महत्वपूर्ण भूमिका हुन्छ तर हाम्रो भाष्य पुँजीपतिहरू सम्मानको साटो निरुत्साहित गर्ने खालको छ चाहे त्यो उद्योगहरूमा समस्या सिर्जना गरेर होस् वा उनीहरूलाई शंकाको भरमा धरपकड गरेर होस। विगत केही समयदेखि बैंकिङ क्षेत्रमा निरन्तर प्रहार गरिँदै आएको छ र उनीहरूलाई नकारात्मक चित्रण गर्ने प्रयत्न भएको छ तर वास्तवमा लगानीको अनुपातमा बैंकका सेयरधनीहरूले प्राप्त गरिरहेको प्रतिफल त्यस्तो आकर्षक छैन जसका कारण अहिले धेरै संस्थापक सेयरधनीहरू सेयर बेचेर अन्य क्षेत्रमा स्थानान्तरण भइरहेका छन्। पुँजीमाथि जुन हिसावले प्रहार भइरहेको छ जसको प्रभाव नेपाली अर्थतन्त्रले दीर्घकालसम्म भोग्नुपर्ने हुन्छ तर राजनीतिक लाभहानीको हिसाब किताबमा जिम्मेवार व्यक्तिहरूले समेत गैरजिम्मेवार अभिव्यक्ति दिइरहेका छन्। स्वतन्त्रताको महत्वः हामीले स्वतन्त्रता उपभोग गरिरहेका छौं त्यसैले हामी केवल आफ्नो कमजोरी सरकारलाई थोपरेर सरकारलाई गाली गरेर बिताउँछांै तर सोचौं त नागरिकका रूपमा हामिले आफ्नो कर्तव्य कति पालना गरेका छौं। हालै सोमालियामा कार्यरत रहँदा मसँगै काम गर्ने अर्को अफ्रिकी देशको साथि आफ्नो काम सकिएर घर फर्कँदा उसले आफ्नो देश फर्कदा असुरक्षित महसुस गरेर यूएनको कार्डपछि फर्काउने भनेर लिएर जान बाध्य भएका थिए यसवाट महसुस हुन्छ स्वतन्तताको महत्व। समाजमा मबाहेक अरू सबैले नियम पालना गर्नुपर्छ भन्ने मान्यता हावी हुँदै गर्दा दुर्गा प्रसाईंजस्ता अराजकता समाजमा पैलिरहेका छन्। एउटा उदाहरण हेरौं देशको कानुनको उल्लंघन गर्दै युवाहरू रुसी सेनामा भर्ना हुन जान्छन् र उनीहरूको निधन भयो भने हामि सरकारलाई नालायक भन्दै गाली गरेर आफ्नो शक्ति खेरा फालिरहेका छौं। हो, उनीहरू त्यस्तो जोखिमपूर्ण काममा जाने वातावरण कसरी बन्यो भन्ने एउटा छलफलको विषय होला तर हामीले सरकारलाई गाली गर्नुको साटो कसरी आप्रवासनलाई सुरक्षित बनाउन सकिन्छ भन्ने विषयमा छलफल गर्न सकिन्छ। कतार एअरलाइन्समा समस्याः केही समय पहिले म सोमालियाबाट कतार एयरवेजको जहाजमा नेपाल फर्किरहेको थिए सोमालियाबाट उडेको सो जहाज जिबुटीमा अन्य यात्रुहरू लिएर उड्ने बेलामा केही प्राविधिक समस्या आयो। प्राविधिकहरूले केही समय प्रयास गर्दा पनि सो समस्या समाधान हुन नसकेपछि सो बिमान त्यहीँ रोकिएर सबै यात्रुहरूलाई एकदिन त्यहीँकै होटलमा राखेर अर्कोदिन अन्य विमानमार्पत गन्तव्यमा पठायो। यो घटनापछि मलाई हाम्रो देशमा विमानमा समस्या आउँदा बन्ने हेडलाइनको याद आयो। हो, प्राविधिक समस्या सबै जहाजमा आउँछन् तर कतार एयरवेजको २२९ वटा जहाज भएकाले एउटा जहाजमा प्राविधिक समस्या आउँदा उसलाई खासै धेरै समस्या भएन तर हाम्रो नेपाल वायुसेवाका ३४ वटा जहाज भएकाले एउटा जहाजमा समस्या आउँदा करिब २५ प्रतिसत उडान प्रभावित बन्न पुग्छ। समस्या जहाजमा प्राविधिक समस्या आउनुभन्दा पनि जहाज उडाएर आम्दानी गरेर नाफा कमाउने उद्देश्य भएको संस्थामा विमान नहुनु र यसको व्यवस्थापनलाई आफ्नो राजनीतिक स्वार्थसंग जोड्नु हो। एनआरएनको खण्डीकरणः नेपालको छवि राम्रो बनाउन गठन भएको गैरआवासीय नेपाली (एनआरएन ) राजनीतिक खिचातानीको कारण विगतदेखि नै विवादित बन्दै आइरहेको थियो जुन कुराको क्लाइमेक्स गएको एनआरएन सम्मेलनमा देखियो जसले जतिसुकै सभ्य देशमा बस ेपनि हाम्रो नकारात्मक मानसिकता जाँदैन भन्ने कुरा देखिएको छ। एनआरएनको भूमिका विकसित देशमा प्रविधि स्वदेश ल्याउन सहयोग गर्दै नेपालको बिकासमा सहयोग गर्नुपर्नेमा धेरै एनआरएन हरूको समय नेपाललाई गाली गर्दैमा सकियको छ। यी त केही प्रतिनिधिमूलक घटनाहरू मात्र हुन् अहिले नेपालको बारेमा नकारात्मक कुरा यसरी पैलाइएको छ कि नेपालमा बिग्रन बाँकी केही पनि छैन। जसले गर्दा पुँजी र श्रमको पलायनको भयावह अवस्था सिर्जना भइरहेको छ। तसर्थ सबै जना मिलेर गलतलाई गलत भन्दै सकारात्मक कुराको पनि चर्चा गरौं। र, देशलाई थप जर्जर बन्नबाट जोगाऔं।"
साझा संकल्पले जनतामा आशा र भरोसा देला त ?,"काठमाडौं : नेकपा एमाले र माओवादीसहितको गठबन्धनले जनतामा राज्यप्रति आशा र भरोसा पैदा गर्ने भन्दै १३ बुँद्धे न्यूनतम नीतिगत प्राथमिकता र साझा संकल्पमा सार्वजनिक गरेका छन्। प्रधानमन्त्री पुष्पकमल दाहाल प्रचण्ड ले जनताको नयाँ आशा र भरोसा जगाउने कुराको कुनै विकल्पन नरहेको बताएका छन्। जनतालाई आशा र भरोसा जगाउने गरी डेलिभरीलाई दिन नसकेमा यो समीकरण र संकल्पको कुनै अर्थ रहँदैन। डेलिभरि भएन जनतामा आशा जगाउन नसकेकामा अझै देश अफ्ठ्यारो अवस्थामा जाने खतरा जाने देखिन्छ। पाँच दलको प्राथमिकता र संकल्पमा भ्रष्टाचारलाई जरैदेखि उधिन्नेदेखि अर्थतन्त्रमा व्यापक सुधारसम्मका कुरा छन्। सुशासन र सेवाप्रवाहलाई प्राथमिकतामा राखिएको पाँच दलको प्रतिबद्धताको कार्यान्वयन कति होला भने भविष्यले देखाउने छ। गठबन्धन परिवर्तनपिच्छे यस्ता न्यूनतम साझा कार्यक्रममा आउने गरेका छन् तर तिनीहरू कार्यक्रममा नै सीमित भइरहेका छन्। नयाँ सत्तारुढ पाँचै दलको सहमतिमा यो न्यूनतम नीतिगत प्राथमिकता र साझा संकल्प हो। हाल एमाले माअोवादीसहित राष्ट्रिय स्वतन्त्र पार्टी, जनता समाजवादी पार्टी, नेपाल र नेकपा(एकीकृत समाजवादी) पाँचदलीय गठबन्धनको सरकार छ। यो साझा संकल्पमा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्ड, एमाले अध्यक्ष केपी शर्मा ओली, एकीकृत समाजवादीका अध्यक्ष माधवकुमार नेपाल, रास्वपाका सभापति रवि लामिछाने र जसपाका अध्यक्ष उपेन्द्र यादवको हस्ताक्षर छ। साझा जुनसुकै कालखण्डमा भएका भ्रष्टाचारको अनुसन्धान गर्ने भएको छ। जो कोही भ्रष्टाचारीमाथि कानुनी कारबाही अगाडि बढाउने भ्रष्टाचारी एक दिन कानुनको कठघरामा पुग्नेछ भन्नेविश्वास नेपाली समाजमा स्थापित गराउने संकल्पमा उल्लेख छ। सबै भ्रष्ट, सबै निकम्माका रूपमा व्याप्त भावनालाई बदल्ने उल्लेख छ। बेइमानी गर्नेले कानुनी रूपमा सजाय पाउँछ भन्ने उदाहरण प्रस्तुत हुने गरी सार्वजनिक प्रशासन, न्यायालय र सम्बद्ध नियामक निकायहरूमा जवाफदेहिता सुनिश्चित गरिने दाबी गरिएको छ। लाइनमा रहेका सबैको पालो आउँछ भन्ने मान्यतालाई बल पुर्याउन, दिगो प्रणाली विकास गरी जनतामा राज्य प्रतिको भरोसा जगाउने न्यूनतम नीतिगत प्राथमिकता र साझा संकल्पमा छ। राष्ट्रिय परिचयपत्रलाई प्रचलनमा ल्याउने र फरकफरक कार्यालयमा नागरिकता लगायत कागजात पटकपटक बुझाउनु पर्ने झन्झटलाई हटाउन नागरिक एपलाई सुदृढ गरिने संकल्प पनि उनीहरूको छ। नागरिक एपमार्फत सबै प्रकारका सेवा उपलब्ध गराउने जनाइएको छ। सरकारी सेवाहरू तोकिएको समयमा उपलब्ध गराउन टाइम कार्ड प्रणाली लागू गर्ने घोषणा गरिएको छ। अख्तियार दुरुपयोग अनुसन्धान आयोगजस्ता नियामक निकायलाई कानुन, जनशक्ति, स्रोत र साधनसहित अधिकारसम्पन्न बनाई भ्रष्टाचार नियन्त्रण र सदाचारको प्रत्याभूति गर्ने प्रतिबद्धता पाँच दलको छ। शान्ति प्रक्रियाका बाँकी कामलाई टुंग्याउन तत्काल कानुनी प्रबन्ध गर्ने प्रतिबद्धता पनि उनीहरूको छ। पीडितलाई केन्द्रमा राखी तथ्यको आधारमा सत्य स्थापित गर्ने र सत्यको आधारमा न्याय, क्षतिपूर्ति, परिपूरण, माफी र मेलमिलापका माध्यमबाट द्वन्द्वसिर्जित पीडाको सम्बोधन गर्ने साझा संकल्प गरिएको छ। तराईमधेसलगायतका आन्दोलनका क्रममा अन्यायपूर्ण ढंगले बन्दी बनाइकाहरूलाई सरकार र आन्दोलनकारीहरूबीच भएका सम्झौताअनुरूप कानुनसम्मत ढंग रिहाइ गर्न पनि पाँच दल सहमत भएका छन्। नेपालको राष्ट्रियता, सार्वभौमसत्ता, भौगोलिक अखण्डता, स्वाधीनता, स्वतन्त्रता, स्वाभिमान र राष्ट्रिय हितको रक्षालाई केन्द्र बिन्दुमा राख्ने प्रतिबद्धता जनाइएको छ। लिम्पियाधुरा, लिपुलेक, कालापानी, सुस्तालगायतका नेपाली भूमि फिर्ता लिन प्रभावकारी कूटनीतिक प्रयास अगाडि बढाउने उनीहरूको साझा संकल्पमा छ। अर्थतन्त्रमा उत्पादनदेखि उपभोगसम्म र लगानीदेखि व्यापारसम्म देखिएको शिथिलता हटाउन नीतिगत सुधार गर्दै आर्थिक क्रियाकलापलाई तीव्रता दिने संकल्प गरिएको छ। विप्रेषण आप्रवाहलाई उत्पादनशील गतिविधिमा लगाउने र सेयर बजारलाई नीतिगत सुधारमार्फत चलायमान बनाउने साझा संकल्पमा उल्लेख छ। सुस्त कर्जा प्रवाह र पुँजीगत सार्वजनिक खर्चको न्यूनताजस्ता समस्याको समाधान गर्ने प्रतिबद्धता पनि उनीहरूको छ। खोलानदीका किनारमा उपयोगहीन रहेका बाँझो जग्गाको वैज्ञानिक भूउपयोग गर्ने उल्लेख छ। दुई वर्षभित्र सुकुम्बासी, मुक्त हलिया, मुक्त कमैया र अव्यवस्थित बसोबासीका समस्या समाधान गर्ने साझा संकल्पमा उल्लेख छ। जाजरकोट, रुकुम, बझाङलगायतका स्थानमा भूकम्प पछिको पुनर्निर्माण कार्य यथाशीघ्र सम्पन्न गरिने बताइएको छ। चुरेका संरक्षणमा जोड दिँदै वातावरण नबिग्रिने, विकास पनि नरोकिने विधि अपनाउने उल्लेख छ। विद्युत् उत्पादन विस्तारमार्फत आर्थिक वृद्धिदर बढाउने, विद्युतीकरणमार्फत आमनागरिकको जीवन सहज तुल्याउने, इन्धनमाथिको परनिर्भरता न्यून गर्ने, मुलुकको औद्योगीकरणमा टेवा पुर्याउने र नवीकरणीय ऊर्जाको प्रयोगमार्फत वातावरणमा सुधार ल्याउने प्रतिबद्धता पनि साझा संकल्पमा छ।"
विश्व निर्वाचनको ऐतिहासिक वर्ष,"काठमाडौं : यस वर्ष विश्व निर्वाचनको वर्ष हो। विश्वका अधिकांश ठूला राष्ट्रहरूमा यसै वर्ष निर्वाचन तोकिएको छ। यसले गर्दा पनि सन् २०२४ लाई लोकतन्त्रको सबैभन्दा ठूलो वर्ष र निर्वाचनको ऐतिहासिक वर्षको रूपमा लिइएको छ। विश्वका सबैभन्दा धेरै जनसंख्या भएका १० मध्ये आठ राष्ट्रमा यसै वर्ष निर्वाचन तोकिएको छ। अत्याधिक जनसंख्या भएका भारत, ब्राजिल, संयुक्त राज्य अमेरिका, इन्डोनेसिया, पाकिस्तान, रुस र मेक्सिकोमा यसै वर्ष निर्वाचन हुने तालिका छ। रुस, पाकिस्तान, इन्डोनेसिया र बंगलादेशमा भने निर्वाचन सम्पन्न भइसकेको छ। देशमा जारी युद्धका बाबजुद यस वर्ष युक्रेनमा पनि निर्वाचन हुने भनिए पनि हाल मार्सल कानुन लागू गरिएकाले निर्वाचन हुने निश्चित भइसकेको छैन। विश्वका झन्डै आधा जनसंख्याले यस वर्ष आफ्नो मताधिकार प्रयोग गर्दै छन्। बेलायत, संयुक्त राज्य अमेरिकादेखि रुस र युक्रेनसम्म, विश्वका करिव डेढ अर्बभन्दा बढी मानिसलाई चुनावी चहलपहल लागेको छ। कीर्तिमानी संख्यामा यस वर्ष विश्वका धेरै जनसंख्या राष्ट्रिय चुनावमा होमिँदैछन्। निर्वाचन परिणामहरूले २१औं शताब्दीको विश्वको प्रक्षेपण निर्धारण गर्न सहयोग पुर्याउने विश्वास गरिएको छ। कहाँकहाँ भइसके चुनाव ? रुस सत्तामा अझै ६ वर्ष टिक्ने रुसी राष्ट्रपति भ्लादिमिर पुटिनको दाउ अन्ततः पूरा भएको छ। रुसमा १५ देखि १७ मार्चसम्म सम्पन्न राष्ट्रपतीय निर्वाचनमा भारी मतान्तरका साथ उनी पाँचौंपटक राष्ट्रपतिमा विजयी भएका छन्। उनले झन्डै ८८ प्रतिशत मत ल्याएका थिए। कम्युनिस्ट उम्मेदवार निकोलाई खारिटोनोभ ४ प्रतिशतभन्दा पनि कम मतका साथ दोस्रो भए भने नवआगन्तुक भ्लादिस्लाव दाभान्कोभ तेस्रो भए। नतिजाअनुसार अब पुटिनले कम्तिमा सन् २०३० सम्म शासन गर्नेछन्। ७१ वर्षीय पुटिन सोभियत तानाशाह जोसेफ स्टालिनपछि रुसको सबैभन्दा लामो समय सेवा गर्ने नेता बन्नेछन्। ताइवान गत जनवरी १३ मा ताइवानको नयाँ राष्ट्रपतीय चुनाव सम्पन्न भएको थियो। डेमोक्रेटिक प्रोग्रेसिभ पार्टीका विलियम लाईले चीनको धम्कीबाट ताइवानलाई जोगाउने बाचा गर्दै विजय हासिल गरेका थिए। ताइवानको २८ वर्षको लोकतान्त्रिक इतिहासमा पहिलो पटक लगातार तीनवटा चुनावमा उनकै पार्टीले राष्ट्रपति पद जितेको हो। जितपछि ताइवानको सडकमा हजारौं उत्साही समर्थकहरूलाई सम्बोधन गर्दै लाईले आफ्नो जितलाई लोकतन्त्रको विजय भनेका थिए। फिनल्यान्ड फिनल्यान्डमा गत जनवरी २८ मा पहिलो चरण र गत फेब्रुअरी ११ मा दोस्रो चरणको राष्ट्रपतीय निर्वाचन भएको थियो। निर्वाचनमा राष्ट्रिय गठबन्धन पार्टीबाट एलेक्जेन्डर स्टबले आफ्ना प्रतिस्पर्धी ग्रिन पार्टीका पेक्का हाभिस्टोलाई पराजित गरेका थिए। निर्वाचनमा स्पष्ट बहुमत भने कसैले पाएनन्। स्टबले ५१६ प्रतिशत मत प्राप्त गरेकामा उनका प्रतिद्वन्द्वी हाभिस्टोले ४८४ प्रतिशत मत आफ्नो पोल्टामा पारे। फिनल्यान्ड नाटोमा सामेल भएयताको पहिलो चुनावमा स्टब देशको राष्ट्रपतिमा विजयी भएका हुन्। फिनल्यान्डमा विगत ४० वर्षको अवधिमा राष्ट्रपतिको अधिकार कटौती हुँदै गएको छ। तर, युक्रेनमा रुसको आक्रमणको प्रतिक्रियामा नाटोमा सामेल भएपछि देशको महत्व भने बढेको छ। बंगलादेश बंगलादेशमा गत जनवरी ८ मा भएको विवादास्पद चुनावमा चौथो कार्यकालका लागि निर्वाचित हुँदै बंगलादेशकी प्रधानमन्त्री शेख हसिनाले कीर्तिमान कायम गरेकी छन्। विपक्षी बंगलादेश नेसनल पार्टी (बीएनपी)का नेता र समर्थकहरूको सामूहिक गिरफ्तारीपछि नतिजा आएको थियो। जसका कारण पार्टीले चुनावमा धाँधली गरेको आरोप लगाइएको थियो। यतिबेला संयुक्त राज्य अमेरिकाले पनि चुनाव स्वतन्त्र र निष्पक्ष नभएको धारणा सार्वजनिक गरेको थियो। अमेरिकाको राज्य विभागले मतदानमा अनियमितता भएको भन्दै यसमा वासिङटन चिन्तित भएको र हिंसाको निन्दा गरेको जनाएको थियो। हसिनाको पार्टी अवामी लिग सन् २०१८ मा पुनः निर्वाचित हुँदा नै हिंसा र धाधलीले मात्र उनको भारी जित सम्भव भएको आरोप लागेको थियो। भुटान भुटानमा गत जनवरी ९ मा भएको संसदीय निर्वाचनमा पूर्वप्रधानमन्त्री छिरिङ तोब्गेको पिपुल्स डेमोक्रेटिक पार्टी (पीडीपी)ले सबैभन्दा बढी सिट जितेको थियो। सन् २००८ मा निरंकुश राजतन्त्रको अन्त्य भएर लोकतन्त्र स्थापना भएयता भुटानमा सम्पन्न यो चौथो निर्वाचन हो। कोमोरोस अफ्रिकाको पूर्वी तटीय हिन्द महासागरमा अवस्थित एउटा सानो टापु कोमोरोसमा गत जनवरी १४ मा निर्वाचन सम्पन्न भयो। निर्वाचनमा राष्ट्रपति अजाली असुमानी चौथो कार्यकालका लागि पुनः निर्वाचित भए। विवादित निर्वाचनमा विपक्षीले धोकाधडी गर्दै जितेको आरोप लगाएका थिए। पूर्वसैन्य अधिकारी एवं अफ्रिकी संघका वर्तमान अध्यक्षसमेत रहेका असुमानीले ६३ प्रतिशत मत प्राप्त गरका थिए। विपक्षीको बहिस्कारकाबीच सम्पन्न मतदानमा जनसंख्याको जम्मा १६ प्रतिशत मात्र मतदानमा सहभागी भएका थिए। टुभालु जम्मा ११ हजार दुई सय जनसंख्या रहेको टुभालुमा गत जनवरी २७ मा भएको निर्वाचमा पूर्वप्रधानमन्त्री सेभ पेनिउ निर्वाचित भए। त्यतिबेला ताइवान समर्थक नेता कौसिया नातनौ पेनिउसँग पराजित भएका थिए। त्यहाँको चुनावलाई ताइवान, चीन र अमेरिकाले नजिकबाट नियालेका थिए। त्यहाँको संसद् सबैभन्दा सानो रहेको र जम्मा १६ सिटका लागि प्रतिस्पर्धा भएको थियो। पाकिस्तान फेब्रुअरी ११ मा पाकिस्तानमा भएको निर्वाचनमा पूर्वप्रधानमन्त्री इमरान खानको पाकिस्तान तहरिक ए इन्साफ (पीटीआई) सम्बद्ध स्वतन्त्र उम्मेदवारहरू विजयी भएका थिए। १९ सदस्यीय मन्त्रिमण्डलको नेतृत्व पाकिस्तानी प्रधानमन्त्री सेहेबाज सरिफले गरेका छन्। अजरबैजान अजरबैजानका राष्ट्रपति इल्हाम अलीयेभले अर्को सात वर्षको कार्यकालको लागि जित हाँसिल गरेका छन्। ६१ वर्षीय यी तानाशाह दुई दशकभन्दा बढी समयदेखि सत्तामा छन्। अर्को वर्ष गरिने भनिएको चुनाव गत फेब्रुअरी ८ मै सम्पन्न भएको थियो। अजरबैजानको दुई प्रमुख विपक्षी दल मुसावट र पिपुल्स फ्रन्ट अफ अजरबैजानले मतदानमा भाग लिएनन्। इन्डोनेसिया इन्डोनेसियामा गत फेब्रुअरी १४ मा विश्वको सबैभन्दा ठूलो एक दिवसिय चुनाव आयोजना गर्यो। इन्डोनेसियाले झन्डै साढे दुई लाख उम्मेदवारहरूबाट राष्ट्रिय, प्रान्तीय र जिल्ला संसद्हरूमा गरी झन्डै २० हजार प्रतिनिधिहरूसहित राष्ट्रपति र उपराष्ट्रपति चयन गर्न निर्वाचन भएको हो। दक्षिण पूर्वी एसियाको सबैभन्दा बढी जनसंख्या भएको यस देशमा मतगणना जारी छ। बेलारुस रुसको कट्टर सहयोगी बेलारुसले सन् २०२० पछि गत फेब्रुअरी २५ मा चुनाव गरेको हो। राष्ट्रपतिको मतदानको नतिजालाई लिएर प्रदर्शन भड्किएपछि राष्ट्रपति अलक्जेन्डर लुकाशेन्कोले हजारौं विरोधीलाई देशबाट भगाए र कैयौंलाई कारागार पठाइयो। विपक्षी दलहरूप्रति प्रतिबन्ध लगाइएको थियो। डोमिनिकन गणतन्त्र फेब्रुअरी १८ मा नगरपालिकाको चुनाव सम्पन्न भएको यस क्यारिबियन राष्ट्रमा आगामी मे १९ मा राष्ट्रपति र कांग्रेसको चुनाव हुँदै छ। इरान इरानमा विधायिकाको चुनाव पहिलो चरणको लागि मार्च १ मा सुरु भइसकेको छ भने दोस्रो चरणका लागि मेमा राखिएको छ। सन् २०२० मा गठन भएको इरानको वर्तमान संसदमा कन्जरभेटिभको वर्चस्व छ। युक्रेन युक्रेनको संविधानअनुसार राष्ट्रपतिय चुनाव मार्च ३१ का लागि तय गरिएको थियो। जसले वर्तमान राष्ट्रपतिको कार्यकालको पाँचौं वर्षको मार्चको अन्तिम आइतबार चुनाव गराउने निर्देशन दिएको थियो। यद्यपि युक्रेनमा रुसी आक्रमणको प्रतिक्रिया स्वरुप २४ फेब्रुअरी २०२२ देखि युक्रेनी सरकारले मार्सल कनुन लागू गरेको छ। युक्रेनी कानुनले मार्सल कानुन लागू भएको बेला चुनाव गराउन अनुमति दिँदैन। गत वर्षको नोभेम्बरमा वर्तमान प्रधानमन्त्री भोलोडिमिर जेलेन्स्कीले यो चुनावका लागि सही समय नभएको बताएका थिए। पोर्चुगल पोर्चुगलले १६औं विधायिकाका लागि १० मार्चमा निर्वाचन गर्यो। विधानसभाका सबै २३० सिटका लागि निर्वाचन भएको थियो। एल साल्भाडोर मध्य अमेरिकी देश एल साल्भाडोरमा गत फेब्रुअरी ४ मा राष्ट्रपति, उपराष्ट्रपति र विधान सभाका सबै ६० प्रतिनिधिहरू चुन्न आम चुनाव भएको थियो। मार्च ३ मा भएको दोस्रो चरणको निर्वाचनमा मतदाताहरूले नगरपालिकाका सबै ४४ मेयर, नगर परिषद्हरू र एल साल्भाडोरका सबै २० प्रतिशत प्रतिनिधिलाई केन्द्रीय अमेरिकी संसद्मा निर्वाचित गरे। विश्वलाई दिशा निर्देश गर्ने शक्तिराष्ट्रका चुनाव विश्वमा एक शक्ति राष्ट्रको रूपमा उदाएको र विश्वकै सबैभन्दा बढी जनसंख्या भएको लोकतन्त्रिक मुलुक भारत आगामी महिना निर्वाचनमा जाँदै छ। त्यहाँको केन्द्रीय निर्वाचन आयोगले १८औं लोकसभा चुनाव १९ अप्रिलदेखि १ जुनसम्म गर्ने घोषणा गरेको हो। प्रधानमन्त्री नरेन्द्र मोदी र उनको हिन्दू राष्ट्रवादी भारतीय जनता पार्टी (बीजेपी) तेस्रो कार्यकालका लागि पनि निर्वाचित हुने आशामा छ। अन्य २८ दलको विपक्षी गठबन्धन भारतीय राष्ट्रिय विकास समावेशी गठबन्धनले मोदीको प्रयासलाई विफल पार्न प्रयास गरे पनि गाह्रो छ। प्रधानमन्त्री मोदीले सन् २०१४ मा पदभार ग्रहण गरेपछि भारत १०औं ठूलो अर्थतन्त्रबाट पाँचौं स्थानमा पुगेको छ। मोदीको शक्तिखेल यतिमा सिमित छैन। गत अगस्टमा रुस, अमेरिका र चीनपछि चन्द्रमामा मानवरहित यान अवतरण गर्ने भारत चौथो राष्ट्र बनेको छ। सन् २०४० सम्ममा चन्द्रमामा मानिस पठाउने भारतको योजना छ। निर्वाचनसम्बन्धी केही तथ्य संयुक्त राज्य अमेरिका मतदाता सहभागितामा १७२ देशमध्ये १३९औं स्थानमा छ। सन् १८९२ मा भएको मतदानमा पहिलो पटक मेसिन प्रयोग भएको थियो। अस्पतालमा जन्मिएका पहिलो राष्ट्रपति जिमी कार्टर थिए। जर्ज वासिंगटन एकमात्र राष्ट्रपति थिए जसले कुनै पनि राजनीतिक दलको प्रतिनिधित्व गरेका थिएनन्। रोनाल्ड रेगन ६९ वर्षको उमेरमा अमेरिकी राष्ट्रपतिमा निर्वाचित हुने सबैभन्दा वृद्ध व्यक्ति हुन्। अमेरिकाको सबैभन्दा अग्लो राष्ट्रपति अब्राहम लिंकन ६ फिट ४ इन्च (१९ मिटर)का थिए। पहिलो बायाँ हाते राष्ट्रपति जेम्स गारफिल्ड, २०औं राष्ट्रपति थिए। फ्रान्स र स्विडेनका मानिसले चुनाव अगाडि मतदाता सूचीमा नाम दर्ता गर्ने चिन्ता लिनु पर्दैन। किनभने त्यहाँको सरकारले मतदाता योग्य भएपछि स्वत दर्ता गरिदिन्छ। सन् १९८८ देखि ब्राजिलका नागिरकले १६ वर्षको उमेरमै मतदान गर्ने अधिकार पाएका हुन्। अन्तर्राष्ट्रिय अन्तरिक्ष स्टेसनमा सवार अमेरिकी अन्तरिक्ष यात्रीहरूले सन् १९९७ यता भोट हाल्न पाएका छन्। अमेरिकामा मतदाताहरू मंगलबार मतदानमा जान रुचाउने भए पनि बाँकी विश्वले आइतबार भोट हाल्न सुरक्षित ठान्छन्। विश्वको सर्वाधिक शक्तिशाली राष्ट्र संयुक्त राज्य अमेरिकाले पनि आगामी नोभेम्बर ५ मा ६०औं अमेरिकी राष्ट्रपति चुनावको लागि तयारी गरिरहेको छ। डोनाल्ड ट्रम्पले जो बाइडेनविरुद्ध पुनः प्रतिस्पर्धा गर्नेछन्। वर्तमान राष्ट्रपति जो बाइडेन डेमोक्रेटिक पार्टीको तर्फबाट र उनका पूर्ववर्ती डोनाल्ड ट्रम्प रिपब्लिकन पार्टीका तर्फबाट लगातार दोस्रोपटक चुनावमा भिँड्दैछन्। यदि ट्रम्पले जिते भने एक कार्यकालको अन्तरमा लगातार दुई कार्यकाल सेवा गर्ने उनी दोस्रो राष्ट्रपति बन्नेछन्। पहिलो ग्रोभर क्लिभल्यान्ड रहेका थिए। क्लिभल्यान्डले संयुक्त राज्यको २२औं र २४औं राष्ट्रपतिको रूपमा सेवा गरेका थिए। ७७ वर्षीय ट्रम्प चार आपराधिक मुद्दाहरूमा प्रतिवादी छन्। ८१ वर्षीय बाइडेन अमेरिकी इतिहासमा सबैभन्दा वृद्ध राष्ट्रपति हुन्। बाइडेन अर्को कार्यकालको अन्त्यमा ८६ वर्षको हुनेछन्। शंकास्पद मतदातालाई विश्वको सबैभन्दा महत्वपूर्ण काममा आफू शारीरिक र मानसिक रुपमा सक्षम छु भनेर आश्वस्त पार्ने काम उनले गरिरहेका छन्। यद्यपि दुवै दलका मतदाता उनको आप्रवासन र मुद्रास्फीतिको ह््यान्डलिङबाट असन्तुष्ट छन्। गाजामा हमासविरुद्ध इजरायलको युद्ध रोक्न थप काम नगरेकोमा पनि केही मानिस उनीसँग आक्रोशित छन्। युरोपेली संसदको चुनाव ६ देखि ९ जुनमा हुने तय भएको छ। यो सन् १९७९ मा सम्पन्न पहिलो प्रत्यक्ष निर्वाचनपछि यो दसौं संसदीय चुनाव हो। ब्रेक्सिटपछि पहिलो युरोपेली संसदीय चुनाव हो। मेक्सिकोमा पहिलो महिला राष्ट्रपति हुने दौडमा छन्। राजधानीको एक वामपन्थी पूर्व मेयर र एक आदिवासी व्यवसायी महिला, यी दुवै देशको पहिलो महिला राष्ट्रपति बनेर यही जुनमा इतिहास रच्ने दौडधुपमा छन्। मेक्सिको सिटीका पूर्वमेयर क्लाउडिया शेनबाउम निवर्तमान राष्ट्रपति एन्ड्रेस म्यानुएल लोपेज ओब्राडोरको मोरेना पार्टीको तर्फबाट उम्मेदबार छिन्। उनको प्रतिद्वन्द्वी छोचिल्ट गल्भेज विपक्षी गठबन्धन ब्रोड फ्रन्टबाट प्रतिनिधित्व गर्ने भएकी छन्। प्रारम्भिक मतगणनाले शेनबाउमले बलियो अग्रता पाएको देखाउँछ। कुन महिना कहाँ चुनाव त्यसैगरी मे महिनामा पानामा र लिथुवानिया, जुनमा बेल्जियम, मेक्सिको, आइसल्यान्ड, जुलाईमा रुवान्डा, सेप्टेम्बरमा अष्ट्रिया, क्रोयसिया, अक्टोबरमा मोजाम्बिक, नोभेम्बरमा ट्युनिसिया र डिसेम्बरमा दक्षिणी सुडान, अल्जेरिया, गानालगायतका देशमा निर्वाचन हुने तालिका छ। बेलायतले तोकेको छैन तिथि आगामी वर्षको जनवरीसम्म पर्खन सक्ने कानुनी अधिकार हुँदाहुँदै बेलायतका प्रधानमन्त्री ऋषि सुनकले बेलायतको अर्को आम निर्वाचन सन् २०२४ मा नै गर्न सुझाएका छन्। प्रधानमन्त्री सुनकले आगामी मे २ तारिखमा स्थानीय निर्वाचन भएकै दिन आमनिर्वाचन गराउन भने अस्विकार गरेका छन्। यसले यही बसन्तमा मतदान नहुने स्पष्ट संकेत गर्छ। त्यसैगरी यसै वर्ष चुनाव गर्ने तर मिति नतोक्नेमा दक्षिण अफ्रिका, सेनेगल, नामिबिया, टोगो, श्रीलंका, भेनेज्युयला, स्लोभाकिया छन्। स्वतन्त्र र निष्पक्ष चुनावमा ह्रास यस वर्ष थुप्रै देशहरू निर्वाचनमा जाने भए पनि धेरै चुनावहरू स्वतन्त्र र निष्पक्ष हुँदैनन्। यसले निश्चय पनि नयाँ बन्ने सरकारहरूमा अर्थपूर्ण प्रभाव पार्छ। सन् २०२३ मा लगातार १८ औं वर्षमा विश्वव्यापी स्वतन्त्रतामा गिरावट आएको एक अध्ययनले देखाएको छ। संयुक्त राज्य अमेरिकामा अवस्थित संस्था फ्रिडम हाउसको वार्षिक प्रतिवेदनमा उल्लेख भए अनुसार ५२ देशमा राजनीतिक अधिकार र नागरिक स्वतन्त्रता घटेको र २१ देशमा मात्र सुधार भएको पाइयो। गत फेब्रुअरी महिनाको सुरुमा एल साल्भाडोरमा भएको निर्वाचनमा राष्ट्रपति नाइब बुकेले विजयी भए। विजयी भाषणमा बोल्दै उनले आफूले पाएको मतको संख्याले विश्वको समग्र लोकतान्त्रिक इतिहासमै किर्तिमान कायम गरेको दाबी गरेका थिए। चुनावी कानुनहरूको व्यापक हेरफेर गरेर मात्र उनको विजय सम्भव भएको थियो। बुकेलेले दोस्रो कार्यकाल सुरु गरे यता एल साल्भाडोरको स्वतन्त्रता खतरामा पर्दै आएको छ। बुकेलेले आपतकालीन अवस्थाको घोषणा गर्दा ६५ हजारभन्दा बढी मानिस मनोमानी ढंगमा नजरबन्दमा पारिएका छन्। मतदानको अघिल्लो दिन चुनावी कानुनहरू परिवर्तन गर्नु चुनावी हेरफेरका रणनीतिमध्येको एक हो। एल साल्भाडोर र जिम्बाब्बे जस्ता देशहरूमा मतदानको नतिजामा ब्यापक हेरफेर हुनु भनेको त्यहाँको राजनीतिक अधिकार क्षय हुँदै गएको भन्ने बुझ्न सकिन्छ। हालै सम्पन्न रुसी निर्वाचनमा पुन पुटिनले भारी मतले जिते। तर संयुक्त राज्य अमेरिका, जर्मनी, बेलायत र अन्य राष्ट्रहरूले राजनीतिक विपक्षीहरूको कैद र सेन्सरका कारण मतदान स्वतन्त्र र निष्पक्ष नभएको प्रतिक्रिया दिएका छन्। चुनौतिकाबीच पनि आशाका किरण गत वर्ष भएका निर्वाचनहरूमा धेरै चुनौतिहरूका बाबजुत केही आशाका किरण भने पलाएको देखिन्छ। संसारका हरेक देश र क्षेत्रहरूमा, स्वतन्त्रदेखि सबैभन्दा दमनकारीसम्म, मानवअधिकार रक्षकहरू, पत्रकारहरू, कार्यकर्ताहरू र आम मतदाताहरू स्वतन्त्रताको रक्षा र विस्तारका लागि अथक प्रयास गरिरहेका छन्। लाइबेरियाको प्रतिस्पर्धात्मक, स्वतन्त्र एवं व्यवस्थित आमनिर्वाचनले पश्चिमी अफ्रिकाको लागि लोकतान्त्रिक आशाको क्षणलाई जगाएको छ। उक्त क्षेत्रमा सेनाद्वारा कू गरिएको छ। सन् २०२३ मा सबैभन्दा धेरै अंकले सुधार भएको फिजीले सन् २०२२ को उत्तरार्धमा चुनाव पछि सत्ताको शान्तिपूर्ण हस्तान्तरण गर्यो। एस्टोनिया र लाटभियामा समलिंगी विवाह र नागरिक संघलाई मान्यता दिइयो। (एजेन्सीको सहयोगमा)"
प्रकोपले बदलियो खेती प्रणाली,"टीकापुर : जलवायु परिवर्तनका कारण हुने प्राकृतिक प्रकोपले सधैं विनाश मात्रै गर्दैन। प्राकृतिक प्रकोपले कहिलेकाहीँ सहजता पनि प्रदान गर्छ भन्ने उदाहरण हो, कैलालीको भजनी नगरपालिकामा लगाइएको चैते धान खेती। जलवायु परिवर्तन तथा वन विनाश जस्ता कारणले बर्सेनि प्राकृतिक प्रकोपबाट डुबानमा पर्दै आएको भारतीय सीमावर्ती भजनी नगरपालिकाको डुबान क्षेत्रको खेती प्रणाली नै बदलिएको छ। दशक अघिसम्म उखरमाउलो चैत र वैशाख महिनाको गर्मीमा प्रायः बाँझो रहने भजनीका फाँटमा यतिबेला चैते धान खेती लहराइ रहेको छ। यहाँका किसानले बाढीबाट बर्सेनि प्रभावित हुन थालेपछि खेती प्रणाली नै बदलेका छन्। वर्षायाममा बाढी आएर बाँझो रहने जमिनमा उनीहरू तोरी रोप्छन्। फागुन महिनामा तोरी निकालेपछि ती फाँटहरूमा चैते धान खेती लगाउँछन्। यहाँका किसान गर्मी सहन सक्ने, बाढीको प्रकोपले असर नगर्ने, चिउरा आदि बनाउनका लागि सहजै बिक्री गर्न सकिने चैते धान खेती लगाउन थालेका छन्। किसानले सिँचाइको सामान्य सुविधामा नै खेतबारीमा फागुन अन्तिममा लगाएर असारमा भिœयाउन मिल्ने चैते धान लगाउन थालेका हुन्। पालिका भएर बग्ने मोहना नदी, पथरैया, काँढा र कान्द्रालगायतका साना ठूला नदीहरूले बाढीको उच्च जोखिममा रहेको वडा नं ३ र ८ का अधिकांश किसान यतिबेला चैते धान लगाइ रहेका छन्। भजनी नगरपालिका८ का किसन चौधरीले वर्षायाममा लगातार बाढी आउन थालेपछि खेती प्रणाली नै परिवर्तन गरेर विगत ११ वर्षदेखि चैते धान खेती गर्दै आएको बताए। उनले भने, हाम्रो वडाभरि नै चैते धान खेती लगाउने किसान बढ्दै गइरहेका छन्, हामीले खेती प्रणाली नै परिवर्तन गरेका छौं। भजनीकै वडा नं ३ का पवित्रा चौधरीको परिवारसमेत विगत छ वर्षदेखि चैते धानखेती गर्दै आइरहेका छन्। ९ जनाको संयुक्त परिवार कृषि उत्पादनकै भरमा चलाउँदै आएको बताउने पवित्राले अन्य किसानको जग्गामा समेत चैते धानखेती लगाउँदै आएकी छन्। कैलालीमा अत्याधिक डुबान हुने क्षेत्रका रूपमा रहेको उनको खेतमा बाढीका कारण फल्नै आँटेको फाँटमा बालुवा थुप्रिन्छ। कहिले भिœयाउने समयमा सोत्तर पार्छ। डुबानको यही समस्याबाट गुज्रिरहेको पवित्राको परिवारका लागि अहिले चैते धान खेती मुख्य आम्दानीको स्रोत बनेको छ। पवित्राले भनिन्, वर्षामा लगाउँदा बाढीले लगानीसमेत उठ्दैन, गहुँ लगाउँदा जंगली जनावरले खाइदिन्छ, त्यही भएर फागुनमा चैते धान लगाउने गरेका छौं। बाढीले वर्षे धानखेतीमा बर्सेनि क्षति पुग्न थालेपछि वैकल्पिक खेतीका रूपमा चैते धान गरिरहेका किसानहरू स्थानीय सरकार, प्रदेश सरकारले चैते धान खेतीमा सहयोग गर्न थालेपछि व्यावसायिक रूपमै चैते धानखेती गर्न थालेका हुन्। भजनी नगरपालिका८ का किसान प्रमोद सुनारले सिँचाइ, मलखाद, बीउमा पालिका र कृषि ज्ञान केन्द्रले सहयोग गर्न थालेपछि किसानको आकर्षण बढ्दै गएको बताए। पानी तान्नका लागि लागि डिजल चाहियो, मलखाद पनि बेमौसम भएको हुनाले नपाइने समस्या हुन्थ्यो, सुनारले भने, सबै ठाउँमा विद्युत् पनि पुगेको छ, सिँचाइका लागि मोटर, मलखाद्य र बीउमा ज्ञान केन्द्रले सहयोग गरेपछि यहाँका अधिकांश किसान चैतेधान खेती लगाइरहेका छन्। भजनी नगरपालिकाका कृषि अधिकृत सुशोधन अधिकारीका अनुसार पालिकाका वडा नं ३, ६ र ८ को झन्डै १ हजार बढी हेक्टर जमिनमा चैते धान खेती भइरहेको छ। डुबान क्षेत्र भएकाले पनि चैते धान खेती गर्ने किसान बढिरहेका छन्, प्रधानमन्त्री आधुनिक कृषि परियोजना, सुदूरपश्चिम प्रदेशको कृषि ज्ञान केन्द्र कैलालीले समेत चैते धान खेती प्रवद्र्धनका लागि कार्यक्रम गरिरहेका छन्, कृषि अधिकृत अधिकारीले भने, यहाँको माटोमा समेत चैते धानखेती राम्रो हुँदै गइरहेको हुनाले पालिकाले समेत प्राविधिक सहयोग गर्दै आइरहेको छ। भजनी नगरपालिकामा झन्डै ११ हजार हेक्टर कृषियोग्य जमिन छ। पालिकाका अनुसार वर्षायाममा झन्डै ३ हजार जमिन बाढीको समस्याका कारण बाँझो रहन्छ। कृषि अधिकृत अधिकारीले भने, अन्य वडामा पनि चैते धान खेती हुँदै आएकोमा वडा नं ३ र ८ लाई चैते धान खेती जोनकै रूपमा खेती विस्तार भइरहेको छ। पालिकाका नगर प्रमुख केबल चौधरीले चैते धान खेती विस्तारका लागि नेपाल विद्युत् प्राधिकरणसँग विद्युतीय पोल र तार विस्तारका लागि झन्डै २ करोड रुपैयाँको सम्झौता प्रक्रिया बढाइएको बताए। बाढी प्रभावित क्षेत्रमा पर्याप्त मात्रामा चैते धान खेती बिस्तारका लागि सिँचाइ सुधिवा पुयाउन हामीले विद्युत् प्राधिकरणसँग सम्झौता प्रक्रिया अगाडि बढाएका छौं, नगर प्रमुख चौधरीले भने, चैते धान खेतीलाई वर्षे खेतीकै रूपमा विकास गर्ने पालिकाको योजना छ। ज्ञान केन्द्र कैलालीका अनुसार बाढीबाट डुबानमा जोखिममा परेका भजनी नगरपालिकासहित कैलालीमा टीकापुर, घोडाघोडी नगरपालिका, जानकी, जोशीपुर, बर्दगोरिया र कैलारी गाउँपालिकामा चैते धान खेती हुँदै आएको छ। सिँचाइको सुविधा भएका किसानले तोरी निकालेपछि लगाउने हुनाले किसानका लागि चैते धान खेती अतिरिक्त आम्दानीको स्रोत बनेको ज्ञान केन्द्र कैलालीका कृषि प्रसार अधिकृत रामनारायण चौधरीले बताए। कृषि ज्ञान केन्द्रका अनुसार कैलालीमा १ हजार १ शय हेक्टर जमिनमा चैते धान खेती हुँदै आएको छ भने ५ हजार ७ सय २० टन चैते धान उत्पादन हुँदै आएको छ। जलवायु तथा विपद् विज्ञ डाक्टर धरमराज उप्रेती विपद्ले अवसर पनि सिर्जना गर्छ भन्ने उदाहरण चैते धान खेती भएको बताउँछन्। हरेक वर्ष बाढीले धान बगाउने, किसानले दुःख पाउने हुनाले चैते धान खेतीमा किसानका आकर्षण बढेको हो, डाक्टर उप्रेतीले भने ।"
ठगीको नयाँ तरिका : अन्तःशुल्क स्टिकर टुक्र्याएर दोब्बर प्रयोग,"सिरहा : मदिरा उद्योगले अन्तः शुल्क छली गरेका घटना त बेलाबेला सार्वजनिक भइरहेकै हुन्छन्। सिरहाको शारदा डिस्टिलरी प्रालिले भने ठगी को नयाँ तरिका अपनाएको घटना सार्वजनिक भएको छ। गोलबजार नगरपालिका९ सिरहामा रहेको प्रालिले अन्तःशुल्कको स्टिकर टुक्र्याएर मदिराका बोतलमा टाँस्दै वार्षिक करोडौं रकम राजस्व छली गरिरहेको छ। प्रालिले उत्पादन गर्ने मदिराको बोतलहरूमा एउटा स्टिकरलाई दुई टुक्रा गरी प्रयोग गरेको पाइएको छ। स्टिकरलाई टुक्रा पारेर दिनहुँ लाखौं रुपैयाँ राजस्व छली गरेको पाइएको हो। यसमा आन्तरिक राजस्व कार्यालय लहानको कर्मचारीको समेत मिलेमतो रहेको आशंका छ। गत आइतबार उद्योगले उत्पादन गरेको मदिरा सिरहा नगरपालिका१५ माडरस्थित आशिष जेनेरल स्टोरलाई बिक्री गरेको थियो। त्यहाँ पठाइएका मदिरा बोतलमा अन्तःशुल्कको स्टिकर टुक्रा गरी प्रयोग गरेको भेटिएका छन्। घटना बाहिरिएपछि राजस्व कार्यालयले छानबिन थालेको छ। जेनेरल स्टोर सिल गरेका छन्। उद्योगले उत्पादन गरेका सबै ब्रान्डका ३२ सय कार्टुन मदिरा बरामद गरेका छन्। जेनेरल स्टोरबाट ३२ सय कार्टुन मदिरा बरामद गरेका छौं। ती कार्टुनलाई खोलेर प्रत्येक बोतलको स्टिकर चेकजाँच गरिरहेका छौँ, आन्तरिक राजस्व कार्यालय लहानका प्रमुख पुण्य रिजालले भने, धेरै कार्टुनमा ५ देखि २५ वटा बोतलहरू अन्तःशुल्कको स्टिकर टुक्रा पारेर लगाएको भेटिएको छ। यो उद्योगबाटै भएको हो कि बाटोमा हामी छानबिन गर्दै छौं। उद्योगका मालिक प्रमोद गोयन्का र जेनेरल स्टोरका साहुजीलाई बयानका लागि पत्र काटेको उनले जानकारी दिए। थप अनुसन्धान भइरहेको उनले सुनाए। दोषी देखिएका सबैलाई कारबाही गरिने रिजालले बताए। यसरी बाहिरियो घटना आइतबार बिहान दुइटा ट्रकमा उद्योगले उत्पादन गरेका मदिरा खरिद गरेका व्यवसायीलाई पठाइरहेका थिए। त्यही ट्रकलाई पछ्याउँदै सञ्चारकर्मी विनय यादवले इलाका प्रहरी कार्यालय विष्णुपुर पुगे। प्रहरीलाई यसमा राजस्व छलीको मदिरा गइरहेको जानकारी दियो। प्रहरीले गाडी रोक्यो। एउटा कार्टुनबाट मदिराको बोतल निकालेर जेकजाँच गर्दा अन्तःशुल्कको स्टिकर टुक्रा गरी प्रयोग गरिएको पाइएको थियो। तर, प्रहरीले गाडीलाई रोकेनन्। ट्रक रोकेका प्रहरीलाई फोन आएपछि उनी गाडी छाडे। मदिराको ट्रक प्रहरी पोस्ट चोहर्वा, विष्णुपुर, जिल्ला प्रहरी कार्यालय सिरहा, खिरौना पार गर्दै आशिष जेनेरल स्टोरमा अनलोड गरेका थिए। राजस्व कार्यालयका प्रमुख रिजाललाई सञ्चारकर्मीले जानकारी दिएपछि धेरै बेरपछि राजस्व कार्यालयको कर्मचारी त्यहाँ पुगेका थिए। मदिरा चेकजाँच गर्दा घटना बाहिरिएको थियो। यो उद्योगले दिनहुँ २०२५ ट्रक मदिरा बाहिर पठाउने गरेको स्थानीय एक व्यवसायीले सुनाए। राजस्व छलीको घटनामा प्रहरी प्रशासनको पनि मिलोमतो रहेको घटनाले देखाएको उनले सुनाए। समयसमयमा कर्मचारी उद्योगमा आउँदा पनि चेकजाँच नगरेको ती व्यवसायीको दाबी छ। पछिल्लो समय राजस्व छलीबारे भेटिएको यो तथ्य उदाहरण मात्र हो । सिरहा जिल्लास्थित शारदा डिस्टिलरीलगायतका उद्योगबाट दैनिक रूपमा यसैगरी एउटा स्टिकरलाई दुईतीन टुक्रा पारी राजस्व छली हुँदै आएको छ । स्थानीय प्रशासन र नियमनकारी निकायको मिलेमतोमा राजस्व छली भइरहेको आरोप लाग्दै आए पनि सरकारी निकायले त्यसलाई अस्वीकार गर्दै आएको छ । जिल्ला प्रहरी कार्यालय सिरहाका प्रवक्ता तथा डिएसपी रवीन्द्रराज पाण्डेका अनुसार प्रहरी तस्करी संग्लन छैन। यस घटनाको अनुसन्धानमा प्रहरीले साथ दिएको उनले बताए। उद्योगीलाई बचाउने चलखेल हुने शंका ट्रकमा लोड गरिएका मदिरा व्यवसायीको गोदाममा नपुग्दै बीचबाटोमै चेकजाँच गर्दा अन्तःशुल्कको स्टिकर टुक्रा गरी बोतलमा लगाइएको छ। तर, पनि उद्योगी यसमा संग्लन नरहेको देखाउन राजस्व कार्यालय लागेको देखिन्छ। उद्योगमा भएका मदिरा चेकजाँच गर्दा तत्काल त्रुटि नदेखिएको कार्यालय प्रमुख रिजालको भनाइ छ। उद्योगमा त्यस्तो गडबड देखिएन। हामी छानबिनमै छौं, उनले भने, छानबिन कहिले टुंगो लाग्ने अहिले भन्न सकिँदैन। कर्मचारीको संग्लनता नखुलोस भनेर उद्योगबाट यस्तो नभएको देखाउनमा छानबिनकर्ता व्यस्त रहेको मिर्चैयाका एक व्यवापारीको भनाइ छ। उनका अनुसार पहिले उद्योगमै कर्मचारीको उपस्थितिमा राजस्वको स्टिकर लगाउने काम हुन्थ्यो। आजकल उद्योगीलाई स्टिकर दिएको छ। कर्मचारी अभावले उद्योगीलाई स्टिकर लगाउन दिएको कार्यालय प्रमुख रिजालको भनाइ छ। सीमामा गोदाम, भारततिर तस्करी भारतको बिहार राज्यमा मदिरा प्रतिबन्ध भएदेखि नेपालका दशगजा क्षेत्रमा थुप्रिन थालेका छन्। हजारौं पसल खुलेका छन्। उनीहरूको मुख्य ग्राहक नै भारतीय हुने गरेको छ। सिरहाको माडरदेखि भगवानपुर गाउँपालिकाको ठाढीसम्म सैयौं पसलहरू खुलेका छन्। मदिरा पसल फस्टाएको छ। यहाँ दिनहुँ हजारांै भारतीयहरू आउँछन् मदिरा सेवन गर्छन्, ठाढीका स्थानीय कन्हैया भट्टले भने, यसले सीमा क्षेत्रमा व्यवपार बढाए पनि सामाजिक रूपमा नराम्रो असर पारेको छ। तर, प्रहरी प्रशासनले कडाइ गरिरहेको छैन। सेवनकर्ताले होहल्ला मचाउँदा झैझगडा हुने गरेको उनले बताए। भट्टका अनुसार यहाँबाट दिनहुँ भारतीय गाउँगाउँमा मदिरा तस्करी हुने गरेको छ। तस्करी यहाँका व्यापारी, प्रहरीप्रशासनको संग्लनतामा भइरहेको उनको आरोप छ। तस्करहरूले नेपालका सीमा जोडिएका भारतीय गाउँगाउँमा मदिरा पुयाउने गरेका छन्। नेपालमा ५० देखि १०० रुपैयाँमा पाइने मदिरा भारतीय गाउँमा पुग्दा २०० सय देखि ३०० भारु रुपैयाँ बिक्री हुने गरेको छ। मदिरा तस्करीमा खुला रूपले धन्धा चलिरहेको छ। प्रहरी मुकदर्शक बनेको छ, अर्को स्थानीय रमेश यादवले भने, सीमा क्षेत्रमा सेवनकर्ता नै रहेको ठाउँमा पसल र मदिरा गोदाम छन्। यहाँ खपत हुनेभन्दा बढी राखेको छ। जान्छ कहाँ मदिरा ? नेपालबाट भारत मदिरा र उताबाट लागुऔषध नेपाल भित्रिने गरेको उनले सुनाए।"
गृहमन्त्रीको राजीनामा माग्दै मसाल जुलुस : नेविसंघ र प्रहरीबीच झडप,"काठमाडौं : नेपाल विद्यार्थी संघ (नेविसंघ)ले निकालेको मसाल जुलुसमा प्रहरीले हस्तक्षेप गरेको छ। बिहीबार साँझ नेविसंघ शंकरदेव क्याम्पस इकाई समितिले सरकारविरुद्ध मसाल जुलुस निकालेको हो। उनीहरुले गृहमन्त्री रवि लामिछानेको राजीनामा माग गर्दै प्रदर्शनमा उत्रिएका नेविसंघ र प्रहरीबीच झडप भएको छ। राँके जुलुस प्रदर्शन गर्दै उनीहरुले सहकारी पिडितलाई न्याय दे, गृहमन्त्री राजीनामा दे लगाएका नारा लगाएका थिए। नेविसंघले सहकारी प्रकरणमा मुछिएकालाई गृहमन्त्री बनाएको र अनुसन्धान प्रभावित हुने भएकाले बर्खास्त गर्न माग गर्दै आएको छ।"
एमाले अध्यक्ष ओली भेट्न बालकोट किन पुगे विप्लव ?,"काठमाडौं : नेकपाका महासचिव नेत्र विक्रम चन्द 'विप्लव' आज साँझ नेकपा एमालेका अध्यक्ष केपी शर्मा ओलीसँग छलफल गर्न बालकोट पुगेका छन्। नेकपाका प्रवक्ता खड्गबहादुर विश्वकर्मा 'प्रकाण्ड'लाई लिएर विप्लव ओली निवास पुगेका हुन्। विप्लव माओवादी केन्द्र, एकीकृत समाजवादी, जसपा र नेकपा सहभागी रहेको समाजवादी मोर्चाको संयोजक हुन्। उनी गत फाल्गुण ६ संयोजक चयन भएका हुन्। नेकपा एमालेलाई समाजवादी मोर्चामा सहभागी बनाउने, संक्रमणकालीन न्याय लगायतका समसामयिक राजनीतिक विषयमा छलफल गर्न उनी गएका हुन्। चारचार महिनामा आलोपालो नेतृत्व सम्हाल्ने सहमति अनुसार यसअघि एकीकृत समाजवादीका अध्यक्ष माधवकुमार नेपालले सम्हालेका मोर्चाको संयोजक थिए। नयाँ सत्ता समिकरण बनेसँग वामपन्थीको एकता गर्नुपर्ने भन्दै दलहरुबीच छलफल चलिरहेको छ। जिल्ला अदालत काठमाडौंले नेपाल कम्युनिष्ट पार्टीका महासचिव नेत्रविक्रम चन्द (विप्लव) सहितका नेताहरुमाथि राज्यविरुद्धको कसुरमा पक्राउ पूर्जी जारी गरेको छ। राज्यविरुद्धको कसुरमा जिल्ला अदालत काठमाडौंले उनीहरुलाई गत मंसिरमा ३५ दिनभित्र अदालतमा उपस्थित हुनु सूचना जारी गरेको हो। अदालतले विसं २०८० मङ्सिर १० गतेको आदेशअनुसार मुलुकी फौजदारी कार्यविधिसंहिता २०७४ को ५८ (१३) बमोजिम ३५ दिनको पक्राउ पुर्जी जारी गरेको थियो। विसं २०७६ असोज ९ गते निजहरुमाथि राज्यविरुद्धको मुद्दा दायर भएको थियो। निजहरुले सङ्घीय एकाइबीच तथा विभिन्न जातजाति वा सम्प्रदायबीचको सम्बन्धमा खलल पारेर राज्यविरुद्ध कसुर गरेको अभियोग लगाइएको छ। उक्त प्रकरणमा राज्यका सहमतिलाई कानुनको अंग बनाएर समस्याहरुलाई समाधान गर्न मद्दत गर्नुपर्ने अदालतले नै गैर कानुनी कदम चाल्नु भनेको देशमा शान्ति भाड्न अदालत र न्यायाधीश नै सक्रिय बनेको त होइन भन्ने आशंका पैदा भएको विप्लवले गरेका छन्। शान्तिपूर्ण राजनीतिमा ल्याउन तत्कालीन प्रधानमन्त्री केपी शर्मा ओली र नेकपा विप्लव समूहका महासचिव नेत्रविक्रम चन्द विप्लवको उपस्थितिमा दुबै पक्षले हस्ताक्षर गरेका थिए। तत्कालीन सरकारले गृहमन्त्री रामबहादुर थापा र परराष्ट्र सल्लाहकार राजन भट्टराईको संयोजकत्वमा र विप्लव समूहले खड्ग बहादुर विश्वकर्मा प्रकाण्ड र उदयबहादुर चलाउने दीपक सम्मिलित वार्ता टोली बनाएको थियो । दुवै तर्फका वार्ता टोलीले वार्ता गरेपछि नेकपाले आफ्नो शान्तिपूर्णरुपमा सञ्चालन गरेको थियो।"
सुन तस्करी प्रकरण : महरासँगको बयान सकियो,"काठमाडौं : सुन तस्करी प्रकरणको अनुसन्धानका क्रममा प्रहरी नियन्त्रणमा रहेका नेपाल कम्युनिष्ट पार्टी (माओवादी केन्द्र) का उपाध्यक्ष एवं पूर्वसभामुख कृष्णबहादुर महरासँग बयान लिने काम आज सकिएको छ। बुधबारदेखि सुरु भएको बयान लिने कार्य आज सम्पन्न भएको जिल्ला सरकारी वकिल कार्यालयका प्रमुख, सहन्यायाधिवक्ता सन्देश श्रेष्ठले जानकारी दिए। बयान सकिएसँगै उनलाई पुनः नर्भिक अस्पतालमै भर्ना गरिएको प्रहरीको केन्द्रीय अनुसन्धान ब्यूरो सिआइबीले जानकारी दिएको छ। कमजोर स्वास्थ्य अवस्थाका कारण उनलाई अदालतले नै अस्पतालमा राख्न भनेको थियो। यही चैत ५ गते कपिलवस्तुको पकडीबाट पक्राउ परेका उनीमाथि चार दिनको म्याद लिएर सिआइबीले अनुसन्धान गरिरहेको छ। आज थपिएको म्याद सकिने अन्तिम दिन हो। उनीमाथि भोलि थप आवश्यक प्रक्रिया अघि बढाइने सिआइबीका प्रवक्ता प्रहरी उपरीक्षक होबिन्द्र बोगटीले जानकारी दिए। गत साउन २ गते ब्रेक सु मा लुकाएर ल्याइएको ६१ किलो सुन र २०७९ पुसमा विद्युतीय चुरोट (भेप) मा ल्याइएको नौ किलो सुन तस्करीमा संलग्न चिनियाँ नागरिकसँग महराको नाम जोडिएकाले अनुसन्धानका लागि प्रहरीले नियन्त्रणमा लिएको हो। अघिल्लो पटक सिआइबीले उनीमाथि बयान कागज गराएर छाडेको थियो। सोही प्रकरणमा महराका छोरा राहुल हाल पुर्पक्षका लागि थुनामा छन्।"
गृहमन्त्री लामिछानेको विषय छलफल र अनुसन्धानकै अवस्थामा छ : उपप्रधानमन्त्री महासेठ,"मन्त्री महासेठले सो विषय छलफल र अनुसन्धानकै अवस्थामा रहेकाले दोषी देखिए कसैले पनि सरकारमा बस्न नसक्ने बताएका हुन्। जनकपुरधाम : उपप्रधानमन्त्री एवं भौतिक पूर्वाधार तथा यातायात मन्त्री रघुवीर महासेठले सहकारी प्रकरणमा गृहमन्त्री रवि लामिछानेको विषय छलफल र अनुसन्धानकै अवस्थामा रहेको बताएका छन्। जनकपुरधाम विमानस्थलमा आज सञ्चारकर्मीहरूसँग कुराकानी गर्दै मन्त्री महासेठले सो विषय छलफल र अनुसन्धानकै अवस्थामा रहेकाले दोषी देखिए कसैले पनि सरकारमा बस्न नसक्ने बताएका हुन्। उनले उपप्रधानमन्त्री एवं गृहमन्त्री लामिछानेका विषयमा कांग्रेसले उठाएको प्रश्न आफ्नो कित्तामा नउभिएपछिको अवस्था भएको प्रतिक्रिया जनाए। प्रतिपक्षमा रहेका दलहरूसहितको सहकार्यमा वर्तमान गठबन्धन सरकारले देश विकासका लागि प्रतिबद्ध भएर काम गर्ने बताए । नेपाल कम्युनिष्ट (एमाले)ले चार वर्ष तीन महिनापछि भौतिक पूर्वाधार तथा यातायात मन्त्रालयको नेतृत्व गर्न पाएको भन्दै उनले प्रधानमन्त्री दाहालले भौतिक पूर्वाधारको विकासलाई उच्च प्राथमिकतामा राखेर काम गर्नु निर्देशन दिएकाले आफू त्यसमा कटिबद्ध भएर लाग्नेसमेत बताए । भौतिक पूर्वाधारको विकासविना देश समृद्धितर्फ जानसक्दैन । त्यसैले सरकारको पहिलो लक्ष्य नै भौतिक पूर्वाधारसँग सम्बन्धित विषयहरूमा काम गर्नु हो । त्यसर्थ हुलाकी सडकदेखि पूर्वपश्चिम महेन्द्र राजमार्गको स्तरोन्नति र अन्य मार्ग, पुलपुलेसा तथा सडक समयमै बनाउन हामी लाग्छौँ, उपप्रधानमन्त्री महासेठले भने । एमालेकांग्रेसबीच सहकार्यका विषयमा सञ्चारकर्मीहरूले राखेको जिज्ञासामा महासेठले वर्तमान सरकारले बाँकी अवधिसम्म सहकार्य गर्ने र प्रतिपक्षमा रहेको नेपाली कांग्रेससँग पनि सहकार्यको भावनाका साथ अगाडि बढ्ने बताए । उनले भनेयो सरकार बाँकी अवधिसम्म चल्छ । प्रमुख प्रतिपक्षी भन्नुको अर्थ कांग्रेस वेटिङ गभर्मेन्ट समेत भएकाले उसँग प्रतिपक्षमा होस् वा सरकारमा जहाँ भए पनि सहकार्य त हुन्छ नै, जो अहिले भइरहेको छ। उनले मधेस सरकारसहित सातवटै प्रदेश सरकार पुनर्गठनका विषयमा गठबन्धन दलबीच छलफल चलिरहेकाले चाँडै निष्कर्षमा पुग्ने बताए।  रासस"
सभामुख घिमिरेसहित दलका प्रमुख सचेतक स्वीजरल्याण्ड प्रस्थान,"काठमाडौं : सभामुख देवराज घिमिरे र दलका प्रमुख सचेतक स्वीजरल्याण्ड प्रस्थान गरेका छन्। अन्तर व्यवस्थापिका संघको १४८औँ महासभामा सहभागी हुन घिमिरेको नेतृत्वमा १० सदस्यीय प्रतिनिधिमण्डल दोहा हुँदै जेनेभातर्फ प्रस्थान गरेको सङ्घीय संसद् सचिवालयले जनाएको छ। संसद सचिवालयका प्रवक्ता दशरथ धमलाका अनुसार महासभामा सभामुख घिमिरेसहित संसदीय दलका प्रमुख सचेतक नेपाली कांग्रेसका रमेश लेखक, नेकपा (एमाले) का महेशकुमार बर्तौला, नेकपा(माओवादी केन्द्र) का हितराज पाण्डे र राष्ट्रिय स्वतन्त्र पार्टीका सन्तोष परियार, राष्ट्रियसभा सदस्य गङ्गाकुमारी बेलबासे, सङ्घीय संसद् सचिवालयका सहसचिव एवं प्रवक्ता एकराम गिरी, उपसचिव प्रदीप गुरागाई र सभामुखका प्रमुख स्वकीय सचिव तेजप्रकाश भट्टराईसमेत सहभागी छन्। जेनेभामा चैत्र १० गतेदेखि १४ गतेसम्म महासभामा सञ्चालन हुँदैछ। सभामुख घिमिरेले संसदीय कूटनीति : शान्ति र समझदारीको लागि सेतु निर्माण विषयमा सङ्घीय संसद्कोतर्फबाट आफ्नो वक्तव्य प्रस्तुत गर्ने सचिवालयले जनाएको छ ।सभामुख घिमिरेले चैत १६ गते बिहान स्वदेश फिर्ता हुने कार्यक्रम रहेको छ । संसद बैठक चैत्र १८ गते बोलाइएको छ।"
दुखेसै दुखेसोमा रुमल्लिएका बाबुराम,"काठमाडौं : माओवादी केन्द्रका अध्यक्ष पुष्पकमल दाहाल प्रचण्ड र पूर्वप्रधानमन्त्री डाबाबुराम भट्टराईबीच झन्डै चार दशक लामो राजनीतिक सहकार्यको इतिहास छ। सशस्त्र द्वन्द्वदेखि संविधान निर्माणसम्म दुवै नेता एकै पार्टीमा एकै ठाउँ उभिएका थिए। त्यसैकारण पनि यी दुई नेताबीच कुनै पनि बेला एकता, सहकार्य हुनु नौलो होइन। तर, पछिल्ला दिनमा भने बाबुराम प्रचण्डसँग टाढिने, अरू नेता भने नजिकिने गरेका छन्। बाबुरामले गठन गरेको नेसपामा पनि यो दृश्य देखिएको छ। बाबुरामको पार्टीका नेता महिन्द्र राय यादवसहितका नेताहरू माओवादीमा विलिन हुन तम्तयार छन्। तर, बाबुराम भने अझै पनि छुट्टै नाङ्लो पसल चलाउने मुडमै छन्। हुन त, राजनीतिमा छुट्टिनु र जोडिनु नौलो होइन। माओवादी छोडेपछि बाबुराम र प्रचण्ड निकै टाढिएका थिए। तर, ०७९ को चुनावले दुवै नेतालाई नजिक ल्यायो। प्रचण्डलाई डा भट्टराईले आफ्नो निर्वाचन क्षेत्र गोरखामा लगे। भारीमतले जिताएर पनि पठाए। प्रचण्ड अहिले त्यसको बलमा प्रधानमन्त्री छन्। तर, उनीहरूको सम्बन्ध भने सुमधुर बन्न सकेन। आपसी मनमुटाव, तिक्तता र खटपट नै चलिरहेको छ। त्यसैकारण प्रचण्ड नेतृत्वको माओवादी केन्द्रसँग डा भट्टराई अध्यक्ष रहेको नेपाल समाजवादी पार्टी(नेसपा) बीच अन्तिम चरणमा पुगेको पार्टी एकता भाँडिएको छ। बाबुरामबाहेक अरू नेताहरू माओवादीमा छिर्दै छन्। बाबुरामकै कारण माओवादीसँग नेसपाको संगलो पार्टी एकता नहुने अवस्था सिर्जना भएको माओवादी केन्द्रका उपमहासचिव गिरिराजमणि पोखरेल बताउँछन्। चैत ३ गते माओवादी अध्यक्ष प्रचण्ड र नेसपाका अर्का अध्यक्ष महिन्द्र राय यादवको उपस्थितिमा पार्टी एकता संयोजन समितिको बैठक बसेर पार्टी एकीकरणका लागि चारबुँदे सम्झौता भएको थियो। जुन सम्झौतालाई बाबुरामले महिन्द्र राय यादव पक्षको व्यक्तिगत सम्झौता भन्दै इन्कार गरेका छन्। बुधबार पार्टी कार्यालयमा पत्रकार सम्मेलन गर्दै बाबुरामले पार्टीका बहुमत नेताहरू आफूहरूसँग रहेको र केही व्यक्ति मात्रै माओवादीमा गएको बताए। ७० प्रतिशत केन्द्रीय कार्यसमिति सदस्य हामीसँग छन्, बाबुरामले भने, ३० प्रतिशत मात्रै उहाँहरूसँग छन्। तपार्इंहरू जानुस्। प्रचण्डजीलाई पनि म्यासेज गरेको भनेको छु, कि उहाँहरू मरिहत्ते गरेर भित्रिन खोज्नुभएको छ, लुलु भित्र्याउनुस्। बाबुरामको थियो राष्ट्रपति बन्ने अपेक्षा आठ वर्षपछि बाबुराम र प्रचण्ड मिल्नै लाग्दा किन खटपट भयो त ? भन्ने प्रश्न चौतर्फी उठेको छ। माओवादीका उपमहासचिव पोखरेलले भने, बाबुरामजीले आफू चुनाव नलडेर प्रचण्डजीलाई आफ्नो जिल्ला गोरखामा लगेर चुनावमा लडाउनुभयो। जिताउनु पनि भयो बाबुरामजीले भित्री रूपमा प्रचण्डजीसँग राष्ट्रपतिको अपेक्षा गर्नुभएको थियो। त्यो पूरा हुन सकेन। यही कारणले प्रचण्ड र बाबुरामबीच राजनीतिक रूपमा दूरी बढेको उनले बताए। ०७९ को चुनावपछि माओवादीले एमालेसँग मिलेर पहिलो सरकार बनायो। पछि एमालेलाई छोडेर कांग्रेससँग प्रचण्डले सहकार्य गरे। नेता पोखरेल थप्छन्, त्यसको आधारमा बाबुरामजी राष्ट्रपति बन्ने स्थिति भएन। त्यसैले प्रचण्डजीसँग टाढा पुग्नुभयो। बाबुरामलाई प्रचण्डले राष्ट्रपति नबनाउँदा नेसपा र माओवादी केन्द्रबीच पार्टी एकता हुन नसकेको माओवादी नेताहरूको निष्कर्ष छ। डा भट्टराईको आफ्नै दृष्टिकोणको समस्याले गर्दा उनीबिनाको पार्टी एकता गर्ने अवस्था आएको उपमहासचिव पोखरेलको तर्क छ। अहिले एमाले र माओवादीबीच नयाँ ध्रुवीकरण बन्यो। यो बनेपछि उहाँ(डा बाबुराम) फरक ढंगले प्रस्तुत हुनुभयो, नेता पोखरेलले भने, यसले गर्दा माओवादी केन्द्रसँग नेसपाको संग्लो एकता नहुने भयो। महिन्द्रजीको समूहसँग मात्रै एकता हुनेभयो। उहाँ(डाबाबुराम)को अबकोे विकास प्रक्रिया कुन ढंगले जान्छ, त्यसमा पनि भर पर्छ। नेसपा अध्यक्ष भट्टराईले आफू कुनै पदको आकांक्षी नरहेको पत्रकार सम्मेलनमा बताए। हामी सत्य र न्यायको पक्षमा छौं। यसले देश र जनताका लागि हाम्रो काँधमा ठूलो बोध गराएको छ, उनले भने, पुराना शक्ति भ्रष्टाचार काण्डमा मुछिदै गएको छन्, यसले जनताको माग पूरा गर्न सक्दैन। ०८४ को चुनावमा नयाँ शक्तिले ठाउँ लिन्छ। हामी वैकल्पिक मोर्चा बनाउँछौं। व्यक्तिगत स्वार्थले नेसपामा विवाद बाबुरामलाई राष्ट्रपति बनाउनेबारे चुनावताका पार्टीमा कुनै छलफल नभएको नेसपाका महासचिव रमेशप्रसाद यादव बताउँछन्। किन प्रचण्डजीले डासाब(बाबुराम)ले गोरखा लगेर चुनाव लडाउनुभयो, किन आफैं एकाएक चुनाव नलड्ने निर्णय गर्नुभयो ? त्यो पार्टीमा छलफल भएन, महासचिव यादवले भने, चुनाव सकिएको लगत्तै डासाब (बाबुराम)ले पार्टी एकीकरण तुरुन्तै नै गर्नुपर्छ भनेर उहाँले नै भन्नुभयो। अहिले त्यही निर्णय लागू गर्दा उहाँ नमान्ने भन्नुहुन्छ। बाबुरामलाई प्रचण्डले राष्ट्रपति बनाउने कि राष्ट्रियसभामा लैजानेबारे पार्टीलाई कुनै जानकारी नरहेको नेसपा महासचिव यादवले बताए। डा बाबुरामजीलाई प्रचण्डजीबारे मनमा केके परेको छ, प्रचण्डजीसँग उहाँको के कुरो मिलेको छैन। त्यो पार्टीको कुरो होइन्। पार्टीभित्र छलफल पनि भएको छैन। राष्ट्रपति बनाउने कि, उपराष्ट्रपति पद दिने वा राष्ट्रिसभामा उहाँलाई लैजाने पार्टीभित्र छलफल भएको छैन। यदि पद दिने त्यस्तो छलफल भएको रहेछ भने उहाँको व्यक्तिगत कुरो हो। ०७९ को चुनावमा प्रचण्ड गोरखाबाट जितेलगतै बाबुरामले माओवादीसँग पार्टी एकता गर्ने हतारो गरेका थिए। नेसपा महासचिव यादवका अनुसार चुनाव सके लगत्तै पार्टीका एउटा अध्यक्ष( महिन्द्र) विरामी परेर दिल्ली उपचारका लागि गएका थिए। त्यो बेला डासाबले राजनीतिक समितिबाट माओवादीसँग पार्टी एकता गर्न वार्ता समिति बनाए। नौ बुँदै म्यान्डेड दिएर वार्ता टोली गठन पनि गठन गरेका थिए। पार्टी एकताको पक्षमा महिन्द्र समूह नेसपाको पार्टी एकता संयोजन समितिले प्रचण्ड र बाबुरामबीचको तितोमिठो मिलाएर मंसिर ५ र ६ गतेको नेसपाको पार्टी बैठकबाट माओवादीसँग पार्टी एकता गर्ने सर्वसम्वत निर्णय गरेको थियो। माओवादी र नेसपाबीच पार्टी एकता गर्न माओवादीका महासचिव देव गुरुङ र उपमहासचिव जनार्दन शर्मा तथा नेसपाबाट पार्टी सहअध्यक्ष गंगानारायण श्रेष्ठ र महासचिव रमेशप्रसाद यादवसहितको कार्यदल बनेको थियो। महासचिव यादवले भने, बीचबीचमा उहाँ(बाबुराम)को केके कुरा प्रचण्डजीसँग मिलेन उहाँको व्यक्तिगत कुरा हो। पार्टीको कुरा होइन। पार्टीले दिएको म्यान्डेडका आधारमा पार्टी एकता गर्ने माओवादीसंग चैत ३ गते दुई पक्षीय सम्झौता भएको छ। त्यसैकारण आफूहरू माओवादीसँग पार्टी एकताको पक्षमा उभिएको उनले बताए। नेसपामा भाँडभैलो माओवादी पार्टीसँगको एकताको विषयलाई लिएर नेपाल समाजवादी पार्टीभित्र भाँडभैलो मच्चिएको छ। पार्टीका बाबुराम र अर्का अध्यक्ष महिन्द्र राय यादवले छुट्टछुट्टै बैठक गरेका छन्। बाबुरामले पार्टीको बैठक बसेर गठित पार्टी एकताधु्रवीकरण संयोजन समिति भंग गरेका छन। चैत ५ गतेको बैठकले पार्टीका अर्का अध्यक्ष महिन्द्र राय यादवसहितका नेतालाई पार्टीको पदबाट पदमुक्त गरेको छ। जारी प्रेस नोटमा भनिएको छ, पार्टीको विधि, पद्धति र अनुशासनविपरीत माओवादी केन्द्रमा पार्टीलाई विय गराउने दुषित मनसायले केही व्यक्तिहरूले पार्टी एकताका नाममा जारी गरेको वक्तव्यलाई सर्वसम्मत रूपमा अमान्य घोषित गर्दै पार्टीको हितविपरीतका गतिविधिमा संलग्न भएका व्यक्तिहरूलाई पदमुक्त गर्ने निर्णय गरेको छ। पार्टीका अर्का अध्यक्ष महिन्द्र पक्षले बाबुराम पक्षले गरेका कुनै पनि निर्णय नमान्ने बताएको छ। माओवादीँंग पार्टी एकता नगर्ने, गरेको सम्झौतालाई खारेज गर्ने, अध्यक्ष महिन्द्र यादव, महासचिव गंगा नारायण श्रेष्ठसहितलाई पदमुक्त गर्ने, केके मन लाग्यो, त्यही निर्णय डा साब(बाबुराम)ले गर्नुभयो। त्यो बैठक नै अवैधानिक थियो। त्यो बैठकले गरेको निर्णय नै हामीलाई अमान्य छ, महिन्द्र पक्षका नेता तथा पार्टीका महासचिव यादवले भने। केही व्यक्तिहरू पार्टी छोडेर माओवादीमा समाहित हुन गएको अध्यक्ष डा भट्टराईको दाबी छ। किन यत्रो रडाको गरेको ? उहाँहरूलाई ससमान जहाँजहाँ जानु छ जानुस्, हामी सक्दो साथ दिनुस्, थाक्नुभयो भने जानुस्, बाबुरामले भने, राजनीतिमा यस्तो रडाको गर्नुहुँदैन। डर लागेको होला उहाँहरूको संसद पद खाइदिन्छन कि भनेर। हामी त्यो पद पनि खाँदैनौं। कुनै उजुरबाजुर र कानुनी उपचारमा पनि जाँदैनौं। अब के गर्छन् बाबुराम ? बाबुरामले नेसपा आफ्नोे एजेन्डामा अघि बढ्ने बताएका छन्। पत्रकार सम्मेलनमा बाबुरामले भने, पुरानो शक्तिसँग संसर्ग गरेर वैकल्पिक शक्ति बन्दैन। कांग्रेस र कम्युनिस्टभन्दा अगाडि बढेर देशमा छुट्टै वैकल्पिक शक्ति बनाउँछौं। संविधानमा लेखिएको उदारवादी लोकतन्त्र पनि होइन्, समाजवादी प्रणाली पनि होइन्, उनले भने, व्यक्तिको निजी स्वतन्त्रता र सामूहिकता संयोजन भएको समुन्नत समाजवादतिर जाने हो। यी नै मुद्दा लिएर जनतामा जन्छौं, पक्कै वैकल्पिक शक्ति बन्छ।"
सीआईबीलाई बयान दिएपछि विनोद चौधरीले भने मेरो चरित्रको सर्टिफिकेट कसैलाई देखाउन जरूरी छैन,"काठमाडौं : बाँसबारी छाला जुत्ता कारखानाको सरकारी जग्गा व्यक्तिको बनाएको प्रकणमा मुछिएका नेपाली कांग्रेसका सांसद विनोद चौधरीले आफूमाथि राजनीतिकरण गरिएको आरोप लगाएका छन्। सरकारी जग्गा हिनामिना प्रकरणमा नेपाल प्रहरीको केन्द्रीय अनुसन्धान ब्यूरो (सीआईबी) लाई बयान दिएपछि पत्रकारसँग कुरा गर्दै उनले ४२ वर्षअघि बाँसबारीको अनकन्टार ठाउँको कौडीको भाउमा नबिक्ने जग्गालाई आधार बनाइ आफूमाथि राजनीतिकरण गरिएको दावी गरे। उनले 'राजनीतिक स्टन्ट' गर्नेहरूलाई आफूले चरित्रको प्रमाणपत्र देखाइरहनु नपर्ने उल्लेख गरे। सांसद चौधरीले सीआईबीबाट मौखिक जानकारी आएपछि जिम्मेवार राजनीतिकर्मीको हिसाबले सहयोग गर्न आफू आएको स्पष्ट पारे। 'ममाथि अनुसन्धानको बारेमा संसदलाई जानकारी गराएको पत्र जुनरुपले सञ्चारामाध्यममा रंगिए,त्यसबाट यो स्टन्ट के उद्देश्यका लागि गरिएको हो भन्ने प्रष्ट भएको छ। हालकी मैले यो विषयमा प्रश्न उठ्ने वित्तिकै दल बैठकमा आफ्नो संक्षिप्त कुरा राखेँ। त्यसपछि ममाथिको अनुसन्धानको कुरा चल्ने वित्तिकै संसदको रोस्टममा उभिएर निर्वाचित सांसदको हैसियतले आफ्ना कुरा राखेँ। मलाई आज यहाँ आउन मौखिक जानकारी गराइयो। म एउटा जिम्मेवारी राजनीतिकर्मीको हिसाबबाट सहयोग गर्न उपस्थित भएको हुँ। ४२ वर्ष अगाडी बाँसवारीजस्तो अनकन्टार। ठाउँको कौडीको पनि भाउमा पनि नबिक्ने जग्गालाई आधार बनाइ त्यो बेलामा पब्लिक प्राइभेट पार्टरसीपको उत्कृष्ट स्वरुपका रुपमा खडा गरिएको नविनतम सोचलाई राजनीतिकर गरियो त्यो अन्त्यन्त दुखलाग्दो छ । ४५ वर्षको यात्रापछि मैले आफ्नो चरित्रको सर्टिफिकेट कसैलाई बुझाउनुपर्दैन। त्यो पनि खास गरिकन स्टन्ट गर्नेहरूलाई। म फेरि पनि यस्ता गतिविधिबाट निजी क्षेत्र उद्यमी लगानीकर्तालाई विशुद्ध राखिनुपर्छ भन्न चाहन्छु। तर राजनीतिकका आफ्ना फोरम छन्। म पनि नवलपरासीबाट प्रत्यक्ष निर्वाचित सांसद हुँ। तर दुई चिजलाई जोड्ने काम मैले गरेको छैन र भैलि पनि गर्नेछैन।' सीआईबीले बाँसबारी सरकारी जग्गा किर्ते गरी ठगी गरेको सम्बन्धमा सांसद तथा चौधरी ग्रुपका अध्यक्ष चौधरीको संलग्नताबारे अनुसन्धान भइरहेको सभामुख देवराज घिमिरेलाई जानकारी गराएको थियो। यसअघि उपप्रधान तथा गृहमन्त्री रवि लामिछानेले चौधरीको बयान लिन निर्देशन दिएको थियो। यो प्रकरणमा अनुसन्धान गरिरहेको सीआईबीले विनोदका भाइ बसन्त चौधरीलगायत अन्यको बयान लिइसकेको छ। सोही प्रकरणमा अरुण चौधरी,अजितनारायणसिंह थापा र सञ्जय ठाकुरलाई पक्राउगरी अनुसन्धान सुरू गरेको थियो। जिल्ला अदालत काठमाडौंले उनीहरूलाई हाजिरी जमानीमा छोडेको थियो।"
"संसद् आक्रोश पोख्ने, विरह बिसाउने ठाउँ होइन : ओली","काठमाडौं : नेकपा एमालेका अध्यक्ष केपी शर्मा ओलीले देश र जनताको उन्नति प्रगतिका लागि अग्रसर हुनुपर्ने बताएका छन्। ५१ औं अन्तर्राष्ट्रिय जातिभेद तथा रंगभेद उन्मुलन दिवसका अवसरमा आयोजित कार्यक्रममा बोल्दै अध्यक्ष ओलीले जनताको शान्ति,सुरक्षा र सम्मानका लागि सबै राजनीतिक दलहरू एक हुनुपर्ने बताएका हुन्। प्रतिपक्षी नेपाली कांग्रेसलाई लक्षित गर्दै अध्यक्ष ओलीले संसद अवरोध गरेर मात्रै समस्याको समाधान नहुने तर्क गरे। उनले भने, 'सरकारबाट हट्नु पर्यो भनेर निहुँ खोजेर संसद अवरोध गर्ने,च्याठिने, आक्रोश पोख्ने, विरह बिसाउने,छाती पिटेर रुने मात्र ठाउँ होइन। राजनीतिलाई एउटा माध्यम बनाएर केही संयमका साथ समाजको उन्नतिका लागि, प्रगतिका लागि, शान्तिका लागि, समानताका लागि, सबैको सुरक्षा र सबैको सम्मानमा ध्यान दिनुपर्छ।' तर, आफू प्रतिपक्षीमा हुँदा नेकपा एमालेले तस्करीको सुन अनुसन्धानका लागि जाँचबुझ आयोग गठनको माग गर्दै करिब एक महिना संसद अवरोध गरेको थियो। सरकारले जाँचबुझ आयोग गठन गर्ने बताएपछि मात्रै संसदको अवरोध हटेको थियो। हाल प्रतिपक्षीको भूमिकामा रहेको नेपाली कांग्रेसले सहकारी ठगी प्रकरणमा मुछिएका राष्ट्रिय स्वतन्त्र पार्टीका सभापति एवं गृहमन्त्री रवि लामिछानेमाथि अनुसन्धान गर्न संसदीय समिति गठनको माग गर्दै संसद अवरोध गर्दै आएको छ। पूर्वप्रधानमन्त्री समेत रहेका अध्यक्ष ओलीले नेकपा एमाले सुशासन,सामाजिक न्याय र समानताको पक्षमा रहेको बताए। कुनै पनि व्यक्तिमाथि अपमान, हेला हुनु भनेको असभ्यताको अर्को नाम रहेको बताउँदै ओलीले यस्तो काम कसैले गर्छ भने त्यसलाई हिंसाको रुपमा लिनुपर्ने बताए। 'मानिसलाई कुनै प्रकारले अपमान, हेला गर्ने कुरा हुनु भनेको असभ्यताको अर्को नाम हो। जतिसुकै पढेको किन नहोस्। कतिपय पण्डित भन्नेहरू छोइन्छ भन्ने ठान्छन्। अनि के को पण्डित। मान्छेले छोएको पानी खानु हुन्न भन्ने पनि पण्डित हुन्छ ? उनले भने,' चाहेको जुनसुकै कुनाको जोसुकै होस्। त्यस्तो मान्छे जसले रंगभेद र वर्ण भेद गर्छ त्यो सभ्य मानिस हुनसक्दैन। यो हिंसा हो। यो अंहकारले कसैको भलो हुँदैन।'"
सुन तस्करी प्रकरण : महरासँग आज पनि बयान लिइँदै,काठमाडौं : सुन तस्करी प्रकरणमा पक्राउ परेका नेपाल कम्युनिष्ट पार्टी (माओवादी केन्द्र) का उपाध्यक्ष कृष्णबहादुर महरासँग बयान लिन सुरु भएको छ। यही चैत ५ गते कपिलवस्तुको पकडीबाट पक्राउ गरिएका महरामाथि बुधबारदेखि बयान लिन सुरु भएको जिल्ला सरकारी वकील कार्यालय काठमाडौँले जनाएको छ। उक्त कार्यालयका प्रमुख सन्देश श्रेष्ठले उनीसँग बयान शुरु भएको र आज पनि बयान लिइने जानकारी दिए। उनलाई काठमाडौं जिल्ला अदालतले ४ दिन हिरासतमा राख्न प्रहरीको केन्द्रीय अनुसन्धान ब्यूरोलाई अनुमति दिएको छ। अस्पतालमा राखेर अनुसन्धान अघि बढाउन अदालतबाट आदेश भएपछि उनलाई नर्भिक अस्पतालमा राखिएको छ। निजलाई सिआइबीको नियन्त्रणमा राखेर अनुसन्धान गर्न दिइएको म्याद आज समाप्त हुने भएकाले बयान र अनुसन्धान नसकिए पुन म्याद थप गरिने सिआइबीका प्रवक्ता होबिन्द्र बोगटीले बताए। गत साउन २ मा ब्रेक सुमा लुकाएर ल्याइएको ६१ किलो सुन र २०७९ पुसमा विद्युतीय चुरोटमा ल्याइएको ९ किलो सुन तस्करीमा संलग्न चिनिया नागरिकसँग उनको नाम जोडिएको छ। त्यसबेला सिआइबीले उनीसँग बयान कागज गरेर मात्रै छाडेको थियो। यो प्रकरणमा महराका छोरा राहुल गत भदौ १३ गते नै पक्राउ परिसकेका छन्। राहुल हाल पुर्पक्षमा थुनामा छन्। रासस
सचिवमा चुडामणि पौडेललाई बढुवा गर्ने सरकारको निर्णय,काठमाडौं : सरकारले सहसचिव चुडामणि पौडेललाई सचिवमा बढुवा गर्ने निर्णय गरेको छ। बिहीबार बसेको मन्त्रिपरिषद बैठकले नेपाल प्रशासन सेवा समूहतर्फ राजपत्रांकित विशिष्ट श्रेणीको रिक्त सचिव पदमा पौडेललाई बढुवा गर्ने निर्णय गरेको हो। सरकारको प्रवक्ता एवं सूचना तथा सञ्चारमन्त्री रेखा शर्माले यसबारे जानकारी दिएकी हुन्।
साइबर अपराध नियन्त्रण गर्न जिल्लामा डेस्क सञ्चालन गर्न गृह मन्त्रालयको निर्देशन,"काठमाडौं : गृह मन्त्रालयले सामाजिक सञ्जाललाई मर्यादित र साइबर अपराध नियन्त्रण गर्न डेस्क सञ्चालन गर्न निर्देशन दिएको छ। सामाजिक सञ्जाल र छापा माध्यमबाट अर्नगल, भ्रामक सन्देश प्रवाह गर्ने कार्यहरु नियन्त्रण गरी दोषीलाई कारबाही गर्न जिल्ला प्रहरी कार्यालय र जिल्ला प्रशासन कार्यालयमा एकएक जना अधिकृतस्तरको कर्मचारी खटाई डेस्क सञ्चालन गर्न गृहमन्त्री रवि लामिछानेले निर्देशन दिएका हुन्। ७७ वटै प्रमुख जिल्ला अधिकारीलाई पठाइएको निर्देशनमा भनिएको छ, अनलाइन न्यूज, फेसबुक, ट्वीटर लगायतका सामाजिक सञ्जाल र छापा माध्यमबाट अर्नगल, आधारहीन, भ्रामक सन्देशहरु प्रचार प्रसार गर्ने, जातीय सांस्कृतिक सदभाव भड्काउने, राष्ट्रिय एकता, अखण्डता, सार्वभौमिकतामा आँच आउने सामग्री राख्ने, कुनै व्यक्तिको गोपनीयताको हक अतिक्रमण गर्ने, सार्वजनिक प्रतिष्ठार सम्मानमा नोक्सान पुग्ने गरी अभिव्यक्ति दिने, अश्लिलता प्रवर्द्धन गर्ने जस्ता कार्यहरु नियन्त्रण गरी दोषीलाई कारवाही गर्न जिल्ला प्रहरी कार्यालय र जिल्ला प्रशासन कार्यालयमा एकएक जना अधिकृत स्तरको कर्मचारी खटाई डेस्क सञ्चालन गर्ने। यस प्रकारका कार्यमा संलग्न उपर प्रचलित कानून बमोजिम कारवाही गरी सोको सार्वजनिकरण गर्ने। मन्त्रालयले सरकारी कार्यालयले जिल्लास्तरमा निर्माण गरी सञ्चालन गरेका वेबसाईट तथा सफ्टवेयरहरु सूचना प्रविधि विभागबाट सुरक्षा अडिट गर्न र साइबर अपराध नियन्त्रणका लागि जिल्ला स्तरमा अपराध अनुसन्धानको क्षमता विकास गर्दै लैजान निर्देशन दिएको छ। यसैगरी जिल्लास्तरबाट समाधान हुन नसक्ने अपराधका लागि नेपाल प्रहरीको साइबर व्यूरोसँग समन्वय र सहकार्य गर्न आग्रह गरेको छ। यसैगरी अख्तियार दुरुपयोग अनुसन्धान आयोग लगायत नियमनकारी निकायबाट भएका पत्राचारहरुलाई उच्च प्राथमिकता दिई कार्यान्वयन गर्न निर्देशन दिइएको छ। जवाफ माग भएकोमा तोकिएको समयभित्रै जवाफ पठाउने र काबु बाहिरको परिस्थिति भएमा तोकिएको समयमा जवाफ पठाउन नसक्ने भएमा सो समेत खुलाई पठाउन आग्रह गरिएको छ। गृहमन्त्री लामिछानेले अधिकांश अपराधहरुमा साना हातहतियार प्रयोग हुने गरेकोले अपराध नियन्त्रणका लागि साना हातहतियारको अवैध ओसार पसार रोक्न चनाखो हुनुपर्ने बताएका छन्। मिटरब्याज सम्बन्धी उजुरी दर्ता गरी अनुसन्धान र अभियोजन गर्नू मिटरब्याज समस्या समाधानका लागि गृह मन्त्रालय र मिटरब्याज तथा ठगी विरुद्ध किसान मजदुर संघर्ष समितिबीच मिति फागुन २७ गते भएको सहमति कार्यान्वयन तथा पुराना उजुरी फर्छ्यौट कार्यान्वयन गर्न आग्रह गरिएको छ। निर्देशनमा दिँदै भनिएको छ, अब गठन हुने अनुचित लेनदेन (मिटरब्याज) विरुद्ध जाँचबुझ आयोगले अघिल्लो आयोगको कार्यकालमा दर्ता भई हाल जिल्ला प्रहरी कार्यालयमा विचाराधिन रहेका उजुरीहरु जाँचबुझ प्रयोजनका लागि हेर्न चाहेमा उपलब्ध गराउने, मुलुकी फौजदारी कार्यविधि संहितामा भएको व्यवस्था बमोजिम पीडितले मिटरब्याज सम्बन्धी उजुरी प्रहरी कार्यालयमा दर्ता गराउन चाहेमा कानुन बमोजिम दर्ता गरी अनुसन्धान र अभियोजन गर्ने। वैदेशिक रोजगार कम्पनीका एजेन्टमाथि उच्च निगरानी गर्नू वैदेशिक रोजगार कम्पनीहरुले भिजिट भिसामा कामदार विदेश पठाउने प्रवृत्ति अन्त्य गर्न त्यस्ता कम्पनीहरुको तर्फबाट जिल्लामा खटाइने प्रतिनिधि (एजेन्ट) हरु माथि उच्च निगरानी गर्न गृह मन्त्रालयले निर्देशन दिएको छ। मन्त्रालयले विदेश पठाइदिने नाममा हुने गैरकानूनी (विना रसिदका) लेनदेनका कार्य नगर्न सरोकारवालाहरुलाई सुसूचित गर्ने र गैरकानूनी लेनदेन गरेको पाइएमा कानून बमोजिम कारवाही गर्न सरोकारवाला निकायबीच समन्वय गर्ने गराउन आग्रह गरेको छ।"
साझा संकल्पले जनतामा आशा र भरोसा देला त ?,"काठमाडौं : नेकपा एमाले र माओवादीसहितको गठबन्धनले जनतामा राज्यप्रति आशा र भरोसा पैदा गर्ने भन्दै १३ बुँद्धे न्यूनतम नीतिगत प्राथमिकता र साझा संकल्पमा सार्वजनिक गरेका छन्। प्रधानमन्त्री पुष्पकमल दाहाल प्रचण्ड ले जनताको नयाँ आशा र भरोसा जगाउने कुराको कुनै विकल्पन नरहेको बताएका छन्। जनतालाई आशा र भरोसा जगाउने गरी डेलिभरीलाई दिन नसकेमा यो समीकरण र संकल्पको कुनै अर्थ रहँदैन। डेलिभरि भएन जनतामा आशा जगाउन नसकेकामा अझै देश अफ्ठ्यारो अवस्थामा जाने खतरा जाने देखिन्छ। पाँच दलको प्राथमिकता र संकल्पमा भ्रष्टाचारलाई जरैदेखि उधिन्नेदेखि अर्थतन्त्रमा व्यापक सुधारसम्मका कुरा छन्। सुशासन र सेवाप्रवाहलाई प्राथमिकतामा राखिएको पाँच दलको प्रतिबद्धताको कार्यान्वयन कति होला भने भविष्यले देखाउने छ। गठबन्धन परिवर्तनपिच्छे यस्ता न्यूनतम साझा कार्यक्रममा आउने गरेका छन् तर तिनीहरू कार्यक्रममा नै सीमित भइरहेका छन्। नयाँ सत्तारुढ पाँचै दलको सहमतिमा यो न्यूनतम नीतिगत प्राथमिकता र साझा संकल्प हो। हाल एमाले माअोवादीसहित राष्ट्रिय स्वतन्त्र पार्टी, जनता समाजवादी पार्टी, नेपाल र नेकपा(एकीकृत समाजवादी) पाँचदलीय गठबन्धनको सरकार छ। यो साझा संकल्पमा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्ड, एमाले अध्यक्ष केपी शर्मा ओली, एकीकृत समाजवादीका अध्यक्ष माधवकुमार नेपाल, रास्वपाका सभापति रवि लामिछाने र जसपाका अध्यक्ष उपेन्द्र यादवको हस्ताक्षर छ। साझा जुनसुकै कालखण्डमा भएका भ्रष्टाचारको अनुसन्धान गर्ने भएको छ। जो कोही भ्रष्टाचारीमाथि कानुनी कारबाही अगाडि बढाउने भ्रष्टाचारी एक दिन कानुनको कठघरामा पुग्नेछ भन्नेविश्वास नेपाली समाजमा स्थापित गराउने संकल्पमा उल्लेख छ। सबै भ्रष्ट, सबै निकम्माका रूपमा व्याप्त भावनालाई बदल्ने उल्लेख छ। बेइमानी गर्नेले कानुनी रूपमा सजाय पाउँछ भन्ने उदाहरण प्रस्तुत हुने गरी सार्वजनिक प्रशासन, न्यायालय र सम्बद्ध नियामक निकायहरूमा जवाफदेहिता सुनिश्चित गरिने दाबी गरिएको छ। लाइनमा रहेका सबैको पालो आउँछ भन्ने मान्यतालाई बल पुर्याउन, दिगो प्रणाली विकास गरी जनतामा राज्य प्रतिको भरोसा जगाउने न्यूनतम नीतिगत प्राथमिकता र साझा संकल्पमा छ। राष्ट्रिय परिचयपत्रलाई प्रचलनमा ल्याउने र फरकफरक कार्यालयमा नागरिकता लगायत कागजात पटकपटक बुझाउनु पर्ने झन्झटलाई हटाउन नागरिक एपलाई सुदृढ गरिने संकल्प पनि उनीहरूको छ। नागरिक एपमार्फत सबै प्रकारका सेवा उपलब्ध गराउने जनाइएको छ। सरकारी सेवाहरू तोकिएको समयमा उपलब्ध गराउन टाइम कार्ड प्रणाली लागू गर्ने घोषणा गरिएको छ। अख्तियार दुरुपयोग अनुसन्धान आयोगजस्ता नियामक निकायलाई कानुन, जनशक्ति, स्रोत र साधनसहित अधिकारसम्पन्न बनाई भ्रष्टाचार नियन्त्रण र सदाचारको प्रत्याभूति गर्ने प्रतिबद्धता पाँच दलको छ। शान्ति प्रक्रियाका बाँकी कामलाई टुंग्याउन तत्काल कानुनी प्रबन्ध गर्ने प्रतिबद्धता पनि उनीहरूको छ। पीडितलाई केन्द्रमा राखी तथ्यको आधारमा सत्य स्थापित गर्ने र सत्यको आधारमा न्याय, क्षतिपूर्ति, परिपूरण, माफी र मेलमिलापका माध्यमबाट द्वन्द्वसिर्जित पीडाको सम्बोधन गर्ने साझा संकल्प गरिएको छ। तराईमधेसलगायतका आन्दोलनका क्रममा अन्यायपूर्ण ढंगले बन्दी बनाइकाहरूलाई सरकार र आन्दोलनकारीहरूबीच भएका सम्झौताअनुरूप कानुनसम्मत ढंग रिहाइ गर्न पनि पाँच दल सहमत भएका छन्। नेपालको राष्ट्रियता, सार्वभौमसत्ता, भौगोलिक अखण्डता, स्वाधीनता, स्वतन्त्रता, स्वाभिमान र राष्ट्रिय हितको रक्षालाई केन्द्र बिन्दुमा राख्ने प्रतिबद्धता जनाइएको छ। लिम्पियाधुरा, लिपुलेक, कालापानी, सुस्तालगायतका नेपाली भूमि फिर्ता लिन प्रभावकारी कूटनीतिक प्रयास अगाडि बढाउने उनीहरूको साझा संकल्पमा छ। अर्थतन्त्रमा उत्पादनदेखि उपभोगसम्म र लगानीदेखि व्यापारसम्म देखिएको शिथिलता हटाउन नीतिगत सुधार गर्दै आर्थिक क्रियाकलापलाई तीव्रता दिने संकल्प गरिएको छ। विप्रेषण आप्रवाहलाई उत्पादनशील गतिविधिमा लगाउने र सेयर बजारलाई नीतिगत सुधारमार्फत चलायमान बनाउने साझा संकल्पमा उल्लेख छ। सुस्त कर्जा प्रवाह र पुँजीगत सार्वजनिक खर्चको न्यूनताजस्ता समस्याको समाधान गर्ने प्रतिबद्धता पनि उनीहरूको छ। खोलानदीका किनारमा उपयोगहीन रहेका बाँझो जग्गाको वैज्ञानिक भूउपयोग गर्ने उल्लेख छ। दुई वर्षभित्र सुकुम्बासी, मुक्त हलिया, मुक्त कमैया र अव्यवस्थित बसोबासीका समस्या समाधान गर्ने साझा संकल्पमा उल्लेख छ। जाजरकोट, रुकुम, बझाङलगायतका स्थानमा भूकम्प पछिको पुनर्निर्माण कार्य यथाशीघ्र सम्पन्न गरिने बताइएको छ। चुरेका संरक्षणमा जोड दिँदै वातावरण नबिग्रिने, विकास पनि नरोकिने विधि अपनाउने उल्लेख छ। विद्युत् उत्पादन विस्तारमार्फत आर्थिक वृद्धिदर बढाउने, विद्युतीकरणमार्फत आमनागरिकको जीवन सहज तुल्याउने, इन्धनमाथिको परनिर्भरता न्यून गर्ने, मुलुकको औद्योगीकरणमा टेवा पुर्याउने र नवीकरणीय ऊर्जाको प्रयोगमार्फत वातावरणमा सुधार ल्याउने प्रतिबद्धता पनि साझा संकल्पमा छ।"
सूर्यदर्शन सहकारीका पीडितले सुशासन समितिका सभापतिलाई बुझाएको पत्रमा के छ ? (पूर्णपाठ),"काठमाडौं : राज्य व्यवस्था तथा सुशासन समितिमा पोखराको सूर्यदर्शन बचत तथा ऋण सहकारी संस्थामा बचत गरिएको रकम फिर्ता गर्ने व्यवस्था मिलाइदिन माग गर्दै पीडितले निवेदन दिएका छन् । बिहीबार राज्य व्यवस्था तथा सुशासन समितिका सभापति रामहरी खतिवडासमक्ष सूर्यदर्शन बचत पीडित संघर्ष समितिले निवेदन दिएका हुन् । पीडितहरुको निवेदन बुझ्दै खतिवडाले राज्यले बचतकर्ताको रकम फिर्ता गरेर पीडितहरुको समस्या समाधान गर्न लागिपर्ने बताए। उनले समितिको तर्फबाट सरकारलाई ध्यानाकर्षण गराउने र पीडितलाई न्याय दिन पहल गर्ने बताए। तपाईहरुले प्रधानमन्त्रीलाई पनि भेट्नुभएको छ। अब पीडितहरुको समस्या समाधान गर्नुपर्दछ। मैले सुनेको थिएँ, वर्तमान गृहमन्त्रीले पनि केही पहिला राज्यले नै भएपनि पीडितहरुको समस्या समाधान गर्छौं भनेर कहीँ बोलेको सुनेको थिएँ। सायद अब राज्यको संयन्त्रमा उहाँ हुनुहुन्छ, त्यसरी समाधान गरिदिनुभयो भने राम्रो भयो भएन भनेपनि पीडितको पक्षमा हामीले सक्ने सहयोग गर्छौं।खतिवडाले भने,हामीले पनि सरकारलाई आग्रह गर्नुपर्छ, हामीलाई विश्वास छ, जुनसुकै सरकार भएपनि पीडितको पक्षमा न्याय गर्छ भन्ने विश्वास हामीले लिएका छौँ। अहिले मैले निवेदन मात्र लिएको छु, निर्णय केहि भएको होइन, समितिमा छलफल गरेर सरकारलाई अनुरोध गर्छौं। उक्त सहकारीले १८ हजार ७०० बचतकर्ताको लगभग १४० करोड रुपैयाँ निक्षेपकर्तालाई फिर्ता गर्नुपर्ने भएपनि विगत २ वर्ष यता कसैले पनि फिर्ता पाउन नसकेको बचतकर्ताको भनाई छ। समितिले बुझाएको पत्रमा भनिएको छ, यस सहकारी सस्था मा समस्या आएको लगभग २ वर्ष हुन पुगेको छ, १८७०० बचतकर्ता को लगभग १४० करोड रुपयाँ यस सस्थाले निच्छेप कर्ता लाई फिर्ता गर्नु पर्ने देखिन्छ तर झन्डै विगत २ वर्ष यता कुनै निच्छेप कर्ता ले एक रुपयाँ पनि फिर्ता पाउन सकेका छैनन्, हामी बचत कर्ता, बिगत लामो समय देखी हाम्रो बचत फिर्ता गर्ने लडाईमा निरन्तर लडिरहेका छौ, यस सहकारीका संचालक ले हामीहरुले गरेको बचत दुरुपयोग र अपचलन पछि हामी १ वर्ष उनीहरुसँग समन्वयमा बितायौ त्यसपछि कुनै उपलब्धि नभए पछि कानुनि प्रकृया मा गएको पनि ८ महिना बितिसकेको अबस्था छ तर आज को यो समय सम्म पनि यो राज्य सरकार बाट हामीले ले कुनै उपलब्धि हासिल गर्न सकेका छैनौ, यो राज्यमा यो राज्य व्यवस्था का प्रतिनिधि हरुले सुशासन कुरा गरिरहदा हामी सुशासन होईन कुशासन को चपेटामा परेका छौँ। हजारौं उज्ज्वल भविष्य अन्धकारमय बनेको र यो सहकारीको समस्याले धेरैको गाँस टुटेको बताउँदै पीडितहरुले यस्ता सहकारी संचालकलाई कारबाही गरी बचत कर्ताको निच्छेप फिर्ता गराउनको लागी कुनै पनि नीति निर्माण का साथै कुनै ऐन कानुन नबनाउनु यो कस्तो खालको सुशासन हो? भन्दै प्रश्न गरेका छन्। पत्रमा भनिएको छ, जिबि राई लगायत कुनै एउटा सानो समुहले हजारौं पोखरेली जनताको करोडौं रुपैयाँ हिनामिना गरी सबै बचतकर्तालाई अलपत्र पारेर फरार रहेका छन्, सडक देखि सदनसम्म, डिफ्युजनदेखि रेड नोटिससम्म आईपुग्दासम्म पनि यस सुर्यदर्शन सहकारी का अन्य १४ जना प्रतिवादी पक्राउ पर्न सकेका छैनन् यिनीहरुलाई हाम्रो कुन राज्य व्यवस्थाले संरक्षण दिईराखेको छ ? यसको हामीलाई जवाफ चाहिएको छ, होईन भने यस सहकारी प्रकरणमा जो कोहि को संग्लनता भएपनि तुरुन्त छानबिन गरी कारबाहीको दायरामा ल्याई बचतकर्ताको बचत फिर्ता हुने वातावरण मिलाई दिनुपर्यो । उनीहरुले देशमा, यो राज्य व्यवस्थामा सुशासन कायमै राख्ने या सुशासन छ भन्ने कुराको अनुभूति दिलाउने हो भने सबैभन्दा पहिला यो राज्य सरकार ले कुनै नीति नियम, ऐनकानुन बनाई गलत तरिकाले सहकारी संचालन गरी दुरुपयोग र अपचलन भएको निच्छेप तुरुन्त फिर्ता गराउनुपर्ने उनीहरुको माग छ। यस अगाडि प्रधानमन्त्री पुष्पकमल दाहाल प्रचण्डपोखरा गएको समयमा चैत ४ गते सूर्यदर्शन बचत तथा ऋण सहकारी संस्थाका पीडितहरूले भेटेरै ज्ञापनपत्र बुझाएका थिए। जीबी राई सञ्चालक रहेको उक्त सहकारीमा आफ्नो रकम डुबेको गुनासो गर्दै बचतकर्ताहरूले फिर्ता गराउन भूमिका खेल्न प्रधानमन्त्री र राज्यव्यवस्था समिति समक्ष पीडितले याचना गरेका हुन्। यो सहकारीको रकम हिनामिनामा गृहमन्त्री रवि लामिछानेको समेत नाम जोडिँदै आएको छ। तर प्रचण्डले मंगलबार संसदमा बोल्दै सहकारी विवादमा उपप्रधान एवं गृहमन्त्री रवि लामिछानेलाई सहकारी घोटालामा लामिछानेको भूमिका नभएको बताएका थिए। उपप्रधानमन्त्री तथा गृहमन्त्री लामिछानेका विषयमा प्रतिपक्षी दलहरूले उठाएको विषयमा प्रधानमन्त्री प्रचण्डले भने,हालसम्मको अनुसन्धानले उहाँ सहकारीको सञ्चालक समिति, लेखा समिति, ऋण समिति, कर्मचारीलगायत कुनै पनि जिम्मेवारी र भूमिकामा नरहेको र अदालतमा विचाराधीन मुद्दामा पनि कहीँ कतै जोडिएको देखिएको छैन।"
कांग्रेसको तारो किन बने गृहमन्त्री लामिछाने ?,"काठमाडौं : प्रधानमन्त्री पुष्पकमल दाहाल प्रचण्डले फागुन अन्तिम साता एकाएक सत्ताको काँध फेर्ने निर्णय गरेपछि कांग्रेसमा हतास मानसिकता देखा पर्यो। अत्तालिएको कांग्रेसले एकीकृत समाजवादीका अध्यक्ष माधव नेपालदेखि रास्वपा अध्यक्ष रवि लामिछानेलाई नयाँ गठबन्धनमा प्रधानमन्त्रीको प्रस्ताव गर्यो। तर, दुवैले मानेनन्। परिणामतः कांग्रेस सत्ताबाहिर पुग्यो। कांग्रेसको काँध फेरेकोमा स्वभावतः पनि कांग्रेस प्रधानमन्त्री दाहालप्रति आक्रोशित बन्नुपर्ने हो। तर, कांग्रेसको निशानामा छन्रास्वपा अध्यक्ष एवं उपप्रधानमन्त्री एवं गृहमन्त्री रवि लामिछाने। लामिछानेको राजीनामा माग्दै कांग्रेसले लगातार संसद्मा चर्को माग मात्र गरेन, संसद् पनि अवरोध गर्यो। कांग्रेसले लामिछानेको राजीनामा मागेकोमा प्रधानमन्त्री मात्र होइनन्, सत्तासीन एमाले अध्यक्ष केपी ओली पनि असन्तुष्ट छन्। ओली र दाहाल रविको बचाउमा खुला रूपमा उत्रेका छन्। सत्तासीन एमाले र माओवादी लामिछानेको बचाउमा उत्रेपछि कांग्रेसले उनीमाथि छानबिनका लागि संसदीय छानबिन समितिको माग गरिरहेको छ। तर, प्रधानमन्त्री दाहाल र एमाले अध्यक्ष ओलीले संसदीय छानबिन समितिको आवश्यक्ता नभएको प्रतिक्रिया दिइसकेका छन्। दुई ठूला दलको साथ पाएपछि लामिछानेले पनि कांग्रेसलाई चारै वर्ष संसद् अवरोध गरे पनि फरक नपर्ने चुनौती दिइसकेका छन्। आखिर, कांग्रेसको निशानामा राजस्वा अध्यक्ष लामिछाने किन त ? कांग्रेसका एक केन्द्रीय सदस्य भन्छन्, एक त गठबन्धनको मुख्य पिलर लामिछाने हुन्। उनको राजीनामा गराउन सकियो भने गठबन्धन अप्ठ्यारोमा पर्छ। दोस्रो हिजो, आरोप लाग्दैमा कांग्रेसका मन्त्रीको राजीनामा माग्नेमा लामिछाने अग्रभागमा थिए, आज उनीमाथि प्रश्न उठेपछि हामीले पनि उनको राजीनामा किन नमाग्ने त ? एक्कासि आफूलाई धोका दिएको र विवादित पात्र रविलाई काँधमा बोकेर राजनीति समीकरण चलाएको आरोप कांग्रेसले प्रधानमन्त्री दाहालमाथि लगाइरहेको छ। त्यसैकारण पनि कांग्रेसले संस्थागत रूपमै रविको विषयमा आक्रामक बन्ने नीति नै लिएको छ। पार्टीका महामन्त्री गगन थापाले स्वार्थ बाझिने गृहमन्त्रीलाई पदमा बस्ने नैतिकता नभएको भन्दै संसद्मा जोडदार रूपमा लामिछानेको राजीनामा मागे। सहकारी ठगी प्रकरणमा प्रमाण नै बाहिर आइसकेकाले लामिछाने गृहमन्त्रीमा बसिरहन उपयुक्त नहुने थापाको तर्क थियो। कांग्रेस सहमहामन्त्री बद्री पाण्डे पनि लामिछानेलाई कांग्रेसले प्रधानमन्त्रीमा प्रस्ताव नै नगरेको दाबी गर्छन्। सहकारी काण्डमा मुछिएकाले उनको राजीनामा मागिएको उनको तर्क छ। कांग्रेसले प्रधानमन्त्रीको प्रस्ताव लगेको भन्ने हल्ला नै गलत हो, पाण्डेले भने, विभिन्न आरोप लागेर दोषीसमेत देखिइसकेका व्यक्तिका विषयमा संसदीय छानबिन समिति बनाउभन्दा प्रधानमन्त्रीले ढाकछोप गर्नुपर्ने कुनै कारण छैन। लामिछानेका विषयमा छानबिन गर्न संसदीय समिति बनाउनुपर्ने उनको भनाइ छ। रविमाथि छानबिनको माग गर्दै प्रधानमन्त्रीले जवाफ दिनुपर्ने विषय कांग्रेसले संस्थागत रूपमा उठाएपछि मंगलबार प्रधानमन्त्रीले रविका सम्बन्धमा कुनै कैफियत नदेखिएको भन्दै ढाकछोप गर्न भ्याए। लगत्तै कांग्रेसका प्रमुख सचेतक रमेश लेखकले रविविरुद्ध पर्याप्त प्रमाण रहेकाले सर्वसाधारण नागरिक ठगिएको विषयमा संसदीय छानबिन समितिको माग गरेका थिए। कांग्रेसका एक नेता भन्छन्, सहकारी ठगीले आमनागरिकको घर बिग्रेको छ। आफ्नै बचतको पैसा नपाउँदा औषधि खान नपाएर मर्ने, निधन भएकाका दाहसंस्कार गर्न दाउरा किन्न नसक्नेदेखि सुसाइड गर्नुपर्ने अवस्था आएको छ। यस्तोमा आमनागरिकको भावना कांग्रेसले नउठाए कसले उठाउँछ ? नेपाली कांग्रेसका प्रवक्ता डा प्रकाशशरण महतले सहकारी अनियमितताबारे छानबिन गर्नुपर्ने माग कांग्रेसको रहेको बताए। सहकारीबारे छानबिन गर्न प्रधानमन्त्रीले रोक्नु शंकास्पद रहेको महतले बताए। गृहमन्त्रीजीले केही गर्नुभएको छैन भने छानबिनले कहाँ समस्या पार्छ ? उनको भनाइ छ, छानबिन गर्नुपर्छ भन्दा कांग्रेसले ४ वर्षै संसद अवरोध गरे पनि केही फरक पर्दैन भन्नु गैरजिम्मेवार हो। कांग्रेसका प्रमुख सचेतक लेखकले गृहमन्त्री लामिछानेमाथि छानबिन गर्न संसदीय छानबिन समिति बनाउनुपर्ने बताए। लामिछानेलाई अनुसन्धान गर्नु आवश्यक नरहेको भन्ने प्रधानमन्त्रीको जवाफले आफूहरूको चित्त नबुझेको उनले बताए। गृहमन्त्री रवि लामिछानेजी सहकारीको रकम अपचलन गर्ने, ठगी गर्ने, दुरुपयोग गर्ने विषयमा संलग्न रहनुभएको छ भन्ने कुरा हामीले लगातार उठाएका छौं, उनले भने, कुनै पनि मन्त्री कुनै अनुसन्धानको घेरामा आउनुभयो, प्रश्न उठ्यो, राज्यको कुनै सक्षम निकायले यदि अनुसन्धान गर्नुपर्ने स्थिति भयो भने त्यस्तो मन्त्री, मन्त्रीको पदमा रहन पाउनुहुन्न भन्ने नजिर संसद्मा स्थापित छ। कांग्रेसकी सांसद ईश्वरी न्यौपानेले सहकारी ठगीमा दीपेश पुन पक्राउ पर्दा रवि लामिछानेलाई किन उन्मुक्ति भन्दै प्रश्न उठाइन्। प्रधानमन्त्री रविबारे प्रमाण छैन भन्नुहुन्छ। तर, दिपेश पुन पक्राउ पर्ने, गृहमन्त्रीप्रति चुपचाप रहने कसरी हुन्छ ? न्यौपानेले भनिन्, रविमाथि पहिलोपटक नागरिकताको विषय थियो। लाइन बसेर नागरिकता लिनुभयो। दोस्रोपटक सहकारीको रकम हिनामिना भयो। हामी प्रतिपक्षीमा, बस्छौं भन्नुभयो। तर, बुरुक्क उफ्रेर स्वार्थ बाझिएको गृह मन्त्रालय किन चाहियो ? उनले भनिन्। कांग्रेस मात्र नभई राष्ट्रिय जनमोर्चाका अध्यक्ष एवं प्रतिनिधिसभा सदस्य चित्रबहादुर केसीले गृहमन्त्री लामिछानेको सहारामा सत्ता टिकाउनुको अर्थ नहुने बताए। नेता केसीले माओवादी र एमाले पार्टीमा गृहमन्त्री बन्न सक्ने कोही नभेटेको हो ? भन्दै मुद्दा लागेको व्यक्तिलाई उपप्रधान एवं गृहमन्त्री बनाएर सरकारले जनताको अपमान गरेको बताए। पूर्वसभामुख दमनाथ ढुंगाना संसद्मा बोल्ने विषयको औचित्य छ कि छैन भन्ने एउटा कुरा हो। त्यो कांग्रेसले यो विषय संसद्मा उठाउन पर्छ भन्ने औचित्य ठानेर ल्यायो। त्यो उसको कुरा हो। प्रतिपक्षले आफ्नो कुरा राख्न पाइन्छ। त्यसमा उसको रणनीतिक उद्देश्य के हुन सक्छ त्यो पार्टीले जान्ने कुरा हो। संसदीय समितिको छानबिन समिति बनाउने कुरा पनि प्रतिपक्षले उठाउन मिल्छ। त्यसमा सरकारले बाटो सहज बनाइदिनुपर्छ तर त्यसैमा निर्णय लिनुपर्छ भनेर अडान लिन भने मिल्दैन। कुनै पनि दलले आवाज बुलन्द बनाउने थलो संसद्लाई बनाउने हो तर सम्पूर्ण संसद्को समय लिएर अवरोध गर्न कुनै नैतिकताले मिल्दैन। अर्को कुरा एउटा पार्टीले आफूले उठाएको विषयमा पक्षमा निर्णय लिनु काम राम्रो होइन। भीमार्जुन आर्चाय संविधान विद् प्रतिपक्ष सांसदलाई प्रश्न गर्ने अधिकार छ। प्रश्न गर्न चासो राख्न उसले पाउँछ। यहाँ कांग्रेसले सीधै राजीनामा भन्दा पनि संसदीय समितिबाट छानबिनको माग गरेको छ। यो सहमतिमै हुने विषय हो। यसमा आपत्ति केही हुँदैन।"
"एकैपटक १४१ जना डीएसपीको सरूवा, कसलेकहाँको जिम्मेवारी पाए ? (सूची)","काठमाडौं : नेपाल प्रहरीका एकै पटक १४१ जना प्रहरी नायब उपरीक्षक (डीएसपी)को सरुवा भएको छ । बुधबार प्रहरी प्रधान कार्यालयले १४१ जना डीएसपीको सरुवा गरेको प्रहरी नायव उपरीक्षक मुकुन्दप्रसाद रिजालले जानकारी दिए। रिजालले जारी गरेको सूचनामा प्रहरी महानिरीक्षक बसन्त बहादुर कुँवरको चैत ०७ गतेको निर्णयअनुसार चैत्र महिनादेखिको तलब, भत्तासमेत हाल सरुवा भएको दरबन्दीबाट खान पाउने गरी प्रहरी नायव उपरीक्षकहरूलाई सरुवा गरिएको उल्लेख छ। सरुवा हुँदा काठमाडौं, ललितपुर र भक्तपुरका ८ वटा वृत्तका इन्चार्ज पनि परिवर्तन भएका छन् । हेर्नुहोस् सूची"
"राजनीतिक परिवर्तनमा दलितले महत्त्वपूर्ण योगदान गरे, तर दासयुगीन मानसिकताबाट समाज मुक्त भएन : प्रचण्ड","काठमाडौं : प्रधानमन्त्री पुष्पकमल दाहाल प्रचण्डले देशको राजनीतिक परिवर्तनमा दलित समुदायले महत्त्वपूर्ण योगदान गरेको उल्लेख गरेका छन्। ५९ औँ जातीय विभेद उन्मुलनसम्बन्धी अन्तर्राष्ट्रिय दिवसका अवसरमा आज आयोजित समारोहलाई सम्बोधन गर्दै उनले दलित समुदायलाई समानुपातिक प्रतिनिधित्वसहितको समाजको निर्माणको जिम्मेवारी दिनुपर्ने बताएका हुन्। प्रचण्डले विभेद अन्त्य नहुँदासम्म परिवर्तनका उपलब्धी रक्षा हुन नसक्ने बताए।संविधानमा दलित समुदायका मौलिक हकलगायत व्यवस्था सुनिश्चित गरिएपनि दलित समुदायमाथि गरिने छुवाछूतभेदभावमा अपेक्षित कमी आउन सकेको छैन, प्रधानमन्त्री प्रचण्डले भने, छुवाछूत विभेदकै कारण दलित समुदायमाथि अपमान, दमन, उत्पीडन, सामाजिक वहिस्कार, कुटपिटहत्या र नाकाबन्दीजस्ता घटनाहरूमा कमी आउन नसक्नु सामाजिक लज्जाको विषय हो । प्रधानमन्त्री प्रचण्डले मानव सभ्यताको आधुनिक युगमा पनि दासयुगीन मानसिकताबाट नेपाली समाज मुक्त हुन नसकेको बताए। जातीय छुवाछूत तथा विभेदलाई कडा दण्डनीय अपराधका रूपमा लिई यसमा संलग्न अपराधीहरूलाई कानुनी दायरामा ल्याउनु राज्यको दायित्व हो, प्रधानमन्त्री प्रचण्डले भने, समानता र स्वतन्त्रतापूर्वक बाँच्न पाउनु हरेक नागरिकको नैसर्गिक अधिकार हो । यद्यपि, मानव सभ्यताको आधुनिक युगमा पनि दासयुगीन मानसिकताबाट नेपाली समाज मुक्त हुन सकेको छैन । उनले संविधान, ऐन तथा कानुनहरूले सुनिश्चित गरेका व्यवस्थाहरूको प्रभावकारी कार्यान्वयनका लागि सङ्घर्षको अर्को विकल्प नदेखिएको उल्लेख गरे। प्रचण्डले जातीय छुवाछूतजस्तो अपराधलाई उन्मूलन गर्न कानुनी प्रावधानहरू कडा पार्नुका साथै सामाजिक जागरण र राजनीतिक अभियान चलाउनुपर्ने बताए।"
राष्ट्रिय योजना आयोगमा चारजना नियुक्त,"काठमाडौं : सरकारले राष्ट्रिय योजना आयोगको रिक्त सदस्यमा चारजनालाई नियुक्त गरेको छ। बिहीबार बसेको मन्त्रिपरिषद बैठकले उनीहरूलाई नियुक्त गरेको हो। मन्त्रिपरिषद बैठकका निर्णयहरू सार्वजनिक गर्दै सरकारको प्रवक्ता एवं सूचना तथा सञ्चारमन्त्री रेखा शर्माले काठमाडौंकी प्रासंगीता सिंह,जुम्लाका डा कुशरेन्द्र बहादुर महत,ललितपुरका डाअरनिको पाण्डे र पाल्पाका प्राशिवराज अधिकारी राष्ट्रिय योजना आयोगको सदस्यमा नियुक्त भएको जानकारी गराइन्। यसैगरी बैठकले नेपाल प्रशासन सेवा समूहिकरणतर्फको राजपत्राङ्कीत विशिष्ट श्रेणीको रिक्त सचिव पदमा चुडामणी पौडेललाई बढुवा गरेको छ।"
"अर्घाखाँचीमा ट्याक्टर दुर्घटना, एक जनाको मृत्यु",अर्घाखाँची : अर्घाखाँचीको सन्धिखर्कमा आज दिउँसो भएको ट्याक्टर दुर्घटना हुँदा एक जनाको मृत्यु भएको छ। सन्धिखर्क नगरपालिका१० धरम्पानीमा लु ३ त ६४८ नम्बरको ट्याक्टर दुर्घटना हुँदा सन्धिखर्क नगरपालिका९ राजुपानी निवासी १४ वर्षीय सन्दिप बिकको मृत्यु भएको जिल्ला प्रहरी कार्यालय अर्घाखाँचीका प्रहरी निरीक्षक दिपेन्द्र रावलले जानकारी दिए। मुढा बोकेको ट्याक्टर आदर्श आधारभूत विद्यालयको घुम्ती नजिकै ट्राली फुत्किदा ट्रालीमा रहेका काठका मुढाले च्यापिएर बिकको घटनास्थलमै मृत्यु भएको प्रहरीको भनाइ छ। घटनाबारे थप अनुसन्धान भइरहेको प्रहरीले जनाएको छ।
१९ देशका गैरआवासीय राजदूतलाई प्रत्यक्ष लगानी भित्र्याउन ढकालको आग्रह,"बुटवल : नेपाल उद्योग वाणिज्य महासंघका अध्यक्ष चन्द्रप्रसाद ढकालले नेपालमा प्रत्यक्ष वैदेशिक लगानी भित्र्याउने गरी सहयोग गर्न १९ देशका गैरआवासीय राजदूत र नेपालका लागि अवैतनिक वाणिज्य दूतहरूलाई आग्रह गरेका छन्। बिहीबार बुटवलमा राजदूतहरू सहभागी कार्यक्रमलाई सम्वोधन गर्दै ढकालले वैदेशिक लगानीका लागि नेपालमा अवसरहरू बढिरहेको भन्दै राजदूतहरूको ध्यानाकर्षण गराएका हुन्। समृद्धिका लागि विश्व शान्ति विषयमा गौतमबुद्धको जन्मस्थल लुम्बिनीमा आयोजित अन्तर्राष्ट्रिय सम्मेलनको क्रममा राजदूतहरू बुटवलमा आएका थिए। शुक्रबार र शनिबार लुम्बिनीमा सम्मेलन हुँदैछ। अवैतनिक कन्सुलर कर्प्स नेपाल (एचसिसिएन) का भाइस डीन समेत रहेका महासंघका अध्यक्ष ढकालले पर्यटन, जलविद्युत, नवीकरणीय ऊर्जा, सूचना प्रविधि, कृषि, पूर्वाधार विकास जस्ता क्षेत्रमा नेपालले बाह्य लगानी प्रवर्द्धन गरिरहेकाले लगानीकर्ताहरू जुटाउन सामूहिक पहल गर्नुपर्नेमा जोड दिए। कानुन परिमार्जन र नीतिगत सुधारका माध्यमबाट लगानीमैत्री वातावरण निर्माणमा सरकारले पहल गरिरहेकाले बाह्य लगानीकर्ताका लागि थप अवसरहरू सिर्जना भएको समेत ढकालको भनाइ छ। गौतम बुद्धको जन्मस्थल लुम्बिनी पवित्र आध्यात्मिकस्थलसहित यो क्षेत्रको सांस्कृतिक र आर्थिक संवाहकको रूपमा प्रवर्द्धन गर्न समेत अध्यक्ष ढकालले लुम्बिनी कन्केलभ सहयोगी हुने विश्वास व्यक्त गरे। अस्ट्रिया, बुल्गेरिया, इस्टोनिया, चेक रिपब्लिक, मरिसस, मंगोलिया, इन्डोनेसिया, तान्जानिया, सर्बिया, स्लोभेनिया, साइप्रस, आयरल्यान्ड, स्पेन, लातिभिया, कोस्टारिका, पोल्यान्ड र डोमिनिकन, रिपब्लिक रोमानियाका गैरआवासीय राजदूतहरू कार्यक्रममा सहभागी छन्।"
विपी राजमार्गमा सञ्चालित ११ पसललाई जरिवाना,"काभ्रे : विपी राजमार्गमा सञ्चालित ११ पसललाई जरिवाना गरिएको छ। उद्योग तथा वाणिज्य कार्यालय धुलिखेल र जिल्ला प्रशासन कार्यालयले बिहीबार संयुक्तरुपमा बजार अनुगमन गरेर प्रतिपसल ५ हजारदेखि २० हजार रुपैयाँसम्म जरिवाना गराएको हो। जनगुनासो धेरै आएपछि विपी राजमार्गमा रहेको होटल, खाजा घर र किराना पसलहरूमा अनुगमन गरिएको हो। राजमार्गमा १३ वटा होटल र एउटा खाद्यान्न किराना पसल अनुगन गरिएको उद्योग तथा वाणिज्य कार्यालयका निमित्त प्रमुख यज्ञबहादुर ओलीले बताए। अनुमतिविना सञ्चालन भएका दुईवटा होटललाई २० हजार जरिवाना गरिएको ओलीले जानकारी दिए। अनुगमनमा अन्य ९ वटा खाजा घर र किराना पसललाई ५ हजारको दरले जरिवाना गरिएको उनले बताए। सहायक प्रमुख जिल्ला अधिकारी सुवास पौडेलले पसलमा मूल्यसूची राख्न र म्याद नाघेका सामानहरूको उचित व्यवस्थापन गर्न आग्रह गरिएको बताए। उनका अनुसार अनुगमनका क्रममा टोलीले फर्म दर्ता गर्न तथा नवीकरण गर्न, होटलको सरसफाइमा ध्यान दिन र तामक्रम मिलाएर सामग्री राख्न सुझाव दिएको छ। सहायक प्रमुख जिल्ला अधिकारी पौडेल, कोष तथा लेखा नियन्त्रक कार्यालय काभ्रेका अधिकृत चतुर्भुज तिमल्सिना, उद्योग तथा वाणिज्य कार्यालयका निमित्त प्रमुख ओली लगायत विभिन्न कार्यालयका प्रतिनिधिहरूको टोलीले अनुगमन गरेको हो।"
वैदेशिक रोजगारका लागि विभिन्न देश पठाइदिन्छु भनेर ठगी गर्ने ५ जना पक्राउ,"काठमाडौं : वैदेशिक रोजगारका लागि विभिन्न देश पठाइदिन्छु भनेर ठगी गर्ने ५ जना पक्राउ पक्राउ परेका छन्। पक्राउ पर्नेमा सिन्धुपाल्चोकको मेलम्ची नगरपालिका८ घर भई काठमाडौंको बौद्ध बस्ने ३५ वर्षीय पुरुषोत्तम गिरी, काठमाडौंको बुढानीलकण्ठ नगरपालिका६ की १९ वर्षीया श्रृति शाही, काठमाडौं महानगरपालिका३१ नयाँ बानेश्वरका ३५ वर्षीय मन्दिरा बोम्जन गुरुङ, काठमाडौं महानगरपालिका३१ कोटेश्वरकी २६ वर्षीया अस्मिता बम र सुनसरीको भोक्राहा गाउँपालिका४ की ३० वर्षीया अनिता कुमारी यादव रहेकी छन्। आकर्षक तलबको प्रलोभनमा पारेर रकम लिएपश्चात सम्पर्कविहीन भएपछि पीडितले उजुरी दिएका थिए। उजुरीका आधारमा काठमाडौं उपत्यका अपराध अनुसन्धान कार्यालयको टोलीले उनीहरूलाई विभिन्न स्थानबाट पक्राउ गरेको हो। पक्राउ परेकाहरूलाई थप अनुसन्धान तथा कारवाहीको लागि वैदेशिक रोजगार विभाग पठाइएको छ।"
धनगढीका सरकारी विद्यालयहरूमा छुट्टै ड्रेस कोड,"धनगढी : धनगढी उपमहानगरपालिका भित्रका सामुदायिक विद्यालयमा अब एकै प्रकारको पोशाक लागु हुने भएको छ। नयाँ शैक्षिक सत्र २०८१ को वैशाखदेखि उपमहानगरभित्रका सबै सामुदायिक विद्यालयहरूमा एकै प्रकारको पोशाक लागु हुने भएको हो। बिहीबार धनगढी उपमहानगरभित्रका अधिकांश विद्यालयका प्रधानाध्यापक र प्रतिनिधिहरूले उपमहानगरसँग एकै प्रकारको पोशाक बनाउने सम्झौता गरेका छन्। धनगढी उपमहानगरपालिकामा आयोजना गरिएको कार्यक्रममा नगरप्रमुख गोपाल हमाल र पञ्चोदय माविका प्रधानाध्यापक हरिश ओझाले सम्झौता आदानप्रदान गर्दै कार्यक्रमको सुरुवात गरेका छन्। नयाँ पोशाकमा आकाशे नीलो रंगको कमिज वा कुर्ता, गाढा नीलो रंगको पाइन्ट वा सुरुवाल, गाढा नीलो रंगको टाई, छालाको कालो जुत्ता वा कपडाको सेतो जुत्ता, जाडो मौसममा भी गलाको स्वेटर वा गाढा नीलो रंगको कोट, गाढा नीलो रंगको बेल्ट, छात्राका लागि सेतो रिबन, ऊनको टोपी अनिवार्य गर्ने सम्झौता भएको हो। अधिकांश प्रधानाध्यापकहरूले कापी कलम किन्न नसक्ने गरिब परिवारका बालबालिकाका लागि यो नियम खर्चिलो हुने बताएका थिए। तर मेयर गोपाल हमालले मेयर शैक्षिक कोष स्थापना गरेर त्यसमा निजी क्षेत्र र दातृ निकायलाई जोडेर भएपनि उनीहरूका लागि विद्यालय पोशाकको व्यवस्थापन गरिने बताएका थिए। उपमहानगरलाई आफ्नो स्थानीय तहभित्रको आधारभूत र माध्यमिक शिक्षा व्यवस्थित गर्न पाउने अधिकार छ। सम्झौता कार्यक्रममा मेयर हमालले अहिले केही पनि गर्न सकिँदैन भनेर पन्छिनु भन्दा सीमित स्रोत र साधनको अधिकतम प्रयोग गर्दै यसको पालना गर्न प्रधानाध्यापकहरूलाई अनुरोध गरेका थिए। उनले पहिलो वर्षको परीक्षणपछि त्यसमा आएका समस्याहरूलाई समाधानका लागि सम्झौतामा हेरफेर र संशोधन गर्न सकिने बताए। पोशाकको सम्झौता सँगै उपमहानगरले सामुदायिक विद्यालय बीचको कार्यसम्पादन सम्झौता पनि गरेको छ।"
ट्राभल्स एजेन्सी इन्टरपेडका अध्यक्ष काठमाडौंमा,"काठमाडौं : विश्व विख्यात ट्राभल्स एजेन्सी इन्टरपेडका सहसंस्थापक तथा अध्यक्ष ड्यारेल वेड तीन दिने नेपाल भ्रमणका लागि बिहीबार अपरान्ह काठमाडौं आएका छन्। नेपालमा पर्यटनको सम्भावनामा विषयमा उनले विभिन्न क्षेत्रका प्रतिनिधिहरुसँग अन्तरक्रिया गर्ने छन्। उनले नेपालमा पर्यटन प्रवर्द्धन गर्ने सकिने सम्भाव्यताका विषयमा विभिन्न सरोकारवालाहरुसँग भेटघाट तथा अन्तरक्रिया गर्ने कार्यक्रम रहेको इन्टरपेड नेपालमा महाप्रबन्धक आषिस बर्मा जानकारी दिए। उनी दक्षिण एसिया भ्रमणका क्रममा भारत हुँदै नेपाल आएका हुन्। अष्ट्रेलियाको मेलवर्नमा मुख्यालय रहेको इन्टरपेडले विश्वका १५० देशमा विभिन्न पर्यटकीय क्षेत्रको भ्रमण गराउँदै आएको छ। नेपाल लगायत २८ वटा मुलुकमा इन्टरपेडले कार्यालय स्थापना गरेर भ्रमण गराउँदै आएको छ। इन्टरपेड विश्वको सबैभन्दा धेरै पर्यटकलाई भ्रमण गराउने ट्राभल एजेन्सीमध्ये एक हो । २०२३ मा इन्टरपेडले २ लाख ५० जना पर्यटकलाई विभिन्न देशको भ्रमण गराएको थियो। नेपालमा पनि इन्टरपेड सगरमाथा आधार शिविर ट्रेक सबैभन्दा बढी गराउनेमा पर्छ। इन्टरपेडले दिगोविकास र वातावरणमैत्री नीति लाई अनुसरण गर्दै भ्रमण प्याकेजहरू तयार गर्दै आएको छ । विश्वका १ सय ५० देशमा टुप्याकेज गर्दै आएको इन्टरपेडका सहसंस्थापकको नेपाल भ्रमणले यहाँको पर्यटकीय क्षेत्रको प्रवर्द्धन विश्वमाझ हुने छ, बर्माले भने । इन्टरपेडले नेपालमा सगरमाथा नेक्स्ट नामक संस्था मार्फत यहाँको जीविकोपार्जन, वातावरण र दिगो विकासमा सामाजिक उत्तर दायित्व मार्फत सहयोग पनि गर्दै आएको छ।"
जुगल हिमाल आरोहणमा ७ कोरियनसहित १० जना आरोहीको सलामी दस्तुर मिनाह,काठमाडौं : सरकारले सिन्धुपाल्चोकमा रहेको जुगल हिमाल आरोहरणमा ७ जना कोरियनसहित १० जना आरोहीको सलामी दस्तुर मिनाहा गर्ने निर्णय गरेको छ। बिहीबार बसेको मन्त्रिपरिषद बैठकका निर्णयहरू सुनाउँदै सरकारको प्रवक्ता एवं सूचना तथा सञ्चारमन्त्री रेखा शर्माले जुगल हिमाल आरोहणमा ७ करियन र ३ जना नेपाली आरोहीको सलामी दस्तुर मिनाह गर्ने निर्णय गरेको जानकारी दिएकी हुन्। सरकारले नेपाल र गणतन्त्र कोरियाबीच कुटनीतिक सम्बन्ध स्थापित भएको ५० वर्ष पूरा भएको अवसरमा ७ जना कोरयाली र ३ जना नेपाली गरी १० पर्वतारोहीको जुगल हिमाल१ र २ आरोहणमा लाग्ने सलामी दस्तुर मिनाह गरेको हो।
धनुषामा एक युवकको शंकास्पद मृत्यु,"ढल्केवर(धनुषा) : धनुषामा एक युवकको शंकास्पद मृत्यु भएको छ। मृत्यु हुनेमा धनुषाको धनुषाधाम नगरपालिका९ का अन्दाजी २५ वर्षीय आनन्द विक रहेको प्रहरीले जनाएको छ। बुधबार राति करिब ९ बजेको समयमा धनुषाधाम नगरपालिका६ मालटोलस्थित पूर्वपश्चिम लोकमार्गमा प्रदेश २००६ प ६०८४ नम्बरको मोटरसाइकल लडेको र विक रगतले लत्पतिएको अवस्थामा मृत भेटिएका थिए। इलाका प्रहरी कार्यालय ढल्केवरका प्रहरी टोली घटनास्थलको मुचुल्का गरेर विकको शव प्लाष्टिकमा हालेर लगेको त्यहाँका प्रत्यक्षदर्शीले बताएका छन्। यद्यपि इलाका प्रहरी कार्यालय ढल्केवरका प्रहरी निरीक्षक राजकिशोर साहले विक मोटरसाइकल दुर्घटनामा घाइते भएको र उनको उपचारका क्रममा प्रादेशिक अस्पताल जनकपुरमा मृत्यु भएको भनेर बताएका समाचार सञ्चारमाध्यममा आएपछि स्थानीयहरूमा विभिन्न शंका उपशंकाहरु उब्जिएको छ। प्रहरीले शंकास्पद घटनालाई गम्भीर रुपमा लिनुपर्नेमा मोटरसाइकल दुर्घटना भनेर हल्का रुपमा लिएको छ। दुर्घटना भन्छ। त्यसमाथि घाइते भनेको छ। उपचारको क्रममा मृत्यु भयो भनेर प्रहरीले स्टेटमेन्ट दिनु गैरजिम्मेवारी हो, ढल्केवरका एक स्थानीयले भन्छन् घटनास्थलबाट गरिएको फेसबुक लाइभ भिडियोमा पनि घटनास्थलमै मृत्यु भइसकेको स्पष्ट देखिन्छ। घाइते नै भएको भए उनलाई पहिला प्रहरीले हस्पिटल लग्नुपर्थ्यो नि। मुचुल्का गरेर अनि प्लाष्टिकमा बोकेर त्यहाँबाट लगेको छ। उपचारको क्रममा मृत्यु भयो भनेर प्रहरीको दिएको बयान पनि शंकास्पद छ। जिल्ला प्रहरी कार्यालय धनुषाका प्रहरी प्रवक्ता एवं प्रहरी नायव उपरीक्षक रञ्जन अवाले पनि घाइते भनिएको विकलाई प्रादेशिक अस्पताल जनकपुर ल्याउँदा चिकित्सकले मृत घोषणा गरिदिएको अन्नपूर्णलाई बताए। राजमार्गको हिसाबले दुर्घटनाको अनुमान लगाएपनि मृतकको शरीरमा देखिएको चोटपटक र घाउको निशानले हत्या भएको हुनसक्नेतर्फ पनि प्रहरीको आशंका रहेको उनले बताए। घटनास्थलसमेत पुगेका अर्का स्थानीय भन्छन् मोटरसाइकल दुर्घटना नै भएको भए मृतकको शरीरमा थुप्रै चोटपटक हुन्थ्यो। त्यस्तो केही देखिएन। एउटा हातमा हिलो लागेको र घाँटी रेटिएको जस्तो देखिएको थियो। यो घटनालाई प्रहरीले हल्का रुपमा लिनुहुँदैन। गम्भीर अनुसन्धान हुनुपर्छ। प्रहरी नायव उपरीक्षक अवा उक्त घटना हत्या वा दुर्घटना हो भन्ने एकिन भइनसकेको बताउँछन्। हत्या हो कि दुर्घटना हो भन्नेमा हामी कन्फर्म भइसकेका छैनौं। हामीले दुर्घटना मात्रै होइन हत्या भएको पनि हुनसक्छ भनेर सुक्ष्म ढंगले विभिन्न कोणबाट अनुसन्धान थालेका छौं। अहिले नै ठ्याक्कै यस्तै भएको भनेर बताउन सक्ने स्थिति छैन। पोस्टमार्टम रिपोर्टले थप कुराहरू खुल्छ, प्रहरी नायव उपरीक्षक अवाले अन्नपूर्णसँग भने।"
"शाखा अधिकृतको ३ करोड २१ लाख अवैध सम्पत्ति, अख्तियारले हाल्यो मुद्दा","काठमाडौं : काठमाडौं उपत्यका विकास प्राधिकरणमा कार्यरत शाखा अधिकृत याम कुमार कार्कीविरुद्ध ३ करोड २१ लाख ३२ हजार ९५६ रुपैयाँ बराबरको भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले पदीय मर्यादा विपरीत सरकारी जग्गालाई व्यक्तिको नाममा दर्ता गराइ गैरकानुनी रुपमा सम्पत्ति आर्जन गरी भ्रष्टाचार गरेको ठहर गर्दै कार्कीविरुद्ध आज विशष अदालत काठमाडौंमा मुद्दा दायर गरेको हो। काठमाडौं उपत्यका विकास प्राधिकरण,जिल्ला आयुक्तको कार्यालय,काठमाडौंअन्तर्गत वाग्मतीनगर जग्गा एकीकरण आयोजनाको कार्यालय,बौद्ध तथा अतिरिक्त जिम्मेवारीको रुपमा कागेश्वरी मनोहरा,गोकर्णेश्वर तथा शंखरापुर नगरपालिकाद्वारा संचालित पूर्वी काठमाडौं नयाँ शहरी विकास आयोजना,माकलवारीमा खटिइ काम गर्दै आएका शाखा अधिकृत (राप तृतीय श्रेणीकरार) कार्कीले पदीय मर्यादा विपरीत सरकारी जग्गालाई व्यक्तिको नाममा दर्ता गराई गैरकानुनी रुपमा सम्पत्ति आर्जन गरेको उनीमाथि आरोप छ। पूर्वी काठमाडौं नयाँ शहरी विकास आयोजना,माकलवारीमा खटिएको बेला कार्कीले सरकारी जग्गालाई व्यक्तिको नाममा दर्ता गराई गैरकानुनी रुपमा सम्पत्ति आर्जन गरी भ्रष्टाचार गरेको उजुरी परेको थियो। सोही उजुरीका आधारमा अनुसन्धान हुँदा सेवा प्रवेश गरेको (२०५८ ०४१६ देखि (२०७९१२३०) अवधिमा कार्कीको आम्दानी र मौज्दातमा रहेको रकममध्ये ३ करोड २१ लाख ३२ हजार ९५६ रुपैयाँ बराबरको बैधानिक स्रोत नखुलेको अख्तियारका प्रवक्ता नरहरि घिमिरेले जानकारी दिए। प्रवक्ता घिमिरेका अनुसार ३ करोड २१ लाख ३२ हजार ९५६ बिगो र सोही रकम बराबरको जरिवाना कार्कीबाट असुल गर्न माग गर्दै आरोप पत्र दायर गरिएको हो। कार्कीको छोरी गृष्मा कार्की र पत्नी देवका अधिकारीको नाममा रहेको गैरकानुनी रुपमा आर्जन गरेको सम्पत्ति पनि जफत गर्न माग गरिएको छ।"
झापाको पृथ्वीनगरमा आफ्नै साथीले गरे युवकको हत्या,झापा : झापाको पृथ्वीनगरमा धारिलो हतियार खन्ती प्रहार गरी एक युवकको हत्या गरिएको छ। साबिक पृथ्वीनगर गाविस हाल भद्रपुर नगरपालिका२ स्थित गौरीशङ्करमा अन्दाजी ३५ वर्षीय सनम राईको हत्या गरिएको हो। सनमको हत्या उनकै साथी अन्दाजी २५ वर्षीय लोकबहादुर राईले गरेको जिल्ला प्रहरी कार्यालय झापाले जनाएको छ। घटना आज बिहान ५ बजेको हो। लोकबहादुर र सनम साथी हुन्। लोकबहादुर गएराति सनमको घरमा गएर सुतेका थिए। सुतिरहेको अवस्थामा खन्तीले सनमको टाउकोमा प्रहार गरी लोकबहादुरले हत्या गरेको प्रहरीको प्रारम्भिक अनुसन्धानबाट खुलेको छ। हत्या गरी लोकबहादुर घटनास्थलमै रहेको र उनलाई प्रहरीले नियन्त्रणमा लिइसकेको छ। हत्याको कारण भने नखुलेको प्रहरीले जनाएको छ।
बैकिङ कसुर मुद्दाका फरार प्रतिवादी पक्राउ,काठमाडौं : बैकिङ कसुर मुद्दाका फरार प्रतिवादीलाई प्रहरीले पक्राउ गरेको छ। झापा भद्रपुर नगरपालिका ४ का गुडु अहमदलाई बैकिङ कसुर मुद्दामा उच्च अदालत पाटन ललितपुरले गत जेठ १२ गतेको ५ दिन कैद र बिगो सात लाख जरीवाना तोकेपछि उनी फरार भएका थिए। फरार रहेका उनलाई आज नक्शालबाट पक्राउ गरेर अदालतमा पेश गरिएको छ। उनी काठमाडौंको कालिमाटीमा बस्दै आएका थिए।
"बैतडीमा श्रीमानले गरे श्रीमतीको हत्या, दुईजना गम्भीर","बैतडी : बैतडीमा एक पुरुषले कोदालो प्रहार गरी श्रीमतीको हत्या गरेका छन् भने दुईजनालाई गम्भीर घाइते भएका छन् । डिलाशैनी गाउँपालिका ७ धामीगाउँका ६२ वर्षीय किसनसिंह धामीले कोदालो प्रहारबाट आफ्नी ५६ वर्षीया श्रीमती पार्वती धामीको हत्या गरेका हुन्। बिहीबार बिहान ९ बजेतिर किसनले आफ्नी श्रीमतीलाई कोदालो प्रहार गरेको र त्यसपछि उनकै घरमा डेरा गरी बसेका सुभास कलौनी र देवराज भट्टमाथि कोदालो प्रहार गरेको बैतडीका प्रहरी प्रमुख, प्रहरी नायव उपरीक्षक दीपक गिरीले जानकारी दिए। दशरथचन्द नगरपालिका ९ घर भएर डिलाशैनी गाउँपालिकामा उद्यम विकास शाखा प्रमुखका रूपमा कार्यरत २९ कलौनी र कार्यालय सहयोगीका रूपमा कार्यरत २६ वर्षीय भट्ट घाइते भएका हुन्। घाइतेहरूलाई थप उपचारका लागि सुर्खेतबाट नेपाली सेनाको हेलिकोप्टर मगाएको जिल्ला प्रहरी कार्यालय बैतडीले जनाएको छ । घटनाबारे खुल्न सकेको छैन्। किसनलाई प्रहरीले नियन्त्रणमा लिएको छ। घटनाबारे अनुसन्धान गर्न जिल्ला प्रहरी कार्यालय बैतडीका प्रहरी निरीक्षक खेमविक्रम केसी नेतृत्वको टोली घटनास्थलतर्फ गएको छ।"
क्युआरमार्फत सेवाग्राहीको गुनासो संकलन,"नुवाकोट : जिल्ला प्रशासन कार्यालय नुवाकोटमा क्युआर प्रविधिबाट गुनासो संकलन गर्न थालिएको छ। यसअघि गुनासो पेटिका मार्फत सेवाग्राहीको प्रतिक्रिया संकलन गरिँदै आएकोमा समय सान्दर्भिक र आधुनिक प्रविधिको उपयोगलाई मध्यनजर गर्दै क्युआर प्रविधि सेवा सञ्चालनमा ल्याएको प्रमुख जिल्ला अधिकारी रामकृष्ण अधिकारीले बताए। दैनिक ५० जनाभन्दा बढीले क्युआरमार्फत गुनासो तथा उजुरी गर्दै आएका छन्। जिल्ला प्रशासनमा नागरिकता, पासपोर्ट, राष्ट्रिय परिचय पत्रलगायत विविध कार्यका लागि दैनिक दुई सय जना पुग्ने गरेका छन्। सेवाग्राहीको प्रतिक्रिया संकलनका लागि राखिएको पेटिकामा न्यून सहभागिता भएसँगै त्यसलाई परिमार्जन गर्दै कार्यालयले अनलाइन माध्यमबाट सेवाग्राहीको प्रतिक्रिया संकलन कार्य सञ्चालन गरिएको हो ।"
जाडो छल्न नेपाल आएका पाहुना चरा फर्किए,"मोरङ : विगतका वर्षहरूमा जस्तै यस वर्ष पनि रसिया, साइबेरियालगायत मुलुकबाट जाडो छल्न नेपाल आएका पर्यटक चरा स्वदेश फर्किएका छन्। चैत सुरुदेखि पर्यटक चरा स्वदेश फर्किने गर्दछन्। असोजदेखि नेपाल आउने हिउँदे पर्यटक चरा पुससम्म आउने क्रम जारी रहने जनाउँदै चैत लागेसँगै आफ्नै गन्तव्य स्थान फर्कने राष्ट्रिय प्रकृति संरक्षण कोष कोशी संरक्षण केन्द्रका प्रमुख वीरेन्द्र गौतमले बताए। उनका अनुसार सुनसरी, सप्तरी र उदयपुर जिल्लाको संगस्थलमा रहेको कोशीटप्पु वन्यजन्तु आरक्ष नेपालमा चराको राजधानीजस्तै बनेको छ। करिब ५० प्रजातिका बटुवा चरा नेपालको बाटो हुँदै भारत, पाकिस्तान र श्रीलंकातर्फ जाने गौतमले बताए। उनका अनुसार यसरी जाडो छल्न आउने हिउँदे आगन्तुक चरा नेपालका प्रमुख सिमसार क्षेत्र कोशीटप्पु वन्यजन्तु आरक्ष, चितवन राष्ट्रिय निकुञ्ज, बिसहजारी, जगदीशपुर, घोडाघोडी ताल, शुक्लाफाँटा वन्यजन्तु आरक्ष तथा कोशी, गण्डकी, नारायणी नदी र त्यसका सहायक नदीमा प्रायः रहने गर्दछन्। जाडो याममा नेपालमा बसाइँ सरेर आउने चराको अधिकांश हिस्सा हाँस प्रजातिले ओगट्छन् भने अन्य प्रजातिमा सिकारी तथा मांसाहारी चरा, चाँचर, साना फिस्टा, अर्जुनक, झ्याप्सी, भद्राइलगायत प्रजाति पर्ने चरा विद्हरु बताउँछन्। अघिल्लो वर्षभन्दा यस वर्ष कोशीटप्पु आरक्ष क्षेत्रमा चराको संख्यामा कमी आएको कोशी संरक्षण केन्द्रका प्रमुख गौतमले बताए। उनका अनुसार मिडविन्टर वाटर वर्ड सेन्सस२०२४ अन्तर्गत यस वर्ष कोशीटप्पु आरक्षलगायत कोशी नदी क्षेत्रमा गरिएको गणनामा ५३ प्रजातिका पाँच हजार पाँच सय २७ संख्यामा चरा फेला परेका छन्। गत वर्ष ५६ प्रजातिका सात हजार पाँच सय ७३ चराको तथ्यांक रहेको उनको भनाइ छ। बर्सेनि नयाँनयाँ प्रजातिका चरा आउने क्रम थपिए पनि यस वर्षको गणनामा चराको प्रजाति र संख्यामा कमी आएको राष्ट्रिय प्रकृति संरक्षण कोष कोशी संरक्षण केन्द्रका प्रमुख वीरेन्द्र गौतमले बताए। गत पुस २५ देखि २९ गतेसम्म भएको चरा गणनाको विश्व सिमसार दिवसका अवसरमा तथ्यांक सार्वजनिक गरिएको थियो। गौतमका अनुसार कोशीमा सबैभन्दा धेरै आठ सय ४८ को संख्यामा सिलसिले हाँस फेला परेका छन्। उच्च संख्यामा फेला परेका १० प्रजातिका चरामध्ये चखेवा पाँच सय छ, राज हुटिट्याउ चार सय ५५, जलेवा चार सय ४५, वस्तु बकुल्ला तीन सय ७६, सानो जलेवा तीन सय ७१, कर्रा सवारी दुई सय ५७, लामाऔँले दुई सय २२, आसकोटे बकुल्ला दुई सय १० र जलरंग एक सय ८७ रहेका उनले जानकारी दिए। कोशीटप्पु आरक्ष क्षेत्रलगायत कोशी क्षेत्रमा यस वर्ष चराको संख्या घटेको उनले बताए। चराको गुणस्तरीय बासस्थानको अभाव, बासस्थान क्षेत्रमा भइरहेका विकास निर्माण, खेतीबालीमा बढ्दो विषादिको प्रयोग र मानवीय क्रियाकलापले गर्दा चराका संख्या घटेको कोशीटप्पु वन्यजन्तु आरक्ष क्षेत्रका वाडेन रमेशकुमार यादवले बताए। चरा उड्ने ठाउँमा बिजुलीको हाइटेन्सन लाइनको अवरोध गर्दा पनि आगन्तुक चरा घट्ने क्रममा रहेको उनको भनाइ छ। हाइटेन्सन लाइनमा इन्सुलेट गर्नुपर्ने हुन्छ। वनमा चराले आहारा पाउन छाड्दै गए, साथै वनमा लाग्ने डढेलोले चरालाई प्रत्यक्ष असर पुर्याएको छ, वाडेन यादवले भने। पानीमा आश्रित चरालाई सिमसार संरक्षणको अभाव हुनुका साथै आहाराको कमीले संख्या घटेको हुनसक्ने कोशी पन्छी समाजका अध्यक्ष चक्र तिम्सिनाले बताए। मानव बस्ती र मानवीय व्यवहार, पूर्वाधार निर्माण, जलवायु परिवर्तनको असर, वनमा लाग्ने आगोलगायत कारणले पर्यटक चरा आउन ह्रास भएको हुनसक्छ, उनले भने। पन्छी समाजका अध्यक्ष तिम्सिनाका अनुसार दक्षिणी मुलुक र अफ्रिकाबाट हजारौँ ग्रिष्मकालीन आगन्तुक चरा बच्चा कोरल्न नेपाल आउने गर्दछन्। यी चरा असोजसम्ममा आफ्ना बच्चा हुर्काएर पुरानै बासस्थानमा फर्कने उनले जानकारी दिए। यसरी आउने करिब ६० प्रजातिका चराको अधिकांश हिस्सा कोइली प्रजातिको हुन्छन्। नेपालमा पाइने १९ प्रजातिका कोइलीमध्ये १५ प्रजातिले त आफ्नो गुँड नै बनाउँदैनन् र आफ्नो अण्डा अरु चराको गुँडमा पार्दिन्छन्। उक्त चराले आफ्नै सन्तान ठानेर कोइलीको बच्चालाई हुर्काउँछ, पन्छी समाजका अध्यक्ष तिम्सिनाले भने। उनका अनुसार नेपाल आउने अन्यमा मुरलीचरी, गाजले सुनचरी, स्वर्गचरी, चित्रक पिट्टा, कटुस टाउकेलगायत हुन्। ग्रीष्मकालीन आगन्तुक चराको मुख्य बासस्थान भने वन र यस आसपासका घाँसेमैदान तथा कृषिभूमि हुन्। रासस"
निर्वाचन आयोगले रास्वपाका चार सांसदलाई गरेको कारवाही उच्च अदालतले गर्यो बदर,"काठमाडौं : उच्च अदालत पाटनले निर्वाचन आयोगले राष्ट्रिय स्वतन्त्र पार्टीका चारजना सांसदलाई गरेको कारवाही बदर गरिदिएको छ। न्यायाधीश मुनेन्द्रप्रसाद अवस्थी र टीकाराम आचार्यको संयुक्त इजलासले निर्वाचन आयोगले रास्वपाका सांसदलाई गरेको कारवाही बदर गरिदिएको हो। निर्वाचनको खर्च विवरण सार्वजनिक गरेको जानकारी नगराएको भन्दै आयोगले उनीहरूविरुद्ध १५ हजार जरिवाना तोकेको थियो। आयोगविरुद्ध रास्वपका सांसद सोविता गौतम,शिशिर खनाल,विराजभक्त श्रेष्ठ र गणेश पराजुलीले रिट दायर गरेका थिए। 'रिट निवेदकलाई जरिवानाको सजाय गर्दा सफाईको मौका दिएको नदेखिदा प्राकृतिक न्यायको सिद्धान्ट विपरित गइ निर्णय गरेको देखिदा विपक्षी निर्वाचन आयोगले निजहरूलाई जरिवाना हुने ठहर गरी भएको निर्णय एवं सो निर्णयअनुसार यी निवेदनहरूको हकमा भए गरेका कारवाहीहरू उत्प्रेषणको आदेशद्वारा बदर हुने ठहर्छ,'उच्च अदालतले भनेको छ। कानुनअनुसार निर्वाचन खर्च विवरण बुझाइसकेपछि १५ हजार जरिवाना गर्नु असंवैधानिक र गैरकानुनी भएको र कुनै पनि कारवाही गर्नुअघि सफाइको मौका दिनुपर्ने उनीहरूले माग गरेका थिए। निर्वाचन आयोगले निर्वाचन खर्च विवरण नबुझाउने प्रतिनिधिसभाका १ हजार ३७ जना र प्रदेशसभाका १ हजार ३९८ जनालाई १५ हजार जरिवाना तोकेको थियो।"
नियम मिचेर निमित्त प्रअ : फुटुङ माविमा योग्य शिक्षकलाई बेवास्ता गरी राहतलाई दिइयो जिम्मेवारी,"काठमाडौं : तारकेश्वर नगरपालिका७ स्थित फुटुङ माविमा राहत शिक्षकले नियमविपरीत एक महिनादेखि निमित्त प्रधानाध्यापकको जिम्मेवारी सम्हालिरहेका छन्। प्रधानाध्यापक भगीरथ उपाध्याय अनिवार्य अवकाशमा गएपछि विद्यालय व्यवस्थापन समितिले राहत शिक्षक हरिकृष्ण खत्रीलाई फागुन ३ गतेदेखि उक्त जिम्मेवारी दिएको हो। उक्त निर्णय शिक्षा नियमावली २०५९ विपरीत भएको भन्दै तारकेश्वर सामुदायिक विद्यालय समितिले मेयर कृष्णहरि महर्जनको ध्यानाकर्षण गराए पनि सुनुवाइ नभएको एक शिक्षक बताउँछन्। यस समितिले मेयरलाई भेटी गुनासो गर्दा गलत भयो भनेर सच्याउने मौखिक प्रतिबद्धता जाहेर गरेको पनि हो। तर, सुनुवाइ भएन, समितिमा आबद्ध ती शिक्षक भन्छन्, प्रधानाध्यापकको योग्यता पुगेका स्थायी शिक्षक नै ११ जना हुनुहुन्छ। नियमावलीको नियम ९३ मा प्रधानाध्यापकसम्बन्धी व्यवस्था छ। सामुदायिक विद्यालयमा प्रधानाध्यापक अनुपस्थित भएमा वा कुनै कारणले प्रधानाध्यापकको पद रिक्त भएमा प्रधानाध्यापक उपस्थित नभएसम्म वा प्रधानाध्यापकको पदपूर्ति नभएसम्मका लागि सो विद्यालयमा कार्यरत शिक्षकहरूमध्ये वरिष्ठतम स्थायी शिक्षकले निमित्त प्रधानाध्यापक भई काम गर्ने छ, उपनियम १२ मा लेखिएको छ। समितिको निर्णयले तारकेश्वरको विद्यालय शिक्षा व्यवस्थापन कार्यविधि २०७५ को उल्लंघनसमेत गरेको छ। सामुदायिक विद्यालयको प्रधानाध्यापक बिदामा बसेमा वा कुनै कारणले प्रधानाध्यापकको पद रिक्त भएमा प्रधानाध्यापक उपस्थित नभएसम्म वा प्रधानाध्यापकको पदपूर्ति नभएसम्मका लागि सो विद्यालयमा कार्यरत शिक्षकहरूमध्ये माथिल्लो श्रेणीका वरिष्ठ स्थायी शिक्षकले निमित्त प्रधानाध्यापक भई काम गर्ने छन्, दफा ४९ (९)मा लेखिएको छ। तारकेश्वर नगरपालिकाको शिक्षा ऐन २०७६ विपरीत पनि रहेको निर्णय सच्याउन शिक्षा शाखादेखि शिक्षा विकास तथा समन्वय एकाइ काठमाडौंको ध्यानाकर्षण गराएको एक शिक्षक सुनाउँछन्। एकाइका अधिकारीले यो नियमविपरीत हो, हामीले हस्तक्षेप गर्न मिल्दैन भन्नुभएको छ, उनले भने, शिक्षा शाखा प्रमुखले यो गलत नै हो, यही नै मिलाउने हो। कहीँ जानुपर्दैन भन्नुभएको छ। तर, एक महिनासम्म उक्त निर्णय नसच्याई हामीलाई अलमल्याइरहनुभएको छ। राहतलाई कामचलाउका लागि जिम्मेवारी दिइएको प्रतिक्रिया व्यवस्थापन समितिका अध्यक्ष एवं वडाध्यक्ष सानुकाजी खत्रीले दिए। केही दिनका लागि हो, २३ दिनका लागि हो। कामचलाउ मात्रै हो। जिम्मेवारी नियमानुसार पाउनेलाई दिइन्छ, उनले अन्नपूर्ण पोस्ट्सित भने। नगरपालिकाका शिक्षा शाखा प्रमुख पदमबहादुर खत्रीले यसलाई सच्याइने बताएका छन्। वरिष्ठलाई दिनुपर्ने हो। तर, व्यवस्थापन समितिले अस्थायी रूपमा अर्कोलाई जिम्मेवारी दिएछ। त्यसमा हाम्रो ध्यानाकर्षण भएको छ। यसलाई सच्याइनेछ, उनले भने।"
"प्रलोभनमा पारेर विवाह, पछि बेचबिखन","काठमाडौं : मानव बेचबिखनको आरोपमा एक जना पक्राउ परेका छन्। पक्राउ पर्नेमा नवलपरासीको कावासोती नगरपालिका८ घर भइ हाल पोखरा बस्दै आएका ३६ वर्षीय दुर्गा बहादुर पौडेल क्षेत्री रहेका छन्। काठमाडौंबाट पोखरामा साथी भेट्न जाने क्रममा उनले आफूसँगै सिट परको युवतीलाई विभिन्न प्रलोभन पारेर नजिक बनाएका थिए। उनले युवतीलाई 'आफू अविवाहित रहेको, तिमी मलाई मन पर्यो म तिम्रो बहिनीको उपचारका लागि पूर्ण सहयोग गर्छु, मृगौलाको उपचार गर्ने मैले डाक्टर चिनेको छु' भनेर बुटवल पुर्याएका थिए। उनले बुटवल पुर्याएर ती युवतीसँग विवाह गरेका थिए। उनले आफन्तहरुबाट सापट मागेर युवतीको बहिनीको उपचारका लागि ७० लाखभन्दा बढी पैसा जम्मा गरिदिएको छु भनेर ६ लाख रुपैयाँ लिएका थिए। विभिन्न बहाना बनाई मानव बेचबिखन गर्ने उद्देश्यले पटक पटक नेपालको सीमा नजिक भारतको बजार पुर्याएकोमा चेलिबेटी बेचबिखन विरुद्ध संस्थामा कार्यरत महिलाहरुले बेचबिखनमा पर्न सक्ने जानकारी गराएपश्चात नेपाल फर्की आएको सूचना पाएपछि मानव बेचबिखन अनुसन्धान ब्युरोको टोलीले भक्तपुरको दुधपाटीबाट पक्राउ गरेको हो। पक्राउ परेका उनलाई मानव बेचबिखन तथा ओसारपसार मुद्दामा काठमाडौं जिल्ला अदालतबाट ७ दिनको म्याद थपेर अनुसन्धान गरिरहेको ब्युरोका प्रवक्ता गौतम मिश्रले बताए।"
अवैधरुपमा नेपाल प्रवेश गर्ने नाइजेरियन नागरिकसहित दुईजना पक्राउ,"झापा : सशस्त्र प्रहरीले अवैध रुपमा नेपाल प्रवेश गरेको एक नाइजेरियन नागरिकसहित दुईजनालाई पक्राउ गरेको छ । झापास्थित सशस्त्र प्रहरी बल नेपाल बोर्डर आउट पोस्ट तिरिङले बिहीबार बिहान पौने ९ बजे पैदल गस्ती क्रममा नाइजेरियन नागरिक ३२ वर्षीय अनेकोर सिमोन ओगेचुकु र भारतीय नागरिक ३० वर्षीय सनम राईलाई पक्राउ गरेको हो । सशस्त्र प्रहरी नायव निरीक्षक केदारराज खड्काको नेतृत्वमा खटिएका टोलीले उनीहरूलाई मेचीनगर नगरपालिका १ डिल्लीगौडा भन्ने ठाउँबाट पक्राउ गरेको सशस्त्र प्रहरी बल नेपाल नम्बर २ गण झापाले जनाएको छ । भारत पश्चिम बङ्गाल दार्जिलिङ जिल्ला मणिग्राम पञ्चायत मारा पुल बस्ने राईले नाइजेरियन नागरिक ओगेचुकुलाई डब्लुबी ७४०७५८ नम्बरको भारतीय मोटरसाइकलमा राखेर अवैध बाटो भएर नेपाल प्रवेश गराउन खोजेका थिए । नाइजेरियन नागरिक ओगेचुकुबाट ४ हजार ५ सय भारतीय रुपैयाँ,दुई थान मोबाइल,एक थान एनआइसी एसिया,एक थान नाइजेरियन पासपोर्ट, भिसा र भारतीय नागरिक राईको साथबाट एक थान मोबाइल, भारतीय एटिएम, भारतीय रुपैयाँ १४ हजार ४२० फेला परेको सशस्त्र प्रहरीले जनाएको छ । नाइजेरियन नागरिक ओगेचुकु भारतीय भिसामा २०२२ सेप्टेम्बर २५ तारिख नयाँ दिल्ली आएको रहेछ । उनको भिसा २०२३ सेप्टेम्बर २३ तारिखसम्म मात्र रहेको पाइएको छ । उनीहरूलाई आवश्यक कारबाहीका लागि अध्यागमन कार्यालय काँकडभिट्टा बुझाइसकेको जनाइएको छ ।"
कैफ नदाफको हत्या अभियोगमा दुई जना पक्राउ,धनुषा : जनक नन्दनी गाउँपालिका२ बलहाटोल बस्ने १८ वर्षीय कैफ नदाफको हत्या गरेको अभियोगमा २ जनालाई बुधबार राति प्रहरीले पक्राउ गरेको छ। नदाफको हत्या गरेको अभियोगमा २० वर्षीय सहमद नदाफ र २२ वर्षीय जासिम नदाफलाई पक्राउ गरेका हुन्। सोही ठाउँस्थित आँपको बगैचामा उनीहरूले कैफलाई चक्कु प्रहार गर्दा गम्भीर घाइते भई उपचारको लागि भारत जयनगर लगिएकोमा उनको उपचारको क्रममा मृत्यु भएको भन्ने खबर प्राप्त हुनासाथ इलाका प्रहरी कार्यालय खजुरीबाट खटिएको प्रहरीले उनीहरूलाई पक्राउ गरेको हो। प्रहरीले घटनाको थप अनुसन्धान गरिरहेको छ।
ठगीको नयाँ तरिका : अन्तःशुल्क स्टिकर टुक्र्याएर दोब्बर प्रयोग,"सिरहा : मदिरा उद्योगले अन्तः शुल्क छली गरेका घटना त बेलाबेला सार्वजनिक भइरहेकै हुन्छन्। सिरहाको शारदा डिस्टिलरी प्रालिले भने ठगी को नयाँ तरिका अपनाएको घटना सार्वजनिक भएको छ। गोलबजार नगरपालिका९ सिरहामा रहेको प्रालिले अन्तःशुल्कको स्टिकर टुक्र्याएर मदिराका बोतलमा टाँस्दै वार्षिक करोडौं रकम राजस्व छली गरिरहेको छ। प्रालिले उत्पादन गर्ने मदिराको बोतलहरूमा एउटा स्टिकरलाई दुई टुक्रा गरी प्रयोग गरेको पाइएको छ। स्टिकरलाई टुक्रा पारेर दिनहुँ लाखौं रुपैयाँ राजस्व छली गरेको पाइएको हो। यसमा आन्तरिक राजस्व कार्यालय लहानको कर्मचारीको समेत मिलेमतो रहेको आशंका छ। गत आइतबार उद्योगले उत्पादन गरेको मदिरा सिरहा नगरपालिका१५ माडरस्थित आशिष जेनेरल स्टोरलाई बिक्री गरेको थियो। त्यहाँ पठाइएका मदिरा बोतलमा अन्तःशुल्कको स्टिकर टुक्रा गरी प्रयोग गरेको भेटिएका छन्। घटना बाहिरिएपछि राजस्व कार्यालयले छानबिन थालेको छ। जेनेरल स्टोर सिल गरेका छन्। उद्योगले उत्पादन गरेका सबै ब्रान्डका ३२ सय कार्टुन मदिरा बरामद गरेका छन्। जेनेरल स्टोरबाट ३२ सय कार्टुन मदिरा बरामद गरेका छौं। ती कार्टुनलाई खोलेर प्रत्येक बोतलको स्टिकर चेकजाँच गरिरहेका छौँ, आन्तरिक राजस्व कार्यालय लहानका प्रमुख पुण्य रिजालले भने, धेरै कार्टुनमा ५ देखि २५ वटा बोतलहरू अन्तःशुल्कको स्टिकर टुक्रा पारेर लगाएको भेटिएको छ। यो उद्योगबाटै भएको हो कि बाटोमा हामी छानबिन गर्दै छौं। उद्योगका मालिक प्रमोद गोयन्का र जेनेरल स्टोरका साहुजीलाई बयानका लागि पत्र काटेको उनले जानकारी दिए। थप अनुसन्धान भइरहेको उनले सुनाए। दोषी देखिएका सबैलाई कारबाही गरिने रिजालले बताए। यसरी बाहिरियो घटना आइतबार बिहान दुइटा ट्रकमा उद्योगले उत्पादन गरेका मदिरा खरिद गरेका व्यवसायीलाई पठाइरहेका थिए। त्यही ट्रकलाई पछ्याउँदै सञ्चारकर्मी विनय यादवले इलाका प्रहरी कार्यालय विष्णुपुर पुगे। प्रहरीलाई यसमा राजस्व छलीको मदिरा गइरहेको जानकारी दियो। प्रहरीले गाडी रोक्यो। एउटा कार्टुनबाट मदिराको बोतल निकालेर जेकजाँच गर्दा अन्तःशुल्कको स्टिकर टुक्रा गरी प्रयोग गरिएको पाइएको थियो। तर, प्रहरीले गाडीलाई रोकेनन्। ट्रक रोकेका प्रहरीलाई फोन आएपछि उनी गाडी छाडे। मदिराको ट्रक प्रहरी पोस्ट चोहर्वा, विष्णुपुर, जिल्ला प्रहरी कार्यालय सिरहा, खिरौना पार गर्दै आशिष जेनेरल स्टोरमा अनलोड गरेका थिए। राजस्व कार्यालयका प्रमुख रिजाललाई सञ्चारकर्मीले जानकारी दिएपछि धेरै बेरपछि राजस्व कार्यालयको कर्मचारी त्यहाँ पुगेका थिए। मदिरा चेकजाँच गर्दा घटना बाहिरिएको थियो। यो उद्योगले दिनहुँ २०२५ ट्रक मदिरा बाहिर पठाउने गरेको स्थानीय एक व्यवसायीले सुनाए। राजस्व छलीको घटनामा प्रहरी प्रशासनको पनि मिलोमतो रहेको घटनाले देखाएको उनले सुनाए। समयसमयमा कर्मचारी उद्योगमा आउँदा पनि चेकजाँच नगरेको ती व्यवसायीको दाबी छ। पछिल्लो समय राजस्व छलीबारे भेटिएको यो तथ्य उदाहरण मात्र हो । सिरहा जिल्लास्थित शारदा डिस्टिलरीलगायतका उद्योगबाट दैनिक रूपमा यसैगरी एउटा स्टिकरलाई दुईतीन टुक्रा पारी राजस्व छली हुँदै आएको छ । स्थानीय प्रशासन र नियमनकारी निकायको मिलेमतोमा राजस्व छली भइरहेको आरोप लाग्दै आए पनि सरकारी निकायले त्यसलाई अस्वीकार गर्दै आएको छ । जिल्ला प्रहरी कार्यालय सिरहाका प्रवक्ता तथा डिएसपी रवीन्द्रराज पाण्डेका अनुसार प्रहरी तस्करी संग्लन छैन। यस घटनाको अनुसन्धानमा प्रहरीले साथ दिएको उनले बताए। उद्योगीलाई बचाउने चलखेल हुने शंका ट्रकमा लोड गरिएका मदिरा व्यवसायीको गोदाममा नपुग्दै बीचबाटोमै चेकजाँच गर्दा अन्तःशुल्कको स्टिकर टुक्रा गरी बोतलमा लगाइएको छ। तर, पनि उद्योगी यसमा संग्लन नरहेको देखाउन राजस्व कार्यालय लागेको देखिन्छ। उद्योगमा भएका मदिरा चेकजाँच गर्दा तत्काल त्रुटि नदेखिएको कार्यालय प्रमुख रिजालको भनाइ छ। उद्योगमा त्यस्तो गडबड देखिएन। हामी छानबिनमै छौं, उनले भने, छानबिन कहिले टुंगो लाग्ने अहिले भन्न सकिँदैन। कर्मचारीको संग्लनता नखुलोस भनेर उद्योगबाट यस्तो नभएको देखाउनमा छानबिनकर्ता व्यस्त रहेको मिर्चैयाका एक व्यवापारीको भनाइ छ। उनका अनुसार पहिले उद्योगमै कर्मचारीको उपस्थितिमा राजस्वको स्टिकर लगाउने काम हुन्थ्यो। आजकल उद्योगीलाई स्टिकर दिएको छ। कर्मचारी अभावले उद्योगीलाई स्टिकर लगाउन दिएको कार्यालय प्रमुख रिजालको भनाइ छ। सीमामा गोदाम, भारततिर तस्करी भारतको बिहार राज्यमा मदिरा प्रतिबन्ध भएदेखि नेपालका दशगजा क्षेत्रमा थुप्रिन थालेका छन्। हजारौं पसल खुलेका छन्। उनीहरूको मुख्य ग्राहक नै भारतीय हुने गरेको छ। सिरहाको माडरदेखि भगवानपुर गाउँपालिकाको ठाढीसम्म सैयौं पसलहरू खुलेका छन्। मदिरा पसल फस्टाएको छ। यहाँ दिनहुँ हजारांै भारतीयहरू आउँछन् मदिरा सेवन गर्छन्, ठाढीका स्थानीय कन्हैया भट्टले भने, यसले सीमा क्षेत्रमा व्यवपार बढाए पनि सामाजिक रूपमा नराम्रो असर पारेको छ। तर, प्रहरी प्रशासनले कडाइ गरिरहेको छैन। सेवनकर्ताले होहल्ला मचाउँदा झैझगडा हुने गरेको उनले बताए। भट्टका अनुसार यहाँबाट दिनहुँ भारतीय गाउँगाउँमा मदिरा तस्करी हुने गरेको छ। तस्करी यहाँका व्यापारी, प्रहरीप्रशासनको संग्लनतामा भइरहेको उनको आरोप छ। तस्करहरूले नेपालका सीमा जोडिएका भारतीय गाउँगाउँमा मदिरा पुयाउने गरेका छन्। नेपालमा ५० देखि १०० रुपैयाँमा पाइने मदिरा भारतीय गाउँमा पुग्दा २०० सय देखि ३०० भारु रुपैयाँ बिक्री हुने गरेको छ। मदिरा तस्करीमा खुला रूपले धन्धा चलिरहेको छ। प्रहरी मुकदर्शक बनेको छ, अर्को स्थानीय रमेश यादवले भने, सीमा क्षेत्रमा सेवनकर्ता नै रहेको ठाउँमा पसल र मदिरा गोदाम छन्। यहाँ खपत हुनेभन्दा बढी राखेको छ। जान्छ कहाँ मदिरा ? नेपालबाट भारत मदिरा र उताबाट लागुऔषध नेपाल भित्रिने गरेको उनले सुनाए।"
हत्यामा संलग्न फरार अभियुक्त मकवानपुरबाट पक्राउ,काठमाडौं : ललितपुर बालकुमारीमा ३३ वर्षीय हरी खड्काको हत्यामा संलग्न रही फरार रहेका एक जना पक्राउ परेका छन्। ललितपुरमा डेरा गरी बस्ने उदयपुर कटारी नगरपालिका२ गुरास गाउँका खड्कालाई हत्या गरेको अभियोगमा मकवानपुर गढी गाउँपालिका१ पिङडाँडा बस्ने २३ वर्षीय बुद्ध बोम्जनलाई मंगलबार प्रहरीले पक्राउ गरेको हो। ललितपुर महानगरपालिका९ गुहे पोखरीमा २०७६ साउन २८ गते हरीलाई बुद्ध बोम्जन समेतले धारिलो हतियार प्रहार गरी हत्या गरी फरार भएका थिए। काठमाडौं उपत्यका अपराध अनुसन्धान कार्यालय मिनभवनबाट खटिएको प्रहरीले घटनामा संलग्न बोम्जनलाई मकवानपुर गढी गाउँपालिका१ बाट पक्राउ गरेको हो। उनलाई आवश्यक कारवाहीको लागि जिल्ला प्रहरी परिसर ललितपुर पठाइएको छ।
"मोटरसाइकल दुर्घटनामा एकको मृत्यु, दुईजना घाइते",नवलपरासी : मध्यविन्दु नगरपालिका११ स्थित सडकमा गएराति भएको मोटरसाइकल दुर्घटनामा परी एकजनाको मृत्यु भएको छ भने दुईजना घाइते भएका छन्। जिल्ला प्रहरी कार्यालय नवलपरासीका प्रहरी नायब उपरीक्षक वेदबहादुर पौडेलका अनुसार दुर्घटनामा परी मोटरसाइकलमा सवार मध्यविन्दु नगरपालिका११ का ३० वर्षीय अनिल विकको उपचारका क्रममा आज बिहान मृत्यु भएको हो। भइरहेको छ भने मोटरसाइकल चालक २८ वर्षीय कृष्णबहादुर विक प्रहरी नियन्त्रणमा रहेको प्रहरी उपरीक्षक पौडेलले जानकारी दिए। मध्यविन्दु नगरपालिका११ दमारमा नै बुधबार अटो दुर्घटना हुँदा एकजनाको मृत्यु भएको थियो भने दुईजना घाइते भएका थिए।
ज्यान मार्ने मुद्दाका फरार प्रतिवादी २५ वर्षपछि पक्राउ,"स्याङ्जा : ज्यान मार्ने उद्योग मुद्दा फरार आरोपित २५ बर्षपछि फक्राउ परेका छन्। जिल्ला अदालत स्याङ्जाले २०५५ सालमा ३ वर्ष ८ महिना ४ दिनको कैद सजाए तोकेपछि फरार रहेको दूतप्रसाद गुरुङलाई प्रहरीले पक्राउ गरेको हो। विरुवा गाउँपालिकाका ४८ वर्षीय गुरुङलाई गोप्य सूचनाका आधारमा मंगलबार पक्राउ गरी बुधबार अदालतमा उपस्थित गराएपछि कैद भुक्तानका लागि कारागार शाखामा पठाइएको प्रहरी नायब उपरीक्षक ईन्द्रबहादुर रानाले जानकारी दिए। यसैगरी, वस्तु बिकीरि करार मुद्दामा एक वर्ष अघि कैद सजाय तोकिएका रामप्रसाद पराजुली पनि पक्राउ परेका छन्। वालिङ नगरपालिका घर भइ ललितपुर उपमहानगरपालिका सातदोबाटो बस्दै आएका २८ वर्षीय पराजुली काठमाडौंबाट पक्राउ परेका हुन्। अदालतले २०७९ फाल्गुन ३० गतेको फैसलाले २ वर्ष कैद तोकेपछि उनी फरार थिए। पराजुलीलाई पक्राउ गरी अदालतमा उपस्थित गराएपछि कारागार चलान गरिएको प्रहरी नायब उपरीक्षक ईन्द्रबहादुर रानाले जानकारी दिए।"
"आज र भोलि देशका यी स्थानमा मेघ गर्जन र चट्याङ्सहित वर्षा, काठमाडौंमा मध्याह्नपछि पानी पर्ने","काठमाडौं : पश्चिमी न्यूनचापीय प्रणाली तथा विहार राज्यको आसपासको न्यूनचापीय प्रणालीको प्रभावले आज पनि काठमाडौं उपत्यकासहित देशका विभिन्न भागमा वर्षा हुने जल तथा मौसम विज्ञान विभाग मौसम पूर्वानुमान महाशाखाले जनाएको छ । महाशाखाका मौसमविद् चिरञ्जीवी भेटुवालका अनुसार अहिले काठमाडौं उपत्यकासहित देशभर आंशिक बदली भएको छ । आज दिउँसो कोशी, मधेस, बागमती र गण्डकी प्रदेशमा पानी पर्ने सम्भावना छ । काठमाडौँमा मध्याह्नपछि वर्षा हुने सम्भावना छ । कोशी प्रदेशका केही स्थानमा अहिले छिटपुट वर्षा भइरहेको छ । पश्चिमी न्यून चापीय प्रणालीको प्रभाव भोलि शुक्रबारसम्म सक्रिय रहने भएकाले देशका धेरैजसो स्थानमा यसको प्रभाव पर्ने महाशाखाले पूर्वानुमान गरेको छ । कोशी, मधेस र बागमती प्रदेशका केही स्थानमा मेघ गर्जन र चट्याङ्सहित सामान्य वर्षा हुने सम्भावना छ । कोशी, बागमती र गण्डकी प्रदेशका उच्च पहाडी तथा हिमाली भागका एकदुई स्थानमा हल्का हिमपात हुने विभागको अनुमान छ । विभागका अनुसार आज राति कोशी, बागमती र गण्डकी प्रदेशका पहाडी भागका केही स्थानमा मेघ गर्जनसहित छिटपुट वर्षाको सम्भावना छ ।"
