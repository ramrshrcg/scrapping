शीर्षक,विवरण
सर्वाधिक महँगो त्यो बिहे,"५४ वर्ष पुरानो एउटा खबर सामाजिक सञ्जाल र विभिन्न सञचारमाध्यममा अहिले निकै फैलिएको छ। दि न्युयोर्क टाइम्समा फेब्रुअरी २५, १९७० मा प्रकाशित त्यो समाचार त्यसै भाइरल भएको होइन, त्यसको विषय गरिब नेपालको अपत्यारिलो महँगो बिहेसँग सम्बन्धित छ। र, त्यो बिहे थियो, तत्कालीन युवराज वीरेन्द्र र ऐश्वर्यको। अर्थमन्त्री कीर्तिनिधि विष्टले प्रस्तुत गरेको २०२६२७ को बजेटमा राजस्व संकलनको लक्ष्य जम्मा ४२ करोड ८० लाख रुपैयाँ राखिएको थियो। जबकि, युवराज वीरेन्द्रको बिहेमै २ अर्ब रुपैयाँभन्दा बढी खर्च गरिएको थियो। अत्यन्त तामझामपूर्ण र भड्किलो उक्त बिहेको ६ महिना लगाएर गरिएको तयारीकै बीच न्युयोर्क टाइम्सले यो सामग्री प्रस्तुत गरेको थियो। तत्कालीन राजसंस्थाको गरिब जनतासामु केकस्तो रजगज थियो भन्ने यो एउटा उदाहरण हो। प्रस्तुत छ, न्युयोर्क टाइम्स अर्काइभबाट गरिएको उक्त समाचारको अनुवाद नयाँ दिल्लीबाट दुइटा विमानमा मिष्ठान्न परिकार आउँदै छन्, सँगै १५० वेटर पनि। नेदरल्यान्डस्बाट पुष्पगुच्छा र जापानबाट दुई सयवटा मोटर गाडी मगाइएको छ। बेलायतबाट ल्याइएका चारवटा सेता घोडा र सवारीका लागि तैनाथ नौवटा हात्ती दैनिक पूर्वाभ्यास गरिरहेका छन्। राजधानी काठमाडौं झकिझकाउ पारिँदै छ। फुस्स रङ उडेका भवनले नयाँ चोला फेरेका छन्। गरिबी झल्किने जे देखिन्छ, हटाउन निर्देशन छ। त्यसैले अरुबेला सडकमा डुलिहिँड्ने बेवारिसे गाईबस्तु लखेटिएका छन्। किनकि, युवराज वीरेन्द्र वीरविक्रम शाहदेवको विवाहको दिन नजिकिएको छ। हेर्दा सानो, गरिब र पुरानो पहाडी मुलुक नेपालले भावी राजा वीरेन्द्रको भव्य विवाह समारोहको तयारीका लागि कुनै कसर बाँकी राखेको देखिँदैन। उनी कुनै दिन राजा पक्कै हुनेछन्। २४ वर्षीय बेहुला वीरेन्द्र हाल युवराज छन्। उनी हिन्दु सिंहासनका उत्तराधिकारी हुन्। विश्वका शक्ति राष्ट्रका विशिष्ट पाहुना मात्रै होइन, यो तयारीले विश्वकै नेपाल बुझ्ने नागरिकको ध्यान तानेको छ। अनि, यो सबै गरिनुहुनुको हिस्सेदार छिन् राणा परिवारकी २० वर्षीया ऐश्वर्य राज्यलक्ष्मी देवी राणा पनि। भावी रानीका रूपमा अहिले बेहुली बनेर राजदरबार छिर्न लागेकी उनी यो दृश्य बुवाको घरको सानु आँखीझ्यालबाट नियालिरहेकी छन्। केही दिनमा यो झ्याल माइतीघरको झ्याल बन्नेछ। वीरेन्द्रले नेपालमा वंशजीय प्रधानमन्त्रीका रूपमा शासन गरेका राणा परिवारकी सदस्यसँग फागुन १६ गते शुक्रबार विवाह गर्दैछन्। राणा परिवारलाई वीरेन्द्रका हजुरबुवा त्रिभुवनले सत्ता बाहिर पुर्याएका थिए। राणा र शाह परिवारबीच त्यसयता राजनीतिक सम्बन्ध नभए पनि सामाजिक सम्बन्ध भने कायमै थियो। यो क्रममा डोरी जोड्दैछन् वीरेन्द्र। उनको मस्तिष्कमा पनि त्यही कुरा भरिएको छ राणाबाहेकका शाह परिवार (जो राजाको लाइनमा हुन्छन्) बीच सम्बन्ध जोड्नु हुँदैन। वीरेन्द्रका बुवा महेन्द्रले पनि राणा खान्दानसँगै विवाह गरेका थिए। उनी अहिले छोराको बिहे भव्यताका साथ सम्पन्न गर्न व्यस्त छन्। कुनै कसर बाँकी नराख्न निर्देशन पर्याप्त दिएका छन्। विश्वबजारमा सपिङ गरेका छन्। ६ महिनाको तयारी चरितार्थ हुन अब केही दिन मात्रै बाँकी छ। विभिन्न मुलुकका राष्ट्रप्रमुखसँगै ५० भन्दा बढी मुलुकका प्रतिनिधि समारोहमा सरिक हुनेछन्। यसले पनि विवाह भव्य हुनुपर्ने सोच महेन्द्रको छ। राजधानी काठमाडौं विकसित सहरजस्तै देखाउनु छ। हरित उपत्यकालाई संसारले हेर्न भएकाले सबै व्यवस्था तत्कालको बनावटी भए पनि पाहुना छल्ने गरी सजाउनु कामदारको बाध्यता छ। सडक र फुटपाथ मर्मत गरिएका छन्। सरकारी भवनहरू व्यवस्थित हुन वीरेन्द्रको विवाह कुरेजस्तै भएका छन्। काला घरहरू छोप्न इँटाका पर्खाल छोटो समयमा नै ठडिएका छन्। पाहुनाका आँखा ठोक्किने वस्तुले नेपाल गरिब छ र ? भन्ने प्रश्न निरन्तर दिनेछन्। धनी देखाउन ढाकछोपको चटारो रातदिन चलिरहेको छ। पाहुना आउन सुरु हुनै लाग्दा स्वागत सत्कारमा कुनै कमी हुन दिइएको छैन। तीन सय पाहुनाका लागि गतिला होटलका कोठाहरू बुक भएका छन्। विवाहको औपचारिक समारोह नै ९ दिनसम्म चल्ने भएकाले विदेशी पाहुनाले सहर खचाखच हुनेछ। एक व्यवस्थापकले सुनाए, पाहुना हरेक पटक बाहिर निस्कँदा तौलिया परिवर्तन गरिनेछ। हरेक कोठा दैनिक नयाँ जस्तै रहनेछन्। यो व्यवस्थापककै लागि नौलो लागेर हो उनी दोहोर्याइदोहोर्याई आदेशको कुरा होटेलवालालाई सम्झाइरहेका छन्। हिप्पीहरूको विस्तारै बाहुल्य बढ्दै गरेको राजधानीका प्रमुख स्थानहरू फ्रिक स्ट्रिट झोंछे तथा स्वयम्भू क्षेत्रमा तीन महिना अगाडिदेखि नै ह्यासिस बिक्री तथा उपभोगमा प्रतिबन्ध लगाइएको छ। हिप्पीहरूलाई देशबाहिर जान लगाइएको छ। हजारौं पाहुनाले भरिने विवाहमा सयौंको संख्यामा पुरोहित रहनेछन्। विवाहमा ५० मुलुकका राष्ट्रप्रमुखलाई आमन्त्रण गरिएको छ। जसमा लाओसका राजा, भारतका राष्ट्रपति र सेइलोन (हाल श्रीलंका)का गभर्नर जेनरल उपस्थित हुनेछन्। अन्यले प्रतिनिधि पठाउने सूचना दरबारमा पठाइसकेका छन्। अन्य मुलुकका राजपरिवारको पनि उपस्थिति हुने भएकाले उपत्यकामा विदेशीको जनसंख्याले स्थानीय ओझेलमा देखिनेछन्। अफगानिस्तानले युवराज पठाउने र बेलायतले युवराज रिचर्डलाई पठाउने खबर बेहुलाका बुवा महेन्द्रले मात्रै होइन, वीरेन्द्रले पनि पाए। किनकि रिचर्ड र वीरेन्द्रको भेट एटनमा भएको थियो। रिचर्ड नेपाली समकक्षीको बिहेमा यसपटक आफैं आउँदैछन्। अमेरिकी राष्ट्रपति रिचर्ड निक्सनको सट्टामा ओहायोका सिनेटर विलियम बी र उनकी पत्नी सरिक हुने भएका छन्। अमेरिकाले सोभियत युनियन र चीनले कसलाई पठाउँछ भनेर साताव्यापी प्रतीक्षा गरेपछि उसले आफ्नो प्रतिनिधि घोषणा गरेको थियो। रुसले विदेश मन्त्रालयका दक्षिण एसियाली प्रमुख एए फोमिनलाई पठाउने निश्चित गरेको छ। यता चीनले प्रधानमन्त्री झोउ इनलाई पठाउने भने पनि त्यसको सम्भावना न्यून छ। यसलाई विवाह समारोहमात्रै होइन, शक्ति देशको आँखा जुध्ने स्थानका रूपमा लिएका छन्। विवाहमा पुग्दा आफैंलाई असहज नहोस् भनेर प्रतिनिधि पठाउने विषयमा सचेत देखिन्छन् ती मुलुकहरू। बजेटको अंक जस्तो खर्चिलो बिहे राजाका छोराको बिहे खर्च सरकारी नै हो। बिहे चल्ने दिन गन्दै बिहे उतार्ने खर्चको रकमलाई लिएर चोकचोकमा निकै अड्कलबाजी भइरहेका छन्। विवाहमा १ करोड ६० लाख डलरसम्म खर्च हुने अनुमान भइरहेका छन्। नेपालको कुल राष्ट्रिय बजेट नै ६ करोड ६० लाख अमेरिकी डलर हो। त्यसैले बिहेको खर्च रकम बढाचढाइ गरिएको हुन सक्छ। नागरिकलाई दैनिकी टार्न हम्मे छ, जब कि विदेशी मिठाईको बासना बिहेको दिनभन्दा अघि नै चलेको छ। यस विवाहले १ करोड १० लाख (नेपालको जनसंख्या) मानिसलाई कुनै उत्साह नथपे पनि केहीले भने रोजगारी पाएका छन्। काठमाडौंको सिंगार र नयाँ दरबारका साथै विवाह समारोहको तयारीका लागि मजदुरले काम पाएका छन्। केही दिन मुख फेर्ने मौका पाएका छन्। कम छैन मनोरञ्जन साँच्चै विवाह त काठमाडौं उपत्यकाका युवा र बालबालिकालाई लागेको देखिन्छ। विवाह समारोह नजिकिँदै जाँदा सयौं नेपाली बालबालिका तथा वयष्कहरू हात्ती वरिपरि झुम्मिएको दृश्य देख्न सकिन्छ। विवाह समारोहमा वीरेन्द्र हात्ती चढेर जानेछन्। त्यसको पूर्वाभ्यास हाल भइरहेको छ। पूर्वअभ्यास स्थल मेला महोत्सवस्थल जस्तै देखिन्छ। गाईभैंसी र बाख्रासँग वनपाखा दौडने युवा र बालबालिका विदेशी सेता घोडा र हात्तीको साथी बनेका छन्, केही दिनका लागि। नेपालमा विवाहको समय र संस्कार ज्योतिषले निर्धारण गरेबमोजिम हुनेछ। नेपाली जनजीवनमा ज्योतिषको ठूलो प्रभाव छ। सामान्यतया दुलाहा र दुलहीको कुण्डली नमिलेको अवस्थामा विवाह हुँदैन। तर, विवाह गर्नै परेको अवस्थामा ज्योतिषहरूले चलाखी गरेर उपाय निकाल्छन्। यो चलाखी शाहवंश र राणा परिवारमा नचले राजनीतिक सम्बन्ध टुंगिएको अवस्थामा सामाजिक सम्बन्ध पनि धर्मराउने चिन्ता राणा परिवारलाई जत्तिकै ज्योतिषलाई पनि छ। सबै कुरा मिलाउन माहिर ज्योतिष यो मामलामा चुँडिएका ग्रह जोड्न पछि परेका छैनन्। किनकि राजारानी शाहराणा नै हुनु छ। आफैंले सत्ता नचलाए पनि छोरीको हात दिएर चलखेलमा लागिरहनु छ, हरेक शाहवंशीय शासनमा।अनुवाद : रविन भट्टराई"
"भूकम्पपीडितको उद्धार, उपचार र राहतमा सबै जनशक्ति परिचालन गर्छौं : गृहमन्त्री श्रेष्ठ","काठमाडौं : सरकारले भूकम्पपीडितको उद्धार, उपचार र राहत लगायतका काममा सम्पूर्ण जनशक्ति परिचालन गर्ने निर्णय गरेको छ। शनिबार उपप्रधानमन्त्री एवम् गृहमन्त्री नारायणकाजी श्रेष्ठको नेतृत्वमा गृहमन्त्रालयमा बसेको आकस्मिक बैठकले उद्धार, उपचार र राहत अहिलेको मुख्य नीति भएकाले यसमा सबै जनशक्ति परिचालन गर्ने निर्णय गरेको हो। बैठकमा श्रेष्ठले भूकम्प प्रभावितको उद्धार र उपचारमा कुनै कमी हुन नदिन आवश्यक निर्देशनसमेत दिए। अहिले मुख्य केन्द्र सुर्खेत र उपकेन्द्र नेपालगंजलाई तोकेर परिचालन र राहतका काम एकद्वार प्रणालीका साथ अघि बढाउने उपप्रधान एवं गृहमन्त्री श्रेष्ठले बताए। उनले तीन तहका सरकारबीच समन्वयका साथ उद्धार, उपचार र राहतका काम भइरहेको बताए। गृहमन्त्री श्रेष्ठले जाजरकोट र रुकुम पश्चिमका लागि केन्द्रीय राहत व्यवस्थापन कोषबाट ५५ करोड तुरुन्तै पठाउने निर्णय भएको जानकारी दिए। भूकम्पका कारण अवरुद्ध सडक खुलाउन सडक विभागलाई निर्देशन दिएको, प्रभावित क्षेत्रमा कम्बल, पाल र खानेकुराको व्यवस्थापन पनि भइसकेको उनले जानकारी दिए। उनले छिमेकी मुलुकले पनि सहयोगका लागि तयारी अवस्थामा रहेको जानकारी पठाएको भन्दै भारत र चीनलाई धन्यबाद दिंदै अहिले खोज तथा उद्धार टोली आवश्यक नरहको जवाफ दिएको बताए। शुक्रबार राती जाजरकोटको बारेकोट गाउँपालिका१ रामिडाँडा केन्द्रबिन्दु बनाइ गएको ६ दशमलव ४ म्याग्निच्युडको भूकम्पले जाजरकोट र रुकुम पश्चिमका कतिपय ठाउँमा मानवीय र भौतिक क्षति पुर्याएको छ।"
नेपाल एक दशकपछि विश्वकपमा,"काठमाडौं : नेपाल एक दशकपछि टीट्वेन्टी विश्वकप क्रिकेटमा छनोट भएको छ। शुक्रबार घरेलु मैदानमा भएको आईसीसी टीट्वेन्टी विश्वकपअन्तर्गत एसिया क्षेत्र छनोट खेलमा संयुक्त अरब इमिरेट्स (यूएई)लाई आठ विकेटले पराजित गर्दै नेपाल सन् २०२४ को जुनमा अमेरिका र वेस्ट इन्डिजमा आयोजना हुने टीट्वेन्टी विश्वकपमा छनोट भएको हो। मूलपानी मैदानमा १ सय ३५ रनको लक्ष्य पछ्याएको नेपालले १७१ ओभरमा दुई विकेटको क्षतिमा जित निकालेको हो। नेपाललाई प्रभावशाली जित दिलाउन ओपनर आसिफ शेखले अविजित ६४ रनको अधशतकीय पाली खेलेका थिए। संयमित ब्याटिङ गरेका आसिफले ५१ बलमा एक छक्का र सात चौका हिर्काए। यस्तै कप्तान रोहितकुमार पौडेलले ३४, गुलसन झाले २२ र कुशल भुर्तेलले ११ रनको योगदान दिए। नेपालाई सहज जिततर्फ डोहोर्याउन आसिफले गुलसन झासँग ४१ र कप्तान रोहितकुमार पौडेलसँग ६८ रनको साझेदारी गरेका थिए। यूएईका निलान्स केश्वानी र बसिल हमिदले एकएक विकेट लिए। यसअघि टस जितेर पहिले ब्याटिङ गरेको यूएईले निर्धारित २० ओभरमा ९ विकेटको क्षतिमा १ सय ३४ रनको योगफल खडा गरेको थियो। यूएईका भृत्या अरविन्दले ६४ रनको अर्धशतकीय पाली खेले। उनले ५१ बलमा दुई छक्का र आठ चौका हिर्काए। यस्तै कप्तान मोहमद वासिमले २६, अलिसान सफारुले १६ र आसिफ खानले १३ रन बनाए। नेपालका कुशल मल्लले तीन विकेट लिए। यस्तै, सन्दीप लामिछानेले दुई तथा सोमपाल कामी र कप्तान रोहितकुमार पौडेलले एकएक विकेट हात पारे। नेपालले यूएईविरुद्ध सात बलर प्रयोग गरेको थियो। जसमा स्पिनर सन्दीप लामिछानेले मात्रै पूर्ण कोटाको चार ओभर गरेका थिए। करण केसी, सोमपाल कामी, गुलसन झा, कुशल मल्ल र अभिनाश बोहराले तीनतीन ओभर र कप्तान रोहितकुमार पौडेलले एक ओभर बलिङ गरेका थिए। भगवान्ले वर पूरा गरिदिनु भयो यूएईलाई पराजित गरेपछि कप्तान रोहितकुमार पौडेलले सन् २०१४ को टीट्वेन्टी विश्वकप हेरेर नै क्रिकेटप्रति आकर्षित भएको बताउँदै आफ्नो कप्तानीमा नेपाललाई दोस्रो पटक विश्वकपमा पुर्याउन पाउँदा खुसी लागेको बताए। सोमपाल कामी र विनोद भण्डारीबाहेक हामी सबै त्यही विश्वकप हेरेर क्रिकेटमा आकर्षित भएका हौं। अहिले आफ्नै कप्तानीमा विश्वकपसम्म पुर्याउन पाउँदा निकै खुसी छु। आफूलाई भाग्यमानी ठानेको छु, कप्तान रोहितले भने, बिहान उठ्नेबित्तिकै भगवान्सँग विश्वकपमा छनोट हुन सकुँ भनेर वर मागेको थिएँ। भगवान्ले मेरो कुरा सुन्नुभयो र हामी विश्वकपमा छनोट हुन सफल भयौं। भगवान्लाई धन्यवाद भन्छु। यसैगरी प्लेयर अफ दी म्याच आसिफ शेखले विश्वकप खेल्नु सबैको सपना हुने बताउँदै त्यो सपना पूरा भएकोमा खुसी व्यक्ति गरे। क्रिकेट खेल्न थालेदेखि नै सबैको सपना विश्वकप खेल्नु हुन्छ। मैले पनि क्रिकेट खेल्न थालेदेखि नै विश्वकप खेल्ने सपना देखेको थिएँ। त्यो सपना आज पूरा भएको छ, आसिफले खेलपछि भने, बिहीबार लगातार विकेट गुमाउँदा हार बेहोर्न पुग्यौं। त्यसैले आज (शुक्रबार) संयमित ब्याटिङ गर्ने योजना बनाएर मैदान छिरेको थिएँ। त्यही अनुरूप खेल्न सकें। नेपालको जितको प्रमुख हकदार बन्न पाउँदा निकै खुसी छु। अलराउन्डर सोमपाल कामीले टीट्वेन्टी विश्वकप खेल्ने मात्र नभई जित्ने कोसिस पनि गर्ने बताए। यूएईलाई हराउँदै नेपालले विश्वकपमा स्थान सुरक्षित गरेपछि सोमपालले विश्वकप खेल्ने आफ्नो सपना पूरा भएकोमा खुसी लागेको बताए। क्रिकेट खेल्दादेखिकै सपना विश्वकप खेल्ने थियो। त्यो सपना अहिले पूरा भएको छ। आफ्नो देशको प्रतिनिधित्व गर्दै विश्वकप खेल्न पाउँदा निकै खुसी छु, सोमपालले भने, हामी खेल्ने मात्रै होइन जित्नकै लागि अमेरिका र वेस्ट इन्डिज जाँदै छौं। सोमपाल दोस्रो पटक टीट्वेन्टी विश्वकप खेल्दैछन्। सन् २०१४ मा नेपालले पहिलो पटक विश्वकप खेल्दा नेपाली टोलीमा सोमपाल पनि थिए। सोमपालसँगै अहिले पनि नेपाली टोलीमा रहेका विनोद भण्डारीले सन् २०१४ मा बंगलादेशमा भएको विश्वकपमा खेलेका थिए। दीपेन्द्रको पुनरागमन सोमबार बिहान सिंगापुरविरुद्धको खेलअघि अभ्यासका क्रममा खुट्टामा चोट बोकेका अलराउन्डर दीपेन्द्रसिंह ऐरी यूएईविरुद्धको खेलमा टोलीमा फर्किएका थिए। उनले विश्वकप छनोटका सबै खेल गुमाउने चर्चा चले पनि मुख्य प्रशिक्षक मोन्टी देसाईले शुक्रबार दीपेन्द्रलाई सुरुवाती११ मा समावेश गरेका थिए। बिहीबार ओमानविरुद्धको खेलमा उनको अभाव खट्किएपछि मुख्य प्रशिक्षक देसाईले सन्दीप जोरा बेन्चमा राख्दै दीपेन्द्रलाई सुरुवाती११ मा समावेश गरेका थिए। दीपेन्द्रले शुक्रबार फिल्डिङ मात्रै गरेका थिए। उनले बलिङ र ब्याटिङ भने गर्न पाएनन्। सोमबार सिंगापुरविरुद्धको पहिलो खेल खेल्नुअघि अभ्यासका क्रममा दीपेन्द्रले चोट बोकेका थिए। उनी घाइते भएपछि सुरुवाती११ परिवर्तन गर्दै विवेक यादवलाई मौका दिइएको थियो। विवेकले समूह चरणका तीनवटै खेल खेलेका थिए। विवेकले ओमानविरुद्ध समूहको अन्तिम खेलमा उत्कृष्ट ब्याटिङ गर्दै ३९ रन बनाएका थिए। १ सय ४६ रनको लक्ष्य पछ्याएको नेपाललाई अन्तिम ओभरमा जितका लागि २६ रन चाहिएको थियो। विवेकले बिलाल खानको अन्तिम ओभरको सुरुवाती तीन बलमा लगातार छक्का प्रहार गरेका थिए। विवेकले नेपाललाई जित नजिक पुर्याए पनि जिताउन भने सकेनन्। दीपेन्द्रले बिहीबार ओमानविरुद्धको खेलअघि नेटमा अभ्यास पनि गरेका थिए। गत मंगलबार स्पिनर सन्दीप लामिछानेले दीपेन्द्र ठीक हुन एकडेढ महिना लाग्ने बताएका थिए। तर, नेट अभ्यासमा राम्रो प्रदर्शन गरेपछि मुख्य प्रशिक्षक देसाईले उनलाई टोलीमा समावेश गर्दै जोखिम मोलेका थिए। फाइनलमा ओमानसँगै भेट आईसीसी टीट्वेन्टी विश्वकपअन्तर्गत एसिया क्षेत्र छनोटको उपाधिका लागि नेपालले ओमानसँग खेल्ने भएको छ। नेपाल र ओमानबीचको फाइनल खेल आइतबार त्रिवि क्रिकेट मैदानमा हुनेछ। शुक्रबारै भएको सेमिफाइनलमा बहराइनलाई १० विकेटले पराजित गर्दै ओमानले घरेलु टोली नेपालसँगको भिडन्त पक्का गरेको हो। कीर्तिपुरस्थित त्रिवि क्रिकेट मैदानमा बहराइनले दिएको १ सय ७ रनको मध्यम लक्ष्य ओमानले १४२ ओभरमा भेट्टाएको थियो। ओमानलाई सानदार जित दिलाउन कश्यप प्रजापतिले ५७ र प्रतीक अथभालेले ५० रनको अर्धशतकीय पालि खेलेका थिए। त्यसअघि टस जितेर पहिले ब्याटिङ गरेको बहराइनले निर्धारित २० ओभरमा नौ विकेटको क्षतिमा १ सय ६ रनको योगफल खडा गरेको थियो। बहराइनका इमरान अलीले सर्वाधिक ३० रन बनाए। यस्तै अमिर नासिरले २६ र सरफराज अलीले २३ रनको योगदान दिए। बहराइनका अन्य खेलाडीले दोहोरो अंकमा रन बनाउन सकेनन्। बहराइनलाई कम योगफलमा रोक्न ओमानका हकिब इलियासले चार विकेट लिए। यस्तै सकिल अहमदले दुई तथा बिलाल खान, फयाज बट र कप्तान जिसन मक्सुदले एकएक विकेट हात पारे। आईसीसी टीट्वेन्टी विश्वकपअन्तर्गत एसिया क्षेत्र छनोटमा नेपाल र ओमान दुवै समूह एमा थिए। समूह चरणमा ओमानले शतप्रतिशत जित निकाल्दा समूह चरणको अन्तिम खेलमा नेपाल ओमानसँग पाँच रनले पराजित भएको थियो। कीर्तिपुर र मूलपानी मैदानमा सञ्चालन भएको प्रतियोगिताको समूह एमा नेपालसँगै ओमान, सिंगापुर र मलेसिया थिए। यस्तै समूह बीमा हङकङ, यूएई, बहराइन र कुवेत थिए। भारतमा प्रशिक्षण, घरेलु मैदानमा त्रिकोणात्मक शृंखला आईसीसी टीट्वेन्टी विश्वकपअन्तर्गत एसिया क्षेत्र छनोटको तयारीका लागि नेपालले हङकङ र यूएई सम्मिलित त्रिकोणात्मक टीट्वेन्टी शृंखला आयोजना गरेको थियो। त्रिकोणात्मक शृंखलामा नेपालले उत्कृष्ट प्रदर्शन गर्दै फाइनलमा स्थान बनाएको थियो। नेपाल अपराजित रहँदै फाइनल पुगे पनि उपाधि भने यूएईले जितेको थियो। फाइनलमा यूएईले घरेलु टोली नेपाललाई चार विकेटले निराश बनाउँदै शृंखला जितेको थियो। लिग चरणका दुवै खेलमा नेपालले यूएईलाई पराजित गरे पनि फाइनलमा निराश बन्न पुगेको थियो। आईसीसी टीट्वेन्टी विश्वकपअन्तर्गत एसिया क्षेत्र छनोटको तयारीका लागि नेपालले भारतमा तयारी गरेको थियो। इन्डियन प्रिमियर लिग (आईपीएल) टोली राजस्थान रोयल्सको एकेडेमीमा नेपालले १० दिन विशेष प्रशिक्षण गरेको थियो। एक दशकको प्रतीक्षा नेपालले दोस्रो पटक विश्वकपमा स्थान बनाएको हो। यसअघि सन् २०१४ मा बंगलादेशमा भएको टीट्वेन्टी विश्वकप खेलेको थियो। त्यो विश्वकपमा नेपालले हङकङ र अफगानिस्तानलाई पराजित गरेको थियो। घरेलु टोली बंगलादेशसँग पराजय बेहोर्दा सुपर १० मा भने पुग्न सकेन। सन् २०१४ को विश्वकपमा नेपालले हङकङलाई ८० र अफगानिस्तानलाई नौ रनले पराजित गरेको थियो। बंगलादेशसँग भने आठ विकेटको हार बेहोरेको थियो। पहिलो विश्वकप खेलेको एक दशकपछि नेपाल दोस्रो पटक विश्वकपमा छनोट भएको हो। सन् २०१६ को टीट्वेन्टी विश्वकपको लागि २०१५ मा भएको ग्लोबल छनोट नेपालमा नेपालले खराब प्रदर्शन गरेको थियो। नेपाल ग्लोबल छनोटबाटै घर फर्किएको थियो। सन् २०१९ को एसिया क्षेत्र छनोटमा पनि नेपालले प्रभावशाली प्रदर्शन गर्न सकेन। यस पटक पनि नेपालले छनोट चरण पार गर्न सकेन। गत वर्ष अस्ट्रेलियामा भएको टीट्वेन्टी विश्वकपको ग्लोबल छनोटमा पनि नेपालको प्रदर्शन सन्तोषजनक हुन सकेन। सेमिफाइनलमा यूएईसँग ६८ रनले पराजित भएपछि दोस्रो पटक विश्वकप खेल्ने सपना चकनाचुर भएको थियो। १८ टोली छनोट अर्को वर्ष अमेरिका र वेस्ट इन्डिजमा संयुक्त रूपमा आयोजना हुने टीट्वेन्टी विश्वकपमा पहिलो पटक २० टोलीले प्रतिस्पर्धा गर्दै छन्। सन् २०२४ को जुन ४ देखि ३० सम्म आयोजना हुने विश्वकपमा अन्तर्राष्ट्रिय क्रिकेट काउन्सिल (आईसीसी) ले पहिलो पटक २० टोली पुर्याएको हो। आईसीसी टीट्वेन्टी विश्वकपअन्तर्गत एसिया क्षेत्र छनोटबाट नेपाल र ओमान छनोट भएपछि विश्वकप खेल्ने १८ टोलीको टुंगो लागिसकेको छ। वेस्ट इन्डिज र अमेरिका आयोजकका रूपमा स्वतः छनोट भएका छन्। सन् २०२२ को टीट्वेन्टी विश्वकपमा शीर्ष आठमा रहेका अस्ट्रेलिया, साबिक विजेता इङ्ल्यान्ड, भारत, नेदरल्यान्ड्स, न्युजिल्यान्ड, पाकिस्तान, दक्षिण अफ्रिका र श्रीलंका सीधै छनोट भएका छन्। टीट्वेन्टी विश्वकपपछिको वरीयताका आधारमा बंगलादेश र अफगानिस्तानले पनि अमेरिका र वेस्ट इन्डिजको टिकट सुरक्षित गरिसकेका छन्। आईसीसी टीट्वेन्टी विश्वकपअन्तर्गत युरोप छनोटबाट आयरल्यान्ड र स्कटल्यान्ड, इस्ट एसिया प्यासिफिक छनोटबाट पपुवान्युगिनी र अमेरिकी छनोटबाट क्यानडाले टीट्वेन्टी विश्वकपमा स्थान पक्का गरिसकेका छन्। आगामी नोभेम्बर २२ देखि ३० सम्म नामिबियामा हुने अफ्रिकी क्षेत्र छनोटबाट दुई टोलीले विश्वकपमा स्थान बनाउने छन्। झन्डै एक महिनासम्म सञ्चालन हुने टीट्वेन्टी विश्वकपमा सहभागी टोलीलाई चार समूहमा विभाजन गरिनेछ। हरेक समूहमा पाँच टोली रहनेछन्। समूह चरणको खेलपछि हरेक समूहबाट दुईदुई टोलीले सुपर आठमा स्थान बनाउने छन्। सुपर आठमा पुगेका टोलीलाई दुई समूहमा विभाजन गरिनेछ। सुपर आठको खेलपछि चार टोली सेमिफाइनलमा पुग्नेछन्।"
सोल्टीमोडमा नेपाली सेनाका कर्मचारी मृत भेटिए,काठमाडौं : कालीमाटीको सोल्टीमोड चोकनजिकै सडक किनारमा नेपाली सेनाका कर्मचारी मृत भेटिएका छन्। जिल्ला प्रहरी परिसर काठमाडौंका प्रवक्ता कुमोध ढुंगेलका अनुसार चन्द्रागिरी ६ काठमाडौं घर भएका २६ वर्षीय सुमन कार्की मृत अवस्थामा फेला परेका हुन्। उनी कार्की सोल्टीमोड दरबार बैंकेट अगाडि सडक पेटीमा लडिरहेको अवस्थामा मृत भेटिएका थिए। उनको साथमा नेपाल आर्मीको आइडी कार्ड रहेको छ। नेपाली सेनाका प्रवक्ता कृष्णप्रसाद भण्डारीका अनुसार उनको गणेश दल जंगी अड्डा भद्रकालीमा दरबन्दी रहेको थियो। उनी लेस नायक दर्जामा कार्यरत थिए। घटनास्थलको नजिकमा रहेको बिजुलीको पोलमा विनोद रेष्ट इन पिस लेखेर टाँसिएको कागज भेटिएको छ। घटनाको विषयमा प्रहरी वृत कालीमाटीले अनुसन्धान गरिरहेको छ। मृत्युको कारण खुलेको छैन।
सेनामा मगर महिमा,"भोलि हुने भनिएको जंगबहादुरको हत्याकाण्डबारे रानी राज्यलक्ष्मीको सबैभन्दा विश्वासिलो सुसारे पुतलीले पण्डित विजयराज पाण्डेमार्फत जंगबहादुरलाई १९०३ कात्तिाक १७ गते खबर दिएकी थिइन्। नेपाली सेनाको इतिहासबाट मगर व्यक्तित्वहरूको योगदान धेरै थाहा हुन आएको छ। यसमा पनि सबै तहका उनीहरूको बारेमा लेख्न सम्भव छैन। यहाँ भने कमान्डर तहका ज्ञात मगर व्यक्तिहरूबारे मात्र समेटिएको छ। स्वभावैले कमान्डरभन्दा लडाकुहरू धेरै हुन्छन्। तिनको भूमिका अझै महत्त्वपूर्ण भएर पनि उनीहरूको इतिहास नलेखिएको र नभेटिएको अवस्था छ। त्यसैले कमान्डरहरूको मात्र विवरण उल्लेख छ ः काजी गंगाराम रानामगर लमजुङको राजकुमार द्रव्य शाह विसं १६१६, भाद्र वदी, अष्टमी तिथि, रोहिणी नक्षेत्र, बुधबारका दिन लिगलिग कोटको राजा भए। सोही मितिबाट राजा द्रव्य शाहले नारायण अज्र्याललाई राजगुरु, सर्वेश्वर खनाललाई राज पुरोहित, गणेश पाण्डेलाई प्रशासन हेर्ने मन्त्री, भगीरथ पन्तलाई सेनापति, केशव बोहोरालाई भूमि विभागको प्रमुख तथा गंगाराम रानामगरलाई प्रधानन्यायाधीश (न्याय विभाग प्रमुख) नियुक्त गरेका थिए। प्रशासन हेर्ने १, सेना हेर्ने १, भूमिसम्बन्धी हेर्ने १ तथा न्याय हेर्ने १ गरी जम्मा ४ जना काजी (मन्त्री) को व्यवस्था भएको थियो। त्यसबेलाको सैनिक विकासमा प्रत्यक्षअप्रत्यक्ष रूपबाट गंगारामको पनि देन भएकाले नेपाली सेनाले उनलाई बिर्सन हँुदैन। काजी लखन थापा यी गोर्खाका राजा रामशाहको पालाको जल्दोबल्दो सेनापति काजी थिए। सेनापति काजी लखनको नेतृत्वमा गोर्खाले तिब्बतको कुकुरघाटसमेत विजय गरेको थियो। तर यो लामो समयसम्म टिकेन। उनको भूमिका राजा रानीको अंगरंक्षक भएको पनि बुझिन्छ भने उनको सैनिक भूमिका पनि त्यत्तिकै महत्त्वपूर्ण थियो। पछि उनी धर्मभीरु महात्मा बनेका र उनकै सपनाअनुसार हाल गोर्खा मनकामना देवी उत्पत्ति भएको थलो फेला परेको भन्ने पनि देखिन्छ। हाल गोर्खामा भएको मनोकामना मन्दिर उनैको पालामा स्थापना भाइ क्रमिक विकास हुँदै आएको हो। उनको बारेमा विस्तृत शोध हुनु जरुरी छ। राज्य र मगर समुदायले अन्य मगर पात्रहरूको खोज खबर र प्रकाश पार्दै गर्दा यी काजी लखन थापाबारे प्रकाशन र प्रकाशन गर्नु जरुरी छ। इतिहासमा यी काजी ओझेलमा परेका छन्। काजी जयन्त राना यी गोर्खाका राजा नरभूपाल शाहको प्रधानसेनापति (काजी) थिए। नरभूूपाल शाहको पालामा कान्तिपुर राज्यको नुवाकोट माथि गरिएको पहिलो हमलाको नाइके यिनै थिए। उक्त युद्ध असफल भएपछि दरबारिया अन्य भारदारको विभिन्न लाञ्छनाबाट उनलाई काजीबाट हटाइयो। त्यसपछि गोर्खाबाट भागेर उनले कान्तिपुरका राजा जयप्रकाश मल्लको फौजमा काम गर्न थाले। विशेषगरी पन्त काजीहरूको साहुको कोपभाजनमा परे। पछि उनी नुवाकोट किल्लाकै प्रमुख भई बसेका थिए। गोर्खालीसँग बेलकोटको लडाइँमा उनी मारिए। यिनको छाला काडिएको भनिएको छ। काजी विराज थापामगर विराज थापामगरलाई विराज बखेती पनि भनिन्छ। राजा राम शाहको पालादेखि नै मनकामनाका थापामगरहरूले गोर्खा दरबारको मन जितेका थिए। ती मगर सन्तानको क्रमिकता पछिसम्म रह्यो। पृथ्वीनारायण शाहको पालासम्म थियो। काजी विराज थापामगरहरू गोर्खाका राज परिवारका ददा भएका धेरै दृष्टान्त भेटिन्छन्। जुन पक्ष पारिवारिक वा एकै परिवारको जस्तै सम्बन्ध हो। तिनीहरूकै सन्तान विराज पृथ्वीनारायणले पहिलोपटक नुवाकोटमाथि हमला गर्दाका सेनापति थिए। कालु पाँडेलाई पहिलो सेनापति भनिएको छ। वास्तवमा कालु पाँडे मूलकाजी थिए। उनी सेना हेर्नेमात्र नभै पूरै देश हेर्ने काजी थिए। त्यसैले उनलाई काजीको नियुक्ति गर्नु अगाडि छिमेकी राज्यहरूमा समेत बडामहाराजले सोधेका थिए। सेनापति काजीका लागि होइन। तर नेपालको इतिहासमा काजी भन्नासाथ सबैलाई सेनापति र सबैलाई प्रधानमन्त्री बनाएर जात्रा गरिएको छ। आधुनिक नेपालका अर्थात् १८०१ सालमा नुवाकोटको विजय हमला गर्दा भने काजी शिवराम सिंह बस्न्यात सेनापति थिए। शाहकै पालादेखिको नेपाली सेनामा जनजातिबाट काजी (प्रधानसेनापति) हुने पहिलो व्यक्ति विराज नै हुन्। उतिखेरको नियमअनुसार सेनामात्र होइन, राजा, राज परिवार, खर्दार, खजाञ्ची, सिकारी, जेठा बुढालगायत सबैले लडाइँ लड्नै पथ्र्यो। शंखमनी राना यी जयन्त रानाका छोरा थिए भने कान्तिपुर फौजमा उनी आफ्नै पिताको मातहतमा जंगिरे थिए। जयन्त राना काम विशेषले कान्तिपुर गएका बेला शंखमनी नुवाकोट किल्लाको प्रमुख भए। सोही बेलामा पृथ्वीनारायणले नुवाकोट माथि हमला गरी विजय प्राप्त गरे भने शंखमणि यसै युद्धमा १८०१ सालमा मारिए। त्यो युद्ध नेपाली सेनासँग प्रत्यक्ष सरोकार भएको र एक सैनिक नेताको हिसाबले उनलाई यहाँ सम्झिएको हो, उनले वीरगति पाएका थिए। काजी सर्वजित राना मगर १८३४ सालमा बालक राजा रणबहादुर शाहका नायबी राजेन्द्रलक्ष्मीले (विसं १८४२ मा तीन महिना जित) सर्वजित राना मगरलाई प्रमुख काजी बनाई सेनाको कार्यभार जिम्मा दिइन्। नेपाल एकीकरणमा यिनको योगदान छ। काजी सर्वजितका मद्दतले राजेन्द्रलक्ष्मीले बहादुर शाहलाई बन्दी बनाइन् तर केही महिनापछि गुरु गजराज मिश्रले अनुरोेध गरेपछि रिहा गरिदिइन्। पृथ्वीनारायणका विश्वस्त भारदार हर्ष पन्तले चारजना केटा कमरालाई पोलाहा बनाई राजेन्द्रलक्ष्मीलाई सर्वजित राना मगरसँग अनैतिक सम्बन्ध भएकोे बात लाग्यो। पृथ्वीनारायणका भाइ दलजित शाहले मुमा बडामहारानीसँग लसपस गरेको भन्ने बात लगाई सर्वजितलाई हनुमानढोका राजदरबारभित्रै काटी मारिदिए। राजेन्द्रलक्ष्मी पनि चाँदीका हत्कडी लगाई दरबारभित्र नजरबन्द भइन्। जमदार जोहरसिंह थापामगर कास्की चिसापानी गाउँ, देउराली भन्ज्याङको भिरचोकमा पिता सहेराम थापामगर र माता मनमायाको कोखबाट १८४४ सालमा जन्मेका जोहरसिंहले नेपाल एकीकरण र नेपालअंग्रेज युद्धमा ठूलो बहादुरिता देखाएका थिए। नालापानी छेउको खलंगाको युद्धमा बलभद्र कुँवरको मातहतमा रहेर ठूलो बहादुरिता देखाए। गढवाल क्षेत्रमै विवाह गरिसकेका जोहरसिंहका लागि नेपाल फर्कनुभन्दा उतै घरजाम जोड्नु फाइदाजनक थियो। त्यसपछि उनले सन् १८१५ मै अंग्रेजको नासिरी बटालियनमा सीधै बिल्लादार कमान्डर पदमा भर्ती पाए। जागिरको अन्तिमतिर उनी सुबेदार मेजर भई घरपायक पर्ने धर्मशाला क्यान्टोनमेन्टमा (काँगडानजिक) सरुवा भई आएका थिए। सन् १८१५ बाट खडा भएको नासिरी बटालियनमा भर्ती हुनेमध्ये सुबेदार मेजरको पद पाउने पहिलो नेपाली पनि उनी नै थिए। सन् १८६३ मा उनी पेन्सनमा रिटायर्ड भई धर्मशाला भाक्सुमा बसे। काजी देवीदत्ता थापामगर काजी देवीदत्तको नेपाल एकीकरणका लडाइँहरूमा, पहिलो र दोस्रो नेपाल भोट युद्ध तथा नेपाल चीन युद्धमा भूमिका ठूलो छ। गज्जबको कुरो त नेपाल चीन युद्धपछि भएको बेत्रावतीको सन्धिलगत्तै नेपाली राजाको प्रतिनिधि भई चीनका सम्राट्लाई सौगात पठाएको टोलीनाइके यिनै हुन्। राजकुमार बहादुर शाहको नेतृत्वमा नेपालका लडाइँ तथा युद्धहरू सञ्चालित थिए, त्यसबखत। बहादुर शाहका एकदम मन परेका र बहादुर काजी थिए, देवीदत्त। उनका छोरा काजी जसपाउ थापा पनि बहादुर कमान्डर थिए। उनी दैलेखको दुल्लुमा बडाहाकिम हुँदा उनले १८७६ जेठ १० गते एउटा पौवा बनाई जसपाउ पौवा नाम राखेका थिए। लेखकले स्थान विशेष पाएको सिलालेखमा काजी कर्ण सिंह थापाका पुत्र, काजी हरिहर थापा, तिनका पुत्र काजी देवीदत्त थापा र तिनका पुत्र काजी जसपाउ थापा भनी लेखेका छन्। यसरी उनको चार पुस्ता नै काजी थिए भन्ने प्रमाण छ। यस्ता वीर सन्ततिबारे इतिहास लेखिएको देखिँदैन। काजी भाष्कर राना मगर गोर्खा शाहवंशीय प्रशासनकालमा मगरहरूको ठूलो भूमिका थियो, दरबारभित्रको दादा, सुरक्षाको कामदेखि रणभूमिसम्म। भाष्कर राना गोर्खा राज्य स्थापना हुँदा लिगलिग कोटमा १६१६ सालमा कानुनमन्त्री हुने काजी गंगाराम रानामगरकै नजिकका परिवार सन्तति थिए। १८२५ सालमा गोर्खा नरेशले कान्तिपुर विजय गरेपश्चात् तिब्बतको ल्हासामाथिको आधिपत्य अब गोर्खा शाहवंशीय राजाहरूको भयो। काठमाडौं उपत्यकाका मल्ल राजाहरूले तिब्बतमा पठाएका तामा र फलाम मिसाइएका कमसल चाँदीको मोहोर र १८२५ बाटै शाह राजाले शुद्ध चाँदीका मोहर बनाई तिब्बत पठाइएका मोहोरका मूल्य अब एकै हुन नसक्ने नेपाल सरकारको अडानलाई तिब्बतले मानेन। यो विषयमा विवाद हुँदाहुँदै बडामहाराज पृथ्वीनारायण शाह स्वर्गे भए। अब उनको नाति राजा रणबहादुर शाह बालक राजा र उनका काका राजकुमार बहादुर शाह, रणबहादुरको नायब भई शासन चल्यो। त्यही बेलामा नेपालले उही तिब्बतमा रहेका खोटा मोहोर र सक्कली चाँदीका मोहोरबारे कुरा नमिल्दा नेपालले तिब्बतमाथि हमला गरेको थियो। यसरी वर्षको ५० हजार मोहोर जरिबाना तिर्ने भो तिब्बतले। तर एक वर्ष दिएपछि अर्को वर्ष तिरेन। यही कारण फेरि नेपालले तिब्बतमाथि दोस्रो हमला गर्यो। यो लडाइँ हुँदै गर्दा चीनले तिब्बतलाई सैनिक मद्दत दियो र नेपालले चीनसँग पनि लडाइँ लड्नु पर्यो। यही लडाइँमा काजी भाष्कर राना मारिएका थिए। काजी भाष्करका छोरा कप्तान शमशेरका छोरा तीनजना थिए कप्तान (पछि प्रधानसेनापति) अभिमानसिंह राना, धर्म नरसिंह राना र वीरमानसिंह राना। काजी भाष्कर राना १८४९ सालको नेपालतिब्बतचीन युद्धमा मारिए। कप्तान शमशेरकी श्रीमती हृदयप्रियादेवी र तीन छोरासमेत भएर नुवाकोट थानसिङमा पौवा बनाई राजा रणबहादुर शाहमार्फत ४० मुरी धान आउने खेतको गुठीसमेत राखेका थिए। काजी जसपाउ थापा सप्रेको लडाइँ सिपाहीको र बिग्रेको लडाइँ काजीको हो भन्ने प्रख्याति वाणी यिनै काजीको हो। उनले नेपालअंग्रेज युद्धको जैथकको लडाइँमा यो कुरा बोलेका थिए। काजी रणजोर थापाको नेतृत्वमा यिनले पनि काजीकै भूमिकामा अंग्रेजसँग सिर्मोर राज्यको जैथकमा लडाइँ लडे। नेपालअंग्रेज युद्धको सबैभन्दा लामो लडाइँ थियो, पाँच महिनाभन्दा लामो। यो लडाइँमा सयौं अंग्रेज मारिए। यो लडाइँ ब्रिटिसले हार्ने पक्का थियो।जैथकको किल्ला तर मे १५, १८१५ मा बडाकाजी (काजी रणजोरका पिता) अमरसिंह थापाले मलाउको किल्लामा सम्झौता गरी महाकाली पश्चिम सतलजसम्मको भूमि नेपालले अंग्रेजलाई सुम्पेर अंग्रेजको लेखाइअनुसार उनले आत्मसमर्पण गरे। त्यही कारणले यो जैथक किल्लाको लडाइँ पनि बन्द गरी यो किल्ला अंग्रेजलाई सुम्पनु परेको थियो। अर्को कुरा काजी जसपाउ थापामगरका कृति र शिलालेखहरू पूर्वमा इलाम, धनकुटा, दैलेखको दुल्लुलगायतका क्षेत्रमा लेखकले देखेको हो। उनका पिता र बाजेसमेत काजी दर्जाका थिए। दुल्लु बजारमा उनले बनाएको जसपाउ पौवा अहिले पनि जीवन्त छ। जमदार सिंहवीर घर्तीमगर सिंहवीरको पारिवारिक विवरण प्राप्त गर्न सकिएको छैन। कप्तान अर्थात् सरदार बलभद्र कुँवरको मातहतमा रही सन् १८१४ को नोभेम्बर २७ तारेखको बिहान नालापानी किल्लामा भएको अंग्रेज फौजविरुद्धको युद्धमा जमदार सिंहवीर घर्तीमगरले बढो वीरताका साथ नेतृत्व गरेका थिए। उनले कर्णेल माविले नेतृत्व गरेका सैनिकमध्ये दर्जनभन्दा बढीलाई मारे भने दर्जनौंलाई घाइते बनाए। कमान्डर इन् चिफ अभिमानसिंह रानामगर १६१६ सालमा राजा द्रव्य शाह लिगलिगकोटको राजा हुँदादेखि नै रानामगरहरू काजी दर्जामा काम गर्न थालेको पाइन्छ। पछि गोर्खाका राजा नरभूपाल शाहको राज्यकालमा जयन्त रानामगरले सेनापतिको भूमिका निभाएको देखिन्छ। विशेष गरेर चौतारिया फत्तेजंग शाहको नेतृत्वमा रहेको मन्त्रिमण्डलमा उनी सदस्य रहेको देखिन्छ। जसमा उनले सैनिक विभागको जिम्मेवारी पाएको बुझिन्छ। प्रधानमन्त्री माथवरसिंह थापाको १९०२ (सन् १८४५ मे १७ को रात) सालमा हत्या भएपछि राजपरिवारकै फत्तेजंग चौतरियालाई प्रधानमन्त्री बनाइयो। यसैबेला अभिमानसिंह रानामगर कमान्डरइनचिफ (पहिलो जनरल), गगनसिंह खवास दोस्रो जनरल र जंगबहादुर कुँवरलाई तेस्रो जनरल बनाइयो। कोतपर्व भनेर चिनिने काण्डको १९०३ भदौ ३ गते मध्यराततिर हाल हनुमान ढोकाको गण रहेको स्थान कोतघरमा तेस्रो जनरल जंगबहादुर कुँवरको टोली र प्रधानमन्त्री फत्तेजंग चौतरियाको टोलीबीच हात हालाहाल हुने स्थिति बन्दै थियो। सेन्ट्री सिपाही भीमबहादुर आलेमगरले एक्कासि बन्दुकको संगीन (बियोनेट)ले कोतको ढोकाबाहिर जान लागेका जनरल अभिमानसिंह रानाको छातीमा घोची जमिनमा ढलाइदिए। अभिमानसिंहलाई आफू मर्छु भन्ने निश्चित भएपछि उनले आफ्नै रगतको पोखरीमा हात चोपी नजिकै रहेको कोतको ढोकानिरको भित्तामा रगतको पञ्जाछाप लगाए। अनि सबैले सुन्नेगरी कराएर गगनसिंहको हत्यारा जंगे नै हो भने। केही बेरपछि उनको मृत्यु भयो। सहिद लखन थापा राजा श्री ५ सुरेन्द्र र प्रधानमन्त्री जंगबहादुर राणाको पालाका लखन थापाको बारेमा लेखकले सैनिक इतिहास फेला पारेको छैन। जंगबहादुरका छोरा पदमजंग राणाले उनको पिताको जीवनी लेखेको पुस्तकमा लखन थापालाई सोल्जर अर्थात् सिपाही लेखेका छन्। उनले गरेको जंगबहादुरविरुद्धको विद्रोहबारे छोट्टो लेखाइ छ। त्यसको मतलव उनी नेपाली सेनाका थिए। तर अफिसर थिएनन्। २०६३ सालपछि लखन थापाबारे धेरै कुरा पढ्ने मौका मिल्यो। तर पंक्तिकारले ती कुरालाई आडभरोसा दिने इतिहास भेटेको छैन। तर लखन थापा प्रतिष्ठानको कार्यक्रममा २०६८ सालमा लिखित इतिहास प्रस्तुत गरेको थियो। उनलाई हाल दिएका राजनीतिक सम्मानहरूप्रति पंक्तिकारको कुनै विरोध छैन। तर जंगबहादुरलाई मार्न कोसिस गर्नेहरूको विवरण निम्न रहेको प्रमाण पेस गरेको छु। उनलाई मार्न रचिएको पहिलो योजना १९०३ सालको भण्डारखाल पर्ब हो। मुख्यनाइके काजी वीरध्वज बस्न्यातलाई बनाइएको थियो। राजा राजेन्द्र र रानी राज्यलक्ष्मीकै आदेशबाट प्रधानमन्त्री जंगबहादुर राणालाई मार्न हनुमानढोका दरबारमै रहेको भण्डारखालमा भोजको कार्यक्रममा राखी काजी वीरध्वजको नेतृत्वमा जंगबहादुरलाई मार्ने योजना थियो। यो काममा जंगबहादुरका आफ्नै साला कर्नेल इन्द्रसिंह टन्डनसमेत लागेका थिए। १९०३ कात्तिक १७ गते साँझपख त्यो काण्डबारे रानी राज्यलक्ष्मीको सबैभन्दा विश्वासिलो सुसारे पुतलीले सो हत्यायोजनाबारे पण्डित विजयराज पाण्डेमार्फत जंगबहादुरलाई अघिल्लो दिन नै खबर दिएकी थिइन्। बाठा जंगबहादुरले दरबारको गोप्य कुरा बुझ्न सुसारे पुतलीलाई प्रेमी बनाइसकेका थिए। यो काण्डमा सबैलाई मारेपछि पुतलीलाई विवाह गरी पुतली मारानी भनियो भने विजयराज पाण्डेलाई बडागुरुज्यूको दर्जा दिएर नेपाली सेनाको शार्दूलजंग कम्पनी उनको रेखदेखका लागि खटाइयो। बडागुरुज्यूको सुरक्षामा खटिएपछि त्यो कम्पनीलाई गुरुजुको पल्टन भन्न थालियो। तर त्यसको नाम शार्दूलजंग नै हो। जंगबहादुर प्रधानमन्त्री भइसकेपछि पनि उनलाई मार्न खोजे। सो अभियोगमा काटिने काजी वीरध्वज बस्न्यात नै सबैभन्दा पहिलो व्यक्ति हुन्। त्यसपछि अर्को ९० मिनेटभित्रै सोही भण्डारखाल पर्वमा थप २२ जना काटिए। काटिने सबैको नाम अभिलेखमा छ। १७ जना जति भागेर ज्यान जोगाउन सफल भए। तिनले काठमाडौं छाडे। जंगबहादुरलाई मार्न खोज्ने अन्यमा महाराजाधिराज राजेन्द्रविक्रम शाह र रानी राज्यलक्ष्मी, काजी वीरध्वज बस्न्यात (भण्डारखाल पर्वको यो घटनामा जंगबहादुरलाई मार्न खोज्ने ४० जना थिए। तीमध्ये २३ जना काटिए भने १७ जना देश छाडी भागे।), राजकुमार उपेन्द्रविक्रम शाह, जनरल बद्रीनरसिंह राणा, जनरल जयबहादुर राणा, कप्तान (?) करवीर खत्री, अछाम राजपरिवारका बलदेव शाही (उनको उपनाम बाकावीर थियो। १९०६ सालमा यिनलाई पक्रेर मारियो)। यस्तै, कप्तान गोठु बस्न्यात, नेपाली सेनाका जमदार काजीमान गुरुङ (यिनलाई १९१४ सालमा कुटीकुटी मारियो), चौतरिया गुरुप्रसाद शाह, गोर्खाकै शुकदेब गुरुङ (जसले आफूलाई सरकार घोषणा गरेका थिए), नेपाली सेनाका (दर्जा अज्ञात) लखन थापा (उनलाई १९३३ सालमा मारियो। उनको घर गोर्खा बुङकोट हो। हाल उनलाई सहिद बनाइएको छ) हुन्। अब इतिहासप्रेमीहरूले मनन् गर्ने कुरो के हो भने जंगबहादुरलाई मार्ने षड्यन्त्रमा लागेकामध्ये करिब ५०औं नम्बरमा बुङकोटका लखन थापा पर्छन्। राजा राम शाहका सेनापति काजी लखन थापा र यी लखन थापाबीचको अन्तर करिब २ सय ६५ वर्ष रहेको छ। काजी प्रतिमान राना पहिलो नेपालभोट युद्ध, दोस्रो नेपालभोट युद्ध र नेपालचीन युद्धमा लडेका यी प्रतिमान रानामगर कम्तीमा सरदार पदका थिए। इतिहासमा ठाउँठाउँमा यिनको नाम छ। यी राजकुमार बहादुर शाहले नेतृत्व गरेको नेपाल एकीकरणका लडाइँहरूमा समेत सफल कमान्डर थिए। पछि १९११ सालमा भएको अन्तिम नेपालभोट युद्धमा पनि यिनको नाम लेखेका छन्, इतिहासकारहरूले। त्यो गल्ती हो। पछाडिका चाहिँ तत्कालीन मेजर कप्तान र पछि ब्रिगेडियर जनरल भएका प्रतिमान कुँवर राणा थिए। जसले सिन्धुपाल्चोक, चौतारा बजारनजिक तिब्बतमा लडाइँ जितेर आएपछि पार्टी बनाएका थिए। जसलाई कप्तान पाटी भनिन्छ। अन्तमा, विसं १६१६ देखि १८०१ सम्म गोर्खा दरबारमा मगर खलकको ठूलो भूमिका थियो। वास्तवमा १९०३ सालको कोतपर्व पछिमात्र नेपाल दरबारमा मगर र गुरुङहरूले मन्त्री, काजी, सेनापति पद पाउन कम भयो अर्थात् बन्द भयो। जब राणाको प्रशासनिक काल सुरु भयो। अब अन्य जातले सेनामा कर्नेलसम्म पाउन थाले। नत्र राजा द्रव्य शाहदेखि राजा सुरेन्द्रको सुरुसुरुको पालासम्म नेपालका काजी मन्त्री हुनेको संख्या मगर र गुरुङको धेरै थियो।कमान्डर तहका मगर व्यक्तिहरूबारे यस लेखमा दिइएको तिथिमितिमा भने यकिन गर्न सकिएको छैन। सुझावका लागि लेखकले अपेक्षा राखेको छ।"
"भत्किएको पुल पुनः बनेन, फड्केको भरमा वारिपारि","उदयपुर : उदयपुरको बेल्टारसुन्दरपुर जोड्ने त्रियुगा नदीको पुल निर्माणकार्य १३ वर्षदेखि अलपत्र परेपछि विकल्पमा बाँसको अस्थायी पुल निर्माण गरिएको छ। चौदण्डीगढी नगरपालिकाको केन्द्र बेल्टारसँग तीनवटा वडालाई जोड्ने गरी वडा नं ५ सिवाईमा लगाइएको पुलको मुख्य भाग झन्डै २८ महिनाअघि नदीले बगाएपछि हिउँदको समयमा विकल्पमा बाँसको पुल (फड्के) लगाइएको हो। प्राविधिक पक्षको कमजोरीका कारण निर्माण सम्पन्न नहुँदै बगाएको पुल बन्ने अत्तोपत्तो नभएपछि ५, ९ र १० वटाका स्थानीयले सास्ती खेप्नु परेको छ। त्यसको प्रत्यक्ष मर्कामा नगरपालिकाका उपमेयर मणिकादेवी दुलालसमेत परेकी छिन्। नगरपालिकाको केन्द्र बेल्टार जान उनी सधैं छिमेकी जिल्ला सप्तरीको सप्तकोशी नगरपालिकाको सहारा लिनु पर्छ। नगरपालिकाले उपलब्ध गराएको सवारीसाधन चढेर १५ मिनेटमा नगर कार्यालय पुग्ने ठाउँमा झन्डै एक घण्टाको बाटो घुम्न बाध्य छिन्। दैनिकजसो एक घण्टाको बाटो घुम्नु परेपछि हिजोआज उनी फुर्सद र काम परेको समयमात्र घर आउँजाउँ गर्छिन्। त्यसबाहेक बेल्टारमा रहेको कोठामा नै बस्छिन्। उपमेयर दुलाल भन्छिन्, घुमाउरो बाटोका कारण दैनिकजसो आवतजावत गर्दा इन्धन बढी खपत हुने र गाडीलाईसमेत मार पर्ने भएकाले मितव्ययिता अपनाउन नगरपालिका नजिक कोठा लिएर बसेको हुँ। उपमेयर दुलालकै जस्तो समस्या नगर प्रवक्तासमेत रहेका वडा नं ९ का वडाध्यक्ष प्रकाश राउतको छ। राउत आफ्नै वडा कार्यालय ज्यामिरे जान एक घण्टाको बाटो लगाएर उपमेयरकै रुटबाट हिँड्ने गर्छन्। त्यसो त उपमेयर दुलाल र वडाध्यक्ष राउतमात्र होइन वडा नं ५ र १० का वडाध्यक्ष तुलसीराम ढकाल, धर्मेन्द्र खड्का र तीनवटै वडाका अन्य जनप्रतिनिधिको बाध्यता पनि उही छ। निर्माणका लागि माथिल्लो निकायले समयमा निर्णय लिन नसक्दा अहिले पनि पुल अलपत्र अवस्थामै छ। पुल बनाउने यकिन नभएपछि जनताको सहजताका लागि तत्काल बेल्टारबाट ज्यामिरे हुँदै हडिया आउजाउका लागि स्थानीय युवाहरूको पहलमा बाँसको अस्थायी पुल निर्माण गरिएको वडा नं १० का वडाध्यक्ष धर्मेन्द खड्काले बताए। नदीकै कारण पालिका केन्द्र जानै असहज भएपछि दुई सय जनाको श्रमदानमा चार हजार घना बाँस खरिद गरी अस्थायी पुल बनाइएको उनले बताए। उनले भने, त्रियुगा नदीमा एक दर्जन बढी खोला मिसिएका कारण हिउँदको समयमा पनि पर्याप्त पानी हुने भएकाले वारपार गर्न समस्या छ। अझ वर्षाको समयमा कस्तो होला आफैं विचार गर्नुस् ? स्थानीयको प्रमुख समस्या रहेको पुल निर्माणका लागि संघ र प्रदेशसभाका निर्वाचित जनप्रतिनिधिहरूले प्रतिबद्धता गरे पनि हालसम्म उपलब्धि हुन नसकेको उनीहरूको भनाइ छ। निर्वाचनका बेला प्रतिबद्धता गर्ने र पछि बेवास्ता गर्ने जनप्रतिनिधिको पुरानै रोग रहेकाले जनताले सास्ती व्यहोर्नु परेको वडाध्यक्ष खड्काले बताए। यही क्षेत्रबाट नेपाली कांग्रेसका केन्द्रीय सदस्य डा नारायण खड्का चार पटक निर्वाचित भइसकेका छन्। पछिल्लो पटक २०७९ सालको निर्वाचनमा डा खड्का र कोशी प्रदेशसभाका सदस्य राजन किराँतीले पुल जसरी पनि बनाउने प्रतिबद्धता गरेको स्थानीयले बताए। समयमा नै पुल नबनेपछि वडा नं ९ का वडाध्यक्ष प्रकाश राउतले बेल्टारहडिया जोड्न त्रियुगा नदीमा २०७४ सालदेखि हिउँदको समयमा बर्सेनि ह्युमपाइप लगाउने गरेका छन्। वार्षिक करिब १५ लाख रुपैयाँको लागतमा बर्सेनि अस्थायी रूपमा ह्युमपाइप लगाउनु परेको उनको भनाइ छ। नगरपालिकाका मेयर कालुमान लामाले पक्की पुल स्थानीय तहबाट सम्भव नहुने भएकाले संघ र प्रदेशका प्रतिनिधिमार्फत योजना माग गरिए पनि सुनुवाइ नभएको बताए। उनले भने, सानातिना लाखका योजनाहरू पालिकाले खर्च गर्ने हो, पुल करोडको योजना हो। समग्र हाम्रो पालिकाको बजेट लगाउँदा एउटा पुल पनि बन्न सक्ने अवस्था छैन। स्थायी पुल बनिनसकेकाले जनताको सहजताका लागि बर्सेनि खर्च गरेर भए पनि विकल्प तयार गरिएको मेयर लामाले बताए। वडा नं ५ का अध्यक्ष तुलसीराम ढकालले ज्यामिरेमा बाँसको पुल र तलका सर्वसाधारणका लागि २० थान ह्युमपाइप राखेर करिब दुई सय मिटर बाटो बनाउन सुरु गरिएको बताए। विभागले निर्णय नलिँदा पुनः अनिश्चित २०७८ असार १९ गते चौदण्डीगढी नगरपालिका वडा नं ५, ९ र १० का जनताका लागि कालो दिन बन्यो। ९० प्रतिशत काम सम्पन्न भइसकेपछि उद्घाटनको तयारीमा रहेको सिवाईस्थित त्रियुगा नदीको पुल बाढीले भत्काएपछि स्थानीयको समस्या पुनः पुरानै अवस्थामा फर्कियो। लगातारको बाढीले दुई पटक भत्काएको उक्त पुल अहिलेसम्म मर्मत हुन सकेको छैन। पुल नबन्दा स्थानीयवासी पुरानै अवस्थाको कष्टकर जीवन बिताउन बाध्य छन्। १९ गते बाढीले दक्षिणतर्फका तीन वटा फाउन्डेसन पिलर ढालेपछि दुई स्पान भत्केर अलपत्र पारेको थियो। त्यसको १५ दिन नपुग्दै साउन २ गतेको बाढीले पुनः अर्को पिलर ढालेपछि तेस्रो स्पान पनि भत्काएर अलपत्र परेको हो। बाढीले पुल भत्काएको २८ महिना पुग्न लाग्दासमेत मर्मत गर्नेतर्फ सरकारको ध्यान नगएकोमा स्थानीयवासी आक्रोशित छन्। पुल बनाउने वा नबनाउने विषयमा विभागले अहिलेसम्म पनि निर्णय लिन नसक्दा पुल अनिश्चित बनेको छ। भत्किएलगत्तै पुल निर्माणको रेखदेख गर्ने निकाय गाईघाटदिक्तेल सडक योजना, भौतिक पूर्वाधार मन्त्रालय मातहतको प्राविधिक टोलीले स्थलगत अनुगमन गरेपछि मर्मत गर्ने या पुनर्निर्माण गर्ने भन्ने टुंगो लाग्ने जनाएको थियो। गाईघाटदिक्तेल सडक योजनाका इन्जिनियर नारायण थापाका अनुसार विभागले पुनर्मूल्यांकन (भिओ) गरेर पठाउने आदेश भएअनुसार भिओ गरेर पठाएको छ। उनले भने, भत्किएको ठाउँमा बनाउने र नभत्किएको ठाउँमा जाली लगाएर मजबुद बनाउने भन्ने छ, त्यहीँ अनुरूप भिओ गरेर पठाएका छौं। बनाउने विषयमा ठेकेदारले सहमति नजनाउँदा चार पटकसम्म भिओ गरेर पठाउनु परेको बताउँदै उनले भने, हामीले ठेकेदारले भने अनुसार नै भिओ गरेर विभागमा पठाएका छौं, त्यसपछि विभागले निर्णय गरेर पत्र पठाउनु पर्ने हो। त्यो अहिलेसम्म आएको छैन। बजेट सुनिश्चित भएलगत्तै काम अघि बढाइने उनले बताए। ५ वटा पिलर र ३ वटा स्पान बाढीले भत्काउँदा ४ वटा स्ल्याब भाँच्चिएर कामै नलाग्ने अवस्थामा पुगेको उनले बताए। २०६७ सालमा ९ करोड ७६ लाख लागतमा निर्माण सुरु भएको १३ स्पानको उक्त पुल १३ वर्षसम्म सम्पन्न हुन नसक्नु निर्माण कम्पनीको चरम लापरबाही भएको मेयर लामाले बताए। तीन वर्षभित्र सक्ने सम्झौता भएको ३ सय ७ मिटर लम्बाइ र साढे ५ मिटर चौडाइको उक्त पुल समयमा काम नहुँदा पुनर्मूल्यांकन (भिओ) गर्दै जाँदा १२ वर्षमा बजेट ११ करोड २७ लाख पुगेको योजना कार्यालयले जनाएको छ। पुल निर्माण ढिला हुनुमा स्थानीयवासीले ठेकेदारको लापरबाही भएको आरोप लगाइरहेका छन् भने निर्माण कम्पनीले आवश्यकताअनुसार सरकारले बजेट नदिएको गुनासो गर्दै आएको छ।"
कोशी सरकारबाट स्थिरताको आशा गरिएको छ : माधव नेपाल,"विराटनगर : नेकपा (एकीकृत समाजवादी) पार्टीका अध्यक्ष माधवकुमार नेपालले कोशी प्रदेश सरकारबाट स्थिरताको आशा गरिएको बताएका छन्। यो सरकारले सबैको समर्थन प्राप्त गरेको छ, उनले भने, अब कोशीमा राजनीतिक स्थिरताको आशा गरिएको छ। विराटनगर विमानस्थलमा शनिबार सञ्चारकर्मीसँग कुरा गर्दै नेता नेपालले भने, कोशीमा सर्वपक्षीय एवं सर्वदलीय सरकार बनाइदिएको भए राम्रो हुने थियो। आलोपालो सरकारको नेतृत्व गर्नसक्ने अवस्था पनि हुने थियो। तर, त्यसका लागि आवश्यक पहल हुन सकेन। आफूले सहमतीय सरकार निर्माण लागि यसअघिका मुख्यमन्त्री हिक्तमकुमार कार्कीलाई पनि आग्रह गरेको उनको भनाइ छ। स्थिर सरकार निर्माण गरेर ५ वर्षका लागि समाधान निकाल्न सकेको भए राम्रो हुने थियो, नेपालले भने, तर, सबै कुरा भनेजस्तो हुँदो रहेनछ। केन्द्रीय गठबन्धनको बैठक नबसेका कारण कोशी सरकारका बारेमा आधिकारिक धारणा बाहिर ल्याउन नसकेको उनले बताए। मुलुकको अवस्था कहालीलाग्दो रहेको उल्लेख गर्दै उनले युवाहरुको विदेश पलायन रोक्न र देशको आर्थिक अवस्थालाई सुधार गर्न गम्भीर छलफल आवश्यक रहेको बताए। नीतिगत सुधार र कहाँकहाँ के गर्नुपर्ने हो त्यो गर्न हामी तयार छौं, नेपालले भने, प्रधानमन्त्रीसँगको छलफलमा परिणाम देखिने गरी कामहरु देखिन पर्यो भनेर हामीले भनिसकेका छौं। कसैले कसैलाई आरोप प्रत्यारोप गरेर नहुने भन्दै उनले रोजगारी सिर्जना गर्न र देशमा व्याप्त भ्रष्टाचार रोक्न सरकारले पहल गर्नुपर्ने बताए।"
भूकम्प प्रभावित क्षेत्रलाई १० करोड बराबरको राहत सामग्री दिने चीनको घोषणा,काठमाडौं : चीनले भूकम्प प्रभावित क्षेत्रका लागि दस करोड रुपैयाँ बराबरको राहत सामग्री प्रदान गर्ने भएको छ। नेपालका लागि चिनियाँ राजदूत छन् सोङले दक्षिण एसिया मुलुकका लागि स्थापना गरिएको कोषबाट दस करोड बरारबरको राहत सामग्री दिने जानकारी दिएका हुन्। राहत सामग्रीमा टेन्ड र ब्लाङ्केट रहेको र उक्त सामग्री केही दिनमै प्रभावित क्षेत्रमा पुर्याइने राजदूत सोङको भनाइ छ। उनले बाँकी राहत सामग्रीहरू केही दिनमै नेपाल आइपुग्ने जानकारीसमेत दिएका छन्। शुक्रबार राति जाजरकोट केन्द्रबिन्दु बनाएर गएको ६४ म्याग्निच्युडको भूकम्पबाट कम्तिमा १५७ जनाको मृत्यु भएको छ भने १९७ जना घाइते भएका छन्। मृत्यु हुनेहरू जाजरकोट र रुकुम पश्चिमका रहेका छन्।
भूकम्प प्रभावित जाजरकोट र रुकुम पश्चिममा ५५ करोड पठाउने सरकारको निर्णय,काठमाडौं : सरकारले भूकम्प प्रभावित जिल्ला जाजरकोट र रुकुम पश्चिममा तत्काल पाँचपाँच करोड रुपैयाँ पठाउने निर्णय गरेको छ। उपप्रधान तथा गृहमन्त्री नारायणकाजी श्रेष्ठ नेतृत्वको बैठकले भूकम्प प्रभावित जिल्लामा राहतस्वरुप तत्काल ५५ करोड पठाउने निर्णय भएको बताए। उनले भूकम्प प्रभावित क्षेत्रमा तीनवटै सुरक्षा निकाय र विपद् व्यवस्थापनका जनशक्तिहरू खटिएको बताए। शवहरू शनाखतका लागि विशेष टोलीसमेत प्रभावित क्षेत्रमा पठाइएको गृहमन्त्री श्रेष्ठको भनाइ छ। त्यस्तै स्वास्थ्यका निम्ति चिकित्सकहरूसहित स्वास्थ्य सामग्री र औषधिसमेत प्रभावित क्षेत्रमा पठाइएको बताए। आवश्यक मेडिलकल सामग्री स्वास्थ्य मन्त्रालयले तत्काल व्यवस्था गर्ने निर्णयसमेत भएको उनले बताए। त्यस्तै घाइतेको उद्धार गरी सुर्खेत र नेपालगन्जलाई बेस बनाएर उपचार प्रक्रिया अगाडि बढाइएको उनले बताए। उनले सुर्खेत र बाँकेमा आवश्यक जनशक्ति र व्यवस्थापनका आधारहरू निर्माण भएको बताए।
लुम्बिनीले भूकम्प प्रभावित कोषमा डेढ करोड सहयोग गर्ने,तुलसीपुर : लुम्बिनी प्रदेश सरकारले भूकम्प प्रभावित क्षेत्रका लागि डेढ करोड सहयोग गर्ने भएको छ। तुलसीपुरमा बसेको प्रदेश सरकारको बैठकले डेढ करोड सहयोग गर्ने निर्णय गरेको प्रदेशका अर्थमन्त्री धनबहादुर मास्कीले जानकारी दिए। प्रदेश सरकारले गृहमन्त्री सन्तोष पाण्डेको नेतृत्वमा प्रभावित जिल्लामा आवश्यक स्वास्थ्यकर्मी तथा स्वास्थ्य सामग्री पठाउने निर्णयसमेत गरेको छ। प्रदेशले यसअघि राप्ती प्रादेशिक अस्पताल तुलसीपुरका निमित्त मेडिकल सुपरिटेन्डेन्ट डा पदमराज अधिकारीको नेतृत्वमा स्वास्थ्यकर्मी तथा स्वास्थ्य सामग्री पठाइसकेको छ। जाजरकोट र रुकुम पश्चिममा भूकम्पबाट मृत्यु भएका परिवारप्रति श्रद्धाञ्जली तथा घाइतेको शीघ्र स्वास्थ्य लाभको कामनासमेत गरिएको छ।
नेपाललाई आवश्यक सहयोग गर्न अमेरिका तत्पर छ : अमेरिकी दूतावास,काठमाडौं : नेपालस्थित अमेरिकी दूतावासले गएराति जाजरकोट र रुकुम पश्चिममा गएको भूकम्पमा परी ज्यान गुमाएकाहरूको खबरप्रति दुःख व्यक्त गरेको छ। यस भूकम्पको क्षतिपछिको पुनर्लाभ हासिल गर्न नेपाललाई आवश्यक सहयोग गर्न अमेरिका तत्पर रहेको दूतावासले जनाएको छ। जाजरकोटको बारेकोट गाउँपालिका१ रामीडाँडा केन्द्रविन्दू भएर शुक्रबार राति ११:४७ बजे गएको ६ दशमलव ४ म्याग्निच्युडको भूकम्पका कारण ठूलो जनधनको क्षति भएको छ। भूकम्पका कारण हालसम्म एक सय ३८ जनाको ज्यान गइसकेको छ भने ठूलो मात्रामा भौतिक क्षति भएको छ।
आइतबार कांग्रेस कार्यसम्पादन समितिको बैठक बस्दै,"काठमाडौं : नेपाली कांग्रेसको केन्द्रीय कार्यसम्पादन समितिको बैठक भोलि (आइतबार) बस्ने भएको छ। कार्यसम्पादन समितिको बैठक आइतबार बिहान १० बजे पार्टी सभापति शेरबहादुर देउवाको निवास, धुम्बाराहीमा बस्ने मुख्यसचिव कृष्णप्रसाद पौडेलले जानकारी दिए। बैठकमा केन्द्रीय कार्यसम्पादन समितिका पदाधिकारी एवं सदस्यलाई उपस्थित हुन अनुरोध गरिएको छ।"
कोसीमा एमालेलाई सँगै लिएर अघि बढ्न चाहन्छु : मुख्यमन्त्री,"विराटनगर : कोसी प्रदेशका मुख्यमन्त्री केदार कार्कीले प्रदेश सरकारमा नेकपा (एमाले)लाई समेत सँगै लिएर अघि बढ्न आफूले चाहेको बताएका छन्। विराटनगरमा शनिबार पत्रकारहरूसँग छलफल गर्दै उनले परिवर्तनकारी शक्तिहरू एकजुट भएर प्रदेशको समृद्धिमा केन्द्रित हुनुपर्ने बताए। म नेकपा (एमाले)लाई आग्रह गर्न चाहन्छु। तपाईंहरू (एमालेका प्रदेशसभा सदस्य)कै सहयोगमा म मुख्यमन्त्री बनेको हुँ। मध्यावधि रोक्न तपाईंहरूले गर्नुभएको उदाहरणीय कार्यलाई बिर्सिन सक्दिन, कार्कीले भने, त्यही भएकाले एमालेलाई पनि सँगै लिएर अघि बढ्न चाहन्छु। प्रदेशमा सहमतीय सरकार निर्माणको बाटो बन्द हुँदैन। सबै सँगै जाउँ, प्रदेशको हितमा काम गरौं। गठबन्धनबाट विद्रोह गरेका नेपाली कांग्रेसका ८ र एमालेका ३९ जना प्रदेशसभा सदस्यको समर्थनमा कार्कीले गत असोज २७ गते मुख्यमन्त्री नियुक्त भएका थिए। शपथग्रहणलगत्तै उनले असोज २८ गते विद्रोही कांग्रेसका शम्शेर राई र एमालेका रामबहादुर रानामगरलाई मन्त्री नियुक्त गरे। शुक्रबार नेकपा (माओवादी केन्द्र) र नेकपा (एकीकृत समाजवादी)लाई सरकारमा सहभागी गराएपछि एमाले सरकारबाट बाहिरिएको छ। मन्त्री रानाले शनिबार पदबाट राजीनामा दिएका छन्। संविधान जारी गर्दादेखि जनआन्दोलन सफल बनाउँदा दलहरूबीचमा भएको सहकार्यलाई मुख्यमन्त्री कार्कीले स्मरण गराएका छन्। सहकार्यले नै दलहरु सफल हुने हो। अहिले पनि प्रदेशमा सबै परिवर्तनकारी शक्तिहरु एकजुट हुन आवश्यक छ, मुख्यमन्त्री कार्कीले भने, हिजो विश्वासको मत दिँदा सबै एकै ठाउँमा थियौं। एकअर्कामा दुराभाव नराखिकन अघि बढ्दा बाटो छेक्ने र अप्ठोरो पार्ने काम कोहीबाट हुन हुँदैन। उनले एमाले सरकारमा रहुनजेल माओवादी र एकीकृत समाजवादी आउन नचाहने तथा माओवादी सरकारमा आयो भने हामी निस्कन्छौं भनेर एमालेले भन्ने गरेको अवस्थालाई वार्ता र टेबुल टक गरेर मिलाएको समेत दाबी गरे। हामीले टेबुल टक गरेपछि माओवादी र समाजवादी सरकारमा आउन राजी हुनुभयो। मुख्यमन्त्रीको प्रस्ताव स्वीकार गर्छौं र सहमतीय सरकारमा जान्छौं भन्नुभयो, कार्की भन्छन्, प्रदेशको समृद्धि र सुशासनमा सामेल हुन्छौं भनेर उहाँहरू तयार हुनुभएको छ। सहमतीय सरकार गठन गरेर नयाँ हिसाबले अघि बढ्ने योजना छ। उनले सहमतीय सरकारमा सामेल भएर प्रदेशको समृद्धि र सुशासनमा जुट्न एमालेलाई आग्रह गरेका छन्। म सहमतिको बाटोमा छु। त्यो अघिल्ला मुख्यमन्त्रीहरुकै एजेण्ड हो। अघिल्ला मुख्यमन्त्रीले संसदमा पटकपटक सहमतिको सरकार बनाउन आह्वान गर्दा पनि दलहरु सामेल नै हुन चाहेनन्, मुख्यमन्त्री कार्कीले भने, उपाधारा ५ अनुसारको सरकारमा एमालेका माननीय ज्यूहरुले मलाई मुख्यमन्त्री बनाउन सहयोग गर्नुभयो। त्यो दलबाट बन्नु भएका मुख्यमन्त्रीको एजेण्डलाई लागू गर्नसक्छु भनेर मैले सहमतीय सरकार निर्माणको पहल गरेको हो । कोशी प्रदेशमा सहमतीय सरकारको विकल्प छैन। कार्कीले आफूलाई मुख्यमन्त्री बनाउन समर्थन गर्ने तथा मुख्यमन्त्री भइसकेपछि विश्वासको मत दिने सबै प्रदेशसभा सदस्यप्रति आभार प्रकट गरे। उनले राष्ट्रिय प्रजातन्त्र पार्टी (राप्रपा)लाई भने आफूले सरकारमा आउन आह्वान गरिनसकेको पनि उल्लेख गरे। मैले राप्रपालाई सरकारमा आउनु भनेर भनेको छैन। तर, प्रदेशको समृद्धिका लागि सँगै अघि बढ्न सकिन्छ, कार्कीले भने, राप्रपालाई पनि सहमतीय सरकारमा आउन आह्वान गर्छु। यद्यपि, परिवर्तनकारी शक्तिहरु भने एकजुट हुन आवश्यक छ। प्रदेशमा भौतिक विकास, स्वास्थ्य, शिक्षा र कृषिमा कसरी फड्को मार्न सकिन्छ भनेर सरकार लागि परेको उनले बताए। कार्कीले भूकम्पबाट पुगेको क्षतिप्रति दुःखसमेत व्यक्त गरेका छन्। कोसी प्रदेश सरकारले भूकम्प प्रभावित क्षेत्रमा शनिबार साँझ नै राहत सामग्री पठाउने तयारी गरिरहेको जानकारी उनले दिए।"
भूकम्प पीडितलाई काेसी सरकारले एक कराेड दिने,"विराटनगर : भूकम्प पीडितका लागि कोसी प्रदेश सरकारले एक कराेड रुपैयाँ उपलब्ध गराउने भएकाे छ। पीडितकाे राहत तथा पुर्नस्थापनाका लागि प्रदेश सरकारले सहयाेग गर्ने भएकाे हाे। विराटनगरमा शनिबार बसेकाे मन्त्रिपरिषद् बैठकबाट पीडितको राहत, उद्धार र पुनर्स्थापनाका सम्बन्धित प्रदेशलाई एक करोड रूपैयाँ सहयोग गर्ने निर्णय भएकाे बिना विभागीय मन्त्री गणेश उप्रेतीले जानकारी दिए। उनका अनुसार नगदसँगै एक ट्रक राहत सामग्री पनि पठाउने निर्णय भएकाे छ। भूकम्पपीडितका लागि ट्रकमार्फत ब्लाङ्केट, त्रिपाल र म्याट्रेस पठाइने उप्रेतीले बताए।"
भूकम्पमा परी घाइते भएकाको उद्धार गर्न मानव अधिकार आयोगको अपिल,"काठमाडौं : राष्ट्रिय मानव अधिकार आयोगले जाजरकोट भूकम्पमा परी घाइते भएकाको उद्धार, निःशुल्क तथा प्रभावकारी उपचार गर्न सबै पक्षलाई अपिल गरेको छ। आयोगले भूकम्प प्रभावितलाई राहत एवं खोजीमा जुट्न सरकार, राजनीतिक दललगायत सम्बद्ध सबै पक्षलाई अपिल गरेको हो। आयोगका प्रवक्ता डा टीकाराम पोखरेलले आज जारी गरेको प्रेस विज्ञप्तिमा भनिएको छ, 'भूकम्पमा परी घाइते भएकाको उद्धार, निःशुल्क तथा प्रभावकारी उपचार गर्न, राहत एवं खोजीमा जुध्न आयोग नेपाल सरकार, राजनीतिक दललगायत सम्बद्ध सबै पक्षलाई आयोग आग्रह गर्दछ।' आयोगले गएरातिको भूकम्पका कारण जाजरकोट र रुकुमपश्चिम जिल्लामा भएको मानवीय तथा भौतिक क्षतिप्रति गहिरो दुःख व्यक्त गरेको छ। साथै, भूकम्पमा परी ज्यान गुमाएका व्यक्तिप्रति श्रद्धाञ्जली व्यक्त गर्दै आयोगले शोकसन्तप्त परिवारजनमा हार्दिक समवेदना प्रकट गरेको छ भने घाइतेको शीघ्र स्वास्थ्यलाभको कामना गरेको छ। आयोगले भूकम्प प्रभावित जिल्लामा आयोगले अनुगमनसमेत सुरू गरिसकेको छ। आयोगको कर्णाली प्रदेश कार्यालयको टोली भूकम्प प्रभावितको मानव अधिकार अवस्थाबारे अनुगमन गर्न आजै भूकम्प प्रभावितस्थलतर्फ प्रस्थान गरिसकेको छ। आयोगले घटना सम्बन्धमा विभिन्न माध्यमबाट अनुगमन गरिरहेको जनाएको छ।"
भूकम्प पीडितको उद्धार र राहतका लागि एमालेले सरकारलाई सघाउँछ : केपी ओेली,"वीरगन्ज : नेकपा एमालेका अध्यक्ष केपी शर्मा ओलीले भूकम्प पीडितका लागि उद्धार तथा राहत कार्यमा सरकारलाई सघाउन एमाले तयार रहेको बताएका छन्। शनिबार वीरगन्जमा आयोजित एमाले मधेस प्रदेशका नवनिर्वाचित कार्यसमितिको शपथ ग्रहण समारोहलाई सम्बोधन गर्दै अध्यक्ष ओलीले भने,भूकम्प पीडित क्षेत्रमा उद्धार तथा खोजमा सरकारलाई सघाउन एमालेपनि तयार छ।' भूकम्पमा परी घाइते भएकाहरूको उद्धार तथा उपचारका साथै उनीहरूलाई राहत सामग्री वितरणमा ध्यान केन्द्रित गर्न सरकारसँग उनले आग्रह पनि गरे। सामाजिक संघसंस्थालाई पनि तत्काल राहत र उद्धारमा जुट्न उनले अपिल गरे। उनले मधेसको विकासका लागि आफ्नो पार्टी प्रतिबद्ध रहेको बताए। उनले मधेसमा विद्यमान गरिबी र अशिक्षा हटाउने अभियानमा लाग्न मधेसका एमालेका नेताकार्यकर्तालाई निर्देशनपनि दिए। अध्यक्ष ओेलीले देश र जनतालाई सर्वोपरी ठानेर इमानदारीताका साथ काम गर्न पार्टीका नेताकार्यकर्तालाई निर्देशन दिए। पार्टीका सबै तहका नेताकार्यकर्ताले इमान्दारीका साथ आफ्नो जिम्मेवारी पूरा गरेमा आगामी चुनावमा एमाले एक्लैले बहुमत ल्याउने दाबी ओेलीको थियो।"
आइतबार राप्रपाको पदाधिकारी बैठक बस्दै,काठमाडौं : राष्ट्रिय प्रजातन्त्र पार्टी (राप्रपा)को पदाधिकारी बैठक भोलि (आइतबार) बस्ने भएको छ। राप्रपाले विहान ८ बजे केन्द्रीय कार्यालय धुम्बाराहीमा बस्नेगरी बैठक बोलाएको हो। जाजरकोट भूकम्पलगायतका विषयमा छलफल गर्न बैठक बोलाइएको प्रवक्ता एवं प्रचार विभाग प्रमुख मोहन श्रेष्ठले जानकारी दिए। राप्रपाले जाजरकोट भूकम्पमा परी निधन भएकाहरूप्रति दु:ख प्रकट गरेको छ। घाइतेको उद्धार र राहतमा जुट्न पार्टीको सम्पूर्ण कमिटीलाई सर्कुलरसमेत गरिसकेको श्रेष्ठको भनाइ छ। शनिबार पार्टी उपाध्यक्ष मुकुन्दश्याम गिरी नेतृत्वको टोली सुर्खेतबाट जाजरकोट पुगिसकेको राप्रपाले जानकारी दिएको छ। यसैबीच अमेरिका भ्रमणमा रहेका अध्यक्ष राजेन्द्र लिङ्देनले सुदुरपश्चिमका सबै कार्यक्रम स्थगित गरी भूकम्पग्रस्त क्षेत्रमा पुग्न नेताकार्यकर्तालाई निर्देशन दिएका छन्।
कोसीमा सर्वदलीय सरकार बनाउनुपर्छ : माधव नेपाल,विराटनगर : नेकपा एकीकृत समाजवादीका अध्यक्ष माधवकुमार नेपालले कोसी प्रदेशमा सर्वदलीय सरकार बनाउनुपर्ने बताएका छन्। शनिबार विराटनगर विमानस्थलमा सञ्चारकर्मीसँग कुरा गर्दै अध्यक्ष नेपालले कोसीमा स्थिरता कायम गर्न सर्वदलीयसवपक्षीय सरकार बनाउनुपर्ने बताए। अध्यक्ष नेपालले केन्द्रमा एक प्रकारको गठबन्धन भए पनि कोसी प्रदेशमा भने सांसद संख्याको कारणले अस्थिरता भएकाले सबै मिलेर स्थिर सरकार बनाउनु पर्ने उल्लेख गरे। उनले कुनै एक पक्षलाई निषेध गर्ने वातावरण कोशी प्रदेशमा नरहेको जिकिर गरे। कोसी प्रदेशको नामाकरणबारे उठेको विवाद आवश्यक नरहेको बताउँदै उनले जनताको भावनालाई सम्मान गर्न कोसी प्रदेश सभा बैठकले नामाकरणको विषय टुङ्ग्याउनुपर्ने बताए। अध्यक्ष नेपालले आममाफी दिने विषयमा सर्वोच्च अदालतको परमादेश उपयुक्त भएको र विगतमा गरिएका गल्ती कमजोरीलाई सच्याएर अघि बढ्न सरकारलाई आग्रहसमेत गरे।
"रुकुम पश्चिममा ५२ जनाको मृत्यु, भूकम्पमा परी मृत्यु हुनेको संख्या १४४ पुग्यो","काठमाडौं : जाजरकोट केन्द्रबिन्दु भएर गएराति गएको भूकम्पमा परी रुकुम पश्चिममा मात्रै ५२ जनाभन्दा बढीको मृत्यु भएको प्रहरीले जनाएको छ। रुकुम पश्चिमको आठबीस नगरपालिकाका उपप्रमुख धनकुमारी शाहीका अनुसार हालसम्म ५२ जनाको मृत्यु भएको जानकारी दिइन्। उनका अनुसार विशेषगरी ११, १२, १३ र १४ नम्बर वडा प्रभावित बनेका छन्। रुकुम पश्चिम र जाजरकोटमा भौतिक संरचनामा समेत ठूलो क्षति पुगेको छ। यता जिल्ला प्रहरी कार्यालय जाजरकोटका डिएसपी सन्तोस रोकाका अनुसार भूकम्पमा परी हालसम्म जाजरकोटमा मात्र ९२ जनाको मृत्यु भएको छ। उनीहरुमध्ये ६६ जना महिला र २६ जना पुरुषको मृत्यु भएको हो। गएराति ११ बजेर ४७ मिनेटमा ६४ रेक्टरको भूकम्प गएको राष्ट्रिय भूकम्प मापन केन्द्रले जनाएको छ। राष्ट्रिय भूकम्प मापन केन्द्रका अनुसार आज बिहान ४:१६ बजेमा ४६ रेक्टर स्केल, १२:३५ बजेमा ४३ रेक्टर स्केल, १२:२९ बजेमा ४२ रेक्टर स्केल, १२:०८ बजेमा ४५ रेक्टर स्केलका भूकम्प गएका हुन्। ४ रेक्टरभन्दा मुनिका भूकम्पका पराकम्प गएपनि त्यसको रेकर्ड भने वेवसाइटमा सार्वजनिक छैन।"
कर्णाली प्रदेश सरकारको आकस्मिक मन्त्रीपरिषद बैठक जारी,बीरेन्द्रनगर : कर्णाली प्रदेशको मन्त्रिपरिषद्को आकस्मिक बैठक बसिरहेको छ। भूकम्पबाट प्रभावित जाजरकोट र रुकुमपश्चिम क्षेत्र लक्षित आवश्यक निर्णय गर्न प्रदेश मन्त्रीपरिषदको आकस्मिक बैठक बसेको हो । भूकम्पप्रभावित क्षेत्रको विषयमा निर्णय गर्न शनिबार बिहान मन्त्रिपरिषदको आकस्मिक बैठक बसेको प्रदेश सरकारका प्रवक्ता एवं आन्तरिक मामिला तथा कानुन मन्त्री कृष्णबहादुर जिसिले बताए । उनका अनुसार बैठक बसिरहेको छ । बैठक पछि प्रदेश सरकारका मुख्यमन्त्रीसहितको टोली भूकम्प प्रभावित क्षेत्रमा स्थलगत जानेछ। शुक्रबार राती गएको ६४ म्याग्नेच्युटको भुइँचालोका कारण जाजरकोट र रुकुममा गरी १२८ जनाको मृत्यु भएको छ । जाजरकोटमा मात्र ९२ जनाको मृत्यु भएको जिल्ला प्रहरी कार्यालय जाजरकोटले जनाएको छ। जाजरकोटको बारेकोट गाउँपालिका१ रामीडाँडा केन्द्रविन्दु भएर शुक्रबार राति ६ दशमलव ४ म्याग्निच्युडको भूकम्प गएको थियो।
भूकम्प प्रभावित क्षेत्रमा उद्धार र राहतमा जुट्न कार्यकर्तालाई सभापति देउवाको निर्देशन,"काठमाडौं : नेपाली कांग्रेसका सभापति एवम् पूर्वप्रधानमन्त्री शेरबहादुर देउवाले कांग्रेसका नेताकार्यकर्तालाई भूकम्प प्रभावित क्षेत्रमा उद्धार, राहत र पुर्ननिर्माणमा जुट्न निर्देशन दिएका छन्। भूकम्पले जाजरकोट र रुकुममा मानवीय र भौतिक क्षति भएपश्चात देउवाले भूकम्पमा परी ज्यान गुमाएकाप्रति श्रदाञ्जली अर्पण गर्दै घाइतेहरुको स्वास्थ्य लाभको कामना गरेका छन्। राष्ट्रिय भूकम्प मापन केन्द्रका अनुसार गए राति ११ बजेर ४७ मिनेट जाँदा जाजरकोट केन्द्रबिन्दु भएर ६४ रेक्टरको भूकम्प गएको हो। त्यसपश्चात लगातार ४ वटा भूकम्पको पराकम्प गएको छ। देउवाले प्रभावित क्षेत्रमा तत्काल उद्धार टोली खटाएर घाइतेहको उपचार गर्न सरकारसँग माग गरेका छन्। उनले प्रभावित क्षेत्रमा मानवीय सहायता पुर्याउने प्रबन्ध गर्न अनुरोधसमेत गरेका छन्।"
"सुदूरपश्चिम प्रदेशले भूकम्प पीडितलाई १ करोड रुपैयाँ दिने, प्रभावित क्षेत्रमा २० जना स्वास्थ्यकर्मी पठाउने",धनगढी : सुदूरपश्चिम प्रदेश सरकारले भूकम्प प्रभावित कर्णालीका पीडितका लागि एक करोड रकम दिने भएको छ । शनिबार बिहान बसेको प्रदेश सरकार मन्त्रिपरिषद्को आकस्मिक बैठकले यस्तो निर्णय गरेको हो । मन्त्रिपरिषद्को बैठकपछि आयोजना गरिएको पत्रकार सम्मेलनमा मुख्यमन्त्री कमलबहादुर शाहले कर्णालीका भूकम्प पीडितका लागि प्रदेश सरकारले एक करोड रकम उपलब्ध गराउने निर्णय गरिएको बताए। प्रदेश सरकारले भूकम्पमा परेर ज्यान गुमाउनेहरू प्रती श्रद्धाञ्जली व्यक्त गरेको छ भने घाइतेहरूको सिघ्र स्वास्थ लाभको कामना गरेको छ ।
प्रभावित क्षेत्रमा उद्धार र राहतमा जुट्न नेता कार्यकर्तालाई माओवादी केन्द्रको निर्देशन,"काठमाडौं : नेकपा माओवादी केन्द्रले कर्णाली प्रदेशका नेता कार्यकर्तालाई जाजरकोट र रुकुम पश्चिममा उद्धार र राहतमा जुट्न निर्देशन दिएको छ। शनिबार बिहान माओवादी केन्द्रका महासचिव देव गुरुङले भूकम्पबाट मृत्यु भएकाप्रति श्रद्धाञ्जली र परिवारजनमा गहिरो समवेदना व्यक्त गर्दै घाइतेहरुको सिघ्र स्वास्थ्यलाभको कामना गरेका छन्। उनले जाजरकोट जिल्ला रामीडाँडा केन्द्रविन्दु भएर गएराति ११:४७ मा गएको ६४ म्याग्निच्युडको भुकम्पबाट जाजरकोट, रुकुम पश्चिम लगायतका जिल्लाहरुमा भएको मानवीय तथा भौतिक क्षतिले हाम्रो पार्टी अत्यन्तै मर्माहित भएको उल्लेख गरेका छन्। गुरुङले विज्ञप्ति जारी गर्दै भनेका छन्,भुकम्पमा परी सयौंको संख्यामा मानवीय क्षति भएको, हजारौं घाइते तथा अङ्गभङ्ग भएको, करोडौंको भौतिक क्षति भएको भन्ने प्रारम्भिक सूचनाहरु आइरहेका छन् । भुकम्पबाट भएको क्षतिको पूर्ण विवरण आउन बाँकी नै रहेकोले क्षति अझ बढ्न सक्ने आँकलन गरिएको छ। हाम्रो पार्टी यस दुखद घडीमा मृतकहरुप्रति हार्दिक श्रद्धाञ्जली र परिवारजनमा गहिरो समवेदना व्यक्त गर्दै घाइतेहरुको सिघ्र स्वास्थ्यलाभको कामना गर्दछ । माओवादीले तीनै तहका सरकार, सुरक्षा निकाय, सामाजिक संघ संस्थालगायत जनसमुदायलाई सक्रियतापूर्वक उद्धार तथा राहत कार्यमा लाग्न अपील गरेका छन्। गुरुङ भने,विपदको यस घडीमा घाइतेहरुको खोज तथा उद्धार गरी अविलम्ब उपचारको व्यवस्था मिलाउन, विस्थापितहरुलाई पुनर्स्थापनाको व्यवस्था गर्न, खाद्यान्न लगायतका आवश्यक बन्दोवस्तीका समाग्रीहरुको यथासिघ्र व्यवस्था गर्न हाम्रो पार्टी सरकारसँग माग गर्दछ।"
नेपाली सेनाको १६ जनाको मेडिकल टीमसहित प्रधानमन्त्री जाजरकोट प्रस्थान,"काठमाडौं : प्रधानमन्त्री पुष्पकमल दाहाल प्रचण्ड' स्वास्थ्यकर्मी र अत्यावश्यक सामग्री लिएर भूकम्प प्रभावित क्षेत्रतर्फ प्रस्थान गरेका छन्। भूकम्प प्रभावितको उद्धार, खोज तथा राहतका लागि प्रधानमन्त्री आफैँ नेपाली सेनाको १६ जनाको मेडिकल टिम र आवश्यक सामग्रीसहित प्रभावित क्षेत्रका लागि जानुभएको प्रधानमन्त्री दाहालका प्रेस सल्लाहकार गोविन्द आचार्यले जानकारी दिए"
भूकम्पपीडितलाई प्रदान गर्न सरकारी कोषमा ५० लाख दिने कांग्रेसको घोषणा,"काठमाडौं : नेपाली कांग्रेसले भूकम्प प्रभावितलाई प्रदान गर्न सरकारी कोषमा पचास लाख दिने घोषणा गरेको छ। कांग्रेसका मुख्य सचिव कृष्णप्रसाद पौडेलले उद्धार, राहत र पुनर्स्थापनाका लागि सरकारको कोषमा नेपाली कांग्रेसका तर्फबाटपचास लाख दिने घोषणा गरेको जानकारी दिए। जारी विज्ञप्तिमा भनिएको छ, जाजरकोट जिल्लाको रामीडाँडा केन्द्रविन्दु भएर शुक्रबार राति ११:४७ मा गएको ६४ म्याग्निच्युडको भूकम्पका कारण जाजरकोट र रुकुम (पश्चिम) लगायतका क्षेत्रमा ठूलो संख्यामा मानवीय क्षति, भौतिक क्षति र सयौं घाइते भएको घटनाले समस्त नेपालीलाई मर्माहत र दुखी बनाएको छ । यस्तो समयमा सरकार, राजनैतिक दलहरु, संघसंस्था सबै एक भएर यो विपत्तिको सामना गर्न नेपाली कांग्रेस सबैमा अपील गर्दछ । स्वदेश र विदेशमा रहेका सबैलाई तन, मन र धनका साथ खुला हृदयले मानवीय सेवाको अभियानमा जुट्न नेपाली कांग्रेस अपील गरेको छ।"
जाजरकोट र रुकुम पश्चिममा भूकम्पले क्षति पुर्याएपश्चात गृह मन्त्रालयमा आकस्मिक बैठक,"काठमाडौं : जाजरकोट केन्द्रविन्दु भएर गएको भूकम्पले क्षति गरेपछि गृह मन्त्रालयमा आकस्मिक बैठक बसेको छ। उपप्रधानमन्त्री एवम् गृहमन्त्री नारायणकाजी श्रेष्ठको अध्यक्षतामा भुकम्पपीडितको उद्दार, उपचार र राहतबारे आवश्यक निर्णय लिन आकस्मिक बैठक बसेको हो। गृहमन्त्रीको सचिवालयका अनुसार मन्त्रालयमा भएको बैठकमा स्वास्थ्य मन्त्रालय, परराष्ट्र मन्त्रालय, प्रधानमन्त्री कार्यालय, भौतिक योजना मन्त्रालय, संघीय मामिला मन्त्रालय, नेपाली सेना र मातहतका सुरक्षा तथा उद्दार निकायको प्रतिनिधि सहभागि छन्। भुकम्पले जाजरकोट र पश्चिम रुकुमका कतिपय ठाउँमा मानवीय र भौतिक क्षति भएपछि सुरक्षा संयन्त्रहरू रातिदेखि नै उद्दारमा जुटेका छन्। गृह मन्त्रालयले नेपाली सेनाको हेलिकप्टरमार्फत प्रारम्भिक राहत सामाग्री पठाइसकेको प्रवक्ता नारायण भट्टराईले बताए। नेपाली सेना, नेपाल प्रहरी र सशस्त्र प्रहरी बलका जाजरकोट, पश्चिम रुकुम, पूर्व रुकुम, रोल्पा, सुर्खेत, बाँके र दाङका टोलीहरू उद्दारमा खटिएका छन्। ती जिल्लाका मेडिकल टिमहरू समेत घटनास्थलमा पुगिसकेका छन्। सुरक्षा निकायको स्थानीय मेडिकल टिमका अतिरिक्त सशस्त्र प्रहरी अस्पताल, वीर अस्पताल र सैनिक अस्पतालबाट गरी ११ जनाको मेडिकल टोली बिहानै स्काइ ट्रकमार्फत घटनास्थलहरूमा पुगिसकेको छ। उपप्रधानमन्त्री एवम् गृहमन्त्री नारायणकाजी श्रेष्ठले उद्दार र उपचारमा कुनै कमी हुन नदिन निरन्तर समन्वय गर्दै आवश्यक निर्देशन दिएका छन्। नेपाल प्रहरीका प्रवक्ता कुबेर कठायत र सशस्त्र प्रहरीका राजेन्द्र खड्काले भौतिक क्षतिको विवरण भने यकिन भइनसकेको बताए।"
"कोशी सरकारबाट बाहिरियो एमाले, मन्त्री रानाले दिए राजीनामा","विराटनगर : नेकपा (एमाले)का तर्फबाट कोशी प्रदेश सरकारमा बिना विभागीय मन्त्री बनेका रामबहादुर रानामगरले शनिबार बिहान पदबाट राजीनामा दिएका छन्। मुख्यमन्त्री केदार कार्कीलाई उनले राजीनामा बुझाएका हुन्। मुख्यमन्त्री निवासमा पुगेर रानाले राजीनामा दिएसँगै प्रदेश सरकारबाट एमाले बाहिरिएको छ। गठबन्धनबाट विद्रोह गरेका नेपाली कांग्रेसका ८ र एमालेका ३९ सहित ४७ जना प्रदेशसभा सदस्य (सांसद)को समर्थनमा मुख्यमन्त्री बनेका कार्कीले गठबन्धनलाई भित्र्याएपछि एमालेले सरकार छाडेको हो। त्योसँगै केन्द्रीय गठबन्धनविपरीत प्रदेशमा बनेको विद्रोही कांग्रेस र एमालेको अर्को गठबन्धन टुटेको छ। कार्की संविधानको धारा १६८ को उपधारा ५ बमोजिम गत असोज २७ गते मुख्यमन्त्री बनेका थिए। त्यसको भोलिपल्ट असोज २८ गते उनले कांग्रेसका विद्रोही शम्शेर राई र एमालेका रानालाई बिनाविभागीय मन्त्री नियुक्त गरेका हुन्। मन्त्रालय नतोकिइकन नै रानाले मन्त्रिबाट राजीनामा दिनु परेको छ। कार्कीले कात्तिक १ गते प्रदेशसभाबाट विश्वासको मत लिएका थिए। उनलाई राष्ट्रिय प्रजातन्त्र पार्टी (राप्रपा)बाहेकका दलका संसादले विश्वासको मत दिएका थिए। नेकपा (माओवादी केन्द्र) प्रदेश संसदीय दलका नेता इन्द्रबहादुर आङ्बोलाई मुख्यमन्त्री बनाउने केन्द्रीय गठबन्धनको निर्णयविपरीत विद्रोह गरेका कार्कीलाई एमालेले साथ दिएर मुख्यमन्त्री बनाएको थियो। कोशीमा गठबन्धनका अन्य दल बिना कांग्रेस र एमालेको मात्रै सरकार बन्नुपर्ने एमालेको बटमलाइन थियो। तर, मुख्यमन्त्री कार्कीले एमालेसँगको सहमति तोड्दै माओवादी र नेकपा (एकीकृत समाजवादी)लाई शुक्रबार सहभागी गराएपछि एमाले सरकारबाट बाहिरिएको हो। माओवादीबाट गणेश उप्रेती र समाजवादीबाट कमलप्रसाद जबेगू मन्त्री बनेका छन्। माओवादीलाई सामेल गराए सरकारबाट बाहिरिने चेतावनी एमालेले दिँदै आएको थियो। एमालेसँगको सहमति मुख्यमन्त्रीले कार्यान्वयन नगरेपछि आफूले पदबाट राजीनामा दिएको रानाले बताए। उनले शुक्रबार नै राजीनामा बुझाउन खोजेपनि समय अभाव भएकाले भोलिपल्टसम्म पर्खनु परेको सुनाए। एमालेले प्रदेशको अस्तव्यस्त राजनीतिलाई निकास दिन खोजेको थियो। त्यही भएकाले केदार कार्कीलाई मुख्यमन्त्री बनाउन सहयोग गर्यौं रानाले भने, तर, अहिले हामी आफैंले राजीनामा दिनुपर्ने अवस्था आएको छ। उहाँ (केदार कार्की)ले गठबन्धनमै रहन्छु भन्ने आशय व्यक्त गरेपछि बाधा गर्न चाहेनौं। आफूहरुका कुरा मुख्यमन्त्रीले मान्न छाडेको र सबै हिसाबले अनुकूल नहुने बुझेपछि एमाले सरकारमा बसिरहनुको औचित्य नभएको रानाको भनाइ छ। पद तथा गोपनीयताको शपथ ग्रहणपछि मुख्यमन्त्री कार्कीले सहमतीय सरकार गठनका लागि आह्वान गरेका थिए। सर्बदलीय सरकार गठनको उनको प्रयासमा एमालेले साथ नदिने बताउँदै आएको थियो। यसअघि संविधानको धारा १६८ को उपधारा २ र उपधारा ३ अनुसार दुईपटक मुख्यमन्त्री बनेका एमाले प्रदेश संसदीय दलका नेता हिक्मतकुमार कार्कीले पनि प्रदेशसभाको अंकगणितका आधारमा सहमतीय सरकार निर्माणको आह्वान गरेका थिए। त्यतिबेला उनको आह्वानलाई अस्वीकार गरेका अहिलेका मुख्यमन्त्री केदार कार्कीले एमालेकै समर्थनमा उपधारा ५ बमोजिम आफू मुख्यमन्त्री बनेपछि भने सहमतीय सरकार निर्माणमा जोड दिएका थिए। गठबन्धनलाई सहभागी गराए सरकार छाड्ने एमालेको अडान र एमालेलाई बाहिर राख्नुपर्ने गठबन्धनको दबाबले कार्की दोहोरो चेपुवामा परेका थिए। सत्तारुढ गठबन्धन दलसँग शुक्रबार छलफल गरेपछि उनी अन्ततः एमालेलाई धोका दिँदै गठबन्धनमा फर्किएका छन्। कार्कीले धोका दिएपछि एमालेले पनि सरकार छाडेको हो। कार्कीले भारी विश्वासको मत पाउनसाथ एमाले सरकार बाहिर पुग्ने आंकलन गरिएको थियो। एमाले प्रदेश संसदीय दलका प्रमुख सचेतक रेवतीरमण भण्डारीले अब सरकारलाई दिएको समर्थन पनि फिर्ता लिइने बताए। एमालेले गठबन्धन चिन्दैन। मुख्यमन्त्री मात्रै चिन्छ, उनले भने, हामीले गठबन्धनलाई नभइकन केदार कार्कीलाई समर्थन गरेका हौं। उहाँले एमालेसँगको समझदारी पालना गर्नु भएन। भर्खरै सरकार छाडिएको बताउँदै भण्डारीले सरकारलाई दिएको समर्थन फिर्ताको विषयमा आगामी सोमबार बस्ने पार्टीको संसदीय दलको बैठकबाट निर्णय लिइने उल्लेख गरे। प्रदेशसभा बैठक पनि सोमबारकै लागि बोलाइएको छ। प्रदेशसभा सुरु हुनुअघि बस्ने एमाले संसदीय दलको बैठकमै निर्णय गरेर पार्टीले सरकारलाई दिएको समर्थन फिर्ता लिने भण्डारीले बताए।"
कर्णालीका सभामुख सवार स्कर्पियो र मोटरसाइकल ठोकिँदा एक जना घाइते,बागलुङ : कर्णाली प्रदेशका सभामुख नन्दा गुरुङ र उपसभामुख यसोदा न्यौपाने सवार स्कर्पियो र मोटरसाइकल ठोकिँदा एक जना घाइते भएका छन्। शनिबार विहान बागलुङको भिमगिठेबाट बुर्तिबाङतर्फ जाँदै गरेको कर्णाली प्रदेश ०२ ००१ झ ००९३ नम्बरको स्कर्पियो विपरीत दिशाबाट आउँदै गरेको ग११प ८१५७ नम्बरको मोटरसाइकल ढोरपाटन नगरपालिका२ मल्कटिबाङस्थित मध्यपहाडी लोकमार्ग सडक खण्डमा एक आपसमा ठोकिएको प्रहरीले जनाएको छ। ठक्करबाट मोटरसाइकल चालक निसीखोला गाउँपालिका२ तल्लो ब्याङ्ग्री बस्ने १८ वर्षीय विमल खत्री घाइते भएको जिल्ला प्रहरी कार्यालय बागलुङका प्रहरी जवान प्रकाश पौडेलले बताए। प्रहरी जवान पौडेलले घाईते खत्रीको उपचारको लागि प्राथमिक स्वास्थ्य केन्द्र बुर्तिबाङ लगिएको जानकारी दिए। दुर्घटनामा स्कर्पियो र मोटरसाइकल दुवैमा क्षति पुगेपनि स्कर्पियोमा सवार सभामुख र उपसभामुखसहित मोटरसाइकलमा सवार अन्य एक जनाको अवस्था सामान्य रहेको प्रहरीले जनाएको छ।
"भूकम्पमा परी घाइते भएका ३३ जनाको उपचार बाँकेमा, एकको मृत्यु","नेपालगन्ज : भूकम्पमा घाइते भएका जाजरकोट र रुकुम पश्चिमका ३२ जनाको बाँकेमा उपचार भइरहेको छ। भेरी अस्पताल नेपालगन्जमा ३२ जना र नेपालगन्ज मेडिकल कलेज शिक्षण अस्पताल कोहलपुरमा एक जनाको उपचार भइरहेको छ। शुक्रबार जाजरकोटको रामीडाँडा केन्द्रबिन्दु बनाएर गएको भूकम्पमा परी घाइते भएका जाजरकोट र रुकुम पश्चिमका ३३ जनामध्ये एक जनाको ज्यान गएको हो। हेलिकप्टरबाट उद्धार गरिएका जाजरकोटको नलगाड१ पालीका घाइते ३३ वर्षीय टेकबहादुर पुनलाई भेरी अस्पतालमा शनिबार मध्यान्न १२ चिकित्सकले मृतक घोषणा गरेका थिए। उपचारमा ल्याउँदा ल्याउँदै बाटोमै मृत्यु भएको बाँकेका प्रमुख जिल्ला अधिकारी श्रवणकुमार पोखरेलले बताए। भूकम्प प्रभावित क्षेत्रबाट रिफर भएका घाइतेहरूको डेडिकेट अस्पताल बनाएकाले भेरीमा अहिले जाजरकोटका २७ र रुकुम पश्चिमका ६ जनाको उपचार भइरहेको छ। जसमा महिला १६ र पुरुष १७ जना छन्। १८ वर्ष मुनीका ९ जना, ६० वर्षमाथिका ५ जना रहेको भेरी अस्पतालका प्रमुख मेडिकल सुपरिटेन्डेन्ट डा पवनजंग रायमाझीले जानकारी दिए। भेरी अस्पतालमा स्वास्थ्यकर्मीको अभाव हुन नदिने नेपालगन्ज उपमहानगरपालिका १० स्वास्थ्यकर्मी सहयोग गरेको छ। उपमहानगरपालिकाका स्वास्थ्य शाखा उपप्रमुख जागेश्वर बस्नेत तत्काल स्वास्थ्यकर्मीको अभाव हुन नदिन पाँच जना स्टाफ नर्स, पाँच जना एचए र सिनियर अहेब खटाइएको बताए। भूकम्प प्रभावित जाजरकोट र रुकुम पश्चिमका लागि उपमहानगरपालिकाले चार लाख रुपैयाँ, खजुरा गाउँपालिकाले तीन लाख रुपैयाँको औषधि सहयोग गरेका छन्। लायन्स क्लब इन्टरनेशनल डिष्ट्रिक ३२५एनका गर्भनर मुकुट ढकाल नेतृत्वको टोली पाँच लाख रुपैयाँ बराबरको खाद्यान्न र आवश्यक सामग्री लिएर वितरणका लागि शनिबार अपरान्ह जाजरकोट गएको छ। त्यसैगरी नेपालगन्ज उद्योग वाणिज्य संघको टोलीले पनि साढे तीन लाख रुपैयाँ बराबरको तत्काल राहातका सामग्री र कपडा वितरण गर्न जाजरकोट र रुकुम पश्चिम प्रस्थान गरेको संघका महासचिव भीमबहादुर रानाभाटले जानकारी दिए। संघले भेरी अस्पतालमा उपचार गराइरहेका घाइतेहरूलाई कपडा वितरण गरेका छन्। नेकपा (एमाले), अनेरास्ववियु, रेडक्रस, नागरिक समाजले घाइतेलाई आवश्यक पर्ने भन्दै रक्तदान गरेर सहयोग गरेका छन्।"
भूकम्पपछि गएको सुख्खा पहिरोले स्याङ्जामा सडक अवरुद्ध,स्याङ्जा : जाजरकोट केन्द्रविन्दु भएर गएको भूकम्पपछि सुख्खा पहिरो खस्दा स्याङ्जामा सडक अवरुद्ध भएको छ। हेलुअर्जुनचौपारी सडकको माटेथरमा पहिरो खसेको हो। फेरि पनि पहिरो जाने डरले बाटो सुचारु गर्न नसकेको गाउँपालिकाले जनाएको छ। आइतबार पहिरो पन्छाएर बाटो खुलाउने भएको छ।
उद्धारमा परिचालन भएका जहाजलाई निगमको निःशुल्क इन्धन,काठमाडौं : नेपाल आयल निगमले जाजरकोट भूकम्प प्रभावित क्षेत्रमा राहत तथा उद्धारका निम्ति परिचालन भएका हवाइजहाज तथा हेलिकप्टरमा प्रयोग भएको इन्धनको रकम आफैंले व्यहोर्ने जनाएको छ। नेपाल एयरलाइन्स र नेपाली सेनाको हवाइजहाज तथा हेलिकोप्टरमा प्रयोग गरिएको इन्धनबापतको रकम आर्थिक वर्ष २०८००८१ को संस्थागत सामाजिक उत्तरदायित्वअन्तर्गतको कोषबाट निगमले बेहोर्ने निर्णय भएको निगमका प्रवक्ता मनोजकुमार ठाकुरले जानकारी दिए। निगमले भूकम्पमा परी ज्यान गुमाएकाहरूप्रति श्रद्धाञ्जली व्यक्त गर्नका साथै घाइतेको शीघ्र स्वास्थ्य लाभको कामना गरेको छ।
इटहरीकी महिला १२ दिनदेखि सम्पर्कविहीन,"इटहरी : सुनसरीको इटहरी घर भएकी एक महिला १२ दिनदेखि सम्पर्कविहीन बनेकी छन्। इटहरी उपमहानगरपालिका७ तालतलैयाकी ४९ वर्षीया उर्मिला कटुवाल घरबाटै बेपत्ता बनेकी हुन्। परिवारका अनुसार मानसिक रूपमा उनी अस्वस्थ थिइन्। असोज ६ गते दिउँसोदेखि घरैबाट हराएकी उर्मिला अहिलेसम्म परिवारको सम्पर्कमा आएकी छैनन्। कसैले कतै फेला परेमा नजिककै प्रहरी कार्यालयमा खबर गरिदिन परिवारका सदस्यले आग्रह गरेका छन्। उर्मिलाका भाइ युवराज कटुवालका अनुसार प्रहरीलाई घटनाको जानकारी गराएर सबैतिर खोजी गर्दा पनि फेला पार्न सकिएको छैन। बिना कारण दिदी घरबाटै बेपत्ता हुनुभयो। अहिलेसम्म परिवारको सम्पर्कमा आउनु भएको छैन, युवराजले भने, घटनाका बारेमा प्रहरीलाई जानकारी गराइसकिएको छ। सबैतिर खोजी गर्दा पनि फेला पार्न सकिएन। उर्मिलाको घरमा श्रीमान, सासू र ससुरा छन्। उनका सन्तान छैनन्। उर्मिलाले परिवारसँग मिलेर तालतलैयामा गाई फार्मसमेत सञ्चालन गर्दै आएकी थिइन्। लामो समयदेखि सम्पर्कविहीन रहेकी उनको खोजी जारी राखिए पनि फेला पार्न नसकिएको इटहरी प्रहरीले जनाएको छ।"
सीमा नाकाबाट बरामद अवैध मदिरा नष्ट,"सिन्धुपाल्चोक : चीनसँगको उत्तरी सिमाना तातोपानी नाकाबाट अवैध रूपमा ल्याएको अवैध चिनियाँ मदिरा प्रहरीले बरामद गरी नष्ट गरेको छ। इलाका प्रहरी कार्यालय कोदारी तथा अस्थायी प्रहरी पोष्ट तातोपानीले सवारी जाँच तथा प्रहरी गस्ती गर्ने क्रममा ८ सय ५० बोतल अवैध मदिरा बरामद गरेको थियो। नाका खुलेसँगै विभिन्न समयमा तातोपानी नाकाबाट लुकाइ छिपाइ ल्याएको अवैध मदिरा बरामद गरिएको जिल्ला प्रहरी कार्यालय सिन्धुपाल्चोकका प्रहरी नायव उपरीक्षक निरञ्जन भट्टराईले जानकारी दिए। उनले अवैध मदिरा नाकाबाट भित्रिरहेको सूचना पाएपछि प्रहरीले सीमा क्षेत्र र सवारी जाँचमा कडाइ गरेको बताए। ६ लाख रुपैयाँभन्दा बढीको अवैध मदिरा बरामद गरिएको प्रहरीले जनाएको छ। बरामद गरिएको सो मदिरा प्रमुख जिल्ला अधिकारी रमेश न्यौपाने, जिल्ला प्रहरी प्रमुख बालनरसिं राणा, भन्सार प्रतिनिधि, स्थानीय जनप्रतिनिधिको रोहबरमा नष्ट गरेको जनाएको छ। २०७२ को भूकम्पपछि सीमा नाका बन्द भएका कारण लामो समय चिनियाँ मदिरा जिल्लामा भित्रिन सकेको थिएन। नाका खुलेसँगै चीनसँगको नाकाबाट लुकाएर मदिरा भित्र्याएको प्रहरीले जनाएको छ।"
सीटी सफारीबाट खसेर घाइते भएकी महिलाको मृत्यु,विराटनगर : मोरङको सुनवर्षी नगरपालिका८ स्थित सिक्टीडाइनिया भित्री सडकखण्डमा सीटी सफारीबाट खसेर घाइते भएकी एक जना महिलाको शुक्रबार साँझ मृत्यु भएको छ। दक्षिणबाट उत्तरतर्फ जाँदै गरेको को १ ह ८४४४ नम्बरको सफारीबाट खसेर साँझ ५:४५ बजेतिर सुनवर्षी६ की ४० वर्षीय सुनीता श्रेष्ठ गम्भीर घाइते भएकी थिइन्। उनलाई उपचारका लागि रंगेली अस्पताल भर्ना गरिएको थियो। थप उपचारका लागि विराटनगर ल्याउने क्रममा बाटैमा श्रेष्ठको मृत्यु भएको मोरङ ट्राफिक प्रमुख प्रहरी निरीक्षक सुमन न्यौपानेले जानकारी दिए। उनका अनुसार श्रेष्ठलाई साँझ ६:५५ बजेतिर चिकित्सकले मृत घोषित गरेका हुन्। दुर्घटनालगत्तै प्रहरीले सफारी चालक सुनवर्षी८ का ४० वर्षीय मुजमिल मियाँलाई प्रहरीले नियन्त्रणमा लिएर घटनाको अनुसन्धान सुरु गरेको छ।
उद्धार तथा राहतलाई तीव्र बनाउने कर्णाली प्रदेश सरकारको निर्णय,"उनका अनुसार बैठकले भूकम्प प्रभावित क्षेत्रका दुवै जिल्लामा उद्धार तथा राहतका लागि सबै निकायसँग समन्वय, सहकार्यका साथै सहयोगका लागि आह्वान गर्ने निर्णय गरेको छ। कर्णाली : कर्णाली प्रदेश सरकारले भूकम्प प्रभावित क्षेत्रमा उद्धार तथा राहतलाई प्राथमिकता राखेर सरकार सबै संयन्त्र परिचालन गर्ने निर्णय गरेको छ। मुख्यमन्त्री राजकुमार शर्माको अध्यक्षतामा आकस्मिकरुपमा आज बिहान बसेको कर्णाली प्रदेश विपद् परिषद्को बैठकले भूकम्प प्रभावित क्षेत्र जाजरकोट र रुकुमपश्चिममा उद्धार तथा राहतलाई तीव्र बनाउने निर्णय गरेको कर्णाली प्रदेश सरकारका प्रवक्ता एवं आन्तरिक मामिला तथा कानुनमन्त्री कृष्णबहादुर जिसीले जानकारी दिए। उनका अनुसार बैठकले भूकम्प प्रभावित क्षेत्रका दुवै जिल्लामा उद्धार तथा राहतका लागि सबै निकायसँग समन्वय, सहकार्यका साथै सहयोगका लागि आह्वान गर्ने निर्णय गरेको छ। मन्त्री जिसीले भने, 'अहिले तत्काल प्रभावित क्षेत्रमा मेडिकल टोली पठाइएको छ। हामी राहत सामग्री तत्काल पठाउँदै छौँ। अपुग भएमा थप खरिद गर्ने गरी निर्णय पनि गरेका छौँ।' प्रदेश सरकारले नेपाली सेनासँग समन्वय गरी सुर्खेत एयरबेसमा रहेको हेलिकप्टरमार्फत चिकित्सक पठाउने र बिरामी ल्याउने काम पनि गरिरहेको बताउँदै उनले विपद् प्रतिकार्यका लागि सरकारले शोधभर्ना हुने गरी बजेट खर्च गर्न खर्चसम्बन्धी व्यवस्था मिलाइएको पनि जनाए।"
प्रधानमन्त्री चढेको हेलिकप्टरमा नलगाडबाट ७ घाइते र कुरुवालाई सुर्खेत लगियो,"काठमाडौं : जाजरकोट भूकम्पमा परी घाइते भएका ७ जना घाइतेलाई हेलिकप्टरमार्फत् उद्दार गरी सुर्खेत लगिएको छ। प्रधानमन्त्री पुष्पकमल दाहाल प्रचण्ड चढेको हेलिकप्टरमा जाजरकोटको नलगाडबाट ७ घाइते र कुरुवालाई उपचारका लागि सुर्खेततर्फ लगिएको प्रधानमन्त्रीको सचिवालयले जनाएको छ । शनिबार बिहान भूकम्पपछि प्रभावित क्षेत्रको अवलोकन गर्न प्रधानमन्त्री प्रचण्ड हेलिकप्टरमा गएका थिए। गएराति रामीडाँडा केन्द्रविन्दु भएर ६४ रेक्टर स्केलको भूकम्पमा परी जाजरकोटमा ९२ र रुकुम पश्चिममा ३६ जनाभन्दा बढीको मृत्यु भएको छ। जाजरकोटमा भूकम्पमा परी घाइते भएका उपचारका लागि भेरी अस्पताललाई डेडिकेटेड अस्पताल तोकिएको प्रमुख जिल्ला अधिकारीले जानकारि दिएका छन्। नेपाली सेनाले काठमाडौँ, सुर्खेत र नेपालगन्जमा डा अधिकृत र स्वास्थ्य सामाग्री सहितको टोली थप उद्धार कार्यको लागि स्ट्याण्डबाइ राखिएको तथा घाइतेहरुको थप उपचारका लागि सैनिक अस्पताल नेपालगन्ज र वीरेन्द्र अस्पताल छाउनीमा डा अधिकृतको टोली तयारी हालतमा रहेको जनाएको छ। नेपाली सेनाले भूकम्प प्रभावित जिल्लाहरूमा खोज तथा उद्धारका लागि हेलिकप्टरबाट काठमाडौंबाट चौरजहारीमा ३ जना डाक्टरसहित १६ जना, स्काइ ट्रकमार्फत चौरजहारीमै काठमाडौंबाट थप १६ जना, हेलिकप्टरबाट सुर्खेत लामिडाँडामा ३ जना र हेलिकप्टरबाट काठमाडौंबाट चौरजहारीमा अरु २६ जना मेडिकल टिम सहितका फौजहरू परिचालन भएको जनाएको छ। तस्बिर : नेपाली सेना"
भूकम्पबाट आसपासका जिल्लामा पनि क्षति,"सुर्खेत : जाजरकोटलाई केन्द्रबिन्दु बनाएर गएको ६४ म्याग्निच्युडको भूकम्पबाट छिमेकी जिल्लाहरूसमेत क्षति पुगेको छ। प्रहरीका अनुसार जुम्लामा ५ जना घाइते भएका छन् भने दैलेखमा दुई र सल्यानमा एक जना घाइते भएका छन्। यसैबीच जाजरकोट र रुकुममा गरी १ सय ४४ जनाको मृत्यु भएको छ। प्रदेश प्रहरी कार्यालयका अनुसार जाजरकोटमा मात्रै अहिलेसम्म १ सय ५ जनाको मृत्यु भएको पुष्टि भएको छ। प्रदेश प्रहरी कार्यालयका प्रवक्ता एवं एसएसपी गोपालचन्द्र भट्टराईले जाजरकोटमा मात्र १ सय ५ जनाको निधन भएको बताए। प्रहरीका अनुसार कतिपय ग्रामिण क्षेत्रहरूबाट एकिन विवरण आइसकेको छैन। नेपाल प्रहरी, नेपाली सेना र सशस्त्र प्रहरीको संयुक्त टोलीले दुवै जिल्लामा उद्धार कार्य जारी राखेका छन्।"
कांग्रेसद्वारा भूकम्प प्रभावितलाई ५० लाख सहयोग,"साथै कांग्रेसले स्वदेश र विदेशमा रहेका सबैलाई तन, मन र धनका साथ खुला हृदयले मानवीय सेवाको अभियानमा जुट्न अपिल समेत गरेको पार्टीका मुख्यसचिव कृष्णप्रसाद पौडेलले जानकारी दिए। काठमाडौं : नेपाली कांग्रेसले भूकम्प पीडितको उद्धार, राहत र पुनर्स्थापनाका लागि पार्टीका तर्फबाट सरकारलाई ५० लाख उपलब्ध गराउने निर्णय गरेको छ। साथै कांग्रेसले स्वदेश र विदेशमा रहेका सबैलाई तन, मन र धनका साथ खुला हृदयले मानवीय सेवाको अभियानमा जुट्न अपिल समेत गरेको पार्टीका मुख्यसचिव कृष्णप्रसाद पौडेलले जानकारी दिए। शुक्रबार राति ११:४७ मा गएको ६ दशमलव ४ म्याग्निच्युडको भूकम्पका कारण जाजरकोट र रुकुम (पश्चिम) लगायतका क्षेत्रमा ठूलो सङ्ख्यामा मानवीय क्षति, भौतिक क्षति र सयौं घाइते भएका छन्। कांग्रेसले उक्त घटनाले समस्त नेपालीलाई मर्माहत र दुःखी बनाएको उल्लेख गर्दै यस्तो समयमा सरकार, राजनैतिक दल, संघसंस्था सबै एक भएर विपद्को सामना गर्न सबैमा अपिल गरेको छ।"
भूकम्पले घाइते भएकाको भेरी अस्पतालमा उपचार,"नेपालगन्ज : जाजरकोटलाई केन्द्रविन्दु बनाएर गएको भूकम्पमा परी घाइते भएकाहरुको नेपालगञ्जस्थित भेरी अस्पतालमा उपचार सुरु गरिएको छ। भेरी अस्पताल नेपालगन्जमा जाजरकोट र रुकुमका १९ जना घाइतेको उपचार भइरहेको हो। हेलिकोप्टरबाट ल्याएका बिरामीको भेरी अस्पतालको आपतकालीन कक्षमा राखेर उपचार भइरहेको छ । उपचार गराइरहेकामध्ये जाजरकोटका १२ र सात जना रुकुमका छन् ।घाइतेहरुको उपचारमा विशेषज्ञ चिकित्सकसहित अस्पतालका स्वास्थ्यकर्मीहरु बिहानैदेखि तैनाथ गरिएको थियो । जिल्ला स्वास्थ्य कार्यालय बाँकेका जनस्वास्थ्य अधिकृत नरेशबाबु श्रेष्ठले थप १० जना घाइतेलाई भेरीमा ल्याउन हेलिकोप्टर उडिसकेको बताए । जाजरकोटको खलङ्गाकाबाट एम्बुलेन्सले घाइतेहरुलाई नेपालगञ्ज भेरी अस्पताल ल्याएको थियो। घाइते बिरामीहरुको नेपालगञ्जको भेरी अस्पतालमा उपचार सुरु गरिएको अस्पतालका मेडिकल सुपरिटेन्डेन्ट डा पवनजङ्ग रायमाझीले जानकारी दिए। घाइते बिरामीहरुको उपचारका लागि निजी अस्पताललाई पनि तयारी अवस्थामा राखिएको छ। बाँकेमा रहेका भेरी अस्पताल, सैनिक अस्पताल र प्रहरी अस्पतालको एक सय पाँचवटा शय्यासमेत तयारी अवस्थामा राखिएको छ। शुक्रबार राती ११ बजेर ४७ मिनेटमा जाजरकोटको रामीडाँडा केन्द्रविन्दु भएर ६४ रेक्टर स्केलको भूकम्प गएको थियो। सो भूकम्पमा परी ठूलो जनधनको क्षति भएको छ।"
"भूकम्पपीडितको उद्धार, उपचार र राहतमा सबै जनशक्ति परिचालन गर्छौं : गृहमन्त्री श्रेष्ठ","काठमाडौं : सरकारले भूकम्पपीडितको उद्धार, उपचार र राहत लगायतका काममा सम्पूर्ण जनशक्ति परिचालन गर्ने निर्णय गरेको छ। शनिबार उपप्रधानमन्त्री एवम् गृहमन्त्री नारायणकाजी श्रेष्ठको नेतृत्वमा गृहमन्त्रालयमा बसेको आकस्मिक बैठकले उद्धार, उपचार र राहत अहिलेको मुख्य नीति भएकाले यसमा सबै जनशक्ति परिचालन गर्ने निर्णय गरेको हो। बैठकमा श्रेष्ठले भूकम्प प्रभावितको उद्धार र उपचारमा कुनै कमी हुन नदिन आवश्यक निर्देशनसमेत दिए। अहिले मुख्य केन्द्र सुर्खेत र उपकेन्द्र नेपालगंजलाई तोकेर परिचालन र राहतका काम एकद्वार प्रणालीका साथ अघि बढाउने उपप्रधान एवं गृहमन्त्री श्रेष्ठले बताए। उनले तीन तहका सरकारबीच समन्वयका साथ उद्धार, उपचार र राहतका काम भइरहेको बताए। गृहमन्त्री श्रेष्ठले जाजरकोट र रुकुम पश्चिमका लागि केन्द्रीय राहत व्यवस्थापन कोषबाट ५५ करोड तुरुन्तै पठाउने निर्णय भएको जानकारी दिए। भूकम्पका कारण अवरुद्ध सडक खुलाउन सडक विभागलाई निर्देशन दिएको, प्रभावित क्षेत्रमा कम्बल, पाल र खानेकुराको व्यवस्थापन पनि भइसकेको उनले जानकारी दिए। उनले छिमेकी मुलुकले पनि सहयोगका लागि तयारी अवस्थामा रहेको जानकारी पठाएको भन्दै भारत र चीनलाई धन्यबाद दिंदै अहिले खोज तथा उद्धार टोली आवश्यक नरहको जवाफ दिएको बताए। शुक्रबार राती जाजरकोटको बारेकोट गाउँपालिका१ रामिडाँडा केन्द्रबिन्दु बनाइ गएको ६ दशमलव ४ म्याग्निच्युडको भूकम्पले जाजरकोट र रुकुम पश्चिमका कतिपय ठाउँमा मानवीय र भौतिक क्षति पुर्याएको छ।"
"भूकम्पबाट मृत्यु हुनेको संख्या १५७ पुग्यो, १९७ जना घाइते","सुर्खेत : भूकम्पका कारण जाजरकोट र रुकुम पश्चिममा गरी हालसम्म एक सय ५७ जनाको मृत्यु भएको छ। भूकम्पबाट हालसम्म दुवै जिल्लामा गरी एक सय ९७ जना घाइते भएका छन्। सशस्त्र प्रहरी बल केन्द्रीय कार्यालयका प्रहरी नायव उपरीक्षक शैलेन्द्र थापाका अनुसार भूकम्पका कारण जाजरकोटमा एक सय ५ जनाको तथा रुकुम पश्चिममा ५२ जनाको मृत्यु भएको छ। त्यसैगरी भूकम्पबाट जाजरकोटमा एक सय ५, रुकुम पश्चिममा ८५, दैलेख र बैतडीमा तीनतीन तथा रोल्पामा एक जना घाइते भएका छन्। घाइतेलाई उपचारका लागि नेपाली सेनाको हेलिकप्टरबाट नेपालगञ्ज, काठमाडौं तथा अन्य ठाउँमा ल्याउने क्रम जारी छ। नेपाली सेना, नेपाल प्रहरी र सशस्त्र प्रहरी बल भूकम्प प्रभावितको उद्धार तथा राहतमा जुटेको छ। प्रभावित क्षेत्रमा यसका लागि एक हजार पाँच सयभन्दा बढी सुरक्षाकर्मी परिचालन गरिएको छ। भूकम्प प्रभावित क्षेत्रमा नेपाली सेनाले उद्धार तथा राहतका लागि पाँचवटा हेलिकप्टर तथा जहाजको प्रयोग गरिएको नेपाली सेनाका प्रवक्ता सहायक रथी कृष्णप्रसाद भण्डारीले जानकारी दिए।"
रुकुमबाट सात घाइतेलाई काठमाडौं ल्याइयो,काठमाडौं : भूकम्पमा परी घाइते भएका रुकुमका सात जनालाई थप उपचारका लागि काठमाडौं ल्याइएको छ। नेपाल वायुसेवा निगमको ट्विनअटर जहाजमार्फत् आज उनीहरूलाई महाराजगञ्जस्थित त्रिवि शिक्षण अस्पतालमा भर्ना गरिएको छ। त्रिभुवन अन्तर्राष्ट्रिय विमानस्थलका महाप्रबन्धक प्रतापबाबु तिवारीका अनुसार रुकुमको सल्ले विमानस्थलबाट सात घाइतेसहित १५ यात्रु लिएर निगमको जहाज काठमाडौं विमानस्थलमा अवतरण गरेको हो। निगमको एक ट्विनअटर जहाज आज बिहानैदेखि प्रभावित क्षेत्रमा उद्धार उडानमा खटिएको छ। उक्त जहाज चिकित्सक एवं स्वास्थ्य सामग्री लैजान परिचालन गरिएको छ। दुई ट्विनअटर जहाजमध्ये एक जहाज नेपालगञ्ज केन्द्रित भएर उद्धार कार्यमा खटिने तथा अर्को जहाजले काठमाडौं केन्द्रित भएर सेवा दिने निगमले जनाएको छ।
भूकम्पमा परेर घाइतेको उपचारमा कमी हुन दिँदैनौं : स्वास्थ्य मन्त्री बस्नेत,काठमाडौं : स्वास्थ्य तथा जनसंख्या मन्त्री मोहनबहादुर बस्नेतले जाजरकोट र रुकुममा भूकम्पमा परेर घाइतेको उपचारमा कुनै कमी हुन नदिने बताएका छन्। शनिबार काठमाडौंमा आयोजित एक कार्यक्रमपछि सञ्चारकर्मीसंग कुरा गर्दै मन्त्री बस्नेतले घाइतेहरुको उपचारका लागि स्वास्थ्यकर्मीहरुको टोली घटनास्थल पठाइसकिएको जानकारी दिए। उनले आवश्यकता अनुसार थप उपचारका लागि औषधि सहित चिकित्सकको टोलीको व्यवस्था गर्ने बताए । उनले स्थानीय स्तरमा उपचार संभव नहुनेलाई हेलिकोप्टरबाट भए पनि सुविधासम्पन्न अस्पताल ल्याएर उपचार गर्ने जिकिर गरे । बस्नेतले आफू स्वास्थ्य मन्त्रीभएदेखि नै पैसाको अभावमा कुनै पनि नेपालीले ज्यान गुमाउनु पर्दैन भन्दै आइरहेकोले प्राकृतिक विपत्तिका बेला पनि सरकारले उपचारमा कुनै कमि नगर्ने जिकिर गरे । मन्त्री बस्नेतले जाजरकोट र रुकुममाको अवस्था हेरेर उपचारमा लागि थप के गर्न सकिन्छ भन्ने बिषयमा मन्त्रालयका विज्ञहरुसँग सल्लाह गरेर अगाडि बढ्ने जानकारी दिए।
भूकम्प प्रभावित जिल्लाका स्थानीय तहका कर्मचारीलाई बिदामा नबस्न निर्देशन,"काठमाडौं : संघीय मामिला तथा सामान्य प्रशासन मन्त्रालयले भूकम्प प्रभावित जिल्लाका स्थानीय तहका कर्मचारीलाई बिदामा नबस्न निर्देशन दिएको छ। सामान्य प्रशासन मन्त्रालयले विज्ञप्ति जारी गर्दै स्थानीय तहमा कार्यरत प्रमुख प्रशासकीय अधिकृत तथा अन्य कर्मचारीहरु बिदामा भएमा यथाशिघ्र आफ्नो कार्यालयमा हाजिर भई कामकाजमा खटिनुहुन र तत्काल बिदामा नरहन हुन समेत निर्देशन दिएको हो। सहसचिवले लिएको विज्ञप्तिमा भनिएको छ, 'भूकम्प प्रभावित जिल्लाका स्थानीय निकायमा कार्यरत प्रमुख प्रशासकीय अधिकृत तथा अन्य कर्मचारीहरु बिदामा भएमा यथाशिघ्र आफ्नो कार्यालयमा हाजिर भई कामकाजमा खटिनुहुन र तत्काल बिदामा नरहन हुन समेत निर्देशन गरिएको छ।' मन्त्रालयले खोजी तथा पहिचान, घाइतेहरुको राहत तथा उद्दार, स्वास्थ्य उपचारसहित अन्य सबै पक्षहरुको व्यपस्थापनमा प्रत्यक्ष एवं अप्रत्यक्ष सघाउ पुऱ्याउन कर्मचारीलाई अनुरोध गरेको छ। 'मिति २०८० कार्तिक १७ गतेका दिन राति ११:४७ बजे जाजरकोटको बारेकोट गाउँपालिका वडा नं १ रामीडाँडा केन्द्रविन्दु बनाई आएको ६४ रेक्टर स्केलको भूकम्प बाट जाजरकोट, रुकुम पश्चिम र सल्यान सहित जिल्लाका क्षेत्रमा धेरै जनधनको क्षति भएको छ। उक्त क्षेत्रहरु सहित अन्य जिल्लाहरु समेत प्रभावित बनेका छन्। भूकम्पबाट मृत्यु भएका नागरिकहरुको खोजि एवं घाईतेहरुलाई उद्दार गर्ने कार्य भईरहेको छ।' विज्ञप्तिमा भनिएको छ 'मृतक व्यक्तिहरुको खोजी तथा पहिचान, घाइतेहरुको राहत तथा उद्दार, स्वास्थ्य उपचार सहित अन्य सबै पक्षहरुको ब्यवस्थापनमा प्रत्यक्ष एवं अप्रत्यक्ष सघाउ पुऱ्याउन अग्रसरता देखाई कार्य प्रवाह गर्न गराउनु हुन प्रभावित जिल्लाका सबै स्थानीय निकायहरु एवं स्थानीय निकायका पदाधिकारी तथा कर्मचारीहरुमा हार्दिक अनुरोध छ।'"
तिहारमा फूलको मूल्य बढ्ने,"काठमाडौं : विगतका वर्षको तुलनामा यस वर्षको तिहारमा फूलको मूल्य बढ्ने भएको छ। सरकारले यस वर्षदेखि मूल्य अभिवृद्धिको सीमा तोकेकाले फूलको मूल्य बढ्ने भएको हो। यस वर्ष बजारमा सयपत्री माला एक मिटरको थोक मूल्य ७५ र खुद्रा मूल्य एक सय २५ देखि एक सय ५० सम्म पर्ने देखिएको पुष्प व्यवसायीहरूको छाता संस्था नेपाल फ्लोरिकल्चर एसोसिएसनका अध्यक्ष मीनबहादुर तामाङले बताए। उनका अनुसार सोही माला गत वर्ष उपभोक्ताले एक सयसम्म तिरेर प्रयोग गरेका थिए। त्यस्तै, मखमलीको मालाको मूल्य थोकमा ४५ र खुद्रामा ६० देखि ७० पर्ने तामाङले बताए। उनका अनुसार मिक्स माला होलसेलमा तीन सय र खुद्रामा पाँच सयसम्म पर्ने देखिएको छ। गोदावरी फूलको माला भने एक हजारदेखि तीन हजारसम्म पर्ने एसोसिएसनले अनुमान गरेको छ। गत वर्ष नौ लाख माला भारतबाट ल्याइएको थियो भने यस वर्ष पाँच लाखमात्र माला ल्याउन लागिएको छ। गत वर्ष ३१ लाख माला खपत भएको बताइएको छ। गत वर्ष तिहारमा मात्रै २५ करोड फूलको कारोबार भएको थियो। यस वर्ष ३१ करोड २८ लाख कारोबार हुने अनुमान गरिएको छ। पछिल्लो सयम स्वदेशमै फूल उत्पादन बढेकाले विगतका वर्षमा भन्दा यस वर्ष तिहारका लागि ल्याइने फूलमा कमी हुने देखिएको छ। यस वर्षको तिहारका लागि ३५ लाख सयपत्री फूलको माला खपत हुने अनुमान गरिएको छ। जसमा ३० लाख माला स्वदेशी उत्पादनले पुग्ने र बाँकी पाँच लाख छिमेकी मुलुक भारतबाट आयात गरिने भएको छ। पछिल्लो समय बजार माग वृद्धिसँगै विशेषगरी काठमाडौं, ललितपुर, भक्तपुर, कास्की, चितवन, मकवानपुर, काभ्रेपलाञ्चोक, गुल्मी, पाल्पा, धादिङ, मोरङलगायत ४८ जिल्लामा पुष्पखेती विस्तार भइसकेको छ। नेपालमा हाल व्यावसायिक रूपमा चार सय ५० प्रजातिका फूल उत्पादन हुँदै आएको छ। नेपालमा लगभग दुई सय २१ हेक्टर क्षेत्रफलमा करिब एक हजार दुई सय व्यवसायीले यसको खेती गर्दै आएका छन्।"
भूकम्पपीडितलाई बागमती प्रदेशले डेढ करोड सहयोग गर्ने,"प्रदेशका आन्तरिक मामिला तथा कानुनमन्त्री गङ्गानारायण श्रेष्ठले आज विज्ञप्ति जारी गर्दै नागरिक समाज, विभिन्न गैरसरकारी संस्थालाई विपद्को घडीमा आवश्यक सहयोग गर्नसमेत आग्रह गरेका छन्। काठमाडौं : बागमती प्रदेश सरकारले भूकम्प पीडितको तत्काल प्रभावकारी उद्धार, उपचार, राहत र पुनःस्थापनाका लागि एक करोड ५० लाख सहयोग उपलब्ध गराउने भएको छ। प्रदेशका आन्तरिक मामिला तथा कानुनमन्त्री गङ्गानारायण श्रेष्ठले आज विज्ञप्ति जारी गर्दै नागरिक समाज, विभिन्न गैरसरकारी संस्थालाई विपद्को घडीमा आवश्यक सहयोग गर्नसमेत आग्रह गरेका छन्। विज्ञप्तिमा भनिएको छ, 'यस विपद्को घडीमा बागमती प्रदेश सरकार कर्णाली प्रदेश सरकारसँगै रहनेछ।' जाजरकोटको रामीडाँडा केन्द्रबिन्दु भई गएराति गएको भूकम्पले ठूलो मात्रामा जाजरकोट र रुकुम पश्चिम जिल्लामा जनधनको क्षति पुगेकामा बागमती प्रदेश सरकारले दुःख व्यक्त गरेको छ। विज्ञप्तिमा भनिएको छ, 'उक्त भूकम्पबाट ज्यान गुमाएका सम्पूर्ण व्यक्तिप्रति श्रद्धाञ्जली अर्पण गर्दै शोकाकुल परिवार र आफन्तजनमा समवेदनाका साथै घाइतेको शीघ्र स्वास्थ्य लाभको कामना गर्दछौँ।'"
भूकम्प प्रभावित क्षेत्र गयो दैलेख अस्पतालका डाक्टरको टोली,दैलेख : जाजरकोट केन्द्रबिन्दु भएर गएराति गएको भूकम्पमा परि घाइते भएकाहरुको उद्धार तथा स्वास्थ्य उपचारका लागि दैलेख जिल्ला अस्पतालको मेडिकल टोली भूकम्प प्रभावित क्षेत्रतर्फ प्रस्थान गरेको छ । दैलेख जिल्ला अस्पतालका प्रमुख डा धर्मराज रेग्मीसहित स्वास्थ्यकर्मीको टोली भूकम्प प्रभावित क्षेत्रतर्फ प्रस्थान गरेको हो । एउटा एम्बुलेन्ससहितको टोलीमा डा रेग्मीसहित चार जना डाक्टर र अन्य स्वास्थ्यकर्मी छन् । भूकम्प प्रभावित क्षेत्र जाजरकोटमा उद्धार तथा स्वास्थ्य उपचारका लागि एम्बुलेन्ससहितको मेडिकल टोली दैलेख अस्पतालबाट जाजरकोटतर्फ हिडेको डा रेग्मीले बताए । टोलीमा प्रतिनीधिसभा सदस्य अम्मरबहादुर थापा समेत छन् । भूकम्पमा परी जाजरकोट र रुकुम पश्चिमको जनजीवन प्रभावित भएको छ । गएराति ११ : ४७ बजे जाजरकोटको बारेकोट गाउँपालिका१ रामीडाँडा आसपास केन्द्रबिन्दु भएर भूकम्प गएको थियो ।
इजरायलमा मारिएका थप एक विद्यार्थीको शव नेपाल आइपुग्यो,"काठमाडौं : इजरायलमा हमास समूहको आक्रमणमा परी मृत्यु भएका १० जना नेपाली विद्यार्थीमध्ये थप एकजना नेपाली विद्यार्थीको शव आज केही समयअघि नेपाल आइपुगेको छ। फ्लाइ दुवईको विमानमार्फत् आज दिउँसो २ बजे सल्यान सारदा३ का प्रवेश भण्डारीको शव नेपाल आइपुगेको परराष्ट्र मन्त्रालयका सहसचिव शरदराज आरणले जानकारी दिए। उनले भने, 'आज रातिसम्ममा डोटी लामिखाल८ का पदम थापाको शव आइपुग्नेछ।' दक्षिणी इजरायलमा गत असोज २० गते अर्थात् ७ अक्टोबरमा हमास समूहको आक्रमणमा परी १० नेपाली विद्यार्थीको मृत्यु भएको थियो। हमास समूहको आक्रमणमा परी मृत्यु भएका १० जना विद्यार्थीमध्ये अहिलेसम्म नौजनाको शव नेपाल आइपुगेको परराष्ट्र मन्त्रालयले जनाएको छ। हालसम्म सल्यान सारदा३ का प्रवेश भण्डारी, बझाङ जयपृथ्वी६ का गणेशकुमार नेपाली, दार्चुला मालिकार्जन४ का लोकेन्द्रसिंह धामी, दार्चुला लेकम५ का दीपेशराज विष्ट, धनुषा सापही६ का आनन्द शाह, कैलाली घोडाघोडी४ का नारायणप्रसाद न्यौपाने, सुनसरी मधुवन१ का राजेशकुमार स्वर्णकार, डोटी पचनाली३ का राजन फुलारा, तथा कैलाली बौनियाँ३ का आशीष चौधरीको शव नेपाल ल्याइएको परराष्ट्र मन्त्रालयले जनाएको छ। सुदूरपश्चिम विश्वविद्यालयको कृषि क्षेत्रको लर्न एन्ड अर्न कार्यक्रमअन्तर्गत उनीहरू इजरायल गएका थिए। सोही आक्रमणमा परी कञ्चनपुर भीमदत्त३ का विपीन जोशी सम्पर्कविहीन छन्। केही समयअघि परराष्ट्रमन्त्री नारायणप्रकाश साउदसहितको टोलीले इजरायलमा फसेका दुई सय ५४ विद्यार्थीलाई उद्धार गरी नेपाल ल्याएको थियो।"
बस दुर्घटनामा ३४ जना घाइते,तनहुँ : पृथ्वीराजमार्गअन्तर्गत तनहुँको व्यास नगरपालिका१२ कमलाबारीमा आज बिहान भएको बस दुर्घटनामा ३४ जना घाइते भएका छन्। उदयपुरको कटारीबाट पोखरातर्फ आउँदै गरेको ना ५ ख १७५२ नम्बरको यात्रुवाहक बस अनियन्त्रित भई सडकमा पल्टिँदा बसमा सवार ३४ जना घाइते भएका हुन्। दुर्घटनामा घाइते बस चालकसहित यात्रुलाई उद्धार गरी विभिन्न अस्पताल पठाइएको प्रहरी नायव उपरीक्षक मोहनबहादुर खाणले जानकारी दिए। घाइतेमध्ये केही उपचारपश्चात् डिस्चार्ज भएको र केहीको पोखरा र दमौलीमा उपचार भइरहेको छ।
भूकम्प प्रभावित क्षेत्रमा टेलिकमले ५ दिन निशुल्क सेवा उपलब्ध गराउने,"काठमाडौं : नेपाल टेलिकमले भूकम्प प्रभावित क्षेत्रमा निशुल्क भ्वाइस र नमस्ते वाइफाइ सेवा उपलब्ध गराउने भएको छ। भूकम्प प्रभावित रुकुम पूर्व, रुकुम पश्चिम र जाजरकोट क्षेत्रमा नेपाल टेलिकमका सम्पूर्ण सेवाहरु सुचारु रहेको जानकारी गराउँदै टेलिकमका प्रवक्ता शोभन अधिकारीले जानकारी दिए। उनले ५ दिनका लागि उक्त क्षेत्रमा निशुल्क भ्वाइस र एसएमसस सेवा उपलब्ध गराइने बताए। 'हाल भूकम्प प्रभावित रुकुम पूर्व, रुकुम पश्चिम र जाजरकोट क्षेत्रमा नेपाल टेलिकमका सम्पूर्ण सेवाहरु सुचारु रहेको जानकारी गराइन्छ । यस विषम परिस्थितिमा नेपाल टेलिकम आफ्नो कर्तव्य बोध गर्दै सबै प्रकारका दूरसञ्चार सेवाहरुलाई नियमित रुपमा सुचारु राख्ने प्रतिबद्धता समेत व्यक्त गर्दछौं ।' नेपाल टेलिकमबाट जारी सूचनामा भनिएको छ, 'सूचना आदानप्रदानलाई निरन्तरता दिन उक्त क्षेत्रमा रहनुभएका कम्पनीका सम्पूर्ण मोबाइल ग्राहकहरूलाई पांच (५) दिनको अवधिका लागि निःशुल्क  तथा  सेवा उपलब्ध गराइएको छ। यसका अतिरिक्त उक्त क्षेत्रमा पाँच (५) दिनको अवधिका लागि निःशुल्क  तथा  सेवा सहितको निःशुल्क सिम उपलब्ध गराइनेछ । उक्त सिम कम्पनीको सुर्खेत, रुकुम पूर्व, रुकुम पश्चिम र जाजरकोटका कार्यालयबाट उपलब्ध हुनेछ । उद्धार क्षेत्रमा सूचना आदानप्रदान गर्न आवश्यकता अनुसार निःशुल्क   सेवा उपलब्ध गराइनेछ ।'"
"उदयपुरबाट पोखरा आउँदै गरेको बस तनहुँमा दुर्घटना, ३४ जना घाइते",तनहुँ : तनहुँमा यात्रुबाहक बस दुर्घटना हुँदा ३४ जना घाइते भएका छन्। पृथ्वीराजमार्ग अन्तर्गत तनहुँको व्यास नगरपालिका१२ कमलाबारीमा शनिबार बिहान बस दुर्घटना भएको हो। उक्त बस उदयपुरबाट पोखरा आउँदै गरेको थियो।
भूकम्पले घर भत्काएका ठाउँमा बाहेक अन्य ठाउँमा विद्युत् सुचारु,काठमाडौं : नेपाल विद्युत प्राधिकरणले जाजरकोट र रुकुमपश्चिममा भूकम्पले घर भत्काएको ठाउँमा बाहेक अन्य स्थानमा विद्युत् सुरु गरेको छ। भूकम्पका कारण पोल तथा लाइनहरुमा क्षति पुग्दा त्यस क्षेत्रमा विद्युत् आपूर्ति बन्द भएको थियो। प्राधिकरणबाट खटिएको टोलीले लाइन तथा पोलहरूको मर्मतसम्भार गरी बिहान १० बजेपछि विद्युत् सेवा सुरु गरेको हो। प्राधिकरण कर्णाली प्रादेशिक कार्यालय सुर्खेतका प्रमुख शम्भु कुसियत यादवले सुरुमा अस्पतालहरूको लाइन सुचारु गरिएको बताए। यादवले घरहरू भत्किएको ठाउँमा उद्धार कार्य जारी रहेको र यस्तो अवस्थामा विद्युत् लाइन दिँदा थप दुर्घटना हुने भएकाले त्यहाँ आपूर्ति बन्द गरिएको उल्लेख गरे। उनले धेरै घर भत्किएको क्षेत्रमा मात्र लाइन काटिएको र अन्य स्थानमा विद्युत् नियमित रुपमा आपूर्ति भइरहेको बताए।
जन्मथलोमा तीन करोड लगानीमा बाख्रा फार्म,"बागलुङ : बागलुङ गलकोटका अधिकांश मानिस रोजगारी र अध्ययनको सिलसिलामा जापानमा छन्। त्यसैमध्येका एक हुन, चन्द्र खत्री। गलकोट नगरपालिका५ कौलेनीका खत्री जापानमा रहे भए आफ्नै गाउँमा तीन करोडभन्दा बढी लगानीमा बाख्रा फार्म सञ्चालन गरिरहेका छन्। जापानमा रोजगारी सिर्जनाको माध्यम उद्यम भएको आफ्नो २५ वर्षे अनुभव सुनाउँदै खत्रीले जन्मथलोमा रोजगारी सिर्जना गर्ने उद्देश्यले तीन वर्षअघि जामुनबोट एग्रो फार्म सञ्चालनमा ल्याएका हुन्। 'पच्चीस वर्षदेखि जापानमा छु, अहिले वर्षमा तीन महिना नेपाल र नौ महिना जापानमा हुन्छु, आफ्नो जन्मथलोमा केही गर्ने सोच पहिलेदेखि नै आएको थियो, तर केही गर्न सकेको थिएन, तीन वर्षअघि बाख्रापालन गर्ने सोच आयो', खत्रीले भने, 'अहिले सालो गुमानसिंह खड्काको व्यवस्थापनमा थप पाँच जना फार्ममा कार्यरत छन्, मेरो मुख्य उद्देश्य गाउँमै रोजागरी सृजना गर्नु हा।' उनका अनुसार बाख्राको आधुनिक खोरमा मात्रै डेढ करोड लगानी भएको छ भने खोरमा एक हजारभन्दा बढी बाख्रा खट्ने क्षमता छ। अहिले छ जनालाई प्रत्यक्ष रोजगारी दिएको बताउँदै खत्रीले फार्म व्यवस्थापनमा मात्रै मासिक तीन लाख खर्च भइरहेको बताए। हाल फार्ममा दुई सय बोका, पाठा र माउ बाख्रा छन्। एक वर्षभित्रै जिल्लाकै ठूलो बाख्रा फार्म सञ्चालन गर्ने सोचअनुसार एक हजार बोका बाख्रा क्षमताको आधुनिक खोर निर्माण गरिएको खत्रीको भनाइ छ। खत्रीको श्रीमतीसहित छोरा बुहारीसमेत जापानमा बस्दै आएका छन्। खत्रीले नमूना र प्रविधियुक्त बाख्रापालन गर्न थालेको बताउँदै बाख्रा अध्ययन केन्द्रका रुपमा फार्मलाई विकास गर्ने गरी अगाडि बढेको बताए। उनले भने, 'किसानबाट उद्यमी बन्नका लागि आधुनिक खोर, उन्नत जातको घाँस ३० बिघा जग्गामा लगाएको छु, आफ्नै मासु पसल खोल्ने योजना छ, अहिले फार्ममा लगानी थप भइरहेको छ, पाँच वर्ष आम्दानी नगरी फार्म विस्तारमै बिताउछु।' कोरोनाकालमा नेपाल फर्कदा गाउँमा आफ्नै केही गर्ने लक्ष्य र बाख्रापालनको सम्भावना देखेपछि लगानी गरेको उनको भनाइ छ। फार्ममा ९० प्रतिशत बोयर र १० प्रतिशत स्थानीय जातका बाख्रा छन्। 'गाउँमा बाँझो जग्गा बढेको थियो, अहिले बाख्रा फार्म सञ्चालन गरेपछि हरियाली बढेको छ, गाउँबाट बसाइँसराइ गर्ने क्रमसमेत रोकिएको छ, बाख्रा फार्म हेर्न आउनेले गाउँ चलायमान भइरहेको छ', खत्रीले भने। तीन वर्ष पहिला ३५ वटा बाख्राबाट सुरु गरेको बाख्रापलन व्यवसायलाई अहिले दुई सयमा पुर्याइएको र आगामी वर्ष छ सय बढी बाख्रापालन गर्ने उनको उद्देश्य छ।"
भूकम्पका घाइतेलाई निःशुल्क उपचार गरिने,"स्वास्थ्यमन्त्री बस्नेतले घाइतेहरुको उपचारका लागि स्वास्थ्यकर्मीहरुको टोली घटनास्थल पठाइसकिएको जानकारी दिँदै आवश्यकताअनुसार थप उपचारका लागि औषधिसहित चिकित्सकको टोली तयारी अवस्थामा राखिएको जानकारी पनि दिए। काठमाडौं : स्वास्थ्य तथा जनसङ्ख्यामन्त्री मोहनबहादुर बस्नेतले जाजरकोट र रुकुममा भूकम्पमा परेर घाइते भएकाहरुको उपचार सरकारले निःशुल्क गर्ने बताएका छन्। स्वास्थ्यमन्त्री बस्नेतले घाइतेहरुको उपचारका लागि स्वास्थ्यकर्मीहरुको टोली घटनास्थल पठाइसकिएको जानकारी दिँदै आवश्यकताअनुसार थप उपचारका लागि औषधिसहित चिकित्सकको टोली तयारी अवस्थामा राखिएको जानकारी पनि दिए। उनले भने, 'त्यहीँ उपचार गर्नुपर्ने घाइतेहरुको उपचार त्यही गर्छौं, त्यहाँ उपचार सम्भव नहुनेलाई हेलिकप्टरबाट भए पनि सुविधासम्पन्न अस्पताल ल्याएर उपचार गर्छौं । उपचारमा कुनै कमी हुने छैन ।' मन्त्री बस्नेतले प्राकृतिक विपत्तिका बेला सरकारले उपचारमा कुनै कमी हुन नदिने जानकारी दिए। उनले जाजरकोट र रुकुमका घाइतेको अवस्था हेरेर उपचारका लागि थप के गर्न सकिन्छ भन्ने विषयमा मन्त्रालयका विज्ञहरुसँग सल्लाह गरेर अगाडि बढ्ने जानकारी दिए। रासस"
इजरायलमा मारिएका थप तीन विद्यार्थीको शव नेपाल अइपुग्यो,"काठमाडौं : दक्षिणी इजरायलमा हमास समूहको आक्रमणमा परी मृत्यु भएका १० जना नेपाली विद्यार्थीमध्ये थप तीनजना नेपाली विद्यार्थीको शव नेपाल आइपुगेको छ। फ्लाई दुवईको जहाजमार्फत नेपाल आइपुगेका शवमा धनुषा सापही६ का आनन्द शाह, सुनसरी मधुवन१ का राजेशकुमार स्वर्णकार र डोटी पचनाली३ का राजन फुलाराको रहेका परराष्ट्र मन्त्रालयका सहसचिव शरदराज आरणले जानकारी दिए। उनका अनुसार फुलाराको शव शुक्रबार दिउँसो, स्वर्णकारको गए राति र शाहको शव आज बिहान नेपाल आइपुगेको हो। दक्षिणी इजरायलमा गत असोज २० गते अर्थात् ७ अक्टोबरमा हमास समूहको आक्रमणमा परी १० नेपाली विद्यार्थीको मृत्यु भएको थियो। हमास समूहको आक्रमणमा परी मृत्यु भएकामध्ये आठ जनाको शव नेपाल आइपुगेको परराष्ट्र मन्त्रालयले जनाएको छ। शाह र स्वर्णकारको शव आजै सम्बन्धित जिल्लामा नेपाली सेनाको हेलिकप्टोरमार्फत पठाइने सहसचिव आरणले बताए। हालसम्म बझाङ जयपृथ्वी६ का गणेशकुमार नेपाली, दार्चुला मालिकार्जन४ का लोकेन्द्रसिंह धामी, दार्चुला लेकम५ का दीपेशराज विष्ट, धनुषा सापही६ का आनन्द शाह, कैलाली घोडाघोडी४ का नारायणप्रसाद न्यौपाने, सुनसरी मधुवन१ का राजेशकुमार स्वर्णकार, डोटी पचनाली३ का राजन फुलारा तथा कैलाली बौनियाँ३ का आशीष चौधरीको शव नेपाल ल्याइएको परराष्ट्र मन्त्रालयले जनाएको छ। सुदूरपश्चिम विश्वविद्यालयको कृषि क्षेत्रको लर्न एण्ड अर्न कार्यक्रमअन्तर्गत उनीहरु इजरायल गएका थिए। उक्त आक्रमणमा परी मृत्यु हुने अन्य विद्यार्थीमा डोटी लामीखाल८ का पदम थापा र सल्यान सारदा३ का प्रवेश भण्डारी छन्। सोही आक्रमणमा परी कञ्चनपुर भीमदत्त३ का विपीन जोशी सम्पर्कबिहीन छन्। केही समयअघि परराष्ट्रमन्त्री नारायणप्रकाश साउदसहितको टोलीले इजरायलमा फसेका दुई सय ५४ विद्यार्थीलाई उद्धार गरी नेपाल ल्याएको थियो।"
"भूकम्पबाट जाजरकोट र रुकुम पश्चिममा ७३ जनाको मृत्यु, दुई सय बढी घाइते","बीरेन्द्रनगर : जाजरकोट आसपासलाई केन्द्र बनाएर शुक्रबार मध्यराती गएको ६४ म्याग्निच्युडको भूकम्पमा परी अहिलेसम्म जाजरकोटमा ३७ र रुकुम पश्चिममा ३६ जनाको मृत्यु भएको छ । जाजरकोटका सहायक प्रमुख जिल्ला अधिकारी हरिसचन्द्र शर्माका अनुसार जाजरकोटमा मात्र ३७ जनाको मृत्यु भएको पुष्टि भएको र पुष्टि हुन बाँकी थप ४३ जनाको पनि मृत्यु भएको विवरण प्राप्त भएको छ । थप विवरण आएको ठाउँमा प्रहरी परिचालन गरी पुष्टि हुने क्रम जारी छ । उनले भने, 'अहिलेसम्म ३७ जनाको मृत्यु भएको पुष्टि भइसकेको छ । ८ जना गम्भीर घाइतेलाई थप उपचारका लागि कर्णाली प्रदेश अस्पताल सुर्खेत पठाइएको छ । जिल्ला सदरमुकामको अस्पतालमा झण्डै १ सय बढीको उपचार भइरहेको छ ।गाउँमा पहिरो आएर सडक अबरुद्ध भएकाले गाउँबाट घाइतेको उद्धारका लागि हेलिकोप्टर माग गरी गृहमन्त्रालयमा पत्राचारी गरी समन्वय भइरहेको छ । यस्तै भूकम्पबाट रुकुमपश्चिममा पनि अहिलेसम्म ३६ जनाको मृत्यु भएको पुष्टि भएको छ । रुकुमपश्चिमका प्रमूख जिल्ला अधिकारी हरिप्रसाद पन्तका अनुसार जिल्लाको आठविसकोट नगरपालिका र सानीभेरी गाउँपालिकामा अहिलेसम्म ३६ जनाको मृत्यु भएको पुष्टि भएको छ । थप विवरण पनि आउँने क्रम जारी छ । भूकम्पमा परी दुईवटा पालिकामा ५३ जना घाइते भएका हुन् । घाइतेहरुको मिसन अस्पताल चौरजहारि, जिल्ला अस्पताल सल्ले र आठविसकोट नगर अस्पतालमा उपचार भइरहेको छ । शुक्रबार राती ११ बजेर ४७ मिनेटमा जाजरकोटको रामिडाँडा केन्द्रबिन्दु भएर ६४ म्याग्निच्युडको भूकम्प गएको थियो । उद्धारको टोली जाजरकोट जाँदै जाजरकोट र रुकुमपश्चिममा भुकम्पमा परेका नागरिकको उद्धारका लागि दुवै जिल्ला प्रहरी प्रमुख, इलाका प्रहरी प्रमूखहरुको नेतृत्वमा उद्धारका लागि प्रहरी परिचालन भएका छन् । अन्य सशस्त्र प्रहरी र नेपाली सेना पनि साथमा छ । कर्णाली प्रदेश प्रहरी प्रमुख भीम ढकालले भने,' जिल्लामा रहेको प्रहरी जनशक्तिका साथै थप ६० जनाको टोली सुर्खेतबाट पठाइएको छ । मुगुबाट म पनि भुकम्प प्रभावित क्षेत्रमा जाँदैछु । घाइतेहरुको उद्धारका लागि सुर्खेतबाट एम्बुलेन्स पनि पठाइएको छ । यता भूकम्पमा परी जाजरकोटमा ३६ जनाको मृत्यु भएको पुष्टि भएको छ। १०० बढी घाइतेको जिल्ला अस्पताल जाजरकोटमा उपचार भइरहेको छ। घाइतेमध्ये ७ जनालाई थपउपचारका लागि जिल्ला बाहिर रिफर गरिएको छ।"
सबैलाई घाइतेको उद्धार र उपचारमा खटिन केपी ओलीको आग्रह,"काठमाडौं : नेकपा (एमाले)का अध्यक्ष केपी शर्मा ओलीले गए राति गएको भूकम्पमा परी घाइते भएकाहरुको उद्धार र उपचारमा खट्न सबैलाई आग्रह गरेका छन्। अध्यक्ष ओलीले सामाजिक सञ्जालमार्फत उद्धारमा खटिन आग्रह गरेका हुन्। 'भूकम्प रातको समयमा गएकाले उद्धार प्रभावकारी हुन सकेको छैन होला। मैले बिहान त्यहाँका केही साथीहरुसँग टेलिफोनमा कुराकानी गरेँ। यतिबेला त्यहाँ उद्धार गर्ने र घाइतेको उपचारमा तत्काल लाग्ने स्वास्थ्यकर्मीको धेरै खाँचो छ। सबै साथीहरु उद्धारमा खटौँ', उनले भने, 'भूकम्प प्रभावित क्षेत्रभन्दा बाहिरकाले सहयोग पुर्याउने र त्यहाँकाले धैर्य र सावधानी राख्नुपर्ने समय हो।' गए राति जाजरकोट केन्द्रविन्दु बनाएर ६४ म्याग्निच्युडको भूकम्प गएको थियो। भूकम्पमा परी हालसम्म एक सयभन्दा बढीको ज्यान गएको छ भने सयौंको सङ्ख्यामा घाइते भएका छन्।"
"भूकम्पबाट जाजरकोट र रुकुम पश्चिममा ७३ जनाको मृत्यु, दुई सय बढी घाइते","बीरेन्द्रनगर : जाजरकोट आसपासलाई केन्द्र बनाएर शुक्रबार मध्यराती गएको ६४ म्याग्निच्युडको भूकम्पमा परी अहिलेसम्म जाजरकोटमा ३७ र रुकुम पश्चिममा ३६ जनाको मृत्यु भएको छ । जाजरकोटका सहायक प्रमुख जिल्ला अधिकारी हरिसचन्द्र शर्माका अनुसार जाजरकोटमा मात्र ३७ जनाको मृत्यु भएको पुष्टि भएको र पुष्टि हुन बाँकी थप ४३ जनाको पनि मृत्यु भएको विवरण प्राप्त भएको छ । थप विवरण आएको ठाउँमा प्रहरी परिचालन गरी पुष्टि हुने क्रम जारी छ । उनले भने, 'अहिलेसम्म ३७ जनाको मृत्यु भएको पुष्टि भइसकेको छ । ८ जना गम्भीर घाइतेलाई थप उपचारका लागि कर्णाली प्रदेश अस्पताल सुर्खेत पठाइएको छ । जिल्ला सदरमुकामको अस्पतालमा झण्डै १ सय बढीको उपचार भइरहेको छ ।गाउँमा पहिरो आएर सडक अबरुद्ध भएकाले गाउँबाट घाइतेको उद्धारका लागि हेलिकोप्टर माग गरी गृहमन्त्रालयमा पत्राचारी गरी समन्वय भइरहेको छ । यस्तै भूकम्पबाट रुकुमपश्चिममा पनि अहिलेसम्म ३६ जनाको मृत्यु भएको पुष्टि भएको छ । रुकुमपश्चिमका प्रमूख जिल्ला अधिकारी हरिप्रसाद पन्तका अनुसार जिल्लाको आठविसकोट नगरपालिका र सानीभेरी गाउँपालिकामा अहिलेसम्म ३६ जनाको मृत्यु भएको पुष्टि भएको छ । थप विवरण पनि आउँने क्रम जारी छ । भूकम्पमा परी दुईवटा पालिकामा ५३ जना घाइते भएका हुन् । घाइतेहरुको मिसन अस्पताल चौरजहारि, जिल्ला अस्पताल सल्ले र आठविसकोट नगर अस्पतालमा उपचार भइरहेको छ । शुक्रबार राती ११ बजेर ४७ मिनेटमा जाजरकोटको रामिडाँडा केन्द्रबिन्दु भएर ६४ म्याग्निच्युडको भूकम्प गएको थियो । उद्धारको टोली जाजरकोट जाँदै जाजरकोट र रुकुमपश्चिममा भुकम्पमा परेका नागरिकको उद्धारका लागि दुवै जिल्ला प्रहरी प्रमुख, इलाका प्रहरी प्रमूखहरुको नेतृत्वमा उद्धारका लागि प्रहरी परिचालन भएका छन् । अन्य सशस्त्र प्रहरी र नेपाली सेना पनि साथमा छ । कर्णाली प्रदेश प्रहरी प्रमुख भीम ढकालले भने,' जिल्लामा रहेको प्रहरी जनशक्तिका साथै थप ६० जनाको टोली सुर्खेतबाट पठाइएको छ । मुगुबाट म पनि भुकम्प प्रभावित क्षेत्रमा जाँदैछु । घाइतेहरुको उद्धारका लागि सुर्खेतबाट एम्बुलेन्स पनि पठाइएको छ । यता भूकम्पमा परी जाजरकोटमा ३६ जनाको मृत्यु भएको पुष्टि भएको छ। १०० बढी घाइतेको जिल्ला अस्पताल जाजरकोटमा उपचार भइरहेको छ। घाइतेमध्ये ७ जनालाई थपउपचारका लागि जिल्ला बाहिर रिफर गरिएको छ।"
भूकम्पमा परी जाजरकोट र रुकुममा ८० जनाको मृत्यु,"बीरेन्द्रनगर : जाजरकोटलाई केन्द्र बनाएर गएको भूकम्पमा परी जाजरकोट र रुकुममा गरी ८० जनाको ज्यान गएको छ। प्रहरीका अनुसार जाजरकोटमा मात्रै अहिलेसम्म ४४ जनाको मृत्यु भएको पुष्टि भएको छ। मृत्यु हुनेहरुमा जाजरकोटको भेरी नगरपालिकामा ३०, नलगाड नगरपालिकामा ६, कुशे गउँपालिकाका ७ र छेडागाड नगरपालिकाका १ जनाको मृत्यु भएको पुष्टि भएको छ। त्यस्तै छिमेकी जिल्ला रुकुम पश्चिममा पनि भूकम्पले ठूलो क्षति गरेको छ। जिल्ला प्रहरी प्रमुख डीएसपी नमराज भट्टराईका अनुसार रुकुम पश्चिममा अहिलेसम्म ३६ जनाको मृत्यु भएको छ। जाजरकोटसँग जोडिएका आठबीसकोट नगरपालिकामा ३६ जना र सानीभेरी गाउँपालिकामा ८ जनाको ज्यान गएको भट्टराईले बताए। नेपाल प्रहरी, नेपाली सेना र सशष्त्र प्रहरी बलको सयुक्त टोली दुवै जिल्लामा उद्धारमा खटिएको प्रदेश प्रहरी कार्यालयका प्रवक्ता गोपालचन्द्र भट्टराईले बताए। उनका अनुसार भूकम्पका कारण मध्यपहाडी लोकमार्गको कालेखोलामा सुख्खा पहिरो जाँदा सडक अवरुद्ध भएको छ। रुकुम पश्चिमको आठबीसकोट जाने सडक पनि दुई स्थानमा पहिरो जाँदा अवरुद्ध छ। यसकारण पनि उद्धारमा समस्या भईरहेको छ। जाजरकोट र रुकुम पश्चिमका ग्रामिण क्षेत्रबाट घाइृतेहरुको उद्धारका लागि हेलिकप्टको खाँचो छ। त्यसबा लागि सम्बन्धित निकायमा पहल भइरहेको छ। दुवै जिल्लाका अवरुद्ध सडक खुलाउनका लागि पहल भइरहेका छ।"
भूकम्पमा परी जाजरकोट र रुकुममा १२३ जनाको मृत्यु,"बीरेन्द्रनगर : जाजरकोट केन्द्रबिन्दु बनाएर गएको भूकम्पमा परी जाजरकोट र रुकुममा गरी १ सय २३ जनाको मृत्यु भएको छ। प्रहरीका अनुसार जाजरकोटमा मात्रै अहिलेसम्म ८७ जनाको मृत्यु भएको पुष्टि भएको छ। जिल्ला प्रहरी कार्यालय जाजरकोटका डिएसपी सन्तोस रोकाका अनुसार पछिल्लो विवरण अनुसार भूकम्पमा परी जाजरकोटमा मात्र ८७ जनाको मृत्यु भएको पुष्टि भएको छ। थप विवरण संकलन हुँदैछ। त्यस्तै छिमेकी जिल्ला रुकुम पश्चिममा पनि भूकम्पले ठूलो क्षति गरेको छ। जिल्ला प्रहरी प्रमुख डीएसपी नमराज भट्टराईका अनुसार रुकुम पश्चिममा अहिलेसम्म ३६ जनाको मृत्यु भएको छ। जाजरकोटसँग जोडिएका आठबीसकोट नगरपालिकामा ३६ जना र सानीभेरी गाउँपालिकामा ८ जनाको मृत्यु भएको हो। नेपाल प्रहरी, नेपाली सेना र सशस्त्र प्रहरी बलको सयुक्त टोली दुबै जिल्लामा उद्धारमा खटिएको प्रदेश प्रहरी कार्यालयका प्रवक्ता गोपालचन्द्र भट्टराईले बताए। उनका अनुसार भूकम्पका कारण मध्यपहाडी लोकमार्गको कालेखोलामा सुख्खा पहिरो जाँदा सडक अवरुद्ध भएको छ। रुकुम पश्चिमको आठबीसकोट जाने सडक पनि दुई स्थानमा पहिरो जाँदा अवरुद्ध छ। यसकारण पनि उद्धारमा समस्या भइरहेको छ। जाजरकोट र रुकुम पश्चिमका ग्रामीण क्षेत्रबाट घाइतेहरुको उद्धारका लागि हेलिकप्टको खाँचो छ। त्यसका लागि सम्बन्धित निकायमा पहल भइरहेको छ। दुवै जिल्लाका अवरुद्ध सडक खुलाउनका लागि पहल भइरहेका छ।"
भूकम्पमा घाइते भएकाको उपचार गर्न भेरी अस्पताल तयारी अवस्थामा,"बाँके : जाजरकोट केन्द्रविन्दु बनाएर गए राति गएको भूकम्पमा परी घाइते भएकाको उपचार व्यवस्था मिलाउन भेरी अस्पतालले आवश्यक तयारी गरेको छ । बाँकेका प्रमुख जिल्ला अधिकारी श्रवणकुमार पोखरेलका अनुसार भूकम्पमा परी घाइते भएकाको उपचार व्यवस्था मिलाउन भेरी अस्पताललाई प्राविधिक रुपमा पूर्णतयारी गरिएको छ । 'अस्पताललाई उपचारका लागि डेडिकेटेड अस्पताल बनाइएको छ । व्यक्तिगत पहलमा उपचारका लागि आउने घाइतेको आफन्तजनको सहजताका लागि पनि फोकल पर्सनका रुपमा नरेश श्रेष्ठलाई तोकिएको छ', उनले भने। घाइतेको उपचारका लागि कोहलपुरमा रहेको मेडिकल कलेजलाई तयारी अवस्थामा राखिएको पनि प्रजिअ पोखरेलले जानकारी दिए। उनका अनुसार अन्य निजी अस्पताललाई पनि तयारी अवस्थामा राखिएको छ। बाँकेमा रहेका भेरी अस्पताल, सैनिक अस्पताल र प्रहरी अस्पतालको एक सय पाँच वटा बेडसमेत तयारी अवस्थामा राखिएको उनको भनाइ छ । प्रजिअ पोखरेलेका अनुसार हेलिकोप्टरबाट ल्याइने बिरामीको लागि राँझा विमानस्थल र नेपाली सेनाको हेलिप्याडमा एम्बुलेन्स तैनाथ गरिएको छ । हाल अस्पतालहरुमा रगतको मौज्दात रहेको बताउँदै उनले रक्तदाता सुरक्षाकर्मीको पनि व्यवस्था मिलाइएको बताए। भेरी अस्पताल विकास समितिका अध्यक्ष वीरेन्द्र शाहले अस्पतालको नयाँ भवनको भुइँतलामा भूकम्पबाट घाइते बिरामीलाई उपचार गर्न आवश्यकताअनुसार शय्या तयारी अवस्थामा राखिएको बताए। गए राति ११ बजेर ४७ मिनेटमा जाजरकोटको रामीडाँडा केन्द्रविन्दु भएर छ दशमलव चार रेक्टर स्केलको भूकम्प गएको खानी तथा भूगर्भ विभाग राष्ट्रिय भूकम्प मापन केन्द्रले जनाएको छ । रासस"
जाजरकोटमा भौतिक संरचनामा ठूलो क्षति (तस्बिर),"जाजरकोट : जाजरकोटमा भूकम्पमा परेर अहिलेसम्म ९२ जनाको मृत्यु भएको छ। जिल्ला प्रहरी कार्यालय जाजरकोटका डिएसपी सन्तोस रोकाका अनुसार भूकम्पमा परी हालसम्म जाजरकोटमा मात्र ९२ जनाको मृत्यु भएको पुष्टि भएको छ। उनीहरुमध्ये ६६ जना महिला र २६ जना पुरुष रहेका छन्। भूकम्पमा परि ५५ जना घाइते भएका छन्। घाइतेहरुको स्थानीय अस्पतालमा उपचार भइरहेको छ। राष्ट्रिय भूकम्प मापन केन्द्रका अनुसार गए राति जाजरकोट केन्द्रबिन्दु भएर ६४ रेक्टरको भूकम्प गएको हो। प्रहरीका अनुसार आठबीसकोट नगरपालिकाको वडा नम्बर ११, १२, १३ र १४ मा र सानीभेरी२ मा ठूलो मानवीय क्षति भएको छ । तत्कालका लागि मानिसको उद्धारमा ध्यान दिएकाले भौतिक संरचनामा पुगेको क्षतिको विवरण त्यसपछि मात्रै सङ्कलन गरिने प्रहरीको भनाई छ। जिल्लामा भूकम्पले ठूलोरुपमा भौति क्षति गरेको छ। हालसम्म सदरमुकाममा १०० र बाहिर २ हजार भौतिक संरचनामा ध्वस्त भएको छ। जाजरकोटका ग्रामीण क्षेत्रबाट घाइतेहरुको उद्धारका लागि हेलिकप्टको आवश्यक भएकाले त्यसका लागि सम्बन्धित निकायमा पहल भइरहेको जिल्ला प्रशासन कार्यालयले जनाएको छ। हाल अवरुद्ध सडक खुलाउनका लागि पहल भइरहेकाे छ।"
जाजरकोट केन्द्रविन्दु भएर लगातार ५ वटा भूकम्प,"काठमाडौं : राष्ट्रिय भूकम्प मापन केन्द्रले जाजरकोट केन्द्रविन्दु भएर लगातार ५ वटा भूकम्प गएको जनाएको छ। केन्द्रका अनुसार गए राति ११ बजेर ४७ मिनेट जाँदा जाजरकोट केन्द्रबिन्दु भएर ६४ रेक्टरको भूकम्प गएको हो। त्यसपश्चात लगातार ४ वटा भूकम्पको पराकम्प गएको छ। राष्ट्रिय भूकम्प मापन केन्द्रका अनुसार आज बिहान ४:१६ बजेमा ४६ रेक्टर स्केल, १२:३५ बजेमा ४३ रेक्टर स्केल, १२:२९ बजेमा ४२ रेक्टर स्केल, १२:०८ बजेमा ४५ रेक्टर स्केलका भूकम्प गएका हुन्। ४ रेक्टरभन्दा मुनिका भूकम्पका पराकम्प गएपनि त्यसको रेकर्ड भने वेवसाइटमा सार्वजनिक छैन। जाजरकोट र रुकुममा भूकम्पले ठूलो मानविय र भौतिक क्षति गरेको छ। भूकम्पमा परी हालसम्म जाजरकोट र रुकुममा गरी हालसम्म १ सय २८ जनाको मृत्यु भएको छ। यो पनि पढ्नुहोस जाजरकोट भूकम्प : ३६ जनाको मृत्यु, १०० बढी घाइते, पहिरोले जाजरकोटडोल्पा सडक अवरुद्ध जाजरकोटमा मात्रै भूकम्पमा परी ३६ जनाको मृत्यु, १०० बढी घाइते, पहिरोले जाजरकोटडोल्पा सडक अवरुद्ध भूकम्पबाट जाजरकोट र रुकुम पश्चिममा ७३ जनाको मृत्यु, दुई सय बढी घाइते भूकम्पबाट जाजरकोट र रुकुम पश्चिममा ७३ जनाको मृत्यु, दुई सय बढी घाइते भूकम्पमा परी जाजरकोट र रुकुममा ८० जनाको मृत्यु भूकम्पमा परी जाजरकोट र रुकुममा १२३ जनाको मृत्यु भूकम्प प्रभावित क्षेत्रको अवलोकन गर्न प्रधानमन्त्री जाजरकोट प्रस्थान भूकम्प प्रभावितको उद्धार तथा राहतमा जुट्न राष्ट्रपति पौडेलको अपिल भूकम्पमा परेर हालसम्म १२८ जनाको मृत्यु"
भूकम्पमा परेर हालसम्म १२८ जनाको मृत्यु,"बीरेन्द्रनगर : जाजरकोट केन्द्रबिन्दु बनाएर गएको भूकम्पमा परी जाजरकोट र रुकुममा गरी हालसम्म १ सय २८ जनाको मृत्यु भएको छ। प्रहरीका अनुसार जाजरकोटमा मात्रै अहिलेसम्म ९२ जनाको मृत्यु भएको पुष्टि भएको छ। जिल्ला प्रहरी कार्यालय जाजरकोटका डिएसपी सन्तोस रोकाका अनुसार पछिल्लो विवरण अनुसार भूकम्पमा परी जाजरकोटमा मात्र ९२ जनाको मृत्यु भएको पुष्टि भएको छ। उनका अनुसार थप विवरण संकलन हुँदैछ। त्यस्तै छिमेकी जिल्ला रुकुम पश्चिममा पनि भूकम्पले ठूलो क्षति गरेको छ। जिल्ला प्रहरी प्रमुख डीएसपी नमराज भट्टराईका अनुसार रुकुम पश्चिममा अहिलेसम्म ३६ जनाको मृत्यु भएको छ। जाजरकोटसँग जोडिएका आठबीसकोट नगरपालिकामा ३६ जना र सानीभेरी गाउँपालिकामा ८ जनाको मृत्यु भएको हो। नेपाल प्रहरी, नेपाली सेना र सशस्त्र प्रहरी बलको सयुक्त टोली दुबै जिल्लामा उद्धारमा खटिएको प्रदेश प्रहरी कार्यालयका प्रवक्ता गोपालचन्द्र भट्टराईले बताए। उनका अनुसार भूकम्पका कारण मध्यपहाडी लोकमार्गको कालेखोलामा सुख्खा पहिरो जाँदा सडक अवरुद्ध भएको छ। रुकुम पश्चिमको आठबीसकोट जाने सडक पनि दुई स्थानमा पहिरो जाँदा अवरुद्ध छ। यसकारण पनि उद्धारमा समस्या भइरहेको छ। जाजरकोट र रुकुम पश्चिमका ग्रामीण क्षेत्रबाट घाइतेहरुको उद्धारका लागि हेलिकप्टको खाँचो छ। त्यसका लागि सम्बन्धित निकायमा पहल भइरहेको छ। दुवै जिल्लाका अवरुद्ध सडक खुलाउनका लागि पहल भइरहेका छ।"
"भत्किएको पुल पुनः बनेन, फड्केको भरमा वारिपारि","उदयपुर : उदयपुरको बेल्टारसुन्दरपुर जोड्ने त्रियुगा नदीको पुल निर्माणकार्य १३ वर्षदेखि अलपत्र परेपछि विकल्पमा बाँसको अस्थायी पुल निर्माण गरिएको छ। चौदण्डीगढी नगरपालिकाको केन्द्र बेल्टारसँग तीनवटा वडालाई जोड्ने गरी वडा नं ५ सिवाईमा लगाइएको पुलको मुख्य भाग झन्डै २८ महिनाअघि नदीले बगाएपछि हिउँदको समयमा विकल्पमा बाँसको पुल (फड्के) लगाइएको हो। प्राविधिक पक्षको कमजोरीका कारण निर्माण सम्पन्न नहुँदै बगाएको पुल बन्ने अत्तोपत्तो नभएपछि ५, ९ र १० वटाका स्थानीयले सास्ती खेप्नु परेको छ। त्यसको प्रत्यक्ष मर्कामा नगरपालिकाका उपमेयर मणिकादेवी दुलालसमेत परेकी छिन्। नगरपालिकाको केन्द्र बेल्टार जान उनी सधैं छिमेकी जिल्ला सप्तरीको सप्तकोशी नगरपालिकाको सहारा लिनु पर्छ। नगरपालिकाले उपलब्ध गराएको सवारीसाधन चढेर १५ मिनेटमा नगर कार्यालय पुग्ने ठाउँमा झन्डै एक घण्टाको बाटो घुम्न बाध्य छिन्। दैनिकजसो एक घण्टाको बाटो घुम्नु परेपछि हिजोआज उनी फुर्सद र काम परेको समयमात्र घर आउँजाउँ गर्छिन्। त्यसबाहेक बेल्टारमा रहेको कोठामा नै बस्छिन्। उपमेयर दुलाल भन्छिन्, घुमाउरो बाटोका कारण दैनिकजसो आवतजावत गर्दा इन्धन बढी खपत हुने र गाडीलाईसमेत मार पर्ने भएकाले मितव्ययिता अपनाउन नगरपालिका नजिक कोठा लिएर बसेको हुँ। उपमेयर दुलालकै जस्तो समस्या नगर प्रवक्तासमेत रहेका वडा नं ९ का वडाध्यक्ष प्रकाश राउतको छ। राउत आफ्नै वडा कार्यालय ज्यामिरे जान एक घण्टाको बाटो लगाएर उपमेयरकै रुटबाट हिँड्ने गर्छन्। त्यसो त उपमेयर दुलाल र वडाध्यक्ष राउतमात्र होइन वडा नं ५ र १० का वडाध्यक्ष तुलसीराम ढकाल, धर्मेन्द्र खड्का र तीनवटै वडाका अन्य जनप्रतिनिधिको बाध्यता पनि उही छ। निर्माणका लागि माथिल्लो निकायले समयमा निर्णय लिन नसक्दा अहिले पनि पुल अलपत्र अवस्थामै छ। पुल बनाउने यकिन नभएपछि जनताको सहजताका लागि तत्काल बेल्टारबाट ज्यामिरे हुँदै हडिया आउजाउका लागि स्थानीय युवाहरूको पहलमा बाँसको अस्थायी पुल निर्माण गरिएको वडा नं १० का वडाध्यक्ष धर्मेन्द खड्काले बताए। नदीकै कारण पालिका केन्द्र जानै असहज भएपछि दुई सय जनाको श्रमदानमा चार हजार घना बाँस खरिद गरी अस्थायी पुल बनाइएको उनले बताए। उनले भने, त्रियुगा नदीमा एक दर्जन बढी खोला मिसिएका कारण हिउँदको समयमा पनि पर्याप्त पानी हुने भएकाले वारपार गर्न समस्या छ। अझ वर्षाको समयमा कस्तो होला आफैं विचार गर्नुस् ? स्थानीयको प्रमुख समस्या रहेको पुल निर्माणका लागि संघ र प्रदेशसभाका निर्वाचित जनप्रतिनिधिहरूले प्रतिबद्धता गरे पनि हालसम्म उपलब्धि हुन नसकेको उनीहरूको भनाइ छ। निर्वाचनका बेला प्रतिबद्धता गर्ने र पछि बेवास्ता गर्ने जनप्रतिनिधिको पुरानै रोग रहेकाले जनताले सास्ती व्यहोर्नु परेको वडाध्यक्ष खड्काले बताए। यही क्षेत्रबाट नेपाली कांग्रेसका केन्द्रीय सदस्य डा नारायण खड्का चार पटक निर्वाचित भइसकेका छन्। पछिल्लो पटक २०७९ सालको निर्वाचनमा डा खड्का र कोशी प्रदेशसभाका सदस्य राजन किराँतीले पुल जसरी पनि बनाउने प्रतिबद्धता गरेको स्थानीयले बताए। समयमा नै पुल नबनेपछि वडा नं ९ का वडाध्यक्ष प्रकाश राउतले बेल्टारहडिया जोड्न त्रियुगा नदीमा २०७४ सालदेखि हिउँदको समयमा बर्सेनि ह्युमपाइप लगाउने गरेका छन्। वार्षिक करिब १५ लाख रुपैयाँको लागतमा बर्सेनि अस्थायी रूपमा ह्युमपाइप लगाउनु परेको उनको भनाइ छ। नगरपालिकाका मेयर कालुमान लामाले पक्की पुल स्थानीय तहबाट सम्भव नहुने भएकाले संघ र प्रदेशका प्रतिनिधिमार्फत योजना माग गरिए पनि सुनुवाइ नभएको बताए। उनले भने, सानातिना लाखका योजनाहरू पालिकाले खर्च गर्ने हो, पुल करोडको योजना हो। समग्र हाम्रो पालिकाको बजेट लगाउँदा एउटा पुल पनि बन्न सक्ने अवस्था छैन। स्थायी पुल बनिनसकेकाले जनताको सहजताका लागि बर्सेनि खर्च गरेर भए पनि विकल्प तयार गरिएको मेयर लामाले बताए। वडा नं ५ का अध्यक्ष तुलसीराम ढकालले ज्यामिरेमा बाँसको पुल र तलका सर्वसाधारणका लागि २० थान ह्युमपाइप राखेर करिब दुई सय मिटर बाटो बनाउन सुरु गरिएको बताए। विभागले निर्णय नलिँदा पुनः अनिश्चित २०७८ असार १९ गते चौदण्डीगढी नगरपालिका वडा नं ५, ९ र १० का जनताका लागि कालो दिन बन्यो। ९० प्रतिशत काम सम्पन्न भइसकेपछि उद्घाटनको तयारीमा रहेको सिवाईस्थित त्रियुगा नदीको पुल बाढीले भत्काएपछि स्थानीयको समस्या पुनः पुरानै अवस्थामा फर्कियो। लगातारको बाढीले दुई पटक भत्काएको उक्त पुल अहिलेसम्म मर्मत हुन सकेको छैन। पुल नबन्दा स्थानीयवासी पुरानै अवस्थाको कष्टकर जीवन बिताउन बाध्य छन्। १९ गते बाढीले दक्षिणतर्फका तीन वटा फाउन्डेसन पिलर ढालेपछि दुई स्पान भत्केर अलपत्र पारेको थियो। त्यसको १५ दिन नपुग्दै साउन २ गतेको बाढीले पुनः अर्को पिलर ढालेपछि तेस्रो स्पान पनि भत्काएर अलपत्र परेको हो। बाढीले पुल भत्काएको २८ महिना पुग्न लाग्दासमेत मर्मत गर्नेतर्फ सरकारको ध्यान नगएकोमा स्थानीयवासी आक्रोशित छन्। पुल बनाउने वा नबनाउने विषयमा विभागले अहिलेसम्म पनि निर्णय लिन नसक्दा पुल अनिश्चित बनेको छ। भत्किएलगत्तै पुल निर्माणको रेखदेख गर्ने निकाय गाईघाटदिक्तेल सडक योजना, भौतिक पूर्वाधार मन्त्रालय मातहतको प्राविधिक टोलीले स्थलगत अनुगमन गरेपछि मर्मत गर्ने या पुनर्निर्माण गर्ने भन्ने टुंगो लाग्ने जनाएको थियो। गाईघाटदिक्तेल सडक योजनाका इन्जिनियर नारायण थापाका अनुसार विभागले पुनर्मूल्यांकन (भिओ) गरेर पठाउने आदेश भएअनुसार भिओ गरेर पठाएको छ। उनले भने, भत्किएको ठाउँमा बनाउने र नभत्किएको ठाउँमा जाली लगाएर मजबुद बनाउने भन्ने छ, त्यहीँ अनुरूप भिओ गरेर पठाएका छौं। बनाउने विषयमा ठेकेदारले सहमति नजनाउँदा चार पटकसम्म भिओ गरेर पठाउनु परेको बताउँदै उनले भने, हामीले ठेकेदारले भने अनुसार नै भिओ गरेर विभागमा पठाएका छौं, त्यसपछि विभागले निर्णय गरेर पत्र पठाउनु पर्ने हो। त्यो अहिलेसम्म आएको छैन। बजेट सुनिश्चित भएलगत्तै काम अघि बढाइने उनले बताए। ५ वटा पिलर र ३ वटा स्पान बाढीले भत्काउँदा ४ वटा स्ल्याब भाँच्चिएर कामै नलाग्ने अवस्थामा पुगेको उनले बताए। २०६७ सालमा ९ करोड ७६ लाख लागतमा निर्माण सुरु भएको १३ स्पानको उक्त पुल १३ वर्षसम्म सम्पन्न हुन नसक्नु निर्माण कम्पनीको चरम लापरबाही भएको मेयर लामाले बताए। तीन वर्षभित्र सक्ने सम्झौता भएको ३ सय ७ मिटर लम्बाइ र साढे ५ मिटर चौडाइको उक्त पुल समयमा काम नहुँदा पुनर्मूल्यांकन (भिओ) गर्दै जाँदा १२ वर्षमा बजेट ११ करोड २७ लाख पुगेको योजना कार्यालयले जनाएको छ। पुल निर्माण ढिला हुनुमा स्थानीयवासीले ठेकेदारको लापरबाही भएको आरोप लगाइरहेका छन् भने निर्माण कम्पनीले आवश्यकताअनुसार सरकारले बजेट नदिएको गुनासो गर्दै आएको छ।"
भूकम्प प्रभावितको उद्धार तथा राहतमा जुट्न राष्ट्रपति पौडेलको अपिल,उनले विपद्को यस घडीमा भूकम्प प्रभावित क्षेत्रमा प्रभावकारी उद्धार तथा राहतको काममा जुट्न सरकारलगायत सम्बन्धित सबैलाई अपिल गरेका राष्ट्रपति कार्यालयले जनाएको छ। काठमाडौं : राष्ट्रपति रामचन्द्र पौडेलले जाजरकोट केन्द्रविन्दु भएर गए राति गएको भूकम्पबाट भएको मानवीय र भाौतिक क्षतिले आफू मर्माहत भएको बताएका छन्। उनले विपद्को यस घडीमा भूकम्प प्रभावित क्षेत्रमा प्रभावकारी उद्धार तथा राहतको काममा जुट्न सरकारलगायत सम्बन्धित सबैलाई अपिल गरेका राष्ट्रपति कार्यालयले जनाएको छ। जाजरकोटको बारेकोट गाउँपालिका१ रामीडाँडा केन्द्रविन्दु भएर शुक्रबार राति ६ दशमलव ४ म्याग्निच्युडको भूकम्प गएको थियो । सो भूकम्पबाट जाजरकोट र रुकुमपश्चिममा ठूलो मानवीय तथा भौतिक क्षति पुगेको छ।
सोल्टीमोडमा नेपाली सेनाका कर्मचारी मृत भेटिए,काठमाडौं : कालीमाटीको सोल्टीमोड चोकनजिकै सडक किनारमा नेपाली सेनाका कर्मचारी मृत भेटिएका छन्। जिल्ला प्रहरी परिसर काठमाडौंका प्रवक्ता कुमोध ढुंगेलका अनुसार चन्द्रागिरी ६ काठमाडौं घर भएका २६ वर्षीय सुमन कार्की मृत अवस्थामा फेला परेका हुन्। उनी कार्की सोल्टीमोड दरबार बैंकेट अगाडि सडक पेटीमा लडिरहेको अवस्थामा मृत भेटिएका थिए। उनको साथमा नेपाल आर्मीको आइडी कार्ड रहेको छ। नेपाली सेनाका प्रवक्ता कृष्णप्रसाद भण्डारीका अनुसार उनको गणेश दल जंगी अड्डा भद्रकालीमा दरबन्दी रहेको थियो। उनी लेस नायक दर्जामा कार्यरत थिए। घटनास्थलको नजिकमा रहेको बिजुलीको पोलमा विनोद रेष्ट इन पिस लेखेर टाँसिएको कागज भेटिएको छ। घटनाको विषयमा प्रहरी वृत कालीमाटीले अनुसन्धान गरिरहेको छ। मृत्युको कारण खुलेको छैन।
भूकम्प प्रभावित क्षेत्रको अवलोकन गर्न प्रधानमन्त्री जाजरकोट प्रस्थान,"काठमाडौं : प्रधानमन्त्री पुष्पकमल दाहाल 'प्रचण्ड' भूकम्प प्रभावित क्षेत्र अवलोकन गर्न जाजरकोट प्रस्थान गरेका छन्। प्रधानमन्त्री दाहालसँगै ऊर्जा जलस्रोत तथा सिंचाइमन्त्री शक्तिबहादुर बस्नेत, माओवादी केन्द्रका सांसद तथा पूर्वअर्थमन्त्री जनार्द्धन शर्मा भूकम्प प्रभाविक क्षेत्र जाजरकोट र रुकुम पश्चिम गएका हुन्। प्रधानमन्त्री दाहालका प्रेस संयोजक सूर्य किरणले भूकम्प प्रभावितको अवस्था बुझ्न प्रधानमन्त्री जाजरकोटा प्रस्थान गरेको जानकारी दिए। जाजरकोटमा शुक्रबार राती गएको भूकम्पमा परी घाइतेको उद्धार तथा उपचारका लागि प्रधानमन्त्री दाहालसहितको स्वास्थ्य टोली त्यसतर्फ गएको हो। जाजरकोट आसपासलाई केन्द्र बनाएर शुक्रबार मध्यराती गएको ६४ म्याग्निच्युडको भूकम्पमा परी अहिलेसम्म जाजरकोटमा ३७ र रुकुम पश्चिममा ३६ जनाको मृत्यु भएको छ। भूकम्पमा परी घाइतेहरूको स्थानीय अस्पतालमा उपचार भइरहेको छ। केहीलाई जिल्ला बाहिर रिफर गरिएको छ। स्थानीय अस्पतालमा औषधि अभाव भएको जनाइएको छ।"
नेपाली सेनाको स्वास्थ्यकर्मीको टोलीसहित प्रधानमन्त्री जाजरकोटमा,बीरेन्द्रनगरजाजरकोट : प्रधानमन्त्री पुष्पकमल दाहाल 'प्रचण्ड' भूकम्प प्रभावित क्षेत्रको स्थलगत अनुगमन र उद्धारको लागि जाजरकोट पुगेका छन्। नेपाली सेनाको स्वास्थ्यकर्मीको १६ जनाको टोली र आवश्यक उद्धार सामग्रीसहित प्रचण्ड भूकम्प प्रभावित क्षेत्र पुगेका हुन्। भूकम्प प्रभावित क्षेत्रमा सुर्खेत लगायत छिमेकी जिल्लाहरूबाट खोज तथा उद्धार लागि तीनवटै निकायका थप सुरक्षाकर्मी पनि परिचालन गरिसकेको छ। भूकम्पबाट भएको क्षतिको विषयमा प्रधानमन्त्री दाहालले जाजरकोटका प्रमुख जिल्ला अधिकारीबाट जानकारी लिंदैछन्। सुर्खेतबाट मेडिकलसहितको टोली रूकुमपश्चिमको आठविसकोट पुग्यो सुर्खेतबाट मेडिकलसहितको टोली रूकुमपश्चिमको आठविसकोट नगरपालिका पुगेको छ । नेपाली सेनाको हेलिकोप्टरबाट गएको टोलीले उपचार थालेको छ । सोही हेलिकोप्टरमा घाइतेहरूको उद्दार गरी वीरेन्द्रनगर ल्याउन लागिएको छ । साथै कर्णाली प्रदेश विपद व्यवस्थापन केन्द्रको आकस्मिक बैठकले तत्काल उद्दारको लागि सबै संयन्त्र परिचालन गर्ने र आवश्यक राहत सामग्री पठाउने निर्णय गरेको आन्तरिक मामिला तथा कानून मन्त्री कृष्ण जिसीले जानकारी दिए।
