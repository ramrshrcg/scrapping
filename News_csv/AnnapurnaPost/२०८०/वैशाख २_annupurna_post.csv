शीर्षक,विवरण
जलवायु परिवर्तनको असर फलफूल र अन्नबालीमा,"जलवायु परिवर्तनका कारण समयअगावै फलफूल र अन्नबालीमा फूल लाग्न थालेको विज्ञहरू बताउँछन्। तापक्रम वृद्धिका कारण निश्चित समयभन्दा पहिला नै फलफूल तथा बालीमा फूल फुल्ने प्रवृत्ति देखिएको छ। काठमाडौं : पहिलापहिला काठमाडौंमा आँप फल्दैन भनिन्थ्यो। किनकि काठमाडौंको मौसम चिसो हुन्थ्यो। यसपटक भने फागुन अन्तिमतिरबाटै काठमाडौंमा आँप फुल्न थाल्यो। विगतमा वैशाख लागेपछि मात्रै आँप फुल्ने गरेको जानकारहरू बताउँछन्। मुस्ताङमा कागजी बदाम (आलमन्ड)मा यसपटक माघको अन्तिमतिरै फूल लाग्यो। सामान्यतया फागुन अन्तिम तथा चैतमा मात्रै यसको फूल फुल्नुपर्छ। जलवायु परिवर्तन (ग्लोबल वार्मिङ)का कारण समयअगावै फलफूल र अन्नबालीमा फूल लाग्न थालेको विज्ञहरू बताउँछन्। यतिबेला मध्यपहाडतिर आरुबखडा, नासपाती, ओखर र हलुवावेदमा फूल फुलेको छ। तराईमा आँप, लिची, एभोकाडो मध्यपहाडमा हुने अमिलो फलफूलमा फूल लाग्ने सिजन हो। तापक्रम वृद्धिका कारण निश्चित समयभन्दा पहिला नै फलफूल तथा बालीमा फूल फुल्ने प्रवृत्ति देखिएको छ। गत वर्षभन्दा यसपटक २० देखि २५ दिन अगाडि नै फूल फुलेको पाइएको छ। अध्ययनहरूले मुलुकमा फलफूल तथा बालीमा जलवायु परिवतर्नको असर देखिने गरी नै पर्न थालेको निष्कर्ष छ। निश्चित समयभन्दा पहिला नै बाली तथा फलफूलको फूल लाग्नुलाई देखिएको असर मानिएको छ । राष्ट्रिय बागवानी विकास केन्द्र, खुमलटारमा कार्यरत बागवानीविज्ञ सुरेन्द्र श्रेष्ठका अनुसार ग्लोबल वार्मिङका कारण फूल फुल्ने, उत्पादन हुने मात्रै नभई फलफूल तथा बालीका विविधतामा समेत असर गरेको छ। चिसो सकिनेबित्तिकै प्रायःजसो फलफूलमा फूल फुल्ने सिजन सुरु हुन्छ। विशेषगरी पतझर (हिउँदमा पात झर्ने) फलफूल चिसो सकिनेबित्तिकै फूल खेल्छन्। तर केही समयदेखि समयअगावै फुल्ने प्रवृत्ति देखिएको छ। श्रेष्ठका अनुसार तापक्रम र फोटोपिरियड (दिनको लम्बाइ) ले फूल लाग्ने क्रममा फरक पार्छ। दिनको अवधिमा परिवर्तन नआए पनि तापक्रममा परिवर्तन भएको छ। दिनको अवधि लामो र छोटो हुँदा पनि केही बालीको फूल तथा फलमा असर गर्छ। कुनै बालीको छोटो दिनमा, कुनैको लामो दिनमा फूल लाग्छ। बालीअनुसार फरक हुन्छ। समयअगावै फलेका फल र फुलेका फूल । तस्बिर : दिपेन श्रेष्ठ दिन र रातको तापक्रम फरक हुन्छ। यसले पनि फूल फुल्ने र फल लाग्ने क्रममा असर गर्छ, श्रेष्ठले भने, कुनै बालीलाई दिनको र धेरैजसो बालीलाई रातको तापक्रमले असर गरेको हुन्छ। श्रेष्ठका अनुसार आलुलाई रातको तापक्रम ३० डिग्रीभन्दा माथि गएपछि दाना लाग्न पाउँदैन भन्ने गरिन्छ। गोलभेँडालाई रातको ३१ डिग्री माथिको तापक्रमले दाना राम्रो हुँदैन भन्ने मानिँदै आएको छ। त्यसैले बालीलाई दिनको भन्दा रातको तापक्रमले बढी असर पारेको देखिन्छ। बेमौसमको फूलले उत्पादनमा असर कात्तिकमा स्याउ फुल्नु भनेको जलवायुको असर हो। बेसिजनमा फुलेको फूलमा लाग्ने फल राम्रो हुँदैन। त्यसैले प्रविधिलाई परिमार्जित गर्दै वातावरण अनुकूलको प्रविधि अपनाउनुपर्ने श्रेष्ठले बताए। आजकल बेमौसमी प्रजातिको विकास भएको छ। विगतमा गर्मी सहन नसक्ने जातहरू थिए। अहिले गर्मी सहन सक्ने जातको विकास भएको छ। वातावरण अनुसार कृषिमा प्रविधिको विकास हुँदै गएको छ। त्यसले जलवायुजन्य समस्याको समाधान पनि हुन्छ। तर अनुकूलनको काम र नयाँ जातको विकास हुनैपर्छ। नयाँ बीउ, बिजनको विकास हुनुपर्छ। आजकल प्रविधिको विकाससँगै समस्या निराकरण हुँदै गएको उनले बताए। तर भएको प्रविधिलाई असर गरिसकेकोले नयाँ प्रविधि अपनाउनुपर्ने भएको छ। मुस्ताङमा करिब २५ दिन पहिला फुले फलफूल शीतोष्ण बागवानी विकास केन्द्र मार्फामा कार्यरत बागवानी विकास अधिकृत पद्मनाथ आत्रेयका अनुसार गत वर्षभन्दा २० देखि २५ दिन अगाडि नै यसपटक फलफूलमा फूल फुलेका छन्। पोहोरभन्दा यो वर्ष लगभग २० देखि २५ दिनको अन्तरमा फूल फुलेको पाइयो, आत्रेयले भने तापक्रम त्यति घटेन। त्यसले चाँडै नै फूल फुल्यो। गत वर्ष धेरै नै (तीनचार) पटक हिउँ पर्यो। हिउँले फलफूल तथा बालीनालीलाई राम्रो गर्यो। तर त्योभन्दा अघिल्लो वर्ष हिउँ परेन। यस वर्ष हिउँ नै राम्ररी नपरेको आत्रेयले बताए। सामान्यतया फागुन अन्तिम तथा चैतमा कागजी बदामको फूल फूल्ने गर्छ। गत वर्ष बारम्बार हिउँ परेकाले तापक्रम कम भयो। र छिटो फूल फुलेन। यस पटक माघको अन्तिमतिरबाट नै फूल फुल्न थाल्यो। आत्रेयले भने यो तापक्रम बढी हुँदाको परिणाम हो। जति बढी तापक्रम भयो। त्यति छिटो फूल फुल्छ। पहिला कागजी बदाम फुल्यो, करिब तीन साता अगाडि नै। शीतोष्ण हावापानीमा हुने फलफूल स्याउ, ओखर, आरुबखडा, खुर्पानी, आलमण्ड (कागजी बदाम) लगायतका फलफूल मुस्ताङमा पाइन्छन्। पछिल्लो समय त्यस्ता फलफूलहरूको फूल फुल्ने तथा फल लाग्ने क्रम प्रभावित बनेको पाइन्छ। तर यो सब जलवायु परिवर्तनको कारण हो वा होइन यसको पुष्टि गर्न बाँकी नै रहेको आत्रेयले बताए। यसलाई पूर्ण रूपमा पुष्टि गर्नका लागि थप अध्ययन अनुसन्धानको आवश्यकता पर्ने उनले बताए। करिब तीन वर्षदेखि मुस्ताङमा कार्यरत आत्रेयले फलफूलहरूमा देखिने गरी नै परिवर्तन आए तापनि जलवायु परिवर्तनकै कारण भएको भन्ने आधार बनिनसकेको बताए। उनले भने जलवायु परिवर्तनको असर भन्नलाई कम्तीमा २० देखि २५ वर्ष अवधिको तथ्यांक हेर्नुपर्ने हुन्छ। तर नेपालमा यस्ता तथ्यांक उपलब्ध हुँदैनन्, आत्रेयले भने। रिसर्च तथा अध्ययनको कमीले यस्ता विषयमा बोल्न गाह्रो हुने उनले बताए। स्याउका जातअनुसार तापक्रम आवश्यक मुस्ताङको शीतोष्ण बागवानी विकास केन्द्रमा स्याउका ३५ देखि ४० जात (भेराइटी) छन्। जात अनुसार फूल लाग्ने सिजन फरकफरक हुन्छ। यस वर्ष हिउँ नपरेको र छिटो तापक्रम बढेका कारण हरेक भेराइटीमा हप्ता, दस दिनअगाडि नै फूल फुल्ने क्रम रहेको उनले बताए। स्याउको जातअनुसार तापक्रम फरक चाहिन्छ। एकदम बढी चिसो चाहिने (हाई चिलिङ भेराइटी) हजारदेखि १६ सय घण्टा तापक्रम चिसो हुनुपर्छ। (मिडियम चिलिङ भेराइटी) लाई ६ सयदेखि हजार घण्टा चिलिङ आवर चाहिन्छ। (लो चिलिङ भेराइटी) काठमाडौ वरिपरिको ठाउँमा पनि हुने खालको हुन्छ। त्यसलाई ४ सयदेखि ६ सय चिलिङ आवर भए पनि फूल फुल्न तथा फल लाग्छ। अगाडि फूल फुल्नुको परिणाम झट्ट हेर्दा चाँडै फुल्दा चाँडै फल्छ भन्ने बुझिन्छ। तर त्यसो नहुने आत्रेयले बताए। कहिलेकाहीँ फागुनचैत १५ सम्म पनि हिउँ पर्छ। पानी पर्ने शैलीमा परिवर्तन भएमा हिउँ परिरहन्छ। फागुनमा फुल्नुपर्ने कागजी बदाम माघमा फुल्दा समस्या हुन्छ। फूल तथा फल लागिसकेपछि हिमपात भइदिएमा उत्पादनमा अत्यन्त नराम्रो प्रभाव पर्ने उनले बताए। फूल फुलेपछि अत्यधिक हिमपात भएमा हिउँले बोटका हाँगाहरू भाँचिने, लाछिने डर हुन्छ। बेमौसमी हिउँले मौरी तथा अन्य परागसेचन गर्ने किराहरूको चहलपहललाई कम गर्छ। परागसेचनमा नकारात्मक असर गर्छ। फलको आकार बिग्रिन्छ। फल लागेपछि विकास हुन तापक्रम वृद्धि हुनुपर्छ। तर तापक्रम घट्यो भने त्यसले असर गर्छ। तापक्रम बढ्दै जाँदा बढी रोगकिराहरूको समस्या देखिन्छ। धेरै जर्नलहरूमा जलवायुका कारण यस्ता परिणाम उत्पन्न भएको उल्लेख छ। क्लाइमेट जोन सिफ्टिङको समस्या क्लाइमेट जोन सिफ्ङि (बाली हुने क्षेत्र बिस्तारै सर्दै जाने क्रम) को समस्या पनि जलवायु परिवर्तनले देखिएको प्रभाव हो। मनाङ, मुस्ताङको तल्लो भेगमा हुने स्याउ माथिमाथि सरिरहेको छ। किनकि तापक्रम बढ्दै जाँदा मुस्ताङको कुञ्जो, कोवाङ लेतेतिर २० देखि ३० वर्ष पहिला राम्रो फल्ने स्याउ उक्त क्षेत्रमा बिस्तारै फल्न छोडेको आत्रेयले बताए। माथि जोमसोम, कागबेनी र माथिल्लो मुस्ताङतिर सर्दै जाँदैछ। तापक्रम बढेकाले तलतिर फल्ने फलफूलहरू माथिल्लो भेगमा फल्न थालेका छन्। यो सिजन प्रायः फलफूलमा फूल लाग्ने समय हो। गत वर्ष मध्यपहाडी क्षेत्रमा पानी प्रशस्त पर्यो। र हिमाली क्षेत्रमा पनि हिमपात राम्रै भयो। त्यसैकारण गत वर्ष मध्यपहाडमा सुन्तला, उच्चपहाड र हिमाली क्षेत्रमा स्याउ एकदमै राम्रो फलेको आत्रेयले बताए। तल्लो भेगको बाली माथि सर्दै त्रिभुवन विश्वविद्यालयअन्तर्गत कृषि तथा पशु विज्ञान अध्ययन संस्थानका उपप्राध्यापक डा पुष्पराज पौडेलले पनि क्लाइमेट जोन सिफ्टिङ समस्या देखिएको बताए। विश्वव्यापी रूपमा तापक्रम बढदै गएको यथार्थ हो। तर जलवायु परिवर्तन अप्रत्याशित र भविष्यवाणी गर्न नसकिने भएको बताए। त्यसैले कृषिमा जलवायु परिवर्तनको प्रभाव पक्कै पनि रहेको पौडेलले बताए। पहिलापहिला हिउँ पर्ने निश्चित क्षेत्रमा हिउँ पर्न छोडिसकेको छ, डा पौडेलले भने, विस्तारै ती क्षेत्र तातो भएका छन्। त्यसले चिसो मन पराउने बाली तथा स्याउ माथिमाथि सर्दै गएका छन्। थोरैथोरै गर्दै क्लाइमेट जोन सरिरहेको छ। त्यस्ता ठाउँमा गर्मी सहन सक्ने जातको विकास भएका छन्। स्याउ, नासपातीको लागि चिसो हुने तापक्रम चाहिन्छ। पछिल्लो समय सुन्तलामा भाइरसको समस्या छ। उत्पादन कम हुने र रूख मरेर जाने समस्या बढेको छ। बेंसीमा सुन्तला लगाउँदा दुई, चार वर्ष फलेपछि समस्या हुने गरेको विज्ञहरू बताउँछन्। संसारभरि नै सुन्तलाको उत्पादन कम हुने र रूख मर्ने समस्या बढिरहेको डा पौडेलले बताए। तर के कारणले समस्या भएको हो तथ्यबिना बोल्न नमिल्ने उनले बताए । प्रमाणको आधारमा बोल्नुपर्छ, पौडेलले भने, विज्ञानमा लगानी कम छ। रिसर्च कम छ। एउटा सानो विषयको प्रमाण निकाल्न कम्तीमा १० वर्षको अध्ययन हुनुपर्छ। तर नेपालमा कुनै पनि विषयका तथ्यांकको अभिलेख गरिएको छैन। त्यसैले सबै कुरालाई जलवायुको असर भनिहाल्न नमिल्ने उनी बताउँछन्। हरितगृह ग्यास उत्सर्जनको प्रभाव हरितगृह ग्यास उत्सर्जनको प्रभाव फलफूल उत्पादनमा समेत परेको अर्को अध्ययनमा उल्लेख छ। जलवायु परिवर्तनले फलफूल उत्पादनमा पारेको प्रभाव विषयमा शंकर सुवेदीले सन् २०१९ मा गरेको अध्ययनमा हरितगृह ग्यासको उत्सर्जनले विश्वव्यापी तापमान बढेको र त्यसको असर फलफूल उत्पादनमा समेत परेको उल्लेख छ। त्यस्तै, फलफूलको वृद्धि विकासका विभिन्न चरणमा असर देखिएको छ। फलफूल विकासमा ढिलाइ हुने, ढिला परिपक्व हुने, नराम्रो रंगको फल लाग्ने तथा गुणस्तरमा ह्रास आउने समस्या देखिएको छ। त्यसैगरी डढ्ने, अपर्याप्त परागसेचन समेत हुने देखिएको छ। बागवानी बालीहरू जलवायु परिवर्तनशीलताका कारण संवेदनशील छन्। पर्याप्त पानी, तापक्रम, सौर्य रेडिएसनको आवश्यक हुन्छ। त्यसैले तापक्रममा थोरै मात्र परिवर्तन हुँदा त्यसले गम्भीर क्षति निम्त्याउन सक्छ। यो समस्या समाधानका लागि अनुकूलनका काम आवश्यक छ। उपयुक्त उत्पादनशील वातावरणका बनाउनका लागि भएका प्रविधिहरूमा सुधार गर्दै जानुपर्नेछ। किसानहरूलाई जलवायुमैत्री जात उपलब्ध हुनुपर्छ। सुक्खा, ताप सहन सक्ने खालका जातका बिउ चाहिन्छ। बेलाबेलामा यस्ता विषयमा अध्ययन गर्ने र उचित तथ्यांक अभिलेखमा राख्नुपर्ने हुन्छ। सन् १९६१ देखि १९९९ को अवधिमा केराको उपयुक्त बाली क्षेत्र (६८) उच्च प्रतिशतमा घटेको छ। त्यसैगरी स्याउको ५८ प्रतिशत, सुन्तलाको ४७ प्रतिशत, नरिवलको ४० र आँपको २८ प्रतिशतले घटेको छ। जलवायुको मुख्य असरहरूमा खडेरी, तापक्रम वृद्धि, रोग तथा कीट प्रकोपलगायतका समस्या छन्। यसको नकारात्मक मात्रै नभई सकारात्मक असर पनि देखिएको छ। ट्रपिकल जोनमा फल्ने फलहरू उच्च क्षेत्रमा पनि फल्न थालेको छ अध्ययनमा उल्लेख छ। विज्ञहरूका अनुसार पहिला नदेखिएका किराहरूसमेत देखा परेका छन। तराईमा देखिने किराहरू विस्तारै पहाडतिर सरेका छन्। पहाडमा देखिने किराहरू विस्तारै लेकतिर सरेका छन्। राष्ट्रिय फलफूल विकास केन्द्र कीर्तिपुरको फलफूलसम्बन्धी राष्ट्रिय तथ्यांक २०७८ मा उल्लेख भएअनुसार मुलुकको समशीतोष्ण क्षेत्रमा नासपती, हलुवावेद, किबी, आरु, आरुबखडा, अंगुर, अनार, चुच्चे ओखर, कागजी बदामको खेती उपयुक्त छ। उच्च पहाडमा स्याउ, ओखर, खुर्पानी, कागजी बदाम आदि को खेती सफल भएको तथ्यांकले देखाएको छ। सन् २००५०६ देखि २०१९२०२० को तथ्यांकले हिउँदे फलफूलले ढाकेको क्षेत्रफलमा घटबढ देखिन्छ। उत्पादनको हिसाबले हिउँदे फलफूलको उत्पादन सन् २०१२१३ देखि सन् २०१६१७ सम्म घटबढ भए पनि सन् २०१७१८ देखि बढ्दै गएको छ। उत्पादकत्व पनि सन् २०१०११ देखि सन् २०१६१७ सम्म घटबढ भई अन्ततः बढ्ने क्रममा रहेको प्रतिवेदनमा उल्लेख छ। सन् २०१९२० मा कुल १६ हजार ३ सय १८ हेक्टर उत्पादनशील क्षेत्रफलबाट एक लाख १६ हजार ८ सय २ टन उत्पादन भई ७१६ उत्पादकत्व रहेको जनाएको छ। मुलुकको करिब ३० लाख ९१ हजार हेक्टर खेतीयोग्य जग्गामध्ये ४७९ प्रतिशत फलफूल खेतीले ओगटी ७०४ प्रतिशत कृषिको कुल गार्हस्थ्य उत्पादनमा योगदान दिएको छ। २०७४ देखि २०८२८३ सम्मलाई फलफूल दशकका रूपमा मनाउने भन्दै विभिन्न कार्यक्रमहरू भइरहेका छन्। अझै व्यापार विस्तार गरेर १० वर्षभित्र फलफूलमा देशलाई आत्मनिर्भर बनाउने र निर्यात प्रवद्र्धन गर्ने पनि सरकारी नीति छ।"
विवाह गीतमा विभेद,"विवाह लोकगीतमा तत्कालीन समाजको वास्तविक चित्र झल्किन्छ। विवाह संस्था अस्तित्वमा रहुन्जेल विवाहगीत पनि अस्तित्वमा रहन्छ। भलै त्यो बदलिँदो परिवेशमा नयाँ रूपमा आउला। ज्यान पैयुँ फुल्दा सुन चेलीबेटी माइतीघर सम्झिनू मधुमास सुरु भएको छ। आरु र आलुबखडाका हाँगामा कोपिला खेल्न थालेका छन्। लटरम्म पैयुँ फुल्न थालेका छन्। विवाहका लगन सुरु भएका छन्। यत्रतत्र नौमती पञ्चैबाजा घन्किन थालेका छन्। यतिखेर मेरो कानमा अरुण उपत्यकाको संकलनमा रहेको यस्तै गेडाहरू गुञ्जिन थालेका छन्। भारतका प्रख्यात लोकअध्येता देवेन्द्र सत्यार्थी भन्छन् लोकगीत कुनै पनि समाजको मुखले बोलिरहेको तस्बिर हो। सत्यार्थीले भने झैं जब हामी लोकगीत सुन्छौं तब हाम्रा आँखामा त्यो समाजको हर्ष, विस्मात, सुख, दुःख, विरह, वेदना, रीतिरिवाज, प्रथा, परम्परा आदि चलचित्रको दृश्य झैं झलझली आउन थाल्छ। वास्तवमा लोकगीत लोकसाहित्यको त्यस्तो विधा हो जुन जनसाधारणद्वारा निर्मित हुन्छ। देश, काल, परिस्थितिको चित्रण गर्दै प्रचलित हुँदै आएको हुन्छ। गेयात्मक रूपमा एक स्थानबाट अर्को स्थानमा फैलिँदै गएको हुन्छ। लोकगीत अंग्रेजीमा फोल्कको रूपमा चर्चित भए पनि नेपालको परिप्रेक्ष्यमा फोल्कको समकक्षी लोक कदापि हुन सक्दैन। पाश्चात्य जगत्मा फोल्क शब्द असांस्कृतिक मूढ समाजका निम्ति प्रयोग हुन्छ। पाश्चात्य विद्वान् चाइल्ड किटरिजले फोकलाई आदिम अवस्थाको अभिव्यक्ति माने पनि नेपालको परिप्रेक्ष्यमा त्यो लागू हुँदैन। किनकि नेपाल एउटा ग्राम प्रधान देश हो। युरोपमा झैं यहाँ नगर र सहरको संस्कृतिमा लामो दूरीको फरक हुन्छ तर यहाँ त नगरभन्दा ग्रामीण जीवन झन् भव्य र सभ्य छ। कतिले लोकगीतलाई अशिक्षित वर्गको साहित्य भन्छन्, झ्याउरे भनेर यसलाई अलि हेयको भावले हेर्छन्। भलै लोकगीतमा आधुनिक साहित्यमा झैं भरमार अलंकार, शब्दाडम्बरका बुट्टा, छन्द बिम्ब र प्रतीक नहोलान्। तर पनि यसको सरलता, स्वच्छता र श्रुतिमाधुर्य यति प्रभावकारी हुन्छन् कि मानिसका हृदय सहजै भेदेर स्पर्श गर्छन्। अमेरिकी नो कवि, गायक बब डिलनले परम्परागत अमेरिकी लोकगीतलाई आधुनिक रूपमा प्रस्तुत गरेर नोबेल पुरस्कार जिते। मुक्ति गायक पिट सिगर, उडी गथ्रीहरू लोकगीतबाटै चम्किए। लोकगीत आधुनिक गीत र साहित्यका निम्ति स्रोत पनि हो। कुनै पनि समाज चियाउन लोकगीत झैं सरल र सहज आँखीझ्याल अर्को हुनै सक्दैन। विवाह लोकगीतलाई पनि यही रूपमा बुझ्नु जरुरी छ। विवाह परम्परादेखि चल्दै आएको संस्था र संस्कार हो, जसले समाजलाई सही तरिकाले व्यवस्थित गर्न महत्त्वपूर्ण भूमिका खेल्छ। विवाह यसै कारणले बनाइयो कि असल समाजको निर्माण भएर समाज सुव्यवस्थित होस्। अर्थात् मानिसले पशुले झैं गलत कार्य गर्न नपाओस्। त्यसो त तसलिमा नसरिनले विवाहलाई बलात्कारको लाइसेन्स भनेकी छन्। त्यसो त समाज सुव्यवस्थित बनाउन एक पक्षले मात्र भूमिका खेल्छ वा दुवै पक्षले भूमिका खेल्छ, त्यो बहसको अर्को पाटो होला। तर यहाँ विवाहको लोकगीतको पाटोलाई मात्र उजागर गरिँदैछ। विवाह संस्था जन्मिएसँगै विवाह लोकगीत पनि जन्मियो। साक्षरता अभावमा पिल्सिएका निरक्षर ग्रामीण जनताले प्रकृतिका खोला, नाला, वनजंगललाई बिम्ब, प्रतीक अनुप्रास र अन्त्यानुप्रास बनाएर लोकगीत र संगीत रचे कि ? यस्तै अनुमान गर्न सकिन्छ। प्रकृति आफैंमा ध्वनिमय छ। खोलाका सुसाइ, बन बुट्ट्यानका सरसराहट, चराका रंगीबिरंगी स्वरूप, बस्तुभाउका आवाज आदिमा संगीत छ। यसैलाई आधार मानेर लोकगीतहरू सृजित भएको मान्न सकिन्छ। सुरुमा एक व्यक्तिद्वारा रचेर पछि सामुदायिक रूप लिएको सहजै बुझ्न सकिन्छ। विवाहगीत पनि यसैअनुरूप चल्दै आएको छ। विवाहमा अक्सर नौमती र पञ्चैबाजाका लोकधुनहरूको छुट्टै विशेषता छ। जुन गीतको रूपमा नभएर धुनको रूपमा चर्चित छ। नरसिंगा, ढोलक, दमाहा, सहनाई, टेम्को, झुर्मा, कर्णाल आदि बाजाको तालमा बजाइने धुनमा सन्जे जगाउने धुन, कर्खा मंगल धुन, डाँडी मंगल धुन, ख्याली, गर्रा, खोलाको धुन, सगुन आदि चर्चित छन्। पूर्वाञ्चल होस् वा सुदूरपश्चिमाञ्चल जताततै विवाहमा अति चर्चित र आकर्षित गीत भनेको नौमती र पञ्चैबाजाका तालमा गाइने गीत नै हुन्। त्यसमा विशेषतः तीनसोरे, चारसोरे ख्याली रागका गीतको छुट्टै आकर्षण छ। चाहे संयोगान्त होस् वा वियोगान्त, रागको ख्याली गीत होस् हरेकको हृदयलाई छुन्छ। तत्कालीन समाजको बाह्य चित्र र अन्तर मनोदशाको चित्रलाई सिपालु चित्रकारले झैं उतार्ने काम गर्छ। अचेल विवाहमा रात राख्ने केही अवशेष बाँकी भए पनि लगभग लोप हुन लागिसकेको छ। पहिला विवाहमा जन्तीहरू बेहुलीको घरमा रात बस्ने र डोली प्रयोग गर्ने चलन थियो भन्ने कुरा विवाह ख्याली रागको फणीन्द्र सुवेदीको स्वरमा रहेको यो गीतले प्रष्ट पार्छआज बस्छौं बास हामी यसै घरको आँगनीमा भोलि बिहानको मिर्मिरेमा घुम्टो ओढाई डोली चढ्दा नरोउ नरोउ दुलही नानी हाम्रो सहनाई एक्लै रोइरहन्छ  यस्ता नौमती ख्याली र गर्रा रागका गीत बेहुलो अन्मिएर बेहुलीको घरमा पुगेपछि सुरु हुन्छ। सर्वप्रथम जन्ती पर्सिइन्छ। बेहुलाको वरणी हुन्छ। खाँडो जगाइन्छ। हातमा तरबार लिएर खाँडो जगाइनुको एउटै उद्देश्य हुन्थ्यो बेहुलीलाई सत्रुले दागा नधरुन्। लोकोख्यान वा लोककविता चर्चित खाँडो मूलतः वीर रसले ओतप्रोत हुन्छ। जुन सुन्दा विरुदावली झैं देखिन्छ। खाँडो जगाएपछि कल्स्यौडी, मुढ्यौली, ढाल, तरबार बोक्ने, ब्राह्मण, सिलोके, कवितेहरूलाई तयार रहन आह्वान गरिन्छ। विधिवत् रूपमा ख्याली र गर्रा गीत आरम्भ हुन्छ। प्रायः यी गीतहरू करुण रसले ओतप्रोत हुन्छन्। यस्ता गीतहरूले सबै मनलाई अश्रुपुरित बनाइदिन्छ। अन्मिन लागेको बेहुलीलाई बाजाका तालमा दर्जीहरू मनै कटक्क खानेगरी यसरी सम्बोधन गर्छन्, जसमा अरुण उपत्यकाले स्वर भरेको छसुरु बुरु लाकुरीको लंका पुग्यो जरा हजुरआमा छैनन् बाबु छैनन् कसले भन्ला बरा हजुर माथि माथि कैलाशैमा ढल्क्यो तीतेपाती हजुर कुटे पनि मारे पनि आफ्नै आमा जाती हजुर नरोउ नरोउ दुलही नानी सबको मन त रोला नि हजुर यस्ता गीतहरू त्यतिखेर करुणाको चरम उत्कर्षसम्म पुग्छ जब बेहुलीलाई अन्माइन्छ। माइतीघरलाई छोड्नुको असह्य पीडाले बिथोलिएकी हुन्छे बेहुली। बेहुलीको क्रन्दनयुक्त रोदनले कसको मुटु गाँठो नपर्ला र ! साथीसंगीहरू बिह्वल हुँदै यसरी बिलौना पोख्न थाल्छन्, जसमा भानु ओलीले संकलन गरेर स्वर भरेका छन् सातै डाँडा काटी गयौ जन्म घर छोडीबालसखी कहिल्यै नभुल्नु पँधेरीले सोध्यो भने तिमीलाई अब पँधेरी फेरिन् भनुँलाझाली गाई र परेवीलाई घाँस चारो अब उनले दिन्न भनुँला गाउँघरकी चेली गएपछि मानिस मात्र होइन, गाउँमा घर, पानीपँधेरो वरिपरिको वातावरण नै खिन्न हुन्छ भन्ने भाव नवीनकुमार खड्का र साथीहरूको स्वरमा रहेको यी गीत विरहिणी ख्यालीका भाकाले पुष्टि गर्छपुल्टुङ पञ्चै बाजा धुरु धुरु रोयो नि साइँलो कोठे वारि आँगन रोयो भैंसी गोठ रोयो नि साइँलो बेहुली टिपी बेहुलाले लग्यो घरै शून्य भयो नि साइँलो तीनै सहरमा बाजा बज्योधुन्न नि लै लै होयस्तै रहेछ लेखान्तमा सोचे जस्तो हुन्न नि लै लै हो सूर्यजस्ता दुलाहा राजा चन्द्र जस्ती दुलही नि लै लै हो जानु पर्यो पराइघर डोलीमाथिचढी नि लै लै हो बाबा लागे अन्माउन आमा लागिन् रुन् नि लै लै हो।एकातिर यसरी नौमती पञ्चै बाजामा विरह वेदनाका भाका गुञ्जिरहेका हुन्छन् भने अर्कातिर रात कटाउनलाई बेहुला पक्ष र बेहुली पक्षबीच श्लोक जुहारी चलिरहेको हुन्छ। यस्ता श्लोकहरूमा पुराणका कथा, लोककथाका श्लोक हुन्छन्। कतिपय श्लोक भने बेहुला पक्षले सके बेहुली पक्षलाई र बेहुली पक्षले सके बेहुला पक्षलाई उछितो काढ्ने, खुइल्याउने खालका हुन्छन्। माधव दाहालको संकलनमा यी विवाह लोकश्लोकका हरफले यसै तथ्यलाई इंगित गर्छ बेहुली पक्षएक कन्या उचित वर भनिकन भन्छन् त लोकमा सबैखानै नपाइसरी किन यहाँ आयै लाबा लस्करै ? बेहुला पक्षतीन छोरी पछि एक पुत्र भो हर्षै छ मनमा कति यति जन्ती पनि धेर भन्यौ भने दरिद्र रहेछौ अति। बेहुली पक्षघरमाथि देवी थान सिलोकले खायो कान मेरा बैंसमा उखेल्छु तेरा कान सिलोकले घोच्का नहान्। बेहुला पक्षठोट्नेका शिरमा डढेलो सल्क्यो डढी गए सब मुढा सिलोकको बदला सिलोकले तिरुँलाजोरी नखोज कल्चुडा। बेहुली पक्षघाँसै काट्न भनी गएको वनमा घाँस काटी ल्याए टुनी तेरा पोल खोल्छु अहिले रैछस् नि साह्रै खुनी। विवाह गीत मात्र विवाह गीत होइन, सदियौंदेखि चल्दै आएको व्यवस्थाको रूप पनि हो। जसले महिला पुरुषलाई अलग कोणबाट हेर्न अहम् भूमिका खेलेको हुन्छ। जतिखेर विवाह गीत रचिए त्यतिखेरको सामाजिक संरचना सामन्ती र पितृसत्तात्मक थियो भन्ने विवाह लोकगीत सुन्दा प्रस्ट हुन्छ। कतिपय लोकगीत सुन्दा महिलालाई आर्थिक रूपमा परनिर्भर हुन आह्वान गरेझैं लाग्छ। जस्तो एउटा विवाह लोकगीतको गेडाले यसै तथ्यलाई इंगित गर्छनरोउ नरोउ ए दुलही नानी मार्न होइन पाल्नलाई लैजाने।एकपटक सत्रौं शताब्दीकी नारीवादी चिन्तक मेरी वोल्स्टन क्राफ्टले आफ्नो किताब विन्डिकेसन राइट अफ वुमन किताबमा भनेकी थिइन् कुनै युवतीलाई दिइने घरेलु तालिम सैन्य तालिम सरह हुन्छ। कतै तत्कालीन पितृसत्तात्मक समाजले यस्तै गीतमार्फत व्यवस्था टिकाउन तालिम त दिएको होइन ? ताकि महिलाहरूको ब्रेन वास होस् र व्यवस्था टिकिरहोस्। लोकगीत सुन्दै जाँदा परनिर्भरताको झल्को पाइन्छ भने अर्कातिर महिलाको अन्तिम गन्तव्य मात्र विवाह हो भन्ने आभास पनि दिलाउँछ।मानौं कि स्त्रीको जीवन विवाहबिना पूर्णत अधुरो छ। मानौं कि उसको जिम्मा अरूले मात्र लिन सक्छ। गीतका यी हरफहरूले यही तथ्यलाई प्रस्तुत गरेझैं लाग्छपानी पर्यो रिमझिम गैह्रीखेतको सिममा नि हजुर आजदेखि भयौ चेली कुटुम्बको जिम्मा नि हजुर।त्यस्तै गीतको अर्को गेडाले पनि यही तथ्यलाई उजगार गर्छपरेवाको भाले पोथी हाँसको डिम्मा नि हजुर आजदेखि भयौ चेली पराइको जिम्मा नि हजुर। त्यस्तै भानु ओली र साथीको स्वरमा रहेको अर्को गीतको गेडाले पैतृक सम्पतिमा महिला माथि हुने भेदभावलाई उजगार गर्छगाईलाई घाँस खरुकी त भैंसीलाई अट्टेघान साइँलाछोरालाई अंश दान छोरीलाई कन्या दान साइँला। जसरी वर्तमान पुँजीवादी समाजमा महिलाहरूको बाह्य सुन्दरता हेरिन्छ। सौन्दर्य प्रतियोगिता, फेसन सो आदि गराएर महिलाको सुन्दरताको मापन गरिन्छ।त्यसैगरी तत्कालीन सामन्ती समाजमा पनि महिलाहरूको सुन्दरताको मापन बाह्य रूप र आभूषणले मात्र गरिँदो रहेछ भन्ने विचार विवाहगीतको यो अंशले व्यक्त गर्छ। जसमा अरुण उपत्यकाले स्वर भरेको छधानै खायो धानचरीले, मकै खायो घुनले नि हजुर रूपै राम्रो चन्द्रजस्तो बान्की राम्रो सुनले नि हजुर। तर यसो भन्दैमा सबै गीतमा पित्तृसत्तात्मक सन्देश छैनन्, कतिपय गीतमा मातृसत्ता र स्वतन्त्रताको स्वर पनि गुञ्जिएको पाइन्छ। विवाहमा प्रचलित रत्यौली गीत यसैको ज्वलन्त उदाहरण हो। आजभोलि पुरुष पनि सहभागी भएर यो गीत गाइएको पाइए पनि पहिला यो गीत महिलाले मात्र गाउँथे। राति खेलिने र ज्यादा रतिरागात्मक भाव आउने भएकाले यसलाई रत्यौली भनिएको हो भनिन्छ। विशेषत ग्रहशान्ति र मातृका पूजा गरिएको स्थलमा खेलिन्छ। पितृसत्तात्मक समाजमा पुरुषहरू जति यौनको मामिलामा खुल्छन्, महिला खुल्न पाएका हुँदैनन्। मौका पाए भने उनीहरू पनि खुल्छन् भन्ने अभिव्यक्ति रत्यौली गीतले दिन्छ। महिलाले पुरुषको झैं लुगा लगाउँछन्। यौनसम्बन्धी हाउभाउका साथ गाउन थाल्छन्खेलौ रत्यौली, खेलौ रत्यौली म बेहुला तिमी बेहुली खेलौ रत्यौली रत्यौलीको बोको छ खाउँला भन्ने धोको छ। नाटकीय रूपमा प्रस्तुत हुने यो गीतमा पहिला पुरुष सहभागी हुन पाउँदैनथे। अश्लीलझैं लागे पनि गीतले भने पितृसत्तालाई प्रहार गथ्र्यो। तर यो गीत फेरिँदै आउन थालेको छ। यसमा पुरुष पनि सहभागी हुन थालेका छन्। पूर्व र मध्यमाञ्चलतिर रत्यौली, पश्चिमतिर जिउतीको रूपमा चर्चित यो गीत महिलाहरू पुरुषको जस्तै दौरा, सुरुवाल, ढाकाटोपी लगाएर छमछम नाच्छन् भन्ने उदाहरण शिवनारायण जोशीको संकलनमा रहेको यो गीतमा झल्किन्छत्रिशूली तादी बाढी आयो राति शिर बर्सेर सामरी हिँड्दै जाँदै गर म पनि आउँछु ढाका टोपी ढल्काई। तत्कालीन समाजमा युवतीहरूले नचाहँदा नचाहँदै पनि अनमेल र बेमेल विवाहको सिकार हुनु पथ्र्यो। बाबुआमाले रोजिदिएपछि आफ्नै बुवासरहको उमेरको मानिससँग विवाह गर्नु पथ्र्यो। सुन्दा अलि ठाडो लागे पनि रत्यौली गीतको यी गेडाहरूमा बेमेल विवाहले निम्त्याएको यौन कुण्ठा छताछुल्ल भएर पोखिएका छन्। जसमा धेरै पहिला गंगा राणाले स्वर भरेकी थिइन्फेवातालको कत्ले माछा हरदम खोला धाउँछ बूढो पोइको ओछ्यान लाउँदा जाँगर मरी आउँछ। अरू बेला महिलाहरू दमित र गुम्सिएर बस्नु परेको अभिव्यक्ति एकैपटक रत्यौलीमा विस्फोट हुन्थ्योदिदी पनि आउ यता, बहिनी पनि आउ यतादुलहीकी आमालाई तानेर ल्याउ यतानाइलनको सारीमा गाउँछु गीत समाउँछु नारीमा परेनी जारीमा। विवाह लोकगीतमा तत्कालीन समाजको वास्तविक चित्र झल्किन्छ। जुन गीत सामन्ती र पितृसत्तात्मक युगमा रचिएका थिए। वर्तमानमा सामायिक छन् वा छैनन् त्यो बहसको अर्को पाटो होला। तर विवाह संस्था अस्तित्वमा रहुन्जेल विवाहगीत पनि अस्तित्वमा रहन्छ। भलै त्यो बदलिँदो परिवेशमा नयाँ रूपमा आउला। भारतका प्रख्यात लोकअध्येता देवेन्द्र सत्यार्थी भन्छन् लोकगीत जंगलको त्यो रूख हो जसको जरा अतीतको गहिराइमा धसिएको हुन्छ र वर्तमानमा नयाँ पात पलाइरहन्छ।"
सात वर्षमा पनि बनेन तटबन्ध,"टीकापुर : राष्ट्रिय गौरवको रानीजमराकुलरिया सिँचाइ आयोजनाअन्तर्गत कर्णाली नदीमा तटबन्ध गर्ने ठेक्का लिएको एक निर्माण कम्पनीले सम्झौताको सात वर्ष सकिँदासमेत काम सम्पन्न गरेन। आयोजनाबाट टीकापुर नगरपालिका७ सत्तीस्थित कर्णाली तटबन्ध गर्ने गरी ठेक्का लिएको हाइग्रिभा सिद्धि शाही प्रकाश जेभीले सात वर्षमा समेत काम गरेको छैन। आयोजनाले पटकपटक सूचना प्रकाशित गर्यो। २०७७ असार १५ गतेको अन्नपूर्ण पोस्ट्मा उक्त समाचार प्रकाशित भयो। स्थानीयबाट व्यापक जनगुनासो आउँदासमेत अख्तियार दुरुपयोग अनुसन्धान आयोगले उक्त आयोजनाबारे चासो दिएन। निर्माण कम्पनीले सत्तीस्थित कर्णाली नदीमा १ हजार २ सय मिटर, मोहना नदीमा ७ वटा आउटलेट निर्माण गर्ने र कर्णाली नदीको सत्ती पुलदेखि मोहना घाटसम्मको ९ किलोमिटर तटबन्धमा ग्राभेल गर्ने गरी ठेक्का लिएको थियो। निर्माण कम्पनीले १४ करोड रुपैयाँमा २०७५ असार मसान्तभित्र निर्माण कार्य सम्पन्न गर्ने गरी २०७२ चैत्र १६ गते आयोजनासँग सम्झौता गरेको थियो। निर्माणकार्यको सुरुवात गरेर आयोजनाबाट ४ करोड ७५ लाख रुपैयाँ भुक्तानी लिएको कम्पनी सम्पर्कविहीन बनेको थियो। आयोजनाले निर्माण कम्पनीलाई २०७५ जेठ ८ गते, असोज १९ गते र माघ १० गते गरी तटबन्ध निर्माण गर्न पत्राचार गरेको थियो। पटकपटक ताकेता गर्दासमेत निर्माण कम्पनी सम्पर्कमा नआएपछि आयोजनाले निर्माण कार्य सुचारु नगरे कारबाही गर्ने भन्दै सातदिने सूचना प्रकाशित गरेको थियो। आयोजनाका अनुसार निर्माण कम्पनीले सत्तीमा ६ सय ८५ मिटरमात्रै तटबन्ध गरेको छ। त्यस्तै, ७ वटा आउटलेट निर्माण गर्नुपर्नेमा २ वटामात्रै सम्पन्न गरेको छ भने ९ किलोमिटर ग्राभेल गर्ने कार्यको सुरुवातसमेत गर्न सकेको छैन। पटकपटक सम्बन्धित निकायको ध्यानाकर्षण गराउन स्थानीयले संघर्ष समिति नै गठन गरेका थिए। टीकापुर नगरपालिका वडा नं ८ का अध्यक्ष दीर्घ ठकुल्लाले आयोजना, प्रमुख जिल्ला अधिकारीलगायतलाई पटकपटक ध्यानाकर्षण गराउँदासमेत अख्तियार दुरुपयोग अनुसन्धान आयोगको ध्यान नगएको बताए। कयौंपटक यो विषयमा समाचार प्रकाशित भएका छन्। सीडीओदेखि आयोजना र मन्त्रालयसम्म हामीले संघर्ष समिति नै गठन गरेर ध्यानाकर्षण गराउँदासमेत काम सम्पन्न हुन सकेको छैन। के कारणले हो यसमा अख्तियारको ध्यान पुगेन। अध्यक्ष ठकुल्लाले निर्माण कम्पनीका कारण नेपालकै एकमात्र बेतबाँस पाइन सत्ती कर्णाली सामुदायिक वनको झन्डै १५ बिघा बढी क्षेत्रफल नदीले कटान गरेको छ। समयमा तटबन्ध निर्माण नहुँदा टीकापुर नगरपालिका वडा नं ६, ७, ८ र ९ का अधिकांश ठाउँमा नदीले कटान गर्दै आएको छ। नदी कटानबाट ती वडाका वनगाउँ, फाँटा, अरुणाफाँटावासी जोखिममा रहेका छन् भने सत्तीघाटमा निर्माण भएको कर्णाली पुलसमेत जोखिममा परेको स्थानीय श्यामलाल चौधरीले बताए। हामीलाई यो कम्पनीले डुबाएको छ। ठेक्का सम्झौता गरेको छ, काम गर्दैन, आयोजनाले अर्कोलाई अझै तटबन्ध गराउन सकेको छैन, चौधरीले भने, आयोजनाले कालोसूचीमा राखेर कारबाही अगाडि बढाएको भए पनि तटबन्ध भएको छैन। आयोजना प्रमुख केदार श्रेष्ठले निर्माण कम्पनीले काम नगरेपछि कालोसूचीमा राखेर ठेक्का तोडिएको बताए। आयोजनाले पटकपटक ताकेता गर्दासमेत काम गरेन, आयोजनाको सिफारिसमा उक्त कम्पनीलाई सार्वजनिक खरिद अनुगमन कार्यालयले कालोसूचीमा राखेको छ, आयोजना प्रमुख श्रेष्ठले भने, सार्वजनिक खरिद ऐनअनुसार उसको धरौटी जफत गरिएको छ, बाँकी कामको मूल्यांकन गरेर ठेक्का निकाल्ने तयारीमा छौं। यसमा आयोजनाले आफ्नो कारबाही अगाडि बढाएको छ। ठेक्का सम्झौता तोडिएकाले अख्तियार आकर्षित हुन आवश्यक नभएको श्रेष्ठले बताए।"
सस्तोमा जग्गा दिलाइदिन्छु भन्दै ठग्ने पक्राउ,"घटनामा संलग्न विजय र रणबहादुरलाई बिर्तामोडको प्रहरी टोलीले अर्जुनधारा११ स्थित एउटा लजमा लुकिछिपी बसेको अवस्थामा नगद १३ लाख रुपैयाँसहित पक्राउ गरेको उनले बताए। झापा : झापाको अर्जुनधारास्थित नयाँ बसपार्कमा सस्तोमा जग्गा दिलाइदिन्छु भन्दै एक महिलाबाट ३२ लाख रुपैयाँ लिएर फरार घटनामा संलग्न चार जनालाई प्रहरीले पक्राउ गरेको छ। पक्राउ पर्नेहरूमा रामेछाप देउरालीका भक्तपुर बस्ने ३९ वर्षीय राजेश श्रेष्ठ, पाँचथर मिक्लाजुङका काठमाडौंको गुर्जुधारा बस्ने ५२ वर्षीय जनक रेग्मी, मोरङ बेलबारीका झापा मेचीनगर नगरपालिका६ बस्ने ५५ वर्षीय रणबहादुर पोखरेल र झापा कमल गाउँपालिका५ बस्ने ५२ वर्षीय विजय राई रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। अर्जुनधारा नगरपालिका११ स्थित नयाँ बसपार्क नजिकै दुई कट्ठा जग्गा सस्तोमा बिक्री भइरहेको र खरिद गर्न आउनु भनी विजयले मोरङ जिल्ला उर्लाबारी नगरपालिका४ बस्ने विष्णुमाया सापकोटा सुवेदी र अनिल विश्वकर्मालाई चैत ३० गते दिउँसो १ बजे बोलाएका थिए। तर, विजयले जग्गा खरिद बिक्री गर्ने कुनै बैना कागजात नबनाई विष्णुमायाले लिएर आएको ३२ लाख रुपैयाँ लिएर त्यहाँबाट फरार भएका थिए। रकम लुटिएको भन्दै पीडितले तत्काल इलाका प्रहरी कार्यालय बिर्तामोडमा उजुरी दिए। लुटिएको रकमसहित दुईजना इलामतर्फ भागेको सूचना पाएलगतै प्रहरीले जिल्ला प्रहरी इलामसँग सहकार्य गरी इलाम नगरपालिका७ पुरानो बसपार्कस्थित होटलबाट राजेश र जनकलाई १४ लाख ६५ हजार नगदसहित पक्राउ गरेको डीएसपी रिजालले बताए। घटनामा संलग्न विजय र रणबहादुरलाई बिर्तामोडको प्रहरी टोलीले अर्जुनधारा११ स्थित एउटा लजमा लुकिछिपी बसेको अवस्थामा नगद १३ लाख रुपैयाँसहित पक्राउ गरेको उनले बताए। पक्राउ परेकामध्ये विजय र रणबहादुरले विष्णुमायाको रकम ठगी गर्ने योजना बनाएका थिए। विजय र विष्णुमाया एकै गाउँका बासिन्दा हुन्। चिनजानको आधारमा विजयले विष्णुमायालाई नयाँ बसपार्कमा सस्तो मूल्यमा दुई कट्ठा जग्गा दिलाइदिन्छु भनेर विश्वास दिलाएका थिए। विजयले चैत २८ गते राजेश र जनकलाई सम्पर्क गरी जग्गा खरिद गर्ने मानिस झापा आउँदै छ भनी जानकारी गराएका थिए। त्यसपछि चारजनाले अर्जुनधाराको नयाँ बसपार्कमा बसेर रकम ठगी गर्ने योजना बनाए। योजना बनाइसकेपछि विजयले चैत ३० गते विष्णुमायालाई नयाँ बसपार्कको नवज्योति होटेलमा बोलाए। र, उनीसँग रकम लिएर त्यहाँबाट भाग्न सफल भएको डीएसपी रिजालले बताए।"
प्राधिकरणको बक्यौता ४० अर्बभन्दा बढी,"ट्रंक तथा डेडिकेटेड लाइनतर्फको ६७ ग्राहकबाट असुल हुनुपर्ने १९ अर्ब ९५ करोड काठमाडौं : नेपाल विद्युत् प्राधिकरणको बक्यौता ४० अर्ब १२ करोड रुपैयाँ पुगेको छ। महालेखापरीक्षक कार्यालयले ६० औं प्रतिवेदनमा प्राधिकरणको विद्युत् महसुल उक्त बक्यौता उल्लेख गरेको छ। आर्थिक वर्ष २०७८०७९ मा प्राधिकरणको महसुल बक्यौता १०१५ प्रतिशतले बढेको प्रतिवेदनमा उल्लेख छ। अघिल्लो वर्ष यस्तो बक्यौता ३६ अर्ब ४३ करोड रुपैयाँ थियो। उक्त रकममध्ये ट्रंक तथा डेडिकेटेड लाइनतर्फको ६७ ग्राहकबाट असुल हुनुपर्ने १९ अर्ब ९५ करोड रुपैयाँ रहेको छ। सो रकम कुल बक्यौताको ४९७२ प्रतिशत देखिन्छ। अघिल्लो प्रतिवेदनका अनुसार उक्त लाइनतर्फको ५६ ग्राहकको बक्यौता १७ अर्ब १५ करोड रुपैयाँ थियो। बक्यौता ९ अर्बबाट सुरु भएकोमा अहिले करिब २० अर्ब रुपैयाँ पुगेको हो। प्राधिकरणको विद्युत् महसुल संकलन विनियमावली २०७८ मा विद्युत् महसुलको भुक्तानी तोकिएको समयमा नभए लाइन काटिने व्यवस्था छ। विनियमावलीले मिटर रिडिङ गरेको ६०औं दिनसम्म महसुल भुक्तानी नगरे बिनासूचना लाइन काट्न सक्ने व्यवस्था छ। सर्वसाधारणको घरमा यो नियम प्राधिकरणले कडाएका साथ लागू गर्दा ठूला घराना र उद्योगको ४० अर्ब रुपैयाँमाथि बक्यौता पुग्दा पनि उठाउन सकेको छैन। यता, डेडिकेटेड तथा ट्रंक लाइनको विवादित मुद्दाको विषय प्राधिकरण सञ्चालक समितिले सुल्झाउन नसक्ने अन्नपूर्णसँगको कुराकानीको क्रममा कार्यकारी निर्देशक कुलमान घिसिङले बताए। कि मन्त्रिपरिषद्ले मिनाहा गरिदिनुपर्यो कि व्यवसायीले तिर्छु भन्नुपर्यो। प्राधिकरण एक्लैले चाहेर केही हुँदैन, उनले बताए। डेडिकेटेड र ट्रक लाइनको महसुल निर्धारण भएको २०७३ असारपछि र लोडसेडिङ हटेको २०७५ वैशाखबीचको रकम छुट बिलको रूपमा प्राधिकरणले पठाएको हो। २०७५ वैशाख ३० देखि मुलुकभर लोडसेडिङ अन्त्य भयो। लोडसेडिङ अन्त्य भएको करिब ९ महिनापछि मात्रै प्राधिकरणले २ वर्ष ७ महिनाको डेडिकेटेड तथा ट्रंकलाइनको बिल एकैचोटि पठाएको थियो। जानकारी नै नदिई ट्रंकलाइनको सुविधा लिएको र लोडसेडिङको अन्त्यपछि पनि लोडसेडिङ सरहको नै बिल आएकोमा सम्बन्धित उद्योगीले असहमति जनाई महसुल तिरेनन्। सम्बन्धित व्यवसायीले नियमित बिलिङ प्रक्रियाबाट मात्रै विद्युत् महसुल भुक्तानी गर्दा समस्या उत्पन्न भएको हो। विनियमावली २०७८ को दफा ५ को बुँदा नम्बर ८ लाई टेकेर प्राधिकरणले सम्बन्धित व्यवसायीलाई छुट बिल दिएको थियो। यसमा भनिएको छ, प्राधिकरणले उपभोक्तालाई बिलिङ गर्दा कुनै कारणवश बिलिङ छुट हुन गएमा सो को जानकारी भएपश्चात् जुनसुकै समयमा पनि विद्युत् उपभोग गरी छुटेको खपत तथा महसुलबापत छुट्टै विलिङ गरिनेछ। वितरण केन्द्रले अधिकार प्राप्त अधिकारीबाट छुट बिलको निर्णय प्राप्त भएको मितिले तीन दिनभित्र सम्बन्धित उपभोक्तालाई इमेल वा फ्याक्स वा पत्रमार्फत अनिवार्य रूपमा जानकारी गराउनु पर्नेछ। छुट बिलिङ गरिएको निर्णयमा चित्त नबुझ्ने उपभोक्ताले प्राधिकरणको प्रचलित विद्युत् वितरण विनियमावलीमा तोकिएबमोजिम पुनरावलोकन समिति समक्ष निवेदन दिन सक्नेछ। यही बुँदामा नै व्यवसायीले पनि पुनरावेदन समिति समक्ष निवेदन दिन सक्ने भनी उल्लेख गरेको छ। तर, अहिले व्यवसायी, प्राधिकरण सञ्चालक समिति र व्यवस्थापन सबै नै जोगिन खोजेका कारण समस्या तन्किँदै गएको विज्ञ बताउँछन्। व्यवसायीहरू शक्ति केन्द्र धाउने हुँदा प्राधिकरण निरीह भएको जानकार बताउँछन्। यसका लागि प्राधिकरणले लाइन काटेर नै बक्यौता उठाउन सक्ने बताइन्छ। यो मुद्दा ४ वर्षदेखि बहसको विषय मात्रै बनिरहँदा पनि प्राधिकरणले कदम चल्न नसक्नु गैरजिम्मेवार देखिन्छ। डेडिकेटेड ट्रंकलाइनको महसुल भुक्तानीका विषयमा अध्ययन गर्न प्राधिकरणले कार्यदल गठन गरी प्रतिवेदन तयार गरेको थियो। प्राधिकरण र ग्राहकबीचको यो विवाद समाधान नभएपछि २०७६ मा लेखा समितिमार्फत विवाद समाधानको प्रयास भएको थियो। समितिअन्तर्गतको उपसमितिले प्राधिकरणले डेडिकेटेड फिडर र ट्रंकलाइन ग्राहकबाट उठाउन बाँकी ९ अर्ब बक्यौता असुल गर्न र लाइनसम्बन्धी व्यवस्था कार्यान्वयन नगरी राजस्वसम्बन्धी गम्भीर लापरवाही गर्ने सञ्चालक समिति, प्रबन्ध निर्देशक, विभागीय जिम्मेवारी लिएका पदाधिकारी को दोषी छन्, छानबिन गरी दोषीउपर कारवाही गर्न अख्तियार दुरुपयोग अनुसन्धान आयोगलाई निर्देशन दिने। भनी प्रतिवेदनमा लेखेको छ। छुट बिल जारी भएपछि ३५ दिनभित्र ग्राहकले उक्त महसुल बुझाउनुपर्ने वा चित्त नबुझेमा पुनरावलोकन गर्न सकिने र मिटर रिडिङ भएको ६० दिनभित्र ग्राहकले विद्युत् महसुल नबुझाएमा उक्त ग्राहकको लाइन काटी बक्यौता असुलउपर गर्नुपर्ने व्यवस्थो हुँदाहुँदै पनि प्राधिकरणले उक्त प्रावधान कार्यान्वयन नगरेको देखिएकाले सोको कार्यान्वयन गर्न गराउन प्राधिकरण सञ्चालक समिति तथा व्यवस्थापनलाई निर्देशन दिने, उपसमितिको प्रतिवेदनमा भनिएको छ। त्यसपछि अख्तियार दुरुपयोग अनुसन्धान आयोगले यो विवाद हेरेको थियो। तर, अख्तियारले पनि पार लगाउन सकेन। यसबाहेक सडक बत्तीको ५ अर्ब १८ करोड रुपैयाँ उठाउन बाँकी रहेको छ। बक्यौता महसुल उठाउन कार्ययोजना नबनाएको भन्ने महालेखाको प्रतिवेदनमा उल्लेख छ। यस्ता बक्यौता महसुल असुल गर्न सम्बन्धितको खाता तथा अन्य कारोबार रोक्कालगायतका प्रक्रियाबाट असुलीमा प्रभावकारिता ल्याउन महालेखाले सुझाएको छ।"
कला र संस्कृतिले विश्वलाई जोड्न सक्छ,"हामी शरणार्थीको व्यवस्थापनका विषयमा त काम गर्न सक्दैनौं त्यो नीतिगत कुरा भयो। हामीले सरकारलाई घचघच्याउने, यसो गरे बेस होला भनेर सुझाव दिनेमात्रै हो। भुटानको सुरे गोङखोलामा जन्मिएका डिल्ली अधिकारी सात वर्षको उमेरमै परिवारसहित भुटानबाट लखेटिए। नेपाली भाषा, संस्कार, संस्कृति भनेपछि हुरुक्कै हुन्छन् उनी। पुनर्वास प्रक्रियापछि उनी अमेरिकामा बस्छन्। उनलाई जहाँ पुगे पनि नेपाल जोडिरहन मन लाग्छ। त्यसैले विश्वभरका नेपाली कलाकारलाई समेट्दै नेपालको कला र संस्कृतिसँगै विश्वलाई जोड्ने परिकल्पना गरे, मेरो भ्वाइस युनिभर्स र मेरो डान्स युनिभर्स कार्यक्रमबाट। प्रतिस्पर्धाबाट विजयी बन्नेले एक करोड पुरस्कार पाउने घोषणा गरे। तिनै कार्यक्रमका परिकल्पनाकारसमेत रहेका इन्टरनेसनल वेलफेयर अफ स्पोर्टस् फाउन्डेसन अफ अमेरिका (इन्ट्रा फाउन्डेसन) का संस्थापक अध्यक्ष अधिकारीसँग अन्नपूर्णकर्मी रविन भट्टराईले गरेको कुराकानी : मेरो भ्वाइस युनिभर्स र मेरो डान्स युनिभर्स के हुन् ? नेपाली भाषा, संस्कृति र परम्परा बृहत् बनाउन विश्वले थाहा पाउनेगरी केही न केही गर्नैपर्छ भन्ने सोचले यी कार्यक्रमको परिकल्पना भएको हो। मेरो पहलमा इन्टरनेसनल वेलफेयर अफ स्पोर्टस् फाउन्डेसन अफ अमेरिका (इन्ट्रा फाउन्डेसन) स्थापना भएको छ। यसकै आयोजनामा नेपाली भाषा र संस्कृति जगेर्नाका लागि रियालिटी सो लाई माध्यम बनाउने योजना बनाए। जुन सोको प्रभाव विश्वभरका नेपालीमाझ सहजै पुग्छ भन्ने मेरो उद्देश्य पनि हो। सोहीअनुसार सफल ढंगले चलिरहेका छौं। नेपाललाई विश्वमा जोड्न रियालिटी सो कै छनोट किन गर्नुभयो ? प्रारम्भमा अमेरिकामा बसोबास गर्ने नेपाली भाषी केन्द्रित गरेर भ्वाइस अफ यूएसए र मेरो डान्स अफ यूएसए गरें। मेरो डान्सको सिजन४ पनि सकें। कला र संस्कृतिले सबैको मन छुन्छ। हामी त भाषा र संस्कार, संस्कृति मान्न पाउनुपर्छ भन्दा भुटानबाट लखेटिएका मान्छे। यो दर्दको मलम पनि त हो यस्ता कार्यक्रम। त्यसैले छानें। मैले धेरै रियालिटी सो गर्दा अमेरिकाबाहेकका मुलुकमा बस्ने नेपालीले हामीचाहिँ कार्यक्रममा कसरी सहभागी हुने ? भनेर प्रश्न गरिरहेका थिए। कार्यक्रमप्रति विश्वभरका नेपालीले चासो दिन थालेपछि अब सबै नेपाली समेट्ने गरी कार्यक्रम बनाउनुपर्छ भन्ने सोचें। विश्वभरका नेपाली समेट्न कार्यक्रमको दायरा फराकिलो बनाउनुपर्ने भन्ने लागेर कार्यक्रमको जन्म भयो। कार्यक्रमको आयोजना गरिरहँदा विश्वभरबाट कस्तो साथ र प्रतिक्रिया पाउनुभएको छ ?विश्वभरका नेपालीलाई गीतसंगीतका माध्यमबाट जोड्ने र भाइचारा सम्बन्ध कायम गर्ने उद्देश्य नै हो मेरो। यो कार्यक्रमले विभिन्न देशमा छरिएर बसेका नेपालीलाई एकअर्कासँग जोड्छ भन्ने विश्वास छ। इन्ट्रा फाउन्डेसनकै आयोजनामा सुरु कार्यक्रम अहिले अन्तिम चरणमा छ। जनवरीदेखि फिल्ड अडिसन सुरु गरेका थियौं। बेल्जियम, दुबई, सिलगुढी, थाइल्यान्ड, अस्ट्रेलियालगायत मुलुकमा फिल्ड अडिसन सकेर नेपालको झापास्थित बिर्तामोड, बुटवल, नेपालगन्ज र काठमाडौंमा पनि फिल्ड अडिसन गर्यौं। विश्वभरबाट १ सय २० जना छानिएका छन्। काठमाडौंमा राखेर प्रशिक्षण पनि दियौं। विश्वभर रहेका नेपालीले धेरै राम्रो साथ दिनुभएको छ। प्रतिक्रिया पनि राम्रो छ। यो नै हाम्रो हौसला हो। कस्तो प्रस्तुति दिनुपर्छ सहभागीले ? अनि, विश्वभरबाट सहभागी छान्नुभयो, पुरस्कारको व्यवस्था पनि त होला नि ? कार्यक्रममा सहभागी हुनेले टिपिकल नेपाली गीत गाउनु पर्नेछ। यहाँ र्याप गाउन पाइँदैन। टिपिकल नेपाली गीत नै गाउनुपर्ने नियम बनाएका छौं। विजेतालाई एक करोड पुरस्कार दिने घोषणा गरेका छौं। सम्भवतः नेपालमा हालसम्मकै ठूलो पुरस्कार पनि हो यो। कति रियालिटी सो त पैसा कमाउनकै लागि सञ्चालन हुन्छन् भन्ने सुनिन्छ नि।होला, अरूले गरे पनि होलान्। तर, दाबीका साथ भन्छु यो कार्यक्रम पैसा कमाउन होइन। फाउन्डेसन परोपकारी संस्था भएकाले कार्यक्रम गर्दा यदि पैसा उभ्रियो भने परोपकारी काममै खर्च गर्ने योजना छ। त्यो पनि नेपालमा नै। इन्ट्राले पहिल्यैदेखि पूर्वी नेपालको शरणार्थी शिविरमा रहेका बालबालिकालाई पढाउने काम गर्दै आएको छ भने वृद्धवृद्धालाई प्रतिमहिना पाँच हजारका दरले सहयोग गर्दै आएको छ। उद्देश्य भनेकै विश्वमा नेपालको कला संस्कृति जोड्ने हो। यो कार्यक्रमको परिकल्पना गरेर सञ्चालन गरिरहँदा चुनौती कतिको आए ? नेपाल विश्वमै फरक संस्कार, संस्कृति भएको मुलुक हो। प्रचार अभावमा विश्वभर पुग्न सकेको छैन। संस्कारमा हुर्किएका नेपाली विश्वभर छरिएर रहेका छन्। उनीहरूमा पनि कला छ। तर, उनीहरूको त्यो कलाको सम्मान कहिले पनि हुन सकेन। अहिले हाम्रो उद्देश्य र लक्ष्य भनेकै विश्वभर रहेका नेपालीका छोराछोरीको कलालाई उजागर गर्दै विश्वमा नेपाललाई जोड्न लागेका हौं। यो काम त्यति सजिलो होइन। तर, धेरैले साथ दिनुभएको छ। त्यसैले इन्ट्रानेसनल वेलफेयर एन्ड सपोर्ट फाउन्डेसन अफ अमेरिकाको आयोजनामा यी दुई प्रतियोगिता सञ्चालन गर्न सक्षम छौं। जसमा प्रतिस्पर्धा गर्न संसारका ५० भन्दा बढी देशबाट छानिएका नेपाली कलाकार काठमाडौं पनि आए। संसारमा छरिएका नेपालीलाई पुर्खाको देशसँग नेपाली भाषा र कलाका माध्यमबाट पुस्तौंपुस्ता जोड्ने अवसर नेपालकै गर्वको विषय हुनुपर्छ। चुनौती पनि त सामना गर्नुभयो होला नि ? अब चुनौतीका कुरा, परिकल्पना गरेपछि असम्भव त हुँदैन। तर, अझै पनि नेपालमा खुट्टा तान्ने प्रवृत्ति रोकिएको छैन। केही गर्छु भन्नेले सहजै गर्न सक्दैनन्। हामीले पनि नेपालमा संस्था दर्ता नगरेको भए यो सम्भव दिएन। यहाँका कलाकार साथीहरूले पनि साथ दिनुभयो। अहिले त सहजै छ। भनिन्छ, सत्कर्म गर्नेले डराउनु हुँदैन। त्यसैले नराम्रो काम नगरेकाले जस्तै चुनौती आए पनि सामना गर्न तयार छु। टिम काम सफल बनाउन प्रयासरत नै छ। सबै विधान, नियम र कानुन पालना गरेर लागेकाले शिर उच्च राखेर काम गरिरहेका छौं। फरक सन्दर्भ जोडौं। नेपालमा भुटानी शरणार्थी जीवन पनि बिताउनुभयो। भुटान छाड्दा कति वर्षको हुनुहुन्थ्यो ? जन्मभूमि छाड्दाको दिन याद छ ? त्यस्तै सात वर्षको थिएँ। त्यहाँ हुँदा भुटानी सरकारले दिएको पीडा त याद छैन। बाबाआमाले दिएको मायाले होला, देखिनँ। तर, जब त्यहाँबाट हामीलाई खेदाइयो अनि मात्रै देश छाड्दाको पीडा थाहा पाएँ। जब नेपालको शिविरमा आएँ त्यहाँबाट मेरो संघर्ष सुरु भयो। धेरै बिरामी भएँ त्यहाँ। कतिको त त्यहाँ एकजना मात्रै रहेर परिवार नै सकिएको पनि देखें। रूखको फेदमा बाँसले बारेको विद्यालयमा गएर पढ्नुपर्ने बाध्यता थियो हाम्रो। भुटानमा शिक्षा राम्रो थियो। त्यहाँ पढेका दाइदिदीले शिविरमा पढाउनु भएको थियो। हतियार शिक्षामात्र थियो। त्यसैले ध्यान दिएर पढें। पछि यूनएनएचसीआरले पनि शिक्षाको व्यवस्था गर्यो। अनि धेरैभन्दा धेरै त्यहाँका युवाले शिक्षा आर्जन गर्ने मौका पाए। त्यहाँ शिक्षा लिएकाहरूले देशका विभिन्न स्थानमा पुगेर निजी विद्यालयमा शिक्षा दिए। नेपालमा निजी विद्यालयको शिक्षाका लागि शरणार्थीहरूको भूमिका महत्त्वपू्र्ण छ। आफ्नै उमेरका शिविर बाहिर नेपाली बालबालिका खुलस्त रूपमा खेलेको, डुलेको देख्दा कस्तो लाग्थ्यो त्यो शिविरको बारबाट चिहाउँदा ? बाहिरका बालबालिकामा घुलमिल हुँदैनथियो। धेरैले माया गरेर सुपारी खान पनि दिनुहुन्थ्यो। अर्कै संसारमा बसेजस्तो महसुस हुन्थ्यो। कसैले त बाहिर निस्कँदा खेदाउनु पनि हुन्थ्यो। शिविरमा रहँदा अनेकौं प्रकारका जीवन जिउनु पर्यो। म त्यहीं शिविरमा हुर्किएँ र १७१८ वर्षको उमेर त त्यहीं बिताएँ। नेपाली भाषाको लडाइँ गरेर जन्म भूमिबाट खेदाइँदा पनि यहाँ नेपालले सहानुभूति राम्रो देखाएन। अर्कै मुलुकको जस्तो भावना राखिन्थ्यो। शिविरमा हुर्कंदै गर्दा भविष्यको चिन्ता पनि हुन्थ्यो होला, छटपटी कतिको हुन्थ्यो ? हाम्रो मुख्य काम शिक्षा लिने थियो। जग्गा जमिन नहुँदा, घर नहुँदा हाम्रो सम्पत्ति नै शिक्षा ठानेर यसबाटै भविष्यमा केही गर्न सकिन्छ भन्ने सोचें। भविष्यको चिन्ता मजस्तै धेरै युवालाई थियो। त्यहीं राम्रो शिक्षा लिएकाहरू केही आम्दानी होला भनेर नेपालका विभिन्न स्थानमा पुगेर शिक्षक बनेर निजी विद्यालयमा पनि काम गरे। तर, म त्यसरी कहीँ गइनँ। पढेर केही गर्छु भन्ने मात्रै सोचाइ थियो त्यसैले अध्ययनलाई नै प्राथमिकता दिएँ। अहिले सम्झन्छु त्यो अवस्थामा मैले यस्तो अवस्थामा पुग्छु होला भनेर सोचेकै थिइनँ। हामी निश्चित घेरामा बस्नुपथ्र्यो। कुनै दातृ निकायले हाम्रो विकासका लागि सहयोग गर्छु भन्दा पाउँदैन थिए। त्यसैले हामी खुम्चिएर बस्नुको विकल्प थिएन। मैले एसएलसी त्यहीँबाट दिएँ। उच्च शिक्षा भारतका विभिन्न कलेजबाट लिएँ। यसरी सामाजिक काम गरौं भन्ने भावना कहाँबाट पलायो ? उच्च शिक्षा लिँदालिँदै आउनुभयो पुनः शिविरमा ?एमबीए गरेपछि पुनः शरणार्थी शिविरमा फर्किएँ। त्यसपछि तीन वर्ष त्यहीं शिविरमा निस्वार्थ सेवा गरें। त्यहाँ रहेका शरणार्थीहरूको हितमा के गर्न सकिन्छ भनेर सोचें। यसबीचमा कुनै समय भुटान जाउँ जस्तो लागेन ? आफू जन्मेको ठाउँमा कसलाई नजाऔं जस्तो लाग्छ र ? तर, हामीलाई आतंककारी जस्तो व्यवहार गरेको थियो। जान सक्ने अवस्था थिएन। त्यहाँको माटो हावापानी र गाउँघरको माया लागे पनि शासकको डरले नै फर्कन सकिने। किनकि त्यहाँ जानसाथ पक्राउ गरिहाल्थ्यो। अहिले पुनः फर्कन पाइएला ? अवस्था परिवर्तन होला ? त्यस्तो त लाग्दैन। किनकि यो समस्या समाधान गर्न नेपाल सरकारले चासो नै दिएन। राजनीतिक तरलताले हामीलाई पनि असर गर्यो। हाम्रो समस्या समाधान गर्नुपर्छ भने मुख्य बुँदा र मुद्दा नेपालको कहिले बनेन। नेपाली भाषीले दुःख पाए। त्यहाँको सरकारले खेदायो भनेर कुनै सरकारले चासो दिएनन्। हुन त आफ्नै देशका नागरिकले पाएको समस्यामा त सरकार गम्भीर बन्न सकेको छैन। यहाँ बेरोजगारीको पीडा छ। नागरिक भोकभोकै मर्न बाध्य छन्। दैनिक सैंयौं युवा बेरोजगार बनेर धन कमाउने आशामा बिदेसिएका छन्। भ्रष्टाचार मौलाएको छ। केही गर्छु भन्नेलाई काम गर्न दिइएको छैन। अनि हाम्रो मुद्दामा नेपाल सरकार गम्भीर होला भन्ने त सोच्न पनि सकिँदैन। बरु हामीलाई र हाम्रा समस्यालाई मुद्दा बनाएर कताबाट के फाइदा लिन सकिन्छ भन्ने मात्रै सोचिँदो रहेछ। त्यसैले अब भुटान फर्कन पाइन्छ। हाम्रो माग र भावनाको सम्बोधन हुन्छ होला भन्ने त सोचेको पनि छैन। अब भुटानी शरणाथीका समस्या समाधान गर्न जे जति प्रयास भए यति नै होला। हामीले नै अब नेपालमा रहेकालाई केही सहयोग गरे पाउलान्, तर सरकारी तवरबाट त सम्भव छैन। यसबाहेक भुटानी शरणार्थीको हकहितका लागि अमेरिकामा रहेर के काम गरिरहनुभएको छ ? सामाजिक संस्थामार्फत नेपालमा नै रहेका भुटानीका लागि विभिन्न समयमा खाद्यान्नलगायत धेरै कुरामा सहयोग गरेको छु। कोरोनाकालमा त हामी अझै बढी सक्रिय भएर काम गरेका छौं। अर्को कुरा हामी अमेरिकामा रहे पनि यहाँ रहेकाहरूका विषयमा धेरै सोच्छौ। केही गरौं भन्छौं। हामी शरणार्थीको व्यवस्थापनका विषयमा त काम गर्न सक्दैनौं त्यो नीतिगत कुरा भयो। हामीले सरकारलाई घचघच्याउने, यसो गरे बेस होला भनेर सुझाव दिनेमात्रै हो। आवश्यक परेको समयमा भुटानी शरणार्थीको समस्या साथ दिन जहिले पनि हाजिर छौं। तर, आफ्नो मातृभूमिमा आउँदा पनि विदेशी नागरिकजस्तो भएर आउनुपर्ने अवस्था अझै छ। यसको अन्त्य गर्न तथा सबै देशमा रहेका गैरआवासीय नेपालीहरूलाई समान मान्यता दिन यससम्बन्धी कानुनमा आवश्यक संशोधन गर्न हामीले सरकारलाई बारम्बार आग्रह गरेका पनि छौं। यो अवस्था नरहे धेरै सहज हुनेथियो।"
लोप हुँदै विश्वकै सानो नौमुठे गाई,"पछिल्लो समय नौमुठे गाईलाई उन्नत बनाउने भन्दै क्रस गराउन थालिएको छ। अन्य उन्नत जातका जर्सी साँढेसँग क्रस गराएर बाच्छाबाच्छी उत्पादन गराउन थालिएको छ। अछाम : लोकसेवामा सोधिने प्रश्न हो नौमुठे गाई कहाँ पाइन्छ ? उत्तर हो, अछाम। तर, यो गाई आजभोलि अछाममा पनि भेट्टाउन गाह्रो छ। विश्वकै होचो कदको यो गाई लोपोन्मुख हुँदै गएको छ। यसको संरक्षण नहुने हो भने लोकसेवाको प्रश्नमा मात्रै यो गाई भेटिने सम्भावना देखा पर्दैछ। नौमुठे गाई नेपालमा पाइने गाईका जातहरूमध्ये सबैभन्दा सानो र होचो कदको हो। यो गाई अछाममा उत्पत्ति भएको विश्वास गरिन्छ। अछाम जिल्लामा धेरै पाल्ने गरिन्छ। त्यसैकारण यसलाई (अछामी) गाई पनि भनिन्छ। अर्थात्, यो गाई जिल्लाको पहिचानसँग पनि जोडिएको छ। फाट्टफुट्ट रूपमा बझाङ, बाजुरा र डोटीमा पनि यो गाईपालन गरिन्छ। यो गाई खुट्टादेखि जुरोसम्म मानिसको हातको मुठ्ठीले नाप्दा जम्मा नौ मुठ्ठी अग्लो हुन्छ। त्यसैकारण यो गाईलाई नौमुठे नामकरण गरिएको स्थानीय वुद्धिजीवीहरू बताउँछन्। विश्वकै सानो गाई यो गाई विश्वकै सबैभन्दा सानो जातमा गणना गरिएको छ। यसको आकार र तौल अरू गाईभन्दा निकै कम हुन्छ। यसको कसिएको पातलो र तिखो नभएको सिंग हुन्छ। साढेको जुरो हुन्छ भने गाईको जुरो हुँदैन। यो गाई चलाख र जुझारु स्वभावको हुन्छ। यसको रंग प्रायः कालो हुन्छ। छाला नरम हुन्छ। गाईको अधिकतम तौल १ सय ५० केजीसम्म हुन्छ। प्रतिदिन दुईदेखि अढाई मानासम्म दूध दिने गर्दछ। अर्थात् १५ देखि २ केजीसम्म दूध दिन्छ। चार वर्षमा यो गाई वयस्क हुन्छ। यो गाईको टाउको गोलो अन्डा आकारको हुन्छ। पाँच वर्षको उमेरमा पहिलो पटक बच्चा जन्माउँछ। बेतान्तर १२ देखि २४ महिनाको हुन्छ। औसत दूध दिने अवधि २ सय २५ दिनको हुने गरेको जिल्ला पशु सेवा कार्यालयका प्रमुख झनकदत्त ढुंगानाले जानकारी दिए। अछामको साँफेबगरका ८ वटा वडालाई यो गाईपालनका लागि पकेट क्षेत्रको रूपमा विकास गरिएको ढुंगानाले बताए। उनले भने, नौमुठे गाईको संख्या घट्ने क्रममा छ। संरक्षणका दृष्टिले खतरामा छ। हाल यो गाई लोप हुन नदिन संरक्षणका केही कार्यक्रमहरू सञ्चालन गरिएका छन्। साँफेबगर नगरपालिकामा गाई संरक्षणसम्बन्धी जागरण कार्यक्रम, हिउँदे र बर्खेघास वितरणका कार्यक्रम सञ्चालन गरिएका छन्। यो गाईको दूध अन्य गाईको भन्दा निकै पोसिलो हुने पशुस्वास्थ्यकर्मी बताउँछन्। यो गाईलाई धार्मिक र पर्यटकीय महत्त्वको हिसाबले हेर्न थालिएको ढुंगानाले बताए। गाई संरक्षणका लागि सबै किसानलाई तालिम, अनुदानका कार्यक्रम, आहारा, औषधि उपचार र गोठ सुधारका कार्यक्रम ल्याउन जरुरी रहेको पशु सेवा कार्यालयका प्रमुख ढुंगानाले बताए। पशुपालनका लागि ७० देखि ७५ प्रतिशतसम्म सरसफाइमा ध्यान दिनुपर्छ, उनले भने, नौमुठे गाई थोरै दूध दिने भएकाले व्यवसाय गर्ने कृषकहरूले पाल्न रुचाउँदैनन्। यसको महत्त्व अझै हामीले बुझाउन सकेका छैनौं। प्रचारप्रसारको कमी देखिन्छ। जिल्ला पशुुसेवा कार्यालयको २०७७०७८ को तथ्यांकअनुसार साँफेबगर नगरपलिकामा मात्र नौमुठ्ठे गाईको संख्या ८ सय ६३ छ। यो तथ्यांकमा बाच्छा, बाच्छी र साँढेको पनि संख्या समावेश गरिएको छ। तथ्यांकअनुसार साँफे १ बैद्यनाथमा १ सय ३७, साँफे २ जाल्पादेवीमा २ सय ४३, साँफे४ मष्टामाण्डौमा ७६, साफे १० घुघुरकोटमा १ सय १९, साँफे ११ बाब्लामा ५३ र साँफे १२ खप्तडमा ९८ वटा गाई रहेको जिल्ला पशु सेवा कार्यालयका भेटेरेनरी अधिकृत वाल्मीकि जोशीले जानकारी दिए। अन्य पालिकामा रहेका नौमुठे गाईको तथ्यांक पशु सेवा कार्यालयसँग नरहेको जोशीले बताए। साँफेबगर पकेट क्षेत्र भएकाले त्यहाँको मात्र तथ्यांक राखिएको जोशीले बताए। गाईपालक स्थानीय कालुसिं कुँवरले यो गाईको दूध निकै पोसिलो हुने गरेको बताए। यो गाईलाई दिइने घाँसपातको तुलनामा यसले दिने दूध धेरै हुन्छ, कुँवरले भने, यो गाईलाई राम्रोसँग स्याहारसुसार गर्न सकेमा उत्पादकत्व अझ बढ्न सक्छ। गाईको दूध निकै पोसिलो हुन्छ। १ सय ५० किलो तौल भएको यो गाईले दुईदेखि तीन मानासम्म दूध दिनु भनेको हजार किलो तौल हुने उन्नत जातको गाईले दिने दूधभन्दा तुलनात्मक रूपले निकै बढी हो। यो गाई भीरपाखामा बाख्रा जसरी सहजै चर्न सक्ने र थोरै लागतमा पाल्न सकिने उनले बताए। नौमुठे गाईबाट जन्मेका बाच्छाहरू बलिया र फुर्तिला हुन्छन्। यसबाट जन्मिने बहर र गोरुले पहाडका साना खेत, गह्रा, कान्ला बारी सजिलैसँग जोत्न सक्छन्। यो गाईमा रोगसँग लड्न सक्ने क्षमता बढी हुन्छ। आर्थिक, सामाजिक, धार्मिक तथा सांस्कृितक महत्त्वले परिपूर्ण भएको मानिन्छ। यो गाईलाई थोरै आहारामा पनि पाल्न सकिने साँफेबगर नगरपालिका पशु शाखाका प्रमुख पदमबहादुर थापाले बताए। यो गाईको संख्या ज्यादै न्यून भएको र कृषकले पाल्न पनि छाडिसकेकाले करिबकरिब लोप भइसक्यो भन्दा नि हुन्छ, थापाले भने, जिल्लामा थोरै संख्यामा यो जातका गाई छन्। संरक्षण गरिएन भने नौमुठे गाई अछाममा पाइन्थे भन्ने कुरा एकादेश कथाजस्तै हुनेछ। उन्नत जातसँग क्रस गराउने चलन पछिल्लो समय नौमुठे गाईलाई उन्नत बनाउने भन्दै क्रस गराउन थालिएको छ। अन्य उन्नत जातका जर्सी साँढेसँग क्रस गराएर बाच्छाबाच्छी उत्पादन गराउन थालिएको छ। यसैकारण यसको जातीय शुद्धतामा पनि ह्रास हुँदै गएको छ। अहिले क्रस गराउने क्रम बढेको छ, उनले भने, त्यसैकारण पनि नौमुठे गाईको प्रजाति लोप हुँदैछ। जिल्लाकै पहिचानसँग जोडिएको गाईको संरक्षण गर्न स्थानीय सरकारले कुनै पनि योजना नल्याएको थापाले बताए। विगतमा विभिन्न एनजीओआईएनजीओले नौमुठेको संरक्षण र प्रचारप्रसारको लागि विभिन्न कार्यक्रम गर्थे। तर स्थानीय तह गठनपछि कार्यक्रम त परै जाओस्, विभिन्न ठाउँमा राखिएका जनचेतनामूलक होर्डिङ बोर्ड पनि हराएका छन्। यो गाई लोपोन्मुख हुनुमा भौगोलिक विकटता, कृषकहरूमा जनचेतनाको कमी, न्यून उत्पादन क्षमतालगायतका कारण हुन्। यस गाईबाट आर्थिक रूपले कम फाइदा हुने हुनाले पनि किसानहरूले व्यावसायिक रूपमा यो गाईपालन गर्न रुचाउँदैनन्। यो प्रजातिको गाईको प्रजनन कुनै किसिमको रणनीति रहेको छैन। त्यसैले अन्य नश्लसँग क्रस प्रजननको सम्भावना अत्याधिक रहन्छ। यस नश्लको उत्पादकत्व कम हुने भएकाले बाहुल्य रहेको क्षेत्र अछाममा पनि यो उपेक्षित हुँदै आएको छ। विगतमा छोरीको विवाहमा दाइजोस्वरूप यो गाई दिने चलनले अन्य जिल्लामा पनि यो गाई पाउन थालिएको हो। चीनतर्फ निर्यात बढ्यो पछिल्लो समय लोपोन्मुख नौमुठे गाई चीनतर्फ तस्करी हुने गरेको पाइएको छ। अछामबाट बाजुरा हुँदै हुम्लाको नाका भएर चीनतर्फ मासुका लागि तस्करी हुन थालेको छ। जाडो छल्नका लागि आउने हुम्ला र मुगुका व्यापारीले अछामबाट सस्तोमा खरिद गरी नौमुठे गाई चीनमा बिक्रीका लागि लैजाने गरेका छन्। एउटा गाई चार हजारदेखि पाँच हजारमा खरिद गरेर चीनमा १५ हजारदेखि २० हजारमा बिक्री वितरण हुने गरेको साँफेबगरकी मीना विकले बताइन्। उनले भनिन्, धेरैजस्तो दूध दिन छोडेका नौमुठे गाईहरूलाई सस्तो मूल्यमा बिक्री गर्छन्। यहाँका स्थानीयभन्दा पनि बाहिरबाट आएका गाई, गोरु खरिद बिक्री गर्नेहरूले किन्छन्। मासुको लागि बाहिर देशतिर लैजान्छन् भन्ने सुनेका छौं। हिउँद याममा बाजुरा, मुगुलगायतका ठाउँबाट जाडो छल्न आउनेहरूले व्यापारिक प्रयोजनका लागि गाई लगेर तिब्बततिर बेच्ने गर्नाले पनि गाईको संख्या घट्दै गएको उनले बताइन्। यसको रोकथाम तथा संरक्षणतर्फ कसैको पनि ध्यान नगएको उनले बताइन्। साँफेबगर नगरपालिका ११ बाब्लामा केही संख्यामा मात्र गाई रहेको वडाध्यक्ष रूपबहादुर कुँवरले बताए। उनले भने, अब केही थोरै संख्यामा मात्र रहेको गाई संरक्षण नभएमा अबको केही वर्षमा सकिनेछन्। अहिले ४५ वटा गाई यस वडामा छन् होला। सबभन्दा त गाई पाल्ने स्थानीयहरूले समेत यसको महत्त्व बुझ्न सकेका छैनन्। यसको महत्त्व बुझाउन जरुरी छ। स्थानीय सरकारले यसको संरक्षणका लागि कार्यक्रम ल्याउनु पर्छ। अब पहल गर्न आवश्यक देखियो। स्थानीय सरकार आइसकेपछि त्यतातिर कसैको पनि ध्यान जान नसकेको साँफेबगर नगरपालिका प्रमुख राजेन्द्रबहादुर कुँवरले बताए। अछामको पहिचानसँग जोडिएको नौमुठे गाईको संरक्षणका लागि कार्यक्रम बनाएर अगाडि बढ्ने बताए। उनले भने, यो निकै महत्त्वपूर्ण विषय हो, हाम्रो पहिचानसँग जोडिएको विषयलाई संरक्षण गर्ने दायित्व स्थानीय सरकारको हो त्यसैले यो दायित्व पूरा गर्नेतर्फ योजनाबद्ध तरिकाले लाग्न आवश्यक छ। नौमुठे गाई पाल्ने कृषकलाई प्रोत्साहन गर्न सके मात्रै पनि संरक्षण गर्न सकिने साँनपा१० घुघुरकोटका वडाध्यक्ष ललित बोगटीले बताए। उनले भने, मेरो वडामा पनि नौमुठे गाई छन्। तर यति संख्यामा छन् भन्न सकिने अवस्था छैन मेरो वडामा गौशाला पनि छ, यस्तो गौशालालाई अनुदान दिएर नौमुठे गाई संरक्षणतर्फ लाग्नुपर्छ जस्तो लाग्छ। नौमुठे गाई पाल्नेलाई प्रोत्साहन गर्नुपर्यो। वडासँग त त्यति धेरै बजेट नै हुँदैन। तथ्यांक संकलन गरेर प्रोत्साहनका कार्यक्रमहरू गर्नुपर्छ। प्रचारप्रसार यसको महत्त्वको विषयमा पनि बुझाउनु पर्यो। चौरपाटी गाउँपालिका अध्यक्ष भीमबहादुर साउदले पालिकामा कति सख्यामा गाई छन् भन्ने यकिन जानकारी नभएको बताए। उनले भने, गाउँपालिकाबाट तथ्यांक संकलन गरेका छैनौं। जिल्ला पशु सेवा कार्यालयसँग पनि छैन। अब पालिकाले तथ्यांक संकलन गर्ने र संरक्षणको कार्यक्रम अगाडि बढाउने छौं। रैथाने बाली संरक्षण गरे जस्तै यदि पालिकामा नौमुठे गाई रहेको पाइएमा संरक्षण र प्रचारप्रसारको कार्यक्रमहरू बनाएर लाग्ने उनले बताए। नौमुठे गाई अछामका जाल्पादेवी, बैजनाथ, घुघुरकोट, खप्तड, बुढाकोट, बाब्ला, मष्टामाण्डौ र देवीस्थानमा पाइन्छ। यस प्रजातिको गाईको दूध तथा गहुँतलाई औषधिजन्य रूपमा पनि लिइन्छ।"
संरक्षण क्षेत्रमा पदयात्रा गर्दा अनिवार्य गाइड,"पोखरा : संरक्षण क्षेत्रको पदयात्रामा जाने विदेशी पर्यटकले चैत १८ गतेदेखि अनिवार्य रूपमा गाइड लैजानुपर्ने नियम लागू भएको छ। नेपाल पर्यटन बोर्डले यस्तो व्यवस्था गरेको हो। हिमाली क्षेत्रको पदयात्रामा जाने पर्यटकको सुरक्षाका लागि यो नियम लागू गरिएको पर्यटन बोर्डले जनाएको छ। नेपाल पर्यटन ऐन, २०५३ को दफा ७ र पर्यटक पदयात्री सूचना व्यवस्थापन प्रणाली (टिम्स) सञ्चालन (पहिलो संशोधन) निर्देशिका, २०६४ को दफा १० (क) बमोजिम टिम्स अनुमति शुल्क लाग्ने गरी यो निर्णय गरेको बोर्डले जनाएको छ। यो नियम लागू भएसँगै लामो समयदेखि बेरोजगार बनेका पर्यटक गाइड र सहयोगीहरूका लागि रोजगारको अवसर सिर्जना भएको यस क्षेत्रमा कार्यरत पर्यटन मजदुरहरूले बताएका छन्। कोभिड१९ र यसअघिका विभिन्न घटनाक्रमका कारण करिब ५० प्रतिशत पर्यटन गाइड र सहयोगीहरू पेसाबाट पलायन भइरहेको अवस्थामा यो निर्णयसँगै पदयात्रा पर्यटनमा लाग्ने मजदुर पलायन हुने क्रम रोकिने पर्यटन मजदुरहरूको विश्वास छ। सन् २०१८०१९ मा गाइड नलगी एक्लै घुम्ने पर्यटकको संख्या ५४ हजार रहेको नेपाल पर्यटन बोर्डको तथ्यांक छ। तथ्यांकलाई आधार मान्दा विदेशी पर्यटकहरू लामो पदयात्रामा जाँदा टेकिङ कम्पनीमार्फत अनिवार्य रूपमा गाइड लैजानुपर्ने नयाँ नियम सुरु भएपछि पर्यटकको आगमन कोभिडअघिकै अवस्थामा पुग्दा ३५ देखि ४० हजारभन्दा बढी गाइड र सोही संख्यामा सहयोगीले रोजगार पाउने पर्यटन बोर्डका अधिकारीको भनाइ छ। अनिवार्य गाइडको नियमले पर्यटन मजदुर बेरोजगार भएर पेसा छोड्नुपर्ने र बिदेसिन बाध्य हुने समस्या केही हदसम्म भए पनि कम हुने नेपाल पर्वतारोहण संघ गण्डकी च्याप्टरका अध्यक्ष शेषकान्त शर्माले बताए। नेपालका हिमाली क्षेत्रको पदयात्रा सुरक्षित छ भन्ने सन्देशका लागि पनि अनिवार्य गाइडको नियम उपयुक्त हुने टेकिङ एजेन्सिज एसोसिएसन अफ नेपाल (टान) गण्डकीका अध्यक्ष धर्म पन्थीले बताए। अनिवार्य गाइडको व्यवस्था नियमित सवारीसाधन चल्ने गरी सडक पुगेका क्षेत्र मुस्ताङको मुक्तिनाथलगायतका क्षेत्र र मनाङको सडक पुगेका क्षेत्रमा भने उपयुक्त नभएको पर्यटन व्यवसायीले बताएका छन्। मोटरबाटो नपुगेका हिमाली क्षेत्रको पदयात्रामा गाइड अनिवार्य गराउनु सुरक्षित पदयात्राका लागि उपयुक्त भए पनि सडक पुगेका क्षेत्रमा पनि अनिवार्य गाइड लैजानु पर्ने नियम उपयुक्त नभएको पोखरा पर्यटन परिषद्का पूर्वअध्यक्ष गोपीबहादुर भट्टराईले बताए। टिप्स उठाउनु राम्रो भए पनि यसबाट उठेको रकमको सही ठाउँमा सदुपयोग हुनुपर्ने पनि परिषद्का पूर्वअध्यक्ष भट्टराईले बताए। पहिले टिम्सबाट उठेको रकम मजदुरहरूको हकहितमा केकति खर्च हुने गरेको छ, पदयात्रा क्षेत्रका बाटोको स्तरोन्नति र विकासमा केकस्ता काम भएका छन्, पदयात्रा क्षेत्रमा सडक विस्तार भयो तर नयाँ पदयात्रा मार्ग निर्माणमा केकस्ता उपलब्धि भएका छन् यसको उत्तर खोजिनुपर्ने पनि उनले बताए। अनिवार्य गाइडको नयाँ व्यवस्थाले रोजगारका अवसर सिर्जना भए पनि एक्लै प्रकृतिमा रमाउन चाहने र कम बजेटमा नेपालको हिमाली क्षेत्रको पदयात्रा गर्न चाहने एकल पर्यटकलाई भने आर्थिक हिसाबले पदयात्रा गर्न समस्या पर्ने व्यवसायी बताउँछन्। अन्नपूर्ण संरक्षण क्षेत्रको पदयात्रामा पछिल्लो समयमा भारतीय पर्यटक पनि जान थालेका छन्। मुक्तिनाथको दर्शनका लागि मात्र जाने भारतीय पर्यटक पछिल्लो समयमा अन्नपूर्ण संरक्षण क्षेत्रको अन्नपूर्ण आधारशिविर, अन्नपूर्ण फेरो, मर्दी हिमाललगायत क्षेत्रको पदयात्रामा जाने गरेको पर्यटन व्यवसायीले बताएका छन्। कोभिडअघि चिनियाँ पर्यटक पनि ठूलो संख्यामा अन्नपूर्ण क्षेत्रको पदयात्रामा जाने गरेका थिए। कोभिडपछि भने लामो समय चिनियाँ पर्यटक आउन रोकिएको थियो। पछिल्लो एक महिनाको अवधिमा पुनः चिनियाँ पर्यटक पनि नेपाल भ्रमणमा आउन थालेको व्यवसायीले बताएका छन्। यसअघि पदयात्रामा अमेरिका, युरोप, बेलायतलगायतका देशका पर्यटकले बढी संख्यामा हिमाली क्षेत्रको पदयात्रा गर्ने गर्थे। पछिल्लो समयमा नेपाली युवाहरू पनि नेपालको कुना कन्दरामा घुम्न जान थालेका छन्। हिमाली क्षेत्रको पदयात्रामा जाने युवाहरूको मुख्य रोजाइ अन्नपूर्ण संरक्षण क्षेत्र हुने गरेको छ। छोटो समयमै हिमालको नजिकै पुग्न सकिने र हिउँ खेल्न पाइने भएकोले अन्नपूर्ण संरक्षण क्षेत्रको पदयात्रा रोज्ने गरेको स्वदेशी पर्यटक बताउँछन्। अन्नपूर्ण संरक्षण क्षेत्रको पदात्रामा भेटिएकी इटहरीकी मोनिका ढकालले छोटो समयमै हिमालको फेदीसम्मै पुग्न सकिने भएकोले यहाँको मर्दी हिमालको पदयात्रामा आएको सुनाइन्। अनिवार्य गाइडको बारेमा के भन्छन् पर्यटक ? अन्नपूर्ण संरक्षण क्षेत्रअन्तर्गत मर्दी हिमाल क्षेत्रको पदयात्रामा भेटिएका र पोखराको भ्रमणमा रहेका पर्यटकले अनिवार्य गाइडको व्यवस्थाको बारेमा सकारात्मक रूपमा लिने र कम बजेट भएकालाई समस्या हुने दुवै विचार राखेका छन्। अन्नपूर्ण संरक्षण क्षेत्रको पोथनामा भेटिएका बेलायती पर्यटक जाइल्स रेनल्डसले आफूले अनिवार्य गाइडको नियम नभएको भए पनि पदयात्रामा जाँदा गाइड लिएर नै जाने सुनाए। पदयात्रामा गाइड लिएर जाँदा सुरक्षित यात्राको साथै त्यस क्षेत्रको संस्कृति, रहनसहन, प्रकृति, वन्यजन्तुलगायतका विषयमा बुझ्न सहज हुने भएकोले अनिवार्य गाइडको नियम राम्रो लागेको उनले सुनाए। गाइड अनिवार्य लानुपर्ने नियमले कम बजेटमा पदयात्रा गर्न चाहने पर्यटकलाई भने आर्थिक भार बढ्ने उनले बताए। यस्तो अवस्थामा मिल्ने भए त्यस्ता पर्यटकलाई आर्थिक भार कम गराउन ३४ जनाको समूहमा एक जना गाइड र सहयोगी लग्न मिल्नेसम्मको व्यवस्था भए कम बजेटमा घुम्न चाहने पर्यटकको समस्या पनि सम्बोधन हुने केट रेनल्डले बनाइन्। जर्मनकी पर्यटक एन्ड्री संरक्षण क्षेत्रको उच्च हिमाली क्षेत्रमा अनिवार्य गाइडको नियम उपयुक्त रहेको बताउँछिन्। यसले सुरक्षित यात्रा त हुन्छ नै नेपाली युवाहरूले रोजगार पनि पाउने भएकोले व्यक्तिगत रूपमा यो नियम मन गरेको उनले बताइन्। कम बजेटमा पदयात्रा गर्न आउने पर्यटकका लागि यो नियमले असर गर्ने रसियन पर्यटक डिमिट्रीले बताए।"
बाजुरामा पनि पुल अलपत्र,तत्कालीन जिल्ला विकास समितिले २०७३ सालमा दुई वर्षभित्र पुल निर्माण पूरा गर्ने गरी ठेक्का गरेको थियो। पुलको ठेक्का २ करोड २९ लाखमा अछामको साउद एडभेन्चरले लिएको हो। बाजुरा : बुढीगंगा नगरपालिका ८ को बेतालमाण्डां डेल्टा सडकखण्डको बार्जुगाड नदीमा निर्माणाधीन पुल ७ वर्षदेखि अलपत्र रहेको छ। खप्तड छेडेदह गाउँपालिका ३ र बुढीगंगा नगरपालिका ४ मा रहेको पुल अलपत्र रहेको हो। तत्कालीन जिल्ला विकास समितिले २०७३ सालमा दुई वर्षभित्र पुल निर्माण पूरा गर्ने गरी ठेक्का गरेको थियो। पुलको ठेक्का २ करोड २९ लाखमा अछामको साउद एडभेन्चरले लिएको हो। सम्झौताअनुसार २०७५ सालमा सक्नुपर्ने भए पनि निर्माण कम्पनीले दुई पिल्लर हालेर बेखबर भएको स्थानीयले बताए। स्थानीय टेबबहादुर बुढाका अनुसार ठेकेदारको हेलचेक्र्याइँका कारण समयमै काम नभएर अलपत्र भएको वबताए। धेरै समयसम्म त ठेकेदार नै सम्पर्कविहीन रहेको बुढाले सुनाए। निर्माणको जिम्मा पाएको साउद एडभेन्चर जेभीका सञ्चालक जयबहादुर साउद काम गर्ने वातावरण नभएको बहाना गर्दैै आएका छन्। सुरुका दुई वर्ष जिल्ला विकास समितिले बाटो दिन सकेन। पछि कोभिडका कारणले काम गर्न नसकेको भन्दै बचावट गरेका छन्। उक्त पुल निर्माण भएपछि आटिचौर हुँदै भौनेरा जोड्न सजिलो हुन्छ। वर्षात्मा अवरुद्ध हुँदै आएको बल्देद्वारी पहिरोको विकल्पका रूपमा सदरमुकाम जोड्न सजिलो हुने देखिन्छ।
जुन फूल नयाँ वर्षमा फुल्छ,"जनकपुरधाम : भनिन्छ, चोखो प्रेम अमर हुन्छ। १४ औं शताब्दीमा राजा सलहेश र उनलाई साँचो मनले प्रेम गरेकी दौना मालिनीको प्रेमको प्रतीकको रूपमा प्रत्येक वर्ष सलहेश फूलबारीमा वर्षको पहिलो दिन हारमको रूखमा माला आकारको अद्भुत फूल फुल्ने गर्छ। आश्चर्य त के छ भने हारमको रूखमा फुल्ने यो फूल अर्को दिन नै ओइलिन्छ। वैशाख २ गते दिन ढल्दैै जाँदा विस्तारै फूल पनि ओइलिँदै जान्छ। यो अनौठो फूल हेर्न र राजा सलहेशको वीरता, साहस र प्रेमको गाथालाई स्मरण गर्न वैशाख १ गते लहानको सलहेश फूलबारी श्रद्धालुहरूले भरिभराउ हुन्छ। प्रत्येक वर्ष झैं यस वर्ष पनि सलहेश फूलबारीमा अद्भुत फूल हेर्न र मेला भर्न जानेको शुक्रबार घुइँचो नै लागेको थियो। मेला भर्न भारतको बिहारबाट समेत श्रद्धालुहरू आउने गर्छन्। लहान बजारदेखि चार किलोमिटर पश्चिम दक्षिणमा ९ बिघा क्षेत्रफलमा फैलिएको सलहेश फूलबारी हेर्दै मनमोहक देखिन्छ। फूलबारीको मध्यभागमा हारमको रूखमा फूलेको माला जस्तो फूल हेर्न पाउनु नै श्रद्धालुहरूका लागि वरदानभन्दा कम हुँदैन। फूलबारीमा राजा सलहेश र मालिनीको छुट्टाछुट्टै गहबर (मन्दिर) छ। मन्दिर पछाडि इनार र बालगंगा नदी बग्छ। जस्तोसुकै खडेरीमा पनि बालगंगा नदी नसुक्ने स्थानीय बताउँछन्। मेला भर्न आउनेहरू यस नदीमा स्नान गरेर पूजा गर्छन्। मेला भर्न आउनेहरूले सलहेश गहबरमा पूजापाठ गरी भाकल गर्दा सबै मनोकामना पूरा हुने जनविश्वास छ। विशेषगरी सलहेश गहबरमा पूजापाठ गर्दा निःसन्तान महिलाहरूले सन्तानसमेत पाउने विश्वास छ। यस्तो छ किंवदन्ती दुसाध र दनुवार जातिका इष्ट देवता हुन् सलहेश। उनकै नामबाट फूलबारीको नाम रहन गएको हो। यस फूलबारीको कथा चौधौं शताब्दीका लोकनायक राजा सलहेश र उनको प्रेमिका दौना मालिनीको गाथासँग जोडिएको जनविश्वास छ। गरिबहरूलाई समस्या पर्दा सहलेशले निदान गरिदिन्थे। उनी पहलमान, पराक्रमी तथा विद्यावान् थिए। उनी पहाडको राजा थिए। खासमा उनको नाम जयवद्र्धन थियो।, मिथिलाका संस्कृतिविद् तथा प्राज्ञ धीरेन्द्र प्रेमर्षि भन्छन्, सहलेशको नाच र किंवदन्तीमा पनि दुःख पर्दा गरिबहरूलाई सहयोग गर्न जाने गरेको कुुरा वर्णन गरिएको छ। यही विशेषताले सहलेश लोकप्रिय भए। पहिला उनी जनतामा गएर जनताको कुरो बुझ्थे। अनि न्याय गर्थे। सोे बेला सिरहा सदरमुकामलाई महिसोथा गढ राज्य भनिन्थ्यो। छैटों र सातौं शताब्दीदेखि मधेसका गढको रूपमा रहेको महिसोथागढको सेनापति भैरवभूपाल सोमदेव र मन्दोदरीको कोखबाट वीरबालक जयवद्रधन (सलहेश) को जन्म भएको थियो। उनी सानै उमेरदेखि सौर्यवान्, प्रखर बुद्धिमान र पराक्रमी थिए। सलहेश आफ्नो राज्यबाट आएर मानिक दहमा स्नान गर्थे, फूलबारीमा फूल टिप्थे, सिल्हट अखडामा कुस्ती खेल्थे र फेरि सल्हेश गढमा गएर कूलदेवीको पूजा गर्थे। आफ्नो पराक्रम, राष्ट्रप्रेम र नेतृत्वशक्तिले गर्दा पूज्य भएका सलहेश अहिंसावादी थिए। हात्ती चढेर आफ्नो राज्यका जनताको बीचमा पुग्ने सलहेश जनताको पीरमार्कालाई नजिकबाट बुझ्ने गर्थे। पकडिया गढका राजा कुहलेश्वरको दरबारमा सहलेश सामान्य चौकीदार थिए। कार्यशैली, सुझबुझले उनलाई सबैले सम्मान दिन्थे। पछि राजाले उनैलाई राजा बनाए। सलहेशको विवाह सीमावर्ती भारतको मधुवनी जिल्ला बरुवार भन्ने बलाठपुर गाउँका निवासी बलाठकी छोरी सामैरसँग भएको थियो। सोहीबेला पकडियागढकी राजकुमारी चन्द्रावतीको नौलखा हार चोरी प्रकरणमा सलहेश समातिएपछि पतिलाई जेलमुक्त गराउन सामैर पकडियागढ पुगिन्। उनले त्यहाँ आफ्नो सहपाठी दौना मालिनीको सहयोगमा सलहेशलाई थुनामुक्त गराइन्। तर, सलहेशलाई हेरेपछि मालिनी मनमनै उनीसँग प्रेम गर्न थालिन्। मालिनीले सलहेशसँग विवाहको प्रस्ताव पनि गरिन् तर, उनले मानेनन्। विवाह नगरे पनि आफ्नो प्रेम कहिले नमिट्ने वाचा गर्दै सो बेलादेखि मालिनी हारमको रूपमा फूल बनेर प्रत्येक वर्ष सलहेशको प्रतीक्षामा फुल्ने गरेको किंवदन्ती छ। साँचो प्रेमको प्रतीक यस फूलको तल चोखो मनले वाचा गर्दै प्रेमीप्रेमिकाहरू वैवाहिक बन्धनमा पनि बाँधिने गर्छन्।"
सुजनले छेडे पहिलो पटक जिब्रो,"काठमाडौं : भक्तपुरको मध्यपुरथिमि नगरपालिका८ बोडेमा मनाइने जिब्रो छेड्ने जात्रामा स्थानीय सुजन बाग श्रेष्ठले पहिलो पटक जिब्रो छेडेका छन्। नाइकेहरूले विभिन्न देवगणको पूजा गरेपछि तेलमा डुबाइराखेको १० इन्च लामो सुइरोले पाँचो गणेशको प्राङ्गण रहेको पाटीस्थित मञ्चमा सुजन बागको जिब्रो छेडिएको हो। यसअघि सुजका बुबा बुद्धकृष्ण बाग श्रेष्ठले नौपल्ट जिब्रो छेडाइसेका छन् भने यस वर्ष सजनले जिब्रो छेडाएका हुन्। चैत मसान्तको दिन बोडे महालक्ष्मी मन्दिर प्राङ्गणमा लिङ्गो उठाएपछि जिब्रो छेड्ने व्यक्तिले निराहार व्रत बसेर जिब्रो छेड्ने चलन छ। जिब्रो छेडेपछि चन्द्राकारको भ्वाय् अर्थात् महाद्विप बोकेर टोल टोल घुम्ने र भाँगु टोलमा पुगेर पाँचो गणेश मन्दिरमा जिब्रो छेडेको सुइरो निकालेर महालक्ष्मी मन्दिरमा ठोकेपछि यो जात्रा सम्पन्न हुने परम्परा रहेको छ। दैवी शक्तिलाई आधार मानेर प्राचीनकालदेखि नै मनाइँदै आएको बोडेको सिंगो ऐतिहासिक, धार्मिक र संस्कृतिसँग सम्बन्धित यो जात्रा नीलबाराही देवगणसँग सम्बन्धित रहेको छ। किंवदन्तीअनुसार प्राचीनकालमा बोडेमा नीलबाराहीको दायाँबायाँ बस्ने भुतप्रेत, पिशाच, ख्याक तथा कंकालले बोडेका मानिसलाई धेरै दुःख दिने गर्थे। यो थाहा पाई तान्त्रिक भीमदत्त त्यहाँ आएर तान्त्रिक विद्याअनुसार बोडेभरि पासो राखेर दुःख दिने पिशाचलाई समातेर उसको जिब्रो छेडी बलेको महाद्वीप बोकाएर बोडे घुमाएपछि यो जात्राको परम्परा चलेको हो।"
दार्चुलामा भीरबाट लडेर दुई जनाको मृत्यु,दार्चुला : दार्चुलामा बिसु जात्राबाट घर फर्किने बेला भीरबाट लडेर दुई जनाको मृत्यु भएको छ। जिल्लाको मार्मा गाउँपालिका१ घुल्जरमा लागेको बिसु जात्रा हेर्न गएका दुई जनाको ज्यान गएको जिल्ला प्रहरी कार्यालय दार्चुलाले जनाएको छ । जिल्ला प्रहरी कार्यालय दार्चुलाका प्रहरी निरीक्षक एवम सूचना अधिकारी ज्ञानेन्द्र सिंहका अनुसार मार्मा गाउँपालिका१ घोल्जर पाखु बस्ने ५१ वर्षीया कुटुमा देवी ठगुन्ना र उनको साथ रहेकी नातनी दुई वर्षीया सोनिया धामीको भीरबाट लडेर ज्यान गएको हो । शुक्रबार राति बिसु जात्राबाट घर फर्किने बेला भीरबाट लडेर बेपत्ता रहेका दुवै जनाको शव शनिबार दिउँसो करिब २ बजेतिर सुङगर भीरमा भेटिएको प्रहरी निरीक्षक सिंहले जानकारी दिए ।
रामेछाप सांस्कृतिक तथा सडक महोत्सवमा १० लाख बढीको कारोबार,रामेछाप : शुक्रबारदेखि सदरमुकाम मन्थलीमा सुरु भएको रामेछाप सांस्कृतिक तथ सडक महोत्सवमा झण्डै १० हजारले अवलोकन गरेका छन्। महोत्सवमा १० लाख रुपैयाँभन्दा बढीको कारोबार भएको छ। नव वर्षका अवसरमा जिल्लामै पहिलो पटक आयोजना भएको महोत्सवमा जिल्लाका आठ वटै स्थानीय तहबाट सहभागिता रहेको थियो। महोत्सवमा रामेछापका ९ वटा जातजातिको झाँकी एवं जातीय संस्कार झल्कने नृत्य प्रस्तुत गरिएको थियो। १९ वटा स्टलमा जिल्लामा उत्पादन गरिएका उत्पादित खाद्यान्न तथा हस्तकलाका वस्तुहरू प्रदर्शनीमा राखिएको थियो। रामेछाप उद्योग वाणिज्य संघका कोषाध्यक्ष झनकबहादुर बुढाथोकीले आगामी दिनमा पनि महोत्सव गरिने बताए।
पर्यटन प्रवर्द्धन गर्न भारत जाँदै पोखराका पर्यटन व्यवसायी,"पोखरा : कोभिड१९ पछि थला परेको पर्यटन उद्योगलाई चलायमान बनाउन पोखराका पर्यटन व्यवसायी पर्यटन प्रवर्द्धनको कार्यक्रम लिएर भारतको विभिन्न सहरको यात्रामा निस्कदै छन्। नेपाल एशोसिएसन अफ टुर एण्ड ट्राभल एजेन्ट्स (नाट्टा) गण्डकी प्रदेशको अगुवाइमा भारतको पटना, बारणासी, आयोध्या र गोरखपुर लगायतका सहरमा पर्यटन प्रवर्द्धनको कार्यक्रम लिएर आइतबारदेखि पाँच दिने यात्राका लागि निस्कन लागेको नाट्टा गण्डकी महासचिव संगीता पौडेलले बताइन्। पोखरा र समग्र नेपालको पर्यटन प्रवर्द्धनका लागि भारतका विभिन्न सहरमा पुगेर स्थानीय पर्यटन व्यवसायी, टुर अपरेटर, पत्रकार आमन्त्रण गरी बिटुबी मिट गरिने छ कार्यक्रम रहेको छ। पर्यटन प्रवर्द्धन गर्न पोखराबाट पर्यटन व्यवसायी, ट्राभल एजेन्सीहरू, उद्योगी व्यवसायी र पत्रकार रहने बताइएको छ। बिटुबीमा पोखरा र गण्डकी प्रदेशका पर्यटकीय गतिविधिहरू समावेश गरिएको श्रव्यदृश्य देखाइने, प्रवर्द्धनात्मक सामग्री वितरण गर्ने कार्यक्रम रहेको छ। कार्यक्रममा पोखरा र गण्डकी प्रदेश पर्यटकका लागि सबै मौसममा भ्रमण गर्न उपयुक्त गन्तव्य हो भन्ने जानकारी दिने, पोखरा धार्मिक, सांस्कृतिक, साहसिक खेल र मनोरञ्जनका लागि महत्वपूर्ण गन्तव्य हो भन्ने जानकारी दिने लगायतका बारेमा जानकारी दिने उद्देश्य रहेको नाट्टाकी महासचिव पौडेलले बताइन्। भारतका विभिन्न सहरमा त्यहाँका पर्यटन व्यवसायी, टुर अपरेटर, पत्रकार संग हुने बिटुबि मिट लगायतका कार्यक्रमले भारतीय पर्यटक नेपाल आउने वातावरण बन्ने नेपाल एशोसिएसन अफ टुर एण्ड ट्राभल एजेन्ट्स (नाट्टा) गण्डकी प्रदेशका अध्यक्ष हरिराज अधिकारीले बताए। पछिल्लो समयमा भारतीय पर्यटक पनि हिमाली क्षेत्रको पदयात्रामा जान थालेकोले पदयात्रा क्षेत्रको प्रवर्द्धनको कार्यक्रम पनि गरिने उनले सुनाए। पछिल्लो समयमा भारतीय पर्यटक आउने क्रम बढेकोले भारतका विभिन्न सहरमा हुने प्रवर्द्धनात्मक कार्यक्रमले थप भारतीय पर्यटक पोखरा घुम्न आउने वातावरण बन्ने पोखरा पर्यटन परिषदका अध्यक्ष पोमनारायण श्रेष्ठले बताए। पोखरा महानगरपालिकाका मेयर धनराज आचार्यले भारतका विभिन्न सहरमा दुई देशका पर्यटन व्यवसायी, टुर अपरेटर, पत्रकारका बीच हुने बिजनेश टु बिजनेश कार्यक्रममा पोखरा सुरक्षित र सबै मौसममा घुम्न उपयुक्त सहर रहेको सन्देश दिन अनुरोध गरे। गण्डकी प्रदेश हिमाल, ताल लगायतका प्राकृतिक सुन्दरता, धार्मिक महत्वको प्रदेश भएको सन्देश दिन पनि उनले अनुरोध गरेका छन्। पर्यटन प्रवर्द्धनका लागि पोखरा महानगरपालिकाले २० लाख रुपैयाँ सहयोग गरेको बताइएको छ।"
छुट्टीमा रमाइलो गर्नेको रोजाइमा फेवा सिमसार,"पोखरा : ताल, खोला, नदी, हिमालसँग नरमाउने को नै होला र ? मानव सभ्यता नै नदी, खोला जस्ता पानीका स्रोत नजिकैबाट सुरु भएको हो भन्ने इतिहास छ। पानीको महत्व कति छ भन्ने मानव सभ्यता विकास भएको इतिहासबाटै थाहा हुन्छ। पोखराको पर्यटनको विकास पनि फेवाताल किनारबाटै सुरु भएको छ। अहिले पनि अर्बौ खर्चेर पर्यटकलाई लक्षित गरी होटल, रेस्टुरेन्ट लगायतको संरचना बनाइएको छ। नयाँ वर्ष लगायतका उत्सव र छुट्टीमा फेवाताल, बेगनास ताल, रुपातालको किनारमा रमाउने चलन पोखरामा सुरु भएको छ। फेवाताल किनारमा अझै बढी चहलपहल हुने गर्दछ। पछिल्लो समयमा फेवा सिमसार क्षेत्र, ताल किनार पोखरेली र अन्य सहरबाट आएका आन्तरिक पर्यटकको रमाउने थलो बन्दै गएको छ। नयाँ वर्ष २०८० मा रमाउन पनि फेवातालको ड्यामसाइडदेखि तालको सिरान खपौदी, ढल्केबर सम्म स्वदेशी पर्यटकका चहलपहल निकै बढेको थियो। यसरी ताल किनारमा रमाउन जाने स्वदेशी पर्यटकले आफैंले तयार पारेको वा बजारमा किनेर खाना लग्ने गर्दछन्। ड्राइ पिक्नीकको रुपमा साथीभाइसँग मिलेर ताल किनारमा रमाउन जाने युवाहरूले आफूले लगेको प्लाष्टिकको बोतल, प्लाष्टिकका झोला, चाउचाउ, मिठाईका खोल, बियरको बोतल, क्यान लगायतका नकुहिने वस्तु खाएकै ठाउँ ताल किनार, सिमसार क्षेत्रमा छाड्ने गरेको पाइन्छ। यसरी प्लाष्टिकजन्य वस्तु, सिसा लगायतका वस्तु तालको मुहानको ताल किनार र सिमसार क्षेत्रमा फ्याँकिदा पछिल्लो समयमा ताल मुहानदेखि पुछारसम्म प्रदूषणको चपेटामा पर्दै गएको छ। यस्तो विषयमा नागरिक नै संवेदनशील भएर आफूले लगेको फोहोर आफैले फिर्ता ल्याउनु पर्छ भन्ने व्यावहारिक ज्ञान नहुँदा ताल प्रदूषणको चपेटामा पर्दै गएको नागरिक समाज पोखराका पूर्व संयोजक विष्णुहरि अधिकारी बताउँछन्। आफ्नै ज्ञानले जानेर गर्नु पर्ने कुरा नगरेपछि जथाभाबी फोहोर फ्याँक्नेलाई दण्ड सजाय हुनुपर्ने उनको सुझाव छ। ताल फोहोर भएको स्थानमा महानगरका प्रहरीले अनुगमन गर्ने र जथाभाबी फोहोर फ्याँक्नेलाई कारबाही गर्नेसम्मका काम गर्ने योजनामा महानगर रहेको पोखरा महानगरपालिकाका प्रवक्ता मोतिलाल तिम्सिनाले बताए। पोखराको फेवातालमा मुख्य बजार हुँदै मिसिने फिर्के खोलासँगै बगाएर ल्याउने प्लाष्टिकजन्य फोहोरले प्रदूषण भइरहेको अवस्थामा पछिल्लो समयमा तालको मुहानबाट बगेर आउने मुख्य स्रोत हर्पन खोला प्रदूर्षणको चपेटामा पर्दै गएको छ। सिमसार पुरेर घर बनाउने क्रम बढेपछि तालको मुहानदेखि नै ताल प्रदूषण हुनुको साथै पुरिने क्रम पनि बढेको हो।"
आगलागीबाट एक घर जलेर नष्ट,"महोत्तरी : महोत्तरीको गौशालामा आगलागी हुँदा घर पूर्ण रूपमा जलेर नष्ट भएको छ। गौशाला नगरपालिका७ जयपुरका मुस्तकिन अंसारीको घरमा शुक्रबार दिउँसो अचानक आगलागी भएको हो। आगलागीमा परी घरभित्र रहेको सरसमान, अन्नपात, लताकपडा जलेर नष्ट भएको छ। आगलागीबाट करिब ३ लाख बराबरको क्षति भएको वडा नम्बर ७ का वडाअध्यक्ष मनोज चौधरीले जानकारी दिए। प्रहरी टोली, गौशाला नगरपालिकाको वारुणयन्त्र र स्थानीयको सहयोगमा आगो नियन्त्रणमा लिएको वडाअध्यक्ष चौधरीले बताएका छन्। आगलागीबाट मानवीय तथा चौपाईमा क्षति नभएको इलाका प्रहरी कार्यालय गौशालाले जनाएको छ।"
झडपमा गोली चल्दा रौतहटमा एकको मृत्यु,"रौतहट : रौतहटको गढीमाई नगरपालिकामा गोली लागेर एक जनाको मृत्यु भएको छ। तीन जना घाइते भएका छन्। शनिबार गढीमाई नगरपालिका८ धोबिनियामा जग्गासम्बन्धी विवादमा दुई पक्षबीच झडप हुँदा गोली चलेको जिल्ला प्रहरी कार्यालय रौतहटका प्रमुख उपरीक्षक वीरबहादुर बुढामगरले जानकारी दिए। गोली लागेर स्थानीय राजकुमार राय यादवको मृत्यु भएको छ। विवादका क्रममा गोली लागेका उनलाई उपचारका लागि वीरगञ्ज पठाइएकामा बाटोमै मृत्यु भएको एसपी बुढामगरले बताए। गोली कसले चलायो भन्ने खुलेको छैन। घटनाको अनुसन्धान भइरहेको प्रहरीले जनाएको छ। गढीमाई नगरपालिकाको धोबिनियामा निर्माण भइरहेको बाटोको विषयमा विवाद हुँदा १२ बोरको बन्दुकको गोली प्रहार भएको प्रहरीको भनाइ छ। गोली लागेर स्थानीय रामप्रताप यादव, कपिलदेव राय यादव र निरञ्जन यादव घाइते भएका छन्। घटनामा संलग्न रहेको आशंकामा ५ जनालाई नियन्त्रणमा लिएको रौतहटका एसपी बुढामगरले जानकारी दिए। घटनामा प्रयोग भएको १२ बोरको बन्दुक प्रहरीले बरामद गरेको र घटनाको अनुसन्धानका लागि इलाका प्रहरी कार्यालय गरुडाबाट डीएसपीको टोली पठाइएको एसपी बुढामगरले जानकारी दिएका छन्।"
सेती किनारको धाजा फाटेको क्षेत्रमा खसेकी बालिकाको मृत्यु,पोखरा : सेती किनारको धाजा फाटेको क्षेत्रमा खसेकी बालिकाको मृत्यु भएको छ। सेती किनारको धाजा फाँटेको क्षेत्रमा शनिबार खसेकी बालिकाको उद्धार गरेर अचेत अवस्थामा अस्पताल पुर्याउँदा डाक्टरले मृत घोषणा गरेका हुन्। पोखरा१५ सेती नदी किनारस्थित सिताराम हाउजिङ नजिकैको खाली चौरमा धाजा फाँटेको क्षेत्रमा शनिबार दिउँसो करिब तीन बजे १२ वर्षीया स्मिृती पराजुली खसेकी थिइन। धाजा फाँटेको खोचबाट अचेत अवस्थामा उद्धार गरेर अस्पताल पुर्याइएकी बालिकाको मृत्यु भएको जिल्ला प्रहरी कार्यालय कास्कीका प्रवक्ता श्रष्णकुमार विकले बताए। घटनाको थप अनुसन्धान भइरहेको पनि उनले बताए। पोखरा८ नागढुङ्गा बस्ने पराजुलीलाई करिब साढे दुई घण्टापछि सेती किनारको धाजाफाँटेको खोचबाट उद्धार गरेर उपचारका लागि पोखरा स्वास्थ्य विज्ञान प्रतिष्ठानमा लगिएको थियो। गण्डकी प्रदेश प्रहरी गणबाट खटिएका रेस्क्यु टोलीले खोचबाट बालिकालाई उद्धार गरी अचेत अवस्थामा अस्पताल पुर्याइएको थियो। उद्धारमा वडा प्रहरी कार्यालय रामबजारबाट प्रहरी निरीक्षक माधव केसी समेतको टोली खटिएको थियो। साँगुरो धाजा फाँटेको क्षेत्रबाट बालिकलाई उद्धार गर्न कठिन भएको थियो। १४ वर्षअघि पनि पोखराको नयाँगाउँ नजिकैको सेती खोचको धाजा फाँटेको क्षेत्रमा साढे २ वर्षीया बालिका आरधान प्रधान खेसेकी थिइन्। त्यती बेला १४ वर्षका कमल नेपालीले सुरक्षाकर्मी र उद्धार टोलीको समन्वयमा धाजा फाँटेको क्षेत्रमा छिरेर बालिकाको सकुसल उद्धार गरेका थिए। मनिपाल अस्पतालमा उपचार पछि उनको होस खुलेको थियो। पोखरामा गहिरिएर बगेको सेती नदीको किनारमा धेरै ठाउँमा धाजाहरु फाँटेका छन्। बालबालिका खेल्न जाँदा बेला बेलामा यस्ता घटना हुने गर्दछ। स्थानीय सरकारले यस्ता जोखिम क्षेत्र पहिचान गरी तारबारले घेरेर सुरक्षित बनाउनुपर्ने स्थानीयको माग छ।
आइतबार देशका यी स्थानमा हुने छ चट्याङसहित वर्षा,काठमाडौं : आइतबार देशका पहाडी भूभागमा आंशिकदेखि सामान्य बदली रही बाँकी भूभागमा आंशिक बदलीदेखि सामान्यतया मौसम सफा रहने छ। मौसम पूर्वानुमान महाशाखाका अनुसार कोशी प्रदेशको पहाडी भूभागका थोरै स्थानहरूमा तथा देशका बाँकी पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। तराईका थोरै स्थानहरूमा हावाहुरीको सम्भावना रहेको छ। आइतबार राति कोशी प्रदेशको पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ।
लागुपदार्थ सेवन गरी सवारी चलाउने ७ जना प्रहरीको नियन्त्रणमा,काठमाडौं : नागढुङ्गामा भएको विशेष चेकिङमा लागुऔषध सेवन गरी सवारी साधन चलाउने ६ चालकसहित ७ जनालाई प्रहरीले नियन्त्रणमा लिएको छ। प्रहरीको संयुक्त टोलीले शुक्रबार दिउँसो २० वटा सवारी साधनका चालक तथा पछाडि सवार मानिसलाई चेक गर्दा ७ जनाले लागुपदार्थ सेवन गरेको पाइएको हो । लागुऔषध सेवन गरी सवारी साधन चलाइहेको अवस्थामा फेला परेका उनीहरुलाई आवश्यक अनुसन्धान तथा कारबाहीका लागी प्रहरी वृत्त थानकोट पठाइएको काठमाडौं उपत्यका ट्राफिक प्रहरी कार्यालयका प्रवक्ता राजेन्द्र प्रसाद भट्टले जानकारी दिए। उनीहरूलाई थुनामा राखेर लागुऔषध सेवनको मुद्दा चलाइने उनको भनाई छ। ट्राफिक प्रहरीले पछिल्लो समय लागुऔषधसमेत सेवन गरेर सवारी साधन चलाउने चालकहरू भेटिन थालेपछि लागुऔषध चेकजाँच अभियानलाई तिव्रताका साथ अगाडि बढाइएको छ। सवारी साधनका चालकहरुले लागुऔषध सेवन गरी सवारी साधन चलाएनचलाएकोबारे प्राविधिक टोलीसहित टिएचसि किटको प्रयोग गरी गत साउन ९ गतेबाट ट्राफिक प्रहरीले चेकजाँच अभियान सुरु गरेको थियो।
खरबारीमा लागेको आगोमा परेर बृद्धको मृत्यु,गुल्मी : गुल्मीमा आगलागीमा परेर एक वृद्धको मृत्यु भएको छ । घाँस काट्ने क्रममा खरबारीमा लागेको आगोमा परेर सत्यवती गाउँपालिका४ लिम्घाका ७५ वर्षीय लालबहादुर शाहीको मृत्यु भएको जिल्ला प्रहरी कार्यालय गुल्मीले जनाएको छ । आगोमा जलेका उनलाई स्थानीयले फेला पारेका थिए । उपचारको लागि स्वास्थ्य संस्थामा लैजादै गर्दा बाटोमै मृत्यु भएको जिल्ला प्रहरी कार्यालय गुल्मीका प्रहरी निरीक्षक रवीन्द्रकुमार श्रेष्ठले जानकारी दिए । घटनाबारे थप अनुसन्धान भइरहेको प्रहरीले जनाएको छ । खरबारीमा लागेको आगो स्थानीय र प्रहरीले नियन्त्रण लिएका छन्।
सिन्दुर जात्राको रौनक (भिडियो),"भक्तपुर : मध्यपुर थिमीमा सिन्दुर जात्राको रौनक सुरु भएको छ। शनिबार बिहानैबाट जात्राको रौनक सुरु भएको हो। बिस्केट जात्राको अवसरमा मध्यपुरथिमिमा मात्र यो जात्रा मलाइन्छ। स्थानीयले आआफ्नो घरबार खट लिएर यो जात्रामा आउने गर्दछन्। सिद्धिकालीमा खट जम्मा गरिएको खट बालकुमारी मन्दिरमा पुर्याए सिन्दुर जात्रा मनाइन्छ। बालकुमारी मन्दिर परिसरमा दक्षिण बाराही, विष्णुवीर र सिद्धिकाली गणका खटलाई बालकुमारी, चलाखु, दिगुटोललगायतका टोलमा परिक्रमा गराइन्छ। स्थानीय बाजागाजासहित आएका भक्तजनले खटलाई घुमाउँदा सिन्दुर छर्केका थिए।"
"मोरङमा ट्याक्टर दुर्घटना : वृद्धाको मृत्यु, १८ जना घाइते","विराटनगर : मोरङको रंगेली नगरपालिका३ आमतोलामा शनिबार बिहान ट्याक्टर दुर्घटना हुँदा एक जना वृद्धाको मृत्यु भएको छ। ट्याक्टरमा सवार १८ जना घाइते भएका छन्। तेतरियाआमतोला भित्री सडकखण्ड हुँदै पूर्वतर्फ गइरहेको प्रदेश १०१००१ त ९५५३ नम्बरको ट्याक्टर आफैँ अनियन्त्रित भएर बिहान १०:१० बजेतिर दुर्घटनामा परेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार दुर्घटनामा मोरङको ग्रामथान गाउँपालिका ५ की ६० वर्षीया वैशाखी चौधरीको घटनास्थलमै मृत्यु भएको छ। दुर्घटनामा मोरङको ग्रामथान गाउँपालिका ३ की २० वर्षीया जानकीकुमारी माझी, ग्रामथान५ की ४० वर्षीया किचनीवती चौधरी, रंगेली २ की सुनवर्ती चौधरी, २७ वर्षीया जितनी चौधरी, उनका छोरा ३ वर्षीय रायन चौधरी, ग्रामथान ५ की ४३ वर्षीया पूर्णसरी चौधरी, ५० वर्षीय टीकाराम माझी, विराटनगर महानगरपालिका ४ की ३५ वर्षीया सुशीला चौधरी, ५५ वर्षीय टेकनारायन माझी, ग्रामथान ५ की २६ वर्षीया अनिता माझी, ६५ वर्षीया दुखिया चौधरी, मधुराम माझी, ५० वर्षीय गुलाबचन माझी, ३५ वर्षीया रीता चौधरी, २५ वर्षीया सुनीता भगत, रीताकुमारी माझी, उनका छोरा ५ वर्षीय रितेष माझी र ग्रामथान६ का ४३ वर्षीय सत्तुलाल माझी घाइते भएका प्रहरीले जनाएको छ। घाइतेमध्ये केहीको अवस्था गम्भीर छ। घाइतेहरुको रंगेली र विराटनगरका विभिन्न अस्पतालमा उपचार भइरहेको छ। दुर्घटनालगत्तै ट्याक्टर चालक ग्रामथान५ का अन्दाजी ३१ वर्षीय बालक माझी फरार बनेका छन् । उनको खोजी तीव्र पारिएको डीएसपी दाहालले बताए । उनका अनुसार रंगेलीमा रहेको सन्सारीमाई मन्दिरमा पूजाका लागि तेतरियाबाट हिँडेकाहरु सवार ट्याक्टर दुर्घटनामा परेको हो।"
जंगली हात्तीको आक्रमणबाट वृद्धको मृत्यु,सिरहा : सिरहामा जंगली हात्तीको आक्रमणबाट एक वृद्धको मृत्यु भएको छ। गोलबजार नगरपालिका१ लमाडडामा गए राति नाच हेर्न गएका बेला हात्तीको आक्रमणबाट गोलबजार नगरपालिका३ गोलामुक्सारका ७४ वर्षीय तुलबहादुर आलेमगरको मृत्यु भएको हो। नाच हेरेर फर्किने क्रममा गोलबजार नगरपालिका१ गुलरियामा एक्कासी हात्ती देखिएपछि अन्य साथीहरू भागेको र तुलबहादुर भाग्न नसक्दा हात्तीको आक्रमणमा परेको वडा नं ३ का अध्यक्ष धनप्रसाद लामाले जानकारी दिए। घटनालगत्तै पुगेको प्रहरी टोलीले हात्ती धपाएको इलाका प्रहरी कार्यालय गोलबजारका प्रमुख प्रहरी निरीक्षक डुपेन्द्रप्रसाद बुदाथोकीले जानकारी दिए। शव परीक्षणका लागि प्रादेशिक अस्पताल लहान लगिएको छ
रुपन्देहीको सियारीका अध्यक्षको निवासमा राखिएको बम डिस्पोज,"भैरहवा : रुपन्देहीको सियारी गाउँपालिकाको अध्यक्ष थानेश्वर घिमिरेको छपियास्थित निवास (घर पछाडि) मा राखिएको प्रेसर कुकर बम डिस्पोज गरिएको छ। नेपाली कांग्रेस रुपन्देहीका उपसभापति समेत रहेका घिमिरेले बिहानको समयमा झोलामा राखिएको बम देखेपछि प्रहरीलाई खबर गरेका थिए। उक्त बमलाई नेपाली सेनाको टोलीले पड्काएर डिस्पोज गरेको रुपन्देही प्रहरीले जनाएको छ। प्रेसर कुकर बम राखिएको झोलाबाट मधेस पिपुल्स पार्टी, जिल्ला इन्चार्जसूर्या नेतृत्वमा, जिल्लासैन्य कमाण्डर रावणको कमानबाट यो जिम्मेवारी लिँदै लेखिएको पर्चा भेटिएको छ। घटनाका सम्बन्धमा अनुसन्धान भइरहेको जिल्ला प्रहरी कार्यालय रुपन्देहीका प्रमुख भरत बहादुर विकले जानकारी दिए। केही महिना यता रुपन्देहीमा अपराध बढ्दै गएकोले नागरिकको शान्ति सुरक्षामा असर पर्न थालेको छ।"
रमा पोख्रेलद्वारा लिखित संघर्षशील जीवन यात्रा नामक पुस्तक विमोचन,"फरक प्रसंगमा वैद्यले संस्कृत विद्या कर्मकाण्डी विद्या भन्ने भ्रम रहेको भन्दै त्यो विषय गलत भएको बताए। वैद्यले भने, संस्कृत आदर्शवाद पनि हो भौतिकवाद पनि हो। संस्कृतमा नयाँ कुरा पनि छन्। त्यहाँ पनि द्वन्द्ववाद छ। काठमाडौं : रमाकुमारी पोख्रेलद्वारा लिखित संघर्षशील जीवन यात्रा नामक पुस्तक विमोचन भएको छ। दाङको घोराहीमा शुक्रबार एक कार्यक्रमबीच आमा जानका वैद्य पोख्रेल र रमाका दाई नेकपा (क्रान्तिकारी) माओवादीका महासचिव मोहन वैद्य किरण ले संयुक्त रुपमा पुस्तकको विमोचन गरेका हुन्। कृति विमोचन कार्यक्रममा वैद्यले कृतिले महिलाले भोग्नुपरेको आवाजलाई बुलन्द गरेको बताए। वैद्यले भने, पुस्तकको आफ्नै महत्व छ। राम्रा राम्रा किताब कथा, निबन्ध लेख्नेतिर ध्यान दिनुपर्यो भन्ने सुझाव दिन चाहन्छु। यो कृतिमा समाजमा महिलाले भोग्नु परेको आवाज नमुनाका रुपमा प्रस्तुत भएको छ। र, यो कृतिले सामाजिक संघर्षको प्रतिविम्वलाई उजागर गर्छ। फरक प्रसंगमा वैद्यले संस्कृत विद्या कर्मकाण्डी विद्या भन्ने भ्रम रहेको भन्दै त्यो विषय गलत भएको बताए। वैद्यले भने, संस्कृत आदर्शवाद पनि हो भौतिकवाद पनि हो। संस्कृतमा नयाँ कुरा पनि छन्। त्यहाँ पनि द्वन्द्ववाद छ। लेखक पोख्रेलले यो पुस्तकमा आफूले जीवनमा संघर्ष गरेका विषयवस्तुहरू समेटिएको बताइन्। पोख्रेलले भनिन्, जीवनलाई अगाडि बढाउँदै जाने क्रममा आफूले भोगेका समस्याहरु शब्दमा लिपिबद्ध गरेको हुँ। यो कृतिमा पारिवारिक संघर्ष, जनयुद्धमा भोगेका समस्यालाई समेटेको छुँ। शहीद स्मृति आवाशीय माध्यमिक विद्यालय हेमन्तपुरका निवर्तमान प्रधानाध्यापक नारायण पौडेलले कृतिले जीवनमा भोगेको यथार्थलाई समेटेका बताए। जानका वैद्य पोख्रेल शत वर्ष पुगेको अवसरमा अभिनन्दन गरिएको थियो। कार्यक्रममा पोख्रेलका छोरासमेत रहेका मोहन वैद्यले समाज रुपान्तरण अहिलेको आवश्यक रहेको बताए। वैद्यले भने, परिवार कुटुम्ब जम्मा भएर कार्यक्रम गर्नुपर्ने आवश्यक पर्दो रहेछ। हाम्रा आमा बाबाहरु वृद्ध अवस्थामा पुगेपछि प्राय जसो पुरानो संस्कार अनुसारका दान पुन्य धर्मकर्मसँग सम्बन्धित प्रचलन छ। त्यो प्रचलन आफ्नो आस्था अनुसार छँदै छ। समाजलाई रुपान्तरण गर्न लागेका हामीले परम्परागत कार्यक्रमभन्दा नयाँ ढगले कार्यक्रम गरेर सम्मान गर्न सकिन्छ। सो अवसरमा मधुसुदन वैद्यले आमा जानकाको बारेमा परिचय प्रस्तुत गराएका थिए। जानकाको जन्म विसं१९८५ मा अर्घाखाँचीको अमलाचौरमा भएको हो। ईच्छुक सांस्कृतिक प्रतिष्ठानका निवर्तमान अध्यक्ष हिरामणी दुःखीले समाज बदल्न राजनीति गरिएको र त्यसको प्रेरणाको स्रोत आमा(जानका) रहेको बताए। दुःखीले जेष्ठ नागरिकको अभिनन्दन गर्नु भनेको जेष्ठ नागरिकको योगदानको अभिनन्दन गर्नु रहेको बताए। पत्रकार सुशील गौतमले आमाप्रति सबैले श्रद्धा सुमन प्रकट गर्नुपर्ने बताए। गौतमले भने, यो कार्यक्रमको सन्देश परिवारभित्र मात्रै सीमित छैन। समाज रुपान्तरणसँगै सांस्कृतिक रुपान्तरण आवश्यक छ। राजनीतिक मूल्य मान्यता स्खलन हुँदा सांस्कृतिक रुपान्तरणमा विचलन आउँदो रहेछ। गौतमले पश्चिमी संस्कृती हावी भएको बताए। सांस्कृतिक रुपान्तरणको अभियानलाई सशक्त बनाउनु अहिलेको आवश्यकका रहेको बताए। प्रगतिशील लेखक संघका केन्द्रीय सल्लाहकार पद्यमप्रसाद शर्माले यो परिवारको मात्रै नभइ सिंगो समाजको सम्मान रहेको बताए। शर्माले आमा(जानका)को योगदान समाज रुपान्तरणका लागि अतुलनीय योगदान रहेको बताए। यस्तै, धनेश्वर पोख्रेलले परम्परागत संस्कृतिले समाजलाई विकृति र विसंगतितर्फ लैजान खोजेको भन्दै आफूहरुले नयाँ संस्कृतिको जग बसाल्न खोजेको बताए। यस्तै गोपाल पोख्रेलले आमाको सम्मान सबैले गर्नुपर्ने बताए। कार्यक्रमको सञ्चालन बुहारी सुशीला आचार्यले गरेकी थिइन्।"
आज देशका यी ३ प्रदेशमा पानी पर्ने,"मौसम पूर्वानुमान महाशाखाका अनुसार सुदूरपश्चिम तथा कर्णाली प्रदेशका पहाडी भूभागका थोरै स्थान र बाँकी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। काठमाडौं : आज देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार सुदूरपश्चिम तथा कर्णाली प्रदेशका पहाडी भूभागका थोरै स्थान र बाँकी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। शनिबार राति सुदूरपश्चिम, कर्णाली र गण्डकी प्रदेशका पहाडी भूभागका एकदुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ।"
पर्यटकीय गतिविधि बढाउन चितवनमा प्याराग्लाइडिङ,"चितवन : चितवनमा पर्यटकीय गतिविधि बढाउने उद्देश्यका साथ प्याराग्लाइडिङको व्यावसायिक उडान थालिएको छ। हिमालयन फन्टियर्स प्याराग्लाइडिङ कम्पनी चितवनले नयाँ वर्षको अवसर पारी उडान सुरु गरेको हो। जिल्लामा आउने आन्तरिक तथा बाह्य पर्यटकलाई लक्षित गरी प्याराग्लाइडिङ सुरु गरिएको कम्पनीका अध्यक्ष विजयबहादुर घलेले जानकारी दिए। भरतपुर महानगरपालिका२९ चौकीडाँडाबाट प्याराग्लाइडिङ उडान थालिएको हो। यहाँ जङ्गल सफारीका लागि अत्यधिक पर्यटक आउने गरेका छन्। समुद्री सतहबाट एक हजार दुई सय मिटर अग्लो स्थानबाट उडान गर्न लागिएको हो। यसबारे तीन वर्ष अध्ययन गरिएको थियो। एक सय २० किलोभन्दा कम तौल भएको अवस्थामा मात्र प्याराग्लाइडिङ उडान भर्न सकिने उनले जानकारी दिए। चितवनको चौकीडाँडाबाट प्याराग्लाइडिङ उडान भरेर देवघाट गाउँपालिका५ स्थित त्रिशूली नदी किनारमा अवतरण गरिनेछ। कम्पनीका सञ्चालक शालिक दबाडीले पर्यटकका लागि नयाँ गन्तव्यको खोजी गर्ने क्रममा प्याराग्लाइडिङ सुरु गरिएको बताए। यस क्षेत्रमा निकट भविष्यमा रोप साइक्लिङ, बन्जीजम्पजस्ता गतिविधि गर्ने योजना रहेको उनको भनाइ छ। दबाडीले भने, 'चौकीडाडाँमा चौकीडाँडा रिसोर्टसमेत निर्माण गरेर यहाँको पर्यटन प्रवद्र्धनमा काम गर्ने योजना छ।' कम्पनीले उडानका लागि कविलास डाँडाबाट समेत अनुमति पाएको छ। प्याराग्लाडिङ उडानका लागि प्रति व्यक्ति रु आठ हजार शुल्क तोकिएकामा हाललाई २५ प्रतिशत छुटको व्यवस्था गरिएको छ। दैनिक ४५ जनासम्मलाई उडाउन सकिने दबाडीको भनाइ छ। नेपाल प्याराग्लाइडिङ संघका महासचिव शैलेन्द्र राउतले नागबेली सडक र त्रिशूली नदीमाथिको उडानले पर्यटक आकर्षित हुने बताए। प्याराग्लाइडिङ चालक सञ्जय गौतमले यहाँ उडानका लागि उपयुक्त हावा र स्थान रहेको बताए। नारायणगढमुग्लिन सडकखण्डको भोर्लेबाट नौ किलोमिटर उत्तर र जुगेडीबाट पाँच किलोमिटर उत्तर हिँडेपछि चौकीडाँडा पुग्न सकिन्छ। भरतपुर महानगरपालिका प्रमुख रेनु दाहालले जिल्ला आउने पर्यटकका लागि फरक अनुभव लिने गरी भरतपुरमा प्याराग्लाइडिङ सुरु भएको बताइन्। सबै खालका पर्यटक रमाउन सक्ने गरी भरतपुरमा पर्यटन प्रवर्द्धनको काम भइरहेको उनको भनाइ छ। सन् २०२४ लाई भरतपुर भ्रमण वर्ष मनाउन गइरहेको उल्लेख गर्दै उनले पर्यटकको बसाइ लम्ब्याउने किसिमका गतिविधि गर्न जरुरी रहेको बताए।"
अन्नपूर्णमा यो यामको पहिलो आरोहण,"बेनी : म्याग्दीस्थित अन्नपूर्ण प्रथम हिमालमा चालु वसन्त यामको पहिलो हिमाल आरोहण भएको छ। सेभेट समिट ट्रेकका पासाङ नुर्वु शेर्पाको टोलीले शनिबार दिउँसो ११:३५ मा अन्नपूर्णको सफल आरोहण गरेको हो। सेभेन समिट ट्रेकका प्रबन्धक थानेश्वर गुरागाईंले तीन जना नेपाली, एक जना पाकिस्तानी र एक जना अस्ट्रेलियन अन्नपूर्णको चुचुरोमा पुगेको जानकारी दिए। आठ हजार ९१ मिटर अग्लो अन्नपूर्ण हिमाल म्याग्दीको अन्नपूर्ण गाउँपालिकाको वडा नम्बर४ नारच्याङको भूगोलमा पर्छ। नुर्वुको टोलीले बनाएको बाटो प्रयोग गरेर अन्य आरोहीहरूको टोली पनि अन्नपूर्णको चुचुरोमा पुग्ने क्रममा छन्। यस वर्ष अन्नपूर्ण हिमाल आरोहणका लागि पर्यटन विभागबाट पाँच वटा समूहका ४५ जनाले अनुमति लिएका छन्। अन्नपूर्ण हिमाल संसारको दशौ अग्लो हिमाल हो। अन्नपूर्ण आरोहणका लागि विभिन्न कम्पनीबाट पुगेका आरोही र पर्यटकहरूको आधार शिविरमा चहलपहल छ। इलाईट ट्रेकिङ कम्पनीमार्फत कतारकी राजकुमारी आश्मा अल्थानी अन्नपूर्ण प्रथम हिमाल आरोहणका लागि गत फागुन २३ गते म्याग्दीमा आएकी थिइन्। आल्थानीको आरोहण टोलीको नेतृत्व कीर्तिमानी आरोही निर्मल पुर्जाले गरेका छन्। विस १९५० मा फ्रान्सका मौरिस हर्गोजले अन्नपूर्ण पहिलो पटक आरोहण गरेका थिए। मौरिसले अन्नपूर्ण चढेको तीन वर्षपछि १९५३ मा सर एडमण्ड हिलारी र तेन्जिन नोर्गे शेर्पाले सर्वोच्च शिखर सगरमाथा आरोहण गरेका थिए।"
शाहीखोलाका आठ सय घरधुरीलाई खानेपानी,"उदयपुर : कोशी प्रदेशका उपसभामुख सिर्जना दनुवारले देश आर्थिक संकटबाट गुज्रिरहेकाले यस्तो बेला स्थानीय सरकार र प्रदेश सरकारबीच एक आपसमा सहकार्य आवश्यक रहेको बताएकी छिन्। त्रियुगा नगरपालिकाको ८ र १६ नम्बर वडामा पर्ने शाहिखोला सामुदायिक खानेपानी तथा सरसफाई योजनाको उद्घाटन गर्दै उपसभामुख दनुवारले विकास निर्माणमा स्थानीयको समस्या समाधान गर्न सरकारबीच सहकार्य हुनु पर्ने बताइन्। प्रदेश सरकारले उदयपुरमा निर्माण सुरु गरेको ५४ वटा योजना अहिले आर्थिक संकटको कारण बजेट अभावमा अधुरै रहेकाले आगामी आर्थिक वर्षभित्र सबै योजना सम्पन्न गर्ने गरी पहल गर्ने उनले बताइन्। उपसभामुख दनुवारले निर्माण गरिएका खानेपानीका पूर्वाधारहरूको संरक्षण गर्न सरकारको भन्दा पनि स्थानीय आफै जागरुक हुनुपर्ने बताइन्। उनले भनिन्, पानी मान्छेको जीवनसँग जोडिएकाले निर्माण गरिएका पानी ट्यांकी र धाराहरूको संरक्षण गर्दै सरसफाइमा ध्यान दिनु पर्दछ।' त्रियुगा नगरपालिकाका मेयर बसन्तकुमार बस्नेतले त्रियुगा नगरपालिकामा सञ्चालित २४ वटा खानेपानी योजना यसै वर्षभित्र सम्पन्न गरेर खानेपानीको समस्या अन्त्य गर्ने बताए। उनले खानेपानीलाई राजनीतिसँग नजोडी काम गर्न सुझाव दिए। खानेपानी उद्घाटन भएसँगै त्रियुगा नगरपालिकाको शाहीखोला गाउँका स्थानीयले खोलाको धमिलो खानेपानी पिउनु नपर्ने भएको छ। प्रदेश सरकारको सहयोगमा खानेपानी योजना निर्माण भएपछि त्रियुगा नगरपालिका ८ र १६ नम्बर वडाका स्थानीयको खानेपानीको समस्या हल भएको हो। प्रदेश सरकारको ८० लाख लागतमा निर्माण सम्पन्न खानेपानीबाट उक्त वडाका आठ सय घर धुरीलाई खानेपानी सुविधा पुग्ने शाहिखोला सामुदायिक खानेपानी तथा सरसफाइ उपभोक्ता समितिका अध्यक्ष मदनराज कटुवालले बताए। स्थानीय आपसोता खोलामा भूमिगत पानी विद्युतको माध्यमबाट १७ सय मिटर टाढा रहेको रिजर्व ट्यांकीबाट खानेपानीको वितरण सुरु गरिएको उनले बताए।"
मोरङमा बंगुरको मासु अड्किएर मृत्यु,प्रहरीका अनुसार पोलेर खाने क्रममा साँझ ५ बजेतिर माझीको घाँटीमा बंगुरको मासु अड्किएको थियो । माझीलाई आफन्त र परिवारका सदस्यले तत्काल उपचारका लागि उर्लाबारीस्थित अरनिको अस्पताल लगेका थिए । विराटनगर : घाँटीमा मासु अड्किएर मोरङको रतुवामाई नगरपालिका९ मा शुक्रबार साँझ एक जनाको मृत्यु भएको छ । बंगुरको मासु घाँटीमा अड्किँदा रतुवामाई९ का ४८ वर्षीय बेथुलाल माझीको मृत्यु भएको प्रहरीले जनाएको छ । प्रहरीका अनुसार पोलेर खाने क्रममा साँझ ५ बजेतिर माझीको घाँटीमा बंगुरको मासु अड्किएको थियो । माझीलाई आफन्त र परिवारका सदस्यले तत्काल उपचारका लागि उर्लाबारीस्थित अरनिको अस्पताल लगेका थिए । उपचारका क्रममा साँझ ७:५० बजेतिर उनको मृत्यु भएको प्रहरीले जनाएको छ । प्रहरीका अनुसार शवलाई पोस्टमार्टमका लागि उर्लाबारीको मंगलबारेस्थित अस्पतालमा राखिएको छ । घटनाका बारेमा अनुसन्धान सुरु गरिएको प्रहरीले जनाएको छ।
"भीआईपी सुरक्षामा खटिएका प्रहरीले चलाए गोली, वर्षमान पुनकी आमा घाइते",काठमाडौं : भीआईपी सुरक्षामा खटिएका एक प्रहरीले बालुवाटारमा गोली चलाएका छन्। शुक्रबार राति सुरक्षाकर्मीको गोली लागेर माओवादी केन्द्रका उपमहासचिव वर्षमान पुनकी आमा तीर्थमाली पुन घाइते भएकी छन्। उपत्यका अपराध अनुसन्धान कार्यालयका एक प्रहरी अधिकृतका अनुसार खुट्टामा गोली लागेकी पुनको ट्रमा सेन्टरमा उपचार भइरहेको छ। उनका अनुसार गोली चलाउने सहायक हवलदार प्रकाश पुनमगर प्रहरीलाई नियन्त्रणमा लिएर प्रहरी प्रधान कार्यालयमा लगिएको छ। उनीमाथि अनुसन्धान जारी रहेको छ। रोल्पाका उनी तीर्थमालीको नातेदार हुन्।
लागूपदार्थ सेवन गरी सवारी चलाउने सात जना चालक पक्राउ,"काठमाडौं : लागूपदार्थ सेवन गरी सवारी चलाउँदै गरेका सात जना चालक पक्राउ परेका छन्। काठमाडौंको नागढुंगामा नयाँ वर्षको दिन (शुक्रबार) गरिएको विशेष चेकिङका क्रममा लागूऔषध सेवन गरी सवारी साधन चलाउँदै गरेका चालक पक्राउ परेका हुन्। काठमाडौँ उपत्यका ट्राफिक प्रहरी कार्यालय, नेपाल प्रहरी अस्पताल, लागूऔषध नियन्त्रण ब्यूरो र प्रहरी प्रभाग नागढुंगाको संयुक्त टोलीले शुक्रबार दिउँसो २० वटा सवारी साधनका चालक तथा पछाडि सवार मानिसलाई चेक गर्दा ७ जनाले लागूपदार्थ सेवन गरेको पाइएको थियो। लागूऔषध सेवन गरी सवारी साधन चलाइहेको अवस्थामा फेला परेका उनीहरूलाई आवश्यक अनुसन्धान तथा कारबाहीका लागि प्रहरी वृत्त थानकोट पठाइएको छ। उनीहरूलाई थुनामा राखेर लागूऔषध सेवनको मुद्दा चलाइने काठमाडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक राजेन्द्र प्रसाद भट्टले बताए।"
चुरे संरक्षण विज्ञ यादव राष्ट्रपतिबाट विभूषित,"काठमाडौं : चुरे संरक्षण अभियन्ता तथा विज्ञ नागदेव यादव जनसेवाश्री पञ्चम श्रेणीद्वारा विभूषित भएका छन्। दुई दशकदेखि चुरे तथा पर्यावरण संरक्षणका लागि तराईमा अभियान सञ्चालन गर्दै आएका चुरे विज्ञ यादवलाई राष्ट्रपति रामचन्द्र पौडेलले एक समारोहका बीच पदक प्रदान गरेका हुन्। असोज ३ गते संविधान दिवसका अवसरमा उनलाई विभूषण अधिकार पत्र प्रदान गर्न सरकारले निर्णय गरेको थियो। चुरे जलाधार क्षेत्रको संरक्षण सम्वद्र्धन, पर्यावरण संरक्षण, जलवायु परिवर्तन अनुकूलनअल्पीकरण, विपद् व्यवस्थापन न्यूनीकरण, जीविकोपार्जनको सवालमा उनले काम गर्दै आएका छन्। बायो इन्जिनियरिङ प्रविधिबाट महोत्तरी, धनुषा र सिरहा लगायतका जिल्लाहरू उनले समुदायलाई परिचालन गर्दै स्थानीयस्तरबाट चुरे संरक्षणका लागि गरेको कामहरू अनुकरणीय छ। आफूले पाएको पदक चुरे संरक्षणमा क्रियाशिल जनताहरूमा सम्पर्ण गरेको उनले जनाएको छ। चुरेमा अत्यधिक दोहन छ। चुरे पानीको भण्डार हो भने मधेस अन्नको भकारी हो। चुरिया दोहनले मधेस मरुभूमिकरण हुने जोखिम बढ्दो छ, उनले भने, जल, जमिन, जंगल, जनावर र जनताको संरक्षण नै पर्यावरणको रक्षा हो। त्यसैले सबै पक्ष पर्यावरण संरक्षणमा जुट पर्छ।"
मुस्ताङको सामुदायिक होमस्टेमा पर्यटकको क्रेज बढ्दो,"जोमसोम : मुस्ताङको घरपझोङ गाउँपालिका५ ठिनी गाउँमा पछिल्लो समय आन्तरिक तथा बाह्य पर्यटकको रोजाइमा पर्न थालेको छ। जिल्लाका केही गाउँहरूमा औपचारिक र अनौपचारिक रूपमा होमस्टे सञ्चालन गरिए पनि जोमसोम नजिकै रहेको ठिनी गाउँमा थकाली सामुदायिक होम स्टे भने पर्यटकको रोजाइमा पर्न थालेको हो। चालु वर्षको श्रावणदेखि हालसम्म दैनिक ७०८० जना पर्यटक मुस्ताङको ठिनी थकाली सामुदायिक होम स्टेमा आउने गरेका छन्। जोमसोममा पर्यटक लक्षित होटलहरूमा खाना तथा बासका लागि महंगो शुल्क तिर्नुपर्ने भएकाले पनि जोमसोम नजिकै रहेको गाउँ ठिनी थकाली सामुदायिक होमस्टेमा पर्यटकको लर्को लागेको हो। सदरमुकाम जोमसोम नजिकै रहेको ठिनी गाउँ कृषिका अलावा व्यावसायिक रूपमा ओझेल परेपछि स्थानीय जनमुक्ति युवाक्लवको पहलमा २०७३ सालमा थकाली सामुदायिक होमस्टे सञ्चालनमा ल्याएको थियो। सुरुआती क्रममा स्थानीय जुमा थकाली, मिना थकाली, स्मिता थकाली, आइतकुमारी थकाली र बत्तीमाया थकाली गरी पाँच घरधुरीका महिलाहरू होमस्टेमा जोडिएका थिए। सुरुआती परिक्षणका रूपमा सुरु गरिएको होमस्टे दोस्रो वर्षमा दर्ता गरी सञ्चालनमा ल्याइएको थियो। सुरुआती ५ घरधुरीका महिलाले सञ्चालन गरेको ठिनी थकाली सामुदायिक होमस्टेमा अहिले ठिनी गाउँका १० वटा घरधुरी जोडिएका छन्। यसअघि मुस्ताङको ठिनीका थकाली महिलाहरू कृषि पेशामा मात्रै आश्रित थिए। मुस्ताङमा पर्यटकको संख्या वृद्धि भएपनि होमस्टे नहुँदा ठिनीका स्थानीयले कुने व्यावसायिक लाभ लिन सकेका थिएनन्। पछिल्लो समय ठिनीका थकाली महिला उद्यमीहरूको जीवनशैली होमस्टेले फेरिन थालेको छ। ठिनी त्यहाँका महिलाहरूले होमस्टे व्यवसायमा अपनाउन थालेपछि उनीहरू प्रत्यक्ष लाभान्वित भएका छन्। एक आपसमा गुजुमुच्च जोडिएका माटोले बनेका प्राचीन शैलीका घरहरू, त्यहाँको सांस्कृतिक धरोहरले ठिनी गाउँ मुस्ताङकै एक महत्वपूर्ण पर्यटकीय गन्तव्य बनेको छ। ठिनीबाट जोमसोम बजार र कालिगण्डकी नदी मनमोहक देखिन्छ। त्यस्तै होमस्टेमा आएका पर्यटकले ठिनी गाउँको थकाली ऐतिहासिक संग्रहालय, ढुम्बाताल, कुछ्प तेरंगा गुम्बा, स्नो लियोपार्ट, यारुजो भ्यु टावर, कैसाङ क्याम्पमा रहेको छम्मा ताल, तिलिचो ताल, भम्पो गुम्बा, निलगिरी हिमाल र जोमसोम बजार अवलोकन गर्ने गर्छन। जिल्लामा यातायातको सञ्जाल जोडिएपछि बर्सेनि हवाई तथा धावनमार्ग हुँदै मुस्ताङको भुगोल अवलोकन गर्ने तथा मुक्तिनाथ र प्रसिद्ध शालीग्राम स्थल कागबेनीधाम दर्शन गर्न आएका आन्तरिक तथा बाह्य पर्यटक फर्किँदा ठिनी होमस्टे पुग्ने गरेका छन्। उत्तरी कोरलानाका पुगेर फर्किएका पर्यटक समेत पछिल्लो समय ठिनी थकाली होमस्टे खोजी गर्दै जान थालेका छन्। होमस्टे पुगेका पर्यटक पाहुनाले होमस्टेको व्यवस्थापन,आतिथ्यता र सुलभ मूल्यमा खाना र बस्न पाइने व्यवस्था रहेको खुसी व्यक्त गर्ने गरेका छन्। ठिनी गाउँमा मोटर बाटो विस्तार भइसकेको छ। जोमसोमबाट ठिनीमा १५ मिनेटमै पुग्न सकिन्छ। ठिनी गाउँबाट पर्यटकीय स्थल ढुम्बाताल १० मिनेटमै पुग्न सकिन्छ। जोमसोमबाट ठिनी हुँदै ढुम्बाताल र छैरोसम्म गण्डकी प्रदेश सरकारले ग्राभेल रिङरोड सडक समेत विस्तार गरिसकेको छ। ठिनी होमस्टेमा १ सय जना पर्यटक अटाउन सक्ने क्षमता छ। जसअनुसार एक होमस्टे घरधुरीमा दैनिक १० जना पर्यटक बस्न मिल्ने सुविधा छ।"
सिन्दुरले रंगियो मध्यपुरथिमि (फोटो फिचर),"भक्तपुर : हजारौं व्यक्तिको भीड, भीडमा सबैको टाउको, अनुहार, शरीर अबिरले रंगिएको राताम्मे छ। अगाडि हातहातमा धपक्क बलेको चिरागका समूह, त्यसपछि धिमे र मुस्या बाजा बजाउनेर्को समूह, त्यसपछि आआफ्नो टोलका देवीदेवतालाई विराजमान गराइएका खट बोकेर टोलटोल घुम्दै बालबालिका, युवायुवतीदेखि ज्येष्ठ नागरिकसमेत जात्राको भीडमा रमाएका देखिन्थे। आज मध्यपुरथिमिका बासिन्दालेसुथसिया अर्थात् बिहानीको जात्रा हर्षोल्लासपूर्वक मनाएका छन्। बिस्केट जात्राको अवसरमा मध्यपुरथिमिका बासिन्दाले आज बिहानैदेखि टोलटोलका देवता विराजमान खट जात्रा गरी टोलटोल घुमेर बालकुमारी मन्दिर प्रांगणमा २६ देवीदेवता विराजमान खटलाई ल्याएर मन्दिरको परिक्रमा गराई धिमे, मुस्या बाजाको तालमा नाच्दै, अबिर छर्कँदै हर्षोल्लासका साथ सिन्दुर खेलेर सुथसिया जात्रा मनाएका हुन्। थिमिमा मात्र मनाइने यो जात्रामा एकअर्कालाई सिन्दुर दलेर धिमेलगायत स्थानीय बाजामा नाच्दै हातहातमा चिराग बाल्दै खट बोकी बालकुमारीमा ३२ खट ल्याएर भव्यरूपमा मनाउने परम्परा छ। केही वर्षयता भने २६ खटमात्रै जात्रामा सहभागी हुने गरेका छन्। जात्रामा आज बिहानै बालकुमारी र कालिका अर्थात् बालाखुको खट बालकुमारी मन्दिरबाट बाहिर निकालिएको थियो। हिजोदेखि विष्णुवीर र दक्षिण बाराहीको खटसमेत मन्दिरमा राखिएको थियो। बिहानै सिद्धिकालीको खट ल्याएर आफ्ना गणहरूसहित बालकुमारी प्रवेश गराएपछि यो जात्रा सुरु भएको हो। जात्रा सुरु भएपछि पमाहरू हातहातमा चिराग अर्थात् बत्ती लिएर नाइके प्रधानको अनुमतिमा बालकुमारीको खट उचालेपछि जात्रालाई दिगुटोलस्थित देवताघर परिक्रमा गराइएको थियो। त्यसैगरी विष्णुवीर, सिद्धिकालीलगायत देवदेवीको खट ल्याएर जात्रा मनाइएको छ। थिमिमा ३२ खट सहभागी रथ बोकेर गराई परम्परागतरूपमा मनाउने गरिन्छ। अहिले थिमि क्षेत्रमा २३ वटा, नगदेशमा एक, बोडेमा सात, टिगनीमा एक स्थानमा खट जात्राका साथ सिन्दुर जात्रा मनाइएको छ। यसमा थिमिको बालकुमारी, दक्षिण बाराही, विष्णुवीर, सिद्धिकाली, नगदेशको सिद्धिगणेश, बोडेको महालक्ष्मी र टिगनीको नीलबाराही मन्दिरका देवताका नेतृत्वमा खट बोकेर जात्रा गरी टोलटोलमा सिन्दुर खेल्दै जात्रा मनाइन्छ। जात्रामा प्रत्येक चोक, चौबाटो, घर र टोलमा पुग्दा घरका झ्याल, कौसी र छतबाट सिन्दुर छर्ने, फूल बर्साएर स्वागत गर्ने प्रचलन रहेको छ। जात्रामा काँयाबाजा, भुस्याबाजा, धिमेबाजा बजाएर देवताका खटलाई घुमाउँदै एकअर्कालाई सिन्दुर दल्ने, आपसमा सिन्दुर खेली स्थानीय जात्रालु रमाइलो गर्ने भएकाले यसलाई सिन्दुर जात्रा पनि भनिएको हो। बालकुमारीबाट परम्परागतरूपमा सिद्धिगणेश, सिद्धिकाली र त्यसका गणहरूसहित क्वाछें द्यो, हिचो द्यों, अजिमा द्यों, विष्णुवीर र अन्य देवगणहरूको खट उचालेपछि बालकुमारीको जात्रा सुरु गरिएको थियो। परम्पराअनुसार देवता लायकू दरबारभित्र पस्न नपाउन् भनेर लायकु प्रवेशद्धारमा पेंखा मुस्या, बालकुमारी, बालखुचा द्यो, सिद्धिकाली र अरु देवताका गणहरू बाटो छेकेर बस्ने परम्परा छ। अगाडि बढाउँदै ल्याउने बालकुमारीलाई भैलः द्यो परिक्रमा गरी क्रमैसँग सुगां द्यो, क्वाछे द्योंमा पनि सिन्दुर खेल्दै परिक्रमा गराइन्छ। बालकुमारीलाई विभिन्न क्षेत्रको परिक्रमा गराई भव्य एवं उमंग र उत्साहका साथ थिमिका बासिन्दाले सिन्दुर खेल्दै यो जात्रा मनाइएको छ। यस वर्ष वैशाख २ गते शनिबार परेकाले यहाँको खटसहितको जात्रालाई शङ्खधर चोक हुँदै सूर्यविनायक नगरपालिका५ स्थित दक्षिण बाराही मन्दिरमा समेत लगिएको छ। धेरै वर्षपछि वैशाख २ गते शनिबार परेकाले जात्रालाई दक्षिण बाराही मन्दिर लगेर परिक्रमा गरेर फर्काइएको मध्यपुरथिमिका नगरप्रमुख सुरेन्द्र श्रेष्ठले जानकारी दिए। वैशाख २ गते शनिबार पर्दा कुनै निष्ट नहोस् भनेर दक्षिण बाराहीमा समेत जात्रा लगिने परम्परा रहेको स्थानीय बताउँछन्। आजको जात्रा मध्याह्नसम्म चल्ने र यो जात्रा समापन भएपछि बोडेमा जिब्रो छेड्ने जात्राको तयारी गरेर दिउँसो २ बजे बोडेमा जिब्रो छेडेर जात्रा मनाउने नगरप्रमुख श्रेष्ठले जानकारी दिए। जात्राको कांग्रेस नेता प्रकाशमान सिंह, इन्द्र बानियाँ र पार्टीका जिल्ला सभापति दुर्लभ थापा, माओवादी केन्द्रका नेता लीलामणि पोखरले, शशि श्रेष्ठ, देवेन्द्र श्रेष्ठ र डिपी ढकाल तथा विभिन्न नगरपालिकाका नगरप्रमुख एवं उपप्रमुख, विदेशी कूटनीतिक नियोगका प्रतिनिधिले अवलोकन गरेका थिए।"
ज्यान मार्ने उद्योगमा फरार युवा उदयपुरमा पक्राउ,पक्राउ परेका राईको साथबाट प्रहरीले लोड गरिएको भरुवा बन्दुक १ थान र पाँच राउण्ड गोली लोड भएको म्याग्जिन सहितको मेडिन युएसए लेखिएको सेमी अटोमेटिक सानो पेस्तोल १ थान फेला पारेको जिल्ला प्रहरी कार्यलय उदयपुरका प्रहरी निरीक्षक (इन्स्पेक्टर) मोहन थापाले जानकारी दिए । उदयपुर : काभ्रेपलाञ्चोक जिल्लाबाट ज्यान मार्ने उद्योगमा फरार रहेका सुनसरीका एक युवा शनिबार हतियारसहित उदयपुरको बेलका नगरपालिका ३ टप्पुबाट पक्राउ परेका छन् । इलाका प्रहरी कार्यालय रामपुरठोक्सिलाका प्रहरी निरीक्षक सुभाष खनालको नेतृत्वमा खटिएको टोलीले आरोपित सुनसरी जिल्लाको बराहक्षेत्र नगरपालिका ७ का ३० वर्षीय कुमार भनिने जयकुमार राईलाई पक्राउ गरेको हो । पक्राउ परेका राईको साथबाट प्रहरीले लोड गरिएको भरुवा बन्दुक १ थान र पाँच राउण्ड गोली लोड भएको म्याग्जिन सहितको मेडिन युएसए लेखिएको सेमी अटोमेटिक सानो पेस्तोल १ थान फेला पारेको जिल्ला प्रहरी कार्यलय उदयपुरका प्रहरी निरीक्षक (इन्स्पेक्टर) मोहन थापाले जानकारी दिए । उनकाअनुसार जिल्ला अदालत काभ्रेपलाञ्चोकको पक्राउ पुर्जी आदेशसहितको ईलाका प्रहरी कार्यालय बनेपाको पत्रका आधारमा पक्राउ गरिएको हो । राई घटनालगत्तै उदयपुरको वेलका नगरपालिका क्षेत्रमा लुकिछिपी बस्दै आएको सूचनाका आधारमा पक्राउ गरिएको इन्स्पेक्टर थापाले बताए । पक्राउ परेका राईलाई इप्रका रामपुरको हिरासतमा राखी थप अनुसन्धान भइरहेको उनले बताए ।
भारतीय सीमा नाकामा आउजाउ सहज बनाउन माग,"वीरगन्ज : नेपालभारत सीमावर्ती क्षेत्रका नागरिक र उद्योगी व्यवसायीहरूले भोगिरहेका समस्याका सम्बन्धमा सरोकारवालाहरूबीच शनिबार छलफल भएको छ। वीरगन्जमा जिल्ला प्रशासन कार्यालय पर्साले आयोजना गरेको सीमा सुरक्षा बैठकमा सीमावर्ती क्षेत्रमा भएका नीतिगत एवं संरचनागत समस्याका सम्बन्धमा छलफल भएको हो। छलफलमा वीरगन्ज उद्योग वाणिज्य संघका अध्यक्ष अनिल कुमार अग्रवालले भारतबाट रेल्वेमार्ग हुँदै आयत हुने सामग्री बाटोमै चोरी हुने गरेकोप्रति सम्बन्धीत भारतीय निकायको ध्यानाकर्षण गराए। उनले भने, विगतको तुलनामा सुरक्षा बढेको भएपनि उद्योगी व्यवसायीले सुरक्षित महसुस गर्न सकेका छैनौँ। रेल्वेबाट सामान ल्याउँदा बाटोमै चोरी हुनु अत्यन्तै दुःखद विषय हो, यसतर्फ सम्बन्धित निकायको ध्यानाकर्षण गराउन चाहन्छु। नेपाल उद्योग वाणिज्य महासंघ मधेस प्रदेशका अध्यक्ष अशोक टेमानीले नेपाली नम्बर प्लेटका सवारीसाधन भारत प्रवेशमा हुने कठिनाइलाई सहज बनाउनुपर्ने सुझाव दिए। उनले वीरगन्ज महानगरपालिकाले रात्रि बजारका अवसरमा ३ दिनसम्म २४ सै घण्टा खुला गरेको नाकालाई निरन्तरता दिन सके दुवै देशको आर्थिक विकासमा सघाउ पुग्ने बताए । उनले सीमा क्षेत्रमा सुरक्षाकर्मीको संख्या बढ्दै जाँदा पनि आवतजावतमा असहजता भएको बताए। टेमानीले भने, १७ सय ५२ किलोमीटर सीमा सँधै खुला हुन्छ, त्यो क्षेत्रमा सुरक्षाकर्मी पनि हुँदैनन्। अनि जहाँ धेरै सुरक्षाकर्मी तैनाथ हुन्छन्, त्यही क्षेत्रमा नाका बन्द गरिएको हुन्छ। यसको कुनै अर्थ छैन टेमानीले थपे, यदि सुरक्षाकर्मी राखेर नाका बन्द नै गर्ने हो भने स्थलगत मार्ग सँधैका लागि बन्द गरेर अन्य देश जस्तै हवाईमार्गमार्फत पासपोर्ट लिएर जाने व्यवस्था गरिदिनुपर्यो। भारतबाट वीरगन्ज आउनेहरू दिल्ली जानका लागि काठमाडौं जानुपर्ने बाध्यता रहेको बताउँदै टेमानीले भने, सीमावर्ती शहर रक्सौलमै रहेको विमानस्थललाई विस्तार गरेर सञ्चालन गर्न सके धेरै राहत हुने थियो। नेपाल उद्योग वाणिज्य महासंघ मधेस प्रदेशका निवर्तमान अध्यक्ष गणेश लाठले सीमावर्ती सहर रक्सौलमा प्रवेश गर्ने बित्तिकै अवैध रुपमा सञ्चालित सटही काउन्टरहरूबाट दुवै देशका सर्वसाधारण ठगिदै आएकाले यसतर्फ भारतीय सुरक्षा निाकयको ध्यान जानुपर्ने बताए। लाठले भने, करिब ५० लाखभन्दा बढी नेपाली भारतमा श्रमिकको रुपमा कार्यरत छन्, विभिन्न चाडपर्व तथा विदामा नेपाल आउँदा उनीहरू ठगिन बाध्य छन्, त्यसैले यसलाई नियमन गर्न आवश्यक छ। छलफलमा भारत पूर्वी चम्पारण मोतिहारीका जिल्ला अधिकारी (डिएम) सौरभ जोरवालले सीमा क्षेत्रका समस्यालाई सबै मिलेर समाधान गर्नुपर्ने बताउँदै भारतीय सीमा क्षेत्रका समस्या समाधानका लागि पहल गर्ने प्रतिबद्धता जनाए। उनले सुरक्षाकर्मीको काम नागरिकलाई सुरक्षा दिने भएको हुँदा दुःख दिने काम नगर्न निर्देशन पनि दिए। नेपाली नम्बर प्लेटका सवारी साधनको आवागमनलाई सहज बनाउने विषयमा पनि छलफल गरेर आवश्यक निष्कर्ष निकाल्ने उनले आश्वासन दिए। कार्यक्रममा नेपालका तर्फबाट पर्साका प्रमुख जिल्ला अधिकारी हिरालाल रेग्मी, बाराका सहायक प्रमुख जिल्ला अधिकारी कृष्ण प्रसाद आचार्य, पर्साका प्रहरी उपरीक्षक कोमल शाह, पर्साका सशस्त्र प्रहरी उपरीक्षक सुमन थपलिया, बाराका प्रहरी उपरीक्षक होविन्द्र बोगटी, बाराका सशस्त्र प्रहरी उपरीक्षक टोपबहादुर डाँगीका साथै उद्योगी व्यवसायीहरूको सहभागिता थियो। भारतका तर्फबाट बिहारको भारत पूर्वी चम्पारण मोतिहारीका जिल्ला अधिकारी (डिएम) सौरभ जोरवाल, पश्चिम चम्पारण बगाहा पुलिस जिल्लाका जिल्ला अधिकारी दिनेश कुमार राईका साथै भारतीय प्रहरीका प्रमुख, उद्योगी व्यवसायीको सहभागिता थियो।"
मोरङमा बालकको शंकास्पद मृत्यु,"धनकुटाको महालक्ष्मी नगरपालिका१ घर भइ कानेपोखरी गाउँपालिका१ बिसनपुरस्थित बडीबुवा (ठूलोबुवा)को घरमा बस्दै आएका ९ वर्षीय बेगबहादुर थापाको मृत्यु शंकास्पद देखिएको इलाका प्रहरी कार्यालय पथरीका डीएसपी लक्ष्मी भण्डारीले बताए। विराटनगर : मोरङको कानेपोखरीमा एक जना बालकको शंकास्पद मृत्यु भएको छ। बालकको मृत्यु शंकास्पद देखिएपछि प्रहरीले बडीबुवा र बडीआमालाई नियन्त्रणमा लिएर घटनाको अनुसन्धान थालेको छ। धनकुटाको महालक्ष्मी नगरपालिका१ घर भइ कानेपोखरी गाउँपालिका१ बिसनपुरस्थित बडीबुवा (ठूलोबुवा)को घरमा बस्दै आएका ९ वर्षीय बेगबहादुर थापाको मृत्यु शंकास्पद देखिएको इलाका प्रहरी कार्यालय पथरीका डीएसपी लक्ष्मी भण्डारीले बताए। भण्डारीका अनुसार बालकका बुवा श्रीबहादुर थापा धनकुटामै बस्छन्। आमाले दोस्रो बिहे गरेपछि बालकलाई २२ महिनाको हुँदादेखि नै बडीबुवा ढकबहादुर थापाले आफ्नो घरमा ल्याएर हुर्काएको प्रहरीको प्रारम्भिक अनुसन्धानबाट खुलेको छ। बाख्रा बाँध्न ग्वालीमा गएका बेला शुक्रबार बिहान ७ बजेतिर अचेत भएर ग्वालीमै ढलिरहेको अवस्थामा भेटिएको भन्दै बालकलाई उपचारका लागि बडीबुवा ढकबहादुरले विराटनगरको कोसी अस्पताल ल्याएका थिए। अस्पताल ल्याइपुर्याउनसाथ बिहान ११ बजेतिर चिकित्सकले मृत घोषित गरेको जानकारी डीएसपी भण्डारीले दिए। उनका अनुसार गाउँमा भने सर्पले डसेर बालकको मृत्यु भएको हल्ला चलाइएको थियो। तर, घाँटीमा डोरीले कसेजस्तो डाम देखिएपछि बालकको मृत्युलाई अस्वभाविक मानिएको उनले बताए। बाख्रा बाँध्न ग्वालीमा गएका बालकलाई बेहोस अवस्थामा भेटिएको भनेर बडीबुवाले अस्पताल पुर्याएको पाइयो। तर, मृतकको घाँटीमा डोरीले कसेको डामजस्तो देखिएको छ, डीएसपी भण्डारीले भने, घटना शंकास्पद देखिएपछि बडीबुवा ढकबहादुर र बडीआमा तुलसा थापालाई नियन्त्रणमा लिएर घटनाको अनुसन्धान सुरु गरिएको छ। शवलाई पोस्टमार्टमका लागि कोसी अस्पतालमै राखिएको छ। घटनाको प्रकृति हेर्दा ढकबहादुर र तुलसाले भनेजस्तो नपाइएको उनले बताए। उनका अनुसार दुवै जनालाई हिरासतमा लिएर सोधपुछ गर्ने काम भइरहेको छ। पोस्मार्टम रिपोर्ट प्राप्त भएर विस्तृत अनुसन्धान गरेपछि घटनाका बारेमा यकिन हुने भण्डारीको भनाइ छ।"
बाजुरामा पनि पुल अलपत्र,तत्कालीन जिल्ला विकास समितिले २०७३ सालमा दुई वर्षभित्र पुल निर्माण पूरा गर्ने गरी ठेक्का गरेको थियो। पुलको ठेक्का २ करोड २९ लाखमा अछामको साउद एडभेन्चरले लिएको हो। बाजुरा : बुढीगंगा नगरपालिका ८ को बेतालमाण्डां डेल्टा सडकखण्डको बार्जुगाड नदीमा निर्माणाधीन पुल ७ वर्षदेखि अलपत्र रहेको छ। खप्तड छेडेदह गाउँपालिका ३ र बुढीगंगा नगरपालिका ४ मा रहेको पुल अलपत्र रहेको हो। तत्कालीन जिल्ला विकास समितिले २०७३ सालमा दुई वर्षभित्र पुल निर्माण पूरा गर्ने गरी ठेक्का गरेको थियो। पुलको ठेक्का २ करोड २९ लाखमा अछामको साउद एडभेन्चरले लिएको हो। सम्झौताअनुसार २०७५ सालमा सक्नुपर्ने भए पनि निर्माण कम्पनीले दुई पिल्लर हालेर बेखबर भएको स्थानीयले बताए। स्थानीय टेबबहादुर बुढाका अनुसार ठेकेदारको हेलचेक्र्याइँका कारण समयमै काम नभएर अलपत्र भएको वबताए। धेरै समयसम्म त ठेकेदार नै सम्पर्कविहीन रहेको बुढाले सुनाए। निर्माणको जिम्मा पाएको साउद एडभेन्चर जेभीका सञ्चालक जयबहादुर साउद काम गर्ने वातावरण नभएको बहाना गर्दैै आएका छन्। सुरुका दुई वर्ष जिल्ला विकास समितिले बाटो दिन सकेन। पछि कोभिडका कारणले काम गर्न नसकेको भन्दै बचावट गरेका छन्। उक्त पुल निर्माण भएपछि आटिचौर हुँदै भौनेरा जोड्न सजिलो हुन्छ। वर्षात्मा अवरुद्ध हुँदै आएको बल्देद्वारी पहिरोको विकल्पका रूपमा सदरमुकाम जोड्न सजिलो हुने देखिन्छ।
मधेसमा आज जुडशितल मनाइँदै,"यसरी टाउकोमा पानी छ्यापेर जुराउँदा वैशाखको प्रचण्ड तापसँगै सूर्यको किरणबाट मनमष्तिकमा हुन सक्ने असन्तुलनलाई रोक्ने र बर्षैभरी मस्तिष्क सितल रहने विश्वास रहिआएको छ। ढल्केवर(धनुषा) : तराईमधेसमा आज जुडशित पर्व मनाइँदै छ। नयाँ वर्षको दोस्रो दिन बुवाआमा, गुरु, मान्यजन एवं आफूभन्दा जेष्ठ व्यक्तिले आफूभन्दा सानालाई टाउकोमा पानी छर्किंदै आशीर्वाद दिएर जुडशितल पर्व मनाईने चलन छ। यसरी टाउकोमा पानी छ्यापेर जुराउँदा वैशाखको प्रचण्ड तापसँगै सूर्यको किरणबाट मनमष्तिकमा हुन सक्ने असन्तुलनलाई रोक्ने र बर्षैभरी मस्तिष्क सितल रहने विश्वास रहिआएको छ। यसैदिन खेतबारीमा मलजल गर्ने र बोटबिरुवामा पानी हाल्ने गरिन्छ। यस पर्वमा आफ्ना बगैँचाका रुख, बिरुवा नजिकबाट नियालेर सहलाउँदा र सिञ्चित गरिँदा कहिल्यै खडेरीको चपेटामा परेर नमर्ने जनविश्वास रहेको छ। जुडशितल पर्वमा एक दिन पूर्व पकाएको बासी भात चुल्हो देवतालाई चढाउने गरिन्छ। तराईका घरघरमा मिष्ठान परिकार भात, दाल, तरकारी, करही बरी, तरुवा, भुजुवालगायतको भोजन बनाएर खाने परम्परा रहेको छ।"
लोप हुँदै विश्वकै सानो नौमुठे गाई,"पछिल्लो समय नौमुठे गाईलाई उन्नत बनाउने भन्दै क्रस गराउन थालिएको छ। अन्य उन्नत जातका जर्सी साँढेसँग क्रस गराएर बाच्छाबाच्छी उत्पादन गराउन थालिएको छ। अछाम : लोकसेवामा सोधिने प्रश्न हो नौमुठे गाई कहाँ पाइन्छ ? उत्तर हो, अछाम। तर, यो गाई आजभोलि अछाममा पनि भेट्टाउन गाह्रो छ। विश्वकै होचो कदको यो गाई लोपोन्मुख हुँदै गएको छ। यसको संरक्षण नहुने हो भने लोकसेवाको प्रश्नमा मात्रै यो गाई भेटिने सम्भावना देखा पर्दैछ। नौमुठे गाई नेपालमा पाइने गाईका जातहरूमध्ये सबैभन्दा सानो र होचो कदको हो। यो गाई अछाममा उत्पत्ति भएको विश्वास गरिन्छ। अछाम जिल्लामा धेरै पाल्ने गरिन्छ। त्यसैकारण यसलाई (अछामी) गाई पनि भनिन्छ। अर्थात्, यो गाई जिल्लाको पहिचानसँग पनि जोडिएको छ। फाट्टफुट्ट रूपमा बझाङ, बाजुरा र डोटीमा पनि यो गाईपालन गरिन्छ। यो गाई खुट्टादेखि जुरोसम्म मानिसको हातको मुठ्ठीले नाप्दा जम्मा नौ मुठ्ठी अग्लो हुन्छ। त्यसैकारण यो गाईलाई नौमुठे नामकरण गरिएको स्थानीय वुद्धिजीवीहरू बताउँछन्। विश्वकै सानो गाई यो गाई विश्वकै सबैभन्दा सानो जातमा गणना गरिएको छ। यसको आकार र तौल अरू गाईभन्दा निकै कम हुन्छ। यसको कसिएको पातलो र तिखो नभएको सिंग हुन्छ। साढेको जुरो हुन्छ भने गाईको जुरो हुँदैन। यो गाई चलाख र जुझारु स्वभावको हुन्छ। यसको रंग प्रायः कालो हुन्छ। छाला नरम हुन्छ। गाईको अधिकतम तौल १ सय ५० केजीसम्म हुन्छ। प्रतिदिन दुईदेखि अढाई मानासम्म दूध दिने गर्दछ। अर्थात् १५ देखि २ केजीसम्म दूध दिन्छ। चार वर्षमा यो गाई वयस्क हुन्छ। यो गाईको टाउको गोलो अन्डा आकारको हुन्छ। पाँच वर्षको उमेरमा पहिलो पटक बच्चा जन्माउँछ। बेतान्तर १२ देखि २४ महिनाको हुन्छ। औसत दूध दिने अवधि २ सय २५ दिनको हुने गरेको जिल्ला पशु सेवा कार्यालयका प्रमुख झनकदत्त ढुंगानाले जानकारी दिए। अछामको साँफेबगरका ८ वटा वडालाई यो गाईपालनका लागि पकेट क्षेत्रको रूपमा विकास गरिएको ढुंगानाले बताए। उनले भने, नौमुठे गाईको संख्या घट्ने क्रममा छ। संरक्षणका दृष्टिले खतरामा छ। हाल यो गाई लोप हुन नदिन संरक्षणका केही कार्यक्रमहरू सञ्चालन गरिएका छन्। साँफेबगर नगरपालिकामा गाई संरक्षणसम्बन्धी जागरण कार्यक्रम, हिउँदे र बर्खेघास वितरणका कार्यक्रम सञ्चालन गरिएका छन्। यो गाईको दूध अन्य गाईको भन्दा निकै पोसिलो हुने पशुस्वास्थ्यकर्मी बताउँछन्। यो गाईलाई धार्मिक र पर्यटकीय महत्त्वको हिसाबले हेर्न थालिएको ढुंगानाले बताए। गाई संरक्षणका लागि सबै किसानलाई तालिम, अनुदानका कार्यक्रम, आहारा, औषधि उपचार र गोठ सुधारका कार्यक्रम ल्याउन जरुरी रहेको पशु सेवा कार्यालयका प्रमुख ढुंगानाले बताए। पशुपालनका लागि ७० देखि ७५ प्रतिशतसम्म सरसफाइमा ध्यान दिनुपर्छ, उनले भने, नौमुठे गाई थोरै दूध दिने भएकाले व्यवसाय गर्ने कृषकहरूले पाल्न रुचाउँदैनन्। यसको महत्त्व अझै हामीले बुझाउन सकेका छैनौं। प्रचारप्रसारको कमी देखिन्छ। जिल्ला पशुुसेवा कार्यालयको २०७७०७८ को तथ्यांकअनुसार साँफेबगर नगरपलिकामा मात्र नौमुठ्ठे गाईको संख्या ८ सय ६३ छ। यो तथ्यांकमा बाच्छा, बाच्छी र साँढेको पनि संख्या समावेश गरिएको छ। तथ्यांकअनुसार साँफे १ बैद्यनाथमा १ सय ३७, साँफे २ जाल्पादेवीमा २ सय ४३, साँफे४ मष्टामाण्डौमा ७६, साफे १० घुघुरकोटमा १ सय १९, साँफे ११ बाब्लामा ५३ र साँफे १२ खप्तडमा ९८ वटा गाई रहेको जिल्ला पशु सेवा कार्यालयका भेटेरेनरी अधिकृत वाल्मीकि जोशीले जानकारी दिए। अन्य पालिकामा रहेका नौमुठे गाईको तथ्यांक पशु सेवा कार्यालयसँग नरहेको जोशीले बताए। साँफेबगर पकेट क्षेत्र भएकाले त्यहाँको मात्र तथ्यांक राखिएको जोशीले बताए। गाईपालक स्थानीय कालुसिं कुँवरले यो गाईको दूध निकै पोसिलो हुने गरेको बताए। यो गाईलाई दिइने घाँसपातको तुलनामा यसले दिने दूध धेरै हुन्छ, कुँवरले भने, यो गाईलाई राम्रोसँग स्याहारसुसार गर्न सकेमा उत्पादकत्व अझ बढ्न सक्छ। गाईको दूध निकै पोसिलो हुन्छ। १ सय ५० किलो तौल भएको यो गाईले दुईदेखि तीन मानासम्म दूध दिनु भनेको हजार किलो तौल हुने उन्नत जातको गाईले दिने दूधभन्दा तुलनात्मक रूपले निकै बढी हो। यो गाई भीरपाखामा बाख्रा जसरी सहजै चर्न सक्ने र थोरै लागतमा पाल्न सकिने उनले बताए। नौमुठे गाईबाट जन्मेका बाच्छाहरू बलिया र फुर्तिला हुन्छन्। यसबाट जन्मिने बहर र गोरुले पहाडका साना खेत, गह्रा, कान्ला बारी सजिलैसँग जोत्न सक्छन्। यो गाईमा रोगसँग लड्न सक्ने क्षमता बढी हुन्छ। आर्थिक, सामाजिक, धार्मिक तथा सांस्कृितक महत्त्वले परिपूर्ण भएको मानिन्छ। यो गाईलाई थोरै आहारामा पनि पाल्न सकिने साँफेबगर नगरपालिका पशु शाखाका प्रमुख पदमबहादुर थापाले बताए। यो गाईको संख्या ज्यादै न्यून भएको र कृषकले पाल्न पनि छाडिसकेकाले करिबकरिब लोप भइसक्यो भन्दा नि हुन्छ, थापाले भने, जिल्लामा थोरै संख्यामा यो जातका गाई छन्। संरक्षण गरिएन भने नौमुठे गाई अछाममा पाइन्थे भन्ने कुरा एकादेश कथाजस्तै हुनेछ। उन्नत जातसँग क्रस गराउने चलन पछिल्लो समय नौमुठे गाईलाई उन्नत बनाउने भन्दै क्रस गराउन थालिएको छ। अन्य उन्नत जातका जर्सी साँढेसँग क्रस गराएर बाच्छाबाच्छी उत्पादन गराउन थालिएको छ। यसैकारण यसको जातीय शुद्धतामा पनि ह्रास हुँदै गएको छ। अहिले क्रस गराउने क्रम बढेको छ, उनले भने, त्यसैकारण पनि नौमुठे गाईको प्रजाति लोप हुँदैछ। जिल्लाकै पहिचानसँग जोडिएको गाईको संरक्षण गर्न स्थानीय सरकारले कुनै पनि योजना नल्याएको थापाले बताए। विगतमा विभिन्न एनजीओआईएनजीओले नौमुठेको संरक्षण र प्रचारप्रसारको लागि विभिन्न कार्यक्रम गर्थे। तर स्थानीय तह गठनपछि कार्यक्रम त परै जाओस्, विभिन्न ठाउँमा राखिएका जनचेतनामूलक होर्डिङ बोर्ड पनि हराएका छन्। यो गाई लोपोन्मुख हुनुमा भौगोलिक विकटता, कृषकहरूमा जनचेतनाको कमी, न्यून उत्पादन क्षमतालगायतका कारण हुन्। यस गाईबाट आर्थिक रूपले कम फाइदा हुने हुनाले पनि किसानहरूले व्यावसायिक रूपमा यो गाईपालन गर्न रुचाउँदैनन्। यो प्रजातिको गाईको प्रजनन कुनै किसिमको रणनीति रहेको छैन। त्यसैले अन्य नश्लसँग क्रस प्रजननको सम्भावना अत्याधिक रहन्छ। यस नश्लको उत्पादकत्व कम हुने भएकाले बाहुल्य रहेको क्षेत्र अछाममा पनि यो उपेक्षित हुँदै आएको छ। विगतमा छोरीको विवाहमा दाइजोस्वरूप यो गाई दिने चलनले अन्य जिल्लामा पनि यो गाई पाउन थालिएको हो। चीनतर्फ निर्यात बढ्यो पछिल्लो समय लोपोन्मुख नौमुठे गाई चीनतर्फ तस्करी हुने गरेको पाइएको छ। अछामबाट बाजुरा हुँदै हुम्लाको नाका भएर चीनतर्फ मासुका लागि तस्करी हुन थालेको छ। जाडो छल्नका लागि आउने हुम्ला र मुगुका व्यापारीले अछामबाट सस्तोमा खरिद गरी नौमुठे गाई चीनमा बिक्रीका लागि लैजाने गरेका छन्। एउटा गाई चार हजारदेखि पाँच हजारमा खरिद गरेर चीनमा १५ हजारदेखि २० हजारमा बिक्री वितरण हुने गरेको साँफेबगरकी मीना विकले बताइन्। उनले भनिन्, धेरैजस्तो दूध दिन छोडेका नौमुठे गाईहरूलाई सस्तो मूल्यमा बिक्री गर्छन्। यहाँका स्थानीयभन्दा पनि बाहिरबाट आएका गाई, गोरु खरिद बिक्री गर्नेहरूले किन्छन्। मासुको लागि बाहिर देशतिर लैजान्छन् भन्ने सुनेका छौं। हिउँद याममा बाजुरा, मुगुलगायतका ठाउँबाट जाडो छल्न आउनेहरूले व्यापारिक प्रयोजनका लागि गाई लगेर तिब्बततिर बेच्ने गर्नाले पनि गाईको संख्या घट्दै गएको उनले बताइन्। यसको रोकथाम तथा संरक्षणतर्फ कसैको पनि ध्यान नगएको उनले बताइन्। साँफेबगर नगरपालिका ११ बाब्लामा केही संख्यामा मात्र गाई रहेको वडाध्यक्ष रूपबहादुर कुँवरले बताए। उनले भने, अब केही थोरै संख्यामा मात्र रहेको गाई संरक्षण नभएमा अबको केही वर्षमा सकिनेछन्। अहिले ४५ वटा गाई यस वडामा छन् होला। सबभन्दा त गाई पाल्ने स्थानीयहरूले समेत यसको महत्त्व बुझ्न सकेका छैनन्। यसको महत्त्व बुझाउन जरुरी छ। स्थानीय सरकारले यसको संरक्षणका लागि कार्यक्रम ल्याउनु पर्छ। अब पहल गर्न आवश्यक देखियो। स्थानीय सरकार आइसकेपछि त्यतातिर कसैको पनि ध्यान जान नसकेको साँफेबगर नगरपालिका प्रमुख राजेन्द्रबहादुर कुँवरले बताए। अछामको पहिचानसँग जोडिएको नौमुठे गाईको संरक्षणका लागि कार्यक्रम बनाएर अगाडि बढ्ने बताए। उनले भने, यो निकै महत्त्वपूर्ण विषय हो, हाम्रो पहिचानसँग जोडिएको विषयलाई संरक्षण गर्ने दायित्व स्थानीय सरकारको हो त्यसैले यो दायित्व पूरा गर्नेतर्फ योजनाबद्ध तरिकाले लाग्न आवश्यक छ। नौमुठे गाई पाल्ने कृषकलाई प्रोत्साहन गर्न सके मात्रै पनि संरक्षण गर्न सकिने साँनपा१० घुघुरकोटका वडाध्यक्ष ललित बोगटीले बताए। उनले भने, मेरो वडामा पनि नौमुठे गाई छन्। तर यति संख्यामा छन् भन्न सकिने अवस्था छैन मेरो वडामा गौशाला पनि छ, यस्तो गौशालालाई अनुदान दिएर नौमुठे गाई संरक्षणतर्फ लाग्नुपर्छ जस्तो लाग्छ। नौमुठे गाई पाल्नेलाई प्रोत्साहन गर्नुपर्यो। वडासँग त त्यति धेरै बजेट नै हुँदैन। तथ्यांक संकलन गरेर प्रोत्साहनका कार्यक्रमहरू गर्नुपर्छ। प्रचारप्रसार यसको महत्त्वको विषयमा पनि बुझाउनु पर्यो। चौरपाटी गाउँपालिका अध्यक्ष भीमबहादुर साउदले पालिकामा कति सख्यामा गाई छन् भन्ने यकिन जानकारी नभएको बताए। उनले भने, गाउँपालिकाबाट तथ्यांक संकलन गरेका छैनौं। जिल्ला पशु सेवा कार्यालयसँग पनि छैन। अब पालिकाले तथ्यांक संकलन गर्ने र संरक्षणको कार्यक्रम अगाडि बढाउने छौं। रैथाने बाली संरक्षण गरे जस्तै यदि पालिकामा नौमुठे गाई रहेको पाइएमा संरक्षण र प्रचारप्रसारको कार्यक्रमहरू बनाएर लाग्ने उनले बताए। नौमुठे गाई अछामका जाल्पादेवी, बैजनाथ, घुघुरकोट, खप्तड, बुढाकोट, बाब्ला, मष्टामाण्डौ र देवीस्थानमा पाइन्छ। यस प्रजातिको गाईको दूध तथा गहुँतलाई औषधिजन्य रूपमा पनि लिइन्छ।"
सत्यमोहन जोशीकी पत्नी राधादेवीको निधन,ललितपुर : वाङ्मय शताब्दी पुरुष सत्यमोहन जोशीकी पत्नी राधादेवी जोशीको मृत्यु भएको छ। शनिबार बिहान ललितपुरको किष्ट अस्पतालमा उनको निधन भएको अजरमान जोशीले जानकारी दिए। उनका अनुसार चैत्र १६ गतेदेखि अस्पताल भर्ना भएकी उनको उपचारको क्रममा बिहान निधन भएको हो। उनलाई पछिल्लो समय निमोनिया भएको थियो। जोशी बाथको समस्याले पीडित थिइन्। संस्कृतिविद् एवम् शताब्दी पुरुष सत्यमोहन जोशीको १०३ वर्षको उमेरमा २०७९ असोज ३० गते निधन भएको थियो। जोशी दम्पतिले मरणोपरान्त शरीर दान गर्ने घोषणा गरेका थियो।
सस्तोमा जग्गा दिलाइदिन्छु भन्दै ठग्ने पक्राउ,"घटनामा संलग्न विजय र रणबहादुरलाई बिर्तामोडको प्रहरी टोलीले अर्जुनधारा११ स्थित एउटा लजमा लुकिछिपी बसेको अवस्थामा नगद १३ लाख रुपैयाँसहित पक्राउ गरेको उनले बताए। झापा : झापाको अर्जुनधारास्थित नयाँ बसपार्कमा सस्तोमा जग्गा दिलाइदिन्छु भन्दै एक महिलाबाट ३२ लाख रुपैयाँ लिएर फरार घटनामा संलग्न चार जनालाई प्रहरीले पक्राउ गरेको छ। पक्राउ पर्नेहरूमा रामेछाप देउरालीका भक्तपुर बस्ने ३९ वर्षीय राजेश श्रेष्ठ, पाँचथर मिक्लाजुङका काठमाडौंको गुर्जुधारा बस्ने ५२ वर्षीय जनक रेग्मी, मोरङ बेलबारीका झापा मेचीनगर नगरपालिका६ बस्ने ५५ वर्षीय रणबहादुर पोखरेल र झापा कमल गाउँपालिका५ बस्ने ५२ वर्षीय विजय राई रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। अर्जुनधारा नगरपालिका११ स्थित नयाँ बसपार्क नजिकै दुई कट्ठा जग्गा सस्तोमा बिक्री भइरहेको र खरिद गर्न आउनु भनी विजयले मोरङ जिल्ला उर्लाबारी नगरपालिका४ बस्ने विष्णुमाया सापकोटा सुवेदी र अनिल विश्वकर्मालाई चैत ३० गते दिउँसो १ बजे बोलाएका थिए। तर, विजयले जग्गा खरिद बिक्री गर्ने कुनै बैना कागजात नबनाई विष्णुमायाले लिएर आएको ३२ लाख रुपैयाँ लिएर त्यहाँबाट फरार भएका थिए। रकम लुटिएको भन्दै पीडितले तत्काल इलाका प्रहरी कार्यालय बिर्तामोडमा उजुरी दिए। लुटिएको रकमसहित दुईजना इलामतर्फ भागेको सूचना पाएलगतै प्रहरीले जिल्ला प्रहरी इलामसँग सहकार्य गरी इलाम नगरपालिका७ पुरानो बसपार्कस्थित होटलबाट राजेश र जनकलाई १४ लाख ६५ हजार नगदसहित पक्राउ गरेको डीएसपी रिजालले बताए। घटनामा संलग्न विजय र रणबहादुरलाई बिर्तामोडको प्रहरी टोलीले अर्जुनधारा११ स्थित एउटा लजमा लुकिछिपी बसेको अवस्थामा नगद १३ लाख रुपैयाँसहित पक्राउ गरेको उनले बताए। पक्राउ परेकामध्ये विजय र रणबहादुरले विष्णुमायाको रकम ठगी गर्ने योजना बनाएका थिए। विजय र विष्णुमाया एकै गाउँका बासिन्दा हुन्। चिनजानको आधारमा विजयले विष्णुमायालाई नयाँ बसपार्कमा सस्तो मूल्यमा दुई कट्ठा जग्गा दिलाइदिन्छु भनेर विश्वास दिलाएका थिए। विजयले चैत २८ गते राजेश र जनकलाई सम्पर्क गरी जग्गा खरिद गर्ने मानिस झापा आउँदै छ भनी जानकारी गराएका थिए। त्यसपछि चारजनाले अर्जुनधाराको नयाँ बसपार्कमा बसेर रकम ठगी गर्ने योजना बनाए। योजना बनाइसकेपछि विजयले चैत ३० गते विष्णुमायालाई नयाँ बसपार्कको नवज्योति होटेलमा बोलाए। र, उनीसँग रकम लिएर त्यहाँबाट भाग्न सफल भएको डीएसपी रिजालले बताए।"
जलवायु परिवर्तनको असर फलफूल र अन्नबालीमा,"जलवायु परिवर्तनका कारण समयअगावै फलफूल र अन्नबालीमा फूल लाग्न थालेको विज्ञहरू बताउँछन्। तापक्रम वृद्धिका कारण निश्चित समयभन्दा पहिला नै फलफूल तथा बालीमा फूल फुल्ने प्रवृत्ति देखिएको छ। काठमाडौं : पहिलापहिला काठमाडौंमा आँप फल्दैन भनिन्थ्यो। किनकि काठमाडौंको मौसम चिसो हुन्थ्यो। यसपटक भने फागुन अन्तिमतिरबाटै काठमाडौंमा आँप फुल्न थाल्यो। विगतमा वैशाख लागेपछि मात्रै आँप फुल्ने गरेको जानकारहरू बताउँछन्। मुस्ताङमा कागजी बदाम (आलमन्ड)मा यसपटक माघको अन्तिमतिरै फूल लाग्यो। सामान्यतया फागुन अन्तिम तथा चैतमा मात्रै यसको फूल फुल्नुपर्छ। जलवायु परिवर्तन (ग्लोबल वार्मिङ)का कारण समयअगावै फलफूल र अन्नबालीमा फूल लाग्न थालेको विज्ञहरू बताउँछन्। यतिबेला मध्यपहाडतिर आरुबखडा, नासपाती, ओखर र हलुवावेदमा फूल फुलेको छ। तराईमा आँप, लिची, एभोकाडो मध्यपहाडमा हुने अमिलो फलफूलमा फूल लाग्ने सिजन हो। तापक्रम वृद्धिका कारण निश्चित समयभन्दा पहिला नै फलफूल तथा बालीमा फूल फुल्ने प्रवृत्ति देखिएको छ। गत वर्षभन्दा यसपटक २० देखि २५ दिन अगाडि नै फूल फुलेको पाइएको छ। अध्ययनहरूले मुलुकमा फलफूल तथा बालीमा जलवायु परिवतर्नको असर देखिने गरी नै पर्न थालेको निष्कर्ष छ। निश्चित समयभन्दा पहिला नै बाली तथा फलफूलको फूल लाग्नुलाई देखिएको असर मानिएको छ । राष्ट्रिय बागवानी विकास केन्द्र, खुमलटारमा कार्यरत बागवानीविज्ञ सुरेन्द्र श्रेष्ठका अनुसार ग्लोबल वार्मिङका कारण फूल फुल्ने, उत्पादन हुने मात्रै नभई फलफूल तथा बालीका विविधतामा समेत असर गरेको छ। चिसो सकिनेबित्तिकै प्रायःजसो फलफूलमा फूल फुल्ने सिजन सुरु हुन्छ। विशेषगरी पतझर (हिउँदमा पात झर्ने) फलफूल चिसो सकिनेबित्तिकै फूल खेल्छन्। तर केही समयदेखि समयअगावै फुल्ने प्रवृत्ति देखिएको छ। श्रेष्ठका अनुसार तापक्रम र फोटोपिरियड (दिनको लम्बाइ) ले फूल लाग्ने क्रममा फरक पार्छ। दिनको अवधिमा परिवर्तन नआए पनि तापक्रममा परिवर्तन भएको छ। दिनको अवधि लामो र छोटो हुँदा पनि केही बालीको फूल तथा फलमा असर गर्छ। कुनै बालीको छोटो दिनमा, कुनैको लामो दिनमा फूल लाग्छ। बालीअनुसार फरक हुन्छ। समयअगावै फलेका फल र फुलेका फूल । तस्बिर : दिपेन श्रेष्ठ दिन र रातको तापक्रम फरक हुन्छ। यसले पनि फूल फुल्ने र फल लाग्ने क्रममा असर गर्छ, श्रेष्ठले भने, कुनै बालीलाई दिनको र धेरैजसो बालीलाई रातको तापक्रमले असर गरेको हुन्छ। श्रेष्ठका अनुसार आलुलाई रातको तापक्रम ३० डिग्रीभन्दा माथि गएपछि दाना लाग्न पाउँदैन भन्ने गरिन्छ। गोलभेँडालाई रातको ३१ डिग्री माथिको तापक्रमले दाना राम्रो हुँदैन भन्ने मानिँदै आएको छ। त्यसैले बालीलाई दिनको भन्दा रातको तापक्रमले बढी असर पारेको देखिन्छ। बेमौसमको फूलले उत्पादनमा असर कात्तिकमा स्याउ फुल्नु भनेको जलवायुको असर हो। बेसिजनमा फुलेको फूलमा लाग्ने फल राम्रो हुँदैन। त्यसैले प्रविधिलाई परिमार्जित गर्दै वातावरण अनुकूलको प्रविधि अपनाउनुपर्ने श्रेष्ठले बताए। आजकल बेमौसमी प्रजातिको विकास भएको छ। विगतमा गर्मी सहन नसक्ने जातहरू थिए। अहिले गर्मी सहन सक्ने जातको विकास भएको छ। वातावरण अनुसार कृषिमा प्रविधिको विकास हुँदै गएको छ। त्यसले जलवायुजन्य समस्याको समाधान पनि हुन्छ। तर अनुकूलनको काम र नयाँ जातको विकास हुनैपर्छ। नयाँ बीउ, बिजनको विकास हुनुपर्छ। आजकल प्रविधिको विकाससँगै समस्या निराकरण हुँदै गएको उनले बताए। तर भएको प्रविधिलाई असर गरिसकेकोले नयाँ प्रविधि अपनाउनुपर्ने भएको छ। मुस्ताङमा करिब २५ दिन पहिला फुले फलफूल शीतोष्ण बागवानी विकास केन्द्र मार्फामा कार्यरत बागवानी विकास अधिकृत पद्मनाथ आत्रेयका अनुसार गत वर्षभन्दा २० देखि २५ दिन अगाडि नै यसपटक फलफूलमा फूल फुलेका छन्। पोहोरभन्दा यो वर्ष लगभग २० देखि २५ दिनको अन्तरमा फूल फुलेको पाइयो, आत्रेयले भने तापक्रम त्यति घटेन। त्यसले चाँडै नै फूल फुल्यो। गत वर्ष धेरै नै (तीनचार) पटक हिउँ पर्यो। हिउँले फलफूल तथा बालीनालीलाई राम्रो गर्यो। तर त्योभन्दा अघिल्लो वर्ष हिउँ परेन। यस वर्ष हिउँ नै राम्ररी नपरेको आत्रेयले बताए। सामान्यतया फागुन अन्तिम तथा चैतमा कागजी बदामको फूल फूल्ने गर्छ। गत वर्ष बारम्बार हिउँ परेकाले तापक्रम कम भयो। र छिटो फूल फुलेन। यस पटक माघको अन्तिमतिरबाट नै फूल फुल्न थाल्यो। आत्रेयले भने यो तापक्रम बढी हुँदाको परिणाम हो। जति बढी तापक्रम भयो। त्यति छिटो फूल फुल्छ। पहिला कागजी बदाम फुल्यो, करिब तीन साता अगाडि नै। शीतोष्ण हावापानीमा हुने फलफूल स्याउ, ओखर, आरुबखडा, खुर्पानी, आलमण्ड (कागजी बदाम) लगायतका फलफूल मुस्ताङमा पाइन्छन्। पछिल्लो समय त्यस्ता फलफूलहरूको फूल फुल्ने तथा फल लाग्ने क्रम प्रभावित बनेको पाइन्छ। तर यो सब जलवायु परिवर्तनको कारण हो वा होइन यसको पुष्टि गर्न बाँकी नै रहेको आत्रेयले बताए। यसलाई पूर्ण रूपमा पुष्टि गर्नका लागि थप अध्ययन अनुसन्धानको आवश्यकता पर्ने उनले बताए। करिब तीन वर्षदेखि मुस्ताङमा कार्यरत आत्रेयले फलफूलहरूमा देखिने गरी नै परिवर्तन आए तापनि जलवायु परिवर्तनकै कारण भएको भन्ने आधार बनिनसकेको बताए। उनले भने जलवायु परिवर्तनको असर भन्नलाई कम्तीमा २० देखि २५ वर्ष अवधिको तथ्यांक हेर्नुपर्ने हुन्छ। तर नेपालमा यस्ता तथ्यांक उपलब्ध हुँदैनन्, आत्रेयले भने। रिसर्च तथा अध्ययनको कमीले यस्ता विषयमा बोल्न गाह्रो हुने उनले बताए। स्याउका जातअनुसार तापक्रम आवश्यक मुस्ताङको शीतोष्ण बागवानी विकास केन्द्रमा स्याउका ३५ देखि ४० जात (भेराइटी) छन्। जात अनुसार फूल लाग्ने सिजन फरकफरक हुन्छ। यस वर्ष हिउँ नपरेको र छिटो तापक्रम बढेका कारण हरेक भेराइटीमा हप्ता, दस दिनअगाडि नै फूल फुल्ने क्रम रहेको उनले बताए। स्याउको जातअनुसार तापक्रम फरक चाहिन्छ। एकदम बढी चिसो चाहिने (हाई चिलिङ भेराइटी) हजारदेखि १६ सय घण्टा तापक्रम चिसो हुनुपर्छ। (मिडियम चिलिङ भेराइटी) लाई ६ सयदेखि हजार घण्टा चिलिङ आवर चाहिन्छ। (लो चिलिङ भेराइटी) काठमाडौ वरिपरिको ठाउँमा पनि हुने खालको हुन्छ। त्यसलाई ४ सयदेखि ६ सय चिलिङ आवर भए पनि फूल फुल्न तथा फल लाग्छ। अगाडि फूल फुल्नुको परिणाम झट्ट हेर्दा चाँडै फुल्दा चाँडै फल्छ भन्ने बुझिन्छ। तर त्यसो नहुने आत्रेयले बताए। कहिलेकाहीँ फागुनचैत १५ सम्म पनि हिउँ पर्छ। पानी पर्ने शैलीमा परिवर्तन भएमा हिउँ परिरहन्छ। फागुनमा फुल्नुपर्ने कागजी बदाम माघमा फुल्दा समस्या हुन्छ। फूल तथा फल लागिसकेपछि हिमपात भइदिएमा उत्पादनमा अत्यन्त नराम्रो प्रभाव पर्ने उनले बताए। फूल फुलेपछि अत्यधिक हिमपात भएमा हिउँले बोटका हाँगाहरू भाँचिने, लाछिने डर हुन्छ। बेमौसमी हिउँले मौरी तथा अन्य परागसेचन गर्ने किराहरूको चहलपहललाई कम गर्छ। परागसेचनमा नकारात्मक असर गर्छ। फलको आकार बिग्रिन्छ। फल लागेपछि विकास हुन तापक्रम वृद्धि हुनुपर्छ। तर तापक्रम घट्यो भने त्यसले असर गर्छ। तापक्रम बढ्दै जाँदा बढी रोगकिराहरूको समस्या देखिन्छ। धेरै जर्नलहरूमा जलवायुका कारण यस्ता परिणाम उत्पन्न भएको उल्लेख छ। क्लाइमेट जोन सिफ्टिङको समस्या क्लाइमेट जोन सिफ्ङि (बाली हुने क्षेत्र बिस्तारै सर्दै जाने क्रम) को समस्या पनि जलवायु परिवर्तनले देखिएको प्रभाव हो। मनाङ, मुस्ताङको तल्लो भेगमा हुने स्याउ माथिमाथि सरिरहेको छ। किनकि तापक्रम बढ्दै जाँदा मुस्ताङको कुञ्जो, कोवाङ लेतेतिर २० देखि ३० वर्ष पहिला राम्रो फल्ने स्याउ उक्त क्षेत्रमा बिस्तारै फल्न छोडेको आत्रेयले बताए। माथि जोमसोम, कागबेनी र माथिल्लो मुस्ताङतिर सर्दै जाँदैछ। तापक्रम बढेकाले तलतिर फल्ने फलफूलहरू माथिल्लो भेगमा फल्न थालेका छन्। यो सिजन प्रायः फलफूलमा फूल लाग्ने समय हो। गत वर्ष मध्यपहाडी क्षेत्रमा पानी प्रशस्त पर्यो। र हिमाली क्षेत्रमा पनि हिमपात राम्रै भयो। त्यसैकारण गत वर्ष मध्यपहाडमा सुन्तला, उच्चपहाड र हिमाली क्षेत्रमा स्याउ एकदमै राम्रो फलेको आत्रेयले बताए। तल्लो भेगको बाली माथि सर्दै त्रिभुवन विश्वविद्यालयअन्तर्गत कृषि तथा पशु विज्ञान अध्ययन संस्थानका उपप्राध्यापक डा पुष्पराज पौडेलले पनि क्लाइमेट जोन सिफ्टिङ समस्या देखिएको बताए। विश्वव्यापी रूपमा तापक्रम बढदै गएको यथार्थ हो। तर जलवायु परिवर्तन अप्रत्याशित र भविष्यवाणी गर्न नसकिने भएको बताए। त्यसैले कृषिमा जलवायु परिवर्तनको प्रभाव पक्कै पनि रहेको पौडेलले बताए। पहिलापहिला हिउँ पर्ने निश्चित क्षेत्रमा हिउँ पर्न छोडिसकेको छ, डा पौडेलले भने, विस्तारै ती क्षेत्र तातो भएका छन्। त्यसले चिसो मन पराउने बाली तथा स्याउ माथिमाथि सर्दै गएका छन्। थोरैथोरै गर्दै क्लाइमेट जोन सरिरहेको छ। त्यस्ता ठाउँमा गर्मी सहन सक्ने जातको विकास भएका छन्। स्याउ, नासपातीको लागि चिसो हुने तापक्रम चाहिन्छ। तापक्रम वृद्धिका कारण निश्चित समयभन्दा पहिला नै फलफूल तथा बालीमा फूल फुल्ने प्रवृत्ति देखिएको छ। गत वर्षभन्दा यसपटक २० देखि २५ दिन अगाडि नै फूल फुलेको पाइएको छ। निश्चित समयभन्दा पहिला नै बाली तथा फलफूलको फूल लाग्नुलाई देखिएको असर मानिएको छ। बालीलाई दिनको भन्दा रातको तापक्रमले बढी असर पारेको देखिन्छ। कात्तिकमा स्याउ फुल्नु भनेको जलवायुको असर हो। बेसिजनमा फुलेको फूलमा लाग्ने फल राम्रो हुँदैन। जलवायु परिवर्तनको असर भन्नलाई कम्तीमा २० देखि २५ वर्ष अवधिको तथ्यांक हेर्नुपर्ने हुन्छ। तर नेपालमा यस्ता तथ्यांक उपलब्ध हुँदैनन्। बेमौसमी हिउँले मौरी तथा अन्य परागसेचन गर्ने किराहरूको चहलपहललाई कम गर्छ। तापक्रम बढेकाले तलतिर फल्ने फलफूलहरू माथिल्लो भेगमा फल्न थालेका छन्। पछिल्लो समय सुन्तलामा भाइरसको समस्या छ। उत्पादन कम हुने र रूख मरेर जाने समस्या बढेको छ। बेंसीमा सुन्तला लगाउँदा दुई, चार वर्ष फलेपछि समस्या हुने गरेको विज्ञहरू बताउँछन्। संसारभरि नै सुन्तलाको उत्पादन कम हुने र रूख मर्ने समस्या बढिरहेको डा पौडेलले बताए। तर के कारणले समस्या भएको हो तथ्यबिना बोल्न नमिल्ने उनले बताए । प्रमाणको आधारमा बोल्नुपर्छ, पौडेलले भने, विज्ञानमा लगानी कम छ। रिसर्च कम छ। एउटा सानो विषयको प्रमाण निकाल्न कम्तीमा १० वर्षको अध्ययन हुनुपर्छ। तर नेपालमा कुनै पनि विषयका तथ्यांकको अभिलेख गरिएको छैन। त्यसैले सबै कुरालाई जलवायुको असर भनिहाल्न नमिल्ने उनी बताउँछन्। हरितगृह ग्यास उत्सर्जनको प्रभाव हरितगृह ग्यास उत्सर्जनको प्रभाव फलफूल उत्पादनमा समेत परेको अर्को अध्ययनमा उल्लेख छ। जलवायु परिवर्तनले फलफूल उत्पादनमा पारेको प्रभाव विषयमा शंकर सुवेदीले सन् २०१९ मा गरेको अध्ययनमा हरितगृह ग्यासको उत्सर्जनले विश्वव्यापी तापमान बढेको र त्यसको असर फलफूल उत्पादनमा समेत परेको उल्लेख छ। त्यस्तै, फलफूलको वृद्धि विकासका विभिन्न चरणमा असर देखिएको छ। फलफूल विकासमा ढिलाइ हुने, ढिला परिपक्व हुने, नराम्रो रंगको फल लाग्ने तथा गुणस्तरमा ह्रास आउने समस्या देखिएको छ। त्यसैगरी डढ्ने, अपर्याप्त परागसेचन समेत हुने देखिएको छ। बागवानी बालीहरू जलवायु परिवर्तनशीलताका कारण संवेदनशील छन्। पर्याप्त पानी, तापक्रम, सौर्य रेडिएसनको आवश्यक हुन्छ। त्यसैले तापक्रममा थोरै मात्र परिवर्तन हुँदा त्यसले गम्भीर क्षति निम्त्याउन सक्छ। यो समस्या समाधानका लागि अनुकूलनका काम आवश्यक छ। उपयुक्त उत्पादनशील वातावरणका बनाउनका लागि भएका प्रविधिहरूमा सुधार गर्दै जानुपर्नेछ। किसानहरूलाई जलवायुमैत्री जात उपलब्ध हुनुपर्छ। सुक्खा, ताप सहन सक्ने खालका जातका बिउ चाहिन्छ। बेलाबेलामा यस्ता विषयमा अध्ययन गर्ने र उचित तथ्यांक अभिलेखमा राख्नुपर्ने हुन्छ। सन् १९६१ देखि १९९९ को अवधिमा केराको उपयुक्त बाली क्षेत्र (६८) उच्च प्रतिशतमा घटेको छ। त्यसैगरी स्याउको ५८ प्रतिशत, सुन्तलाको ४७ प्रतिशत, नरिवलको ४० र आँपको २८ प्रतिशतले घटेको छ। जलवायुको मुख्य असरहरूमा खडेरी, तापक्रम वृद्धि, रोग तथा कीट प्रकोपलगायतका समस्या छन्। यसको नकारात्मक मात्रै नभई सकारात्मक असर पनि देखिएको छ। ट्रपिकल जोनमा फल्ने फलहरू उच्च क्षेत्रमा पनि फल्न थालेको छ अध्ययनमा उल्लेख छ। विज्ञहरूका अनुसार पहिला नदेखिएका किराहरूसमेत देखा परेका छन। तराईमा देखिने किराहरू विस्तारै पहाडतिर सरेका छन्। पहाडमा देखिने किराहरू विस्तारै लेकतिर सरेका छन्। राष्ट्रिय फलफूल विकास केन्द्र कीर्तिपुरको फलफूलसम्बन्धी राष्ट्रिय तथ्यांक २०७८ मा उल्लेख भएअनुसार मुलुकको समशीतोष्ण क्षेत्रमा नासपती, हलुवावेद, किबी, आरु, आरुबखडा, अंगुर, अनार, चुच्चे ओखर, कागजी बदामको खेती उपयुक्त छ। उच्च पहाडमा स्याउ, ओखर, खुर्पानी, कागजी बदाम आदि को खेती सफल भएको तथ्यांकले देखाएको छ। सन् २००५०६ देखि २०१९२०२० को तथ्यांकले हिउँदे फलफूलले ढाकेको क्षेत्रफलमा घटबढ देखिन्छ। उत्पादनको हिसाबले हिउँदे फलफूलको उत्पादन सन् २०१२१३ देखि सन् २०१६१७ सम्म घटबढ भए पनि सन् २०१७१८ देखि बढ्दै गएको छ। उत्पादकत्व पनि सन् २०१०११ देखि सन् २०१६१७ सम्म घटबढ भई अन्ततः बढ्ने क्रममा रहेको प्रतिवेदनमा उल्लेख छ। सन् २०१९२० मा कुल १६ हजार ३ सय १८ हेक्टर उत्पादनशील क्षेत्रफलबाट एक लाख १६ हजार ८ सय २ टन उत्पादन भई ७१६ उत्पादकत्व रहेको जनाएको छ। मुलुकको करिब ३० लाख ९१ हजार हेक्टर खेतीयोग्य जग्गामध्ये ४७९ प्रतिशत फलफूल खेतीले ओगटी ७०४ प्रतिशत कृषिको कुल गार्हस्थ्य उत्पादनमा योगदान दिएको छ। २०७४ देखि २०८२८३ सम्मलाई फलफूल दशकका रूपमा मनाउने भन्दै विभिन्न कार्यक्रमहरू भइरहेका छन्। अझै व्यापार विस्तार गरेर १० वर्षभित्र फलफूलमा देशलाई आत्मनिर्भर बनाउने र निर्यात प्रवद्र्धन गर्ने पनि सरकारी नीति छ।"
जुन फूल नयाँ वर्षमा फुल्छ,"जनकपुरधाम : भनिन्छ, चोखो प्रेम अमर हुन्छ। १४ औं शताब्दीमा राजा सलहेश र उनलाई साँचो मनले प्रेम गरेकी दौना मालिनीको प्रेमको प्रतीकको रूपमा प्रत्येक वर्ष सलहेश फूलबारीमा वर्षको पहिलो दिन हारमको रूखमा माला आकारको अद्भुत फूल फुल्ने गर्छ। आश्चर्य त के छ भने हारमको रूखमा फुल्ने यो फूल अर्को दिन नै ओइलिन्छ। वैशाख २ गते दिन ढल्दैै जाँदा विस्तारै फूल पनि ओइलिँदै जान्छ। यो अनौठो फूल हेर्न र राजा सलहेशको वीरता, साहस र प्रेमको गाथालाई स्मरण गर्न वैशाख १ गते लहानको सलहेश फूलबारी श्रद्धालुहरूले भरिभराउ हुन्छ। प्रत्येक वर्ष झैं यस वर्ष पनि सलहेश फूलबारीमा अद्भुत फूल हेर्न र मेला भर्न जानेको शुक्रबार घुइँचो नै लागेको थियो। मेला भर्न भारतको बिहारबाट समेत श्रद्धालुहरू आउने गर्छन्। लहान बजारदेखि चार किलोमिटर पश्चिम दक्षिणमा ९ बिघा क्षेत्रफलमा फैलिएको सलहेश फूलबारी हेर्दै मनमोहक देखिन्छ। फूलबारीको मध्यभागमा हारमको रूखमा फूलेको माला जस्तो फूल हेर्न पाउनु नै श्रद्धालुहरूका लागि वरदानभन्दा कम हुँदैन। फूलबारीमा राजा सलहेश र मालिनीको छुट्टाछुट्टै गहबर (मन्दिर) छ। मन्दिर पछाडि इनार र बालगंगा नदी बग्छ। जस्तोसुकै खडेरीमा पनि बालगंगा नदी नसुक्ने स्थानीय बताउँछन्। मेला भर्न आउनेहरू यस नदीमा स्नान गरेर पूजा गर्छन्। मेला भर्न आउनेहरूले सलहेश गहबरमा पूजापाठ गरी भाकल गर्दा सबै मनोकामना पूरा हुने जनविश्वास छ। विशेषगरी सलहेश गहबरमा पूजापाठ गर्दा निःसन्तान महिलाहरूले सन्तानसमेत पाउने विश्वास छ। यस्तो छ किंवदन्ती दुसाध र दनुवार जातिका इष्ट देवता हुन् सलहेश। उनकै नामबाट फूलबारीको नाम रहन गएको हो। यस फूलबारीको कथा चौधौं शताब्दीका लोकनायक राजा सलहेश र उनको प्रेमिका दौना मालिनीको गाथासँग जोडिएको जनविश्वास छ। गरिबहरूलाई समस्या पर्दा सहलेशले निदान गरिदिन्थे। उनी पहलमान, पराक्रमी तथा विद्यावान् थिए। उनी पहाडको राजा थिए। खासमा उनको नाम जयवद्र्धन थियो।, मिथिलाका संस्कृतिविद् तथा प्राज्ञ धीरेन्द्र प्रेमर्षि भन्छन्, सहलेशको नाच र किंवदन्तीमा पनि दुःख पर्दा गरिबहरूलाई सहयोग गर्न जाने गरेको कुुरा वर्णन गरिएको छ। यही विशेषताले सहलेश लोकप्रिय भए। पहिला उनी जनतामा गएर जनताको कुरो बुझ्थे। अनि न्याय गर्थे। सोे बेला सिरहा सदरमुकामलाई महिसोथा गढ राज्य भनिन्थ्यो। छैटों र सातौं शताब्दीदेखि मधेसका गढको रूपमा रहेको महिसोथागढको सेनापति भैरवभूपाल सोमदेव र मन्दोदरीको कोखबाट वीरबालक जयवद्रधन (सलहेश) को जन्म भएको थियो। उनी सानै उमेरदेखि सौर्यवान्, प्रखर बुद्धिमान र पराक्रमी थिए। सलहेश आफ्नो राज्यबाट आएर मानिक दहमा स्नान गर्थे, फूलबारीमा फूल टिप्थे, सिल्हट अखडामा कुस्ती खेल्थे र फेरि सल्हेश गढमा गएर कूलदेवीको पूजा गर्थे। आफ्नो पराक्रम, राष्ट्रप्रेम र नेतृत्वशक्तिले गर्दा पूज्य भएका सलहेश अहिंसावादी थिए। हात्ती चढेर आफ्नो राज्यका जनताको बीचमा पुग्ने सलहेश जनताको पीरमार्कालाई नजिकबाट बुझ्ने गर्थे। पकडिया गढका राजा कुहलेश्वरको दरबारमा सहलेश सामान्य चौकीदार थिए। कार्यशैली, सुझबुझले उनलाई सबैले सम्मान दिन्थे। पछि राजाले उनैलाई राजा बनाए। सलहेशको विवाह सीमावर्ती भारतको मधुवनी जिल्ला बरुवार भन्ने बलाठपुर गाउँका निवासी बलाठकी छोरी सामैरसँग भएको थियो। सोहीबेला पकडियागढकी राजकुमारी चन्द्रावतीको नौलखा हार चोरी प्रकरणमा सलहेश समातिएपछि पतिलाई जेलमुक्त गराउन सामैर पकडियागढ पुगिन्। उनले त्यहाँ आफ्नो सहपाठी दौना मालिनीको सहयोगमा सलहेशलाई थुनामुक्त गराइन्। तर, सलहेशलाई हेरेपछि मालिनी मनमनै उनीसँग प्रेम गर्न थालिन्। मालिनीले सलहेशसँग विवाहको प्रस्ताव पनि गरिन् तर, उनले मानेनन्। विवाह नगरे पनि आफ्नो प्रेम कहिले नमिट्ने वाचा गर्दै सो बेलादेखि मालिनी हारमको रूपमा फूल बनेर प्रत्येक वर्ष सलहेशको प्रतीक्षामा फुल्ने गरेको किंवदन्ती छ। साँचो प्रेमको प्रतीक यस फूलको तल चोखो मनले वाचा गर्दै प्रेमीप्रेमिकाहरू वैवाहिक बन्धनमा पनि बाँधिने गर्छन्।"
