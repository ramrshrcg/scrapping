शीर्षक,विवरण
कर्णालीमा कहिले मोटर सरर ?,"६० को दशकमा मात्रै हो, साबिक कर्णालीमा मोटरबाटो पुगेको। बल्लतल्ल गरी सुर्खेतबाट नेपाली सेनाले जुम्लासम्म खोस्रेको धर्साे नै मोटरबाटो मानिएको छ। त्यसैले त्यो मोटर बाटो भन्नुमात्रै छ। सुर्खेतको शून्य किलोमिटर बाङ्गेसिमलबाट जुम्लासम्मको २ सय ३२ किलोमिटर छिचोल्न एक दिनले पुग्दैन। सुर्खेतबाट कालीकोटसम्मको १ सय ५५ किलोमिटर पार गर्न तीन दिनै लाग्छ। घुम्ती धेरै छन्। अक्करे भिर छिचोल्दै खोस्रिएका सडक ट्र्याक साँघुरा छन्। बर्खा लाग्यो कि गाडी गुड्नै सक्दैनन्। हिलोमा फस्छन्। सामान्य बलले गाडी हिलोबाट निकाल्न मुस्किल पर्छ। डोजरै लगाउनुपर्छ। तसर्थ त्यस्ता सडकमा मोटर गाडी गुड्छन् भन्न कठिन छ। खोस्रिएका सडक, सडक भन्नलायक छैनन्, केवल धर्साजस्तामात्रै छन्। मोटरगाडीको मुख देख्नु भन्नुमात्रै भएको हुँदा अझै पनि कर्णालीमा मोटर सरर गुड्ने कुरा सपना नै झै। देशमा रेलगाडीको कुरा उठ्दा कर्णालीका लागि भने अझै मोटर सपना हुनु दुर्भाग्य हो। त्यसैले त त्यहाँका दुःख गीतमा गुञ्जन्छन् रेलगाडी आउँदैछ रे तिमी बस्ने सहरमा, हुम्ला कहिले मोटर आउला ? कर्णालीभर सडक भनेर बनेको धर्सेबाटो ३ हजार ४ सय ३८ किलोमिटर हो। त्यसमध्ये कालोपत्रे चाहिँ ९० किमिमात्र छ। सडक गतिलो नहुँदो मोटर सरर गुडेनन् भन्ने पनि कर्णाली राजमार्ग मृत्युमार्ग बनिरहेको तथ्य चाहिँ झन् डरलाग्दो र चिन्ताजनक छ। आरामदायी यात्रा आवश्यकता हो, त्योभन्दा महत्त्वपूर्ण र अनिवार्य चाहिँ सुरक्षा हो। कर्णालीका हकमा भने जीर्ण सडककै कारण हुने दुर्घटनाले कैयौंले ज्यान गुमाइरहेका छन्। कर्णाली राजमार्गमा पहिरो नजाने ठाउँ नै छैन भने पनि हुन्छ। २०७० देखि कर्णालीमा १ हजार ८ सय २१ सडक दुर्घटना भएका छन्। ती दुर्घटनामा ९ सय ९१ जनाले ज्यान गुमाएका छन्। त्योभन्दा बढी संख्याका व्यक्ति घाइते भएका छन्। मानिसको अमूल्य जीवन गएसँगै उनीहरूको परिवार र समाजमा भएको क्षतिको हिसाब छैन र हुँदैन। कर्णालीमा नागरिकको जीवनलाई अकालमै जान दिने कुनै पनि जोखिमलाई नियन्त्रण गर्नु सरकारको कर्तव्य हो। सडक आखिर केवल मोटर गुड्ने माध्यममात्रै होइन देश जोड्ने साङ्लो पनि हो। सम्पूर्ण नेपालसँग कर्णालीलाई जोड्न र राष्ट्रिय एकताका लागि पनि त्यहाँको सडक सञ्जालको स्तरोन्नति संघीय सरकारकै प्राथमिकतामा पार्न जरुरी छ।"
"म्यासेज आउँछ, बाढीबाट जोगाउँछ","पहिले पहिले वर्षा भयो, नदी बढ्यो भने नदी हेर्ने पालो लगाउनु पथ्र्यो। अहिले म्यासेज आयो कि हामी उच्च घर वा पुलमा पुगिसक्छौं। टीकापुर : घरनजिकैको कर्णाली नदी उर्लिरहेको थियो। बिहानै कैलालीको टीकापुर नगरपालिका८, फाँटाका ६७ वर्षीय पुनिराम चौधरीको मोबाइलमा यस्तो म्यासेज आयो, असोज २४, २०७९ बिहान ७ बजे कर्णाली नदीको चिसापानीमा जलसतहले सतर्कता तह १० मिटर पार गरेकाले बर्दिया र कैलालीका तटीय क्षेत्रमा हुनेहरू सतर्क रहनुहोला। जल तथा मौसम विभागले पठाएको उक्त सूचना पाएपछि चौधरी घरको माथिल्लो तलामा चढे। परिवारका सबै सदस्यका नागरिकता, जन्मदर्ता, नगद आदि एउटा कालो प्लास्टिकको झोलामा पोको पारी घरको धुरीमा झुन्ड्याए। घरका परिवार सबै मिलेर भुइँतलामा रहेका चामल, पिठो माथि सारे। कुनै पनि विपद्मा सूचना सबैभन्दा महत्त्वपूर्ण हुन्छ। २० वर्ष अघिसम्म बर्खामा खोलानदीको अवस्था बुझ्न नजिकैको टावरमा चढ्नुपथ्र्यो। अहिले आधुनिक पूर्वसूचना प्रणालीबाट चौधरीजस्ता प्रभावित क्षेत्रका दसौं हजार बासिन्दा लाभान्वित भएका छन्। उनी भन्छन्, पहिलेपहिले वर्षा भयो, नदी बढ्यो भने नदी हेर्ने पालो लगाउनु पथ्र्यो। अहिले म्यासेज आयो कि हामी उच्चा घर वा पुलमा पुगिसक्छौं। पूर्वसूचना प्रणालीबाट कैलालीको जानकी गाउँपालिका, टीकापुर नगरपालिका, बर्दियाको गेरुवा गाउँपालिका र राजापुर नगरपालिकाका करिब १ लाख ६४ हजार नागरिक लाभान्वित हुने अनुमान छ। राष्ट्रिय जनगणना २०७८ का अनुसार जानकीमा ४९ हजार ८ सय ६०, टीकापुरमा ८९ हजार ८ सय ३५, गेरुवामा ३३ हजार ५ सय १४ र राजापुरमा ६० हजार ८ सय ३१ जनसंख्या छ। कर्णाली नदीको तटीय क्षेत्रका प्रभावितलाई पानीको सतहले सतर्कता तह पार गरेपछि मोबाइलमा म्यासेज आउन थालेको झण्डै ८ वर्ष भयो। कर्णाली नदीमा जल सतह १० मिटर हुँदा सतर्कता तह, १०८ मिटर हुँदा खतरा तह मानिन्छ। पानीको सतह १० मिटर पुगेपछि जल तथा मौसम विज्ञान विभागले तटीय क्षेत्रका बासिन्दालाई सूचना पठाउँछ। कर्णालीमा मात्र नभई नेपालका ठूला नदी कोसी, कन्काई, कमला, बागमती, नारायणी, पूर्व राप्ती, पश्चिम राप्ती, बबई र महाकालीमा पूर्वसूचना प्रणाली जडान गरिएको छ। अहिले पानीको तह जाँच्ने सेन्सर र तत्कालिक तथ्यांकमा आधारित पूर्वसूचना प्रणाली सञ्चालनमा छ। यो भरपर्दो हुनुका साथै विपद्को समयमा यसले हजारौंको ज्यान जोगाएको छ। जल तथा मौसम विज्ञान विभागका सिनियर डिभिजनल हाइड्रोलोजिस्ट सुनील पोख्रेलले कर्णालीलगायतका नदी र तिनका सहायक नदीमा राखिएका जलमापन केन्द्रबाट विभागको वेबसाइटमा नियमित अपडेट हुने बताए। त्यो डाटाका आधारमा पानीको सतर्कता तह पार गरेका नदी तटीय क्षेत्रका बासिन्दालाई पूर्वसूचना स्वरूप म्यासेज अलर्ट पठाउने गरेका छौं, उनी भन्छन्, हरेक बिहान ७ बजे तीन दिनको मौसमसम्बन्धी नियमित बुलेटिनमा रेनफल (वर्षा) का आधारमा पूर्वानुमान गर्ने गरेका छौं। मौसमविद् तथा जलवायु विज्ञ डा धरमराज उप्रेतीका अनुसार पूर्वसूचना प्रणालीले नदीमा पानीको सतहबारे आधा घण्टादेखि ६ घण्टा पहिले नै तटीय क्षेत्रका बासिन्दालाई सूचना दिन्छ। नदीमा जडान गरिएको यन्त्रले पानीको सतहबारे विभागको सिस्टममा सोझै सूचना पठाउँछ। त्यो सूचना प्रमाणित गर्न स्थानीय गेजरिडरले आफैं गएर नाप लिन्छन्, उनी भन्छन्, पानीको सतह यकिन भएपछि सिस्टमले नै कस्तो खालको सूचना प्रवाह गर्ने भनेर तय गर्छ र प्रभावित क्षेत्रका मोबाइलमा म्यासेज पठाउँछ। कैलालीको चिसापानीमा बाढी पूर्वानुमान शाखाको सूचना केन्द्रमा कार्यरत गेजरिडर पार्वती गुरुङ पानीको सतहबारे समुदायलाई सूचना दिन्छिन्। कर्णालीको बाढी चिसापानीबाट तटीय क्षेत्र टीकापुर र राजापुरसम्म आइपुग्न तीन घण्टाभन्दा बढी समय लाग्छ। उनी भन्छिन्, हामीले दिएको जानकारीका आधारमा उनीहरू सुरक्षित स्थानतर्फ जान पाउँछन्। सूचना केन्द्रका अनुसार हालसम्म कर्णालीमा पानीको सतह सबैभन्दा बढी सन् २०१४ मा १६५ मिटर पुगेको थियो। सन् २०२० मा १०२७, २०२१ मा १३१० र २०२२ मा १२३५ मिटर पुगेको छ। बाढी प्रभावित क्षेत्रका समुदायमा कार्यरत संघ संस्थाहरूमा नेपाल रेडक्रस सोसाइटी, प्राक्टिकल एक्सन नेपाल, सामाजिक विकास तथा अनुसन्धान केन्द्र नेपाल (सीएसडीआर) आदि छन्। यी गैरसरकारी संस्थाले बाढी पूर्वसूचना प्रणाली, क्षति न्यूनीकरण, आपतकालीन कार्य सञ्चालन र उत्थानशील कार्यक्रम सञ्चालन गर्दै आएको टीकापुर नगरपालिका विपद् व्यवस्थापन शाखाकी प्रमुख निर्मला चौधरी बताउँछिन्। हरेक स्थानीय तहमा स्थानीय आपतकालीन कार्य सञ्चालन केन्द्र छन्। वडास्तरीय विपद् व्यवस्थापन समिति, समुदायस्तरीय विपद् व्यवस्थापन समितिहरू छन्। यी सबैको काम बाढी प्रभावित समुदायलाई सूचना दिनु, सुरक्षित स्थानमा राख्नु, जनधनको क्षति न्यूनीकरण गर्नु हो। पूर्वसूचना प्रणालीलाई प्रभावकारी बनाउन नेपाल रेडक्रस सोसाइटीको सहयोगमा स्थानीय आपतकालीन केन्द्रले सूचना संयन्त्र बनाएको छ। संयन्त्रमा गाउँका बडघर (गाउँलेले चुनेको गाउँ प्रमुख), चिरागी (खबर गर्ने व्यक्ति), विद्यालयका प्रधानाध्यापक, सामुदायिक वनका अध्यक्ष, महिला समूह, युवा क्लब, स्वास्थ्य स्वयम्सेविका, पत्रकार आदि हुन्छन्। विपद् बारेको सूचना पहिले गाउँको बडघरकहाँ पुग्छ। बडघरले चिरागीमार्फत गाउँभर खबर गर्छन्। विद्यालयका प्रधानाध्यापकले विद्यार्थीमार्फत, सामुदायिक वनका अध्यक्षले वनका सदस्यमार्फत्, महिला समूह, युवा क्लबले सदस्यमार्फत्, स्वास्थ्य स्वयम्सेविकाले गर्भवती, सुत्केरीसम्म सूचना पुर्याउँछन् भने पत्रकारले सञ्चार माध्यमबाट सूचना फैलाउँछन्। स्थानीय आपतकालीन केन्द्रले २०७८ देखि हरेक वर्ष जुन ५ मा विश्व वातावरण दिवसमा कृत्रिम घटना अभ्यास गर्दै आएको छ। बाढी प्रभावित समुदायको सहभागितामा हुने कृत्रिम घटना अभ्यासमा बिहानै प्रभावित क्षेत्रका बासिन्दाको मोबाइलमा म्यासेज आउँछ। समुदायस्तरीय समितिको तत्काल बैठक बस्छ। केही बेरमै बाढी गाउँ पस्छ। समुदायका मानिस कोही वृद्धवृद्धालाई सुरक्षित स्थानमा लैजान्छन्। बाढीमा बगिरहेकालाई लाइफ ज्याकेटको प्रयोगले कोही उद्दार गर्छन्। बाढीबाट घाइते भएकाहरूका लागि एम्बुलेन्स बोलाइन्छ। प्रहरीसमेत घटनास्थल पुग्छन्। यस्तो अभ्यास प्रभावकारी भएको टीकापुर नगरपालिका ६ सिम्रेनीकी ३८ वर्षीया मीना सुनार बताउँछिन्। जुन ५ तारेखमा गरिने कृत्रिम अभ्यासले नै हामीलाई सचेत गराइसकेको हुन्छ, उनले भनिन्। केन्द्रले समुदायलाई तालिम समेत दिएको छ। समुदायस्तरीय विपद् व्यवस्थापन समितिले बाढीको पूर्व सूचनादेखि राहत वितरणसम्म गर्ने टीकापुर नगरपालिका ५ कर्मीडाँडाका ५० वर्षीय बडघर पूर्णराज बुढामगर बताउँछन्।"
"पुल निर्माण सक्ने कुरा, ५ वर्षमा पनि भएन पूरा","दुर्घटना बढेपछि पछिल्लो समय पुलमा प्लास्टिकका ठूला पानी ट्यांकी राखिएको छ, राति गुड्ने सवारीसाधन त्यसैमा नियमितजसो ठोक्किन्छन्। पोखरा : पोखराको व्यस्त बजारको फिर्के खोलामा पुल निर्माण गरेर बुझाउन थपिएको दोस्रो म्याद सकिँदा पनि पुल निर्माण हुन सकेन। यसले गर्दा यात्रुले सास्ती भोग्नु परेको छ। ६ लेनको सडकअन्तर्गत पोखराको जिरो किलोमिटर र विन्ध्यवासिनी मन्दिरको बीचमा रहेको फिर्केखोलामा दुई लेनको मात्र पुल छ। अहिले भइरहेको दुई लेनको पुलको दुवैतर्फ २५२५ मिटरको पुल थप्न दिइएको ठेक्का करिब ५ वर्ष पुग्न लाग्दासमेत नबनेको हो। फराकिलो सडकको बीचमा साँघुरो पुल हुँदा नियमितजसो सडक दुर्घटना भएर मान्छेको ज्यानसमेत जाने गरेको पोखरा४ का वडाध्यक्ष रामकृष्ण पराजुलीले बताए। फिर्केखोलामा २०७७ चैत ३० गतेसम्म निर्माण सम्पन्न गरेर बुझाउनु पर्ने समयसीमा राखेर निर्माण कम्पनीले सम्झौता गरेको थियो। अन्तिम पटक थपिएको म्याद २०८० असार २७ गते सकिएको छ। तर, पुल निर्माणको भौतिक प्रगति २५ देखि ३० प्रतिशत मात्र भएको सडक डिभिजन कार्यालय पोखराकी ईन्जिनियर सहनशिला कायस्थले बताइन्। ६ लेनको सडकअनुसार फिर्के खोलामा रहेको पुरानो पुलसँगै जोडेर दुवैतर्फ २५२५ मिटरको गरी ५० मिटरको नयाँ पुल निर्माण गर्न शान्ति आरोग्य जेभीले २०७५ असोज ८ गतेदेखि काम सुरु गर्ने गरी सडक डिभिजन कार्यालय पोखरासँग सम्झौता गरेको थियो। पुल निर्माणको सम्झैता रकम १२ करोड ३२ लाख २६ हजार १ सय ७६ रहेको छ। ठेकेदार कम्पनीले हालसम्म १ करोड ८८ लाख ९ हजार १ सय ५९ रुपैयाँ बिल भुक्तानी लिएको बताइएको छ। पेस्की तीन किस्ता गरी १ करोड ९० लाख लगेको सडक डिभिजन कार्यालय पोखराले जनाएको छ। करिब पाँच वर्षमा फिर्के खोलाको पुलको काम जग खनेर ठड्याइएको छड पनि अलपत्र परेको वडा अध्यक्ष पराजुली बताउँछन्। ठेकेदारलाई समयमै काम पूरा गर्न लगाउन नसक्नु सडक डिभिजन कार्यालयको पनि लापरबाही देखिएको उनले सुनाए। काम छिटो सक्न सुझाउन सम्पर्क गर्न खोज्दा ठेकेदार सम्पर्कमा नआउने गरेको उनले बताए। धेरै चाप हुने व्यस्त बजार र राजमार्गको सडक निर्माणमा साह्रै लापरबाही भएको वडाध्यक्ष पराजुलीले सुनाए। सडक डिभिजन कार्यालय पोखराले पुल निर्माणका लागि दुईपटक म्याद थप गरेको थियो। म्याद थपको अन्तिम मिति २०८० असार २७ गतेसम्म थियो। कम्पनीले समयमै काम गर्न नसकेको सडक डिभिजन कार्यालय पोखराका सूचना अधिकारी उज्वल शर्माले बताए। सुरुमा काम गर्न नसक्नुको कारण मुअब्जा विवाद पनि रहेको उनले सुनाए। यो विवाद गत असोजमा टुंगिएर काम गर्ने वातावरण बने पनि मुख्य ठेकेदार कम्पनी शान्ति आरोग्य जेभीले अर्कैलाई पेटी ठेक्कामा दिएको र पेटी ठेकेदारले काम नगर्दा ढिला भएपछि पछिल्लो समयमा शान्ति आरोग्य जेभीले नै निर्माणका काम सुरु गरेको उनले सुनाए। चाक्लो सडकको बीचमा सानो दुई लेनको मात्र पुल भएकोले पुल क्षेत्रमा सवारीसाधन धेरै दुर्घटना हुने गरेको जिल्ला ट्राफिक कार्यालय कास्कीका सूचना अधिकारी शिवप्रसाद पाठकले जानकारी दिए। दुर्घटनाका कारण घाइते हुने क्रम बढेपछि पछिल्लो समय पुलमा प्लास्टिकका ठूला पानी ट्यांकी राखिएको र त्यसैमा राति गुड्ने सवारीसाधन नियमितजसो ठोक्किने गरेको उनले सुनाए। पछिल्लो समयमा सवारीसाधन पानी ट्यांकीमा ठोक्किए पनि ठूलो घाइते हुने क्रम भने घटेको उनले सुनाए। उनका उनुसार पुलको एक भागमा ६ वटा र अर्को भागमा २ वटा रित्ता प्लास्टिकका ट्यांंकी राखिएको छ। फिर्के पुलमा धेरै दुर्घटना भइरहेकाले समयमै पुल निर्माण गर्न नसक्दा साँघुरो पुल धरापजस्तै भएको नागरिक समाज पोखराका पूर्वसंयोजक विष्णुहरि अधिकारी बताउँछन्। सडक दुर्घटना धेरै भएपछि नागरिक समाज पोखराका प्रतिनिधिले छिटो पुल निर्माण सम्पन्न गर्न दबाब दिन अख्तियार दुरुपयोग अनुसन्धान आयोगका प्रतिनिधिलाई लिएर स्थलगत अवलोकनसमेत गराएको अधिकारीले बताए। पटकपटक ताकेता गर्दा पनि पुल निर्माणमा ढिलाइ हुनु र साँघुरो पुलका कारण रातको समयमा झुक्किएर सडक दुर्घटनामा परेर ज्यानसमेत जाने क्रम भइरहनु दुःखको विषय भएको अधिकारीले बताए। फिर्के खोला पुल निर्माण ढिला भएको विषयमा अख्तियार दुरुपयोग अनुसन्धान आयोगको कार्यालय पोखरामा उजुरीसमेत परेको थियो। फिर्के खोला पुल निर्माणमा ढिला भएको विषय छानबिनको प्रक्रियामा रहेको अख्तियार दुरुपयोग अनुसन्धान आयोगको कार्यालय पोखराले जनाएको छ। ठेकेदार कम्पनीले काम लिने तर वर्षै काम नसकेर अलपत्र पर्दा साँगुरो पुलमा सवारीसाधन ठोक्किएर, खोलामै सवारीसाधन खसेर धेरै यात्रुको ज्यान गएको छ।"
पुँजीगत खर्च बढाउन शैली सुधारौं,"बजेट बनाइसकेपछि कसरी खर्च गर्ने भनेर तरिका सिकाउने संयन्त्र मन्त्रालयमा भएन। अर्कोतिर बिना बजेटका योजनाले पूर्वाधार निर्माणमा चुनौती थपिदिएको छ। हरेक वर्षको समस्या हो विकास खर्च समयमा नहुने। बजेटको लक्ष्यअनुसार पुँजीगत खर्च कम हुन्छ। गत वर्ष सरकारले ३ खर्ब ८० अर्ब ३८ करोड ४५ लाख विकास निर्माणमा खर्च गर्ने लक्ष्य राखेको थियो। तर, खर्च भयो २ खर्ब ३३ अर्ब ६९ करोड ५९ लाख मात्रै। अर्थात्, आर्थिक वर्ष ०७९८० को अन्त्यमा लक्ष्यभन्दा ६१४४ प्रतिशत मात्रै खर्च भयो। पुँजीगत खर्च लक्ष्यअनुसार हुन नसक्नुको मुख्य कारण हो संरचनागत समस्या। यसर्थ संरचनागत परिवर्तन आवश्यक छ। यसका लागि दसौं वर्षदेखि बहस भइरहेका छन। तर, समस्या ज्यूँका त्यूँं छ। योजना बनाउने समय नभएको भन्दै संविधानमै जेठ १५ गते बजेट ल्याउने व्यवस्था गरियो। जेठ १५ देखि साउन १ गतेसम्मको ४५ दिनको अवधिमा बजेट कार्यान्वयनको योजना बनाउनुपथ्र्यो। यो अवधिलाई खेर फाल्न थालियो। काम गर्ने व्यवहार र शैलीमा सुधार नहँुदा अन्तरिम संविधानपछि पुँजीगत खर्च गर्ने क्षमता झन्झन् घट्दै गयो। बजेट सार्वजनिक गर्ने मिति मात्रै परिवर्तन गरियो। तर, कार्यशैली र संरचनामा परिवर्तन गरिएन। प्रक्रिया उस्तै भयो। मन्त्रालयगत सूचना प्रणाली पनि बनाइयो। तर, यसले पनि कामै गरेन्। यो प्रणालीमा प्रवेश (इन्ट्री) भएपछि बजेट स्वतः निकासा भएको भनेर गाइडलाइनमा लेखियो। तर, बजेट तल्लो तहसम्म जानुपर्यो भनियो। यो पनि निकासै भएको छैन भनेर फेरि निकासा खोजियो। यसअघि योजना आयोगबाट स्वीकृत लिनुपर्छ भनिएकोमा यो पनि हटाइयो। यत्ति हुँदा पनि काम गर्ने शैलीमा केही परिवर्तन भएन। आवश्यक परिवर्तन नभएपछि खर्च गर्ने तरिका उही भयो। खासगरी बजेट कार्यान्वयनमा जाने तरीका उही भयो। बजेट कार्यान्वयन प्रभावकारी बनाउन कार्यशैली प्रक्रियामुखी होइन उद्देश्यमुखी हुनुपर्यो। बजेटको उद्देश्य नै पूरा भएन भने त्यो प्रक्रियाको के अर्थ हुन्छ र ? प्रक्रिया पूरा गर्ने हो भने तोकिएको उद्देश्यमा पुर्याउनुपर्छ। बजेट कार्यान्वयनको बाटो गन्तव्यमा नै नपुग्ने गरी बनाइयो। बजेट कार्यान्वयनमा समस्या हुनुको अर्को कारण मुलुकको कर्मचारीतन्त्र हो। कर्मचारीतन्त्रलाई राजनीतितन्त्रले परिवर्तन गर्नुपर्ने हो, तर सकेन। हाम्रो राजनीतिले पहिलाको कर्मचारी तन्त्रलाई स्विकार गर्यो। संघीयता त लागू भयो तर त्यसले गर्ने कामहरू संघमा जे थियो प्रदेशमा त्यही गयो। प्रदेशमा जे छ पालिकामा त्यही गयो। त्यसैले गर्दा समस्या दोहोरिरहेका छन्। मुलुकमा विकास निर्माण योजना छनोट गर्नै सकस हुने गरेको छ। छनोट भएका योजनामा पनि सबै क्षेत्रको सहयोगसमन्वय नहुँदा आयोजनाको सफल कार्यान्वयन हुन सकेको छैन। धेरै परियोजना टुक्रेमा पनि सीमित छन्। टुक्रे योजनाहरू बनाएर निर्माणमा वर्षौं लाग्ने र वर्षायाममा बाढी पहिरोले अर्बौंका संरचना ध्वस्त भएको अवस्था छ। बजेट बनाइसकेपछि कसरी खर्च गर्ने भनेर तरिका सिकाउने संयन्त्र मन्त्रालयमा भएन। अर्कोतिर बिना बजेटका योजनाले पूर्वाधार निर्माणमा चुनौती थपिदिएको छ। यसले पनि बजेट कार्यान्वयन लक्ष्यअनुसार हुन सकेन। सार्वजनिक खरिद ऐन, नियमावलीलाई मात्रै देखाएर समस्या सिर्जना भयो भन्नुको तुक छैन। किनभने सार्वजनिक ऐनमै ५ पटक परिवर्तन गरिसकियो त। खै त सुधार ? जबसम्म काम गर्ने शैलीमा परिवर्तन हुँदैन। जति पटक ऐन परिवर्तन गरे पनि केही हुँदैन। यसर्थ अब विकास खर्च समयमै हुन र बजेटलाई परिणाममुखी बनाउन काम गर्ने शैलीलाई परिवर्तन गर्न जरुरी छ। यससँगै प्रक्रियागत झन्झटलाई कम गरेर सहज बनाइनु पर्छ। (डाअधिकारी अर्थशास्त्रका प्राध्यापक हुन्)"
कांग्रेस संस्थापन पक्षद्वारा महामन्त्रीद्वयको आलोचना,"काठमाडौं : सानेपास्थित कांग्रेस मुख्यालयमा केन्द्रीय कार्यसमितिको बैठक बुधबार पनि जारी रह्यो। ४० केन्द्रीय सदस्यहरूले धारणा राखे भने छ प्रदेशका सभापतिहरूले प्रदेशको रिपोर्टिङ गरे। बोल्ने अधिकांशको एउटै प्रश्न थियो, सभापति शेरबहादुर देउवालाई मात्रै दोष देखाएर महामन्त्रीद्वय उम्किन मिल्छ ? बैठकमा बोल्ने धेरैजसो नेताहरूले सभापति देउवाको कार्यशैलीमाथि प्रश्न गर्नेहरूविरुद्ध औँला ठड्याएका थिए। केन्द्रीय सदस्य लक्ष्मी खतिवडाले महामन्त्रीद्वय गगन थापा र विश्वप्रकाश शर्माले सबैको नेतृत्व गर्ने गरी अगाडि नबढे विकल्प खोजिने बताइन्। महामन्त्रीजीहरू हामी सबैको नेतृत्व लिने गरेर अगाडि बढ्नुहोला, खतिवडाले भनिन्, तपाईँहरूले दायरा फराकिलो बनाउनुभएन भने जसरी तपाईँहरू अरू कसैको विकल्प खोज्छौं भन्नुहुन्छ। हामीले पनि तपाईँहरूको विकल्प खोज्छौं भन्नुपर्ने अवस्था नआओस्। त्यता पनि ध्यान दिनुहोला। उनले सभापति शेरबहादुर देउवालाई मात्रै दोष देखाएर महामन्त्री उम्किन नसक्ने बताइन्। अर्का केन्द्रीय सदस्य रामहरी खतिवडाले उपनिर्वाचन हारेपछि पार्टीभित्र एकले अर्कालाई गाली गर्ने प्रवृत्ति मौलाएको बताए। अझै कार्यकारी पदमा रहेका नेता साथीहरूले गाली गर्ने प्रवृत्तिले कांग्रेस बलियो हुँदैन, खतिवडाले भने। पार्टीका नेता डाशेखर कोइरालालाई धन्यवाद दिएका छन्। केन्द्रीय सदस्य जीवन रानाले अग्रज नेताहरूले एकले अर्काको कुरा काटेको देख्दा दुःख लागेको बताए। पार्टीभित्र छलफल गरौं बाहिर गएर एक अर्कालाई सक्काउन लागि नपर्नुहोस्, उनले भने, रूपान्तरण भनेको शब्दमा मात्रै हो कि व्यवहारमा पनि हो ? केन्द्रीय सदस्य नैनसिंह महरले कांग्रेसलाई ऊर्जा दिने र जनताले भरोसा गर्ने केन्द्र बनाउनुपर्ने बताए। उनले पार्टीभित्र आन्तरिक समन्वय आवश्यक रहेको बताए। पदाधिकारीहरू नै एक अर्कामाथि खनिने लहर चलेको छ, महरले भने, यसले पार्टीलाई कहाँ पुर्याउँछ ? पदाधिकारी र कार्यसम्पादन समिति बैठकले केन्द्रीय समितिको ओझलाई घटाएको छ। केन्द्रीय सदस्य सीतादेवी देवकोटाले पार्टी बलियो बनाउन सभापतिलाई कमजोर बनाएर नहुने बताइन्। सभापति व्यक्ति होइन, संस्था हो, उनले भनिन्, महामन्त्रीजीहरूले यो कुरा बुझेर बुझ्नुभएको छैन। सभापतिलाई गाली गर्ने छुट कसैलाई छैन। सभापतिलाई कमजोर बनाउँदा पार्टी कमजोर हुन्छ। केन्द्रीय सदस्य केशरकुमार बुढाथोकीले कोसी प्रदेश नामकरण विवादको विषय बैठकमा उठाए। हामीले लहैलहैमा कोसी प्रदेश राख्यौं, उनले भने, कार्यकर्ताले त्यो कुरालाई स्वीकार गरेका छैनन्। कोही नेता गाउँ जान सकेका छैन। केन्द्रीय सदस्य सुशीला थिङले केन्द्रीय कार्यसमिति बैठक लाइभ गरिएकोमा खुसी हुँदै भनिन्, केन्द्रीय समिति लाइभ गरिएको छ। देशविदेशबाट कांग्रेस पार्टीको आन्तरिक पाटो पनि हेरेर सकारात्मक प्रतिक्रिया आएको छ। केन्द्रीय सदस्य सीता पाण्डेले बैठक लाइभ गरेर कसले के बोल्यो भन्ने कुरा जस्ताको त्यस्तै जनताले हेर्न पाएकाले यसबाट पार्टीमा क्रेज पनि बढ्ने बताइन्। केन्द्रीय सदस्य जीवनबहादुर शाहीले बैठक लाइभ गर्दा गाउँदेखि विदेशसम्मका मानिसले हेर्न पाएको बताए। अर्का केन्द्रीय सदस्य मदनकृष्ण श्रेष्ठले बैठक लाइभ गरे सँगै अनुशासित पनि देखिएको बताए। प्रदेश संरचनालाई उपेक्षा गरिएकोमा आलोचना पार्टीको प्रदेश संरचनालाई उपेक्षा गरिएको भन्दै कांग्रेसका प्रदेश सभापतिले तीव्र असन्तुष्टि जनाएका छन्। महामन्त्री गगन थापाले पेस गरेको वार्षिक क्यालेन्डरमा प्रदेशलाई बेवास्ता गरिएको भन्दै उनीहरूले नेतृत्वको आलोचना गरे। केन्द्रीय कार्यसमितिको दोस्रो दिन बुधबारको बैठकमा उनीहरूले पार्टीमा गणेश प्रवृत्ति को अन्त्य नभए कांग्रेसप्रति नयाँ पुस्तालाई आकर्षण गर्न नसकिने पनि धारणा राखे। कांग्रेस मधेस प्रदेशका सभापति कृष्ण यादवले अनलाइन प्रणालीबाट सदस्यता दिने प्रस्तावप्रति असहमति जनाए। जबजब मधेसमा कांग्रेस बलियो हुन्छ, अनि मात्रै सत्तामा जान पाउँछ, उनले भने, गणेश प्रवृत्ति भएका र रूखमा भोट नहाल्नेलाई जिम्मेवारी दिइएको छ। काम गर्नेलाई भूमिकाविहीन बनाएर काम नगर्नेलाई पदैपद दिँदा पार्टी कसरी बन्छ ? बागमती प्रदेश सभापति इन्द्रबहादुर बानियाँले पनि महामन्त्रीको कार्ययोजनामा प्रदेश नसमेटिएको भन्दै आपत्ति जनाए। महामन्त्रीजीको कार्ययोजनामा प्रदेश समावेश छैन, बानियाँले भने, प्रदेश समिति आवश्यक छैन भने कांग्रेसले संघीयतामा केन्द्र र स्थानीय तह मात्रै छ, भन्नुपर्छ। कांग्रेस प्रदेशप्रति खुसी छैन कि आवश्यकता र औचित्य नदेखेको ? यसमा स्पष्ट पार्नुहोला। नयाँनयाँ दल आइरहेकाले कांग्रेसलाई चुनौती बढेको भन्दै उनले किन यस्तो भइरहेको छ भनेर कांग्रेसले विश्लेषण गर्नुपर्ने बेला आएको बताए। गण्डकी प्रदेशका सभापति शुक्रराज शर्माले पार्टी धेरै विषयमा सच्चिन आवश्यक रहेको बताए। प्रदेशलाई भूमिकाविहीन बनाउँदा पार्टी कमजोर हुने बताए। प्रदेशलाई उपेक्षाभावले राखिएको छ, उनले भने, प्रदेशलाई संस्थागत बनाएर लैजाने भूमिका केन्द्रकै हो। लुम्बिनी प्रदेश सभापति अमरसिंह पुन मगरले प्रदेश कमजोर बनाउन सिंगो पार्टी लागेजस्तो देखिएको आरोप लगाए।"
सुन प्रकरणमा मुछिएपछि व्यवसायी मल्होत्राको स्पष्टीकरण : मेरो संलग्नता छैन,"उनले सुन ल्याउने गिरोहलाई बचाउनका लागि र घटना डाइभर्ट गर्न नियोजित रुपमा आफ्नो नाम जोडिएको हुनसक्ने आशंका गरे। काठमाडौं : त्रिभुवन अन्तर्राष्ट्रिय विमानस्थलबाट बरामद गरिएको करिब १०० किलो सुन प्रकरणमा मुछिएका व्यवसायी दीपक मल्होत्राले आफ्नो संलग्नता नभएको बताएका छन्। बिहीबार दिउँसो पत्रकार सम्मेलन गर्दै उनले विमानस्थलमा पक्राउ परेको सुनमा आफ्नो संलग्नता नभएको प्रष्ट पारेका हुन्। मल्होत्राले भने,सुन आयातमा म र मेरो परिवार संलग्न छैन। मेरो साझेदार कम्पनी पनि संलग्न नरहेको स्पष्ट पार्न चाहन्छु। मल्होत्राले आफू र आफ्नो परिवारले गरेको कारोबारको कर कानुनबमोजिम सरकारलाई तिरिरहेको उल्लेख गरे। उनले सुन ल्याउने गिरोहलाई बचाउनका लागि र घटना डाइभर्ट गर्न नियोजित रुपमा आफ्नो नाम जोडिएको हुनसक्ने आशंका गरे।"
सूर्यविनायकदेखि रत्नपार्कसम्म ४५ मिनेटमा पुग्नेगरी सरकारले द्रूत बस सेवा सञ्चालन गर्दै,"काठमाडौं : भौतिक पूर्वाधार तथा यातायात मन्त्रालयले आगामी असोज १ देखि भक्तपुरको सूर्यविनायकबाट रत्नपार्कसम्म द्रूत बस सञ्चालन गर्ने भएको छ। काठमाडौं उपत्यकामा अत्यधिक सवारीसाधनको चापका कारण यात्रु सार्वजनिक यातायातमा समयमै गन्तव्य पुग्न कठिन भएपछि मन्त्रालयले द्रूत बस सेवा सञ्चालनको व्यवस्था गर्न लागेको भौतिक पूर्वाधारमन्त्री प्रकाश ज्वालाले बताए। पहिलो चरणमा भक्तपुरको सूर्यविनायकबाट रत्नपार्कसम्म बस सञ्चालन गर्न लागिएको उनले बताए। उनले भने, 'आगामी दिनमा अन्य रुटमा पनि चलाउन सकिनेछ।' मन्त्रालयले राम्रो अवस्थाका र क्षमताका निजी कम्पनीका बस छनोट गरी द्रूत बस सेवा सुरु गर्न लागेको हो। तत्कालका लागि द्रूत बस सेवा सवारीसाधनको चाप बढी हुने समय बिहान ९ देखि ११ र साँझ ४ देखि ६ बजेसम्म सञ्चालन हुने मन्त्रालयले जनाएको छ। त्यसका लागि ४० सिटभन्दा माथिका करिब २५ बस सञ्चालनमा ल्याउने तयारी गरिएको मन्त्रालयका सचिव केशव शर्माले बताए। द्रूत बस सञ्चालनका लागि सडकको लेन छुट्टै व्यवस्था गरिने मन्त्रालयका सचिव केशवकुमार शर्माले बताए। बसको आकार र रङ अरुभन्दा फरक हुने गरी द्रूत बस सेवा सञ्चालनको तयारी भइरहेको उनले बताए। द्रूत बस सेवाको सडक लेन बनाउन मन्त्री ज्वालाले सडक विभागलाई र बसको आकार प्रकार, सफाइ र सञ्चालन अनुमतिका लागि व्यवस्था मिलाउन यातायात व्यवस्था विभागलाई निर्देशन दिइसकेका छन्। अहिले कार्यालय समयमा सूर्यविनायकबाट रत्नपार्कसम्म सार्वजनिक यातायातमा आउँदा झन्डै डेढ घन्टा लाग्ने गरेको छ। द्रूत बस सेवा सञ्चालन भएपछि अत्यधिक जामको बेला पनि ४५ मिनेटमा पुग्न सकिने गरी यातायात सञ्चालन हुने यातायात व्यवस्था विभागका महानिर्देशक नारायणप्रसाद भट्टराईले बताए।"
"सेनाको संख्या घटाउने होइन, दुई लाख पुर्याउनुपर्छ : बामदेव गौतम","काठमाडौं : राष्ट्रियसभा सदस्य बामदेव गौतमले नेपाली सेनाको संख्या कुनै पनि हालतमा घटाउन नहुने बताएका छन्। बिहीबार राष्ट्रियसभा बैठकमा बोल्दै नेता गौतमले नेपाल एकीकरणमा सेनाको भूमिका महत्वपूर्ण रहेको भन्दै अपमान हुने काम कसैबाट गर्न नहुने बताए। 'राज्य शक्तिको नाम हो। सार्वभौमसत्ताको नाम हो। देखिदैन। राज्य हुनुको निम्ति भूमि आवश्यक पर्छ। अधिकार सम्पन्न जनताको आवश्यक पर्छ। स्वतन्त्र सरकारको आवश्यकता पर्छ। सेना आवश्यक छ, 'उनले भने, 'सेना भएन भने संयुक्त राष्ट्रसंघले आफ्नो सदस्य बनाउँदैन। यी सबै हिसाबले सेनाको संख्या घटाउनु हुँदैन।' राज्यका चारवटा अंगमध्ये एउटा मात्रै कमजोर भयो भने दुर्घटना व्यहोर्नुभन्दा अरू केही नहुने उनको भनाइ छ। गौतमले सेनाको संख्या हाल करिब ९६ हजार रहेको र यसलाई बढाएर दुई लाख पुर्याउनुपर्ने प्रस्ताव अघि सारेका छन्। उनले भने,' नेपाली सेना अहिले करिब ९६ हजार छ। यसलाई थप गरेर दुई लाख पुर्याउनुपर्छ। घटाउने होइन।' नेता गौतमले सेनाको संख्या बढाएर देश निर्माणका लागि औद्योगिक र कृषि निर्माणको क्षेत्रमा लगाउनुपर्नेमा जोड दिए। 'नेपाली सेनाको संख्या दुई लाख पुर्याउनुपर्छ। देश निर्माणमा औगोधिक क्षेत्र र कृषि निर्माणको क्षेत्रमा लगाउँदा सेनाले गरेर देखाउँछ। उसले नेपाल आत्मनिर्भर बनाउने मात्रै होइन विदेश निर्यात गर्नेगरी उत्पादनमा वृद्धि गर्छ।' नेपाली सेनाले हरेक ठाउँमा आफूलाई ऐतिहासिक रुपमा स्थापित गर्दै आएको उनको भनाइ छ। अप्ठ्यारो पर्दा नेपाल र नेपाली जनताको रक्षाका लागि सेनाको साथ रहेको भन्दै नेता गौतमले संघीय लोकतान्त्रिक गणतन्त्र स्थापनामा सेनाको अहम भूमिका रहेको बताए। उनले सेनाको संख्या घटाएर बचेको पैंसाले देश विकास गर्नुपर्छ भन्नेहरूलाई दोहोर्याएर सेनाको इतिहास पढ्न आग्रह गरे। उनले गौरव गाथा बोकेको सेनाको संख्या घटाउनुपर्छ भन्ने आवाज आउनु आपत्तीजनक भएको बताए। 'नेपाली सेनाले अप्ठ्यारो अवस्थामा नेपाल र नेपाली जनताको रक्षा गरेको छ। अन्तिम पटक नेपाली सेनाले राजतन्त्रको अन्त्य गरेर संघीय लोकतान्त्रिक गणतन्त्रको संविधान जारी हुँदाखेरी सलाम ठोकेर हामी समर्थन गर्छौं भन्यो। राजाले स्थापना गरेको सेनाले जनताले जे निर्णय गर्छन् त्यो स्वीकार गर्छौं भनेर भनेको अर्को इतिहास छैन नेपाल ,'उनले भने, 'गौरव गाथा बोकेको सेना। त्यो इतिहास दोहोर्याएर पढ्नहोस् । अनुरोध गर्छु ती साथीहरूलाई जसले सेनाको संख्या घटाएर त्यसबाट बचेको पैसाले देश विकास गर्नुपर्छ भन्ने गर्छन्।' उनले सन् १८१४ मा नेपालमाथि अंग्रेज साम्राज्यले एकैचोटी ९ स्थानमा आक्रमण गर्दा नेपाली सेनाले केही भूमि छोडेर नेपाललाई जोगाएको स्मरण गरे।"
जनमत पार्टीद्वारा पाँच नेतालाई कारबाही,"कारबाहीमा पर्नेमा पूर्वसांसद बाराका शिवचन्द्र कुशवाहा, सप्तरीका गुलाब मण्डल, रुपन्देहीका शङ्कर खड्का, भोपेन्द्र यादव तथा कपिलवस्तुका भगवानदास यादव रहेका सो पार्टीका केन्द्रीय प्रवक्ता शरद सिंहले जानकारी दिए। काठमाडौं : जनमत पार्टीको अनुशासन समितिले पार्टीको नीति, निर्देशन तथा विधानविपरीत काम गरेको भन्दै सो पार्टीका पाँच नेतालाई कारबाही गरेको छ। कारबाहीमा पर्नेमा पूर्वसांसद बाराका शिवचन्द्र कुशवाहा, सप्तरीका गुलाब मण्डल, रुपन्देहीका शङ्कर खड्का, भोपेन्द्र यादव तथा कपिलवस्तुका भगवानदास यादव रहेका सो पार्टीका केन्द्रीय प्रवक्ता शरद सिंहले जानकारी दिए। उनका अनुसार कुशवाहालाई पार्टीको साधारण सदस्यसमेत नरहने गरी कारबाही गरिएको छ भने मण्डल, भगवानदास यादव र खड्कालाई जनमत पार्टीको सदस्यबाट एक वर्षका लागि निलम्वन गरिएको छ। यसैगरी भोपेन्द्र यादवलाई पार्टीको सचिवालयबाट तीन महिनाका लागि निलम्वन गरिएको जनाइएको छ। सो पार्टीले विज्ञप्ति प्रकाशन गरी कुशवाहाले पार्टी अनुशानविपरीत काम गर्दै आएको तथा पार्टी नेतृत्वविरुद्ध लागेको, भोपेन्द्र यादवले केन्द्रीय नीतिको उलङ्घन गरी गुटबन्दी गरेको जनाएको छ। यस्तै मण्डलले मन्दिरको व्यवस्थापन समितिको निर्वाचनमा बागी उम्मेदवार बनेर असहयोग गरेको, खड्काले विद्यालय व्यवस्थापन समितिको निर्वाचनमा बागी उम्मेदवार बनेर असहयोग गरेको तथा भगवानदास यादवले पार्टीका बैठक र काम कारबाहीका क्रममा होहल्ला गर्दै अनुशासनहिन काम गरेको सो विज्ञप्तिमा जनाइएको छ।"
प्रधानमन्त्री प्रचण्ड र कतारका राजदूतबीच भेटवार्ता,प्रधानमन्त्री निवास बालुवाटारमा आज भएको भेटमा द्विपक्षीय हित र चासोका विषयमा छलफल भएको प्रधानमन्त्रीको सचिवालयले जनाएको छ । काठमाडौं : प्रधानमन्त्री पुष्पकमल दाहाल प्रचण्ड सँग नेपालका लागि कतारका राजदूत युसूफ बिन मोहम्मद अलहइलले आज शिष्टाचार भेटवार्ता गरेका छन्। प्रधानमन्त्री निवास बालुवाटारमा आज भएको भेटमा द्विपक्षीय हित र चासोका विषयमा छलफल भएको प्रधानमन्त्रीको सचिवालयले जनाएको छ । सो अवसरमा द्विपक्षीय सम्बन्ध र आपसी हितका विषय छलफल भएको बताइएको छ ।
"कांग्रेस बैठकमा प्रस्ताव : खाँण निर्दोष हुन् भने सरकारबाट बाहिरिऔं, नत्र निलम्बन गरौं","काठमाडौं : नेपाली कांग्रेसको केन्द्रीय समिति बैठकमा पूर्वगृहमन्त्री बालकृष्ण खाँणको निलम्बनको विषयले प्रवेश पाएको छ। पार्टी मुख्यालय सानेपामा तीनदेखि जारी बैठकमा केन्द्रीय सदस्य अजयबाबु शिवाकोटीले भुटानी शरणार्थी प्रकरणमा थुनामा रहेका पार्टीका केन्द्रीय सदस्य खाँणबारे पार्टीले भ्रमपूर्ण सन्देश फैलाएको आरोप लगाए। उनले खाँण गलत हुन् भने पार्टीको सदस्यबाट कारबाही गरिनुपर्ने र निर्दोष भए न्यायका लागि आह्वान गर्नुपर्ने बताए। 'हाम्रा वरिष्ठ केन्द्रीय सदस्य बालकृष्ण खाँणलाई थुनामा पठाएको छ। सभापतिज्यू, तर यो प्रकरणमा हाम्रो द्विविधा अचम्मको छ। यदि उहाँलाई अन्याय भएको हो भने कांग्रेस सरकारबाट हट्नुपर्छ। होइन भने आफ्नै साथीहरू संलग्न भएको सरकारले थुनामा पुर्याउँदा पार्टीले कारबाही गर्नुपर्छ कि पर्दैन? यसमा कि थुनामा पठाउने सरकार दोषी छ कि थुनामा रहेका खाँण दाोषी छन्। यसबारे पार्टीले आफ्नो आधारण प्रष्ट पार्नुपर्छ। उनले भने,'यदि खाँण निर्दोष हुन् भन्ने पार्टीको निष्कर्ष हो भने सरकारबाट बाहिरिएर न्याय माग्न सक्नुपर्छ। नभए सुशासन हिमायति ठान्ने कांग्रेसले कुनै पनि भ्रष्टाचार काँध हाल्न सक्दैन।' कांग्रेस आन्तरिक कलहमा अल्झिरहेको आरोप लागिरहेका बेला प्रत्यक्ष प्रशारणले पार्टी पारदर्शीता र जवाफदेहिता छ भन्ने कुरा प्रष्ट पारेको उनको भनाइ छ। उनले सभापति देउवाले पार्टी रुपान्तरण अभियानले तयार पारेको प्रतिवदेन नबुझेको भन्दै आक्रोश व्यक्त गरे।"
पार्टीको सदस्य संख्या घटेको छैन : एमाले,"काठमाडौं : नेकपा (एमाले)ले पार्टीमा रहेका संगठित सदस्यहरूको संख्या नघटेको दाबी गरेको छ। एमालेका संगठन विभाग प्रमुख काशीनाथ अधिकारीले आज विज्ञप्ति गर्दै एमालेको सदस्य संख्या नघटेको दाबी गरेका हुन्। 'नेकपा (एमाले) को सदस्य घटे भन्ने बजार हल्लामा कुनै सत्यता छैन', उनले जारी गरेको विज्ञप्तिमा भनिएको छ, 'सच्चा पार्टी सदस्यको अभिलेख अद्यावधिक गर्ने क्रममा यसपटक नवीकरण मात्रै भएको छैन, उल्लेख्य संख्यामा नयाँ कमरेडहरू सदस्यताको प्रक्रियामा आएका पनि छन्।' उनले प्रत्येक वडामा मतदाता संख्याको कम्तीमा तीन प्रतिशत सदस्य पुर्याउने र पार्टीको एघारौँ महाधिवेशनसम्ममा १० लाख गुणस्तरीय सदस्य पुर्याउने लक्ष्य रहेको उल्लेख गरेका छन्। एमालेले दशौँ महाधिवेशनका बेला रहेको त्रुटिलाई पनि सच्याउने क्रममा अहिले वास्तविक पार्टी सदस्य संख्या रहेको स्पष्ट पारे। एमालेले महाधिवेशनको आयोजना नभएको समयमा अहिले सक्रिय सदस्यको यथार्थ संख्या र योग्यतम सदस्यको मात्र नवीकरण गरिएको उनले बताएका हुन्। 'दशौँ महाधिवेशनमा कायम भएका सदस्यमा एकातिर एकीकृत समाजवादीतर्फ गएका सबै सदस्यको नाम यथावत् कायम थियो भने अर्कोतिर नेकपाकालमा अनुचित ढंग दिइएका सदस्यको ठूलो संख्या पनि त्यसमा पर्न गएको थियो। तसर्थ, त्यो एमालेको वास्तविक सदस्य संख्या थिएन', उनले भनेका छन्, 'यो कुरा नवौँ महाधिवेशनको आँकडा हेर्दा पनि स्पष्ट हुन्छ। विसं २०७१ मा सम्पन्न भएको नवौँ महाधिवेशनमा दुई लाख ५६ हजार सात सय ७२ जना मात्रै पार्टी सदस्य थिए।' संगठन विभाग प्रमुख अधिकारीले एमालेले यसअघि महाधिवेशनदेखि महाधिवेशनमा मात्रै सदस्यको सदस्यता नवीकरण हुने गरेको र जसले गर्दा निष्क्रिय सदस्यले पनि नवीकरण गर्ने अवसर पाउने गरेको उल्लेख गरेका छन्। 'नेतृत्वका आकांक्षीबाट कतिपय अवस्थामा अन्य भोटर सदस्यको शुल्क तिरिने, दबाब दिएर कमिटीमा निर्णय गराइने जस्ता अनियमित कामका कारण अनुचित ढङ्गले पनि संख्या बढ्न पुग्थ्यो। एमालेको इतिहासमा यसपटक त्यसमा क्रमभंग गरिएको छ', उनले जारी गरेको विज्ञप्तिमा भनिएको छ।"
कानुन उल्लंघन र बेथिति गर्नेलाई सरकारले छुट दिँदैन : गृहमन्त्री,"काठमाडौं : उपप्रधान एवम् गृहमन्त्री नारायणकाजी श्रेष्ठले कानुन उल्लंघन र बेथितिलाई सरकारले छुट नदिने स्पष्ट पारेका छन्। बिहीबार सिंहदरबारमा उपभोग्य वस्तुको सहज उपलब्धता,भन्सार छली,चोरी निकासी पैठारीलगायत विषयमा आयोजित छलफल कार्यक्रममा श्रेष्ठले उपभोक्ता अधिकार स्थापीत गर्न सरकार प्रतिवद्ध रहेको भन्दै कानुन उल्लंघन र बेथितिलाई सरकारले छुट नदिने स्पष्ट पारे। गुणस्तरीय र सुपथ मूल्यमा दैनिक आवश्यकताका पूरा गर्न पाउने उपभोक्ताको अधिकार भएकाले सरोकारवाला सबै पक्षसँगको छलफलबाट अनुगमनलाई प्रभावकारी बनाइने उनको भनाइ छ। गृहमन्त्री श्रेष्ठले व्यवसायमा देखिएका कमजोरी सच्याउने र समस्या भए समाधान गर्ने दिशातर्फ प्रभावकारी कदम चाल्नु आवश्यक भएको धारणा राखे। उनले सरकार सुशासनलाई पूर्वसर्त बनाएर अगाडि बढिरहेकाले सुशासनबाट नै समृद्धिको लक्ष्य पुरा गर्न सकिने धारणा राखे।"
पार्टीलाई एकढिक्का बनाएर लैजान कांग्रेस केन्द्रीय सदस्यहरूको जोड,"काठमाडौं : नेपाली कांग्रेसको केन्द्रीय कार्यसमितिको तेस्रो दिन ३५ जना सदस्यहरूले धारणा राखेका छन्। बिहीबार पार्टी कार्यालय सानेपामा बसेको बैठकमा बिभिन्न १० वटा एजेण्डामाथि सुरेन्द्रराज पाण्डे, कर्णबहादुर बुढा, रामजनम चौधरी, डा गोपाल दहित, योगेन्द्र चौधरी, यज्ञराज जोशी, रमा कोइराला (पौडेल), टेकप्रसाद गुरुङ, महेन्द्रकुमार राय, सञ्जयकुमार गौतम लगाएत ३५ जना सदस्यहरुले धारणा राखेका हुन्। बैठकमा समसामयिक राजनीतिक, आर्थिक, सामाजिक विषयका साथै विभिन्न समितिहरूका तर्फबाट पेस भएका प्रतिवेदनहरूमाथि धारणा राख्दै केन्द्रीय सदस्यहरुले पार्टीभित्र वादविवाद गर्नुभन्दा पनि पार्टीलाई एकढिक्का भएर अघि बढाउनुपर्नेमा जोड दिएका थिए । त्यस्तै उनीहरुले मुलुकको परिवर्तनको नेतृत्व कांग्रेसले लिने गरि अघि बढ्नुपर्ने धारणा पनि राखेका थिए। मंगलबारदेखि सुरु भएको बैठकमा छलफलका लागि महामन्त्री विश्वप्रकाश शर्माले प्रस्तुत गरेको पार्टीका १० एजेन्डा र अर्का महामन्त्री गगन थापाले पेस गरेको वार्षिक कार्य योजनाका साथै विभिन्न समितिहरूका तर्फबाट पेस भएका प्रतिवेदनहरूमाथि छलफल भइरहेको छ। बैठक शुक्रबार बिहान ११ बजे पुन बस्ने कांग्रेसले जनाएको छ।"
कांग्रेस केन्द्रीय समितिको बैठकमा मनाइयो गगन थापाको जन्मोत्सव,"काठमाडौं : नेपाली कांग्रेसको जारी केन्द्रीय समिति बैठकमा महामन्त्री गगनकुमार थापाको जन्मोत्सव मनाइएको छ। बैठक स्थगित भएको र शुक्रबार फेरि बस्ने जानकारी गराएलगत्तै पार्टी सभापति शेरबहादुर देउवाको अनुमति लिएर महामन्त्री विश्वप्रकाश शर्माले महामन्त्री थापाको जन्मोत्सवमा सहभागी हुन केन्द्रीय सदस्यहरूलाई आग्रह गरेका थिए। महामन्त्री शर्माले भने, 'हरेकका लागि हरेक दिन महत्वपूर्ण हुन्छ नै। त्यसमा पनि आफू जन्मिएको दिन झन विशेष हुने भएकाले आज महामन्त्री गगन कुमार थापाको जन्मोत्सवमा सहभागी हुन आग्रह गर्दछु।' कांग्रेस केन्द्रीय समिति बैठकमा केन्द्रीय सदस्यहरू बोल्ने क्रम शुक्रबार पनि जारी रहनेछ।"
"राष्ट्रियसभा बैठक बस्दै, के छन् एजेण्डा ?","काठमाडौं : संघीय संसद्अन्तर्ग राष्ट्रियसभा बैठक बस्दैछ। नयाँ बानेश्वरस्थित संसद भवनमा दिउँसो १ बजे बैठक बोलाइएको छ। बैठकमा अध्यक्ष गणेशप्रसाद तिमिल्सिनाले राष्ट्रपतिको कार्यालयबाट प्राप्त विधेयक प्रमाणीकरणसम्बन्धी पत्रको व्यहोरा जानकारी गराउने कार्यसूची रहेको छ। उद्योग ,वाणिज्य तथा आपूर्तिमन्त्री रमेश रिजालले विधुतीय व्यापार विधेयक २०८० लाई दफावार छलफलका लागि विधायन व्यवस्थापन समितिमा पठाइयोस् भन्ने प्रस्ताव प्रस्तुत गर्ने संभावित कार्यसूचीमा उल्लेख छ।"
"कोसी प्रदेशका प्रमुख, मुख्यमन्त्री र सभामुखले सर्वोच्चलाई पठाए जवाफ","विराटनगर : सरकार गठनका विषयलाई लिएर सर्वोच्च अदालतले माग गरेको जवाफ कोसी प्रदेशका प्रमुख, मुख्यमन्त्री र सभामुखले पठाएका छन्। सर्वोच्चले मागेको जवाफसहित त्यससँग सम्बन्धित कागजात पठाइएको हो। प्रदेश सरकार संविधान र कानुन अनुसार नै गठन भएको भन्दै मुख्य न्यायाधिवक्ताको कार्यालयमार्फत सर्वोच्चमा जवाफ पठाइएको छ। प्रदेश प्रमुख पर्शुराम खापुङले नेपाली कांग्रेस प्रदेश संसदीय दलका नेता उद्धव थापालाई संविधान र कानुनविपरीत मुख्यमन्त्री नियुक्त गरेको भन्दै बदरको माग राखेर असार २२ गते सर्वोच्चमा रिट दायर भएको थियो। नेकपा (एमाले) प्रदेश संसदीय दलका नेता एवं पूर्वमुख्यमन्त्री हिक्मतकुमार कार्कीका तर्फबाट दायर रिटउपर सुनुवाइ गर्दै न्यायाधीश सपना प्रधान मल्लको इजलासले प्रदेश प्रमुख खापुङ, मुख्यमन्त्री थापा र सभामुख बाबुराम गौतमलाई सरकार गठनका बेला भएको दाबी र समर्थनको सक्कल कागजातसहित लिखित जवाफ पठाउन आदेश दिएको थियो। आदेश अनुसार प्रदेश प्रमुख, मुख्यमन्त्री र सभामुखले सक्कल कागजातसहित लिखित जवाफ पठाएको मुख्यमन्त्रीको सचिवालयले जनाएको छ। सचिवालयका अनुसार प्रदेशको मुख्य न्यायाधिवक्ताको कार्यालयमार्फत बुधबार सर्वोच्चमा जवाफ पठाइएको हो। संविधानले नै व्यवस्था गरेअनुरूप दुई वा दुईभन्दा बढी दलहरूको समर्थनमा सरकार गठन गर्न दाबी पेस गरेका हौँ, मुख्यमन्त्री थापाले पठाएको पत्रमा उल्लेख छ। सर्वोच्चले माग गरेअनुसारको लिखित जवाफ समयमै पठाइएको प्रदेश प्रमुखको कार्यालयका प्रवक्ता नरेन्द्र श्रेष्ठले बताए। उनले संविधानको धारा १६८ (२) अनुसार सरकार गठनका लागि दलहरूलाई आह्वान भएको र सोही प्रावधानलाई टेकेर नै बहुमत पुर्याएका कारण थापालाई मुख्यमन्त्री नियुक्त गरिएको भनेर जवाफ पठाइएको बताए। श्रेष्ठका अनुसार सर्वोच्चले माग गरेअनुसार थापालाई मुख्यमन्त्री नियुक्त गर्दा पेस गरिएको प्रस्ताव, समर्थन, दाबी, हस्ताक्षरको सक्कलप्रति पनि पठाइएको छ। एमालेसहित नेकपा (माओवादी केन्द्र), राष्ट्रिय प्रजातन्त्र पार्टी (राप्रपा) र जनता समाजवादी पार्टी (जसपा)का ६० जना प्रदेशसभा सदस्य (सांसद) को समर्थनमा एमाले नेता कार्की २०७९ पुस २४ गते मुख्यमन्त्री नियुक्त भएका थिए। जसपाले जेठ १७ र माओवादीले २३ गते समर्थन फिर्ता लिएपछि कार्की नेतृत्वको प्रदेश सरकार अल्पमतमा परेको थियो। प्रदेशसभा (प्रदेश संसद)बाट गत असार १५ गते विश्वास गुमाएपछि एमाले नेतृत्वको सरकार ढल्यो। त्यसपछि प्रदेशमा नयाँ सरकार गठनको प्रक्रिया अघि बढ्यो। प्रदेश प्रमुखले सरकार गठनका लागि गरेको आह्वान अनुसार बहुमत पुर्याएको दाबीसहित मुख्यमन्त्रीमा नियुक्त गर्नुपर्ने प्रस्ताव लिएर थापा प्रदेश प्रमुखसमक्ष गएका थिए। प्रदेश प्रमुख खापुङले उनलाई असार २१ गते प्रदेशको पाँचौं मुख्यमन्त्री नियुक्त गरेका हुन्। थापाले पेस गरेको दाबी पत्रमा कांग्रेसका २९, माओवादीका १२, नेकपा (एकीकृत समाजवादी)का ४ र जसपाका १ जना सांसदको समर्थन थियो। सरकार गठनमा सामेल भएका सभामुख बाबुराम गौतमले संविधानविपरीत अलग्गै हस्ताक्षर गरेर मुख्यमन्त्रीमा थापालाई समर्थन गरेका थिए। सभामुखसमेतलाई गणना गरेर बहुमत पुर्याएको आधारमा थापालाई मुख्यमन्त्री नियुक्त गर्नु संविधानविपरीत भएको भन्दै त्यसविरुद्ध एमाले नेता कार्की असार २२ गते सर्वोच्च गएका हुन्। उनले दायर गरेको रिट निवेदनमा सभामुखको गणना गरेर प्रदेश प्रमुखले सरकार गठन गर्नु असंवैधानिक भनिएको छ। रिटमाथि सुनुवाइ गर्दै सर्वोच्चले साउन ३ गतेभित्र महान्यायाधिवक्तामुख्य महान्यायाधिवक्ताको कार्यालय प्रदेशमार्फत लिखित जवाफ पेस गर्न विपक्षीका नाममा आदेश दिएको थियो। सर्वोच्चले दीर्घकालीन असर पर्ने निर्णय नगर्न प्रदेश सरकारका नाममा आदेश गरिसकेको छ। रिटमाथिको अर्को सुनुवाइका लागि साउन ७ गतेलाई पेसी तोकिएको छ। सभामुखले प्रदेशसभामा मत विभाजन हुँदा बराबर अवस्थाबाहेक पक्ष या विपक्षमा मतदान गर्न नपाउने संवैधानिक व्यवस्था छ। तर, कोसीका सभामुख गौतम भने सरकार गठन प्रक्रियामै सहभागी बनेपछि विरोध भइरहेको छ। संविधानविद्हरूले पदको गरिमालाई सभामुखले कायम राख्न नसकेको बताइरहेका छन्। सभामुख पदमा रहेसम्म स्वतन्त्र र निष्पक्ष हैसियतमा रहनुपर्ने संवैधानिक व्यवस्था छ। सभामुख गौतम माओवादी केन्द्रबाट निर्वाचित सांसद हुन्। उनले २०७९ पुस २८ गते सभामा राजनीतिक दलसँग आवद्ध नरहेको भनेर घोषणा गरेका थिए। कोसीको ९३ सदस्यीय प्रदेशसभामा बहुमतका लागि ४७ सांसद आवश्यक पर्छ। प्रदेशमा एमालेका ४०, कांग्रेसका २९, माओवादीका सभामुखसहित १३, राप्रपाका ६, एकीकृत समाजवादीका ४ र जसपाका १ जना सांसद छन्। एमालेराप्रपा गठबन्धनमा ४६ र अर्को गठनमा पनि सभामुखबाहेक ४६ जना नै सांसद छन्।"
सांसद रायमाझीको प्रश्न : १०० किलो सुन फेला पर्दा प्रहरीको उपस्थिति किन देखिएन ?,काठमाडौं : राष्ट्रिय सभा सदस्य रमेशजंग रायमाझीले त्रिभुवन विमानस्थलको भन्सार कार्यालय क्षेत्रबाट बरामद भएको सुन प्रकरणमा भन्सारका कर्मचारी र प्रहरीको समेत मिलोमतो रहेको आशंका गरेका छन्। बिहीबार राष्ट्रियसभा बैठकको विशेष समयमा बोल्दै रायमाझीले भन्सारका कर्मचारी र प्रहरीको मिलेमतो विना भन्सारबाट सुन कटाउन सम्भव नहुने समेत जिकिर गरे। ३३ किलो सुनको प्रकरण सेलाउन नपाउदै सयौं किलो सुन बरामद हुनु लाजमर्दो कुरा भएको उनले बताए। यमाझीले सरकार चलाउँदै छौ की तस्कर गर्दैछौं भन्दै प्रश्न गरे। ललिता निवासको काण्डमा अधिकृतलाई टिप्पणी उठाउँदा कारवाही गर्ने प्रशासन १०० किलो सुन निकाल्दा प्रहरीको उपस्थीति नदेखिएको उनले बताए । उनले मुलुकलाई अपराधिक क्रिडास्थल बनाउन खोजिएको भन्दै सरकार सचेत हुनुपर्ने धारणा राखे। त्यसअघि बैठकको शून्य समयमा सांसद विमला घिमिरेले सुन प्रकरणमा प्रभावकारी अनुसन्धान गरी दोषीलाई कानुनी दायरामा ल्याइनुपर्ने बताए।
रास्वपा विरुद्ध बाहिरबाट गुटको राजनीति भइरहेको छ : प्रवक्ता ढकाल,"विराटनगर : राष्ट्रिय स्वतन्त्र पार्टीविरुद्ध बाहिरबाट गुटको राजनीति भइरहेको पार्टी महामन्त्री एवं प्रवक्ता डामुकुल ढकालले बताएका छन्। बिहीबार विराटनगरमा आयोजित पत्रकार सम्मेलनका क्रममा ढकालले विभिन्न पक्षबाट रास्वपाविरुद्ध आक्रमण हुँदै आएको बताएका हुन्। रास्वपाका नेता स्वर्णीम वाग्लेको बचाउ गर्दै ढकालले सेना कटौतीका विषयमा कुनै कुरा नगरिएको दाबी गरे। उनले भने, स्वर्णीम वाग्लेले सेना घटाउने कुरा भनेर बोल्नु भएको छैन। उहाँले भन्नु नै भएको छैन। यहाँ रास्वपाविरुद्ध नियोजित आक्रमण भइरहेको छ। झुटा समाचार आउने क्रममा सो विषय आएको हो। सेनाका विषयमा उहाँले केही भन्नु भएको छैन। यो नियोजित रुपमा कुप्रचार हो। प्रवक्ता ढकालले मिटर ब्याज सम्बन्धी विधेयक रास्वपाकै जोडबलमा संसद बैठकबाट पारित भएको बताए। ढकालले भने, अन्य दलहरूले नमाने पनि हाम्रो पार्टीले संसदमा मिटर ब्याज विधेयक पेश गर्न आग्रह गरेको थियो। सो विधेयक सदनमा पेश नभए सदननै अवरुद्ध गर्ने चेतावनी दिएका थियौं। सोही क्रममा हाम्रै जोडबलमा विधेयक सदनमा पेश भयो र प्रतिनिधि सभाबाट सर्वसम्मत रुपमा पारित पनि भयो। सोही क्रममा उनले मोरङ क्षेत्र नम्बर ४ बाट राजनीतिको आधारशीला बनाउने प्रस्टाए। उनले भने, म यही क्षेत्रमा जन्मे हुर्के। अबको मेरो राजनीति यही विराटनगर ३, मोरङ क्षेत्र नम्बर ४ बाट अघि बढ्नेछ।"
कांग्रेसको केन्द्रीय समिति बैठक आज पनि बस्दै,"बैठकमा प्रस्तुत प्रस्ताव र प्रतिवेदनमाथि धारणा राख्न प्रत्येक केन्द्रीय सदस्यलाई ५७ मिनेटको समय निर्धारण गरिएको छ। काठमाडौं : नेपाली कांग्रेसको केन्द्रीय समिति बैठक आज पनि बस्दैछ। पार्टी केन्द्रीय कार्यालय सानेपामा मंगलबारदेखि सुरु भएको बैठक आज बिहान ११ बजेदेखि बस्न लागेको हो। मंगलबार महामन्त्री विश्वप्रकाश शर्माले बैठकमा १० एजेन्डा प्रस्तुत गरेका थिए। बुधबार ४० केन्द्रीय सदस्यहरूले धारणा राखे भने छ प्रदेशका सभापतिहरूले प्रदेशको रिपोर्टिङ गरेका थिए। आजको बैठकमा बोल्न बाँकी केन्द्रीय सदस्यहरूले आआफ्नो धारणा राख्ने कार्यतालिका छ। बैठकमा मंसिर ४ को निर्वाचन परिणाम पश्चात विकसित घटनाक्रम र सरकारको गतिविधि, केन्द्रीय निर्वाचन परिचालन समितिको प्रतिवेदन, केन्द्रीय अनुशासन समितिको प्रतिवेदन, संसदमा पार्टीको गतिविधि सम्बन्धी प्रतिवेदन प्रस्तुत भएको थियो। बैठकमा प्रस्तुत प्रस्ताव र प्रतिवेदनमाथि धारणा राख्न प्रत्येक केन्द्रीय सदस्यलाई ५७ मिनेटको समय निर्धारण गरिएको छ। बैठकमा बोल्ने धेरैजसो नेताहरूले सभापति शेरबहादुर देउवा र महामन्त्रीद्वय गगनकुमार थापा र विश्वप्रकाश शर्माको कार्यशैलीमाथि प्रश्न उठाएका छन्।"
एकीकृत समाजवादीको सचिवालय बैठक जारी,"काठमाडौं : नेकपा (एकीकृत समाजवादी) को केन्द्रीय सचिवालयको बैठक सुरु भएको छ । कीर्तिपुरको चम्पादेवीस्थित पुष्पलाल स्मृति प्रतिष्ठानमा सुरु भएको आजको बैठकमा पार्टी अध्यक्ष माधवकुमार नेपालले सदस्यहरुले राखेका जिज्ञासाको जवाफ दिने तथा वर्तमान परिस्थिति र कार्यभारको एजेण्डामा विचार राख्ने सो पार्टीका उपमहासचिव तथा प्रवक्ता जगन्नाथ खतिवडाले जानकारी दिए । बैठकमा सङ्गठन सुदृढीकरण विशेष अभियानको जानकारी, वर्तमान परिस्थिति र हाम्रा कार्यभार, आगामी कामको विस्तृत योजना, कार्यविभाजन, कमिटीमा समायोजन तथा थपघट, जनसङ्गठन युवा र विद्यार्थी, विभागको कामको व्यवस्थापन, सरकार र संसद्लाई कसरी प्रभावकारी बनाउने, कमिटीमा वरियताको विषय, महाधिवेसनको व्यवस्था, स्थायी कमिटी, पोलिटब्यूरो र केन्द्रीय कमिटीका बैठकका एजेण्डामा छलफल हुने उनले बताए।"
अदालतबाट कैद र जरिवाना फैसला भएका दुई हजार जना पक्राउ,"काठमाडौँ : जिल्ला प्रहरी परिसर काठमाडौँले विभिन्न समयमा अदालतबाट कैद र जरिवानाको फैसला भएका एक हजार नौ सय ९५ व्यक्तिलाई पक्राउ गरेको छ । काठमाडौँ प्रहरीले आर्थिक वर्ष २०७९८० मा आपराधिक क्रियाकलापमा संलग्न रही अदालतले कैद र जरिवाना फैसला सुनाएपछि फरार रहेका उनीहरुलाई पक्राउ गरेको हो । जिल्ला प्रहरी परिसर काठमाडौँका प्रवक्ता, प्रहरी उपरीक्षक सीताराम रिजालले विभिन्न मितिमा अदालतले कैद र जरिवानाको फैसला सुनाएकामा फरार रहेकाहरुलाई पक्राउ गरी फैसला कार्यान्वयनका लागि अदालत पेस गरिएको जानकारी दिए । अदालतले पक्राउ परेका उनीहरुबाट रु १२ करोड ८७ लाख ९३ हजार जरिवाना असुल गरेको छ । यस्तै विभिन्न समयमा अदालतबाट कैद र जरिवाना ठहर भएका २३ हजार पाँच सय ९० व्यक्ति अझै फरार रहेको उनले बताए आव २०७९८० मा १८ हजार एक सय १२ मोबाइल हराएको भन्दै प्रहरी कार्यालयमा उजुरी परेको छ । हराएका मोबाइलमध्ये एक हजार छ सय ५० थान फेला परेको प्रवक्ता रिजालले बताए । काठमाडौँ प्रहरीमा आव २०७९८० मा विभिन्न शीर्षकमा दुई हजार एक सय ६३ उजुरी दर्ता भएका छन् । दर्ता भएका निवेदनमध्ये सवारी साधनसम्बन्धी एक सय १६, रकम ठगीका नौ सय ९७, वैदेशिक रोजगारी ठगीका पाँच सय ४०, जग्गासम्बन्धी विवादका ४० र झैझगडा कुटपिटका ६३ उजुरी छन् । यसैगरी, घरेलु हिंसाका १५, सहकारीसम्बन्धी ठगीका ५०, अनलाइन ठगीका ४०, चेकसम्बन्धी ठगीका दुई सय ७६, सरसामान चोरीका २१ र मोटरसाइकल चोरीका तीन उजुरी परेका छन् । परेकामध्ये छ सय २१ उजुरी फछ्र्योट भएको र बाँकी पक्रियामा काठमाडौँ प्रहरीले जनाएको छ ।  रासस"
शुक्रबार देशका यी स्थानमा हुने छ वर्षा,"काठमाडौं : शुक्रबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार बागमती, गण्डकी, कर्णाली र सुदूरपश्चिम प्रदेशका पहाडी भूभागका केही स्थानहरूमा र बाँकी भूभागका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। शुक्रबार राति देशभर आंशिकदेखि सामान्य बदली रहनेछ। बागमती, गण्डकी, कर्णाली र सुदूरपश्चिम प्रदेशका केही स्थानहरू तथा बाँकी भूभाग एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
"राजस्व अनुसन्धान विभागको टोलीद्वारा सुन भएको आशंकामा थप ६ कार्टुन जफत, एक जना पक्राउ","काठमाडौं : राजस्व अनुसन्धान विभागले सुन रहेको आशंकामा त्रिभुवन अन्तर्राष्ट्रिय विमानस्थलस्थित कार्गो गोदाममा अनुगमन गरेको छ। विभागका महानिर्देशक नवराज ढुंगानासहितको टोलीले कार्गो गोदाममा अनुगमन गरेको हो। विभागको टोलीले सुन रहेको आशंकामा छ वटा कार्टुन जफतसमेत गरेको छ। जसमा सुन तस्करी प्रकरणमा मुछिएको रेडी ट्रेड प्रालिको एक कार्टुन र बाँकी ५ कार्टुन दोलखा इलेक्ट्रिक सप्लार्यसको नाममा रहेको राजस्व अनुसन्धान विभाग स्रोतले जानकारी दिएको छ। जफत गरिएको एक कार्टुनमा जेनेरेटर रहेको र बाँकी कार्टुन खोलेर चेकजाँच भइरहेको स्रोतले अन्नपूर्णलाई बतायो। ती कार्टुनहरू ट्रान्स ग्लोबल सर्भिसले आयात गरेको हो। विभागले ट्रान्स ग्लोबल सर्भिस प्रालिका एक कर्मचारीलाई पक्राउसमेत गरेको छ। विभाग स्रोतका अनुसार उक्त कम्पनीका कर्मचारी पुष्करराज भट्ट पक्राउ परेका हुन्। 'सुन तस्करी प्रकरणमा मुछिएको रेडी ट्रेड प्रालिको नाममा आएका कार्टुन ग्लोबल सर्भिस प्रालिले आयात गरेको रहेछ। हामीले ती कम्पनीका एक कर्मचारीलाई नियन्त्रणमा लिएर अनुसन्धान गरिरहेका छौं। ठूलै परिमाणमा सुन तस्करी भएको हाम्रो आशंका छ,' राजस्व अनुसन्धान विभागका एक उच्च अधिकारीले भने। सुन तस्करी प्रकरणमा हालसम्म सात जना पक्राउ परेका छन्। उनीहरूमाथि छानबिन गर्न पाटन उच्च अदालतले १० दिनेको म्याद दिएको छ।"
पोखराका ३ युवाले लिए मोरङबाट नागरिकता : लाहुरेको सन्तान बनेर बेलायत जान नक्कली बाबु खडा,"विराटनगर : अवकाश प्राप्त (भूपू) बेलायती सैनिक मोरङको लेटाङ नगरपालिका६ का ६१ वर्षीय सूर्यहाङ लिम्बूका छोरा छैनन्। ताप्लेजुङको साँघुबाट बसाइँ सरेर परिवारसहित लेटाङ आएका उनका सन्तान छोरी मात्रै छन्। ताप्लेजुङबाट २०३६ साल असोज २ गते १०३८४० नम्बरको नागरिकता जारी भएपछि सूर्यहाङ ब्रिटिस लाहुरेमा भर्ती भए। भूतपूर्व ब्रिटिस गोर्खा सेना (आर्मी नम्बर २९१६३२८४) उनी लेटाङमै बस्थे। सुनसरीको धरान उपमहानगरपालिका११ का ६१ वर्षीय सूर्यबहादुर पयाङ्गु लिम्बू पनि बेलायतका अवकाश प्राप्त हुन्। तेह्रथुमको हात्तीसारदेखि धरान बसाइँ सरेका उनका नाममा तेह्रथुमबाट २०३६ साल असोज ३१ गते १०१४७२२ नम्बरको नागरिकता जारी भएको देखिन्छ। सूर्यबहादुर पनि २०३६ सालमै ब्रिटिस गोर्खा सैनिकमा लागे। सूर्यहाङभन्दा ३ महिनापछि सूर्यबहादुर (आर्मी नम्बर २११६३७९२) भर्ती भएका हुन्। बेलायती सेनामा रहँदा कोठामा सँगै बसेका दुवै जनाको पल्टन, कम्पनी र प्लाटुन एउटै थियो। धरानबाट पेन्सन थाप्दै आएका उनीहरूबीच बेलाबखत भेटघाट र फोन सम्पर्क भइरहन्थ्यो। पेन्सन थाप्ने बेला प्रायः भेट हुने उनीहरूले स्वीकारेका छन्। सूर्यहाङको आर्मी नम्बरको अन्तिममा ८४ भएका कारण सूर्यबहादुर उनलाई चौरासी गुरुजी भनेर सम्बोधन गर्दा रहेछन्। सेवानिवृत्त भएपछि फुर्सदिला बनेका सूर्यहाङ २०७८ साल मंसिरको पहिलो साता सूर्यबहादुरसँग फोन सम्पर्क भएसँगै गैरकानुनी काममा संलग्न हुन पुगे। उनले हुँदै नभएका छोरा खडा गरेर पोखराका ३ जना युवालाई जिल्ला प्रशासन कार्यालय मोरङबाट नागरिकता दिलाए। त्यसवापत ५ लाख लिए। सर्त अनुसार ३० लाख पाउनै बाँकी थियो। सूर्यहाङले नक्कली बाबु बनेर कास्कीको पोखरा उपमहानगरपालिका१६ का २९ वर्षीय गणेश गुरुङ, पोखरा१० का २१ वर्षीय रविन गुरुङ र पोखरा१२ का १९ वर्षीय प्रशान्त मगरलाई मोरङबाट नागरिकता बनाइदिएको अनुसन्धानबाट खुलेको छ। गणेशलाई जेठो छोरो बनाएर सविन लिम्बू,रविनलाई माइलो बनाएर साजन लिम्बू र प्रशान्तलाई कान्छो बनाएर सुरज लिम्बूको नाममा उनले नागरिकता दिलाएको मोरङ प्रहरीका प्रवक्ता डीएसपी रन्जनकुमार दाहालले बताए। उनका अनुसार प्रशासनबाट सविनको नाममा ०५०१७८१०७८२, साजनको ०५०१७८१०७८३ र सुरजको नाममा ०५०१०७८१०७८४ नम्बरको नागरिकता जारी भएको छ। नक्कली बाबु खडा गरेर एकै परिवारका दाजुभाइ बन्दै झुटो विवरण पेस गरेका उनीहरूले मोरङको बेलबारी नगरपालिका११ ठेगाना राखेर एकैदिन अर्थात २०७८ माघ ४ गते नागरिकता लिएको रेकर्ड प्रशासनसँग छ। डीएसपी दाहाल नागरिकताका लागि आवश्यक सम्पूर्ण कागजात पोखरा१० का अन्दाजी ८० वर्षीय टेकबहादुर गुरुङ र पोखरा१६ का अन्दाजी २५ वर्षीय विवेक गौचन थकालीले तयार पारेको अनुसन्धानबाट खुलेको बताउँछन्। सुरुमा टेकबहादुरमार्फत सूर्यबहादुरले सूर्यहाङसँग सम्पर्क गरेको देखिन्छ, उनले भने, सूर्यबहादुरले पोखरेली युवाको नागरिकता बनाउन टेकबहादुर र सूर्यहाङको बीचमा पुलको काम गरेका रहेछन्। सूर्यबहादुरमार्फत नागरिकता लिने ३ जना र त्यसका लागि कागजपत्र तयार पार्ने विवेक र टेकबहादुरको भेट सूर्यहाङसँग भएको अनुसन्धानबाट खुलेको छ। नक्कली छोरा बनाएर बेलायत पठाउने आश्वासनसहित सरकारी छाप दस्तखत किर्ते गरी कागजातहरू तयार पारेर नेपाली नागरिकताको प्रमाणपत्र दिलाई रकम असुली गरेको पाइएको डीएसपी दाहालको भनाइ छ। सन्तान छोरी मात्रै रहेकाले पनि अरुलाई छोरा बनाएर नागरिकताको सनाखत गरिदिन सूर्यहाङलाई सहज भएको प्रहरीको निष्कर्ष छ। रकम खर्चिएर नागरिकता बनाए पनि युवाहरू बेलायत जान नपाएपछि मोरङ प्रशासनमा मौखिक उजुरी पर्यो। प्रशासनकै जाहेरीका आधारमा मोरङ प्रहरीले अनुसन्धान अघि बढायो। मोरङ प्रहरी प्रमुख एसपी दीपक पोखरेलले विशेष टोली खटाएर यस घटनाको अनुसन्धान अघि बढाए। पोखरेलको निर्देशनमा सुरु भएको अनुसन्धानबाट पोखराका ३ जनालाई नक्कली बाबु खडा गरेर नागरिकता दिलाएको पुष्टि भयो। नागरिकता प्राप्त गर्नेहरू सूर्यहाङका छोरा नभएको खुल्यो। इलाका प्रहरी कार्यालय लेटाङका प्रहरी निरीक्षक (इन्सपेक्टर) विकाश थपलिया नेतृत्वको टोलीले असार ५ गते सूर्यहाङलाई पक्राउ गर्यो। सूर्यबहादुर पनि धरानबाट पक्राउ परे। नागरिकता लिने, दिलाउने तथा दिलाउन भूमिका खेल्ने ७ जनालाई प्रतिवादी बनाएर जिल्ला अदालत मोरङमा मुद्दा दायर गरिएको छ। प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि सरकारी वकिल कार्यालय मोरङले अभियोगपत्र तयार पार्दै यस प्रकरणमा संलग्नविरुद्ध झुटो नागरिकता बनाएको कसूरमा मुद्दा दायर गरेको हो। अभियुक्तमध्ये सूर्यहाङ र सूर्यबहादुर मात्रै पक्राउ परेका छन्। उनीहरूलाई न्यायाधीश प्रकाश कोइरालाको इजलासले गत सोमबार पुर्पक्षका लागि थुनामा पठाउन आदेश दिएको छ। आदेशपछि दुवै जनालाई मोरङ कारागार चलान गरिएको अदालतका सूचना अधिकारी हेमबहादुर बुढाथोकीले बताए। किर्ते गरेर नागरिकता लिने गणेश, रविन र प्रशान्त तथा झुटा विवरण तयार पारेर उनीहरूलाई नागरिकता दिलाउन भूमिका खेल्ने टेकबहादुर र विवेक फरार छन्। अदालतबाट उनीहरूलाई पक्राउ गर्नका लागि ३५ दिने पूर्जी जारी भइसकेको बुढाथोकीले बताए। नागरिकता बनाउने युवासँग टेकबहादुर र विवेकले कति पैसा लिए भन्ने खुल्न बाँकी छ। सबै प्रतिवादीविरुद्ध सम्पत्ति शुद्धीकरण (मनी लाउन्डरिङ) निवारण ऐन २०६४ बमोजिमसमेत कारबाही अघि बढाउनुपर्ने राय प्रहरीले दिएको छ। साथै, यस मुद्दामा अन्य व्यक्तिको समेत संलग्नता देखिएमा कानुन बमोजिम गर्नुपर्ने प्रहरीको राय छ। नक्कली कागजात बनाएर नागरिकता सूर्यहाङको २०६५ असार २५ गते बेलबारी११ मा बसाइँ सराई भएको तथा नागरिकता प्राप्त गर्ने तीनै जनाको असार २६ गते ९५, ९६ र ९७ नम्बरमा जन्मदर्ता गरिएको कागजात तयार पारिएको थियो। प्रहरीले त्यससँग सम्बन्धित कागजात झिकाउँदा वडा कार्यालयले सूर्यहाङका नामबाट २०७८ पुस २९ गतेसम्म बेलबारी११ मा कुनै राजस्व दाखिला नभएको र बसाइँ सराईको अभिलेखमा कुनै विवरण दर्ता नभएको पत्र पठायो। नागरिकता प्राप्तिपछि २०७८ फागुन ३० गते बेलबारी११ बाटै नाता प्रमाणित गरेको किर्ते कागजात पनि तयार पारिएको थियो। प्रहरीका अनुसार बसाइँ सराई, नाता प्रमाणित तथा जन्मदर्ता प्रमाणपत्रमा स्थानीय पञ्जिकाधिकारीका रूपमा वडा सचिव बाबुराम ढुंगानाको हस्तक्षर, स्टाम्प छाप र कार्यालयको छाप प्रयोग गरेको देखान्थ्यो। तर, हस्ताक्षर, स्टाम्प छाप आफ्नो नभएको तथा कार्यालयको छाप नक्कली रहेको बयान उनले दिएका छन्। बेलबारीमा सूर्यहाङको जग्गा जमिन र बसोबास नदेखिएको तथा सबै कागजात किर्ते रहेको वडाध्यक्ष विक्रम राईले बताए। नागरिकता दिलाउने तथा प्राप्त गर्नेलाई कानुन अनुसार कारबाही हुनुपर्ने पत्र उनले प्रहरीलाई पठाएका छन्। तत्कालीन वडाध्यक्ष यमबहादुर पोखरेलले नागरिकताका लागि अनुसूची फारमलगायतका कागजात आफूले सिफारिस नगरेको बयान दिएका छन्। पोखरेलले बेलबारी११ बाट सिफारिस गरेको भनिएको नेपाली नागरिकताको प्रमाणपत्र पाउँ भन्ने विषयको अनुसूची फारममा भएको वडाध्यक्षको हस्ताक्षर तथा वडाको छापसमेत नक्कली रहेको उल्लेख गरेका छन्। अनुसन्धानबाट सरकारी कार्यालयको छाप, लेटर प्याड तथा जनप्रतिनिधि र कर्मचारीको छाप एवं दस्तखतसमेत किर्ते गरेर नक्कली कागजात तयार पार्दै पेस गरेर नागरिकता लिएको पत्ता लागेको छ। सक्कली हुन्भन्ने भान पर्ने गरिको कागजात तयार पारेर झुटो विवरण पेस गर्दै नागरिकता लिएकाले कसूर स्थापित भयो, सरकारी वकिलको अभियोगपत्रमा भनिएको छ, सरकारी छाप, दस्तखत किर्ते गरेर बनाइएको नागरिकता रद्ध गरिपाउँ। प्रतिवादीले नागरिकता लिँदाका बखत भरेको अनुसूची फारम परीक्षणका लागि नेपाल प्रहरीको विधि विज्ञान प्रयोगशालामा पठाइएको छ। परीक्षण प्रतिवेदन प्राप्त भइसकेको छैन। लाहुरेको सन्तान बनेर बेलायत जाने सपना गोर्खा सैनिकको सुविधा बढाउँदै बेलायत सरकारले सन् २००८ देखि आवासीय भिसा दिने निर्णय गर्यो। भूतपूर्व ब्रिटिस गोर्खा सैनिक र आश्रित परिवारलाई आवासीय भिसा दिन थालिएपछि लाहुरेहरू स्थायी रूपमै बसोबासका लागि बेलायत जाने क्रम बढ्यो। लाहुरेले पत्नीसहित सन्तानलाई पनि उतै लैजान थाले। तर, छोराविहीन सूर्यहाङ अवकाशपछि पनि नेपालमै थिए। उनकै छोरा बनी बेलायत जाने सपना बोकेर पोखराका युवाले किर्ते नागरिकता लिएको प्रहरी अधिकारीको भनाइ छ। लाहुरेको सन्तान भएपछि उता (बेलायत) सहज रूपमा जान पाइन्छ। गइसकेपछि उतैको बासिन्दा बनेर बस्न मिल्छ, प्रहरीका एक अधिकारी भन्छन्, बेलायतले नेपाली लाहुरे र उनीहरूसँग आश्रितलाई आवासीय भिसाको व्यवस्था गरेको छ। बेलायत जाने सपना पाल्दै पोखराका युवाले मोरङबाट नागरिकता बनाएको देखिन्छ। उनका अनुसार लाहुरेको सन्तान बनेर बेलायत जान ठूलो धनराशि खर्च गर्दै नक्कली बाबु खडा गरेर किर्ते नागरिकता बनाउन युवाहरू तयार भएको यकिन भएको छ। बेलायत पुर्याउने आश्वासन दिँदै पैसा असुलेर भूपू लाहुरेले नक्कली बाबु बनी उनीहरूलाई नागरिकता दिलाइदिएको प्रहरीको भनाइ छ। नागरिकतामा प्रशासनको हेलचेक्राइँ नागरिकताको प्रमाणपत्र वितरणजस्तो संवेदनशील विषयमा मोरङ प्रशासनले हेलचेक्राइँ गरिरहेको पाइएको छ। जन्मस्थान ताप्लेजुङ राखी परिवारभित्रकै दाजुभाइ बनेर पुगेकालाई एकै दिन नागरिकता उपलब्ध गराएको रेकर्ड प्रशासनमा छ। नागरिकतामा प्रशासनका तत्कालीन प्रशासकीय अधिकृत चेतनाथ पोखरेलको हस्ताक्षर छ। मोरङबाट सरुवा भइसकेका पोखरेल हाल लोकसेवा आयोगको कार्यालय पोखरामा कार्यरत रहेको प्रशासनले जनाएको छ। गणेश (सविन)ले २०५२ फागुन २४ गते, रविन (साजन) ले २०५५ साउन ९ र प्रशान्त (सुरज)ले २०६० पुस २० गतेको जन्ममिति राखेर नागरिकता लिएका छन्। उनीहरूको जन्मदर्ता नै एकै दिन भएको छ। जन्ममिति अनुसार गणेशले २६, रविनले २३ र प्रशान्तले १८ वर्षको उमेरमा नागरिकता लिएको देखिन्छ। प्रशासनबाट २६ र २३ वर्षको उमेरसम्म नागरिकता किन बनाइएनभन्ने कुराको खोजी नै गरेको पाइएन, एक कर्मचारी भन्छन्, नागरिकताका लागि कागजात पूर्ण भएकाले पनि त्यसतर्फ ध्यान नदिएको हुनसक्छ। तर, जन्ममिति अस्वभाविक देखिँदासमेत ध्यान नदिएकाले कर्मचारीको भूमिका पनि शंकास्पद देखिने उनको भनाइ छ। नागरिकता लिनेको उमेर धेरै थियो। त्यहाँमाथि १ जनाले बाबु बनेर एकै दिन ३ छोराको नागरिकतामा सनाखत गरिदिएका छन्, उनले भने, राम्ररी छानबिन नगरेको पाइयो। फाँटकै सेटिङ पनि हुनसक्छ। उपभोक्ता अधिकारकर्मी उत्तम ढुंगेल यस घटनाले प्रशासनको भूमिकामा प्रश्न उठेको बताउँछन्। २६ वर्षको उमेरमा नागरिकता लिनलाई मान्छे आउँदा प्रशासन चनाखो भएको देखिएन। जन्ममिति हेरेर पनि चासो राख्नुपर्ने थियो, ढुंगेल भन्छन्, मिलिभगत नै हुनसक्छ। प्रशासनको भूमिका शंकास्पद छ। उनी नागरिकता लिनेले नै प्रश्न उठाउन नसक्ने गरी प्रक्रिया पूरा गर्दै सबै कागजात पेस गरेकाले पनि प्रशासनले शंका गर्ने ठाउँ नपाएको हुनसक्ने बताउँछन्। भन्छन्, नागरिकता वितरण गर्ने कर्माचारीमाथि पनि छानबिन एवं अनुसन्धान हुनुपर्छ। मोरङका प्रमुख जिल्ला अधिकारी वीरेन्द्रकुमार यादवले नागरिकता प्रकरण अदालतले गइसकेकाले आफूले केही नबोल्ने बताए। मुद्दामा दोषी देखिएकाहरूलाई कानुन अनुसार कारबाही हुन्छ, उनले भने, यसको अनुसन्धान गर्न प्रशासनले नै प्रहरीलाई लेखेर पठाएको हो। यस्तो छ पक्राउ परेकाको बयानको सारांश सूर्यहाङले हुँदै नभएका छोरालाई नागरिकता बनाइदिएको सहजै स्वीकार गरेका छन्। सूर्यबहादुरले फोनमा छोरा बनाउँदै नागरिकता दिलाएर ३० वर्षमुनिका २३ जनालाई यूके (बेलायत) लैजान सक्यो भने राम्रो हुनेभन्दै सेटिङ मिलाउने मान्छे सम्पर्कमा भएकाले भेटाइदिन्छु भने। मेरा छोरा नभएकाले मैले पनि हुन्छ भनिदिएँ, अनुसन्धानका क्रममा लिइएको बयानमा सूर्यहाङले भनेका छन्, सल्लाह बमोजिम २ हप्तापछि धरान गएर दुवै जनाले यूकेको सेटिङ मिलाउने मान्छे (टेकबहादुर गुरुङ)लाई भेट्यौं। उनी धरान आएर चतरा लाइनको पूर्वी स्टार होटलमा बसेका रहेछन्। टेकबहादुरले ३ जना केटालाई नक्कली छोरा बनाएर यूके लैजानसक्ने कुरा सुनाउँदै मञ्जुरी भएमा आफूले त्यसको सेटिङ मिलाउने भनेर ३५ लाख रूपैयाँको अफर गरेको सूर्यहाङ बताउँछन्। मेरा छोरा हुन् भनेर ३ जनालाई नागरिकता दिलाउन म तयार भएँ। सनाखत गरेर नक्कली नागरिकता बनाइदिउँ, उनले भनेका छन्, आवश्यक कागजपत्र म (टेकबहादुर) र मेरो साथी विवेकले मिलाउँछौं भनेका थिए। त्यसपछि मेरो नागरिकताको फोटोकपी दिएर हामी छुट्यौं। त्यसपछि टेकबहादुरसँग भेटघाट तथा फोन सम्पर्क भइरहेको उनले स्वीकारेका छन्। धरानकै पूर्वी स्टार होटलमा २०७८ माघ ३ गते भेट भएपछि टेकबहादुरले भोलि जिल्ला प्रशासन कार्यालय मोरङमा नागरिकताको सनाखतका लागि जानुपर्छ भनेको सूर्यहाङको बयानमा उल्लेख छ। टेकबहादुर बिनानै माघ ४ गते आफू, सूर्यबहादुर र विवेकसहित मोरङ प्रशासनमा आएर ३ जनालाई नागरिकता बनाइदिएको उनको भनाइ छ। उनले भनेका छन्, विवेकले अरु केही गर्नु पर्दैन भनेर मलाई साइन (हस्तक्षर) मात्रै गर्न लगाए। नक्कली छोराहरूसँग त्यसअघि मेरो भेट भएको थिएन। नक्कली बाबु बनेर नागरिकतामा सनाखत र सहीछाप (ल्याप्चे) गरिदिएपछि सूर्यबहादुरमार्फत आफूले ५ लाख रूपैयाँ नगद नै पाएको सूर्यहाङको बयानमा उल्लेख छ। टेकबहादुरले चेक दिएको बैंकबाट रकम निकालेर सूर्यबहादुरले उनको हातमा नगद थमाएका हुन्। अरु बाँकी (३० लाख) रकमका लागि टेकबहादुरलाई मैले ताकेता गरिरहें। उनले केटाहरूलाई यूके पठाउने प्रोसेस (प्रक्रिया) चलिरहेकाले काम भइसकेपछि दिन्छु भनेर ढुक्क पारेका थिए, सूर्यहाङले बयानमा भनेका छन्, तर, मलाई प्रहरीले पक्राउ गर्यो। सूर्यबहादुरमार्फत सम्पर्क भएर मैले नागरिकता बनाइदिएको कुरा प्रहरीलाई सुनाएँ। नक्कली बाबु बनी ३ जनालाई दिलाएको नेपाली नागरिकता किर्ते रहेको उनको भनाइ छ। सूर्यहाङले नागरिकता बनाउन आवश्यक पर्ने कागजात टेकबहादुर र विवेकले तयार पारेको बताएका छन्। सूर्यबहादुरले पनि नागरिकता बनाउन सहयोगीको भूमिका खेलेको स्वीकारेका छन्। पोखराका टेकबहादुरले २०७८ कात्तिक अन्तिमतिर प्रस्ताव ल्याएको र आफूले सूर्यहाङसँग समन्वय गराइदिएको बयान उनले दिएका छन्। तपाईंहरू बेलायतमा अरुको ३० वर्षमुनिका नानी बच्चालाई आफ्नो बनाएर लैजान सक्नुहुन्छ, त्यसको सेटिङ मिलाउने काम म गर्छु, छोराछोरी बनेर जाने मान्छेको तर्फबाट तपाईंजस्ता ब्रिटिसको रिटायर्डलाई राम्रै पैसा हुन्छ भनेर टेकबहादुरले आश्वस्त पारे, सूर्यबहादुरले बयानमा भनेका छन्, मेरा त छोराछोरी छन्, मेरा साथी चौरासी (सूर्यहाङ)का छोरा नभएकाले म उनलाई सोधेर मात्रै भन्नसक्छु भनिदिएँ, त्यसपछि टेकबहादुरले मलाई फोनमार्फत ताकेका गरिरहे। आफूले टेकबहादुरले भनेका सबै कुरा सुनाएपछि सूर्यहाङ नक्कली नागरिकता दिलाउन तयार भएको उनको भनाइ छ। उनले त्यसको २ सातापछि धरानमा आएर बसेका टेकबहादुरलाई भेट्न सूर्यहाङलाई लिएर आफू गएको स्वीकार गरेका छन्। टेकबहादुरसँग ३५ लाखमा कुरा मिलिसकेपछि सूर्यहाङ नक्कली बाबु बन्न तयार भए। त्यहाँबाट छुटेपछि टेकबहादुरसँग मेरो सम्पर्क भएन, सूर्यबहादुर भन्छन्, एक्कासि माघ ३ गते धरानमा भेट भयो। नागरिकता बनिसकेपछि सूर्यहाङलाई पैसा झिकेर दिनुभन्दै टेकबहादुरले मलाई सिद्धार्थ बैंकको ५ लाखको चेक थमाए। माघ ४ गते टेकबहादुरबाहेक सबै जना मोरङ आएर नागरिकता बनाइदिएको र भोलिपल्ट चेकबाट पैसा निकालेर सूर्यहाङलाई दिएको सूर्यबहादुरको बयानमा उल्लेख छ। नागरिकता बनाउन करिब डेढ घण्टा लागेको र त्यसअवधिमा आफू प्रशासन बाहिरै बसेको उनले बताएका छन्। नियमित सम्पर्कमा रहने क्रममा नागरिकता लिएका ३ जनालाई प्रोसेस सकिएर यूके पठाएपछि सूर्यहाङलाई बाँकी पैसा उपलब्ध गराउने भनेर टेकबहादुरले आश्वस्त पार्ने गरेको उनले बयानमा खुलाएका छन्। नागरिकता बनाउने विषयमा उल्लेखित व्यक्तिबाहेक अरुको संलग्नता थाहा भएन, सूर्यबहादुरले भनेका छन्, मैले नागरिकता बनाउने र दिलाउने बीचमा सहजीकरण मात्रै गरिदिएको हुँ।"
लम्पी स्किन रोगबाट बागलुङमा १६६ पशु मरे,"बागलुङ : बागलुङमा लम्पी स्किन रोगको प्रकोप व्यापक रुपमा देखिएको छ । भेटेरिनरी अस्पताल तथा पशु सेवा विज्ञ केन्द्र बागलुङका अनुसार जिल्लाका १० वटै पालिकामा लम्पी स्किन रोग फैलिँदा असार २५ गतेसम्म १६६ गाईभैंसी मरेका छन् । भेटेरिनरी अस्पताल तथा पशु सेवा विज्ञ केन्द्र बागलुङका प्रमुख डा ऋषि सापकोटाले बागलुङमा बैशाख १२ गतेदेखि लम्पी स्किन रोगको प्रकोप देखा परेको र २ हजार ९ सय १२ गाईभैसीमा समस्या देखिएको बताए । उनले प्रकोप लागेका गाईभैसीमा मृत्युदर ५७ प्रतिशत रहेको र भैसीमा २३ प्रतिशत संक्रमण दर रहेको बताए । कार्यालयले उपलब्ध गराएको विवरणअनुसार बागलुङमा सबैभन्दा धेरै संक्रमण र मृत्यु ढोरपाटन नगरपालिका र कम ताराखोला गाउँपालिकामा देखा परेको छ । ढोरपाटन नगरपालिकामा एक हजार २ सय पशुमा रोगको संक्रमण देखापर्दा ६० वटा मरेको र ताराखोला गाउँपालिकामा १३ पशुमा संक्रमण देखापर्दा एक वटाको मरेको प्रमुख सापकोटाले बताए । निसीखोला गाउँपालिकामा ५ सय १३ पशुमा संक्रमण देखिँदा २५ को मृत्यु भएको छ भने जैमिनी नगरपालिकामा ३ सय पशुमा संक्रमण देखिँदा ३५ पशु मरेका छन् । यस्तै बागलुङ नगरपालिकामा २ सय २१ पशुमा संक्रमण देखिँदा ५ पशु मरेका छन् भने तमानखोला गाउँपालिकामा १ सय ८९ पशुमा संक्रमण देखिँदा ५ पशु मरेका छन् । त्यसैगरी बडिगाड गाउँपालिकामा १ सय ८१ पशुमा संक्रमण देखिँदा ५ पशुको मृत्यु, गलकोट नगरपालिकामा १ सय ४२ पशुमा संक्रमण देखिँदा ४ पशुको मृत्यु, बरेङ गाउँपालिकामा एक सय पशुमा संक्रमण देखिँदा ५ पशुको मृत्युभएको छभने काठेखोला गाउँपालिकामा ४५ पशुमा संक्रमण देखिँदा २ पशुको मृत्यु भएको प्रमुख सापकोटाले बताए । भेटेरिनरी अस्पताल तथा पशु सेवा विज्ञ केन्द्र बागलुङका प्रमुख सापकोटाले रोगी पशुको खोज तथा उपचार सबै स्थानीय तहको पशु सेवा शाखाबाट भएको र भेटेरीनरी अस्पतालबाट आवश्यक प्राविधिक परामर्श तथा आवश्यक भएको स्थानमा औषधिको व्यवस्था गरिएको बताए । उनले रोगको संक्रमणको रोकथामका लागि पशुमा खोप लागाउन सुरु भएको जानकारी दिए । प्रमुख सापकोटाका अनुसार बागलुङमा स्थानीय तह र कृषकहरुले खरिद गरेर एक हजार एक सय र भेटेरिनरी अस्पताल तथा पशु सेवा विज्ञ केन्द्रको सहयोगमा ८ सय ७५ पशुमा खोप लगाइसकिएको बताए । उनले केन्द्रबाट ४ हजार ५ सय डोज खोप स्थानीय तहलाई उपलब्ध गराइएको र स्थानीय तहका पशु सेवा शाखाबाट खोप लगाउन सुरु भइसकेको जानकारी दिए ।"
चितवन राष्ट्रिय निकुञ्जमा तीन लाख पर्यटक,"चितवन : चितवन राष्ट्रिय निकुञ्जमा गत आर्थिक वर्षमा दुई लाख ९९ हजार चार सय १२ पर्यटक भित्रिएका छन्। यो संख्या हालसम्मको सबैभन्दा बढी हो। निकुञ्जका सूचना अधिकारी गणेशप्रसाद तिवारीका अनुसार निकुञ्ज भित्रिएका पर्यटकमध्ये दुई लाख पाँच हजार छ सय पाँच नेपाली, ५५ हजार आठ सय ७२ विदेशी र ३७ हजार नौ सय ३५ सार्क राष्ट्रका पर्यटक छन्। गत आर्थिक वर्षमा पर्यापर्यटनबाट २२ करोड ९३ लाख ९५ हजार नौ सय ५० राजस्व संकलन भएको छ। आव २०७८७९ मा एक लाख ९० हजार चार सय ५८ पर्यटक निकुञ्ज भित्रिएका थिए। यो आवमा ११ करोड ४९ लाख ९७ हजार चार सय १३ राजस्व संकलन भएको थियो। यसैगरी आव २०७७७८ मा ९८ हजार नौ सय २८ पर्यटक भित्रिँदा तीन करोड ५० लाख ८३ हजार तीन सय ७६ राजस्व संकलन भएको थियो। आव २०७६७७ मा एक लाख ८२ हजार चार सय ३५ पर्यटक निकुञ्ज प्रवेश गरेका थिए। सो आवमा १९ करोड ९२ लाख ५५ हजार छ सय ८१ राजस्व संकलन भएको थियो। तिवारीका अनुसार निकुञ्ज स्थापनासँगै आव २०३१३२ देखि निकुञ्जमा पर्यटकको तथ्यांक राख्न थालिएको हो। त्यस वर्ष आठ सय ३६ पर्यटक निकुञ्ज घुमेको तथ्यांक छ। यसबाट एक लाख ४० हजार दुई सय ९८ राजस्व संकलन भएको थियो। दोस्रो वर्ष अर्थात् आव २०३२३३ मा दुई हजार दुई सय छ पर्यटक निकुञ्ज भित्रिँदा दुई लाख एक हजार चार सय २१ राजस्व प्राप्त भएको थियो। पर्यटकको संख्याका हिसाबले गत आर्थिक वर्ष हालसम्मकै बढी हो। राजस्वको हिसाबले भने आव २०७५७६ मा संकलन भएको २९ करोड ४४ लाख ६६ हजार छ सय ४० अहिलेसम्मको सबैभन्दा बढी हो। निकुञ्ज प्रवेश गर्ने नेपालीले एक सय ५०, सार्क देशकाले एक हजार र अन्य देशकाले दुई हजार राजस्व बुझाउने गर्दछन्। चितवन देशकै तेस्रो पर्यटकीय गन्तव्य हो। यहाँ अन्यत्र जिल्लाबाट राजधानी प्रवेश र बाहिरिने क्रममा समेत छोटो समयका लागि घुमफिर गर्ने पर्यटकसमेत बढी हुने गर्दछन्। यद्यपि अन्यत्रको तुलनामा यो संख्या निकै न्यून हो। हालै जिल्लामा प्याराग्लाइडिङ, क्रुजसीप र गैँडाकोटमा मौलाकाली केवलकार सञ्चालनमा आएसँगै यहाँको पर्यटकीय गतिविधि बढ्ने अपेक्षा गरिएको छ। यहाँ आउने पर्यटकको पहिलो रोजाइ जङ्गल सफारी हुने गर्दछ। यससँगै धार्मिक, ऐतिहासिक, सांस्कृतिक गतिविधिमा पर्यटक रमाउने गर्दछन्। भरतपुर महानगरपालिकाले पनि सन् २०२४ लाई भ्रमण वर्षका रूपमा मनाउने तयारी गरेको छ।"
सुन प्रकरणको छानबिन गर्न समिति गठन,"उक्त समितिलाई छानबिन गरी पाँच दिनभित्र आवश्यक प्रतिवेदन बुझाउन निर्देशन दिइएको छ । करिब एक सय केजी सुन भन्सार विभागको कार्यक्षेत्रबाट बाहिरिएपछि विभागका महानिर्देशक शोभाकान्त पौडेलले आज छानबिन समिति गठन गरेका हुन्। काठमाडौं : भन्सार विभागले बिना जाँच करिब एक सय केजी सुन बाहिरिएपछि एक छानबिन समिति गठन गरेको छ । भन्सार विभागको अनुसन्धान शाखाका निर्देशक मानबहादुर पौडेलको संयोजकत्वमा छ सदस्यीय छानबिन समिति गठन गरिएको सूचना अधिकारी पुण्यविक्रम खड्काले जानकारी दिए । उक्त समितिलाई छानबिन गरी पाँच दिनभित्र आवश्यक प्रतिवेदन बुझाउन निर्देशन दिइएको छ । करिब एक सय केजी सुन भन्सार विभागको कार्यक्षेत्रबाट बाहिरिएपछि विभागका महानिर्देशक शोभाकान्त पौडेलले आज छानबिन समिति गठन गरेका हुन्। 'विभागका कर्मचारीले आवश्यक चेक जाँच गरे पनि कहिलेकाँही प्राविधिक त्रुटीका कारण यस्तो अवस्था देखिनसक्ने भएकाले छानबिन समिति गठन गरिएको हो', सूचना अधिकारी खड्काले भने। राजस्व अनुसन्धान विभागले बुधबार सिनामङ्गलबाट करिब एक सय किलो सुन बरामद गरेको थियो । सो प्रकरणमा हालसम्म छ जना पक्राउ परिसकेका छन् । राजस्व अनुसन्धान विभागका महानिर्देशक नवराज ढुङ्गानाले मङ्गलबार राति सुन बरामद गरिएको र उक्त सुन भन्सार विभागमार्फत सुरक्षित भण्डारणका लागि नेपाल राष्ट्र बैंक पठाइएको जानकारी दिए। उनले सुन बाहिर ल्याउन प्रयोग गरिएको ट्याक्सी र त्यसका चालकलगायतलाई प्रक्राउ गरी अनुसन्धान अघि बढाइएको बताए।"
जुवातास खेलिरहेको अवस्थामा १३ जना पक्राउ,काठमाडौं : कागेश्वरी मनोहरा नगरपालिका६ मुलपानीबाट प्रहरीले १३ जनालाई बुधबार राति पक्राउ गरेको छ। ओखलढुङगा लिखु गाउँपालिका१ घर भएका २५ वर्षीय सिर बहादुर कार्कीको होटलमा जुवातास खेलिरहेको अवस्थामा कार्कीसहित १३ जना पक्राउ परेका हुन्। प्रहरी वृत्त बौद्धबाट खटिएको प्रहरीले उनीहरूलाई नगद १ लाख रूपैयाँ र २ बुक ताससहित पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ।
मकवानपुरमा राष्ट्रिय परिचयपत्र वितरण सुरु,"हेटौंडा : जिल्ला प्रशासन कार्यालय मकवानपुरबाट राष्ट्रिय परिचयपत्र वितरण कार्य सुरु भएको छ। प्रमुख जिल्ला अधिकारी सूर्यप्रसाद सेढाईंले हेटौंडा उपमहानगरपालिका वडा नं५ निवासी गिरिजाप्रसाद अधिकारीलाई आज राष्ट्रिय परिचयपत्र हस्तान्तरण गरी वितरण कार्यको सुरुवात गरेका हुन्। जिल्ला प्रशासन कार्यालय मकवानपुरमा ३७ हजार ८ सय ९१ थान राष्ट्रिय परिचयपत्र तयार भई आएको र त्यसलाई हरेक दिन ५० देखि १०० थानका दरले वितरण गर्ने तयारी रहेको प्रमुख जिल्ला अधिकारी सेढाईंले जानकारी दिए। कार्यालयले व्यक्तिलाई राष्ट्रिय परिचयपत्रको फोटो खिँचाउँदाका बेला उपलब्ध गराएको सम्पर्क नम्बरमा म्यासेज पठाउने छ। म्यासेज प्राप्त भएका सेवाग्राहीले आफ्नो नागरिकताको सक्कल प्रमाणपत्र र राष्ट्रिय परिचयपत्रको फोटो खिचाएपछि दिएको विवरण कागज लिई आउनुपर्ने जनाइएको छ। प्रजिअ सेढाईंले राष्ट्रिय परिचयपत्रकै आधारमा भोलिका दिनमा सेवाग्राहीको काम सहज हुने बताए। अहिले राहदानी बनाउन, बैंक खाता खोल्न यसको आवश्यकता पर्ने र भोलिका दिनमा यसैगरी सबै काममा यो परिचयपत्र अनिवार्य हुने उनको भनाई छ। विवरणहरु क्रमशः यसैमा समावेश गर्दै लैजाने र पछि सबै सेवा प्राप्त गर्न अनिवार्य हुने अवस्था बन्ने भन्दै उनले सबैलाई राष्ट्रिय परिचयपत्र लिन अनुरोध गरे।"
"सुन तस्करी प्रकरणमा शंकास्पद् मानिएका चिनियाँ नागरिक नियन्त्रणमा, अध्यागमनले दिएन प्रस्थान अनुमति",काठमाडौं : सुन तस्करी प्रकरणमा शंकास्पद देखिएको भन्दै चिनियाँ नागरिक पक्राउ परेका छन्। नेपालबाट बाहिरिनका लागि बिहीबार त्रिभुवन अन्तर्राष्ट्रिय विमानस्थल पुगेका चिनियाँ नागरिक च छ्याङलिङलाई नियन्त्रणमा लिइएको स्रोतले जनाएको छ। सुन तस्करी प्रकरणमा शंकास्पद् देखिएपछि विमानस्थल पुगेका छ्याङलिङलाई अध्यागमनले रोकेको थियो। अध्यागमनले प्रस्थान अनुमति नदिएर उनलाई विमानस्थलस्थित सुरक्षा कार्यालयको जिम्मा लगाएको थियो। सुन तस्करी प्रकरणमा संलग्न हुनसक्ने भन्दै राजस्व अनुसन्धान विभागले अध्यागमन कार्यालयलाई पत्र लेखी छ्याङलिङबारे थप अनुसन्धान गर्नुपर्ने भन्दै प्रस्थान अनुमति नदिन आग्रह गरेको थियो। विमानस्थल प्रहरीले थप अनुसन्धानका लागि उनलाई राजस्व अनुसन्धान विभागलाई बुझाएको स्रोतले बताएको छ।
मनाङका याक र चौँरीमा पनि लम्पी स्किन,"मनाङ : हिमाली जिल्ला मनाङका पशुमा लम्पी स्किनको सङ्क्रमण फैलिँदै गएको छ। जिल्लामा पहिलो पटक असार २४ गते पशुमा सङ्क्रमण देखिएको थियो। जिल्लाका पशुमा हालसम्म लम्पी स्किनबाट दुई सय ३६ गाई, गोरु र याक सङ्क्रमित भएको भेटेरिनरी अस्पताल तथा विज्ञ केन्द्रका प्रमुख नारायण कुसुमले जानकारी दिए। उनका अनुसार ८९ गाई, ९६ गोरु र ५१ याक, नाक (झोपा) र चौंरी लम्पी स्किनबाट सङ्क्रमित भएका छन्। 'लम्पी स्किनको सङ्क्रमण फैलिँदै गएकाले नियन्त्रणका लागि भेटेरिनरी अस्पतालले खोपको व्यवस्थापन गरिरहेको छ', प्रमुख कुसुमले भने, 'लम्पी स्किन नियन्त्रण गर्न खोप र अन्य आवश्यक सामग्री भेटेरिनरी अस्पतालले व्यवस्थापन गर्नेछ।' भेटेरिनरी अस्पतालले दुई हजार डोज खोप ल्याइसकेको छ। नार्पाभूमि गाउँपालिकामा बाहेक नासों गाउँपालिकामा ३६, चामे गाउँपालिकामा ९६ र मनाङ ङिस्याङ गाउँपालिकामा एक सय १४ पशुमा सङ्क्रमण देखिएको उनले बताए। चामे२ स्थित थानचोक, मनाङ ङिस्याङको हुम्देस्थित क्युपार र नासों२ को नाचे आलुबारीका पुशमा पनि सङ्क्रमणको जोखिम देखिएको छ। 'सरकारबाट बजेट व्यवस्थापन गर्न समस्या भएको अवस्थामा पालिकालाई हेर्नुपर्ने भनेका थियौँ, अहिले सरकारबाट खोपको व्यवस्थापन भइसकेको छ', उनले भने, 'अब पालिकाले पशुको सहायक उपचारको लागि एन्टिबायोटिक सुई (जिट, मेलोक्सीकाम र रेष्टोवल इम्युनोवुष्टर)लगायत औषधि खरिद गर्न सक्ने छ।' यी औषधि खरिदका लागि पालिकासँग सहकार्य गरिने प्रमुख कुसुमले उल्लेख गर्दै पशुपालक किसानको गोठमै पुगेर पशु प्राविधिकले लम्पी स्किन रोग नियन्त्रणका लागि खोप लगाउन पुग्ने गरेको जानकारी दिए। रोग नियन्त्रणका लागि स्थानीय तहले पशु प्राविधिकलाई खटाएको छ। पशुमा लम्पी स्किन देखिनासाथ सगोलमा रहेका पशुलाई छुट्याएर राख्न सुझाव दिइएको, पशुलाई टोक्ने लामखुट्टे र झिङ्गाबाट जोगाउन पशुपालक किसानलाई सचेत गराउन लागिएको, बिरामी परेका पशुलाई स्याहारसुसार गर्न र सङ्क्रमण नभएका पशुको नजिक नजान भनिएको र सरसफाइ गरेर मात्र अन्य वस्तुको स्याहार सुसार गर्न सुझाव दिइएको उनको भनाइ थियो। रासस"
ललिता निवास जग्गा हिनामिना प्रकरण : बन्दी प्रत्यक्षीकरणको रिटमाथि आज पनि सुनुवाइ भएन,"काठमाडौं : ललिता निवास प्रकरणमा बन्दी प्रत्यक्षीकरणको रिट निवेदनमाथि आज पनि सुनुवाइ भएन। सोमबारदेखि रिटमाथि बहस सुरू भएकाो हो। बहस गर्दागर्दै समय सकिएपछि रिट सोमबारदेखि निरन्तर हेर्दाहेर्दैमा राखिदै आएको छ। आज पनि बहस गर्दागर्दै समय सकिएपछि 'हेर्दाहेर्दै'मा राखिएको सर्वोच्च अदालत प्रशासनले जनाएको छ। न्यायाधीशद्वय प्रकाशकुमार ढुङ्गाना र नहकुल सुवेदीको संयुक्त इजलासमा रिटको सुनुवाइ भइरहेको हो। असार १५ गतेदेखि रिटमाथि प्रारम्भिक सुनुवाइ सुरु भएको थियो। यसअघि सोमबार, मंगलबार र बुधबार पनि हेर्दाहेर्दैमा राखिएको थियो। ललिता निवास जग्गा हिनामिना प्रकरणमा कीर्ते गरेको अभियोगमा सचिव कृष्णबहादुर राउत, निर्वाचन आयोगका पूर्वआयुक्त सुधीरकुमार शाह,व्यवसायी मीनबहादुर गुरुङ र मालपोत कार्यालयका पूर्वकर्मचारी धर्मप्रसाद गौतम पक्राउ गरी अनुसन्धान सुरू गरेपछि सर्वोच्चमा बन्दीको रिट निवेदन दायर भएको हो। सर्वोच्च अदालतले सो विवादसम्बन्धी छ थान रिट निवेदन एकै ठाउँमा राखेर सुनुवाइ गरिरहेको छ। विना कारण थुनेको भन्दै पक्राउ परेकाहरूले असार १३ गते सर्वोच्च अदालतमा बन्दी प्रत्यक्षीकरणको रिट निवेदन दायर गरेका थिए। सोही प्रकरणमा मुछिएका तर सर्वोच्चबाट स्टेअडर लिएका कलाधर देउजा, सुरेन्द्रमान कपाली र हुपेन्द्रमणि केसीलाई कागज गराएर छाडिएको थियो। विसं २०४९ देखि २०६९ सम्ममा सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी भएको फेला परेको थियो। सोही प्रकरणमा प्रहरीको केन्द्रीय अनुसन्धान ब्युरो (सीआइबी)ले अनुसन्धान गरिरहेको छ।"
त्रिभुवन अन्तर्राष्ट्रिय विमानस्थलबाट विदेशी मुद्रासहित चार जना पक्राउ,"काठमाडौं : त्रिभुवन अन्तर्राष्ट्रिय विमानस्थलबाट विदेशी मुद्रासहित एक जनालाई प्रहरीले पक्राउ गरेको छ। अवैध रूपमा लुकाए बाह्य मुलुकतर्फ लैजान लागेको अमेरिकी डलर ४१ हजार ४ सय, साउदी रियाल १ लाख १९ हजार ५ सय, ओमानी रियाल १ हजार ३ सय ५७, बहराइन दिनार ३ सय ८ सहित रूपन्देही तिलोत्तमा नगरपालिका९ तुल्सिपुर घर भएका २४ वर्षीय अनिस थापालाई बुधबार राति प्रहरीले पक्राउ गरेको हो। हिमालयन एयरलाइन्समा काठमाडौंबाट दुबई जान लागेका उनलाई विमानस्थलको अन्तर्राष्ट्रिय उडानतर्फको प्रस्थान होल्ड ब्यागेज चेकिङ एरियामा जाँच गर्ने क्रममा लगेजभित्र प्लाष्टिकले र्यापिङ गरी चाउचाउको बीचमा लुकाई लैजान लागेको अवस्थामा उक्त विदेशी मुद्रा फेला परेको प्रहरीले जनाएको छ। थप अनुसन्धान एवम् सोधपुछको क्रममा मुद्राहरु रूपन्देही तिलोत्तमा नगरपालिका९ घर भएका ३८ वर्षीय दिपेश राना लगायतका व्यक्तिहरुले दिएको भन्ने खुल्न आएपछि दिपेश राना लगायत ३ जनालाई त्रिभुवन अन्तर्राष्ट्रिय उडानतर्फको प्रस्थान पार्किङ एरियामा बाग्मती प्रदेश ०१०२७ च ६२६६ नम्बरको गाडीमा बसिरहेको अवस्थामा फेला पारी उनीहरूलाई समेत प्रहरीले पक्राउ गरेको छ। प्रहरीका अनुसार उनीहरूलाई आवश्यक कारबाहीको लागि प्रहरी वृत्त गौशालामा राखी थप अनुसन्धान भइरहेको छ।"
संसद घेराउ गर्न गएका मिटरब्याज पीडितहरू नयाँ बानेश्वरबाट पक्राउ,काठमाडौं : संसद घेराउ गर्न गएका मिटरव्याजी पीडितहरू पक्राउ परेका छन्। निषेधित क्षेत्र तोडेर संसद घेराउ गर्न नयाँ बानेश्वर पुगेका उनीहरूलाई प्रहरीले नियन्त्रणमा लिएको हो। प्रहरीले १० जनाभन्दा बढी प्रदर्शनकारीलाई नियन्त्रणमा लिएको हो। हालै संसदबाट पास भएको मिटरब्याजसम्बन्धी विधेयक आफ्नो पक्षमा नभएको भन्दै पीडितहरू काठमाडौं केन्द्रित आन्दोलनमा उत्रिएका छन्। उनीहरूले पीडितलाई न्याय दिनेभन्दा पनि साहुलाई संरक्षण गर्ने कानुन ल्याएको भन्दै सरकारको विरोध गर्दै आएका छन्।
सप्तरीमा लक्ष्यभन्दा बढी फैसला,"राजविराज : काठमाडौं पछि सबैभन्दा बढी मुद्दा पर्ने गरेको सप्तरी जिल्ला अदालतले आर्थिक वर्ष २०७९८० मा पाँच हजार ७७६ मुद्दा फर्छ्यौट गरेको छ। जिल्ला अदालतले वर्षभर गरेको फैसलाका बारेमा तयार गरिएको प्रतिवेदन सार्वजनिक गर्दै अदालतले लक्ष्यभन्दा बढी मुद्दा फर्छ्यौट गरेको जनाएको छ। गत आर्थिक वर्षमा पाँच हजार ६३० मुद्दा फर्छ्यौटको लक्ष्य लिएकोमा पाँच हजार ७७६ मुद्दा फर्छ्यौट गरेको जिल्ला अदालतले जनाएको छ। अदालतका अनुसार विगत १० वर्ष अवधिको तुलनात्मक अध्ययन गर्दा आर्थिक वर्ष २०७९८० मा मुद्दा फर्छ्यौटको प्रतिशत सबैभन्दा बढी ६५ दशमलव १५ प्रतिशत रहेको छ। आर्थिक वर्ष २०७०७१ मा पाँच हजार ९१३ मध्ये दुई हजार ९८२ अर्थात ५० दशमलव ४३ प्रतिशत मुद्दा फर्छ्यौट भएको थियो। आर्थिक वर्ष २०७१७२ मा ६ हजार ६३८ मध्ये चार हजार २७४ अर्थात ६४ दशमलव ३९ प्रतिशत मुद्दा फर्छ्यौट भएको थियो। आर्थिक वर्ष २०७२७३ मा पाँच हजार ३८५ मध्ये दुई हजार ६०५ अर्थात ४८ दशमलव ३८ प्रतिशत मुद्दा फर्छ्यौट भएको थियो। यस्तै आर्थिक वर्ष २०७३७४ मा ६ हजार ३८२ मध्ये तीन हजार २४ अर्थात ४७ दशमलव ३८ प्रतिशत मुद्दा फर्छ्यौट भएको थियो। आर्थिक वर्ष २०७४७५ मा ६ हजार ६५८ मध्ये दुई हजार ३२४ अर्थात ३४ दशमलव ९१ प्रतिशत मुद्दा फर्छ्यौट भएको थियो। आर्थिक वर्ष २०७५७६ मा आठ हजार १०९ मध्ये तीन हजार ९२७ अर्थात ४८ दशमलव ४२ प्रतिशत मुद्दा फर्छ्यौट भएको थियो। यसैगरी आर्थिक वर्ष २०७६७७ मा ६ हजार ७४३ मध्ये दुई हजार ४७३ अर्थात ३६ दशमलव ६७ प्रतिशत मुद्दा फर्छ्यौट भएको थियो। आर्थिक वर्ष २०७७७८ मा सात हजार ४३२ मध्ये तीन हजार ३६ अर्थात ४० दशमलव ८५ प्रतिशत मुद्दा फर्छ्यौट भएको थियो। आर्थिक वर्ष २०७८७९ मा आठ हजार ६९८ मध्ये चार हजार १३२ अर्थात ४७ दशमलव ५० प्रतिशत मुद्दा फर्छ्यौट भएको थियो। आर्थिक वर्ष २०७९८० मा आठ हजार ८६५ मध्ये पाँच हजार ७७६ मुद्दा फर्छ्यौट हुँदा ६५ दशमलव १५ प्रतिशत सफलता प्राप्त भएको जिल्ला अदालतका प्रमुख न्यायाधीश हेमन्त रावलले बताए। पुरानो जिम्मेवारी सरी आएको चार हजार ५६६ र आर्थिक वर्ष २०७९८० मा दर्ता भएका चार हजार २९९ गरी आठ हजार ८६५ मुद्दाको लगत अदालतमा रहेको थियो। जिम्मेवारी सरी आएको मध्ये तीन हजार ४५७ थान फछ्यौटको लक्ष्य लिएकोमा तीन हजार ७६० थान तथा आर्थिक वर्ष २०७९८० मा दर्ता भएका मध्ये दुई हजार १७३ थान मुद्दा फर्छ्यौटको लक्ष्य लिएकोमा दुई हजार १६ थान मुद्दा फर्छ्यौट भएको छ। पुराना सरी आएकोमध्ये तीन हजार ७६० र आर्थिक वर्ष २०७९८० मा दर्ता भएका मध्ये दुई हजार १६ थान गरी पाँच हजार ७७६ मुद्दा फर्छ्यौट भएको अदालतको तथ्यांकमा उल्लेख छ। प्रमुख जिल्ला न्यायाधीश रावलका अनुसार लक्ष्यका आधारमा १०२ दशमलव ५९ प्रतिशत मुद्दा फर्छ्यौट भएको हो। अदालतमा १० जना न्यायाधीशको दरबन्दी रहेकोमा हाल नौ जना कार्यरत छन्। आर्थिक वर्ष २०७९८० मा न्यायाधीश हरिशचन्द्र इङ्गनामको इजलाशबाट सबैभन्दा बढी ८ सय ७९ मुद्दा फर्छ्यौट भएको छ। त्यसपछि डा राजेन्द्रकुमार आचार्यको इजलाशबाट ८ सय ५३, हेमन्त रावलको इजलाशबाट ७ सय ५३ र माधवप्रसाद सुबेदीको इजलाशबाट ६ सय ७४ मुद्दा फर्छ्यौट भएको छ। यसैगरी श्यामविहारी मौर्यको इजलाशबाट ६ सय ३१, नविन कुमार जोशीको इजलाशबाट ५ सय ८४, रमेशप्रसाद ज्ञवालीको इजलाशबाट ५ सय ८, हर्कबहादुर क्षेत्रीको इजलाशबाट ४ सय ३८ र लालकाजी श्रेष्ठको इजलाशबाट ४ सय २१ थान मुद्दा फैसला भएको छ। न्यायाधीश क्षेत्री गत मंसिरदेखि सप्तरीमा कार्यरत हुन् भने अन्य न्यायाधीशहरू साउनदेखि कार्यरत हुन्। नयाँ न्यायाधीशहरू सरुवा भइ आउनु अघिका न्यायाधीशहरूले साउन महिनामा ३५ थान मुद्दा फर्छ्यौट गरेका थिए। ती मुद्दा फर्छ्यौट एवं कार्यान्वयनका क्रममा आठ सय ९८ वर्ष ६ महिना ५ दिनको कैद असुल गरिएको अदालतले सार्वजनिक गरेको प्रतिवेदनमा उल्लेख छ। उक्त आर्थिक वर्षमा असुल गर्नुपर्ने चार हजार १६८ वर्ष ६ महिना २० दिनको कैदमध्ये आठ सय ९८ वर्षको कैद असुल भएको हो भने तीन हजार २७० वर्ष १५ दिन कैद असुल गर्न बाँकी रहेको अदालतका तहसिलदार भोलानाथ धमलाले जानकारी दिए। यस्तै जरिवानातर्फ एक करोड १९ लाख २३ हजार ८४७ रुपैयाँ असुल भएको धमलाले बताए। जरिवानातर्फ ६ करोड ५० लाख ७६ हजार नौ सय ९१ रुपैयाँ असुल गर्न बाँकी रहेको छ। जिल्ला न्यायाधीश रावलले १० वर्ष पुराना मुद्दाहरू समेत छिनिएको जानकारी दिदै दुई वर्ष नाघेका एक हजार ८५० मुद्दा फर्छ्यौट भएको बताए। पुराना नौ सय ७९ र गत वर्षका नौ सय ९५ गरी एक हजार ९७४ मध्ये एक हजार ८५० मुद्दा फर्छ्यौट हुँदा दुई वर्ष नाघेका मुद्दा एक सय २४ थान बाँकी रहेको न्यायाधीश रावलले बताए। यसैगरी बालबालिका सम्बन्धी पुराना ८३ र नयाँ दर्ता भएका १८ गरी १०१ मुद्दा रहेकोमा ९३ ओटा फर्छ्यौट भएको छ। बालबिज्याई गरेकोमा पाँच जना बालक बालसुधार गृहमा र ६ जना अभिभावकको जिम्मा जमानीमा रहेको अदालतले जनाएको छ। फर्छ्यौटमा लक्ष्य भन्दा बढी पूरा गरेपनि नयाँ दर्ता लक्ष्यभन्दा बढी रहेकोले चालु वर्षका लागि तीन हजार ८९ थान मुद्दाको जिम्मेवारी चालू वर्षका लागि सरेको जनाइएको छ। पुराना आठ सय ६ र गत वर्ष दर्ता भएको दुई हजार २८३ गरी तीन हजार ८९ मुद्दा चालू वर्षका लागि सरेको छ। अघिल्लो आर्थिक वर्षको तुलनामा चालू वर्षका लागि एक हजार ४७७ थान मुद्दा कम जिम्मेवारी सरेको छ। गत वर्ष चार हजार ५६६ थान मुद्दाको जिम्मेवारी सरी आएको थियो। कुल मुद्दाका आधारमा अदालतले ६५ दशमलव १५ प्रतिशत मुद्दा फर्छ्यौट गरेको श्रेस्तेदार कुमार मास्केले बताए। अघिल्लो आर्थिक वर्षबाट जिम्मेवारी सरेकामध्ये १०८ दशमलव ७६ प्रतिशत मुद्दा फैसला भएको र नयाँ दर्ता भएकोबाट ९२ दशमलव ७७ प्रतिशत मुद्दा फैसला भएको छ। चालु वर्षका लागि जिम्मेवारी सरेका मुद्दामा ६ महिनाभित्रका एक हजार ८७५, एक वर्ष अवधिका चार सय आठ, साढे एक वर्ष अवधिका चार सय २३, दुई वर्ष अवधिका दुई सय ५९ र दुई वर्ष नाघेका एक सय २४ गरी तीन हजार ८९ थान मुद्दा रहेको अदालतको तथ्यांकले देखाएको छ। जसमा डिसिएम लागु हुनु पूर्वका ४८ र डिसिएम अन्तर्गतका तीन हजार ४१ मुद्दा संख्या रहेको छ। त्यसमध्ये एक हजार दुई सय ९१ सरल मार्ग, एक हजार दुई सय ९५ सामान्य मार्ग र चार सय ५४ विशेष मार्गमा राखिएको छ। सूचीकृत मेलमिलापकर्ता ३३ जना रहेको अदालतमा १० प्रतिशत मुद्दा मात्र मेलमिलापमा सफल भएको देखिएको छ। अदालतका अनुसार ६ सय ९० थान मुद्दा मेलमिलाप हुन सक्नेमा ६९ थान मुद्दा मात्र मेलमिलाप भई फर्छ्यौट भएको छ।"
कोशीका एघार जिल्लामा फैलियो डेङ्गु,"झापा : लामखुट्टेको टोकाइबाट हुने डेङ्गु सङ्क्रमण झापा, मोरङ, सुनसरीलगायत कोशी प्रदेशका ११ जिल्लामा फैलिएको छ। एडिज प्रजातिको दिउँसो टोक्ने लामखुट्टेको टोकाइबाट मानिसमा यसको सङ्क्रमण फैलिन्छ। कोशी प्रदेश स्वास्थ्य निर्देशनालय धनकुटाका पब्लिक हेल्थ अधिकृत (डेङ्गु फोकल पर्सन) विवेचना चम्लागाईँका अनुसार सात महिनायता झापामा २४, मोरङमा २५ र सुनसरीमा दुई सय ४० जना डेङ्गुका बिरामी फेला परेका छन्। उनका अनुसार यो अवधिमा कोशी प्रदेशका ११ जिल्लामा डेङ्गु रोगीको सङ्ख्या तीन सय १२ जना पुगिसकेको छ। मधेस, पहाड र हिमाली जिल्ला सबैतिर डेङ्गु फैलिएको पाइएको छ। गर्मी र बर्खायाममा डेङ्गु फैलिने गरेको छ। डेङ्गुका अधिकांश बिरामी एक महिनाभित्र फेला परेका हुन्। सुनसरीको विपी कोइराला स्वास्थ्य विज्ञान प्रतिष्ठान र झापाका अस्पतालमा डेङ्गुका बिरामीको उपचार भइरहेको छ। पछिल्लो सातामात्रै सुनसरीमा ५३, मोरङमा नौ, झापामा चार, तेह्रथुममा पाँच, भोजपुरमा चार, ताप्लेजुङमा एक र खोटाङमा एक जना डेङ्गुका बिरामी फेला परेका छन्। कोशी प्रदेशको सोलुखुम्बु, उदयपुर र पाँचथरबाहेक सबै जिल्लामा डेङ्गुका बिरामी भेटिएका छन्। सबैभन्दा बढी बिरामी सुनसरीमा रहेका छन्। कोशी प्रदेशभर पाइएका डेङ्गुका बिरामीको दुईतिहाइ सङ्ख्या सुनसरीमा नै छन्। स्वास्थ्य कार्यालय झापाका स्वास्थ्य निरीक्षक कुलप्रसाद पौडेलले झापामा बिरामी देखिन थालेको बताए। प्रादेशिक अस्पताल भद्रपुरमा डेङ्गुका बिरामीको उपचार भइरहेको र डेङ्गु फैलिन नदिन जनचेतना कार्यक्रम सञ्चालनको तयारी भइरहेको उहाँले जानकारी दिए। आम ज्वरोभन्दा निकै तीव्र ज्वरो आउनु डेङ्गुको लक्षण हो। खानामा स्वाद थाहा नहुनु, टाउको दुख्नु, गम्भीर अवस्थामा आँखा र नाकबाट रगत बग्नुजस्ता लक्षण डेङ्गुका बिरामीमा देखिन्छन्।"
सुन तस्करी प्रकरणमा पक्राउ परेकाहरूमाथि छानबिन गर्न १० दिनको म्याद थप,काठमाडौं : सुन प्रक्ररणमा संलग्न भएको आरोपमा पक्राउ परेका ६ जनालाई १० दिन थुनामा राखेर अनुसन्धान गर्न उच्च अदालत पाटनले अनुमति दिएको छ। बिहीबार सुन प्रक्ररणमा संलग्न भएको आरोपमा पक्राउ परेकालाई राजस्व अनुसन्धान विभागले उच्च अदालत पाटन हाजिर गराएको थियो। सो क्रममा उच्च अदालत पाटनले पक्राउ परेका ६ जनालाई नै १० दिन थुनामा राख्न विभागलाई अनुमति दिएको हो। सुन तस्करी काण्डमा संलग्न एक जना चिनियाँ नागरिकलाई बिहीबार नै त्रिभुवन विमानस्थलबाट पक्राउ गरिएको थियो भने अन्य व्यक्तिलाई बुधबार साँझ र बिहीबार बिहान विभागले पक्राउ गरेको थियो। बुधबार त्रिभुवन अन्तर्राष्ट्रिय विमानस्थल क्षेत्रमा भन्सार पास भएर ट्याक्सीमा लैजान लागिएको करिब सय किलो सुन विभागको टोलीले बरामद गरेको थियो।
विद्युत प्रवाह गरेर माछा मार्दा करेन्ट लागेर मृत्यु,विराटनगर : मोरङको बेलबारी नगरपालिका४ स्थित खोल्सीमा विद्युत प्रवाह गरेर माछा मार्ने क्रममा करेन्ट लागेर बिहीबार अपरान्ह १ जनाको मृत्यु भएको छ । रामपुरगुए खोल्सीमा माछा मार्ने क्रममा बेलबारी४ बुधबारेका ३५ वर्षीय निङ्मा रिङदे शेर्पाको मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार करेन्ट लागेर शेर्पाको घटनास्थलमै मृत्यु भएको हो । शव पोस्टमार्टमका लागि पठाएर इलाका प्रहरी कार्यालय बेलबारीका प्रहरी निरीक्षक (इन्सपेक्टर) उदय शम्शेर राणा नेतृत्वको टोलीले घटनाको अनुसन्धान सुरु गरेको छ ।
सिन्धुलीगढी प्रहरी चौकी २८ वर्षपछि नयाँ भवनमा,सिन्धुली : तत्कालीन नेकपा माओवादीले सञ्चालन गरेको सशस्त्र द्वन्द्वका क्रममा कब्जा गरिएपछि ध्वस्त भएको सिन्धुलीगढी प्रहरी चौकीले बल्ल नयाँ भवन पाएको छ। झण्डै २८ वर्षपछि सिन्धुलीगढी चौकीले नयाँ भवन पाएको हो। बागमती प्रदेश सरकारको करसहित २ करोड ४९ लाख १३ हजार ३ सय ४३ रुपैयाँ लागतमा नयाँ भवन निर्माण सम्पन्न गरिएको हो। गोलन्जोर गाउँपालिका५ स्थित खनियाखर्कमा निर्माण गरिएको उक्त भवनको बिहीबार बागमती प्रदेश सरकारका आन्तरिक मामिला तथा कानुन मन्त्री गंगानारायण श्रेष्ठले उद्घाटन गर्दै प्रहरीलाई हस्तान्तरण समेत गरेका छन्। मन्त्री श्रेष्ठले बागमती प्रदेशको विभिन्न जिल्लामा ५ वटा प्रहरी भवन निर्माण भइरहेको र आर्थिक वर्ष २०८०८१ मा २१ वटा प्रहरी चौकी भवन निर्माणका लागि ३० करोडभन्दा बढी बजेट विनियोजन गरेको बताए। प्रहरी भवन निर्माणका लागि बागमती प्रदेश सरकारले झण्डै १ अर्ब ११ करोड बराबर खर्च गरिरहेको छ।
दोषी ठहरिए कानुन बमोजिम सजाय भोग्न तयार छु : व्यवसायी मल्होत्रा,"काठमाडौं : व्यवसायी दीपक मल्होत्राले सुन तस्करी प्रकरणमा आफू दोषी ठहरिए कानुन बमोजिम सजाय भोग्न तयार रहेको बताएका छन्। त्रिभुवन विमानस्थलबाट भित्रिएको १०० किलो सुन प्रकरणमा नाम मुछिएपछि बिहीबार पत्रकार सम्मेलन गर्दै उनले सो घटनामा आफू निर्दोष रहेको स्पष्ट पारे।सुन आयात गर्ने व्यक्तिसँग आफ्नो कुनै चिनजान नरहेको उनको दावी छ। 'सुन तस्करी प्रकरणमा मेरो कुनै संलग्नता छैन। म नेपालमा बसोबास गर्ने व्यक्ति हुँ। काम विशेषले कहिलेकाही विदेश जानेगर्छु,' उनले भने,'दोषी ठहरिए नेपालको कानुनबमोजिम सजाय भोग्न तयार छु।' उनले सुन ल्याउने गिरोहलाई बचाउनका लागि र घटना डाइभर्ट गर्न नियोजित रुपमा आफ्नो नाम जोडिएको आशंका व्यक्त गरे। त्रिभुवन अन्तर्राष्ट्रिय विमानस्थलबाट लगभग १०० किलो सुन बरामद प्रकरणमा राजस्व अनुसन्धान विभागले हालसम्म एक भारतीय नागरिकसहित छजनालाई पक्राउ गरेको छ । हङकङबाट क्याथे प्यासिफिकको उडान हुँदै त्रिभुवन अन्तर्राष्ट्रिय विमानस्थल भन्सार कार्यालयको जाँच पास गरेर सिनामंगल पुग्न लागेको अवैध सुन बरामद भएको थियो । बुधबार चेकजाँचबाट पुष्टि भएपछि मात्र सार्वजनिक गरिएको थियो। विभागको टोलीले भन्सार कार्यालयको गेट अगाडिबाट सुन बरामद गरेको थियो।जाँचपास गर्ने भन्सारका कर्मचारीलाई निलम्बन गर्न समिति समेत गठन गरिएको छ। सुन मोटरसाइकलको ब्रेक सु र दाह्री काट्ने रेजरमा लुकाएर ल्याइएको थियो। सुन हङकङबाट ल्याइएको खुलेको छ।"
पाँच दिनदेखि बन्चरेडाँडामा रोकिए फोहोरका सयौं गाडी,"काठमाडौं : उपत्यकाको फोहोर बोकेर बन्चरेडाँडा गएका सयौ फोहोरका गाडी रोकिएका छन्। ५ दिनदेखि स्थानीयले फोहोर फाल्न नदिने भन्दै बाटो बन्द गराएका छन्। काठमाडौं महानगरपालिका वातावरण व्यवस्थापन विभागका निर्देशक रविनमान श्रेष्ठका अनुसार फोहोरको मात्रा निकै बढेको भन्दै स्थानीय विरोधमा उत्रिएका हुन्। उनीहरूले ५ दिनदेखि फोहोरको गाडी रोकेका छन्। उनले भने, 'सहमतिका लागि वार्ताको प्रयास भइरहेको छ। पूर्व सहमति अनुसार नै महानगरले काम गरिरहेको छ। बस्ती हटाउने र मुआब्जा दिने काम आजको भोलि सकिने पनि त हैन। २०० मिटर सडकमा पिच गर्न बाकी छ।' ककनी गाउँपालिकाका प्रमु्ख सुमन तामाङका अनुसार एक वर्षअघि भएको सम्झौता हालसम्म कार्यान्वयन नभएकाले अवरोध गरिएको हो। उनले भने, सहमति पूरा नहुँदासम्म बन्चरेडाडामा फोहोर फाल्न पाइने छैन। विभिन्न बहानामा वर्षौदेखि उपत्यकाको फोहोर हामीले व्यवस्थापन गरिदिनुपर्ने। दीर्घकालीन समाधान निकाल्नुपर्छ।' नुवाकोटको ककनी गाउँपालिका र धादिङको धुनीबेँसी नगरपालिकाका स्थानीयवासीले फोहोरको अन्तिम व्यवस्थापनस्थल बञ्चरेडाँडामा फोहोर फाल्न नदिने बताएका छन्। नजिकका बस्ती हटाउने र जग्गाको उचित मुआब्जा दिनुपर्ने उनीहरूको माग छ। स्थानीयवासीको अवरोधकै कारण यसअघि पनि पटक पटक रोकिएको काठमाडौं उपत्यकाको फोहोरको अन्तिम व्यवस्थापन कार्य आर्थिक वर्ष सुरु भएसँगै पुनः रोकिएको छ। सहमति भएको एक वर्षसम्म पनि माग पूरा नभएको भन्दै उनीहरूले अवरोधको विकल्प नभएको बताएका छन्। काठमाडौं महानगरपालिकाका पूर्वाधार सल्लाहकार सुनील लम्सालका अनुसार महानगर एक्लैले बन्चरेडाँडाको समस्सा समाधान गर्न नसक्ने बताए। उनले भने, 'फोहोरको डम्पिङ साइट वरपरको तीन हजार रोपनी जग्गा अधिग्रहण गर्नुपर्ने स्थानीयको माग छ। जुन महानगर एक्लैले गर्न सक्दैन।' महानगरका अनुसार उपत्यकाबाट दैनिक ३०० गाडी फोहोर बन्चरेडाँडामा लैजाने गरेको छ। यसैबीच फोहोरको समस्या समाधान गर्न बुधबार सरोकारवाला निकाय र सहरी विकास मन्त्रीबीच वार्ता भएको छ। महानगरको उपस्थिति नभएको भन्दै उक्त वार्ता टुंगोमा पुग्न सकेन। बिहीबार पनि सहमति गर्ने प्रयास गरिएको थियो। तर स्थानीयवासीको माग थपिँदै जाँदा पूरा गर्न नसकिएको वातावरण व्यवस्थापन विभागका निर्देशक श्रेष्ठले बताए।"
सडकले सुगम बन्दै दुर्गम ताराखोला,"गलकोट : कुनै दिन दुर्गम ठाउँका रुपमा चिनिने ताराखोला गाउँपालिका अहिले सुगममा परिणत हुन थालेको छ। गाउँपालिकाअन्तर्गतका दुर्गम गाउँमा फराकिला सडकमा सवारी गुड्लान भनेर कसैले सोचेको थिएन। जिल्ला सदरमुकाम बागलुङ बजारबाट तारखोला एक दिनमा मुस्किलले पुग्न सकिन्थ्यो। स्थानीय तहपछि ताराखोलामा विस्तारै विकासको ढोका खुल्न थाल्यो। दुर्गम गाउँपालिकाका रुपमा चिनिएको ताराखोला विकासले क्रमशः सुगम बन्दै गएको छ। भौगोलिक विकटताका कारण विकासमा पछाडि परेको ताराखोला गाउँपालिकामा पहिलो पटक कालोपत्र सडक पुगेको छ। गाउँपालिकाको त्रिशूल चोकदेखि माझखर्क गाउँसम्म गाउँपालिकामै पहिलो पटक सडक कालोपत्र भएको छ। गाउँपालिकाको रिजालचोकमाथि रहेको त्रिशूल चोकदेखि माझखर्क हुँदै खरिखोलासम्म सडक कालोपत्र भइरहेको छ। १० किमि सडकमध्ये अहिले छ किमि सडक कालोपत्र भइसकेको छ। गाउँपालिकामा नै पहिलो पटक ताराखोलासरपाण्डीखरिखोला सडक कालोपत्र भएको गाउँपालिकाका अध्यक्ष हिमाल विकले बताए। 'गाउँपालिकामा पहिलो पटक कालोपत्र सडक निर्माण भएको छ, यो सुखद् क्षण हो, हाम्रो निरन्तर प्रयास र गण्डकी प्रदेश सरकारको रु २२ करोड लागतमा सडक कालोपत्र भइरहेको छ', अध्यक्ष विकले भने, 'अब गलकोटबाट ताराखोला तर्फसमेत कालोपत्रको काम सुरु भएको छ, रिजालचोकदेखि ताराखोलाको केन्द्रतर्फ आउने शहीद मार्ग सडक आगमी वर्षमा कालोपत्रको सुरुवात हुनेछ, यी तीन सडकले ताराखोलाको विकासको ढोका खोलेका छन्।' सडकको ट्र्याक मात्रै रहेको ताराखोला पुग्न अहिले बागलुङको काठेखोला गाउँपालिका५ बिहुँको रिजालचोकदेखि भुस्कात हुँदै भातखानेडाँडा, बागलुङको गलकोट नगरपालिका६ हुँदै ताराखोला गाउँ र त्रिशूल चोक हुँदै माझखर्क हुँदै खरिखोला पुग्ने तीन सडक स्तरोन्नतीसँगै कालोपत्र गर्ने गाउँपालिकाको योजना छ। त्यसमध्ये अहिले ताराखोलासरपाण्डीखरिखोला सडकको छ किमि सडक कालोपत्र भइसकेको छ। गलकोट हुँदै गाईघाट झरनासम्मको सडक समेत कालोपत्रको चरणमा छ। गाउँपालिकाको पहिलो प्राथमिकताका रुपमा रहेको रिजालचोकदेखि भातखानेडाँडा हुँदै रुम फेद पुग्ने २६ किमि सडकलाई गाउँपालिकाले सहिद मार्गको नामकरण गरेको छ। उक्त सडकको भने काम अघि बढ्न सकेको छैन। ताराखोलाको माझखर्क गाउँमै कालोपत्र सडक आएपछि स्थानीय खुसी भएका छन्। ताराखोला१ माझखर्क गाउँमै सडक कालोपत्र भएपछि विकासको महसुस भएको स्थानीय बलबहादुर रोकामगरले जानकारी दिए। गाउँपालिकामा पहिलो पटक भएको सडक कालोपत्र आफ्नै गाउँमा परेको माझखर्कका रोकामगरको भनाइ छ। उनले सडक कालोपत्र भइसक्दासमेत सवारीसाधनको भाडादर भने नघटेको गुनासो गरे। पूर्वाधार विकास कार्यालयले ताराखोलाको त्रिशूल चोकदेखि सरपाण्डी हुँदै खरिखोलासम्मको सडक २०७७ मङ्सिर ४ गते २२ करोड ८३ लाख २० हजारमा रसुवा इलाईट जेभीसँग ठेक्का सम्झौता गरेको थियो। दुई वर्षमा सक्नेगरी भएको ठेक्का सम्झौता कोरोना महामारीका कारण केही ढिलाइ भएको थियो। विसं २०७९ मङ्सिरमा कालोपत्र सक्नुपर्ने भए पनि सडकको कार्यप्रगतिका आधारमा २०८० मङ्सिरसम्म म्याद थप गरिएको छ। उक्त सडक खण्डको छ किमि कालोपत्र भइसकेको छ भने वर्षा रोकिएपछि पुन चार किमि सडक कालोपत्र गरिनेछ। अहिले भइरहेको कालोपत्रमा पुनः अर्को कालोपत्र थपिने पूर्वाधार विकास कार्यालयका प्राविधिक चन्द्रबहादुर पुनले जानकारी दिए। उनले बर्खा लगत्तै बाँकी रहेको चार किमि सडक कालोपत्रको काम थालिने बताए। ताराखोलासरपाण्डीखरिखोला सडक कालोपत्रको जिम्मा पाएको निर्माण व्यवसायीका प्रतिनिधि देवेन्द्र लम्सालका अनुसार हालसम्म उक्त सडकको भौतिक प्रगति ७५ प्रतिशत रहेको बताए। मौसमले साथ दिएमा आगामी मङ्सिरसम्म सबै सडक कालोपत्र गरेर हस्तान्तरण गर्ने बताए।"
बरामद भएको सुन जोख्न टक्सार महाशाखा लगियो (तस्बिर),काठमाडौं : त्रिभुवन विमानस्थलबाट बरामद भएको सुन जोख्नका लागि टक्सार विभाग लगिएको छ। थापाथलीस्थित नेपाल राष्ट्र बैंकको टक्सार विभागमा सुन पठाइएको हो। राजश्व अनुसन्धान विभागले तस्करीको करिब १०० किलो सुन बरामद गरेको छ। सुनको परिमाण यकिन गर्न टक्सार विभाग पठाइएको हो। त्रिभुवन अन्तर्राष्ट्रिय विमानस्थलबाट लगभग १०० किलो सुन बरामद प्रकरणमा विभागले हालसम्म एक भारतीय नागरिकसहित छजनालाई पक्राउ गरेको छ । सोही प्रकरणमा व्यवसायी दीपक मल्होत्राको नाम पनि मुछिएको छ। व्यवसायी मल्होत्राले आज पत्रकार सम्मेलन गरी विमानस्थलबाट बरामद सुन प्रकरणमा आफ्नो संलग्नता नरहेको स्पष्ट पारेका छन्। दोषी ठहरिए कानुन बमोजिम सजाय भोग्ने उनले बताएका छन्। हङकङबाट क्याथे प्यासिफिकको उडान हुँदै त्रिभुवन अन्तर्राष्ट्रिय विमानस्थल भन्सार कार्यालयले जाँच पास गरी पठाएको अवैध सुन बरामद भएको छ। जाँचपास गर्ने भन्सारका कर्मचारीलाई निलम्बन गर्न समिति समेत गठन गरिएको छ। सुन मोटरसाइकलको ब्रेक सु र दाह्री काट्ने रेजरमा लुकाएर ल्याइएको थियो। सुन हङकङबाट ल्याइएको खुलेको छ।
४१ औं विपी स्मृति दिवसमा कांग्रेसले पर्सामा १५ हजार बिरुवा रोप्ने,"वीरगन्ज: नेपाली कांग्रेसका संस्थापक नेता स्वर्गीय विश्वेसरप्रसाद कोइरालाको ४१ औं स्मृति दिवसको अवसरमा कांग्रेस पर्साले जिल्लाभरमा १५ हजार बिरुवा रोप्ने भएको छ । गत असार ११ गते बसेको कांग्रेस पर्साको जिल्ला कार्य समितिको बैठकले ४१ औं विपी स्मृति दिवसको अवसरमा साउन ६ गते पर्सा जिल्लाका सबै ११२ वडामा गरी १५ हजार विरुवा रोप्ने निर्णय गरेको हो । कांग्रेस पर्साले ४१ औं विपी स्मृति दिवस सप्ताह व्यापी रुपमा मनाउने निर्णय पनि गरेको बुधबार पार्टी कार्यालयमा आयोजित भेलामा कांग्रेस पर्साका उपसभापति रामनारायण कुर्मीले जानकारी दिए । जसअन्तर्गत साउन ६ गते जिल्लाका १४ वटा पालिकाका ११२ वटै वडामा वृक्षारोपण गर्ने उनले बताए । साउन ६ गते ११२ वटै वडामा वृक्षारोपण कार्यक्रम गरेर हरेक वडामा कम्तिमा १ सय भन्दा बढी विरुवा रोप्ने कार्यक्रम रहेको कुर्मीले जानकारी दिए । यसका साथै साउन ७ गतेदेखि हरेक वडामा संगठन सुदृढिकरण अभियान सञ्चालन गरिने पनि कुर्मीले जानकारी गराए । संगठन सुदृढिकरण अभियान साउन महिनाभरि चल्ने भन्दै कुर्मीले जसअन्तर्गत हरेक वडामा अगुवा कार्यकर्ता भेला गर्ने, वडा कार्य समितिको कार्यालय स्थापना गर्ने, वडा कार्यसमितिको नियमित बैठक गर्ने जस्ता कार्यक्रमहरु रहेको कुर्मीले बताए । त्यसपछि क्रमशः नगरगाँउपालिका सम्मेलन, प्रदेशसभा निर्वाचन क्षेत्र भेला, प्रतिनिधीसभा निर्वाचन क्षेत्र भेला र साउन मसान्त भित्रै जिल्ला सम्मेलन गरिने उपसभापति कुर्मीले जानकारी गराए । वृक्षारोपण कार्यक्रम र संगठन सुदृढीकरण अभियानका लागि जिल्ला कार्य समितिले हरेक वडामा जिल्ला प्रतिनिधी खटाइसकेको कांग्रेस पर्साका सभापति जनार्दन सिंह क्षेत्रीले जानकारी दिए । बुधबार कांग्रेस जिल्ला सभापति क्षेत्रीको अध्यक्षतामा भएको अगुवा कार्यकर्ता भेलामा जिल्ला उपसभापतिद्वय रामनारायण कुर्मी र अशोक गुप्ता , जिल्ला सचिवद्वय दिनेश चौधरी र इम्तियाज आलम, सहसचिव नवीन सिंह, कोषाध्यक्ष प्रेम बहादुर थापा लगायतको पनि उपस्थिति थियो ।"
रसुवामा लम्पी स्किनबाट एक सय ५९ पशु मरे,"जिल्लाका पाँचवटै गाउँपालिकाका पशुचौपाया लम्पी स्किन रोग फैलिएको छ। सबैभन्दा बढी क्षति गोसाइँकुण्ड गाउँपालिकामा भएको छ। रसुवा : रसुवामा लम्पी स्किन रोगका कारण धमाधम पशुचौपाया मर्न थालेका छन्। पशुचौपाया मर्न थालेछि यहाँका किसान चिन्तित बनेका छन्। हालसम्म जिल्लामा लम्पी स्किनबाट एक सय ५९ पशुचौपाया मरेका छन्। जिल्लाका पाँचवटै गाउँपालिकाका पशुचौपाया लम्पी स्किन रोग फैलिएको छ। सबैभन्दा बढी क्षति गोसाइँकुण्ड गाउँपालिकामा भएको छ। उक्त गाउँपालिकाको स्याफ्रुबेँसीमा कार्यरत पशुसेवा प्राविधिक प्रमुख सुरेश वडालका अनुसार छ वडामा लम्पी स्किनबाट हालसम्म २१ चौरी, एउटा याक र ४१ स्थानीय जातका गाईगोरुको मृत्यु भएको छ। 'रोग नियन्त्रणको प्रयास भइरहेको छ, स्वास्थ्यको टोली वडा वडामा खटिएको छ', उनले भने। गोसाइँकुण्डभित्र करिब आठ सय पशु लम्पी स्किनबाट सङ्क्रमित छन्। लम्पी स्किनबाट सङ्क्रमित पशुचौपायालाई छुट्टै क्वारेन्टाइनमा राख्नुपर्ने आवश्यकता रहेको बडालको भनाइ छ। हिमाली क्षेत्रको खाली पाखामा पशुचौपाया छोड्ने चलनले रोग बढी फैलिएको उनी बताउँछन्। जिल्लाको नौकुण्ड, कालिका र उत्तरगया गाउँपालिकामा पनि लम्पी स्किन रोगबाट पशुचौपायामा क्षति भएको छ। आमा छोदिङ्मोबाहेक अन्य गाउँपालिकामा झण्डै एक हजार पाँच सय पशुचौपायाको उपचार भइरहेको सम्बन्धित गाउँपालिकाका प्राविधिकले जानकारी दिएका छन्। कालिका गाउँपालिकाका पशुसेवा शाखाका प्रमुख बुद्धिनाथ न्यौपानेले दक्षिणी रसुवाकाका पालिकका पशुचौपायामा लागेको लम्पी स्किन रोग नियन्त्रणका लागि प्राविधिक समूह खटिएको बताए। सङ्क्रमणका कारण अधिकांश गोरु बिरामी परेकाले किसानलाई धान रोपाइँ गर्न समस्या भएको छ। रासस"
मोटरसाइकल दुर्घटनामा चालकको मृत्यु,विराटनगर : सुनसरीको दुहवी नगरपालिका५ मा मोटरसाइकल दुर्घटना हुँदा बुधबार एक जनाको मृत्यु भएको छ। एक जना घाइते भएका छन्। कोसी लोकमार्गमा उत्तरबाट दक्षिणतर्फ जाँदै गरेको प्रदेश १०२०४७ प ११६४ नम्बरको मोटरसाइकल आफैं अनियन्त्रित भएर दिउँसो ३ बजेतिर दुर्घटना हुँदा चालकको मृत्यु भएको हो। दुर्घटनामा मोटरसाइकल चालक सुनसरीको गढी गाउँपालिका२ का २७ वर्षीय उत्तम चौधरीको मृत्यु भएको सुनसरी प्रहरीका प्रवक्ता डीएसपी राजकुमार राईले जानकारी दिए। उनका अनुसार गम्भीर घाइते भएका चौधरीको उपचारका क्रममा विराटनगरको विराट नर्सिङममा दिउँसो ४ बजेतिर मृत्यु भएको हो। दुर्घटनामा परेर मोटरसाइकलको पछाडि सवार मोरङको कटहरी गाउँपालिका५ का अमन गुरुङ घाइते भएका छन्। गुरुङको विराट नर्सिङ होममा उपचार भइरहेको छ। प्रहरीको प्रारम्भिक अनुसन्धानबाट मोटरसाइकलको तीव्र गतिका कारण दुर्घटना भएको पत्ता लागेको छ।
हेटौंडा उपमहानगरले हटायो सडक किनाराका रुखविरुवा,हेटौंडा : हेटौंडा उपमहानगरपालिकाले राप्तिरोड क्षेत्रको सडकको दायाँबायाँ किनारामा राखिएका रुखविरुवा हटाएको छ । पूर्वपश्चिम राजमार्ग अन्तरगत हेटौंडा बजार क्षेत्रमा पर्ने सडक विस्तारका लागि सहजता प्रदान गर्न र सार्वजनिक सम्पतीको क्षति हुनबाट रोक्न उपमहानगरले बुधबार राति रुखविरुवा हटाएको जनाएको छ । सडक विस्तारका लागि सडक डिभिजन हेटौंडाले सूचना प्रकाशित गरिसकेको सन्दर्भमा स्थानीय सरकारको हैसियतमा आवश्यक सहजीकरण गरिएको उपमहानगरका प्रवक्ता सविन न्यौपानेले जानकारी दिए । उनले सडक विस्तार कार्यमा कसैले पनि अवरोध नपुर्याउन आग्रहसमेत गरे । सडक डिभिजनले असार १० गते ३५ दिने सूचना प्रकाशित गरी पूर्वपश्चिम राजमार्गको दायाँबायाँ २५ गजभित्र पर्ने सम्पूर्ण घरटहरा तथा अन्य संरचना हटाउन आग्रह गरेको छ । २५ गज क्षेत्रमा पर्ने भएपछि राप्तिरोडको सडकपेटीबाट रुखविरुवा हटाइएको हो । उपमहानगरले यसअघि नगर सभाबाट सडक विस्तारका लागि प्रकाशित सूचनाको स्वागत गर्दै आवश्यक समन्वय तथा सहजीकरण गर्ने निर्णय गरेको थियो ।
सिन्धुलीमा २५ वटा मोटरसाइकल चोरी,"सिन्धुली : सिन्धुलीमा २५ वटा मोटरसाइकल चोरी भएका छन्। जिल्ला प्रहरी कार्यालय सिन्धुलीका अनुसार गत आर्थिक वर्ष २०७९०८० मा जिल्लामा २५ वटा मोटरसाइकल चोरी भएका हुन्। चोरीएका मध्ये १३ मोटरसाइकल प्रहरीले पहिचान गरी नियन्त्रणमा लिएको छ । त्यसमध्ये प्रहरीले चार वटा मोटरसाइकल सम्बन्धित धनीलाई हस्तान्तरण गरेको र अन्यको अनुसन्धान जारी रहेको जिल्ला प्रहरी कार्यालय सिन्धुलीका प्रवक्ता चिरन्जीबी दाहालले जानकारी दिए । दाहालका अनुसार बागमती प्रदेश ०२०३३ प २६५९ नम्बरको कालो २०० सिसि को एनएस मोटरसाइकल ईलाम पञ्चकन्या नगरपालिका ६ घर भइ हाल बालकुमारी काठमाडौं बस्ने वर्ष ३० को पुजन राईले आफ्नो भनी दावी गरेपछि सोमबार खोजेको बखत ल्याउने गरी बुझाइएको छ । यस्तै प्रदेश २०२००४ प १२९१ नम्बरको दुई सय सिसिको रातो एनएस मोटरसाइकल हरिवन नगरपालिका ६ सर्लाहीका वर्ष ४१ का देवकिशोर महतोको भएको पाइएपछि उनलाई बुझाइएको छ । यी दुबै मोटरसाइकल चोरी गरी ल्याइएको र प्रहरीले थाहा पाउने डरले बेवारिसे अवस्था छाडी भागेको अवस्थामा प्रहरीले फेला पारेको थियो । पछिल्लो समय जिल्लामा मोटरसाइकल चोरीका घटना बढ्दै गएका छन्। गत आर्थिक वर्षमा चोरी भएका २५ मोटरसाइकल मध्ये १३ वटा अभियुक्त सहित नियन्त्रणमा लिएर ९ वटा मुद्धा दर्ता गरिएको छ, दाहालले भने ।"
सुन प्रकरणमा एजेन्टसहित छ जना पक्राउ,"काठमाडौं : लगभग १०० किलो सुन बरामद प्रकरणमा राजस्व अनुसन्धान विभागले हालसम्म एक भारतीय नागरिकसहित छजनालाई पक्राउ गरेको छ । पक्राउ पर्नेमा दोलखा मेलुङ गाउँपालिका ३ घर भइ हाल काठमाडौं स्वयम्भू बस्ने ५३ वर्षीय रामकुमार भुजेल, मेलुङ गाउँपालिका ३ घर भई हाल साँखु बस्ने २१ वर्षीय दिलिप भुजेल, भोजपुर अरुण गाउँपालिका ४ घर भई हाल बुढानिलकण्ठ बस्ने ४९ वर्षीय हर्कराज राई र भारतीय नागरिक ५३ वर्षीय थाप्तेन छिरिङ, भन्सार एजेन्ट राजेन्द्र राई तथा ट्याक्सी चालक रहेका राजस्व अनुसन्धान विभागका प्रवक्ता नवराज अधिकारीले बताए। उनका अनुसार अहिलेसम्म पनि सुनको एकिन परिणाम थाहा भइसकेको छैन। प्रवक्ता अधिकारीले भने, 'सबै सुन जोखेर सकिएको छैन। स्कुटरको ब्रेक सुको भित्रपट्टी टासिएर रहेकोले निकाल्न समय लागेको र पूरै सुन हालसम्म जोख्न नसकिएको हो।' त्यसको मात्रा हेर्दा १ क्विन्टलभन्दा बढी हुने सम्भावना रहेको उनले बताए। हङकङबाट क्याथे प्यासिफिकको उडान हुँदै त्रिभुवन अन्तर्राष्ट्रिय विमानस्थल भन्सार कार्यालयको जाँचपास गरी सिनामंगल पुग्न लागेको अबैध सुन मंगलबार बरामद भएको थियो । बुधबार चेकजाँचबाट पुष्टि भएपछि मात्र सार्वजनिक गरिएको थियो। विभागको टोलीले विमानस्थल भन्सार कार्यालयको गेट अगाडिबाट सुन बरामद गरेको थियो। सुन बा २ च २३२४ नम्बरको ट्याक्सीमा राखेर विमानस्थलबाट बाहिर लैजाँदै गर्दा बरामद भएको थियो। सुन मोटरसाइकलको ब्रेक सु र दाह्री काट्ने रेजरमा लुकाएर ल्याइएको थियो। सामानको भन्सार पास गर्ने क्रममा सामानभित्रको सुन पनि कर्मचारीकै मिलेमतोमा पास भएको हुनसक्ने अनुसन्धान अधिकृतहरुको भनाइ छ। बरामद सुनमा ठूलो व्यापारिक समूह संलग्नता हुनसक्ने प्रहरी अधिकारीको आंशका छ। यो समूहले यसअघि पनि ठूलो मात्रामा सुन तस्करी गरेको हुनसक्ने प्रहरीको आशंका छ। प्रारम्भिक अनुसन्धानका क्रममा १ सय ६० वटा सुनका टुक्रा ल्याइएको पाइएको छ। विमानस्थल भन्सार कार्यालयले भने यस विषयमा केही जानकारी नभएको बताएको छ। सुन जडित मोटर पार्टस् कसरी भन्सार पास भयो यसबारे अनुसन्धान हुने विभागले जनाएको छ। बरामद सुन जोख्न राजस्व अनुसन्धान विभाग हरिहरभवनमा पठाइएको छ। सुनको शुद्धता पहिचान गर्नका लागि नेपाल राष्ट्र बैंकको टक्सार महाशाखामा लगिनेछ। विमानस्थलमा रहेको राजस्व अनुसन्धान विभागका अधिकारीले सुन तस्करी हुँदैछ भन्नेबारे पूर्वसूचना पाएका थिए। सूचनाका आधारमा राजस्वका कर्मचारी तस्करीको सुनसम्म पुग्न सफल भएका हुन्। गोप्य रूपमा अनुसन्धान नै सञ्चालन गरेर सुन बरामद गर्न सकिएको त्यहाँका एक कर्मचारीले बताए। भन्सार जाँचपास गर्ने कर्मचारी अनुसन्धानको घेरामा छन्।"
बेनीजोमसोम सडकको रुप्से बेलिब्रिज निर्माण सम्पन्न,"जोमसोम : उत्तरदक्षिण जोड्ने व्यापारिक मार्ग विस्तारित आयोजना, राष्ट्रिय गौरवको (बेनीजोमसोमकोरला)सडक अन्तर्गत म्याग्दीको अन्नपूर्ण३ रुप्सेमा निर्माणधिन बेलिब्रिज निर्माण सम्पन्न छ। गत फागुन ८ गतेदेखि रुप्सेमा बेलिब्रिजसहित करिव २५० मिटर सडक स्तरोन्नति गर्ने कार्य थालिएकोमा ४ महिनामा निर्माणधिन बेलिब्रिज सञ्चालनमा ल्याइएको आयोजनाका सडक सुपरभाईजर ईन्द्रसिंह शेरचनले जानकारी दिए। म्याग्दीको अन्नपूर्ण३ रुप्से खोलामा बेलिब्रिजको संरचना तथा बेलिब्रिज स्थान्तरणपछि मंगलबार बिहानैदेखि बेलिब्रिजबाट सवारी साधन तथा मालवाहक सवारी आउजाउ गर्न थालेको सडक सुपरभाईजर शेरचनको भनाई छ। रुप्सेमा पुल नहुँदा म्याग्दीमुस्ताङ आउजाउ गर्ने सवारीलाई निकै सास्ती हुने गरेकोमा अब त्यो समस्या समाधान भएको सडक सुपरभाईजर शेरचनले खुलाए। सडक विभागले मुक्तिनाथ निर्माण सेवासंग ३ करोड ५९ लाखमा ठेक्का बेलिब्रिज निर्माणसहितको काममा सम्झौता गरेको थियो। ठेक्का सम्झौता भएसँगै कन्ट्रक्सनले ४ महिनाको अवधिमा बेलिब्रिज पुल निर्माण सम्पन्न गरेको हो। राष्ट्रिय गौरवको सडक अन्तर्गत म्याग्दीको पोखरे बगरमा सञ्चालनमा रहेको ४८ मिटर लामो बेलिब्रिज त्यहाँ पक्की पुल बनेसँगै फाल्टु बनेको थियो। त्यही बेलिब्रिजलाई उप्काएर रुप्सेमा जडान गरिएको आयोजना प्रमुख जगत प्रजापतीले जानकारी दिए। सडक विभागको सम्झौता अनुसार बेलिब्रिजका लागि बेनीतर्फको क्षेत्रमा १० मिटर र जोमसोमतर्फको क्षेत्रमा ५ मिटरको ग्याविक वाल र आरसीसी वाल स्टक्चर निर्माण गरी बेलिब्रिज जडान गरिएको उनले जनाए। बेलिब्रिज सञ्चालनमा ल्याइएको छ र फिनिसिङका काम पनि सकियो, आयोजना प्रमुख प्रजापतीले भने,अब आजै बिहान बेलिब्रिज जडान सकियो, सवारी आउजाउ गर्न योग्य भएको छ। म्याग्दी रुप्सेमा सडक तथा बेलिब्रिज स्थान्तरणका लागि निर्माण कन्ट्रक्सनले १ वर्षको सम्झौता गरेको हो। रुप्से सडकको काम पनि तोकिएको अवधिमा स्तरोन्नति सकिने आयोजना प्रमुख प्रजापतीले बताए। आयोजनाले ३ वर्षअघि रुप्सेको सोही स्थानमा पक्की पुल निर्माणको योजना अघि बढाएको थियो। तर, त्यहाँ निर्माणधीन पक्की पुलमा बर्खायामको बाढीले क्षति तुल्याएपछि सडक सास्ती बनेको थियो। रुप्सेमा पुल नहुँदा म्याग्दीबाट मुस्ताङ आउजाउ गर्ने सवारी साधनलाई बर्खायाममा निकै सास्ती हुने गरेको थियो। कमजोर भुबनोटका कारण म्याग्दीको मुख्य राजमार्ग सडकको संरचनामा क्षति हुने गर्छ। बेनीजोमसोम सडकको सबैभन्दा बढी सडक क्षति हुने स्थान रुप्सेमा पुल नहुँदा सडक आवागमनमा कठिनाई हुने गरेकोमा अब केही दिन सो स्थानमा सवारी आवागमन सहज हुने सडक सुपरभाईजर ईन्द्रसिंह शेरचनले जानकारी दिए। उनले बेलिब्रिज स्थान्तरणकार्य द्रुत गतिमा भईरहेकाले २३ दिनमा पुल सम्पन्न हुने दावी गरे।"
पोखरीमा डुबेर बालिकाको मृत्यु,आफ्नै घरको पछाडि रहेको पोखरीमा डुबेको अवस्थामा उनलाई मृत फेला पारिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार धान रोप्न खेतमा गएका अभिभावक फर्किएर आउँदा पेनिसा घरमा थिइनन्। विराटनगर : मोरङको सुन्दरहरैँचा नगरपालिका२ मा घरनजिक रहेको पोखरीमा डुबेर बालिकाको मृत्यु भएको छ। सुन्दरहरैँचा२ की ७ वर्षीया पेनिसा चौधरीको बुधबार राति मृत्यु भएको हो। आफ्नै घरको पछाडि रहेको पोखरीमा डुबेको अवस्थामा उनलाई मृत फेला पारिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार धान रोप्न खेतमा गएका अभिभावक फर्किएर आउँदा पेनिसा घरमा थिइनन्। स्थानीय र अभिभावकले खोजी गर्दा पोखरीमा डुबेको अवस्थामा राति ८:३० बजेतिर शव फेला परेको दाहालले बताए। पोखरीबाट निकालेर शवलाई पोस्टमार्टमका लागि विराटनगरको कोसी अस्पताल ल्याइएको छ। घटनास्थल पुगेर इलाका प्रहरी कार्यालय बेलबारीका इन्सपेक्टर उदय शम्शेर राणा नेतृत्वको टोलीले घटनाको अनुसन्धान सुरु गरेको छ।
टिकटकलाई ईयूको नयाँ मापदण्ड अपनाउन आग्रह,"सोमबार टिकटकले डब्लिनस्थित युरोपियन हेडक्वार्टरमा आफ्नो सिस्टममा स्ट्रेस टेस्ट गरेको थियो । यसले ईयू डिजिटल सर्भिसेज एक्टको पालना गर्न सकिन्छ कि सकिँदैन भनेर अध्ययन गरिरहेको छ । डिजिटल बजारको रेखदेख गरिरहेका युरोपेली आयुक्तले बुधबार भिडियो सेयर गर्नका लागि प्रसिद्ध चिनियाँ सञ्जाल टिकटकलाई यूरोपेली संघ (ईयू)को नयाँ मापदण्ड अपनाउने कामलाई तीव्रता दिन आग्रह गरेका छन्। सोमबार टिकटकले डब्लिनस्थित युरोपियन हेडक्वार्टरमा आफ्नो सिस्टममा स्ट्रेस टेस्ट गरेको थियो । यसले ईयू डिजिटल सर्भिसेज एक्टको पालना गर्न सकिन्छ कि सकिँदैन भनेर अध्ययन गरिरहेको छ । त्यसपछि युरोपेली आयुक्त थियरी ब्रेटनले टिकटकका प्रमुख कार्यकारी अधिकृत शो जी च्यूलाई फोन गरेर चेतावनी दिंदै भने, 'अब पूर्ण रूपमा पालना गर्ने समय आएको छ ।' गत जुनमहिनामा बेलायतले अमेरिकी प्लेटफर्म ट्वीटरलाई पनि यस्तै सन्देश पठाएको थियो । उसले यस्तै तनाव परीक्षण गरेको थियो, जुन शंकास्पद सामग्रीलाई मध्यम गर्ने आफ्नै क्षमता जाँच गर्न डिजाइन गरिएको थियो । ईयू डिजिटल सर्भिसेज एक्ट ले नोभेम्बरमा कानूनी रूप पाएको थियो । अमेजन, एप्पल, गुगल, मेटा र माइक्रोसफ्ट जस्ता वेबका १९ ठूला कम्पनीहरूलाई कानुनी दायरामा आउन अगस्ट २५ सम्म समय दिइएको छ । रासस"
झापामा पानी बोकेको गाडीले मोटरसाइकललाई ठक्कर दिँदा एक जनाको मृत्यु,झापा : झापाको कनकाईमा पानी बोकेको गाडीले मोटरसाइकललाई ठक्कर दिँदा एक जनाको मृत्यु भएको छ। मृत्यु हुनेमा गौरादह नगरपालिका१ निवासी अन्दाजी ३० वर्षीय कुमार दर्जी रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। पूर्व पश्चिम राजमार्ग अन्तरगत कनकाई नगरपालिका१ स्थित दुर्गापुरमा बिहीबार बिहान ७:१० बजेको समयमा पश्चिमबाट पूर्वतर्फ जाँदै गरेको प्र१०१००१च ७४०७ नम्बरको छोटा हात्ती गाडी र विपरीत दिशाबाट जाँदै गरेको प्र१०१०१६ प ५०९८ नम्बरको मोटरसाइकल एक आपसमा ठोक्किँदा दुर्घटना भएको थियो। दुर्घटनामा परी गम्भीर घाइते भएका दर्जीलाई तत्काल उपचारका लागि बीएण्डसी अस्पताल बिर्तामोडमा पुर्याउन साथ चिकित्सकले मृत घोषित गरिदिएको डीएसपी रिजालले बताए। दुवै सवारीसाधनसहित गाडी चालक कनकाई नगरपालिका ४ निवासी ३३ वर्षीय पशुपति ओलीलाई इलाका प्रहरी कार्यालय सुरुङगाले नियन्त्रणमा लिएको छ। यसै क्रममा दुर्घटना स्थलमा समाचार सङ्कलन गर्न पुगेका स्थानीय पत्रकार सीएम शर्मालाई सादा पोसाकमा रहेका प्रहरीले दुर्व्यवहार गरेका थिए। पत्रकार शर्माले फोटो खिच्ने क्रममा उनको मोबाइल फोन प्रहरीले खोस्ने प्रयास गरेपछि केहीबेर विवाद उत्पन्न भएको थियो।
छोरी जन्मने बित्तिकै पाँच हजार खातामा,"रोल्पा : रोल्पाको त्रिवेणी गाउँपालिकाले छोरी जन्मने बित्तिकै बैंक खातामा पाँच हजार जम्मा गरिदिने भएको छ। आर्थिक वर्ष २०८०८१ को गाउँसभाले सो कार्यक्रम सञ्चालनका लागि नीति,कार्यक्रम र बजेट पारित गरेको छ। यही साउन १ गतेदेखि लागू हुने गरी सो कार्यक्रम ल्याइएको गाउँपालिकाका उपाध्यक्ष लेखमणि डाँगीले जानकारी दिनुभयो। यही साउन १ गतेपछि गाउँपालिकाभित्र जन्मने हरेक छोरीलाई उम्दा बनाउन उक्त कार्यक्रम ल्याइएको उनको भनाइ छ। बैंकमा खाता खोली जम्मा गरिने उक्त रकम २० वर्षसम्म झिक्न पाइने छैन। 'छोरी जन्मिदा परिवारमा खुशियाली ल्याउन तथा छोरीमा लगानी बढाउन यस्तो कार्यक्रम अघि सारेका हौँ', उपाध्यक्ष डाँगीले भने। छोरीलाई आर्थिक, सामाजिक, सांस्कृतिक र राजनीतिक हिसाबले उम्दा बनाउका लागि उक्त कार्यक्रम अघि बढाएको उनको भनाइ छ। कार्यक्रमबाट बालविवाह रोक्नसमेत मद्दत पुग्ने डाँगीको विश्वास छ। उक्त कार्यक्रमका लागि गाउँपालिकाले चालु आर्थिक वर्ष २०८०८१ मा रु १० लाख विनियोजन गरेको छ। गाउँपालिकाले लुम्बिनी प्रदेश सरकारसँगको साझेदारीमा उक्त कार्यक्रम गर्ने प्रस्ताव गरेको छ। रासस"
विसं २०८१ को पात्रो प्रकाशन गर्नेले साउनभित्र विवरण पेस गर्नुपर्ने,"काठमाडौं : विसं २०८१ को पञ्चाङ्ग (पात्रो) प्रकाशन गर्न चाहने पञ्चाङ्गकारलाई साउन मसान्तभित्रै त्यससम्बन्धी विवरण पेस गर्न नेपाल पञ्चाङ्ग निर्णायक विकास समितिले आह्वान गरेको छ । पञ्चाङ्गकारलाई सूर्यसिद्धान्तको मूल सूत्रबाट ग्रहस्पष्टीकरण, ग्रहको उदयअस्त, चाडपर्व, विवाह तथा व्रतबन्धका मुहूर्त र ग्रहण आदि विषय समावेश भएको पञ्चाङ्ग गणना गरी पेस गर्न समितिले सार्वजनिक सूचनामार्फत् अनुरोध गरेको हो । आवश्यक दस्तुर पनि साउन मसान्तभित्र समितिको कार्यालय नारायणहिटीमा बुझाउनुपर्ने गरी सूचित गरिएको समितिका अध्यक्ष प्रा श्रीकृष्ण अधिकारीले जानकारी दिए । मन्त्रिपरिषद्ले विसं २०७७ पुस २० गते गरेको समिति गठन आदेशको स्वीकृति बमोजिम यो सूचना प्रकाशन गरिएको हो । गठन आदेश बमोजिम समितिको स्वीकृति बिना पात्रो (पञ्चाङ्ग) र भित्तेपात्रो (क्यालेण्डर) प्रकाशन गर्न पाइँदैन । स्वीकृति बिना प्रकाशन गरिएका पात्रो प्रकाशनलाई नियमबमोजिम आवश्यक कारबाही गरिने पनि उनले बताए। नयाँ पञ्चाङ्गकारको हकमा आफैले गणना गरेको कम्तीमा तीन वर्षको पञ्चाङ्ग गणनाको गणित र विसं २०८१ को गणनाको सबै आधार एवं गणित पनि पेस गर्नुपर्ने सूचनामा उल्लेख गरिएको छ । म्याद नाघी आएका र अङ्ग नपुगेका पञ्चाङ्गलाई स्वीकृति प्रदान नगरिने समितिले जनाएको छ । भित्तेपात्रो प्रकाशन गर्न चाहने व्यक्ति वा संस्थाले पनि समितिको स्वीकृति लिनुपर्ने सूचनामा उल्लेख गरिएको छ । यससम्बन्धी जानकारी समितिको वेबसाइटबाट पनि लिन सकिने जनाइएको छ । रासस"
ललिता निवास जग्गा हिनामिना प्रकरण : बन्दी प्रत्यक्षीकरणको रिटमाथि सुनुवाइ सुरू,"काठमाडौं : ललिता निवास प्रकरण बन्दी प्रत्यक्षीकरणको रिट निवेदनमाथि सुनुवाइ सुरू भएको छ। सोमबारदेखि रिटमाथि बहस सुरू भएको हो। बहस गर्दागर्दै समय सकिएपछि रिट सोमबारदेखि निरन्तर हेर्दाहेर्दैमा राखिदै आएको थियो। न्यायाधीशद्वय प्रकाशकुमार ढुङ्गाना र नहकुल सुवेदीको संयुक्त इजलासमा रिटको सुनुवाइ भइरहेको हो। असार १५ गतेदेखि रिटमाथि प्रारम्भिक सुनुवाइ सुरु भएको थियो। यसअघि सोमबार, मंगलबार र बुधबार बहस हुँदाहुदै समय सकिएपछि हेर्दाहेर्दैमा राखिएको थियो। ललिता निवास जग्गा हिनामिना प्रकरणमा कीर्ते गरेको अभियोगमा सचिव कृष्णबहादुर राउत, निर्वाचन आयोगका पूर्वआयुक्त सुधीरकुमार शाह, व्यवसायी मीनबहादुर गुरुङ र मालपोत कार्यालयका पूर्वकर्मचारी धर्मप्रसाद गौतम पक्राउ गरी अनुसन्धान सुरू गरेपछि सर्वोच्चमा बन्दीको रिट निवेदन दायर भएको हो। सर्वोच्च अदालतले सो विवादसम्बन्धी छ थान रिट निवेदन एकै ठाउँमा राखेर सुनुवाइ गरिरहेको छ। विना कारण थुनेको भन्दै पक्राउ परेकाहरूले असार १३ गते सर्वोच्च अदालतमा बन्दी प्रत्यक्षीकरणको रिट निवेदन दायर गरेका थिए। सोही प्रकरणमा मुछिएका तर सर्वोच्चबाट स्टेअडर लिएका कलाधर देउजा, सुरेन्द्रमान कपाली र हुपेन्द्रमणि केसीलाई कागज गराएर छाडिएको थियो। विसं २०४९ देखि २०६९ सम्ममा सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी भएको फेला परेको थियो। सोही प्रकरणमा प्रहरीको केन्द्रीय अनुसन्धान ब्युरो (सीआइबी)ले अनुसन्धान गरिरहेको छ।"
