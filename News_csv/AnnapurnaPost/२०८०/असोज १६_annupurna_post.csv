शीर्षक,विवरण
चौपट व्यापार,"बडादसैं नेपाली समाजको ठूलो हिस्साको सबैभन्दा ठूलो सांस्कृतिक पर्व हो। त्यसो त आर्थिक हिसाबले पनि महत्त्वपूर्ण अवसर हो। यिनै पर्वको छेकोमा नेपालमा किनमेल र व्यापार व्यवसाय फस्टाउँछ। तसर्थ दसैं सांस्कृतिकमात्रै नभई आर्थिक पर्व पनि हो। दसैं आउनु भनेको शारदीय घामको रङ छाउनु हो। आकाशमा चंगाहरू उड्न थाल्नु हो अनि खेतमा धान झुल्न थाल्नु पनि हो। अझ बजारमा चहलपहल बढ्नु पनि हो। अनि नयाँनयाँ रङरोगनले घरहरू सिंगारिनु, नयाँ लत्ताकपडाको किनमेल गर्नु दसैंसँग जोडिएका नेपालीका गतिविधि हुन्। तर यसपालिको दसैंको छनक शरद ऋतुको आगमनले दिइसक्दा पनि बजारमा त्यसको छनक देखा परेको छैन। व्यापार व्यवसाय चौपट छ। दसैं लक्ष्य गरेरै व्यवसायीले विदेशबाट समेत सामान आयात गरिसकेका छन्। तर चिन्ता छ सामान बिक्री होला कि नहोला ? लत्ताकपडा, रक्सी, खसीबोका, मसला (जिराधनियाँ), दाल, चामल, गेडागुडी, खाने तेल, फलफूल, जुत्तादेखि विद्युतीय उपकरणको आयात व्यापक भएको भन्सार विभागको तथ्यांकले देखाउँछ। दसैं भनेकै मासु र त्यसका परिकार अनि मरमसलाको खपत धेरै हुने अवसर हो। खसीबोकाको सबैभन्दा बढी किनबेल यही बेला हुन्छ। किसानले खसीबोका बिक्री गरेर नगद भित्र्याउने अवसर पनि हो यो। तर ती खसीबोका बिक्री होलान् कति भन्ने चिन्ता छ। बजारमा किनमेल नहुनु भनेको उपभोक्तामा क्रयशक्ति घटेको प्रस्ट प्रमाण हो। मन्दीको प्रत्यक्ष दृष्टान्त हो। बजारमा मालवस्तु बिक्री हुनुको साटो पसलहरू बन्द भएका छन्। सटरहरू खालीखाली छन्। भाडामा गएका छैनन्। खपत घटेकै कारण उत्पादनमूलक क्षेत्रको उत्पादन आधाभन्दा बढी घटेको छ। दसैं लक्ष्य गरेर एक दर्जन वस्तुको आयात ह्वात्तै बढेको देखिन्छ। कपडामात्रै ७ अर्ब १८ करोड ५३ लाख रुपैयाँबराबरका तयारी कपडा आयात भएका छन्। अरू वस्तुहरूको आयात पनि अर्बाैंमा नै छ। तर सुस्त बजारका कारण व्यवसायीलाई चिन्तित बनाएको छ। बजारलाई चलायमान गराउन सक्ने ठानिएका घरजग्गा किनबेचको अवस्था सुस्त छ। सेयर बजार उकालो लाग्नै सकेको छैन। सरकारले अपेक्षित राजस्व संकलन गर्न सकेको छैन। अनि सरकारले समेत पुँजीगत खर्च गर्न नसक्दा बजारमा पैसा पुग्न सकेको छैन। आर्थिक चक्रलाई नै सक्रिय राख्न नसक्नु सरकारको कमजोरीकै कारण आज बजार शिथिल भएको छ। यसलाई चलायमान बनाउने जुक्ति सरकारले नै निकाल्नु पर्छ। सूक्ष्म अर्थतन्त्रलाई सुस्त बन्न दिनु हुँदैन।"
द्रुत बस सेवा सिकाइका रूपमा हो,"राजधानीमा अहिले द्रुत बस सेवा सञ्चालन भइरहेको छ। सुधारिएको बस सेवा अर्थात् बस र्यापिड ट्रान्जिटका सम्बन्धमा धेरै छलफल भए। लगानी बोर्ड नेपालले अध्ययन पनि गरेको थियो। तर, कार्यान्वयनमा जान सकेको थिएन। यहाँ सडक बनाउने कामबाहेक सार्वजनिक यातायातमा सरकारले लगानी पनि गर्दैन भने व्यवस्थापनमा पनि खासै काम गर्न नसकेको देखिन्छ। सार्वजनिक यातायात व्यवस्थापनका लागि थप अध्ययन गरी वैज्ञानिक ढंगले अघि जान सकिन्थ्यो। तर, थप अध्ययनभन्दा पनि सरकारले सुधारिएको बस अर्थात् द्रुत बस सेवालाई कार्यान्वयनमा नै लगेको देखिन्छ। यसभित्र गर्नुपर्ने धेरै कामहरू छन्। १यसलाई पाइलट(नमुना) परियोजनाको रूपमा भौतिक पूर्वाधार तथा यातायात मन्त्रालयले अघि बढाएको देखिन्छ। नमुना परीक्षणको अवधीमा नै यसका चुनौती अवसरका साथै सबल तथा दुर्बल पक्षका सम्बन्धमा जानकारी पाउने र थप व्यवस्थित गर्दै लैजान सकिन्छ। २ यस क्षेत्रका व्यवसायीसँग कुरा गर्दा द्रुत बससेवालाई पूर्णकालीन रूपमा सञ्चालन गर्दै डेडिकेटेड लेन अनुशासन पालना गरे यो सफल हुने भन्ने बुझिन्छ। यात्रुहरूले भने द्रुत बस सेवा चलेर खासै परिवर्तनको महसुस नगरेको बताएका छन्। ३ सरकारले यसलाई नै सिकाइको रूपमा लिएर सुधार गर्नुपर्ने देखिन्छ। सरकारले पनि द्रुत बस सेवालाई प्रभावकारी बनाउनका लागि कार्यदल पनि गठन गरेको छ। यसले सरकार सकारात्मक रहेको देखिन्छ। ४ नमुना परियोजना भएकाले यसले सफल वा असफल हुन्छ भनेर मूल्यांकन गर्न मिलिहाल्छ जस्तो लाग्दैन। किनभने यसको तयारी पनि पुगेको छैन भने पर्याप्त अध्ययन पनि भएको छैन। यही परियोजना अध्ययनपछि मात्रै सरकारले द्रुत बस सेवा कसरी चलाउनुपर्ने रहेछ भन्ने सिकाइ पाउँछ। ५ अहिले अवधारणाको मात्र विकास भएको छ, आवश्यकता अनुसारको लगानी भएको छैन। समय अनुसार विकास गर्नुपर्छ।(इन्जिनियर गजुरेल यातायातविद् पनि हुन्)"
"हामी निराश भइहाल्ने अवस्था छैन, पदक आउँछ","खेल र समयको हिसाबले हामी मध्यभागमा आइसकेका छौं। अहिलेसम्म पदक प्राप्त भएको छैन। नेपालको आशा मरिसकेको छ कि बाँकी नै छ ? खेलमा हारजित दुवै हुन्छ। अहिलेसम्म नेपालको प्रदर्शन हेर्ने हो भने मिश्रित रहेको छ। कतिपय खेलमा अपेक्षा गरेभन्दा कमजोर प्रदर्शन पनि भयो। कति खेलमा धेरै राम्रो प्रदर्शन पनि गर्यौं। तर, एसियाली खेलकुदअघि भएका राष्ट्रिय तथा अन्तर्राष्ट्रिय प्रतियोगिताको प्रदर्शन र एसियाली खेलकुदको प्रदर्शन हेर्ने हो भने नेपालले राम्रो प्रदर्शन गरिरहेको छ। पहिलेभन्दा राम्रो सुधार गरेको छ। हामी मध्यभागमा मात्रै आएको र नेपालको खेल अझै बाँकी रहेकाले आशा गरौं नेपालले पक्कै पदक ल्याउने छ। यसको मतलब हामी निराश भइहाल्ने अवस्था छैन ? एसियाली खेलकुद ओलम्पिकपछिको सबैभन्दा ठूलो प्रतियोगिता हो। जहाँ ओलम्पिक र वल्र्ड च्याम्पियनसिपमा सहभागी खेलाडीले प्रतिस्पर्धा गरिरहेका छन्। यो सुखद् पक्ष हो। तर, हामीले कत्तिको तयारी गरेर यहाँ आयौं भन्ने प्रश्न पनि महत्वपूर्ण हुन्छ। रातारातको तयारीले मात्रै पदक जित्न सकिँदैन। १८औं एसियाली खेलकुदपछि हामीले कत्तिको तयारी गर्यौं भन्ने प्रश्न महत्वपूर्ण हुन्छ। १८औं एसियाली खेलकुद सकिएलगत्तै हामीले १९औं संस्करणका लागि तयारी गर्न पाएका थियौं ? अवश्य पनि पाएनौं। म सदस्यसचिव भएर आएपछि एक महिनाको अवधिमा २३ वटा खेलको चरणबद्ध छनोट गरेर टिम निर्माण गरिएको थियो। त्यसले निरन्तरता पाउँदै अहिले हामी एसियाली खेलकुदमा प्रतिस्पर्धा गरिरहेका छौं। परिणाममा हेर्ने हो भने त हामीले अझै पदक जित्न सकेका छैनौं। तर, पछिल्लो एकडेढ वर्षको तयारीले मात्रै यहाँ आएका हांै भन्ने कुरा बिर्सनु हुँदैन। एसियाली खेलकुदमा एकडेढ वर्षको तयारीले मात्रै पुग्छ त ? भन्ने प्रश्नलाई हामी सबैले मनन गर्नु जरुरी छ। हाम्रो तयारी र काम गर्ने तौरतरिकामा पनि व्यापक हेरफेर गर्नु जरुरी छ। हाम्रा अगाडि अर्को एसियाली खेलकुद आउन तीन वर्ष मात्रै बाँकी छ। त्यसैले यो एसियाली खेलकुद नसकिँदै २०औं एसियाली खेलकुदको तयारी कसरी गर्ने भन्ने सवाल पनि तेर्सिसकेको छ। अर्को कुरा खेलकुदमा सरकारको लगानी पनि निकै कम छ। देशको कुल बजेटको एक प्रतिशत पनि खेलकुदले पाउन सकेको अवस्था छैन। यो अवस्थाबाट हामीले एसियाका पावरहाउस राष्ट्रसँग कसरी प्रतिस्पर्धा गरिरहेका छौं भन्ने कुरा पनि सबैले सोच्नु पर्छ। चीन, जापान, दक्षिण कोरियालगायतका मुलुकले एउटा खेलाडीमा गरेको लगानी जति पनि हामीले समग्र खेलकुदमा लगानी गर्न सकिरहेका छैनौं। यो तीतो यथार्थ हामी सबैका सामु छ। त्यसैले अब खेलकुदमा रणनीतिक लगानी आवश्यक छ। हाम्रा काम गर्ने शैलीमा पनि आमूल रूपमा परिवर्तन गर्न जरुरी छ। हामी एसियाली खेलकुदमा किन पदक आएन भनेर कराइरहेका छौं। खेलकुदमा कत्तिको लगानी थियो। हाम्रा खेलाडीले कस्तो अवस्था पार गरेर यहाँ आएका थिए भन्ने कुरा कसैले पनि उठाइरहेका छैनन्। हामीले हाम्रो धरातल बिर्सिने हो भने आगामी दिनमा अझै विकराल अवस्था नआउला भन्न सकिन्न। तपाईंले आफ्नो प्रतिरक्षाका लागि अपर्याप्त बजेट र तयारीको कुरा गरिरहनु भएको छ। समग्रमा हेर्ने भनेको त पदक नै हो नि होइन ? भारतमा भएको पहिलो एसियाली खेलकुदबाट यात्रा थालेको नेपालले १०औं संस्करणमा पुगेर मात्रै पदक जितेको थियो। पहिलोदेखि नवौंसम्म हामी खाली हात नै फर्किएका थियौं। जुन खेलले सर्वाधिक पदक दिलाए, ती खेल यस संस्करणमा मात्रै होइन, पहिलेदेखि नै पदकविहीन भइरहेका छन्। त्यसैले मैले के भन्न खोजेको भने उत्कृष्ट पाँचभित्र पर्न सक्नु पनि हाम्रा लागि ठूलो उपलब्धि हो। यति भन्दाभन्दै हामीले पदकको आशा मारेका छैनौं। बाँकी खेलमा उत्कृष्ट प्रदर्शन गर्ने लक्ष्यसहित टोलीलाई मैदान उतार्छौं। नेपालले पदक नजितेमा त्यो आलोचनाको सामना गर्न तयार हुनुहुन्छ ? आलोचना, आत्मालोचना भन्ने प्रक्रिया गतिशील संगठन र व्यक्तिका लागि आवश्यक हुन्छ। मैले १८औं संस्करण सकिएलगत्तै तयारी गर्न पाएँ कि पाइनँ। १९औं एसियाली खेलकुदको मुखमै आएर पछिल्लो एकडेढ वर्षमा मात्रै समय पाएँ भन्ने महत्वपूर्ण हुन्छ। मैले जति समय पाएको थिएँ। त्यो समयलाई राम्रोसँग सदुपयोग गरेको छु। यसो भनिरहँदा महत्वपूर्ण पक्ष भनेको बजेट हो। हाम्रा लागि छुट्याएको १० करोड बजेट पनि अर्थ मन्त्रालयले गत माघमा रोक्का गरिदियो। यसले हामीलाई धेरै समस्या भयो। बजेटको समस्याका बाबजुद पनि हामीले तयारी भने छाडेनौं। त्यसकै प्रतिफल नेपालले विभिन्न खेलमा उत्कृष्ट प्रदर्शन गर्न सफल भएको छ। धेरै खेलमा पदकको नजिक पनि पुगेको छ। पदकका सन्दर्भमा भन्ने हो भने हिजोदेखिकै परम्परागत प्रशिक्षणको तयारीका कारण अहिले यो अवस्था आएको हो। लगानी नै नगरी प्रतिफल खोज्नु कत्तिको उपयुक्त हुन्छ ? त्यसैले अब खेलकुदमा लगानी बढाउनुपर्छ। यसो भयो भने मात्रै आगामी संस्करणमा पदकका लागि अहिलेजस्तो तड्पिनु पर्दैन। जहाँसम्म नेपालको तयारीको सन्दर्भ छ, मैले पाएको समयको पूर्णरूपमा सदुपयोग गरेको छु। तर, त्यो समय अत्यन्त कम थियो।हामीसँग बजेट पर्याप्त थिएन। तयारीको समय पनि कम थियो भनिरहँदा २९ वटा खेलमा किन सहभागी भयौं भन्ने प्रश्न पनि त उठ्न सक्छ नि होइन ? राष्ट्रिय खेलकुदपछि हाम्रा खेलाडीले खेल्ने प्रतियोगिता कुन हो ? विभिन्न कारणले दक्षिण एसियाली खेलकुद आयोजना हुन सकेको छैन। दक्षिण एसियाली राष्ट्रको आर्थिक स्थिति, देशहरूबीचको राजनीतिक सम्बन्ध र आन्तरिक परिस्थितिका कारण दक्षिण एसियाली खेलकुद समयमै भइराखेको छैन। त्यसैले राष्ट्रिय प्रतियोगितामा खेलेका उत्कृष्ट खेलाडीले खेल्ने प्रतियोगिता नै एसियाली खेलकुद हो। हामी एकातिर खेलाडी पलायनको विषय उठाइरहेका छौं भने अर्कोतिर एउटै प्रतियोगितामा किन यति धेरै सहभागिता हुनुपर्यो भनेर पनि प्रश्न पनि गरिरहेका छौं। खेलाडीले खेल्ने वातावरण नभएपछि उनीहरूले पलायनको बाटो रोजेका हुन्। उनीहरूलाई रोक्ने एउटा ठूलो प्लेटफर्म एसियाली खेलकुद हो। एसियाली खेलकुद भनेको खेलाडीको पनि ड्रिम प्रतियोगिता हो। उसको सपनाको प्रतियोगिता हो। त्यसैले धेरै खेल भयो, खेलाडी धेरै ल्याइयो भनेर म मान्दिनँ। बु्रनाइजस्तो सम्पन्न राष्ट्रले थोरै मात्र खेलाडी सहभागी गराइराख्दा हामीले चाहिँ २५३ जना ल्याउनु पर्ने आवश्यक थियो त ? पदकको सम्भावना भएका खेलको वैदेशिक प्रशिक्षण पनि गरेकै हौं। विदेशी प्रशिक्षक पनि ल्याएकै हौं। यति गर्दागर्दै पनि पदक जित्न सकिरहेका छैनौं।अबको महत्वपूर्ण प्रश्न भनेको उमेर समूहदेखि अर्थात् जगबाटै खेलाडी उत्पादन गर्न, प्रतियोगिताबाट छानिएका खेलाडीलाई नियमित रूपमा प्रशिक्षणमा राख्न र विभिन्न अन्तर्राष्ट्रिय प्रतियोगितामा सहभागिता गराउन सकेनौं भने त्यसको केही महत्व हुँदैन। हामीले ग्रासरुटदेखि नै प्रतियोगिता गर्ने, उनीहरूलाई वैदेशिक प्रतियोगिता र प्रशिक्षणमा सहभागिता गराउने काम गर्नुपर्छ। हामीले जति कुरा गरे पनि अन्तिममा ठोकिने अर्थमै हो। खेलकुदमा अप्रर्याप्त बजेट नभएका कारण हामीले नियमित रूपमा प्रशिक्षणलगायतका कार्यक्रम सञ्चालन गर्न सकिरहेका छैनौं। विदेशी प्रशिक्षक ल्याउन र विदेशमा प्रशिक्षण गराउन पनि पाइराखेका छैनौं। एउटा एसियाली खेलकुददेखि अर्को एसियाली खेलकुद आउन चार वर्षको समय लाग्छ। अझ यसपटक त पाँच वर्षको समय थियो। पाँच वर्षको समयमध्ये हामीले डेढ वर्ष मात्रै प्रशिक्षण गर्न पाएका छौं। १८औं एसियाली खेलकुदपछि १३औं दक्षिण एसियाली खेलकुद प्रतियोगिता आयोजना भयो। त्यसपछि कोरोना सुरु भयो र हाम्रो सम्पूर्ण खेलकुद ठप्प भयो। अरू देशले कोरोना कालमा झन् कडा प्रशिक्षण गरे। त्यही प्रशिक्षणले खेलाडीहरू खारिए। तर, हाम्रो अवस्था फरक भयो। झन्डै तीन वर्षको समयमा केही एकाधबाहेक अरू खेलको तालिम र प्रशिक्षण ठप्प भयो। समग्र खेलकुद नै मृत अवस्थामा पुग्यो। त्यसैको नकारात्मक असर अहिले हामीले भोगिरहेका छौं। त्यो समयमा तत्कालीन नेतृत्वले यो कुरा बुझेको भए पदकका लागि यसरी तड्पिनु पर्ने अवस्था आउने थिएन। एसियाली खेलकुदमा सहभागी खेललाई लिएर पनि धेरै चर्चा भएको छ। यसलाई कसरी हेर्नु भएको छ ? हिजोका दिनमा जुन खेलले पदक ल्याइरहेका थिए, ती खेलको हालत अहिले कस्तो भएको छ, त्यो कुरा तपाईंहरूलाई थाहै छ। पुराना खेललाई पनि एकैपटक छोड्नु हुँदैन र सम्भावना भएका खेललाई पनि प्राथमिकतामा राख्नुपर्छ भनेर नै १९औं एसियाली खेलकुदमा २९ खेल समावेश गरिएको हो। रग्बीमा धेरै गोल खायो भनेर अहिले प्रश्न उठाउने काम भएको छ। खेलको नियम नै नबुझेर पनि उनीहरूले प्रश्न उठाउने काम गरिरहेका छन्। रग्बीमा एक स्कोर भनेको सात अंक हुन्छ। एक ट्राईको पाँच अंक र एक कन्भर्जनको दुई अंक हुन्छ। फुटबलमा जस्तो एक गोलको एक अंक रग्बीमा हुँदैन। यहाँ त नियम नै नबुझिकन प्रश्न उठाउने काम भइरहेको छ। प्रस्तुति : विष्णु थापा"
गुणस्तरीय शिक्षा र सामाजिक न्यायमा जोड दिन्छौं : मुख्यमन्त्री शर्मा,"वीरेन्द्रनगर : कर्णाली प्रदेशका मुख्यमन्त्री राजकुमार शर्माले कर्णाली प्रदेशमा गुणस्तरीय शिक्षा र सामाजिक न्यायसहितको समाज निर्माण गर्न सरकार लागिरहेको बताएका छन्। सुर्खेतमा आयोजित कार्यक्रममा उनले दिगो विकासका लक्ष्य र मानव विकास सूचकांकमा कर्णाली धेरै पछाडि रहेको बताए। त्यसलाई सुधार गरेर कर्णालीमा गुणस्तरीय शिक्षा, गाँउमै भरपर्दो आधारभूत स्वास्थ्य सेवा, गाँउमै रोजगारीका अवसरसहित सामाजिक न्याययुक्त समाज निर्माण गर्ने उनको अठोट छ। समृद्ध कर्णाली, सुखारी कर्णालीबासी बनाउने महान अभियानमा सरकार र साझेदार निकायहरूको सहकार्य आवश्यक रहेको उनको भनाइ छ। 'हामी काम गर्ने वातावरणसहितको सहयोग गर्न तयार छौं। सरकारका नीति तथा कार्यक्रमलाई पूर्णरूपमा कार्यन्वयन गरेर काम गर्ने दातृ निकायको खाँचो छ। कर्णालीमा बालबालिकाहरुको उज्वल भविष्य निर्माणका लागि शिक्षामा सुधार, सामाजिक विभेद् र कूप्रथाहरूको अन्त्य जरुरी छ। त्यसैमा केन्द्रित भएर सरकारले काम गरिरहेको छ,' उनले भने।"
परीक्षामा फेल र निर्वाचनमा सहयोग गर्ने व्यक्तिलाई न्यायाधीश नियुक्ति गरेको भन्दै ओलीको आपत्ति,काठमाडौं : नेकपा एमालेका अध्यक्ष केपी शर्मा ओलीले वर्तमान सरकार इतिहासकै असफल सरकार भएको बताएका छन्। मंगलबार प्रतिनिधिसभा बैठकमा बोल्दै अध्यक्ष ओलीले वर्तमान गठबन्धनको सरकार लोकतन्त्र र संविधान कार्यान्वयनका निम्ति गम्भीर संकट भएको र इतिहासकै असफल सरकार भएको बताएका हुन्। वर्तमान सरकारले आफ्नो स्वार्थका लागि पटकपटक संविधान मिच्ने काम गरेको उनले आरोप लगाए। ओलीले सरकारले संसदलाई समेत आफ्नो स्वार्थमा चलाउन खोजिरहेको तर्क गरे। उनले संविधान दिवसका अपराधिलाई आममाफी दिएकोप्रति पनि आपत्ति जनाए। सरकारले राष्ट्रपतिलाई सेरेमोनियल नभई खोपीको देउता बनाएको र आदेश पालना गर्ने परिपालक राष्ट्रपति बनाएको धारणा राखे। अध्यक्ष ओलीले सरकारको सुशासन अभियान तस्कर र हत्यारा संरक्षणमा केन्द्रित रहेको जिकिर गरे। उनले निकै चर्कोसँग खोलिएको ललिता निवासको फाइल बन्द गर्न सरकारलाई पसिना आएको टिप्पणी गरे। सुन काण्डले पनि सरकारलाई हैरान पारेको भन्दै उनले प्रतिपक्षीलाई तर्साउनका लागि विभिन्न प्रकरण ल्याएको बताए। सम्बोधनका क्रममा ओलीले आफू प्रधानमन्त्री हुँदा शान्ति प्रक्रियालाई टुंगो लगाउन खोज्दा माओवादीले नै रोकेको आरोप लगाए। हिंसा दिवसलाई राष्ट्रिय दिवस मनाउन मन्जुर नरहेको भन्दै उनले अगामी मन्त्रिपरिषद्को बैठकले यसलाई फिर्ता लिन माग गरे। ओलीले न्यायालयमाथि पनि गठबन्धनले हस्तक्षेप गरेको जिकिर गरे। ओलीले जिल्ला न्यायाधीशको परीक्षामा फेल भएका र निर्वाचनमा सत्तारुढ गठबन्धनका उम्मेदवारलाई सहयोग गर्ने व्यक्तिलाई न्यायाधीश नियुक्त गरेको भन्दै सरकारबाट आशा गर्न लायक ठाउँ नै नरहेको बताए। ओलीले मुलुक अफ्ठ्यारो अवस्थामा रहेका बेला प्रधानमन्त्रीले अनावश्यकरूपमा भ्रमण लम्बाएको बताए।
माओवादीका नगरकमिटी अध्यक्षले गरे पार्टी परित्याग,"डडेल्धुरा : नेपाल कम्युनिष्ट पार्टी (माओवादी केन्द्र) अमरगढी नगरपालिका नगर कमिटी अध्यक्षले पार्टी परित्याग गरका छन् । विगत लामो समयदेखि माओवादी केन्द्र अमरगढी नगरसमितीमा काम गर्दै आएका यादवप्रसाद ओझाले एक विज्ञप्ती जारी गर्दै पार्टी परित्याग गरेको जानकारी दिएका छन्। अध्यक्ष ओझाले विगत लामो समयदेखि नेकपा (माओवादी केन्द्र) को सक्रिय सदस्य , अमरगढी नगरकमिटी अध्यक्षको रुपमा काम गरिरहेको जनाउँदै आजकै मितिबाट लागू हुनेगरी पार्टी परित्याग गरेको विज्ञप्तिमार्फत् जनाएका छन् । विज्ञप्तिमा उनले भनेका छन्,'मैले पार्टीको सदस्यको रुपमा पार्टी हितमा आफ्नो भूमिकालाई सक्रियतापूर्वक अगाडि बढाई संगठनलाई जनतासँग एकाकार गराएर लैजाने आफ्नो क्षमताले भ्याएसम्म इमान्दार प्रयास गरेँ। तर, अब उपारान्त पार्टीमा नरहेको कुरा जानकारी गराउँछु।' विविध व्यक्तिगत कारणबस् नगरकमिटी अध्यक्ष पदबाट र पार्टी साधारण सदस्य समेत नरहने गरी आजैका मितिबाट पार्टी परित्याग गरेको सार्वजनिक जानकारी यसै विज्ञप्तिमार्फत् गराउन चाहन्छु,'उनले विज्ञप्तिमा भनेका छन्।"
'जिल्ला निर्वाचन कार्यालयको आवश्यकता र औचित्य छैन',"काठमाडौं : नीति अनुसन्धान प्रतिष्ठानका पूर्वअध्यक्ष डा विष्णुराज उप्रेतीले जिल्ला निर्वाचन कार्यालयको आवश्यकता र औचित्य नभएको बताएका छन्। सिंहदरबारमा मंगलबार बसेको राष्ट्रियसभाअन्तर्गतको राष्ट्रिय सारोकार तथा समन्वय समितिको बैठकमा उप्रेतीले जिल्ला निर्वाचन कार्यालयले गर्ने काम अरु निकायबाट हुने गरेको भन्दै त्यसको कुनै आवश्यकता नरहेको बताए। चालू आर्थिक वर्षको बजेटमा सरकारले जिल्ला निर्वाचन कार्यालय खारेज गर्ने घोषणा गरेपनि त्यस विषयमा नबुझी विवाद हुँदा अर्थ मन्त्रालयले कार्यान्वयन गर्न नसकेको उनले बताए। उनले मुलुकको निर्वाचनलाई स्वच्छ, स्वतन्त्र, निष्पक्ष र मितव्ययी तुल्याउन निर्वाचन प्रणाली तथा व्यवस्थापन प्रक्रियामा आधारभूत सुधारको खाँचो रहेको र बन्न लागेको नयाँ निर्वाचनसम्बन्धी कानुनले केही सुधार गर्नसक्ने धारणा राखे। निर्वाचन आयोगले गरेको अनुरोधमा नीति अनुसन्धान प्रतिष्ठानले नेपाल ल क्याम्पससँगको सहकार्यमा गरेको अध्ययनका क्रममा आयोगका पदाधिकारीलाई छलफलमा बोलाउँदा इन्कार गरेको उनले गुनासो गरे। उनले सबै प्रकारका निर्वाचनको मिति ऐनमा तोक्नुपर्नेमा जोड दिए। उनले अहिलेको निर्वाचन प्रणाली र निर्वाचन क्षेत्र परिवर्तनको आवश्यकता देखिएको बताए। उनले विदेशमा रहेका नागरिकको मताधिकारका विषयमा परराष्ट्र मन्त्रालयले सहयोग नगरेसम्म केही नहुने बताए। उप्रेतीले मतदाता शिक्षालाई स्थानीय तह, राजनीतिक दल तथा विभिन्न संघसस्थामार्फत् नागरिक शिक्षाकारूपमा निरन्तर सञ्चालन तथा पठ्यक्रममा समावेश गर्नुपर्ने आवश्यकता दिइएको बताए।"
गणतन्त्रका लागि यो गठबन्धन 'स्लो पोइजन' : अध्यक्ष ओली,"काठमाडौं : नेकपा एमाले अध्यक्ष केपी शर्मा ओलीले गठबन्धन सरकार गणतन्त्रका लागि 'स्लो पोइजन' भएको टिप्पणी गरेका छन्। मंगलबार प्रतिनिधिसभा बैठकमा बोल्दै अध्यक्ष ओलीले जनता र संविधान छलेर बनेको यो गठबन्धन संविधान र लोकतन्त्रका लागि विषसहर भएको बताएका हुन्। 'एकैपटक पुक्लुक्कै पारिहाल्न सक्दैन। तर, यो स्लो पोइजन हो,'उनले भने,' लोकतन्त्रका लागि र संविधान कार्यान्वयनका लागि यसले स्लो पोइजनको काम गरिरहेको छ।' उनले गठबन्धनबाट प्रधानमन्त्री बनेका पुष्पकमल दाहाल 'प्रचण्ड' नेतृत्वको सरकारले जनताको आवजा कुल्चिएको आरोप लगाए। संसद र संसदीय समितिलाई बिजनेसबिहीन बनाएको भन्दै संसदलाई प्रयोजनहिन बनाउन सरकार लागिपरेको उनको भनाइ छ। संविधानले गर्नु भनेका काम नगर्ने, गर्न नहुने काम खोजि खोजि गर्ने यो सरकारको विशेषता रहेको ओलीको भनाइ छ। प्रचण्ड नेतृत्वको सरकार हिंसाको जयगानमा तल्लीन भएको उनले जिकिर गरे। हिंसा सुरू गरेको दिनमा उत्सव बनाएको भन्दै त्यो आफूलाई स्वीकार नहुने बताए। । पीडितलाई रुवाएर प्रचण्ड नेतृत्व सरकारले हिंसा सुरू गरेको दिनमा उत्सव बनाएको आफूहरूलाई सह्य नभएको उनले बताए । उनले आगामी मन्त्रिपरिषद् बैठकले बिदा दिने निर्णय फिर्ता लिनुपर्ने बताए । सरकारले फागुन १ गतेलाई जनयुद्ध दिवस घोषणा गरेर सार्वजनिक बिदा दिने निर्णय गरेको छ। सोही विषयलाई लिएर ओलीले यो निर्णय फिर्ता लिन माग गरेका हुन्। उनले भने,'पीडितहरूलाई रुवाएर उत्सव मनाउन बिदा चाहिने कुरा कदापी स्वीकार्य हुँदैन। आगामी मन्त्रिपरिषद बैठकले फिर्ता गरोस्। ' सरकारले राष्ट्रपतिको पटकपटक दुरूपयोग गर्दै आएको ओलीको भनाइ छ।"
बजेट कार्यान्वयनको अवस्थाबारे अर्थमन्त्रीले जवाफ दिनुपर्छ : डा स्वर्णिम वाग्ले,काठमाडौं : सांसदहरूले मुलुकको अर्थतन्त्रको वर्तमान अवस्थाका बारेमा सरकारले स्पष्ट पार्नुपर्नेमा जोड दिएका छन्। सिंहदरबारमा मंगलबार बसेको प्रतिनिधिसभा अन्तर्गतको अर्थ समिति बैठकमा उनीहरूले सरकारले अर्थतन्त्रमा सुधार आएको दाबी गरेपनि अवस्थामा सुधार भएको नदेखिएकाले अर्थतन्त्रका अवस्थाका बारेमा सरकारले स्पष्ट पार्नुपर्नेमा जोड दिएका हुन्। बैठकमा सांसद बिष्णु पौडेलले मुलुकको अर्थतन्त्रमा खुल्ला बहस गर्नुपर्ने बेला आएको बताए। अर्थतन्त्रमा देखिएको समस्या र समाधानका उपाय निकाल्ने गरी छलफल चलाउनुपर्ने उनको भनाइ छ। अर्थतन्त्र मन्दीको अवस्थालाई सरकारले स्वीकार गर्नुपर्ने उनले बताए। पौडेलले अर्थतन्त्रको छलफलमा अर्थमन्त्री अनुपस्थित भएको भन्दै आपत्ति जनाए। त्यस्तै सांसद डा स्वर्णिम वाग्लेले बजेटको कार्यान्वयनको अवस्थामा बारेमा अर्थमन्त्रीले जवाफ दिनुपर्ने बताए। अर्थतन्त्रका सूचकलाई सुक्ष्म ढंगले हेरेर यसको अवस्थाको मूल्यांकन गर्नुपर्ने उनले जोड दिए। त्यस्तै सांसद ज्ञानेन्द्र शाहीले भन्सारमा देखिएका समस्या समाधान गर्नुपर्ने बताए। उनले अहिलेको अवस्थामा निर्यात बढाएर अर्थतन्त्रमा सुधार ल्याउनुपर्ने देखिएको बताए।
सुरक्षाको आश्वासन पाएपछि खुल्यो वडा कार्यालय,"महोत्तरी : सरोकारवाला निकायबाट सुरक्षाको आश्वासन पाएपछि आजबाट वडा कार्यालय निर्वाधरूपमा सञ्चालनमा ल्याउने तयारी भएको गौशाला नगरपालिका वडा नं ६ का वडाअध्यक्ष रामस्वार्थ यादवले बताएका छन्। वडाअध्यक्ष यादवले जनताको कामकाजको ध्यानमा राख्दै आजदेखि वडाकार्यालय सञ्चालनमा आउने जानकारी दिएका छन्। उनले भने, एक हप्ता अगाडि सुरक्षाको कारण देखाउँदै आफैंले कार्यालयमा ताला लगाइएको थिएँ। सो को जानकारी नगरपालिकालाई समेत गराएको थिएँ। अब गौशाला नगरपालिकाको कार्यालयलाई इलाका प्रहरी कार्यालयले आवश्यक परेको खण्डमा सुरक्षा उपलब्ध गराउने प्रतिवद्धता जनाएका छन्। स्थानीय केही व्यक्तिहरूले कार्यालयमै आएर अराजक गतविधि गरेपछि वडा कार्यालय सहजरूपमा सञ्चालन गर्नुपर्ने अवस्था नभएपछि कार्यालयमा तालाबन्दी गर्नुपर्ने बाध्यता रहेको वडाअध्यक्ष यादवले बताए। गत असोज ८ गतेका दिन वडा कार्यालयमा बसेको स्वयंसेविका छनौट कार्यक्रमकाबीच समान्यरूपमा सुरु भएको विवाद उग्ररुप लिएपछि वडा कार्यालयको अवस्था तनावमय बनेको यादवले बताएका छन्।"
ऊर्जा विकास मार्गचित्र कार्यान्वयनको तयारी गर्न मन्त्री बस्नेतको निर्देशन,"काठमाडौं : ऊर्जा, जलस्रोत तथा सिँचाइ मन्त्री शक्तिबहादुर बस्नेतले ऊर्जा विकास मार्गचित्र तथा कार्ययोजना२०८० लाई व्यवहारिकरूपमा कार्यान्वयनमा लैजाने गरी तयारी गर्न सम्बद्ध निकायलाई निर्देशन दिएका छन्। ऊर्जा मन्त्रालयमा आज मन्त्रालय र मातहतका निकायका प्रमुख तथा पदाधिकारीसँगको छलफलमा मन्त्री बस्नेतले आगामी १२ वर्षका लागि तयार पारिएको कार्ययोजनालाई वस्तुगत र व्यवहारिकरूपमा कार्यान्वयन गर्नेगरी तयारी गर्न निर्देशन दिएका हुन्। उनले कार्ययोजनालाई छिट्टै मन्त्रिपरिषद्मा प्रस्तुत गरिने र पारित गरेर राष्ट्रिय कार्यभारका रूपमा अगाडि बढाइने भएकाले कार्यान्वयनको स्पष्ट मार्ग पहिल्याउनुपर्ने बताए। मन्त्री बस्नेतले बिजुलीको आन्तरिक खपत बढाउने र बढी भएको निर्यात गरिने भएकाले त्यसतर्फ पनि क्रियाशिल भएर लाग्नुपर्ने बताए। मन्त्रिस्तरीय निर्णयबाट गत असार २६ गते ऊर्जा मन्त्रालयका सहसचिव सन्दीपकुमार देवको संयोजकत्वमा कार्यदल गठन गरिएको थियो। सो कार्यदलले गत भदौ २६ गते मन्त्री बस्नेत समक्ष प्रतिवेदन पेश गरेको थियो। सो मार्गचित्रअनुसार सन् २०३५ सम्म कूल माग २८ हजार चार सय ६८ मेगावाट पुग्ने भएकाले सोही अनुसारको तयारी गर्नुपर्ने आवश्यकता रहेको ठहर गरिएको छ।"
मूल्यवृद्धि र कालोबजारी गर्नेलाई कारबाही गर्न सरकारको निर्देशन,"काठमाडौं : सरकारले आसन्न चाडपर्वको बेला हुनसक्ने कालोबजारी र अस्वभाविक मूल्यवृद्धि रोक्नका लागि बजार अनुगमनलाई तीव्रता दिने भएको छ। सिंहदरबारमा मंगलबार बसेको मन्त्रिपरिषद् बैठकले खाद्य तथा गैर खाद्य बस्तुहरुको बिक्री वितरणको अवस्थाबारे नियमित बजार अनुगमन गररी दोषी पाइए कारबाही गर्न सम्बन्धित निकायलाई निर्देशन दिएको हो। बैठकले चाडपर्व लक्षित खाद्य बस्तुहरुको बिक्री वितरणका लागि सार्वजनिक निकायलाई सूपथ मूल्य पसल स्थापना गर्न पनि निर्देशन दिएको छ। त्यस्तै बैठकले चाडपर्वको बेला उच्च माग हुने बस्तुहरुको कृतिम अभाव सिर्जना गरि अस्वभाविक मूल्यवृद्धि कालोबजारी, अखाद्य बस्तु मिसावट गरि गुणस्तरहीन तवरले बिक्री वितरण गर्ने अनुचित कार्यहरु नगर्न र नगराउन सम्पूर्ण उद्योगी व्यवसायीलाई ध्यानाकर्षण गराउने निर्णय पनि गरिएको सरकारका प्रवक्ता रेखा शर्माले जानकारी दिइन्। बैठकले विशेष अदालतसम्बन्धी नियमावली २०८० स्वीकृत गर्ने र निर्माणजन्य सामाग्री व्यवस्थापन तथा नियमन, विधेयक संघीय संसदमा पेश गर्न स्वीकृति दिने गरेको छ भने सहीद दशरथचन्द स्वास्थ्य बिज्ञान विश्वविद्यालयसँग सम्बन्धित विधेयक पनि संघीय संसदमा पेस गर्न स्वीकृत दिने निर्णय गरिएको प्रवक्ता शर्माले बताइन्।"
जातीय भेदभाव र सम्प्रदायिक घृणा नफैलाउन सरकारको अपील,"काठमाडौं : सरकारले सामाजिक सञ्जाललाई मुलुकको हितलाई ध्यानमा राखेर मर्यादित तवरले प्रयोग गर्न अपिल गरेको छ। मंगलबार बसेको मन्त्रिपरिषद् बैठकले सामाजिक सञ्जालमा आधारहीन कुरा, जातीय भेद्भाव दुरुत्साहन, शान्ति सुरक्षा भंग हुने खालको सामाग्री प्रकाशन नगर्न अपील गरिएको प्रवक्ता रेखा शर्माले बताइन्। 'विचार तथा अभिव्यक्ति स्वतन्त्रतालगायत संविधान दिएको मौलिक हकको सम्मान गर्दै सामाजिक सञ्जालको बढ्दो प्रयोगलाई सकारात्मक तथा मर्यादित बनाउने सन्दर्भमा सामाजिक सञ्जाल सञ्चालन र प्रयोगकर्ताले नेपालको सार्वभौमसत्ता, राष्ट्रिय अखण्डता, राष्ट्रिय सुरक्षा, राष्ट्रिय एकता, स्वाधीनता, स्वाभिमान, राष्ट्रिय हित वा संघीय इकाईबीचको सुसम्बन्धमा प्रतिकुल असर हुनेगरी वा वर्गीय, जातीय, धार्मिक, क्षेत्रीय, साम्रदायिक र यस्तै कुनै आधारमा घृणा, द्वेश वा अवहेलना हुने कुनै काम कारबाही नगर्नू नगराउनू,' अपीलमा भनिएको छ। सरकारले विभिन्न जातजाति, सम्प्रदायबीचको सम्बन्धमा खलल पुग्नेगरी गतिविधि नगर्न नगराउन पनि अपील गरेको छ। सामाजिक सञ्जाल प्रयोगकर्ताले आधारहीन कुरा राख्ने, व्यक्तिको प्रतिष्ठा, आत्मसम्मान, गोपियनता तथा चरित्रमा आघात पुर्याउने जातीय भेदभाव वा छुवाछुतलाई दुरुस्साहन गर्ने, श्रमप्रति अवहेलना गर्ने, अपराध गर्ने दुरुस्साहन गर्ने, शान्ति सुरक्षा भंग हुने कामलाई बढावा दिने वा प्रचलित कानुन बमोजिम प्रकाशन वा प्रसारण हुन रोक लगाएको कुरा प्रसारण वा प्रकाशन नगर्न अनुरोध गरेको प्रवक्ता शर्माले बताइन्।"
एमाले कोसी प्रदेश अध्यक्षमा घनश्याम खतिवडा निर्वाचित,विराटनगर : नेकपा एमाले कोसी प्रदेश अध्यक्षमा घनश्याम खतिवडा निर्वाचित भएका छन्। अध्यक्षका अर्का प्रत्यासी विनोद ढकाललाई पराजित गर्दै खतिवडा निर्वाचित भएका हुन्। निर्वाचित खतिवडाले ५१२ मत ल्याए भने प्रतिस्पर्धी विनोद ढकालले ४३९ मत पाए। प्रदेशको नयाँ कार्यसमितिका लागि आइतबार राति मतदान भएको थियो। सोमबार दिउँसोबाट सुरु भएको गणना राती मात्रै सकिएको हो। यस्तै उपाध्यक्षमा धनकुटाका टिकाराम चेम्जोङ निर्विरोध निर्वाचित भइसकेका छन्। सचिवमा पाँचथरका राजकुमार भण्डारी निर्वाचित हुँदा उपसचिवमा देवान राई र जलबर्षा राजवंशी निर्वाचित भएको एमालेले जनाएको छ।
प्रतिनिधिसभा बैठक सुरू,"काठमाडौं : प्रतिनिधिसभा बैठक सुरू भएको छ। बैठकमा सांसदहरूले आआफ्ना धारणा राखिरहेका छन्। आजको बैठकमा ऊर्जा, जलस्रोत तथा सिंचाई मन्त्री शक्तिबहादुर बस्नेतले विद्युत विधेयक, २०८० पेश गर्ने कार्यसूची छ। सरकारले संसदमा प्रभावकारी बनाउन बिजनेस दिन सकिरहेको छैन। सांसदहरुले संसदलाई बिजनेस दिन सरकारसँग माग गरिरहेका छन्। धेरै कानुन निर्माण गर्नुपर्ने संसद्ले पर्याप्त बिजनेस नपाएको उनीहरुको गुनासो छ।"
नेपालगन्जमा अनिश्चितकालीन कर्फ्यु,"काठमाडौं : जिल्ला प्रशासन कार्यालय बाँकेले नेपालगञ्ज उपमहानगरपालिकामा अनिश्चितकालीन कर्फ्यु लगाएको छ। प्रमुख जिल्ला अधिकारी विपीन आचार्यले मंगलबार दिउँसो १ बजेदेखि लागू हुनेगरी कर्फ्यू लगाएका हुन्। मंगलबार बिहान मुस्लिम समुदायले निकालेको विरोध र्यालीका क्रममा विवाद उत्पन्न भएपछि संभावित जोखिम एवं शान्त भंग हुन जाने स्थिति देखिएकाले नेपालगंज नगर क्षेत्रमा कर्फ्यु जारी गरेको जिल्ला प्रशासन कार्यालयले जनाएको छ। सामाजिक सञ्जालको दुरुपयोग गर्दै केहि व्यक्तिहरूले स्टाटस पोष्ट गरेको विषयप्रति विरोध जनाउँदै मुस्लिम समुदायले र्याली निकालेको थियो। सामाजिक सञ्जालको दुरुपयोग गर्दै केहि ब्यक्तिहरुले स्टाटस पोष्ट गरेको विषयमा बादविवाद भएपछि आज बिहान जिल्ला प्रशासन कार्यालयमा सर्वपक्षीय भेला बोलाइएको थियो । कुनै पनि व्यक्ति, संघ संस्था वा सम्प्रदायले कसैको धार्मिक आस्थामा आँच पुर्याउने, धार्मिक विद्वेष फैलाउने वा कुनै धर्मविरुद्ध हुने गरी कुनै पनि सामाजिक सञ्जालमा फोटो, लेख, रचना वा अन्य कुनै किसिमको संकेत नगर्न तथा जातीय, धार्मिक सद्भावमा खलल पुर्याउने कानुन विपरीतका कुनै पनि गतिविधि नगर्नु स्थानीय प्रशासनले अपील गरेको छ । कोही कसैबाट कानुन विपरीतका यस्ता गतिविधि भएको पाइएमा स्थानीय प्रशासन ऐन, २०२८ तथा प्रचलित नेपाल कानुन बमोजिम कारबाही गरिने प्रशासनले चेतावनीसमेत दिएको छ । आदेशको उल्लंघन गर्नेलाई आवश्यकता अनुसार बल प्रयोग गर्न सक्ने बताइएको छ।"
उपप्रधानमन्त्री श्रेष्ठ र एमसीसीकी सीईओ अल्ब्राइटबीच परियोजनाबारे छलफल,काठमाडौं : उपप्रधानमन्त्री एवम् गृहमन्त्री नारायणकाजी श्रेष्ठ र एमसीसीका सीईओ एलिस अलब्राइटबीच मंगलबार गृह मन्त्रालयमा शिष्टाचार भेट भएको छ। भेटमा उपप्रधानमन्त्री श्रेष्ठले सरकार जनताको आर्थिकसामाजिक विकासको ऐतिहासिक जिम्मेवारी पूरा गर्ने काममा केन्द्रित रहेको र एमसीसी जस्ता परियोजनाको सफल कार्यान्वयनले योगदान दिने विश्वास व्यक्त गरे। नेपालको संसदले नै एमसीसी परियोजना पारित गरेकोले यसको कार्यान्वयनमा सरकार प्रतिबद्ध रहेको श्रेष्ठले बताए। परियोजनाको लागि जग्गा अधिग्रहण गर्ने र समग्र सुरक्षाको प्रत्याभूति गराउने काममा गृह मन्त्रालय लागेको समेत उनको भनाई छ। सम्बन्धित जिल्लाका प्रमुख जिल्ला अधिकारीहरूले जग्गा अधिग्रहणमा सहजीकरण गरिरहेको र परियोजना सुरक्षाको लागि कुनै कमी नहुने विश्वास श्रेष्ठले दिलाए। एमसीए नेपालसँग परियोजना प्रगतिको पछिल्लो अवस्थाबारे आफूले जानकारी लिएकोसमेत उपप्रधानमन्त्री श्रेष्ठले बताए। भेटमा सीईओ अल्ब्राइटले पाँच वर्षमा एमसीसी परियोजना सक्नैपर्ने भएकोले यसको कार्यान्वयनमा नेपाल सरकार र सरोकारवाला सबै पक्ष प्रतिबद्ध भएर लागेकोमा खुशी व्यक्त गरिन्। एमसीसी कार्यान्वयनको जिम्मेवारी एमसीए नेपालको रहेको र यो नेपाल सरकारअन्तर्गतको संरचना रहेको उनको भनाई छ। परियोजनाको समयभित्रै सफल कार्यान्वयनका लागि आफूहरू नेपाल सरकारका सरोकारवाला निकायहरूसँग निरन्तर समन्वयमा रहेकोसमेत अल्ब्राइटले बताइन्। एमसीसी अमेरिकी वैदेशिक सहयोगको महत्त्वपूर्ण अंग भएको र यसको कार्यान्वयनले नेपालअमेरिका सम्बन्ध थप प्रगाढ हुने विश्वास सीईओ अल्ब्राइटले व्यक्त गरिन्।
"प्रतिनिधि सभाको बैठक बस्दै, आज ओलीले सम्बोधन गर्ने","काठमाडौं : प्रमुख प्रतिपक्ष दलका नेता केपी शर्मा ओलीले आज संसदमा सम्बोधन गर्ने भएका छन्। मंगलबार दिँउसो १ बजे बस्ने प्रतिनिधि सभाको बैठकमा पूर्वप्रधानमन्त्री एवम् एमाले अध्यक्ष ओलीले सम्बोधन गर्न लागेका हुन्। सभामुख सचिवालयका अनुसार आजको बैठकमा प्रमुख विपक्षी दलका नेता एवं नेकपा एमालेका अध्यक्ष केपी शर्मा ओलीले बोल्न समय मागेका हुन्। आइतबारको बैठकमा प्रधानमन्त्री पुष्पकमल दाहाल 'प्रचण्ड'ले अमेरिका र चीन भ्रमणमा भएका गतिविधिको जानकारी गराएका थिए। आजको बैठकमा ऊर्जा, जलस्रोत तथा सिंचाई मन्त्री शक्तिबहादुर बस्नेतले विद्युत विधेयक, २०८० पेश गर्ने कार्यसूची छ। सरकारले संसदमा प्रभावकारी बनाउन बिजनेस दिन सकिरहेको छैन। सांसदहरुले संसदलाई बिजनेस दिन सरकारसँग माग गरिरहेका छन्। धेरै कानुन निर्माण गर्नुपर्ने संसद्ले पर्याप्त बिजनेस नपाएको उनीहरुको गुनासो छ।"
गृहमन्त्रीलाई ओलीको प्रश्न तपाईंले चलाएको सुशासन अभियान रोक्न कुन विरोधी लागेको हो ?,"काठमाडौं : नेकपा एमाले अध्यक्ष केपी शर्मा ओलीले तस्करीको सुन प्रकरणमाथि निष्पक्ष छानबिन गर्न उपप्रधान एवं गृहमन्त्री नारायणकाजी श्रेष्ठले आलटाल गर्दै आएको आरोप लगाएका छन्। मंगलबार प्रतिनिधिसभा बैठकमा बोल्दै अध्यक्ष ओलीले तस्करीको सुनमाथि छानबिन गर्नुको सट्टा ढाकछोप गर्न गृहमन्त्री नै लागिपरेको दावी गरे। अध्यक्ष ओलीले गृहमन्त्री श्रेष्ठले भ्रष्टारचार नियन्त्रण गर्न चलाएको सुशासन अभियान रोक्न संगठितरुपमै विरोधी लागेको बताएको भन्दै आपत्ती जनाए। उनले भने,'गृहमन्त्रीले हेटौडा गएर सुशासनको अभियान चलाएको र त्यसलाई रोक्न संगठितरुपमै विरोधी लागेका छन् भनेर खोक्नु भएछ,'उनले भने,' प्रश्न गर्न चाहन्छु,'तपाईंले चलाएको सुशासन अभियान रोक्न कुन विरोधी लागेको हो ? ओलीले गृहमन्त्रीको सुशान अभियान तस्कर र हत्यारा संरक्षणमा केन्द्रित रहेको बताए। उनले अवैधरुपमा भित्रिएको सबै सुन प्रकरणमा गृहमन्त्री श्रेष्ठले नै छानबिन गर्न नमानेको जिकिर गरे। साढे ९ किलो सुन भेपमार्फत् बरामद हुन्छ तपाईं ढाकछोप गर्न लाग्नुहुन्छ। १०० किलो सुन बरामद हुन्छ ढाकछोप गर्न लाग्नुहुन्छ। छानबिन गर्न आयोग बनाऔं भन्दा एक महिना लड्नुपर्छ। छानबिन गर्दा के नै बिग्रिन्थ्यो र महाशय ! तपाईंको,'उनले भने। पूर्वप्रधानमन्त्री समेत रहेका ओलीले सुन प्रकरणको निष्पक्ष छानबिन गर्न गृहमन्त्री डराएको समेत बताए। भने,' किन आत्तिनु भएको हो, स्वतन्त्र र निष्पक्ष छानबिन गर्न दिनुहोस्न।' सरकारविरुद्ध कसैले बोल्यो भने सुनिल शर्मा बनाइदिन्छु भन्दै सरकार लागिपरेको ओलीले व्यंग्य समेत गरे।"
चाडपर्वमा जनताको घरदैलोमा पुग्न नेता कार्यकर्तालाई प्रचण्डको निर्देशन,"काठमाडौं : नेकपा (माओवादी केन्द्र)का अध्यक्ष एवं प्रधानमन्त्री पुष्पकमल दाहाल प्रचण्डले संयुक्त राष्ट्र सङ्घको ७८औँ महासभामा सहभागिता र जनवादी गणतन्त्र चीन भ्रमणका बारेमा पार्टीलाई ब्रिफिङ गरेका छन्। आज बसेको पार्टी पदाधिकारी बैठकमा उनले महासभामा सहभागिताबाट विश्व समुदायले नेपाललाई नजिकबाट चिन्ने वातावरण बनेको बताएका हुन् प्रधानमन्त्री दाहालले चीनसँग भएका सम्झौता तथा समझदारी नेपालको विकासमा दूरगामी महत्वको भएको उल्लेख गरेको उपाध्यक्ष एवं प्रवक्ता अग्निप्रसाद सापकोटाले जानकारी दिए। संयुक्त राष्ट्र सङ्घको महासभामा विश्वसमुदायले नेपाललाई नजिकबाट चिन्ने गरी नेपालको प्रस्तुति भएको छ, प्रधानमन्त्री दाहालको भनाइ उदृत गर्दै उनले भने, संयुक्त राष्ट्र सङ्घका महासचिवसँगको भेट तथा महासभाका क्रममा भएका साइडलाइन वार्ता महत्वपूर्ण रह्यो। प्रधानमन्त्री दाहालले राष्ट्रिय योजना आयोग र चीनको राष्ट्रिय विकास तथा सुधार आयोगबीच सहकार्य तथा अन्तरदेशीय प्रसारणलाइन निर्माण गर्ने, कृषि, विज्ञान प्रविधिलगायत क्षेत्रको विकासका लागि दुई देशबीच भएको सहमति दूरगामी महत्वका रहेको बताउनुभएको प्रवक्ता सापकाटाले जानकारी दिए। बैठकमा माओवादीले गत भदौ १६ गतेदेखि चलाएको रुपान्तरण अभियानका बारेमा पनि छलफल भएको थियो। बैठकले अभियानलाई प्रभावकारी बनाउने, चाडपर्वको समयमा पनि विविध कार्यक्रम गरी जनताको घरदैलोमा पुग्न नेता कार्यकर्तालाई दिशानिर्देश गरेको उनले जानकारी दिए। प्रधानमन्त्री दाहाल नेपाली प्रतिनिधिमण्डलको नेतृत्व गर्दै गत भदौ ३० गते संयुक्त राष्ट्रसङ्घको मुख्यालय न्यूयोर्क प्रस्थान गरेका थिए। उनी न्यूयोर्कबाट सिधैँ चीन भ्रमणमा निस्किएका थिए। प्रधानमन्त्री दाहाल चीन भ्रमण सम्पन्न गरी यही असोज १३ गते स्वदेश फर्किएका थिए। रासस"
पायोनियरहरूलाई अन्नपूर्णको स्यालुट,"काठमाडौं : अन्नपूर्ण मिडिया नेटवर्कको अंग्रेजी दैनिक पत्रिका द अन्नपूर्ण एक्स्प्रेसले आफ्नो विशेष वार्षिक कार्यक्रम स्यालुट मार्फत ५० जना पायोनियर व्यक्तित्वलाई सम्मान गरेको छ। विभिन्न क्षेत्रमा योगदान दिएका ती व्यक्तिहरूलाई मेडल र कदरपत्रका साथ सम्मान गरेको हो। सम्मानित हुने व्यक्तित्व राष्ट्रिय तथा अन्तर्राष्ट्रिय आर्थिक, सामाजिक, राजनीतिक, खेलकुद, चिकित्सा, समाजसेवा, वित्तीय क्षेत्र, मनोरञ्जन, व्यवसायदेखि अन्तरिक्ष क्षेत्रमा योगदान दिएकासम्म छन्। समुन्नत समाज निर्माणमा योगदान गरेको भन्दै अन्नपूर्णले ती व्यक्तित्वको कदर गरेको हो। अन्नपूर्ण मिडिया नेटवर्कका अध्यक्ष क्याप्टेन रामेश्वर थापाले मिडियाको दायित्व सकारात्मक विषय प्रबद्र्धन गर्नु रहेको बताउँदै शीर्ष व्यक्तिहरूलाई सम्मान गरेको बताए। मिडियाको धर्म राष्ट्र र राष्ट्रियता, लोकतन्त्र, सामाजिक मूल्य मान्यता कायम राख्न योगदान पुर्याउने हो, स्यालुटमा बोल्दै अध्यक्ष थापाले भने, मिडियाले लोकतन्त्रका लागि ठूलो योगदान गरे, सार्वभौमसत्ता बचाउन मूलधारको मिडियाको अतुलनीय योगदान छ। बाँकी दिनमा पनि मिडियाको खाँचो रहेको भन्दै आफूहरू यो कार्यमा सदा लागि पर्ने दाबी गरे। उनले भने, हाम्रो दायित्व समाचार सम्प्रेषण गर्नेमा मात्र सीमित छैन। समाजमा उल्लेख्य योगदान गनेहरूको कदर गर्नुपर्छ। नकारात्मकता रुचाइने अहिलेको परिस्थितिमा सकारात्मक कामको उजागर र सम्मान गर्नु चुनौतीको काम भए पनि अन्नपूर्णले यो प्रयास गरेको बताए। हामी हाम्रो प्रयास कदापी कम हुन दिने छैनौं, थापाले भने। समयसँगै प्रविधिले फड्को मार्दा प्रविधिसँगै हामी चल्न सिक्नुपर्छ नत्र स्मार्टफोन बोक्ने पत्रकार र ल्यापटप बोक्ने व्यक्ति सम्पादक बन्दा आमसञ्चारको बाटो ढुलेमुले हुने भन्दै थापाले भने, तर, हामी हाम्रो बाटो भुल्दैनौं। किनभने हामी दायित्वबोध गर्छौं। सबैभन्दा जिम्मेवार बन्दै समुन्नत र सभ्य समाज निर्माण गर्न, अर्थतन्त्रमा योगदान गर्न पछि पर्ने छैनौं। नेपाल स्रोत साधनको अभावले भन्दा उपलब्ध स्रोत परिचालन, सदुपयोग गर्न नसक्ना गरिब पछि परेको थापाको अनुभव छ। हामीसँग जे सामथ्र्य छ, त्यो महसुस नगर्दा सम्पत्ति बनाउन सकेनौं, दायित्व बन्यो। संविधान बनायौं तर कार्यान्वयनमा दुविधा झेल्यौं, उनले थपे, अहिले पनि विज्ञहरू अवसर प्राप्त गर्नबाट बञ्चित छन्। अवसर त परै जाओस्, कदर गर्न पनि सकेनौं। हेट स्पिच बढ्यो, भाइरल बन्न नेगेटिभ सन्देश दिन थालियो। सकारात्मक धारणा बनाउने हो भनेमात्र पनि अवसर पहिचान गर्न सकिने भन्दै स्यालुट सकारात्मकताको सुरुवात रहेको यनको भनाइ छ। अहिले नैराश्यता व्याप्त हुँदा अवसर पनि हातबाट उम्किरहेको छ, अध्यक्ष थापाले थपे। कार्यक्रमको प्रमुख अतिथि पूर्वराष्ट्रपति विद्यादेवी भण्डारीले राष्ट्रिय जीवनको विविध विधामा सराहनीय काम गरेका व्यक्तित्वलाई सम्मान गरेकामा अन्नपूर्णको प्रशंसा गरिन्। विषयगत विज्ञताका साथ व्यावहारिक पक्षबाट खारिएका व्यक्तित्वको अनुभव राष्ट्र विकासको मार्गदर्शन बन्ने भन्दै पूर्वराष्ट्रपति भण्डारीले व्यक्ति, समाज र राष्ट्रको एकीकृत विचारबीच सन्तुलन आवश्यक हुने बताइन्। सबैमा सबै प्रकारको ज्ञान नहुन सक्छ, क्षेत्रगत रूपमा अनुभव र अग्रणी भूमिका खेलेको व्यक्तिको ज्ञान र सीप देश विकासका लागि महत्वपूर्ण हुनेछ, भण्डारीले भनिन्। सोमबारको कार्यक्रममा ५० जनाको जीवनयात्रा, अनुभव, प्रोफाइल समेटिएको पुस्तक पनि सार्वजनिक गरियो। एपेक्स पायोनियर, द चेन्जमेकर्स अफ नेपाल शीर्षकको पुस्तक सार्वजनिकीकरण पूर्वराष्ट्रपति भण्डारी र अन्नपूर्ण मिडिया नेटवर्कका अध्यक्ष थापाले गरेका हुन्। पुस्तक सबैका लागि मार्गदर्शन बन्ने मेरो अपेक्षा छ, जानकारको अनुभव समेट्ने र उहाँहरूलाई कदर गने अन्नपूर्णको यो प्रयासलाई धन्यवाद ! उनले भनिन्। अन्नपूर्ण एक्स्प्रेसका सम्पादक कमलदेव भट्टराईले समाजमा सकारात्मक ऊर्जा भर्ने व्यक्तित्वहरूको प्रेरणादायी कार्यलाई कदर गर्न पाउँदा गौरवान्वित भएको बताए। उनका अनुसार गत वर्ष शीर्ष भिजनरीलाई सम्मान गरिएको थियो भने आगामी वर्ष शीर्ष योजना निर्मातालाई यस्तै कार्यक्रममार्फत उत्प्रेरित गरिनेछ। नेपालले संकट सामना गरिरहेको बेला सकारात्मकता महसुस गराउन अहिले नै उपयुक्त समय हो, भट्टराईले थपे, आजको साँझ असाधारण काम गर्नेहरूको संघर्षपूर्ण वृत्तान्तलाई मूर्तरूपमा दिन सफल भएका छौं। ५० पायोनियरको प्रतिनिधित्व गर्दै उद्यमी उपेन्द्र महतोले सकारात्मक सोच विकास गर्न तथा एकअर्कालाई सधैं सम्मान गर्न आह्वान गरे। पछिल्लो समय एकले अर्कालाई सहयोग गर्न तथा सद्भाव राख्न छाडेर गालीगलौजतर्फ समाज उन्मुख भइरहेको महसुस आफूले गरेको भन्दै सकारात्मकता विकास गन अनुरोध गरे। नेपाल आध्यामिक भूमि, ऋषिमुनिहरूका तपोभूमि, देवभूमिमा बसेर एकअर्कालाई गाली नगरौं, महतोको आह्वान छ, विदेशमा सीप सिकेर नेपाल फर्किऔं, देश समृद्ध बनाऔं, विदेशीलाई नेपाल घुमौघुमौंलाग्ने बनाऔं, वैदेशिक रोजगारीका लागि विदेशीलाई नेपाल ल्याऔं। आगामी वर्ष कदर हुने सूचीमा परेका नेपाल धितोपत्र बोर्डका अध्यक्ष रमेश हमालले सकारात्मकताको सुरुवात गरे नतिजा पाउन गाह्रो नहुने बताए। धितोपत्र बोर्डमा आफूले नेृतत्व गरेको २० महिने अवधि सम्झँदै हमालले भने, म नेपाल फर्कंदा केही साथीहरूले निराशावादी भावना सुनाउनु भएको थियो तर मैले जुन सोच लिएर अघि बढेँ, जुन योजना कार्यान्वयन गरेँ, कार्यशैलीमा एकरूपता दिएँ, साँच्चिकै बोर्डमा फरकपन महसुस भएको छ। हमालले नेपालमा धेरै गर्न सकिने भए पनि आत्मविश्वासमा कमी रहेको अनुभव सुनाए। अन्नपूर्ण मिडिया नेटवर्कका प्रमुख कार्यकारी अधिकृत सनत न्यौपानेले अन्नपूर्णले समाचार लेख्नेमात्र नभएर आफ्नो क्षेत्रमा अद्वितीय काम गर्ने व्यक्तित्वमा सम्मान पनि गर्ने छविलाई निरन्तरता दिन आफूहरू सफल भएको बताए। गत वर्षदेखि सुरु स्यालुटमा आगामी वर्ष कदर हुने व्यक्तित्वहरूको नाम पनि सार्वजनिक गरिएको छ। अब हरेक साता द अन्नपूर्ण एक्स्प्रेसमा ती व्यक्तित्वहरूको अनुभव, विचार र फिचर प्रकाशित हुनेछ। यसबारे जानकारी गराउँदै न्यौपानेले अन्नपूर्णले स्यालुटमार्फत मुख्य ३ उद्देश्य लिएको बताए। हामी सकारात्मकताको पक्षमा सदा उभिने छौं, प्रशंसा गर्नेछौं र यो कार्यलाई निरन्तरता दिने छौं, न्यौपानेले भने। यी हुन् सम्मानित व्यक्तित्वहरू"
"एमालेको उपत्यका विशेष प्रदेश अधिवेशन : पराजुली दोहोरिने दाउमा, उपाध्यक्ष कार्की पनि अध्यक्षको दाबेदार","काठमाडौं : नेपाल कम्युनिष्ट पार्टी (एमाले)को उपत्यका विशेष प्रदेश कमिटीको अधिवेशन नजिकिँदै गर्दा नेतृत्व चयनमा सकस देखिएको छ। उपत्यका प्रदेशको नेतृत्व लिन नेताहरुले लबिङ तीब्र पारेका छन्। असोज १९ र २० गते हुने विशेष प्रदेश कमिटीको अधिवेशनको एमाले अध्यक्ष केपी शर्मा ओलीले राष्ट्रिय सभागृहमा उद्घाटन गर्दैछन्। उपत्यका विशेष प्रदेश कमिटीमा २९७ जना प्रतिनिधि चुनिएका छन् भने त्यसको ५ प्रतिशत मनोनित गर्न बाँकी छ। अधिवेशनको मिति नजिकिँदै गर्दा अध्यक्षमा प्रेम कुमार पराजुली र विदुर कार्कीले उमेदवारी दिने तयारी गरेका छन्। पराजुली पुन : दोहोरिने प्रयत्नमा छन्। उनी वर्तमान कमिटीको अध्यक्ष हुन् भने कार्की उपाध्यक्ष छन्। सहमति भए अध्यक्ष र उपाध्यक्ष दोहोरिने सम्भावना रहेको एक नेताले अन्नपूर्णलाई बताए। बागमती प्रदेश सांसद उर्मिला सुनवारसमेत उपाध्यक्षकी आकांक्षी हुन्। उनीआफू सक्षम भएको भन्दै उपाध्यक्षबाट पछि नहट्ने तयारीमा रहेको उनी निकट स्रोतले बताएको छ। सचिवमा चिरञ्जीवी पौडेल र चन्द्र रिजालले उमेद्वारी दिने तयारी गरेका छन्। सचिवका आकांक्षी पौडेल प्रदेश कमिटी सदस्य तथा युवा विद्यार्थी विशेष जिल्ला कमिटीका इन्चार्ज हुन्। रिजाल पर्यटन व्यवयासी तथा प्रदेश कमिटीका उपसचिव छन्। उपसचिवमा स्मृति लामा, रामजी सापकोटा र मिलन धरेलले उमेद्वारी दिने तयारी गरेका छन्। उपत्यका विशेष प्रदेश अधिवेशनले अध्यक्ष, उपाध्यक्ष, सचिव, दुई उपसचिवसहित ९५ सदस्यीय कमिटी चयन गर्नेछ। एमालेको ७ भुगोल र एक उपत्यका विशेषसहित ८ प्रदेशमा नेतृत्व छनोट भइरहेको छ। जसमा लुम्बिनी, कोशी, बागमती र कर्णालीमा अधिवेशन भइसकेको छ भने गण्डकीमा आज बन्द सत्र जारी छ। सुदूरपश्चिम प्रदेशमा असोज २१ र २२ गते अधिवेशन हुँदैछ भने मधेश प्रदेशमा असोज २३ र २४ मा हुने कार्यतालिका छ।"
नेपालगञ्जमा सद्भाव कायम राख्न धवल शमशेर जबराको आग्रह,"काठमाडौं : राष्ट्रिय प्रजातन्त्र पार्टीका (राप्रपा) सांसद धवल शमशेर जबराले नेपालगञ्जमा सद्भाव कायम राख्न अपिल गरेका छन्। मंगलबार प्रतिनिधिसभाको बैठकमा आकस्मिक समयमा बोल्दै सांसद जबराले सदभावको शहर नेपालगञ्जमा अशान्ति नफैलाउन नेपालगञ्जबासीलाई आग्रह गरेका हुन्। सांसद जबराले देशभर भइरहेका हिंसाका घटनालाई नियन्त्रण गर्न सरकारको ध्यानाकर्षण गराए। उनले भने,'सरकारलाई अनुरोध छ हिंसाका घटनाहरू तुरून्तै कन्ट्रोलमा ल्याउनुपर्यो। यो सबै जड मोबाइल हो। साइबर क्राइमलाई तुरून्तै कारबाहीको दायरामा ल्याउनुपर्यो।' उनले हिंसा फैलाउन खोज्नेमाथि कारवाही गर्न माग गरे। मंगलबार बिहान मुस्लिम समुदायले निकालेको विरोध र्यालीका क्रममा विवाद उत्पन्न भएपछि जिल्ला प्रशासन कार्यालय बाँकेले नेपालगञ्ज उपमहानगरपालिकामा कर्फ्यु जारी गरेको छ।"
राष्ट्रहित र संविधानविरोधी काममा सरकार लाग्यो : ओली,"काठमाडौं : नेकपा एमालेका अध्यक्ष केपी शर्मा ओलीले राष्ट्रहित र संविधान विरोधी काममा सरकार लागेको बताएका छन्। मंगलबार प्रतिनिधिसभाको बैठकलाई सम्बोधन गर्दै ओलीले राष्ट्रिय स्वाभिमान र गौरब विरोधि, जनहित विपरित काममा सरकार व्यस्त भएको दाबी गरेका हुन्। अहिलेसम्म प्राप्त गरेका राजनीतिक उपलब्धिहरु समाप्त पार्न र विकास निर्माणलाई अवरुद्ध पार्न, विदेश सम्बन्ध खल्बल्याउन र सम्पूर्ण राज्य प्रणालीलाई विश्रृखलित बनाउन यो सरकार दत्तचित्त भएर लागेको छ।ओलीले भने, सरकारमा मन्त्री हुनु र पाउनु मात्रै, मन्त्रीमा टाँसिन मात्रै हामीलाई जनताले छानेर पठाएका होइनन्। जनतालाई हामीलाई विश्वास गरेर, मत दिएर, जिताएर पठाउनुको अर्थ हामी जनताका कुरा बौलौं, जनताका पक्षमा उभिऔं, विकासका पक्षका उभिऔं। भ्रष्टाचार र कमिशनतन्त्रका विरुद्ध, देशका पक्षमा उभिन पठाएका हुन्। गन्तव्य चाहिँ मन्त्री मात्र हुन सक्छ ? ओलीले सरकारमा बसेर ब्लाकमेलिङ मात्र गरिरहेको बताए।"
धर्मयुद्ध चर्काउने अभिव्यक्ति दिने धर्मगुरु श्रीनिवास पक्राउ,धरान : नेपालमा हिन्दू धर्मको रक्षाका लागि धर्मयुद्ध चर्काउने धम्की दिने श्रीनिवासाचार्य सुनसरीबाट पक्राउ परेका छन्। जनकपुरमा गाई काट्नेलाई हत्या गरी आउनेको परिवारलाई लालनपालन र जेलमासमेत संरक्षण गर्ने अभिव्यक्ति दिएर विवादमा आएका उनलाई सुनसरी प्रहरीले मंगलबार पक्राउ गरेको हो। सुनसरीको बराहक्षेत्र नगरपालिकाको चक्रघट्टी क्षेत्रबाट धर्मगुरु श्रीनिवासलाई पक्राउ गरी इनरुवा लगिएको स्थानीय बासिन्दाले बताएका छन्। धरानलगायतका स्थानमा गाई काटेर भोज खाएको भिडियो सार्वजनिक भएपछि उनले हिन्दू धर्म र गाईको रक्षाको आवाज उठाउँदै आएका थिए। गाईको रक्षा र गाई काट्नेलाई त्यसैगरी मान्छे काट्न निर्देशन दिएर सामाजिक सद्भाव भड्काउन खोजेको आरोपमा प्रहरीले श्रीनिवासलाई पक्राउ गरेको हो। केही विवादास्पद् अभिव्यक्ति दिएका कारण उनलाई नियन्त्रणमा लिएको जिल्ला प्रहरी कार्यालय सुनसरीका डीएसपी नबिनकृष्ण भण्डारीले बताए। उनले श्रीनिवासलाई केही कुरा सोधपुछ गर्नका लागि नियन्त्रणमा लिएको बताए। श्रीनिवास बिराटनगरमा आफैंले गोली हान्न लगाएर विवादमा आएका धर्म गुरु हुन्। उनलाई यसअघि प्रहरीले पक्राउ गरी मुद्दा चलाएर जिल्ला अदालत मोरङले धरौटीमा छुटेपछि झन् विवादास्पद क्रियाकलाप गर्दै आएका छन्।
"बाजुरामा भूकम्पका कारण दुई जना घाइते, दर्जन बढी घर भत्किए","बाजुरा : बाजुरामा भूकम्पका कारण दुई जना घाइते भएका छन्। मंगलबार दिउँसो बझाङमा केन्द्रबिन्दु बनाएर आएको भूकम्पले बाजुरामा दुई जना घाइते भएका जिल्ला प्रहरी कार्यालय बाजुराले जनाएको छ। बडिमालिका नगरपालिका ९ का आन्दाजी ८ वर्षीया प्रलोप डिजी आफ्नै घरको आँगनमा खेलिरहेको अवस्थामा छतबाट खसेको ढुंगा लागेर घाइते भएका जिल्ला प्रहरी कार्यालय बाजुराले जनाएको छ। त्यस्तै खप्तड छेडेदह गाउँपालिका ४ का सुन्दर सार्की विद्यालयको सिढीबाट लडेर घाइते भएका हुन्। त्यस्तै भूकम्पका कारण जिल्लाभरि दर्जन बढी घरहरू भत्किएको प्रहरीले जानकारी दिएको छ। बडिमालिका ९ का जित चदाराको दुई तले घर र सोही वडाका भुपेस सनाईको घरमा आंशिकरूपमा क्षति भएको छ। खप्तड छेडेदह ७ का लाल बहादुर ओली र दिनेश ओलीको घरको पछाडी भाग भत्किएको छ। बुढीगंगा नगरपालिका ६ सायलका भक्त गिरी, वडा नं १का मनविर रावलको घर, चन्द्र रावलको भैंसी बाध्ने छानो, वडा नं ५ का दल शाह र वडा नं ४ का बल कटुवालको घर पनि आंशिक रुपमा भत्किदा जोखिममा परेको प्रहरीले बताएको छ। त्यस्तै बुढीगंगा नगरपालिका ५ मा रहेको टाटे स्वास्थ्य चौकीको प्रसुती भवनको पानी राख्ने ट्याङकीको वाल भत्किएको छ भने पानी तताउने सोलावर प्यानल पुर्णरुपमा क्षति भएको छ। बुढीगंगा नगरपालिका ७ का चक्र केसी बुढिगंगा नगरपालिका ९ कोकिला सिंह, पदमबहादुर सिंहको घर पूर्णरूपमा क्षति भएको र वडा नं ६ का नविन गिरीको घर पनि चर्केको प्रहरीले जानकारी दिएको छ। त्यस्तै भुकम्पले खप्तड छेडेदह गाउँपालिका ३ मा २० बढि घर भत्किएका वडा अध्यक्ष विर्कबहादुर रावतले बताएका छन्।"
'रिगल' लाई कैद मिनाहा दिने राष्ट्रपतिको निर्णयविरुद्ध परेको रिटमाथि आज पनि सुनुवाइ भएन,"काठमाडौं : गुण्डा नाइके 'रिगल' भनिने योगराज ढकाललाई कैद सजाय माफी गर्ने राष्ट्रपतिको निर्णयविरुद्ध सर्वोच्च अदालतमा परेको रिटमाथि आज सुनुवाइ भएन। रिटको सुनुवाइका लागि न्यायाधीश डाकुमार चुडालको एकल इजलासमा पेशी तोकिएको थियो। पेशी हेर्न नभ्याइने सूचीमा राखिएको छ। सोमबार रिटमाथि सुनुवाइका लागि पेशी तोकिए पनि 'हेर्न नभ्याइने' सूचीमा राखिएको थियो। रिगले खुकुरी प्रहार गरी २९ असार २०७२ सालमा २९ वर्षीय चेतन मानन्धरको हत्या गरेका थिए। त्यसपछि कर्तव्य ज्यान मुद्दामा गुण्डा नाइके रिगललाई बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। संविधान दिवसको अवसर पारेर मन्त्रिपरिषद्को सिफारिसरमा राष्ट्रपतिबाट कैद मिनाह भएपछि रिगलसहित ६७० कैदी जेलमुक्त भएका थिए। जेलमुक्त हुँदा उनका साथी तथा आफन्तहरूले खादा लगाएर सम्मान गरेका थिए। चेतनकी पत्नी भारती शेर्पाले गत आइतबार रिगलको कैद सजाय मिनाहा गर्ने राष्ट्रपति रामचन्द्र पौडेलले निर्णय बदरको माग गर्दै फेरि कारागार पठाउन सर्वोच्चमा रिट दिएकी थिइन्। राष्ट्रपतिको कार्यालय,प्रधानमन्त्री तथा मन्त्रिपरिषद कार्यालय,गृहमन्त्रालय,जिल्ला प्रशासन कार्यालय बाँके,जिल्ला कारागार कार्यालय दाङ,जिल्ला प्रशासन कार्यालय दाङ र महान्यायाधिवक्ताको कार्यालय रामशाहपथ काठमाडौंलाई विपक्षी बनाइएको छ। रिगललगायतलाई आममाफी दिएको विषयमा असन्तुष्टि जनाउँदै रास्वपाले सोमबार राष्ट्रपति पौडेललाई ध्यानाकर्षण गराएका थिए। राष्ट्रपतिको कार्यालय शीतल निवास पुगेर रास्वपा सभापति रवि लामिछानेसहितका नेताहरूले ३ बुँदे ध्यानाकर्षण पत्र बुझाएका थिए। जघन्य अपराधअन्तर्गत फौजदारी कसुरमा सजाय पाएका व्यक्तिलाई संविधान दिवसको दिन माफी दिइनु विधिको शासनको मर्मको बर्खिलाप रहेको भन्दै राष्ट्रपतिमार्फत् सरकारको ध्यानाकर्षण गराएका थिए।"
दसैं टीकाको साइत ११:२ मिनेटमा,काठमाडौं : नेपाल पञ्चाङ्ग निर्णायक विकास समितिले दसैंको साइत सार्वजनिक गरेको छ। दसैंको पहिलो दिन घटस्थापनाको शुभसाइत बिहान ११:२९ मिनेटमा रहेको छ। यो दिन चित्रा नक्षत्र र वैधृति योगसमेत परेकाले घटस्थापना गर्नु अगाडि चित्रा नक्षत्र र वैधृति योगको शान्ति गरी घटस्थापना गर्नु शास्त्रसम्मत देखिएको नेपाल पञ्चाङ्ग निर्णायक विकास समितिले जानकारी दिएको छ। त्यस्तै फूलपातीको साइत कात्तिक ४ गते बिहान ८:२४ बजे रहेको छ भने टीकाको साइत कात्तिक ७ गते बिहान ११:२ मिनेटमा रहेको छ। त्यसअघि देवी विसर्जनको साइत १०:३७ बजे रहेको समितिले जनाएको छ।
भूकम्पका कारण अर्घाखाँचीमा पाँच घर भासियो,"अर्घाखाँची : अर्घाखाँचीको शितगंगा नगरपालिका वडा नम्बर २ सितापुरमा भूकम्पका कारण पाँच घर भासिएका छन्। बझाङ केन्द्रबिन्दु भएर गएको भूकम्पका कारण सितापुरका ५ घर चर्किनुका साथै भासिएको जिल्ला प्रहरी कार्यालय अर्घाखाँचीका प्रमुख डिएसपी प्रतीत सिंह राठोरले बताए। स्थानीय दशरथ गुरुङ, विष्णु थापा मगर, बब्लु बानिया, सन्तोष घम र दुर्गा बिसीको घर चर्किएको हो। अविरल वर्षाका कारण गलेको जमिन भूकम्पले हल्लाएपछि घरहरू चर्कनुका साथै भास्सिएको हुनसक्ने स्थानीयले अनुमान गरेका छन्। घर भासिएपछि घरमा रहेका मानिसलाई सुरक्षित स्थानमा सारिएको इलाकाप्रहरी कार्यालय ठाडाका प्रमुख प्रहरी निरीक्षक ऋषिराम घर्ती मरगले बताए।"
ग्रामीण भेगमा आँखा परीक्षण शिविर,नुवाकोट : सर्वसाधारणको सुविधाका लागि नुवाकोटका विभिन्न स्थानमा आंखा उपचार परीक्षण शिविर सञ्चालन गरिएका छन्। आंखाको परीक्षणबाट पहिचान भएकाहरूको मोतियाविन्दुको निःशुल्क शल्यक्रिया गरिने छ। नुवाकोट सामुदायिक आँखा केन्द्र विदुर र तिलगंगा आंखा प्रतिष्ठानको आयोजनामा पूर्वी भेगमा रहेको बेलकोटगढी नगरपालिका ९ बाघखोरमा १ दिने मोतियाविन्दु पहिचान शिविर सम्पन्न भएको छ। उक्त शिविरमा ८५ जनाले आँखा परिीक्षण गरेका छन्। जसमध्ये ६ जनाको मोतियाविन्दुको शल्यक्रिया गरिनुपर्ने भएको छ। उनीहरूको विदुरमा तिलगंगा आँखा प्रतिष्ठानका वरिष्ठ नेत्ररोग विशेषज्ञद्वारा नुवाकोट सामुदायिक आँखा केन्द्रको शल्यक्रिया कक्षमा मोतियाविन्दुको शल्यक्रिया गरिने केन्द्रका प्रमुख तारा वाइवाले जानकारी दिए। यसका साथै नुवाकोटको पश्चिमी भेगमा रहेको म्यागङ गापाको देउरालीमा १ दिने मोतियाविन्दु छनौट शिविर सम्पन्न भएको छ। उक्त शिविरमा १ सय २७ जनाले आँखा परीक्षण गरेकामा २५ जनाको मोतियाविन्दुको शल्यक्रिया गर्नुपर्ने पहिचान भएको छ। असोज २२ र २३ गते विदुरमा तिलगंगा आँखा प्रतिष्ठानका वरिष्ठ नेत्ररोग विशेषज्ञद्वारा आंखाको मोतियाविन्दुको शल्यक्रिया गरिने केन्द्रका अध्यक्ष निरन्जनप्रसाद आचार्यको भनाइ छ। यसका साथै बिदुर नगरगाउँपालिकामा विद्यालय शिक्षक तथा विद्यालय नर्सहरूका लागि एक दिने आँखाको प्राथमिक उपचार तालिम सम्पन्न भएको छ।
भूकम्पका कारण डडेल्धुरामा आधा दर्जन बढी घरमा क्षति,"डडेल्धुरा : बझाङमा केन्द्रबिन्दु बनाएर मंगलबार दिउँसो गएको भूकम्पको धक्काले डडेल्धुराका आधा दर्जन बढी घरमा क्षति पुगेको छ। जिल्ला सदरमुकाम अमरगढी नगरपालिकाको एक, गन्यापधुरा गाउँपालिकाका दुई र नवदुर्गा गाउँपालिकाका चारवटा घरमा क्षति पुगेको जिल्ला प्रहरी कार्यालय डडेल्धुराले जनाएको छ। गन्यापधुरा गाउँपालिका३ का दुई घरमा आंशिक क्षति पुगेको खबर आएको डडेल्धुरा प्रहरी नायब उपरीक्षक दीपककुमार कार्कीले जानकारी दिए। उनका अनुसार घरको एक तर्फको पर्खाल भत्किएको छ। नवदुर्गा गाउँपालिका३ का दुई वटा घर, वडा नम्बर ४ का पनि दुई वटा घरमा क्षति पुगेको खबर प्राप्त भएको डीएसपी कार्कीले बताए। जिल्ला सदरमुकाम अमरगढी नगरपालिका७ ऐरी गाउँस्थित कोलगडामा एक घर भत्किएको छ। कोलगडामा पण्डित टिआर भट्टको घर भत्किएको छ। घर भत्किँदा अन्नपात र लुगाकपडा पुरिएको भट्टले बताए। बझाङको जयपृथ्वी नगरपालिका केन्द्रबिन्दु बनाएर दिउँसो २ बजेर ४० मिनेटमा ५ दशमलव ३ रेक्टरको भूकम्प गएको राष्ट्रिय भूकम्प मापन केन्द्र सुर्खेतले जनाएको छ। बझाङमा त्यसको २६ मिनेटपछि सोही क्षेत्र केन्द्रबिन्दु बनाएर ६ दशमलव ३ रेक्टरको भूकम्प गएको थियो।"
"भूकम्पबाट एक महिलाको मृत्यु, घाइते हुनेको संख्या १५ पुग्यो",बझाङ : बझाङमा भूकम्पपछि आएको पहिरोमा परी एक महिलाको मृत्यु भएको छ। जयपृथ्वी नगरपालिका११ स्थित मयानास्थित ओखलकी करिब ४० वर्षीया गुनमति धामीको मृत्यु भएको प्रहरीले जनाएको छ। टिमुर टिप्न गएका बेला ढुंगा खसेर टाउकोमा चोट लाग्दा उनको मृत्यु भएको हो। त्यस्तै भूकम्पबाट घाइते हुनेको संख्या १५ पुगेको छ। ७ वर्षीय सलिना जोशीको खुट्टा र ११ वर्षीया प्रमिला जोशीको हाथ भाँचिएकाले थप उपचारको लागि जिल्ला बाहिर रेफर गरिएको प्रहरीले जनाएको छर
आममाफी विरुद्धको मुद्दा हेर्न भ्याइएन,"काठमाडौं : राष्ट्रपति रामचन्द्र पौडेलबाट आममाफी पाएर कारागारबाट छुटेका योगराज (रिगल) ढकालविरुद्धको मुद्दा दोस्रो पटक पेशीमा चढे पनि हेर्न भ्याइएन। नेपालगन्जका चेतन मानन्धरको हत्यामा दोषी ठहर भई ढकालले सर्वस्वसहित जन्मकैदको सजाय पाएका थिए। १२ वर्षको सजाय बाँकी छँदै ढकाललाई मन्त्रिपरिषद्को सिफारिसमा राष्ट्रपति पौडेलले आममाफी दिएका थिए। २०७२ असार २८ खुँडा प्रहार गरी ढकालले चेतनको हत्या गरेका थिए। तरुण दल, बाँके३ का तत्कालीन क्षेत्रीय सभापति ढकालले संविधान दिवसका अवसरमा असोज ३ गते आममाफी पाएका थिए। श्रीमानलाई खुँडा प्रहार गरी हत्या गरेका ढकाललाई राष्ट्रपति पौडेलबाट कैदमाफी भएपछि चेतनकी श्रीमती भारती शेर्पा (मानन्धर)ले असोज १४ गते रिट दायर गरेकी थिइन। सोमबार प्रधान न्यायाधीश विश्वम्भरप्रसाद श्रेष्ठको इजलासमा पेशी तोकिए पनि हेर्न नभ्याइनेमा परेको थियो। त्यस्तै मंगलबार न्यायाधीश डा कुमार चुडालको इजलासमा दोस्रो पटक पेशी थियो। तर, डा चुडालको इजलासमा पनि हेर्न नभ्याइएको सर्वोच्च अदालत प्रशासनले जनाएको छ। रिट निवेदनमा राष्ट्रपतिको कार्यालय शितल निवास, प्रधानमन्त्री तथा मन्त्रिपरिषदको कार्यालय, गृह मन्त्रालय, जिल्ला प्रशासन कार्यालय बाँके, जिल्ला कारागार कार्यालय दाङ, जिल्ला प्रशासन कार्यालय दाङ, महान्यायाधिवक्ताको कार्यालय रामशाहपथ काठमाडौं र रिगल ढकाललाई विपक्षि बनाइएको छ। आममाफी पाएपछि जिल्ला कारागारमा दाङबाट रिहा भएका ढकाललाई फूलमालासहित नेपालगन्जमा कार्यकर्ताले स्वागत गर्दै अविरजात्रा गरेका थिए। ढकाल हप्ता असुलीमा संलग्न भएको र सो को विरोध गर्दा चेतनमाथि खुँडा प्रहार भएको पीडित परिवारले जनाएको छ। न्यायका लागि धर्ना दिने तयारी बाँकी ८ वर्षको सजाय भुक्तान नगर्दै ढकाल कारागारबाट छुटेपछि त्रासमा रहेकी पीडित भारतीले न्यायका लागि माइतीघर मण्डलामा धर्ना दिने भएकी छन्। काठमाडौंमा आयोजित पत्रकार सम्मेलनमा भारतीले तनावका कारण डीप्रेशनको औषधि सेवन गर्नुपरेको बताइन्। अड्डा अदालतमा धेरैपटक धाउनुपर्यो। अदालतले दोषी ठहर गरेको गर्दा न्याय पाएको महसुस भएको थियो, उनले भनिन, दिनदहाडै हत्या गर्नेलाई किन दिइयो आम माफी ? संविधान दिवसको अर्थ यही हो? न्यायका लागि माइतीघर मण्डलामा धर्ना दिने तयारी रहेको पीडित परिवारले जनाएको छ।"
भूकम्पबाट सदरमुकाम चैनपुरमा मात्रै २० घर भत्कियो,बझाङ : जिल्लामै केन्द्रबिन्दु बनाएर भूकम्प जाँदा सदरमुकाम चैनपुरमा मात्रै २० घरमा क्षति पुगेको छ। स्थानीय प्रशासनका अनुसार मानवीय क्षति नभए पनि २० घर भत्किएका छन्। बझाङमा १२ वटै पालिकामा पुराना तथा कच्ची घर र केही विद्यालयमा समेत क्षति पुगेको छ। भूकम्पबाट त्रसित स्थानीहरू सडक र खुला चौरमा बसेका छन्। भूकम्पका कारण विद्युत अवरोध भएको छ भने राजमार्गमासमेत पहिरो गएको प्रहरीले जनाएको छ। टिमुर टिप्न लेक गएका मनमती धामी पहिरोमा परेर बेपत्ता भएको स्थानीयहरूले प्रहरीलाई खबर गरेका छन्। त्यस्तै जयपृथ्वी नगरपालिकाको जालपा मावि र सत्यवादी माविका ५ जना विद्यार्थी घाइते भई जिल्ला अस्पतालमा भर्ना भएका छन्। भूकम्पका कारण स्कुलमा भागदौड मच्चिएको थियो। त्यस्तै बझाङ जिल्ला अस्पतालमा भूकम्पको त्रासले सुत्केरीलाई बाहिर प्रांगणमा ल्याएर सुत्केरी गराइएको छ भने जयपृथ्वी राजमार्गअन्तर्गत जालेबगरमा काम गरिरहेका २ जना श्रमिक गम्भीर घाइते भएका छन्। पराकम्पन आउने क्रम जारी छ।
विद्युत प्राधिकरणका कर्मचारीविरुद्ध भ्रष्टाचार मुद्दा,"काठमाडौं : नेपाल विद्युत प्राधिकरणका एकजना कर्मचारीविरुद्ध भ्रष्टाचार मु्द्दा दायर भएको छ। अख्तियार दुरूपयोग अनुसन्धान आयोगले सुनसरी विद्युत प्राधिकरण,इनरुवा वितरण केन्द्रमा कार्यरत चौथो तहका विर्जकुमार महतोविरुद्ध आज विशेष अदालत काठमाडौंमा भ्रष्टाचार मु्द्दा दायर गरेको हो। अख्तियारका प्रवक्ता भोला दाहालले अनुसन्धानका क्रममा विद्युतीय लाइन जोडि दिएवाफत सेवाग्राहीबाट घुस लिएको पुष्टि हुन आएकाले महतोविरुद्ध आरोपपत्र दायर गरिएको बताए। महतोमाथि २५ हजार रुपैयाँ विगो दावीसहित सजाय माग गरिएको अख्तियारले जनाएको छ। गत भदौ १९ गते अख्तियारले महतोलाई २५ हजार घुससहित नियन्त्रणमा लिएको थियो।"
काठमाडौंमा भूकम्पको धक्का महशुस,काठमाडौं : काठमाडौंमा भूकम्पको धक्का महशुस भएको छ। मंगलबार दिउँसो ३:७ बजेतिर कम्पन महशुस भएको हो। भूकम्पको केन्द्रबिन्दुबारे यकिन भएको छैन। यसअघि आजै बझाङमा ५३ रेक्टर स्केलको भूकम्प मापन भएको राष्ट्रिय भूकम्प मापन केन्द्रले जनाएको छ। दिउँसो २ बजेर ४० मिनेटमा भूकम्प गएको हो। केन्द्रका अनुसार बझाङको भट्टेखोला नजिकै केन्द्रविन्दु भएर भूकम्प गएको हो। भूकम्पबाट भएको क्षतिबारे यकिन जानकारी प्राप्त हुन सकेको छैन ।
बझाङमा ५३ रेक्टर स्केलको भूकम्प,काठमाडौं : बझाङमा भूकम्पको धक्का महशुस भएको छ। मंगलबार दिउँसो २ बजेर ४० मिनेटमा ५३ रेक्टर स्केलको भूकम्प मापन भएको राष्ट्रिय भूकम्प मापन केन्द्रले जनाएको छ। केन्द्रका अनुसार बझाङको भट्टेखोला नजिकै केन्द्रविन्दु भएर भूकम्प गएको हो। भूकम्पपछि स्थानीयहरू घर बाहिर निस्किएका थिए। भूकम्पबाट भएको क्षतिबारे यकिन जानकारी प्राप्त हुन सकेको छैन ।
"चोरलाई चिनेपछि पोल खुल्ने डरले बुहारीको हत्या, जेठाजुसहित ३ जना पक्राउ","वीरगन्ज : पर्सामा दुई हप्ताअघि घरभित्रै शव भेटिएकी महिलाको हत्या उनकै जेठाजुहरूले गरेको खुलेको छ। जगरनाथपुर गाँउपाालिका वडा नम्बर ५ मसिहानीमा स्वर्गीय सनिक राउतकी पत्नी ५६ वर्षकी कान्तीदेवी बिनको घाँटी रेटेर हत्या गरिएको अवस्थमा असोज २३ गते घरभित्रै शव भेटिएको थियो। उक्त घटनामा संलग्न रहेको आरोपमा प्रहरीले तीन जनालाई पक्राउ गरेर मंगलबार घटना विवरणसहित सार्वजनिक गरेको छ। पक्राउ पर्नेहरूमा मृतकका जेठाजुद्वय ५९ वर्षीय चन्द्रिका राउत बिन र ५७ वर्षीय अमेरिका राउत बिन तथा मसिहानीकै ३६ वर्षीय लालबाबु राउत बिन छन्। लालबाबुलाई असोज ७ गते तथा चन्द्रिका र अमेरिकालाई असोज १४ गते पक्राउ गरिएको पर्साका प्रहरी उपरीक्षक कोमलविक्रम शाहले जानकारी दिए। प्रहरीका अनुसार असोज १ गते मध्यरातामा चन्द्रिका, अमेरिका र लालबाबु तीनै जना मृतक कान्तिदेवीको घरमा चोरी गर्न सुरुङ खनेर पसेका थिए। उनीहरूले बाक्सा खोतल्ने क्रममा घरमै सुतिरहेकी कान्तिदेवीले ब्युँझिएर चिनेपछि पोल खुल्ने डरले उनीहरूले कान्ति देवीको हत्या गरेको अनुसन्धानबाट खुलेको प्रहरी उपरीक्षक शाहले बताए। तीनै जनाले कान्तिदेवीको टाउकोमा रड र काठको फलेकले प्रहार गरी बेहोस बनाएपछि सिरानीले मुख थुनेर खुर्पी (धारिलो हतियार)ले घाँटी रेटेर हत्या गरेको पक्राउ परेकामध्येका लालबाबुले बयानका क्रममा स्वीकारेको प्रहरी उपरीक्षक शाहले बताए। उनका अनुसार मृतकका एक्ला छोरा अर्जुन मुखिया बिन वैदेशिक रोजगारको सिलसिलामा मलेसियामा रहेको हुँदा नारायणी अस्पतालमा पोष्टमार्टमपछि शव बुझेर पक्राउ परेका जेठाजु चन्द्रिकाले नै दाहसंस्कार गरेका थिए। आमाको मृत्युको खबर पाएर घर फर्किएका मृतक कान्तिदेवीका छोरा अर्जुनले असोज ७ गते प्रहरीमा किटानी जाहेरी दिएपछि त्यही दिन प्रहरीले लालबाबुलाई पक्राउ गरेको थियो।"
"जिल्ला अस्पताल फाप्लुका स्वास्थ्यकर्मीमाथि दुर्व्यवहार, आकस्मिकबाहेक सबै सेवा ठप्प",सोलुखुम्बु : सोलुखुम्बुको जिल्ल्ला अस्पताल फाप्लुका स्वास्थ्यकर्मीमाथि दुर्व्यवहार भएको छ। अस्पतालमा उपचारका लागि आएका एक बिरामीले उपचारकै क्रममा सोमबार ड्युटीमा खटिएका चिकित्सक तथा स्वास्थ्यकर्मीमाथि हातपातको प्रयास गरेको अस्पताल प्रमुख डा प्रशान्त शाहले जानकारी दिए। उनका अनुसार सोमबार दिउँसो करिब ४:३० बजे उपचारका लागि भन्दै मादक पदार्थ सेवन गरेर अस्पताल प्रवेश गरेका एक व्यक्तिले चिकित्सक तथा स्वास्थ्यकर्मीमाथि हातपात गर्दै अस्पतालमा मेत तोडफोडको प्रयास गरेका थिए । मादक पदार्थ सेवन गरेर सवारी चलाएका कारण दुर्घटनामा परी उपचारका लागि आएका ती व्यक्तिले उपचारमा संलग्न स्वास्थ्यकर्मीमाथि अपशब्द प्रयोग गर्दै आक्रमण लागेको अस्पतालले जनाएको छ। उनलाई अस्पतालले सामान्य उपचारपश्चात् प्रहरीको जिम्मा लगाएको अस्पताल प्रमुख डा शाहले बताए । घटनाको जिल्ला अस्पतालले भत्सर्ना गरेको छ। चिकित्सकले सोमबार राति एक विज्ञप्ति जारी गर्दै आकस्मिकबाहेकका सबै स्वास्थ्य सेवा बन्दको घोषणा गरेका छन्। स्वास्थ्यकर्मी तथा स्वास्थ्य संस्था सुरक्षा ऐन २०६६ पहिलो संसोधन ऐन २०७९ बमोजिम दोषीलाई कारबाहीको माग गर्दै दोषी कानुनी दायरामा नआएसम्म अस्पतालको आकस्मिकबाहेकका सबै सेवा ठप्प पार्ने विज्ञप्तिमा उल्लेख छ।
इन्द्रजात्रा हेर्न गएका एक किशोरको हत्या,काठमाडौं : काठमाडौं महानगरपालिकाको न्यूरोडमा एक किशोरको हत्या भएको छ। न्युरोडस्थित मखन गल्लीमा रहेको सानो पशुपतिमा जात्रा हेर्न गएका ओखलढुंगा लिखु गाउँपालिका४ घर भएका सनी कार्कीको हत्या भएको हो। क्षेत्रपाटी बस्दै आएका कार्कीमाथि गएरातिय धारिलो हतियार प्रहार भएको थियो। गम्भीर घाइते भएका कार्कीको त्रिवि शिक्षण अस्पताल महाराजगञ्जमा उपचारको क्रममा मृत्यु भएको हो। प्रहरीका अनुसार कार्कीमाथि आक्रमणको कारण खुलेको छैन। घटनाको थप अनुसन्धान भइरहेको प्रहरीले जनाएको छ।
स्थानीय जनप्रतिनिधि भ्रष्टाचारमा अघि,"काठमाडौं : मुलुकमा संघीयता सँगै गाउँगाउँमा सिंहदरबारका सेवालाई पनि पुर्याउन स्थानीय तह गठन भए। जनप्रतिनिधि चयन भए, नागरिकको सेवाका लागि। तर, अख्तियार दुरुपयोग अनुसन्धान आयोगको पछिल्लो प्रतिवेदनले भन्छ, गाउँमा सिंहदरबारबाट दिइने सेवा मात्रै पुगेन भ्रष्टाचार पनि पुग्यो। जनप्रतिनिधि र कर्मचारी भ्रष्टाचारमा लिप्त भए। अख्तियार दुरुपयोग अनुसन्धान आयोगको ३३औं वार्षिक प्रतिवेदनअनुसार आर्थिक वर्ष २०७९८० मा उल्लेख्य जनप्रतिनिधि भ्रष्टाचारमा संलग्न भएको देखिएको छ। यो वर्ष स्थानीय तहमा सबैभन्दा धेरै उजुरी मात्रै छैनन्, भ्रष्टाचारका मुद्दा पनि त्यहाँ नै धेरै छन्। अख्तियारले विशेष अदालतमा दायर गरेको मुद्दामा ठूलो संख्या जनप्रतिनिधि नै रहेको उल्लेख गरिएको छ। एक वर्षभित्रै ७ सय ६६ प्रतिवादीमध्ये २ सय ९ जना त जनप्रतिनिधि मात्रै छन्। प्राप्त उजुरीमध्ये सबैभन्दा बढी संघीय मामिला (स्थानीय तहसमेत) सँग सम्बन्धित नै धेरै रहेको अख्यिारको प्रतिवेदनले देखाउँछ। अख्तियारले सोमबार राष्ट्रपतिलाई बुझाएको वार्षिक प्रतिवेदनअनुसार आव २०७९८० मा २० हजार ९ सय ५ वटा उजुरी आएका थिए। अघिल्लो वर्षबाट सरेको ७ हजार १ सय ६२ उजुरी पनि थियो। जम्मा उजुरीको संख्या २८ हजार ६७ भएका थिए। ३५९५ प्रतिशत उजुरी संघीय मामिलाअन्तर्गत स्थानीय तहका कै छन्। त्यस्तै शिक्षा (स्थानीय तहसमेत) १४५५ प्रतिशत छन्। भूमि प्रशासनको ६०९ प्रतिशत, वन तथा वातावरण ४१४ प्रतिशत, स्वास्थ्य तथा जनसंख्या ३१२ प्रतिशत, भौतिक पूर्वाधार तथा यातायात ४१० प्रतिशत, गृह प्रशासन ३५८ प्रतिशत, पर्यटन, उद्योग तथा वाणिज्य २७१ प्रतिशत उजुरी छन्। त्यस्तै ऊर्जा, जलस्रोत तथा सिँचाइ २५८ प्रतिशत, खानेपानी तथा सहरी विकास २५१ प्रतिश, अर्थ १८९ प्रतिशत, कृषि तथा पशुपन्छी ः १५२ प्रतिशत, सञ्चार तथा सूचना प्रविधिसँग सम्बन्धित १०३ प्रतिशत छन्। नक्कली शैक्षिक प्रमाणपत्रसम्बन्धी ६०२ प्रतिशत उजुरी परेको अख्तियारको प्रतिवेदनमा उल्लेख छ। गैरकानुनी सम्पत्ति आर्जन ७१२ प्रतिशत र अन्य ३०९ प्रतिशत छन्। जसमा १८ हजार ७९९ (६६९८) फछ्र्योट भएका छन्। अख्तियारले १ हजार १ सय ३३ उजुरीको विस्तृत अनुसन्धान गरेको छ। ७,८६९ उजुरी तामेली छन् भने १ सय ५२ सुझावसहित तामेलीमा राखिएको छ। आर्थिक वर्ष २०८०८१ का लागि जिम्मेवारी सरेका उजुरी ९ हजार ६ सय ४५ छन्। १ सय ६२ मुद्दा दायर आर्थिक वर्ष २०७९८० मा १ सय ६२ वटा मुद्दा विशेष अदालतमा दायर भएका छन्। विस्तृत अनुसन्धान भई आयोगमा निर्णयका लागि पेस भएका कुल ८ सय ७८ उजुरीहरूउपर आयोगबाट ९ सय ३७ वटा निर्णय भएकोमा १ सय ६२ वटा आरोपपत्र दायर गरिएको छ। ६ सय ५६ वटा उजुरी तामेलीमा राखिएको, ६३ वटा सम्बद्ध निकायहरूलाई सुझाव दिइएको छ भने २७ वटा मुल्तबीमा राखिएको र २९ वटा अन्य निर्णय भएको छ। विशेष अदालतमा दर्ता भएका १ सय ६२ वटा आरोपपत्रमध्ये गैरकानुनी लाभ हानिसँग सम्बन्धित ६४ वटा, घुस र रिसवतसँग सम्बन्धित ३२ वटा, सार्वजनिक सम्पत्तिको हानिनोक्सानीसँग सम्बन्धित २७ वटा, गैरकानुनी सम्पत्ति आर्जनसम्बन्धी १३ वटा, शैक्षिक योग्यताको नक्कली प्रमाणपत्रसम्बन्धी ८ वटा, राजस्व चुहावटसम्बन्धी ७ वटा र विविध विषयका ११ वटा छन्। जसमा कुल प्रतिवादी ७ सय ६६ छन्। यसमा जम्मा बिगो १ अर्ब ७७ करोड ५८ लाख ४६ हजार ४ सय ३७ रुपैयाँ छ। विशेष अदालतमा मुद्दा दर्ता भएका १ सय ६२ मध्ये गैरकानुनी लाभ सबैभन्दा धेरै छन्। अघिल्लो वर्षहरू घुस र रिसवतका मुद्दा धेरै दर्ता हुने गरेका थिए। २०७९८० मा गैरकानुनी लाभ हानि ६४ मुद्दा दर्ता भएका छन्। घुसमा ३२, सार्वजनिक सम्पत्तिको हानि नोक्सानीमा २७, गैरकानुनी सम्पत्ति आर्जनसम्बन्धीमा १३, शैक्षिक योग्यताको नक्कली प्रमाणपत्रसम्बन्धी ८, राजस्व चुहावटसम्बन्धी ७ र विविध विषयका ११ वटा मुद्दा दर्ता भएका छन्। दायर गरिएका मुद्दाहरूको मन्त्रालयगत विवरण पनि सबैभन्दा धेरै संघीय मामिला मन्त्रालयअन्तर्गत स्थानीय तहकै छन्। जसमा स्थानीय तह (संघीय मामिला)का ६६ मुद्दा छन् भने, भूमि व्यवस्था, सहकारी तथा गरिबी निवारण मन्त्रालयका १६ वटा छन्। यस्तै स्थानीय तह (शिक्षा) ११, प्रदेश भौतिक पूर्वाधार विकास मन्त्रालय (भौतिक पूर्वाधार तथा यातायात मन्त्रालय मात्र)का ७ मुद्दा दायर भएका छन्। पछिल्लो समय भ्रष्टाचारमा विचौलियाको पनि यतिकै संलग्नता देखिएको छ। यसमा १ सय ९८ जनालाई मतियारबिचौलियालाई प्रतिवादी बनाएर मुद्दा हालिएको छ। कर्मचारीको संख्या पनि उल्लेख्य छ तर, यसमा भने तल्लो तहका कर्मचारी धेरै छन्। नीति निर्माण सहभागिता जनाउनेभन्दा साना नै परेका छन्। आव २०७९८० मा १ विशिष्ट श्रेणीका कर्मचारीलाई मुद्दा हालिएको छ भने १० जना सहसचिव, ५८ उपसचिव, १ सय ४६ शाखा अधिकृत गरी २ सय १४ जना अधिकृतस्तरका कर्मचारी छन्। त्यस्तै १ सय १० जना नासु, ३० जना खरिदार र ४ जना सहायकस्तरका कर्मचारी छन्। ३३ प्रतिशत सफलता दर आयोगबाट विगत वर्षहरूमा विशेष अदालतमा दायर भएका आरोपपत्रहरूमध्ये आर्थिक वर्ष २०७९८० मा ३ सय ४१ वटा मुद्दाहरूको फैसला प्राप्त भएको छ। जसमध्ये १ सय १४ वटा अर्थात् ३३४३ प्रतिशत फैसलाहरूमा भ्रष्टाचारजन्य कसुर कायम भएको छ। सर्वोच्च अदालतको फैसलाबमोजिम रंगेहात कारबाहीमा आयोगले प्रमाणका लागि उपलब्ध गराएको रकममार्फत भएका कारबाहीसम्बन्धी मुद्दाहरू खारेज गरेको कारण कसुर कायम हुने अनुपातमा कमी आएको देखिएको अख्तियारको प्रतिवेदनमा उल्लेख छ। पुनरावेदन पनि धेरै पछिल्लो धेरै मुद्दा उल्टिएपछि पुनरावेदन दर पनि बढेको छ। विशेष अदालतबाट भएका फैसलाहरूमध्ये आर्थिक वर्ष २०७९८० मा २ सय ३७ वटा फैसलाउपर सर्वोच्च अदालतमा पुनरावेदन गरिएको छ। आयोगमा परेका उजुरीहरू र अनुसन्धानपश्चात् आयोगले दायर गरेका आरोपपत्रबाट घुसरिसवत लिने दिने, सार्वजनिक सम्पत्तिको हिनामिना, हानिनोक्सानी वा दुरुपयोग गर्ने, गैरकानुनी रूपमा सरकारीसार्वजनिक जग्गा व्यक्ति विशेषको नाममा दर्ता गर्ने, सार्वजनिक खरिद तथा निर्माणका काममा बदनियत राखी व्यक्तिगत लाभ लिने तथा नेपाल सरकारलाई हानि पुर्याउने, गैरकानुनी रूपमा सवारीचालक अनुमतिपत्र जारी गर्ने, गलत लिखत वा प्रतिवेदन बनाउने, परीक्षाको परिणाम फेरबदल गर्ने, गैरकानुनीरूपमा सम्पत्ति आर्जन गर्ने, राजस्व चुहावटहिनामिना गर्नेजस्ता भ्रष्टाचारजन्य कार्यहरू भएको देखिएको अख्तियार प्रवक्ता एवं सहसचिव भोला दाहालले जानकारी दिए। आयोगले उपचारात्मक कार्यहरूका अतिरिक्त भ्रष्टाचार हुनै नदिन निरोधात्मक र भ्रष्टाचारविरुद्ध जागरण अभिवृद्धि गर्ने प्रवद्र्धनात्मक कार्यहरू सञ्चालन गर्ने गरेको उनले पत्रकार सम्मेलनमा जानकारी दिए। उनका अनुसार निरोधात्मक कार्यतर्फ सरकारी कार्यालयहरूको कार्य सरलीकरण, सूचना प्रविधिको प्रयोग गरी अभिलेख व्यवस्थापन एवं सेवा प्रवाहमा सुधार गर्ने जस्ता सुझावहरू लेखी पठाइएको एवं आयोगमा सूचना प्रविधियुक्त कार्य वातावरण सिर्जना गर्ने र कार्यविधि परिष्कृत गर्ने कार्यहरू भएको छ। राष्ट्रपति पौडेल समक्ष प्रतिवेदन पेस अख्तियारले राष्ट्रपति रामचन्द्र पौडेल समक्ष अख्तियार दुरूपयोग अनुसन्धान आयोगको ३३औं वार्षिक प्रतिवेदन (आर्थिक वर्ष २०७९८०) पेश गरेको छ। राष्ट्रपति पौडेल समक्ष अख्तियारका प्रमुख आयुक्त प्रेमकुमार राईले विशेष समारोहकाबीच पेस गरेका हुन्। प्रतिवेदन ग्रहण गर्दै राष्ट्रपति पौडेलले मुलुकमा विद्यमान ढिलासुस्ती, विकृति र विसंगति हटाएर सुशासन कायम गर्न भ्रष्टाचाररहित समाज निर्माण गर्न आफ्नो स्रोत साधनको अधिकतम उपयोग गरी काम गर्न सुझाव दिएका छन्। अख्तियार दुरुपयोग अनुसन्धान आयोगका प्रमुख आयुक्त प्रेम राई सोमबार राष्ट्रपति रामचन्द्र पौडेलसमक्ष ३३औँ वार्षिक प्रतिवेदन पेश गर्दै। तस्बिर : रासस उनले विद्यमान बेथितिहरूलाई अन्त्य गर्दै नागरिकलाई छिटोछरितो सेवा उपलब्ध गराउनका लागि यस संस्थाले आधुनिक प्रविधि र संयन्त्रको प्रयोग गरी आफूलाई थप क्रियाशील र समयानुकूल परिवर्तन र परिमार्जन गर्दै लानुपर्ने आवश्यक रहेको बताए। संवैधानिक निकायले संविधानले दिएको क्षेत्राधिकारमा रहेर जनचाहनाअनुरूप अझै सशक्त ढंगले काम गर्नुपर्ने उनले बताए। जनतामा देखा परेको बेचैनी र निराशामा आशा जगाउने काम गर्र्न पनि उनले आग्रह गरे। प्रमुख आयुक्त राईले आर्थिक बर्ष २०७९८० मा आयोगले सम्पादन गरेका प्रमुख काम कारबाहीहरूको संक्षिप्त विवरण सारांशको रूपमा प्रस्तुत गरे। यो पनि पढ्नुहोस अख्तियारमा उजुरीका चाङ : स्थानीय तहमा सबैभन्दा बढी भ्रष्टाचार"
कोभिड खोप बनाउने प्रविधिलाई नोबेल पुरस्कार,"बीबीसी : यो वर्ष चिकित्साशास्त्रतर्फको नोबेल पुरस्कार एमआरएनए कोभिड खोप निर्माण गर्न बाटो खोलिदिन प्रविधि विकास गर्ने दुई वैज्ञानिकले पाएका छन्। ती वैज्ञानिक हुन् काटालिन कारिको र ड्रू भाइस्मान। कोभिड महामारी फैलिनुअघि उक्त प्रविधि प्रयोगात्मक अवस्थामा मात्रै थियो। तर, महामारी फैलिएपछि कोभिड खोप निर्माण गरी संसारभरि करोडौंलाई दिइयो। अहिले अरू रोग र क्यान्सरको उपचारका लागि सोही एमआरएनए प्रविधिको प्रयोग गर्न सकिन्छ कि भनी अनुसन्धान भइरहेको छ। खोपले मानिसको प्रतिरक्षा प्रणालीलाई भाइरस वा ब्याक्टेरियाबाट हुने खतरा चिन्न र त्यसविरुद्ध लड्न तालिम दिन्छ। परम्परागत खोप प्रविधिमा संक्रमण गराउने कीटाणुका मृत वा निष्क्रिय कोष वा कुनै अवयव प्रयोग गरिएको हुन्छ। तर, एमआरएनए प्रविधिले नितान्त भिन्न तरिका अवलम्बन गरी खोप निर्माण गर्छ। कोभिड महामारीका बेला मोडर्ना र फाइजरबायोएन्टेकले एमआरएनए प्रविधि प्रयोग गरी खोप बनाएको थियो। त्यस्ता खोप नेपालमा पनि प्रयोग भएका थिए। नोबेल पुरस्कार समितिले भनेको छ, पुरस्कार विजेताहरूले आधुनिक समयमा मानवस्वास्थ्यले सामना गरेको सबैभन्दा ठूलोमध्येको जोखिमका बेला अभूतपूर्व गतिमा गरिएको खोप विकासका लागि योगदान दिए ।"
"मलद्वारमा लुकाएर लागुऔषध तस्करी, उदयपुरबाट पाँचजना पक्राउ","उदयपुर : मलद्वारमा लु्काएर लागुऔषध जिल्ला भित्र्याउने क्रममा प्रहरीले पाँचजना युवालाई पक्राउ गरेको छ । चौदण्डीगढी नगरपालिका ६ बेल्टार बजारमा शरीरमा फ्रिजिङ गरी लागुऔषध भित्र्याउँदै गर्दा प्रहरीले उनीहरूलाई पक्राउ गरेको हो । इलाका प्रहरी कार्यालय बेल्टारका प्रहरी निरीक्षकको नेतृत्वमा खटिएको टोलीले चेकिङ गर्नेक्रममा चौदण्डीगढी नगरपालिका ६ का ३० वर्षीय बिनोद राईको साथबाट फेनारगन ५ एम्पुल, लेबल नभएको ५ एम्पुल बरामद भएको हो। त्यस्तै सोही ठाउँका ३२ वर्षीय बिदुर राईको साथबाट फेनारागन १ एम्पुल, ३० वर्षीय विशाल राईको साथबाट लुपिजेसिक १ एम्पुल, डाईजोपाम ५ एम्पुल, फेनारागन ६ एम्पुल बरामद गरेको जिल्ला प्रहरी कार्यालयका सूचना अधिकारी डीएसपी हरिनन्दन चौधरीले बताए । प्रहरीले सोही ठाउँका ३२ वर्षीय मनोज राईको साथबाट फेनारागन २ एम्पुल, लुपिजेसिक ३ एम्पुल, लेबल नभएको ४ एम्पुल बरामद गरेको छ । ३२ वर्षीय प्रवेश चौहानको साथबाट लुपिजेसिक २ एम्पुल, फेनारागन १ एम्पुल, डाईजोपाम १ एम्पुल गरी जम्मा फेनारागन १४ एम्पुल, लुपिजेसिक ६ एम्पुल, डाईजेपाम ६, लेबल नभएको ९ एम्पुल बरामद भएको उनले बताए । प्रहरीका अनुसार नियमित चेकजाँचको क्रममा ति युवाहरुको गतिविधि शंकास्पद देखिएपछि नियन्त्रणमा लिई स्थानीय बेल्टारस्थित चौदण्डीगढी हस्पिटल प्रालीमा भीडीयो एक्सरे गरिएको थियो । भीडीयो एक्सरेमा मलद्वारभित्र फ्रिजिङ गरी राखिएको लागुऔषध देखिएपछि डाक्टरकै सहयोगमा बाहिर निकालिएको प्रहरी प्रमुख एसपी रमेश थापाले बताए । संलग्न सबैलाई कानुनी कारवाहीका लागि प्रक्रिया अगाडि बढाउन उदयपुर जिल्ला अदालतबाट १० दिनको म्याद थप गरिएको एसपी थापाले जानकारी दिए । लागुऔषध नियन्त्रणका लागि जिल्ला प्रहरी कार्यालयले पछिल्लो समय विशेष अप्रेशन' सञ्चालन गरेपछि प्रयोगकर्ता र कारोवारीले फरक उपाय अवलम्बन गरेको एसपी थापाको भनाइ छ। उनले भने,लागुऔषध नियन्त्रणका लागि जिल्ला र मातहतका निकायमा अधिकतम प्रविधिको साथ लिएर युनिट नै परिचालन गरिएको छ। साथै तराईका जिल्लासँग जोडिएका सबै नाका,बजार र सम्भावित ठाउँको पहिचान र निगरानीलाई तीव्रता दिएका छौं ।' सधैजसो झोला, गाडीका डिकी, सर्टपाइन्टका गोजीमा लागुऔषध आउने गर्थ्यो,'उनले भने,पछिल्लो समय सुक्ष्म अध्ययन गर्दा लागुऔषध कारोबारीले फरक उपायको खोजी गरेको पाइयो। अब त्यहीअनुरुप अनुसन्धान हुन आवश्यक छ।' यसैबीच प्रहरीले वन मुद्दामा जिल्ला अदालतको फैसला पछि फरार रहेका उदयपुरगढी गाउँपालिका ७ का ४८ वर्षीय रामबहादुर खपाङ्गीलाई सोमबार पक्राउ गरेको छ । २०७० चैत्र १८ गतेको फैसलाले ३ महिनाकैद र १७ हजार जरीवाना तोकिएपछि फरार रहेका उनलाई पक्राउ गरी फैसला कार्यन्वयनको लागि जिल्ला अदालत पठाइएको छ।"
बझाङमा लगातार पाँचपटक भूकम्पको धक्का महशुस,बझाङ : बझाङमा लगातार पाँच पटक भूकम्पको धक्का महशुस भएको छ । पहिलो भूकम्प बझाङको तल्कोटलाई केन्द्रबिन्दु बनाएर ५३ म्याग्निच्युडको गएको छ भने दोस्रोपटक बझाङको भातेखोला केन्द्रबिन्दु बनाएर ५५ म्याग्निच्युडको भूकम्प गएको भूकम्प मापन केन्द्र सुर्खेतले जनाएको छ । त्यसपछि पनि लगातार तीन पराकम्पको महशुस भएको छ । स्थानीय खुल्ला चौर र सडकमा बसिरहेका छन् । सामाजिक सञ्जालमा क्षति भइरहेका खबर आइरहेका छन्। कतिपय स्थानमा घरमा क्षति पुगेको जनाइएको छ। क्षतिको यकिन विवरण आउन बाँकी छ।
"नवलपरासीमा नदीजन्य पदार्थको चोरी बढ्यो, स्थानीय सरकार मौन","परासी : नवलपरासी जिल्लाका खोलाबाट नदीजन्य पदार्थ (ढुंगा,बालुवा,गिट्टी) को चोरी निकासी बढेको छ । सबैभन्दा बढी सुनवल र बर्दघाट नगरपालिका क्षेत्रका खोलाबाट नदीजन्य पदार्थको चोरी निकासी बढेको हो । सुस्ता गाउँपालिकाको नारायणी नदीबाट पनि नदीजन्य पदार्थको चोरी कार्य बढेको छ । सबैभन्दा बढी रातको समयमा नदीजन्य पदार्थको चोरी निकासी हुने गरेको छ । रातको समयमा खोलाबाट चोरी गरी नदीजन्य पदार्थ बोकेका सवारी साधनको आवाजले सुत्नै नसकिएको स्थानीयको गुनासो छ । सबैभन्दा बढी सुनवलको तुरिया,पानभार, भूमही खोलाबाट चोरी निकासी बढेको स्थानीय बताउछन् । त्यसरी ल्याइएका नदीजन्य पदार्थ डम्पिङ (घाटगद्धी) गरेर राख्ने गरेका छन् । पुरानो स्टकभन्दै उनीहरूले त्यहीँ लगेर चोरीका ढुंगा,बालुवा राख्ने गरेको पाइएको छ । त्यसरी अनुमति नलिइ डम्पिङ बनाएर राखेकाका नदीजन्य पदार्थको स्थानीय तहहरूले प्रमाणित नगर्दा चोरी निकासी बढेको बताइएको छ । नदीजन्य पदार्थको बिक्री तथा व्यवस्थापन गर्ने जिम्मेवारी पालिकाहरूको हो । तर पालिकाहरूले चोरी निकासी नियन्त्रणका लागि आवश्यक जनशक्ति नभएका कारण समस्या भएको बताउँदै आएका छन् । चोरी नियन्त्रणका लागि स्थानीय प्रहरीसँग समन्वय गर्दा खासै सहयोग नपाइएको केही स्थानीय तहका प्रमुखको भनाइ छ । जिल्लाका पालिकाहरूले अहिले कुनै पनि खोलाको ठेक्का लगाएका छैनन् । साउनदेखि तीन महिनासम्म पालिकाहरूले ठेक्का लगाउने गरेका छैनन् । त्यसपछि मात्र आवश्यक प्रक्रिया पूरा गरेर ठेक्का लगाउने गरेका छन् । खोलाहरूबाट चोरी निकासी भएको र रातको समयमा ढुंगा, बालुवा बोकेका सवारी साधनका कारण सुत्नै नसकिएको भन्दै पालिकामा स्थानीयहरू डेलिकेसन लिएर आउने गरेको सुनवल नगरपालिकाकी प्रमुख विमला अर्यालले बताइन् । पालिकाभित्र रहेका केही खोलाबाट ढुंगा, बालुवाको चोरी बढेको छ । नियन्त्रण गर्न प्रयाप्त जनशक्ति छैन । नगरमा जम्मा ४ जना नगरप्रहरी छन्, उनीहरुले कसरी नियन्त्रण गर्न सक्छन् ? त्यसका लागि प्रहरीसँग समन्वय गरेका छौं,'नगरप्रमुख अर्यालले भनिन् । नगर प्रहरी र इलाका प्रहरी कार्यालय सुनवलको संयुक्त टोली बनाइ चोरी नियन्त्रणको कार्य अघि बढाइने उनको भनाइ छ । यता बर्दघाट नगरपालिका क्षेत्रमा रहेका खोलाहरूबाट पनि नदीजन्य पदार्थको चोरी निकासी बढेको छ । सबैभन्दा बढी खजुरा खोलाबाट चोरी कार्य बढेको हो । खजुरा खोलासँगै गंगोटी खोला र सहायक खोलाहरुबाट पनि नदीजन्य पदार्थको चोरी बढेको बताइएको छ । चोरी नियन्त्रणका लागि नगरपालिकाले प्रहरीसँग समन्वय गरेको बताएपनि चोरी कार्य भने रोकिएको छैन । रातको समयमा आँखा छलेर नदीजन्य पदार्थको चोरी हुने गरेको गुनासो आउने गरेको नगरप्रमुख शम्भुलाल श्रेष्ठले बताए । स्थानीय प्रहरीको सहयोगमा चोरी निकासी गर्ने सवारी साधनलाई पक्राउ गरेर जरिवाना गर्ने गरिएको नगरप्रमुख श्रेष्ठले बताए । साउनदेखि हालसम्म नगरपालिकाले नदीजन्य पदार्थ चोरी निकासी गरेको अवस्थामा १२ वटा टेक्टरलाई पक्राउ गरेको छ । उनीहरूबाट जनही २० हजारका दरले २ लाख ४० हजार राजश्व संकलन भएको नगरपालिकाकी राजश्व शाखा प्रमुख शारदा जिसीले बताइन् । यता सबैभन्दा बढी नदीजन्य पदार्थको चोरी निकासी हुने गरेको गुनासो बढेको सुनवल नगरपालिकामा भने चालुवर्षको अहिलेसम्म चोरीमा संलग्न सवारी साधन पक्राउ परेका छैनन् । चालु आर्थिक वर्षमा नदीजन्य पदार्थ चोरीमा संलग्न सवारी साधनबाट जरिवाना असुल उपर भएको नदेखिएको सुनवल नगरपालिकाको राजश्व शाखाले जनाएको छ । सुस्ता गाउँपालिकाको नारायणी नदीबाट नदीजन्य पदार्थको चोरी निकासी हुने गरेको बताइएको छ । वर्षामा चोरी निकासी रोकिएको थियो । अहिले नदीमा पानी घटेकाले फेरि चोरी कार्य बढेको गुनासो आएको छ,'गाउँपालिका अध्यक्ष टेकनारायण उपाध्यायले भने । चोरी निकासी नियन्त्रणका लागि प्रहरीसँग समन्वय गरिने उनको भनाइ छ । नदीजन्य पदार्थ चोरी नियन्त्रण गर्न प्रहरी सहयोग बिना संभव नभएको सबै पालिकाका प्रमुखहरु बताउँदै आएका छन् । जिल्ला प्रहरी कार्यालयका प्रमुख (उपरीक्षक) काजी कुमार आचार्यले स्थानीय तहहरूले जुनसुकै समयमा सहयोग मागेपनि उपलब्ध गराउन तयार रहेको बताए । पछिल्लो पटक सुनवल र बर्दघाटमा नदीजन्य पदार्थको चोरी निकासी बढेको गुनासो आएको उनले बताए । नदीजन्य पदार्थको चोरी नियन्त्रणका लागि सुनवल नगरपालिकाले अनुरोध गरेको थियो, सोहीअनुरुप त्यहाँ नगर प्रहरीसहितको संयुक्त टोली बनाएर दिउँसो र रातको समयमा गस्ती गर्न थालिएको छ ,'प्रहरी उपरीक्षक आचार्यले भने । जिसस मौन स्थानीय तहहरूले गर्ने नदीजन्य पदार्थको संरक्षण, व्यवस्थापन र बिक्री वितरणको अनुगमन र व्यवस्थित गर्नका लागि जिल्ला समन्वय समितिलाई पनि अधिकार दिइएको छ । लुम्बिनी प्रदेश सरकारको नदीजन्य पदार्थ व्यवस्थापन कार्यविधिले नदीजन्य पदार्थको व्यवस्थापन गर्न जिल्ला अनुगमन तथा व्यवस्थापन समिति गठन गरेको छ । त्यसको संयोजकका रुपमा जिल्ला समन्वय समितिका प्रमुखलाई तोकेको छ । कार्यविधिले जिल्ला समन्वय समितिले अनुगमन गर्ने र कार्यविधि र ऐनविपरीत कार्य भएमा कारबाहीका लागि सिफारिस गर्न सक्ने अधिकार दिइएको छ । तर, नवलपरासीका विभिन्न खोलाहरूबाट अवैधरुपमा भइरहेको नदीजन्य पदार्थको चोरी निकासीका बारेमा भने जिल्ला समन्वय समिति मौन जस्तै बनेर बसेको आरोप छ । जिल्ला समन्वय समिति आफ्नो भूमिकालाई शुन्यजस्तो बनाएर बसेको सरोकारवालाले बताएका छन् । उक्त समितिको काम कर्तव्यमा नदीजन्य पदार्थको उत्खनन्, संकलन्, प्रशोधन,भण्डारण र बिक्री वितरणको अध्ययन, निरीक्षण गर्न सक्ने जनाइएको छ । कानुनसम्मत कार्यान्वयन भए नभएको हेरी नियमन गर्नका लागि मन्त्रालयलाई सिफारिस गर्ने र नियमविपरीत भए प्रचलित कानुनअनुसार कारवाही गर्ने अधिकार कार्यविधिले समितिलाई दिएको छ । तर समितिले जिल्लामा जथाभावीरुपमा राखिएका नदीजन्य पदार्थको अनुगमन र निरीक्षणसमेत गरेको पाइएको छैन । नदीजन्य पदार्थको अनुगमन एंव व्यवस्थापन गर्न गठन गरिएको जिल्ला अनुगमन तथा व्यवस्थापन समितिका संयोजक तथा जिसस प्रमुख भगौति यादवले जिल्लामा नदीजन्य पदार्थका कति घाटगद्धी छन् भन्नेबारे जानकारी नभएको बताए । 'गतवर्ष लागेको ठेक्का, परिमाण र घाटगद्धीका लागि तोकिएका स्थानका बारेमा सबै पालिकासँग विवरण मागेका छौं ,' उहाँहरुले अहिलेसम्म पठाउनु भएको छैन । त्यसैले अनुगमन गर्न नसकिएको हो ,' यादवले भने । खोलाहरुको अनुगमनका बारेमा पालिकाहरुलाई पत्रचार गरेपनि कुनै जवाफ नपठाएकाले आफूहरु नगएको उनको भनाइ छ । चोरी निकासी र जथाभावी घाटगद्धी गरेर राखेका गुनासा आएका छन् । पालिकाहरुले नगरे अब हामीहरू आफैंले गर्ने सोँच बनाएका छौं,'जिसस प्रमुख यादवले भने।"
बाँके राष्ट्रिय निकुञ्जमा टाइम कार्ड लागू,"नेपालगन्ज : पूर्वपश्चिम राजमार्गको बाँके राष्ट्रिय निकुञ्ज क्षेत्रमा गुड्ने सवारीमा टाइम कार्ड लागू भएको छ । यसअघि बर्दिया राष्ट्रिय निकुञ्ज क्षेत्रमा टाइम कार्ड लागू भइसकेको छ । पूर्व पश्चिम राजमार्गको निकुञ्ज क्षेत्रको ओभरीस्थित नेपाली सेनाको अर्जुनवाण गणको चेकप्वाइन्टदेखि अर्जुनवाण गणको सुरक्षा पोष्ट खैरीसम्मको १५ किलोमिटर क्षेत्रको सडक खण्डमा सोमबार बिहान ८ :३० बजेदेखि कम्तीमा २३ देखि बढीमा २८ मिनेटको समय लाग्ने गरी सवारी साधनमा टाइम कार्ड लागू भएको हो । बाँके निकुञ्जका कार्यवाहक वार्डेन तथा सूचना अधिकारी अर्जुन भुसालले टाइम कार्डको शुभारम्भ गरेका थिए । यसअघि गत २४ भदौको अंकमा अन्नपूर्ण पोस्ट्को प्रथम पृष्ठमा 'निकुञ्जमा टाइम कार्ड नहुँदा बढिरहेछन् दुर्घटना' शीर्षकको समाचार प्रकाशित भएको थियो । त्यसपछि बाँके राष्ट्रिय निकुञ्जलगायतका सरोकारवाला निकाय निकुञ्ज क्षेत्रमा टाइम कार्ड लगाउनेबारे चासो दिएका थिए । २५ भदौमा इलाका प्रहरी कार्यालय कोहलपुर र जिल्ला ट्राफिक प्रहरी कार्यालय बाँकेले सवारी दुर्घटना न्यूनीकरणको लागि यातायात व्यवसायी तथा सरोकारवालासँग छलफल पश्चात निकुञ्ज क्षेत्रमा सवारी दुर्घटनाबाट हुने धनजनको क्षति कम गर्नको लागि टाइमकार्ड लगाउने विषयमा सरोकारवालासँग छलफल गरेको थियो । ९ असोजमा बाँके राष्ट्रिय निकुञ्ज कार्यालयको निर्णय बमोजिम ३२औँ जिल्ला स्तरीय वन्यजन्तु अपराध नियन्त्रण इकाइको बैठकको निर्णय बमोजिम बाँके राष्ट्रिय निकुञ्ज अन्तर्गत पर्ने पूर्व पश्चिम राजमार्गमा सवारी साधनको तीव्र गतिको कारण सवारी दुर्घटनामा परी वन्यजन्तुको मृत्यु हुने क्रम बढिरहेको हुँदा उक्त राजमार्ग भएर चल्ने सवारी साधनको गति नियन्त्रणका लागि बाँके राष्ट्रिय निकुञ्ज नियमावली २०७१ मा भएको व्यवस्था अनुसार टाइम कार्ड लगाउने निर्णय भएको नेपाली सेनाको अर्जुनवाण गणका गणपति प्रमुख सेनानी अशोक खड्काले बताए। निकुञ्ज क्षेत्रमा गाडीले स्पिड नबढाउन भनेर परुवा खोलादेखि प्रगतिनगरसम्मको क्षेत्रमा ठाउँ ठाउँमा सेनाको मोबाइल टोली खटाएर स्पिड चेकजाँच गर्ने काम पनि भइरहेको छ,गणपति खड्काले भने,हामीले ५०६० जना चालकसँग कुरा गर्दा झन्डै ८०९० प्रतिशतले टाइम कार्ड आवश्यक भएको प्रतिक्रिया दिएका छन् । नि कुञ्ज क्षेत्रमा टाइम कार्ड लागू भएपछि दुर्घटनाबाट हुने मृत्यु रोकिने इलाका प्रहरी कार्यालय कोहलपुरका प्रमुख डीएसपी सुन्दर तिवारीले बताए। उनले भने,निकुञ्ज क्षेत्रमा भएका अधिकांश दुर्घटना हाइस्पिडका कारण भएको छ । टाइम कार्ड लागू हुने बित्तिकै दुर्घटनाको दर स्वात्तै घट्ने देखिन्छ । गाडी चालकहरूले पूर्णरुपमा पालना गरेर यो अभियानलाई सफल बनाउनुपर्छ ।"
