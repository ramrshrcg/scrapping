शीर्षक,विवरण
अन्डर बिलिङले खोक्रो पारेको अर्थतन्त्र,"अन्डर बिलिङ समस्याभन्दा पनि सामान आयातनिर्यातको माध्यमजस्तै बनिसकेको छ। अन्डर बिलिङ केकेमा हुन्छ, कसरी हुन्छ ? राज्यका सम्बन्धित सबै निकाय र व्यापारीलाई स्पष्ट थाहा छ। कुनै सामान किन्दा तीन हजार रुपैयाँ पर्छ। तर, बिल भने एक हजार रुपैयाँको पनि दिँदैन भने त्यो अन्डर बिलिङ हो। अन्डर बिलिङबाट घाटा हुने हो भने व्यापारीले आन्दोलन गरेर दशकौं पहिल्यै अन्डर बिलिङ गर्न छाडिसकेको हुन्थ्यो। तर, व्यापारी अन्डर बिलिङ नै चाहान्छन्। राज्यका निकायहरू त्यसको सहयोगी बनिरहेको छ। यसले व्यापारी र राजस्व तथा सुरक्षा प्रशासनका केही कर्मचारीलाई लाभ होला। राज्यलाई ठूलो राजस्व क्षति भइरहेको छ, आम नागरिक महँगो मूल्य तिर्न बाध्य छन्। व्यापारीले भन्सारसम्म ल्याइपुयाउने अन्डर बिलिङको सामान रोक्न भन्सार कार्यालयले पनि सक्दैन। भन्सारका कर्मचारीलाई थाहा छ, सामानको मूल्य एक हजार हो। तर, सबै कागजात र प्रमाणसहित सामान ५० रुपैयाँभन्दा कम मूल्यको बिल भरपाईमा सामान आउने गरेको हुन्छ। यसको नियमन गर्न कानुनले पनि भनेको छ। नियमन गर्ने विधि पनि छ। सामानको अन्तर्राष्ट्रिय मूल्य बुझेर भन्सार लगाउन सक्छ। तर, त्यसो गर्दा कर्मचारीलाई पनि फाइदा छैन। भन्सार मूल्यांकनका लागि बनाइएको पुस्तिका पनि भन्सार कार्यालयहरूमा एकरूपता नहुँदा अर्को समस्या छ। त्यसैले भन्सारमा जान कर्मचारीको हानथाप हुने गरेको छ। कानुनले भन्सार कर अधिकृतलाई अन्डर बिलिङ रकममा १० प्रतिशत नाफा दिएर सरकारले सामान खरिद गर्न सक्ने अधिकार दिएको छ। तर, हालसम्म सरकार आफैंले सामान खरिद गरेको तथ्यांक छैन। भटाभट अन्डर बिलिङको सामान सरकार आफैंले खरिद गरेर कुनै सार्वजनिक ट्रेडिङ कम्पनीमार्फत बिक्री गर्न थाल्ने हो भने यो समस्या आफैं समाधान हुँदै जान सक्छ। किनभने सरकारले कम मूल्यका सामान आफैं खरिद गर्न थाल्यो भने व्यापारीले अन्डर बिलिङमार्फत सामान खरिद गर्न नै छाड्छन्। व्यवसायीले नाफाको लागि गर्दै आएको अन्डर बिलिङमा कर्मचारीको स्वार्थ र कमजोर कानुनी व्यवस्था रहेसम्म राज्यले बर्सेनि राजस्व घुमाउँदै जानुपर्ने हुन्छ। त्यसैले राज्यले व्यापारीलाई वास्तविक मूल्यमा नै सामान खरिद बिक्री गर्न प्रोत्साहन गर्ने र सोहीअनुसारको करका प्रक्रिया पूरा गर्न प्रोत्साहन गर्नुपर्छ।"
यस्ता छन् कर्णालीका प्रहरी बस्ने भवन,"दैलेख : कर्णालीमा नागरिकलाई सुरक्षा दिने प्रहरी नै असुरक्षित छन्। कारण उनीहरू बस्ने भवन जीर्ण छ। जाडोमा कठ्यांग्रिएर बस्नुपर्छ, गर्मीमा वर्षासँगै भवननै झर्ला भन्ने चिन्ता हुन्छ। कर्णालीमा अधिकांश प्रहरीका भवन जीर्ण छन्। कतिपय स्थानमा प्रहरीलाई बस्ने भवन नै छैनन्। भएका कतिपय भवन र संरचनामा प्रहरीले ज्यान जोगाएर बस्नुपर्ने बाध्यता छ। भौतिक संरचनाको अभावमा दुर्गममा कार्यरत प्रहरीले भाडाका घरसमेत प्रयोग गर्दै आइरहेका छन्। यसले दुर्गममा कार्यरत प्रहरीको कार्यक्षमतामा नै असर गरेको प्रहरीको गुनासो छ। यस्तै अवस्थाको एउटा उदाहरण लिन सकिन्छ कालीकोटको चिलखायामा रहेको अस्थायी प्रहरी पोस्ट। तिलागुफा नगरपालिका९ स्थित उक्त प्रहरी पोस्टमा कार्यरत प्रहरीहरू जोखिमपूर्ण भवनमा बस्न बाध्य छन्। जीर्ण र पुरानो यो भवनमा प्रहरीहरू जोखिमपूर्ण रात बिताउन बाध्य भएको जिल्ला प्रहरी कार्यालय कालीकोटका प्रहरी निरीक्षक सुबराज बमले बताए। चिलखायामा मात्र होइन, कालीकोटकै इलाका प्रहरी कार्यालय पचालझरना, प्रहरीचौकी नाग्मगाडको भौतिक संरचना पनि जीर्ण र जोखिमपूर्ण अवस्थामा छन्। कालीकोटका अधिकांश प्रहरी एकाइका भवन र संरचनाहरू जीर्ण र जोखिमपूर्ण अवस्थामा छन्। पानी परेको अवस्थामा प्रहरीहरू असुरक्षित अवस्थामा बस्नुपर्ने अवस्था छ। पानी चुहिने समस्या छ भने केही भवन पहिरोको उच्च जोखिममा छन्। भूकम्पीय जोखिम उत्तिकै छ, प्रहरी निरीक्षक बमले भने। जीर्ण र जोखिममा रहेका प्रहरी एकाइका भवनहरूको विवरण केही दिन अघिमात्र प्रहरी प्रधान कार्यालयमा पठाएको बमको भनाइ छ। राष्ट्रको सेवामा खटिने सुरक्षाकर्मीलाई न्यूनतम् आधारभूत सुविधा हुनुपर्छ। मनोबल उच्च राख्न पनि सुरक्षाकर्मीका बासस्थान व्यवस्थित हुनुपर्छ। तर, कर्णालीमा सुरक्षामा खटिएका प्रहरी कर्मचारीमाथि सरकारले खेलाँची गरिरहेको छ। कर्णालीका मुगु, हुम्ला, डोल्पा, जुम्लालगायतका हिमाली भेगमा कठ्यांग्रिँदो चिसोका बाबजुत कमजोर र जीर्ण संरचनामा बसेर सुरक्षामा खटिनुपर्ने बाध्यतामा प्रहरी छन्। कर्णाली प्रदेश प्रहरी कार्यालय सुर्खेतको तथ्यांकमा कर्णालीमा प्रहरीका लागि भौतिक संरचनाको उपलब्धता सन्तोषजनक छैन। कर्णालीका अधिकांश प्रहरी कार्यालय र एकाइहरूको आफ्नै भौतिक संरचना छैनन् भने भएकाहरूमध्ये पनि धेरैजसो जीर्ण र पुराना छन्। कतिपय प्रहरी एकाइका संरचना मर्मतसम्भारको अभावमा बस्न योग्य नरहेको कर्णाली प्रदेशका प्रहरी प्रमुख प्रहरी नायव महानिरीक्षक भीमप्रसाद ढकाल बताउँछन्। प्रहरी अहिले पनि संघीय सरकारको मातहतमा छ। त्यसकारण पनि प्रहरीलाई भौतिक स्रोत र साधनमा सुविधासम्पन्न बनाउने जिम्मेवारी संघीय सरकारकै हो। तर, पनि प्रदेश सरकारको बजेटबाट भ्याएसम्म बर्सेनि ५६ वटा भवन निर्माण भइरहेका छन्। प्रदेश सरकारले सके जति सहयोग गरिरहेको छ। कृष्णबहादुर जिसी, मन्त्री, आन्तरिक मामिला तथा कानुन मन्त्रालय, कर्णाली भूकम्पीय जोखिम र प्राकृतिक प्रकोपजन्य खतराले कर्णालीमा प्रहरीको भौतिक संरचना बस्न र कार्यालय संचालन गर्न उपयुक्त छैनन् ढकाल भन्छन्, कर्णालीमा प्रहरीले सामना गर्नुपरेको मुख्य चुनौती भनेकै सुरक्षित, सुविधायुक्त र पर्याप्त भौतिक संरचनाको अभाव हो। प्रदेशमा प्रहरीका झन्डै ४५ प्रतिशत एकाइसँग भौतिक संरचना निर्माणका लागि आफ्नो जग्गा छैन। २५ प्रतिशत प्रहरी एकाइका लागि मात्र भवनहरू निर्माण भएका छन्। कर्णालीमा रहेका ३ सय ८ प्रहरी एकाइमध्ये १ सय ७२ एकाइमा जग्गा छ, १ सय ३६ प्रहरी एकाइमा जग्गा छैन, प्रहरी नायव महानिरीक्षक ढकाल भन्छन्, आफ्नै भवन भएका एकाइहरू ७९ वटामात्रै छन् भने २ सय २९ वटा प्रहरी एकाइहरूमा आफ्नै भवन छैनन्। भवन नभएका २ सय २९ वटा प्रहरी एकाइहरूमध्ये १ सय १ वटा भाडामा सञ्चालनमा छन् भने १ सय १५ वटा प्रहरी एकाइहरू दाताको सहयोगमा बसिरहेका छन्। कर्णाली प्रदेश प्रहरी कार्यालय र मातहतका एकाइ गरी हाल ११ वटा भवन निर्माणाधीन अवस्थामा छन्। अघिल्लो आर्थिक वर्षमा हुम्ला, मुगु, दैलेख र डोल्पामा गरी ६ वटा अस्थायी प्रहरी पोस्टहरू स्थापना गरिएको छ। जाजरकोट र कालीकोटमा अघिल्लो आर्थिक वर्षमा ७ वटा प्रहरी एकाइका लागि १७ रोपनी एक आना, दुई पैसा बराबरको जग्गा प्राप्ति भएको कार्यालयले जनाएको छ। मुलुक संघीय संरचनामा जाँदा पनि नेपाली प्रहरीको संगठन संघीय सरकारको मातहतमा छ। कर्णाली प्रदेश सरकारका आन्तरिक मामिला तथा कानुनमन्त्री कृष्णबहादुर जिसीले प्रहरीका संरचना संघीय सरकारको मातहतमा भए पनि प्रदेश सरकारले प्रहरीका लागि भौतिक संरचनाहरू निर्माण गरिरहेको बताउँछन्। प्रहरीलाई भौतिक स्रोत साधनका हिसावले सुविधासम्पन्न बनाउने जिम्मेवारी संघीय सरकारको हो। तर, पनि प्रदेश सरकारको स्रोत र साधनले भ्याएसम्म बर्सेनि ५६ वटा भवनहरू निर्माण भइरहेका छन्। चालु आर्थिक वर्षमा पनि पाँचवटा नयाँ भवन निर्माण गर्न हामीले बजेट व्यवस्थापन गरेका छौं, प्रदेश सरकारले सकेजति सहयोग गरिरहेको छ, मन्त्री जिसीले भने। भौतिक संरचनाकै अभावमा हाल लुम्बिनी प्रदेशअन्र्तगत नेपालगन्जमा रहेका कर्णाली प्रदेश प्रहरी तालिम केन्द्रलगायतका संरचना सुर्खेत सार्ने पहल भइरहेको मन्त्री जिसीको भनाइ छ। कर्णालीमा हुनुपर्ने संरचना अझै लुम्बिनीमा संघीयता कार्यान्वयनमा आएको ६ वर्ष बितिसक्यो। तर, पनि कर्णालीका केही प्रहरी संरचनाहरू अझै लुम्बिनी प्रदेशमा छन्। ती संरचना आफ्नै प्रदेशमा सार्ने पहल भइरहेको प्रदेश प्रहरी प्रमुख प्रहरी नायव महानिरीक्षक ढकालको भनाइ छ। कर्णाली प्रदेश प्रहरी कार्यालयले लुम्बिनी प्रदेशमा रहेका प्रहरी कार्यालयहरूको स्थानान्तरणका लागि प्रयास थालेको जनाएको छ। हाल लुम्बिनी प्रदेशअन्तर्गत नेपालगन्जमा रहेको कर्णाली प्रदेश प्रहरी तालिम केन्द्र सुर्खेत सार्ने प्रक्रिया थालिएको हो। अधिकांश प्रहरी कार्यालय र एकाइहरूका भौतिक संरचना छैनन्। भएकाहरूमध्ये पनि धेरैजसो जीर्ण र पुराना छन्। कतिपय प्रहरी एकाइका संरचना मर्मतसम्भारको अभावमा बस्न योग्न नै छैनन्। भूकम्पीय जोखिम र प्राकृतिक प्रकोपजन्य खतराले कर्णालीमा प्रहरीको भौतिक संरचना बस्न योग्य नहुँदा प्रहरी सुरक्षित छैनन्। भीमप्रसाद ढकाल, प्रमुख, कर्णाली प्रदेश प्रहरी कार्यालय, सुर्खेत तालिम केन्द्रका लागि सुर्खेतको पञ्चपुरी नगरपालिका८ दुलालथाईमा २३ बिघाहा जग्गा प्राप्तिका लागि प्रहरी प्रधान कार्यालयमार्फत गृह मन्त्रालयमा फाइल पेस गरिएको ढकालले बताए। यस्तै नेपाल प्रहरी विशेष सुरक्षा गण कोहलपुर बाँके (हाल नेपालगन्ज) लाई सुर्खेतको गुर्भाकोट नगपरपालिका १३ र १४ स्थित गुमीमा स्तानान्तरण गर्न साढे चार बिघा जग्गा प्राप्तिका लागि आवश्यक प्रक्रिया पूरा भएको छ। उक्त स्थानमा कार्यालय स्थानान्तरणका लागि भवन निर्माण र मर्मत कार्यका लागि आवश्यक बजेटको व्यवस्थापनका लागि कर्णाली प्रदेश सरकारको आन्तरिक मामिला तथा कानुन मन्त्रालयमा पेस गरिएको ढकालको भनाइ छ। बहालवाला प्रहरी कर्मचारी, पूर्वप्रहरी कर्मचारीहरू र अमर प्रहरीका बालबालिकालाई पठनपाठनका लागि स्थापना गरिएको नेपाल पुलिस स्कुल सुर्खेतको आफ्नै जग्गा नहुँदा भाडाको भवनबाट पठनपाठन भइरहेको छ। वीरेन्द्रनगर नगरपालिका५ चिसापानीस्थित कर्णाली प्रदेश प्रहरी गणको नाममा रहेको ३ बिघा ८ कट्ठा जग्गामा २ बिघाहमा प्रहरी स्कुल, १ बिघामा नेपाल प्रहरी प्रदेश प्रहरी कार्यालय र बाँकी ८ कठ्ठामा केनाइन शाखा राख्न आवश्यक प्रक्रिया पूरा गरी प्रहरी प्रधान कार्यालयमा पत्राचार गरेर हाल गृह मन्त्रालयमा पुगेको ढकालले बताए। ३ सय नागरिकलाई १ प्रहरी कर्णालीमा एक जना प्रहरीको काँधमा तीन सय नागरिकको सुरक्षा गर्नुपर्ने जिम्मेवारी देखिएको छ। जनसंख्याको आधारमा तीन सय तीन जना नागरिक बराबर एक जना प्रहरी कर्णालीमा कार्यरत छन्। कर्णाली प्रदेश प्रहरी कार्यालयका प्रहरी वरिष्ठ उपरीक्षक गोपालचन्द्र भट्टराईले कर्णालीको कठिन भूगोल र जनसंख्याको तुलनामा प्रहरी जनशक्तिको संख्या पनि कम रहेको बताए। राष्ट्रिय जनगणना २०७८ अनुसार कर्णाली प्रदेशको कुल जनसंख्या १६ लाख ८८ हजार चार सय १२ छ। तीमध्ये पुरुष ८ लाख २३ हजार ७ सय ६१ र महिला ८ लाख ६४ हजार ६ सय ५१ छन्। कर्णालीमा प्रहरी जनशक्तिको कुल दरबन्दी ६ हजार २ सय ७९ जना रहेको प्रहरी वरिष्ठ उपरीक्षक भट्टराईले बताए। भूगोलको हिसाबले ४३७ वर्ग किमी क्षेत्रफल बराबर एक जना प्रहरी कार्यरत रहेको प्रहरीले जनाएको छ। जनशक्ति अभावकाबीच शान्ति सुरक्षा कायम गर्न ४४ हजार ६ सय ६ गस्ती परिचालन गरिएको छ, प्रहरी वरिष्ठ उपरीक्षक भट्टराईले भने, दुई हजार २ सय २५ अन्तरक्रियात्मक गस्ती, मेलापर्वको सुरक्षामा साढे ६ हजार र बन्द हड्ताल सुरक्षाका लागि चार हजार ९ सय ७८ प्रहरी जनशक्ति खटाइएको थियो। कर्णालीमा मानिसको भीडभाड हुने स्थान तथा व्यस्त बसपार्कलगायतका स्थानमा महिलाको सुरक्षाका लागि सुर्खेत, दैलेख, जुम्ला, दैलेख, जाजरकोट र रुकुमपश्चिमसहित ११ स्थानमा महिला प्रहरीसहितको सुरक्षा बिट स्थापना गरिएको छ। मुद्दा दर्ता ११ प्रतिशतले बढे कर्णालीमा प्रहरीमा दर्ता हुने मुद्दामा १११८ प्रतिशतले वृद्धि भएको छ। प्रहरी वरिष्ठ उपरीक्षक भट्टराईका अनुसार आर्थिक वर्ष २०७८७९ मा कुल एक हजार पाँच सय ५५ वटा मुद्दा दर्ता भएका थिए। आर्थिक वर्ष २०७९०८० मा त्यो संख्या बढेर एक हजार सात सय २९ पुगेको छ। अघिल्लो आर्थिक वर्षमा दर्ता भएका मुद्दामध्ये सामान्य, गम्भीर र जघन्य प्रकृतिका कसुरहरूसहित ९ सय ६ वटा मुद्दा फछ्र्योट भएको छ। अनुसन्धानको क्रममा एक हजार चार सय २७ जना पक्राउ परेको प्रहरी वरिष्ठ उपरीक्षक भट्टराईले बताए। प्रहरीले कर्णाली भर फैसला कार्यान्वयनको क्रममा तीन सय ३७ जना प्रतिवादी पक्राउ गरेका छन्। दुई सय ६४ वर्ष पाँच महिना, २७ दिन कैद कायममा एक करोड, ३२ लाख ६७ हजार ३७ रुपैयाँ र पाँच लाख ५३ हजार दुई सय रुपैयाँ बिगो असुल गरेको प्रहरी वरिष्ठ उपरीक्षक भट्टराईले जानकारी दिए। अघिल्लो वर्ष कर्णालीमा एक सय ९ वटा साइबरसम्बन्धी मुद्दा र निवेदन परेको थिए। त्यसमध्ये एक सय ३८ वटा प्रक्रियामा रहेको बताइएको छ। अघिल्लो वर्ष कर्णालीमा महिला बालबालिका तथा ज्येष्ठ नागरिकतर्फ ६ सय ३९ मुद्दा दर्ता भएका थिए। तीमध्ये ३ सय ७० फछ्र्योट भएका छन् भने दुई सय ६९ मुद्दा अनुसन्धानमै रहेको छ। कर्णालीमा एक वर्षमा जबरजस्ती करणीका दुई सय ७, आत्महत्या एक सय २३, बहुविवाह ७५ तथा एसिड आक्रमण, जबरजस्ती करणी उद्योग, बेचबिखनलगायतका घटनाहरू रहेको प्रहरीले जनाएको छ। प्रहरीका अनुसार प्रदेशभरी घरेलु हिंसाका ८ सय ५८ निवेदनहरू परेका थिए। त्यसमध्ये पाँच सय ६४ वटा मिलापत्र गराइएको छ। एक सय ७२ वटा निवेदन कानुनी प्रक्रियामा पठाइएको, ७३ वटा निवेदन प्रक्रियामा छन् भने ४९ वटा निवेदनका पीडितहरू सम्पर्कमा नआएको प्रहरीले जनाएको छ। अघिल्लो वर्ष कर्णालीबाट बालबालिका, महिला र ज्येष्ठ नागरिकसहित ९ सय ५८ जना हराएका थिए। तीमध्ये ८ सय १३ जनाले प्रहरीले फेला पारेको छ। एक सय ४५ जनालाई फेला पार्न सकेको छैन।"
अनि जुम्लामै राम्रो उपचार पाएँ,"दैलेख : गर्भमा ८ महिने शिशु हुर्कँदै थियो। सामान्य घरायसी कामहरू गर्न पनि उनलाई सहज थिएन। तर, काम नगरी घरको गर्जो टार्न हम्मेहम्मे पथ्र्यो। त्यसैले जसोतसो घरायसी काम गर्थिन् मुगुको छायानाथ रारा नगरपालिका१२ की २५ वर्षीया नानी विक। गत असार २२ गते मकै गोड्न बारीमा गएका बेला उनी लडेर नराम्ररी थला परिन्। श्रीमान् लालसिंह विकका अनुसार उनको बायाँहात दुई ठाउँमा भाँच्चिएको छ। जसोतसो जीवन गुजारा चलाइरहेको हामीलाई यो घटनापछि ठूलो आपत आइलाग्यो, घरको आर्थिक अवस्था कमजोर भएका कारण उपचारका लागि महँगो रकम खर्चेर सुविधासम्पन्न अस्पतालमा पुयाउन सकेनौं, लालसिंह भन्छन्। उनले श्रीमतीलाई उपचारका लागि मुगु अस्पताल भर्ना गरे। मुगुमा उपचार सम्भव नभएपछि झन्डै एक सातापछि अस्पतालले रिफर गरिदियो। अस्पतालले सुर्खेत वा नेपालगञ्ज लैजान भन्दै रिफर गरिदिएपछि समस्या माथि समस्या थपियो, लालसिंह भन्छन्। स्थानीय समाजसेवी लगायतको सहयोगमा नानीलाई जुम्लास्थित कर्णाली स्वास्थ्य विज्ञान प्रतिष्ठान शिक्षण अस्पताल लैजाने निधो भयो। असार २८ गते मुगु अस्पतालमा भर्ना भएकी नानीले साउन पाँच गते चौथो सन्तानको रूपमा छोरीलाई जन्म दिइन्। धेरैको सहयोग पाएर जुम्लामा आएर राम्रो उपचार पाएँ, छोरी पनि जन्मिइन्, हातको शल्यक्रिया गरेर रड राखिएको छ, नानी भन्छिन् जुम्ला अस्पतालसम्म नआएको भए म बाँच्दिनथे होला। कर्णाली स्वास्थ्य विज्ञान प्रतिष्ठान शिक्षण अस्पतालमा उपचार पाएपछि उनको स्वास्थ्य अवस्था सुधार हुँदै गएको छ। नवजात शिशुको स्वास्थ्य अवस्था पनि राम्रो रहेको नानीले बताइन्। उनी झन्डै एक महिनापछि डिस्चार्ज भएकी छन्। दुःख लिएर अस्पताल आएकी उनी खुसी बोकेर घर फर्किएकी छिन्। श्रीमतीको उपचारका लागि अस्पताल र विभिन्न व्यक्तिहरूले ठूलो सहयोग गरेको लालसिंह बताउँछन्। अस्पतालमा उपचार चलुन्जेल सामान्य औषधि बाहेक शल्यक्रियालगायतको शुल्क विभिन्न व्यक्ति र अस्पतालले बेहोरिदिनुभयो, उनले भने। उनको उपचारका लागि मुगु अस्पतालमा रहेका भुवन पुरी, समाजसेवी सूर्यादेवी मल्ललगायत छिमेकीहरूले ठूलो सहयोग गरेका अभियन्ता महेन्द्रकुमार थापाले बताए। आठ महिने गर्भवती महिला लडेर हात भाँच्चिएपछि मुगु अस्पतालमा सामान्य उपचार गराए पनि शल्यक्रिया गर्नुपर्ने देखिएपछि हामीले विभिन्न व्यक्ति र कर्णाली स्वास्थ्य विज्ञान प्रतिष्ठान शिक्षण अस्पतालसँग समन्वय गयौं, अन्ततः उनको उद्दार भयो। उपचारपछि नवजात छोरीसहित घर फर्किनुभएको छ, नानीको उपचारका लागि जुटेका थापाले भने। विभिन्न माध्यमबाट सहयोग जुटाएर श्रीमतीको उपचार गराएका लालसिंहको परिवारलाई समस्याहरूले घेरिरहेको छ। उनको परिवारलाई बिहान साँझको छाक टार्नसमेत धौधौ परिरहेको छ। धेरथोर जग्गा थियो, त्यसमै खेतीपाती गरेर छाक टाथ्र्यौं, गत वर्षको पहिरोले आधा जग्गा बगाइदियो, जीविकोपार्जनका लागि अरू कुनै स्रोत छैन, उनले भने। उनका यसअघि दुई छोरी र एक छोरा छन्। कमाउन कालापहाडतिर जाउँ भने लडेर थला परेकी श्रीमती र छोराछोरी बेसहारा हुन्छन्, गाउँमा आम्दानीको कुनै स्रोत छैन, परिवार कसरी पाल्ने भन्ने चिन्ताले सताइरहन्छ, लालसिंह भन्छन्।"
साउदीको जेलमा ४८० नेपाली,"साउदी : नेपालमा रोजगारी नपाएर युवा बिदेसिने क्रम उच्च छ। केहीले विभिन्न मुलुक गएर श्रम गर्दै राम्रो आम्दानी पनि गरेका छन्। केही जहाजमा गएर बाकसमा फर्किएको तितो यथार्थ छ भने, केही विभिन्न मुलुकका जेलमा छन्। जेलमा पर्नुको कारण छोटो समयमा धेरै पैसा कमाउने लोभमा त्यहाँको कानुनविपरीतको काम गर्नु नै हो। अहिले साउदी अरेबियाको जेलमा ४ सय ८० नेपाली रहेको दूतावासको तथ्यांकले देखाउँछ। यो हालसम्मको तथ्यांक हो। जेल पर्नेमध्ये ८० प्रतिशत मदिरा बनाउने र ओसारपसारको आरोपमा कैद सजाय भोगिरहेका छन्। बाँकी भने, साउदीको नियमविपरीत काम गरेर जेल परेको दूतावासले जनाएको छ। साउदीमा अवैधानिक तरिकाले कार्यरत कम्पनी छोडेर भाग्ने नेपालको संख्या पनि दैनिक बढ्दो दरमा रहेको छ। दूतावासका अनुसार विभिन्न सेवा सुविधा र तलबको लोभमा परी हालसम्म कम्पनी छोडेर भाग्ने नेपालीको संख्या १२ हजारभन्दा बढी छ। साउदी अरबस्थित दूतावासमा आउने उजुरीमध्ये सबैभन्दा धेरै पारिश्रमिक नदिएको छ भने कम्पनीले समयमा अस्थायी बसोबासको कागजपत्र (अकामा) उपलब्ध नगराउने, आपतकालीन अवस्थामा घर जान बिदा नदिने, लामो समय काममा लगाउने, जोखिमयुक्त क्षेत्रमा काममा लगाउने तथा सम्झौताविपरीत काममा लगाउने उजुरी परेको छ। साउदीमा बिना जानकारी सम्बन्धित कम्पनीबाट भागेमा साउदीको नियम र कानुनअनुसार कामदारले पाउने सेवा सुविधाबाट बञ्चित रहने छन्। जबसम्म सम्बन्धित कम्पनीले भागेका कामदारमाथि एक्जिट लगाउँदैन तबसम्म स्वदेश फिर्ता हुन पाउँदैनन्। एक्जिट लगाएको २ महिनाभित्र स्वदेश फिर्ता नभए साउदीको नियमअनुसार १२३ हजार जरिवाना थपिँदै जान्छ। साउदीमा रक्सी ओसारपसारमा कार्यमा जेल परेकाहरूलाई र जेल अवधि समाप्त गरेपछि आवश्यक कानुनी प्रक्रिया पूरा गरेर पुनःसाउदी अरेबिया फर्कन नसक्ने गरी बन्देजसमेत गरिन्छ भने लागुऔषधमा पनि साउदीमा कडा नियम रहेको छ। घटनाको अवस्था हेरेर मात्राअनुसार मृत्युदण्ड सजायसमेत रहेको छ। गएको वर्ष मात्रै साउदीले लागुऔषधसम्बन्धी अपराधमा ३० जनालाई मृत्युदण्डको सजाय दिएको थियो साथै रक्सीको केसमा पनि ६ महिनादेखि पाँच वर्षसम्मको सजाय हुने र जरिवानासमेत तिर्नुपर्ने नियम रहेको छ। जुलाई महिनाभित्रमा नेपाली दूतावासको सहयोगमा साउदी अरेबियामा अवैध रूपमा कार्यरत अकामी नवीकरण नगरेका १ सय ३८ जना नेपालीका लागि साउदी सरकारले बहिर्गमन भिसा जारी गरेको छ। साउदीमा रोकिएका उनीहरू अब स्वदेश फिर्ता हुने भएका छन्। दूतावास रियाद र वाणिज्य दूतावास जेद्दाका अनुसार बहिर्गमन भिसा फारम भर्नेको संख्या दैनिक रूपमा बढ्दो छ। दूतावास रियाद र वाणिज्यदूत जेद्दाले बहिर्गमन भिसा पाउने नेपालीको नामावली आफ्नो फेसबुक पेजमा सार्वजनिक गर्दै आएको छ भने बाँकी बहिर्गमन भिसाका लागि आवश्यक कार्य भइरहेको जानकारीसमेत गरेको छ। बहिर्गमन भिसा पाउनेले भिसा जारी मितिले ६० दिनभित्र साउदी अरेबिया छोडिसक्नुपर्ने छ। दूतावासका अनुसार साउदी अरेबिया आउने क्रममा कामदारले आउने कम्पनीका बारेमा बुझ्ने, सम्झौता गर्दा राम्रोसँग पढेर मात्रै सहमति जनाउने, साउदीमा काम गर्ने कामका बारेमा दक्ष भएर आउने, मेनपावरलाई रकम बुझाउने क्रममा सरकारले तिरेको रकम मात्र दिने, आफू आउने देशको नियम कानुनबारे जानकारी लिनुपर्ने बताएको छ।"
प्रमाणपत्र गडबडीमा पक्राउ परे सांसद शर्मा,"काठमाडौं : नक्कली शैक्षिक प्रमाणपत्रको आरोपमा कांग्रेस सांसद सुनील शर्मा पक्राउ परेका छन्। नेपाल प्रहरीको केन्द्रीय अनुसन्धान ब्युरो सीआईबीले बिहीबार शर्मालाई पक्राउ गरेको। सीआईबीका प्रमुख एआईजी किरण बज्राचार्यका अनुसार प्रमाणपत्र शंकास्पद देखिएका शर्मासहित अन्य पाँच जना डाक्टर पनि पक्राउ परेका छन्। अन्य पक्राउ पर्ने डाक्टरहरूमा रन्जित कुमार यादव, अमित चौधरी, रामबाबु यादव, एलिना शाह र अमित चौधरी छन्। कांग्रेस सांसद शर्मा विराटनगरस्थित नोबेल मेडिकल कलेज र काठमाडौं सिनामंगलस्थित काठमाडौं मेडिकल कलेजका सञ्चालक हुन्। स्रोतका अनुसार शर्माको प्रवीणता प्रमाणपत्र तहको प्रमाणपत्रमा अनावश्यक केरमेट गरिएको छ। भारतको एक शैक्षिक संस्थाबाट जारी भएको उनको प्रमाणपत्र नक्कली भेटिएकाले अनुसन्धानका लागि पक्राउ गरिएको सीआईबीले बताएको छ। सभामुखलाई समेत जानकारी नदिई सीआईबीले शर्मालाई पक्राउ गरेको थियो। फौजदारी अभियोगमा प्रतिनिधिसभाका सांसदलाई पक्राउ गर्नुपरे सभामुखलाई जानकारी गराउनुपर्ने संवैधानिक व्यवस्था छ। तर, सीआईबीले शर्मालाई पक्राउ गरेपछि मात्रै सभामुखलाई जानकारीपत्र पठाएको थियो। सीआईबीले सभामुखलाई पठाएको पत्रमा सांसद शर्माले नेपाल मेडिकल काउन्सिलमा पेस गरेको शैक्षिक प्रमाणपत्रमा किर्ते गरिएको उल्लेख छ। सुनिलकुमार शर्माले शैक्षिक योग्यताको प्रमाणपत्र किर्ते गरेको कसुरमा प्रचलित कानुनबमोजिम अनुसन्धान गर्नुपर्ने भएकाले निज सुनिलकुमार शर्मा पक्राउ परेको जानकारी गराइएको छ, सीआईबीले भनेको छ। नेपाल प्रहरी प्रवक्ता कुबेर कडायतले शैक्षिक प्रमाणपत्रमा गडबडी देखिएकाले शर्मालाई पक्राउ गरिएको बताए। शैक्षिक प्रमाणपत्र अनुसन्धानका लागि पक्राउ गरिएको हो, कडायतले भने। ७ वर्षअघि नै थिए फरार सूचीमा सीआईबीले २०७३ सालमा नक्कली शैक्षिक प्रमाणपत्रधारी चिकित्सकलाई पक्राउ गर्न अपरेसन क्वाकमा सञ्चालन गरेको थियो। ०७३ असार ४ गते २६ जना नक्कली शैक्षिक प्रमाणपत्रधारी डाक्टरहरू पक्राउ परेका थिए। त्यस बेला शर्मा पनि अनुसन्धानमा तानिएका थिए। तर, राजनीति दलका उच्च नेताहरूसँग बलियो सम्बन्ध भएका शर्मा सीआईबीको क्वाक अपरेसन चल्दाचल्दै फरार भएका थिए। त्यसलगत्तै उनी जापान र दुबई पुगेको सूचना बाहिरिएको थियो। शर्माले भारतको बिहार इन्टरमिडियट काउन्सिलबाट एमबीबीएस उत्तीर्णको प्रमाणपत्र लिएको सीआईबी स्रोतले बतायो। सीआईबीका अनुसार शर्माको एमबीबीएसको प्रमाणपत्र पनि नक्कली रहेको अनुमान छ।"
"६ वर्षपछि शिक्षा विधेयक, तर संसद् नपुग्दै विवाद","काठमाडौं : संघीयता कार्यान्वयनको ६ वर्षपछि सरकारले विद्यालय शिक्षा ऐनमा संशोधन विधेयक संसद्मा लैजाने निर्णय गर्यो। साउन १६ गतेको मन्त्रिपरिषद् बैठकले यस्तो निर्णय गरेको थियो। तर, संसद्मा नपुग्दै विधेयक तीव्र विवादमा पर्यो। कसैले संघीयताको भावना विपरीतका प्रावधान राखिएको भन्दै विरोध जनाएका छन् त कसैले निजी विद्यालय गुठीमा लैजानुपर्ने प्रस्तावित व्यवस्थाप्रति असन्तुष्टि जनाएका छन्। संघीयताका जानकार एवं राष्ट्रियसभा सांसद डा खिमलाल देवकोटा जिल्ला शिक्षा कार्यालय र शिक्षा विभागलाई ब्युँताउने गरी विधेयकमा प्रस्तावित व्यवस्था हटाउनुपर्ने तर्क गर्छन्। खारेज भइसकेका संरचना ब्युँताउने गरी ल्याइएका व्यवस्था संघीयता विरोधी छन्, डा देवकोटाले भने। शिक्षाविद् प्राडाविद्यानाथ कोइराला निजी लगानीका विद्यालय शैक्षिक गुठीअन्तर्गत स्थापना र सञ्चालन गर्नुपर्ने विधेयकको प्रस्तावप्रति असहमति जनाउँछन्। निजी क्षेत्रको लगानी व्यक्तिगत वा सार्वजनिक गुठीमा लगेर राख्दैमा शिक्षा सुध्रिने र संविधानले दिएको अधिकार सुनिश्चित नहुने डा कोइरालाको तर्क छ। गुठी भन्नासाथ राम्रो हुन्छ भन्ने सुनिश्चितता छैन, प्रा डा कोइराला भन्छन्, सिद्धार्थ वनस्थली, महेन्द्र भवन, परोपकारजस्ता २७ वटा विद्यालय अहिल पनि गुठीअन्तर्गत नै सञ्चालित छन्। तर, यी राम्रो भए भन्ने आधार केही छैन। संघीयता कार्यान्वयनपछि स्थानीय सरकारले अनुगमन गरेको कुरा निजी विद्यालयले मन नपराएको प्राडा कोइराला बताउँछन्। निजीका संगठन प्याब्सन, एनप्याब्सन, हिसान स्थानीय सरकारमा अधिकार जाओस् भन्ने पक्षमा नरहेको उनले बताए। निजी विद्यालय खोल्नेहरू सबै पार्टीका संलग्न रहेको भन्दै कोइरालाले उनीहरूसँग छलफल गरेरै मात्र सरकारले विधेयक अघि बढाउनु उचित हुने बताए। यता राष्ट्रियसभा सदस्य देवकोटा भने निजी विद्यालय शैक्षिक गुठीअन्तर्गत सञ्चालित हुनुपर्ने प्रस्तावित व्यवस्था उचित भएको बताउँछन्। मुलुक संघीयतामा गइसकेकाले शिक्षा र स्वास्थ्यमा व्यापार गरिनु हुन्न, डा देवकोटाले भने, शिक्षा भनेको निजी सम्पत्ति होइन। यो राज्य र समाजको हो। यसैले ५ वर्षभित्रमा सबै निजी विद्यालय गुठीमा लैजानुपर्ने प्रस्ताव गरिएको हो। ०७२ मा संविधान जारी भयो। ०७४ मा प्रदेश र स्थानीय तह गठन भए। त्यस बेलादेखि नै मुुलुकमा नयाँ शिक्षा ऐनको खोजी हुन थालेको थियो। तर, सरकारले अलमल गरिरह्यो। त्यसैकारण शिक्षा ऐन २०२८ को नवौं संशोधनअनुसार शैक्षिक संस्था सञ्चालन भइरहेका छन्। संसद्मा नपुग्दै विधेयकका व्यवस्थाप्रति असन्तुष्टि जनाउँदै निजी विद्यालयका छाता संगठन प्याब्सन, एनप्याब्सन र हिसान आन्दोलित बनेका छन्। विद्यालयलाई गुठीमा रूपान्तरण गर्न नहुनेलगायतका माग राख्दै उनीहरूले आन्दोलनको घोषणा गरेका छन्। शिक्षा क्षेत्रलाई निरुत्साहित गर्ने गरी विधेयक आएको प्याब्सनका अध्यक्ष डिके ढुंगाना बताउँछन्। कम्पनीमार्फत सञ्चालित विद्यालयलाई ५ वर्षभित्र गुठीमा रूपान्तरण गर्नुपर्ने व्यवस्थाले निजी लगानीको शिक्षा क्षेत्र धराशायी हुने उनको तर्क छ। शैक्षिक क्षेत्रमा राजनीतिक दलको हस्तक्षेप बन्द गर्ने प्रस्ताव विधेयकमा छ। यस्तै वडाअध्यक्ष वा वडा सदस्यले विद्यालय व्यवस्थापन समितिको अध्यक्षता गर्ने प्रस्ताव छ। विधेयकले एसईई खारेज गर्ने, कक्षा ८ को स्थानीय तह र कक्षा १२ को बोर्डले परीक्षा सञ्चालन गर्ने, गणित र विज्ञानको माध्यम भाषा अंग्रेजी हुनुपर्ने तथा सामाजिकको नेपाली माध्यम भाषामा अध्यापन गर्नुपर्ने, विद्यालय व्यवस्थापन समिति अध्यक्षमा वडाध्यक्ष वा निजले तोकेको वडा सदस्य राख्नुपर्ने प्रस्ताव गरेको छ। यसैगरी शिक्षकलाई दल वा दलसँग आबद्ध संगठनको सदस्यता लिन रोक लगाउने, जिल्ला शिक्षा कार्यालयले प्रधानाध्यापक नियुक्त गर्ने, विद्यालयको जग्गा अन्य काममा लगाउन रोक लगाउने, पाठ्यक्रम परिषद्को अध्यक्ष शिक्षा सचिव हुनुपर्ने, ४६ हजार शिक्षक दरबन्दी थप्ने, कर्मचारीलाई सुविधा दिने र शिक्षकलाई योगदानमा आधारित निवृत्तिभरणको व्यवस्था गर्ने विधेयकमा उल्लेख छ। मुलुकभर सरकारी र निजी गरी ३४ हजार ८ सय १६ विद्यालय सञ्चालनमा छन्। ८ हजार हाराहारीमा निजी विद्यालय छन्।"
"शपथग्रहणमा पनि जसपा मन्त्रीको विरोध, पढिनन् 'कोसी प्रदेश'","विराटनगर : कोसी प्रदेशमा नवनियुक्त मन्त्री निर्मला लिम्बूले संविधानको उल्लंघन गरेर शपथग्रहण गरेकी छन्। जनता समाजवादी पार्टी (जसपा)की प्रदेशसभा सदस्य (प्रदेश सांसद) लिम्बूलाई शुक्रबार मुख्यमन्त्री उद्धव थापाले स्वास्थ्य मन्त्री नियुक्त गरेका हुन्। जसपा प्रदेश सरकारमा सहभागी भएपछि हाल प्रदेशमा मन्त्रिपरिषद् पाँच सदस्यीय भएको छ। मन्त्रिपरिषद् विस्तार गर्दै मुख्यमन्त्री थापाले मन्त्री नियुक्त गरेपछि लिम्बूले प्रदेश प्रमुख पर्शुराम खापुङबाट शुक्रबार नै पद तथा गोपनीयताको शपथ लिइन्। शपथग्रहणका क्रममा उनीबाट संविधानको उल्लंघन भएको हो। प्रदेश प्रमुख खापुङले उनलाई कोसी प्रदेशको मन्त्रीको कामकाज प्रचलित कानुनको अधिनमा रही गर्ने छु भनेर शपथ खुवाएका थिए। शपथग्रहणका क्रममा लिम्बूले कोसी प्रदेश नै वाचन गरिन्। तर, पछि एउटा शब्द गल्ती रहेको भनेर उनी आफैंले पुनः दोस्रोपटक कोसीका ठाउँमा १ नम्बर प्रदेश वाचन गरेकी हुन्। कोसीका ठाउँमा १ नम्बर प्रदेश भनेर पढे पनि लिम्बूले शपथका अरू शब्द भने हुबहु वाचन गरिन्। प्रदेश प्रमुखको कार्यालय विवादित शपथलाई मान्यता दिएको छ। शपथग्रहणमा मुख्यमन्त्री थापासहित उच्च अदालत विराटनगरका कायम मुकायम मुख्यन्यायाधीश सत्यमोहन जोशी थारु, प्रदेशको उपसभामुख सिर्जना दनुवारलगायत उपस्थित थिए। नवनियुक्त मन्त्रीले संविधानविपरीत शपथग्रहण गरेपछि चौतर्फी विरोध भएको छ। कोसी प्रदेशको सरकारमा सहभागी भएर मन्त्रीलाई १ नम्बर प्रदेश भन्दै शपथ लिने छुट नभएको आवाज उठ्न थालेको छ। राजनीतिक विश्लेषक, कानुनका विज्ञ एवं संविधानविद्हरूले पनि लिम्बूबाट शपथकै अवहेलना भएको भनेर चर्को आलोचना गरेका छन्। राजनीतिशास्त्रका प्राध्यापक गिरिश भट्टराई यस्ता हर्कतले सही दिशातर्फ उन्मुख भएजस्तो देखिएको प्रदेशको राजनीतिलाई विचलित बनाउने बताउँछन्। मन्त्रीजस्तो पदमा रहने व्यक्तिको गलत क्रियाकलापले राजनीति गिजोलिने र प्रदेशलाई मुठभेटतर्फ लैजाने उनको विश्लेषण छ। हामी राजनीतिका माध्यमबाट समाज र मुलुक अग्रपथतिर लम्कियोस भन्ने चाहन्छौं, राजनीतिक विश्लेषक भट्टराईले भने, तर, मन्त्रीका गतिविधिबाट राजनीति नै पछाडि फर्किएको महसुस भएको छ। अर्कोतर्फ केका लागि राजनीति गर्दै हुनुहुन्छ भन्ने प्रश्न उनीहरूतिरै तेर्सिएको भट्टराईको भनाइ छ। शपथका नाममा देखाइएको हर्कतले उहाँ(मन्त्री)हरूबाट केही आशा गर्न सकिँदैन भन्ने प्रष्ट भइसक्यो। प्रदेशलाई मुठभेटतिर लैजान खोजिँदैछ, उनी भन्छन्, मान्दिन भनेर संविधान र कानुनलाई नै चुनौती दिँदै जबरजस्तीको राजनीति गर्न खोज्दै गरेजस्तो देखिन्छ। यो अग्रमनको राजनीति भएन। यस्ता गलत हर्कतले आमजनतामा प्रदेशप्रति ठूलो वितृष्णा पैदा गरिरहेको भट्टराईको भनाइ छ। यहाँ त मन्त्री पदको मात्रै कुरा भएन। कानुनको ठाडो उल्लंघन भएको छ, उनले भने, उहाँ (लिम्बू)ले देखाएको व्यवहारप्रति पार्टीले आधिकारिक धारणा सार्वजनिक गरेर जनतालाई प्रष्ट पार्नुपर्छ। यस विषयमा उहाँको दलले कस्तो एक्सन लिन्छभन्ने जनताले हेर्न चाहेका छन्। संविधानविद् भीमार्जुन आचार्य लिम्बूबाट शपथको अवहेलना भएको बताउँछन्। शपथको ठूलो कानुनी, राजनीतिक र संवैधानिक महत्व हुन्छ। शपथको मुख्य उदेश्य नै म राष्ट्रको कानुन, संविधान र जनादेशप्रति प्रतिवद्ध भएर काम गर्छुभन्ने कसमजस्तो प्रतिवद्धता हो, उनले भने, कानुनमा भएको शपथ नै उल्टो र बांगो गराएर लिनुले शपथको उल्लंघन भयो। शपथ लिने व्यक्तिलाई आफूखुसी शब्द उच्चारण गर्ने र शपथको संरचनाको हेरफेर गर्ने छुट हुँदैन। लिम्बूको व्यवहारले शपथको महत्व र प्रतिष्ठामाथि नै प्रहार गरेको आचार्यको भनाइ छ। उनले प्रचलित व्यवस्थामाथि नै हमला गरेर शपथ लिनु संवैधानिक, राजनीतिक र कानुनी हिसाबले पूर्ण रूपमा गलत भएको टिप्पणी गरे। उनले सन् २००९ जनवरी २० तारिखमा अमेरिकी राष्ट्रपति बाराक ओबामाको पहिलो कार्यकालको शपथग्रहणको उदाहरणसमेत दिए। अमेरिकामा पनि संविधानबोजिम प्रधानन्यायाधीशले राष्ट्रपतिको शपथ गराउने व्यवस्था छ। शपथका क्रममा उच्चारण गरिएको एउटा शब्द तलमाथि हुँदा त्यसले मान्यता नपाएको संविधानविद् आचार्यले बताए। उच्चारणका क्रममा फेथफुल्ली भन्ने शब्द तलमाथि हुँदा विधिको शासन र संविधान अनुसार भएन भनेर अमेरिकाको राष्ट्रपतिलाई पुनः भोलिपल्ट शपथ गराइएको थियो, आचार्य भन्छन्, संवैधानिक र कानुनी हिसाबले शपथको त्यति ठूलो महत्व हुन्छ। शपथग्रहणपछि मन्त्री लिम्बूले भने कोसी नाम खारेजीको विषयलाई लिएर आफूहरूको असहमति रहेको बताइन्। प्रदेश नामकरणको विषयमा उठेको आन्दोलनलाई प्रदेश सरकारबाट वार्ता र संवादमार्फत सम्बोधन गर्छौं भनेर लिखित प्रतिवद्धता आएपछि आफूले मन्त्रीको शपथ लिएको उनको भनाइ छ। प्रदेश सरकारले आन्दोलनरत संघर्ष समितिसँग वार्ता गरेर प्रदेशको नाम परिवर्तन गरेपछि कोसी लेखिएका साइनबोर्डहरू हटाइने जिकिर लिम्बूले गरिन्। अहिले नै कोसीका साइनबोर्ड हटाउनेभन्ने कुरा रहेन। सरकारले वार्ता गरेर १ नम्बर वा किराँत प्रदेश नाम दिएपछि बोर्डहरू चेन्ज हुन्छन्, उनले भनिन्, नाम परिवर्तन गर्ने भनेर सरकारबाट लिखित प्रतिवद्धता आएको छ। पूरा नगरेमा फेरि सरकारबाट बाहिरिन्छु। कोसीको ९३ सदस्यीय प्रदेशसभा (संसद)मा लिम्बू जसपाबाट एक्ली सांसद हुन्। उनी दोस्रो पटक प्रदेशको मन्त्री बनिन्। यसअघि नेकपा (एमाले) प्रदेश संसदीय दलका नेता हिक्मतकुमार कार्की नेतृत्वको सरकारमा पनि लिम्बू स्वास्थ्य मन्त्री थिइन्। दुई तिहाइभन्दा बढी बहुमतका आधारमा संसदले २०७९ फागुन १७ गते तत्कालीन प्रदेश १ को नाम कोसी राखेको थियो। केन्द्रमा राजनीतिक समीकरण परिवर्तन भएपछि प्रदेशको नामकरणप्रति असहमति जनाएर जसपाले कार्की नेतृत्वको सरकारलाई दिएको समर्थन गत जेठ १७ गते फिर्ता लिएको थियो। प्रदेशको नाम कोसी खारेज गर्नुपर्ने र बहुपहिचानका आधारमा पुनः नामकरण गर्नुपर्ने अडान जसपाको थियो। नेकपा (माओवादी केन्द्र)ले समेत जेठ २३ गते समर्थन फिर्ता लिएपछि एमाले नेतृत्वको सरकार अल्पमतमा पर्यो। संसदबाट विश्वास गुमाएपछि असार १५ गते कार्की नेतृत्वको सरकार ढल्यो। सभामुख बाबुराम गौतमसमेतको समर्थनमा बहुमत दाबी गरेका नेपाली कांग्रेस संसदीय दलका नेता उद्धव थापालाई प्रदेश प्रमुख पर्शुराम खापुङले असार २१ गते मुख्यमन्त्री नियुक्त गरेका थिए। सरकार गठनमा सभामुख सहभागी हुन नपाउने भनेर सर्वोच्च अदालतले थापाको नियुक्ति नै बदर गरिदियो। प्रदेशसभामा बहुमत पुर्याउन ४७ सांसद आवश्यक पर्छ। एमालेका ४०, कांग्रेसका २९, माओवादीका १३, राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जसपाका १ सांसद छन्। एमाले र राप्रपा एकातिर रहेकाले गठबन्धनलाई बहुमत पुर्याउन कठिन भयो। त्यही भएकाले सत्ता बनाउने खेलमा सभामुखलाई दुरुपयोग गरियो। अहिले भने सभामुख गौतमलाई राजीनामा गर्न लगाएर सांसद संख्या ४७ पुर्याउँदै पुनः थापा मुख्यमन्त्री बनेका छन्। उनलाई प्रदेश प्रमुख खापुङले साउन १६ गते दोस्रोपटक मुख्यमन्त्री नियुक्त गरेका हुन्। सभामुख पद त्यागेर गठबन्धनलाई सरकार बनाउन सहयोग गरेका गौतम मुख्यमन्त्रीपछिको बरियता प्राप्त गर्दै प्रदेशको आर्थिक मामिला तथा योजना मन्त्री बनिसकेका छन्। पद तथा गोपनीयताको शपथ लिएकै दिन मुख्यमन्त्री थापाले साउन १७ गते गौतमसहित कांग्रेसका प्रदीप सुनुवार र एकीकृत समाजवादीका कमलप्रसाद जबेगूलाई मन्त्री नियुक्त गरे। सुनुवार खानेपानी, सिँचाई तथा उर्जा र जबेगू भौतिक पूर्वाधार विकास मन्त्रालयको जिम्मेवारीमा छन्। मुख्यमन्त्री थापाले मुख्यमन्त्री तथा मन्त्रिपरिषद्को कार्यालयमा पत्रकार सम्मेलनको आयोजना गर्दै प्रदेश नामकरणको विषयमा उठेका प्रश्न र समस्या समाधानका लागि सरकार तयार रहेको बताए। राजनीतिक दलहरूबीच आपसी सहमति कायम गर्दै प्रदेशको नाममा उठेका प्रश्न लगायतको समाधानका लागि सरकार प्रतिवद्ध छ, उनले भने, आन्दोलनकारी पक्षले उठाएका जायज माग र मुद्धालाई वार्ता, संवाद एवं छलफल तथा संवैधानिक व्यवस्था अनुसार सरकारले सम्बोधन गर्नेछ। थापाले गठबन्धन दलबीच नै छलफल गरेर आफूले विश्वासको मत लिने समय तय गर्ने जानकारी पनि दिए। प्रदेश नामकरणको आन्दोलनमा निधन भएका पदम लिम्बू लाजेहाङप्रति मुख्यमन्त्री थापाले श्रद्धाञ्जलीसमेत व्यक्त गरेका छन्। साथै नामकरणप्रति असहमति जनाउँदै भएको आन्दोलनका क्रममा घाइते भएकाको शीघ्र स्वास्थ्य लाभको काम पनि उनले गरे। तर, थापा नेतृत्वको सरकारमा सहभागी भएपछि नामकरणको मुद्दा भुलेको आरोप जसपामाथि लागेको छ। सत्तामा पुग्ने हतारोकै कारण आफ्ना माग र मुद्दामा अडिग हुन नसकेको भनेर जसपाको आलोचना हुन थालेको हो। यसअघि प्रदेशको नाम कोसी खारेज र बहुपहिचानसहित प्रदेश नामकरण हुनुपर्ने अडान राखेर सरकार छाडेको दाबी जसपाको थियो। प्रदेश नामकरणसँग सम्बन्धित माग सम्बोधन नभएमा वा सरकारबाट लिखित प्रतिवद्धता नआएमा मुख्यमन्त्रीलाई विश्वासको मत नदिने र सरकारमा पनि सहभागी नहुने अडान जसपाले राखेको थियो। जसपाको राजनीतिक समिति सदस्य एवं प्रदेशका पूर्वमन्त्री जयराम यादवले पार्टी केन्द्रले नै दिएको निर्देशन अनुसार पार्टी सरकारमा सहभागी भएको बताए। हामीले उठाएका मागलाई वर्तमान सरकारले सम्बोधन गर्ने प्रतिवद्धता जनायो, उनले भने, गठबन्धन जोगाउनलाई पनि पार्टी सरकारमा सहभागी भएको हो। यादवले वर्तमान सरकार प्रदेश नामकरणका विषयमा जसपाले राखेको मागप्रति सकारात्मक रहेको दाबीसमेत गरे।"
नर्सिङ सेवामा देखा परेका समस्या समाधान गर्न नयाँ संकल्प लिएको छु : प्रधानमन्त्री,"काठमाडौं : प्रधानमन्त्री पुष्पकमल दाहालले संविधानले परिकल्पना गरेजस्तो सुविधा जनतालाई दिन नसकेको बताएका छन्। शुक्रबार स्वास्थ्य तथा जनसंख्या मन्त्रालयमा आयोजित कार्यक्रममा बोल्दै प्रधानमन्त्री दाहालले पछिल्लो समय केही रोगहरूमाथि विजयी प्राप्त गर्दै गएपनि जनतालाई चाहिएजस्तो सुविधा दिन नसकेको बताएका हुन्। 'केही रोगहरूमाथि विजयी प्राप्त गरकेा छौं। जनताको सरदर आयु बढ्दै गएको छ,'प्रधानमन्त्रीले भने,' संविधानले परिकल्पना गरिएजस्तो सुविधा जनतालाई दिन सकिएको छैन। हाम्रो अगाडि चुनौतीहरू छन्।' प्रधानमन्त्री दाहालले नर्सिङ सेवामा पछिल्लो समय चुनौती बढ्दै गएको बताए। उनले नर्सिङ सेवामा देखिएका चुनौती समाधान गर्न केही नयाँ संकल्प लिएको जानकारी दिए। उनले भने,'नर्सिङ सेवामा देखिएका चुनौती हाम्रा लागि अग्निपरीक्षाजस्तै देखिएको छ। केही नीतिगत सुधार गरेर नर्सिङ सेवामा देखा परेका चुनौतीहरूलाई समाधान गर्न मैले आफैले नयाँ संकल्प लिएको विश्वास पनि दिलाउन चाहन्छु। ' उनले नयाँ संकल्पसहित प्रतिवद्धताका साथ सामाजिक न्याय र समृद्धिको यात्रामा रहेको बताए। शिक्षा र स्वास्थ्यमा जनतालाई सेवा दिन निरन्तर प्रयास गरिएको उनको भनाइ छ। उनले शिक्षामा संघीय शिक्षा ऐनलाई अन्तिमरुप दिन लागिपरेको बताए। प्रधानमन्त्रीले स्वास्थ्य मन्त्रालयले सुरू गरिएका कामहरूमा तरकारको तर्फबाट बजेट अभाव हुन नदिने प्रतिवद्धता जनाए।"
कांग्रेस सांसद शर्मालाई थुनामुक्त गर्न अदालतको आदेश,काठमाडौं : जिल्ला अदालत काठमाडौंले नेपाली कांग्रेसका सांसद सुनिल शर्मालाई थुनामुक्त गर्न आदेश दिएको छ। शैक्षिक प्रमाण पत्र कीर्ते गरेको कसूरमा पक्राउ परेका सांसद शर्मालाई शुक्रबार जिल्ला अदालत काठमाडौंले थुनामुक्त गर्न आदेश दिएको हो। म्याद थपका लागि सरकारी वकिलको कार्यालय हुँदै अदालतमा पेस गरेका सांसद शर्मालाई न्यायाधीश दण्डपाणि शर्माको इजलासले थुनामुक्त गर्न आदेश दिएको हो। प्रहरीको केन्द्रीय अनुसन्धान व्युरो (सिआईबी)ले बिहीबार पक्राउ गरेको थियो।
नयाँ बानेश्वरमा कांग्रेस संसदीय दलको बैठक जारी,"काठमाडौं : नेपाली कांग्रेसको संसदीय दलको बैठक जारी छ। नयाँ बानेश्वरस्थित संसद भवनको लोत्से हलमा बैठक बसिरहेको छ। बैठकमा संसदको गतिरोध खुलाउने, सुन तस्करी,नक्कली भुटानी शरणार्थी,ललिता निवास प्रकरण र सरकारका पछिल्ला कामबारे छलफल हुने जनाइएको छ। बैठकका एजेण्डाहरू बिहीबार बसेको संसदीय दलको कार्यसमिति बैठकले तय गरेको हो। तत्कालीन गृहमन्त्री एवं कांग्रेस नेता बालकृष्ण खाँण नक्कली भुटानी शरणार्थी प्रकरणमा अहिले जेल जीवन बिताइरहेका छन्। उनको विषयमा समेत बैठकमा छलफल हुने स्रोतको भनाइ छ। यद्यपि नेपाली कांग्रेसभित्र खाणलाई कारबाही गर्ने वा नगर्नेबारे दुई धार देखिएको छ। प्रहरीको केन्द्रीय अनुसन्धान व्युरो (सीआईबी)ले पक्राउ गरेका सांसद सुनिल शर्माका विषयमा समेत संसदीय दलको बैठकमा छलफल हुने छ। सांसद शर्मालाई व्युरोले बिहीबार पक्राउ गरेको थियो।"
प्रहरी हिरासतबाट छुटेपछि कांग्रेस सांसद शर्माले भने गृहमन्त्रीले तत्काल राजीनामा दिनुपर्छ,"काठमाडौं : नेपाली कांग्रेसका सांसद सुनिल शर्मा थुनामुक्त भएका छन्। जिल्ला अदालत काठमाडौंले थुनामुक्त गर्न आदेश दिएपछि सिआईबीको हिरासतमा रहेका सांसद शर्मा शुक्रबार साँझ थुनामुक्त भएका हुन्। थुनामुक्त भएपछि सांसद शर्माले गृहमन्त्रीको राजीनामा माग गरेका छन्। उनले तत्काल राजीनामा नदिए सरकार ढल्ने चेतावनीसमेत दिएका हुन्। 'गृहमन्त्री तुरुन्त हट्नुपर्छ। उहाँ हट्नुभएन भने सरकार ढल्छ,' उनले भने। सुन तस्करी प्रकरणका संरक्षकहरूलाई कारबाही गर्ने आवाज उठाएपछि प्रधानमन्त्रीकै निर्देशनमा आफू पक्राउ परेको उनको भनाइ छ। 'प्रधानमन्त्रीकै निर्देशनमा मलाई पक्राउ गरिएको हो। प्रधानमन्त्रीजी यति धेरै बैगुनी हुन भएन,' उनले भने, 'शान्ति प्रक्रियाका लागि हाम्रो पहलकदमी पनि ठूलो छ। त्यो प्रधानमन्त्रीजीले बुझ्नुपर्छ। गिरिजाप्रसाद कोइरालासँग टेलिफोन सम्बाद गराउने नै हामी हौं,' उनले भने। उनले कांग्रेस नेताहरूलाई पनि गठबन्धनबारे पुनर्विचार गर्न आग्रह गरे। 'कांग्रेसले पनि यो गठबन्धनबारे पुनर्विचार गर्नुपर्छ। नत्र पार्टी सकिन्छ,' उनले भने। उनले नक्कली भुटानी शरणार्थी प्रकरणमा पक्राउ परेका कांग्रेस नेता बालकृष्ण खाँणले पनि बाहिर बसेरै न्यायको लागि लड्न पाउनुपर्ने बताए। उनले खाँण भगौडा नभएको भन्दै उनलाई बाहिरबाटै कानुनी लडाइ लड्न दिनुपर्ने बताए।"
"सामाजिक सञ्जाललाई कस्दै सरकार, यस्तो छ राष्ट्रिय साइबर सुरक्षा नीति (पूर्ण पाठसहित)","काठमाडौं : सरकारले सामाजिक सञ्जालको दुरुपयोगलाई कस्ने नीति लिएको छ। सामाजिक सञ्जालमा हुने भ्रामक जानकारी, हिंसा, भेद्भाव, अश्लिलता फैलाउने कार्यको बन्देज लगाउँदै सरकारले कडा नीति अवलम्बन गरेको हो। साउन २३ गते बसेको मन्त्रिपरिषद् बैठकले 'राष्ट्रिय साइबर सुरक्षा नीति २०८०'लाई स्वीकृत गरेको छ। उक्त नीतिको रणनीति १० मा राष्ट्रिय सुरक्षामा आँच पुऱ्याउने, घृणा वा द्वेष फैलाउने, अनलाइन उत्पीडन र साइबर बुलिङ गर्ने, सामाजिक तथा साम्प्रदायिक सद्भावमा खलल पुऱ्याउने, अश्लिलता फैलाउने किसिमका डिजिटल सामग्रीको सम्प्रेषणलाई निषेध गर्ने उल्लेख छ। त्यस्तै इन्टरनेट तथा सामाजिक सञ्जालको प्रयोग गरी भ्रामक जानकारी सम्प्रेषण गर्ने, महिला, बालबालिका वा लैंगिक तथा यौनिक अल्पसङ्ख्यक व्यक्तिका विरुद्ध लक्षित अनलाइन सेवाहरू, विभिन्न प्रकारका हिंसा एवं भेदभावलाई निषेध एवं नियन्त्रण गर्ने नीतिमा उल्लेख छ। स्पाम मेसेज सम्प्रेषण गर्ने कार्यलाई समेत नियन्त्रण गर्ने सरकारको नीति छ। त्यस्तै सरकारले सरकारको आफ्नै नेटवर्क र नेशनल इन्टरनेट गेटवेको निर्माण गर्ने नीति अवलम्बन गरेको छ। साइबर सुरक्षासम्बन्धी राष्ट्रिय आकस्मिक योजना तयार गरी कार्यान्वयन गर्ने नीतिसमेत सरकारको छ। सरकारले विश्वव्यापी साइबर सुरक्षा सूचकांक (जीसीआई)मा ४४९९ बाट आगामी पाँच वर्षभित्र ६०, दश वर्षभित्र ७० र पन्ध्र वर्षभित्र ८० प्रतिशत पुऱ्याउने लक्ष्य राखेको छ। सरकारले साइबर सुरक्षासम्बन्धी विषयलाई विद्यालयस्तर तथा उच्चशिक्षाको पाठ्यक्रममा समावेशसमेत गर्ने नीति लिएको छ। साइबर सुरक्षासम्बन्धी दक्ष जनशक्ति उत्पादन गर्न साइबर सुरक्षाको क्षेत्रमा कार्य गर्ने संघसंस्थासँगको सहकार्यमा साइबर सुरक्षा फिनिसिङ स्कुलको व्यवस्था गर्ने, राष्ट्रिय तथा अन्तर्राष्ट्रिय विश्वविद्यालयहरूसँगको सहकार्यमा साइबर सुरक्षासम्बन्धी दक्ष जनशक्ति उत्पादन गर्ने, साइबर सुरक्षासम्बन्धी अध्ययन, अनुसन्धान तथा विकासका लागि विश्वविद्यालयहरूलाई प्रोत्साहित गर्ने नीति सरकारको छ। सरकारले संवेदनशील सेवा प्रदायकहरू समेने गरी वार्षिक रूपमा राष्ट्रिय साइबर ड्रिल आयोजना गर्ने नीतिसमेत लिएको छ। नीतिको आवश्यकता किन?सञ्चार तथा सूचना प्रविधिको क्षेत्रमा भएको तीव्र विकासले विश्वलाई एक गाउँको रूपमा परिणत गरेकाले सूचना प्रविधिको उच्चतम प्रयोग गरी आर्थिक तथा सामाजिक रूपान्तरणका लक्ष्य प्राप्त गर्न तथा साइबर सुरक्षामा सक्षम हुन विद्यमान नीतिगत तथा संस्थागत क्षमता अभिवृद्धि गर्नुपर्ने सरकारको बुझाइ छ। साइबर सुरक्षासम्बन्धी विषय नयाँ हुनुको साथै जटिल र चुनौतीपूर्णसमेत रहेकाले नेपालमा यस क्षेत्रमा आवश्यक पर्ने अनुसन्धान र क्षमतामा आधारित दक्ष जनशक्तिको कमी रहेको नीतिमा उल्लेख छ। 'साइबर सुरक्षा, बौद्धिक सम्पत्तिको संरक्षण, सुरक्षा संवेदनशीलता र अभिसरणलगायतका विषयहरू सम्बोधन गर्नुपर्ने देखिएको छ। साइबर आक्रमण एवं साइबर अपराध सीमाविहीन हुने भएकोले यसको नियन्त्रणका लागि अन्तर्राष्ट्रियस्तरमा सहयोग, समन्वय र सहकार्य आवश्यक देखिएको छ। यस नीतिले संकलित, प्रशोधित, सङ्ग्रहित, प्रकाशित एवं प्रसारित सूचना, तथ्यां एवं सूचना तथा सञ्चार प्रविधि प्रणालीको गोपनीयता, अखण्डता, उपलब्धता, प्रामाणिकता र आधिकारिकताको स्तरवृद्धि गर्न संवेदनशील पूर्वाधार प्रदायकहरूले सञ्चालन गरेका वा उपयोग गरेका सूचना प्रणालीको जोखिम व्यवस्थापन क्षमता वृद्धि गर्नसमेत महत्त्वपूर्ण आधार निर्माण गर्ने हुँदा सुरक्षित एवं उत्थानशील साइवरस्पेस निर्माणका लागि राष्ट्रिय साइबर सुरक्षा नीति तर्जुमा गर्न आवश्यक देखिएको छ,' नीतिमा उल्लेख छ।"
"गौर हत्याकाण्डको उच्चस्तरीय संसदीय छानबिन गर्न जसपाको माग, पीडितसँग सम्झौता गरेर फसाउन खोजिएको आरोप","काठमाडौं : जनता समाजवादी पार्टी (जसपा)ले गौर हत्याकाण्डको संसदीय छानबिन गर्न माग गरेको छ। सिंहदरवारस्थित संसदीय दलको कार्यालयमा पत्रकार सम्मेलन गर्दै जसपाले पीडितसँग सम्झौता गरेर सरकारले फसाउन खोजेको आरोपसमेत लगाएको छ। पार्टी प्रवक्ता मनिष सुमनले पीडितसँग भएका सम्झौताका कतिपय बुँदामा आपत्ति रहेको भन्दै खेद प्रकणसमेत गरेका छन्। 'गौर हत्याकाण्डको छानबिन प्रक्रिया गलत बाटोमा लगिँदैछ। सम्झौतामा भएका धेरै बुँदमा हाम्रो असहमति छ। सम्झौताको पहिलो बुँदामै जाहेरी भएका भन्ने उल्लेख छ। ती बेलाका जाहेरीहरू नै पूर्वाग्रही थिए,' प्रवक्ता सुमनले भने। उनले सरकार तत्काल छाड्ने मनसाय नभए पनि सरकारको व्यवहारले त्यसको निर्क्यौल गर्ने बताए। 'हामी राजनीतिज्ञ हौं। मुद्दाबाट हामी डराउँदैनौं। तर गौर घटनाको जसरी विकास गरिएको छ। त्यसको हामीले खेद प्रकट गर्न चाहन्छौं। सरकारमा रहने नरहने कुरा सरकारको व्यवहारमा भर पर्छ,' उनले थपे। १७ वर्षअघि भएको घटनामा अहिले किन सम्झौता गरियो भन्दै उनले सरकारप्रति नै संशय प्रकट गरे। उनले विगतमा भएका प्रतिवेदनहरू सार्वजनिक गर्न मागसमेत गरे। 'विभिन्न प्रतिवदेनमा पनि फोरमको शान्तिपूर्ण सभालाई माओवादी बिथोलेको उल्लेख छ। त्यति हुँदाहुँदै १७ वर्षपछि सरकारले किन सम्झौता गर्यो। विगतका प्रतिवदेनहरू सार्वजनिक गरियोस्। संसदीय छानबिन गरी घटनाको सत्य तथ्य पत्ता लगाइयोस्,' प्रवक्ता सुमनले भने। रौतहटको गौरमा २०६३ चैत ७ गते भएको उक्त घटनामा माओवादीको संलग्नता रहेको उनको भनाइ छ। उनले तत्कालीन माओवादी नेता प्रभु साहको हठले उक्त घटना घटेको बताए। 'जसपाको शान्तिपूर्ण सभामा हातहतियारसहित आक्रमण गर्ने, सभा विथोल्नो काम माओवादीले गर्यो। भैरहवा र नेपालगन्जमा सभा विथोल्ने काम भयो। गौरमा प्रशासनसँग स्वीकृति लिएर सभा गर्दैगर्दा माओवादीले दुई दिनअघि त्यहीँ ठाउँमा किन सभा आयोजना गर्यो,' सुमनले प्रश्न गरे। उनले त्यसदिन जसपाको सभास्थलमा माओवादीले बम पड्काएको र त्यसपछि फायरिङ खोलेको आरोप लगाए। त्यसबाट आक्रोशित जनतासँग मुठभेडमा उक्त घटना घटेको प्रवक्ता सुमनले प्रस्टीकरण दिए।"
"जसपाले भन्यो षड्यन्त्रको गन्ध आयो, सरकारमा रहनेनरहने व्यवहारले बताउँछ","काठमाडौं : जनता समाजवादी पार्टी (जसपा)ले सरकार छाड्नेनछाड्ने कुरा व्यवहारमा भर पर्ने बताएको छ। गौर हत्याकाण्डमा पीडितसँग छानबिन गर्ने सम्झौता गरेपछि आक्रोशित बनेको जसपाले षड्यन्त्रको गन्ध आएको बताएको छ। शुक्रबार सिंहदरवारस्थि संसदीय कार्यालयमा पत्रकार सम्मेलन गर्दै सरकारको रवैयाप्रति खेद प्रकट गरेको छ। 'हामी राजनीतिज्ञ हौं। मुद्दाबाट हामी डराउँदैनौं। तर गौर घटनाको जसरी विकास गरिएको छ। त्यसको हामीले खेद प्रकट गर्न चाहन्छौं। सरकारमा रहने नरहने कुरा सरकारको व्यवहारमा भर पर्छ,' पार्टी प्रवक्ता मनिष सुमनले भने। उनले यही मुद्दाका लागि सरकार छाड्ने मनसाय नभए पनि सरकारमा राख्ने नराख्ने गठबन्धनमा आबद्ध दलहरूको कुरा पनि रहेको बताए। उनले गौर घटनालाई सरकारले गलत बाटोतर्फ लगेको बताए। 'गौर हत्याकाण्डको छानबिन प्रक्रिया गलत बाटोमा लगिँदैछ। सम्झौतामा भएका धेरै बुँदमा हाम्रो असहमति छ। सम्झौताको पहिलो बुँदामै जाहेरी भएका भन्ने उल्लेख छ। ती बेलाका जाहेरीहरू नै पूर्वाग्रही थिए,' उनले भने। १७ वर्षअघि भएको घटनामा अहिले किन सम्झौता गरियो भन्दै उनले सरकारप्रति नै संशय प्रकट गरे। उनले विगतमा भएका प्रतिवेदनहरू सार्वजनिक गर्न मागसमेत गरे। 'विभिन्न प्रतिवदेनमा पनि फोरमको शान्तिपूर्ण सभालाई माओवादी बिथोलेको उल्लेख छ। त्यति हुँदाहुँदै १७ वर्षपछि सरकारले किन सम्झौता गर्यो। विगतका प्रतिवदेनहरू सार्वजनिक गरियोस्। संसदीय छानबिन गरी घटनाको सत्य तथ्य पत्ता लगाइयोस्,' प्रवक्ता सुमनले भने। रौतहटको गौरमा २०६३ चैत ७ गते भएको उक्त घटनामा माओवादीको संलग्नता रहेको उनको भनाइ छ। उनले तत्कालीन माओवादी नेता प्रभु साहको हठले उक्त घटना घटेको बताए।"
सांसद शर्मालाई पक्राउ गर्नु अनुचित : कांग्रेस,"काठमाडौं : नेपाली कांग्रेसले सांसद सुनिल शर्मा पक्राउबारे आइतबार धारणा सार्वजनिक गर्ने भएको छ। शुक्रबार कांग्रेस संसदीय दलको बैठकका निर्णयहरू सार्वजनिक गर्दै प्रमुख सचेतक रमेश लेखकले शर्मा पक्राउको विषयलाई पार्टीले गम्भीरतापूर्वक लिएको र थप अनुसन्धानपछि पार्टीको धारणा सार्वनजिक गर्ने बताए। 'यो विषयमा पार्टीले गम्भीरतापूर्वक लिएको छ,'उनले भने,' गहिराइमा अध्ययन गरेर पर्सी पार्टीको धारण सार्वजनिक गर्छौं।' बैठकमा सांसदहरुले गम्भीर ढंगले उक्त विषयलाई उठाएको भन्दै लेखकले थप छलफल गरी आइतबार बस्ने बैठकले उचित निर्णय लिने बताए। सांसद शर्मा पक्राउ गर्नु आपत्तीजनक र अनुचित रहेको सांसदहरुको भनाइ रहेको र बैठकले गम्भीरतापूर्वक लिएको उनको भनाइ छ। बिहीबार कांग्रेस संसदीय दलको कार्यसमिति बैठकले पनि शर्मा पक्राउबारे गहिराइमा अनुसन्धान गरेर पार्टीको धारणा सार्वजनिक गर्ने निर्णय गरेको थियो। नक्कली प्रमाणपत्र कीर्ते गरेको आरोपमा शर्मा बिहीबार पक्राउ परेका हुन्। बैठकले बाढी पहिरो र डुबानबाट प्रभावितहरूलाई राहत,उद्दार र भत्किएका भौतिक संरचना पुनरनिर्माणका लागि सरकारसँग माग गर्ने निर्णय गरेको छ। ठाउँठाउँमा अवरुद्ध सडक सुचारु गर्नबारे पनि सरकारको ध्यानाकर्षण गराउनेबारे बैठकले निर्णय गरेको छ। यसैगरी लम्पी स्कीन रोग नियन्त्रणका लागि औषधिउपचार, किसानलाई राहत र क्षतिपूर्तिका लागि सरकारको ध्यानाकर्षण गराउने निर्णय भएको प्रमुख सचेतक लेखकले जानकारी दिए। देशव्यापीरुपमा फेलिएको डेंगु र आँखा पाक्ने रोग नियन्त्रणका लागि पनि सरकारको ध्यानाकर्षण गराउने बैठकले निर्णय गरेको छ। बैठकले तराईका केहि क्षेत्रमा प्रयाप्त वर्षा नभएका कारण रोपाइँ र खानेपानीको समेत समस्या भएकाले उचित ध्यान दिन आग्रह गरेको उनले बताए। लेखकले जनताको सरोकारका विषयहरु अभिव्यक्ति हुने संसदलाई लगातार अवरुद्ध गर्नु आपत्तिजनक भएको जिकिर गरे।"
दसौं भारतनेपाल एलओसी समीक्षा बैठक सम्पन्न,"काठमाडौं : दसौं भारतनेपाल लाइन अफ क्रेडिट (एलओसी) समीक्षा बैठक सम्पन्न भएको छ। बैठकमा नेपालका तर्फबाट नेपाल सरकार अर्थ मन्त्रालयका सहसचिव श्रीकृष्ण नेपाल र नेपालस्थित भारतीय राजदूतावास र एक्जिम बैंकका प्रतिनिधि सम्मिलित टोलीको नेतृत्व गर्दै भारतीय विदेश मन्त्रालय (विकास साझेदारी प्रशासन) सहसचिव ए अजय कुमारले सहभागिता जनाए। नेपाली टोलीमा भारतीय लाइन अफ क्रेडिट अन्तर्गतका परियोजना कार्यान्वयनमा संलग्न विभिन्न विभागका अधिकारीको सहभागिता थियो। नेपाललाई उपलब्ध गराइएको लाइन अफ क्रेडिट र भारतनेपाल विकास साझेदारीमा भएको बलियो सहकार्यको दुवै पक्षबाट प्रशंसा गरियो। साथै कार्यान्वयनका विभिन्न चरणमा रहेका परियोजनामा भएका प्रगतिको पनि बैठकमा समीक्षा गरिएको भारतीय दूतावासद्वारा जारी विज्ञप्तिमा जनाइएको छ। बैठकमा सहभागिताका लागि नेपाल आएको भारतीय टोलीले यही साउन २४ र २६ गते भारत सरकारको ऋण रकम अन्तर्गत निर्माण भइरहेका सडक परियोजनाको स्थलगत भ्रमण गरेको थियो। भारत सरकारले हालसम्म ६० भन्दा बढी साझेदार राष्ट्रलाई ३० अर्ब अमेरिकी डलरभन्दा बढीको लाइन अफ क्रेडिट उपलब्ध गराइसकेको छ। भारतले लाइन अफ क्रेडिट अन्तर्गत नेपाललाई विभिन्न परियोजनामा गरी कूल एक दशमलव ६५ अर्ब अमेरिकी डलर उपलब्ध गराइसकेको छ। लाइन अफ क्रेडिट अनुरुप उपलब्ध गराइएको यो रकम नेपाल सरकारले प्राथमिकतामा राखेका पूर्वाधार विकासमा लगानी गरिने छ। यसरी प्राप्त ऋण रकम हालसम्म ४० भन्दा बढी सडक परियोजना (११०५ किमि सम्पन्न), छवटा जलविद्युत तथा प्रसारण लाइन र विभिन्न आवास तथा पुनर्निर्माण परियोजनामा खर्च भएको छ। कोशी कोरिडोर (२२० केभी), मोदी लेखनाथ (१३२ केभी), सोलु कोरिडोर (१३२ केभी) र ढल्केबरभित्तामोड (४०० केभी) जस्ता मुख्य एलओसी परियोजनाले नेपालमा विद्युत प्रसारण पूर्वाधारलाई विस्तार गर्न मद्दत गरेको छ। भेरी कोरिडोर, निजगढइनरुवा, गण्डक नेपालगञ्ज प्रसारण लाइन र यी प्रसारण लाइनका सबस्टेसनहरुको निर्माणका लागि एलओसीअन्तर्गत अनुमानित ६७ दशमलव ९८ करोड अमेरिकी डलर लगानी गर्न पनि भारत सरकार सहमत भएको छ।"
संसदमा प्रतिपक्षीले गाईजात्रा देखायो : प्रदीप पौडेल,"काठमाडौं : नेपाली कांग्रेसका नेता प्रदीप पौडेलले प्रतिपक्षी दलले संसदमा गाईजात्रा देखाएको आरोप लगाएका छन्। शुक्रबारको प्रतिनिधिसभा पनि स्थगित भएपछि कांग्रेस सांसद पौडेलले जनताका समस्याबारे छलफल गर्ने थलोमा प्रतिपक्षी दलले गाईजात्रा देखाएको बताए। उनले प्रतिपक्षी दल जनताप्रति जिम्मेवार नभएको बताए। 'संसदप्रति प्रतिपक्षी दल जिम्मेवार भएन। बर्खाको बेला छ। लम्की स्किनको महामहारी छ। जनताका समस्याका बारेमा छलफल हुनुपर्नेमा संसद गाईजात्रा जस्तो बनाइयो,' उनले भने, 'संसद छलफल गर्ने ठाउँ। अवरोध गरेर जनताको विषयमा छलफल गर्न निषेध गर्ने ठाउँ होइन।' उनले दुई पक्षको जुँगाको लडाइँमा संसदलाई नपार्न आग्रहसमेत गरे। 'उच्च स्तरीय छानबिन समिति बनाउने नाममा दुई पक्षबीच जुँगाको लडाइँ भयो। एउटा पक्षले नबनाउने, अर्कोले अडान नछोड्ने। संसद अवरुद्ध दैनिकीजस्तो भयो। त्यस्तो हुनु राम्रो होइन,' उनले भने। उनले गृहमन्त्री नारायणकाजी श्रेष्ठले ३५ दिनको समयमा मागेको र त्यस अवधिमा पनि सिआईबीले निष्कर्ष निकाल्न नसके बहस गर्ने ठाउँ खुला राखेको भन्दै संसद अवरोध नगर्न उनको आग्रह छ। 'सुन तस्करीको छानबिन हुनुपर्छ, किनकि सियो आएको होइन। एक क्विन्टल सुन आउनु गम्भीर कुरा हो। फेरि अहिलेमात्र होइन, पहिलेदखि आइरहेको थियो। यसमा सरकार किन गम्भीर देखिएन भन्ने कुराको छानबिन हुनुपर्छ,' उनले भने। उनले संसदीय छानबिन समिति बनाउने भए संसदका विभिन्न उपसमितिहरू भएको बताए। ती उपसमितिमार्फत् पनि छानबिन गर्न सकिनउको उनले बताए। 'संसदीय छानबिन समिति बनाउन खोजिएको हो भने कुनै संसदीय समितिलाई जिम्मेवारी दिउँ। त्यसैले छानबिन गर्छ। प्रधानमन्त्री, गृहमन्त्री कोसँग बयान लिने हो लिन्छ। राज्यव्यवस्था तथा सुशासन समितिअन्तर्गत यो मुद्दा पर्न सक्छ,' उनले भने। उनले संसदले विज्ञहरूको छुट्टै समिति पनि बनाउन सक्ने बताए।"
सुनिल शर्मासँग राज्यले प्रतिशोध साँध्यो : चन्द्र भण्डारी,"काठमाडौं : नेपाली कांग्रेस सांसद चन्द्र भण्डारीले नचाहिदो कुरामा प्रतिशोधमा राज्यले आफ्नो समय खेर फालिरहेको बताएका छन्। शुक्रबार सिंहदरबारमा पत्रकारसँग कुराकानी गर्दै नेता भण्डारीले पार्टीका सांसद सुनिल शर्मा पक्राउ परेपछि यस्तो प्रतिक्रिया दिएका हुन्। उनले सरकारले नचाहिदो प्रतिशोधमा सुनिल शर्मालाई पक्राउ गरेको आरोप लगाए। उनले जसको शक्ति उसको भक्तिको प्रयोग गर्ने हो भने नेपालमा शक्ति बाहेककाले हतियार उठायो भने नेपालको अवस्था के हुन्छ ? भन्दै प्रश्न गरे। देशमा लुटपाट र भ्रष्टाचारका केसहरू बढ्दै जाँदा सरकारले त्यसतर्फ ध्यान दिन नसकेको बताए। उनले भने,'देशमा समस्याहरू छन्। यतिधेरै लुटपाट छन्। यतिधेरै क्रप्सनहरू छन् । राज्यतर्फ समय खर्च गर्ने हो। नचाहिदा कुरामा प्रतिशोधमा राज्यले आफ्नो समय खेर फाल्ने होइन।' कसैलाई नपचेका कारण शर्मा पक्राउ परेको उनको भनाइ छ। अदालतबाट सफाइ पाएका शर्मालाई थुन्नुको कुनै अर्थ नभएको बताए। 'जग्गा किनेवाफत फिर्ता गरेपछि उन्मुक्ति पाउने, मीनबहादुरले जग्गा फिर्ता गरेपछि किन उन्मक्ति नपाउने ? सुनिल शर्माको केस अदालतले सफाइ दिएको छ। उनलाई थुन्नुपर्ने किन ? उनले भने। नेता भण्डारीले शर्मालाई पक्राउ गरेर राज्यले दु:ख दिने खोजेको आरोप लगाए। 'छोडेर विदेश जाने हो ? नेपाल छोडेर जाने नेपालको सम्पत्ति बाहिर रहनेलाई ठूलाठालुले फूलमाला लगाएर दण्डवत गर्ने। जुन नेपालमा रहेका छन्,नेपालमा काम गरिरहेका छन्। जतिबेला चाहिए पक्राउ गर्न थुन्न सकिने नछ भने तिनलाई किन दु:ख दिने?,'उनले भने।"
कांग्रेस सभापति देउवा र गृहमन्त्री श्रेष्ठबीच गोप्य भेट,काठमाडौं : नेपाली कांग्रेसका सभापति शेरबहादुर देउवासँग उपप्रधान एवं गृहमन्त्री नारायणकाजी श्रेष्ठले भेट गरेका छन्। सभापति देउवा र गृहमन्त्री श्रेष्ठबीच सम्बन्ध चिसिएको राजनीतिक वृत्तमा कुरा उठिरहेका बेला उनीहरूको भेटलाई अर्थपूर्णरूपमा हेरिएको छ। गृहमन्त्री श्रेष्ठ सभापति देउवालाई भेट्न धुम्बाराहीस्थित निवास पुगेको कांग्रेसका शीर्ष नेताहरूले पुष्टि गरेका छन्। उनीहरूबीच झन्डै ४५ मिनेट कुराकानी भएको कांग्रेसका ती नेताले अन्नपूर्णलाई बताए। पछिल्लो समय गृहमन्त्री श्रेष्ठको कार्यशैलीप्रति सभापति देउवाले असन्तुष्टि जनाउँदै आएका छन्। प्रधानमन्त्री पुष्पकमल दाहालसँग पटकपटकको भेटमा देउवाले गृहमन्त्री श्रेष्ठको आलोचना गर्दै आएका छन्। तीव्ररूपमा आफ्नो आलोचना गरिरहेको थाहा पाएपछि गृहमन्त्री श्रेष्ठ देउवालाई भेटेका हुन्। सभापति देउवाले गृहमन्त्री श्रेष्ठलाई हटाउन प्रधानमन्त्री दाहाललाई दबाबसमेत दिँदै आएका छन्। कांग्रेसका अधिकांश नेताहरूले देउवालाई पटकपटक भेटी गृहमन्त्री श्रेष्ठको कार्यशैलीप्रति असन्तुष्टि जनाउँदै आएका छन्। भुटानी शरणार्थी प्रकरणमा तत्कालीन गृहमन्त्री बालकृष्ण खाँण र बिहीबार सांसद सुनिल शर्मा पक्राउ परेपछि कांग्रेसकै नेताकार्यकर्ताको दबाबमा कांग्रेस सभापति देउवा रहेका छन्।
"प्रतिनिधिसभा र राष्ट्रियसभा बैठक बस्दै,के छ कार्यसूची ?","काठमाडौं : संघीय संसदका अन्तर्गतका आज दुवै सदनको बैठक बस्दैछ। प्रतिनिधिसभा बैठक दिउँसो १ बजे र राष्ट्रियसभा बैठक बिहान ११ बजेलाई डाकिएको छ। यसअघि बुधबार बसेको प्रतिनिधिसभा बैठकमा प्रतिपक्ष नेकपा एमालेले सुन तस्करी प्रकरणको अनुसन्धानका लागि छानबिन समितिको माग गर्दै अवरोध गरेपछि आजसम्मका लागि बैठक स्थगित गरिएको थियो। बैठकमा एमाले सांसद सूर्यबहादुर थापा क्षेत्रीले अवैध सुन तस्करी प्रकरणबारे छानबिन समिति बनाउनुपर्ने आफ्नो पार्टीको माग यथावत रहेको बताएका थिए। सांसद थापा बोलिरहेकै बेला सत्तापक्षका सांसद पनि प्रतिवादमा उठेका थिए। त्यसपछि सभामुखले बैठक शुक्रबारसम्मका लागि स्थगित गरेका थिए। सुन प्रकरणमा गृहमन्त्री नारायणकाजी श्रेष्ठले दिएको जवाफ चित्त बुझ्दो नभएको भन्दै एमाले सुन तस्करी प्रकरणमा उच्चस्तरीय छानबिन समितिको माग गर्दै संसद अवरुद्ध गर्दै आएको छ। विमानस्थलबाट भन्सार चेकजाँच पास भइ बाहिरिएको एक क्वीन्टल सुन प्रकरणमा सरकारका मन्त्री एवं सत्तापक्षकै नेताहरूको संलग्नता रहेको भन्दै अनुसन्धानका लागि छानबिन समिति बनाउनुपर्ने माग गर्दै संसद अवरुद्ध गर्दै आएको हो। आजको प्रतिनिधिसभा बैठक सभामुख घिमिरेले प्रतिनिधि सभा नियमावली, २०७९ को नियम २४८ को उपनियम (३) को प्रयोजनको लागि प्रतिनिधि सभा सदस्य टोपबहादुर रायमाझी निलम्बन भएको जानकारी गराउने छन्। रायमाझी नक्कली भुटानी शरणार्थी प्रकरणमा पक्राउ परी हाल पूर्पक्षका लागि थुनामा रहेका छन्। नेपालीलाई भुटानी शरणार्थी बनाएको अभियोगमा हाल एमालेबाट निर्वाचित सांसद रायमाझी,पूर्वगृहमन्त्री बालकृष्ण खाँण लगायतका व्यक्तिहरु हाल पूर्पक्षका लागि थुनामा छन्। यसैगरी आजको बैठकमा सभामुखले राष्ट्रपतिको कार्यालयबाट प्राप्त कार्यभार तोकिएको र विधेयक प्रमाणीकरण सम्बन्धी पत्रहरुको व्यहोरा पढेर सुनाउने, प्रधानमन्त्री तथा मन्त्रिपरिषद्को कार्यालयबाट प्राप्त कार्यभार तोकिएको सम्बन्धी पत्रहरुको व्यहोरा पढेर सुनाउने कार्यसूची छ। यसैगरी कानून,न्याय तथा संसदीय मामिला मन्त्री श्री धनराज गुरुङ्गले नेपाल सरकार,मन्त्रिपरिषद्को निर्णयबाट आयोगको कार्यावधि थप गर्ने गरी जारी भएको आदेश बेपत्ता पारिएका व्यक्तिको छानविन, सत्य निरुपण तथा मेलमिलाप आयोग ऐन, २०७१ को दफा ४२ को उपदफा (२) बमोजिम सदन समक्ष पेश गर्ने र शिक्षा विज्ञान तथा प्रविधि मन्त्री अशोककुमार राईले राष्ट्रिय सभामा उत्पत्ति भएको नेपाल विश्वविद्यालय विधेयक, २०८० लाई दफावार छलफलको लागि सम्बन्धित समितिमा पठाइयोस्' भनी प्रस्ताव प्रस्तुत गर्ने सम्भावित कार्यसूची छ। यसैगरी राष्ट्रियसभा बैठकमा विधायन व्यवस्थापन समितिका सभापति जयन्ती देवी राईले संविधान अनुसार बन्न बाँकी कानुनहरूको अध्ययन प्रतिवेदन,२०८० सभासमक्ष पेश गर्ने कार्यसूची छ। कानुन,न्याय तथा संसदीय मामिलामन्त्री धनराज गुरूङले नेपाल सरकार मन्त्रिपरिषदको निर्णयबाट आयोगको कार्यविधि थप गर्ने गरी जारी भएको आदेश बेपत्ता पारिएका व्यक्तिको छानबिन,सत्य निरुपण तथा मेलमिलाप आयोग ऐन, २०७१ को दफा ४२ को उपदफा २ बमोजिम सदन समक्ष पेश गर्ने कार्यसूचीमा उल्लेख छ।"
वैदेशिक रोजगारीमा नेपालीले भोग्दै आएका समस्या समाधान गर्न प्रधानमन्त्रीले थाले छलफल,"काठमाडौं : प्रधानमन्त्री पुष्पकमल दाहालको पहलमा श्रम बजारलाई मर्यादित र सुरक्षित बनाउने सम्बन्धमा छलफल भएको छ। शुक्रबार बिहान प्रधानमन्त्री तथा मन्त्रिपरिषदको कार्यालय सिंहदरबारमा भएको छलफलमा वैदेशिक रोजगारीमा रहेका नेपालीहरूले केकस्ता समस्या भोगिरहेका छन् र त्यसको समाधान कसरी गर्ने, देशभित्रको श्रमबजारलाई कसरी व्यवस्थापन गर्ने भन्ने विषयमा महत्वपूर्ण छलफल भएको प्रधाननमन्त्रीको सचिवालयले जनाएको छ। श्रमिकहरूलाई सामाजिक सुरक्षा कोषमा आवद्ध गर्नेबारे समेत छलफल भएको छ। यसका निम्ति यही श्रावण ३१ गते एक औपचारिक समारोहको आयोजना गरिनेछ। छलफलमा प्रधानमन्त्री प्रचण्डले वैदेशिक रोजगारीको क्रममा नेपालीहरूले विभिन्न प्रकृतिका समस्या भोग्नुपरेको चर्चा गर्दै ती समस्याको दिर्घकालीन निराकरणका उपायबारे विस्तृत अध्ययन गरी अर्को बैठकमा प्रस्ताव पेश गर्न समेत निर्देशन दिएका छन्। प्रधानमन्त्रीले वैदेशिक रोजगारीलाई मर्यादित र सुरक्षित बनाएर देशको अर्थतन्त्र धानिरहेका नेपाली श्रमिकहरूको सम्मान र हितरक्षा गर्न निर्देशन दिएका हुन्। छलफलमा उपप्रधानमन्त्री पूर्णबहादुर खड्का, अर्थमन्त्री डा प्रकाशशरण महत,श्रम,रोजगार तथा सामाजिक सुरक्षामन्त्री शरदसिंह भण्डारी,नेपाल सरकारका मुख्यसचिव डा बैकुण्ठ अर्याल,अर्थसचिव, परराष्ट्र सचिव, श्रम सचिव,प्रधानमन्त्री कार्यालयका प्रशासन महाशाखाका सचिवलगायतका विशिष्ट पदाधिकारीहरू सहभागी थिए।"
युवाहरूको असन्तुष्टिलाई सम्बोधन गर्न सरकार तयार : खेदकुदमन्त्री,काठमाडौं : युवा तथा खेलकुदमन्त्री डिगबहादुर लिम्बूले देशको विकास र समृद्धिको जिम्मेवारी युवाको भएको बताएका छन्। अन्तरर्राष्ट्रिय युवा दिवसका अवसरमा शुक्रबार काठमाडौंमा आयोजित युवा पदयात्रामा मन्त्री लिम्बूले सबै युवाहरूले आफूलाई सक्षम बनाएर देशको विकास र समृद्धिको जिम्मेवारी बहन गर्न तयारी गर्नुपर्ने बताएका हुन्। उनले रोजगारीको व्यवस्था लगायतमा युवाहरुको असन्तुष्टिलाई सम्बोधन गर्न सरकार तयार रहेको जिकिर गरे । मन्त्री लिम्बूले युवाहरूका लागि देशमै काम गर्ने अवस्था सिर्जना हुने भन्दै अहिले नै निराश हुनुपर्ने अवस्था नरहेको धारणा राखे । उनले मुलुकमा भएको परिवर्तनलाई आत्मसात गर्दै अघि बढ्नुपर्ने र संविधानमा भएका अधिकारलाई प्रयोग गर्नुपर्नेमा जोड दिए। त्यस्तै मन्त्री लिम्बूले मुलुकको आर्थिक विकासका लागि पनि एकजुट भएर अघि बढ्नुपर्ने आवश्यकता औंल्याए।
"राष्ट्रियसभामा प्रतिपक्ष र सत्तापक्ष सांसदको अवरोध, बैठक स्थगित","काठमाडौं : क्वीन्टल सुन प्रकरणमा उच्चस्तरी छानबिन समितिको माग गर्दै आएको नेकपा एमालेले आज पनि राष्ट्रियसभा बैठक अवरुद्ध गरेको छ। बैठकमा समसामयीक विषयमा सांसदहरूले आफ्नो भनाइ राखिसकेपछि एमाले सांसदहरू सिटबाट उठेर अवरोधमा उत्रिए। राष्ट्रियसभा अध्यक्ष गणेश तिमिल्सिनाले कार्यसूचीका कार्यक्रमलाई अघि बढाउन खोज्दा एमाले सांसदहरुले उठेर विरोध जनाएका थिए । एमाले सांसद डाविमल राई पौडेल सुन तस्करी प्रकरणमा छानबिन समिति बनाउँदा भुइचालो नजाने टिप्पणी गरिन्। उनले सुन प्रकरणमा गृहमन्त्री नारायणकाजी श्रेष्ठको भूमिका शंकास्पद रहेको आरोप लगाइन्। उनले गृहमन्त्रालयको नेतृ्त्वमाथि शंका उब्जिएपछि उमाथि अनुसन्धान हुन्छ किन हुँदैन भनेर प्रश्न समेत गरिन् । 'सीआईबीले जुन मन्त्रालयको अन्डरमा बसेर काम गरिरहेको छ जब शंका त्यो मन्त्रालयको नेतृत्वमाथि पुग्छ भने सीआईबीले अथवा नेपाल प्रहरीले वा राजश्व अनुसन्धानले त्यो मन्त्रालयको नेतृत्वलाई शंकाको घेरामा राखेर अनुस्नधान गर्ला त?,'उनले भनिन, हो यही प्रश्नको निराकरणका लागि उच्चस्तरीय छानबिन आवश्यक रहेको हाम्रो माग हो।' उनले सीआईबीले आशंकाको घेरामा परेका गृहमन्त्रीमाथि अनुसन्धान गर्छ किन गर्दैन यसबारे सरकारले स्पष्ट जवाफ दिनुपर्ने माग गरिन्। उनको बोल्नेक्रम सकिएपछि एमाले सांसदहरू अवरोधमा उत्रिए । प्रतिपक्षका सांसदहरू विरोधमा उत्रिएपछि आफूहरुले पनि बोल्न पाउनुपर्ने र कार्यसूचीलाई अघि बढाउनुपर्ने भन्दै सत्तापक्षका सांसद पनि सिटबाट उठेर विरोधमा उत्रिए। दुवैतर्फका सांसदहरू उठेपछि अध्यक्ष तिमिल्सिनाले यसैगरी मिलाएर हाउस चलाउन सघाउन आग्रह गरे। तर दुवैतर्फका सांसदहरूले बस्न नमानेपछि अध्यक्ष तिमिल्सिनाले सत्तापक्षको र प्रतिपक्षका सांसदहरू एकैसाथ उभिएकाले आजको कार्यसूचीलाई अगाडि बढाउन नसकिने बताए। सांसदहरू उठिरहेपछि अध्यक्ष तिमिल्सिनाले साउन ३१ गते बुधबार दिउँसो १ बजेसम्मका लागि बैठक स्थगित गरेको जानकारी गराए।"
महिला औद्योगिक पार्क अवधारणा अब कसैले रोक्न सक्दैन : अर्थमन्त्री,"काठमाडौं : अर्थमन्त्री डा प्रकाशशरण महतले महिला औद्योगिक पार्क अवधारणा अगाडि बढेको बताएका छन् । शुक्रबार दक्षिण एसियाली महिला मञ्चले आयोजना गरेको कार्यक्रमलाई सम्बोधन गर्दै मन्त्री डा महतले महिला औद्यौगिक पार्कको अवधारणा महत्वपूर्णका साथ अघि बढिसकेको बताएका हुन्। महिला औद्योगिक पार्क अवधारणा अगाडि बढिसक्यो,अब कसैले रोक्न सक्दैन । सुन्दा यो सामान्यजस्तो लाग्छ। पछि मान्छेले थाहा पाउँछन्। यो दुरगामी अवधारणा हो । महत्वपूर्ण सुरुवात भएको छ,यसलाई कार्यान्वयनमा लैजानुपर्छ,उनले भने,' देशैभरि यसको सञ्जाल विस्तार गर्नुपर्छ । अर्थमन्त्री महतले ग्रामीण र आधु्निक अर्थतन्त्रमा महिलाको भूमिका वृद्धि भइरहेको बताए। नेपालमा धेरै ठूलो संख्यामा युवाहरु विदेशिन्छन् । महिलाको तुलनामा पुरुषको संख्या ठूलो छ । त्यसैले यहाँ कसैले स्थिरता दिनसक्छन् भने त्यो महिलाले मात्र दिन सक्छन्,' मन्त्री डामहतले भने,ग्रामीण र आधुनिक अर्थतन्त्रमा महिलाको भूमिका वृद्धि भइरहेको छ । यसलाई राज्यले प्राथमिकताका साथ प्रवद्र्धन गर्नुपर्छ । देशैभरि लघु उद्यम व्यवसायमा महिलाको सहभागिता बढ्दै गएको भन्दै अर्थमन्त्री महतले महिलाहरूले नै घरघरमा उत्पादन भएका विभिन्न सामाग्री व्यवसायीले निर्यात गरिरहेको बताए। महतले भने, अहिले कृषि व्यवसायमा धेरै ठूलो सम्भावना देखिएको छ । डिटिजल संसारले एउटा अवसर पनि दिएको छ । बजारिकरण सहजै रुपमा गर्न सकिन्छ । महिला उद्यमीहरुले उत्पादन गरेको वस्तुको प्रविधिलाई भरपूर उपयोग गरेर बजारीकरण गर्नुपर्छ । सासानो स्केलमा उत्पादन भएको वस्तुलाई संकलन गरेर उपभोक्तामाझ पुर्याउनुपर्ने उनको भनाइ छ।"
"सभामुख घिमिरे र अध्यक्ष तिमिल्सिनाले भेटे राष्ट्रपति ,अवरुद्ध संसद खुलाउन राष्ट्रपतिले समेत पहल गर्ने",काठमाडौं : राष्ट्रपति रामचन्द्र पौडेललाई सभामुख देवराज घिमिरे र राष्ट्रियसभा अध्यक्ष गणेशप्रसाद तिमिल्सिनाले सामूहिक भेटेका छन्। शुक्रबार बिहान राष्ट्रपति कार्यालय शीतल निवासमा भेटघाटका क्रममा राष्ट्रपति पौडेलले दिनहुँजसो भइरहेको संसद अवरुद्धबारे चासो राखेका थिए। प्रधानमन्त्री पुष्पकमल दाहाललाई बिहीबार भेटेका राष्ट्रपति पौडेलले शुक्रबार सभामुख घिमिरे र राष्ट्रियसभा अध्यक्ष तिमिल्सिनालाई भेटेका हुन्। उनीहरुले संसदमा भइरहेको गतिरोध र दलहरूको भूमिकाको बारेमा राष्ट्रपतिलाई ब्रिफिङ गरेका थिए। घिमिरे र तिमिल्सिनाले संविधानको संरक्षकको रुपमा राष्ट्रपति पौडेललाई दुबै सदन खुलाउन पहल गरिदिन आग्रह गरेका थिए। उनीहरुले अभिभावकको हिसाबले सबै राजनीतिक दलहरूसँग छलफल गर्न राष्ट्रपतिलाई आग्रह गरेका हुन्। जवाफमा राष्ट्रपतिले संविधानको रक्षाका लागि सबै दलहरू एकजुट हुनुपर्ने बताए। राजनीतिक दलहरूबीच आपसी संवादमा अवरुद्ध संसद खुलाउन पहल गर्न घिमिरे र तिमिल्सिनालाई भनेका थिए। घिमिरे र तिमिल्सिनाको आग्रहपछि राष्ट्रपति पौडेलले अवरुद्ध संसद खुलाउनेबारे राजनीतिक दलहरूसँग आफूले संवाद गर्ने आश्वासन दिएका थिए। साउन ३ गते त्रिभुवन अन्तर्राष्ट्रिय विमानस्थलबाट भन्सार चेकजाँच भइ बाहिरिएको एक क्वीन्टल सुन तस्करी प्रकरणको अनसन्धानका लागि उच्चस्तरीय छानबिन समितिको माग गर्दै नेकपा एमालेले संसद अवरुद्ध गर्दै आएको छ। लामो समयदेखि संसद अवरुद्ध हुन थालेपछि अतिआवश्यक कानुन निर्माणमा बाधा पुगेको भन्दै राष्ट्रपतिले संसद खुलाउन पहल थालेका हुन्।
प्रतिनिधिसभा बैठकमा एमाले सांसदको नाराबाजी,काठमाडौं : प्रतिनिधिसभामा प्रमुख प्रतिपक्ष नेकपा एमालेले अवरोध जनाएको छ। एमाले सांसदहरु नाराबाजीमा उत्रिएका छन्। बैठक सुरू हुनेवित्तिकै सभामुख देवराज घिमिरेले सांसद ज्वाला कुमारी साहलाई बोल्न समय दिएका थिए। उनी बोलिरहँदा एमाले सांसदहरू सिटबाट उठेर विरोध जनाएका छन्। एमालेका सांसदहरू उठेर विरोधमा उत्रिएपछि सत्तापक्षका सांसदहरु पनि आफूले बोल्न पाउनुपर्ने र बैठकका कामकारबाही अघि बढाउन माग गर्दै अवरोध गरेका छन्। एमाले सांसद वेल घेराउ गर्न अघि बढेका छन्। सभामुख घिमिरेले नियमको पालना गर्न सांसदलाई आग्रह गरिरहेका छन्।
संसद् अवरुद्ध समयको सेवा सुविधा नलिने भन्दै रास्वपाले बुझायो सभामुखलाई पत्र,"काठमाडौं : राष्ट्रिय स्वन्त्र पार्टीले राजनीतिक द्वन्द्वका कारण अवरुद्ध संसदको समयको कुनै पनि सेवा सुविधा नलिने भन्दै सभामुखलाई पत्र बुझाएको छ। शुक्रबार सभामु्ख देवराज घिमिरेलाई पत्र बुझाउँदै रास्वापा सभापति रवि लामिछानेले अहिलेसम्म पाएको भए मिलान गरिदिन भनेका छन्। 'राजनीतिक द्वन्द्वका कारण अवरुद्ध संसदको समयको कुनै पनि सेवा सुविधान हाम्रो पार्टीले नलिने सम्मानीय सभामुख मार्फत् प्रतिबद्धता जाहेर गर्दछ। साथै, हामसम्ममा हामीले पाएको भए पनि त्यसको उपयु्क्त मिलान गरिदिने व्यवस्थाका लागि समेत हार्दिक अनुरोध छ,'पत्रमा भनिएको छ। उनले लामो समयसम्म संसद अवरुद्ध हुँदा जनताका मुद्दा ओझेलमा परेको बताएका छन्। संसदीय दलका नेतासमेत रहेका लामिछानेले संसदको गतिरोध हटाउन सभामुखले पहल कदमी लिइदिन आग्रह समेत गरेका छन्। क्वीन्टल सुन तस्करी प्रकरणमा अनुसन्धान गर्न उच्चस्तरीय छानबिन समितिको माग गर्दै संसद अवरुद्ध गर्दै आएको छ।"
एकीकृत समाजवादीको बैठक भदौ पहिलो हप्ता,"काठमाडौं : नेकपा एकीकृत समाजवादीले पार्टीको महाधिवेशनको मिति र स्थान तोक्न आगामी भदौ ५,६ र ७ गते काठमाडौंमा केन्द्रीय कमिटीको बैठक बोलाएको छ । पार्टी गठनको करिब दुई वर्ष भएकाले महाधिवेशन गरी देशभर संगठन विस्तार तथा पार्टी आधारभूत तहसम्म स्थापित गर्न आवश्यक कार्ययोजना र रणनीति केन्द्रीय कमिटी बैठकले पारित गर्ने महासचिव घनश्याम भुसालले जानकारी दिए । पार्टीको महाधिवेशनको निर्णय गर्ने प्रमुख जिम्मेवारी रहेको बैठकमा रिपोर्टिङराजनीतिक प्रतिवेदनमाथि छलफल,समसामयिक परिस्थिति र हाम्रो कार्यभार र विविध विषयमा छलफल गरिनेछ । बैठकको निर्णयलाई मूर्तरूप दिन अनौपचारिक छलफल गरी कार्यान्वयनका लागि शीर्षनेतालाई जिम्मेवारी प्रदान गरिने बताइएको छ ।"
कोशी प्रदेश नामाकरणमा उठेका समस्या सम्बोधन गर्न सरकार तयार : मुख्यमन्त्री थापा,विराटनगर :कोसी प्रदेशका मुख्यमन्त्री उद्दव थापाले प्रदेशको नामाकरण विषयमा उठेका समस्या समाधानका लागि सरकार तयार रहेको बताएका छन्। शुक्रबार विराटनगरस्थित मुख्यमन्त्री तथा मन्त्रिपरिषदको कार्यालयमा आयोजित पत्रकार सम्मेलनका क्रममा मुख्यमन्त्री थापाले प्रदेशको नाममा उठेका सबै प्रश्नहरू माग र मुद्दालाई सम्बोधन गर्न प्रदेश सरकार तयार रहेको बताका हुन् । प्रदेशको नामाकरण परिवर्तनका लागि संविधानत: र वार्ताद्वारा हल गर्नेतर्फ गठबन्धन दलहरू उन्मुख रहेको मुख्यमन्त्री थापाले प्रष्ट पारे। विश्वासको मतका लागि दलहरूबीच छलफल सुरू हुने मुख्यमन्त्री थापाले जानकारी दिए। गठबन्धन दलको बैठकबाट विश्वासको मत लिने मिति र रणनीतिबारे प्रक्रिया थालनी हुने उनको भनाइ छ। पत्रकार सम्मेलनमा मुख्यमन्त्री थापाले जनता समाजवादी पार्टी (जसपा) चाँडै सरकारमा सहभागी हुने दावी गरे। जसपा प्रदेश नामाकरणका क्रममा पहिचानको पक्षमा उभिदै आएको छ।
एमाले सांसदको अवरोधपछि प्रतिनिधिसभा बैठक स्थगित,"काठमाडौं : प्रमुख प्रतिपक्ष नेकपा एमालेको अवरोधपछि प्रतिनिधिसभा बैठक स्थगित भएको छ। दिउँसो १ बजे सुरू भएको बैठकमा नेकपा एमाले सांसदहरूले अवरोध जनाएपछि बैठक स्थगित भएको हो। अब अर्को बैठक साउन २९ गते सोमबार दिउँसो १ बजे बस्नेछ। बैठक सुरू हुनेवित्तिकै सभामुख देवराज घिमिरेले सांसद ज्वाला कुमारी साहलाई बोल्न समय दिएका थिए। उनी बोलिरहँदा एमाले सांसदहरू सिटबाट उठेर अवरोध जनाएका थिए। एमालेका सांसदहरू उठेर विरोधमा उत्रिएपछि सत्तापक्षका सांसदहरु पनि आफूले बोल्न पाउनुपर्ने र बैठकका कामकारबाही अघि बढाउन माग गर्दै सिटबाट उठेका थिए। सभामुख घिमिरेले बैठकका नियमित कामकारबाही अघि बढाउन सांसदसँग आग्रह गरेका थिए। सभामुखले संसद संचालनका लागि नियमको पालना गर्न आग्रह गरे । तर पनि एमाले सांसदहरूले सुन तस्करी प्रकरणको अनुसन्धानका लागि छानबिन समितिको माग गर्दै विरोध जनाइरहे। उनीहरूले सरकारविरुद्ध नाराबाजी गरे। एमाले सांसदहरू वेल घेराउ गर्न अघि बढेपछि मर्यादापालकहरूले रोकेका थिए। पर्यादापालकहरूले अघि बढ्न नदिएपछि एमाले सांसदहरूले भ्रष्टचारीलाई कारबाही गर,सुन तस्करीलाई कारबाही गर भन्दै नाराबाजी गरे। उनीहरूले आफ्नो अडान नछाडेपछि सभामुख घिमिरेले अवरोधका बीच सदन सुचारु गर्न नसक्ने भन्दै साउन २९ गते सोमबार दिउँसो १ बजेसम्मका लागि बैठक स्थगित गरेको जानकारी गराए। एमाले सांसदहरूले आज राष्ट्रियसभा बैठकमा अवरोध गरेका थिए। अवरोधपछि बैठक स्थगित भएको छ। साउन ३ गते त्रिुभवन अन्तर्राष्ट्रिय विमानस्थलबाट भन्सार चेकजाँच भइ बाहिरिएको क्वीन्टल सुन बरामद भएको थियो। सुन प्रकरणमा हाल नेपाल प्रहरीको केन्द्रीय अनुसन्धान ब्यूरोले अनुसन्धान गरिरहेको छ। सुन तस्करीमा सरकारका मन्त्रीहरूकै संलग्नता रहेको एमालेको आरोप छ। एमालेले सुन तस्करी प्रकरणको अनुसन्धानका लागि उच्चस्तरीय छानबिन समितिको माग गर्दै संघीय संसदका दुवै सदन अवरुद्ध गर्दै आएको छ। एमालेले सुन तस्करी प्रकरणमा गृहमन्त्री नारायणकाजी श्रेष्ठको संलग्नता रहेको आरोप लगाउँदै आएको छ। गृहमन्त्रीमाथि पनि छानबिन हुनुपर्ने एमालेको अडान छ। संसदको अवरोध हटाउन प्रमुख तीन दलका शीर्ष नेताबीच छलफल भएको छ। तर उनीहरूबीच कुनै सहमति हुन सकेको छैन। नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल, नेकपा एमाले अध्यक्ष केपी शर्मा ओली र नेपाली कांग्रेस सभापति शेरबहादुर देउवाबीच छलफल भएपनि सहमति हुन नसकेको हो। लामो समयदेखि संसद अवरुद्ध हुँदै आएपछि राष्ट्रपति रामचन्द्र पौडेलले चासो देखाएका छन्। आजै बिहान सभामुख घिमिरे र राष्ट्रियसभा अध्यक्ष गणेश प्रसाद तिमिल्सिनासँग भेट गरेका थिए। भेटका क्रममा राष्ट्रपतिले संविधानको रक्षाका लागि सबै राजनीतिक दलहरू एकजुट हुनुपर्ने बताएका थिए। उनले संसदको अवरोध खुलाउनेबारे आफूले राजनीतिक दलहरूसँग संवाद गर्ने बताएका थिए। सोही विषयमा राष्ट्रपति पौडेलले बिहीबार प्रधानमन्त्री पुष्पकमल दाहालसँग भेट गरेका थिए।"
भक्तपुरमा एक वर्षमा एक लाख ६७ हजार पर्यटक आए,भक्तपुर : कोरोना भाइरस संक्रमणका कारण करिब तीन वर्ष पर्यटनको आगमनमा सुस्ताउँदा संकटमा परेको पर्यटन व्यवसायमा पर्यटकको आगमन बढेसँगै उत्साह थपिएको छ। भक्तपुर नगरपालिकामा मात्रै आर्थिक वर्ष २०७९८० को एक वर्षमा एक लाख ६७ हजार ६५२ जना विदेशी पर्यटकमा आगमन भएको छ। भ्रमणका लागि आएको विदेशी पर्यटकले भक्तपुर नगरपालिका क्षेत्रभित्र रहेका ऐतिहासिक सम्पदाको अवलोकन गरेका हुन्। कोरोना महामारी पछि यस वर्ष भक्तपुरमा विदेशी पर्यटक घुम्न आउनेको संख्यामा उल्लेखनीय वृद्धि भएको नगरपालिकाका प्रमुख सुनील प्रजापतिले जानकारी दिए। कोरोना महामारीका समयमा सामान्य रूपमा मात्र आउने पर्यटक यस वर्ष निकै बढेकाले अचेल भक्तपुर नगरमा दैनिक पर्यटकको चहलपहल बढ्दै गएको बताए। उनका अनुसार यो एक वर्षमा भक्तपुर घुम्न आएको पर्यटकमध्ये ८६ हजार तीन सय ३४ जना दक्षिण एसियाली मुलुकका र ८१ हजार तीन सय १८ जना दक्षिण एसियाली क्षेत्रीय सहयोग संगठन (सार्क) राष्ट्र र चीनका पर्यटक रहेका छन्। यसै आर्थिक वर्षमा पर्यटन शुल्कबाट १८ करोड ४० लाख रुपैयाँभन्दा बढी संकलन भएको उनले जानकारी दिए। जसमध्ये गैरसार्क राष्ट्रका पर्यटकबाट १४ करोड ३४ लाख रुपैयाँ र सार्क राष्ट्र र चीनका पर्यटकबाट चार करोड छ लाख रुपैयाँ पर्यटन शुल्क संकलन भएको छ।
डेंगु संक्रमणबाट पाल्पामा बालिकाको मृत्यु,"तानसेन : पाल्पामा डेंगु संक्रमणबाट एक बालिकाको मृत्यु भएको छ। युनाइटेड मिसन अस्पताल तानसेन पाल्पामा उपचारको क्रममा बालिकाको मृत्यु भएको हो। मृत्यु हुनेमा वालिङ नगरपालिका११,स्याङजा आमडाँडाकी ११ महिनाकी बालिका रहेकी छन्। डेंगु पोजेटिभ बालिकाको उपचारका क्रममा बिहीबार मृत्यु भएको अस्पतालका मेडिकल रेकर्ड अधिकृत दोर्ण भुसालले जानकारी दिए। अस्पतालमा अहिले पनि तीन जना डेंगु पोजेटिभको उपचार भइरहेको छ। साउन मात्र अस्पतालमा १८ जना डेंगु पोजेटिभ भर्ना भई उपचार गराएका छन् जसमा २ जनाको मृत्यु भइसकेको छ। डेंगु सक्रमको दर बढ्दो रहेको मिसन अस्पतालले जनाएको छ। यसअघि साउन २१ गते आइतबार तानसेन नगरपालिका६, बर्तुङकी ६९ वर्षीया महिलाको डेंगु सक्रमणकै कारण अस्पतालमै उपचारका क्रममा मृत्यु भएको थियो। मिसन, पाल्पा अस्पताल र लुम्बिनी मेडिकल कलेजमा डेंगुबाट ७० जनाभन्दा बढी व्यक्तिको संक्रमित भइसकेको स्वास्थ्य कार्यालय पाल्पाले जनाएको छ"
"तीन दिन पहाडी भूभागमा पहिरो र सहरी क्षेत्रमा डुवानको जोखिम, सतर्कता अपनाउन आग्रह","काठमाडौं : शनिबारदेखि सोमबारसम्म देशका सातवटै प्रदेशमा भारी वर्षा हुने भएको छ। जसका कारण पहाडी भूभागमा पहिरो र सहरी क्षेत्रमा डुवानको जोखिम रहेको मौसम पूर्वानुमान महाशाखाले जनाएको छ। महाशाखाले शुक्रबार विशेष बुलेटिन जारी गर्दै तीन दिन देशको पहाडी भूभागमा पहिरो तथा गेग्रान बहावको जोखिम रहेको, सहरी क्षेत्रहरूमा डुवानको जोखिम रहेको, ठूला तथा साना नदी नाला र खोलाहरूमा पानीको सतह बढ्न सक्ने जनाएको छ। दैनिक जनजीवन तथा सडक तथा हवाई यातायात समेत प्रभावित हुन सक्ने भएकाले आवश्यक सतर्कता तथा पूर्व तयारी अपनाउन सर्वसाधारण तथा सबै सरोकारवाला निकायलाई महाशाखाले अनुरोध गरेको छ। हाल मनसुनको न्यून चापीय रेखा सरदर स्थान भन्दा उत्तरतर्फ (नेपाल नजिक) अवस्थित रहेको छ। यसका साथै भारतको विहारको उत्तर पश्चिम भूभाग तथा आसपासमा रहेको न्यून चापीय प्रणालीको पनि प्रभाव रहेको छ। आगामी केही दिनसम्म मनसुनको न्यून चापीय रेखा अझै नेपाल नजिक सर्ने सम्भावना रहेको महाशाखाले जनाएको छ।"
हवाई सेवा सञ्चालन नहुँदा हुम्लामा बालकको ज्यान गयो,"वीरेन्द्रनगरहुम्ला : जिल्ला अस्पताल हुम्लामा उपचारका क्रममा एक बालकको ज्यान गएको छ। जिल्ला अस्पतालमा स्रोत साधनको अभाव र जिल्ला बाहिर लैजान हवाई सेवा अवरुद्ध भएका कारण ६ महिने बालकको अस्पतालमै ज्यान गएको हो। ज्यान गुमाउनेमा सिमकोट गाउँपालिका६ का बालक इमरान सुनार रहेका छन्। उनलाई साउन १६ गते घरबाट जिल्ला अस्पताल उपचार गर्न ल्याएकोमा यहाँ उपचार गर्न सम्भव नभएको भन्दै सुविधा सम्पन्न अस्पताल लैजान रिफर गरिएको थियो। तर हुम्लामा जिल्ला बाहिर जाने एक मात्र विकल्प हवाई सेवा अवरुद्ध हुँदा उनलाई समयमै जिल्ला बाहिर लैजान सकिएन। बालकलाई सामान्य रुघाखोकी लागेर जिल्ला अस्पताल ल्याएकोमा थप जटिल बन्दै गएका कारण बालकको मत्यु भएको मृतक बालकका बुवा सुर सुनारले बताए। उनका अनुसार छोरालाई रुघाखोकी लागेर जिल्ला अस्पतालमा लगे पनि उपचार हुन नसकेर उपचारका क्रममा मृत्यु भयो। उनले भने, 'हामी हुम्लावासीले रुघा खोकीको समेत उपचार नपाएर ज्यान गुमाउनु परेको छ। हाम्रा लागि राज्य कहाँ छ र? उक्त बालकलाई कडा खालको निमोनिया, झाडा पखाला र रुघाखोकी लागेको थियो। जिल्ला अस्पतालमा कार्यरत अनमी सरिता बोहोराले भनिन्, 'बालकको अवस्था गम्भीर देखेपछि थप उपचारका लागि साउन १८ गते नै जिल्ला बाहिर सुविधा सम्पन्न हस्पिटलमा रिफर गरिएको हो। तर हवाई सेवा अवरुद्ध भएका कारण बिरामीका आफन्तले बालकलाई लैजान सकेनन्। अस्पतालले रिफर गरे पनि नागरिक उड्डयन प्राधिकरणको नयाँ नियमले हुम्लामा हवाई यातायात ठप्प हुँदा बिरामी बालकलाई जिल्ला बाहिर लिन नपाउँदै मृत्यु भएको हो। प्राधिकरणको नयाँ नियमले कर्णालीमा हवाई सेवा प्रभावित छ। हुम्लामा अकालमै ज्यान गुमाउने इमरान मात्र नभई सिमकोट गाउँपालिका७ का कालीबहादुर शाहीका ७ महिनाका छोरा रोहित शाहीको पनि साउन २४ गते मृत्यु भयो। रुघाखोकी र पखाला लागिरहेका बालक रोहितलाई करिब पाँच दिनसम्म जिल्ला अस्पतालमा राख्दा पनि कुनै सुधार नभएपछि उनलाई पनि थप उपचारका लागि सुर्खेत वा नेपालगन्ज लैजान रिफर गरिएको थियो। तर प्राधिकरणको नयाँ नियमले १२ बजेसम्म मौसम राम्रो नहुने १२ बजेपछि मौसममा खराबी हुने हुँदा हुम्लाका मात्र दुई जना बालकले अकालमै ज्यान गुमाए। रोहितका बुवा प्रवजन शाहीले भने, 'मेरो छोरासँगै दुई जना बिरामीले नेपालगन्ज जान खोजेका थिए। तर जहाज आएन। जिल्ला बाहिर उपचार गर्न जान हवाई सेवाको विकल्प छैन।"
सिन्धुलीमा प्याराग्लाइडिङ सुरु,"कमलामाई (सिन्धुली) : सिन्धुलीमा पहिलो पटक व्यावसायिक प्याराग्लाइडिङ सुरु भएको छ। यही साउन २२ गतेदेखि प्याराग्लाडिङ नियमित सञ्चालनमा आएको हो। वैशाख १२ गते पहिलो पटक परीक्षण उडान सफल भएको थियो। कमलामाई नगगरपालिका६ लक्ष्मण चोक नजिकै रहेको प्रयास होटल प्रालिले र दुई करोड रुपैयाँको लगानीमा व्यावसायिक प्याराग्लाडिङ सञ्चालनमा ल्याएको कम्पनीका सञ्चालक नेत्रजंग थापाले बताए। कम्पनीले एकै समयमा पाँच वटासम्म प्याराग्लाइडिङ गर्ने गरी नागरिक उड्डयन प्राधिकरणसँग इजाजत पाएको छ। पाइलट दिलकुमार सुनुवार, विक्रम सुनुवार र शंकर थापा मगरले उडान भर्ने छन्। प्याराग्लाइडिङ गर्नका प्रतिव्यक्ति छ हजार पाँच सय रुपैयाँ शुल्क तोकिएको छ। जिल्लाका स्थानीयवासीलाई भने एक महिनासम्मका लागि एक हजार रुपैयाँ छुट गरिएको छ। प्याराग्लाइडिङको अवधिभरको फोटो तथा भिडियो, सिन्धुलीमाढी बजार क्षेत्रदेखि प्याराग्लाइडिङ उड्ने ठाउँसम्म र ल्यान्डिङ स्टेशनदेखि प्रयास होटलसम्मको ल्याउने र पुर्याउने सुविधासमेत यसै शुल्कअन्तर्गत रहेको कम्पनीका सञ्चालक थापाको भनाइ छ। प्याराग्लाइडिङ अवतरणका लागि जर्सेदमार, रातमाटा र खुलामञ्चलाई ल्यान्डिङ स्टेशन बनाइएको छ। प्याराग्लाइडिङको टेक अफ साइट समुद्री सतहबाट नौ सय ७० मिटर उचाइमा छ। प्याराग्लाइडिङ टेक अफ साइटबाट करिब एक हजार मिटर माथिसम्म उड्नेछ। यस्तै प्याराग्लाइडिङको ल्यान्डिङ स्टेशन समुद्री सतहबाट चार सय मिटरको उचाइमा छ। यहाँ साहसिक खेलका रूपमा लिइने प्याराग्लाडिङको मज्जा लिन आउने पर्यटकले जिल्लाको प्राकृतिक सौन्दर्य, मनोरम वातावरण, होचाअग्ला डाँडापाखा र थुम्काथुम्कीका लोभलाग्दा दृश्य देख्न सक्नेछन्। यसले सिन्धुलीको प्रचारप्रचार तथा समृद्ध जिल्ला बनाउन सहयोग पुग्ने पनि विश्वास लिइएको छ।"
जसपाकी निर्मला लिम्बू कोसी प्रदेशको स्वास्थ्य मन्त्री नियुक्त,"विराटनगर : जनता समाजवादी पार्टी (जसपा)की प्रदेशसभा सदस्य (प्रदेश सांसद) निर्मला लिम्बू कोसी प्रदेशको स्वास्थ्य मन्त्री नियुक्त भएकी छन्। मन्त्रिपरिषद् विस्तार गर्दै मुख्यमन्त्री उद्धव थापाले उनलाई शुक्रबार मन्त्री नियुक्त गरेका हुन्। लिम्बूले शुक्रबार नै प्रदेश प्रमुख पर्शुराम खापुङबाट पद तथा गोपनीयताको शपथ लिएकी लिएकी छन्। कोसीको ९३ सदस्यीय प्रदेशसभा (संसद)मा लिम्बू जसपाबाट एक्ली सांसद हुन्। उनी दोस्रोपटक प्रदेशको मन्त्री बनिन्। यसअघि नेकपा (एमाले) प्रदेश संसदीय दलका नेता हिक्मतकुमार कार्की नेतृत्वको सरकारमा पनि उनी स्वास्थ्य मन्त्री थिइन्। प्रदेशको नाम कोसी राखेको विषयमा असहमति जनाउँदै कार्की नेतृत्वको सरकारलाई दिएको समर्थन गत जेठ १७ गते फिर्ता लिँदै जसपाले उनलाई फिर्ता बोलाएको थियो। पुनः लिम्बू मन्त्री बनेपछि कोसी प्रदेशको मन्त्रिपरिषद् पाँच सदस्यीय भएको छ। प्रदेशमा यसअघि पूर्वसभामुख एवं माओवादी सांसद बाबुराम गौतमले आर्थिक मामिला तथा योजना, कांग्रेसका प्रदीप सुनुवारले खानेपानी, सिँचाई तथा उर्जा र एकीकृत समाजवादीका कमलप्रसाद जबेगूले भौतिक पूर्वाधार विकास मन्त्रालयको जिम्मेवारी पाइसकेका छन्। प्रदेशको नाम कोसी खारेज गर्नुपर्ने र बहुपहिचानका आधारमा पुनः नामकरण गर्नुपर्ने अडानमा जसपा थियो। त्यही माग राखेर जसपा हिक्मत कार्की नेतृत्वको सरकारबाट फिर्ता भएको थियो। तर अहिले पुनः थापा नेतृत्वको सरकारमा सहभागी भएपछि जसपामाथि नामकरणको मुद्दा भुलेको आरोप लागेको छ। सत्तामा पुग्ने हतारोकै कारण आफ्ना माग र मुद्दामा अडिग हुन नसकेको भनेर जसपाको आलोचना हुन थालेको हो। प्रदेश नामकरणसँग सम्बन्धित माग सम्बोधन नभएसम्म तथा सम्बोधन गर्ने लिखित प्रतिवद्धता नआएसम्म मुख्यमन्त्रीलाई विश्वासको मत नदिने र सरकारमा पनि सहभागी नहुने अडान जसपाको थियो। जसपाको राजनीतिक समिति सदस्य एवं प्रदेशका पूर्वमन्त्री जयराम यादवले पार्टी केन्द्रले नै दिएको निर्देशन अनुसार जसपा सरकारमा सहभागी भएको छ। आफूहरूले उठाएका मागलाई वर्तमान सरकारले सम्बोधन गर्ने प्रतिवद्धता जनाएको उनको भनाइ छ।"
करेन्ट लागेर बालिकाको मृत्यु,कपिलवस्तु : करेन्ट लागेर विजयनगर गाउँपालिका२ जर्लैयाकी ६ वर्षीया बालिकाको मृत्यु भएको छ। स्थानीय चांद अली भाटकी छोरी साहिना खातुनको करेन्ट लागेर मृत्यु भएको इलाका प्रहरी कार्यालय गणेशपुरले जनाएको छ। खानेपानी तान्ने चापाकलमा जडान गरिएको इलेक्ट्रिक मोटरबाट नुहाउँदै गर्दा करेन्ट लागेर मृत्यु भएको प्रहरीले जनाएको छ। नातिनीलाई करेन्ट लागेको थाहा पाए लगत्तै उद्धार गर्न पुगेकी ४८ वर्षीय हजुरआमा अन्जुम पनि करेन्ट लागेर घाइते भएकी छिन्। उनको स्थानीय स्वास्थ्य संस्थामा उपचार भइरहेको र अवस्था सामान्य रहेको प्रहरीले जनाएको छ।
छात्रालाई यौनदुर्व्यवहार गरेको आरोपमा दुई शिक्षक विरुद्ध उजुरी,काभ्रे : छात्रालाई यौनदुर्व्यवहार गरेको आरोपमा दुई शिक्षक विरुद्ध उजुरी परेको छ। जिल्लाको मण्डनदेउपुर नगरपालिका११ मा रहेको चण्डेनी माध्यमिक विद्यालयका शिक्षक ४२ वर्षीय हेमराज विक र ३२ वर्षीय बलेन्द्र भट्टविरुद्ध उजुरी दर्ता भएको हो। जिल्ला प्रहरी कार्यालय काभ्रेका सूचना अधिकारी ढुन्डीराज न्यौपानेले पीडित बालिकाले साउन २१ गते शिक्षकहरूले दुर्व्यवहार गरेका भन्दै उजुरी दिएका थिए। तीन जना पीडितले बिहीबार उजुरी दर्ता गराएका र शिक्षकको खोजी भइरहेको उनले बताए।
विषालु च्याउ खाँदा एकै परिवारका ७ जना बिरामी,"कपिलवस्तु : विषालु जंगली च्याउ खाँदा एकै परिवारका ७ जना बिरामी भएका छन्। जिल्लाको मायादेवी गाउँपालिका७ लालपुरकी ४५ वर्षीय विन्दु ठाकुरसहित परिवारका ७ जना बिरामी परेको जिल्ला प्रहरी कार्यालय कपिलवस्तुले जनाएको छ। प्रहरी नायब उपरीक्षक मिनबहादुर घलेका अनुसार विषालु च्याउ सेवन गरेर ४५ वर्षीय विन्दु ठाकुर, २९ वर्षीय धर्मेन्द्र ठाकुर, २६ वर्षीय कुसुम ठाकुर, २६ वर्षीय करण ठाकुर बिरामी परेका छन्। यसैगरी ४ वर्षीय अन्सिका ठाकुर, ६ वर्षीय ज्योति ठाकुर र ३ वर्षीय सुशान्त ठाकुर बिरामी परेको प्रहरीले जनाएको छ। बिरामी परेका परिवारका ७ जनाको तौलिहवास्थित कपिलवस्तु अस्पतालमा उपचार भई रहेको जिल्ला प्रहरी कार्यालयले जनाएको छ।"
कैदीबन्दी मृत्यु प्रकरण : राष्ट्रिय मानव अधिकार आयोगको टोली सङ्खुवासभामा,"खाँदबारी : जिल्ला कारागार संखुवासभामा सुरक्षा घेराभित्र कैदीको मृत्युपछि राष्ट्रिय मानव अधिकार आयोगको टोली खाँदबारी आएको छ । राष्ट्रिय मानव अधिकार आयोगको टोलीले शुक्रबार बिहानैबाट घटनाको अनुसन्धान सुरु गरेको हो । संखुवासभाको मादी नगरपालिका५ का १९ वर्षिय विनोद तोलाङ्गी र नुवाकोटको ककनी गाउँपलिका७ का २८ वर्षीय आकाश बलामीको कुटपिटबाट मृत्यु भएको घटना बाहिरिएपछि मानव अधिकारकर्मीको टोली खाँदबारी आइपुगेको हो । घटनाबारे अनुसन्धान गर्न राष्ट्रिय मानव अधिकार आयोग कोसी प्रदेशका प्रमुख उपसचिव पवन कुमार भट्ट, मानव अधिकार अधिकृत चिरञ्जीवि कोइराला,देवेन्द्र रेग्मीको टोलीले अनुसन्धान सुरू गरेका हुन् । घटनाको अनुन्धानका लागि अनौपचारिक क्षेत्र सेवा केन्द्र (इन्सेक) कोशी प्रदेश प्रमुख सोम थापासहितको ३ जनाको टोली पनि खाँदबारी आइपुगेको छ । गृहमन्त्रालयअन्तर्गत कारागार विभागका निर्देशक कमलप्रसाद पाण्डेको नेतृत्वमा बनेको पाँच सदस्यीय टोली अनुसन्धानका लागि खाँदबारी आइपुगेको संखुवासभाका प्रमुख जिल्ला अधिकारी शिवकुमार कार्कीले जानकारी दिए । टोलीमा प्रहरी नायब उपरीक्षक कौशल बुढाथोकी, अनुसन्धान अधिकृत कुमार बुढाथोकी, कानुन अधिकृत तुलबहादुर खड्का र जिल्ला प्रशासन कार्यालय संखुवासभाका अधिकृत भोगेन्द्र श्रेष्ठ छन् । पाण्डे नेतृत्वको टोलीले समेत छानबिन सुरु गरिकेको छ । घटनामा प्रहरीको समेत संलग्नता देखिएपछि कोशी प्रदेश प्रहरी कार्यालयले एसपी ऋषिराम कडेलको नेतृत्वमा आएको ४ सदस्यीय छानबिन समितिले बिहीबारबाट नै अनुसन्धान सुरु गरिसकेको छ । घटनामा संलग्न रहेको आरोपमा १० जना प्रहरीलाई नियन्त्रणमा लिइ अनुसन्धान सुरु गरेको छ । प्रहरीका अनुसार सीसीटीभी फुटेजका आधारमा १० जना प्रहरीमाथि अनुसन्धान भइरहेको छ । कारागारको बन्दीगृहको ब्लक ए मा ६६ जना कैदीमध्ये नौजना कैदीलाई सुरक्षाका लागि भन्दै जिल्ला प्रहरी कार्यालयको हिरासतमा लगिएको जिल्ला प्रहरी कार्यालयका डीएसपी गोदारले जानकारी दिए । आफन्तले किटानी दिएपछि प्रहरी र कैदीबन्दीलाई म्याद थपका लागि जिल्ला अदालत चैनपुर लगिने डीएसपी गोदारले जानकारी दिए । घटनामा संलग्नलाई प्रहरी नियन्त्रणमा नै रहेकाले प्रमाणका आधारमा सबैलाई कारबाही हुने उनले बताए । कारागार नौ जना कैदीबन्दीलाई कारागार प्रशासनले जिल्ला प्रहरी कार्यालयलाई सुरक्षाका लागि अन्यत्र लागिदिन अुनरोध गरेपछि प्रहरी कार्यालयको हिरासत कक्षामा राखिएको डीएसपी गोदारले बताए । कैद भुक्तान गरिरहेका कैदीबन्दीलाई अनुसन्धान गर्ने अधिकार समेत प्रहरीमा नरहेकाले आफन्तको किटानी जाहेरीको आधारमा अदालतबाट म्याद थप भएपछि मात्र अनुसन्धन गरिने उनले बताए । डीएसपी गोदारले भने,प्रहरी नियन्त्रणमा रहेका घटनमा संलग्न प्रहरीमाथि अनुसन्धान भइरहेको छ । कुटपिटपछि उनीहरूलाई प्रहरी बन्दीगृहको ब्लक ए लगेर राखिएको थियो । ब्लक ए ६६ जना कैदीबन्दी बस्दै आएका थिए । भित्र पनि कैदीबन्दीहरुले उनीहरूमाथि कुटपिटको बताएका छन् । २५ जनाको क्षमता रहेको कारागारमा अहिले १ सय ३६ जना कैदीबन्दी छन्।"
"नक्कली डाक्टर प्रकरणमा हालसम्म ८ जना पक्राउ, १५ जना प्रहरी निगरानीमा","काठमाडौं : शैक्षिक प्रमाणपत्र नक्कली बनाएको आरोपमा आठ जना डाक्टर पक्राउ परेका छन्। नेपाल प्रहरीको केन्द्रीय अनुसन्धान ब्युरो प्रमुख एआईजी किरण बज्राचार्यका अनुसार यो प्रकरणमा प्रहरीले बिहीबार ५ जना र शुक्रबार ३ जनालाई नियन्त्रणमा लिएको छ। थप १५ जना डाक्टरको सर्टिफिकेटमाथि प्रहरीले अनुसन्धान अगाडि बढाएको छ। अनुसन्धान उपत्यका र बाहिरी जिल्लामा पनि केन्द्रित रहेको सीआइबी श्रोतले बतायो। बिहीबार पक्राउ पर्नेमा मोरङ३ बाट निर्वाचित नेपाली कांग्रेसका सांसद सुनीलकुमार शर्मा, महोत्तरीको पिपरा८ घर भएका रञ्जितकुमार यादव, त्रिवि शिक्षण अस्पतालमा कार्यरत डाअमित चौधरी, डारामबाबु यादव र डाएरिना शाह रहेका छन्। नक्कली शैक्षिक प्रमाणपत्र बनाउने विरुद्ध सञ्चालन गरिएको अपरेसनको नाम फोक्सट्रोट चार्ली राखिएको छ। सिआईबीको डिएसपी डा तपन दाहालको नेतृत्वमा यो अपरेसन चलिरहेको छ। शुक्रबार थप तीन जना पक्राउ परेका छन्। पक्राउ पर्नेमा काठमाडौंको गोठाटारबाट सुमेरु सिटी अस्पतालमा कार्यरत डा पुनम थापा चौधरी छन्। यस्तै डा श्रद्धा शिल्पकार र डामनित चौधरी रहेका छन्। मनित मोरङमा क्लिनिक सञ्चालन गरिरहेका थिए।"
काभ्रेको मण्डनदेउपुर नगरपालिकामा लम्पी स्किन विरुद्ध निःशुल्क खोप,काठमाडौं : काभ्रेको मण्डनदेउपुर नगरपालिकामा लम्पी स्किन विरुद्ध निःशुल्क खोप अभियान सुरु भएको छ। नगरपालिकाले गाई र भैंसीमा देखिएको लम्पी स्किन रोग नियन्त्रणका लागि खोप सप्ताह सुरु गरेको हो। नगरपालिकाले शुक्रबारदेखि १२ वटै वडामा सप्ताहव्यापी निःशुल्क खोप अभियान सञ्चालनमा ल्याएको हो। खोप सप्ताहका लागि १० जना पशु सेवा प्राविधिक परिचालित छन्। वडा नम्बर ३ र ४ तथा ७ र ८ हेर्न गरी एकएक जना प्राविधिक खटाइएको छ भने बाँकी प्रत्येक वडामा एकएक जना प्राविधिक खटाइएको पशुपंक्षी शाखा प्रमुख ध्रुवप्रसाद पराजुलीले जानकारी दिए। नगरपालिकाले यसअघि ६ हजार ४५७ वटा गाई र १५० वटा भैंसी गरी जम्मा ६ हजार ६०७ वटामा लम्पी स्किन रोग विरुद्धको खोप निःशुल्क लगाएको पशुपंक्षी शाखा प्रमुख ध्रुवप्रसाद पराजुलीले बताए। नगरभित्र हालसम्म ७८ वटा गाईको लम्पी स्किन रोगका कारण मृत्यु भइकेको पशुपंक्षी शाखा प्रमुख पराजुलीले बताए। नगरको सबैभन्दा बढी प्रभावित वडा नम्बर १ नगरकोटमा २५७ गाई र एक वटा भैंसी गरी २५८ वटा प्रभावित भएका ३५ वटा गाई लम्पी रोग बाट मरेका पराजुलीले जानकारी दिए।
महोत्तरीमा सवारी दुर्घटना हुँदा ३ जनाको मृत्यु,"महोत्तरी : महोत्तरीमा अलगअलग स्थानमा भएको सवारी दुर्घटनामा परी तीन जनाको मृत्यु भएको छ। सम्सी गाउँपालिका२ पर्सामा स १ त ५२९१ नम्बरको ट्याक्टर अनियन्त्रित हुँदा स्थानीय ७५ वर्षीय इन्द्रेश मोहिमको मृत्यु भएको हो। सो ट्याक्टरले स्थानीय मोहिमका साथै ४५ वर्षीय शेष आलमलाई दिएको थियो। गम्भीर घाइते रहेका दुवै जनालाई तत्कालै जानकी एकेडेमी पर्सा रामगोपालपुरमा उपचारका क्रममा मोहिमको मृत्यु भएको जिल्ला प्रहरी कार्यालयले जनाएको छ। त्यस्तै आलमको शरीरको विभिन्न भागमा चोटपटक लागेको र अवस्था मध्यम रहेको प्रहरीले जनाएको छ। यता, ट्याक्टर चालक सोनमा गाँउपालिका१ का २१ वर्षीय लक्ष्मी साह प्रहरीको नियन्त्रणमा रहेको छ। त्यस्तै जिल्लाको बर्दिवास नगरपालिका अन्तर्गत बिपी राजमार्गमा भएको सवारी दुर्घटनामा परी बर्दिवास नगरपालिका३ गौरीवासका ७२ वर्षीय रामबाबु मोक्तानको जनसेवा हस्पिटल बर्दिवासमा उपचारका क्रममा मृत्यु भएको हो। बर्दिवासबाट सिन्धुलीतर्फ जाँदै गरेको प्र ०१०२६ च ५६४३ नम्बरको जीपले बाटो काट्दै गरेका मोक्तानलाई ठक्कर दिएको थियो। उनको जनसेवा अस्पतालमा उपचारका क्रममा मृत्यु भएको प्रहरी नायब उपरीक्षक दिलीपकुमार गिरीले जानकारी दिए। यस्तै पूर्वपश्चिम लोकमार्गअन्तर्गत बर्दिवास४ स्थित भब्सिपुलमा पश्चिमबाट पूर्वतर्फ जाँदै गरेको ना ४ ख ७१५३ नम्बरको जीपले बाटो काट्दै गरेका महोत्तरी गाउँपालिका६ गोनरपुराका ५९ वर्षीय जगदीश साहलाई ठक्कर दिएको थियो। गम्भीर घाइते भएको साहको बर्दिबासस्थित सरकारी अस्पतालमा उपचारका क्रममा मृत्यु भएको प्रहरीले जनाएको छ। ठक्कर दिने तीनवटै सवारीसाधन अहिले प्रहरीको नियन्त्रणमा रहेको छ। घटनाको सम्बन्धमा थप अनुसन्धान भइरहेको जिल्ला प्रहरी कार्यालय महोत्तरीका डीएसपी दिलीपकुमार गिरीले जानकारी दिएका छन्।"
५२ लाख ७५ हजार नक्कली नोटसहित ९ जना पक्राउ,"काठमाडौं : नेपाल प्रहरीले ठूलो परिमाणमा नक्कली नोटसहित ९ जनालाई पक्राउ गरेको छ। जिल्ला प्रहरी परिसर काठमाडौंले शुक्रबार पत्रकार सम्मेलन गर्दै ५२ लाख ७५ हजार नक्कली नोटसहित ९ जनालाई पक्राउ गरिएको जनाएको हो। बिहीबार नागढुंगा चेक प्वाइन्टमा पर्यटक बसलाई चेकजाँच गर्ने क्रममा नक्कली जस्तो देखिने एक हजार दरका नेपाली मुद्रा (नोट)३५ गड्डीमा ३५ लाख त्रिहत्तर हजार फेला पारिएको र थप अनुसन्धान गर्दा गंगबु र भक्तपुरबाट थप नक्कली नोटसहित संलग्न व्यक्तिहरूलाई पक्राउ गरिएको जिल्ला प्रहरी परिसर काठमाडौंका प्रमुख प्रहरी वरिष्ठ उपरीक्षक दानबहादुर कार्कीले जानकारी दिए। पक्राउ पर्नेमा सिन्धुपाल्चोक घर भएका अर्जुन सुवेदी, सुशील कार्की, शिव भण्डारी, मिलन भण्डारी, श्री कृष्ण भण्डारी, झापाका युवराज राई, अछामका अर्जुन बुढा, गुल्मीका सागर आचार्य र नवलपरासीका पार्वती नेपाली रहेका छन्। उनीहरूबाट पेपर कटर मेसिन, कलर प्रिन्टर थान, प्रिन्ट पेपर रिम लगायतका सामग्री बरामद गरिएको काठमाडौंका प्रमुख प्रहरी वरिष्ठ उपरीक्षक कार्कीले बताए। पक्राउमा परेका व्यक्तिहरू उपर मुद्रा सम्बन्धी कसुरमा काठमाडौं जिल्ला अदालतबाट ५ दिन म्याद थप अनुमति लिई प्रहरी वृत्त थानकोटबाट थप अनुसन्धान भइरहेको प्रहरीले जनाएको छ।"
व्यापारी राकेश अडुकियाका छोरा पक्राउ,काडमाडौं : सय किलो सुन प्रकरणमा व्यापारी राकेश कुमार अडुकियाका छोरा रोहनकुमार पक्राउ परेका छन्। नेपाल प्रहरीका प्रवक्ता कुवेर कडायतका अनुसार भारतबाट नेपाल आउँदै गर्दा उनलाई त्रिभुवन अन्तर्राष्ट्रिय विमानस्थलबाट पक्राउ गरिएको हो। पक्राउ परेका उनलाई अध्यागमन विभागले राजस्व अनुसन्धान विभागमा बुझाइएको छ।
बस दुर्घटना हुँदा ८ घाइते,"सिन्धुपाल्चोक : दोलखाबाट काठमाडौं गइरहेको बा४ख १९३३ नम्बरको यात्रुवाहक बस शुक्रबार बलेफी गाउँपालिकाको खाडीचौर बजारमा दुर्घटना हुँदा ८ जना घाइते भएका छन्। अरनिको यातायातले सञ्चालन गरेको यात्रुवाहक बसको ब्रेक फेल हुँदा गाडी अनियन्त्रित भई पसलमा ठोक्किएको थियो। जसका कारण दुई पसमा क्षति समेत पुगेको छ। इलाका प्रहरी बाह्रबिसेका प्रहरी निरीक्षक मुकेश न्यौपानेका अनुसार घाइते सबैलाई उपचारका लागि सिन्धु सदाबहार अस्पताल लगिएको छ। बसमा १२ जनाभन्दा बढी यात्रु सवार थिए। अनियन्त्रित भएको बस खाडीचौर पुलबाट कपडा पसलमा गएर ठोकिएको थियो। स्थानीय प्रत्यक्षदर्शी मिलन सुवेदीले घटना भएलगत्तै स्थानीयले घाइतेलाई तत्काल स्थानीय अस्पताल पुर्याएको बताए। 'बस ठोकिएको आवाज आएपछि हामी त्यहाँ पुग्यौं', सुवेदीले भने ' यदि बस पसलमा नठोकिएको भए ठूलै दुर्घटना हुने देखिन्छ। दुर्घटनामा घाइते भएका बसका चालक, बस ठोक्किएको पसलका सञ्चालकसहित ८ जना घाइतेको अवस्था अहिले सामान्य रहेको प्रहरीले जनाएको छ। घाइतेहरूको अवस्था सामान्य छ, दुर्घटनाको बारे हामी अनुसन्धान गरिरहेका छौं, प्रहरी निरीक्षक न्यौपानेले भने प्रारम्भिक अनुसन्धानमा बस ब्रेक फेल भई दुर्घटना भएको देखिन्छ।"
"क्रिकेट संघ मोरङमा नयाँ नेतृत्व, बाबु बने अध्यक्ष","विराटनगर : जिल्ला क्रिकेट संघ मोरङमा नयाँ नेतृत्व चयन गरिएको छ। मोहम्मद साद बाबु संघको जिल्ला अध्यक्ष बनेका छन्। सर्वसम्मत अध्यक्ष चुनिएका उनी युथ क्रिकेट क्लब (वाईसीसी)का पूर्वखेलाडी हुन्। बाबु तत्कालीन समयमा तीव्र गतिका बलर थिए। संघको बिहीबार सम्पन्न पाँचौं जिल्ला अधिवेशनबाट उपाध्यक्षमा ऋषिबच्चन यादव, सचिवमा अशोक रेग्मी र कोषाध्यक्षमा रश्मि शर्मा चौलागाईं चयन भएका छन्। चौलागाईं पूर्वअन्तर्राष्ट्रिय खेलाडी हुन्। पदाधिकारी सर्वसम्मत चयन भए पनि सदस्यतर्फ भने निर्वाचन भएको छ। निर्वाचन समितिका सदस्य नवीन अर्यालका अनुसार ११ सदस्यका लागि १५ जनाको उम्मेदवारी परेपछि निर्वाचन गर्नु परेको हो। मोरङमा क्रिकेट संघ २०५३ सालमा स्थापना भएको थियो। संघको संस्थापक अध्यक्ष स्वः नरेश श्रेष्ठ हुन्। उनले जिल्लामा तीन कार्यकाल संघको नेतृत्व गरे। संघको चौथो अध्यक्ष सुनील पौडेल भए। पौडेलपछि पूर्वअन्तर्राष्ट्रिय खेलाडी नवीन घिमिरेले नेतृत्व सम्हाले। नवनिर्वाचित अध्यक्ष बाबुले मोरङमा क्रिकेटलाई प्राथमिकतामा राखेर चलायमान बनाउन आफू सक्रिय रहने बताए। ग्रास रुटसँगै क्लबस्तरीय प्रतियोगिता आयोजना गरेर क्रिकेटलाई चलायमान बनाइने छ, उनले भने, आवश्यक मैदान निर्माणका लागि सरोकारवाला निकायसँग पहल गर्ने छौं। नेपाल क्रिकेट संघ (क्यान)को केन्द्रीय अधिवेशन आगामी असोज पहिलो साता काठमाडौंमा हुँदैछ। कोसी प्रदेशका पाँच जिल्ला झापा, मोरङ, सुनसरी, इलाम र उदयपुरमा क्यानको शाखा रहेको छ। पदाधिकारी चयन भने सबै जिल्लामा सर्वसम्मत भएको छ।"
चिया बगान घुम्न एटीभी,इलाम : इलामको पर्यटकीय हबको रूपमा विकास हुँदै गएको सूर्योदय नगरपालिकामा पर्यटकको सुविधाका लागि नयाँ प्रोडक्ट थपिएको छ। कन्याम एडभेन्चर प्रालिले कन्याममा आन्तरिक र बाह्य पर्यटकका लागि दुई वटा चारपाङ्ग्रे बाइक (एटीभी राइट) सुरु गरेको हो। कन्याम चिया बगानका भित्री सडकमा सहजै कुदाउन मिल्ने बाइकमा यात्रा गरेर पर्यटकले यहाँको सौन्दर्यको थप आनन्द लिन पाउने सूर्योदय नगरपालिकाका उपमेयर दुर्गा बरालले बताए। एचआरएस एडभेन्चरका अध्यक्ष रामप्रसाद उपाध्यायले पर्यटकले परिवारसहित कन्यामलाई मज्जाले घुमेर हेर्न पाउने भएको बताए। नयाँ सुविधा कन्याम एडभेन्चरको लगानी र एचआरएस एडभान्चरको व्यवस्थापनमा सुरु भएको हो। कन्याममा सञ्चालन आएको सेवा उपयोग गर्नेले एक रुटमा यात्रा गर्दा आफैं बाइक चलाउनेले ३ हजार ५ सय तिर्नु पर्नेछ भने चालकबाहेक पछाडि बस्दा २ हजार ५ सय बुझाउनु पर्नेछ। कम्पनीले एटीभी बाइक यात्राका लागि चारवटा रुट निर्माण गरेको छ। यसअघि पर्यटकले घोडचढीबाट चिया बगानको आनन्द लिने गरेका थिए। दुई वटा बाइकबाट सुरु गरिएको सेवाका लागि अहिलेसम्ममा डेढ करोड रुपैयाँ लगानी भएको छ। एउटा वाइकलाई ३५ लाख रुपैयाँ पर्ने उनले बताए। नगरपालिकामै सिसाको पुलसहितको साढे १३ किलोमिटर लामो साइकल मार्गको काम धमाधम भइरहेको वडा नं ८ का वडाध्यक्ष जंगबहादुर राईले जानकारी दिए। सो मार्ग निर्माणपछि देशभरका साइकलका सौखिन यात्रीले इलामको सौन्दर्य हेर्दै नागबेली पथमा यात्रा गर्न पाउनेछन्। सूर्योदय नगरपालिकाको ७ करोड ५० लाख र प्रदेश तथा स्थानीय शासन सहयोग कार्यक्रमअन्तर्गत नवप्रवद्र्धन साझेदारी कोषको १ करोड ५० लाख र वित्तीय हस्तान्तरणअन्तर्गत १ करोड रुपैयाँ लागतमा निर्माण हुने मार्गले सूर्योदयका पर्यटकीय क्षेत्र समेट्ने उपमेयर दुर्गा बरालले जानकारी दिए। कन्यामस्थित डुँडेगैरादेखि पूर्णेडाँडासम्म साइकल मार्ग निर्माण हुनेछ। परियोजनाअन्तर्गत साढे १३ किलोमिटर साइकिलिङ मार्ग निर्माण हुनेछ। त्यसैगरी मानेडाँडामा १ सय ५० मिटर लामो ग्लास ब्रिज निर्माणकार्य जारी छ।
"कोसी प्रदेशमा मन्त्रिपरिषद् विस्तार गरिँदै, जसपा सरकारमा सहभागी हुने","विराटनगर : कोसी प्रदेशमा आज (शुक्रबार) मन्त्रिपरिषद् विस्तार गरिँदै छ। जनता समाजवादी पार्टी (जसपा)लाई सरकारमा लगेर मन्त्रिपरिषद् विस्तार गर्न लागिएको हो। मुख्यमन्त्री उद्धव थापाले जसपाबाट प्रदेशसभा सदस्य (प्रदेश सांसद) रहेकी निर्मला लिम्बूलाई स्वास्थ्य मन्त्री नियुक्त गर्ने तयारी गरेका छन्। कोसीको ९३ सदस्यीय प्रदेशसभा (संसद)मा लिम्बू जसपाबाट एक्ली सांसद हुन्। उनी दोस्रोपटक प्रदेशको मन्त्री बन्दैछिन्। यसअघि नेकपा (एमाले) प्रदेश संसदीय दलका नेता हिक्मतकुमार कार्की नेतृत्वको सरकारमा पनि उनी स्वास्थ्य मन्त्री थिइन्। प्रदेशको नाम कोसी राखेको विषयमा असहमति जनाउँदै जसपाले कार्की नेतृत्वको सरकारलाई दिएको समर्थन गत जेठ १७ गते फिर्ता लिएको थियो। नेकपा (माओवादी केन्द्र)ले समेत जेठ २३ गते समर्थन फिर्ता लिएपछि एमाले नेतृत्वको सरकार अल्पमतमा पर्यो। असार १५ गते संसदबाट विश्वास गुमाएपछि कार्की नेतृत्वको सरकार ढल्यो। सभामुख बाबुराम गौतमसमेतको समर्थनमा बहुमत दाबी गरेका नेपाली कांग्रेस संसदीय दलका नेता उद्धव थापालाई प्रदेश प्रमुख पर्शुराम खापुङले असार २१ गते मुख्यमन्त्री नियुक्त गरेका थिए। सरकार गठनमा सभामुख सहभागी हुन नपाउने भनेर सर्वोच्च अदालतले थापाको नियुक्ति नै बदर गरिदियो। प्रदेशसभामा बहुमत पुर्याउन ४७ सांसद आवश्यक पर्छ। एमालेका ४०, कांग्रेसका २९, माओवादीका १३, राष्ट्रिय प्रजातन्त्र पार्टी (राप्रपा)का ६, नेकपा (एकीकृत समाजवादी)का ४ र जसपाका १ सांसद छन्। एमाले र राप्रपा एकातिर रहेकाले गठबन्धनलाई बहुमत पुर्याउन कठिन भयो। सभामुख गौतमलाई राजीनामा गर्न लगाएर सांसद संख्या ४७ पुर्याउँदै बहुमत दाबी गरेका थापालाई नै प्रदेश प्रमुख खापुङले साउन १६ गते दोस्रोपटक मुख्यमन्त्री नियुक्त गरेका हुन्। सभामुख त्यागेर गठबन्धनलाई सरकार बनाउन सहयोग गरेका गौतम मुख्यमन्त्रीपछिको बरियता प्राप्त गर्दै प्रदेशको आर्थिक मामिला तथा योजना मन्त्री बनिसकेका छन्। पद तथा गोपनीयताको शपथ लिएकै दिन मुख्यमन्त्री थापाले साउन १७ गौतमसहित कांग्रेसका प्रदीप सुनुवार र एकीकृत समाजवादीका कमलप्रसाद जबेगूलाई मन्त्री नियुक्त गरे। सुनुवारले खानेपानी, सिँचाई तथा उर्जा र जबेगू भौतिक पूर्वाधार विकास मन्त्रालयको जिम्मेवारी पाइसकेका छन्। तर, प्रदेशको नाम कोसी खारेज गर्नुपर्ने र बहुपहिचानका आधारमा पुनः नामकरण गर्नुपर्ने अडानमा रहेको जसपा भने पुनः थापा नेतृत्वको सरकारमा सहभागी हुने भएको हो। प्रदेश प्रमुखको कार्यालयमा दिउँसो ४ बजे जसपाबाट लिम्बूले मन्त्रीको शपथ लिने बताइएको छ। मुख्यमन्त्री थापाले मुख्यमन्त्री तथा मन्त्रिपरिषद्को कार्यालयमा पत्रकार सम्मेलनको आयोजना गर्दै गठबन्धन दल जसपा सरकारमा सहभागी हुने जानकारी दिए। गठबन्धन दलबीच दिउँसो छलफल भएपछि जसपालाई सरकारमा सहभागी गराइने उनको भनाइ थियो। प्रदेश नामकरणको विषयमा उठेका प्रश्न र समस्या समाधानका लागि सरकार तयार रहेको थापाले बताए। भने, राजनीतिक दलहरुबीच आपसी सहमति कायम गर्दै प्रदेशको नाममा उठेका प्रश्न लगायतको समाधानका लागि सरकार प्रतिवद्ध छ। उनले आन्दोलनकारी पक्षले उठाएका जायज माग र मुद्धालाई वार्ता, संवाद एवं छलफल तथा संवैधानिक व्यवस्था अनुसार सरकारले सम्बोधन गर्ने बताए। थापाले गठबन्धन दलबीच नै छलफल गरेर आफूले विश्वासको मत लिने समय तय गर्ने जानकारी पनि दिए। प्रदेश नामकरणको आन्दोलनमा निधन भएका पदम लिम्बू लाजेहाङप्रति मुख्यमन्त्री थापाले श्रद्धाञ्जलीसमेत व्यक्त गरेका छन्। साथै नामकरणप्रति असहमति जनाउँदै भएको आन्दोलनका क्रममा घाइते भएकाको शीघ्र स्वास्थ्य लाभको काम पनि उनले गरे। तर, थापा नेतृत्वको सरकारमा सहभागी हुने भएपछि नामकरणको मुद्दा भुलेको आरोप जसपामाथि लागेको छ। सत्तामा पुग्ने हतारोकै कारण आफ्ना माग र मुद्दामा अडिग हुन नसकेको भनेर जसपाको आलोचना हुन थालेको छ। किनभने प्रदेशको नाम कोसी खारेज र बहुपहिचानसहित प्रदेश नामकरण हुनुपर्ने अडान राखेर यसअघि सरकार छाडेको जसपा माग पूरा नभइकन अहिले पुनः सरकारमा सहभागी हुन लागेको हो। प्रदेश नामकरणसँग सम्बन्धित माग सम्बोधन नभएसम्म मुख्यमन्त्रीलाई विश्वासको मत नदिने र सरकारमा पनि सहभागी नहुने अडान जसपाको थियो। जसपाको राजनीतिक समिति सदस्य एवं प्रदेशका पूर्वमन्त्री जयराम यादवले पार्टी केन्द्रले नै दिएको निर्देशन अनुसार पार्टी सरकारमा सहभागी हुन लागेको बताए। हामीले उठाएका मागलाई वर्तमान सरकारले सम्बोधन गर्ने मौखिक प्रतिवद्धता जनाएको छ। त्यही भएर पार्टी सरकारमा सहभागी हुन लागेको हो, यादवले भने, अर्कोतर्फ गठबन्धन जोगाउने कुरा पनि छ। सरकारले आफूहरुको माग पूरा गर्ने लिखित प्रतिवद्धता पनि जनाउँछ होला। उनले वर्तमान सरकार प्रदेश नामकरणका विषयमा जसपाले राखेको मागप्रति सकारात्मक रहेको दाबी पनि गरे। मुख्यमन्त्रीले नै माग सम्बोधनको प्रयास गर्ने भन्नु भएको छ, जसपा नेता यादव भन्छन्, गठबन्धनलाई जोगाउन पनि सरकारलाई साथ दिनुपर्ने अवस्था आयो।"
सिम्रिक हेलिकप्टरमाथि प्राधिकरणको बदनियत,"काठमाडौं : नेपाल उड्डयन प्राधिकरणको पछिल्लो निर्देशनअनुसार सिम्रिक एयर बिहीबार गोरखाको स्यालामा चार्टर्ड उडानको लागि अनुमति लिन पुग्यो। तर, प्राधिकरणका महानिर्देशक प्रदीप अधिकारीले सिम्रिक एयरको उडानमा प्रतिबन्ध लगाउन भनेका छन् भन्दै एयर ट्रान्सफर डिभिजनले उडान अनुमति नदिएपछि कम्पनीले आफूमाथि लागेको प्रतिबन्ध बल्ल थाहा पायो। नियामक निकायले कुनै औपचारिक जानकारीबिना नै प्रतिबन्ध लगाएको र सञ्चारमाध्यममा भ्रामक समाचार सम्प्रेषण गरेकोमा कम्पनीले आपत्ति जनाएको छ। सिम्रिक एयरका हेलिकप्टर उडानमा प्रतिबन्ध लगाएको भन्ने समाचारमा कम्पनीले खण्डन गरेको छ। प्राधिकरणलाई तिर्नुपर्ने बक्यौताको सम्बन्धमा सञ्चार माध्यममा आएजस्तो वास्तविकता नभएको कम्पनीका महाप्रबन्धक मुरलीधर जोशीले बताए्। वार्षिक रूपमा खाताबन्दीको क्रममा छुटफुट तथा बक्यौता राफसाफ नियमित प्रक्रिया भएको र समयअगावै र जानकारीबिना प्रतिबन्ध लगाउने प्राधिकरणको व्यवहार कानुनसम्मत् नभएको उनले बताए। हामीले सेवा लिएबापत प्राधिकरणले बिल पठाउने र हामीले तिर्ने गर्छौं। यो क्रममा कति हिसाबको बिलिङ छुटिरहेको हुन्छ, कतिको हामीले दाबी गरिरहेका हुन्छौं। वर्षको अन्तिममा हिसाब मिलान गरिन्छ, प्राधिकरणले पठाएको पत्रअनुसार तीनचार ठाउँको हिसाब तिर्नुपर्ने देखाएको थियो, जोशीले भने। सोहीअनुसार रुजु गर्ने क्रममा नै कम्पनी रहेको थियो। फेरि, कम्पनीले कुन विमानस्थलको कति बक्यौता भनी बुधबार अर्थात् साउन २४ गते मात्र कम्पनीलाई चिठी पठाएको थियो। उनका अनुसार कम्पनीले विमानस्थलमा लिएको सेवाबापत विभिन्न शीर्षकमा वार्षिक करिब २ करोड रुपैयाँ प्राधिकरणलाई तिर्ने गर्छ। सञ्चारमाध्यममा आएका समाचारप्रति कम्पनीले खण्डन गर्दै प्रेस विज्ञप्ति निकालेको छ। सिम्रिक एयरको नाममा प्राधिकरणले यही साउन २१ गते चलानी नम्बर १७ को पत्रअनुसार ७ दिनभित्र हिसाबमिलान गर्न आउन भनी पत्राचार गरेको विज्ञप्तिमा उल्लेख छ। ७ दिनको समयअगावै बदनियतपूर्ण तरिकाले, पूर्वाग्रही ढगंले, प्रतिशोध साँध्ने उद्देश्यले आफ्नो अधिकारको दुरुपयोग गरी यस संस्थाको गरिमामा आँच पुर्याउने कपोलकल्पित झुटा र भ्रामक समाचार सम्प्रेषण गरेको कम्पनीको भनाइ छ। यस कम्पनीले सेवा उपभोग गरेबापतको रकम प्राधिकरणलाई क्रमिक रूपमा बुझाउँदै आएको छ। आर्थिक वर्ष २०७९०८० को छुटफुट रकमका सम्बन्धमा यस कम्पनीको उडान विवरण र हिसाबसँग रुजु भई मेल खाएमा भुक्तानी गर्ने र नभएमा सच्याउनका निम्ति प्राधिकरणलाई अनुरोध गर्ने प्रक्रिया एवं व्यवहार रहिआएको छ। सोही क्रममा लुक्ला विमानस्थलको हिसाब यकिन भई करिब १५ लाख रुपैयाँ भुक्तान गरिएकोे छ। ताप्लेजुङ विमानस्थलको हकमा विमानस्थलको कार्यालयलाई हिसाब सच्याउन तथा अध्यावधिक गर्न इमेलमार्फत कागजात पठाई निवेदन गरिएको छ, जोशीले भने। कम्पनीका अनुसार ताप्लेजुङ विमानस्थलको करिब ६ लाख रुपैयाँ बक्यौता सिम्रिकले तिरिसकेकोले त्यसलाई बक्यौतामा नराख्ने गरी भुक्तानीको बिलसहित इमेल गरिएको छ। काठमाडौं विमानस्थलमा भने उडान संख्या बढी हुने भएकाले हिसाब मिलानकै क्रममा रहेकोले रुजु एवं मिलान हुनासाथ भुक्तान गर्ने तयारीमा रहेको कम्पनीको दाबी छ। काठमाडौं विमानस्थलमा २७ लाख रुपैयाँको बक्यौता रहेको प्राधिकरणको हिसाब छ। प्राधिकरणले हवाई कम्पनीलाई अवतरण, नेभिगेनि, पार्किङ, सञ्चालनलगायतका शीर्षकमा विमानस्थल सेवा शुल्क नियमावलीअनुसार भिन्न शुल्क लिने गर्छ। विगत केही समयदेखि प्राधिकरणले निजी क्षेत्रबाट सञ्चालित हवाई सेवा प्रदायक कम्पनीलाई विभिन्न बहानामा प्रत्यक्ष अप्रत्यक्ष रूपमा निरुत्साहित गर्ने गरेको कम्पनीको विज्ञप्तिमा भनिएको छ। सोको विरुद्घमा आवाज उठाएको हुनाले कम्पनीलाई नै लक्षित गरी भ्रम सिर्जना गर्न खोजिएको नियत प्रस्ट देखिने कम्पनीको भनाइ छ। सिम्रिक एयरले विगत २१ वर्षदेखि हेलिकप्टर सेवा प्रदान गर्दै आएको छ। विभिन्न दैवीप्रकोप, आपत्कालीनलगायत भौगोलिक विकटता भएको स्थानमा उद्धार एवं राहतको कार्य गरी निरन्तर एवं सुरक्षित सेवा दिँदै आएको कम्पनीसँग हाल ४ हेलिकप्टर छन्।"
होटलको ३ तला माथिबाट खसेर चालक घाइते,"रामेछाप : जिल्लाको मन्थली स्थित एजिएस होटलको तीन तला माथिबाट खस्दा एक चालक घाइते भएका छन् । काठमाडौंबाट बीएबी १८७९ नम्बरको इलेक्ट्रोनिक (इको) भ्यानमा चौधरी ग्रुपको मार्केटिङ काम गर्दै आएका काठमाडौं चन्द्रागिरी नगरपालिका १२ का अन्दाजी ५० वर्षका गोबिन्द दास महर्जन घाइते भएका जिल्ला प्रहरी कार्यालय रामेछापले जनाएको छ । बिहीबार राती अन्दाजी ८ बजेको समयमा चालक होटलको तीन तला माथिबाट खसेका जिल्ला प्रहरी कार्यालय रामेछापका सूचना अधिकारी प्रहरी निरीक्षक दिलिप थापाले जानकारी दिए । होटलको तीन तलाबाट खसेका चलाक महर्जनको कम्मरमा, बाँया हातको कुहिनोमा,बाँया तिघ्रामा र चिउडोमा चोट लागेको र अवस्था गम्भीर रहेको छ । महर्जनलाई रामेछाप सामुदायिक अस्पतालमा सामान्य उपचार पछि थप उपचारका लागि धुलिखेल पठाइएको पनि निरीक्षक थापाले जानकारी दिए । घटनाको कारण अहिलेसम्म पनि खुल्न नसकेको र थप अनुसन्धान भइरहेको थापाले बताए ।"
सुन तस्करी प्रकरणमा थप दुई जना चिनियाँ नागरिक पक्राउ,काठमाडौं : केही हप्ता अघि त्रिभुवन अन्तर्राष्ट्रिय विमानस्थलबाट पक्राउ परेको सय किलोभन्दा बढी सुन तस्करी प्रकरणमा थप दुई जना चिनियाँ नागरिक पक्राउ परेका छन् । चीन फर्किन लागेको अवस्थामा उनीहरूलाई विमानस्थलबाट नै पक्राउ गरिएको हो। पक्राउ पर्नेमा चिनियाँ नागरिकहरु ली जियाइलियन र लिउ फुयान रहेका त्रिभुवन अन्तर्राष्ट्रिय विमानस्थल अध्यागमन कार्यालयका प्रमुख रामबन्धु सुवेदीले जानकारी दिए। उनीहरुलाई थप अनुसन्धानका लागि केन्द्रीय अनुसन्धान ब्यूरो (सीआइबी)को जिम्मा लगाएको त्रिभुवन अन्तर्राष्ट्रिय विमानस्थल अध्यागमन कार्यालयले जनाएको छ ।
नेपाली चित्रकलाको ब्रान्डिङ गर्नुपर्छ,"चित्रकला यस्तो विद्या हो जसलाई अभावले छेक्दैनरोक्दैन। विश्वव्याधी कोरोनाकालमा पनि सर्जकका सिर्जना रोकिएनन्। अप्ठ्यारोमा पनि कुची चलेकै हुन्छन्। त्यसैकारण हरेक दिन नयाँनयाँ चित्र सिर्जना भइरहेका छन्। नेपाली चित्रकला क्षेत्र गुणात्मक बाटोमा अघि बढेको छ। अन्तर्राष्ट्रिय स्तरका चित्र सिर्जना भइरहेका छन्। यसैकारण नेपाली चित्रकारहरू विश्वमा पनि चर्चित छन्। यो क्षेत्रका कलाकारले व्यक्तिगत रूपमा नै आफूलाई विकास गरेका हुन्। आजभोलि आर्ट कलेजहरू पनि खुलेका छन्। यो विधाको पनि अध्ययनअध्यापन हुन थालेको छ। यसैकारण युवापुस्ताको आकर्षण पनि बढ्न थालेको छ। एकल होस, या सामूहिक चित्रप्रदर्शनी अहिले हुन थालेका छन्। कुनै ग्यालरी खाली छैनन्। सबैतिर आर्टका गतिविधि भइरहेका छन्। चित्रकलाका विभिन्न आयाम र माध्यमको खोजी हुन थालेको छ। सिनियर कलाकारका आर्ट बिक्री गर्न कुनै समस्या छैन। राम्रा चित्रले बजार पाउन थालेका छन्। भारतको विहारस्थित एक म्युजियममा नेपाली आर्टिस्टहरूसहितको चित्रकला प्रदर्शनी भइरहेको छ। केही समयपछि काठमाडौंमा पनि अन्तर्राष्ट्रिय स्तरको चित्रकला प्रदर्शनी हुँदैछ। नेपाली चित्रकलाको विकासका लागि ललितकला प्रज्ञा प्रतिष्ठान गठन भयो। योसँगै आर्टका गतिविधि बढ्ने र चित्रकारको गुणात्मक विकासमा सहयोग पुग्ने आशा र अपेक्षा थियो। तर, प्रतिष्ठान आर्टिस्टहरूको सहयोगी बन्न सकेन। प्रतिष्ठान गठन भएको वर्षौं बित्दा पनि कलाकारले व्यक्तिगत रूपमा नै संघर्ष गर्नु परिरहेको छ। अर्कोतिर प्रतिष्ठानमा राजनीतिक रंगका आधारमा प्राज्ञ नियुक्त हुन थाले। यसैकारण प्राज्ञ बन्न चित्रकलामा लागेका व्यक्तिहरूबीच अस्वस्थ प्रतिस्पर्धा चल्यो। तर, ललितकला प्रतिष्ठान नीति निर्माण गर्ने थलो हो। प्रतिष्ठानले नेपाली चित्रकलाको ब्रान्डिङ गर्न जरुरी छ। नेपाली कलालाई अन्तर्राष्ट्रियस्तरको बनाउनका लागि काम गर्न जरुरी छ। (मानन्धर, वरिष्ठ चित्रकार हुन्)"
शिक्षाको गुणस्तर सुधार गर्न योजना,"सन्धिखर्क : अर्घाखाँचीको मालारानी गाउँपालिकाले सामुदायिक विद्यालयको शैक्षिक गुणस्तर सुधार गर्नका लागि योजना निर्माण गरेको छ। पालिकाले प्रधानाध्यापक, पालिकाका कर्मचारी एवम् जनप्रतिनिधिसँग छलफल गरेर योजना निर्माण गरेको हो। वडास्तरमा रहेको शिक्षा समितिले कार्यतालिका बनाएर काम गर्ने गरी निर्णय भएको पालिकाका सामाजिक विकास समितिका संयोजक तिलक मिश्रले बताए। भदौको पहिलो हप्ताभित्र कक्षा ५ को उपलब्धी परिक्षण, वडा शिक्षा समितिले केन्द्र निर्धारण र परीक्षा व्यवस्थापन गर्ने, प्रश्न पत्र कार्यालयले निर्माण गर्ने र विद्यालयको प्रथम त्रैमासिक परीक्षाको नतिजा विश्लेषण, प्रधानाध्यापकको बैठक र अभिभावक बीच अन्तरक्रिया कार्यक्रम गर्ने निर्णय गरिएको उनको भनाइ छ। पालिकाले स्थानीय पाठ्यक्रमको स्रोत सामग्री निर्माण गर्न पनि कार्यदल गठन गरेको छ।"
महोत्तरीमा बाढीले बगाएको युवकको शव फेला,"महोत्तरी : महोत्तरीको मरहा खोला पार हुने क्रममा बाढीले बगाएको युवकको शव तीन दिनपछि प्रहरीले फेला पारेको छ । सोनमा गाउँपालिका १ का ३८ वर्षीय जावीर अन्सारीको शव बिहीबार दिउँसो प्रहरीले फेला पारेको हो । प्रहरीले खोजतलाश गर्दा सोनमा गाउँपालिका १ स्थित मरहा खोलाको पूर्वी बगरमा रहेको खाल्टोमा जमेको पानीभित्र अंसारीको शव फेला परेको प्रहरी निरीक्षक मनोजकुमार यादवले जानकारी दिए । साउन २३ गतेका दिन घरबाट गौशाला बजार आउने क्रममा बाटोमा पर्ने मरहा खोलाले बगाएको आशंकामा घरपरिवारले दिएको निवेदनको आधारमा नेपाल प्रहरी, सशस्त्र प्रहरीको टिमले खोजतलाश गर्दा ३ दिनपछि शव भेटिएको प्रहरी निरीक्षक यादवले जानकारी दिए । बाढीको पानी जमेको करिव ५ फिट गहिरो खाल्डोमा खोजी गर्ने क्रममा डोजरको सहायताले शव बाहिर ल्याएको प्रहरी निरीक्षक यादवले बताए । मृतकका आफन्तले शवको सनाखत गरेपछि प्रहरीले मुचुल्का तयार पारी शव परीक्षणका लागि प्रादेशिक अस्पताल जलेश्वर पठाएको इलाका प्रहरी कार्यालय गौशालाले जनाएको छ । गौशलाबजारका लागि निस्किएका अंसारी मंगलबार राति अबेरसम्म पारिवारिक सम्पर्कमा नआएपछि बाटोमा पर्ने मरहा खोलामा आएको बाढीले बगाएको हुन सक्ने आशंकामा प्रहरी र गाउँलेले खोजी गर्दै आएका थिए ।"
उद्योग अलपत्र बनाउनेविरुद्ध मुद्दा,"वीरेन्द्रनगर : सार्वजनिक सम्पत्ति हानिनोक्सानी गरी भ्रष्टाचार गरेको अभियोगमा अख्तियार दुरुपयोग अनुसन्धान आयोगले बिहीबार विशेष अदालतमा १६ जनाविरुद्ध मुद्दा दायर गरेको छ। उच्च मूल्य कृषि वस्तु विकास आयोजना सुर्खेतका आयोजना प्रमुख तथा कर्णाली प्रदेश, भूमि व्यवस्था, कृषि तथा सहकारी मन्त्रालयका तत्कालीन सचिव राजेन्द्रप्रसाद भारीसहित १६ जनाविरुद्ध भ्रष्टाचार मुद्दा दायर भएको हो। वीरेन्द्रनगर औद्योगिक क्षेत्रभित्र शीत भण्डार निर्माणमा वास्तविक कार्यभन्दा बढी भुक्तानी भएको उजुरी परेपछि अख्तियारले अनुसन्धान गर्दा भ्रष्टाचार भएको खुलेको हो। गत फागुन ८ को अन्नपूर्ण पोस्ट्मा जग बसालेर अलपत्र र गत फागुन २७ मा गुपचुप अनियमितताका घटना भन्ने शीर्षकमा समाचार प्रकाशित भएका थिए। अलपत्र पारिएको शीत भण्डारको विषयलाई लिएर अख्तियारको समेत आलोचना भएको थियो। तर अख्तियारले बिहीबार सचिवलगायतले कर्णाली कोल्डचेन लजिस्टिक, सुर्खेतलाई ९२ लाख ४३ हजार २ सय रुपैयाँ भुक्तानी गरेर भ्रष्टाचारजन्य कसुर गरेको भन्दै मुद्दा दर्ता गरेको हो। अख्तियारले भारी, गणेश भण्डारी, हरिप्रसाद पण्डित, हरिबहादुर थापा, गुरुप्रसाद अधिकारी, उत्तमकुमार बस्नेत, खिमलाल वली, सुरेशकुमार थापा, उषा ठाडा, प्रकाश अधिकारी, सुवर्णराज भारती, कलाधर उपाध्याय, लक्ष्मण कँडेल, प्रबल शाही, महेश शर्मासहित १६ जनालाई प्रतिवादी बनाएको छ। वीरेन्द्रनगर१२ स्थित औद्योगिक क्षेत्रमा निर्माण गर्न लागिएको कोल्ड स्टोर उच्च मूल्य कृषि विकास परियोजना (एचभीएपी) र प्रदेश सरकारको कृषि विकास निर्देशनालयले सयुक्त रूपमा निर्माण थालेको थियो। कर्णाली कोल्ड चेन लजिस्टिक प्रालिले कोल्ड स्टोर सञ्चालन गर्ने उद्देश्यका साथ भवन निर्माण थालिएको थियो। आव २०७४०७५ बाट निर्माण थालिएको उक्त कोल्ड स्टोर निर्माण हालसम्म पनि पूरा भएको छैन। एचभीएपीले आव २०७४०७५ मा तीन किस्ता गरी ६९ लाख ८९ हजार र कृषि विकास निर्देशनालयले आव २०७६०७७ मा २७ लाख १२ हजार रुपैयाँ अनुदानमा कोल्ड स्टोर निर्माणका लागि भुक्तानी दिएको थियो। कोल्ड स्टोर सञ्चालनका लागि कर्णाली कोल्डले थप रकम आफैं व्यहोर्नुपर्ने हुन्छ। तर, एक करोड रुपैयाँबराबरको अनुदान पाएको सो कम्पनीले आफ्नो सहलगानी नगरेर सरकारी अनुदान फजुल खर्च गराएको पाइएको हो। हाल भवनको ग्राउन्ड लेभल फाउन्डेसनको निर्माण मात्रै गरिएको छ। एचभीएपी परियोजना हाल कार्यान्वयनमा छैन। कृषि क्षेत्र विकास परियोजनाले एचभीएपीसँग सम्बन्धित कार्य गर्दै आएको छ। सञ्चालक समितिका अध्यक्ष कलाधर उपाध्यायले लगानीकर्ताबीच खटपट भएका कारण काम रोकिएको बताए। लगानी जुटाउन नसक्दा लगानीकर्ताबीच खटपट भएको उनले सुनाए। कर्णाली कोल्ड र वीरेन्द्रनगर औद्योगिक क्षेत्रबीच २०७४ माघ १५ मा कोल्ड स्टोर निर्माणका लागि सम्झौता भएको थियो। औद्योगिक क्षेत्रको १० रोपनी जग्गामा कोल्ड स्टोर निर्माण गर्न सुरु गरिएको थियो।"
बाँदर लखेट्न जाँदा आफैंले बोकेको बन्दुक पड्किएर एक जनाको मृत्यु,सन्धिखर्क : अर्घाखाँचीको भूमिकास्थान नगरपालिका७ मा आफैंले बोकेको भरुवा बन्दुक पड्किएर एक जनाको मृत्यु भएको छ। पानडाँडाका ४५ वर्षीय पदम केसीको आफ्नै बारीमा बाँदर धपाउन जाने क्रममा बन्दुक पड्किएर मृत्यु भएको जिल्ला प्रहरी कार्यालयका प्रमुख डीएसपी मुकुन्द रिजालले बताए। आज बिहान सवा ११ बजेतिर आफैंले बोकेको भरुवा बन्दुक पड्किएर घाइते भएका केसीको उपचारका लागि ल्याउँदै गर्दा बाटोमै मृत्यु भएको हो। भरुवा बन्दुक प्रहरीले नियन्त्रणमा लिएको र घटनाका बारेमा थप अनुसन्धान भइरहेको जिल्ला प्रहरी कार्यालयका प्रहरी निरीक्षक कृष्णप्रसाद घिमिरेले बताएका छन्।
आँखा पाक्ने रोग फैलिएपछि वालिङका विद्यालय ४ दिन बन्द,"स्याङ्जा : आँखा पाक्ने रोग फैलिएपछि वालिङ नगरपालिकाले शुक्रबारदेखि सोमबारसम्म नगरभित्रका विद्यालय बन्द गरेको छ। नगर कार्यपालिकाको कार्यालयले बिहीबार सूचना प्रकाशित गरेर आँखा पाक्ने रोगको संक्रामण चक्रलाई रोक्न बिदा गरिएको जनाएको छ। नगरपालिकाले सामुदायिक तथा संस्थागत दुबै विद्यालयलाई ४ दिन बिदा गर्न भनिएको प्रमुख प्रशासकीय तेजराज शर्माद्वारा प्रकाशित सूचनामा उल्लेख छ। आँखा पाक्ने रोग बढ्न थालेपछि बर्षेहिउँदे बिदाबाट कट्टा गर्नेगरी ४ दिन विद्यालयका पठनपाठन बन्द गरिएको नगरप्रमुख कृष्ण खाँणले जानकारी दिए। उनका अनुसार, वालिङ स्थित आँखा उपचार केन्द्रमा आँखाको उपचार गराउन आउने संक्रमितमध्ये ७० प्रतिशतमा सङ्क्रमण देखिएको पाइयो। सरुवा रोग भएकाले पनि केही दिन विद्यालय बन्द गरेर घरमै आराम गर्न सुझाव दिइएको छ। आँखा पाक्ने समस्यामध्ये धेरै बालबालिकामा देखिएको छ। आँखामा चिप्रा लाग्ने, आँखा सुन्निने, चिलाउने, पोल्ने र रातो हुने लक्ष्यण देखिएपछि आँखा जचाउनुपर्छ । एक व्यक्तिबाट अर्कोमा सजिलै सर्न सक्ने हुँदा संक्रमित व्यक्तिले आँखा छोएर अन्य सामाग्री छुँदा पनि संक्रमण फैलिन सक्छ। केही छोएपछि हातलाई साबुनपानीले धुने, स्यानिटाइजर प्रयोग गर्ने र समस्या आए आँखा विशेषज्ञको परामर्श लिनुपर्ने चिकित्सकको भनाइ छ। आँखा पाकेका मानिसले आँखा मिच्ने, आँखामा पानी छ्याप्ने, जथाभावी औषधिको प्रयोग गर्न हुँदैन भने घरबाहिर निस्कँदा कालो चस्मा प्रयोग गर्नुपर्ने सल्लाह दिइएको छ।"
भक्तपुरमा १५ लाख नक्कली नोट बरामद,"प्रहरीका अनुसार सुवेदीको डेरामा उक्त गिरोहले नक्कली नोट छाप्ने कार्य समेत गर्दै आएका थिए । प्रहरीले सो कोठाबाट कलर प्रिन्टर एक थान, कम्प्युटर एक थान, मोबाइल १२ थान र चार स्कुटरसमेत बरामद गरेको प्रहरी उपरीक्षक केसीले जानकारी दिए। भक्तपुर : प्रहरीले भक्तपुरको चाँगुबाट बिहीबार साँझ ठूलो मात्रामा नक्कली नोट बरामद गरेको छ । प्रहरी वृत्त थानकोट र प्रहरी प्रभाग चाँगुनारायणको संयुक्त टोलीले भक्तपुरको चाँगुनारायण नगरपालिका४ चाँगु बुढाथोकीगाउँबाट रु १५ लाख नेपाली नक्कली नोट बरामद गरेको हो । प्रहरी वृत्त थानकोटले नक्कली नोटको कारोबारमा संलग्न भएको आरोपमा नौ जनालाई पक्राउ गरी अनुसन्धान गरिरहेको छ । सोही क्रममा पक्राउ परेकामध्ये सिन्धुपाल्चोकको बलेफी नगरपालिका७ घर भइ हाल चाँगु बस्ने ४० वर्षीय अर्जुन सुवेदीको डेरा चाँगु बुढाथोकीगाउँस्थित घरमा छापा मारी नक्कली नोट बरामद गरेको जिल्ला प्रहरी परिसर भक्तपुरका प्रमुख एसपी प्रजित केसीले बताए। प्रहरीका अनुसार सुवेदीको डेरामा उक्त गिरोहले नक्कली नोट छाप्ने कार्य समेत गर्दै आएका थिए । प्रहरीले सो कोठाबाट कलर प्रिन्टर एक थान, कम्प्युटर एक थान, मोबाइल १२ थान र चार स्कुटरसमेत बरामद गरेको प्रहरी उपरीक्षक केसीले जानकारी दिए। सिन्धुपाल्चोकको सुनकोसी गाउँपालिका६ घर भई हाल काठमाडौँको मूलपानी बस्ने २१ वर्षीय मिलन भण्डारी, ३२ वर्षीय शिव भण्डारी र २३ वर्षीय श्रीकृष्ण भण्डारी तथा सुनकोसी गाउँपालिका घर भई काठमाडौँको पेप्सीकोला बस्ने २६ वर्षीय सुशील कार्कीलाई पक्राउ गरिएको छ । यसैगरी नवलपरासीको सराबल गाउँपालिका१ घर भई हाल काठमाडौँ बस्ने पार्वती नेपाली, गुल्मीको बडागाउँ गाउँपालिका२ घर भई हाल काठमाडौँको सामाखुसी बस्ने २७ वर्षीय सागर आचार्य, अछाम घर भई हाल काठमाडौँको मातातीर्थ बस्ने २३ वर्षीय अर्जुन बुढा तथा झापा घर भई हाल काठमाडौँको समाखुसी बस्ने २४ वर्षीय युवराज राईलाई समेत प्रहरीले पक्राउ गरी अनुसन्धान गरिरहेको छ । बरामद गरिएका सबै सामग्री अनुसन्धानका लागि प्रहरी वृत्त थानकोट लगिएको प्रहरी उपरीक्षक केसीले बताए। रासस"
नक्कली शैक्षिक प्रमाणपत्र भएका थप दुई चिकित्सक पक्राउ,काठमाडौं : नक्कली शैक्षिक योग्यता प्रमाणपत्र बनाएर चिकित्सक बनेको आरोपमा थप दुई जना पक्राउ परेका छन्। नेपाल प्रहरीको केन्द्रीय अनुसन्धान ब्यूरो (सिआइबी)ले उनीहरुलाई पक्राउ गरेको हो। पक्राउ पर्नेमा मोरङका मनित चौधरी र काठमाडौँस्थित इशान अस्पतालमा कार्यरत श्रद्धा शिल्पकार रहेका केन्द्रीय अनुसन्धान ब्यूरो (सिआइबी)का प्रवक्ता तथा प्रहरी उपरीक्षक नवराज अधिकारीले जानकारी दिए। उनका अनुसार चौधरीलाई आज बिहान मोरङबाट र शिल्पकारलाई गए राति काठमाडौँबाट पक्राउ गरिएको हो। नक्कली शैक्षिक प्रमाणपत्र बनाउनेविरुद्ध ब्यूरोले अपरेसन थालेको छ। बिहीबार पनि ब्यूरोले पाँच जनालाई पक्राउ गरेको थियो। रासस
