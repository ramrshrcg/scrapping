शीर्षक,विवरण
"सुर्तीजन्य पदार्थ सेवन विकराल बन्दै, कोशीमा २३२ प्रतिशत सेवनकर्ता","झापा : कोशी प्रदेशको कुल जनसङ्ख्यामध्ये २३ दशमलव २ प्रतिशत सुर्तीजन्य पदार्थ सेवन गर्ने गरेको पाइएको छ। सुर्तीजन्य पदार्थको (नियन्त्रण र नियमन गर्ने) ऐन तथा नियमावलीको कमजोर कार्यान्वयनले सुर्तीजन्य पदार्थ सेवन विकराल बन्दै गएको र अझ भयावह रूप लिने बताइएको छ। स्वास्थ्य तथा जनसङ्ख्या मन्त्रालय, स्वास्थ्य कर कोष सचिवालयको आयोजना तथा स्वास्थ्य कार्यालय झापाको संयोजनमा शुक्रबार भद्रपुरमा आयोजित नेपालमा सुर्तीजन्य पदार्थको नियन्त्रण र नियमन सम्बन्धी अन्तरक्रिया कार्यक्रममा यस्तो बताइएको हो। स्वास्थ्य मन्त्रालयका वरिष्ठ जनस्वास्थ्य अधिकृत तथा सूचना अधिकारी रविकान्त मिश्रले पछिल्लो अध्ययन अनुसार नेपालमा सुर्तीजन्य पदार्थ सेवन गर्ने दर बढिरहेको बताए। कोशी प्रदेशमा चार जनामा एक जनाले सुर्तीजन्य पदार्थ सेवन गरिरहेको बताउँदै वरिष्ठ जनस्वास्थ्य अधिकृत मिश्रले भने, उमेर बढेसँगै सुर्तीजन्य पदार्थको सेवन पनि बढ्दै गएको अध्ययनले देखाउँछ, यसले स्वास्थ्यमा असर गर्छ, सेवन गर्नु हुँदैन भन्ने जान्दाजान्दै पनि सेवन गरिरहेका छन्। कोशीमा २३ दशमलव २ प्रतिशत, मदेशमा २९ दशमलव १ प्रतिशत, बागमतीमा २२ दशमलव ९ प्रतिशत, गण्डकीमा २६ प्रतिशत, लुम्बिनीमा ३६ दशमलव ४ प्रतिशत, कर्णालीमा ३० दशमलव ४ प्रतिशत र सुदूरपश्चिममा ३३ दशमलव ७ प्रतिशतले सुर्तीजन्य पदार्थ सेवन गरिरहेको मिश्रले बताए। २०२२ को सर्वे अनुसार नेपालको कुल जनसङ्ख्यामध्ये २८ दशमलव ८ प्रतिशत सुर्तीजन्य पदार्थ प्रयोगकर्ता रहेको छ। सुर्तीजन्य पदार्थ सेवनमध्ये सबैभन्दा धेरै चुरोट ८७ प्रतिशत, बिडी २४ प्रतिशत, सिगार १६, हुक्का सात र अन्य चार प्रतिशत सेवन गर्ने गरेको पाइन्छ। सुर्तीजन्य पदार्थको कुलतमा फसेका मानिसमध्ये अधिकांशले झोड्छु भन्ने गरेको र १९ प्रतिशतले छोड्ने कोसिस गरिरहेको उनको भनाई छ। नसर्ने रोगको मुख्य कारण नै सुर्तीजन्य हो, उनले भने, दोस्रोमा मदिराजन्य पदार्थ पर्छ। सुर्तीजन्य पदार्थ नियन्त्रणमा गरिएका पहलकदमीविरुद्ध उत्पादकहरूद्वारा मुद्दा हाल्ने, व्यवहार परिवर्तन सम्बन्धी क्रियाकलापहरूको प्रभावकारी योजना तर्जुमा र कार्यान्वयन हुन नसक्नु, क्षेत्रगत र तहगत समन्वयको अभाव र स्वास्थ्य कर कोषको रकम प्रभावकारी सदुपयोग हुन नसक्नु जस्ता समस्या रहेको उनले बताए। अब स्थानीय तहले ऐन कार्यान्वयन गरी सुर्तीजन्य पदार्थको बिक्री वितरणमा कडाइका साथ लाग्नु पर्ने बेला आएको उनको भनाई छ। त्यस्तै कार्यक्रममा मन्त्रालयका कानुन विभाग प्रमुख तथा उपसचिव गोपीकृष्ण रेग्मीले नेपालमा सुर्तीजन्य पदार्थ (नियन्त्रण र नियमन) सम्बन्धी कानुनी व्यवस्थाका बारेमा जानकारी गराएका थिए। सुर्तीजन्य पदार्थको (नियन्त्रण र नियमन गर्ने) ऐन २०६८, जनस्वास्थ्य ऐन २०७५, सुर्तीजन्य पदार्थको (नियन्त्रण र नियमन गर्ने) नियमावली २०६८, सुर्तीजन्य पदार्थको (नियन्त्रण र नियमन गर्ने) निर्देशिका २०७१ का बारेमा सहभागीहरूलाई जानकारी गराउँदै यसको कार्यान्वयन लाग्न उनले आग्रह गरे। त्यस्तै जिल्ला प्रशासन कार्यालय झापाका सहायक प्रमुख जिल्ला अधिकारी चूडामणि चापागाईँले सुर्तीजन्य पदार्थ सेवन नियन्त्रणमा व्यक्ति स्वयमको भूमिका महत्त्वपूर्ण हुनुपर्ने बताए। सुर्तीजन्य पदार्थ सेवन गर्नु हुँदैन भन्ने आम नागरिकलाई थाहा छ,' उनले भने, अरूले भन्दा कसैले छोड्ने वाला छैन, यो व्यक्तिको मन र बिचारको कुरा हो, त्यसका लागि आफूबाटै सङ्कल्प जरुरी छ। भद्रपुर नगरपालिकाका प्रमुख प्रशासकीय अधिकृत सुनिल निरौलाले सुर्तीजन्यका बारेमा कार्यपालिका बैठकबाटै कर्मचारी र जनप्रतिनिधिको आचारसंहिता तयार गरिएको बताए। कार्यालय समय र परिसरमा कुनै पनि कर्मचारी र जनप्रतिनिधिले सुर्तीजन्य पदार्थ, मादक पदार्थ, लागु औषध सेवन गर्न नपाउने आचारसंहिता बनाएर लागू गरिएको छ, उनले भने, यसले केही हदसम्म भए पनि नियन्त्रणमा टेवा पुग्ने विश्वास लिएको छु। स्वास्थ्य कार्यालय झापाका निमित्त प्रमुख रमेश बाराकोटीले सुर्तीजन्य पदार्थ बिक्री वितरण गर्न पनि इजाजतपत्र लिनुपर्ने प्रावधान बनाउनु पर्नेमा जोड दिए। मदिराजन्य पदार्थलाई बेच्न लाइसेन्स अनिवार्य गरिएको छ, त्यस्तै सुर्तीजन्य पदार्थ बेच्न पनि सोही अनुसारको कानुनी प्रावधान लागु गर्नुपर्छ, उनले भने। कार्यक्रममा जिल्ला समन्वय समिति झापाका प्रमुख विश्वनाथ बरालको प्रमुख आतिथ्यमा भएको कार्यक्रममा गौरीगञ्ज गाउँपालिकाका स्वास्थ्य शाखा प्रमुख रामचन्द्र मिश्र, नेपाल पत्रकार महासंघ झापाका उपाध्यक्ष केशव भट्टराई लगायतले सुझाव राखेको कार्यक्रमको सञ्चालन स्वास्थ्य कार्यालय झापाका जनस्वास्थ्य निरीक्षक विश्वनाथ श्रेष्ठले गरेका थिए।"
"सिआईबी प्रमुखमा श्यामलाल ज्ञवाली, प्रहरी प्रधान कार्यालय तानिए किरण बज्राचार्य",काठमाडौं : प्रहरीको केन्द्रीय अनुसन्धान व्युरो (सिआईबी) प्रमुख किरण बज्राचार्य प्रहरी प्रधान कार्यालय तानिएकी छन्। शुक्रबार बसेको मन्त्रिपरिषद् बैठकले बज्राचार्यलाई प्रहरी प्रधान कार्यालयको कार्यविभाग प्रमुखमा सरुवा गरेको हो। कार्यविभाग सम्हाल्दै आएका श्यामलाल ज्ञवालीलाई भने सिआईबीको प्रमुख तोक्ने निर्णय सरकारले गरेको छ। सुन तस्करीसम्बन्धी जाँचबुझ आयोगले बज्राचार्यलाई अनुसन्धानमा कमजोरी गरेको भन्दै विभागीय कारबाही गर्न सिफारिस गरेको थियो।
आगोमा जलेर बाबु छोरी घाइते,कालीकोट : वनमा लागेको आगोमा परेर बाबु छोरी घाइते भएका छन्। शुक्रबार दिउँसो वनमा लागेको आगोले ५० वर्षीय नन्दलाल चौलागाईं र उनको ११ वर्षीया छोरी हेमन्ती जलेर गम्भीर घाइते भएको स्थानीय वडा नम्बर ५ निवासी खडानन्द चौलागाईंले बताए। जिल्लाको खाँडाचक्र नगरपालिका५ को नवदुर्गा सामुदायिक वनमा दिउँसो लागेको आगोमा परि बाख्रा चराउन गएका बाबु छोरी जलेर घाइते भएका हुन्। घाइते बाबु छोरीलाई उद्धार गरी जिल्ला अस्पताल कालीकोटमा उपचारका लागि पठाइएको जिल्ला प्रहरी कार्यालय कालीकोटका निमित्त कार्यालय प्रमुख तथा सूचना अधिकारी पोषण थापाले बताए। आगोमा परी घाइते भएका बाबु छोरीलाई उपचारका लागि जिल्ला अस्पताल कालीकोटमा उपचार सम्भव नभएपछि उनीहरूलाई जुम्ला रिफर गरिएको जिल्ला अस्पताल कालीकोटका कार्यालय प्रमुख डा संकेत विश्वकर्माले बताए। दिउँसो वनमा बाख्रा चराउन गएका बेला लागेको आगोले १५ वटा बाख्रा जलेर मरेका छन्। गाउँतिर आउँदै गरेको आगोलाई नेपाल प्रहरी र स्थानीयले नियन्त्रणमा लिएका छन्।
सरकारले भन्यो सदन अवरुद्ध पारेर कांग्रेसले राजनीतिक प्रतिशोध साँध्यो,"काठमाडौं : प्रमुख प्रतिपक्षी दल नेपाली कांग्रेसले सदन अवरुद्ध पारेर राजनीतिक प्रतिशोध साँधेको सरकारले आरोप लगाएको छ। सरकारका प्रवक्तासमेत रहेकी सञ्चार तथा सूचना प्रविधिमन्त्री रेखा शर्माले राजनीतिक पूर्वाग्रह राखेर कांग्रेसले सदन अवरोध गरेको बताइन्। मन्त्रिपरिषद् बैठकको निर्णय सुनाउँदै उनले नयाँ सरकारलाई काम गर्ने वातावरण बनाइदिन आग्रह गरे। 'भर्खर त सरकार पुनर्गठन भएको छ। मन्त्रीहरूले भर्खर काम गर्न सुरू गर्नुभएको छ। काम गर्न सकेन भने आफैं सरकारबाट बाहिरिनुहुन्छ। तर, प्रमुख प्रतिपक्षी दल कांग्रेसले राजनीतिक पूर्वाग्रह राखेर, राजनीतिक प्रतिशोध साँध्न सदन अवरोध गर्यो,' उनले भनिन्। उनले सदनलाई मर्यादित र प्रभावकारी बनाउने जिम्मा सरकारको रहेको भन्दै सदन सञ्चालनमा सहयोग गर्न कांग्रेसलाई आग्रह गरिन्। उनले यस विषयमा प्रधानमन्त्री पुष्पकमल दाहालले चैत ६ गते जवाफ दिने बताइन्। 'सरकार जवाफबाट भागेको छैन। ६ गते प्रधानमन्त्रीले सदनमा जवाफ दिने कार्यक्रम छ। त्यही बेला यस विषयमा पनि जवाफ दिनुहोला,' उनले भनिन्। नेपाली कांग्रेसले अवरोध गरेपछि शुक्रबार बसेको प्रतिनिधिसभा बैठक स्थगित भएको थियो। कांग्रेसले गृहमन्त्री रवि लामिछानेको राजीनामा माग्दै नाराबाजी गरेपछि सभामुख देवराज घिमिरेले आइतबारसम्मका लागि संसद बैठक स्थगित गरेका थिए। कांग्रेसले अनुसन्धानको दायरामा रहेका गृहमन्त्री लामिछानेको विषयमा प्रधानमन्त्रीको जवाफ माग गर्दै संसद अवरोध गरेको हो। कांग्रेसका प्रमुख सचेतक रमेश लेखकले प्रधानमन्त्रीको जवाफ नआएसम्म कार्यसूचीमा प्रवेश गर्न नदिने चेतावनी दिएका थिए।"
सर्वस्वसहित जन्मकैदको सजाय पाएका अभियुक्त १४ वर्षपछि पक्राउ,परासी : हत्या गरेको अभियोगमा सर्वस्वसहित जन्मकैद पाएका एक जनालाई जिल्ला प्रहरी कार्यालय नवलपरासीले १४ वर्षपछि पक्राउ गरेको छ। पक्राउ पर्नेमा नवलपरासी प्रतापपुर गाउँपालिका७ झोलनीपुर बस्ने नौमी प्रसाद राजभर छन्। हत्याका मुख्य योजनाकार रहेका उनलाई भारतीय सीमासँग जोडिएको नवलपरासीको महेशपुरबाट सूचनाका आधारमा शुक्रबार पक्राउ गरिएको जिल्ला प्रहरी कार्यालयका सूचना अधिकारी डीएसपी रेशम बोहराले बताए। २०६६ असोज ११ गते छिमेकी अरविन्द्र राजभरलाई अन्य तीन जनाको सहयोगमा उनले हत्या गरेको अदालतले ठहर गरेको थियो। हत्यामा संलग्न अन्य तीन जना भने सजाय काटिसकेका छन्। जग्गाको रकम लेनदेनका विषयमा चार जना मिलेर उनको हत्या गरेको प्रहरीले जनाएको छ। हत्यापश्चात मृतक अरविन्द्रको शव १२ दिनपछि गण्डक पावर हाउस नजिक फेला परेको थियो। हत्यापछि आफ्नो नाम विक्रम सिंह राखेर उनी भारतको दिल्लीमा लुकिछिपी काम गर्दै आएका थिए। २०७५ साल वैशाख ५ गते जिल्ला अदालतबाट सर्वस्वसहित जन्मकैदको फैसला भएका उनलाई सजाय भुक्तानका लागि अदालतमा पेस गरिएको प्रहरीले जनाएको छ।
पुतलीबजारमा पक्की सडक,"स्याङ्जा : पुतलीबजार नगरपालिका अन्तर्गत रहेको प्रगतिनगर बहाकोटनाम्चेकाल्खु कच्ची मोटरबाटो अब पक्की बन्ने भएको छ। विश्व बैंकको आर्थिक सहयोग तथा पुतलीबजार नगरपालिकाको प्राविधिक सहयोगमा हालको कच्ची सडकलाई पक्की एवं फराकिलो बनाइने प्रक्रिया अघि बढेको नगरप्रमुख तुलसीराम रेग्मीले जानकारी दिए। प्रमुख रेग्मीका अनुसार डीपीआर लगायत योजना छनौट गर्दै लम्बिएको सो योजना अब बढ्ने निश्चित भएको छ। बाटो निर्माणपछि पुतलीबजार र तनहुँको दुलेगौडासँग जोडिने छ। यसबाट पुतलीबजार नगरपालिकाका वडा नम्बर ३, ८, ९ का स्थानीयवासी प्रत्यक्ष लाभान्वित हुनेछन् भने सयौं व्यक्तिले सो बाटोको उपयोग गर्न पाउने छन्। प्रगतिनगर शिक्षा चोकदेखि काँफलडाँडा भन्ज्याङबहाकोटनाम्चेकाल्खुसम्म ७ दशमलव ६ किलोमिटर लम्बाइमा पक्की सडकसहित नाली र टेवा पर्खाल रहने इन्जिनियर विमलरंजन कार्कीले जानकारी दिए। दुई लेनको सडकको चौडा ७ मिटरको हुने उनले बताए। विश्व बैंकको ४३ करोड १८ लाखको लागतमा निर्माण गरिने पक्की सडक अबको १५ महिनाभित्र सक्नुपर्ने छ। टेण्डर खुलाएर ठेक्काको प्रक्रियामा रहेको नगरपालिकाले जनाएको छ।"
भुक्तानी नपाएपछि पुलको काम ठप्प,"परासी : करिब १० करोडको लागतमा निर्माणाधीन नवलपरासीको बर्दघाट नगरपालिका५ र १६ जोड्ने खजुरा खोलाको पुलको काम बन्द भएको छ। भुक्तानी रकम नपाएको भन्दै निर्माण व्यवसायीले काम बन्द गरेको हो। निर्माण व्यवसायीले अहिलेसम्म काम गरेबापतको पाउनुपर्ने १ करोड १० लाखमध्ये नेपाल सरकारले १६ लाख मात्र भुक्तानी दिएको छ। पाउनुपर्ने बाँकी रकम नपाएको भन्दै निर्माण व्यवसायीले काम नगर्ने जनाएपछि सबै ठाउँमा जानकारी गराएर काम बन्द गरेको नगर प्रमुख शम्भुलाल श्रेष्ठले बताए। रकम भुक्तानीका लागि केही महिना अघि नै अर्थ मन्त्रालयमा सिफारिस गरेर पठाएका थियौं, अहिलेसम्म नआएपछि काम गर्दिनँ भनेर व्यवसायी गएपछि बन्द भएको छ, नगर प्रमुख श्रेष्ठले भने। नयाँ गठबन्धनसँगै अर्थमन्त्री फेरिएकाले चैतभित्र फेरि मन्त्रालय गएर रकमको माग गर्ने र रकम आएपछि काम सुरु हुने श्रेष्ठले बताए। पुल निर्माणको काम १० प्रतिशतको हाराहारीमा मात्र सकिएको छ। वर्षायाममा खोला तर्न कठिन हुँदा बर्दघाटसँगै छिमेकीपालिकाहरू सुस्ता र प्रतापपुर गाउँपालिकाका स्थानीयहरू लामो दूरी भएर आवतजावत गर्नुपर्ने बाध्यतालाई हटाउन खोलामा पुल निर्माणको योजना परेको थियो। वहुवर्षिय योजनाका रुपमा रहेको पुल निर्माणको शिलान्यास नवलपरासी क्षेत्र नम्बर १ का प्रतिनिधिसभा सांसद विनोद चौधरीले तामझामका साथ गरेका थिए। अर्थले रकम दिए पुल निर्माणको काम अघि बढ्छ नदिए बन्द गर्नुको अर्को विकल्प छैन,नगर प्रमुख श्रेष्ठले भने। सम्झौतापछिको लामो समयसम्म निर्माण कम्पनीले काम अधुरो बनाएर छाडेपछि नगरपालिकाको अनुरोधमा जिल्ला प्रशासनले प्रहरीमार्फत निर्माण व्यवसायीलाई सम्पर्कमा ल्याएर काम सुरु गराएको थियो। २०७७ सालमा श्रीमृत संजीवनी निर्माण सेवाले ९ करोड ७७ लाखमा पुल निर्माणको सम्झौता गरेको हो।"
अर्थमन्त्री पुनद्वारा लघुवित्तको समस्या समाधान गर्न ७ सदस्यीय कार्यदल गठन,"काठमाडौं : अर्थमन्त्री वर्षमान पुनले लघुवित्तको समस्या पहिचान गरी समाधान गर्न ७ सदस्यीय कार्यदल गठन गरेका छन्। मन्त्री पुनले शुक्रबार साँझ नेपाल राष्ट्रबैंकका डेपुटी गभर्नरको नेतृत्वमा सात सदस्यीय समिति गठन गरेका हुन्। समितिमा राष्ट्रबैंकको लघुवित्त क्षेत्र हेर्ने, कार्यकायरी निर्देशक, अर्थ मन्त्रालयको वित्तिय क्षेत्र हेर्ने सहसचिव र सोही क्षेत्र हेर्ने उपसचिव सदस्य छन्। यस्तै कार्यदलमा लघुवित्तिविरोधी संघर्ष समितिका तर्फबाट पुनाराम (मनिराम) ज्ञवाली, क्षेत्रबहादुर मोक्तान र लुजा राई छन्। कार्यदल संयोजकको नाम भने डेपुटी गभर्नर मध्येबाट राष्ट्रबैंकले तोक्ने मन्त्रालयका सचिव डा रामप्रसाद घिमिरेले जानकारी दिए। कार्यदललाई लघुवित्तका समस्या निर्धारण गरी ६० दिनभित्र प्रतिवेदन बुझाउन कार्यादेश तोकिएको मन्त्री पुनले जानकारी दिए। कार्यदललाई लघुवित्तविरुद्ध आन्दोलनरत पक्षको मागबारे स्थलगत अध्ययन गरी समाधानका विकल्पसहित काम सुरू गरेको ६० दिनभित्र प्रतिवेदन पेस गर्न भनिएको छ। कार्यदलको प्रतिवेदनका आधारमा लघुवित्त वित्तीय संस्थाको नियमन तथा सुधारका लागि आवश्यक नीतिगत तथा कानूनी सुधारका प्रक्रिया अघि बढाइने मन्त्रालयले जनाएको छ। लघुवित्तविरोधी संघर्ष समितिले २०७२ सालको महाभूकम्प, नाकाबन्दी तथा कोभिड१९ को समस्या एवं लघुवित्त वित्तीय संस्थाले कर्जा प्रवाह एवं असुली गर्दा पालना गर्नुपर्ने कार्यविधि तथा निर्देशन विपरीत कार्य गरेको समेत कारणले समयमा किस्ता बुझाउन नसक्ने ऋणीहरुको साँवा, ब्याज, शुल्क, जरिवाना, कालोसूची एवं धितो फुकुवा, पीडितको पुनर्स्थापना तथा कर्जा भुक्तानी गर्ने कुनै आधार नभएका (घाइते, अपाङ्ग, दीर्घ रोगी) वास्तविक पीडितको कर्जा मिनाहालगायत माग राखेर लामो समयदेखि आन्दोलन गर्दै आएको थियो। पुन अर्थमन्त्री नियुक्त भएलगत्तै उनले मन्त्रालयको वित्तिय क्षेत्र व्यवस्थापन महाशाखा प्रमुख सहसचिव नारायणप्रसाद रिसाल नेतृत्वको वार्ता टोलीलाई आन्दोलनरत पक्षसँग तत्काल वार्ता गर्न निर्देशन दिएका थिए। पुनको निर्देशनमा रिसाल नेतृत्वको वार्ता टोलीले बिहीबार र शुक्रबार आन्दोलनरत पक्षसँग वार्ता गरेको थियो। सरकार र आन्दोलनकारीबीच शुक्रबार ६ बुँदे सहमति भएको थियो। सहमतिको ५ नम्बर बुँदामा समस्या पहिचान गरी समाधानको उपाय दिन कार्यदल बनाउने उल्लेख थियो। सहमतिअनुसार आन्दोलनरत पक्षले शुक्रबारदेखि नै काठमाडौं केन्द्रित आन्दोलनका सबै कार्यक्रम फिर्ता लिएको छ।"
तीन लाखको भन्सार छलीको सामान बरामद,"बुटवल : जिल्ला प्रहरी कार्यालय रुपन्देहीले भन्सार छलेर ल्याइएका विभिन्न सामग्रीहरू बरामद गरेको छ। सोमबार प्रहरीको विभिन्न कार्यालयबाट खटेको टोलीले भारतबाट लुकाइछिपाई ल्याएका तीन लाख ३३ हजार आठ सय ५० रुपैयाँ बराबरको सामग्री बरामद गरिएको सूचना अधिकारी एवं प्रहरी नायव उपरीक्षक मनोहर प्रसाद भट्टले जानकारी दिए। सिद्धार्थनगर नगरपालिका४ सुगरमिलबाट ६ सय ९० किलो प्याज, रोहिणी गाउँपालिका७ अमवाबाट रेडबुल, सरफ, मसला लगायत घरायसी सामग्री, बोइलर कुखुरा, कोटहिमाइ गाउँपालिका४ बाट महिला पुरुषले प्रयोग गर्ने चप्पल र कपडा लगायत सामग्री बरामद गरी भन्सार कार्यालय पठाइएको प्रहरीले जनाएको छ। प्रहरीले भारतीय सिमानाकाबाट अवैध रुपमा चोरीपैठारी गरेर ल्याएका सामग्रीहरू दिनहुँ बरामद गर्ने गरेको जिल्ला प्रहरी कार्यालय रुपन्देहीका प्रहरी उपरीक्षक रंजितसिंह राठौरले जानकारी दिए।"
लागुऔषधसहित दुई युवा पक्राउ,"उदयपुर : उदयपुरका अलगअलग स्थानबाट ७५ एम्पुल लागुऔषध सहित दुई युवालाई प्रहरीले पक्राउ गरेको छ। पक्राउ पर्नेमा सप्तरीको ईटरुवाविष्णुपुर गाउँपालिका४ का २७ वर्षीय जगन्नाथ दास र उदयपुरको त्रियुगा नगरपालिका६ का २७ वर्षीय वीरेन्द्र मरिक रहेका छन्। जिल्ला प्रहरी कार्यालयका प्रमुख एसपी रमेश थापाका अनुसार शुक्रबार जिल्ला प्रहरी कार्यालयबाट खटिएको विशेष प्रहरीको टोलीले चौदण्डीगढी नगरपालिका६ बेल्टारबाट फेनारगन, डाईजोपाम र व्रुपिनफिन गरी ६० एम्पुल नियन्त्रित औषधिसहित दास पक्राउ परेका हुन्। त्यसैगरी प्रहरी चौकी लालपताबाट खटिएको टोलीले त्रियुगा नगरपालिका६ बाट फेनारगन, डाईजोपाम र व्रुपिनफिन गरी १५ एम्पुल नियन्त्रित औषधिसहित मरिक पक्राउ परेको उनले बताए। दुवैलाई जिल्ला अदालतबाट म्याद थप गरी अनुसन्धान सुरु गरिएको एसपी थापाले बताए।"
नक्कली नोट बनाउन प्रयोग गरिएको फोटोकपी मेसिनसहित युवक पक्राउ,"काभ्रे : नक्कली नोट बनाउनका लागि प्रयोग भइरहेको फोटोकपी मेसिनसहित प्रहरीले एक जनालाई नियन्त्रणमा लिएको छ। पक्राउ पर्नेमा जिल्लाको बेथानचोक गाउँपालिका३ का २५ वर्षीय सबिन हुमागाईं रहेका छन्। शुक्रबार दिउँसो ३ बजे काभ्रेको बनेपाबाट प्रहरीले नक्कली नोट बनाउन प्रयोग गर्ने फोटोकपी मेसिन सहित उनी पक्राउ परेका हुन्। विशेष सूचनाका आधारमा जिल्ला प्रहरी परिसर ललितपुर र इलाका प्रहरी कार्यालय बनेपाबाट खटिएको संयुक्त प्रहरी टोलीले जिल्ला काभ्रेपलाञ्चोक बनेपा नगरपालिका५ मा स्थित एचएम मोबाइल किएर सेन्टरमा खान तलासी गरेको थियो। प्रहरीले कलर प्रिन्टर, डेल कम्पनीको ल्याप्टप, आइफोन, हजार दरका ६९ वटा नक्कली नोट, एक थान पाँच सय दरका नक्कली नोट र फोटोकपी पेपर बरामद गरेको छ। पक्राउ परेका उनलाई थप अनुसन्धान तथा कारबाहीका लागि जिल्ला प्रहरी परिसर कार्यालय ललितपुरमा पठाइएको प्रहरीले जनाएको छ।"
पूर्व उपराष्ट्रपति पुनका सल्लाहकार गुरुङविरुद्ध मुद्दा दायर,"काठमाडौं : पूर्व उपराष्ट्रपति नन्दबहादुर पुनका सल्लाहकार जीवन गुरुङविरुद्ध जिल्ला अदालत काठमाडौंमा मुद्दा दायर भएको छ। सुन तस्करीमा संलग्न रहेको भन्दै त्रिभुनव अन्तर्राष्ट्रिय विमानस्थल भन्सार कार्यालयले १ अर्ब, ४० करोड बिगो र ५ वर्ष कैद सजायको मागसहित गुरुङविरुद्ध मुद्दा दायर गरेको हो। गुरुङ १४ किलो सुन तस्करीमा संलग्न रहेको भन्सार कार्यालयले दायर गरेको अभियोगमा उल्लेख छ।"
माओवादीद्वारा विधानलाई पूर्णता प्रदान,काठमाडौं : माओवादी केन्द्रले पार्टी विधानलाई सम्पादनसहित पूर्णता दिएको छ। पार्टी केन्द्रीय कार्यालय पेरिसडाँडामा शुक्रबार बसेको स्थायी समिति बैठकले आवश्यक सम्पादनसहित विधानलाई पूर्णता दिएको प्रवक्ता अग्निप्रसाद सापकोटाले जानकारी दिए। बैठकमा विधानलाई समृद्ध बनाउने सम्बन्धमा छलफल भएको थियो। माओवादीले विधान निर्माण गर्न गत फागुन १ गतेदेखि राजधानीमा प्रथम विधान सम्मेलन आयोजना गरेको थियो। बैठकले राष्ट्रियसभाको अध्यक्षमा निर्वाचित भएका माओवादी स्थायी समिति सदस्य नारायण दाहालले पार्टीबाट दिएको राजीनामा स्वीकृत गरेको उनले जानकारी दिए।
अब अरुको अधिकारमाथि डकैती हुँदैन : राजेन्द्र महतो,"भैरहवा : राष्ट्रिय मुक्ति क्रान्ति अभियानका संयोजक राजेन्द्र महतोले नेपाल सबै नेपालीका लागि बनाउने अभियानमा आफूहरू रहेको बताएका छन्। उनले सम्पूर्ण नागरिक अधिकार, पहिचान र सम्मानका साथ बस्न पाउनुपर्ने बताए। राष्ट्रिय मुक्ति क्रान्ति अभियान रुपन्देहीले शुक्रबार भैरहवामा आयोजना गरेको सम्वाद कार्यक्रमलाई सम्बोधन गर्दै उनले शासन र संविधान मुलुकको समृद्धि, जनताको अधिकार र पहिचानका लागि हुनुपर्ने बताए। उनले भने, तर, यो देशमा शासन र संविधान आफ्नो हित, कुर्सीका लागि सीमित भयो। शासन र संविधान जनताको लागि र नेपाल सबै नेपालीका लागि बनाउन बहुलराष्ट्रिय राज्य स्थापनाबाहेक अरु कुनै उपाय नरहेको महतोले दाबी गरे। उनले बहुलराष्ट्रिय राज्य स्थापनाका लागि राष्ट्रिय मुक्ति क्रान्ति आवश्यक रहेकोमा जोड दिए। उनले सबै मिलेर अघि बढे शक्ति बढ्ने र त्यो शक्तिलाई कसैले परास्त नगर्न सक्ने बताए। उनले भने, एकल चिन्तन सोच राख्ने सरकारले त्यो शक्तिलाई परास्त गर्दैन र त्यो शक्तिले जित्छ। अब देशको जनता जित्छ। नेपाल सबै नेपालीका लागि बनाउनुपर्छ।' उनले थपे, अब अरुको अधिकारमाथि डकैती हुँदैन। जति भयो धेरै भयो। अब सैह्य हुँदैन। नेपाली जनता योभन्दा गरिब हुन सक्दैन। कराडौं नेपाली विदेशिएका छन्। बुढाबुढीको देश भएको छ। पूर्व कृषिराज्य मन्त्री तथा अभियानका नेता ओमप्रकाश यादव 'गुल्जारी'ले राष्ट्रिय मुक्ति क्रान्ति अभियानले मधेसको मात्र नभई सबैका लागि आवाज उठाउने बताए। उनले भने, 'शासक वर्गले जसलाई उपेक्षित र भेदभाव गरेको छ। उहाँहरूको अधिकारका लागि लडाइँ हुनेछ।'"
बागलुङ सुधार केन्द्र बन्यो जेसीज कपको च्याम्पियन,"बागलुङ : बागलुङ सुधार केन्द्र अर्ना दोस्रो जेसीज कपको च्याम्पियन बनेको छ। बागलुङ नगरपालिका१ रामरेखाको बाङ्गेचौर खेलमैदानमा शुक्रबार भएको फाइनल खेलमा साविक विजेता नेपाल आर्मीको श्रीमेहर गणलाई ३२ गोलअन्तरले पराजित गर्दै सुधार केन्द्रले उपाधि चुमेको हो। खेलको सुरुवाती चरणमा लिएको दुई गोलको अग्रता जोगाउन नसक्दा डिफेन्डिङ च्याम्पियन श्रीमेहर गणले उपविजेतामा चित्त बुझाएको छ। खेलको चौथो मिनेटमा यामलाल कंडेलले गोल गर्दै गणलाई अग्रता दिलाएका थिए। त्यस लगतै सुधार केन्द्रका बरदान निउरेले डिबक्स बाहिरबाट प्रहार गरेको बल पोष्टमा लाग्दै बाहिरिएको थियो। खेलको २१ औं मिनेटमा कप्तान प्रकाश निरौलाले गोल गर्दै गणको अग्रता दोब्बर बनाएका पनि धेरै बेर टिक्न सकेन्। दुई गोलले पछि परेको सुधार केन्द्रको लागि खेलको २४ औं मिनेटमा क्यामरुनी खेलाडी साम्बा ओस्करले गोल गर्दै पहिलो हाफमा खेललाई २१ मा पुर्याएका थिए। दोस्रो हाफमा सुरुवातदेखि आक्रमक खेल प्रस्तुत गरेको सुधार केन्द्रले ४९ औं मिनेटमा आशिष केसीको फ्रिकिक बललाई अभिशेक रानाले हेडमार्फत आर्कषक गोल गर्दै खेललाई २२ गोलको बराबरी गराएका थिए। निकै प्रतिस्पर्धात्मक खेल निर्धारित समयमा २२ गोलको बराबरी भएपछि खेल अतिरिक्त समयमा धकेलिएको थियो। खेलको ९३ औं मिनेटमा सुधार केन्द्रका वरदान न्यूरेले गोल गर्दै टिमलाई अग्रता दिलाए। न्यूरेको गोल नै सुधार केन्द्रलाई उपाधि दिलाउन निर्णायक बन्यो। विजेता बागलुङ सुधार केन्द्रले नगद १ लाख ५५ हजार ५ सय ५५ रुपैयाँ र उपविजेता श्रीमेहर गणले ७५ हजार ५ सय ५५ रुपैयाँसहित ट्रफी, मेडल र प्रमाणपत्र प्राप्त गरेका छन्। यस्तै विधागत पुरस्कारमा पनि सुधार केन्द्रका खेलाडीको वर्चस्व रह्यो। प्रतियोगिताको सर्वोत्कृष्ट खेलाडी बागलुङ सुधार केन्द्रका बरदान न्यूरे बनेका छन्। न्यूरेले सुधार केन्द्रको लागि सेमिफाइनल र फाइनल खेलमा निर्णायक गोल गरेका थिए। यस्तै सुधार केन्द्रका साम्बो ओस्कर सर्वाधिक गोलकर्ता बनेका छन्। उनले प्रतियोगितामा ५ गोल गरेका थिए। सुधार केन्द्रकै मार्टो भेराटी उत्कृष्ट मिडफिल्डर र अशोक रेग्मी उत्कृष्ट गोलरक्षक बनेका छन्। यस्तै श्रीमेहर गणका खुम कट्वाल उत्कृष्ट डिफेन्डर घोषित भए। यस्तै आदर्श स्पोर्टस क्लबका फिलिप्स भिक्टर उत्कृष्ट गोलकर्ता बनेका छन्। बागलुङ जेसीजले आयोजना गरेको प्रतियोगितामा १२ टिमको सहभागिता रहेको थियो।"
"आगलागीबाट तीन घर जले, ४५ लाखको क्षति","उदयपुर : उदयपुरको रौतामाई गाउँपालिका३ भोर्लेनीमा शुक्रबार साँझ आगलागी हुँदा ४५ लाख बराबरको धनमाल जलेर नष्ट भएको छ। कोशी किनारको जंगलबाट सल्किएको आगो अचानक गाउँ प्रवेश गर्दा स्थानीयको तीन वटा घर र ६ वटा ग्वाली जलेर नष्ट भएका हुन्। आगलागीबाट मनकुमारी राई, जगत राई र गउनकुमारी राईको घर र ग्वाली पूर्ण रुपले जलेर नष्ट भएको वडाध्यक्ष दिपेन्द्र दाहालले बताए। त्यसैगरी मदनराज राई, रामबहादुर राई र गोविन्द नेपालीको ग्वाली नष्ट भएको उनले बताए। जिल्ला प्रहरी कार्यालयका प्रमुख एसपी रमेश थापाका अनुसार आगलागीबाट ४५ लाख बराबरको धनमाल जलेर नष्ट भएको प्रारम्भिक विवरण आएको छ। आर्थिक रुपले तीनै परिवार विपन्न रहेको र खाद्यान्न सामग्री सबै नष्ट भएकाले सहयोग गरिदिन सामाजिक संजालमार्फत वडाध्यक्ष दाहालले अपिल गरेका छन्।"
स्टाफ नर्स हत्या प्रकरण : आफन्त आएपछि खोलियो ढोकाको चाबी,"विराटनगर : विराटनगरमा हत्या गरिएकी स्टाफ नर्सका आफन्त एवं अभिभावक सिरहाबाट आइपुगेका छन्। उनीहरू शुक्रबार साँझ विराटनगर आइपुगेका हुन्। त्यसपछि शव भेटिएको कोठामा लगाइएको चाबी खोलेर घटनाको अनुसन्धान सुरु भएको छ। प्रहरीले पीडित पक्षलाई शव देखाएको छ। कानुनी प्रक्रिया पूरा गरेर पोस्टमार्टमका लागि पठाउने तयारी भइरहेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। शवलाई कोशी अस्पताल लग्ने तयारी रहेको उनले बताए। 'आफन्त र परिवारका सदस्यलाई देखाएर शव पोस्टमार्टमका लागि लैजाने तयारी हुँदैछ,' उनले भने, 'झघटना हत्या नै हो।' विराटनगर महानगरपालिका४ मा डेरा बस्दै आएकी २२ वर्षीया चन्द्रिकाकुमारी दासको हत्या भएको अवस्थामा शुक्रबार मध्यान्न १२ बजेतिर शव फेला परेको थियो। प्रहरीले हत्यामा संलग्नका बारेमा यकिन गरिसकेको छैन। हत्यामा प्रेमी संलग्न रहेको आशंका गरिए पनि अनुसन्धानबाट पुष्टि हुन बाँकी छ। प्रहरीका अनुसार नोबेल शिक्षण अस्पतालमा स्टाफ नर्स रहेकी दास नजिकै विराटनगर४ बुढाथोकी मार्गस्थित धीरेन्द्र गिरीको घरमा ३४ महिनायता डेरा बस्दै आएकी थिइन्। धारिलो हतियार प्रहार गरेर हत्या गरेपछि शव घरको कोठाभित्रको शौचालयमा छाडिएको थियो। कोठाको चाबी बाहिरबाटै लगाई हत्यामा संलग्न फरार भएको प्रहरीले जनाएको छ। मृतक पक्ष नआउन्जेल घटनास्थललाई सुरक्षित गर्न प्रहरी परिचालन गरिएको थियो। उनीहरू आइपुगेपछि चाबी खोलेर शव तथा घटनास्थल देखाउँदै प्रहरीले घटनाको थप अनुसन्धान आगाडि बढाएको छ। घटनास्थलको प्रकृति हेर्दा हत्या शौचालयभित्रै गरेजस्तो देखिने मोरङ प्रहरी प्रमुख एसपी नवराज कार्कीले बताए। कोठामा हत्या गरेको कुनै प्रमाण फेला नपरेको उनको भनाइ छ। हत्यामा संलग्नले रगत लागेका आफ्ना कपडा खोलेर शौचालयभित्रै छाडेको जानकारी कार्कीले दिए। घाँटीमा चोट रहेको अवस्थामा शव र रगत नलागेको हतियार भेटिएको उनले बताए। प्रेममा उत्पन्न खटपट एवं सम्बन्धमा देखिएको दरार हत्याको कारण हुनसक्ने प्रहरीको आशंका छ। घटनामा संलग्न पक्राउ परेका छैनन्।"
हुण्डी कारोबारमा संलग्न चार जना पक्राउ,"वीरगन्ज : वीरगन्जमा हुण्डीको कारोबारमा संलग्न रहेको आरोपमा प्रहरीले एक युवतीसहित चार जनालाई नियन्त्रणमा लिएको छ। पक्राउ पर्नेमा वीरगन्ज महानगरपालिका१० का ३२ वर्षीय कुनाल जयसवाल,वडा नम्बर २२ का ३९ वर्षीय वीरेन्द्र साह तेली, २० वर्षीया रेखा कुमारी साह र पर्साको जगरनाथपुर गाउँपालिका६ का २५ वर्षीय मितु कुमार कुर्मी रहेका छन्। पर्साका प्रहरी उपरीक्षक कुमोद ढुंगेलका अनुसार वीरगन्ज १० आदर्शनगरस्थित कुनाल जयसवालको किराना पसलबाट उनीहरूलाई प्रहरीले बिहीबार नियन्त्रणमा लिएको हो। जयसवालको किराना पसलबाट प्रहरीले नगद चार लाख तीन हजार नेपाली रुपैयाँ, विभिन्न बैंकको चेकबुक १३ थान,विभिन्न मितिमा काटिएको चेक ६६ थान,नबिल बैंक, एनआइसी एसिया र नेपाल राष्ट्र बैंकमा गरी ३१ लाखभन्दा बढी रकम जम्मा गरिएको डिपोजिट स्लीप पाँच थान, एटीएम कार्ड तीन थान र मोबाइल फोन सात थान बरामद गरिएको प्रहरी उपरीक्षक ढुंगेलले जानकारी दिए। पक्राउ परेकाहरू विरुद्ध बैंक तथा वित्तीय संस्था सम्बन्धी ऐन २०७३ विरुद्धको कसुरमा मुद्दा दर्ता गरी पर्सा जिल्ला अदालतबाट पाँच दिनको म्याद अनुमति लिई अनुसन्धान भइरहेको ढुंगेलले जानकारी दिए।"
सुन तस्करीसम्बन्धी जाँचबुझ आयोगको प्रतिवेदन कार्यान्वयन गर्ने सरकारको निर्णय,"काठमाडौं : सरकारले सुन तस्करीसम्बन्धी जाँचबुझ आयोगले बुझाएको प्रतिवेदन कार्यान्वयन गर्ने निर्णय गरेको छ। सञ्चार तथा सूचना प्रविधिमन्त्री रेखा शर्माले प्रतिवेदनको गम्भीर अध्ययन गरिने बताइन्। 'जाँचबुझ आयोगले चैत १ गते बुझाएको प्रतिवेदनको गम्भीर अध्ययन गरी तत्काल कार्यान्वयन प्रक्रियामा लैजाने निर्णय भएको छ,' उनले भनिन्। उनले सुन तस्करी प्रकरणमा दोषी देखिएका जोकोहीलाई कारबाही गर्ने बताइन्। 'पहिले प्रतिवेदन अध्ययन गर्नुपर्यो। सरकारको नीति नै दोषी कोही पनि छुट्नुहुन्न र निर्दोष कोही पर्नु हुन्न भन्ने छ। दोषी देखिएका सबैलाई कारबाही हुन्छ,' उनले भनिन्।"
सुन प्रकरणमा अखिल क्रान्तिकारीका महासचिव दीपेश पुन पक्राउ,काठमाडौं : नेकपा माओवादी केन्द्रको भातृसंगठन अखिल क्रान्तिकारीका महासचिव दीपेश पुन पक्राउ परेका छन्। प्रहरी प्रधान कार्यालय स्रोतका अनुसार पुनलाई काठमाडौंको धापासीटोखा क्षेत्रबाट पक्राउ गरिएको हो। सुन तस्करी प्रकरणमा संलग्न रहेको भन्दै प्रहरीले उनलाई पक्राउ गरेको हो। सुन तस्करीसम्बन्धी जाँचबुझ आयोगले दीपेशलाई कारबाही गर्न सिफारिस गरेको थियो। प्रहरीले पुनमाथि थप अनुसन्धान सुरू गरेको छ। गृहमन्त्री रवि लामिछानेले जाँचबुझ आयोगले तयार पारेको प्रतिवेदन शुक्रबार प्रधानमन्त्री पुष्पकमल दाहाललाई बुझाएका थिए। सोही विषयमा छलफल गर्न बसेको मन्त्रिपरिषद् बैठकले आयोगको प्रतिवेदनलाई कार्यान्वयनमा लैजाने निर्णय गरेको थियो।
पेट्रोलियम पदार्थको मूल्य घट्यो,काठमाडौं : पेट्रोलियम पदार्थको मूल्य घटेको छ। भारतबाट नयाँ मूल्यसूची आएपछि नेपाल आयल निगमले पेट्रोलमा १ रुपैयाँ र डिजेलमट्टितेलमा ११ रुपैयाँ घटाएको हो। नयाँ मूल्यसूचीअनुसार पेट्रोलको मूल्य १७१ रुपैयाँ कायम भएको छ भने डिजेल र मट्टितेलको मूल्य १५८ रुपैयाँ कायम भएको छ। खाना पकाउने ग्यास र हवाई इन्धनको मूल्य भने यथावत राखिएको छ। निगमका अनुसार नयाँ मूल्यसूची आज राति १२ बजेदेखि लागू हुनेछ।
एक महिनामा ३२ फरार अभियुक्त पक्राउ,"नुवाकोट : नुवाकोटमा फरार अभियुक्त पक्राउ अभियान सञ्चालन गरिएको छ। एक महिनाको अवधिमा ३२ जना फरार अभियुक्त पक्राउ परेका छन्। नुवाकोटमा विभिन्न समयमा अपराध गरी अदालतबाट समेत दोषी ठहर भई फरार रहेकामध्ये फागुनमा मात्रै ३२ जनालाई पक्राउ गरिएको जिल्ला प्रहरी कार्यालय नुवाकोटले जनाएको छ। पक्राउ परेकाहरूबाट सवा दुई लाख रुपैयाँ भन्दा बढी जरिवाना संकलन गरिएको छ। उनीहरूबाट २ वर्ष, १० महिना, ७ दिन कैद सजायका साथमा नगद दुई लाख २४ हजार ८६० रुपैयाँ जरिवाना असुल भएको प्रहरी नायब उपरीक्षक खगेन्द्रबहादुर खड्काले जानकारी दिए। यसैगरी नुवाकोटको कोल्पुटारमा सवारीसाधन प्रयोग गरी मकै चोरी गर्ने गाडी चालकलाई पक्राउ गरिएको छ। बेलकोटगढी नगरपालिका ५ केउरेनीको सन्तोष अधिकारीको घरपिढीमा राखेको ८ बोरा मकै चोरी गर्ने बा२०च ५४४३ नम्बरको बोलेरो पिकअप गाडीमा धादिङको गजुरी गाउँपालिका५ का सुदीप परियार समेतका व्यक्तिहरूलाई पक्राउ गरिएको डीएसपी खड्काले बताए। राति सबै सुतिरहेको मौका पारी घरको पिँढीमा रहेको मकै लोड गर्दै गरेको अवस्थामा मानिसले थाहा पाउँदा तत्कालै गाडीको ढाला समेत नलगाई गाडीसहित भाग्दै गरेको अवस्थामा प्रहरी टोलीले नुवाकोटकै बेलकोटगढी नगरपालिका५ मा उक्त गाडीलाई नियन्त्रणमा लिएको र त्यसका चालक सुदिप परियारलाई पक्राउ गरिएको खड्काको भनाइ छ।"
मधेसवादबाट थाकेपछि अभियान सुरु गरेको हुँ : राजेन्द्र महतो,"परासी: नेता राजेन्द्र महतोले आफू मधेसवादबाट थाकेपछि नयाँ अभियान सुरु गरेको बताएका छन् । लोसपा पार्टी त्यागेर राष्ट्रिय मुक्ति क्रान्ति अभियान सञ्चालन गरेका नेता महतोले अभियानमार्फत् नयाँ शक्ति निर्माण गर्ने बताए । भियानबारे जानकारी दिन जिल्ला दौडाहामा निस्केका महतोले शुक्रबार नवलपरासीको सदरमुकाम परासीमा आयोजित पत्रकार सम्मेलनमा उक्त कुरा बताएका हुन् । आफू मधेस केन्द्रित भएर आन्दोलन गरेपनि मधेसवादले मात्र केही नहुने भएकाले अभियान सुरु गरेको उनको भनाइ छ । '३४ वर्षदेखि मधेसवाद,मधेसवाद भन्दै लडेर थाके, यसले केही हुनेवाला नदेखेपछि उत्पिडन र अधिकारबाट बञ्चित भएकाहरूलाई गोलबद्ध गर्दै उनीहरुको अधिकार स्थापनाका लागि नयाँ अभियानमा सुरु गरेको हुँ ,'महतोले भने। तत्कालका लागि अभियानलाई पार्टीमा रुपान्तरण नगर्ने उनले स्पष्ट पारे । यो वैचारिक अभियान हो । पहिला अभियान त्यसपछि संघर्ष र विद्रोह हुन्छ र त्यही विद्रोहले पार्टी निर्माण गर्छ, त्यसका लागि केही समय लाग्छ ,'उनले भने। क्रान्तिबाट जन्मने भएकाले आफ्नो पार्टी एकल नहुने उको भनाइ छ । देशका तीन ठूला पार्टीले ९० प्रतिशत एकल होल्ड गरेका छन् । त्यसले उत्पिडन र पछाडि परेका जातजातीको अधिकार स्थापना गरेन । त्यसैले हामीले बहुल पार्टी निर्माणका लागि अभियान थालेका हौं ,उनले भने"
सु्न जाँचबुझ आयोगको प्रतिवेदनमाथि छलफल गर्न प्रधानमन्त्रीले बोलाए मन्त्रिपरिषद बैठक,"काठमाडौं : प्रधानमन्त्री पुष्प कमल दाहाल 'प्रचण्ड'ले मन्त्रिपरिषद बैठक बोलाएका छन्। बैठकमा सुन जाँचबुझ आयोगको प्रतिवेदनमाथि छलफल गर्न मन्त्रिपरिषद बैठक बोलाएको प्रधानमन्त्रीको सचिवालयले जनाएको छ। उपप्रधान तथा गृहमन्त्री रवि लामिछानेले सुन तस्करीसम्बन्धी जाँचबुझ आयोगको प्रतिवेदन आज प्रधानमन्त्री पुष्पकमल दाहाल प्रचण्डलाई बुझाएका छन्। यसअघि जाँचबुझ आयोगका अध्यक्ष डिल्लीराम आचार्यले गृहमन्त्री लामिछानेलाई बिहीबार प्रतिवेदन बुझाएका थिए। सुनको अवैध पैठारी (तस्करी) नियन्त्रण सम्बन्धी जाँचबुझ आयोगले सुन तस्करीमा संलग्न र तस्करी गर्नेहरूलाई जोगाउने प्रहरी अधिकारी समेतलाई कारवाही गर्न सिफारिस गरेको छ। आयोगले पूर्वसभामुख तथा माओवादी केन्द्रका उपाध्यक्ष कृष्णबहादुर महरालाई मुद्दा चलाउन सिफारिस गरेको छ। इलेक्ट्रिक चुरोट 'भेप'मार्फत् गरिएको सुन तस्करीमा महराको संलग्नता देखिएको ठहर गर्दै जाँचबुझ आयोगले कारवाहीका लागि सिफारिस गरेको हो। आयोगले महराको पनि बयान लिएको थियो। भेपमार्फत सुन तस्करी गरेको आरोपमा महराका छोरा राहुल महरा पुर्पक्षका लागि थुनामा छन्। आयोगले सीआईबी प्रमुख एआईजी किरण बज्राचार्यलगायत उच्च प्रहरी अधिकारीहरूलाई विभागीय कारवाही सिफारिस गरेको छ। समितिले सुन तस्करीमा संलग्नहरूलाई जोगाएको भन्दै एआईजी बज्रचार्यलगायत सुन अनुसन्धानमा खटिएका सीआईबीका प्रहरीहरूलाई कारवाही सिफारिस गरेको हो। यसैगरी सुन तस्करी प्रकरणमा जीवन गुरूङ,दिपेश पुन,प्रनिश पुन,जितेन्द्र पुन,जीवन चलाउनेविरुद्ध मुद्दा चलाउन आयोगले सिफारिस गरेको छ।"
सरकार र लघुवित्त पीडितबीच ६ बुँदे सहमति,काठमाडौं : सरकार र लघुवित्त पीडितबीच ६ बुँदे सहमति भएको छ। शुक्रबार सरकारी वार्ता टोलीका संयोजक नारायणप्रसाद रिसाल र आन्दोलनरत पक्षका तर्फबाट केन्द्रीय अध्यक्ष पुनाराम (मनिराम) ज्ञवालीबीच सहमति पत्रमा हस्ताक्षर भएको हो। दुई पक्षबीच सहमति भएपछि आन्दोलनका कार्यक्रमहरू स्थगन गरिएको छ। कार्यदलको प्रतिवेदन सिफारिसका आधारमा लघुवित्त वित्तीय संस्थाहरुको नियमन तथा सुधारका लागि आवश्यक नीतिगत तथा कानूनी सुधारका प्रक्रिया अघि बढाउने सहमतिपत्रमा उल्लेख छ। नेपाल राष्ट्र बैंकको निर्देशन बमोजिम लघुवित्त वित्तीय संस्थाले ऋणीसँग लिन पाउने तोकिएको अधिकतम ब्याजदर र सेवा शुल्क मात्र लिन पाउने व्यवस्था कडाइका साथ लागू गर्ने सहमति भएको छ। एकजना ऋणीले एकभन्दा बढि लघुवित्त वित्तीय संस्थाहरूबाट ऋण लिन र दिन नपाउने व्यवस्थाको प्रभावकारी कार्यान्वयन गर्नेलगायत विषय समेटिएका छन्। यसअघि अर्थमन्त्री वर्षमान पुनले लघुवित्त पीडितसँग वार्ता गर्न मन्त्रालयका सहसहसचिव एवं वित्तीय क्षेत्र व्यवस्थापन तथा संस्थान महाशाखा प्रमुख नारायणप्रसाद रिसाल नेतृत्वमा समिति गठन गरेका थिए। मन्त्री पुनले वित्तीय तथा समितिलाई संघर्ष समितिसँग वार्ता गरी उनीहरूका माग सम्बोधन गर्ने उपायसहित प्रतिवेदन बुझाउन निर्देशन दिएका थिए। मन्त्रालयले प्रचलित कानुन तथा नेपाल राष्ट्रबैंकबाट दिइएको नीति निर्देशनविपरीत कार्य गर्ने लघुवित्त वित्तिय संस्थाहरूमाथि छानबिन गरी कारबाहीको दायरामा ल्याउन सम्बद्ध निकायलाई आग्रह गरिसकेको छ।
मुस्ताङको लेतेमा प्रहरी बिट स्थापना,जोमसोम : राष्ट्रिय गौरवको बेनीजोमसोम सडकअन्तर्गत मुस्ताङको थासाङ गाउँपालिका३ लेतेमा बिहीबार प्रहरी बिट स्थापना गरिएको छ। इलाका प्रहरी कार्यालय लेतेमा कार्यरत सुरक्षाकर्मीलाई मुस्ताङ आवतजावत गर्ने सवारी साधन तथा मालबाहक साधनहरूलाई सडकमा चेकजाँच गर्न तथा विवरण संकलन गर्न सहजता प्रदान गर्ने उद्देश्यले प्रहरी बिट निर्माण गरिएको हो। उक्त प्रहरी बिट प्रहरीलाई हस्तान्तरण भएपछि इलाका प्रहरी कार्यालय लेतेले त्यसलाई सञ्चालनमा ल्याएको प्रहरी नायब उपरीक्षक भोजराज पाण्डेयले जानकारी दिए। थासाङको लेतेमा प्रहरी बिट स्थापना गरेसँगै त्यहाँ कार्यरत प्रहरीलाई सवारी चेकजाँच तथा विवरण संकलन गर्न सहयोग पुगेको छ। त्यहाँ मुस्ताङबाट तल फर्किएका सवारी साधनहरूको चेकजाँच तथा विवरण संकलन गर्ने गरिएको छ। बेनी हुँदै मुस्ताङ आउने सवारी साधनको विवरण संकलन तथा चेकजाँच थासाङको प्रहरी चौकी घाँसामा गर्ने गरिएको छ।
रौतहटमा मनि ट्रान्सफर सञ्चालकमाथि गोली हान्ने तीनजना भारतीय पक्राउ,"रौतहट : परोहा नगरपालिका ९ खापचोकस्थित आईएमई काउन्टरमा लुटपाट भएको छ । तीनजना लुटेराहरूले आईएमईका कर्मचारीलाई धम्क्याउँदै लाखौं रुपैयाँ लुटपाट गरेको प्रहरीले जनाएको छ । शुक्रबार दिउँसो मोटरसाइकलमा हतियारसहित आएका लुटेराहरूले आईएमईका सञ्चालक नितेश साहलाई बाहिर निकालेर गोली प्रहार गर्दा उनी घाइते भएका छन् । जिल्ला प्रहरी कार्यालय रौतहटका अनुसार घाइतेलाई उपचारका लागि वीरगंज पठाइएको र लुटपाटमा संलग्न तीनजनालाई पक्राउ गरिएको बताइएको छ । रकम लुटपाट गरेर भाग्दै गरेकाहरूलाई प्रहरीले नियन्त्रणमा लिएको छ भने घटनामा प्रयोग भएको मोटरसाइकल पनि प्रहरीले बरामद गरेको छ। पक्राउ परेका भारत बिहार राज्यको मोतिहारी निवासी मुनिफ यादव,चन्द्रभान सिंह ,राजा कुमार पसमान रहेको रौतहटका प्रहरी प्रमुख एसपी महेन्द्र श्रेष्ठले जानकारी दिएका छन् । उनीहरूको साथबाट कटुवा पेस्तोल र गोली बरामद गरिएको छ । रौतहट परोहा नगरपालिका ९ बस्ने शिव मनि ट्रान्सफरका सञ्चालक २६ वर्षीय नितेश साहले काउन्टरमा काम गरिरहेको अवस्थामा मोटरसाइकलमा आएका ३ जनाको समूहले गोली हानी फरार भएका थिए । घटनास्थलमा नेपाल प्रहरीका एसपी महेन्द्र श्रेष्ठ र सशस्त्र प्रहरी ११ नम्बर गणका प्रमुख एसपी बिक्रम हुमागाईँसहितको टोली खटिएको छ । नेपाल भारत सिमाक्षेत्रमा कडाइ गरिएको छ।"
"गृहमन्त्री लामिछानेको राजीनामा माग गर्दै संसदमा कांग्रेसको अवरोध, बैठक १५ मिनेटका लागि स्थगित","काठमाडौं : प्रमुख प्रतिपक्षी दल नेपाली कांग्रेसले उपप्रधान तथा गृहमन्त्री रवि लामिछानेको राजीनामा माग गरेको छ। कांग्रेसले यसअघि संसदमा उठेका विषयमा सरकारबाट जवाफ नआएको भन्दै विरोध जनाएपछि बैठक १५ मिनेटका लागि स्थगित भएको छ। बैठकमा उपप्रधान एवं गृहमन्त्रीले राजनीतिक दलसम्बन्धी २०८० का सम्बन्धमा राष्ट्रिय सभाबाट प्राप्त सन्देश टेबुल गर्ने कार्यसूची रहेको थियो। तर कांग्रेसले अनुसन्धानको दायरामा रहेका गृहमन्त्री लामिछानेको विषयमा प्रधानमन्त्रीको जवाफ माग गर्दै अरोध जारी राखेपछि सभामुख देवराज घिमिरेले बैठक १५ मिनेटका लागि स्थगित भएको घोषणा गरे। बैठकमा कांग्रेसका प्रमुख सचेतक रमेश लेखकले प्रधानमन्त्रीको जवाफ नआएसम्म कार्यसूचीमा प्रवेश गर्न नदिने चेतावनी दिए। उनले भने,' बजेटसम्बन्धी कुनै पनि विषयमा अवरोध गर्न चाहदैन। नेपाली कांग्रेसले निरन्तर एउटा प्रश्न उठाइराखेको छ। कुनै पनि माननीय मन्त्रीजी कुनै पनि अनुसन्धानको दायराभित्र छानबिनको घेराभित्र पर्नु भएको छ भने राज्य त्यो ढंगबाट अगाडि बढनु परुने स्थिति छ भने त्यस्तामाननीय मन्त्रीज्यूलाई आफ्नो पदमा बसिराख्न हक हुँदैन।' प्रधानमन्त्रीको जवाफ नआउँदासम्म गृहमन्त्रीको कार्यसूचीमा प्रवेश गर्न सक्दैनौं।' यसअघि बिहान संसद बैठक सुरु हुनेवित्तिकै कांग्रेसले अवरोध जनाएको थियो। सभामुख देवराज घिमिरेले समय दिएपछि कांग्रेस नेता प्रदीप पौडेल बोलेका थिए। सांसद पौडेलले नैतिकताका हिसाबले उपप्रधान एवं गृहमन्त्री लामिछानेले राजीनामा दिनुपर्ने बताएका थिए। उनले अनुसन्धानको घेरामा रहेको व्यक्ति सरकारको मुख्य पदमा रहँदा सहकारीपीडितको माग कसरी पूरा हुन्छ भन्ने प्रश्न समेत गरेका थिए। पौडेलले आफूमाथि प्रश्न खडा भइसकेपछि लामिछानेले गृहमन्त्री बन्न नै नहुने तर्क गरेका थिए। उनले विवादित व्यक्ति लामिछानेलाई प्रधानमन्त्री पुष्पकमल दाहालले गृहमन्त्री बनाएको भन्दै यो विषयमा संसदमा आएर प्रधानमन्त्रीले जवाफ दिनुपर्ने माग गरे। गृहमन्त्री लामिछानेमाथि सहकारीको रकम ठगी गरेको आरोप छ।"
"स्टाफ नर्सको हत्या प्रेमीले गरेको आशंका, अनुसन्धान गर्दै प्रहरी","विराटनगर : विराटनगरमा डेरा बसेको घरभित्र शव फेला परेकी स्टाफ नर्सको हत्या उनकै प्रेमीले गरेको आशंका गरिएको छ। यद्यपि यसको पुष्टि भइसकेको छैन। घटनाको वास्तविकता पत्ता लगाउन प्रहरीले अनुसन्धान गर्दै छ। विराटनगर महानगरपालिका४ मा डेरा बस्दै आएकी २२ वर्षीया चन्द्रिकाकुमारी दासको हत्या भएको अवस्थामा शुक्रबार मध्याह्न १२ बजेतिर शव फेला परेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। दास विराटनगरको नोबेल शिक्षण अस्पतालमा कार्यरत स्टाफ नर्स हुन्। सिराहाको फुल्काहकट्टी घर भएकी दास अस्पताल नजिक विराटनगर४ बुढाथोकी मार्गस्थित धीरेन्द्र गिरीको घरमा डेरा बस्दै आएकी थिइन्। डेरा बसेको घरको कोठाभित्रको शौचालयमा शव फेला परेको दाहालले बताए। उनका अनुसार धारिलो हतियार प्रहार गरेर हत्या गरेपछि फालेको अवस्थामा शव भेटिएको हो। दासको घाँटी, अनुहारलगायत शरीरका विभिन्न भागमा धारिलो हतियारले हानेको गहिरो चोट रहेको दाहालले बताए। शौचालयमा शव फालेर कोठाको चाबी बाहिरबाट लगाई हत्यामा संलग्न फरार भएको प्रहरीले जनाएको छ। मृतकका आफन्त एवं परिवारका सदस्यलाई प्रहरीले घटनाको जानकारी गराइसकेको छ। उनीहरू सिरहाबाट विराटनगर आउने क्रममा रहेको डीएसपी दाहालले बताए। अहिलेसम्म शव घटनास्थलमै छ। आफन्त आइपुगेपछि मात्रै पोस्टमार्टमका लागि पठाउने प्रहरीको तयारी छ। तर, यो घटनापछि दासका प्रेमी भनिएका युवा सम्पर्कविहीन बनेको मोरङ प्रहरी प्रमुख एसपी नवराज कार्कीले जानकारी दिए। मृतकका साथीहरुले प्रहरीलाई दिएको जानकारी अनुसार दास सिरहाको फुल्काहकट्टी नै घर भएका अमिन धानुकसँग प्रेम सम्बन्धमा थिइन्। दासका प्रेमी धानुक अहेब रहेको प्रहरीको भनाइ छ। प्रहरीका अनुसार उनी सिरहाको गोलबजारमा काम गर्छन्। दासको हत्यामा धानुक संलग्न भएको हुनसक्ने प्रहरीको अनुमान छ। प्रेममा उत्पन्न खटपट एवं सम्बन्धमा देखिएको दरार हत्याको कारण हुनसक्ने प्रहरीको आशंका छ। तर, धानुक विराटनगर कहिले आएका थिए भन्ने यकिन भइसकेको छैन। प्रहरी स्रोतका अनुसार मृतक बसकै घरमा उनका अरु साथीहरू पनि डेरा बस्थे। तीमध्ये एकजना साथीको वाट्सएपमा 'मैले हत्या गरेर शौचालयमा छाडिदिएको छु' भन्दै धानुकले म्यासेज गरेर फोटाहरु पठाएको पाइएको प्रहरी स्रोतले बतायो। उनले कुन नम्बरबाट वाट्सएप गरेभन्ने प्रहरीले खुलाएको छैन। तर, घटनापछि सम्पर्कविहीन भएकाले खोजीका लागि प्रहरी परिचालन गरिसकिएको एसपी कार्कीले बताए। ह्वाट्सएपमा म्यासेज आएपछि मृतककी साथीले घटपेटीलाई जानकारी गराएकी थिइन्। घरपेटीले प्रहरीलाई खबर गरे। प्रहरी पुगेर हेर्दा हत्या गरेको अवस्थामा शव भेटियो। एसपी कार्की घटनामा अरु नै व्यक्तिको संलग्नता पनि हुन सक्ने बताउँछन्। 'प्रेमीले नै हत्या गरे भन्ने प्रमाणित हुने मजवुत आधार भेटिइसकेको छैन। अहिलेसम्म कसैलाई पक्राउ गरिएको छैन,' उनले भने , 'पहिचान गरेर हत्यामा संलग्नलाई पक्राउ गर्ने प्रयास भइरहेको छ । विभिन्न कोणबाट घटनाको अनुसन्धान थालिएको छ।' घटनाको अनुसन्धानका लागि एसपी कार्की, डीएसपी दाहाल लगायत प्रहरी अधिकारी घटनास्थलमा खटिएका छन्। प्रहरीको विशेष टोलीसमेत परिचालन गरिएको छ। कार्कीमा अनुसार घटना अर्कैले गरेर प्रेमीलाई देखाउन खोजेको पनि हुनसक्छ । 'प्रविधि प्रयोग गरेर घटनालाई अर्कोतर्फ मोड्न खोजेको पनि हुनसक्छ। एकातिर देखाएर घटना अर्कैले गरेको समेत हुनसक्छ,' उनले भने, 'यस्तो जघन्य अपराधको गम्भीर ढंगले अनुसन्धान हुन्छ। जतिसक्दो चाँडो वास्तविकता पत्ता लगाउँछौं।' एसपी कार्कीले स्टाफ नर्सका प्रेमी भनिएका धानुक सम्पर्कमा आइसकेपछि घटनामा उनको संलग्नता छ कि छैन भनेर यकिन हुने बताए।"
विराटनगरमा स्टाफ नर्सको हत्या,"विराटनगर : विराटनगरमा हत्या गरेको अवस्थामा स्टाफ नर्सको शव फेला परेको छ। विराटनगर महानगरपालिका४ मा डेरा बस्दै आएकी २२ वर्षीया चन्द्रिकाकुमारी दासको हत्या भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार दास विराटनगरको नोबेल शिक्षण अस्पतालमा कार्यरत स्टाफ नर्स हुन्। सिराहाको फुल्काहकट्टी घर भएकी दास अस्पताल नजिक विराटनगर४ बुढाथोकी मार्गस्थित धीरेन्द्र गिरीको घरमा डेरा बस्दै आएकी थिइन्। डेरा बसेको घरको कोठाभित्रको शौचालयमा दिउँसो १२ बजेतिर शव फेला परेको दाहालले बताए । उनका अनुसार धारिलो हतियार प्रहार गरेर हत्या गरेपछि शौचालयमा फालेको अवस्थामा शव भेटिएको हो। दासको घाँटी, अनुहारलगायत शरीरका विभिन्न भागमा धारिलो हतियारले हानेको गहिरो चोट छ। हत्यामा संलग्नको पहिचान खुल्न बाँकी छ। घटनामा संलग्न हत्यापछि शव छाडेर फरार भएको पाइएको डीएसपी दाहालले बताए। घटनास्थलमा डीएसपी दाहाल नेतृत्वको टोली पुगेको छ। घटनाको अनुसन्धान सुरु गरेर हत्यामा संलग्नको खोजी थालिएको उनले बताए।"
रमजान महिना सुरू (फोटो फिचर),"काठमाडौं : मुस्लिम समुदायको महान पर्व रमजान बुधबारदेखि सुरू भएको छ। राजधानीको कश्मिरी मस्जिदमा आज इस्लामिक नमाज पढ्न नेपाली मुस्लिम समुदायको जम्मा भएका छन्। उर्दू क्यालेन्डर अनुसार, रमजान हिजरी संवत वा वर्षको नवौं महिनामा पर्दछ। यस पर्वमा श्रद्धालुहरूले सूर्योदयदेखि सूर्यास्तसम्म एक महिनाको व्रत बस्ने गर्छन्, जसलाई रोजा पनि भनिन्छ। प्रत्येक रोजा विहानको प्रार्थनापछि सुरु हुन्छ भने एक महिनाको लागि साँझको प्रार्थनाको साथ समाप्त हुन्छ। यस पवित्र महिनामा मुस्लिम धर्मावलम्बीहरूले विहान सूर्यास्त हुनुअघि सेरी र सूर्यास्तपछि इफ्तार गर्नेगर्छन्। व्रत बस्नेहरूले पवित्र कुरानको पठन र अन्य धार्मिक गतिविधिहरूमा पनि संलग्न हुन्छन्। रमजानले मुस्लिमहरूलाई परोपकार गर्न, गरिब र खाँचोमा परेकाहरूको सेवा गर्न, जकात वा अनिवार्य दान गर्न पनि प्रोत्साहित गर्दछ। महिनाको अन्त्यमा ईद पर्व मनाएर पर्वको समापन हुन्छ। तस्बिरहरू : अभिषेक महर्जन"
७ वर्षमा पनि बनेन् अस्पताल भवन,"बेनी : सुरु गरेको ७ वर्षमा पनि म्याग्दीको बेनी अस्पतालको ५० शय्या क्षमताको भवन निर्माण कार्य पूरा भएको छैन। चार वर्षअघि सकिनुपर्ने भवनको हालसम्मको भौतिक प्रगति ७५ प्रतिशत छ। भवन निर्माणमा भएको ढिलासुस्तीका कारण बिरामीको उपचार प्रभावित भएको बेनी अस्पताल व्यवस्थापन समितिका अध्यक्ष ज्ञानेन्द्र सुवेदीले बताए। ५० शय्या क्षमता भएपनि १५ शय्याको संरचना र पूर्वाधारबाट सेवा दिनुपर्ने बाध्यता छ, उनले भने, अस्थायी, पुराना र साँघुरा भवनमा अस्पताल सञ्चालन गर्न समस्या भएको छ। म्याग्दीका साथै पर्वत, बागलुङ र मुस्ताङका सर्वसाधारणले सेवा लिने अस्पतालले ६ वर्षयता अस्थायी संरचनाबाट सेवा सञ्चालन गर्दै आएको छ। सघन शहरी तथा भवन निर्माण आयोजना बागलुङले २०७३ मंसिर २१ गते भवन निर्माणका लागि महादेव खिम्तीगल्वारफिना जेभीसँग १८ करोड ८४ लाख आठ हजार ८९ रुपैयाँमा ठेक्का सम्झौता गरेको थियो। २४ करोड चार लाख २९ हजार ८६९ रुपैयाँ लागत अनुमान गरिएको भवन २०७६ मंसिर २० गते निर्माण सम्पन्न गर्नुपर्ने सम्झौता थियो। चौथो पटक थपिएको म्याद पनि चैतमा सकिँदैछ। दैनिक ५६ जनाको अनुपातमा मजदुरले काम गर्दै आएका छन्। आयोजनाका प्रमुख सुनिता श्रेष्ठका अनुसार ४ हजार ९६३ वर्गमिटर क्षेत्रफलमा बनाउन लागिएको चार तले तीन वटा भवनको ढलान सकिएको छ। पलास्टर, झ्यालढोका राख्न, विद्युत, पानी जडान, रंगरोगन र टायल राख्न बाँकी छ। ठेकेदारले कार्यस्थल पनि छाडेका छैनन्, कामलाई गति पनि दिएका छैनन, उनले भनिन्, पछिल्लो पटक पेस गरेको कार्यायोजना अनुसार निर्माणलाई तीव्रता नदिए ठेक्का तोडेर कालोसूचीमा राख्ने प्रक्रिया अघि बढाएको छ। हालसम्म १४ करोड भुक्तानी भइसकेको भवनको भौतिक प्रगति ७५ प्रतिशत रहेको छ। चालु आर्थिक वर्षमा ६८ लाख बजेट बिनियोजन भएको छ। थप बजेट व्यवस्थापनका लागि रकमान्तर गर्न मन्त्रालयमा प्रस्ताव पठाएको आयोजना प्रमुख श्रेष्ठले बताइन्। १५ शय्या क्षमताको अस्पताल २०७२ मा ५० शय्यामा स्तरोन्नति भएको थियो। नयाँ भवन बनाउन अस्पतालको पुरानो भवन भत्काइएको थियो। बहिरंग कक्षको सेवा अस्थायी भवनबाट सञ्चालन गरिएको छ। आकस्मिक र अन्तरंग कक्ष पुरानो प्रशासनिक भवनबाट सञ्चालन गरिएको छ। स्वास्थ्य कार्यालयको भवनमा अस्पताल प्रशासन र व्यवस्थापन समितिको कार्यालय राखिएको छ। अस्पतालका प्रमुख चिकित्सक डाअञ्जु थापाले भवन अभावमा विशेषज्ञ चिकित्सक आउन नमान्ने, म्याग्दीले पाउनुपर्ने हब अस्पतालको कार्यक्रम अन्यत्र जिल्लामा गएको बताइन्। सघन उपचार कक्ष (आइसीयु) र डायलाइसिस कक्ष पनि स्वास्थ्यकै भवनमा स्थापना भएको छ। भूकम्प प्रतिरोधी क्षमताको भवन अपाङ्ग मैत्री समेत हुनेछ। भुइँतलामा लोन्डरी, मोर्टुअरी, किचन, पहिलो तलामा ईमरजेन्सी, ल्याब, रेडियोलोजी, पहिलो तलामा अपरेसन थियटर, बहिरंग सेवा र अन्तिम तलामा प्रशासन रहने जनाइएको छ। भवन निर्माणमा भएको ढिलासुस्तीका विषयमा पालिका, जिल्ला, प्रदेश र प्रतिनिधिसभाका जनप्रतिनिधिले सम्बद्ध आयोजना कार्यालय, सहरी विकास मन्त्रालय, राष्ट्रिय योजना आयोग र प्रधानमन्त्री पुष्पकमल दाहाल (प्रचण्ड)को ध्यानाकर्षण गराउँदै आएका छन्। गण्डकी प्रदेशका निवर्तमान भौतिक पूर्वाधार विकास तथा यातायात व्यवस्था मन्त्री रेशम बहादुर जुग्जालीले निर्माण व्यवसायी महासंघका अध्यक्ष रवी सिंह सञ्चालक रहेको फर्म समेत आवद्ध रहेको भवन निर्माणमा लापरबाही भएको बताए। कारबाहीबाट बच्नका लागि ४,५ जना मात्र कामदार राखिराख्ने गरेका देखिन्छ, उनले भने महासंघकै अध्यक्ष संलग्न आयोजना निर्माणमा लापरबाही हुनुमा निर्माण व्यवसायीको गलत नियत र पदको दुरुपयोग हो।"
राष्ट्रियसभामा नयाँ व्यवस्था: प्रादेशिक सरोकार समय सुरू,"काठमाडौं : संघीय संसदअन्तर्गतको राष्ट्रियसभाको बैठकमा प्रादेशिक सरोकारका विषयमा छलफल सुरु भएको छ । राष्ट्रियसभाको नयाँ नियमावलीमा गरिएको व्यवस्थाअनुसार प्रादेशिक समस्या, विकास निर्माणको अवस्थालगायतका विषयमा छलफल गर्न प्रादेशिक सरोकार समय सुरू भएको हो । आजको बैठकमा सांसदहरुले समसामयिक राजनीतिक विषयका साथै देशका विभिन्न स्थानमा भएका दुर्घटनामा परी निधन भएकाप्रति श्रद्धाञ्जली अर्पण गर्दै शोकसन्तप्त परिवारजनमा समवेदना प्रकट गरेका छन्। अहिले बैठकमा सांसदहरूले आआफ्ना धारणा व्यक्त गरिरहेका छन्।"
रौतहटमा मनी ट्रान्सफर सञ्चालकमाथि गोली चल्यो,काठमाडौं : रौतहटमा एक मनी ट्रान्सफर सञ्चालकमाथि गोली प्रहार भएको छ। परोहा नगरपालिका९ स्थित शिव मनी ट्रान्सफरका सञ्चालक नितेश साहमाथि गोली प्रहार भएको हो। उनीमाथि गोली प्रहार भएको रौतहट २ का सांसद किरण साहले संसद बैठकमा जानकारी गराएका थिए। उनले घटनका दोषी पत्ता लगाइ कडा कारवाही गर्न माग गरे। घटनाको विस्तृत विवरण आउन बाँकी छ।
नेकपा एस सबैलाई आवश्यक छ : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले जनताको बहुदलीय जनवाद (जबज) को सान्दर्भिकता सकियो भन्नु शतप्रतिशत गलत भएको बताएका छन्। नेकपा एसको बागमती प्रदेश स्तरीय महिला भेला तथा प्रशिक्षण कार्यक्रमलाई शुक्रबार सम्बोधन गर्दै पूर्वप्रधानमन्त्री नेपालले अहिले कतिपयले जबजको सान्दर्भिकता नै सकियो भनेर भनिरहेकाले निन्दा गर्ने मान्छेहरू जुटिरहेको भन्दै यो शतप्रतिशत गलत भएको जिकिर गरे। उनले अतिवादमा नलाग्न नेताहरूलाई आग्रहसमेत गरे। कार्यक्रमा उनले महिलामाथि हुने हिंसा बढ्दै गएको भन्दै नेपालमा कतिपय स्थनमा अझैपनि छाउपडि प्रथा कायम रहेकोले यसको अन्त्य हुनुपर्नेमा जोड दिए । उनले नेपालको राजनीतिक तरंगित हुँदै छिटो परिवर्तन भइरहेको बताए । नेकपा एसलाई थाहै नदिइ कोर्स परिवर्तन गर्न खोजे पनि अहिले सबैलाई आवश्यकता परेको उनको भनाइ रहेको थियो ।
दूग्ध किसानलाई भुक्तानी दिने अर्थमन्त्रालयको तयारी,"काठमाडौं : अर्थ मन्त्रालयले दूग्ध किसानलाई भुक्तानी दिन तयारी थालेको छ। अर्थमन्त्री वर्षमान पुनले शुक्रबार सचिव डा रामप्रसाद घिमिरेसहित मन्त्रालयका उच्च अधिकारीलाई तत्काल किसानको भुक्तानी दिने प्रक्रिया अघि बढाउन निर्देशन दिएका हुन् । त्यसअघि मन्त्री पुनले कृषिमन्त्री ज्वालाकुमारी साह, कृषि सचिव डा। गोविन्द्रप्रसाद शर्मा र पशुपंक्षी विकास सचिव डा। रेवतीरमण पौडेलसँग छलफल गरेका थिए । भुक्तानी नपाएको भन्दै लामो समयदेखि दूग्ध किसान आन्दोलित छन् । किसानलाई भुक्तानीका लागि दूग्ध विकास संस्थान (डिडीसी) ले अर्थ मन्त्रालयसँग रकम माग गरेको थियो । तर,अर्थले रकम अभावको कारण देखाउँदै भुक्तानी दिएको थिएन । मन्त्रालयको नेतृत्व सम्हालेको केही दिनमै अर्थमन्त्री पुनले किसानलाई भुक्तानी दिने प्रक्रिया अघि बढाएका हुन् । अर्थमन्त्री पुनले भने,' देशभरका हजारौं किसान भुक्तानी नपाएर तड्किएको अवस्था रहेछ । राज्य जनताको अभिभावक भएकाले किसानका पीडा हेरेर बस्न सक्दैन । विगतमा जे कारणले रोकिएको भए पनि आजै वा आइतबारसम्म किसानको बक्यौता भुक्तानी हुन्छ।' पुनले राज्यले बहानाबाजी गरेर किसान,निर्माण व्यवसायी लगायतको भुक्तानी रोक्न नमिल्ने स्पष्ट गरे । जनतालाई डेलीभरीको महसुस गराउनकै लागि आफ्नो कुर्सी सुरक्षित हुँदाहुँदै प्रधानमन्त्री पुष्पकमल दाहाल प्रचण्डले सत्तासमीकरण बदलेको उल्लेख गर्दै पुनले केही गरौं भन्ने प्रधानमन्त्रीको हुटहुटीलाई बुझेर आफूले काम थालिसकेको उल्लेख गरे। उनका अनुसार कृषि मन्त्रालयको चालु आर्थिक वर्षको बजेटबाट समर्पण गराएर किसानको भुक्तानी दिइन लागिएको हो । चालु आर्थिक वर्षमा ५१ अर्ब बजेट रहेको कृषि मन्त्रालयले हालसम्म कूल बजेटको ५४ प्रतिशत मात्र खर्च गरेको छ । मन्त्री पुनले बजेट समर्पणका लागि शुक्रबारै पत्राचार गर्न कृषिमन्त्री र सचिवहरूलाई भनेका छन् ।"
नेपालकै पहिलो मुस्लिम प्रदेश प्रमुख मियाँले गरे पदभार ग्रहण,"धनगढी : सुदूरपश्चिमका नियुक्त भएका प्रदेश प्रमुख नजीर मियाँले शुक्रबार पदभार ग्रहण गरेका छन्। शुक्रबार प्रदेश प्रमुखको कार्यालयमा उनले पदभार ग्रहण गरेका हुन्। पदभार ग्रहणपछि उनले प्रदेशको काम इमान्दारिताका साथ गर्ने प्रतिवद्धता गरे। म प्रदेशमा रहँदासम्म इमान्दारिताका साथ काम गर्नेछु। कसैसँग पक्षपात गर्नेछैन। सम्पूर्ण जनतालाई समान ब्यवहार गर्नेछु,' उनले भने। प्रदेश प्रमुख मियाँले आफूले सुदूरपश्चिमबाट जाँदा सबैले राम्रो काम गर्यो भन्ने वातावरण बनाउन कोसिस गर्ने बताए। म यहाँबाट जाँदा सबैले राम्रो काम गर्यो भनून, म कानुनबमोजिम जनताको पक्षमा काम गर्नेछु,' उनले भने। नजीर मियाँ, लोकतान्त्रिक गणतन्त्रको मुश्लीम समुदायबाट पहिलो प्रदेश प्रमुख हुन्। नयाँ गठबन्धनको सरकारले यसअघिका प्रदेश प्रमुख देवराज जोशीलाई हटाएर मियाँलाई नियुक्त गरेको थियो। मधेस, गण्डकी र सुदूरपश्चिम गरी तीन प्रदेशका प्रदेश प्रमुख नयाँ नियुक्त भएका हुन्। मियाँ अर्घाखाँची जिल्लाका हुन्। मियाँ नेपाल मुस्लिम इत्तेहाद संगठनका पूर्व अध्यक्षसमेत हुन्।"
समयसीमा सकिँदा पनि पुल निर्माण सुरु भएन,"कालीकोट : कालीकोट जिल्लाको तिलानदीमा पक्की पुल निर्माण गर्ने समयसीमा सकिएको छ। सेरी पान्तडी सडक खण्ड र कर्णाली राजमार्ग जोड्ने पक्की पुलको ठेक्का सम्झौताको समयसीमा सकिएको हो। तिला नदी माथिको पान्तडी पक्की पुल निर्माणका लागि ठेक्का भएको चार वर्ष भयो। पक्की पुल निर्माण गरी सक्ने समय सकिएको अहिले ९ महिना भयो। आर्थिक वर्ष २०७७०७८ मा ठेक्का भएर २०७७ चैतमा ठेक्का सम्झौता भए पनि अहिलेसम्म काम नै सुरु भएको छैन। पुल महाशाखा काठमाडौंले ठेक्का लगाएर सम्झौता गरेको चार वर्ष पुगेको भनाइ छ। २०७७ चैत १२ गते महादेव खिम्ती निर्माण सेवा काठमाडौंले ८ करोड ३९ लाख लागतमा पुल बनाउने सम्झौता गरेको थियो। उक्त सम्झौता पत्रमा २०८० असार १२ गते पुल निर्माण गरिसक्ने उल्लेख गरिएको छ। पुल बनाउने निर्माण कम्पनी अहिलेसम्म पान्तडी पुगेको छैन। तर निर्धारित सम्झौता समय भन्दा नौ महिना बढी बितिसकेको छ। पुल सेक्टर सुर्खेतका इन्जिनियर सुभम बैस्यले पुल निर्माणका लागि निर्माण कम्पनीले आफैं डिजाइन गर्नुपर्ने र उसले समयमा त्यो काम नगरेकाले पुल बन्न ढिलाइ भएको बताए। उनले भने, 'सम्झौता भएको तीन महिनामा डिजाइन प्रतिवेदन पुल महाशाखालाई बुझाउनुपर्ने हो। प्रतिवेदन दिएको तीन महिनामा महाशाखाले स्वीकृत गरेर काम सुरु गर्ने नियम भए पनि निर्माण कम्पनीले अहिलेसम्म डिजाइन प्रतिवेदन कार्यालयमा बुझाएको छैन।' नागरिकले नदी पार गर्ने पुलसम्म पाएका छैनन्। निर्माण कम्पनीको चरम लापरबाहीका कारण यस्तो भएको पुल महाशाखाको भनाइ छ। महाशाखाले एक पटक प्रतिवेदन ल्याएर आएको भए पनि प्रतिवेदन हेर्दा केही सच्याउनुपर्ने भनेपछि सच्चाउन गएको निर्माण कम्पनीले त्यसयता सम्पर्क नगरेको कार्यालयको भनाइ छ। उता महादेव खिम्ती निर्माण सेवा काठमाडौंका प्रोप्राइटर प्रदीप पुडासैनीले केही दिनभित्र डिजाइन प्रतिवेदन पास हुने र काम पनि सुरु गर्ने बताए। उनले पुल महाशाखामा पर्याप्त इन्जिनियर नभएकाले एक जना इन्जिनियरले दुई सयसम्म पुलको डिजाइन प्रतिवेदन हेर्नुपर्ने हुनाले प्रतिवेदन हेर्ने समय नमिलेको दाबी गरे। चार वर्षसम्म कसरी समय नमिलेको भन्ने अन्नपूर्णको प्रश्नमा निर्माण व्यवसायी पुडासैनीले बाँकी कार्यालयलाई सोध्न जवाफ दिए। पुल निर्माणका लागि ठेक्का सम्झौता भएको मिति सकिएको नौ महिनासम्म म्याद थप पनि भएको छैन। म्याद थपका लागि दुई पटक निर्माण व्यवसायीले निवेदन दिए पनि म्याद थप भने अझै भएको छैन। पुल महाशाखाले डिजाइन प्रतिवेदन पास हुने बित्तिकै म्याद थप गरेर कामको थालनी गर्ने भनेको छ। उक्त पान्तडी पक्की पुल समयमै निर्माण गर्न नसकेको भन्दै स्थानीय सरकार र नागरिक निकै आक्रोशित छन्। महावै गाउँपालिका अध्यक्ष खेमबहादुर सिहंले अब आफू जिल्ला प्रशासन कार्यालयमार्फत कानुनी प्रक्रियामा जाने बताए। उनले भने, 'यहाँका जनतालाई भेडा बनाउने निर्माण कम्पनीका विरुद्ध सर्वोच्च पुग्ने तयारी गरेको छु।' प्रायः कालीकोटका गौरवका योजनाहरू यसरी नै अलपत्र पारिएको छ। यस अघि खुलालुको पक्की पुल १७ वर्षपछि निर्माण कार्य सम्पन्न भयो। कालीकोटका विभिन्न विकासे काममा निर्माण व्यवसायीले ढिला सुस्ती गदै आएका छन्। यस्तै कर्णाली राजमार्गअन्तर्गत कालीकोट र दैलेख सिमानामा पर्ने पक्की पुल, मान्म सेरीघाटको पक्की पुल, तिलागुफा नगरपालिकाको खल्लामा रहेको पक्की पुल सम्झौतापछि अलपत्र पारेर निर्माण गरिएका हुन्। ठेकेदार र निर्माण कम्पनीको लापरबाहीका विरुद्ध चरणबद्ध आन्दोलन गर्ने नेपाल वारका जिल्ला अध्यक्ष अमलराज शाहीले बताए।"
हाम्रा बालबालिका के कम छन् र !,"केही समयअगाडि एक कार्यक्रममा बालबालिकासँग कुरा गर्ने मौका पाएँ। कुरैकुरामा निस्कियो मायाका कुरा। घरमा कुन तरिकाले उनीहरूले माया पाउँछन् ? सोध्न मन लाग्यो। उनीहरूका जवाफ यस्ता थिए मैले बाबालाई पिज्जा ल्याइदिनु भनेँ भने उहाँ मलाई मःम चाउमिन पनि ल्याइदिनु हुन्छ। आफैं केही बनाएर खान्छुभन्दा आमा भन्नु हुन्छ, तिमीहरू पढेर लखतरान भएका हुन्छौ। मेरो पो कामै के छ र ? के खान्छौ भन म बनाइदिन्छु। मैले जुत्ता पालिस गर्नै पर्दैन। पालिस गर्न खोज्यो कि आमा कराउन थाल्नुहुन्छ। हातभरि कालो लाग्छ। मै तयार गरिदिन्छु। नभन्दै सधंै आमाले मेरो जुत्ता टलक्कै पारेर राखिदिनु हुन्छ। केही सब्जी किनेर आउँछु है ? भन्छु। हुँदैन तिमी बोक्न सक्तैनौ म ल्याइहाल्छु नि। हजुरआमा कराउनु हुन्छ। म भन्छु कुचो लगाउँछु नि है ? आमा भन्नुहुन्छ यो हातले कुचो समाउने होइन, कलम समाउने हो। आहा ! कति धेरै माया। उनीहरू बोलिरहँदा उनीहरूका आँखा पनि हाँसिरहेका थिए। कक्षा ८ मा पढ्ने बालबालिकाले यस्तैयस्तै अन्य कुरा व्यक्त गर्दैगर्दा मलाई भने पहिलो नम्बरको उदाहरणले केही कुरा याद दिलाइरहेथ्यो। म पनि त्यो बेला आठै कक्षामा पढ्थे। म मेरो बुबासँगै धरानको छाताचोकबाट भानुचोकतिर ओरालो झर्दै थिएँ, बाटामा बुबाको साथीसँग भेट भयो। उहाँसँग उहाँकी मभन्दा केही सानी छोरी पनि थिइन्। उनी आफ्नाबाबुसँग केही कुरामा रिसाइरहेकी थिइन्। बाबु चुपलाग भन्दै थिए। एकैछिनमा उनि त सडक छेउमै सुतेर लडीबडी गर्न थालिन्, हामी त हेरेको हेरै भयौं। उनी केही कुरा मागेर रुँदैे थिइन् अनि अचानक उनका बाबुको मुखबाट निस्कियो। चकलेट ल्याइदे बा ! भन्दा मायाले बिस्कुट पनि लगिदिएको फल हो यो। चाहिनेभन्दा बढी माया देखायो भने यसरी आफैं लज्जित हुनुपर्ने रहेछ। माथि जति पनि कुरा बालबालिकाले सेयर गरे के ती मायाभित्र पर्छन् त ? उनीहरूले त माया नै ठानेका हुने रहेछन् यी सबै कुरालाई। अनि हामी आमाबाबुलाई पनि लागेको हुन्छ हामीले आफ्ना छोराछोरीलाई काम नलगाएर अचम्मै माया गरिरहेका छौं। तर के हाम्रा बालबालिकालाई सामान्यभन्दा सामान्य काम गर्न दिँदैमा हामीले गर्ने माया कम भएको हुन्छ र ? हामीलाई सामान्य लाग्ने यी माथि बालबालिकाबाट पाएका उदाहरणहरूले बालबालिकाको पूरै जीवनमा ठूलो अर्थ राख्छ। अनि फेरि उक्त कामहरू हामी आफंै गर्न दिँदैनौं र पछि फेरि आफैं भन्न थाल्छौं। उनीहरू केही जान्दैनन् अथवा गर्न सक्तैनन्। अझ अहिले धेरैजनाको मुखबाट सुन्ने गरेकी छु, हाम्रा केटाकेटी त ब्रोइलर नै भए नि ! ब्रोइलर बनाउने को हो त ? हामी आफैं हौ। अब यो ब्रोइलरको भाषामै भनौं। ब्रोइलर कुखुरो दुईचार पाइला चाल्दैमा थुचुक्क बस्छ। तर लोकल कुखुरालाई हेरौं न बिहानैबाटै ऊ कति एक्टिभ हुन्छ। मान्छेलाई सखारै चिच्याइचिच्याई उठाउने पनि त्यही लोकल नै हो। ओहो ! क्या चलाख, क्या फुर्तिलो ! अब कसरी बनाउने होला त हाम्रा बालबालिकालाई लोकल ? सहरमा बस्नेलाई त यो पनि चुनौतीकै कुरा हो तर असम्भव भने होइन। असम्भव छ र ? छैन बस् हामी यी माथिका कुराहरूलाई ध्यान दिऔं न। हामीले केही काम उनीहरूलाई दिने भनेको हामीले गर्न नसक्दा वा नभ्याउँदा मात्रै दिने होइन नि। उनीहरूलाई सिकाउन र सक्रिय बनाउन पनि हो। अनि के आफ्नो लुगा धुँदैमा र आफ्नै जुत्ता पालिस गर्दैेमा उनीहरूको पढाइ भुर्कुटै हुने हो र ? अनि उनीहरूलाई पसलबाट तरकारी किनेर ल्या भन्नु अथवा घरमा कुचो लगाउन अह्राउनु भनेको माया कम गर्नु हो त ? पक्कै होइन। यी सबै काम लगाउनु भनेको उनीहरूलाई भविष्यको लागि तयार गर्नु हो। कुनै पनि कुरा जान्नु सिक्नु भनेको आफ्नै लागि हो र यसबाट उनीहरू जस्तै परिस्थितिमा पनि लडेर र जुँधेर अगाडि बढ्न सक्नेछन्। तर हामी आपैं उनीहरूलाई ब्रोइलर बनाउनतिर लागिरहेछौं। हरेक कुरामा उनीहरूको अघिपछि लागिरहेका हुन्छौं। उनीहरूलाई एउटा सानो भुसुनाले छोला कि भनेर पंखा बोकेर हम्किरहेका हुन्छौं। मुख्य कुरा त उनीहरूलाई हामी एकपटक पनि लड्न दिँदैनौं। एकपटक पनि नलडेको मान्छे अचानक लड्यो भने कसरी उठ्ने ? उसलाई थाहा हुन्छ र ? उखान छ त घोडा चढ्ने मान्छे लड्छ लड्छ। तर ऊ एकदुई पटक लडेपछि घोडालाई नै फनफनी घुमाइदिने पनि त हुन्छ। लोकल कुखुराको चल्ला र ब्रोइलर कुखुराको चल्लाको हुर्काइमा कति धेरै फरक छ ? ब्रोइलरको चल्लालाई जन्मेदेखि नै उज्यालो लगाइदिएर खाना बसेकै ठाउँमा पुयाएर, एक कोठाबाट अर्काेमा पनि जान नपर्ने। यी सबै सुविधा भएपछि ऊ ढुक्क खान्छ त्यहीं बस्छ त्यहीं सुत्छ। क्या आराम ! उता लोकल भने अन्डाबाट निस्कनासाथ आमासँगसँगै लाग्छ उकालीओरालीमा। कतिपटक कान्लाबाट खस्छ, कतिपटक काँडामा पर्छ त्यो साध्य नै हुँदैन। अब यी दुइटालाई तुलना गरेर हुन्छ त ? हो, यसरी नै हामी पनि हाम्रा बालबालिकालाई यति यत्न गर्छाैं नि उनीहरू ब्रोइलर भइसकेको कुरा पछि मात्रै थाहा पाउँछौ। जतिबेला उनीहरूमा त्यो आदत बसिसकेको हुन्छ। यो काम हामी आफैंको हो तर अन्तिममा हामी उनीहरूलाई नै दोष दिँदै भन्छौं हाम्रा केटाकेटी त ब्रोइलर नै भए नि ! जस्तो कि उनीहरू आफ्नै चाहनाले त्यस्ता भएका हुन्। अबदेखि हामी अभिभावकले यति भन्नुभन्दा अगाडि एकपटक सोच्ने गरौं ल ?"
गृहमन्त्रीको राजीनामा माग गर्दै संसदमा कांग्रेसको नाराबाजी,"काठमाडौं : प्रमुख प्रतिपक्षी दल नेपाली कांग्रेसको अवरोधपछि संसद बैठक आइतबारसम्मका लागि स्थगित भएको छ। सभामुख देवराज घिमिरेले आजको बैठकमा राखिएको कार्यसूची हटाएर बैठक स्थगित गरेका थिए। यसअघ आजै बसेको बैठक कांग्रेसको अवरोधकै कारण १५ मिनेट स्थगित गरिएको थियो। झन्डै दुई घन्टापछि पुनः सुरू भएको बैठक कांग्रेसको नाराबाजीपछि स्थगित भएको हो। सभामुख घिमिरेले गृहमन्त्रीलाई लामिछानेलाई राजनीतिक दलसम्बन्धी २०८० का सम्बन्धमा राष्ट्रिय सभाबाट प्राप्त सन्देश टेबुल गर्ने समय दिएपछि कांग्रेसले संसद अवरोध गर्दै नाराबाजी गरेका थिए। कांग्रेसले अनुसन्धानको दायरामा रहेका गृहमन्त्री लामिछानेको विषयमा प्रधानमन्त्रीको जवाफ माग गर्दै संसद अवरोध गरेको हो। कांग्रेसका प्रमुख सचेतक रमेश लेखकले प्रधानमन्त्रीको जवाफ नआएसम्म कार्यसूचीमा प्रवेश गर्न नदिने चेतावनी दिएका थिए। उनले भने,' बजेटसम्बन्धी कुनै पनि विषयमा अवरोध गर्न चाहँदैन। नेपाली कांग्रेसले निरन्तर एउटा प्रश्न उठाइराखेको छ। कुनै पनि माननीय मन्त्रीजी कुनै पनि अनुसन्धानको दायराभित्र छानबिनको घेराभित्र पर्नु भएको छ भने राज्य त्यो ढंगबाट अगाडि बढ्नुपर्थे स्थिति छ भने त्यस्ता माननीय मन्त्रीज्यूलाई आफ्नो पदमा बसिराख्न हक हुँदैन।'"
सुन तस्करीमा संलग्न ९ चिनियाँ नागरिकलाई पनि कारबाही गर्न सिफारिस,"काठमाडौं : सुनको अवैध पैठारी (तस्करी) नियन्त्रणसम्बन्धी जाँचबुझ आयोगले ९ जना चिनियाँ नागरिकसहित २१ जनालाई कारबाही गर्न सिफारस गरेको छ। आयोगले पूर्वसभामुखसमेत रहेका माओवादी केन्द्रका उपाध्यक्ष कृष्णबहादुर महरासहित १२ जनालाई कारबाही सिफारिस गरिएको हो। आयोगले बुझाएको प्रतिवेदन उपप्रधान तथा गृहमन्त्री रवि लामिछानेले शुक्रबार प्रधानमन्त्री पुष्पकमल दाहाललाई बुझाएका थिए। आयोगका अध्यक्ष डिल्लीराज आर्चायले सुन तस्करीमा ९ जना चिनियाँ नागरिकको संलग्नता देखिएको पुष्टि गरे। उनले अनुसन्धानमा प्रहरीको समेत कमजोरी देखिएको बताए। 'अनुसन्धानको क्रममा जिम्मेवारमा रहेका प्रहरी कर्मचारीको पनि कमजोरी देखिएकाले विभागीय कारबाहीको सिफारिस गरेका छौं,' आचार्यले अन्नपूर्णसँग भने। केन्द्रीय अनुसन्धान व्युरो (सिआईबी) प्रमुख एआइजी किरण बज्राचार्यसहित एसपी सञ्जय सिंह थापा, डीएसपी रुगम कुँवर र दुर्गा दाहाललाई विभागीय कारबाही सिफारिस गरिएको गृह मन्त्रालय स्रोतले बतायो। गृहले एआइजी बज्राचार्यको जिम्मेवारी खोस्न प्रहरी प्रधान कार्यालयलाई निर्देशनसमेत दिएको बताइएको छ। आयोगले महरासहित पूर्व उपराष्ट्रपति नन्दबहादुर पुन सचिवालयका जीवन गुरुङ, जीवन चलाउने, प्रनिश पुन, मञ्जिल गुरुङलाई पनि कारबाही सिफारिस गरिएको छ। महराका छोरा राहुल यसअघि नै पक्राउ परी प्रहरी हिरासतमा छन्। त्यस्तै सरकारी वकिल कार्यालयका बासुदेव शर्मा र जनकराज घिमिरेको भूमिकामाथि पनि आयोगले शंका व्यक्त गरेको छ। उनीहरूलाई विभागीय कारबाहीको सिफारिस गरिएको आयोगका अध्यक्ष आचार्यले बताए। यसैबीच प्रधानमन्त्री दाहालले आज मन्त्रिपरिषद् बैठक बोलाएका छन्। सुन जाँचबुझ आयोगको प्रतिवेदनमाथि छलफल गर्न प्रधानमन्त्रीले बैठक बोलाएको बताइएको छ। हङकङबाट तस्करी गरेर ल्याएको ६० किलो सुन र इलेक्ट्रिक चुरोट भेपमा लुकाएर दुबईबाट ल्याएको सुनबारे जाँचबुझ गर्न सरकारले गत असोजमा जाँचबुझ आयोग गठन गरेको थियो। आयोगले करिब साढे ५ महिना लामो अध्ययन, अनुसन्धान र जाँचबुझ गरेको थियो। आयोगमा पूर्व न्यायाधीश आर्चाय अध्यक्ष र पूर्व एआइजी सहकुल थापा, पूर्व सहसचिव प्रेमराज जोशी र किशोरजंग कार्की सदस्य थिए।"
सगरमाथा क्षेत्रको भ्रमणमा आएका कोरियन नागरिकको लडेर मृत्यु,सल्लेरी : सगरमाथा क्षेत्र भ्रमणमा आएका एक कोरियन नागरिकको लडेर ज्यान गएको छ। ज्यान गुमाउनेमा कोरियाका अन्दाजी ४७ वर्षीय ह्युनचल स्वाङ रहेको जिल्ला प्रहरी कार्यालयले जनाएको छ। प्रहरी नायब उपरीक्षक दीपक श्रेष्ठका अनुसार उनको ओलम्पिक हिमाल आरोहण गरेर फर्कंदै गर्दा खुम्बु पासाङ ल्हामु गाउँपालिका४ मा गत फागुन २८ गते लडेर ज्यान गएको हो। बाटोबाट चिप्लिएर लडेका ह्युनचल करिब दुई मिटर तल खसेको प्रहरीले जनाएको छ। हेलिकप्टरमार्फत उद्धार गरेर लुक्ला ल्याइएको मृतकको शव कानुनी प्रक्रिया पूरा गरी शवपरीक्षण लागि काठमाडौंको शिक्षण अस्पताल पठाइएको प्रहरी नायब उपरीक्षक श्रेष्ठले जानकारी दिए। मृतक ह्युनचल फागुन २१ गते एटेक्स कम्पनीमार्फत हिमाल आरोहणका लागि खुम्बु आएको जनाइएको छ। रासस
"गाजामा इजरायली हमला : २१ जनाको मृत्यु, १५० घाइते",गाजा सहरमा सहायताको प्रतीक्षामा रहेका विस्थापित प्यालेस्टिनी भेला भएको स्थानमा इजरायलले गरेको आक्रमणमा कम्तिमा २१ प्यालेस्टिनीको मृत्यु भएको प्यालेस्टिनी स्वास्थ्य मन्त्रालयले शुक्रबार जनाएको छ। उक्त घटनामा १५० जना घाइते भएका प्रत्यक्षदर्शीले बताएका छन्। प्यालेस्टिनीहरूको एउटा समूह सहयोग प्राप्त गर्न भेला भएको स्थानमा हेलिकप्टरबाट मेसिन गनद्वारा आक्रमण भएको स्थानीयले बताएका छन्। घटनास्थलको अवस्था चुनौतिपूर्ण भए पनि मृतकलाई उद्धार गर्ने र घाइतेलाई निकाल्ने प्रयास जारी रहेको विज्ञप्तिमा उल्लेख छ। घाइतेमध्ये केही गम्भीर अवस्थामा रहेका कारण मृतकको सङ्ख्या थप बढ्ने अनुमान गरिएको छ। इजरायली प्रतिरक्षा बल (आईडीएफ) ले शुक्रबार दक्षिणी गाजामा प्यालेस्टिनीहरूलाई लक्षित गरी आफ्नो सेनाले सशस्त्र कारबाही गरेको भन्ने समाचारको खण्डन गरेको छ।
गृहमन्त्रीलाई सुन जाँचबुझ आयोगका सिफारिस कार्यान्वयन गर्न प्रधानमन्त्रीको निर्देशन,काठमाडौं : प्रधानमन्त्री पुष्पकमल दाहाल प्रचण्डले सुनको अवैध पैठारी (तस्करी) नियन्त्रणसम्बन्धी जाँचबुझ आयोगले गरेको सिफारिस कार्यान्वयन गर्न उपप्रधानमन्त्री एवं गृहमन्त्री रवि लामिछानेलाई निर्देशन दिएका छन्। उपप्रधानमन्त्री लामिछानेमार्फत आज आयोगको प्रतिवेदन ग्रहण गर्दै प्रधानमन्त्रीले कसैको दबाब र प्रभावमा नपरी प्रक्रियाअनुसार प्रतिवेदनले औँल्याएका सिफारिस कार्यान्वयनको सुनिश्चितता गर्न निर्देशन दिएका हुन्। प्रधानमन्त्री दाहालले दोषीलाई उन्मुक्ति नहुने र निर्दोष नफस्ने वातावरण बनाउनसमेत निर्देशन दिएका उपप्रधानमन्त्री लामिछानेको सचिवालयले जनाएको छ । उनले प्रतिवेदनले औँल्याएका सुधारका पक्षमा पनि तत्काल काम अगाडि बढाउन निर्देशित गरेका छन्। प्रधानमन्त्री दाहालको निर्देशनसँग उपप्रधानमन्त्री लामिछानेले प्रतिवेदन कार्यान्वयनबारे आन्तरिक परामर्श थालेका उनको सचिवालयले जनाएको छ । आयोगले बिहीबार उपप्रधानमन्त्री एवं गृहमन्त्री लामिछानेलाई प्रतिवेदन बुझाएको थियो ।
माओवादी केन्द्रको स्थायी समिति बैठक बस्दै,"काठमाडौं :नेकपा माओवादी केन्द्रको स्थायी समिति बैठक बस्दैछ। बैठक दिउँसो १ बजे पार्टी कार्यालय पेरिसडाँडामा बस्न लागेको हो। बैठकमा पार्टीको विधान,पदाधिकारी र केन्द्रीय नेताहरूको कार्य विभाजनलगायत समसामयिक विषयमा छलफल हुने जनाइएको छ। यसैगरी बैठकमा आगामी वैशाख १७ गते हुने उपनिर्वाचन,नयाँ गठबन्धनपछि सृजित राजनीतिक परिस्थितलगायत विषयमा छलफल हुने जनाइएको छ। यसअघि फागुन २८ गतेलाई बोलाइएको स्थायी समिति बैठक स्थगित भएको थियो।"
मोटरसाइकल दुर्घटनामा १ जनाको मृत्यु,सिन्धुली : मध्य पहाडी लोकमार्ग अन्तरगत सिन्धुलीको फिक्कल गाउँपालिका ४ खाङसाङबेसीमा मोटरसाइकल दुर्घटना हुँदा एक जनाको मृत्यु भएको छ भने एक जना घाइते भएका छन्। खाङसाङबेसीबाट खुर्कोट तर्फ आँउदै गर्दा बा ४९ प ६७९२ नम्बरको मोटरसाइकल अनियन्त्रित भई दुर्घटना हुँदा चालक फिक्कल गाउँपालिका ६ बस्ने ४५ वर्षीय थिर बहादुर विश्वकर्माको मृत्यु भएको हो । मोटरसाइकलको पछाडि सवार सोही ठाउँका २८ वर्षीय अनिश विश्वकर्मा घाइते भएका छन्। जिल्ला प्रहरी कार्यालय सिन्धुलीका प्रहरी नायव उपरीक्षक चिरन्जीवी दाहालका अनुसार दुर्घटनाका घाइते दुबै जनालाई थप उपचारका लागि काठमाडौं पठाइएको थियो। उपचारका क्रममा थिर बहादुरको मृत्यु भएको हो । अनिशको भने उपचार भइरहेको छ । मोटरसाइकल प्रहरीले नियन्त्रणमा लिएको छ ।
सम्भव छ कृषिमा रूपान्तरण,"सीमान्तकृत किसानहरू थप संकट र गरिबी चपेटामा चेपिन पुगे। विकासशील देशहरूमा पनि यही समस्या छ । राष्ट्रिय भौगोलिक समाजका अनुसार करिब १२ हजार वर्ष पहिलेबाट मानिस घुमन्ते सिकारी जीवनशैलीबाट कृषि युगमा प्रवेश गरेका हुन्। कृषिले समाजमा यस्तो परिवर्तन ल्यायो कि मानव सभ्यताको जीवनयापनको तरिका परिवर्तन भयो। समयको प्रवाहसँगै कृषिबाट सभ्यताहरू, अनाज प्रशोधन तथा अतिरिक्त उद्यम, सुविधाजनक बजारीकरण, आधुनिकीकरण र सहरीकरण हुँदै अगाडि बढ्दै गए। श्रम र भूमि उत्पादकत्वमा भएको वृद्धिका कारण १७औं शताब्दीको मध्यबाट १९औं शताब्दीको उत्तरार्धमा बेलायतमा कृषि उत्पादनमा भएको अभूतपूर्व वृद्धि कृषि क्रान्ति थियो। बेलायतलगायत समग्र युरोपमै जनसंख्या वृद्धिभन्दा कृषि उत्पादनमा द्रुतगतिमा बढ्यो। पहिलो र दोस्रो विश्वयुद्धताका संसारभर कृषि विकासका सम्बन्धमा खास ठूलो चर्चा भएको पाइँदैन। ९० को दशकमा उदारीकरणको लहरसँगै बढ्दो एकीकृत विश्वबजार, कृषि उपजको स्थिर मूल्यका कारण कम मुनाफा रह्यो। हरित क्रान्तिको नकारात्मक असर जस्तै कीटनाशकको अत्यधिक प्रयोग, जैविक विविधताको हानि र त्यसपछिको प्रदूषणका कारण कृषि क्षेत्र कम प्राथमिकतामा परेको देखिन्छ। फेरि, हरित क्रान्तिको साइड इफेक्टहरू उजागर गर्दै, जलवायु परिवर्तनका चुनौतीहरू, विश्वव्यापी जनसंख्याको ठूलो भागमा बाँकी रहेको गरिबी, बढ्दो विश्वव्यापी खाद्य संकट र बढ्दो वातावरणीय चुनौतीका कारण २१औं शताब्दीको सुरुआतदेखि पुनः कृषि विकासको एजेन्डा विश्वव्यापी मुद्दाको रूपमा फर्किएको छ। सन् १९८० र ९० को दशकमा संसारमा आएको उदारीकरण र निजीकरणको लहरले विश्व अर्थतन्त्र ठूलो परिवर्तन ल्यायो। एकातिर निजी बहुराष्ट्रिय अन्तर्राष्ट्रिय कम्पनीहरूको प्रभुत्व स्थापित गरिदियो भने अन्तर्राष्ट्रिय व्यापारमार्फत विश्वव्यापी मूल्य शृंखला र बजारीकरणले उत्पादनका साधन, उत्पादन, बजार र उपभोक्ता विकसित मुलुकका ठूला व्यापारीको कब्जामा पुग्यो। अर्कोतिर कतिपय विकासशील मुलुकहरूमा राज्य नियन्त्रित कृषि समन्वय शृंखलाको विच्छेदले साना किसानलाई साधन, औजार र ऋणको आपूर्तिलाई समेत बाधा पुर्यायो। फलस्वरूप सीमान्तकृत किसानहरू थप संकट र गरिबी चपेटामा चेपिन पुगे। विकासशील देशहरूमा साना कृषक, उत्पादक तथा आपूर्तिकर्ताहरूलाई विश्वबजारले अत्यन्तै नकारात्मक असर पारिदियो। आज विश्वबजार शृंखलामा कृषिका उच्च मूल्यका र मुख्य उत्पादनहरूमा धेरै ध्यान दिइएको छ तर ती सञ्जालमा साना किसान तथा उत्पादकसमेत जोडेर विश्व उत्पादनमा वृद्धि गर्न सकेमा मात्र खाद्य सुरक्षा, गरिबी न्यूनीकरण र विकासोन्मुख देशहरूमा विकासका एजेन्डाहरू सम्बोधन गर्न सम्भव हुने देखिन्छ। सहरी क्षेत्र र विकसित देशहरूमा सचेत उपभोक्ताहरूले आज भरपर्दो, सुसंगत, गुणस्तरीय र सहज बजार व्यवस्थामार्फत उपभोग्य रूपमा खाद्यान्न र कृषि उत्पादनहरूको समयमै उपलब्धतालाई प्राथमिकता दिन्छन्। बढ्दो सहरीकरणले कृषि उत्पादनको लागि ढुवानी, बजारीकरण र वितरणको लागत घटाउँछ। उत्पादनका साधन, प्रविधि, र वित्तीय बजारहरूमा सहज पहुँच पुग्छ। त्यसैले साना किसानहरूलाई पनि उत्पादनमूलक सेवा, ग्रामीण वा कृषि पर्यटन, खेती बाहिरका गतिविधि र आयका वैकल्पिक स्रोतहरूका लागि प्रोत्साहित गर्नु जरुरी छ। सन् २०२२ को संयुक्त राष्ट्रसंघको महासभामा प्रस्तुत गरिएको वैचारिक पत्रले वर्तमान विश्वव्यापी संकटका मुख्य मुद्दा एवं चुनौती तथा खाद्यसंकटको मोचन गर्न विश्वव्यापी नीतिगत कार्यान्वयनमा समन्वयात्मक, संयुक्त र साझा समझदारी निर्माण गर्ने उद्देश्य राखेको छ। विश्वव्यापी भोकमरी र कुपोषणको संख्या बढ्दै गएको छ। आठ अर्ब जनसंख्याको जीवनयापनको ठूलो लागत विश्वव्यापी समुदायले तिर्नु नै पर्छ। यस परिदृश्यमा, विश्वव्यापी समुदायले २०३० सम्ममा दिगो विकासका लक्ष्यहरू हासिल गर्न कडा कदम चाल्नु पर्नेछ जुन पहिलेभन्दा बढी गम्भीर चुनौतीका रूपमा खडा भएका छन्। कृषि क्षेत्रको भूमिका परम्परागत रूपमा वस्तु तथा सेवा प्रदान गर्ने बजारले मापन गरिने आर्थिक योगदानमा मात्र सीमित नरही सामाजिक र वातावरणीय योगदानमा समेत अहं भूमिका हुन्छ। वातावरणीय सेवाहरू जस्तै माटो संरक्षण, जलाधार संरक्षण, वनजंगल तथा जैविक विविधता संरक्षण, कार्बन संरक्षण र जलवायु परिवर्तन प्रभावको सामना गर्न ठूलो भूमिका खेलेको हुन्छ। सामाजिक सेवाहरू गरिबी न्यूनीकरण, खाद्यसुरक्षा, सामाजिक सुरक्षा जाल, महामारी तथा संकटको समयमा बफर, सामाजिक समावेशिता, र आर्थिक सूचकले मापन गर्न नसकिने कैयौं विषयमा निर्णायक भूमिका कृषिले खेलेको हुन्छ। नेपालको अर्थतन्त्र र जीविकोपार्जनको आधार कृषि भएको हिमालय क्षेत्रमा अल्पविकसित विद्यमान भएकाले उच्च जलवायु प्रभाव तथा जोखिम युक्त क्षेत्रको रूपमा नेपाल सूचीकृत छ। हाल नेपालको कृषि विकास र भूमि उपयोग नीति दिगो विकास लक्ष्य, मुख्यतया लक्ष्य नम्बर दुई खाद्य सुरक्षालाई केन्द्रमा राखेर जोडिएको छ। देशमा खाद्यान्नको बढ्दो मागको पूर्ति, निर्यातमुखी कृषि उत्पादन र तुलनात्मक लाभको पूर्ति गर्ने उद्देश्यले दिगो कृषि उत्पादन प्रणालीद्वारा निर्देशित कृषि विकास नीतिमा आधारित छ। कृषि क्षेत्रको विकासका लागि मुख्यतया ६ प्रकारका आयामलाई विश्लेषण गर्नुपर्ने हुन्छ। त्यसमा कृषि उत्पादनका साधनहरू कृषिमा संलग्न व्यक्ति, समूह र घरपरिवारको जानकारी उत्पादनको मात्रा, स्तर र विविधताको जानकारी बजार व्यापार प्रवाह, यातायात, नेटवर्कको र व्यापार लागत (सर्वेक्षण) माग अनुमान र आपूर्ति अनुमानबारेमा जानकारी हुनुपर्छ। कृषि उत्पादनका साधनहरूमा आयात सामग्री मल, बिउ, औजार, प्रविधि, सीप, वित्तीय तथा बिमा सुविधासमेत तथा कृषिलाई पारिस्थितिक प्रभाव पार्ने तŒवहरू माटो संरचना, पानीको उपलब्धता, जलवायु, भूगोलसहितलाई ध्यान दिनुपर्ने हुन्छ। नेपालमा हालैका वर्षहरूमा व्यापक भूमि खण्डीकरण, द्रुत सहरीकरण, बढ्दो बाँझो जग्गा र जग्गाधनी अनुपस्थितिले बालीका लागि भूमि प्रयोगको ढाँचामा उल्लेखनीय परिवर्तन भएको छ। बसाइँसराइ, खेतीबाहिरका गतिविधि एवं घरजग्गा व्यवसायले खेती र भूमि प्रयोग ढाँचामा परिवर्तनको प्रमुख कारण देखिएको छ। रेमिट्यान्सका कारण ग्राहकको क्रय क्षमता बढेको छ। अनुसन्धानले खाद्य सुरक्षामा भएको प्रगतिमा बाली उत्पादनको न्यून प्रभाव परेको खुलासा गरेको छ। नेपालमा भूमि व्यवस्थापनमा संसारमै अहिलेसम्म गरिएका अभ्यासमध्ये कमजोर छ। जसले उपयोगिताको आधारमा भूमिको प्रयोग, माटोको गुणस्तर, बाली उत्पादन र दिगो कृषि विकासलाई असर गरेको छ। नेपालले हाल अवलम्बन गरेको कृषि विकास रणनीति सन् २०१५२०३५ अक्षरशः लागू गर्न सकेमा कोशेढुंगा सावित हुनसक्छ। यसको समग्र उद्देश्यमा खाद्य र पोषण सुरक्षा, गरिबी न्यूनीकरण, प्रतिस्पर्धात्मकता, ग्रामीण घरपरिवारको उच्च र समतामूलक आम्दानी र किसानको अधिकारलाई सुदृढ पार्ने पाँच आयाम समावेश छन्। राष्ट्रिय अनुकूलन योजना २०२१२०५० नेपालमा कृषिमा दिगोपन अपनाउन तथा कृषि क्षेत्रलाई एकीकृत विकास गर्न महत्त्वपूर्ण छ। प्रस्तावित परियोजनाले नेपालको कृषि क्षेत्रमा जलवायु परिवर्तनको प्रभावको बुझाइ बढाएर र सबै तहमा कृषि क्षेत्रभित्रको योजना र बजेट प्रक्रियामा जलवायु परिवर्तन जोखिम व्यवस्थापनलाई एकीकृत गरी क्षमताको कमीलाई सम्बोधन गर्न खोजेको छ। आधुनिकीकरण र राष्ट्रिय अर्थतन्त्रमा कृषिको बलियो योगदानका लागि पर्याप्त नीतिगत उपायहरूको अनुकूलन भए पनि कृषिको ठूलो हिस्सा परम्परागत चरणमै छ। युवा लगानीकर्ता कम आकर्षित रहेको र आपूर्ति शृंखला कमजोर पनि छ। यो परिस्थितिमा सापेक्षिक आर्थिक, सामजिक र वातावरणीय चुनौतीहरूको सामना गर्न अर्थतन्त्रको यो क्षेत्रको दिगो विकासका लागि समस्त राज्यसंयन्त्र निर्मम भएर लाग्नुपर्ने भइसकेको छ।"
राजस्व छुटमार्फत राज्यलाई पौने खर्ब घाटा लगाउन भूमि आयोगको प्रपञ्च,"काठमाडौं : राष्ट्रिय भूमि आयोगले एउटा यस्तो प्रपञ्च रचेको छ कि जुन कार्यान्वयन हुने हो भने राज्यलाई झन्डै पौने १ खर्ब रुपैयाँबराबर घाटा लाग्छ। उसले अव्यवस्थित बसोबासीलाई लालपुर्जा वितरण गर्दा साबिकको राजस्व दस्तुरमा ५० देखि ६० प्रतिशतसम्म छुटको प्रस्ताव गरेको छ। अर्थ मन्त्रालयले भने यो प्रस्ताव रोकेर राज्यलाई नोक्सान हुनबाट जोगाइरहेको खुलेको छ। मुलुकलाई अर्बौं घाटा हुने नियममा सहमति दिन नसकिएको अर्थ स्रोत बताउँछ। ती स्रोतका अनुसार राजस्व छुटका लागि आयोगबाट निर्णयसहित पटकपटक अनुरोध भई आएको छ। भूमि व्यवस्था, सहकारी तथा गरिबी निवारण मन्त्रालयले भने आयोगको उक्त प्रस्तावमा सहमति जनाएर स्वीकृतिका लागि अर्थमा पठाएको थियो। अव्यवस्थित बसोबासीको राजस्व घटाउने आयोगको प्रस्ताव सहमतिसहित अर्थमा स्वीकृतिका लागि पेस भएको बताउँछन् भूमि मन्त्रालयका सहसचिव एवं प्रवक्ता गणेशप्रसाद भट्ट। अव्यवस्थित बसोबासीको राजस्व घटाउने आयोगको प्रस्ताव सहमतिसहित अर्थमा स्वीकृतिका लागि पेस भएको छ।, गणेशप्रसाद भट्ट, सहसचिव एवं प्रवक्ता, भूमि व्यवस्था, सहकारी तथा गरिबी निवारण मन्त्रालय प्रधानमन्त्री पुष्पकमल दाहाल प्रचण्डले राजस्व छुट दिने बताउँदै आएका छन्। त्यसरी छुट दिँदा सरकारी जग्गा अतिक्रमणलाई प्रोत्साहन पुग्ने धारणा विज्ञले राख्दै आएका छन्। आयोगका पदाधिकारी भने यो व्यवस्थाले राज्यलाई फाइदा हुने दाबी गर्छन्। छुट दिँदा अर्बौं राजस्व उठ्ने, समस्या समाधान हुने, नीतिगत भ्रष्टाचार रोकिने उनीहरूको जिकिर छ। आयोगका उपाध्यक्ष एवं प्रवक्ता नहेन्द्र खड्का भने यो परिमार्र्जित व्यवस्था न्यायोचित भएको बताउँछन्। यससँगै १५२० लाख परिवार कर र कानुनी दायरामा आउने उनको भनाइ छ। राजस्व घटाउने कुरा न्यायोचित हो, खड्का भन्छन्, अहिलेसम्म १५२० लाख परिवारबाट एक पैसा नउठेको अवस्था छ। यदि तिर्न सक्ने बनायौं भने अर्बांै राजस्व उठ्छ। यसले नीतिगत भ्रष्टाचारलाई पनि नियन्त्रण गर्ने दाबी उनी गर्छन्। अव्यवस्थित बसोबासीको आर्थिक अवस्थाका आधारमा इडिन्केटरको आधारमा छुट दिने प्रस्ताव आयोगको रहेको उनको भनाइ छ। उनका अनुसार गरिब, कृषि पेसामा रहेका, ग्रामीण क्षेत्रकालाई कम राजस्वको व्यवस्था गर्न लागिएको हो। धनी, आवासीय क्षेत्र र सहरी क्षेत्रको राजस्व बढी हुने खड्का बताउँछन्। आयोगको प्रस्तावमा ५ देखि १० प्रतिशतदेखि ५०६० प्रतिशतसम्म छुटको व्यवस्था गरिएको छ। १५ लाखको आवेदन, अव्यवस्थित बसोबासी अत्यधिक भूमिहीन दलित, भूमिहीन सुकुम्बासी र अव्यवस्थित बसोबासी गरी करिब १५ लाखको निवेदन आयोगमा परेको छ। पछिल्लो तथ्यांकअनुसार नयाँ मात्रै १३ लाख ५० हजार छन्। ८६ हजार ४ सय पुराना सर्दै आएका हुन्। १४ लाख ३६ हजार ४ सयको हालसम्म निवेदन परेको छ। संकलित तथ्यांकमध्ये फागुन २९ गतेसम्म १० लाख ४६ हजार ५ सय ४९ निवेदन कम्प्युटरमा इन्ट्रि भएको छ। जसमा भूमिहीन दलित ८३ हजार ५ सय, भूमिहीन सुकुम्बासी १ लाख ६० हजार ३ सय ७ र अव्यवस्थित बसोबासी ८ लाख २ हजार ७ स ४२ छन्। अव्यवस्थित बसोबासीको संख्या करिब ८० प्रतिशत देखिन्छ। अर्थात् करिब १२ लाख अव्यवस्थित बसोबासीको दाबीसहितको निवेदन परेको छ। राजस्व घटाउने कुरा न्यायोचित हो। अहिलेसम्म १५२० लाख परिवारबाट एक पैसा नउठेको अवस्था छ। यदि तिर्न सक्ने बनायौं भने अर्बांै राजस्व उठ्छ। नहेन्द्र खड्का, उपाध्यक्ष एवं प्रवक्ता, राष्ट्रिय भूमि आयोग साविकको व्यवस्थाअनुसार करिब १२ लाख निवेदकबाट राजस्व करिब १ खर्ब ३० अर्ब २० करोड ८० लाख रुपैयाँ आउन सक्छ। तर, ५० देखि ६० प्रतिशत छुट दिँदा पौने खर्ब अर्बभन्दा बढी हुन्छ। ७८ अर्ब १२ करोड राजस्व घाटा हुन्छ। तर, यसले अव्यवस्थित बसोबासीलाई राहत हुन्छ। भूमिहीन नै अव्यवस्थित बसोबासी बन्न चलखेल कतिपय भूमिहीन सुकुम्बासीले धेरै जग्गा पाउने लोभमा अव्यवस्थित बसोबासीको निवेदन दिएको पाइएको छ। सरकारले भने भूमिहीन सुुकुम्बासी र भूमिहीन दलितलाई निश्चित जग्गा निःशुल्क दिने व्यवस्था गरेको छ। तर, उनीहरू धेरै पाउने हुँदा राजस्व तिरेर भए पनि जग्गा आफ्नो बनाउने चलखेलमा लागेका हुन्। आयोगका उपाध्यक्ष खड्काले भूमिहीन दलित र भूमिहीन सुकुम्बासीले अव्यवस्थित बसोबासीमा निवेदन दिएको पाइएको पुष्टि गरेका छन्। अव्यवस्थित बसोबासीलाई रोकियो पुर्जा वितरण आयोगको राजस्व छुट प्रस्तावका कारण अव्यवस्थित बसोबासीको लालपुर्जा वितरण रोकिएको छ। भूमिहीन दलित र भूमिहीन सुकुम्बासीलाई मात्रै लालपुर्जा वितरण गरिएको छ। आयोगको तथ्यांकअनुसार हालसम्म ४ हजार ७ सय ३३ परिवारले लालपुर्जा प्राप्त गरेका छन्। २ लाख ४३ हजार ४ सय ६१ कित्ता जग्गाको नापजाँच भएको छ। आयोगले १ सय ४८ स्थानीय तहसँग सम्झौता गरेर सूचना पनि प्रकाशन गरिसकेको छ। जसअनुसार ५० करोड राजस्व संकलन भएको छ। हालसम्म वितरित पुर्जा र प्राप्त राजस्वको आधारमा प्रतिपुर्जा औसत १ लाख ८ हजार ५ सय छ। एक जनाले बढीमा ४३ लाखसम्म राजस्व बुझाएका छन्। परिमार्जित व्यवस्था छिटो कार्यान्वयन भए लालपुर्जा वितरणले तीव्रता पाउने बताउँछन् उपाध्यक्ष खड्का। भूमि अधिकारकर्मी जगत देउजा अध्ययनको आधारमा मात्रै राजस्व घटाउनुपर्ने बताउँछन्। २०० प्रतिशतसम्म राजस्व उठाउने कुरा भने व्यावहारिक नभएको सुझाव दिएको उनी सुनाउँछन्। अव्यवस्थित बसोबासीका ७ प्रकार आयोगले अव्यवस्थित बसोबासीलाई सात प्रकारमा वर्गीकरण गरेको छ। जसमा जनसंख्याको आर्थिक अवस्था, बसोबासको स्थिति, जग्गाको प्रकृति, ओगटेको क्षेत्रफल, बसोबासको मूल्यांकन, आबाद कमोतको अवधि, अन्यत्र जग्गा भए नभएका छन्। जनसंख्याको आर्थिक अवस्थामा आर्थिक स्थिति, जीवन निर्वाहको आधार, जीवनयापनको स्तरलाई हेरिएको छ। वर्गीकरणको आधारमा मापदण्ड बनाइएको छ। एकीकृत सम्पत्तिको कर प्रयोजनका लागि अन्यत्र जग्गा रहेको स्थानीय तहले निर्धरण गरेको मूल्यांकनलाई आधार लिइने र चल सम्पत्तिको हकमा परिवारको नाममा रहेको गाडी, स्कुटर, सुन, चाँदी, बैंक ब्यालेन्स तथा नगदसमेतको आधारमा स्वघोषणा गर्नुपर्नेछ। जीवन निर्वाहको आधारमा वर्गीकरण गरेर मापदण्ड तोकिएको छ। ज्याला मजदुरी, कृषि कार्य, अस्थायी वा वैदेशिक रोजगारी र स्थायी रोजगारीको फरकफरक मागदण्ड बनाइएको छ। कञ्चनपुरका दैजी बजार, झलारी बजार, कलुवापुर, कृष्णपुर नगरपालिका, गुलरिया बजार, वाणी बाजरलगायत ठाउँमा धेरै अव्यवस्थित बसोबासी छन्। कैलालीका पहलमानपुर, भजनी, लम्की, चौमालाका सयौं बिघामा पनि उनीहरू बस्दै आएका छन्। बुटवल उपमहानगरपालिका, भरतपुर महानगरपालिका, धरान, इटहरी उपमहानगरपालिकालगायत धेरै स्थानमा अव्यवस्थीत बसोबासी छन्। लुम्बिनी प्रदेशको राजधानी भालुवाङ पनि अव्यवस्थित बसोबासीको बस्ती हो। बाँके, बर्दिया, मकवानपुर, उदयपुर, चितवन, दाङलगायत तराई र भित्री मधेसका अधिकांश जिल्लामा उनीहरूको बसोबास छ। वर्षौंदेखि बस्दै आएकादेखि पछिल्लो माओवादी सशस्त्र द्वन्द्वका बेलासम्म यो क्रम जारी थियो। कतिपयले जग्गा सरकारी सार्वजनिक, गुठीको जग्गा अतिक्रमण गरेर बसेका छन्। कतिपय भने सयौं वर्षदेखि बसेकाले लालपुर्जा नपाएको अवस्था पनि छ। आयोग किन ? सरकारले भूमिसम्बन्धी ऐन, २०२१ को दफा ५२ क को उपदफा (३) र दफा ५२ ख को उपदफा (६) बमोजिमको अधिकार प्रयोग गरी भूमिहीन दलित, भूमिहीन सुकुम्बासीलाई जग्गा उपलब्ध गराउने तथा अव्यवस्थित बसोबासीलाई व्यवस्थापन गर्ने प्रयोजनका लागि राष्ट्रिय भूमि आयोग गठन गरेको हो। नेपाल राजपत्रमा २०७८ भदौ २५ मा राष्ट्रिय भूमि आयोग गठन आदेश प्रकाशन भएको थियो। उक्त आदेशअनुसार अध्यक्ष, उपाध्यक्षसहित ९ सदस्यीय आयोग गठन हुने व्यवस्था छ। आयोगको काम, कारबाहीलाई सहयोग, समन्वय र सहजीकरण गर्न आवश्यकता र औचित्यको आधारमा जिल्ला स्तरमा जिल्ला समितिको व्यवस्था छ। जिल्ला समितिमा अध्यक्षसहित ९ जना पदाधिकारीको व्यवस्था छ। सर्वोच्चको परमादेशपछि २०७८ असार २९ मा कांग्रेस सभापति शेरबहादुर देउवा नेतृत्वमा गठबन्धन सरकार बन्यो। त्यो सरकारको प्राथमिक निसानामा पर्यो, भूमिसम्बन्धी समस्या समाधान आयोग। एमाले नेता देवी ज्ञवाली अध्यक्ष रहेको आयोग नै सरकारले खारेज गर्यो। पदाधिकारी मात्रै नभई साउन १९ गते आयोग नै खारेजको निर्णय गरेको थियो सरकारले। त्यसअघि एमाले अध्यक्ष केपी शर्मा ओली नेतृत्वको सरकारले २०७६ चैत ९ गते आयोग गठन गरेको थियो। गठबन्धनको सरकारले आयोग नै खारेज गरेपछि सुकुम्बासी, दलित र भूमिहीनको अधिकारको मुद्दा उठ्यो। सरकारले २०७८ भदौ २९ मा नाममा थोरै संशोधन गरेर राष्ट्रिय भूमि आयोग गठन गर्यो। कांग्रेसनिकट शिक्षक संघका पूर्वअध्यक्ष केशव निरौलालाई अध्यक्ष बनाइयो। उपाध्यक्षमा माओवादी नेता खड्का नियुक्त भए। सदस्यमा नियुक्त राधोराय यादव, टेकबहादुर शाह, बासुदेव हुमागाईं, दाताराम खनाल, गोबद्र्धन कोली र सरिता महर्जन पनि कांग्रेसमाओवादी सत्ता गठबन्धनको भागबन्डामा राखिएको थियो। सुकुम्बासीका नाममा हालसम्म दजनौ आयोग बनेका छन्। तर त्यो समस्या अहिलेसम्म समाधान हुन सकेको छ। २०४७ मंसिर ९ मा गठित बलबहादुर राई नेतृत्वको आयोगले योजना मात्र बनाएको थियो। २०४८ मंसिर ९ मा तत्कालीन कृषिमन्त्री शैलजा आचार्यले आयोगको नेतृत्व गरिन्। त्यस बेला सुकुम्बासीको लगत संकलन गरिएको थियो। २ लाख ६३ हजार ३८ परिवारले निवेदन दिएका थिए। आयोगले ५४ हजार १ सय ७० परिवारको निवेदन छानबिन गर्यो। १० हजार २ सय ७८ लाई अस्थायी निस्सा र १ हजार २ सय ७८ परिवारलाई २ हजार २ सय ९६ बिघा वितरण गरियो। ०५१ मंसिर २९ मा ऋषिराज लुम्साली अध्यक्ष बने। त्यस बेला ५८ हजार ३ सय ४० परिवारलाई जग्गा वितरण गरियो। २४ हजार ४ सय ७० सुकुम्बासी, २४ हजार ५२ अव्यवस्थित बसोबासी, १ सय ९५ कमैया, ३ हजार ३ सय २ बाढी पहिरोपीडित थिए। २०५२ पुस २० मा बुद्धिमान तामाङ, २०५४ जेठ २१ मा चन्दा शाह, २०५४ फागुन ४ मा पुनः तामाङ, २०५५ असार १ मा तारणीदत्त चटौत, २०५६ मंसिर १६ मा गंगाधर लम्साल, २०६३ मा कैलाश महतो, २०६६ मंसिर २४ मा गोपालमणि गौतम, २०६८ मंसिर २० मा भक्तिप्रसाद लामिछाने र २०७१ मा शारदाप्रसाद पौडेल अध्यक्ष बने। विभागीय मन्त्रीको हैसियतमा सिद्धराज ओझा र अफताब आलम पनि आयोगको जिम्मेवारीमा रहे। २०७३ मा गोपाल दहित, २०७६ सालमा देविप्रसाद ज्ञवाली र २०७८ मा केशव निरौला आयोगको अध्यक्ष भए। आयोग समस्या समाधानभन्दा पनि टाठाबाठा र कार्यकर्तालाई जग्गा बाँड्नमा केन्द्रित भएको सरोकारवालाको आरोप छ। अध्यक्ष भ्रमणमा हुन्छन्, बैठक देखाएर भत्ता लिन्छन् राष्ट्रिय भूमि आयोगका अध्यक्ष केशव निरौला र उपाध्यक्ष नहेन्द्र खड्काविरुद्ध उजुरी परेको छ। उनीहरूले कार्यालयमा उपस्थित नभई कामै नगरी तलबभत्ता लिएको भन्दै आरोप लागेको छ। वार्षिक ७० करोड हाराहारी बजेट सरकारी काज लिएर कुनै ठोस कार्य प्रतिवेदनको आयोगमा दर्ता नगराई सिध्याएको आरोप पनि छ। सार्वजनिक जग्गा सुकुम्बासीलाई वितरण गर्न नपाइने व्यवस्थाविपरीत वितरण गरेको आरोप पनि लगाइएको छ। उनले हाजिरी पनि नगरी तलब बुझेको उजुरीमा उल्लेख छ। २०७८०७९ र २०७९०८मा पदाधिकारीहरूले तलब, महँगी भत्तालगायत पारिश्रमिक बुझेको देखियो। सोही अवधिमा पदाधिकारीहरूले हाजिरी गरेको देखिएन, उजुरीमा उल्लेख छ। अनुगमन मूल्याकन (दैनिक भत्ता तथा भ्रमण) खर्च सम्बन्धमा उजुरी परेको छ। २०७८७९ मा दैनिक भत्ता तथा भ्रमण खर्च शीर्षकमा ४० लाख ५० हजार २६९ र २०७९८० मा २३ लाख ८१ हजार ३०० खर्च भएको देखिएको जनाइएको छ। भ्रमणको सम्पूर्ण विवरण एकिन हुने गरी भ्रमण प्रतिवेदन राखेको नदेखिएको उजुरीमा उल्लेख छ। आयोगमा २०७८७९ मा पदाधिकारी बैठक भत्ता खर्च शीर्षकमा १२ लाख ९६ हजार र २०७९८० मा ९ लाख ८० खर्च भएको देखिन्छ। बैठक सञ्चालन कार्यविधि बनेको नदेखिएको उजुरीमा उल्लेख छ । उजुरीका अनुसार अध्यक्ष निरौला भ्रमणमा रहेकै अवधिमा बैठकमा पनि उपस्थिति रहेको देखिएको छ । २०७८ फागुन १२, २०७८ फागुन २४, २०७९ साउन १३, २०७९ साउन २९, २०७१ मंसिर २६ मा भ्रमणमा छन्। तर, आयोगको कार्यालयमा हाजिर भएका देखाइएको जनाइएको छ। २०७८१२११ देखि २०७८१२१३ सम्म अध्यक्ष मोरङ, सुनसरी जिल्ला आयोगको काममा काजमा भएको बखतमा हरेक दिन बिहान बेलुका बैठक बसेको र सबै बैठकमा अध्यक्षको उपस्थिति रहेको देखिएको उजुरीमा उल्लेख छ।"
गृहमन्त्री लामिछानेले प्रधानमन्त्रीलाई बुझाए सुन तस्करीसम्बन्धी जाँचबुझ आयोगको प्रतिवेदन,"काठमाडौं : उपप्रधान तथा गृहमन्त्री रवि लामिछानेले सुन तस्करीसम्बन्धी जाँचबुझ आयोगको प्रतिवेदन प्रधानमन्त्री पुष्पकमल दाहाल प्रचण्ड लाई बुझाएका छन्। शुक्रबार बिहान प्रधानमन्त्री निवास बालुवाटार पुगेर गृहमन्त्री लामिछानेले सुनको अवैध पैठारी (तस्करी) नियन्त्रणसम्बन्धी जाँचबुझ आयोगको प्रतिवेदन बुझाएका हुन्। यसअघि बिहीबार सुनको अवैध पैठारी (तस्करी) नियन्त्रणसम्बन्धी जाँचबुझ आयोगका अध्यक्ष डिल्लीराम आचार्यले गृहमन्त्री लामिछानेलाई प्रतिवेदन बुझाएका थिए। प्रतिवेदन बुझ्दै गृहमन्त्री लामिछानेले सुन तस्करी प्रकरणमा दोषी देखिएकामाथिकडा कारबाही हुने बताएका थिए। हङकङबाट तस्करी गरेर ल्याएको ६० किलो सुन र इलेक्ट्रिक चुरोट भेपमा लुकाएर दुबईबाट ल्याएको सुनबारे जाँचबुझ गर्न सरकारले गत असोजमा सुनको अवैध पैठारी (तस्करी) नियन्त्रण सम्बन्धी जाँचबुझ आयोग गठन गरेको थियो। करिब साढे ५ महिना लामो अध्ययन,अनुसन्धान र जाँचबुझ गरेको छ। तस्करी नियन्त्रणसँग सम्बन्धित विभिन्न नीति, कानुनी व्यवस्था र कार्यान्वयनको जिम्मेवारी लिएका निकायहरूको संरचना र क्षमता तथा कार्य प्रणालीको अवस्थाको अध्ययन, अवलोकन, छलफल, अन्तर्क्रियाका माध्यमबाट जानकारी तथा सुझाव लिएर सुधारका लागि सिफारिस गरेको आयोगले जनाएको छ। आयोगका अध्यक्ष आचार्यका अनुसार १३ परिच्छेदमा ४८५ पृष्ठको प्रतिवेदन तयार भएको छ। अनुसन्धानको क्रममा आयोगले प्रतिवादी नबनाइएका विभिन्न २१ जना र थप १४ जनासँग सोधपुछ गरेको जनाएको छ। आयोगले त्रिभुवन विमानस्थल तथा रसुवागढीसहितका विभिन्न ७ वटा भन्सार नाकाहरूको स्थलगत अवलोकन गरेको जनाएको छ।आयोगले कार्यसम्पादनको क्रममा त्रिभुवन विमानस्थल तथा रसुवागढी सहितका विभिन्न ७ वटा भन्सार नाकाहरूको स्थलगत अवलोकन, राज्य व्यवस्था तथा सुशासन समिति र अर्थ समितिका सभापति तथा संसदमा प्रतिनिधित्व गर्ने राष्ट्रिय मान्यता प्राप्त दलका प्रमुख सचेक तथा सचेतकहरु अख्तियार दुरुपयोग अनुसन्धान आयोगका प्रमुख आयुक्त सहितका पदाधिकारीहरु, विभिन्न ६१ जना विषय विज्ञहरु, विभिन्न ४ वटा संस्थाका १८ जना प्रतिनिधिहरु, नियमनकारी निकायका प्रमुख वा प्रतिनिधिहरु समेतसँग परामर्श तथा छलफल गरिएको थियो। आयोगले जारी गरेको विज्ञप्तिमा भनिएको छ, यसै गरी पूर्व प्रतिवेदनहरु, विभिन्न भन्सार कार्यालय, राजस्व न्यायाधीकरण एवं सर्वोच्च अदालतबाट भएका फैसला, विभिन्न मन्त्रालय, विभाग र कार्यालयबाट प्राप्त तथ्याइ एवं सुझाव र अध्ययन सामग्रीहरुको अध्ययन विश्लेषण गरिएको थियो। यसैगरी विद्युतीय चुरोट (भेप) र ब्रेकप्याडमा सुन राखी सुन तस्करी भएको मुद्दामा प्रतिवादी रहेका ३३ जना प्रतिबादीहरुबाट पुनः वयान लिने, केन्द्रिय अनुसन्धान ब्यूरो () बाट बुझिएका तर प्रतिवादी नबनाइएका विभिन्न २१ जनाको बयान कागज गराउने तथा अनुसन्धानको क्रममा आयोगबाट थप १४ जनासँग सोधपुछ समेत गरिएको थियो। प्रतिवेदनमा तस्करी नियन्त्रणको लागि कानूनमा गर्नुपर्ने सुधार, संरचनामा गर्नुपर्ने सुधार, सुनको आयात तथा उपयोगमा अवलम्बन गर्नुपर्ने नीति तथा विगतमा भएका सुन तस्करीको घटनामा अनुसन्धान र अभियोजनमा देखिएका कमीकमजोरीहरू सुधार्न विभिन्न उपायहरु समेत सिफारिस गरिएको बताइएको छ। आयोगबाट तस्करी नियन्त्रणसँग सम्बन्धित विभिन्न नीति, कानूनी व्यवस्था र कार्यान्वयनको जिम्मेवारी लिएका निकायहरुको संरचना र क्षमता तथा कार्यप्रणालीको अवस्थाको अध्ययन, अवलोकन, चलफल, अन्तर्क्रिया, आदिका माध्यमबाट जानकारी तथा सुझाव लिई सुधारका लागि सिफारिस सहितको १३ परिच्छेदमा विभाजित ४८४ पृष्ठको प्रतिवेदन पेश गरेको छ,' जारी विज्ञप्तिमा भनिएको छ,प्रतिवेदनमा तस्करी नियन्त्रणको लागि कानूनमा गर्नुपर्ने सुधार, संरचनामा गर्नुपर्ने सुधार, सुनको आयात तथा उपयोगमा अवलम्बन गर्नुपर्ने नीति तथा विगतमा भएका सुन तस्करीको घटनामा अनुसन्धान र अभियोजनमा देखिएका कमीकमजोरीहरू सुधार्न विभिन्न उपायहरु समेत सिफारिस गरिएको छ। आयोगको सिफारिस कार्यान्वयनमा आई सुन तस्करी नियन्त्रणमा सहयोग पुग्ने विश्वास आयोगले लिएको छ।"
भारतको सिलगुडीमा रेल दुर्घटनामा परी एक नेपालीको मृत्यु,झापा : भारतको सिलगुडीमा रेल दुर्घटनामा परी एक नेपाली नागरिकको मृत्यु भएको छ । मृत्यु हुनेमा झापा भद्रपुर नगरपालिका५ निवासी अन्दाजी ५० वर्षीय विष्णु शर्मा रहेको जनाइएको छ । शर्मा लक्ष्मी नारायण मन्दिरका पुजारी थिए । उनी गत बुधबार काम विशेषले सिलगुडी गएका थिए । घर फर्किनका लागि उनी दिउँसो सवा २ बजे सिलगुडी जक्सन पुगेका थिए । जक्सन पुग्दा कटिहारसिलगुडी इन्टरसिटी एक्सप्रेस ४ नम्बर प्लेटफार्मबाट हिँडिसकेका थिए । उनी दौडिएर रेल चढ्न खोज्दा खुट्टा चिप्लिएर दुर्घटनामा परेका थिए । रेलको चक्कामुनि खसेर गम्भीर घाइते भएका उनलाई तत्काल भारतीय रेल्वे प्रहरीले उद्धार गरी अस्पताल भर्ना गराएका थिए । उनको उपचारको क्रममा शुक्रबार बिहान मृत्यु भएको पारिवारिक स्रोतले जनाएको छ । उनको शवको कानुनी प्रक्रिया पूरा गरी आजै भद्रपुर ल्याउने र मेची नदीमा दाहसंस्कार गरिने भद्रपुर मारवाडी सङ्घका अध्यक्ष अजय साहेवालाले जानकारी दिए ।
सेवोन अध्यक्षमा दाबेदार एक्ली महिला,"काठमाडौं : नेपाल धितोपत्र बोर्ड (सेवोन)को रिक्त अध्यक्ष पदका लागि १९ जनाले आवेदन दिएका मध्येमा एक्ली महिला प्रवीण पन्दाक रहेकी छन् । झट्ट सुन्दा पुरुषको झैं लाग्ने उनको नामले धेरैको बुझाइलाई झुक्याउन सक्छ । तर, विगत १७ वर्षदेखि नेपाल स्टक एक्सचेन्ज (नेप्से)मा कार्यरत रहेकी उनले अध्यक्षमा दाबेदार गरेकी हुन् । ताप्लेजुङमा जन्मेकी पन्देकको शैक्षिक योग्यतामा उनलाई गोल्डमेडलिस्टको रूपमा चिनिन्छ । शंकरदेव क्याम्पसबाट २०६२ सालको बिजनेस स्टडिजको स्नातकोत्तर तहमा त्रिभुवन विश्वविद्यालयकै महिलातर्फको गोल्डमेडलिस्ट हुन् । यससँगै उनले कानुन संकायमा एलएलबी र एलएलएमसमेत गरेकी छन् । नेपाल ल क्याम्पसमा २०६९०७२ को ब्याजमा कानुन संकायमा स्नातकोत्तर (एलएलएम क्रिमिनल ल र कर्पोरेट ल) मा टीयू टपर अर्थात् गोल्ड मेडल हात पार्न सफल भएकी थिइन् । २०६४ सालमा नेप्सेमा छैटौं तह अधिकृतबाट प्रवेश गरेकी पन्दाक अहिले नवौं तह अर्थात् वरिष्ठ प्रबन्धक सम्हाल्दै आएकी छन् । साढे एक दशकभन्दा बढी अनुभव सँगालिसकेकी उनले हाल नेप्सेमा पुँजी बजारको सुपरिवेक्षण, सूचीकरण र कारोबारलाई नजिकबाट नियालेकी छन् । यसपटक पनि १८ पुरुषमा एउटी महिला उनीमात्रै हुन् । पुँजी बजारलाई प्राविधिक रूपमा समेत नजिकबाट हेरेकाले पनि यसमै केही गर्न खोजेको उनको भनाइ छ । गत पुस २० देखि रिक्त पदमा पन्दाकसँगै बोर्डका निमित्त प्रमुख डा नवराज अधिकारी, कार्यकारी निर्देशक कृष्णराज पोखरेल, कार्यकारी निर्देशक मुक्तिनाथ श्रेष्ठ, तत्कालीन बिमा समितिका अध्यक्ष चिरञ्जीवी चापागाईं, नेपाल बैंकका पूर्वप्रमुख कार्यकारी अधिकृत (सीईओ) कृष्णबहादुर अधिकारी, नेपाल स्टक एक्सचेन्जका सीईओ कृष्णबहादुर कार्की, नेपाल राष्ट्र बैंकका पूर्वकार्यकारी निर्देशक डागोपाल भट्ट, बोर्डकै पूर्वकार्यकारी निर्देशक नीरज गिरी तथा नेपाल इन्फ्रास्ट्रचर बैंकका पूर्वसीईओ रामकृष्ण खतिवडाले पनि अध्यक्ष पदका लागि आकांक्षा देखाएका छन् ।"
बालसुधार गृहलाई विद्यालयको अनुमति दिन उच्च अदालतको आदेश,"नेपालगन्ज : उच्च अदालत तुलसीपुर नेपालगन्ज इजलाशले जयेन्दु बालसुधार गृहलाई विद्यालय सञ्चालनको स्वीकृति र अनुमति दिन परमादेश जारी गरेको छ। सार्वजनिक सरोकारका मुद्दामा वकालत गर्न गठित पीआईएल कानुन व्यावसायीका समूहले स्वीकृत विद्यालय नहुँदा बाल सुधार गृहमा रहेका बालकहरू शिक्षाको अधिकारबाट वञ्चित रहेको, बारम्बार माग गर्दा सुनुवाइ नभएको भन्दै कम्तीमा आधारभूत तहसम्मको अनुमति पाउनुपर्ने र दरबन्दीसहितको विद्यालयको स्वीकृति माग दाबी गर्दै दायर गरेको रिटमा अदालतका न्यायाधीशद्वय टंकप्रसाद गुरुङ र वसन्तराज पौडेलको संयुक्त इजलासले बुधबार बाँकेको डुुडुवा गाउँपालिका, लुम्बिनी प्रदेशको शिक्षा तथा सामाजिक विकास निर्देशनालयका निर्देशकका नाममा परमादेश जारी गरेको हो। अदालतको आदेशमा भनिएको छ, बाल सुधार गृहभित्र विद्यालय सञ्चालन गर्ने सैद्धान्तिक सहमति रहेको भन्ने शिक्षा मन्त्रालय विद्यालय शिक्षा शाखाको २३ साउन २०६९ को पत्रबाट देखिन आएकाले जयेन्दु बालसुधार गृह नेपालगन्जबाट विद्यालय सञ्चालन स्वीकृति एवं अनुमतिको माग भएमा प्रचलित कानुनबमोजिम जो जे व्यवस्था मिलाउनु पर्ने हो मिलाई निर्णय कार्यान्वयन गर्न गराउन विपक्षीहरूका नाममा परमादेशको आदेश जारी हुने ठहर्छ। सार्वजनिक सरोकारका मुद्दामा वकालत गर्न गठित पीआईएल कानुन व्यवसायी समूहका तर्फबाट वरिष्ठ अधिवक्ता सुनिलकुमार श्रेष्ठ, अधिवक्ताहरू लोकबहादुर शाह, वसन्त गौतम, विकास आचार्य, बलबहादुर चन्द, विश्वजित तिवारी, केवल सिंह थारू र इन्सेकका अधिकृत विनोद पाण्डेले ४ साउन २०८० मा परमादेशको रिट दायर गरेका थिए।"
"प्रतिनिधिसभा बैठक बस्दै, के छन् एजेण्डाहरू ?","काठमाडौं : संघीय संसदअन्तर्गतको प्रतिनिधिसभा बैठक बस्दैछ। अहिले बिहान ११ बजे बस्न लागेको बैठकमा सम्पत्ति शुद्धिकरण (मनी लाउण्डरिङ) निवारण तथा व्यावसायिक वातावरण प्रवर्द्धन सम्बन्धी केही ऐनलाई संशोधन गर्ने विधेयक २०८० का सम्बन्धमा राष्ट्रिय सभाबाट सन्देशसहितको विधेयक प्रस्तुत गरिने संभावित कार्यसूची रहेको छ। उपप्रधान एवं गृहमन्त्री रवि लामिछानेले राजनैतिक दलसम्बन्धी (दोस्रो संशोधन) विधेयक,२०८० माथि विचार गरियोस्'भन्ने प्रस्ताव प्रस्तुत गर्ने कार्यसूची रहेको संघीय संसदका महासचिव पद्म प्रसाद पाण्डेले जानकारी दिए। यसैगरी बैठकमा आर्थिक वर्ष २०८१०८२ का लागि विनियोजन विधेयकका सिद्धान्त र प्राथमिकता सम्बन्धमा (कर प्रस्ताव बाहेक) माथि छलफल जारी रहनेछ।"
प्रशासनिक क्षेत्रमा संघीयताको अनुभूति भएन,"केन्द्र र प्रदेशमा स्थिर सरकार नहुँदा त्यसको असर स्थानीय तहमा पनि पर्ने गरेको छ। दिगो र संस्थागत विकासका लागि अस्थायी सरकार बाधक हुने गरेको छ। लुम्बिनी प्रदेश सरकारले मदिरालगायतका स्थानीय उत्पादनको ब्रान्डिङ गरी प्रवद्र्धन गर्नका लागि करिब १ अर्ब बजेट विनियोजन गरेको थियो। त्यसैका आधारमा स्थानीय तहले पनि आफ्ना नीति तथा वार्षिक कार्यक्रमहरूलाई त्यसैमा केन्द्रित गरेका थिए। तर, केन्द्रको असर प्रदेश सरकार पनि परेपछि नयाँ आउने सरकारले त्यसलाई निरन्तरता दिने हो वा होइन भनेर विश्वस्त हुन सकिएको छैन। स्थिर सरकार नहुँदाको असर कर्मचारी संयन्त्रमा पनि पर्ने गरेको छ। स्थानीय तहमा कार्यालय प्रमुख अथवा प्रमुख प्रशासकीय अधिकृत संघ सरकारले पठाउने गर्छ। धेरै स्थानीय तहमा प्रमुख प्रशासकीय अधिकृत नटिक्ने समस्याले गर्दा पालिकाका विकास निर्माणका योजनाहरू प्रभावित हुने गरेका छन्। वार्षिक नीति तथा कार्यक्रमहरू जनप्रतिनिधिले ल्याउने र त्यसको प्रभावकारी कार्यान्वयन कर्मचारी संयन्त्रले गर्ने हुँदा प्रशासकीय अधिकृत छिनछिनमै आउनेजाने गर्नुहुँदैन। जनप्रतिनिधिहरूको पाँच वर्षे कार्यकालजस्तै कम्तीमा पनि दुई आर्थिक वर्षको अवधि हुने गरी प्रमुख प्रशासकीय अधिकृत स्थानीय तहमा आउनुपर्छ। केन्द्र सरकारले संघीय निजामती ऐन र प्रदेश सरकारले स्थानीय सेवा ऐन समयमै नल्याउँदा स्थानीय तहमा कर्मचारी व्यवस्थापनमा धेरै चुनौती खेप्नुपरेको छ। पालिकाले प्रशासन क्षेत्रका कर्मचारीहरू करार सेवामा नियुक्ति गर्न नपाउने र लोकसेवा आयोगले पनि कर्मचारी समयमै सिफारिस गरेर नपठाउँदा एउटै कर्मचारीले दोहोर जिम्मेवारी बहन गर्नुपर्ने बाध्यता छ। जसका कारण दैनिक सेवा प्रवाहमा समेत असहज परिस्थिति सिर्जना भएको छ। सरकारले दरबन्दी अनुसारका कर्मचारी पदपूर्ति र कानुन समयमै ल्याउनुपर्छ। (खड्का, गुल्मीको इस्मा गाउँपालिकाका अध्यक्ष हुन्।)"
लिवियाबाट युरोप गइरहेको डुङ्गा इन्जिन बिग्रिएपछि ६० यात्रीको मृत्यु,अफ्रिकाबाट भूमध्यसागर पार गरेर युरोप गइरहेको रबरको डुङ्गाको इन्जिन फेल भएपछि भोक र तिर्खाको कारण ६० जना आप्रवासीको मृत्यु भएको छ। उक्त डुङ्गामा सवार २५ जनाको भने सकुशल उद्धार गरिएको छ। मानवीय सहायता पुर्याउने संस्था 'एसओएस मेडिटेरेनियन'को जहाजले उनीहरुलाई बचाएको हो। उक्त घटनामा बचेका मानिसहरुले बताए अनुसार उनीहरु लिबियाको उत्तरी किनारामा अवस्थित जाबियाबाट अघिल्लो शुक्रबार निस्किएका थिए। तर तीन दिन यात्रा गरेपछि डुङ्गाको इन्जिन फेल भयो। त्यसपछि डुङ्गा नियन्त्रणमा रहेन। डुङ्गामा भएको खाना र पानी सकिइसकेको थियो। मृत्यु हुनेहरुमा महिलाहरु र एक बच्चा पनि रहेका उनीहरुले जनाएका छन्। उनीहरु भोक र प्यासकै कारण मृत्यु भएको उद्धारमा संलग्नले बताएका छन्। एसओएस मेडिटेरेनियले उनीहरुको जहाजले उक्त डुङ्गालाई दुरविनको सहायताले बुधबार देखेका र इटालीको कोस्ट गार्ड्सको सहयोगमा उद्धार गरिएको बताए। उद्धार गरिएका मानिसको उपचार भइरहेको छ। बीबीसी
सुन तस्करीमा संलग्नहरूलाई कारवाही गर्न सिफारिस,"काठमाडौं : सुनको अवैध पैठारी (तस्करी) नियन्त्रण सम्बन्धी जाँचबुझ आयोगले सुन तस्करीमा संलग्न र तस्करी गर्नेहरूलाई जोगाउने प्रहरी अधिकारी समेतलाई कारवाही गर्न सिफारिस गरेको छ। जाँचबुझ आयोगले पूर्वसभामुख एवं माओवादी केन्द्रका उपाध्यक्ष कृष्णबहादुर महारालाई मुद्दा चलाउन सिफारिस गरेको छ। इलेक्ट्रिक चुरोट 'भेप'मार्फत् गरिएको सुन तस्करीमा महराको संलग्नता देखिएको ठहर गर्दै जाँचबुझ आयोगले कारवाहीका लागि सिफारिस गरेको हो। आयोगले महराको पनि बयान लिएको थियो। भेपमार्फत सुन तस्करी गरेको आरोपमा महराका छोरा राहुल महरा पुर्पक्षका लागि थुनामा छन्। उपप्रधान तथा गृहमन्त्री रवि लामिछानेले सुन तस्करीसम्बन्धी जाँचबुझ आयोगको प्रतिवेदन आज प्रधानमन्त्री पुष्पकमल दाहाल प्रचण्डलाई बुझाएका हुन्। यसअघि जाँचबुझ आयोगका अध्यक्ष डिल्लीराम आचार्यले गृहमन्त्री लामिछानेलाई बिहीबार प्रतिवेदन बुझाएका थिए। आयोगले सीआईबी प्रमुख एआईजी किरण बज्राचार्यलगायत उच्च प्रहरी अधिकारीहरूलाई विभागीय कारवाही सिफारिस गरेको छ। समितिले सुन तस्करीमा संलग्नहरूलाई जोगाएको भन्दै एआईजी बज्रचार्यलगायत सुन अनुसन्धानमा खटिएका सीआईबीका प्रहरीहरूलाई कारवाही सिफारिस गरेको हो। सिफारिस लगत्तै गृहमन्त्रालयले बज्रचार्यलगायत प्रहरी अधिकारीहरूलाई फिर्ता बोलाउने तयारी गरेको स्रोतले बताएको छ। यसैगरी जाँचबुझ आयोगले अध्यागन विभागका तत्कालीन महानिर्देशक झलकराम अधिकारीलाई विभागीय कारवाही गर्न सिफारिस गरेको छ। ६० किलो सुन तस्करीमा बेल्जियम नागरिक दावा छिरिङसँग अधिकारीको 'कनेक्सन' देखिएको अनुसन्धानबाट खुलेको आयोगले जनाएको छ। यसैगरी सुन तस्करी प्रकरणमा जीवन गुरूङ, दिपेश पुन,प्रनिश पुन,जितेन्द्र पुन,जीवन चलाउनेविरुद्ध मुद्दा चलाउन आयोगले सिफारिस गरेको छ। सुन तस्करीसम्बन्धी ठूला विभिन्न ८ वटा घटनालाई आधार मानेर प्रतिवेदन तयार गरिएको हो। जसमा दोलखाको सुन तस्करी,३३ किलो सुन काण्डलगायतका घटना छन् । हङकङबाट तस्करी गरेर ल्याएको ६० किलो सुन र इलेक्ट्रिक चुरोटमा लुकाएको सुनको विषयमा विस्तृत अनुसन्धान गरिएको छ । हङकङबाट तस्करी गरेर ल्याएको ६० किलो सुन र इलेक्ट्रिक चुरोट भेपमा लुकाएर दुबईबाट ल्याएको सुनबारे जाँचबुझ गर्न सरकारले गत असोजमा सुनको अवैध पैठारी (तस्करी) नियन्त्रण सम्बन्धी जाँचबुझ आयोग गठन गरेको थियो । आयोगले करिब साढे ५ महिना लामो अध्ययन, अनुसन्धान र जाँचबुझ गरेको छ । प्रतिवेदनमा सुन तस्करीमा संलग्नलाई कारवाहीको विषयमा विभिन्न चारवटा बुँदामा बाडिएको छ । अनुसन्धानको क्रममा आयोगले प्रतिवादी नबनाइएका विभिन्न २१ जना र थप १४ जनासँग सोधपुछ गरेको थियो । अनुसन्धानका क्रममा आयोगले त्रिभुवन विमानस्थल तथा रसुवागढी सहितका विभिन्न ७ वटा भन्सार नाकाहरूको स्थलगत अवलोकन गरेको थियो । यस्तै ६१ जना विषयविज्ञ र १८ जना संस्थागत प्रतिनिधिसँग परामर्श तथा छलफल गरेको थियो । अनुसन्धानका क्रममा आयोगले विद्युतीय चुरोट (भेप) र ब्रेकप्याडमा सुन राखी सुन तस्करी भएको मुद्दामा प्रतिवादी रहेका ३३ जना प्रतिबादीहरूट पुनः बन लिएको थियो । केन्द्रीयअनुसन्धान ब्यूरोबाट बुझिएका तर प्रतिवादी नबनाइएका विभिन्न २१ जनाको बयान,कागज गराउने तथा अनुसन्धानको क्रममा आयोगबाट थप १४ जनासँग सोधपुछ समेत गरेको थियो । प्रतिवेदनमा तस्करी नियन्त्रणको लागि कानुनमा गर्नुपर्ने सुधार, संरचनामा गर्नुपर्ने सुधार,सुनको आयात तथा उपयोगमा अवलम्बन गर्नुपर्ने नीति तथा विगतमा भएका सुन तस्करीको घटनामा अनुसन्धान र अभियोजनमा देखिएका कमिकमजोरीहरू सुधार्न विभिन्न उपायहरू समेत सिफारिस गरिएको छ ।"
सिन्धुलीमा नेपाल टेलिकमको टावरमा कुकर बम विस्फोट,"सिन्धुली : सिन्धुलीमा शक्तिशाली प्रेसरकुकर बम विस्फोट भएको छ। सुनकोशी गाउँपालिका १ दुम्जा स्थित नेपाल टेलिकमको टावरमा कुकर बम विस्फोट गराइएको हो । जिल्ला प्रहरी कार्यालय सिन्धुलीका अनुसार बम विस्फोटबाट दुम्जामा रहेको विपी पार्क नजिकै रहेको टेलिकमको टावर तथा घरमा क्षति पुगेको छ । उक्त स्थानमा शुक्रबार बिहान बम विस्फोट भएको सिन्धुलीका प्रहरी नयव उपरीक्षक तथा प्रवक्ता चिरन्जिवी दाहालले जानकारी दिए । बिहान करिव ३ बजेको समयमा विस्फोटको आवाज आएपछि स्थानीयले गरेको खबरका आधार घटना स्थल पुगेको प्रहरीले शक्तिशाली प्रेसर कुकर बम विस्फोट भएको पुष्टि गरेको छ, उनले भने । विस्फोट कसले गराएको भन्ने पुष्टि नभए पनि घटना स्थलमा पिपुल विब्रेसन आर्मी लेखेको जनमुक्ती सेना लेखेको पर्चा भेटिएको प्रहरीले जनाएको छ । विस्फोट स्थलमा दुईवटा प्रेटोलको बोटलसमेत फेला पारिएको प्रहरीले जनाएको छ । उक्त घटनामा संलग्नको खोजिकार्य सुरु गरिएको प्रहरीले जनायो ।"
"ब्याज घट्यो, पैसा झनै थुप्रियो","काठमाडौं : बैंकिङ प्रणालीमा निक्षेप थुप्रिँदा पछिल्ला प्रत्येक महिना ब्याजदर घट्दै गएको छ। हुन पनि प्रणालीमा पैसा अधिक हुँदा नेपाल राष्ट्र बैंकले प्रायः प्रणालीबाट विभिन्न उपकरणबाट अर्बौं रुपैयाँ तानेर सन्तुलन कायम गर्नु परेको छ। बजारमा एकातर्फ पैसा जम्मा गर्ने अधिक र अर्कोतर्फ कर्जाको माग नहुँदा यस्तो स्थिति आएको हो। हालसम्म समग्र बैंक तथा वित्तीय संस्थाबाट ६१ खर्ब ७५ अर्ब रुपैयाँ निक्षेप संकलन हुँदा कर्जा भने ५० खर्ब ८८ अर्ब रुपैयाँ मात्र प्रवाह भएको छ। यसो हुँदा बैंकहरूको सीडी रेसियो औसत ७९९९ प्रतिशत छ। जबकि बैंकहरूलाई कर्जा निक्षेपको अनुपात (सीडी रेसियो) ९० प्रतिशत अधिकतम तोकिएको छ। यो भनेको बैंकहरूले १०० रुपैयाँ लिँदा ९० रुपैयाँसम्म लगानी गर्न पाउँछन्। तर बैंकसँग यतिबेला तर कुसन १००१ प्रतिशत अर्थात् करिब ४ खर्ब ८८ अर्ब रुपैयाँ कर्जा प्रवाह गर्ने पैसा प्रणालीमा देखिन्छ। बैंकिङ प्रणालीमा निक्षेप थुप्रिँदा र कर्जाको माग नहुँदा लगानीयोग्य पुँजी (तरलता) पर्याप्त छ। यसो हुँदा बैंकहरूले निक्षेपको ब्याजदर पछिल्ला महिना घटाउँदै आएका छन्। परिणामस्वरूप गत असोजमा दोहोरो अंकमा भएको निक्षेपको ब्याजदर एकल अंकमा झरेको हो। सञ्चालनमा रहेका वाणिज्य बैंकहरूकै व्यक्तिगत मुद्दती निक्षेप औसत ७७७ प्रतिशतमा सीमित भएको छ। जबकि ६ महिनाअघि गत असोजमा मात्रै औसत मुद्दती निक्षेपको ब्याजदर १०२३ प्रतिशत थियो। यसपछिका महिनामा क्रमशः घट्दै कात्तिकमा औसत ९९६ प्रतिशत, मंसिरमा ८९९, पुसमा ८१६ र माघमा ७७७ प्रतिशतमा झरेको छ। अब सोही दरले निक्षेप दर घटिरहँदा संस्थागत निक्षेपलाई कम ब्याज हुने गरेको थियो। हाल व्यक्तिगत मुद्दती निक्षेपमा अधिकतम ८ प्रतिशत ब्याज दिएका बैंकले संस्थागत मुद्दतीमा ६ प्रतिशत दिएका छन्। तर अब भने संस्थागत निक्षेपकर्तालाई खुसीको खबर छ। यसअघि संस्थागत निक्षेपको ब्याजदर व्यक्तिगत निक्षेपकर्ताको भन्दा दुई प्रतिशत बिन्दु कम हुनुपथ्र्यो। अब यो चैत्रदेखि भने संस्थागत निक्षेपको ब्याजदर एक प्रतिशत बिन्दुमात्रै कम भएको छ। यसबारे नेपाल राष्ट्र बैंकले जारी गरेको चालु आर्थिक वर्षको मौद्रिक नीतिको दोस्रो त्रैमासिक समीक्षा कार्यान्वयनका लागि बिहीबार निर्देशन पनि दिइसकेको छ। सो निर्देशनअनुसार बैंकहरूले चैतदेखि व्यक्तिगत र संस्थागत मुद्दती निक्षेपको ब्याजअन्तर एक प्रतिशत मात्रै कायम गर्नु परेको हो। कुन खातामा कति थुप्रियो निक्षेप ? समग्र बैंक तथा वित्तीय संस्थाको ठूलो हिस्सा ओगट्ने वाणिज्य बैंकमा निक्षेप संकलन राम्रै गतिमा छ। एक वर्षकै अन्तरमा निक्षेप वृद्धि १४८४ प्रतिशतले बढेको छ। अर्थात् नेपाल राष्ट्र बैंकले सार्वजनिक गरेको चालु आवको ७ महिनाको तथ्यांकअनुसार वार्षिक ६ खर्ब ८७ अर्ब ७४ करोड ६३ लाख रुपैयाँ निक्षेप जम्मा भएको छ। २०७९ माघसम्ममा ४६ खर्ब ३२ अर्ब ७५ करोड ६३ लाख रुपैयाँ रकम बचत खातामा थियो। २०८० माघमा बढेर ५३ खर्ब २० अर्ब ५० करोड २७ लाख रुपैयाँ पुगेको छ। अझ फागुन अन्त्यमा बढेर वाणिज्य बैंकको मात्रै निक्षेप ५४ खर्ब ६२ अर्ब रुपैयाँ पुगेको छ। बैंकमा व्यक्तिगत र संस्थागत बचत खाता खोलेर रकम जम्मा तथा कारोबार गर्न सकिन्छ। दुवै खालको गरेर वाणिज्य बैंकको साधारण बचत खातामा मात्रै माघसमममा १४ खर्ब ९३ अर्ब ४४ करोड १५ लाख रुपैयाँ निक्षेप संकलन भएको छ। यो गत वर्षको सोही अवधिको भन्दा २१७१ प्रतिशत (२ खर्ब ६६ अर्ब ३९ करोड) रुपैयाँले बढी हो। कुल निक्षेपमा मुद्दती निक्षेपको अनुपात ५८०७ प्रतिशत छ भने बचतको २७६९, करेन्ट खाताको ७ प्रतिशत र कल निक्षेपको ६४६ प्रतिशत छ। मुद्दती निक्षेप खातामा भने एकमहिने वा ३ महिनासमम खासै आकर्षण देखिँदैन। तर ३ महिनादेखि ६ महिने, एकवर्षे र सबैभन्दा बढी दुईवर्षे वा सो भन्दामाथि मुद्दती राख्ने ग्राहकहरू अधिक छन्। निश्चित समयसीमामा आकर्षक ब्याजदर हुने भएकाले बढी अवधिको बचतमा सर्वसाधारणको आकर्षण देखिन्छ। यसैले मुद्दतीमध्ये दुई वर्ष र यसभन्दा बढी अवधिमा कुल मुद्दतीको ३४०९ प्रतिशत हिस्सा ओगटेको छ। अर्थात् कुल मुद्दती निक्षेप ४ खर्ब १ अर्ब ४७ करोड ४१ लाख रुपैयाँमध्ये १ खर्ब ३६ अर्ब ८४ करोड हाराहारीको रकम २ वर्ष र यसभन्दामाथि अवधिका छन्। यसैगरी, छोटा अवधिको कल खातामा ३ खर्ब २२ अर्ब ४७ करोड ३४ लाख रुपैयाँबराबरको निक्षेप संकलन भएको छ। यो गत आवको भन्दा २४२१ प्रतिशत अर्थात् ६२ अर्ब ८५ करोड ८८ लाख रुपैयाँ बढी हो। समग्रमा कुल गार्हस्थ्य उत्पादन (जीडीपी) को अनुपातमा बैंक तथा वित्तीय संस्थाको कुल निक्षेप ११४३४ प्रतिशत छ। जसमा वाणिज्य बैंकसँगको अनुपात १०११५ प्रतिशत, विकासको १०९५ प्रतिशत र वित्त कम्पनीको २२४ प्रतिशत छ। निक्षेप खाता संख्या ५ करोड, कर्जा खाता भने १९ लाख बैंक तथा वित्तीय संस्थाहरूमा ५ करोड ४० लाखभन्दा धेरै निक्षेप खाता संख्या र १८ लाख ७१ हजारभन्दा धेरै कर्जा खाताहरू सञ्चालित छन्। निक्षेप खाताको तुलनामा कर्जा खाता ज्यादै न्यून छ। यसो हेर्दा बैंकमा खाता खोलेर पैसा जम्मा गर्नेको पहुँच बढे पनि कर्जाको पहुँच कम छ। यद्यपि बचत खाता भने कुल जनसंख्याभन्दा झन्डै दोब्बर देखिन्छ किनभने एउटै व्यक्तिको नाममा ६७ बचत खाता खोल्ने प्रवृत्तिले अधिक देखिएको बैंकरहरू बताउँछन्। नेपाल राष्ट्र बैंकको विभिन्न अध्ययनले पनि दोहोरो बैंक खाता हुने अधिक भएको निचोड निकालेको छ।"
"विवादित व्यक्तिलाई प्रधानमन्त्रीले गृहमन्त्री बनाउनु हुँदैनथ्यो, लामिछानेले तत्काल राजीनामा दिनुपर्छ : कांग्रेस","काठमाडौं : नेपाली कांग्रेसले उपप्रधान तथा गृहमन्त्री रवि लामिछानको राजीनामा माग गरेको छ। शुक्रबार प्रतिनिधिसभा बैठकमा बोल्दै कांग्रेस सांसद प्रदीप पौडेलले गृहमन्त्रीमाथि प्रश्न खडा भएकाले नैतिकताका आधारमा राजीनामा दिनुपर्ने बताएका हुन्। 'आफूमाथि प्रश्नैप्रश्न बोकेर उहाँ गृहमन्त्री हुनु हुँदैनथ्यो। प्रधानमन्त्रीले प्रश्न भएको मान्छेलाई गृहमन्त्री बनाउनु हुँदैनथ्यो। आज ३१ हजार सहकारीमा बचतकर्ता ठगिएका छन्। अनुसन्धानको घेरामा रहेको व्यक्ति अनुसन्धानको मुख्य व्यक्ति हुँदा, पीडितहरूको समस्या कसरी समाधान गर्न सक्छ?, 'उनले भने,' उच्च नैतिकता आधारमा राजीनामा उदाहरण प्रस्तुत गर्नुहोस्।' उनले संसदमा कांग्रेसले निरन्तर प्रश्न उठाउँदै आएको र त्यसको जवाफ दिन प्रधानमन्त्रीले वेवास्ता गर्दै हिँडेको आरोप लगाए। उनले भने,'विगत केही दिनदेखि कांग्रेसले उठाउँदै आएका प्रश्नको सामान गर्नुको साटो भागेर हिँड्नु भएको छ। प्रधानमन्त्रीको यस विषयमा डबल स्ट्यान्ड देखियो।' नेता पौडेलले गृहमन्त्रीका विषयमा उठेका प्रश्नको प्रधानमन्त्रीले चित्त बुझ्दो जवाफ नदिएसम्म कांग्रेसले निरन्तर प्रश्न उठाइरहने बताए। पौडलले सुशानका निम्ति उठाइएको विषय भएको भन्दै यसलाई सामान्य नलिन समेत आग्रह गरे। गृहमन्त्री लामिछाने आफैं सहकारी ठगी प्रकरणमा अनुसन्धानको दायरामा रहेको व्यक्ति भन्दै कांग्रेसले संसदमा लगातार प्रधानमन्त्रीको जवाफ माग गरिरहेको छ। गृहमन्त्री लामिछानेमाथि सहकारीको पैंसा ठगी गरेको आरोप छ।"
शोकमा डुब्यो हतुवागढी,"भोजपुर : बिहीबार उदयपुरको बेलका नगरपालिका ७, मैनामैनीमा भएको बोलेरो जिप दुर्घटनाले सिंगो हतुवागढीवासी शोकमा डुबेका छन्। दुर्घटना ज्यान गुमाएका ८ जनामध्ये ७ जना हतुवागढी गाउँपालिकाका रहेका छन्। मृत्यु हुनेमा हतुवागढी गाउँपालिका२ दितेनीका चन्द्रप्रकाश राई, पर्वतमाया राई, डिसाङ राई, हतुवागढी गाउँपालिका५ का रामकुमारी राई, किसन राई र सवारीचालक हतुवागढी गाउँपालिका२ कै मानबहादुर बस्नेत, हतुवागढी गाउँपालिका९ का पदमबहादुर थापा र इटहरी घर भएकी कमला अधिकारी छन्। मृतकमध्ये दितेनीका ७० वर्षीया पर्वतमाया राई उनका छोरा २३ वर्षीय चन्द्रप्रकाश राई र गम्भीर घाइते छोरी शान्तिकलाका ६ महिने छोरा डिसाङ राई छन्। त्यस्तै दुर्घटनामा दितेनीनिवासी नै सवारीचालक ४२ वर्षीय मानबहादुर बस्नेतको पनि मृत्यु भएको थियो। सोहि गाडीमा गम्भीर घाइते भएकी पर्वतमायाकी छोरी ३२ वर्षीया शान्तिकला राईको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ। परिवारको दुःखद खबरले दितेनीका ७४ वर्षीय रामप्रसाद राई विक्षिप्त छन्। केही दिनअघिदेखि आफ्नत भेटघाट र पारिवारिक कामले धरान रहेका श्रीमती पर्वतमाया, छोरा चन्द्रप्रकाश, नाति डिसाङको मृत्युले सिंगो परिवार शोकमा डुबेको छ। धरानबाट बिहानै हिँड्यौं भनेर फोन गरेकी श्रीमती र छोरा र नातिको हविगतले छाँगाबाट खसेझैँ बनायो, छोरीको हालत के हुने हो, भगवान्ले यो के गरिदियो, राईले सुनाए। एउटै परिवारको दुर्दशाले सिँगो दितेनी गाउँ शोकमा डुबेको छ। परिवारभित्र पुगेको बज्रपातले गाउँले आफन्तजनलाई पनि मर्माहत बनाएको स्थानीय बालकुमार राईले बताए। उनले भने, यो घटनाले सिंगो गाउँलाई नै भावविह्वल बनाएको छ, एकदमै मर्माहत बनाएको छ। दुर्घटनामा हतुवागढी गाउँपालिका५ का रामकुमारी राई र किसन राई, हतुवागढी गाउँपालिका९ का पदमबहादुर थापाको पनि मृत्यु भएको थियो। बाबुको अकल्पनीय मृत्युको खबरले पदम बहादुर थापाका कान्छा छोरा छत्र थापालगायत सिंगो परिवार स्तब्ध बनेको छ। नसोचेकै भयो, परिवारमा बज्रपात भयो, अब आमालाई कसरी सम्हाल्ने, उनले भने। बोलेरो दुर्घटनाले सिंगो गाउँपालिकालाई भावविह्वल बनाएको हतुवागढी गाउँपालिका९ का वडाध्यक्ष सञ्जल राईले बताए। घटना एकदम दर्दनाक छ, दिवंगत भएकाहरू एउटा गाउँका छन्, गाउँ नै शून्य भएको छ, राईले सुनाए। मृतकको खबर सिँगो गाउँपालिकालाई नै अपुरणीय क्षति पुगेको हतुवागढी गाउँपालिकाका अध्यक्ष प्रेमकुमार राईले बताए। अवैज्ञानिक ग्रामीण सडककै कारण आज गाउँपालिकाले आफ्ना नागरिक अकालमै गुमाउनुपर्यो, अध्यक्ष राईले भने, मृतक परिवारजन, आफ्नतजनप्रति गहिरो समवेदना प्रकट गर्दछौं। ईटहरी हुँदै धरानबाट १६ जना यात्रु बोकेर भोजपुरको घोरेटारतर्फ हिँडेको बोलेरो जिप अनियन्त्रित भई उदयपुरको बेलका नगरपालिका ७, मैनामैनीस्थित २ सय मिटर तल खसेर दुर्घटनाग्रस्त भएको थियो। गाडीमा सवार १७ जनामध्ये ९ जनाको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ। गम्भीर घाइते भएका हतुवागढी गाउँपालिका२ का किसन राईको उपचारका अस्पताल पुयाउने क्रममा मृत्यु भएको थियो। क्षमताभन्दा बढी यात्रु भएकाले बोलेरो जिप अनियन्त्रित भई दुर्घटना भएको हुनसक्ने अनमान रहेको जिल्ला प्रहरी कार्यालय भोजपुरका प्रमुख डीएसपी सुदीपराज पाठकले बताए।"
"सुनको मूल्य घट्यो, चाँदीको स्थिर",काठमाडौं : नेपाली बजारमा आज सुनको मूल्य घटेको छ। नेपाल सुनचाँदी व्यवसायी महासङ्घका अनुसार आज छापावाल सुनको मूल्य प्रतितोला चार सयले घटेर प्रतितोला एक लाख २५ हजार चार सय कायम भएको छ। बिहीबार छापावाल सुनको मूल्य प्रतितोला एक लाख २५ हजार आठ सय थियो। त्यसैगरी तेजाबी सुनको मूल्य पनि प्रतितोला चार सयले घटेर प्रतितोला एक लाख २४ हजार आठ सय कायम भएको छ। बिहीबार तेजावी सुनको मूल्य प्रतितोला एक लाख २५ हजार दुई सय थियो। बिहीबारको तुलनामा आज चाँदीको मूल्य भने स्थिर छ। आज चाँदीको मूल्य प्रतितोला एक हजार पाँच सय १५ कायम भएको छ। रासस
"उकालो लाग्दै डढेलो, लाखौं टन कार्बन उत्सर्जन","काठमाडौं : पछिल्ला वर्षहरूमा डढेलोको समस्या विश्वभर नै विकराल बन्दै गइरहेको छ। नेपाल पनि त्यसबाट अछुतो रहन सकेको छैन। राष्ट्रिय विपद् व्यवस्थापन न्यूनीकरण प्राधिकरणको तथ्यांकअनुसार अघिल्लो साता एक दिनमै ९५ भन्दा बढी डढेलोका घटना घटेका छन्। जसको असर स्वास्थ्य, वातावरणमा मात्रै नभएर जैविक विविधतामा पनि प्रत्यक्ष रूपमा पर्ने गरेको छ। ग्लोबल फरेस्ट वाचका अनुसार नेपालमा मार्चको मध्यदेखि ११ सातासम्म अत्याधिक डढेलो लाग्ने गरेको छ। सन् २००१ देखि २०२२ सम्ममा नेपालले ६८८ किलोहेक्टर जंगल डढेलोका कारण गुमाएको छ। नेपालमा ४६५ किलोहेक्टर क्षेत्र जंगलले ढाकेको छ। सन् २०१६ मा मात्रै ११ सय ६ वटा डढेलो लागेको थियो। तर, राष्ट्रिय विपद् जोखिम न्यूनीकरण तथा व्यवस्थापन प्राधिकरणका उपसचिव तथा डढेलो विज्ञ सुन्दर शर्माले ग्लोबल फरेस्ट वाचको तथ्यांक ठ्याक्कै मेल नखाए पनि डढेलोका घटना बढिरहेको बताए। एउटा अध्ययनले नेपालमा प्रत्येक वर्ष दुई लाख हेक्टर जंगलमा आगलागी हुने देखाएको छ, शर्माले भने, प्रत्येक चारपाँच वर्षमा डरलाग्दो डढेलो दोहोरिने गरेको छ। यो वर्ष डढेलोको खतरा झन् धेरै छ। यो वर्ष हिउँदे वर्षा औसतभन्दा कम भयो। तापक्रम पनि बढ्ने अनुमान छ। त्यसैले डढेलोको जोखिम बढेको शर्माले बताए। विगत दुई वर्षमा औसतभन्दा कम डढेलो लागेकाले पातपतिंगर थुप्रिएका छन्। अहिले डढेलोको घटना उकालो लाग्दै छ। डढेलो जेठसम्मै रहने उनले बताए। जल तथा मौसम विज्ञान विभागको तथ्यांकअनुसार यस पटकको हिउँदमा करिब २० प्रतिशत मात्रै वर्षा भयो। यसले आगामी दिनमा डढेलोको घटना झनै बढ्न सक्ने देखिएको छ। विभागका मौसमविद्, सुदर्शन हुमागाईं भन्छन्, हिउँदमा लगभग २० प्रतिशत मात्रै पानी परेको छ। त्यसले डढेलो बढाउन सक्छ। तर, प्रिमनसुनमा सामान्यभन्दा बढी वर्षा हुने देखाएको छ। सायद त्यसले डढेलो नियन्त्रण गर्छ। विभागले हिउँदमा औसतभन्दा बढी पानी पर्ने आकलन गरेको थियो। तर, यो हिउँद सुक्खा रह्यो। ग्लोबल सेन्टरहरूको तथ्यांकले नेपालमा प्रिमनसुनमा सामान्यभन्दा बढी पानी पर्ने सम्भावना देखाएकाले डढेलोको घटना कम गर्न मद्दत गर्ने हुमागाईंले बताए। वर्षा नभएको खण्डमा यो वर्ष डढेलो बढ्ने उनले बताए। नेपालमा बारम्बार खडेरी बढिरहेको विभागको तथ्यांकले देखाउँछ। सन् १९८१ देखि २००० सम्मको अवधिभन्दा २००० देखि २०२४ सम्ममा हिउँदे वर्षा घटेको छ। सन् २०२४, २०२३, २०२१, २०१८, २०१७, २०१६, २०१४, २०१२, २०११, २००९, २००८, २००६, २००१ लगायतका वर्ष पनि पानी परेको छैन। पहिलाभन्दा अहिले छोटो अन्तरालमा सुक्खा हुन थालेको विभागको तथ्यांकले देखाएको छ। यस्ता घटना दोहोरिनु भनेको हिउँदमा डढेलो तथा आगलागी झनै बढाउँछ भन्ने जनाउँछ। सन् २०२१ मा मात्रै साढे ६ हजार डढेलो त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक डा विनोद पोखरेलका अनुसार सन् २०२१ सबैभन्दा धेरै डढेलो लागेको थियो। त्यो बेला करिब साढे ६ हजार डढेलो लागेको थियो। अहिलेको अवस्था हेर्दा २०२१ मा जस्तै हुनसक्ने पोखरेलले बताए। त्यतिबेलाको एयर क्वालिटी इन्डेक्स (एक्यूआई) को मात्रा ६३२ थियो। विश्व स्वास्थ्य संगठनका अनुसार शून्यदेखि ५० एक्यूआईलाई स्वथ्य मानिन्छ। प्रदूषणका कारण ३ दिन विद्यालय बन्द भएका थिए। पोखरेलका अनुसार हाल (बिहीबारसम्म) नेपालको पूर्वमा धेरै डढेलो लागिरहेको छ। यसपटक पूर्वमा भन्दा पश्चिममा धेरै पानी परेकोले पश्चिममा डढेलो कम छ। अझै एक डेढ हप्ता पानी पर्ने देखिँदैन। त्यसले झनै डढेलोको संख्या बढाउने पोखरेलले बताए। डढेलोको सम्बन्ध पहिरोसँग पनि रहेको पोखरेलले बताए। डढेलोमा परेका रूख भएको ठाउँमा माटो खुकुलो हुन्छ। त्यहाँ पानी पर्ने बित्तिकै पहिरो जान्छ, उनले भने। डढेलो लागेको ठाउँको पानी माछा पालन पोखरीमा पुग्दा माछाहरू मरेको घटना पनि भएका छन्। कार्बन हुने भएकाले माछालाई असर गर्ने गरेको छ। हालको सुक्खापनको अवस्था हेरेर भविष्यमा हुनसक्ने डढेलो आकलन गर्न सकिन्छ। सुक्खा र पानी नपर्दा डढेलो बढ्ने सम्भावना हुन्छ। उनले डढेलोको विषयमा अध्ययन पनि गरेका छन्। उक्त अध्ययनका अनुसार सुक्खाका कारण सन् २०२० र २०२१ मा आगलागीको सिजन सामान्यभन्दा चार महिना पहिले सुरु भएको थियो। औसतभन्दा कम वर्षा भएको समयमा धेरै डढेलो लागेका छन्। सन् २००९, २०१६, २०२१ यस्तै सुक्खा वर्ष थिए। डढेलो नियन्त्रण गर्न सकिन्छ : प्राधिकरण प्राधिकरणका कार्यकारी प्रमुख अनिल पोखरेलले यस्ता घटना नियन्त्रण गर्न लागिपरेको बताए। उनका अनुसार हुनसक्ने डढेलो नियन्त्रणका लागि सामुदायिक वनका सदस्य, वन रक्षक, प्रहरी तथा सशस्त्र, अधिकृत, उपसचिवहरूलाई तालिमको मापदण्ड बनाएर तीन खालका तालिम दिँदै आएको बताए। कस्ता ठाउँमा कसरी आगो निभाउने, त्यसको विस्तृत योजना कस्तो बनाउनेलगायतका तालिम दिइने जनाइएको छ। आगलागीका उच्च सम्भावित ठाउँहरूमा आगो नियन्त्रण उपकरणको व्यवस्थापन गरिएकोसमेत उनले बताए। हरेक प्रदेश तथा सम्बन्धित निकायसँग संवाद गर्ने, अन्य मन्त्रालयलगायतसँग सहकार्य गर्दै राष्ट्रिय रणनीति बनाउने काम भइरहेको पोखरेलले बताए। डढेलो मावनीय कारण प्राधिकरणका उपसचिव तथा डढेलो विज्ञ शर्माका अनुसार नेपालमा ६४ प्रतिशत डढेलो मानवीय कारणले हुने गरेको छ। त्यसका लागि सचेतना र सतर्कता आवश्यक छ। त्यसमा जलवायु परिवर्तनका कारण विश्वव्यापी तापक्रम बढ्दा पनि डढेलोको घटना बढेका छन्। हिउँदे वर्षा घट्नुमा पनि जलवायु परिवर्तनको योगदान छ। उनका अनुसार विदेशको कुरा गर्दा २५ प्रतिशत डढेलो चट्याङबाट लागेको छ। तर, नेपालमा त्यस्तो घटना रेकर्डमा छैन। नेपालमा पानीसँगै चट्याङ पर्ने भएकाले डढेलोको मुख्य कारण मानिस नै हो। तर, डढेलो नियन्त्रण चुनौतीको विषय भएको बताए। डढेलोले लाखौं टन कार्बन उत्सर्जन कृष्णबहादुर भुजेलले गरेको एउटा अध्ययनले सन् २००१ देखि २०२० सम्मको अवस्था हेर्दा नेपालमा प्रत्येक वर्ष ३३० मिलियन टन कार्बन उत्सर्जन हुने गरेको देखाउँछ। उक्त अध्ययनका अनुसार नेपालमा सामान्यतया वार्षिक ३ हजार ९८ वटा डढेलोको घटना हुन्छन्। त्यसबाट १ लाख ७२ हजार ४० हेक्टर जंगल मासिने गरेको छ। सन् २०२० र २०२१ मा मात्रै नेपालले १ करोड ८९ लाख रुपैयाँ डढेलोको कारण क्षति बेहरेको छ। तर, प्राधिकरणले डढेलोको क्षतिआकलन गर्न नसकेको र आकलन गर्न चुनौती रहेको बताएको छ।"
महिनावारीमा विभेद,"मुलुकी अपराध (संहिता) २०७४ मा महिलाको रजस्वला वा सुत्केरीको अवस्थामा छाउगोठमा राखेर वा नराखेर गरिने कुनै पनि किसिमका भेदभाव, छुवाछूत वा अमानवीय व्यवहारलाई कसुर ठानिने व्यवस्था छ । यस्ता कसुर गर्नेलाई तीन महिनासम्म कैद वा तीन हजार रुपैयाँसम्म जरिवाना वा दुवै सजाय हुने व्यवस्था गरिएको छ । तर अझै पनि महिलाहरू महिनावारी हुँदा विभेदमा पर्ने गरेका छन् । पूजापाठमा सहभागी हुने वा मन्दिर जाने त परै घरभित्रै पस्न पनि महिलालाई निषेध छ । आरामको जरुरी पर्ने यस्तो बेला घरबाहिरको काममा भने महिला लादिन विवश पारिन्छन् । पानी नै नचल्ने व्यवहार गर्ने तर मेलापात, घाँस दाउरा र गाईबस्तुका लागि पानी ओसार्ने लगायत काममा भने महिला महिनावारीका बेला पनि घसारिनु नै परिरहेको छ । खास गरी कर्णाली र सुदूरपश्चिम प्रदेशमा त महिनावारी भएका बेला घरबाहिरको गोठमा बस्न बाध्य पारिन्छ । यस्तो कुप्रथा छाउका नाममा अझै जीवित छ । उमेर बढ्दै जाँदा किशोरी अवस्थामा हरेक स्त्रीको रजस्वला हुनु प्राकृतिक कुरा हो । तर सामान्य प्राकृतिक कुरामा पनि यति ठूलो अन्धविश्वास छ कि त्यसैकारण छुवाछूत विभेद गरिन्छ । अनि महिला पानी ओसार्न टाढाटाढा जानुपर्ने, मेलापातमा भारी काम गर्नुपर्ने हुँदा झन् विभिन्न रोगको सिकार बन्छन् । छाउगोठमा बस्दा चिसोले र सर्पले टोकेरै ज्यान गएका थुप्रै उदाहरण पनि छन् । अचेल जलवायु परिवर्तनकै कारण गाउँघरमा पानीका मूल सुकेका छन् । त्यसको प्रत्यक्ष मार महिलालाई नै परेको छ, आज पनि पानी ल्याउने मुख्य काम महिलाकै काँधमा छ । टाढाको दूरीमा भारी बोक्नुपर्दा रजस्वला भएका महिलामाथि थप मार पर्ने गरेको छ । कर्णालीको प्रदेश राजधानी जिल्ला सुर्खेतै पनि महिनावारीमा महिलामाथि विभेद गर्नेहरूको दबदबाबाट मुक्त हुन सकेको छैन । महिनावारीमाथि अझै अन्धविश्वास राख्नु हाम्रो समाज अविकसित हुनुको एउटा द्योतक हो । महिनावारी हुँदा विभेद गर्ने वा सामाजिक बहिष्कार गर्नेमाथि कानुनी प्रबन्ध हुँदाहुँदै अझै पनि अन्धविश्वास नहट्नु भनेको कानुनी कारबाही फितलो हुनु त हुँदै हो, सबैभन्दा ठूलो कुरा चाहिँ चेतनाको उज्यालोले नछुनु हो । तसर्थ पालिकाहरू र प्रदेश सरकारहरूले छाउप्रथाविरुद्ध अभियान नै चलाउनु उचित हुन्छ । त्यसो त कतिपय गाउँमा छाउगोठ पनि भत्काइए । र, ती फेरि बने । मतलब, चेतनाको दियो चर्काे गरी बलेन नै । विकास र समृद्धिको कुरा गरिरहँदा अझै पनि महिला महिनावारीकै कारण विभेदमा पर्नुपर्छ र रोगव्याधिको सिकारसँगै मृत्युको मुखमा पुग्नुपर्छ भने गाउँगाउँमा पुगेका सिंहदरबार कमजोर भएको सावित भइरहेको छ । जनप्रतिनिधिले सामाजिक कुप्रथा उलेख्न अझै गम्भीर र संवेदनशील भएर जागरण ल्याउन जरुरी छ ।"
महिनावारीमा विभेद,"मुलुकी अपराध (संहिता) २०७४ मा महिलाको रजस्वला वा सुत्केरीको अवस्थामा छाउगोठमा राखेर वा नराखेर गरिने कुनै पनि किसिमका भेदभाव, छुवाछूत वा अमानवीय व्यवहारलाई कसुर ठानिने व्यवस्था छ । यस्ता कसुर गर्नेलाई तीन महिनासम्म कैद वा तीन हजार रुपैयाँसम्म जरिवाना वा दुवै सजाय हुने व्यवस्था गरिएको छ । तर अझै पनि महिलाहरू महिनावारी हुँदा विभेदमा पर्ने गरेका छन् । पूजापाठमा सहभागी हुने वा मन्दिर जाने त परै घरभित्रै पस्न पनि महिलालाई निषेध छ । आरामको जरुरी पर्ने यस्तो बेला घरबाहिरको काममा भने महिला लादिन विवश पारिन्छन् । पानी नै नचल्ने व्यवहार गर्ने तर मेलापात, घाँस दाउरा र गाईबस्तुका लागि पानी ओसार्ने लगायत काममा भने महिला महिनावारीका बेला पनि घसारिनु नै परिरहेको छ । खास गरी कर्णाली र सुदूरपश्चिम प्रदेशमा त महिनावारी भएका बेला घरबाहिरको गोठमा बस्न बाध्य पारिन्छ । यस्तो कुप्रथा छाउका नाममा अझै जीवित छ । उमेर बढ्दै जाँदा किशोरी अवस्थामा हरेक स्त्रीको रजस्वला हुनु प्राकृतिक कुरा हो । तर सामान्य प्राकृतिक कुरामा पनि यति ठूलो अन्धविश्वास छ कि त्यसैकारण छुवाछूत विभेद गरिन्छ । अनि महिला पानी ओसार्न टाढाटाढा जानुपर्ने, मेलापातमा भारी काम गर्नुपर्ने हुँदा झन् विभिन्न रोगको सिकार बन्छन् । छाउगोठमा बस्दा चिसोले र सर्पले टोकेरै ज्यान गएका थुप्रै उदाहरण पनि छन् । अचेल जलवायु परिवर्तनकै कारण गाउँघरमा पानीका मूल सुकेका छन् । त्यसको प्रत्यक्ष मार महिलालाई नै परेको छ, आज पनि पानी ल्याउने मुख्य काम महिलाकै काँधमा छ । टाढाको दूरीमा भारी बोक्नुपर्दा रजस्वला भएका महिलामाथि थप मार पर्ने गरेको छ । कर्णालीको प्रदेश राजधानी जिल्ला सुर्खेतै पनि महिनावारीमा महिलामाथि विभेद गर्नेहरूको दबदबाबाट मुक्त हुन सकेको छैन । महिनावारीमाथि अझै अन्धविश्वास राख्नु हाम्रो समाज अविकसित हुनुको एउटा द्योतक हो । महिनावारी हुँदा विभेद गर्ने वा सामाजिक बहिष्कार गर्नेमाथि कानुनी प्रबन्ध हुँदाहुँदै अझै पनि अन्धविश्वास नहट्नु भनेको कानुनी कारबाही फितलो हुनु त हुँदै हो, सबैभन्दा ठूलो कुरा चाहिँ चेतनाको उज्यालोले नछुनु हो । तसर्थ पालिकाहरू र प्रदेश सरकारहरूले छाउप्रथाविरुद्ध अभियान नै चलाउनु उचित हुन्छ । त्यसो त कतिपय गाउँमा छाउगोठ पनि भत्काइए । र, ती फेरि बने । मतलब, चेतनाको दियो चर्काे गरी बलेन नै । विकास र समृद्धिको कुरा गरिरहँदा अझै पनि महिला महिनावारीकै कारण विभेदमा पर्नुपर्छ र रोगव्याधिको सिकारसँगै मृत्युको मुखमा पुग्नुपर्छ भने गाउँगाउँमा पुगेका सिंहदरबार"
प्रशासनिक क्षेत्रमा संघीयताको अनुभूति भएन,"केन्द्र र प्रदेशमा स्थिर सरकार नहुँदा त्यसको असर स्थानीय तहमा पनि पर्ने गरेको छ। दिगो र संस्थागत विकासका लागि अस्थायी सरकार बाधक हुने गरेको छ। लुम्बिनी प्रदेश सरकारले मदिरालगायतका स्थानीय उत्पादनको ब्रान्डिङ गरी प्रवद्र्धन गर्नका लागि करिब १ अर्ब बजेट विनियोजन गरेको थियो। त्यसैका आधारमा स्थानीय तहले पनि आफ्ना नीति तथा वार्षिक कार्यक्रमहरूलाई त्यसैमा केन्द्रित गरेका थिए। तर, केन्द्रको असर प्रदेश सरकार पनि परेपछि नयाँ आउने सरकारले त्यसलाई निरन्तरता दिने हो वा होइन भनेर विश्वस्त हुन सकिएको छैन। स्थिर सरकार नहुँदाको असर कर्मचारी संयन्त्रमा पनि पर्ने गरेको छ। स्थानीय तहमा कार्यालय प्रमुख अथवा प्रमुख प्रशासकीय अधिकृत संघ सरकारले पठाउने गर्छ। धेरै स्थानीय तहमा प्रमुख प्रशासकीय अधिकृत नटिक्ने समस्याले गर्दा पालिकाका विकास निर्माणका योजनाहरू प्रभावित हुने गरेका छन्। वार्षिक नीति तथा कार्यक्रमहरू जनप्रतिनिधिले ल्याउने र त्यसको प्रभावकारी कार्यान्वयन कर्मचारी संयन्त्रले गर्ने हुँदा प्रशासकीय अधिकृत छिनछिनमै आउनेजाने गर्नुहुँदैन। जनप्रतिनिधिहरूको पाँच वर्षे कार्यकालजस्तै कम्तीमा पनि दुई आर्थिक वर्षको अवधि हुने गरी प्रमुख प्रशासकीय अधिकृत स्थानीय तहमा आउनुपर्छ। केन्द्र सरकारले संघीय निजामती ऐन र प्रदेश सरकारले स्थानीय सेवा ऐन समयमै नल्याउँदा स्थानीय तहमा कर्मचारी व्यवस्थापनमा धेरै चुनौती खेप्नुपरेको छ। पालिकाले प्रशासन क्षेत्रका कर्मचारीहरू करार सेवामा नियुक्ति गर्न नपाउने र लोकसेवा आयोगले पनि कर्मचारी समयमै सिफारिस गरेर नपठाउँदा एउटै कर्मचारीले दोहोर जिम्मेवारी बहन गर्नुपर्ने बाध्यता छ। जसका कारण दैनिक सेवा प्रवाहमा समेत असहज परिस्थिति सिर्जना भएको छ। सरकारले दरबन्दी अनुसारका कर्मचारी पदपूर्ति र कानुन समयमै ल्याउनुपर्छ। (खड्का, गुल्मीको इस्मा गाउँपालिकाका अध्यक्ष हुन्।)"
सेवोन अध्यक्षमा दाबेदार एक्ली महिला,"काठमाडौं : नेपाल धितोपत्र बोर्ड (सेवोन)को रिक्त अध्यक्ष पदका लागि १९ जनाले आवेदन दिएका मध्येमा एक्ली महिला प्रवीण पन्दाक रहेकी छन् । झट्ट सुन्दा पुरुषको झैं लाग्ने उनको नामले धेरैको बुझाइलाई झुक्याउन सक्छ । तर, विगत १७ वर्षदेखि नेपाल स्टक एक्सचेन्ज (नेप्से)मा कार्यरत रहेकी उनले अध्यक्षमा दाबेदार गरेकी हुन् । ताप्लेजुङमा जन्मेकी पन्देकको शैक्षिक योग्यतामा उनलाई गोल्डमेडलिस्टको रूपमा चिनिन्छ । शंकरदेव क्याम्पसबाट २०६२ सालको बिजनेस स्टडिजको स्नातकोत्तर तहमा त्रिभुवन विश्वविद्यालयकै महिलातर्फको गोल्डमेडलिस्ट हुन् । यससँगै उनले कानुन संकायमा एलएलबी र एलएलएमसमेत गरेकी छन् । नेपाल ल क्याम्पसमा २०६९०७२ को ब्याजमा कानुन संकायमा स्नातकोत्तर (एलएलएम क्रिमिनल ल र कर्पोरेट ल) मा टीयू टपर अर्थात् गोल्ड मेडल हात पार्न सफल भएकी थिइन् । २०६४ सालमा नेप्सेमा छैटौं तह अधिकृतबाट प्रवेश गरेकी पन्दाक अहिले नवौं तह अर्थात् वरिष्ठ प्रबन्धक सम्हाल्दै आएकी छन् । साढे एक दशकभन्दा बढी अनुभव सँगालिसकेकी उनले हाल नेप्सेमा पुँजी बजारको सुपरिवेक्षण, सूचीकरण र कारोबारलाई नजिकबाट नियालेकी छन् । यसपटक पनि १८ पुरुषमा एउटी महिला उनीमात्रै हुन् । पुँजी बजारलाई प्राविधिक रूपमा समेत नजिकबाट हेरेकाले पनि यसमै केही गर्न खोजेको उनको भनाइ छ । गत पुस २० देखि रिक्त पदमा पन्दाकसँगै बोर्डका निमित्त प्रमुख डा नवराज अधिकारी, कार्यकारी निर्देशक कृष्णराज पोखरेल, कार्यकारी निर्देशक मुक्तिनाथ श्रेष्ठ, तत्कालीन बिमा समितिका अध्यक्ष चिरञ्जीवी चापागाईं, नेपाल बैंकका पूर्वप्रमुख कार्यकारी अधिकृत (सीईओ) कृष्णबहादुर अधिकारी, नेपाल स्टक एक्सचेन्जका सीईओ कृष्णबहादुर कार्की, नेपाल राष्ट्र बैंकका पूर्वकार्यकारी निर्देशक डागोपाल भट्ट, बोर्डकै पूर्वकार्यकारी निर्देशक नीरज गिरी तथा नेपाल इन्फ्रास्ट्रचर बैंकका पूर्वसीईओ रामकृष्ण खतिवडाले पनि अध्यक्ष पदका लागि आकांक्षा देखाएका छन् ।"
"ब्याज घट्यो, पैसा झनै थुप्रियो","काठमाडौं : बैंकिङ प्रणालीमा निक्षेप थुप्रिँदा पछिल्ला प्रत्येक महिना ब्याजदर घट्दै गएको छ। हुन पनि प्रणालीमा पैसा अधिक हुँदा नेपाल राष्ट्र बैंकले प्रायः प्रणालीबाट विभिन्न उपकरणबाट अर्बौं रुपैयाँ तानेर सन्तुलन कायम गर्नु परेको छ। बजारमा एकातर्फ पैसा जम्मा गर्ने अधिक र अर्कोतर्फ कर्जाको माग नहुँदा यस्तो स्थिति आएको हो। हालसम्म समग्र बैंक तथा वित्तीय संस्थाबाट ६१ खर्ब ७५ अर्ब रुपैयाँ निक्षेप संकलन हुँदा कर्जा भने ५० खर्ब ८८ अर्ब रुपैयाँ मात्र प्रवाह भएको छ। यसो हुँदा बैंकहरूको सीडी रेसियो औसत ७९९९ प्रतिशत छ। जबकि बैंकहरूलाई कर्जा निक्षेपको अनुपात (सीडी रेसियो) ९० प्रतिशत अधिकतम तोकिएको छ। यो भनेको बैंकहरूले १०० रुपैयाँ लिँदा ९० रुपैयाँसम्म लगानी गर्न पाउँछन्। तर बैंकसँग यतिबेला तर कुसन १००१ प्रतिशत अर्थात् करिब ४ खर्ब ८८ अर्ब रुपैयाँ कर्जा प्रवाह गर्ने पैसा प्रणालीमा देखिन्छ। बैंकिङ प्रणालीमा निक्षेप थुप्रिँदा र कर्जाको माग नहुँदा लगानीयोग्य पुँजी (तरलता) पर्याप्त छ। यसो हुँदा बैंकहरूले निक्षेपको ब्याजदर पछिल्ला महिना घटाउँदै आएका छन्। परिणामस्वरूप गत असोजमा दोहोरो अंकमा भएको निक्षेपको ब्याजदर एकल अंकमा झरेको हो। सञ्चालनमा रहेका वाणिज्य बैंकहरूकै व्यक्तिगत मुद्दती निक्षेप औसत ७७७ प्रतिशतमा सीमित भएको छ। जबकि ६ महिनाअघि गत असोजमा मात्रै औसत मुद्दती निक्षेपको ब्याजदर १०२३ प्रतिशत थियो। यसपछिका महिनामा क्रमशः घट्दै कात्तिकमा औसत ९९६ प्रतिशत, मंसिरमा ८९९, पुसमा ८१६ र माघमा ७७७ प्रतिशतमा झरेको छ। अब सोही दरले निक्षेप दर घटिरहँदा संस्थागत निक्षेपलाई कम ब्याज हुने गरेको थियो। हाल व्यक्तिगत मुद्दती निक्षेपमा अधिकतम ८ प्रतिशत ब्याज दिएका बैंकले संस्थागत मुद्दतीमा ६ प्रतिशत दिएका छन्। तर अब भने संस्थागत निक्षेपकर्तालाई खुसीको खबर छ। यसअघि संस्थागत निक्षेपको ब्याजदर व्यक्तिगत निक्षेपकर्ताको भन्दा दुई प्रतिशत बिन्दु कम हुनुपथ्र्यो। अब यो चैत्रदेखि भने संस्थागत निक्षेपको ब्याजदर एक प्रतिशत बिन्दुमात्रै कम भएको छ। यसबारे नेपाल राष्ट्र बैंकले जारी गरेको चालु आर्थिक वर्षको मौद्रिक नीतिको दोस्रो त्रैमासिक समीक्षा कार्यान्वयनका लागि बिहीबार निर्देशन पनि दिइसकेको छ। सो निर्देशनअनुसार बैंकहरूले चैतदेखि व्यक्तिगत र संस्थागत मुद्दती निक्षेपको ब्याजअन्तर एक प्रतिशत मात्रै कायम गर्नु परेको हो। कुन खातामा कति थुप्रियो निक्षेप ? समग्र बैंक तथा वित्तीय संस्थाको ठूलो हिस्सा ओगट्ने वाणिज्य बैंकमा निक्षेप संकलन राम्रै गतिमा छ। एक वर्षकै अन्तरमा निक्षेप वृद्धि १४८४ प्रतिशतले बढेको छ। अर्थात् नेपाल राष्ट्र बैंकले सार्वजनिक गरेको चालु आवको ७ महिनाको तथ्यांकअनुसार वार्षिक ६ खर्ब ८७ अर्ब ७४ करोड ६३ लाख रुपैयाँ निक्षेप जम्मा भएको छ। २०७९ माघसम्ममा ४६ खर्ब ३२ अर्ब ७५ करोड ६३ लाख रुपैयाँ रकम बचत खातामा थियो। २०८० माघमा बढेर ५३ खर्ब २० अर्ब ५० करोड २७ लाख रुपैयाँ पुगेको छ। अझ फागुन अन्त्यमा बढेर वाणिज्य बैंकको मात्रै निक्षेप ५४ खर्ब ६२ अर्ब रुपैयाँ पुगेको छ। बैंकमा व्यक्तिगत र संस्थागत बचत खाता खोलेर रकम जम्मा तथा कारोबार गर्न सकिन्छ। दुवै खालको गरेर वाणिज्य बैंकको साधारण बचत खातामा मात्रै माघसमममा १४ खर्ब ९३ अर्ब ४४ करोड १५ लाख रुपैयाँ निक्षेप संकलन भएको छ। यो गत वर्षको सोही अवधिको भन्दा २१७१ प्रतिशत (२ खर्ब ६६ अर्ब ३९ करोड) रुपैयाँले बढी हो। कुल निक्षेपमा मुद्दती निक्षेपको अनुपात ५८०७ प्रतिशत छ भने बचतको २७६९, करेन्ट खाताको ७ प्रतिशत र कल निक्षेपको ६४६ प्रतिशत छ। मुद्दती निक्षेप खातामा भने एकमहिने वा ३ महिनासमम खासै आकर्षण देखिँदैन। तर ३ महिनादेखि ६ महिने, एकवर्षे र सबैभन्दा बढी दुईवर्षे वा सो भन्दामाथि मुद्दती राख्ने ग्राहकहरू अधिक छन्। निश्चित समयसीमामा आकर्षक ब्याजदर हुने भएकाले बढी अवधिको बचतमा सर्वसाधारणको आकर्षण देखिन्छ। यसैले मुद्दतीमध्ये दुई वर्ष र यसभन्दा बढी अवधिमा कुल मुद्दतीको ३४०९ प्रतिशत हिस्सा ओगटेको छ। अर्थात् कुल मुद्दती निक्षेप ४ खर्ब १ अर्ब ४७ करोड ४१ लाख रुपैयाँमध्ये १ खर्ब ३६ अर्ब ८४ करोड हाराहारीको रकम २ वर्ष र यसभन्दामाथि अवधिका छन्। यसैगरी, छोटा अवधिको कल खातामा ३ खर्ब २२ अर्ब ४७ करोड ३४ लाख रुपैयाँबराबरको निक्षेप संकलन भएको छ। यो गत आवको भन्दा २४२१ प्रतिशत अर्थात् ६२ अर्ब ८५ करोड ८८ लाख रुपैयाँ बढी हो। समग्रमा कुल गार्हस्थ्य उत्पादन (जीडीपी) को अनुपातमा बैंक तथा वित्तीय संस्थाको कुल निक्षेप ११४३४ प्रतिशत छ। जसमा वाणिज्य बैंकसँगको अनुपात १०११५ प्रतिशत, विकासको १०९५ प्रतिशत र वित्त कम्पनीको २२४ प्रतिशत छ। निक्षेप खाता संख्या ५ करोड, कर्जा खाता भने १९ लाख बैंक तथा वित्तीय संस्थाहरूमा ५ करोड ४० लाखभन्दा धेरै निक्षेप खाता संख्या र १८ लाख ७१ हजारभन्दा धेरै कर्जा खाताहरू सञ्चालित छन्। निक्षेप खाताको तुलनामा कर्जा खाता ज्यादै न्यून छ। यसो हेर्दा बैंकमा खाता खोलेर पैसा जम्मा गर्नेको पहुँच बढे पनि कर्जाको पहुँच कम छ। यद्यपि बचत खाता भने कुल जनसंख्याभन्दा झन्डै दोब्बर देखिन्छ किनभने एउटै व्यक्तिको नाममा ६७ बचत खाता खोल्ने प्रवृत्तिले अधिक देखिएको बैंकरहरू बताउँछन्। नेपाल राष्ट्र बैंकको विभिन्न अध्ययनले पनि दोहोरो बैंक खाता हुने अधिक भएको निचोड निकालेको छ।"
राजस्व छुटमार्फत राज्यलाई पौने खर्ब घाटा लगाउन भूमि आयोगको प्रपञ्च,"काठमाडौं : राष्ट्रिय भूमि आयोगले एउटा यस्तो प्रपञ्च रचेको छ कि जुन कार्यान्वयन हुने हो भने राज्यलाई झन्डै पौने १ खर्ब रुपैयाँबराबर घाटा लाग्छ। उसले अव्यवस्थित बसोबासीलाई लालपुर्जा वितरण गर्दा साबिकको राजस्व दस्तुरमा ५० देखि ६० प्रतिशतसम्म छुटको प्रस्ताव गरेको छ। अर्थ मन्त्रालयले भने यो प्रस्ताव रोकेर राज्यलाई नोक्सान हुनबाट जोगाइरहेको खुलेको छ। मुलुकलाई अर्बौं घाटा हुने नियममा सहमति दिन नसकिएको अर्थ स्रोत बताउँछ। ती स्रोतका अनुसार राजस्व छुटका लागि आयोगबाट निर्णयसहित पटकपटक अनुरोध भई आएको छ। भूमि व्यवस्था, सहकारी तथा गरिबी निवारण मन्त्रालयले भने आयोगको उक्त प्रस्तावमा सहमति जनाएर स्वीकृतिका लागि अर्थमा पठाएको थियो। अव्यवस्थित बसोबासीको राजस्व घटाउने आयोगको प्रस्ताव सहमतिसहित अर्थमा स्वीकृतिका लागि पेस भएको बताउँछन् भूमि मन्त्रालयका सहसचिव एवं प्रवक्ता गणेशप्रसाद भट्ट। अव्यवस्थित बसोबासीको राजस्व घटाउने आयोगको प्रस्ताव सहमतिसहित अर्थमा स्वीकृतिका लागि पेस भएको छ।, गणेशप्रसाद भट्ट, सहसचिव एवं प्रवक्ता, भूमि व्यवस्था, सहकारी तथा गरिबी निवारण मन्त्रालय प्रधानमन्त्री पुष्पकमल दाहाल प्रचण्डले राजस्व छुट दिने बताउँदै आएका छन्। त्यसरी छुट दिँदा सरकारी जग्गा अतिक्रमणलाई प्रोत्साहन पुग्ने धारणा विज्ञले राख्दै आएका छन्। आयोगका पदाधिकारी भने यो व्यवस्थाले राज्यलाई फाइदा हुने दाबी गर्छन्। छुट दिँदा अर्बौं राजस्व उठ्ने, समस्या समाधान हुने, नीतिगत भ्रष्टाचार रोकिने उनीहरूको जिकिर छ। आयोगका उपाध्यक्ष एवं प्रवक्ता नहेन्द्र खड्का भने यो परिमार्र्जित व्यवस्था न्यायोचित भएको बताउँछन्। यससँगै १५२० लाख परिवार कर र कानुनी दायरामा आउने उनको भनाइ छ। राजस्व घटाउने कुरा न्यायोचित हो, खड्का भन्छन्, अहिलेसम्म १५२० लाख परिवारबाट एक पैसा नउठेको अवस्था छ। यदि तिर्न सक्ने बनायौं भने अर्बांै राजस्व उठ्छ। यसले नीतिगत भ्रष्टाचारलाई पनि नियन्त्रण गर्ने दाबी उनी गर्छन्। अव्यवस्थित बसोबासीको आर्थिक अवस्थाका आधारमा इडिन्केटरको आधारमा छुट दिने प्रस्ताव आयोगको रहेको उनको भनाइ छ। उनका अनुसार गरिब, कृषि पेसामा रहेका, ग्रामीण क्षेत्रकालाई कम राजस्वको व्यवस्था गर्न लागिएको हो। धनी, आवासीय क्षेत्र र सहरी क्षेत्रको राजस्व बढी हुने खड्का बताउँछन्। आयोगको प्रस्तावमा ५ देखि १० प्रतिशतदेखि ५०६० प्रतिशतसम्म छुटको व्यवस्था गरिएको छ। १५ लाखको आवेदन, अव्यवस्थित बसोबासी अत्यधिक भूमिहीन दलित, भूमिहीन सुकुम्बासी र अव्यवस्थित बसोबासी गरी करिब १५ लाखको निवेदन आयोगमा परेको छ। पछिल्लो तथ्यांकअनुसार नयाँ मात्रै १३ लाख ५० हजार छन्। ८६ हजार ४ सय पुराना सर्दै आएका हुन्। १४ लाख ३६ हजार ४ सयको हालसम्म निवेदन परेको छ। संकलित तथ्यांकमध्ये फागुन २९ गतेसम्म १० लाख ४६ हजार ५ सय ४९ निवेदन कम्प्युटरमा इन्ट्रि भएको छ। जसमा भूमिहीन दलित ८३ हजार ५ सय, भूमिहीन सुकुम्बासी १ लाख ६० हजार ३ सय ७ र अव्यवस्थित बसोबासी ८ लाख २ हजार ७ स ४२ छन्। अव्यवस्थित बसोबासीको संख्या करिब ८० प्रतिशत देखिन्छ। अर्थात् करिब १२ लाख अव्यवस्थित बसोबासीको दाबीसहितको निवेदन परेको छ। राजस्व घटाउने कुरा न्यायोचित हो। अहिलेसम्म १५२० लाख परिवारबाट एक पैसा नउठेको अवस्था छ। यदि तिर्न सक्ने बनायौं भने अर्बांै राजस्व उठ्छ। नहेन्द्र खड्का, उपाध्यक्ष एवं प्रवक्ता, राष्ट्रिय भूमि आयोग साविकको व्यवस्थाअनुसार करिब १२ लाख निवेदकबाट राजस्व करिब १ खर्ब ३० अर्ब २० करोड ८० लाख रुपैयाँ आउन सक्छ। तर, ५० देखि ६० प्रतिशत छुट दिँदा पौने खर्ब अर्बभन्दा बढी हुन्छ। ७८ अर्ब १२ करोड राजस्व घाटा हुन्छ। तर, यसले अव्यवस्थित बसोबासीलाई राहत हुन्छ। भूमिहीन नै अव्यवस्थित बसोबासी बन्न चलखेल कतिपय भूमिहीन सुकुम्बासीले धेरै जग्गा पाउने लोभमा अव्यवस्थित बसोबासीको निवेदन दिएको पाइएको छ। सरकारले भने भूमिहीन सुुकुम्बासी र भूमिहीन दलितलाई निश्चित जग्गा निःशुल्क दिने व्यवस्था गरेको छ। तर, उनीहरू धेरै पाउने हुँदा राजस्व तिरेर भए पनि जग्गा आफ्नो बनाउने चलखेलमा लागेका हुन्। आयोगका उपाध्यक्ष खड्काले भूमिहीन दलित र भूमिहीन सुकुम्बासीले अव्यवस्थित बसोबासीमा निवेदन दिएको पाइएको पुष्टि गरेका छन्। अव्यवस्थित बसोबासीलाई रोकियो पुर्जा वितरण आयोगको राजस्व छुट प्रस्तावका कारण अव्यवस्थित बसोबासीको लालपुर्जा वितरण रोकिएको छ। भूमिहीन दलित र भूमिहीन सुकुम्बासीलाई मात्रै लालपुर्जा वितरण गरिएको छ। आयोगको तथ्यांकअनुसार हालसम्म ४ हजार ७ सय ३३ परिवारले लालपुर्जा प्राप्त गरेका छन्। २ लाख ४३ हजार ४ सय ६१ कित्ता जग्गाको नापजाँच भएको छ। आयोगले १ सय ४८ स्थानीय तहसँग सम्झौता गरेर सूचना पनि प्रकाशन गरिसकेको छ। जसअनुसार ५० करोड राजस्व संकलन भएको छ। हालसम्म वितरित पुर्जा र प्राप्त राजस्वको आधारमा प्रतिपुर्जा औसत १ लाख ८ हजार ५ सय छ। एक जनाले बढीमा ४३ लाखसम्म राजस्व बुझाएका छन्। परिमार्जित व्यवस्था छिटो कार्यान्वयन भए लालपुर्जा वितरणले तीव्रता पाउने बताउँछन् उपाध्यक्ष खड्का। भूमि अधिकारकर्मी जगत देउजा अध्ययनको आधारमा मात्रै राजस्व घटाउनुपर्ने बताउँछन्। २०० प्रतिशतसम्म राजस्व उठाउने कुरा भने व्यावहारिक नभएको सुझाव दिएको उनी सुनाउँछन्। अव्यवस्थित बसोबासीका ७ प्रकार आयोगले अव्यवस्थित बसोबासीलाई सात प्रकारमा वर्गीकरण गरेको छ। जसमा जनसंख्याको आर्थिक अवस्था, बसोबासको स्थिति, जग्गाको प्रकृति, ओगटेको क्षेत्रफल, बसोबासको मूल्यांकन, आबाद कमोतको अवधि, अन्यत्र जग्गा भए नभएका छन्। जनसंख्याको आर्थिक अवस्थामा आर्थिक स्थिति, जीवन निर्वाहको आधार, जीवनयापनको स्तरलाई हेरिएको छ। वर्गीकरणको आधारमा मापदण्ड बनाइएको छ। एकीकृत सम्पत्तिको कर प्रयोजनका लागि अन्यत्र जग्गा रहेको स्थानीय तहले निर्धरण गरेको मूल्यांकनलाई आधार लिइने र चल सम्पत्तिको हकमा परिवारको नाममा रहेको गाडी, स्कुटर, सुन, चाँदी, बैंक ब्यालेन्स तथा नगदसमेतको आधारमा स्वघोषणा गर्नुपर्नेछ। जीवन निर्वाहको आधारमा वर्गीकरण गरेर मापदण्ड तोकिएको छ। ज्याला मजदुरी, कृषि कार्य, अस्थायी वा वैदेशिक रोजगारी र स्थायी रोजगारीको फरकफरक मागदण्ड बनाइएको छ। कञ्चनपुरका दैजी बजार, झलारी बजार, कलुवापुर, कृष्णपुर नगरपालिका, गुलरिया बजार, वाणी बाजरलगायत ठाउँमा धेरै अव्यवस्थित बसोबासी छन्। कैलालीका पहलमानपुर, भजनी, लम्की, चौमालाका सयौं बिघामा पनि उनीहरू बस्दै आएका छन्। बुटवल उपमहानगरपालिका, भरतपुर महानगरपालिका, धरान, इटहरी उपमहानगरपालिकालगायत धेरै स्थानमा अव्यवस्थीत बसोबासी छन्। लुम्बिनी प्रदेशको राजधानी भालुवाङ पनि अव्यवस्थित बसोबासीको बस्ती हो। बाँके, बर्दिया, मकवानपुर, उदयपुर, चितवन, दाङलगायत तराई र भित्री मधेसका अधिकांश जिल्लामा उनीहरूको बसोबास छ। वर्षौंदेखि बस्दै आएकादेखि पछिल्लो माओवादी सशस्त्र द्वन्द्वका बेलासम्म यो क्रम जारी थियो। कतिपयले जग्गा सरकारी सार्वजनिक, गुठीको जग्गा अतिक्रमण गरेर बसेका छन्। कतिपय भने सयौं वर्षदेखि बसेकाले लालपुर्जा नपाएको अवस्था पनि छ। आयोग किन ? सरकारले भूमिसम्बन्धी ऐन, २०२१ को दफा ५२ क को उपदफा (३) र दफा ५२ ख को उपदफा (६) बमोजिमको अधिकार प्रयोग गरी भूमिहीन दलित, भूमिहीन सुकुम्बासीलाई जग्गा उपलब्ध गराउने तथा अव्यवस्थित बसोबासीलाई व्यवस्थापन गर्ने प्रयोजनका लागि राष्ट्रिय भूमि आयोग गठन गरेको हो। नेपाल राजपत्रमा २०७८ भदौ २५ मा राष्ट्रिय भूमि आयोग गठन आदेश प्रकाशन भएको थियो। उक्त आदेशअनुसार अध्यक्ष, उपाध्यक्षसहित ९ सदस्यीय आयोग गठन हुने व्यवस्था छ। आयोगको काम, कारबाहीलाई सहयोग, समन्वय र सहजीकरण गर्न आवश्यकता र औचित्यको आधारमा जिल्ला स्तरमा जिल्ला समितिको व्यवस्था छ। जिल्ला समितिमा अध्यक्षसहित ९ जना पदाधिकारीको व्यवस्था छ। सर्वोच्चको परमादेशपछि २०७८ असार २९ मा कांग्रेस सभापति शेरबहादुर देउवा नेतृत्वमा गठबन्धन सरकार बन्यो। त्यो सरकारको प्राथमिक निसानामा पर्यो, भूमिसम्बन्धी समस्या समाधान आयोग। एमाले नेता देवी ज्ञवाली अध्यक्ष रहेको आयोग नै सरकारले खारेज गर्यो। पदाधिकारी मात्रै नभई साउन १९ गते आयोग नै खारेजको निर्णय गरेको थियो सरकारले। त्यसअघि एमाले अध्यक्ष केपी शर्मा ओली नेतृत्वको सरकारले २०७६ चैत ९ गते आयोग गठन गरेको थियो। गठबन्धनको सरकारले आयोग नै खारेज गरेपछि सुकुम्बासी, दलित र भूमिहीनको अधिकारको मुद्दा उठ्यो। सरकारले २०७८ भदौ २९ मा नाममा थोरै संशोधन गरेर राष्ट्रिय भूमि आयोग गठन गर्यो। कांग्रेसनिकट शिक्षक संघका पूर्वअध्यक्ष केशव निरौलालाई अध्यक्ष बनाइयो। उपाध्यक्षमा माओवादी नेता खड्का नियुक्त भए। सदस्यमा नियुक्त राधोराय यादव, टेकबहादुर शाह, बासुदेव हुमागाईं, दाताराम खनाल, गोबद्र्धन कोली र सरिता महर्जन पनि कांग्रेसमाओवादी सत्ता गठबन्धनको भागबन्डामा राखिएको थियो। सुकुम्बासीका नाममा हालसम्म दजनौ आयोग बनेका छन्। तर त्यो समस्या अहिलेसम्म समाधान हुन सकेको छ। २०४७ मंसिर ९ मा गठित बलबहादुर राई नेतृत्वको आयोगले योजना मात्र बनाएको थियो। २०४८ मंसिर ९ मा तत्कालीन कृषिमन्त्री शैलजा आचार्यले आयोगको नेतृत्व गरिन्। त्यस बेला सुकुम्बासीको लगत संकलन गरिएको थियो। २ लाख ६३ हजार ३८ परिवारले निवेदन दिएका थिए। आयोगले ५४ हजार १ सय ७० परिवारको निवेदन छानबिन गर्यो। १० हजार २ सय ७८ लाई अस्थायी निस्सा र १ हजार २ सय ७८ परिवारलाई २ हजार २ सय ९६ बिघा वितरण गरियो। ०५१ मंसिर २९ मा ऋषिराज लुम्साली अध्यक्ष बने। त्यस बेला ५८ हजार ३ सय ४० परिवारलाई जग्गा वितरण गरियो। २४ हजार ४ सय ७० सुकुम्बासी, २४ हजार ५२ अव्यवस्थित बसोबासी, १ सय ९५ कमैया, ३ हजार ३ सय २ बाढी पहिरोपीडित थिए। २०५२ पुस २० मा बुद्धिमान तामाङ, २०५४ जेठ २१ मा चन्दा शाह, २०५४ फागुन ४ मा पुनः तामाङ, २०५५ असार १ मा तारणीदत्त चटौत, २०५६ मंसिर १६ मा गंगाधर लम्साल, २०६३ मा कैलाश महतो, २०६६ मंसिर २४ मा गोपालमणि गौतम, २०६८ मंसिर २० मा भक्तिप्रसाद लामिछाने र २०७१ मा शारदाप्रसाद पौडेल अध्यक्ष बने। विभागीय मन्त्रीको हैसियतमा सिद्धराज ओझा र अफताब आलम पनि आयोगको जिम्मेवारीमा रहे। २०७३ मा गोपाल दहित, २०७६ सालमा देविप्रसाद ज्ञवाली र २०७८ मा केशव निरौला आयोगको अध्यक्ष भए। आयोग समस्या समाधानभन्दा पनि टाठाबाठा र कार्यकर्तालाई जग्गा बाँड्नमा केन्द्रित भएको सरोकारवालाको आरोप छ। अध्यक्ष भ्रमणमा हुन्छन्, बैठक देखाएर भत्ता लिन्छन् राष्ट्रिय भूमि आयोगका अध्यक्ष केशव निरौला र उपाध्यक्ष नहेन्द्र खड्काविरुद्ध उजुरी परेको छ। उनीहरूले कार्यालयमा उपस्थित नभई कामै नगरी तलबभत्ता लिएको भन्दै आरोप लागेको छ। वार्षिक ७० करोड हाराहारी बजेट सरकारी काज लिएर कुनै ठोस कार्य प्रतिवेदनको आयोगमा दर्ता नगराई सिध्याएको आरोप पनि छ। सार्वजनिक जग्गा सुकुम्बासीलाई वितरण गर्न नपाइने व्यवस्थाविपरीत वितरण गरेको आरोप पनि लगाइएको छ। उनले हाजिरी पनि नगरी तलब बुझेको उजुरीमा उल्लेख छ। २०७८०७९ र २०७९०८मा पदाधिकारीहरूले तलब, महँगी भत्तालगायत पारिश्रमिक बुझेको देखियो। सोही अवधिमा पदाधिकारीहरूले हाजिरी गरेको देखिएन, उजुरीमा उल्लेख छ। अनुगमन मूल्याकन (दैनिक भत्ता तथा भ्रमण) खर्च सम्बन्धमा उजुरी परेको छ। २०७८७९ मा दैनिक भत्ता तथा भ्रमण खर्च शीर्षकमा ४० लाख ५० हजार २६९ र २०७९८० मा २३ लाख ८१ हजार ३०० खर्च भएको देखिएको जनाइएको छ। भ्रमणको सम्पूर्ण विवरण एकिन हुने गरी भ्रमण प्रतिवेदन राखेको नदेखिएको उजुरीमा उल्लेख छ। आयोगमा २०७८७९ मा पदाधिकारी बैठक भत्ता खर्च शीर्षकमा १२ लाख ९६ हजार र २०७९८० मा ९ लाख ८० खर्च भएको देखिन्छ। बैठक सञ्चालन कार्यविधि बनेको नदेखिएको उजुरीमा उल्लेख छ । उजुरीका अनुसार अध्यक्ष निरौला भ्रमणमा रहेकै अवधिमा बैठकमा पनि उपस्थिति रहेको देखिएको छ । २०७८ फागुन १२, २०७८ फागुन २४, २०७९ साउन १३, २०७९ साउन २९, २०७१ मंसिर २६ मा भ्रमणमा छन्। तर, आयोगको कार्यालयमा हाजिर भएका देखाइएको जनाइएको छ। २०७८१२११ देखि २०७८१२१३ सम्म अध्यक्ष मोरङ, सुनसरी जिल्ला आयोगको काममा काजमा भएको बखतमा हरेक दिन बिहान बेलुका बैठक बसेको र सबै बैठकमा अध्यक्षको उपस्थिति रहेको देखिएको उजुरीमा उल्लेख छ।"
अर्थमन्त्री पुनद्वारा लघुवित्तको समस्या समाधान गर्न ७ सदस्यीय कार्यदल गठन,"काठमाडौं : अर्थमन्त्री वर्षमान पुनले लघुवित्तको समस्या पहिचान गरी समाधान गर्न ७ सदस्यीय कार्यदल गठन गरेका छन्। यस्तै कार्यदलमा लघुवित्तिविरोधी संघर्ष समितिका तर्फबाट पुनाराम (मनिराम) ज्ञवाली, क्षेत्रबहादुर मोक्तान र लुजा राई छन्। कार्यदल संयोजकको नाम भने डेपुटी गभर्नर मध्येबाट राष्ट्रबैंकले तोक्ने मन्त्रालयका सचिव डा रामप्रसाद घिमिरेले जानकारी दिए। कार्यदललाई लघुवित्तका समस्या निर्धारण गरी ६० दिनभित्र प्रतिवेदन बुझाउन कार्यादेश तोकिएको मन्त्री पुनले जानकारी दिए। कार्यदललाई लघुवित्तविरुद्ध आन्दोलनरत पक्षको मागबारे स्थलगत अध्ययन गरी समाधानका विकल्पसहित काम सुरू गरेको ६० दिनभित्र प्रतिवेदन पेस गर्न भनिएको छ। कार्यदलको प्रतिवेदनका आधारमा लघुवित्त वित्तीय संस्थाको नियमन तथा सुधारका लागि आवश्यक नीतिगत तथा कानूनी सुधारका प्रक्रिया अघि बढाइने मन्त्रालयले जनाएको छ। लघुवित्तविरोधी संघर्ष समितिले २०७२ सालको महाभूकम्प, नाकाबन्दी तथा कोभिड१९ को समस्या एवं लघुवित्त वित्तीय संस्थाले कर्जा प्रवाह एवं असुली गर्दा पालना गर्नुपर्ने कार्यविधि तथा निर्देशन विपरीत कार्य गरेको समेत कारणले समयमा किस्ता बुझाउन नसक्ने ऋणीहरुको साँवा, ब्याज, शुल्क, जरिवाना, कालोसूची एवं धितो फुकुवा, पीडितको पुनर्स्थापना तथा कर्जा भुक्तानी गर्ने कुनै आधार नभएका (घाइते, अपाङ्ग, दीर्घ रोगी) वास्तविक पीडितको कर्जा मिनाहालगायत माग राखेर लामो समयदेखि आन्दोलन गर्दै आएको थियो। पुन अर्थमन्त्री नियुक्त भएलगत्तै उनले मन्त्रालयको वित्तिय क्षेत्र व्यवस्थापन महाशाखा प्रमुख सहसचिव नारायणप्रसाद रिसाल नेतृत्वको वार्ता टोलीलाई आन्दोलनरत पक्षसँग तत्काल वार्ता गर्न निर्देशन दिएका थिए। पुनको निर्देशनमा रिसाल नेतृत्वको वार्ता टोलीले बिहीबार र शुक्रबार आन्दोलनरत पक्षसँग वार्ता गरेको थियो। सरकार र आन्दोलनकारीबीच शुक्रबार ६ बुँदे सहमति भएको थियो। सहमतिको ५ नम्बर बुँदामा समस्या पहिचान गरी समाधानको उपाय दिन कार्यदल बनाउने उल्लेख थियो। सहमतिअनुसार आन्दोलनरत पक्षले शुक्रबारदेखि नै काठमाडौं केन्द्रित आन्दोलनका सबै कार्यक्रम फिर्ता लिएको छ।"
सुन तस्करीसम्बन्धी जाँचबुझ आयोगको प्रतिवेदन कार्यान्वयन गर्ने सरकारको निर्णय,"काठमाडौं : सरकारले सुन तस्करीसम्बन्धी जाँचबुझ आयोगले बुझाएको प्रतिवेदन कार्यान्वयन गर्ने निर्णय गरेको छ। सञ्चार तथा सूचना प्रविधिमन्त्री रेखा शर्माले प्रतिवेदनको गम्भीर अध्ययन गरिने बताइन्। 'जाँचबुझ आयोगले चैत १ गते बुझाएको प्रतिवेदनको गम्भीर अध्ययन गरी तत्काल कार्यान्वयन प्रक्रियामा लैजाने निर्णय भएको छ,' उनले भनिन्। उनले सुन तस्करी प्रकरणमा दोषी देखिएका जोकोहीलाई कारबाही गर्ने बताइन्। 'पहिले प्रतिवेदन अध्ययन गर्नुपर्यो। सरकारको नीति नै दोषी कोही पनि छुट्नुहुन्न र निर्दोष कोही पर्नु हुन्न भन्ने छ। दोषी देखिएका सबैलाई कारबाही हुन्छ,' उनले भनिन्।"
सरकारले भन्यो सदन अवरुद्ध पारेर कांग्रेसले राजनीतिक प्रतिशोध साँध्यो,"काठमाडौं : प्रमुख प्रतिपक्षी दल नेपाली कांग्रेसले सदन अवरुद्ध पारेर राजनीतिक प्रतिशोध साँधेको सरकारले आरोप लगाएको छ। सरकारका प्रवक्तासमेत रहेकी सञ्चार तथा सूचना प्रविधिमन्त्री रेखा शर्माले राजनीतिक पूर्वाग्रह राखेर कांग्रेसले सदन अवरोध गरेको बताइन्। मन्त्रिपरिषद् बैठकको निर्णय सुनाउँदै उनले नयाँ सरकारलाई काम गर्ने वातावरण बनाइदिन आग्रह गरे। 'भर्खर त सरकार पुनर्गठन भएको छ। मन्त्रीहरूले भर्खर काम गर्न सुरू गर्नुभएको छ। काम गर्न सकेन भने आफैं सरकारबाट बाहिरिनुहुन्छ। तर, प्रमुख प्रतिपक्षी दल कांग्रेसले राजनीतिक पूर्वाग्रह राखेर, राजनीतिक प्रतिशोध साँध्न सदन अवरोध गर्यो,' उनले भनिन्। उनले सदनलाई मर्यादित र प्रभावकारी बनाउने जिम्मा सरकारको रहेको भन्दै सदन सञ्चालनमा सहयोग गर्न कांग्रेसलाई आग्रह गरिन्। उनले यस विषयमा प्रधानमन्त्री पुष्पकमल दाहालले चैत ६ गते जवाफ दिने बताइन्। 'सरकार जवाफबाट भागेको छैन। ६ गते प्रधानमन्त्रीले सदनमा जवाफ दिने कार्यक्रम छ। त्यही बेला यस विषयमा पनि जवाफ दिनुहोला,' उनले भनिन्। नेपाली कांग्रेसले अवरोध गरेपछि शुक्रबार बसेको प्रतिनिधिसभा बैठक स्थगित भएको थियो। कांग्रेसले गृहमन्त्री रवि लामिछानेको राजीनामा माग्दै नाराबाजी गरेपछि सभामुख देवराज घिमिरेले आइतबारसम्मका लागि संसद बैठक स्थगित गरेका थिए। कांग्रेसले अनुसन्धानको दायरामा रहेका गृहमन्त्री लामिछानेको विषयमा प्रधानमन्त्रीको जवाफ माग गर्दै संसद अवरोध गरेको हो। कांग्रेसका प्रमुख सचेतक रमेश लेखकले प्रधानमन्त्रीको जवाफ नआएसम्म कार्यसूचीमा प्रवेश गर्न नदिने चेतावनी दिएका थिए।"
"सिआईबी प्रमुखमा श्यामलाल ज्ञवाली, प्रहरी प्रधान कार्यालय तानिए किरण बज्राचार्य",काठमाडौं : प्रहरीको केन्द्रीय अनुसन्धान व्युरो (सिआईबी) प्रमुख किरण बज्राचार्य प्रहरी प्रधान कार्यालय तानिएकी छन्। शुक्रबार बसेको मन्त्रिपरिषद् बैठकले बज्राचार्यलाई प्रहरी प्रधान कार्यालयको कार्यविभाग प्रमुखमा सरुवा गरेको हो। कार्यविभाग सम्हाल्दै आएका श्यामलाल ज्ञवालीलाई भने सिआईबीको प्रमुख तोक्ने निर्णय सरकारले गरेको छ। सुन तस्करीसम्बन्धी जाँचबुझ आयोगले बज्राचार्यलाई अनुसन्धानमा कमजोरी गरेको भन्दै विभागीय कारबाही गर्न सिफारिस गरेको थियो।
अब अरुको अधिकारमाथि डकैती हुँदैन : राजेन्द्र महतो,"भैरहवा : राष्ट्रिय मुक्ति क्रान्ति अभियानका संयोजक राजेन्द्र महतोले नेपाल सबै नेपालीका लागि बनाउने अभियानमा आफूहरू रहेको बताएका छन्। उनले सम्पूर्ण नागरिक अधिकार, पहिचान र सम्मानका साथ बस्न पाउनुपर्ने बताए। राष्ट्रिय मुक्ति क्रान्ति अभियान रुपन्देहीले शुक्रबार भैरहवामा आयोजना गरेको सम्वाद कार्यक्रमलाई सम्बोधन गर्दै उनले शासन र संविधान मुलुकको समृद्धि, जनताको अधिकार र पहिचानका लागि हुनुपर्ने बताए। उनले भने, तर, यो देशमा शासन र संविधान आफ्नो हित, कुर्सीका लागि सीमित भयो। शासन र संविधान जनताको लागि र नेपाल सबै नेपालीका लागि बनाउन बहुलराष्ट्रिय राज्य स्थापनाबाहेक अरु कुनै उपाय नरहेको महतोले दाबी गरे। उनले बहुलराष्ट्रिय राज्य स्थापनाका लागि राष्ट्रिय मुक्ति क्रान्ति आवश्यक रहेकोमा जोड दिए। उनले सबै मिलेर अघि बढे शक्ति बढ्ने र त्यो शक्तिलाई कसैले परास्त नगर्न सक्ने बताए। उनले भने, एकल चिन्तन सोच राख्ने सरकारले त्यो शक्तिलाई परास्त गर्दैन र त्यो शक्तिले जित्छ। अब देशको जनता जित्छ। नेपाल सबै नेपालीका लागि बनाउनुपर्छ।' उनले थपे, अब अरुको अधिकारमाथि डकैती हुँदैन। जति भयो धेरै भयो। अब सैह्य हुँदैन। नेपाली जनता योभन्दा गरिब हुन सक्दैन। कराडौं नेपाली विदेशिएका छन्। बुढाबुढीको देश भएको छ। पूर्व कृषिराज्य मन्त्री तथा अभियानका नेता ओमप्रकाश यादव 'गुल्जारी'ले राष्ट्रिय मुक्ति क्रान्ति अभियानले मधेसको मात्र नभई सबैका लागि आवाज उठाउने बताए। उनले भने, 'शासक वर्गले जसलाई उपेक्षित र भेदभाव गरेको छ। उहाँहरूको अधिकारका लागि लडाइँ हुनेछ।'"
सुन प्रकरणमा अखिल क्रान्तिकारीका महासचिव दीपेश पुन पक्राउ,काठमाडौं : नेकपा माओवादी केन्द्रको भातृसंगठन अखिल क्रान्तिकारीका महासचिव दीपेश पुन पक्राउ परेका छन्। प्रहरी प्रधान कार्यालय स्रोतका अनुसार पुनलाई काठमाडौंको धापासीटोखा क्षेत्रबाट पक्राउ गरिएको हो। सुन तस्करी प्रकरणमा संलग्न रहेको भन्दै प्रहरीले उनलाई पक्राउ गरेको हो। सुन तस्करीसम्बन्धी जाँचबुझ आयोगले दीपेशलाई कारबाही गर्न सिफारिस गरेको थियो। प्रहरीले पुनमाथि थप अनुसन्धान सुरू गरेको छ। गृहमन्त्री रवि लामिछानेले जाँचबुझ आयोगले तयार पारेको प्रतिवेदन शुक्रबार प्रधानमन्त्री पुष्पकमल दाहाललाई बुझाएका थिए। सोही विषयमा छलफल गर्न बसेको मन्त्रिपरिषद् बैठकले आयोगको प्रतिवेदनलाई कार्यान्वयनमा लैजाने निर्णय गरेको थियो।
सु्न जाँचबुझ आयोगको प्रतिवेदनमाथि छलफल गर्न प्रधानमन्त्रीले बोलाए मन्त्रिपरिषद बैठक,"काठमाडौं : प्रधानमन्त्री पुष्प कमल दाहाल 'प्रचण्ड'ले मन्त्रिपरिषद बैठक बोलाएका छन्। बैठकमा सुन जाँचबुझ आयोगको प्रतिवेदनमाथि छलफल गर्न मन्त्रिपरिषद बैठक बोलाएको प्रधानमन्त्रीको सचिवालयले जनाएको छ। उपप्रधान तथा गृहमन्त्री रवि लामिछानेले सुन तस्करीसम्बन्धी जाँचबुझ आयोगको प्रतिवेदन आज प्रधानमन्त्री पुष्पकमल दाहाल प्रचण्डलाई बुझाएका छन्। यसअघि जाँचबुझ आयोगका अध्यक्ष डिल्लीराम आचार्यले गृहमन्त्री लामिछानेलाई बिहीबार प्रतिवेदन बुझाएका थिए। सुनको अवैध पैठारी (तस्करी) नियन्त्रण सम्बन्धी जाँचबुझ आयोगले सुन तस्करीमा संलग्न र तस्करी गर्नेहरूलाई जोगाउने प्रहरी अधिकारी समेतलाई कारवाही गर्न सिफारिस गरेको छ। आयोगले पूर्वसभामुख तथा माओवादी केन्द्रका उपाध्यक्ष कृष्णबहादुर महरालाई मुद्दा चलाउन सिफारिस गरेको छ। इलेक्ट्रिक चुरोट 'भेप'मार्फत् गरिएको सुन तस्करीमा महराको संलग्नता देखिएको ठहर गर्दै जाँचबुझ आयोगले कारवाहीका लागि सिफारिस गरेको हो। आयोगले महराको पनि बयान लिएको थियो। भेपमार्फत सुन तस्करी गरेको आरोपमा महराका छोरा राहुल महरा पुर्पक्षका लागि थुनामा छन्। आयोगले सीआईबी प्रमुख एआईजी किरण बज्राचार्यलगायत उच्च प्रहरी अधिकारीहरूलाई विभागीय कारवाही सिफारिस गरेको छ। समितिले सुन तस्करीमा संलग्नहरूलाई जोगाएको भन्दै एआईजी बज्रचार्यलगायत सुन अनुसन्धानमा खटिएका सीआईबीका प्रहरीहरूलाई कारवाही सिफारिस गरेको हो। यसैगरी सुन तस्करी प्रकरणमा जीवन गुरूङ,दिपेश पुन,प्रनिश पुन,जितेन्द्र पुन,जीवन चलाउनेविरुद्ध मुद्दा चलाउन आयोगले सिफारिस गरेको छ।"
प्रशासनिक क्षेत्रमा संघीयताको अनुभूति भएन,"केन्द्र र प्रदेशमा स्थिर सरकार नहुँदा त्यसको असर स्थानीय तहमा पनि पर्ने गरेको छ। दिगो र संस्थागत विकासका लागि अस्थायी सरकार बाधक हुने गरेको छ। लुम्बिनी प्रदेश सरकारले मदिरालगायतका स्थानीय उत्पादनको ब्रान्डिङ गरी प्रवद्र्धन गर्नका लागि करिब १ अर्ब बजेट विनियोजन गरेको थियो। त्यसैका आधारमा स्थानीय तहले पनि आफ्ना नीति तथा वार्षिक कार्यक्रमहरूलाई त्यसैमा केन्द्रित गरेका थिए। तर, केन्द्रको असर प्रदेश सरकार पनि परेपछि नयाँ आउने सरकारले त्यसलाई निरन्तरता दिने हो वा होइन भनेर विश्वस्त हुन सकिएको छैन। स्थिर सरकार नहुँदाको असर कर्मचारी संयन्त्रमा पनि पर्ने गरेको छ। स्थानीय तहमा कार्यालय प्रमुख अथवा प्रमुख प्रशासकीय अधिकृत संघ सरकारले पठाउने गर्छ। धेरै स्थानीय तहमा प्रमुख प्रशासकीय अधिकृत नटिक्ने समस्याले गर्दा पालिकाका विकास निर्माणका योजनाहरू प्रभावित हुने गरेका छन्। वार्षिक नीति तथा कार्यक्रमहरू जनप्रतिनिधिले ल्याउने र त्यसको प्रभावकारी कार्यान्वयन कर्मचारी संयन्त्रले गर्ने हुँदा प्रशासकीय अधिकृत छिनछिनमै आउनेजाने गर्नुहुँदैन। जनप्रतिनिधिहरूको पाँच वर्षे कार्यकालजस्तै कम्तीमा पनि दुई आर्थिक वर्षको अवधि हुने गरी प्रमुख प्रशासकीय अधिकृत स्थानीय तहमा आउनुपर्छ। केन्द्र सरकारले संघीय निजामती ऐन र प्रदेश सरकारले स्थानीय सेवा ऐन समयमै नल्याउँदा स्थानीय तहमा कर्मचारी व्यवस्थापनमा धेरै चुनौती खेप्नुपरेको छ। पालिकाले प्रशासन क्षेत्रका कर्मचारीहरू करार सेवामा नियुक्ति गर्न नपाउने र लोकसेवा आयोगले पनि कर्मचारी समयमै सिफारिस गरेर नपठाउँदा एउटै कर्मचारीले दोहोर जिम्मेवारी बहन गर्नुपर्ने बाध्यता छ। जसका कारण दैनिक सेवा प्रवाहमा समेत असहज परिस्थिति सिर्जना भएको छ। सरकारले दरबन्दी अनुसारका कर्मचारी पदपूर्ति र कानुन समयमै ल्याउनुपर्छ। (खड्का, गुल्मीको इस्मा गाउँपालिकाका अध्यक्ष हुन्।)"
नेकपा एस सबैलाई आवश्यक छ : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले जनताको बहुदलीय जनवाद (जबज) को सान्दर्भिकता सकियो भन्नु शतप्रतिशत गलत भएको बताएका छन्। नेकपा एसको बागमती प्रदेश स्तरीय महिला भेला तथा प्रशिक्षण कार्यक्रमलाई शुक्रबार सम्बोधन गर्दै पूर्वप्रधानमन्त्री नेपालले अहिले कतिपयले जबजको सान्दर्भिकता नै सकियो भनेर भनिरहेकाले निन्दा गर्ने मान्छेहरू जुटिरहेको भन्दै यो शतप्रतिशत गलत भएको जिकिर गरे। उनले अतिवादमा नलाग्न नेताहरूलाई आग्रहसमेत गरे। कार्यक्रमा उनले महिलामाथि हुने हिंसा बढ्दै गएको भन्दै नेपालमा कतिपय स्थनमा अझैपनि छाउपडि प्रथा कायम रहेकोले यसको अन्त्य हुनुपर्नेमा जोड दिए । उनले नेपालको राजनीतिक तरंगित हुँदै छिटो परिवर्तन भइरहेको बताए । नेकपा एसलाई थाहै नदिइ कोर्स परिवर्तन गर्न खोजे पनि अहिले सबैलाई आवश्यकता परेको उनको भनाइ रहेको थियो ।
दूग्ध किसानलाई भुक्तानी दिने अर्थमन्त्रालयको तयारी,"काठमाडौं : अर्थ मन्त्रालयले दूग्ध किसानलाई भुक्तानी दिन तयारी थालेको छ। अर्थमन्त्री वर्षमान पुनले शुक्रबार सचिव डा रामप्रसाद घिमिरेसहित मन्त्रालयका उच्च अधिकारीलाई तत्काल किसानको भुक्तानी दिने प्रक्रिया अघि बढाउन निर्देशन दिएका हुन् । त्यसअघि मन्त्री पुनले कृषिमन्त्री ज्वालाकुमारी साह, कृषि सचिव डा। गोविन्द्रप्रसाद शर्मा र पशुपंक्षी विकास सचिव डा। रेवतीरमण पौडेलसँग छलफल गरेका थिए । भुक्तानी नपाएको भन्दै लामो समयदेखि दूग्ध किसान आन्दोलित छन् । किसानलाई भुक्तानीका लागि दूग्ध विकास संस्थान (डिडीसी) ले अर्थ मन्त्रालयसँग रकम माग गरेको थियो । तर,अर्थले रकम अभावको कारण देखाउँदै भुक्तानी दिएको थिएन । मन्त्रालयको नेतृत्व सम्हालेको केही दिनमै अर्थमन्त्री पुनले किसानलाई भुक्तानी दिने प्रक्रिया अघि बढाएका हुन् । अर्थमन्त्री पुनले भने,' देशभरका हजारौं किसान भुक्तानी नपाएर तड्किएको अवस्था रहेछ । राज्य जनताको अभिभावक भएकाले किसानका पीडा हेरेर बस्न सक्दैन । विगतमा जे कारणले रोकिएको भए पनि आजै वा आइतबारसम्म किसानको बक्यौता भुक्तानी हुन्छ।' पुनले राज्यले बहानाबाजी गरेर किसान,निर्माण व्यवसायी लगायतको भुक्तानी रोक्न नमिल्ने स्पष्ट गरे । जनतालाई डेलीभरीको महसुस गराउनकै लागि आफ्नो कुर्सी सुरक्षित हुँदाहुँदै प्रधानमन्त्री पुष्पकमल दाहाल प्रचण्डले सत्तासमीकरण बदलेको उल्लेख गर्दै पुनले केही गरौं भन्ने प्रधानमन्त्रीको हुटहुटीलाई बुझेर आफूले काम थालिसकेको उल्लेख गरे। उनका अनुसार कृषि मन्त्रालयको चालु आर्थिक वर्षको बजेटबाट समर्पण गराएर किसानको भुक्तानी दिइन लागिएको हो । चालु आर्थिक वर्षमा ५१ अर्ब बजेट रहेको कृषि मन्त्रालयले हालसम्म कूल बजेटको ५४ प्रतिशत मात्र खर्च गरेको छ । मन्त्री पुनले बजेट समर्पणका लागि शुक्रबारै पत्राचार गर्न कृषिमन्त्री र सचिवहरूलाई भनेका छन् ।"
मधेसवादबाट थाकेपछि अभियान सुरु गरेको हुँ : राजेन्द्र महतो,"परासी: नेता राजेन्द्र महतोले आफू मधेसवादबाट थाकेपछि नयाँ अभियान सुरु गरेको बताएका छन् । लोसपा पार्टी त्यागेर राष्ट्रिय मुक्ति क्रान्ति अभियान सञ्चालन गरेका नेता महतोले अभियानमार्फत् नयाँ शक्ति निर्माण गर्ने बताए । भियानबारे जानकारी दिन जिल्ला दौडाहामा निस्केका महतोले शुक्रबार नवलपरासीको सदरमुकाम परासीमा आयोजित पत्रकार सम्मेलनमा उक्त कुरा बताएका हुन् । आफू मधेस केन्द्रित भएर आन्दोलन गरेपनि मधेसवादले मात्र केही नहुने भएकाले अभियान सुरु गरेको उनको भनाइ छ । '३४ वर्षदेखि मधेसवाद,मधेसवाद भन्दै लडेर थाके, यसले केही हुनेवाला नदेखेपछि उत्पिडन र अधिकारबाट बञ्चित भएकाहरूलाई गोलबद्ध गर्दै उनीहरुको अधिकार स्थापनाका लागि नयाँ अभियानमा सुरु गरेको हुँ ,'महतोले भने। तत्कालका लागि अभियानलाई पार्टीमा रुपान्तरण नगर्ने उनले स्पष्ट पारे । यो वैचारिक अभियान हो । पहिला अभियान त्यसपछि संघर्ष र विद्रोह हुन्छ र त्यही विद्रोहले पार्टी निर्माण गर्छ, त्यसका लागि केही समय लाग्छ ,'उनले भने। क्रान्तिबाट जन्मने भएकाले आफ्नो पार्टी एकल नहुने उको भनाइ छ । देशका तीन ठूला पार्टीले ९० प्रतिशत एकल होल्ड गरेका छन् । त्यसले उत्पिडन र पछाडि परेका जातजातीको अधिकार स्थापना गरेन । त्यसैले हामीले बहुल पार्टी निर्माणका लागि अभियान थालेका हौं ,उनले भने"
माओवादीद्वारा विधानलाई पूर्णता प्रदान,काठमाडौं : माओवादी केन्द्रले पार्टी विधानलाई सम्पादनसहित पूर्णता दिएको छ। पार्टी केन्द्रीय कार्यालय पेरिसडाँडामा शुक्रबार बसेको स्थायी समिति बैठकले आवश्यक सम्पादनसहित विधानलाई पूर्णता दिएको प्रवक्ता अग्निप्रसाद सापकोटाले जानकारी दिए। बैठकमा विधानलाई समृद्ध बनाउने सम्बन्धमा छलफल भएको थियो। माओवादीले विधान निर्माण गर्न गत फागुन १ गतेदेखि राजधानीमा प्रथम विधान सम्मेलन आयोजना गरेको थियो। बैठकले राष्ट्रियसभाको अध्यक्षमा निर्वाचित भएका माओवादी स्थायी समिति सदस्य नारायण दाहालले पार्टीबाट दिएको राजीनामा स्वीकृत गरेको उनले जानकारी दिए।
पूर्व उपराष्ट्रपति पुनका सल्लाहकार गुरुङविरुद्ध मुद्दा दायर,"काठमाडौं : पूर्व उपराष्ट्रपति नन्दबहादुर पुनका सल्लाहकार जीवन गुरुङविरुद्ध जिल्ला अदालत काठमाडौंमा मुद्दा दायर भएको छ। सुन तस्करीमा संलग्न रहेको भन्दै त्रिभुनव अन्तर्राष्ट्रिय विमानस्थल भन्सार कार्यालयले १ अर्ब, ४० करोड बिगो र ५ वर्ष कैद सजायको मागसहित गुरुङविरुद्ध मुद्दा दायर गरेको हो। गुरुङ १४ किलो सुन तस्करीमा संलग्न रहेको भन्सार कार्यालयले दायर गरेको अभियोगमा उल्लेख छ।"
माओवादी केन्द्रको स्थायी समिति बैठक बस्दै,"काठमाडौं :नेकपा माओवादी केन्द्रको स्थायी समिति बैठक बस्दैछ। बैठक दिउँसो १ बजे पार्टी कार्यालय पेरिसडाँडामा बस्न लागेको हो। बैठकमा पार्टीको विधान,पदाधिकारी र केन्द्रीय नेताहरूको कार्य विभाजनलगायत समसामयिक विषयमा छलफल हुने जनाइएको छ। यसैगरी बैठकमा आगामी वैशाख १७ गते हुने उपनिर्वाचन,नयाँ गठबन्धनपछि सृजित राजनीतिक परिस्थितलगायत विषयमा छलफल हुने जनाइएको छ। यसअघि फागुन २८ गतेलाई बोलाइएको स्थायी समिति बैठक स्थगित भएको थियो।"
गृहमन्त्रीको राजीनामा माग गर्दै संसदमा कांग्रेसको नाराबाजी,"काठमाडौं : प्रमुख प्रतिपक्षी दल नेपाली कांग्रेसको अवरोधपछि संसद बैठक आइतबारसम्मका लागि स्थगित भएको छ। सभामुख देवराज घिमिरेले आजको बैठकमा राखिएको कार्यसूची हटाएर बैठक स्थगित गरेका थिए। यसअघ आजै बसेको बैठक कांग्रेसको अवरोधकै कारण १५ मिनेट स्थगित गरिएको थियो। झन्डै दुई घन्टापछि पुनः सुरू भएको बैठक कांग्रेसको नाराबाजीपछि स्थगित भएको हो। सभामुख घिमिरेले गृहमन्त्रीलाई लामिछानेलाई राजनीतिक दलसम्बन्धी २०८० का सम्बन्धमा राष्ट्रिय सभाबाट प्राप्त सन्देश टेबुल गर्ने समय दिएपछि कांग्रेसले संसद अवरोध गर्दै नाराबाजी गरेका थिए। उनले भने,' बजेटसम्बन्धी कुनै पनि विषयमा अवरोध गर्न चाहँदैन। नेपाली कांग्रेसले निरन्तर एउटा प्रश्न उठाइराखेको छ। कुनै पनि माननीय मन्त्रीजी कुनै पनि अनुसन्धानको दायराभित्र छानबिनको घेराभित्र पर्नु भएको छ भने राज्य त्यो ढंगबाट अगाडि बढ्नुपर्थे स्थिति छ भने त्यस्ता माननीय मन्त्रीज्यूलाई आफ्नो पदमा बसिराख्न हक हुँदैन।'"
राष्ट्रियसभामा नयाँ व्यवस्था: प्रादेशिक सरोकार समय सुरू,"काठमाडौं : संघीय संसदअन्तर्गतको राष्ट्रियसभाको बैठकमा प्रादेशिक सरोकारका विषयमा छलफल सुरु भएको छ । राष्ट्रियसभाको नयाँ नियमावलीमा गरिएको व्यवस्थाअनुसार प्रादेशिक समस्या, विकास निर्माणको अवस्थालगायतका विषयमा छलफल गर्न प्रादेशिक सरोकार समय सुरू भएको हो । आजको बैठकमा सांसदहरुले समसामयिक राजनीतिक विषयका साथै देशका विभिन्न स्थानमा भएका दुर्घटनामा परी निधन भएकाप्रति श्रद्धाञ्जली अर्पण गर्दै शोकसन्तप्त परिवारजनमा समवेदना प्रकट गरेका छन्। अहिले बैठकमा सांसदहरूले आआफ्ना धारणा व्यक्त गरिरहेका छन्।"
गृहमन्त्री लामिछानेले प्रधानमन्त्रीलाई बुझाए सुन तस्करीसम्बन्धी जाँचबुझ आयोगको प्रतिवेदन,"काठमाडौं : उपप्रधान तथा गृहमन्त्री रवि लामिछानेले सुन तस्करीसम्बन्धी जाँचबुझ आयोगको प्रतिवेदन प्रधानमन्त्री पुष्पकमल दाहाल प्रचण्ड लाई बुझाएका छन्। शुक्रबार बिहान प्रधानमन्त्री निवास बालुवाटार पुगेर गृहमन्त्री लामिछानेले सुनको अवैध पैठारी (तस्करी) नियन्त्रणसम्बन्धी जाँचबुझ आयोगको प्रतिवेदन बुझाएका हुन्। यसअघि बिहीबार सुनको अवैध पैठारी (तस्करी) नियन्त्रणसम्बन्धी जाँचबुझ आयोगका अध्यक्ष डिल्लीराम आचार्यले गृहमन्त्री लामिछानेलाई प्रतिवेदन बुझाएका थिए। प्रतिवेदन बुझ्दै गृहमन्त्री लामिछानेले सुन तस्करी प्रकरणमा दोषी देखिएकामाथिकडा कारबाही हुने बताएका थिए। हङकङबाट तस्करी गरेर ल्याएको ६० किलो सुन र इलेक्ट्रिक चुरोट भेपमा लुकाएर दुबईबाट ल्याएको सुनबारे जाँचबुझ गर्न सरकारले गत असोजमा सुनको अवैध पैठारी (तस्करी) नियन्त्रण सम्बन्धी जाँचबुझ आयोग गठन गरेको थियो। करिब साढे ५ महिना लामो अध्ययन,अनुसन्धान र जाँचबुझ गरेको छ। तस्करी नियन्त्रणसँग सम्बन्धित विभिन्न नीति, कानुनी व्यवस्था र कार्यान्वयनको जिम्मेवारी लिएका निकायहरूको संरचना र क्षमता तथा कार्य प्रणालीको अवस्थाको अध्ययन, अवलोकन, छलफल, अन्तर्क्रियाका माध्यमबाट जानकारी तथा सुझाव लिएर सुधारका लागि सिफारिस गरेको आयोगले जनाएको छ। आयोगका अध्यक्ष आचार्यका अनुसार १३ परिच्छेदमा ४८५ पृष्ठको प्रतिवेदन तयार भएको छ। अनुसन्धानको क्रममा आयोगले प्रतिवादी नबनाइएका विभिन्न २१ जना र थप १४ जनासँग सोधपुछ गरेको जनाएको छ। आयोगले त्रिभुवन विमानस्थल तथा रसुवागढीसहितका विभिन्न ७ वटा भन्सार नाकाहरूको स्थलगत अवलोकन गरेको जनाएको छ।आयोगले कार्यसम्पादनको क्रममा त्रिभुवन विमानस्थल तथा रसुवागढी सहितका विभिन्न ७ वटा भन्सार नाकाहरूको स्थलगत अवलोकन, राज्य व्यवस्था तथा सुशासन समिति र अर्थ समितिका सभापति तथा संसदमा प्रतिनिधित्व गर्ने राष्ट्रिय मान्यता प्राप्त दलका प्रमुख सचेक तथा सचेतकहरु अख्तियार दुरुपयोग अनुसन्धान आयोगका प्रमुख आयुक्त सहितका पदाधिकारीहरु, विभिन्न ६१ जना विषय विज्ञहरु, विभिन्न ४ वटा संस्थाका १८ जना प्रतिनिधिहरु, नियमनकारी निकायका प्रमुख वा प्रतिनिधिहरु समेतसँग परामर्श तथा छलफल गरिएको थियो। आयोगले जारी गरेको विज्ञप्तिमा भनिएको छ, यसै गरी पूर्व प्रतिवेदनहरु, विभिन्न भन्सार कार्यालय, राजस्व न्यायाधीकरण एवं सर्वोच्च अदालतबाट भएका फैसला, विभिन्न मन्त्रालय, विभाग र कार्यालयबाट प्राप्त तथ्याइ एवं सुझाव र अध्ययन सामग्रीहरुको अध्ययन विश्लेषण गरिएको थियो। यसैगरी विद्युतीय चुरोट (भेप) र ब्रेकप्याडमा सुन राखी सुन तस्करी भएको मुद्दामा प्रतिवादी रहेका ३३ जना प्रतिबादीहरुबाट पुनः वयान लिने, केन्द्रिय अनुसन्धान ब्यूरो () बाट बुझिएका तर प्रतिवादी नबनाइएका विभिन्न २१ जनाको बयान कागज गराउने तथा अनुसन्धानको क्रममा आयोगबाट थप १४ जनासँग सोधपुछ समेत गरिएको थियो। प्रतिवेदनमा तस्करी नियन्त्रणको लागि कानूनमा गर्नुपर्ने सुधार, संरचनामा गर्नुपर्ने सुधार, सुनको आयात तथा उपयोगमा अवलम्बन गर्नुपर्ने नीति तथा विगतमा भएका सुन तस्करीको घटनामा अनुसन्धान र अभियोजनमा देखिएका कमीकमजोरीहरू सुधार्न विभिन्न उपायहरु समेत सिफारिस गरिएको बताइएको छ। आयोगबाट तस्करी नियन्त्रणसँग सम्बन्धित विभिन्न नीति, कानूनी व्यवस्था र कार्यान्वयनको जिम्मेवारी लिएका निकायहरुको संरचना र क्षमता तथा कार्यप्रणालीको अवस्थाको अध्ययन, अवलोकन, चलफल, अन्तर्क्रिया, आदिका माध्यमबाट जानकारी तथा सुझाव लिई सुधारका लागि सिफारिस सहितको १३ परिच्छेदमा विभाजित ४८४ पृष्ठको प्रतिवेदन पेश गरेको छ,' जारी विज्ञप्तिमा भनिएको छ,प्रतिवेदनमा तस्करी नियन्त्रणको लागि कानूनमा गर्नुपर्ने सुधार, संरचनामा गर्नुपर्ने सुधार, सुनको आयात तथा उपयोगमा अवलम्बन गर्नुपर्ने नीति तथा विगतमा भएका सुन तस्करीको घटनामा अनुसन्धान र अभियोजनमा देखिएका कमीकमजोरीहरू सुधार्न विभिन्न उपायहरु समेत सिफारिस गरिएको छ। आयोगको सिफारिस कार्यान्वयनमा आई सुन तस्करी नियन्त्रणमा सहयोग पुग्ने विश्वास आयोगले लिएको छ।"
गृहमन्त्रीलाई सुन जाँचबुझ आयोगका सिफारिस कार्यान्वयन गर्न प्रधानमन्त्रीको निर्देशन,काठमाडौं : प्रधानमन्त्री पुष्पकमल दाहाल प्रचण्डले सुनको अवैध पैठारी (तस्करी) नियन्त्रणसम्बन्धी जाँचबुझ आयोगले गरेको सिफारिस कार्यान्वयन गर्न उपप्रधानमन्त्री एवं गृहमन्त्री रवि लामिछानेलाई निर्देशन दिएका छन्। उपप्रधानमन्त्री लामिछानेमार्फत आज आयोगको प्रतिवेदन ग्रहण गर्दै प्रधानमन्त्रीले कसैको दबाब र प्रभावमा नपरी प्रक्रियाअनुसार प्रतिवेदनले औँल्याएका सिफारिस कार्यान्वयनको सुनिश्चितता गर्न निर्देशन दिएका हुन्।
"प्रतिनिधिसभा बैठक बस्दै, के छन् एजेण्डाहरू ?","काठमाडौं : संघीय संसदअन्तर्गतको प्रतिनिधिसभा बैठक बस्दैछ। अहिले बिहान ११ बजे बस्न लागेको बैठकमा सम्पत्ति शुद्धिकरण (मनी लाउण्डरिङ) निवारण तथा व्यावसायिक वातावरण प्रवर्द्धन सम्बन्धी केही ऐनलाई संशोधन गर्ने विधेयक २०८० का सम्बन्धमा राष्ट्रिय सभाबाट सन्देशसहितको विधेयक प्रस्तुत गरिने संभावित कार्यसूची रहेको छ। उपप्रधान एवं गृहमन्त्री रवि लामिछानेले राजनैतिक दलसम्बन्धी (दोस्रो संशोधन) विधेयक,२०८० माथि विचार गरियोस्'भन्ने प्रस्ताव प्रस्तुत गर्ने कार्यसूची रहेको संघीय संसदका महासचिव पद्म प्रसाद पाण्डेले जानकारी दिए। यसैगरी बैठकमा आर्थिक वर्ष २०८१०८२ का लागि विनियोजन विधेयकका सिद्धान्त र प्राथमिकता सम्बन्धमा (कर प्रस्ताव बाहेक) माथि छलफल जारी रहनेछ।"
"विवादित व्यक्तिलाई प्रधानमन्त्रीले गृहमन्त्री बनाउनु हुँदैनथ्यो, लामिछानेले तत्काल राजीनामा दिनुपर्छ : कांग्रेस","काठमाडौं : नेपाली कांग्रेसले उपप्रधान तथा गृहमन्त्री रवि लामिछानको राजीनामा माग गरेको छ। शुक्रबार प्रतिनिधिसभा बैठकमा बोल्दै कांग्रेस सांसद प्रदीप पौडेलले गृहमन्त्रीमाथि प्रश्न खडा भएकाले नैतिकताका आधारमा राजीनामा दिनुपर्ने बताएका हुन्। 'आफूमाथि प्रश्नैप्रश्न बोकेर उहाँ गृहमन्त्री हुनु हुँदैनथ्यो। प्रधानमन्त्रीले प्रश्न भएको मान्छेलाई गृहमन्त्री बनाउनु हुँदैनथ्यो। आज ३१ हजार सहकारीमा बचतकर्ता ठगिएका छन्। अनुसन्धानको घेरामा रहेको व्यक्ति अनुसन्धानको मुख्य व्यक्ति हुँदा, पीडितहरूको समस्या कसरी समाधान गर्न सक्छ?, 'उनले भने,' उच्च नैतिकता आधारमा राजीनामा उदाहरण प्रस्तुत गर्नुहोस्।' उनले संसदमा कांग्रेसले निरन्तर प्रश्न उठाउँदै आएको र त्यसको जवाफ दिन प्रधानमन्त्रीले वेवास्ता गर्दै हिँडेको आरोप लगाए। उनले भने,'विगत केही दिनदेखि कांग्रेसले उठाउँदै आएका प्रश्नको सामान गर्नुको साटो भागेर हिँड्नु भएको छ। प्रधानमन्त्रीको यस विषयमा डबल स्ट्यान्ड देखियो।' नेता पौडेलले गृहमन्त्रीका विषयमा उठेका प्रश्नको प्रधानमन्त्रीले चित्त बुझ्दो जवाफ नदिएसम्म कांग्रेसले निरन्तर प्रश्न उठाइरहने बताए। पौडलले सुशानका निम्ति उठाइएको विषय भएको भन्दै यसलाई सामान्य नलिन समेत आग्रह गरे। गृहमन्त्री लामिछाने आफैं सहकारी ठगी प्रकरणमा अनुसन्धानको दायरामा रहेको व्यक्ति भन्दै कांग्रेसले संसदमा लगातार प्रधानमन्त्रीको जवाफ माग गरिरहेको छ।गृहमन्त्री लामिछानेमाथि सहकारीको पैंसा ठगी गरेको आरोप छ।"
"गृहमन्त्री लामिछानेको राजीनामा माग गर्दै संसदमा कांग्रेसको अवरोध, बैठक १५ मिनेटका लागि स्थगित","काठमाडौं : प्रमुख प्रतिपक्षी दल नेपाली कांग्रेसले उपप्रधान तथा गृहमन्त्री रवि लामिछानेको राजीनामा माग गरेको छ। कांग्रेसले यसअघि संसदमा उठेका विषयमा सरकारबाट जवाफ नआएको भन्दै विरोध जनाएपछि बैठक १५ मिनेटका लागि स्थगित भएको छ। बैठकमा उपप्रधान एवं गृहमन्त्रीले राजनीतिक दलसम्बन्धी २०८० का सम्बन्धमा राष्ट्रिय सभाबाट प्राप्त सन्देश टेबुल गर्ने कार्यसूची रहेको थियो। तर कांग्रेसले अनुसन्धानको दायरामा रहेका गृहमन्त्री लामिछानेको विषयमा प्रधानमन्त्रीको जवाफ माग गर्दै अरोध जारी राखेपछि सभामुख देवराज घिमिरेले बैठक १५ मिनेटका लागि स्थगित भएको घोषणा गरे। बैठकमा कांग्रेसका प्रमुख सचेतक रमेश लेखकले प्रधानमन्त्रीको जवाफ नआएसम्म कार्यसूचीमा प्रवेश गर्न नदिने चेतावनी दिए। उनले भने,' बजेटसम्बन्धी कुनै पनि विषयमा अवरोध गर्न चाहदैन। नेपाली कांग्रेसले निरन्तर एउटा प्रश्न उठाइराखेको छ। कुनै पनि माननीय मन्त्रीजी कुनै पनि अनुसन्धानको दायराभित्र छानबिनको घेराभित्र पर्नु भएको छ भने राज्य त्यो ढंगबाट अगाडि बढनु परुने स्थिति छ भने त्यस्तामाननीय मन्त्रीज्यूलाई आफ्नो पदमा बसिराख्न हक हुँदैन।' प्रधानमन्त्रीको जवाफ नआउँदासम्म गृहमन्त्रीको कार्यसूचीमा प्रवेश गर्न सक्दैनौं।' यसअघि बिहान संसद बैठक सुरु हुनेवित्तिकै कांग्रेसले अवरोध जनाएको थियो। सभामुख देवराज घिमिरेले समय दिएपछि कांग्रेस नेता प्रदीप पौडेल बोलेका थिए। सांसद पौडेलले नैतिकताका हिसाबले उपप्रधान एवं गृहमन्त्री लामिछानेले राजीनामा दिनुपर्ने बताएका थिए। उनले अनुसन्धानको घेरामा रहेको व्यक्ति सरकारको मुख्य पदमा रहँदा सहकारीपीडितको माग कसरी पूरा हुन्छ भन्ने प्रश्न समेत गरेका थिए। पौडेलले आफूमाथि प्रश्न खडा भइसकेपछि लामिछानेले गृहमन्त्री बन्न नै नहुने तर्क गरेका थिए। उनले विवादित व्यक्ति लामिछानेलाई प्रधानमन्त्री पुष्पकमल दाहालले गृहमन्त्री बनाएको भन्दै यो विषयमा संसदमा आएर प्रधानमन्त्रीले जवाफ दिनुपर्ने माग गरे। गृहमन्त्री लामिछानेमाथि सहकारीको रकम ठगी गरेको आरोप छ।"
नेपालकै पहिलो मुस्लिम प्रदेश प्रमुख मियाँले गरे पदभार ग्रहण,"धनगढी : सुदूरपश्चिमका नियुक्त भएका प्रदेश प्रमुख नजीर मियाँले शुक्रबार पदभार ग्रहण गरेका छन्। शुक्रबार प्रदेश प्रमुखको कार्यालयमा उनले पदभार ग्रहण गरेका हुन्। पदभार ग्रहणपछि उनले प्रदेशको काम इमान्दारिताका साथ गर्ने प्रतिवद्धता गरे। म प्रदेशमा रहँदासम्म इमान्दारिताका साथ काम गर्नेछु। कसैसँग पक्षपात गर्नेछैन। सम्पूर्ण जनतालाई समान ब्यवहार गर्नेछु,' उनले भने। प्रदेश प्रमुख मियाँले आफूले सुदूरपश्चिमबाट जाँदा सबैले राम्रो काम गर्यो भन्ने वातावरण बनाउन कोसिस गर्ने बताए। म यहाँबाट जाँदा सबैले राम्रो काम गर्यो भनून, म कानुनबमोजिम जनताको पक्षमा काम गर्नेछु,' उनले भने।"
सरकार र लघुवित्त पीडितबीच ६ बुँदे सहमति,काठमाडौं : सरकार र लघुवित्त पीडितबीच ६ बुँदे सहमति भएको छ। शुक्रबार सरकारी वार्ता टोलीका संयोजक नारायणप्रसाद रिसाल र आन्दोलनरत पक्षका तर्फबाट केन्द्रीय अध्यक्ष पुनाराम (मनिराम) ज्ञवालीबीच सहमति पत्रमा हस्ताक्षर भएको हो। दुई पक्षबीच सहमति भएपछि आन्दोलनका कार्यक्रमहरू स्थगन गरिएको छ। कार्यदलको प्रतिवेदन सिफारिसका आधारमा लघुवित्त वित्तीय संस्थाहरुको नियमन तथा सुधारका लागि आवश्यक नीतिगत तथा कानूनी सुधारका प्रक्रिया अघि बढाउने सहमतिपत्रमा उल्लेख छ। नेपाल राष्ट्र बैंकको निर्देशन बमोजिम लघुवित्त वित्तीय संस्थाले ऋणीसँग लिन पाउने तोकिएको अधिकतम ब्याजदर र सेवा शुल्क मात्र लिन पाउने व्यवस्था कडाइका साथ लागू गर्ने सहमति भएको छ। एकजना ऋणीले एकभन्दा बढि लघुवित्त वित्तीय संस्थाहरूबाट ऋण लिन र दिन नपाउने व्यवस्थाको प्रभावकारी कार्यान्वयन गर्नेलगायत विषय समेटिएका छन्। यसअघि अर्थमन्त्री वर्षमान पुनले लघुवित्त पीडितसँग वार्ता गर्न मन्त्रालयका सहसहसचिव एवं वित्तीय क्षेत्र व्यवस्थापन तथा संस्थान महाशाखा प्रमुख नारायणप्रसाद रिसाल नेतृत्वमा समिति गठन गरेका थिए। मन्त्री पुनले वित्तीय तथा समितिलाई संघर्ष समितिसँग वार्ता गरी उनीहरूका माग सम्बोधन गर्ने उपायसहित प्रतिवेदन बुझाउन निर्देशन दिएका थिए। मन्त्रालयले प्रचलित कानुन तथा नेपाल राष्ट्रबैंकबाट दिइएको नीति निर्देशनविपरीत कार्य गर्ने लघुवित्त वित्तिय संस्थाहरूमाथि छानबिन गरी कारबाहीको दायरामा ल्याउन सम्बद्ध निकायलाई आग्रह गरिसकेको छ।
समयसीमा सकिँदा पनि पुल निर्माण सुरु भएन,"कालीकोट : कालीकोट जिल्लाको तिलानदीमा पक्की पुल निर्माण गर्ने समयसीमा सकिएको छ। सेरी पान्तडी सडक खण्ड र कर्णाली राजमार्ग जोड्ने पक्की पुलको ठेक्का सम्झौताको समयसीमा सकिएको हो। तिला नदी माथिको पान्तडी पक्की पुल निर्माणका लागि ठेक्का भएको चार वर्ष भयो। पक्की पुल निर्माण गरी सक्ने समय सकिएको अहिले ९ महिना भयो। आर्थिक वर्ष २०७७०७८ मा ठेक्का भएर २०७७ चैतमा ठेक्का सम्झौता भए पनि अहिलेसम्म काम नै सुरु भएको छैन। पुल महाशाखा काठमाडौंले ठेक्का लगाएर सम्झौता गरेको चार वर्ष पुगेको भनाइ छ। २०७७ चैत १२ गते महादेव खिम्ती निर्माण सेवा काठमाडौंले ८ करोड ३९ लाख लागतमा पुल बनाउने सम्झौता गरेको थियो। उक्त सम्झौता पत्रमा २०८० असार १२ गते पुल निर्माण गरिसक्ने उल्लेख गरिएको छ। पुल बनाउने निर्माण कम्पनी अहिलेसम्म पान्तडी पुगेको छैन। तर निर्धारित सम्झौता समय भन्दा नौ महिना बढी बितिसकेको छ। पुल सेक्टर सुर्खेतका इन्जिनियर सुभम बैस्यले पुल निर्माणका लागि निर्माण कम्पनीले आफैं डिजाइन गर्नुपर्ने र उसले समयमा त्यो काम नगरेकाले पुल बन्न ढिलाइ भएको बताए। उनले भने, 'सम्झौता भएको तीन महिनामा डिजाइन प्रतिवेदन पुल महाशाखालाई बुझाउनुपर्ने हो। प्रतिवेदन दिएको तीन महिनामा महाशाखाले स्वीकृत गरेर काम सुरु गर्ने नियम भए पनि निर्माण कम्पनीले अहिलेसम्म डिजाइन प्रतिवेदन कार्यालयमा बुझाएको छैन।' नागरिकले नदी पार गर्ने पुलसम्म पाएका छैनन्। निर्माण कम्पनीको चरम लापरबाहीका कारण यस्तो भएको पुल महाशाखाको भनाइ छ। महाशाखाले एक पटक प्रतिवेदन ल्याएर आएको भए पनि प्रतिवेदन हेर्दा केही सच्याउनुपर्ने भनेपछि सच्चाउन गएको निर्माण कम्पनीले त्यसयता सम्पर्क नगरेको कार्यालयको भनाइ छ। उता महादेव खिम्ती निर्माण सेवा काठमाडौंका प्रोप्राइटर प्रदीप पुडासैनीले केही दिनभित्र डिजाइन प्रतिवेदन पास हुने र काम पनि सुरु गर्ने बताए। उनले पुल महाशाखामा पर्याप्त इन्जिनियर नभएकाले एक जना इन्जिनियरले दुई सयसम्म पुलको डिजाइन प्रतिवेदन हेर्नुपर्ने हुनाले प्रतिवेदन हेर्ने समय नमिलेको दाबी गरे। चार वर्षसम्म कसरी समय नमिलेको भन्ने अन्नपूर्णको प्रश्नमा निर्माण व्यवसायी पुडासैनीले बाँकी कार्यालयलाई सोध्न जवाफ दिए। पुल निर्माणका लागि ठेक्का सम्झौता भएको मिति सकिएको नौ महिनासम्म म्याद थप पनि भएको छैन। म्याद थपका लागि दुई पटक निर्माण व्यवसायीले निवेदन दिए पनि म्याद थप भने अझै भएको छैन। पुल महाशाखाले डिजाइन प्रतिवेदन पास हुने बित्तिकै म्याद थप गरेर कामको थालनी गर्ने भनेको छ। उक्त पान्तडी पक्की पुल समयमै निर्माण गर्न नसकेको भन्दै स्थानीय सरकार र नागरिक निकै आक्रोशित छन्। महावै गाउँपालिका अध्यक्ष खेमबहादुर सिहंले अब आफू जिल्ला प्रशासन कार्यालयमार्फत कानुनी प्रक्रियामा जाने बताए। उनले भने, 'यहाँका जनतालाई भेडा बनाउने निर्माण कम्पनीका विरुद्ध सर्वोच्च पुग्ने तयारी गरेको छु।' प्रायः कालीकोटका गौरवका योजनाहरू यसरी नै अलपत्र पारिएको छ। यस अघि खुलालुको पक्की पुल १७ वर्षपछि निर्माण कार्य सम्पन्न भयो। कालीकोटका विभिन्न विकासे काममा निर्माण व्यवसायीले ढिला सुस्ती गदै आएका छन्। यस्तै कर्णाली राजमार्गअन्तर्गत कालीकोट र दैलेख सिमानामा पर्ने पक्की पुल, मान्म सेरीघाटको पक्की पुल, तिलागुफा नगरपालिकाको खल्लामा रहेको पक्की पुल सम्झौतापछि अलपत्र पारेर निर्माण गरिएका हुन्। ठेकेदार र निर्माण कम्पनीको लापरबाहीका विरुद्ध चरणबद्ध आन्दोलन गर्ने नेपाल वारका जिल्ला अध्यक्ष अमलराज शाहीले बताए।"
हुण्डी कारोबारमा संलग्न चार जना पक्राउ,"वीरगन्ज : वीरगन्जमा हुण्डीको कारोबारमा संलग्न रहेको आरोपमा प्रहरीले एक युवतीसहित चार जनालाई नियन्त्रणमा लिएको छ। पक्राउ पर्नेमा वीरगन्ज महानगरपालिका१० का ३२ वर्षीय कुनाल जयसवाल,वडा नम्बर २२ का ३९ वर्षीय वीरेन्द्र साह तेली, २० वर्षीया रेखा कुमारी साह र पर्साको जगरनाथपुर गाउँपालिका६ का २५ वर्षीय मितु कुमार कुर्मी रहेका छन्। पर्साका प्रहरी उपरीक्षक कुमोद ढुंगेलका अनुसार वीरगन्ज १० आदर्शनगरस्थित कुनाल जयसवालको किराना पसलबाट उनीहरूलाई प्रहरीले बिहीबार नियन्त्रणमा लिएको हो। जयसवालको किराना पसलबाट प्रहरीले नगद चार लाख तीन हजार नेपाली रुपैयाँ, विभिन्न बैंकको चेकबुक १३ थान,विभिन्न मितिमा काटिएको चेक ६६ थान,नबिल बैंक, एनआइसी एसिया र नेपाल राष्ट्र बैंकमा गरी ३१ लाखभन्दा बढी रकम जम्मा गरिएको डिपोजिट स्लीप पाँच थान, एटीएम कार्ड तीन थान र मोबाइल फोन सात थान बरामद गरिएको प्रहरी उपरीक्षक ढुंगेलले जानकारी दिए। पक्राउ परेकाहरू विरुद्ध बैंक तथा वित्तीय संस्था सम्बन्धी ऐन २०७३ विरुद्धको कसुरमा मुद्दा दर्ता गरी पर्सा जिल्ला अदालतबाट पाँच दिनको म्याद अनुमति लिई अनुसन्धान भइरहेको ढुंगेलले जानकारी दिए।"
मोटरसाइकल दुर्घटनामा १ जनाको मृत्यु,सिन्धुली : मध्य पहाडी लोकमार्ग अन्तरगत सिन्धुलीको फिक्कल गाउँपालिका ४ खाङसाङबेसीमा मोटरसाइकल दुर्घटना हुँदा एक जनाको मृत्यु भएको छ भने एक जना घाइते भएका छन्। खाङसाङबेसीबाट खुर्कोट तर्फ आँउदै गर्दा बा ४९ प ६७९२ नम्बरको मोटरसाइकल अनियन्त्रित भई दुर्घटना हुँदा चालक फिक्कल गाउँपालिका ६ बस्ने ४५ वर्षीय थिर बहादुर विश्वकर्माको मृत्यु भएको हो । मोटरसाइकलको पछाडि सवार सोही ठाउँका २८ वर्षीय अनिश विश्वकर्मा घाइते भएका छन्। जिल्ला प्रहरी कार्यालय सिन्धुलीका प्रहरी नायव उपरीक्षक चिरन्जीवी दाहालका अनुसार दुर्घटनाका घाइते दुबै जनालाई थप उपचारका लागि काठमाडौं पठाइएको थियो। उपचारका क्रममा थिर बहादुरको मृत्यु भएको हो । अनिशको भने उपचार भइरहेको छ । मोटरसाइकल प्रहरीले नियन्त्रणमा लिएको छ ।
भारतको सिलगुडीमा रेल दुर्घटनामा परी एक नेपालीको मृत्यु,झापा : भारतको सिलगुडीमा रेल दुर्घटनामा परी एक नेपाली नागरिकको मृत्यु भएको छ । मृत्यु हुनेमा झापा भद्रपुर नगरपालिका५ निवासी अन्दाजी ५० वर्षीय विष्णु शर्मा रहेको जनाइएको छ । शर्मा लक्ष्मी नारायण मन्दिरका पुजारी थिए । उनी गत बुधबार काम विशेषले सिलगुडी गएका थिए । घर फर्किनका लागि उनी दिउँसो सवा २ बजे सिलगुडी जक्सन पुगेका थिए । जक्सन पुग्दा कटिहारसिलगुडी इन्टरसिटी एक्सप्रेस ४ नम्बर प्लेटफार्मबाट हिँडिसकेका थिए । उनी दौडिएर रेल चढ्न खोज्दा खुट्टा चिप्लिएर दुर्घटनामा परेका थिए । रेलको चक्कामुनि खसेर गम्भीर घाइते भएका उनलाई तत्काल भारतीय रेल्वे प्रहरीले उद्धार गरी अस्पताल भर्ना गराएका थिए । उनको उपचारको क्रममा शुक्रबार बिहान मृत्यु भएको पारिवारिक स्रोतले जनाएको छ । उनको शवको कानुनी प्रक्रिया पूरा गरी आजै भद्रपुर ल्याउने र मेची नदीमा दाहसंस्कार गरिने भद्रपुर मारवाडी सङ्घका अध्यक्ष अजय साहेवालाले जानकारी दिए ।
विराटनगरमा स्टाफ नर्सको हत्या,"विराटनगर : विराटनगरमा हत्या गरेको अवस्थामा स्टाफ नर्सको शव फेला परेको छ। विराटनगर महानगरपालिका४ मा डेरा बस्दै आएकी २२ वर्षीया चन्द्रिकाकुमारी दासको हत्या भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार दास विराटनगरको नोबेल शिक्षण अस्पतालमा कार्यरत स्टाफ नर्स हुन्। सिराहाको फुल्काहकट्टी घर भएकी दास अस्पताल नजिक विराटनगर४ बुढाथोकी मार्गस्थित धीरेन्द्र गिरीको घरमा डेरा बस्दै आएकी थिइन्। डेरा बसेको घरको कोठाभित्रको शौचालयमा दिउँसो १२ बजेतिर शव फेला परेको दाहालले बताए । उनका अनुसार धारिलो हतियार प्रहार गरेर हत्या गरेपछि शौचालयमा फालेको अवस्थामा शव भेटिएको हो। दासको घाँटी, अनुहारलगायत शरीरका विभिन्न भागमा धारिलो हतियारले हानेको गहिरो चोट छ। हत्यामा संलग्नको पहिचान खुल्न बाँकी छ। घटनामा संलग्न हत्यापछि शव छाडेर फरार भएको पाइएको डीएसपी दाहालले बताए। घटनास्थलमा डीएसपी दाहाल नेतृत्वको टोली पुगेको छ। घटनाको अनुसन्धान सुरु गरेर हत्यामा संलग्नको खोजी थालिएको उनले बताए।"
"स्टाफ नर्सको हत्या प्रेमीले गरेको आशंका, अनुसन्धान गर्दै प्रहरी","विराटनगर : विराटनगरमा डेरा बसेको घरभित्र शव फेला परेकी स्टाफ नर्सको हत्या उनकै प्रेमीले गरेको आशंका गरिएको छ। यद्यपि यसको पुष्टि भइसकेको छैन। घटनाको वास्तविकता पत्ता लगाउन प्रहरीले अनुसन्धान गर्दै छ। विराटनगर महानगरपालिका४ मा डेरा बस्दै आएकी २२ वर्षीया चन्द्रिकाकुमारी दासको हत्या भएको अवस्थामा शुक्रबार मध्याह्न १२ बजेतिर शव फेला परेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। दास विराटनगरको नोबेल शिक्षण अस्पतालमा कार्यरत स्टाफ नर्स हुन्। सिराहाको फुल्काहकट्टी घर भएकी दास अस्पताल नजिक विराटनगर४ बुढाथोकी मार्गस्थित धीरेन्द्र गिरीको घरमा डेरा बस्दै आएकी थिइन्। डेरा बसेको घरको कोठाभित्रको शौचालयमा शव फेला परेको दाहालले बताए। उनका अनुसार धारिलो हतियार प्रहार गरेर हत्या गरेपछि फालेको अवस्थामा शव भेटिएको हो। दासको घाँटी, अनुहारलगायत शरीरका विभिन्न भागमा धारिलो हतियारले हानेको गहिरो चोट रहेको दाहालले बताए। शौचालयमा शव फालेर कोठाको चाबी बाहिरबाट लगाई हत्यामा संलग्न फरार भएको प्रहरीले जनाएको छ। मृतकका आफन्त एवं परिवारका सदस्यलाई प्रहरीले घटनाको जानकारी गराइसकेको छ। उनीहरू सिरहाबाट विराटनगर आउने क्रममा रहेको डीएसपी दाहालले बताए। अहिलेसम्म शव घटनास्थलमै छ। आफन्त आइपुगेपछि मात्रै पोस्टमार्टमका लागि पठाउने प्रहरीको तयारी छ। तर, यो घटनापछि दासका प्रेमी भनिएका युवा सम्पर्कविहीन बनेको मोरङ प्रहरी प्रमुख एसपी नवराज कार्कीले जानकारी दिए। मृतकका साथीहरुले प्रहरीलाई दिएको जानकारी अनुसार दास सिरहाको फुल्काहकट्टी नै घर भएका अमिन धानुकसँग प्रेम सम्बन्धमा थिइन्। दासका प्रेमी धानुक अहेब रहेको प्रहरीको भनाइ छ। प्रहरीका अनुसार उनी सिरहाको गोलबजारमा काम गर्छन्। दासको हत्यामा धानुक संलग्न भएको हुनसक्ने प्रहरीको अनुमान छ। प्रेममा उत्पन्न खटपट एवं सम्बन्धमा देखिएको दरार हत्याको कारण हुनसक्ने प्रहरीको आशंका छ। तर, धानुक विराटनगर कहिले आएका थिए भन्ने यकिन भइसकेको छैन। प्रहरी स्रोतका अनुसार मृतक बसकै घरमा उनका अरु साथीहरू पनि डेरा बस्थे। तीमध्ये एकजना साथीको वाट्सएपमा 'मैले हत्या गरेर शौचालयमा छाडिदिएको छु' भन्दै धानुकले म्यासेज गरेर फोटाहरु पठाएको पाइएको प्रहरी स्रोतले बतायो। उनले कुन नम्बरबाट वाट्सएप गरेभन्ने प्रहरीले खुलाएको छैन। तर, घटनापछि सम्पर्कविहीन भएकाले खोजीका लागि प्रहरी परिचालन गरिसकिएको एसपी कार्कीले बताए। ह्वाट्सएपमा म्यासेज आएपछि मृतककी साथीले घटपेटीलाई जानकारी गराएकी थिइन्। घरपेटीले प्रहरीलाई खबर गरे। प्रहरी पुगेर हेर्दा हत्या गरेको अवस्थामा शव भेटियो। एसपी कार्की घटनामा अरु नै व्यक्तिको संलग्नता पनि हुन सक्ने बताउँछन्। 'प्रेमीले नै हत्या गरे भन्ने प्रमाणित हुने मजवुत आधार भेटिइसकेको छैन। अहिलेसम्म कसैलाई पक्राउ गरिएको छैन,' उनले भने , 'पहिचान गरेर हत्यामा संलग्नलाई पक्राउ गर्ने प्रयास भइरहेको छ । विभिन्न कोणबाट घटनाको अनुसन्धान थालिएको छ।' घटनाको अनुसन्धानका लागि एसपी कार्की, डीएसपी दाहाल लगायत प्रहरी अधिकारी घटनास्थलमा खटिएका छन्। प्रहरीको विशेष टोलीसमेत परिचालन गरिएको छ। कार्कीमा अनुसार घटना अर्कैले गरेर प्रेमीलाई देखाउन खोजेको पनि हुनसक्छ । 'प्रविधि प्रयोग गरेर घटनालाई अर्कोतर्फ मोड्न खोजेको पनि हुनसक्छ। एकातिर देखाएर घटना अर्कैले गरेको समेत हुनसक्छ,' उनले भने, 'यस्तो जघन्य अपराधको गम्भीर ढंगले अनुसन्धान हुन्छ। जतिसक्दो चाँडो वास्तविकता पत्ता लगाउँछौं।' एसपी कार्कीले स्टाफ नर्सका प्रेमी भनिएका धानुक सम्पर्कमा आइसकेपछि घटनामा उनको संलग्नता छ कि छैन भनेर यकिन हुने बताए।"
सुन तस्करीमा संलग्नहरूलाई कारवाही गर्न सिफारिस,"काठमाडौं : सुनको अवैध पैठारी (तस्करी) नियन्त्रण सम्बन्धी जाँचबुझ आयोगले सुन तस्करीमा संलग्न र तस्करी गर्नेहरूलाई जोगाउने प्रहरी अधिकारी समेतलाई कारवाही गर्न सिफारिस गरेको छ। जाँचबुझ आयोगले पूर्वसभामुख एवं माओवादी केन्द्रका उपाध्यक्ष कृष्णबहादुर महारालाई मुद्दा चलाउन सिफारिस गरेको छ। इलेक्ट्रिक चुरोट 'भेप'मार्फत् गरिएको सुन तस्करीमा महराको संलग्नता देखिएको ठहर गर्दै जाँचबुझ आयोगले कारवाहीका लागि सिफारिस गरेको हो। आयोगले महराको पनि बयान लिएको थियो। भेपमार्फत सुन तस्करी गरेको आरोपमा महराका छोरा राहुल महरा पुर्पक्षका लागि थुनामा छन्। उपप्रधान तथा गृहमन्त्री रवि लामिछानेले सुन तस्करीसम्बन्धी जाँचबुझ आयोगको प्रतिवेदन आज प्रधानमन्त्री पुष्पकमल दाहाल प्रचण्डलाई बुझाएका हुन्। यसअघि जाँचबुझ आयोगका अध्यक्ष डिल्लीराम आचार्यले गृहमन्त्री लामिछानेलाई बिहीबार प्रतिवेदन बुझाएका थिए। आयोगले सीआईबी प्रमुख एआईजी किरण बज्राचार्यलगायत उच्च प्रहरी अधिकारीहरूलाई विभागीय कारवाही सिफारिस गरेको छ। समितिले सुन तस्करीमा संलग्नहरूलाई जोगाएको भन्दै एआईजी बज्रचार्यलगायत सुन अनुसन्धानमा खटिएका सीआईबीका प्रहरीहरूलाई कारवाही सिफारिस गरेको हो। सिफारिस लगत्तै गृहमन्त्रालयले बज्रचार्यलगायत प्रहरी अधिकारीहरूलाई फिर्ता बोलाउने तयारी गरेको स्रोतले बताएको छ। यसैगरी जाँचबुझ आयोगले अध्यागन विभागका तत्कालीन महानिर्देशक झलकराम अधिकारीलाई विभागीय कारवाही गर्न सिफारिस गरेको छ। ६० किलो सुन तस्करीमा बेल्जियम नागरिक दावा छिरिङसँग अधिकारीको 'कनेक्सन' देखिएको अनुसन्धानबाट खुलेको आयोगले जनाएको छ। यसैगरी सुन तस्करी प्रकरणमा जीवन गुरूङ, दिपेश पुन,प्रनिश पुन,जितेन्द्र पुन,जीवन चलाउनेविरुद्ध मुद्दा चलाउन आयोगले सिफारिस गरेको छ। सुन तस्करीसम्बन्धी ठूला विभिन्न ८ वटा घटनालाई आधार मानेर प्रतिवेदन तयार गरिएको हो। जसमा दोलखाको सुन तस्करी,३३ किलो सुन काण्डलगायतका घटना छन् । हङकङबाट तस्करी गरेर ल्याएको ६० किलो सुन र इलेक्ट्रिक चुरोटमा लुकाएको सुनको विषयमा विस्तृत अनुसन्धान गरिएको छ । हङकङबाट तस्करी गरेर ल्याएको ६० किलो सुन र इलेक्ट्रिक चुरोट भेपमा लुकाएर दुबईबाट ल्याएको सुनबारे जाँचबुझ गर्न सरकारले गत असोजमा सुनको अवैध पैठारी (तस्करी) नियन्त्रण सम्बन्धी जाँचबुझ आयोग गठन गरेको थियो । आयोगले करिब साढे ५ महिना लामो अध्ययन, अनुसन्धान र जाँचबुझ गरेको छ । प्रतिवेदनमा सुन तस्करीमा संलग्नलाई कारवाहीको विषयमा विभिन्न चारवटा बुँदामा बाडिएको छ । अनुसन्धानको क्रममा आयोगले प्रतिवादी नबनाइएका विभिन्न २१ जना र थप १४ जनासँग सोधपुछ गरेको थियो । अनुसन्धानका क्रममा आयोगले त्रिभुवन विमानस्थल तथा रसुवागढी सहितका विभिन्न ७ वटा भन्सार नाकाहरूको स्थलगत अवलोकन गरेको थियो । यस्तै ६१ जना विषयविज्ञ र १८ जना संस्थागत प्रतिनिधिसँग परामर्श तथा छलफल गरेको थियो । अनुसन्धानका क्रममा आयोगले विद्युतीय चुरोट (भेप) र ब्रेकप्याडमा सुन राखी सुन तस्करी भएको मुद्दामा प्रतिवादी रहेका ३३ जना प्रतिबादीहरूट पुनः बन लिएको थियो । केन्द्रीयअनुसन्धान ब्यूरोबाट बुझिएका तर प्रतिवादी नबनाइएका विभिन्न २१ जनाको बयान,कागज गराउने तथा अनुसन्धानको क्रममा आयोगबाट थप १४ जनासँग सोधपुछ समेत गरेको थियो । प्रतिवेदनमा तस्करी नियन्त्रणको लागि कानुनमा गर्नुपर्ने सुधार, संरचनामा गर्नुपर्ने सुधार,सुनको आयात तथा उपयोगमा अवलम्बन गर्नुपर्ने नीति तथा विगतमा भएका सुन तस्करीको घटनामा अनुसन्धान र अभियोजनमा देखिएका कमिकमजोरीहरू सुधार्न विभिन्न उपायहरू समेत सिफारिस गरिएको छ ।"
नक्कली नोट बनाउन प्रयोग गरिएको फोटोकपी मेसिनसहित युवक पक्राउ,"काभ्रे : नक्कली नोट बनाउनका लागि प्रयोग भइरहेको फोटोकपी मेसिनसहित प्रहरीले एक जनालाई नियन्त्रणमा लिएको छ। पक्राउ पर्नेमा जिल्लाको बेथानचोक गाउँपालिका३ का २५ वर्षीय सबिन हुमागाईं रहेका छन्। शुक्रबार दिउँसो ३ बजे काभ्रेको बनेपाबाट प्रहरीले नक्कली नोट बनाउन प्रयोग गर्ने फोटोकपी मेसिन सहित उनी पक्राउ परेका हुन्। विशेष सूचनाका आधारमा जिल्ला प्रहरी परिसर ललितपुर र इलाका प्रहरी कार्यालय बनेपाबाट खटिएको संयुक्त प्रहरी टोलीले जिल्ला काभ्रेपलाञ्चोक बनेपा नगरपालिका५ मा स्थित एचएम मोबाइल किएर सेन्टरमा खान तलासी गरेको थियो। प्रहरीले कलर प्रिन्टर, डेल कम्पनीको ल्याप्टप, आइफोन, हजार दरका ६९ वटा नक्कली नोट, एक थान पाँच सय दरका नक्कली नोट र फोटोकपी पेपर बरामद गरेको छ। पक्राउ परेका उनलाई थप अनुसन्धान तथा कारबाहीका लागि जिल्ला प्रहरी परिसर कार्यालय ललितपुरमा पठाइएको प्रहरीले जनाएको छ।"
सर्वस्वसहित जन्मकैदको सजाय पाएका अभियुक्त १४ वर्षपछि पक्राउ,परासी : हत्या गरेको अभियोगमा सर्वस्वसहित जन्मकैद पाएका एक जनालाई जिल्ला प्रहरी कार्यालय नवलपरासीले १४ वर्षपछि पक्राउ गरेको छ। पक्राउ पर्नेमा नवलपरासी प्रतापपुर गाउँपालिका७ झोलनीपुर बस्ने नौमी प्रसाद राजभर छन्। हत्याका मुख्य योजनाकार रहेका उनलाई भारतीय सीमासँग जोडिएको नवलपरासीको महेशपुरबाट सूचनाका आधारमा शुक्रबार पक्राउ गरिएको जिल्ला प्रहरी कार्यालयका सूचना अधिकारी डीएसपी रेशम बोहराले बताए। २०६६ असोज ११ गते छिमेकी अरविन्द्र राजभरलाई अन्य तीन जनाको सहयोगमा उनले हत्या गरेको अदालतले ठहर गरेको थियो। हत्यामा संलग्न अन्य तीन जना भने सजाय काटिसकेका छन्। जग्गाको रकम लेनदेनका विषयमा चार जना मिलेर उनको हत्या गरेको प्रहरीले जनाएको छ। हत्यापश्चात मृतक अरविन्द्रको शव १२ दिनपछि गण्डक पावर हाउस नजिक फेला परेको थियो। हत्यापछि आफ्नो नाम विक्रम सिंह राखेर उनी भारतको दिल्लीमा लुकिछिपी काम गर्दै आएका थिए। २०७५ साल वैशाख ५ गते जिल्ला अदालतबाट सर्वस्वसहित जन्मकैदको फैसला भएका उनलाई सजाय भुक्तानका लागि अदालतमा पेस गरिएको प्रहरीले जनाएको छ।
रौतहटमा मनी ट्रान्सफर सञ्चालकमाथि गोली चल्यो,काठमाडौं : रौतहटमा एक मनी ट्रान्सफर सञ्चालकमाथि गोली प्रहार भएको छ। परोहा नगरपालिका९ स्थित शिव मनी ट्रान्सफरका सञ्चालक नितेश साहमाथि गोली प्रहार भएको हो। उनीमाथि गोली प्रहार भएको रौतहट २ का सांसद किरण साहले संसद बैठकमा जानकारी गराएका थिए। उनले घटनका दोषी पत्ता लगाइ कडा कारवाही गर्न माग गरे। घटनाको विस्तृत विवरण आउन बाँकी छ।
मुस्ताङको लेतेमा प्रहरी बिट स्थापना,जोमसोम : राष्ट्रिय गौरवको बेनीजोमसोम सडकअन्तर्गत मुस्ताङको थासाङ गाउँपालिका३ लेतेमा बिहीबार प्रहरी बिट स्थापना गरिएको छ। इलाका प्रहरी कार्यालय लेतेमा कार्यरत सुरक्षाकर्मीलाई मुस्ताङ आवतजावत गर्ने सवारी साधन तथा मालबाहक साधनहरूलाई सडकमा चेकजाँच गर्न तथा विवरण संकलन गर्न सहजता प्रदान गर्ने उद्देश्यले प्रहरी बिट निर्माण गरिएको हो। उक्त प्रहरी बिट प्रहरीलाई हस्तान्तरण भएपछि इलाका प्रहरी कार्यालय लेतेले त्यसलाई सञ्चालनमा ल्याएको प्रहरी नायब उपरीक्षक भोजराज पाण्डेयले जानकारी दिए। थासाङको लेतेमा प्रहरी बिट स्थापना गरेसँगै त्यहाँ कार्यरत प्रहरीलाई सवारी चेकजाँच तथा विवरण संकलन गर्न सहयोग पुगेको छ। त्यहाँ मुस्ताङबाट तल फर्किएका सवारी साधनहरूको चेकजाँच तथा विवरण संकलन गर्ने गरिएको छ। बेनी हुँदै मुस्ताङ आउने सवारी साधनको विवरण संकलन तथा चेकजाँच थासाङको प्रहरी चौकी घाँसामा गर्ने गरिएको छ।
भुक्तानी नपाएपछि पुलको काम ठप्प,"परासी : करिब १० करोडको लागतमा निर्माणाधीन नवलपरासीको बर्दघाट नगरपालिका५ र १६ जोड्ने खजुरा खोलाको पुलको काम बन्द भएको छ। भुक्तानी रकम नपाएको भन्दै निर्माण व्यवसायीले काम बन्द गरेको हो। निर्माण व्यवसायीले अहिलेसम्म काम गरेबापतको पाउनुपर्ने १ करोड १० लाखमध्ये नेपाल सरकारले १६ लाख मात्र भुक्तानी दिएको छ। पाउनुपर्ने बाँकी रकम नपाएको भन्दै निर्माण व्यवसायीले काम नगर्ने जनाएपछि सबै ठाउँमा जानकारी गराएर काम बन्द गरेको नगर प्रमुख शम्भुलाल श्रेष्ठले बताए। रकम भुक्तानीका लागि केही महिना अघि नै अर्थ मन्त्रालयमा सिफारिस गरेर पठाएका थियौं, अहिलेसम्म नआएपछि काम गर्दिनँ भनेर व्यवसायी गएपछि बन्द भएको छ, नगर प्रमुख श्रेष्ठले भने। नयाँ गठबन्धनसँगै अर्थमन्त्री फेरिएकाले चैतभित्र फेरि मन्त्रालय गएर रकमको माग गर्ने र रकम आएपछि काम सुरु हुने श्रेष्ठले बताए। पुल निर्माणको काम १० प्रतिशतको हाराहारीमा मात्र सकिएको छ। वर्षायाममा खोला तर्न कठिन हुँदा बर्दघाटसँगै छिमेकीपालिकाहरू सुस्ता र प्रतापपुर गाउँपालिकाका स्थानीयहरू लामो दूरी भएर आवतजावत गर्नुपर्ने बाध्यतालाई हटाउन खोलामा पुल निर्माणको योजना परेको थियो। वहुवर्षिय योजनाका रुपमा रहेको पुल निर्माणको शिलान्यास नवलपरासी क्षेत्र नम्बर १ का प्रतिनिधिसभा सांसद विनोद चौधरीले तामझामका साथ गरेका थिए। अर्थले रकम दिए पुल निर्माणको काम अघि बढ्छ नदिए बन्द गर्नुको अर्को विकल्प छैन,नगर प्रमुख श्रेष्ठले भने। सम्झौतापछिको लामो समयसम्म निर्माण कम्पनीले काम अधुरो बनाएर छाडेपछि नगरपालिकाको अनुरोधमा जिल्ला प्रशासनले प्रहरीमार्फत निर्माण व्यवसायीलाई सम्पर्कमा ल्याएर काम सुरु गराएको थियो। २०७७ सालमा श्रीमृत संजीवनी निर्माण सेवाले ९ करोड ७७ लाखमा पुल निर्माणको सम्झौता गरेको हो।"
सगरमाथा क्षेत्रको भ्रमणमा आएका कोरियन नागरिकको लडेर मृत्यु,सल्लेरी : सगरमाथा क्षेत्र भ्रमणमा आएका एक कोरियन नागरिकको लडेर ज्यान गएको छ। ज्यान गुमाउनेमा कोरियाका अन्दाजी ४७ वर्षीय ह्युनचल स्वाङ रहेको जिल्ला प्रहरी कार्यालयले जनाएको छ। प्रहरी नायब उपरीक्षक दीपक श्रेष्ठका अनुसार उनको ओलम्पिक हिमाल आरोहण गरेर फर्कंदै गर्दा खुम्बु पासाङ ल्हामु गाउँपालिका४ मा गत फागुन २८ गते लडेर ज्यान गएको हो। बाटोबाट चिप्लिएर लडेका ह्युनचल करिब दुई मिटर तल खसेको प्रहरीले जनाएको छ। हेलिकप्टरमार्फत उद्धार गरेर लुक्ला ल्याइएको मृतकको शव कानुनी प्रक्रिया पूरा गरी शवपरीक्षण लागि काठमाडौंको शिक्षण अस्पताल पठाइएको प्रहरी नायब उपरीक्षक श्रेष्ठले जानकारी दिए। मृतक ह्युनचल फागुन २१ गते एटेक्स कम्पनीमार्फत हिमाल आरोहणका लागि खुम्बु आएको जनाइएको छ। रासस
सुन तस्करीमा संलग्न ९ चिनियाँ नागरिकलाई पनि कारबाही गर्न सिफारिस,"काठमाडौं : सुनको अवैध पैठारी (तस्करी) नियन्त्रणसम्बन्धी जाँचबुझ आयोगले ९ जना चिनियाँ नागरिकसहित २१ जनालाई कारबाही गर्न सिफारस गरेको छ। आयोगले पूर्वसभामुखसमेत रहेका माओवादी केन्द्रका उपाध्यक्ष कृष्णबहादुर महरासहित १२ जनालाई कारबाही सिफारिस गरिएको हो। आयोगले बुझाएको प्रतिवेदन उपप्रधान तथा गृहमन्त्री रवि लामिछानेले शुक्रबार प्रधानमन्त्री पुष्पकमल दाहाललाई बुझाएका थिए। आयोगका अध्यक्ष डिल्लीराज आर्चायले सुन तस्करीमा ९ जना चिनियाँ नागरिकको संलग्नता देखिएको पुष्टि गरे। उनले अनुसन्धानमा प्रहरीको समेत कमजोरी देखिएको बताए। 'अनुसन्धानको क्रममा जिम्मेवारमा रहेका प्रहरी कर्मचारीको पनि कमजोरी देखिएकाले विभागीय कारबाहीको सिफारिस गरेका छौं,' आचार्यले अन्नपूर्णसँग भने। केन्द्रीय अनुसन्धान व्युरो (सिआईबी) प्रमुख एआइजी किरण बज्राचार्यसहित एसपी सञ्जय सिंह थापा, डीएसपी रुगम कुँवर र दुर्गा दाहाललाई विभागीय कारबाही सिफारिस गरिएको गृह मन्त्रालय स्रोतले बतायो। गृहले एआइजी बज्राचार्यको जिम्मेवारी खोस्न प्रहरी प्रधान कार्यालयलाई निर्देशनसमेत दिएको बताइएको छ। आयोगले महरासहित पूर्व उपराष्ट्रपति नन्दबहादुर पुन सचिवालयका जीवन गुरुङ, जीवन चलाउने, प्रनिश पुन, मञ्जिल गुरुङलाई पनि कारबाही सिफारिस गरिएको छ। महराका छोरा राहुल यसअघि नै पक्राउ परी प्रहरी हिरासतमा छन्। त्यस्तै सरकारी वकिल कार्यालयका बासुदेव शर्मा र जनकराज घिमिरेको भूमिकामाथि पनि आयोगले शंका व्यक्त गरेको छ। उनीहरूलाई विभागीय कारबाहीको सिफारिस गरिएको आयोगका अध्यक्ष आचार्यले बताए। यसैबीच प्रधानमन्त्री दाहालले आज मन्त्रिपरिषद् बैठक बोलाएका छन्। सुन जाँचबुझ आयोगको प्रतिवेदनमाथि छलफल गर्न प्रधानमन्त्रीले बैठक बोलाएको बताइएको छ। हङकङबाट तस्करी गरेर ल्याएको ६० किलो सुन र इलेक्ट्रिक चुरोट भेपमा लुकाएर दुबईबाट ल्याएको सुनबारे जाँचबुझ गर्न सरकारले गत असोजमा जाँचबुझ आयोग गठन गरेको थियो। आयोगले करिब साढे ५ महिना लामो अध्ययन, अनुसन्धान र जाँचबुझ गरेको थियो। आयोगमा पूर्व न्यायाधीश आर्चाय अध्यक्ष र पूर्व एआइजी सहकुल थापा, पूर्व सहसचिव प्रेमराज जोशी र किशोरजंग कार्की सदस्य थिए।"
रमजान महिना सुरू (फोटो फिचर),"काठमाडौं : मुस्लिम समुदायको महान पर्व रमजान बुधबारदेखि सुरू भएको छ। राजधानीको कश्मिरी मस्जिदमा आज इस्लामिक नमाज पढ्न नेपाली मुस्लिम समुदायको जम्मा भएका छन्। उर्दू क्यालेन्डर अनुसार, रमजान हिजरी संवत वा वर्षको नवौं महिनामा पर्दछ। यस पर्वमा श्रद्धालुहरूले सूर्योदयदेखि सूर्यास्तसम्म एक महिनाको व्रत बस्ने गर्छन्, जसलाई रोजा पनि भनिन्छ। प्रत्येक रोजा विहानको प्रार्थनापछि सुरु हुन्छ भने एक महिनाको लागि साँझको प्रार्थनाको साथ समाप्त हुन्छ। यस पवित्र महिनामा मुस्लिम धर्मावलम्बीहरूले विहान सूर्यास्त हुनुअघि सेरी र सूर्यास्तपछि इफ्तार गर्नेगर्छन्। व्रत बस्नेहरूले पवित्र कुरानको पठन र अन्य धार्मिक गतिविधिहरूमा पनि संलग्न हुन्छन्। रमजानले मुस्लिमहरूलाई परोपकार गर्न, गरिब र खाँचोमा परेकाहरूको सेवा गर्न, जकात वा अनिवार्य दान गर्न पनि प्रोत्साहित गर्दछ। महिनाको अन्त्यमा ईद पर्व मनाएर पर्वको समापन हुन्छ। तस्बिरहरू : अभिषेक महर्जन"
एक महिनामा ३२ फरार अभियुक्त पक्राउ,"नुवाकोट : नुवाकोटमा फरार अभियुक्त पक्राउ अभियान सञ्चालन गरिएको छ। एक महिनाको अवधिमा ३२ जना फरार अभियुक्त पक्राउ परेका छन्। नुवाकोटमा विभिन्न समयमा अपराध गरी अदालतबाट समेत दोषी ठहर भई फरार रहेकामध्ये फागुनमा मात्रै ३२ जनालाई पक्राउ गरिएको जिल्ला प्रहरी कार्यालय नुवाकोटले जनाएको छ। पक्राउ परेकाहरूबाट सवा दुई लाख रुपैयाँ भन्दा बढी जरिवाना संकलन गरिएको छ। उनीहरूबाट २ वर्ष, १० महिना, ७ दिन कैद सजायका साथमा नगद दुई लाख २४ हजार ८६० रुपैयाँ जरिवाना असुल भएको प्रहरी नायब उपरीक्षक खगेन्द्रबहादुर खड्काले जानकारी दिए। यसैगरी नुवाकोटको कोल्पुटारमा सवारीसाधन प्रयोग गरी मकै चोरी गर्ने गाडी चालकलाई पक्राउ गरिएको छ। बेलकोटगढी नगरपालिका ५ केउरेनीको सन्तोष अधिकारीको घरपिढीमा राखेको ८ बोरा मकै चोरी गर्ने बा२०च ५४४३ नम्बरको बोलेरो पिकअप गाडीमा धादिङको गजुरी गाउँपालिका५ का सुदीप परियार समेतका व्यक्तिहरूलाई पक्राउ गरिएको डीएसपी खड्काले बताए। राति सबै सुतिरहेको मौका पारी घरको पिँढीमा रहेको मकै लोड गर्दै गरेको अवस्थामा मानिसले थाहा पाउँदा तत्कालै गाडीको ढाला समेत नलगाई गाडीसहित भाग्दै गरेको अवस्थामा प्रहरी टोलीले नुवाकोटकै बेलकोटगढी नगरपालिका५ मा उक्त गाडीलाई नियन्त्रणमा लिएको र त्यसका चालक सुदिप परियारलाई पक्राउ गरिएको खड्काको भनाइ छ।"
रौतहटमा मनि ट्रान्सफर सञ्चालकमाथि गोली हान्ने तीनजना भारतीय पक्राउ,"रौतहट : परोहा नगरपालिका ९ खापचोकस्थित आईएमई काउन्टरमा लुटपाट भएको छ । तीनजना लुटेराहरूले आईएमईका कर्मचारीलाई धम्क्याउँदै लाखौं रुपैयाँ लुटपाट गरेको प्रहरीले जनाएको छ । शुक्रबार दिउँसो मोटरसाइकलमा हतियारसहित आएका लुटेराहरूले आईएमईका सञ्चालक नितेश साहलाई बाहिर निकालेर गोली प्रहार गर्दा उनी घाइते भएका छन् । जिल्ला प्रहरी कार्यालय रौतहटका अनुसार घाइतेलाई उपचारका लागि वीरगंज पठाइएको र लुटपाटमा संलग्न तीनजनालाई पक्राउ गरिएको बताइएको छ । रकम लुटपाट गरेर भाग्दै गरेकाहरूलाई प्रहरीले नियन्त्रणमा लिएको छ भने घटनामा प्रयोग भएको मोटरसाइकल पनि प्रहरीले बरामद गरेको छ। पक्राउ परेका भारत बिहार राज्यको मोतिहारी निवासी मुनिफ यादव,चन्द्रभान सिंह ,राजा कुमार पसमान रहेको रौतहटका प्रहरी प्रमुख एसपी महेन्द्र श्रेष्ठले जानकारी दिएका छन् । उनीहरूको साथबाट कटुवा पेस्तोल र गोली बरामद गरिएको छ । रौतहट परोहा नगरपालिका ९ बस्ने शिव मनि ट्रान्सफरका सञ्चालक २६ वर्षीय नितेश साहले काउन्टरमा काम गरिरहेको अवस्थामा मोटरसाइकलमा आएका ३ जनाको समूहले गोली हानी फरार भएका थिए । घटनास्थलमा नेपाल प्रहरीका एसपी महेन्द्र श्रेष्ठ र सशस्त्र प्रहरी ११ नम्बर गणका प्रमुख एसपी बिक्रम हुमागाईँसहितको टोली खटिएको छ । नेपाल भारत सिमाक्षेत्रमा कडाइ गरिएको छ।"
राजस्व छुटमार्फत राज्यलाई पौने खर्ब घाटा लगाउन भूमि आयोगको प्रपञ्च,"काठमाडौं : राष्ट्रिय भूमि आयोगले एउटा यस्तो प्रपञ्च रचेको छ कि जुन कार्यान्वयन हुने हो भने राज्यलाई झन्डै पौने १ खर्ब रुपैयाँबराबर घाटा लाग्छ। उसले अव्यवस्थित बसोबासीलाई लालपुर्जा वितरण गर्दा साबिकको राजस्व दस्तुरमा ५० देखि ६० प्रतिशतसम्म छुटको प्रस्ताव गरेको छ। अर्थ मन्त्रालयले भने यो प्रस्ताव रोकेर राज्यलाई नोक्सान हुनबाट जोगाइरहेको खुलेको छ। मुलुकलाई अर्बौं घाटा हुने नियममा सहमति दिन नसकिएको अर्थ स्रोत बताउँछ। ती स्रोतका अनुसार राजस्व छुटका लागि आयोगबाट निर्णयसहित पटकपटक अनुरोध भई आएको छ। भूमि व्यवस्था, सहकारी तथा गरिबी निवारण मन्त्रालयले भने आयोगको उक्त प्रस्तावमा सहमति जनाएर स्वीकृतिका लागि अर्थमा पठाएको थियो। अव्यवस्थित बसोबासीको राजस्व घटाउने आयोगको प्रस्ताव सहमतिसहित अर्थमा स्वीकृतिका लागि पेस भएको बताउँछन् भूमि मन्त्रालयका सहसचिव एवं प्रवक्ता गणेशप्रसाद भट्ट। अव्यवस्थित बसोबासीको राजस्व घटाउने आयोगको प्रस्ताव सहमतिसहित अर्थमा स्वीकृतिका लागि पेस भएको छ।, गणेशप्रसाद भट्ट, सहसचिव एवं प्रवक्ता, भूमि व्यवस्था, सहकारी तथा गरिबी निवारण मन्त्रालय प्रधानमन्त्री पुष्पकमल दाहाल प्रचण्डले राजस्व छुट दिने बताउँदै आएका छन्। त्यसरी छुट दिँदा सरकारी जग्गा अतिक्रमणलाई प्रोत्साहन पुग्ने धारणा विज्ञले राख्दै आएका छन्। आयोगका पदाधिकारी भने यो व्यवस्थाले राज्यलाई फाइदा हुने दाबी गर्छन्। छुट दिँदा अर्बौं राजस्व उठ्ने, समस्या समाधान हुने, नीतिगत भ्रष्टाचार रोकिने उनीहरूको जिकिर छ। आयोगका उपाध्यक्ष एवं प्रवक्ता नहेन्द्र खड्का भने यो परिमार्र्जित व्यवस्था न्यायोचित भएको बताउँछन्। यससँगै १५२० लाख परिवार कर र कानुनी दायरामा आउने उनको भनाइ छ। राजस्व घटाउने कुरा न्यायोचित हो, खड्का भन्छन्, अहिलेसम्म १५२० लाख परिवारबाट एक पैसा नउठेको अवस्था छ। यदि तिर्न सक्ने बनायौं भने अर्बांै राजस्व उठ्छ। यसले नीतिगत भ्रष्टाचारलाई पनि नियन्त्रण गर्ने दाबी उनी गर्छन्। अव्यवस्थित बसोबासीको आर्थिक अवस्थाका आधारमा इडिन्केटरको आधारमा छुट दिने प्रस्ताव आयोगको रहेको उनको भनाइ छ। उनका अनुसार गरिब, कृषि पेसामा रहेका, ग्रामीण क्षेत्रकालाई कम राजस्वको व्यवस्था गर्न लागिएको हो। धनी, आवासीय क्षेत्र र सहरी क्षेत्रको राजस्व बढी हुने खड्का बताउँछन्। आयोगको प्रस्तावमा ५ देखि १० प्रतिशतदेखि ५०६० प्रतिशतसम्म छुटको व्यवस्था गरिएको छ। १५ लाखको आवेदन, अव्यवस्थित बसोबासी अत्यधिक भूमिहीन दलित, भूमिहीन सुकुम्बासी र अव्यवस्थित बसोबासी गरी करिब १५ लाखको निवेदन आयोगमा परेको छ। पछिल्लो तथ्यांकअनुसार नयाँ मात्रै १३ लाख ५० हजार छन्। ८६ हजार ४ सय पुराना सर्दै आएका हुन्। १४ लाख ३६ हजार ४ सयको हालसम्म निवेदन परेको छ। संकलित तथ्यांकमध्ये फागुन २९ गतेसम्म १० लाख ४६ हजार ५ सय ४९ निवेदन कम्प्युटरमा इन्ट्रि भएको छ। जसमा भूमिहीन दलित ८३ हजार ५ सय, भूमिहीन सुकुम्बासी १ लाख ६० हजार ३ सय ७ र अव्यवस्थित बसोबासी ८ लाख २ हजार ७ स ४२ छन्। अव्यवस्थित बसोबासीको संख्या करिब ८० प्रतिशत देखिन्छ। अर्थात् करिब १२ लाख अव्यवस्थित बसोबासीको दाबीसहितको निवेदन परेको छ। राजस्व घटाउने कुरा न्यायोचित हो। अहिलेसम्म १५२० लाख परिवारबाट एक पैसा नउठेको अवस्था छ। यदि तिर्न सक्ने बनायौं भने अर्बांै राजस्व उठ्छ। नहेन्द्र खड्का, उपाध्यक्ष एवं प्रवक्ता, राष्ट्रिय भूमि आयोग साविकको व्यवस्थाअनुसार करिब १२ लाख निवेदकबाट राजस्व करिब १ खर्ब ३० अर्ब २० करोड ८० लाख रुपैयाँ आउन सक्छ। तर, ५० देखि ६० प्रतिशत छुट दिँदा पौने खर्ब अर्बभन्दा बढी हुन्छ। ७८ अर्ब १२ करोड राजस्व घाटा हुन्छ। तर, यसले अव्यवस्थित बसोबासीलाई राहत हुन्छ। भूमिहीन नै अव्यवस्थित बसोबासी बन्न चलखेल कतिपय भूमिहीन सुकुम्बासीले धेरै जग्गा पाउने लोभमा अव्यवस्थित बसोबासीको निवेदन दिएको पाइएको छ। सरकारले भने भूमिहीन सुुकुम्बासी र भूमिहीन दलितलाई निश्चित जग्गा निःशुल्क दिने व्यवस्था गरेको छ। तर, उनीहरू धेरै पाउने हुँदा राजस्व तिरेर भए पनि जग्गा आफ्नो बनाउने चलखेलमा लागेका हुन्। आयोगका उपाध्यक्ष खड्काले भूमिहीन दलित र भूमिहीन सुकुम्बासीले अव्यवस्थित बसोबासीमा निवेदन दिएको पाइएको पुष्टि गरेका छन्। अव्यवस्थित बसोबासीलाई रोकियो पुर्जा वितरण आयोगको राजस्व छुट प्रस्तावका कारण अव्यवस्थित बसोबासीको लालपुर्जा वितरण रोकिएको छ। भूमिहीन दलित र भूमिहीन सुकुम्बासीलाई मात्रै लालपुर्जा वितरण गरिएको छ। आयोगको तथ्यांकअनुसार हालसम्म ४ हजार ७ सय ३३ परिवारले लालपुर्जा प्राप्त गरेका छन्। २ लाख ४३ हजार ४ सय ६१ कित्ता जग्गाको नापजाँच भएको छ। आयोगले १ सय ४८ स्थानीय तहसँग सम्झौता गरेर सूचना पनि प्रकाशन गरिसकेको छ। जसअनुसार ५० करोड राजस्व संकलन भएको छ। हालसम्म वितरित पुर्जा र प्राप्त राजस्वको आधारमा प्रतिपुर्जा औसत १ लाख ८ हजार ५ सय छ। एक जनाले बढीमा ४३ लाखसम्म राजस्व बुझाएका छन्। परिमार्जित व्यवस्था छिटो कार्यान्वयन भए लालपुर्जा वितरणले तीव्रता पाउने बताउँछन् उपाध्यक्ष खड्का। भूमि अधिकारकर्मी जगत देउजा अध्ययनको आधारमा मात्रै राजस्व घटाउनुपर्ने बताउँछन्। २०० प्रतिशतसम्म राजस्व उठाउने कुरा भने व्यावहारिक नभएको सुझाव दिएको उनी सुनाउँछन्। अव्यवस्थित बसोबासीका ७ प्रकार आयोगले अव्यवस्थित बसोबासीलाई सात प्रकारमा वर्गीकरण गरेको छ। जसमा जनसंख्याको आर्थिक अवस्था, बसोबासको स्थिति, जग्गाको प्रकृति, ओगटेको क्षेत्रफल, बसोबासको मूल्यांकन, आबाद कमोतको अवधि, अन्यत्र जग्गा भए नभएका छन्। जनसंख्याको आर्थिक अवस्थामा आर्थिक स्थिति, जीवन निर्वाहको आधार, जीवनयापनको स्तरलाई हेरिएको छ। वर्गीकरणको आधारमा मापदण्ड बनाइएको छ। एकीकृत सम्पत्तिको कर प्रयोजनका लागि अन्यत्र जग्गा रहेको स्थानीय तहले निर्धरण गरेको मूल्यांकनलाई आधार लिइने र चल सम्पत्तिको हकमा परिवारको नाममा रहेको गाडी, स्कुटर, सुन, चाँदी, बैंक ब्यालेन्स तथा नगदसमेतको आधारमा स्वघोषणा गर्नुपर्नेछ। जीवन निर्वाहको आधारमा वर्गीकरण गरेर मापदण्ड तोकिएको छ। ज्याला मजदुरी, कृषि कार्य, अस्थायी वा वैदेशिक रोजगारी र स्थायी रोजगारीको फरकफरक मागदण्ड बनाइएको छ। कञ्चनपुरका दैजी बजार, झलारी बजार, कलुवापुर, कृष्णपुर नगरपालिका, गुलरिया बजार, वाणी बाजरलगायत ठाउँमा धेरै अव्यवस्थित बसोबासी छन्। कैलालीका पहलमानपुर, भजनी, लम्की, चौमालाका सयौं बिघामा पनि उनीहरू बस्दै आएका छन्। बुटवल उपमहानगरपालिका, भरतपुर महानगरपालिका, धरान, इटहरी उपमहानगरपालिकालगायत धेरै स्थानमा अव्यवस्थीत बसोबासी छन्। लुम्बिनी प्रदेशको राजधानी भालुवाङ पनि अव्यवस्थित बसोबासीको बस्ती हो। बाँके, बर्दिया, मकवानपुर, उदयपुर, चितवन, दाङलगायत तराई र भित्री मधेसका अधिकांश जिल्लामा उनीहरूको बसोबास छ। वर्षौंदेखि बस्दै आएकादेखि पछिल्लो माओवादी सशस्त्र द्वन्द्वका बेलासम्म यो क्रम जारी थियो। कतिपयले जग्गा सरकारी सार्वजनिक, गुठीको जग्गा अतिक्रमण गरेर बसेका छन्। कतिपय भने सयौं वर्षदेखि बसेकाले लालपुर्जा नपाएको अवस्था पनि छ। आयोग किन ? सरकारले भूमिसम्बन्धी ऐन, २०२१ को दफा ५२ क को उपदफा (३) र दफा ५२ ख को उपदफा (६) बमोजिमको अधिकार प्रयोग गरी भूमिहीन दलित, भूमिहीन सुकुम्बासीलाई जग्गा उपलब्ध गराउने तथा अव्यवस्थित बसोबासीलाई व्यवस्थापन गर्ने प्रयोजनका लागि राष्ट्रिय भूमि आयोग गठन गरेको हो। नेपाल राजपत्रमा २०७८ भदौ २५ मा राष्ट्रिय भूमि आयोग गठन आदेश प्रकाशन भएको थियो। उक्त आदेशअनुसार अध्यक्ष, उपाध्यक्षसहित ९ सदस्यीय आयोग गठन हुने व्यवस्था छ। आयोगको काम, कारबाहीलाई सहयोग, समन्वय र सहजीकरण गर्न आवश्यकता र औचित्यको आधारमा जिल्ला स्तरमा जिल्ला समितिको व्यवस्था छ। जिल्ला समितिमा अध्यक्षसहित ९ जना पदाधिकारीको व्यवस्था छ। सर्वोच्चको परमादेशपछि २०७८ असार २९ मा कांग्रेस सभापति शेरबहादुर देउवा नेतृत्वमा गठबन्धन सरकार बन्यो। त्यो सरकारको प्राथमिक निसानामा पर्यो, भूमिसम्बन्धी समस्या समाधान आयोग। एमाले नेता देवी ज्ञवाली अध्यक्ष रहेको आयोग नै सरकारले खारेज गर्यो। पदाधिकारी मात्रै नभई साउन १९ गते आयोग नै खारेजको निर्णय गरेको थियो सरकारले। त्यसअघि एमाले अध्यक्ष केपी शर्मा ओली नेतृत्वको सरकारले २०७६ चैत ९ गते आयोग गठन गरेको थियो। गठबन्धनको सरकारले आयोग नै खारेज गरेपछि सुकुम्बासी, दलित र भूमिहीनको अधिकारको मुद्दा उठ्यो। सरकारले २०७८ भदौ २९ मा नाममा थोरै संशोधन गरेर राष्ट्रिय भूमि आयोग गठन गर्यो। कांग्रेसनिकट शिक्षक संघका पूर्वअध्यक्ष केशव निरौलालाई अध्यक्ष बनाइयो। उपाध्यक्षमा माओवादी नेता खड्का नियुक्त भए। सदस्यमा नियुक्त राधोराय यादव, टेकबहादुर शाह, बासुदेव हुमागाईं, दाताराम खनाल, गोबद्र्धन कोली र सरिता महर्जन पनि कांग्रेसमाओवादी सत्ता गठबन्धनको भागबन्डामा राखिएको थियो। सुकुम्बासीका नाममा हालसम्म दजनौ आयोग बनेका छन्। तर त्यो समस्या अहिलेसम्म समाधान हुन सकेको छ। २०४७ मंसिर ९ मा गठित बलबहादुर राई नेतृत्वको आयोगले योजना मात्र बनाएको थियो। २०४८ मंसिर ९ मा तत्कालीन कृषिमन्त्री शैलजा आचार्यले आयोगको नेतृत्व गरिन्। त्यस बेला सुकुम्बासीको लगत संकलन गरिएको थियो। २ लाख ६३ हजार ३८ परिवारले निवेदन दिएका थिए। आयोगले ५४ हजार १ सय ७० परिवारको निवेदन छानबिन गर्यो। १० हजार २ सय ७८ लाई अस्थायी निस्सा र १ हजार २ सय ७८ परिवारलाई २ हजार २ सय ९६ बिघा वितरण गरियो। ०५१ मंसिर २९ मा ऋषिराज लुम्साली अध्यक्ष बने। त्यस बेला ५८ हजार ३ सय ४० परिवारलाई जग्गा वितरण गरियो। २४ हजार ४ सय ७० सुकुम्बासी, २४ हजार ५२ अव्यवस्थित बसोबासी, १ सय ९५ कमैया, ३ हजार ३ सय २ बाढी पहिरोपीडित थिए। २०५२ पुस २० मा बुद्धिमान तामाङ, २०५४ जेठ २१ मा चन्दा शाह, २०५४ फागुन ४ मा पुनः तामाङ, २०५५ असार १ मा तारणीदत्त चटौत, २०५६ मंसिर १६ मा गंगाधर लम्साल, २०६३ मा कैलाश महतो, २०६६ मंसिर २४ मा गोपालमणि गौतम, २०६८ मंसिर २० मा भक्तिप्रसाद लामिछाने र २०७१ मा शारदाप्रसाद पौडेल अध्यक्ष बने। विभागीय मन्त्रीको हैसियतमा सिद्धराज ओझा र अफताब आलम पनि आयोगको जिम्मेवारीमा रहे। २०७३ मा गोपाल दहित, २०७६ सालमा देविप्रसाद ज्ञवाली र २०७८ मा केशव निरौला आयोगको अध्यक्ष भए। आयोग समस्या समाधानभन्दा पनि टाठाबाठा र कार्यकर्तालाई जग्गा बाँड्नमा केन्द्रित भएको सरोकारवालाको आरोप छ। अध्यक्ष भ्रमणमा हुन्छन्, बैठक देखाएर भत्ता लिन्छन् राष्ट्रिय भूमि आयोगका अध्यक्ष केशव निरौला र उपाध्यक्ष नहेन्द्र खड्काविरुद्ध उजुरी परेको छ। उनीहरूले कार्यालयमा उपस्थित नभई कामै नगरी तलबभत्ता लिएको भन्दै आरोप लागेको छ। वार्षिक ७० करोड हाराहारी बजेट सरकारी काज लिएर कुनै ठोस कार्य प्रतिवेदनको आयोगमा दर्ता नगराई सिध्याएको आरोप पनि छ। सार्वजनिक जग्गा सुकुम्बासीलाई वितरण गर्न नपाइने व्यवस्थाविपरीत वितरण गरेको आरोप पनि लगाइएको छ। उनले हाजिरी पनि नगरी तलब बुझेको उजुरीमा उल्लेख छ। २०७८०७९ र २०७९०८मा पदाधिकारीहरूले तलब, महँगी भत्तालगायत पारिश्रमिक बुझेको देखियो। सोही अवधिमा पदाधिकारीहरूले हाजिरी गरेको देखिएन, उजुरीमा उल्लेख छ। अनुगमन मूल्याकन (दैनिक भत्ता तथा भ्रमण) खर्च सम्बन्धमा उजुरी परेको छ। २०७८७९ मा दैनिक भत्ता तथा भ्रमण खर्च शीर्षकमा ४० लाख ५० हजार २६९ र २०७९८० मा २३ लाख ८१ हजार ३०० खर्च भएको देखिएको जनाइएको छ। भ्रमणको सम्पूर्ण विवरण एकिन हुने गरी भ्रमण प्रतिवेदन राखेको नदेखिएको उजुरीमा उल्लेख छ। आयोगमा २०७८७९ मा पदाधिकारी बैठक भत्ता खर्च शीर्षकमा १२ लाख ९६ हजार र २०७९८० मा ९ लाख ८० खर्च भएको देखिन्छ। बैठक सञ्चालन कार्यविधि बनेको नदेखिएको उजुरीमा उल्लेख छ । उजुरीका अनुसार अध्यक्ष निरौला भ्रमणमा रहेकै अवधिमा बैठकमा पनि उपस्थिति रहेको देखिएको छ । २०७८ फागुन १२, २०७८ फागुन २४, २०७९ साउन १३, २०७९ साउन २९, २०७१ मंसिर २६ मा भ्रमणमा छन्। तर, आयोगको कार्यालयमा हाजिर भएका देखाइएको जनाइएको छ। २०७८१२११ देखि २०७८१२१३ सम्म अध्यक्ष मोरङ, सुनसरी जिल्ला आयोगको काममा काजमा भएको बखतमा हरेक दिन बिहान बेलुका बैठक बसेको र सबै बैठकमा अध्यक्षको उपस्थिति रहेको देखिएको उजुरीमा उल्लेख छ।"
सिन्धुलीमा नेपाल टेलिकमको टावरमा कुकर बम विस्फोट,"सिन्धुली : सिन्धुलीमा शक्तिशाली प्रेसरकुकर बम विस्फोट भएको छ। सुनकोशी गाउँपालिका १ दुम्जा स्थित नेपाल टेलिकमको टावरमा कुकर बम विस्फोट गराइएको हो । जिल्ला प्रहरी कार्यालय सिन्धुलीका अनुसार बम विस्फोटबाट दुम्जामा रहेको विपी पार्क नजिकै रहेको टेलिकमको टावर तथा घरमा क्षति पुगेको छ । उक्त स्थानमा शुक्रबार बिहान बम विस्फोट भएको सिन्धुलीका प्रहरी नयव उपरीक्षक तथा प्रवक्ता चिरन्जिवी दाहालले जानकारी दिए । बिहान करिव ३ बजेको समयमा विस्फोटको आवाज आएपछि स्थानीयले गरेको खबरका आधार घटना स्थल पुगेको प्रहरीले शक्तिशाली प्रेसर कुकर बम विस्फोट भएको पुष्टि गरेको छ, उनले भने । विस्फोट कसले गराएको भन्ने पुष्टि नभए पनि घटना स्थलमा पिपुल विब्रेसन आर्मी लेखेको जनमुक्ती सेना लेखेको पर्चा भेटिएको प्रहरीले जनाएको छ । विस्फोट स्थलमा दुईवटा प्रेटोलको बोटलसमेत फेला पारिएको प्रहरीले जनाएको छ । उक्त घटनामा संलग्नको खोजिकार्य सुरु गरिएको प्रहरीले जनायो ।"
पुतलीबजारमा पक्की सडक,"स्याङ्जा : पुतलीबजार नगरपालिका अन्तर्गत रहेको प्रगतिनगर बहाकोटनाम्चेकाल्खु कच्ची मोटरबाटो अब पक्की बन्ने भएको छ। विश्व बैंकको आर्थिक सहयोग तथा पुतलीबजार नगरपालिकाको प्राविधिक सहयोगमा हालको कच्ची सडकलाई पक्की एवं फराकिलो बनाइने प्रक्रिया अघि बढेको नगरप्रमुख तुलसीराम रेग्मीले जानकारी दिए। प्रमुख रेग्मीका अनुसार डीपीआर लगायत योजना छनौट गर्दै लम्बिएको सो योजना अब बढ्ने निश्चित भएको छ। बाटो निर्माणपछि पुतलीबजार र तनहुँको दुलेगौडासँग जोडिने छ। यसबाट पुतलीबजार नगरपालिकाका वडा नम्बर ३, ८, ९ का स्थानीयवासी प्रत्यक्ष लाभान्वित हुनेछन् भने सयौं व्यक्तिले सो बाटोको उपयोग गर्न पाउने छन्। प्रगतिनगर शिक्षा चोकदेखि काँफलडाँडा भन्ज्याङबहाकोटनाम्चेकाल्खुसम्म ७ दशमलव ६ किलोमिटर लम्बाइमा पक्की सडकसहित नाली र टेवा पर्खाल रहने इन्जिनियर विमलरंजन कार्कीले जानकारी दिए। दुई लेनको सडकको चौडा ७ मिटरको हुने उनले बताए। विश्व बैंकको ४३ करोड १८ लाखको लागतमा निर्माण गरिने पक्की सडक अबको १५ महिनाभित्र सक्नुपर्ने छ। टेण्डर खुलाएर ठेक्काको प्रक्रियामा रहेको नगरपालिकाले जनाएको छ।"
शोकमा डुब्यो हतुवागढी,"भोजपुर : बिहीबार उदयपुरको बेलका नगरपालिका ७, मैनामैनीमा भएको बोलेरो जिप दुर्घटनाले सिंगो हतुवागढीवासी शोकमा डुबेका छन्। दुर्घटना ज्यान गुमाएका ८ जनामध्ये ७ जना हतुवागढी गाउँपालिकाका रहेका छन्। मृत्यु हुनेमा हतुवागढी गाउँपालिका२ दितेनीका चन्द्रप्रकाश राई, पर्वतमाया राई, डिसाङ राई, हतुवागढी गाउँपालिका५ का रामकुमारी राई, किसन राई र सवारीचालक हतुवागढी गाउँपालिका२ कै मानबहादुर बस्नेत, हतुवागढी गाउँपालिका९ का पदमबहादुर थापा र इटहरी घर भएकी कमला अधिकारी छन्। मृतकमध्ये दितेनीका ७० वर्षीया पर्वतमाया राई उनका छोरा २३ वर्षीय चन्द्रप्रकाश राई र गम्भीर घाइते छोरी शान्तिकलाका ६ महिने छोरा डिसाङ राई छन्। त्यस्तै दुर्घटनामा दितेनीनिवासी नै सवारीचालक ४२ वर्षीय मानबहादुर बस्नेतको पनि मृत्यु भएको थियो। सोहि गाडीमा गम्भीर घाइते भएकी पर्वतमायाकी छोरी ३२ वर्षीया शान्तिकला राईको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ। परिवारको दुःखद खबरले दितेनीका ७४ वर्षीय रामप्रसाद राई विक्षिप्त छन्। केही दिनअघिदेखि आफ्नत भेटघाट र पारिवारिक कामले धरान रहेका श्रीमती पर्वतमाया, छोरा चन्द्रप्रकाश, नाति डिसाङको मृत्युले सिंगो परिवार शोकमा डुबेको छ। धरानबाट बिहानै हिँड्यौं भनेर फोन गरेकी श्रीमती र छोरा र नातिको हविगतले छाँगाबाट खसेझैँ बनायो, छोरीको हालत के हुने हो, भगवान्ले यो के गरिदियो, राईले सुनाए। एउटै परिवारको दुर्दशाले सिँगो दितेनी गाउँ शोकमा डुबेको छ। परिवारभित्र पुगेको बज्रपातले गाउँले आफन्तजनलाई पनि मर्माहत बनाएको स्थानीय बालकुमार राईले बताए। उनले भने, यो घटनाले सिंगो गाउँलाई नै भावविह्वल बनाएको छ, एकदमै मर्माहत बनाएको छ। दुर्घटनामा हतुवागढी गाउँपालिका५ का रामकुमारी राई र किसन राई, हतुवागढी गाउँपालिका९ का पदमबहादुर थापाको पनि मृत्यु भएको थियो। बाबुको अकल्पनीय मृत्युको खबरले पदम बहादुर थापाका कान्छा छोरा छत्र थापालगायत सिंगो परिवार स्तब्ध बनेको छ। नसोचेकै भयो, परिवारमा बज्रपात भयो, अब आमालाई कसरी सम्हाल्ने, उनले भने। बोलेरो दुर्घटनाले सिंगो गाउँपालिकालाई भावविह्वल बनाएको हतुवागढी गाउँपालिका९ का वडाध्यक्ष सञ्जल राईले बताए। घटना एकदम दर्दनाक छ, दिवंगत भएकाहरू एउटा गाउँका छन्, गाउँ नै शून्य भएको छ, राईले सुनाए। मृतकको खबर सिँगो गाउँपालिकालाई नै अपुरणीय क्षति पुगेको हतुवागढी गाउँपालिकाका अध्यक्ष प्रेमकुमार राईले बताए। अवैज्ञानिक ग्रामीण सडककै कारण आज गाउँपालिकाले आफ्ना नागरिक अकालमै गुमाउनुपर्यो, अध्यक्ष राईले भने, मृतक परिवारजन, आफ्नतजनप्रति गहिरो समवेदना प्रकट गर्दछौं। ईटहरी हुँदै धरानबाट १६ जना यात्रु बोकेर भोजपुरको घोरेटारतर्फ हिँडेको बोलेरो जिप अनियन्त्रित भई उदयपुरको बेलका नगरपालिका ७, मैनामैनीस्थित २ सय मिटर तल खसेर दुर्घटनाग्रस्त भएको थियो। गाडीमा सवार १७ जनामध्ये ९ जनाको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ। गम्भीर घाइते भएका हतुवागढी गाउँपालिका२ का किसन राईको उपचारका अस्पताल पुयाउने क्रममा मृत्यु भएको थियो। क्षमताभन्दा बढी यात्रु भएकाले बोलेरो जिप अनियन्त्रित भई दुर्घटना भएको हुनसक्ने अनमान रहेको जिल्ला प्रहरी कार्यालय भोजपुरका प्रमुख डीएसपी सुदीपराज पाठकले बताए।"
बालसुधार गृहलाई विद्यालयको अनुमति दिन उच्च अदालतको आदेश,"नेपालगन्ज : उच्च अदालत तुलसीपुर नेपालगन्ज इजलाशले जयेन्दु बालसुधार गृहलाई विद्यालय सञ्चालनको स्वीकृति र अनुमति दिन परमादेश जारी गरेको छ। सार्वजनिक सरोकारका मुद्दामा वकालत गर्न गठित पीआईएल कानुन व्यावसायीका समूहले स्वीकृत विद्यालय नहुँदा बाल सुधार गृहमा रहेका बालकहरू शिक्षाको अधिकारबाट वञ्चित रहेको, बारम्बार माग गर्दा सुनुवाइ नभएको भन्दै कम्तीमा आधारभूत तहसम्मको अनुमति पाउनुपर्ने र दरबन्दीसहितको विद्यालयको स्वीकृति माग दाबी गर्दै दायर गरेको रिटमा अदालतका न्यायाधीशद्वय टंकप्रसाद गुरुङ र वसन्तराज पौडेलको संयुक्त इजलासले बुधबार बाँकेको डुुडुवा गाउँपालिका, लुम्बिनी प्रदेशको शिक्षा तथा सामाजिक विकास निर्देशनालयका निर्देशकका नाममा परमादेश जारी गरेको हो। अदालतको आदेशमा भनिएको छ, बाल सुधार गृहभित्र विद्यालय सञ्चालन गर्ने सैद्धान्तिक सहमति रहेको भन्ने शिक्षा मन्त्रालय विद्यालय शिक्षा शाखाको २३ साउन २०६९ को पत्रबाट देखिन आएकाले जयेन्दु बालसुधार गृह नेपालगन्जबाट विद्यालय सञ्चालन स्वीकृति एवं अनुमतिको माग भएमा प्रचलित कानुनबमोजिम जो जे व्यवस्था मिलाउनु पर्ने हो मिलाई निर्णय कार्यान्वयन गर्न गराउन विपक्षीहरूका नाममा परमादेशको आदेश जारी हुने ठहर्छ। सार्वजनिक सरोकारका मुद्दामा वकालत गर्न गठित पीआईएल कानुन व्यवसायी समूहका तर्फबाट वरिष्ठ अधिवक्ता सुनिलकुमार श्रेष्ठ, अधिवक्ताहरू लोकबहादुर शाह, वसन्त गौतम, विकास आचार्य, बलबहादुर चन्द, विश्वजित तिवारी, केवल सिंह थारू र इन्सेकका अधिकृत विनोद पाण्डेले ४ साउन २०८० मा परमादेशको रिट दायर गरेका थिए।"
"सुर्तीजन्य पदार्थ सेवन विकराल बन्दै, कोशीमा २३२ प्रतिशत सेवनकर्ता","झापा : कोशी प्रदेशको कुल जनसङ्ख्यामध्ये २३ दशमलव २ प्रतिशत सुर्तीजन्य पदार्थ सेवन गर्ने गरेको पाइएको छ। सुर्तीजन्य पदार्थको (नियन्त्रण र नियमन गर्ने) ऐन तथा नियमावलीको कमजोर कार्यान्वयनले सुर्तीजन्य पदार्थ सेवन विकराल बन्दै गएको र अझ भयावह रूप लिने बताइएको छ। स्वास्थ्य तथा जनसङ्ख्या मन्त्रालय, स्वास्थ्य कर कोष सचिवालयको आयोजना तथा स्वास्थ्य कार्यालय झापाको संयोजनमा शुक्रबार भद्रपुरमा आयोजित नेपालमा सुर्तीजन्य पदार्थको नियन्त्रण र नियमन सम्बन्धी अन्तरक्रिया कार्यक्रममा यस्तो बताइएको हो। स्वास्थ्य मन्त्रालयका वरिष्ठ जनस्वास्थ्य अधिकृत तथा सूचना अधिकारी रविकान्त मिश्रले पछिल्लो अध्ययन अनुसार नेपालमा सुर्तीजन्य पदार्थ सेवन गर्ने दर बढिरहेको बताए। कोशी प्रदेशमा चार जनामा एक जनाले सुर्तीजन्य पदार्थ सेवन गरिरहेको बताउँदै वरिष्ठ जनस्वास्थ्य अधिकृत मिश्रले भने, उमेर बढेसँगै सुर्तीजन्य पदार्थको सेवन पनि बढ्दै गएको अध्ययनले देखाउँछ, यसले स्वास्थ्यमा असर गर्छ, सेवन गर्नु हुँदैन भन्ने जान्दाजान्दै पनि सेवन गरिरहेका छन्। कोशीमा २३ दशमलव २ प्रतिशत, मदेशमा २९ दशमलव १ प्रतिशत, बागमतीमा २२ दशमलव ९ प्रतिशत, गण्डकीमा २६ प्रतिशत, लुम्बिनीमा ३६ दशमलव ४ प्रतिशत, कर्णालीमा ३० दशमलव ४ प्रतिशत र सुदूरपश्चिममा ३३ दशमलव ७ प्रतिशतले सुर्तीजन्य पदार्थ सेवन गरिरहेको मिश्रले बताए। २०२२ को सर्वे अनुसार नेपालको कुल जनसङ्ख्यामध्ये २८ दशमलव ८ प्रतिशत सुर्तीजन्य पदार्थ प्रयोगकर्ता रहेको छ। सुर्तीजन्य पदार्थ सेवनमध्ये सबैभन्दा धेरै चुरोट ८७ प्रतिशत, बिडी २४ प्रतिशत, सिगार १६, हुक्का सात र अन्य चार प्रतिशत सेवन गर्ने गरेको पाइन्छ। सुर्तीजन्य पदार्थको कुलतमा फसेका मानिसमध्ये अधिकांशले झोड्छु भन्ने गरेको र १९ प्रतिशतले छोड्ने कोसिस गरिरहेको उनको भनाई छ। नसर्ने रोगको मुख्य कारण नै सुर्तीजन्य हो, उनले भने, दोस्रोमा मदिराजन्य पदार्थ पर्छ। सुर्तीजन्य पदार्थ नियन्त्रणमा गरिएका पहलकदमीविरुद्ध उत्पादकहरूद्वारा मुद्दा हाल्ने, व्यवहार परिवर्तन सम्बन्धी क्रियाकलापहरूको प्रभावकारी योजना तर्जुमा र कार्यान्वयन हुन नसक्नु, क्षेत्रगत र तहगत समन्वयको अभाव र स्वास्थ्य कर कोषको रकम प्रभावकारी सदुपयोग हुन नसक्नु जस्ता समस्या रहेको उनले बताए। अब स्थानीय तहले ऐन कार्यान्वयन गरी सुर्तीजन्य पदार्थको बिक्री वितरणमा कडाइका साथ लाग्नु पर्ने बेला आएको उनको भनाई छ। त्यस्तै कार्यक्रममा मन्त्रालयका कानुन विभाग प्रमुख तथा उपसचिव गोपीकृष्ण रेग्मीले नेपालमा सुर्तीजन्य पदार्थ (नियन्त्रण र नियमन) सम्बन्धी कानुनी व्यवस्थाका बारेमा जानकारी गराएका थिए। सुर्तीजन्य पदार्थको (नियन्त्रण र नियमन गर्ने) ऐन २०६८, जनस्वास्थ्य ऐन २०७५, सुर्तीजन्य पदार्थको (नियन्त्रण र नियमन गर्ने) नियमावली २०६८, सुर्तीजन्य पदार्थको (नियन्त्रण र नियमन गर्ने) निर्देशिका २०७१ का बारेमा सहभागीहरूलाई जानकारी गराउँदै यसको कार्यान्वयन लाग्न उनले आग्रह गरे। त्यस्तै जिल्ला प्रशासन कार्यालय झापाका सहायक प्रमुख जिल्ला अधिकारी चूडामणि चापागाईँले सुर्तीजन्य पदार्थ सेवन नियन्त्रणमा व्यक्ति स्वयमको भूमिका महत्त्वपूर्ण हुनुपर्ने बताए। सुर्तीजन्य पदार्थ सेवन गर्नु हुँदैन भन्ने आम नागरिकलाई थाहा छ,' उनले भने, अरूले भन्दा कसैले छोड्ने वाला छैन, यो व्यक्तिको मन र बिचारको कुरा हो, त्यसका लागि आफूबाटै सङ्कल्प जरुरी छ। भद्रपुर नगरपालिकाका प्रमुख प्रशासकीय अधिकृत सुनिल निरौलाले सुर्तीजन्यका बारेमा कार्यपालिका बैठकबाटै कर्मचारी र जनप्रतिनिधिको आचारसंहिता तयार गरिएको बताए। कार्यालय समय र परिसरमा कुनै पनि कर्मचारी र जनप्रतिनिधिले सुर्तीजन्य पदार्थ, मादक पदार्थ, लागु औषध सेवन गर्न नपाउने आचारसंहिता बनाएर लागू गरिएको छ, उनले भने, यसले केही हदसम्म भए पनि नियन्त्रणमा टेवा पुग्ने विश्वास लिएको छु। स्वास्थ्य कार्यालय झापाका निमित्त प्रमुख रमेश बाराकोटीले सुर्तीजन्य पदार्थ बिक्री वितरण गर्न पनि इजाजतपत्र लिनुपर्ने प्रावधान बनाउनु पर्नेमा जोड दिए। मदिराजन्य पदार्थलाई बेच्न लाइसेन्स अनिवार्य गरिएको छ, त्यस्तै सुर्तीजन्य पदार्थ बेच्न पनि सोही अनुसारको कानुनी प्रावधान लागु गर्नुपर्छ, उनले भने। कार्यक्रममा जिल्ला समन्वय समिति झापाका प्रमुख विश्वनाथ बरालको प्रमुख आतिथ्यमा भएको कार्यक्रममा गौरीगञ्ज गाउँपालिकाका स्वास्थ्य शाखा प्रमुख रामचन्द्र मिश्र, नेपाल पत्रकार महासंघ झापाका उपाध्यक्ष केशव भट्टराई लगायतले सुझाव राखेको कार्यक्रमको सञ्चालन स्वास्थ्य कार्यालय झापाका जनस्वास्थ्य निरीक्षक विश्वनाथ श्रेष्ठले गरेका थिए।"
तीन लाखको भन्सार छलीको सामान बरामद,"बुटवल : जिल्ला प्रहरी कार्यालय रुपन्देहीले भन्सार छलेर ल्याइएका विभिन्न सामग्रीहरू बरामद गरेको छ। सोमबार प्रहरीको विभिन्न कार्यालयबाट खटेको टोलीले भारतबाट लुकाइछिपाई ल्याएका तीन लाख ३३ हजार आठ सय ५० रुपैयाँ बराबरको सामग्री बरामद गरिएको सूचना अधिकारी एवं प्रहरी नायव उपरीक्षक मनोहर प्रसाद भट्टले जानकारी दिए। सिद्धार्थनगर नगरपालिका४ सुगरमिलबाट ६ सय ९० किलो प्याज, रोहिणी गाउँपालिका७ अमवाबाट रेडबुल, सरफ, मसला लगायत घरायसी सामग्री, बोइलर कुखुरा, कोटहिमाइ गाउँपालिका४ बाट महिला पुरुषले प्रयोग गर्ने चप्पल र कपडा लगायत सामग्री बरामद गरी भन्सार कार्यालय पठाइएको प्रहरीले जनाएको छ। प्रहरीले भारतीय सिमानाकाबाट अवैध रुपमा चोरीपैठारी गरेर ल्याएका सामग्रीहरू दिनहुँ बरामद गर्ने गरेको जिल्ला प्रहरी कार्यालय रुपन्देहीका प्रहरी उपरीक्षक रंजितसिंह राठौरले जानकारी दिए।"
सगरमाथा क्षेत्रको भ्रमणमा आएका कोरियन नागरिकको लडेर मृत्यु,सल्लेरी : सगरमाथा क्षेत्र भ्रमणमा आएका एक कोरियन नागरिकको लडेर ज्यान गएको छ। ज्यान गुमाउनेमा कोरियाका अन्दाजी ४७ वर्षीय ह्युनचल स्वाङ रहेको जिल्ला प्रहरी कार्यालयले जनाएको छ। प्रहरी नायब उपरीक्षक दीपक श्रेष्ठका अनुसार उनको ओलम्पिक हिमाल आरोहण गरेर फर्कंदै गर्दा खुम्बु पासाङ ल्हामु गाउँपालिका४ मा गत फागुन २८ गते लडेर ज्यान गएको हो। बाटोबाट चिप्लिएर लडेका ह्युनचल करिब दुई मिटर तल खसेको प्रहरीले जनाएको छ। हेलिकप्टरमार्फत उद्धार गरेर लुक्ला ल्याइएको मृतकको शव कानुनी प्रक्रिया पूरा गरी शवपरीक्षण लागि काठमाडौंको शिक्षण अस्पताल पठाइएको प्रहरी नायब उपरीक्षक श्रेष्ठले जानकारी दिए। मृतक ह्युनचल फागुन २१ गते एटेक्स कम्पनीमार्फत हिमाल आरोहणका लागि खुम्बु आएको जनाइएको छ। रासस
रौतहटमा मनि ट्रान्सफर सञ्चालकमाथि गोली हान्ने तीनजना भारतीय पक्राउ,"रौतहट : परोहा नगरपालिका ९ खापचोकस्थित आईएमई काउन्टरमा लुटपाट भएको छ । तीनजना लुटेराहरूले आईएमईका कर्मचारीलाई धम्क्याउँदै लाखौं रुपैयाँ लुटपाट गरेको प्रहरीले जनाएको छ । शुक्रबार दिउँसो मोटरसाइकलमा हतियारसहित आएका लुटेराहरूले आईएमईका सञ्चालक नितेश साहलाई बाहिर निकालेर गोली प्रहार गर्दा उनी घाइते भएका छन् । जिल्ला प्रहरी कार्यालय रौतहटका अनुसार घाइतेलाई उपचारका लागि वीरगंज पठाइएको र लुटपाटमा संलग्न तीनजनालाई पक्राउ गरिएको बताइएको छ । रकम लुटपाट गरेर भाग्दै गरेकाहरूलाई प्रहरीले नियन्त्रणमा लिएको छ भने घटनामा प्रयोग भएको मोटरसाइकल पनि प्रहरीले बरामद गरेको छ। पक्राउ परेका भारत बिहार राज्यको मोतिहारी निवासी मुनिफ यादव,चन्द्रभान सिंह ,राजा कुमार पसमान रहेको रौतहटका प्रहरी प्रमुख एसपी महेन्द्र श्रेष्ठले जानकारी दिएका छन् । उनीहरूको साथबाट कटुवा पेस्तोल र गोली बरामद गरिएको छ । रौतहट परोहा नगरपालिका ९ बस्ने शिव मनि ट्रान्सफरका सञ्चालक २६ वर्षीय नितेश साहले काउन्टरमा काम गरिरहेको अवस्थामा मोटरसाइकलमा आएका ३ जनाको समूहले गोली हानी फरार भएका थिए । घटनास्थलमा नेपाल प्रहरीका एसपी महेन्द्र श्रेष्ठ र सशस्त्र प्रहरी ११ नम्बर गणका प्रमुख एसपी बिक्रम हुमागाईँसहितको टोली खटिएको छ । नेपाल भारत सिमाक्षेत्रमा कडाइ गरिएको छ।"
भुक्तानी नपाएपछि पुलको काम ठप्प,"परासी : करिब १० करोडको लागतमा निर्माणाधीन नवलपरासीको बर्दघाट नगरपालिका५ र १६ जोड्ने खजुरा खोलाको पुलको काम बन्द भएको छ। भुक्तानी रकम नपाएको भन्दै निर्माण व्यवसायीले काम बन्द गरेको हो। निर्माण व्यवसायीले अहिलेसम्म काम गरेबापतको पाउनुपर्ने १ करोड १० लाखमध्ये नेपाल सरकारले १६ लाख मात्र भुक्तानी दिएको छ। पाउनुपर्ने बाँकी रकम नपाएको भन्दै निर्माण व्यवसायीले काम नगर्ने जनाएपछि सबै ठाउँमा जानकारी गराएर काम बन्द गरेको नगर प्रमुख शम्भुलाल श्रेष्ठले बताए। रकम भुक्तानीका लागि केही महिना अघि नै अर्थ मन्त्रालयमा सिफारिस गरेर पठाएका थियौं, अहिलेसम्म नआएपछि काम गर्दिनँ भनेर व्यवसायी गएपछि बन्द भएको छ, नगर प्रमुख श्रेष्ठले भने। नयाँ गठबन्धनसँगै अर्थमन्त्री फेरिएकाले चैतभित्र फेरि मन्त्रालय गएर रकमको माग गर्ने र रकम आएपछि काम सुरु हुने श्रेष्ठले बताए। पुल निर्माणको काम १० प्रतिशतको हाराहारीमा मात्र सकिएको छ। वर्षायाममा खोला तर्न कठिन हुँदा बर्दघाटसँगै छिमेकीपालिकाहरू सुस्ता र प्रतापपुर गाउँपालिकाका स्थानीयहरू लामो दूरी भएर आवतजावत गर्नुपर्ने बाध्यतालाई हटाउन खोलामा पुल निर्माणको योजना परेको थियो। वहुवर्षिय योजनाका रुपमा रहेको पुल निर्माणको शिलान्यास नवलपरासी क्षेत्र नम्बर १ का प्रतिनिधिसभा सांसद विनोद चौधरीले तामझामका साथ गरेका थिए। अर्थले रकम दिए पुल निर्माणको काम अघि बढ्छ नदिए बन्द गर्नुको अर्को विकल्प छैन,नगर प्रमुख श्रेष्ठले भने। सम्झौतापछिको लामो समयसम्म निर्माण कम्पनीले काम अधुरो बनाएर छाडेपछि नगरपालिकाको अनुरोधमा जिल्ला प्रशासनले प्रहरीमार्फत निर्माण व्यवसायीलाई सम्पर्कमा ल्याएर काम सुरु गराएको थियो। २०७७ सालमा श्रीमृत संजीवनी निर्माण सेवाले ९ करोड ७७ लाखमा पुल निर्माणको सम्झौता गरेको हो।"
रौतहटमा मनी ट्रान्सफर सञ्चालकमाथि गोली चल्यो,काठमाडौं : रौतहटमा एक मनी ट्रान्सफर सञ्चालकमाथि गोली प्रहार भएको छ। परोहा नगरपालिका९ स्थित शिव मनी ट्रान्सफरका सञ्चालक नितेश साहमाथि गोली प्रहार भएको हो। उनीमाथि गोली प्रहार भएको रौतहट २ का सांसद किरण साहले संसद बैठकमा जानकारी गराएका थिए। उनले घटनका दोषी पत्ता लगाइ कडा कारवाही गर्न माग गरे। घटनाको विस्तृत विवरण आउन बाँकी छ।
स्टाफ नर्स हत्या प्रकरण : आफन्त आएपछि खोलियो ढोकाको चाबी,"विराटनगर : विराटनगरमा हत्या गरिएकी स्टाफ नर्सका आफन्त एवं अभिभावक सिरहाबाट आइपुगेका छन्। उनीहरू शुक्रबार साँझ विराटनगर आइपुगेका हुन्। त्यसपछि शव भेटिएको कोठामा लगाइएको चाबी खोलेर घटनाको अनुसन्धान सुरु भएको छ। प्रहरीले पीडित पक्षलाई शव देखाएको छ। कानुनी प्रक्रिया पूरा गरेर पोस्टमार्टमका लागि पठाउने तयारी भइरहेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। शवलाई कोशी अस्पताल लग्ने तयारी रहेको उनले बताए। 'आफन्त र परिवारका सदस्यलाई देखाएर शव पोस्टमार्टमका लागि लैजाने तयारी हुँदैछ,' उनले भने, 'झघटना हत्या नै हो।' विराटनगर महानगरपालिका४ मा डेरा बस्दै आएकी २२ वर्षीया चन्द्रिकाकुमारी दासको हत्या भएको अवस्थामा शुक्रबार मध्यान्न १२ बजेतिर शव फेला परेको थियो। प्रहरीले हत्यामा संलग्नका बारेमा यकिन गरिसकेको छैन। हत्यामा प्रेमी संलग्न रहेको आशंका गरिए पनि अनुसन्धानबाट पुष्टि हुन बाँकी छ। प्रहरीका अनुसार नोबेल शिक्षण अस्पतालमा स्टाफ नर्स रहेकी दास नजिकै विराटनगर४ बुढाथोकी मार्गस्थित धीरेन्द्र गिरीको घरमा ३४ महिनायता डेरा बस्दै आएकी थिइन्। धारिलो हतियार प्रहार गरेर हत्या गरेपछि शव घरको कोठाभित्रको शौचालयमा छाडिएको थियो। कोठाको चाबी बाहिरबाटै लगाई हत्यामा संलग्न फरार भएको प्रहरीले जनाएको छ। मृतक पक्ष नआउन्जेल घटनास्थललाई सुरक्षित गर्न प्रहरी परिचालन गरिएको थियो। उनीहरू आइपुगेपछि चाबी खोलेर शव तथा घटनास्थल देखाउँदै प्रहरीले घटनाको थप अनुसन्धान आगाडि बढाएको छ। घटनास्थलको प्रकृति हेर्दा हत्या शौचालयभित्रै गरेजस्तो देखिने मोरङ प्रहरी प्रमुख एसपी नवराज कार्कीले बताए। कोठामा हत्या गरेको कुनै प्रमाण फेला नपरेको उनको भनाइ छ। हत्यामा संलग्नले रगत लागेका आफ्ना कपडा खोलेर शौचालयभित्रै छाडेको जानकारी कार्कीले दिए। घाँटीमा चोट रहेको अवस्थामा शव र रगत नलागेको हतियार भेटिएको उनले बताए। प्रेममा उत्पन्न खटपट एवं सम्बन्धमा देखिएको दरार हत्याको कारण हुनसक्ने प्रहरीको आशंका छ। घटनामा संलग्न पक्राउ परेका छैनन्।"
लागुऔषधसहित दुई युवा पक्राउ,"उदयपुर : उदयपुरका अलगअलग स्थानबाट ७५ एम्पुल लागुऔषध सहित दुई युवालाई प्रहरीले पक्राउ गरेको छ। पक्राउ पर्नेमा सप्तरीको ईटरुवाविष्णुपुर गाउँपालिका४ का २७ वर्षीय जगन्नाथ दास र उदयपुरको त्रियुगा नगरपालिका६ का २७ वर्षीय वीरेन्द्र मरिक रहेका छन्। जिल्ला प्रहरी कार्यालयका प्रमुख एसपी रमेश थापाका अनुसार शुक्रबार जिल्ला प्रहरी कार्यालयबाट खटिएको विशेष प्रहरीको टोलीले चौदण्डीगढी नगरपालिका६ बेल्टारबाट फेनारगन, डाईजोपाम र व्रुपिनफिन गरी ६० एम्पुल नियन्त्रित औषधिसहित दास पक्राउ परेका हुन्। त्यसैगरी प्रहरी चौकी लालपताबाट खटिएको टोलीले त्रियुगा नगरपालिका६ बाट फेनारगन, डाईजोपाम र व्रुपिनफिन गरी १५ एम्पुल नियन्त्रित औषधिसहित मरिक पक्राउ परेको उनले बताए। दुवैलाई जिल्ला अदालतबाट म्याद थप गरी अनुसन्धान सुरु गरिएको एसपी थापाले बताए।"
"स्टाफ नर्सको हत्या प्रेमीले गरेको आशंका, अनुसन्धान गर्दै प्रहरी","विराटनगर : विराटनगरमा डेरा बसेको घरभित्र शव फेला परेकी स्टाफ नर्सको हत्या उनकै प्रेमीले गरेको आशंका गरिएको छ। यद्यपि यसको पुष्टि भइसकेको छैन। घटनाको वास्तविकता पत्ता लगाउन प्रहरीले अनुसन्धान गर्दै छ। विराटनगर महानगरपालिका४ मा डेरा बस्दै आएकी २२ वर्षीया चन्द्रिकाकुमारी दासको हत्या भएको अवस्थामा शुक्रबार मध्याह्न १२ बजेतिर शव फेला परेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। दास विराटनगरको नोबेल शिक्षण अस्पतालमा कार्यरत स्टाफ नर्स हुन्। सिराहाको फुल्काहकट्टी घर भएकी दास अस्पताल नजिक विराटनगर४ बुढाथोकी मार्गस्थित धीरेन्द्र गिरीको घरमा डेरा बस्दै आएकी थिइन्। डेरा बसेको घरको कोठाभित्रको शौचालयमा शव फेला परेको दाहालले बताए। उनका अनुसार धारिलो हतियार प्रहार गरेर हत्या गरेपछि फालेको अवस्थामा शव भेटिएको हो। दासको घाँटी, अनुहारलगायत शरीरका विभिन्न भागमा धारिलो हतियारले हानेको गहिरो चोट रहेको दाहालले बताए। शौचालयमा शव फालेर कोठाको चाबी बाहिरबाट लगाई हत्यामा संलग्न फरार भएको प्रहरीले जनाएको छ। मृतकका आफन्त एवं परिवारका सदस्यलाई प्रहरीले घटनाको जानकारी गराइसकेको छ। उनीहरू सिरहाबाट विराटनगर आउने क्रममा रहेको डीएसपी दाहालले बताए। अहिलेसम्म शव घटनास्थलमै छ। आफन्त आइपुगेपछि मात्रै पोस्टमार्टमका लागि पठाउने प्रहरीको तयारी छ। तर, यो घटनापछि दासका प्रेमी भनिएका युवा सम्पर्कविहीन बनेको मोरङ प्रहरी प्रमुख एसपी नवराज कार्कीले जानकारी दिए। मृतकका साथीहरुले प्रहरीलाई दिएको जानकारी अनुसार दास सिरहाको फुल्काहकट्टी नै घर भएका अमिन धानुकसँग प्रेम सम्बन्धमा थिइन्। दासका प्रेमी धानुक अहेब रहेको प्रहरीको भनाइ छ। प्रहरीका अनुसार उनी सिरहाको गोलबजारमा काम गर्छन्। दासको हत्यामा धानुक संलग्न भएको हुनसक्ने प्रहरीको अनुमान छ। प्रेममा उत्पन्न खटपट एवं सम्बन्धमा देखिएको दरार हत्याको कारण हुनसक्ने प्रहरीको आशंका छ। तर, धानुक विराटनगर कहिले आएका थिए भन्ने यकिन भइसकेको छैन। प्रहरी स्रोतका अनुसार मृतक बसकै घरमा उनका अरु साथीहरू पनि डेरा बस्थे। तीमध्ये एकजना साथीको वाट्सएपमा 'मैले हत्या गरेर शौचालयमा छाडिदिएको छु' भन्दै धानुकले म्यासेज गरेर फोटाहरु पठाएको पाइएको प्रहरी स्रोतले बतायो। उनले कुन नम्बरबाट वाट्सएप गरेभन्ने प्रहरीले खुलाएको छैन। तर, घटनापछि सम्पर्कविहीन भएकाले खोजीका लागि प्रहरी परिचालन गरिसकिएको एसपी कार्कीले बताए। ह्वाट्सएपमा म्यासेज आएपछि मृतककी साथीले घटपेटीलाई जानकारी गराएकी थिइन्। घरपेटीले प्रहरीलाई खबर गरे। प्रहरी पुगेर हेर्दा हत्या गरेको अवस्थामा शव भेटियो। एसपी कार्की घटनामा अरु नै व्यक्तिको संलग्नता पनि हुन सक्ने बताउँछन्। 'प्रेमीले नै हत्या गरे भन्ने प्रमाणित हुने मजवुत आधार भेटिइसकेको छैन। अहिलेसम्म कसैलाई पक्राउ गरिएको छैन,' उनले भने , 'पहिचान गरेर हत्यामा संलग्नलाई पक्राउ गर्ने प्रयास भइरहेको छ । विभिन्न कोणबाट घटनाको अनुसन्धान थालिएको छ।' घटनाको अनुसन्धानका लागि एसपी कार्की, डीएसपी दाहाल लगायत प्रहरी अधिकारी घटनास्थलमा खटिएका छन्। प्रहरीको विशेष टोलीसमेत परिचालन गरिएको छ। कार्कीमा अनुसार घटना अर्कैले गरेर प्रेमीलाई देखाउन खोजेको पनि हुनसक्छ । 'प्रविधि प्रयोग गरेर घटनालाई अर्कोतर्फ मोड्न खोजेको पनि हुनसक्छ। एकातिर देखाएर घटना अर्कैले गरेको समेत हुनसक्छ,' उनले भने, 'यस्तो जघन्य अपराधको गम्भीर ढंगले अनुसन्धान हुन्छ। जतिसक्दो चाँडो वास्तविकता पत्ता लगाउँछौं।' एसपी कार्कीले स्टाफ नर्सका प्रेमी भनिएका धानुक सम्पर्कमा आइसकेपछि घटनामा उनको संलग्नता छ कि छैन भनेर यकिन हुने बताए।"
पुतलीबजारमा पक्की सडक,"स्याङ्जा : पुतलीबजार नगरपालिका अन्तर्गत रहेको प्रगतिनगर बहाकोटनाम्चेकाल्खु कच्ची मोटरबाटो अब पक्की बन्ने भएको छ। विश्व बैंकको आर्थिक सहयोग तथा पुतलीबजार नगरपालिकाको प्राविधिक सहयोगमा हालको कच्ची सडकलाई पक्की एवं फराकिलो बनाइने प्रक्रिया अघि बढेको नगरप्रमुख तुलसीराम रेग्मीले जानकारी दिए। प्रमुख रेग्मीका अनुसार डीपीआर लगायत योजना छनौट गर्दै लम्बिएको सो योजना अब बढ्ने निश्चित भएको छ। बाटो निर्माणपछि पुतलीबजार र तनहुँको दुलेगौडासँग जोडिने छ। यसबाट पुतलीबजार नगरपालिकाका वडा नम्बर ३, ८, ९ का स्थानीयवासी प्रत्यक्ष लाभान्वित हुनेछन् भने सयौं व्यक्तिले सो बाटोको उपयोग गर्न पाउने छन्। प्रगतिनगर शिक्षा चोकदेखि काँफलडाँडा भन्ज्याङबहाकोटनाम्चेकाल्खुसम्म ७ दशमलव ६ किलोमिटर लम्बाइमा पक्की सडकसहित नाली र टेवा पर्खाल रहने इन्जिनियर विमलरंजन कार्कीले जानकारी दिए। दुई लेनको सडकको चौडा ७ मिटरको हुने उनले बताए। विश्व बैंकको ४३ करोड १८ लाखको लागतमा निर्माण गरिने पक्की सडक अबको १५ महिनाभित्र सक्नुपर्ने छ। टेण्डर खुलाएर ठेक्काको प्रक्रियामा रहेको नगरपालिकाले जनाएको छ।"
मुस्ताङको लेतेमा प्रहरी बिट स्थापना,जोमसोम : राष्ट्रिय गौरवको बेनीजोमसोम सडकअन्तर्गत मुस्ताङको थासाङ गाउँपालिका३ लेतेमा बिहीबार प्रहरी बिट स्थापना गरिएको छ। इलाका प्रहरी कार्यालय लेतेमा कार्यरत सुरक्षाकर्मीलाई मुस्ताङ आवतजावत गर्ने सवारी साधन तथा मालबाहक साधनहरूलाई सडकमा चेकजाँच गर्न तथा विवरण संकलन गर्न सहजता प्रदान गर्ने उद्देश्यले प्रहरी बिट निर्माण गरिएको हो। उक्त प्रहरी बिट प्रहरीलाई हस्तान्तरण भएपछि इलाका प्रहरी कार्यालय लेतेले त्यसलाई सञ्चालनमा ल्याएको प्रहरी नायब उपरीक्षक भोजराज पाण्डेयले जानकारी दिए। थासाङको लेतेमा प्रहरी बिट स्थापना गरेसँगै त्यहाँ कार्यरत प्रहरीलाई सवारी चेकजाँच तथा विवरण संकलन गर्न सहयोग पुगेको छ। त्यहाँ मुस्ताङबाट तल फर्किएका सवारी साधनहरूको चेकजाँच तथा विवरण संकलन गर्ने गरिएको छ। बेनी हुँदै मुस्ताङ आउने सवारी साधनको विवरण संकलन तथा चेकजाँच थासाङको प्रहरी चौकी घाँसामा गर्ने गरिएको छ।
हुण्डी कारोबारमा संलग्न चार जना पक्राउ,"वीरगन्ज : वीरगन्जमा हुण्डीको कारोबारमा संलग्न रहेको आरोपमा प्रहरीले एक युवतीसहित चार जनालाई नियन्त्रणमा लिएको छ। पक्राउ पर्नेमा वीरगन्ज महानगरपालिका१० का ३२ वर्षीय कुनाल जयसवाल,वडा नम्बर २२ का ३९ वर्षीय वीरेन्द्र साह तेली, २० वर्षीया रेखा कुमारी साह र पर्साको जगरनाथपुर गाउँपालिका६ का २५ वर्षीय मितु कुमार कुर्मी रहेका छन्। पर्साका प्रहरी उपरीक्षक कुमोद ढुंगेलका अनुसार वीरगन्ज १० आदर्शनगरस्थित कुनाल जयसवालको किराना पसलबाट उनीहरूलाई प्रहरीले बिहीबार नियन्त्रणमा लिएको हो। जयसवालको किराना पसलबाट प्रहरीले नगद चार लाख तीन हजार नेपाली रुपैयाँ, विभिन्न बैंकको चेकबुक १३ थान,विभिन्न मितिमा काटिएको चेक ६६ थान,नबिल बैंक, एनआइसी एसिया र नेपाल राष्ट्र बैंकमा गरी ३१ लाखभन्दा बढी रकम जम्मा गरिएको डिपोजिट स्लीप पाँच थान, एटीएम कार्ड तीन थान र मोबाइल फोन सात थान बरामद गरिएको प्रहरी उपरीक्षक ढुंगेलले जानकारी दिए। पक्राउ परेकाहरू विरुद्ध बैंक तथा वित्तीय संस्था सम्बन्धी ऐन २०७३ विरुद्धको कसुरमा मुद्दा दर्ता गरी पर्सा जिल्ला अदालतबाट पाँच दिनको म्याद अनुमति लिई अनुसन्धान भइरहेको ढुंगेलले जानकारी दिए।"
एक महिनामा ३२ फरार अभियुक्त पक्राउ,"नुवाकोट : नुवाकोटमा फरार अभियुक्त पक्राउ अभियान सञ्चालन गरिएको छ। एक महिनाको अवधिमा ३२ जना फरार अभियुक्त पक्राउ परेका छन्। नुवाकोटमा विभिन्न समयमा अपराध गरी अदालतबाट समेत दोषी ठहर भई फरार रहेकामध्ये फागुनमा मात्रै ३२ जनालाई पक्राउ गरिएको जिल्ला प्रहरी कार्यालय नुवाकोटले जनाएको छ। पक्राउ परेकाहरूबाट सवा दुई लाख रुपैयाँ भन्दा बढी जरिवाना संकलन गरिएको छ। उनीहरूबाट २ वर्ष, १० महिना, ७ दिन कैद सजायका साथमा नगद दुई लाख २४ हजार ८६० रुपैयाँ जरिवाना असुल भएको प्रहरी नायब उपरीक्षक खगेन्द्रबहादुर खड्काले जानकारी दिए। यसैगरी नुवाकोटको कोल्पुटारमा सवारीसाधन प्रयोग गरी मकै चोरी गर्ने गाडी चालकलाई पक्राउ गरिएको छ। बेलकोटगढी नगरपालिका ५ केउरेनीको सन्तोष अधिकारीको घरपिढीमा राखेको ८ बोरा मकै चोरी गर्ने बा२०च ५४४३ नम्बरको बोलेरो पिकअप गाडीमा धादिङको गजुरी गाउँपालिका५ का सुदीप परियार समेतका व्यक्तिहरूलाई पक्राउ गरिएको डीएसपी खड्काले बताए। राति सबै सुतिरहेको मौका पारी घरको पिँढीमा रहेको मकै लोड गर्दै गरेको अवस्थामा मानिसले थाहा पाउँदा तत्कालै गाडीको ढाला समेत नलगाई गाडीसहित भाग्दै गरेको अवस्थामा प्रहरी टोलीले नुवाकोटकै बेलकोटगढी नगरपालिका५ मा उक्त गाडीलाई नियन्त्रणमा लिएको र त्यसका चालक सुदिप परियारलाई पक्राउ गरिएको खड्काको भनाइ छ।"
आगोमा जलेर बाबु छोरी घाइते,कालीकोट : वनमा लागेको आगोमा परेर बाबु छोरी घाइते भएका छन्। शुक्रबार दिउँसो वनमा लागेको आगोले ५० वर्षीय नन्दलाल चौलागाईं र उनको ११ वर्षीया छोरी हेमन्ती जलेर गम्भीर घाइते भएको स्थानीय वडा नम्बर ५ निवासी खडानन्द चौलागाईंले बताए। जिल्लाको खाँडाचक्र नगरपालिका५ को नवदुर्गा सामुदायिक वनमा दिउँसो लागेको आगोमा परि बाख्रा चराउन गएका बाबु छोरी जलेर घाइते भएका हुन्। घाइते बाबु छोरीलाई उद्धार गरी जिल्ला अस्पताल कालीकोटमा उपचारका लागि पठाइएको जिल्ला प्रहरी कार्यालय कालीकोटका निमित्त कार्यालय प्रमुख तथा सूचना अधिकारी पोषण थापाले बताए। आगोमा परी घाइते भएका बाबु छोरीलाई उपचारका लागि जिल्ला अस्पताल कालीकोटमा उपचार सम्भव नभएपछि उनीहरूलाई जुम्ला रिफर गरिएको जिल्ला अस्पताल कालीकोटका कार्यालय प्रमुख डा संकेत विश्वकर्माले बताए। दिउँसो वनमा बाख्रा चराउन गएका बेला लागेको आगोले १५ वटा बाख्रा जलेर मरेका छन्। गाउँतिर आउँदै गरेको आगोलाई नेपाल प्रहरी र स्थानीयले नियन्त्रणमा लिएका छन्।
सुन तस्करीमा संलग्नहरूलाई कारवाही गर्न सिफारिस,"काठमाडौं : सुनको अवैध पैठारी (तस्करी) नियन्त्रण सम्बन्धी जाँचबुझ आयोगले सुन तस्करीमा संलग्न र तस्करी गर्नेहरूलाई जोगाउने प्रहरी अधिकारी समेतलाई कारवाही गर्न सिफारिस गरेको छ। जाँचबुझ आयोगले पूर्वसभामुख एवं माओवादी केन्द्रका उपाध्यक्ष कृष्णबहादुर महारालाई मुद्दा चलाउन सिफारिस गरेको छ। इलेक्ट्रिक चुरोट 'भेप'मार्फत् गरिएको सुन तस्करीमा महराको संलग्नता देखिएको ठहर गर्दै जाँचबुझ आयोगले कारवाहीका लागि सिफारिस गरेको हो। आयोगले महराको पनि बयान लिएको थियो। भेपमार्फत सुन तस्करी गरेको आरोपमा महराका छोरा राहुल महरा पुर्पक्षका लागि थुनामा छन्। उपप्रधान तथा गृहमन्त्री रवि लामिछानेले सुन तस्करीसम्बन्धी जाँचबुझ आयोगको प्रतिवेदन आज प्रधानमन्त्री पुष्पकमल दाहाल प्रचण्डलाई बुझाएका हुन्। यसअघि जाँचबुझ आयोगका अध्यक्ष डिल्लीराम आचार्यले गृहमन्त्री लामिछानेलाई बिहीबार प्रतिवेदन बुझाएका थिए। आयोगले सीआईबी प्रमुख एआईजी किरण बज्राचार्यलगायत उच्च प्रहरी अधिकारीहरूलाई विभागीय कारवाही सिफारिस गरेको छ। समितिले सुन तस्करीमा संलग्नहरूलाई जोगाएको भन्दै एआईजी बज्रचार्यलगायत सुन अनुसन्धानमा खटिएका सीआईबीका प्रहरीहरूलाई कारवाही सिफारिस गरेको हो। सिफारिस लगत्तै गृहमन्त्रालयले बज्रचार्यलगायत प्रहरी अधिकारीहरूलाई फिर्ता बोलाउने तयारी गरेको स्रोतले बताएको छ। यसैगरी जाँचबुझ आयोगले अध्यागन विभागका तत्कालीन महानिर्देशक झलकराम अधिकारीलाई विभागीय कारवाही गर्न सिफारिस गरेको छ। ६० किलो सुन तस्करीमा बेल्जियम नागरिक दावा छिरिङसँग अधिकारीको 'कनेक्सन' देखिएको अनुसन्धानबाट खुलेको आयोगले जनाएको छ। यसैगरी सुन तस्करी प्रकरणमा जीवन गुरूङ, दिपेश पुन,प्रनिश पुन,जितेन्द्र पुन,जीवन चलाउनेविरुद्ध मुद्दा चलाउन आयोगले सिफारिस गरेको छ। सुन तस्करीसम्बन्धी ठूला विभिन्न ८ वटा घटनालाई आधार मानेर प्रतिवेदन तयार गरिएको हो। जसमा दोलखाको सुन तस्करी,३३ किलो सुन काण्डलगायतका घटना छन् । हङकङबाट तस्करी गरेर ल्याएको ६० किलो सुन र इलेक्ट्रिक चुरोटमा लुकाएको सुनको विषयमा विस्तृत अनुसन्धान गरिएको छ । हङकङबाट तस्करी गरेर ल्याएको ६० किलो सुन र इलेक्ट्रिक चुरोट भेपमा लुकाएर दुबईबाट ल्याएको सुनबारे जाँचबुझ गर्न सरकारले गत असोजमा सुनको अवैध पैठारी (तस्करी) नियन्त्रण सम्बन्धी जाँचबुझ आयोग गठन गरेको थियो । आयोगले करिब साढे ५ महिना लामो अध्ययन, अनुसन्धान र जाँचबुझ गरेको छ । प्रतिवेदनमा सुन तस्करीमा संलग्नलाई कारवाहीको विषयमा विभिन्न चारवटा बुँदामा बाडिएको छ । अनुसन्धानको क्रममा आयोगले प्रतिवादी नबनाइएका विभिन्न २१ जना र थप १४ जनासँग सोधपुछ गरेको थियो । अनुसन्धानका क्रममा आयोगले त्रिभुवन विमानस्थल तथा रसुवागढी सहितका विभिन्न ७ वटा भन्सार नाकाहरूको स्थलगत अवलोकन गरेको थियो । यस्तै ६१ जना विषयविज्ञ र १८ जना संस्थागत प्रतिनिधिसँग परामर्श तथा छलफल गरेको थियो । अनुसन्धानका क्रममा आयोगले विद्युतीय चुरोट (भेप) र ब्रेकप्याडमा सुन राखी सुन तस्करी भएको मुद्दामा प्रतिवादी रहेका ३३ जना प्रतिबादीहरूट पुनः बन लिएको थियो । केन्द्रीयअनुसन्धान ब्यूरोबाट बुझिएका तर प्रतिवादी नबनाइएका विभिन्न २१ जनाको बयान,कागज गराउने तथा अनुसन्धानको क्रममा आयोगबाट थप १४ जनासँग सोधपुछ समेत गरेको थियो । प्रतिवेदनमा तस्करी नियन्त्रणको लागि कानुनमा गर्नुपर्ने सुधार, संरचनामा गर्नुपर्ने सुधार,सुनको आयात तथा उपयोगमा अवलम्बन गर्नुपर्ने नीति तथा विगतमा भएका सुन तस्करीको घटनामा अनुसन्धान र अभियोजनमा देखिएका कमिकमजोरीहरू सुधार्न विभिन्न उपायहरू समेत सिफारिस गरिएको छ ।"
विराटनगरमा स्टाफ नर्सको हत्या,"विराटनगर : विराटनगरमा हत्या गरेको अवस्थामा स्टाफ नर्सको शव फेला परेको छ। विराटनगर महानगरपालिका४ मा डेरा बस्दै आएकी २२ वर्षीया चन्द्रिकाकुमारी दासको हत्या भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार दास विराटनगरको नोबेल शिक्षण अस्पतालमा कार्यरत स्टाफ नर्स हुन्। सिराहाको फुल्काहकट्टी घर भएकी दास अस्पताल नजिक विराटनगर४ बुढाथोकी मार्गस्थित धीरेन्द्र गिरीको घरमा डेरा बस्दै आएकी थिइन्। डेरा बसेको घरको कोठाभित्रको शौचालयमा दिउँसो १२ बजेतिर शव फेला परेको दाहालले बताए । उनका अनुसार धारिलो हतियार प्रहार गरेर हत्या गरेपछि शौचालयमा फालेको अवस्थामा शव भेटिएको हो। दासको घाँटी, अनुहारलगायत शरीरका विभिन्न भागमा धारिलो हतियारले हानेको गहिरो चोट छ। हत्यामा संलग्नको पहिचान खुल्न बाँकी छ। घटनामा संलग्न हत्यापछि शव छाडेर फरार भएको पाइएको डीएसपी दाहालले बताए। घटनास्थलमा डीएसपी दाहाल नेतृत्वको टोली पुगेको छ। घटनाको अनुसन्धान सुरु गरेर हत्यामा संलग्नको खोजी थालिएको उनले बताए।"
समयसीमा सकिँदा पनि पुल निर्माण सुरु भएन,"कालीकोट : कालीकोट जिल्लाको तिलानदीमा पक्की पुल निर्माण गर्ने समयसीमा सकिएको छ। सेरी पान्तडी सडक खण्ड र कर्णाली राजमार्ग जोड्ने पक्की पुलको ठेक्का सम्झौताको समयसीमा सकिएको हो। तिला नदी माथिको पान्तडी पक्की पुल निर्माणका लागि ठेक्का भएको चार वर्ष भयो। पक्की पुल निर्माण गरी सक्ने समय सकिएको अहिले ९ महिना भयो। आर्थिक वर्ष २०७७०७८ मा ठेक्का भएर २०७७ चैतमा ठेक्का सम्झौता भए पनि अहिलेसम्म काम नै सुरु भएको छैन। पुल महाशाखा काठमाडौंले ठेक्का लगाएर सम्झौता गरेको चार वर्ष पुगेको भनाइ छ। २०७७ चैत १२ गते महादेव खिम्ती निर्माण सेवा काठमाडौंले ८ करोड ३९ लाख लागतमा पुल बनाउने सम्झौता गरेको थियो। उक्त सम्झौता पत्रमा २०८० असार १२ गते पुल निर्माण गरिसक्ने उल्लेख गरिएको छ। पुल बनाउने निर्माण कम्पनी अहिलेसम्म पान्तडी पुगेको छैन। तर निर्धारित सम्झौता समय भन्दा नौ महिना बढी बितिसकेको छ। पुल सेक्टर सुर्खेतका इन्जिनियर सुभम बैस्यले पुल निर्माणका लागि निर्माण कम्पनीले आफैं डिजाइन गर्नुपर्ने र उसले समयमा त्यो काम नगरेकाले पुल बन्न ढिलाइ भएको बताए। उनले भने, 'सम्झौता भएको तीन महिनामा डिजाइन प्रतिवेदन पुल महाशाखालाई बुझाउनुपर्ने हो। प्रतिवेदन दिएको तीन महिनामा महाशाखाले स्वीकृत गरेर काम सुरु गर्ने नियम भए पनि निर्माण कम्पनीले अहिलेसम्म डिजाइन प्रतिवेदन कार्यालयमा बुझाएको छैन।' नागरिकले नदी पार गर्ने पुलसम्म पाएका छैनन्। निर्माण कम्पनीको चरम लापरबाहीका कारण यस्तो भएको पुल महाशाखाको भनाइ छ। महाशाखाले एक पटक प्रतिवेदन ल्याएर आएको भए पनि प्रतिवेदन हेर्दा केही सच्याउनुपर्ने भनेपछि सच्चाउन गएको निर्माण कम्पनीले त्यसयता सम्पर्क नगरेको कार्यालयको भनाइ छ। उता महादेव खिम्ती निर्माण सेवा काठमाडौंका प्रोप्राइटर प्रदीप पुडासैनीले केही दिनभित्र डिजाइन प्रतिवेदन पास हुने र काम पनि सुरु गर्ने बताए। उनले पुल महाशाखामा पर्याप्त इन्जिनियर नभएकाले एक जना इन्जिनियरले दुई सयसम्म पुलको डिजाइन प्रतिवेदन हेर्नुपर्ने हुनाले प्रतिवेदन हेर्ने समय नमिलेको दाबी गरे। चार वर्षसम्म कसरी समय नमिलेको भन्ने अन्नपूर्णको प्रश्नमा निर्माण व्यवसायी पुडासैनीले बाँकी कार्यालयलाई सोध्न जवाफ दिए। पुल निर्माणका लागि ठेक्का सम्झौता भएको मिति सकिएको नौ महिनासम्म म्याद थप पनि भएको छैन। म्याद थपका लागि दुई पटक निर्माण व्यवसायीले निवेदन दिए पनि म्याद थप भने अझै भएको छैन। पुल महाशाखाले डिजाइन प्रतिवेदन पास हुने बित्तिकै म्याद थप गरेर कामको थालनी गर्ने भनेको छ। उक्त पान्तडी पक्की पुल समयमै निर्माण गर्न नसकेको भन्दै स्थानीय सरकार र नागरिक निकै आक्रोशित छन्। महावै गाउँपालिका अध्यक्ष खेमबहादुर सिहंले अब आफू जिल्ला प्रशासन कार्यालयमार्फत कानुनी प्रक्रियामा जाने बताए। उनले भने, 'यहाँका जनतालाई भेडा बनाउने निर्माण कम्पनीका विरुद्ध सर्वोच्च पुग्ने तयारी गरेको छु।' प्रायः कालीकोटका गौरवका योजनाहरू यसरी नै अलपत्र पारिएको छ। यस अघि खुलालुको पक्की पुल १७ वर्षपछि निर्माण कार्य सम्पन्न भयो। कालीकोटका विभिन्न विकासे काममा निर्माण व्यवसायीले ढिला सुस्ती गदै आएका छन्। यस्तै कर्णाली राजमार्गअन्तर्गत कालीकोट र दैलेख सिमानामा पर्ने पक्की पुल, मान्म सेरीघाटको पक्की पुल, तिलागुफा नगरपालिकाको खल्लामा रहेको पक्की पुल सम्झौतापछि अलपत्र पारेर निर्माण गरिएका हुन्। ठेकेदार र निर्माण कम्पनीको लापरबाहीका विरुद्ध चरणबद्ध आन्दोलन गर्ने नेपाल वारका जिल्ला अध्यक्ष अमलराज शाहीले बताए।"
सुन तस्करीमा संलग्न ९ चिनियाँ नागरिकलाई पनि कारबाही गर्न सिफारिस,"काठमाडौं : सुनको अवैध पैठारी (तस्करी) नियन्त्रणसम्बन्धी जाँचबुझ आयोगले ९ जना चिनियाँ नागरिकसहित २१ जनालाई कारबाही गर्न सिफारस गरेको छ। आयोगले पूर्वसभामुखसमेत रहेका माओवादी केन्द्रका उपाध्यक्ष कृष्णबहादुर महरासहित १२ जनालाई कारबाही सिफारिस गरिएको हो। आयोगले बुझाएको प्रतिवेदन उपप्रधान तथा गृहमन्त्री रवि लामिछानेले शुक्रबार प्रधानमन्त्री पुष्पकमल दाहाललाई बुझाएका थिए। आयोगका अध्यक्ष डिल्लीराज आर्चायले सुन तस्करीमा ९ जना चिनियाँ नागरिकको संलग्नता देखिएको पुष्टि गरे। उनले अनुसन्धानमा प्रहरीको समेत कमजोरी देखिएको बताए। 'अनुसन्धानको क्रममा जिम्मेवारमा रहेका प्रहरी कर्मचारीको पनि कमजोरी देखिएकाले विभागीय कारबाहीको सिफारिस गरेका छौं,' आचार्यले अन्नपूर्णसँग भने। केन्द्रीय अनुसन्धान व्युरो (सिआईबी) प्रमुख एआइजी किरण बज्राचार्यसहित एसपी सञ्जय सिंह थापा, डीएसपी रुगम कुँवर र दुर्गा दाहाललाई विभागीय कारबाही सिफारिस गरिएको गृह मन्त्रालय स्रोतले बतायो। गृहले एआइजी बज्राचार्यको जिम्मेवारी खोस्न प्रहरी प्रधान कार्यालयलाई निर्देशनसमेत दिएको बताइएको छ। आयोगले महरासहित पूर्व उपराष्ट्रपति नन्दबहादुर पुन सचिवालयका जीवन गुरुङ, जीवन चलाउने, प्रनिश पुन, मञ्जिल गुरुङलाई पनि कारबाही सिफारिस गरिएको छ। महराका छोरा राहुल यसअघि नै पक्राउ परी प्रहरी हिरासतमा छन्। त्यस्तै सरकारी वकिल कार्यालयका बासुदेव शर्मा र जनकराज घिमिरेको भूमिकामाथि पनि आयोगले शंका व्यक्त गरेको छ। उनीहरूलाई विभागीय कारबाहीको सिफारिस गरिएको आयोगका अध्यक्ष आचार्यले बताए। यसैबीच प्रधानमन्त्री दाहालले आज मन्त्रिपरिषद् बैठक बोलाएका छन्। सुन जाँचबुझ आयोगको प्रतिवेदनमाथि छलफल गर्न प्रधानमन्त्रीले बैठक बोलाएको बताइएको छ। हङकङबाट तस्करी गरेर ल्याएको ६० किलो सुन र इलेक्ट्रिक चुरोट भेपमा लुकाएर दुबईबाट ल्याएको सुनबारे जाँचबुझ गर्न सरकारले गत असोजमा जाँचबुझ आयोग गठन गरेको थियो। आयोगले करिब साढे ५ महिना लामो अध्ययन, अनुसन्धान र जाँचबुझ गरेको थियो। आयोगमा पूर्व न्यायाधीश आर्चाय अध्यक्ष र पूर्व एआइजी सहकुल थापा, पूर्व सहसचिव प्रेमराज जोशी र किशोरजंग कार्की सदस्य थिए।"
सर्वस्वसहित जन्मकैदको सजाय पाएका अभियुक्त १४ वर्षपछि पक्राउ,परासी : हत्या गरेको अभियोगमा सर्वस्वसहित जन्मकैद पाएका एक जनालाई जिल्ला प्रहरी कार्यालय नवलपरासीले १४ वर्षपछि पक्राउ गरेको छ। पक्राउ पर्नेमा नवलपरासी प्रतापपुर गाउँपालिका७ झोलनीपुर बस्ने नौमी प्रसाद राजभर छन्। हत्याका मुख्य योजनाकार रहेका उनलाई भारतीय सीमासँग जोडिएको नवलपरासीको महेशपुरबाट सूचनाका आधारमा शुक्रबार पक्राउ गरिएको जिल्ला प्रहरी कार्यालयका सूचना अधिकारी डीएसपी रेशम बोहराले बताए। २०६६ असोज ११ गते छिमेकी अरविन्द्र राजभरलाई अन्य तीन जनाको सहयोगमा उनले हत्या गरेको अदालतले ठहर गरेको थियो। हत्यामा संलग्न अन्य तीन जना भने सजाय काटिसकेका छन्। जग्गाको रकम लेनदेनका विषयमा चार जना मिलेर उनको हत्या गरेको प्रहरीले जनाएको छ। हत्यापश्चात मृतक अरविन्द्रको शव १२ दिनपछि गण्डक पावर हाउस नजिक फेला परेको थियो। हत्यापछि आफ्नो नाम विक्रम सिंह राखेर उनी भारतको दिल्लीमा लुकिछिपी काम गर्दै आएका थिए। २०७५ साल वैशाख ५ गते जिल्ला अदालतबाट सर्वस्वसहित जन्मकैदको फैसला भएका उनलाई सजाय भुक्तानका लागि अदालतमा पेस गरिएको प्रहरीले जनाएको छ।
रमजान महिना सुरू (फोटो फिचर),"काठमाडौं : मुस्लिम समुदायको महान पर्व रमजान बुधबारदेखि सुरू भएको छ। राजधानीको कश्मिरी मस्जिदमा आज इस्लामिक नमाज पढ्न नेपाली मुस्लिम समुदायको जम्मा भएका छन्। उर्दू क्यालेन्डर अनुसार, रमजान हिजरी संवत वा वर्षको नवौं महिनामा पर्दछ। यस पर्वमा श्रद्धालुहरूले सूर्योदयदेखि सूर्यास्तसम्म एक महिनाको व्रत बस्ने गर्छन्, जसलाई रोजा पनि भनिन्छ। प्रत्येक रोजा विहानको प्रार्थनापछि सुरु हुन्छ भने एक महिनाको लागि साँझको प्रार्थनाको साथ समाप्त हुन्छ। यस पवित्र महिनामा मुस्लिम धर्मावलम्बीहरूले विहान सूर्यास्त हुनुअघि सेरी र सूर्यास्तपछि इफ्तार गर्नेगर्छन्। व्रत बस्नेहरूले पवित्र कुरानको पठन र अन्य धार्मिक गतिविधिहरूमा पनि संलग्न हुन्छन्। रमजानले मुस्लिमहरूलाई परोपकार गर्न, गरिब र खाँचोमा परेकाहरूको सेवा गर्न, जकात वा अनिवार्य दान गर्न पनि प्रोत्साहित गर्दछ। महिनाको अन्त्यमा ईद पर्व मनाएर पर्वको समापन हुन्छ। तस्बिरहरू : अभिषेक महर्जन"
नक्कली नोट बनाउन प्रयोग गरिएको फोटोकपी मेसिनसहित युवक पक्राउ,"काभ्रे : नक्कली नोट बनाउनका लागि प्रयोग भइरहेको फोटोकपी मेसिनसहित प्रहरीले एक जनालाई नियन्त्रणमा लिएको छ। पक्राउ पर्नेमा जिल्लाको बेथानचोक गाउँपालिका३ का २५ वर्षीय सबिन हुमागाईं रहेका छन्। शुक्रबार दिउँसो ३ बजे काभ्रेको बनेपाबाट प्रहरीले नक्कली नोट बनाउन प्रयोग गर्ने फोटोकपी मेसिन सहित उनी पक्राउ परेका हुन्। विशेष सूचनाका आधारमा जिल्ला प्रहरी परिसर ललितपुर र इलाका प्रहरी कार्यालय बनेपाबाट खटिएको संयुक्त प्रहरी टोलीले जिल्ला काभ्रेपलाञ्चोक बनेपा नगरपालिका५ मा स्थित एचएम मोबाइल किएर सेन्टरमा खान तलासी गरेको थियो। प्रहरीले कलर प्रिन्टर, डेल कम्पनीको ल्याप्टप, आइफोन, हजार दरका ६९ वटा नक्कली नोट, एक थान पाँच सय दरका नक्कली नोट र फोटोकपी पेपर बरामद गरेको छ। पक्राउ परेका उनलाई थप अनुसन्धान तथा कारबाहीका लागि जिल्ला प्रहरी परिसर कार्यालय ललितपुरमा पठाइएको प्रहरीले जनाएको छ।"
"आगलागीबाट तीन घर जले, ४५ लाखको क्षति","उदयपुर : उदयपुरको रौतामाई गाउँपालिका३ भोर्लेनीमा शुक्रबार साँझ आगलागी हुँदा ४५ लाख बराबरको धनमाल जलेर नष्ट भएको छ। कोशी किनारको जंगलबाट सल्किएको आगो अचानक गाउँ प्रवेश गर्दा स्थानीयको तीन वटा घर र ६ वटा ग्वाली जलेर नष्ट भएका हुन्। आगलागीबाट मनकुमारी राई, जगत राई र गउनकुमारी राईको घर र ग्वाली पूर्ण रुपले जलेर नष्ट भएको वडाध्यक्ष दिपेन्द्र दाहालले बताए। त्यसैगरी मदनराज राई, रामबहादुर राई र गोविन्द नेपालीको ग्वाली नष्ट भएको उनले बताए। जिल्ला प्रहरी कार्यालयका प्रमुख एसपी रमेश थापाका अनुसार आगलागीबाट ४५ लाख बराबरको धनमाल जलेर नष्ट भएको प्रारम्भिक विवरण आएको छ। आर्थिक रुपले तीनै परिवार विपन्न रहेको र खाद्यान्न सामग्री सबै नष्ट भएकाले सहयोग गरिदिन सामाजिक संजालमार्फत वडाध्यक्ष दाहालले अपिल गरेका छन्।"
राजस्व छुटमार्फत राज्यलाई पौने खर्ब घाटा लगाउन भूमि आयोगको प्रपञ्च,"काठमाडौं : राष्ट्रिय भूमि आयोगले एउटा यस्तो प्रपञ्च रचेको छ कि जुन कार्यान्वयन हुने हो भने राज्यलाई झन्डै पौने १ खर्ब रुपैयाँबराबर घाटा लाग्छ। उसले अव्यवस्थित बसोबासीलाई लालपुर्जा वितरण गर्दा साबिकको राजस्व दस्तुरमा ५० देखि ६० प्रतिशतसम्म छुटको प्रस्ताव गरेको छ। अर्थ मन्त्रालयले भने यो प्रस्ताव रोकेर राज्यलाई नोक्सान हुनबाट जोगाइरहेको खुलेको छ। मुलुकलाई अर्बौं घाटा हुने नियममा सहमति दिन नसकिएको अर्थ स्रोत बताउँछ। ती स्रोतका अनुसार राजस्व छुटका लागि आयोगबाट निर्णयसहित पटकपटक अनुरोध भई आएको छ। भूमि व्यवस्था, सहकारी तथा गरिबी निवारण मन्त्रालयले भने आयोगको उक्त प्रस्तावमा सहमति जनाएर स्वीकृतिका लागि अर्थमा पठाएको थियो। अव्यवस्थित बसोबासीको राजस्व घटाउने आयोगको प्रस्ताव सहमतिसहित अर्थमा स्वीकृतिका लागि पेस भएको बताउँछन् भूमि मन्त्रालयका सहसचिव एवं प्रवक्ता गणेशप्रसाद भट्ट। अव्यवस्थित बसोबासीको राजस्व घटाउने आयोगको प्रस्ताव सहमतिसहित अर्थमा स्वीकृतिका लागि पेस भएको छ।, गणेशप्रसाद भट्ट, सहसचिव एवं प्रवक्ता, भूमि व्यवस्था, सहकारी तथा गरिबी निवारण मन्त्रालय प्रधानमन्त्री पुष्पकमल दाहाल प्रचण्डले राजस्व छुट दिने बताउँदै आएका छन्। त्यसरी छुट दिँदा सरकारी जग्गा अतिक्रमणलाई प्रोत्साहन पुग्ने धारणा विज्ञले राख्दै आएका छन्। आयोगका पदाधिकारी भने यो व्यवस्थाले राज्यलाई फाइदा हुने दाबी गर्छन्। छुट दिँदा अर्बौं राजस्व उठ्ने, समस्या समाधान हुने, नीतिगत भ्रष्टाचार रोकिने उनीहरूको जिकिर छ। आयोगका उपाध्यक्ष एवं प्रवक्ता नहेन्द्र खड्का भने यो परिमार्र्जित व्यवस्था न्यायोचित भएको बताउँछन्। यससँगै १५२० लाख परिवार कर र कानुनी दायरामा आउने उनको भनाइ छ। राजस्व घटाउने कुरा न्यायोचित हो, खड्का भन्छन्, अहिलेसम्म १५२० लाख परिवारबाट एक पैसा नउठेको अवस्था छ। यदि तिर्न सक्ने बनायौं भने अर्बांै राजस्व उठ्छ। यसले नीतिगत भ्रष्टाचारलाई पनि नियन्त्रण गर्ने दाबी उनी गर्छन्। अव्यवस्थित बसोबासीको आर्थिक अवस्थाका आधारमा इडिन्केटरको आधारमा छुट दिने प्रस्ताव आयोगको रहेको उनको भनाइ छ। उनका अनुसार गरिब, कृषि पेसामा रहेका, ग्रामीण क्षेत्रकालाई कम राजस्वको व्यवस्था गर्न लागिएको हो। धनी, आवासीय क्षेत्र र सहरी क्षेत्रको राजस्व बढी हुने खड्का बताउँछन्। आयोगको प्रस्तावमा ५ देखि १० प्रतिशतदेखि ५०६० प्रतिशतसम्म छुटको व्यवस्था गरिएको छ। १५ लाखको आवेदन, अव्यवस्थित बसोबासी अत्यधिक भूमिहीन दलित, भूमिहीन सुकुम्बासी र अव्यवस्थित बसोबासी गरी करिब १५ लाखको निवेदन आयोगमा परेको छ। पछिल्लो तथ्यांकअनुसार नयाँ मात्रै १३ लाख ५० हजार छन्। ८६ हजार ४ सय पुराना सर्दै आएका हुन्। १४ लाख ३६ हजार ४ सयको हालसम्म निवेदन परेको छ। संकलित तथ्यांकमध्ये फागुन २९ गतेसम्म १० लाख ४६ हजार ५ सय ४९ निवेदन कम्प्युटरमा इन्ट्रि भएको छ। जसमा भूमिहीन दलित ८३ हजार ५ सय, भूमिहीन सुकुम्बासी १ लाख ६० हजार ३ सय ७ र अव्यवस्थित बसोबासी ८ लाख २ हजार ७ स ४२ छन्। अव्यवस्थित बसोबासीको संख्या करिब ८० प्रतिशत देखिन्छ। अर्थात् करिब १२ लाख अव्यवस्थित बसोबासीको दाबीसहितको निवेदन परेको छ। राजस्व घटाउने कुरा न्यायोचित हो। अहिलेसम्म १५२० लाख परिवारबाट एक पैसा नउठेको अवस्था छ। यदि तिर्न सक्ने बनायौं भने अर्बांै राजस्व उठ्छ। नहेन्द्र खड्का, उपाध्यक्ष एवं प्रवक्ता, राष्ट्रिय भूमि आयोग साविकको व्यवस्थाअनुसार करिब १२ लाख निवेदकबाट राजस्व करिब १ खर्ब ३० अर्ब २० करोड ८० लाख रुपैयाँ आउन सक्छ। तर, ५० देखि ६० प्रतिशत छुट दिँदा पौने खर्ब अर्बभन्दा बढी हुन्छ। ७८ अर्ब १२ करोड राजस्व घाटा हुन्छ। तर, यसले अव्यवस्थित बसोबासीलाई राहत हुन्छ। भूमिहीन नै अव्यवस्थित बसोबासी बन्न चलखेल कतिपय भूमिहीन सुकुम्बासीले धेरै जग्गा पाउने लोभमा अव्यवस्थित बसोबासीको निवेदन दिएको पाइएको छ। सरकारले भने भूमिहीन सुुकुम्बासी र भूमिहीन दलितलाई निश्चित जग्गा निःशुल्क दिने व्यवस्था गरेको छ। तर, उनीहरू धेरै पाउने हुँदा राजस्व तिरेर भए पनि जग्गा आफ्नो बनाउने चलखेलमा लागेका हुन्। आयोगका उपाध्यक्ष खड्काले भूमिहीन दलित र भूमिहीन सुकुम्बासीले अव्यवस्थित बसोबासीमा निवेदन दिएको पाइएको पुष्टि गरेका छन्। अव्यवस्थित बसोबासीलाई रोकियो पुर्जा वितरण आयोगको राजस्व छुट प्रस्तावका कारण अव्यवस्थित बसोबासीको लालपुर्जा वितरण रोकिएको छ। भूमिहीन दलित र भूमिहीन सुकुम्बासीलाई मात्रै लालपुर्जा वितरण गरिएको छ। आयोगको तथ्यांकअनुसार हालसम्म ४ हजार ७ सय ३३ परिवारले लालपुर्जा प्राप्त गरेका छन्। २ लाख ४३ हजार ४ सय ६१ कित्ता जग्गाको नापजाँच भएको छ। आयोगले १ सय ४८ स्थानीय तहसँग सम्झौता गरेर सूचना पनि प्रकाशन गरिसकेको छ। जसअनुसार ५० करोड राजस्व संकलन भएको छ। हालसम्म वितरित पुर्जा र प्राप्त राजस्वको आधारमा प्रतिपुर्जा औसत १ लाख ८ हजार ५ सय छ। एक जनाले बढीमा ४३ लाखसम्म राजस्व बुझाएका छन्। परिमार्जित व्यवस्था छिटो कार्यान्वयन भए लालपुर्जा वितरणले तीव्रता पाउने बताउँछन् उपाध्यक्ष खड्का। भूमि अधिकारकर्मी जगत देउजा अध्ययनको आधारमा मात्रै राजस्व घटाउनुपर्ने बताउँछन्। २०० प्रतिशतसम्म राजस्व उठाउने कुरा भने व्यावहारिक नभएको सुझाव दिएको उनी सुनाउँछन्। अव्यवस्थित बसोबासीका ७ प्रकार आयोगले अव्यवस्थित बसोबासीलाई सात प्रकारमा वर्गीकरण गरेको छ। जसमा जनसंख्याको आर्थिक अवस्था, बसोबासको स्थिति, जग्गाको प्रकृति, ओगटेको क्षेत्रफल, बसोबासको मूल्यांकन, आबाद कमोतको अवधि, अन्यत्र जग्गा भए नभएका छन्। जनसंख्याको आर्थिक अवस्थामा आर्थिक स्थिति, जीवन निर्वाहको आधार, जीवनयापनको स्तरलाई हेरिएको छ। वर्गीकरणको आधारमा मापदण्ड बनाइएको छ। एकीकृत सम्पत्तिको कर प्रयोजनका लागि अन्यत्र जग्गा रहेको स्थानीय तहले निर्धरण गरेको मूल्यांकनलाई आधार लिइने र चल सम्पत्तिको हकमा परिवारको नाममा रहेको गाडी, स्कुटर, सुन, चाँदी, बैंक ब्यालेन्स तथा नगदसमेतको आधारमा स्वघोषणा गर्नुपर्नेछ। जीवन निर्वाहको आधारमा वर्गीकरण गरेर मापदण्ड तोकिएको छ। ज्याला मजदुरी, कृषि कार्य, अस्थायी वा वैदेशिक रोजगारी र स्थायी रोजगारीको फरकफरक मागदण्ड बनाइएको छ। कञ्चनपुरका दैजी बजार, झलारी बजार, कलुवापुर, कृष्णपुर नगरपालिका, गुलरिया बजार, वाणी बाजरलगायत ठाउँमा धेरै अव्यवस्थित बसोबासी छन्। कैलालीका पहलमानपुर, भजनी, लम्की, चौमालाका सयौं बिघामा पनि उनीहरू बस्दै आएका छन्। बुटवल उपमहानगरपालिका, भरतपुर महानगरपालिका, धरान, इटहरी उपमहानगरपालिकालगायत धेरै स्थानमा अव्यवस्थीत बसोबासी छन्। लुम्बिनी प्रदेशको राजधानी भालुवाङ पनि अव्यवस्थित बसोबासीको बस्ती हो। बाँके, बर्दिया, मकवानपुर, उदयपुर, चितवन, दाङलगायत तराई र भित्री मधेसका अधिकांश जिल्लामा उनीहरूको बसोबास छ। वर्षौंदेखि बस्दै आएकादेखि पछिल्लो माओवादी सशस्त्र द्वन्द्वका बेलासम्म यो क्रम जारी थियो। कतिपयले जग्गा सरकारी सार्वजनिक, गुठीको जग्गा अतिक्रमण गरेर बसेका छन्। कतिपय भने सयौं वर्षदेखि बसेकाले लालपुर्जा नपाएको अवस्था पनि छ। आयोग किन ? सरकारले भूमिसम्बन्धी ऐन, २०२१ को दफा ५२ क को उपदफा (३) र दफा ५२ ख को उपदफा (६) बमोजिमको अधिकार प्रयोग गरी भूमिहीन दलित, भूमिहीन सुकुम्बासीलाई जग्गा उपलब्ध गराउने तथा अव्यवस्थित बसोबासीलाई व्यवस्थापन गर्ने प्रयोजनका लागि राष्ट्रिय भूमि आयोग गठन गरेको हो। नेपाल राजपत्रमा २०७८ भदौ २५ मा राष्ट्रिय भूमि आयोग गठन आदेश प्रकाशन भएको थियो। उक्त आदेशअनुसार अध्यक्ष, उपाध्यक्षसहित ९ सदस्यीय आयोग गठन हुने व्यवस्था छ। आयोगको काम, कारबाहीलाई सहयोग, समन्वय र सहजीकरण गर्न आवश्यकता र औचित्यको आधारमा जिल्ला स्तरमा जिल्ला समितिको व्यवस्था छ। जिल्ला समितिमा अध्यक्षसहित ९ जना पदाधिकारीको व्यवस्था छ। सर्वोच्चको परमादेशपछि २०७८ असार २९ मा कांग्रेस सभापति शेरबहादुर देउवा नेतृत्वमा गठबन्धन सरकार बन्यो। त्यो सरकारको प्राथमिक निसानामा पर्यो, भूमिसम्बन्धी समस्या समाधान आयोग। एमाले नेता देवी ज्ञवाली अध्यक्ष रहेको आयोग नै सरकारले खारेज गर्यो। पदाधिकारी मात्रै नभई साउन १९ गते आयोग नै खारेजको निर्णय गरेको थियो सरकारले। त्यसअघि एमाले अध्यक्ष केपी शर्मा ओली नेतृत्वको सरकारले २०७६ चैत ९ गते आयोग गठन गरेको थियो। गठबन्धनको सरकारले आयोग नै खारेज गरेपछि सुकुम्बासी, दलित र भूमिहीनको अधिकारको मुद्दा उठ्यो। सरकारले २०७८ भदौ २९ मा नाममा थोरै संशोधन गरेर राष्ट्रिय भूमि आयोग गठन गर्यो। कांग्रेसनिकट शिक्षक संघका पूर्वअध्यक्ष केशव निरौलालाई अध्यक्ष बनाइयो। उपाध्यक्षमा माओवादी नेता खड्का नियुक्त भए। सदस्यमा नियुक्त राधोराय यादव, टेकबहादुर शाह, बासुदेव हुमागाईं, दाताराम खनाल, गोबद्र्धन कोली र सरिता महर्जन पनि कांग्रेसमाओवादी सत्ता गठबन्धनको भागबन्डामा राखिएको थियो। सुकुम्बासीका नाममा हालसम्म दजनौ आयोग बनेका छन्। तर त्यो समस्या अहिलेसम्म समाधान हुन सकेको छ। २०४७ मंसिर ९ मा गठित बलबहादुर राई नेतृत्वको आयोगले योजना मात्र बनाएको थियो। २०४८ मंसिर ९ मा तत्कालीन कृषिमन्त्री शैलजा आचार्यले आयोगको नेतृत्व गरिन्। त्यस बेला सुकुम्बासीको लगत संकलन गरिएको थियो। २ लाख ६३ हजार ३८ परिवारले निवेदन दिएका थिए। आयोगले ५४ हजार १ सय ७० परिवारको निवेदन छानबिन गर्यो। १० हजार २ सय ७८ लाई अस्थायी निस्सा र १ हजार २ सय ७८ परिवारलाई २ हजार २ सय ९६ बिघा वितरण गरियो। ०५१ मंसिर २९ मा ऋषिराज लुम्साली अध्यक्ष बने। त्यस बेला ५८ हजार ३ सय ४० परिवारलाई जग्गा वितरण गरियो। २४ हजार ४ सय ७० सुकुम्बासी, २४ हजार ५२ अव्यवस्थित बसोबासी, १ सय ९५ कमैया, ३ हजार ३ सय २ बाढी पहिरोपीडित थिए। २०५२ पुस २० मा बुद्धिमान तामाङ, २०५४ जेठ २१ मा चन्दा शाह, २०५४ फागुन ४ मा पुनः तामाङ, २०५५ असार १ मा तारणीदत्त चटौत, २०५६ मंसिर १६ मा गंगाधर लम्साल, २०६३ मा कैलाश महतो, २०६६ मंसिर २४ मा गोपालमणि गौतम, २०६८ मंसिर २० मा भक्तिप्रसाद लामिछाने र २०७१ मा शारदाप्रसाद पौडेल अध्यक्ष बने। विभागीय मन्त्रीको हैसियतमा सिद्धराज ओझा र अफताब आलम पनि आयोगको जिम्मेवारीमा रहे। २०७३ मा गोपाल दहित, २०७६ सालमा देविप्रसाद ज्ञवाली र २०७८ मा केशव निरौला आयोगको अध्यक्ष भए। आयोग समस्या समाधानभन्दा पनि टाठाबाठा र कार्यकर्तालाई जग्गा बाँड्नमा केन्द्रित भएको सरोकारवालाको आरोप छ। अध्यक्ष भ्रमणमा हुन्छन्, बैठक देखाएर भत्ता लिन्छन् राष्ट्रिय भूमि आयोगका अध्यक्ष केशव निरौला र उपाध्यक्ष नहेन्द्र खड्काविरुद्ध उजुरी परेको छ। उनीहरूले कार्यालयमा उपस्थित नभई कामै नगरी तलबभत्ता लिएको भन्दै आरोप लागेको छ। वार्षिक ७० करोड हाराहारी बजेट सरकारी काज लिएर कुनै ठोस कार्य प्रतिवेदनको आयोगमा दर्ता नगराई सिध्याएको आरोप पनि छ। सार्वजनिक जग्गा सुकुम्बासीलाई वितरण गर्न नपाइने व्यवस्थाविपरीत वितरण गरेको आरोप पनि लगाइएको छ। उनले हाजिरी पनि नगरी तलब बुझेको उजुरीमा उल्लेख छ। २०७८०७९ र २०७९०८मा पदाधिकारीहरूले तलब, महँगी भत्तालगायत पारिश्रमिक बुझेको देखियो। सोही अवधिमा पदाधिकारीहरूले हाजिरी गरेको देखिएन, उजुरीमा उल्लेख छ। अनुगमन मूल्याकन (दैनिक भत्ता तथा भ्रमण) खर्च सम्बन्धमा उजुरी परेको छ। २०७८७९ मा दैनिक भत्ता तथा भ्रमण खर्च शीर्षकमा ४० लाख ५० हजार २६९ र २०७९८० मा २३ लाख ८१ हजार ३०० खर्च भएको देखिएको जनाइएको छ। भ्रमणको सम्पूर्ण विवरण एकिन हुने गरी भ्रमण प्रतिवेदन राखेको नदेखिएको उजुरीमा उल्लेख छ। आयोगमा २०७८७९ मा पदाधिकारी बैठक भत्ता खर्च शीर्षकमा १२ लाख ९६ हजार र २०७९८० मा ९ लाख ८० खर्च भएको देखिन्छ। बैठक सञ्चालन कार्यविधि बनेको नदेखिएको उजुरीमा उल्लेख छ । उजुरीका अनुसार अध्यक्ष निरौला भ्रमणमा रहेकै अवधिमा बैठकमा पनि उपस्थिति रहेको देखिएको छ । २०७८ फागुन १२, २०७८ फागुन २४, २०७९ साउन १३, २०७९ साउन २९, २०७१ मंसिर २६ मा भ्रमणमा छन्। तर, आयोगको कार्यालयमा हाजिर भएका देखाइएको जनाइएको छ। २०७८१२११ देखि २०७८१२१३ सम्म अध्यक्ष मोरङ, सुनसरी जिल्ला आयोगको काममा काजमा भएको बखतमा हरेक दिन बिहान बेलुका बैठक बसेको र सबै बैठकमा अध्यक्षको उपस्थिति रहेको देखिएको उजुरीमा उल्लेख छ।"
शोकमा डुब्यो हतुवागढी,"भोजपुर : बिहीबार उदयपुरको बेलका नगरपालिका ७, मैनामैनीमा भएको बोलेरो जिप दुर्घटनाले सिंगो हतुवागढीवासी शोकमा डुबेका छन्। दुर्घटना ज्यान गुमाएका ८ जनामध्ये ७ जना हतुवागढी गाउँपालिकाका रहेका छन्। मृत्यु हुनेमा हतुवागढी गाउँपालिका२ दितेनीका चन्द्रप्रकाश राई, पर्वतमाया राई, डिसाङ राई, हतुवागढी गाउँपालिका५ का रामकुमारी राई, किसन राई र सवारीचालक हतुवागढी गाउँपालिका२ कै मानबहादुर बस्नेत, हतुवागढी गाउँपालिका९ का पदमबहादुर थापा र इटहरी घर भएकी कमला अधिकारी छन्। मृतकमध्ये दितेनीका ७० वर्षीया पर्वतमाया राई उनका छोरा २३ वर्षीय चन्द्रप्रकाश राई र गम्भीर घाइते छोरी शान्तिकलाका ६ महिने छोरा डिसाङ राई छन्। त्यस्तै दुर्घटनामा दितेनीनिवासी नै सवारीचालक ४२ वर्षीय मानबहादुर बस्नेतको पनि मृत्यु भएको थियो। सोहि गाडीमा गम्भीर घाइते भएकी पर्वतमायाकी छोरी ३२ वर्षीया शान्तिकला राईको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ। परिवारको दुःखद खबरले दितेनीका ७४ वर्षीय रामप्रसाद राई विक्षिप्त छन्। केही दिनअघिदेखि आफ्नत भेटघाट र पारिवारिक कामले धरान रहेका श्रीमती पर्वतमाया, छोरा चन्द्रप्रकाश, नाति डिसाङको मृत्युले सिंगो परिवार शोकमा डुबेको छ। धरानबाट बिहानै हिँड्यौं भनेर फोन गरेकी श्रीमती र छोरा र नातिको हविगतले छाँगाबाट खसेझैँ बनायो, छोरीको हालत के हुने हो, भगवान्ले यो के गरिदियो, राईले सुनाए। एउटै परिवारको दुर्दशाले सिँगो दितेनी गाउँ शोकमा डुबेको छ। परिवारभित्र पुगेको बज्रपातले गाउँले आफन्तजनलाई पनि मर्माहत बनाएको स्थानीय बालकुमार राईले बताए। उनले भने, यो घटनाले सिंगो गाउँलाई नै भावविह्वल बनाएको छ, एकदमै मर्माहत बनाएको छ। दुर्घटनामा हतुवागढी गाउँपालिका५ का रामकुमारी राई र किसन राई, हतुवागढी गाउँपालिका९ का पदमबहादुर थापाको पनि मृत्यु भएको थियो। बाबुको अकल्पनीय मृत्युको खबरले पदम बहादुर थापाका कान्छा छोरा छत्र थापालगायत सिंगो परिवार स्तब्ध बनेको छ। नसोचेकै भयो, परिवारमा बज्रपात भयो, अब आमालाई कसरी सम्हाल्ने, उनले भने। बोलेरो दुर्घटनाले सिंगो गाउँपालिकालाई भावविह्वल बनाएको हतुवागढी गाउँपालिका९ का वडाध्यक्ष सञ्जल राईले बताए। घटना एकदम दर्दनाक छ, दिवंगत भएकाहरू एउटा गाउँका छन्, गाउँ नै शून्य भएको छ, राईले सुनाए। मृतकको खबर सिँगो गाउँपालिकालाई नै अपुरणीय क्षति पुगेको हतुवागढी गाउँपालिकाका अध्यक्ष प्रेमकुमार राईले बताए। अवैज्ञानिक ग्रामीण सडककै कारण आज गाउँपालिकाले आफ्ना नागरिक अकालमै गुमाउनुपर्यो, अध्यक्ष राईले भने, मृतक परिवारजन, आफ्नतजनप्रति गहिरो समवेदना प्रकट गर्दछौं। ईटहरी हुँदै धरानबाट १६ जना यात्रु बोकेर भोजपुरको घोरेटारतर्फ हिँडेको बोलेरो जिप अनियन्त्रित भई उदयपुरको बेलका नगरपालिका ७, मैनामैनीस्थित २ सय मिटर तल खसेर दुर्घटनाग्रस्त भएको थियो। गाडीमा सवार १७ जनामध्ये ९ जनाको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ। गम्भीर घाइते भएका हतुवागढी गाउँपालिका२ का किसन राईको उपचारका अस्पताल पुयाउने क्रममा मृत्यु भएको थियो। क्षमताभन्दा बढी यात्रु भएकाले बोलेरो जिप अनियन्त्रित भई दुर्घटना भएको हुनसक्ने अनमान रहेको जिल्ला प्रहरी कार्यालय भोजपुरका प्रमुख डीएसपी सुदीपराज पाठकले बताए।"
भारतको सिलगुडीमा रेल दुर्घटनामा परी एक नेपालीको मृत्यु,झापा : भारतको सिलगुडीमा रेल दुर्घटनामा परी एक नेपाली नागरिकको मृत्यु भएको छ । मृत्यु हुनेमा झापा भद्रपुर नगरपालिका५ निवासी अन्दाजी ५० वर्षीय विष्णु शर्मा रहेको जनाइएको छ । शर्मा लक्ष्मी नारायण मन्दिरका पुजारी थिए । उनी गत बुधबार काम विशेषले सिलगुडी गएका थिए । घर फर्किनका लागि उनी दिउँसो सवा २ बजे सिलगुडी जक्सन पुगेका थिए । जक्सन पुग्दा कटिहारसिलगुडी इन्टरसिटी एक्सप्रेस ४ नम्बर प्लेटफार्मबाट हिँडिसकेका थिए । उनी दौडिएर रेल चढ्न खोज्दा खुट्टा चिप्लिएर दुर्घटनामा परेका थिए । रेलको चक्कामुनि खसेर गम्भीर घाइते भएका उनलाई तत्काल भारतीय रेल्वे प्रहरीले उद्धार गरी अस्पताल भर्ना गराएका थिए । उनको उपचारको क्रममा शुक्रबार बिहान मृत्यु भएको पारिवारिक स्रोतले जनाएको छ । उनको शवको कानुनी प्रक्रिया पूरा गरी आजै भद्रपुर ल्याउने र मेची नदीमा दाहसंस्कार गरिने भद्रपुर मारवाडी सङ्घका अध्यक्ष अजय साहेवालाले जानकारी दिए ।
मोटरसाइकल दुर्घटनामा १ जनाको मृत्यु,सिन्धुली : मध्य पहाडी लोकमार्ग अन्तरगत सिन्धुलीको फिक्कल गाउँपालिका ४ खाङसाङबेसीमा मोटरसाइकल दुर्घटना हुँदा एक जनाको मृत्यु भएको छ भने एक जना घाइते भएका छन्। खाङसाङबेसीबाट खुर्कोट तर्फ आँउदै गर्दा बा ४९ प ६७९२ नम्बरको मोटरसाइकल अनियन्त्रित भई दुर्घटना हुँदा चालक फिक्कल गाउँपालिका ६ बस्ने ४५ वर्षीय थिर बहादुर विश्वकर्माको मृत्यु भएको हो । मोटरसाइकलको पछाडि सवार सोही ठाउँका २८ वर्षीय अनिश विश्वकर्मा घाइते भएका छन्। जिल्ला प्रहरी कार्यालय सिन्धुलीका प्रहरी नायव उपरीक्षक चिरन्जीवी दाहालका अनुसार दुर्घटनाका घाइते दुबै जनालाई थप उपचारका लागि काठमाडौं पठाइएको थियो। उपचारका क्रममा थिर बहादुरको मृत्यु भएको हो । अनिशको भने उपचार भइरहेको छ । मोटरसाइकल प्रहरीले नियन्त्रणमा लिएको छ ।
सिन्धुलीमा नेपाल टेलिकमको टावरमा कुकर बम विस्फोट,"सिन्धुली : सिन्धुलीमा शक्तिशाली प्रेसरकुकर बम विस्फोट भएको छ। सुनकोशी गाउँपालिका १ दुम्जा स्थित नेपाल टेलिकमको टावरमा कुकर बम विस्फोट गराइएको हो । जिल्ला प्रहरी कार्यालय सिन्धुलीका अनुसार बम विस्फोटबाट दुम्जामा रहेको विपी पार्क नजिकै रहेको टेलिकमको टावर तथा घरमा क्षति पुगेको छ । उक्त स्थानमा शुक्रबार बिहान बम विस्फोट भएको सिन्धुलीका प्रहरी नयव उपरीक्षक तथा प्रवक्ता चिरन्जिवी दाहालले जानकारी दिए । बिहान करिव ३ बजेको समयमा विस्फोटको आवाज आएपछि स्थानीयले गरेको खबरका आधार घटना स्थल पुगेको प्रहरीले शक्तिशाली प्रेसर कुकर बम विस्फोट भएको पुष्टि गरेको छ, उनले भने । विस्फोट कसले गराएको भन्ने पुष्टि नभए पनि घटना स्थलमा पिपुल विब्रेसन आर्मी लेखेको जनमुक्ती सेना लेखेको पर्चा भेटिएको प्रहरीले जनाएको छ । विस्फोट स्थलमा दुईवटा प्रेटोलको बोटलसमेत फेला पारिएको प्रहरीले जनाएको छ । उक्त घटनामा संलग्नको खोजिकार्य सुरु गरिएको प्रहरीले जनायो ।"
बालसुधार गृहलाई विद्यालयको अनुमति दिन उच्च अदालतको आदेश,"नेपालगन्ज : उच्च अदालत तुलसीपुर नेपालगन्ज इजलाशले जयेन्दु बालसुधार गृहलाई विद्यालय सञ्चालनको स्वीकृति र अनुमति दिन परमादेश जारी गरेको छ। सार्वजनिक सरोकारका मुद्दामा वकालत गर्न गठित पीआईएल कानुन व्यावसायीका समूहले स्वीकृत विद्यालय नहुँदा बाल सुधार गृहमा रहेका बालकहरू शिक्षाको अधिकारबाट वञ्चित रहेको, बारम्बार माग गर्दा सुनुवाइ नभएको भन्दै कम्तीमा आधारभूत तहसम्मको अनुमति पाउनुपर्ने र दरबन्दीसहितको विद्यालयको स्वीकृति माग दाबी गर्दै दायर गरेको रिटमा अदालतका न्यायाधीशद्वय टंकप्रसाद गुरुङ र वसन्तराज पौडेलको संयुक्त इजलासले बुधबार बाँकेको डुुडुवा गाउँपालिका, लुम्बिनी प्रदेशको शिक्षा तथा सामाजिक विकास निर्देशनालयका निर्देशकका नाममा परमादेश जारी गरेको हो। अदालतको आदेशमा भनिएको छ, बाल सुधार गृहभित्र विद्यालय सञ्चालन गर्ने सैद्धान्तिक सहमति रहेको भन्ने शिक्षा मन्त्रालय विद्यालय शिक्षा शाखाको २३ साउन २०६९ को पत्रबाट देखिन आएकाले जयेन्दु बालसुधार गृह नेपालगन्जबाट विद्यालय सञ्चालन स्वीकृति एवं अनुमतिको माग भएमा प्रचलित कानुनबमोजिम जो जे व्यवस्था मिलाउनु पर्ने हो मिलाई निर्णय कार्यान्वयन गर्न गराउन विपक्षीहरूका नाममा परमादेशको आदेश जारी हुने ठहर्छ। सार्वजनिक सरोकारका मुद्दामा वकालत गर्न गठित पीआईएल कानुन व्यवसायी समूहका तर्फबाट वरिष्ठ अधिवक्ता सुनिलकुमार श्रेष्ठ, अधिवक्ताहरू लोकबहादुर शाह, वसन्त गौतम, विकास आचार्य, बलबहादुर चन्द, विश्वजित तिवारी, केवल सिंह थारू र इन्सेकका अधिकृत विनोद पाण्डेले ४ साउन २०८० मा परमादेशको रिट दायर गरेका थिए।"
"उकालो लाग्दै डढेलो, लाखौं टन कार्बन उत्सर्जन","काठमाडौं : पछिल्ला वर्षहरूमा डढेलोको समस्या विश्वभर नै विकराल बन्दै गइरहेको छ। नेपाल पनि त्यसबाट अछुतो रहन सकेको छैन। राष्ट्रिय विपद् व्यवस्थापन न्यूनीकरण प्राधिकरणको तथ्यांकअनुसार अघिल्लो साता एक दिनमै ९५ भन्दा बढी डढेलोका घटना घटेका छन्। जसको असर स्वास्थ्य, वातावरणमा मात्रै नभएर जैविक विविधतामा पनि प्रत्यक्ष रूपमा पर्ने गरेको छ। ग्लोबल फरेस्ट वाचका अनुसार नेपालमा मार्चको मध्यदेखि ११ सातासम्म अत्याधिक डढेलो लाग्ने गरेको छ। सन् २००१ देखि २०२२ सम्ममा नेपालले ६८८ किलोहेक्टर जंगल डढेलोका कारण गुमाएको छ। नेपालमा ४६५ किलोहेक्टर क्षेत्र जंगलले ढाकेको छ। सन् २०१६ मा मात्रै ११ सय ६ वटा डढेलो लागेको थियो। तर, राष्ट्रिय विपद् जोखिम न्यूनीकरण तथा व्यवस्थापन प्राधिकरणका उपसचिव तथा डढेलो विज्ञ सुन्दर शर्माले ग्लोबल फरेस्ट वाचको तथ्यांक ठ्याक्कै मेल नखाए पनि डढेलोका घटना बढिरहेको बताए। एउटा अध्ययनले नेपालमा प्रत्येक वर्ष दुई लाख हेक्टर जंगलमा आगलागी हुने देखाएको छ, शर्माले भने, प्रत्येक चारपाँच वर्षमा डरलाग्दो डढेलो दोहोरिने गरेको छ। यो वर्ष डढेलोको खतरा झन् धेरै छ। यो वर्ष हिउँदे वर्षा औसतभन्दा कम भयो। तापक्रम पनि बढ्ने अनुमान छ। त्यसैले डढेलोको जोखिम बढेको शर्माले बताए। विगत दुई वर्षमा औसतभन्दा कम डढेलो लागेकाले पातपतिंगर थुप्रिएका छन्। अहिले डढेलोको घटना उकालो लाग्दै छ। डढेलो जेठसम्मै रहने उनले बताए। जल तथा मौसम विज्ञान विभागको तथ्यांकअनुसार यस पटकको हिउँदमा करिब २० प्रतिशत मात्रै वर्षा भयो। यसले आगामी दिनमा डढेलोको घटना झनै बढ्न सक्ने देखिएको छ। विभागका मौसमविद्, सुदर्शन हुमागाईं भन्छन्, हिउँदमा लगभग २० प्रतिशत मात्रै पानी परेको छ। त्यसले डढेलो बढाउन सक्छ। तर, प्रिमनसुनमा सामान्यभन्दा बढी वर्षा हुने देखाएको छ। सायद त्यसले डढेलो नियन्त्रण गर्छ। विभागले हिउँदमा औसतभन्दा बढी पानी पर्ने आकलन गरेको थियो। तर, यो हिउँद सुक्खा रह्यो। ग्लोबल सेन्टरहरूको तथ्यांकले नेपालमा प्रिमनसुनमा सामान्यभन्दा बढी पानी पर्ने सम्भावना देखाएकाले डढेलोको घटना कम गर्न मद्दत गर्ने हुमागाईंले बताए। वर्षा नभएको खण्डमा यो वर्ष डढेलो बढ्ने उनले बताए। नेपालमा बारम्बार खडेरी बढिरहेको विभागको तथ्यांकले देखाउँछ। सन् १९८१ देखि २००० सम्मको अवधिभन्दा २००० देखि २०२४ सम्ममा हिउँदे वर्षा घटेको छ। सन् २०२४, २०२३, २०२१, २०१८, २०१७, २०१६, २०१४, २०१२, २०११, २००९, २००८, २००६, २००१ लगायतका वर्ष पनि पानी परेको छैन। पहिलाभन्दा अहिले छोटो अन्तरालमा सुक्खा हुन थालेको विभागको तथ्यांकले देखाएको छ। यस्ता घटना दोहोरिनु भनेको हिउँदमा डढेलो तथा आगलागी झनै बढाउँछ भन्ने जनाउँछ। सन् २०२१ मा मात्रै साढे ६ हजार डढेलो त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक डा विनोद पोखरेलका अनुसार सन् २०२१ सबैभन्दा धेरै डढेलो लागेको थियो। त्यो बेला करिब साढे ६ हजार डढेलो लागेको थियो। अहिलेको अवस्था हेर्दा २०२१ मा जस्तै हुनसक्ने पोखरेलले बताए। त्यतिबेलाको एयर क्वालिटी इन्डेक्स (एक्यूआई) को मात्रा ६३२ थियो। विश्व स्वास्थ्य संगठनका अनुसार शून्यदेखि ५० एक्यूआईलाई स्वथ्य मानिन्छ। प्रदूषणका कारण ३ दिन विद्यालय बन्द भएका थिए। पोखरेलका अनुसार हाल (बिहीबारसम्म) नेपालको पूर्वमा धेरै डढेलो लागिरहेको छ। यसपटक पूर्वमा भन्दा पश्चिममा धेरै पानी परेकोले पश्चिममा डढेलो कम छ। अझै एक डेढ हप्ता पानी पर्ने देखिँदैन। त्यसले झनै डढेलोको संख्या बढाउने पोखरेलले बताए। डढेलोको सम्बन्ध पहिरोसँग पनि रहेको पोखरेलले बताए। डढेलोमा परेका रूख भएको ठाउँमा माटो खुकुलो हुन्छ। त्यहाँ पानी पर्ने बित्तिकै पहिरो जान्छ, उनले भने। डढेलो लागेको ठाउँको पानी माछा पालन पोखरीमा पुग्दा माछाहरू मरेको घटना पनि भएका छन्। कार्बन हुने भएकाले माछालाई असर गर्ने गरेको छ। हालको सुक्खापनको अवस्था हेरेर भविष्यमा हुनसक्ने डढेलो आकलन गर्न सकिन्छ। सुक्खा र पानी नपर्दा डढेलो बढ्ने सम्भावना हुन्छ। उनले डढेलोको विषयमा अध्ययन पनि गरेका छन्। उक्त अध्ययनका अनुसार सुक्खाका कारण सन् २०२० र २०२१ मा आगलागीको सिजन सामान्यभन्दा चार महिना पहिले सुरु भएको थियो। औसतभन्दा कम वर्षा भएको समयमा धेरै डढेलो लागेका छन्। सन् २००९, २०१६, २०२१ यस्तै सुक्खा वर्ष थिए। डढेलो नियन्त्रण गर्न सकिन्छ : प्राधिकरण प्राधिकरणका कार्यकारी प्रमुख अनिल पोखरेलले यस्ता घटना नियन्त्रण गर्न लागिपरेको बताए। उनका अनुसार हुनसक्ने डढेलो नियन्त्रणका लागि सामुदायिक वनका सदस्य, वन रक्षक, प्रहरी तथा सशस्त्र, अधिकृत, उपसचिवहरूलाई तालिमको मापदण्ड बनाएर तीन खालका तालिम दिँदै आएको बताए। कस्ता ठाउँमा कसरी आगो निभाउने, त्यसको विस्तृत योजना कस्तो बनाउनेलगायतका तालिम दिइने जनाइएको छ। आगलागीका उच्च सम्भावित ठाउँहरूमा आगो नियन्त्रण उपकरणको व्यवस्थापन गरिएकोसमेत उनले बताए। हरेक प्रदेश तथा सम्बन्धित निकायसँग संवाद गर्ने, अन्य मन्त्रालयलगायतसँग सहकार्य गर्दै राष्ट्रिय रणनीति बनाउने काम भइरहेको पोखरेलले बताए। डढेलो मावनीय कारण प्राधिकरणका उपसचिव तथा डढेलो विज्ञ शर्माका अनुसार नेपालमा ६४ प्रतिशत डढेलो मानवीय कारणले हुने गरेको छ। त्यसका लागि सचेतना र सतर्कता आवश्यक छ। त्यसमा जलवायु परिवर्तनका कारण विश्वव्यापी तापक्रम बढ्दा पनि डढेलोको घटना बढेका छन्। हिउँदे वर्षा घट्नुमा पनि जलवायु परिवर्तनको योगदान छ। उनका अनुसार विदेशको कुरा गर्दा २५ प्रतिशत डढेलो चट्याङबाट लागेको छ। तर, नेपालमा त्यस्तो घटना रेकर्डमा छैन। नेपालमा पानीसँगै चट्याङ पर्ने भएकाले डढेलोको मुख्य कारण मानिस नै हो। तर, डढेलो नियन्त्रण चुनौतीको विषय भएको बताए। डढेलोले लाखौं टन कार्बन उत्सर्जन कृष्णबहादुर भुजेलले गरेको एउटा अध्ययनले सन् २००१ देखि २०२० सम्मको अवस्था हेर्दा नेपालमा प्रत्येक वर्ष ३३० मिलियन टन कार्बन उत्सर्जन हुने गरेको देखाउँछ। उक्त अध्ययनका अनुसार नेपालमा सामान्यतया वार्षिक ३ हजार ९८ वटा डढेलोको घटना हुन्छन्। त्यसबाट १ लाख ७२ हजार ४० हेक्टर जंगल मासिने गरेको छ। सन् २०२० र २०२१ मा मात्रै नेपालले १ करोड ८९ लाख रुपैयाँ डढेलोको कारण क्षति बेहरेको छ। तर, प्राधिकरणले डढेलोको क्षतिआकलन गर्न नसकेको र आकलन गर्न चुनौती रहेको बताएको छ।"
