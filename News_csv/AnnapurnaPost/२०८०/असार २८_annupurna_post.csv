शीर्षक,विवरण
"कर्णालीमा जलविद्युतको अधिक सम्भावना, तर आयोजना होल्ड","सुर्खेत : कर्णाली प्रदेशमा झन्डै ६ हजार मेगावाट जलविद्युत् उत्पादन गर्न सम्भाव्यता लाइसेन्स दिइएको छ। तर, उत्पादन भने लगभग १७ मेगावाट मात्रै छ। आयोजना निर्माणका लागि लाइसेन्स बाँडिए पनि अधिकांश आयोजनाको काम सुस्त छ। जलविद्युत्को खानी मानिएको कर्णाली प्रदेशमा आयोजना होल्ड मात्रै भइरहेको स्थानीयवासीको गुनासो छ। केही आयोजनामा लगानी जुटेको छैन भने केही सरकारी ढिलासुस्तीका कारण अघि बढ्न सकेका छैनन्। आर्थिक रूपमा पछि परेको कर्णालीको मुहार फेर्न पनि ठूला आयोजना अघि बढ्नुपर्ने यहाँका बासिन्दाको माग छ। कर्णालीमा हालसम्म पाँच वटा साना जलविद्युत् आयोजनाबाट १६ दशमलव ५४ मेगावाट मात्रै बिजुली उत्पादन भइरहेको छ। प्रदेशको जलस्रोत तथा ऊर्जा विकास मन्त्रालयका सूचना अधिकारी गोपाल शर्माका अनुसार झन्डै १४ जलविद्युत् आयोजना निर्माणाधीन अवस्थामा छन्। जसबाट ९ सय ११ दशमलव ९ मेगावाट विद्युत् उत्पादन हुनेछ। कर्णालीमा हालसम्म सम्भाव्यता अध्ययन भएअनुसार जम्मा ६ हजार ८ सय २९ दशमलव ६४ मेगावाट विद्युत् उत्पादन क्षमता छ। झन्डै २८ आयोजनाबाट ५ हजार ९ सय १ दशमलव २ मेगावाट विद्युत् उत्पादन गर्नका लागि सम्भाव्यता अध्ययन लाइसेन्स लिएर काम अगाडि बढिरहेको छ। माथिल्लो कर्णाली अनिश्चित २०५६ सालदेखि चर्चामा छ, माथिल्लो कर्णाली जलविद्युत् आयोजना। ९ सय मेगावाटको यो आयोजना सम्पन्न भए कर्णालीको विकासमा कोशेढुंगा बन्ने यहाँका बासिन्दाको सपना छ। तर यो सपनाले अझै साकार रूप लिइसकेको छैन। यो आयोजना निर्माणको जिम्मा लिएको भारतीय कम्पनी जीएमआरले अझै वित्तीय व्यवस्थापन जुटाउन सकेको छैन। पछिल्लो समय वित्तीय व्यवस्थापन जुटाउन जीएमआरले दुई वर्षको समय पाएको छ। अब भने ढिलो नगरी यो आयोजना निर्माण हुनुपर्ने यहाँका बासिन्दाको माग छ। २०६४ सालमा तत्कालीन प्रधानमन्त्री गिरिजाप्रसाद कोइराला नेतृत्वको सरकारले अछामको भैरवस्थानमा विद्युत् गृह रहने गरी जीएमआरसँग पहिलो पटक निर्माणको सम्झौता गरेको थियो। त्यतिबेला सात वर्षमा काम सक्ने जनाइएको थियो। त्यसपछि २०७१ सालमा तत्कालीन प्रधानमन्त्री सुशील कोइरालाको पालामा परियोजना विकास सम्झौता (पीडीए) मा पुनः हस्ताक्षर भयो। उक्त सम्झौतामा २०७३ असोज ३ गतेभित्र आयोजनाका लागि आवश्यक लगानी जुटाइसक्ने उल्लेख छ। तर अहिले पनि उक्त आयोजनाले लगानी जुटाउन नसक्दा अलपत्र अवस्थामा छ। पछिल्लोपटक २०७९ असार ३१ मा सरकारले माथिल्लो कर्णाली जलविद्युत् आयोजनामा जीएमआरलाई वित्तीय व्यवस्थापन जुटाउन दुई वर्ष म्याद थप्ने निर्णय गरेको थियो। सरकारको निर्णयविरुद्ध स्थानीयले सर्वोच्च अदालतमा रिट दायर गरेका थिए। सर्वोच्चले पनि दुई वर्षको समयलाई सदर गरिदिएको छ। तर, फैसलाको पूर्णपाठ आउन बाँकी छ। त्यसैकारण आयोजनाको अरू काम अघि बढ्न सकेको छैन। दैलेखबाट निर्वाचित प्रदेशसभा सदस्य घनश्याम भण्डारीले भने, जीएमआरले अपरकर्णाली बनाउने लय देखिएन। संघीय सरकारले बारम्बार उसैलाई मात्रै जिम्मा दिँदै आएको छ। यो आयोजनाले कर्णालीलाई मात्र नभई सिंगो मुलुक उज्यालो बनाउने उल्लेख गर्दै भण्डारीले भने, आयोजना नबन्दा हामी अँध्यारोमा बस्न बाध्य छौं। आयोजना निर्माणका लागि सरकारले विकल्प खोज्नुपर्ने उनको भनाइ छ। फुकोटकर्णालीको ईआईएमा वन मन्त्रालयको ढिलाइ कर्णालीको अर्को ठूलो जलविद्युत् आयोजना हो फुकोट कर्णाली अर्धजलाशययुक्त आयोजना। कालीकोटमा निर्माण हुने ४ सय ८० मेगावाटको यो आयोजनाको विस्तुत परियोजना प्रतिवेदन (डीपीआर) को काम सन् २०२२ मै सम्पन्न भइसकेको छ। चार वर्ष लगाएर यसको डीपीआर बनाइएको थियो। यो आयोजनाको वातावरणीय प्रभाव मूल्यांकन प्रतिवेदन (ईआईए) स्वीकृतिमा वन मन्त्रालयले ढिलाइ गरिरहेको छ। विद्युत् विकास विभागबाट ऊर्जा, जलस्रोत तथा सिँचाइ मन्त्रालय हुँदै वन तथा वातावरण मन्त्रालयमा पुगेको प्रतिवेदन उक्त मन्त्रालयले स्वीकृत गरेको छैन। ईआईए स्वीकृत नहुँदा अध्ययनका सबै काम सकेर पनि आयोजनाले जेनेरेसन लाइसेन्स पाउन सकेको छैन। २०७५ सालमा आयोजनाको सर्वेक्षणका लागि विद्युत् विकास विभागले अनुमति दिएको थियो। कुल ९२ अर्ब लागत रहेको आयोजना निर्माणमा भारतीय सरकारी पनि साझेदार बन्न लागेको छ। विद्युत् उत्पादन कम्पनीले बनाउन लागेको यो आयोजनामा भारतको एनएचपीसी इन्डिया लिमिटेडको पनि लगानी हुनेछ। विद्युत् उत्पादन कम्पनी र एनएचपीसी इन्डिया लिमिटेड कम्पनी मिलेर छुट्टै कम्पनी खडा गरी आयोजना निर्माणको काम अघि बढाउने तयारी भएको आयोजना प्रमुख हीरावान वाइबाले बताए। एमओयूको मस्यौदाअनुसार यो आयोजनामा एनएचपीसीको ५१ र भीयूसीएलको ४९ प्रतिशत लगानी हुनेछ। जगदुल्लाको ईआए प्रतिवेदन पनि मन्त्रालयमै डोल्पाको जगदुल्लामा बन्ने विद्युत् आयोजनाको विस्तृत प्रतिवेदन (डीपीआर) बन्यो २०७८ सालमा। कर्णाली प्रदेश सरकारले समेत यसमा लगानी गर्ने प्रतिबद्धता जनायो। प्रदेश सरकारले आयोजनामा ११ करोड ७१ लाख ५० हजारबराबरको सेयर लगानी गर्यो। तर यो आयोजना अझै अघि बढ्न सकेको छैन। कारण हो वातावरणीय प्रभाव मूल्यांकन (ईआईए) प्रतिवेदन। यो प्रतिवेदन संघ सरकारको वन मन्त्रालयले स्वीकृत नगरिदिँदा आयोजनाले गति लिन सकेको छैन। आयोजनाका कार्यकारी निर्देशक सञ्जय सापकोटाले ईआईए प्रक्रिया पूरा भएपछि मात्रै आयोजनाका अन्य काम अघि बढ्ने बताए। आयोजनाले २०७४ सालमा विद्युत् विकास विभागबाट सर्भे अनुमति पाएको थियो। त्यसपछि २०७८ सालमा नै आयोजनाको डीपीआरको काम सम्पन्न भएको हो । डोल्पाको जगदुल्ला र मुड्केचुला गाउँपालिका हुँदै बग्ने जगदुल्ला नदीमा निर्माण हुने आयोजनाबाट १ सय ६ मेगावाट विद्युत् उत्पादन हुने अनुमान गरिएको छ। यो विद्युत् आयोजनाको लागत २० अर्ब छ। जगदुल्ला जलविद्युत् आयोजनामा कर्णाली प्रदेश सरकारले समेत लगानी गरेको छ। कर्णाली प्रदेश सरकारसँगै विद्युत् उत्पादन कम्पनी लिमिटेड, नेपाल विद्युत् प्राधिकरण, एचआई डीसीयल र स्थानीय सरकारको लगानीमा आयोजना बन्न लागेको छ। नलगाडको डीपीआर नै बनेन अस्ट्रेलियन कम्पनी स्मेक, अस्ट्रेलियाको एमडब्लूएच र नेपालको उदय जेभीले (संयुक्त उपक्रम) ले नलगाड आयोजनाको विस्तृत अध्ययन, टेन्डर डकुमेन्ट तयारी र डीपीआर बनाउने ठेक्का पाएका थिए। तीन वर्षभित्र डीपीआर तयार गर्नेगरी २०७३ मा सम्झौता गरिएको थियो। तर सात वर्ष पुग्न लाग्दा पनि नलगाड आयोजनाको डीपीआर बन्न सकेको छैन। निर्धारित म्यादभित्र काम नभएपछि पटकपटक म्याद थप भइसकेको छ। अब भने अन्तिम चरणमा पुगेकाले असार मसान्तभित्रै डीपीआर सम्पन्न हुने नलगाड हाइड्रोपावर कम्पनी लिमिटेडका कार्यकारी निर्देशक सुनील पौडेलले बताए। डीपीआर मात्रै होइन यो आयोजनाको वातावरणीय प्रभाव मूल्यांकन (ईआईए) ले पनि पूर्णता पाएको छैन। निर्देशक पौडेलका अनुसार ईआईए स्वीकृतका लागि मन्त्रालयमा पेस गरिएको छ। ऊर्जा तथा जलस्रोत मन्त्रालयबाट वन तथा वातावरण मन्त्रालयमा पठाइएको छ। ४ सय १७ मेगावाट क्षमताको जलाशययुक्त जलविद्युत् आयोजना जाजरकोटको नलगाड नगरपालिका र बारेकोट गाउँपालिकामा निर्माण हुनेछ। नलगाड नगरपालिका७ दल्लीमा विद्युत्गृह र बारेकोट गाउँपालिका८ अँधेरीखोलामा आयोजनाको बाँधस्थल हुनेछ। यसअघि आयोजनाको अनुमानित लागत १ खर्ब आठ अर्ब २६ करोड रुपैयाँ थियो। तर समयमै काम सुरु नहुँदा लागत पनि बढ्ने भएको छ। यस्तै दैलेखको नौमुले गाउँपालिकामा चार वटा साना तथा लघु जलविद्युत् आयोजना निर्माण भइरहेका छन। दुई वटा निर्माण सम्पन्न भई विद्युत् उत्पादन गरेर धमाधम बिक्री गर्न थालिसकेका छन्। बाँकी दुई वटा निर्माणकै क्रममा छन्। नौमुले बजार नजिकै रहेका पदमखोला र द्वारीखोला हाइड्रोपावरबाट आठ मेगावाट विद्युत् उत्पादन गरेर बिक्री वितरण भइरहेको छ। द्वारीखोलामा २०७० मा आयोजना निर्माण सम्पन्न गरेको थियो। उक्त आयोजना ३ दशमलव ६७ मेगावाट क्षमताको हो। पदमखोला हाइड्रोपावरले २०७३ सालमा आयोजना निर्माणको काम सम्पन्न गर्यो। चार मेगावाट क्षमताको उक्त आयोजनाले पनि विद्युत् उत्पादन गरेर बिक्री वितरण गर्दै आइरहेको छ। नौमुलेमै निर्माणाधीन अपर लोहोरे जलविद्युत् आयोजनाको काम भने अन्तिम चरणमा पुगेको छ। आयोजना प्रमुख राजेन्द्र ढुंगेलले निर्माणको ७० प्रतिशत काम सकिएको जानकारी दिए। २०७७ सालमा आयोजनाको सर्भे भएको थियो। २०७८ सालमा निर्माण सुरु गरिएको आयोजनाको काम अन्तिम चरणमा पुगेको हो। नौमुले गाउँपालिकामै निर्माण थालिएको लोवर लोहोरे जलविद्युत् आयोजनामा भने विवादका कारण काम अघि बढ्न सकेको छैन। आयोजना प्रभावित क्षेत्रका स्थानीयको अवरोधका कारण आयोजना निर्माणमा ढिलाइ भइरहेको छ। २०६७ सालमा सर्वे अनुमति लिए पनि काम सुरु हुन सकेको छैन। १९०२ मेगावाटको पूर्वसम्भाव्यता अध्ययन कर्णाली प्रदेशमा प्रस्तावित सबैभन्दा ठूलो जलविद्युत् आयोजना निर्माणका लागि पूर्वसम्भाव्यता अध्ययन अन्तिम चरणमा पुगेको छ। एक हजार नौ सय दुई मेगावाट क्षमताको मुगु कर्णाली जलाशययुक्त जलविद्युत् आयोजनाको पूर्वसम्भाव्यता (प्रिफिजिविलिटी) अध्ययनको काम अन्तिम चरणमा पुगेको छ। आयोजनाको क्षेत्रनिर्धारण र कार्यसूची प्रतिवेदन तयार गरेर विद्युत् विकास विभागमा पेस गरिएको आयोजना प्रमुख सूर्यप्रसाद पाण्डेले बताए। विभागबाट प्रतिवेदन पास भए वातावरणीय प्रभाव मूल्यांकन (ईआईए) को अध्ययन सुरु हुनेछ। ऊर्जा, जलस्रोत तथा सिँचाइ मन्त्रालयले २०७५ असारमा विद्युत् उत्पादन कम्पनी लिमिटेडलाई सर्भे लाइसेन्स दिएको थियो। लाइसेन्स पाएपछि २०७५ फागुनबाट कम्पनीले पूर्वसम्भाव्यता अध्ययन सुरु गरेको हो। विद्युत् उत्पादन कम्पनी लिमिटेडका प्रमुख पाण्डेका अनुसार आयोजनाको कार्यालय बाजुराको बूढीनन्दा नगरपालिका ५ स्थित बिरसैनमा स्थापना गरिनेछ। कार्यालय स्थापनाका लागि करिब दुई सय रोपनी जग्गा अधिग्रहणको काम सुरु भएको छ। कम्पनीको अस्थायी प्रयोगशाला तथा कार्यालय बाजुराको पिलुचौरबाट सञ्चालन भइरहेको छ। हाल जलप्रवाह र सेडिमेन मापन कार्य भइरहेको छ। कर्णालीमा लगानी जुटाउन नसक्दा अलपत्र अवस्थामा रहेको अपर कर्णाली जलविद्युत् आयोजना । तस्बिर : बिस्नप्रसाद न्यौपाने आयोजनाको ड्याम बाजुराको पिलुुचौरमा निर्माण गरिनेछ। जुन २ सय ८५ मिटर अग्लो हुनेछ। ड्यामकै आसपासमा आयोजनाको पावर हाउस निर्माण हुने र त्यसका लागि पनि हाल अध्ययन भइरहेको छ। अध्ययनका सबै चरण पूरा भएपछि स्रोतको व्यवस्था गरिनेछ। स्रोत व्यवस्थापन भएमा १० वर्षभित्र आयोजना निर्माण सकिने आकलन गरिएको छ। पूर्वसम्भाव्यता अध्ययन सम्पन्न भएपछि आयोजना कस्तो हुने, पावरहाउस अन्डरग्राउन्ड, संरचनाहरू कस्ता निर्माण हुने भन्ने जानकारी हुनेछ। आयोजना निर्माण गर्न करिब चार खर्ब रुपैयाँ लाग्ने प्रारम्भिक अनुमान गरिएको छ। यो आयोजनाबाट वार्षिक ५ हजार ८ सय ८३ मेगावाट आवर विद्युत् उत्पादन हुनेछ। बेतन कर्णालीमा लगानी जुटेन कर्णाली प्रदेशको सुर्खेत र सुदूरपश्चिमको अछाम जिल्लाको सिमानामा निर्माण हुने बेतन कर्णाली जलविद्युत् आयोजनाका लागि लगानी जुट्न सकेको छैन। यसैकारण यो आयोजना अलपत्र छ। आयोजनाको विस्तृत परियोजना प्रतिवेदन (डीपीआर) तयार भइसकेको छ। ४ सय ३९ मेगावाट क्षमताको यो आयोजना निर्माण गर्न ८८ अर्ब लाग्ने अनुमान गरिएको छ। तर हालसम्म लगानीको स्रोत सुनिश्चित भइसकेको छैन। यसमा कर्मचारी सञ्चय कोषले सात अर्ब लगानी गर्ने जनाएको छ। बाँकी रकम आयोजना सुरु हुनुअघि नै सुनिश्चितता गर्नुपर्ने हुन्छ। त्यसैले अहिले प्रवद्र्धक कम्पनीले आयोजनाको लागि रकम सुनिश्चितताको पहल सुरु गरेको हो। लगानी जुटाउनका लागि विभिन्न क्षेत्रसँग छलफल र भेटघाटलाई तीव्र बनाइएको बेतन कर्णाली सञ्चयकर्ता हाइड्रोपावर कम्पनी लिमिटेडका आयोजना प्रमुख उपेन्द्र न्यौपानेले बताए। उनका अनुसार विभिन्न विकास बैंकहरूसँग आयोजनाले छलफल गरिरहेको छ। ९८ हजार घरधुरीलाई छैन, बिजुली कर्णाली ऊर्जा क्षेत्रको हब हो। तर कर्णालीले हरेक दिन लोडसेडिङ खेपिरहेको छ। कति बेला बत्ती आउँछ र जान्छ भन्ने यहाँका बासिन्दालाई जानकारीसमेत हुँदैन। यहाँका धेरै आयोजना वर्षौंदेखि अलपत्र छन। त्यसैकारण विद्युत् सेवा ग्रामीण स्तरसम्म विस्तार हुन सकिरहेको छैन। राष्ट्रिय प्रसारण लाइन पनि कर्णालीका सबै जिल्लामा पुगेको छैन्। ग्रामीण बस्ती त झन् अन्धकारमै छन्। कर्णाली प्रदेशको जलस्रोत तथा ऊर्जा विकास मन्त्रालयका अनुसार कर्णाली प्रदेशमा जम्मा ३ लाख ७१ हजार ६ सय ३८ घरधुरी छन्। जसमा हालसम्म विद्युतीकरण भएका २ लाख ७२ हजार ७ सय ९४ घरधुरी छन्। बाँकी ९८ हजार ८ सय ४४ घरधुरीमा अझै विद्युतीकरण हुन सकेको छैन। विद्युतीकरण भएका घरधुरीहरूमा पनि २ लाख ११ हजार ५३ घरधुरीमा नेपाल विद्युत् प्राधिकरणको विद्युत् सेवा जडान छ भने ६१ हजार ७ सय ४१ घरधुरीहरूमा वैकल्पिक ऊर्जा प्रवद्र्धन केन्द्र र अन्य निकायबाट वैकल्पिक ऊर्जा जडान गरिएको छ। कर्णालीमा सम्भाव्यता अध्ययन भएर प्रक्रियामा रहेका दर्जनौं ठूला विद्युत् आयोजनाहरूको लगानी सुनिश्चितता भएको छैन्। जसका कारण ऊर्जाको हब कर्णाली आफैं ऊर्जा अभाव झेलिरहेको छ। यसले कर्णालीको समग्र आर्थिक समृद्धिमा असर परेको छ।"
अल बिदा सीता आमा,"माओवादी आन्दोलनले त एउटी असल आमा नै गुमाएको छ। प्रधानमन्त्री पुष्पकमल दाहाल प्रचण्ड पत्नी सीता दाहालको बुधबार बिहान निधन भयो। यो खबर फेसबुकमा देख्दा एकछिन मेरो श्वास नै रोकियो। छाती भारी भयो। एकछिन स्तब्ध भए। क्षणभरमै फेसबुकका पेजहरू श्रद्धाञ्जलीले ढाकिए। ९ नबज्दै पार्टीकै जिम्मेवार नेताहरूले पनि श्रद्धाञ्जली दिइसक्नु भएको थियो। सीता दाहाल अर्थात् हामी माओवादी कार्यकर्ताकी सीता आमा। तीन वर्षदेखि उहाँ अचेत हुनुहुन्थ्यो। लामो समयदेखि पार्किन्सनजस्तो दुर्लभ पीएसपी रोगबाट थलिनु भएको थियो। मैले दोहोरो संवाद त नगरेको तीन, चार वर्ष बढी नै भइसकेको थियो। पार्टी अध्यक्ष र प्रधानमन्त्रीका रूपमा कमरेड प्रचण्डलाई भेट्न जाँदा र फोनमा कुरा गर्दा उहाँको स्वास्थ्य अवस्था स्थिर भएको जानकारी पाइन्थ्यो। उहाँको यति चाँडै निधन होला भन्ने मलाई पत्यार नै लागेको थिएन। प्रचण्ड दोस्रो पटक प्रधानमन्त्री हुँदा मैले २०७३ सालमा एक वर्ष प्रधानमन्त्रीको सचिवालयमा बसेर काम गर्ने अवसर पाएकी थिएँ। त्यतिबेला सीता आमा हाम्रो अभिभावक हुनुहुन्थ्यो। कमरेड प्रचण्ड तीन पटक प्रधानमन्त्री हुनुभयो। विश्वभर फस्ट लेडीको सत्ता सञ्चालनमा हस्तक्षेपकारी भूमिका देखिन्छ। नेपालमै पनि फस्ट लेडीहरू विवादमा आएका छन् तर उहाँ फस्ट लेडीको रूपमा कहिल्यै विवादमा आउनु भएन। सत्ता सञ्चालनमा हस्तक्षेपकारी भूमिका निर्वाह गर्नु भएन। उहाँ प्रधानमन्त्री कार्यालय सिंहदरबारमा अत्यावश्यकबाहेक कहिल्यै जानु भएन। प्रधानमन्त्री निवास बालुवाटारमा भने अभिभावकीय भूमिकामा हुनुहुन्थ्यो। उहाँकै कारण सर्वसाधारणलाई प्रधानमन्त्री प्रचण्डसँग भेटघाट गर्न सहज हुन्थ्यो। जनताको काम बिना झन्झट सरल र सहज ढंगमा सम्बोधन गर्नुपर्छ भन्ने उहाँको मान्यता थियो। त्यसरी नै गर्नुहुन्थ्यो। गर्न लगाउनुहुन्थ्यो। जनताको सेवाका लागि उहाँ आफैं पनि खटिनुहुन्थ्यो। भेट्न आउनेलाई जतिसक्दो छिटो काम गरेर झन्झटबाट छिटो मुक्त गर्नुपर्छ भन्नुहुन्थ्यो। जनताको हामीसँग धेरै आशा र भरोसा छ। त्यसैले पुरानो शासकीय कार्यशैली परिवर्तन गर्नुपर्छ भन्नुहुन्थ्यो। सरुवा बढुवाका लागि भनसुनका लागि आउनेलाई न्याय अन्याय बुझेर यी काम प्रधानमन्त्रीको सचिवालयमार्फत र पार्टी च्यानलबाट नै गर्नुपर्नेमा जोड दिनुहुन्थ्यो। पद्धति बनाएर सम्बन्धित निकायबाट सम्बन्धित काम गर्न उहाँको जोड हुन्थ्यो। फस्ट लेडी जस्तो हाइकमान्डको भूमिकामा हुँदा पनि उहाँमा सत्ता र शक्तिको कहिल्यै दम्भ भएन। राम्रा कामका लागि कमरेड प्रचण्डलाई सधैं हिम्मत बढाउने काम गर्नुभयो। जुन कुुरा प्रधानमन्त्री प्रचण्डले सीताकै कारण यो काम भयो भनेर तारिफ गर्नुहुन्थ्यो। हुन त सीता आमा कमरेड प्रचण्डभन्दा जेठी हुनुहुन्थ्यो। १५ वर्षको उमेरमा बिहे भयो। १७ वर्षको उमेरदेखि सक्रिय राजनीतिमा लाग्नुभयो। पार्टीका विभिन्न तहका संघ संगठनमा काम गर्नुभयो। पछिल्लो समय उहाँ पार्टीको केन्द्रीय सल्लाहकार हुनुहुन्थ्यो। राजनीतिमा लागेर आफू पद र शक्तिमा पुग्नेभन्दा पनि माओवादी पार्टी र कमरेड प्रचण्डलाई बलियो बनाउनेमै सधैं केन्द्रित हुनुभयो। १० वर्षे जनयुद्धमा उहाँ कमरेड प्रचण्डसँगै भूमिगत पनि हुनु भयो। पार्टीमा दुई लाइन संघर्ष चर्किंदा सीता आमाले नै समन्वयकारी भूमिका निर्वाह गर्नुहुन्थ्यो। कमरेड प्रचण्ड पार्टी नेतृत्वमा पुग्दा होस् वा जनयुद्धको सुप्रिम कमान्डर बन्दा वा प्रधानमन्त्री हुँदा फस्ट लेडीजस्तो शक्तिशाली पदमा रहँदा पनि उहाँ सामान्य ग्रामीण महिलाजस्तै हुनुहुन्थ्यो। जीवनशैली सरल नै हुन्थ्यो। सामान्य किसान परिवारमा हुर्केकाले पनि होला उहाँमा पहिरन र खानपानमा कुनै तडकभडक देखिएन। सधैं एकनासकै रह्यो। भान्सामा जे पाक्थ्यो, त्यही नेता कार्यकर्र्तासँगै बसेर खानुहुन्थ्यो। उच्च ओहोदाका व्यक्ति आउँदा होस् वा नेता कार्यकर्ता र सर्वसाधारण आउँदा एउटै भेषभूषा हुन्थ्यो। उच्च ओहोदाका व्यक्ति आए भनेर उहाँले कहिल्यै छुट्टै पहिरन लगाउनु भएन। एक वर्ष सचिवालयमा रहेर काम गर्दा मैले कहिल्यै पनि मेकअप गरेको देखिनँ। सानोमा आमाले गाजल लगाई दिनुहुन्थ्यो। गाजलबाहेक मैले त कहिल्यै मेकअप गरिनँ। मेकअप गर्दा छाला बिग्रन्छ। यी हेर मैले मेकअप नगरेकाले मेरो छाला बिग्रेको छैन, भनेर देखाउनु हुन्थ्यो। तोरीको तेल लगाएर कपाल बाट्नु हुन्थ्यो। हामीलाई पनि लगाउन भन्नुहुन्थ्यो। यी कुराले सीता आमा साँच्चै नै हाम्री आमाजस्तै हुनुहुन्थ्यो। सीता आमा सामान्य मध्यम वर्गीय परिवारमा जन्मिनुभयो। बाल्यकालमा औपचारिक शिक्षा हासिल गर्न पाउनु भएन। माओवादी शान्ति प्रक्रियामा आइसकेपछि घरमै अनौपचारिक शिक्षा लिनुभयो। पत्रपत्रिका पढ्नु हुन्थ्यो। कृषि संकायमा स्नातक (बीएस्सीएजी) गरेका प्रचण्डसँग बिहे गरे पनि जनयुद्धमा लागेपछि छोराछोरीले पनि उच्च शिक्षा हासिल गर्न पाएनन्। जेठी छोरी ज्ञानु र एक मात्र छोरा प्रकाशको निधन भइसकेको छ। माइली छोरी रेणु भरतपुर महानगरपालिकाको दोस्रो कार्यकालको मेयरको रूपमा कार्यरत हुनुहुन्छ भने कान्छी छोरी गंगा अहिले प्रधानमन्त्रीको सचिवालयमा काम गर्नुहुन्छ। निरक्षर भए पनि सामन्ती सत्ता ढाल्न र समाज रूपान्तरणका लागि माओवादी कार्यकर्ताका लागि भने सीता आमा असल शिक्षिका नै बन्नुभयो। नेकपा (मशाल) हुँदै सशस्त्र जनयुद्ध गरेको माओवादी आन्दोलन अहिले विभक्त अवस्थामा छ। वाम आन्दोलनलाई एकताबद्ध गर्न, पार्टी र नेताहरूलाई मिलाउन सीता आमाले खेलेको समन्वयकारी भूमिका अहिले खड्केको छ। उहाँको सरल जीवनशैली, हक्की र निडर स्वभाव पनि महिला नेतृहरूका लागि अनुकरणीय बन्नसक्छ। सत्ता र शक्ति निजी स्वार्थका लागि होइन, जनताको सेवाका लागि हुनुपर्छ भन्ने उहाँको स्वभाव र कार्यशैली पनि पछिल्लो पुस्ताका नेताले अनुसरण गर्नैपर्ने देखिन्छ। नेपालको पछिल्लो राजनीतिक घटनाक्रमका नायक प्रचण्डले पत्नी होइन, एक अविचलित सहयोद्धा गुमाउनु भएको छ। माओवादी आन्दोलनले त एउटी असल आमा नै गुमाएको छ। सीता आमा हजुरले नेपाली क्रान्ति र शान्ति प्रक्रियामा कमरेड प्रचण्डको सहयात्री भएर गरेको ऐतिहासिक योगदान नेपाली समाज र नेपाली राजनीतिका लागि सदैव अविस्मरणीय रहनेछ। भावपूर्ण श्रद्धा सुमन। अल बिदा सीता आमा।"
नेपथ्यकी नेतृ,"सीता दाहालले जनयुद्ध सफल पार्न अहम् भूमिका निर्वाह गर्नुभयो। त्यसबेला पार्टीको सल्लाहकार भएर काम गर्नुभयो। उहाँ सुरुदेखि नै जनयुद्धको पक्षमा हुनुहुन्थ्यो। सीताले मजदुर, किसान, सर्वहाराको पक्षमा काम गर्न पार्टी नेतृत्वलाई सल्लाह, सुझाव दिनुहुन्थ्यो। सहयोग गर्नुहुन्थ्यो। यसकै पक्षमा लबिङ, क्याम्पियन चलाउनुहुन्थ्यो। पार्टीका अरू नेतालाई पनि सल्लाह दिनुहुन्थ्यो। उहाँ यो कुरामा सुरुदेखि नै लागिरहनुभयो। उहाँले परिवारका हिसाबमा प्रधानमन्त्री एवं माओवादी केन्द्र अध्यक्ष प्रचण्डजीको साथमा रहेर काम गर्नुभयो। पार्टी अध्यक्षकी श्रीमतीको नाताले पार्टी काममा सहयोग हुन्थ्यो भने पार्टीसँग जोडिएर जेजस्ता काम पर्दा पनि उहाँले सहयोग र समर्थन गर्नुहुन्थ्यो। पार्टीका सामुन्ने आइपरेको समस्या र चुनौतीको सन्दर्भमा परामर्श दिने र अध्यक्षको नजिक बसेर एक प्रकारले पार्टी र देश निर्माणका लागि सकारात्मक भूमिका निर्वाह गर्नुहुन्थ्यो। सीता दाहालको निधनबाट पार्टी, जनता र राष्ट्रलाई अपूरणीय क्षति पुगेको छ। उहाँले नेपालको कम्युनिस्ट आन्दोलनमा महत्त्वपूर्ण र अविस्मरणीय योगदान पुर्याउनुभएको छ। सिद्धान्तप्रतिको निष्ठा, वर्गीय मित्रता, उन्नत राजनीतिक चेतना, पार्टी, जनता र राष्ट्रप्रतिको निःस्वार्थ एवम् असीमित समर्पण उहाँका विशेषता हुन्। उहाँ आफ्ना योगदानमार्फत चिरकालसम्म स्मरणीय र भावी पुस्ताका लागि प्रेरणाको स्रोत रहनु हुनेछ। सीताले देश र जनताको मुक्तिका लागि निरन्तर काम गर्नुभयो। उहाँ पार्टीले शान्ति सम्झौतामा जाने निर्णय गरिसकेपछि त्यही लाइनमा लाग्नुभयो। यो लाइनभन्दा उहाँको फरक विचार कहिले देखिएन। द्वन्द्वकालमा चार जना सन्तान हुर्काउनुभयो। भूमिगत बसेर लालनपालन गर्नुभयो। त्यो काम सहज देखिए पनि निकै चुनौतीपूर्ण थियो। उहाँले त्यो काम पनि गर्नुभयो। प्रचण्ड तीन छोरी र एक छोरो ससानै हुँदा जनयुद्धको नेतृत्व गर्न पुग्नुभयो। सीताले सन्तानलाई हुर्काउँदै जनयुद्ध सफल पार्न महत्त्वपूर्ण योगदान गर्नुभयो। उहाँ एक क्रान्तिकारी नेतृ हुनुहुन्थ्यो। उहाँको व्यक्तित्वबाट धेरै कुरा सिक्न सकिन्छ। हामीले उहाँबाट जस्तोसुकै गाह्रो साह्रो पर्दा पनि पार्टीको हितमा, आन्दोलनको पक्षमा निरन्तर डटेर लागिरहनुपर्छ भन्ने पाठ सिक्न सकिन्छ। संघर्ष र क्रान्तिले परिवर्तन ल्याउँछ। उहाँले त्यसका लागि प्रतीक्षा गर्नुपर्छ भनेर पार्टी पक्तिलाई सुझाउनु हुन्थ्यो। आफ्नो योजनाबाट जतिसुकै दुःख र कष्ट हुँदा पनि विचलित हुनु हुँदैन भन्ने उहाँको जीवनबाट सन्देश लिन सकिन्छ। उहाँले शान्ति प्रक्रियाको बाँकी काम पूरा गर्न निरन्तर सल्लाह र सुझाव दिनुहुन्थ्यो। पार्टी अध्यक्ष प्रचण्डले त्यहीअनुसार भूमिका निर्वाह गर्नु भएको अवस्था हो। प्राप्त उपलब्धिको रक्षा गर्नुपर्छ र बाँकी उपलब्धिका लागि लड्दै जानुपर्छ भन्ने कोणबाट उहाँको सल्लाह आउँथ्यो। उहाँले आन्दोलनमा पार्टीका योजना तथा कार्यक्रमलाई सफल पार्न भित्र बसेर भूमिका निर्वाह गर्नुभयो। जनताका इच्छा आकांक्षा पूरा गर्न आन्दोलन गरिरहनुपर्छ भन्ने उहाँको सन्देश थियो। पार्टी र नेताले जहिले पनि जनताको पक्षमा निर्णय लिनुपर्छ भन्ने बहस पार्टीमा सीताले उठाई रहनुभयो। २०२८ सालदेखि कम्युनिस्ट आन्दोलनमा आबद्ध भई जिल्ला, क्षेत्र र केन्द्रका विभिन्न जिम्मेवारीमा रहनुभयो। उहाँ हाल माओवादी केन्द्रको केन्द्रीय सल्लाहकार हुनुहुन्थ्यो। सीताले पार्टी कामका लागि पञ्चायतकालमा लामो समय भूमिगत जीवन बिताउनुभयो। देशमा जनयुद्ध सुरु भएपछि २०५२ सालदेखि भूमिगत राजनीतिमा सक्रिय रहँदै जनयुद्धमा योगदान दिनुभयो। उहाँ हाम्रो सिंगो पार्टीको अभिभावक हु्नुहुन्थ्यो। पार्टीभित्रका चुनौती, संकट, विवाद समाधानका निम्ति समन्वयकारी भूमिका निर्वाह गर्नुहुन्थ्यो। (गुरुङ माओवादी केन्द्रका महासचिव हुन्।)"
राष्ट्रियसभाबाट पनि बजेट पारित,"काठमाडौं : सरकारले प्रस्तुत गरेको आर्थिक वर्ष २०८०८१ को राजस्व र व्ययको वार्षिक अनुमान (बजेट) राष्ट्रियसभाबाट पनि पारित भएको छ। बिहीबार बसेको राष्ट्रियसभा बैठकले प्रतिनिधिसभाबाट सन्देशसहित प्राप्त विनियोजन विधेयक, २०८० बहुमतले पारित गरेको हो। बैठकमा अर्थमन्त्री डा प्रकाशशरण महतले प्रतिनिधिसभाबाट सन्देशसहित प्राप्त विनियोजन विधेयक, २०८० लाई पारित गरियोस् भन्ने प्रस्ताव प्रस्तुत गरेका थिए। त्यसअघि विनियोजन विधेयक, २०८० अन्तर्गत विभिन्न शीर्षकमा प्रस्तुत खर्च कटौतीको प्रस्ताव बहुमतले अस्वीकृत भएको थियो। बिहीबार नै बैठकमा विनियोजन विधेयक, २०८० अन्तर्गत विभिन्न शीर्षकमाथिको छलफलमा उठेका प्रश्नका सम्बन्धित मन्त्रीले जवाफ दिएका थिए। प्रतिनिधिसभाबाट भने असार १३ गते बजेट पारित भएको थियो। सरकारले गत जेठ १५ गते संघीय संसद्का दुवै सदनमा आगामी आर्थिक वर्षको बजेट प्रस्तुत गरेको थियो।"
वास्तविक सुकुम्बासीको पहिचान गर्न समितिको जोड,"काठमाडौं : प्रतिनिधिसभा, कृषि, सहकारी तथा प्राकृतिक स्रोत समितिको बैठकमा वास्तविक सुकुम्बासीको पहिचान गर्नुपर्नेमा जोड दिइएको छ। समितिको आजको बैठकमा वास्तविक सुकुम्बासीको पहिचान गरी पूर्जा वितरण गर्नुपर्नेमा समितिका सदस्यहरूले जोड दिएका हुन्। भूमि व्यवस्था, सहकारी तथा गरिबी निवारण मन्त्रालयसँगको छलफलमा सचिव दामोदर रेग्मीले करिब १५ लाख सुकुम्बासीलाई पूर्जा वितरणमा असहज भएको बताए। 'राष्ट्रिय भूमिसुधार आयोगले १५ लाख सुकुम्बासीमा लगभग तीन हजार सुकुम्बासीलाई मात्र पुर्जा वितरण गरेको छ। बजेटको समस्यासँगै राजनीतिक परिर्वतनका कारण पूर्जा वितरणमा असहजता भएको छ,' सचिव रेग्मीले भने। परम्परागत, जटिल साझा समस्याले गुञ्ज्रिएको भूमिसुधारसम्बन्धी समस्यामा सम्बन्धित निकायसँग समन्वय गरी समाधान गर्न मन्त्रालय तयार रहेको बताउँदै उनले यससम्बन्धी समस्या धैरै रहेकाले सबैले साहस गर्न जरुरी रहेको बताए। मन्त्रालयले ५३ जिल्लामा गरिबी परिचयपत्र वितरण गरेको जानकारी दिँदै सचिव रेग्मीले परिचयपत्रबाट के प्राप्त गर्न सकिन्छ भन्ने स्पष्ट भने नरहेको बताए। समितिका ज्येष्ठ सदस्य सभापति नवलकिशोर साह सुडीले भूमिसुधारका समस्या समाधानमा समिति सहकार्य गर्न तयार रहेको बताउँदै गरिब जनताको पक्षमा समिति एकमत रहेकाले गरिबी पहिचानलाई समयमै व्यवस्थित गर्नुपर्नेमा जोड दिए। भूमि आयोगका सर्भेक्षक सिकेश कोइरालाले १८ जिल्लामा तीन हजार एक सय २४ पूर्जा वितरण भएको बताउँदै करिब रु ३५ करोड २२ लाख राजस्व उठेको जानकारी दिए। समिति सदस्य ज्वालाकुमारी साहले वास्तविक सुकुम्बासीलाई पूर्जा वितरण गरेर व्यवस्थापन गर्नुपर्ने भए पनि नीति कार्यान्वयनमा समस्या रहेको बताउँदै जग्गालाई डिजिटल प्रविधिमा जोड्न आवश्यक रहेको बताए। समितिका सदस्य वीरबहादुर बलायरले भूमिहीन पूर्जा पहुँचका आधारमा वितरण भएको बताए। राजनीतिक तवरबाट सुकुम्बासीमाथि कृत्रिम समस्या सिर्जना गरेको उनको भनाइ छ। सदस्य अशोक चौधरीले ३३ वर्षमा १७ आयोग, जनशक्ति व्यवस्थापन गरी पाँच अर्बमाथि रकम खर्च हुँदा पनि सुकुम्बासीका समस्या समाधान हुन नसकेको बताउँदै तय गरेका योजनाको कार्यान्वयनलाई प्रभावकारी बनाउनुपर्नेमा जोड दिए।"
रोपाइँ गर्न सघाउँदै जनमत पार्टीका कार्यकर्ता (फोटो फिचर),"जनकपुरधाम : जनमत पार्टीको जनश्रमदान अनतर्गत १ बिघा धान रोपाइँ सम्पन्न भएको छ । महोत्तरी जिल्ला अन्तर्गत महोतरी गाऊँपालिका ५ मा जनमतले सार्वजनिक श्रमदान अन्तर्गत १ बिघा धान रोपाईको सम्पन्न गरेको हो। धान रोप्ने मुख्य समयमा कृषि मजदुर अभावका कारण रोपाइँको काम हुन नसकेको समयमा महोत्तरी गाउँपालिकामा १ बिघा सार्वजनिक धान रोपाइँ सम्पन्न भएको छ । जनमतका स्वराजीहरुको सहयोगमा पूर्व कृषि मन्त्री माननीय बसन्त कुशवाहा, माननीय अनिता साह, जनमत पार्टीका केन्द्रीय कार्यकारिणी सदस्य शम्भुनाथ साह, संजय स्वराजी, एनआरएमए महासचिव डा श्याम महतोको सहभागितामा करिब १ बिघा धान रोपाइँ सम्पन्न भएको छ । निवर्तमान कृषि मन्त्री ईन्जिनियर वसन्त कुशवाहाले मधेशमा सामूहिक खेतीको अवधारणा आजको प्रमुख आवश्यकता भएको बताए । खेती किसानीलाई मधेशमा प्रमुख पेशाको रूपमा विकसित गर्नु र एक अर्कालाई सहयोग गरी कृषि पेशालाई मर्यादित बनाउन मन्त्री कुशवाहाले जोड दिए ।"
"राप्रपाको सदस्यता अब अनलाइनबाटै, एकवर्ष भित्र सक्रिय सदस्यको संख्या दुई लाख पुर्याइने","काठमाडौं : राष्ट्रिय प्रजातन्त्र पार्टीले (राप्रपा) अब नवीन राप्रपा कार्ययोजना २०८० सार्वजनिक गरेको छ । राप्रपा अध्यक्ष राजेन्द्र लिङ्देनले पार्टी केन्द्रीय कार्यालयमा बिहीबार पत्रकार सम्मेलन गरी कार्ययोजना सार्वजनिक गरेका हुन् । कार्ययोजनामा ६ महिना भित्रमा पार्टीको सबै तहमा ३३ प्रतिशत महिलाको संख्या सुनिश्चित गरिने उल्लेख छ । पार्टीको सबै तहमा ४० वर्षसम्मका युवाहरूको अनिवार्य सहभागिताको व्यवस्था मिलाउन केन्द्रीय कार्यसमितिमा ४० तथा कार्यसम्पादन समितिमा कम्तिमा ७ जना विभिन्न प्रक्रियाबाट अनिवार्य ४० वर्षसम्मका युवाहरूको प्रतिनिधित्व गराइने भनिएको छ । राजसंस्था, हिन्दुराष्ट्र र संघीयता सम्बन्धित पार्टीको अवधारणालाई जनसमक्ष पुर्याउने उल्लेख छ । भ्रष्टाचार र भ्रष्टाचारका विरुद्ध पार्टीको अवधारणालाई प्राथमिकताका साथ राख्ने, पार्टी प्रवेश तथा छोराछोरी पुस्तालाई राप्रपामा जोड्ने विशेष अभियान सञ्चालन गर्ने,अबबाट विद्युतीय माध्यमबाटै साधारण,सक्रिय सदस्य बन्न साथै आर्थिक सहयोग पनि गर्न सकिने भनिएको छ । एकवर्ष भित्रमा सक्रिय सदस्य संख्या दुई लाख पुर्याउने राप्रपाको योजना छ ।"
अमेरिकी सहायक विदेशी मन्त्री डोनाल्ड लु भोलि काठमाडौं आउँदै,काठमाडौं : दक्षिण तथा मध्य एसियाली मामिला हेर्ने अमेरिकी सहायक विदेशी मन्त्री डोनाल्ड लु भोलि (शुक्रबार) नेपाल आउँदैछन्। उनी भारत हुँदै काठमाडौं आउने भएका हुन्। सरकारले संसदबाट पास भइसकेको मिलेनियम च्यालेन्ज कर्पोरेसन (एमसीसी) अगस्टदेखि पूर्ण कार्यान्यवन गर्ने बताउँदै आएको छ। सोही विषयमा छलफल गर्न डोनाल्ड लु काठमाडौं आउन लागेका हुन्। नेपालमा रहँदा उनले एमसीसीका विषयमा सरोकारवालाहरूसँग छलफल गर्ने कार्यक्रम रहेको परराष्ट्र स्रोतले जानकारी दिएको छ। त्यस्तै उनले परराष्ट्र मन्त्रालयका अधिकारीहरू र राजनीतिक दलका नेता तथा मन्त्रीहरूसँग छलफल गर्ने कार्यक्रम रहेको छ। उनी भोलि नै फर्किने कार्यक्रम छ। नेपालमा डोनाल्ड लुको यो तेस्रो भ्रमण हो। यसअघि उनी १२ मंसिर २०७९ र १ मंसिर २०७८ मा नेपाल भ्रमणमा आएका थिए। त्यसबेला उनले तत्कालीन प्रधानमन्त्री शेरबहादुर देउवासहित शीर्ष नेताहरूसँग भेटवार्ता गरेका थिए। उनले प्रधानमन्त्रीसहित शीर्ष नेताहरूसँग द्विपक्षीय हितका विषयमा छलफल गर्नुका साथै एमसीसी परियोजनाका विषयमा छलफल गरेका थिए। नेपालमा एमसीसी र एसपीपी लागू गर्ने विषयमा चर्को बहस चलिरहेका बेला उनले नेपाल भ्रमण गरेका थिए। उनको भ्रमणलाई राजनीतकरूपले अर्थपूर्ण मानिएको छ।
चिनियाँ राजदूतद्वारा सीता दाहालको निधनप्रति श्रद्धाञ्जली अर्पण,"काठमाडौं : प्रधानमन्त्री पुष्पकमल दाहालको जीवनसङ्गिनी सीता दाहालको निधनप्रति नेपालस्थित चिनियाँ राजदूत छन् सोङले श्रदाञ्जली अर्पण गरेका छन्। प्रधानमन्त्री निवास बालुवाटार पुगेर उनले बिहीबार श्रदाञ्जली अर्पण गरेका हुन्। उनीसँगै नेपालका लागि कोरियाली राजदूत तेइ योङ्ग पार्क, दक्षिण एसियाली क्षेत्रीय सहयोग सङ्गठन(सार्क)का महासचिव इसाला श्रवान विराकून, नेपालका लागि रसियन राजदूत अलेक्सेय नोभिकोभ, नेपालका लागि बंगलादेश, इजराइल, श्रीलंक, फिनल्याण्ड, उत्तर कोरियालगात देशका राजदूतहरू बालुवाटार पुगेर दिवंगतत सीताप्रति श्रद्धान्जली अर्पण गरेका थिए। प्रधानमन्त्रीको सचिवालयले समवेदना प्रकट गर्न आउने शुभेच्छुकका लागि आज र भोलि बिहान ८ देखि १० बजेसम्म र अपराह्न ४ देखि साँझ ६ बजेसम्मका लागि समय निर्धारण गरेको थियो।"
खेल क्षेत्रको पूर्वाधार निर्माण गर्न छुट्टै इकाई गठन गर्छौं : खेलकुद मन्त्री,"काठमाडौं : खेलकुद मन्त्री डिग बहादुर लिम्बुले खेल क्षेत्रको पूर्वाधार निर्माण गर्न छुट्टै इकाई गठन गर्ने योजना रहेको बताएका छन्। बिहीबार राष्ट्रियसभा बैठकमा आफ्नो मन्त्रालयको बिनियोजित बजेटका बिभिन्न शीर्षकमाथिको छलफलका क्रममा उठेका प्रश्नको जवाफ दिदै मन्त्री लिम्बुले पूर्वधारको क्षेत्रमा मन्त्रालयको पूँजीगत खर्च ९ प्रतिशत मात्रै देखिएकाले आगामी दिनमा खेल क्षेत्रको पूर्वाधार निर्माण गर्न छुट्टै इकाई गठन गर्ने योजना रहेको बताएका हुन्। उनले एक वर्षभित्र साहसिक पर्वतीय खेलकुद प्रतियोगिता आयोजना गरेर पर्यटन क्षेत्रको विकास गर्ने बताए। क्रिकेटको सफलतालाई मध्यनजर गर्दै किर्तिपुर, मुलपानी र विराटनगर र नारायणी रंगशालालाई सुविधासम्पन्न बनाएर १२ महिना नै अन्तराष्ट्रिय खेल खेल्ने वातावरण निर्माण गर्ने उनको भनाई छ। मन्त्री लिम्बुले राष्ट्रिय खेलाडीहरुको जीवन बीमा गरेर ढूक्कसंग खेल खेल्ने अवसर सरकार प्रदान गर्ने जिकिर गरे। उनले १५ वर्षमुनीका बालबालिकाहरुलाई विद्यालयस्तरबाटै खेलका माध्यमबाट विकास गर्न आगामी आर्थिक वर्षको बजेटका आवश्यक व्यवस्था गरिएको जानकारी दिए ।"
राष्ट्रिय साइबर सुरक्षा नीति मन्त्रिपरिषदमा लैजाने तयारीमा छौं : मन्त्री शर्मा,"काठमाडौं : सञ्चार तथा सूचना प्रविधिमन्त्री रेखा शर्माले राष्ट्रिय साइबर सुरक्षा नीति मन्त्रिपरिषदमा लैजाने तयारी अन्तिम चरणमा पुगेको जानकारी दिएकी छिन्। बिहीबार राष्ट्रिय सभा बैठकमा सञ्चार तथा सूचना प्रविधि मन्त्रालयको छलफलका क्रममा सदस्यहरूले राखेको प्रश्नको जवाफ दिँदै मन्त्री शर्माले साइबर सुरक्षासँग सम्बन्धित विषयहरू एकीकृत गरी राष्ट्रिय साइबर सुरक्षा नीति मन्त्रिपरिषदमा लैजाने तयारी अन्तिम चरणमा पुगेको जानकारी दिएकी हुन्। उनले विद्युतीय तथ्यांकहरूको सुरक्षा, भण्डारण र उपयोगलाई व्यवस्थित बनाउन विद्युतीय तथ्यांक सुरक्षा नीति तर्जुमा गरिने बताइन्। हाल चौबीसै घण्टा सञ्चालनमा रहेको सरकारी डाटा सेन्टरको स्तरोन्नति गरी हेटौंडामा डिजास्टर रिकोभरि सेन्टर सञ्चालनमा ल्याउने, निजी क्षेत्रद्वारा सञ्चालित डाटा सेन्टरको स्तरीकरण र नियमन गरिने उनले जानकारी दिइन्। हुलाक सेवाको निरन्तरताको सुनिश्चितता गर्दै कम कार्यभार भएका संरचनालाई एक आपसमा गाभी सेवा प्रवाहको प्रभावकारिता र वित्तीय मितव्ययिता कायम गर्न खोजिएको मन्त्री शर्माले जानकारी दिइन्। त्यस्तै उनले आगामी आर्थिक वर्ष प्रत्येक प्रदेशका दुई जिल्लालाई पूर्ण दुरसञ्चारयुक्त जिल्लाका रूपमा विकास गरिने पनि बताइन्। उनले सुशासन, विकास र समृद्धिका लागि डिजिटल नेपालको दूरदृष्टिसहित २०७६ सालबाट सुरु भएको डिजिटल नेपाल फ्रेमवर्क कार्यान्वयनमा लगिएको जानकारी दिइन्। उनले सञ्चार तथा सूचना प्रविधि मन्त्रालय र अन्तर्गतका निकायहरूमा डिजिटल हस्ताक्षरलाई कार्यान्वयनमा ल्याइएको र अन्य मन्त्रालय तथा निकायहरूमा समेत विस्तार गरिँदै लगिने बताइन्।"
चिनियाँ कम्युनिष्ट पार्टीद्वारा नेपालमा सिल्क रोडस्टरको स्थापना,"काठमाडौं : महत्त्वाकांक्षी चिनियाँ परियोजना बेल्ट एन्ड रोड इनिसिएटिभ (बीआरआई)को १० वर्ष पूरा भएको अवसरमा चीनले सिल्क रोडस्टर भन्ने नयाँ फोरम स्थापना गरेको छ। चिनियाँ कम्युनिष्ट पार्टीले यस फोरमको स्थापना गरेको हो। चीन र दक्षिण पूर्वी एसिया तथा दक्षिण एसियाका राष्ट्रहरूबीच व्यवहारिक समन्वयका लागि यो फोरम स्थापना गरिएको चिनियाँ कम्युनिष्ट पार्टीले बताएको छ। यो फोरममा पाँच महत्त्वपूर्ण परियोजना समेटिएका छन्। जसमा सिल्क रोड यात्रा, सिल्क रोड सशक्तीकरण, सिल्क रोड आनन्द, सिल्क रोड उज्यालोपदेश र सिल्क रोड समृद्धि रहेका छन्। यससम्बन्धी अभियानमा सहभागी हुन काठमाडौं आइपुगेको चिनियाँ टोलीले बिहीबार भक्तपुरमा एक कार्यक्रम आयोजना गरेको छ। सिल्क रोडस्टर : जोइन द राइड फर बेटर फ्युचर शीर्षकमा गरिएको कार्यक्रममा चिनियाँ टोलीसँगै विभिन्न राजनीतिक दलका नेताहरू सहभागी पनि थिए। कार्यक्रममा एमाले, माओवादी, एकीकृत समाजवादी, नेपाल मजदूर किसान पार्टी, नेपाली कांग्रेसलगायतकापार्टीका प्रतिनिधि सहभागी थिए। कार्यक्रममा हजारभन्दा बढी सर्वसाधारण पनि उपस्थित थिए। कार्यक्रममा आइडिसिपिसीका काउन्सेलर डु शियालिनले सिल्क रोडस्टरका बारेमा बताएका थिए। नेपाली सर्वसाधारणलाई चिनियाँहरुको समूहले निशुल्क चिकित्सा हेरचाह तथा अन्य सेवा पनि प्रदान गरेका थिए। चिनियाँ पक्षले कार्यक्रममा आएकालाई विभिन्न सामग्री पनि वितरण गरेका थिए। भक्तपुरको कार्यक्रमपछि चिनियाँ टोली बुढानिलकण्ठ पुगेर त्यहाँका बासिन्दाका लागि सौर्य बत्ती जडान गरेका थिए।"
बीआरआई कार्यान्वयनका लागि छलफल भइरहेको छ : परराष्ट्रमन्त्री,"काठमाडौं : परराष्ट्रमन्त्री एनपी साउदले बीआरआई कार्यान्वयनका लागि छलफल भइरहेको बताएका छन्। बिहीबार राष्ट्रियसभा बैठकमा आफ्नो मन्त्रालयमाथिको विनियोजन विधेयकमा भएको छलफलका क्रममा उठेका प्रश्नको जवाफ दिँदै मन्त्री साउदले नेपाल चीनबीच सन् २०१७ मा सम्झौता भएको बीआरआई कार्यान्वयन योजनामा छलफल जारी रहेको बताएका हुन्। उनले केरुङकाठमाडौं रेलमार्गको सम्भाव्य अध्ययन र दुईदेशबीच विद्युत प्रसारण लाइनको समेत सम्भाव्यता अध्ययन भरहेको जानकारी दिए । मन्त्री साउदले ७ वटा मुलुक रिक्त रहेकाले कार्यविधि अनुसार चाँडै राजदूत नियुक्त गरिने बताए। परराष्ट्रमन्त्री साउदले नेपाल संविधानले निर्दिष्ट गरेको असंलग्न परराष्ट्रनीतिका आधारमा नेपालको कूटनीतिक सम्बन्ध अघि बढिरहेको ,पारस्पारिक हित र लाभका आधारमा छिमेकीलगायत विश्वका सबै मुलुकहरूसँगको मैत्रीपूर्ण सम्बन्ध सुदृढ बनाइरहेको जानकारी दिए। तत्कालीन स्टेट काउन्सिल एवं परराष्ट्रमन्त्री वाङ यी को मार्च २०२२ मा सम्पन्न नेपाल भ्रमणमा हस्ताक्षर भएअनुसार केरूङकाठमाडौं रेलवेको सम्भाव्यता अध्ययन तथा दुई देशबीच अन्तर देशीय विधुत प्रसारण लाइनको सम्भाव्यता अध्ययन भइरहेको मन्त्री साउदले जानकारी दिए।"
नेपाली सेनाको सङ्ख्या घटाउने सरकारको कुनै सोच छैन : रक्षामन्त्री खड्का,"काठमाडौं : उपप्रधानमन्त्री एवं रक्षामन्त्री पूर्णबहादुर खड्काले हालः कायम रहेको नेपाली सेनाको सङ्ख्या घटाउने सन्दर्भमा नेपाल सरकारको कुनै पनि सोच नभएको स्पष्ट पारे। राष्ट्रियसभाको आजको बैठकमा विनियोजन विधेयक, २०८० को छलफलका क्रममा सांसदहरूले उठाएका विभिन्न प्रश्नहरूको जवाफ दिने क्रममा उनले भने, 'मुलुकको आवश्यकता, तत्कालीन परिस्थिति, मुलुक र अन्तर्राष्ट्रिय परिवेशका आधारमा नेपाली सेनाको सङ्ख्या निर्धारण भएको हो। भविष्यमा पनि सोही सिद्धान्तका आधारमा सङ्ख्या निर्धारण हुनेछ।' रक्षामन्त्री खड्काले हाल: नेपाली सेना विभिन्न काममा पूर्णरूपमा जिम्मेवारीका साथ सक्रियरूपमा लागेको स्पष्ट पारे। नेपाली सेनाको सङ्ख्यालाई उच्चतम उपयोग गरी मुलुकको विकास र उन्नति तथा प्रगतिमा खटाइएको उनको भनाइ छ। 'नेपाली सेना, संविधान, प्रचलित कानून तथा अन्तर्राष्ट्रिय मापदण्ण्डअनुरूप सीमा सुरक्षा एवं भौगोलिक अखण्डता रक्षाका कार्यमा सदैव क्रियाशील रहेकोप्रति सबैलाई अनुरोध गर्न चाहन्छु,' उनले भने, 'कुनै पनि देशको सेनाको सङ्ख्या उक्त देशको भौगोलिक अवस्था, राष्ट्रिय आवश्यकता र अन्तर्राष्ट्रिय परिवेश र समयसमयमा मुलुकको आवश्यकताअनुसार निर्धारण हुने गर्छ।' उनले नेपाली सेनाको सङ्ख्या राष्ट्रिय सुरक्षा परिषद्को सिफारिसमा नेपाल सरकारको निर्णयबमोजिम निर्धारण हुनेसमेत स्पष्ट पारे। साथै नेपाली सेनाले संविधान तथा अन्य कानुनले दिएको जिम्मेवारी, सरकारले समयसमयमा दिने जिम्मेवारी, अन्तर्राष्ट्रियस्तरमा शान्ति स्थापनाका गर्ने कार्यलगायत विभिन्न जिम्मेवारीमा पनि प्रभावकारी र जिम्मेवारपूर्वक निर्वाह गरेको बताए।उनले भने, 'सृष्टि रहेसम्म हाम्रो देश रहन्छ। त्यो बेलासम्म हाम्रो मुलुकको रक्षाका लागि, भौलोगिक अखण्डताका लागि, सीमा रक्षाका लागि नेपालीसँगै नेपाली सेना पूर्णरूपमा प्रतिबद्ध छ। प्रतिकूल अवस्थालाई अनुकूलतामा परिणत गर्दै नेपाली सेनाले आफ्नो भूमिका अत्यन्तै अनुशासितरूपमा निर्वाह गर्दै आएको छ।' उनले नेपाली सेनाको दरबन्दी ९६ हजार चार सय ७७ भए पनि हाल ८१ हजार दुई सय ७७ सङ्ख्या कायम भएको बताए। तीमध्ये ७४ हजार पाँच सय पाँच पुरुष र छ हजार सात सय ७२ महिला रहेको उनको भनाइ छ। हालः कायम रहेको नेपाली सेनालाई दुई वटा प्रमुख काममा जिम्मेवारी दिइएको उनले सुनाए। उनका अनुसार ४० हजार दुई सय सात जनालाई शान्ति सेना, विभिन्न तालिम प्रदान, विपद् व्यवस्थापन तथा र विकास निर्माणका क्षेत्रमा खटाइएको छ भने बाँकी ४१ हजार ७० जनालाई सञ्चालन र ड्युटीलगायतमा खटाइएको छ। उनले नेपाली सेनालाई भौतिक पूर्वाधार निर्माण, वातावरण तथा प्रकृति संरक्षण र विपद् व्यवस्थापनमा पनि खटाइएको बताए। अन्तर्राष्ट्रिय शान्ति स्थापनाका लागि पनि नेपाली सेनाले प्रमुख भूमिका खेलेको उनको भनाइ छ। 'नेपाली सेना विश्वका कुनै पनि भागमा संयुक्त राष्ट्रसंघको छातामुनि रहेर द्वन्द्वरत मुलुकमा शान्ति स्थापनाका लागि निकै ठूलो भूमिका निर्वाह गरेको छ,' रक्षामन्त्री खड्काले भने, 'शान्ति स्थापना भएका देशमा नेपाली सेनाप्रति त्यहाँका जनताले देखाएको विश्वास र अपनत्व गौरव गर्न लायक छ, यसको मनोवैज्ञानिक प्रभाव विश्वभर परेको छ।' रक्षामन्त्री खड्काले नेपाली सेना विश्वमा शान्ति स्थापनाका दृष्टिले सङ्ख्याका रूपमा दोस्रो र प्रभावकारीताका हिसाबले अब्बल रहेको बताए। उनले सेनाको व्यवस्थापनका सन्दर्भमा बङ्करबाट ब्यारेकसम्म अभियानअन्तर्गत हालसम्म पाँच हजार आठ सय ५० ब्यारेक निर्माण गर्नुपर्नेमा तीन हजार सात सय २२ ब्यारेक निर्माण भइरहेको बताए। उनले यसका लागि आगामी आवमा दुई अर्बको हाराहारीमा बजेट विनियोजन गरिएको समेत बताए। रक्षामन्त्री खड्काले तराई मधेस द्रूतमार्ग निर्माणको जिम्मेवारी नेपाली सेनाले पाएको उल्लेख गर्दै २०८३ चैत मसान्तभित्र निर्माण सम्पन्न गर्ने गरी काम अगाडि बढेको जानकारी दिए। 'कोरोना महामारीलगायतका कारण फास्ट ट्र्याक निर्माणमा ढिलाइ भएको हो। अहिलो निर्माण तीव्र गतिमा अगाडि बढाइएको छ, २०८३ चैत मसान्तभित्र सम्पन्न गर्ने गरी काम भइरहेको छ,' उनले भने।"
राजदूत नियुक्तिको टुंगो चाँडै लगाइन्छ : पराराष्ट्रमन्त्री,"काठमाडौं : परराष्ट्रमन्त्री एनपी साउनले रिक्त रहेका सात मुलुकमा राजदूत नियुक्ति छिट्टै हुने बताएका छन्। बिहीबार राष्ट्रियसभा बैठकमा आफ्नो मन्त्रालयमाथिको विनियोजन विधेयकमा भएको छलफलका क्रममा उठेका प्रश्नको जवाफ दिँदै मन्त्री साउदले न्यूयोर्क, जेनेभा,क्यानडा,फ्रान्स,थाइल्याण्ड,युएई र कुवेत गरी ७ मुलुकमा राजदूत रिक्त रहेको र ती ठाउँमा नियुक्तिसम्बन्धमा छलफल भइरहेको बताएका हुन्। राजदूत नियुक्ति ५० प्रतिशत परराष्ट्र सेवाबाट र ५० प्रतिशत बाहिरबाट गरिने भन्दै उनले नियुक्त प्रक्रिया छिट्टै टुंगिने बताए। मन्त्री साउदले भने,'राजदूतहरूको नियुक्तिमा कम्तिमा पनि ५० प्रतिशत राजदूतहरू परराष्ट्र सेवाबाटै नियुक्त गर्ने नेपाल सरकारको नीति रहेको छ। राजदूत नियुक्ति सम्बन्धमा उच्च राजनीतिक तहमा छलफल भइरहेको छ र अब यो प्रक्रिया शीघ्र सम्पन्न गरिनेछ।'"
सञ्चार सचिव राउतलाई २४ घण्टाभित्र अदालतमा उपस्थित गराउन सर्वोच्चको आदेश,"काठमाडौं : ललिता निवास प्रकरणमा पक्राउ परेका सञ्चारसचिव कृष्णबहादुर राउतलाई २४ घण्टाभित्र अदालतमा पेस गर्न सर्वोच्च अदालतले आदेश दिएको छ। न्यायाधीश तिलप्रसाद श्रेष्ठको एकल इजलासले थुनामा रहेका राउतलाई २४ घण्टाभित्र अदालतमा उपस्थित गराउन आदेश दिएको हो। आदेशमा भनिएको छ, यसमा के कसो भएको हो? निवेदकको मागबमोजिम बन्दीप्रत्यक्षीकरणको आदेश किन जारी हुनु नपर्ने हो? मागबमोजिमको आदेश जारी हुनु नपर्ने कुनै आधार कारण भए सबुद प्रमाणसहित म्याद सूचना पाएका मितिले बाटाका म्यादबाहेक २४ घण्टाभित्र बन्दीसहित महान्यायाधिवक्ताको कार्यालयमार्फत् लिखित जवाफ पेस गर्नु भनी यो आदेश र निवेदनको प्रतिलिपि साथै राखी विपक्षीहरूका नाउँमा म्याद सूचना जारी गरी लिखितजवाफ परेपछि पेसीको सूचना महान्यायाधिवक्ताको कार्यालयलाई दिई सुनुवाईको लागि नियमानुसार पेस गर्नुहोला।"
सहकारी क्षेत्र सुधार कार्यदलको म्याद थप्ने सरकारको निर्णय,काठमाडौं : सरकारले सहकारी क्षेत्र सुधार कार्यदलको म्याद थप गर्ने निर्णय गरेको छ। असार २६ गते बसेको मन्त्रिपरिषद्को निर्णय सार्वजनिक गर्न बिहीबार सिंहदरबारमा आयोजित पत्रकार सम्मेलनमा सरकारका प्रवक्ता रेखा शर्माले सहकारी क्षेत्र सुधार सुझाव कार्यदल २०८० को म्याद एक महिना थप गर्ने निर्णय गरेको जानकारी दिइन्। बैठकले थाइल्याण्डले आयोजना गर्ने विमस्टेक परराष्ट्र मन्त्रीहरूको रिट्रिटमा भाग लिन परराष्ट्रमन्त्री एनपी साउदको नेतृत्वको प्रतिनिधिमण्डललाई स्वीकृति दिने निर्णय गरेको छ भने मोटा धान प्रति क्विन्टल ३ हजार १ सय ९८ र मध्यम धान प्रति क्विन्टल रु ३ हजार ३ सय ६२ न्यूनतम समर्थन मूल्य तोक्ने निर्णय भएको प्रवक्ता शर्माले बताइन्। बैठकले नेपाल खुला विश्वविद्यालयको केन्द्रीय कार्यालय भक्तपुर जिल्लाको सानोथिमीमा तोक्ने निर्णय गरेको छ भने पर्यटन विधेयक तर्जुमा लागि सैद्धान्तिक स्वीकृति प्रदान गर्ने निर्णय भएको प्रवक्ता शर्माले जानकारी दिइन्। त्यस्तै बैठकले बन्यजन्तुबाट क्षति भएबापतको राहत निर्देशिका २०८० स्वीकृत गर्ने निर्णय पनि गरेको उहाले बताए।
अहिले सरकारमा सहभागी हुने कुनै योजना छैन : रवि लामिछाने,काठमाडौं : राष्ट्रिय स्वतन्त्र पार्टीका सभापति रवि लामिछानेले सरकारमा सहभागी हुने कुनै योजना नरहेको स्पष्ट पारेका छन्। बिहीबार काठमाडौंमा संसदीय मामिला पत्रकार समाजको नवनिर्वाचित कार्यसमितिलाई बधाई तथा शुभकामना दिँदै लामिछानेले अहिले पार्टी विस्तार लगायत अन्य आन्तरिक काममा रास्वपाको ध्यान केन्द्रीत रहेको भन्दै सरकारमा सहभागी हुने योजना नरहेको र पार्टी भित्र पनि कुनै छलफल नभएको बताएका हुन्। लामिछानेले सरकारमा जाने रेसमा पार्टी नरहे पनि सरकारको स्थायीत्वको पक्षमा रास्वपा रहेको जिकिर गरे। उनले पार्टीले आफ्ना निर्णयहरू स्वतन्त्र रुपमा गर्ने गरेको भएपनि कहिले सत्ता पक्ष र कहिले प्रतिपक्षी निकट भनेर आरोप लाग्ने गरेको बताए । अहिले रास्वपा प्रतिपक्षीमा रहेको भन्दै सवै प्रतिपक्षीको एजेण्डा समान हुन नसक्ने उनको भनाइ छ । लामिछानेले मिटरव्याजसम्बन्धी कानुनलाई अन्तिम दिनमा सदनमा ल्याउनुले आशंका उत्पन्न गरेको र अब सत्तामा रहेका दलहरु नै विपक्षमा उभिन सक्ने उल्लेख गरे। उनले दुईवटा संसदीय समितिको नेतृत्वमा रास्वपाको दावी गरेको धारणा राखे।
सीता दाहालको निधनप्रति चिनियाँ कम्युनिस्ट पार्टीद्वारा दुःख व्यक्त,काठमाडौं : चिनियाँ कम्युनिस्ट पार्टीले प्रधानमन्त्री एवं नेकपा (माओवादी केन्द्र) का अध्यक्ष पुष्पकमल दाहालकी पत्नी सीता दाहालको निधनप्रति गहिरो दुःख व्यक्त गरेको छ । चिनियाँ कम्युनिष्ट पार्टीको अन्तर्राष्ट्रिय विभाग प्रमुख लिउ जियानचाओले जारी गरेको शोक सन्देशमा दाहालको निधनप्रति दुःख व्यक्त गर्दै शोकसन्तप्त परिवारलाई समवेदना प्रकट गरिएको छ । उक्त पार्टीले यस कठिन घडीमा नेपालको राष्ट्रिय विकासको नेतृत्व गर्न प्रधानमन्त्री दाहालको दृढशक्तिको कामनासमेत गरेको छ । प्रधानमन्त्री दाहाल पत्नीको बुधबार बिहान थापाथलीस्थित नर्भिक अस्पतालमा उपचारका क्रममा निधन भएको थियो। दाहालको बुधबार राजकीय सम्मानका साथ पशुपति आर्यघाटमा दाहसंस्कार गरिएको थियो।
जनगणनामा छुटे पौने ८ लाख,"काठमाडौंं : राष्ट्रिय जनगणना २०७८ मा झन्डै पौने ८ लाख छुटेको देखिएको छ। जसमा सहरी क्षेत्रमा धेरै छुटेको देखिएको छ। राष्ट्रिय तथ्यांक कार्यालयका अनुसार २०७८ मंसिर ९ गतेको सन्दर्भ बिन्दुमा प्रकाशित कुल जनसंख्यामा ७ लाख ७१ हजार ९ सय ९८ जना छुटेको देखिन आएको छ। जनगणना २०७८ मा २६ प्रतिशत छुटेका हो। जसअनुसार सहरी क्षेत्रमा ५ लाख ८५ हजार ७ सय ८२ र ग्रामीण क्षेत्रमा १ लाख ८६ हजार २ सय १६ जना छुटेको अनुमान गरिएको छ। अघिल्ला दशकका जनगणनाको आधार जनगणनाको गुणस्तरमा क्रमिक सुधार हुँदै गएको राष्ट्रिय तथ्यांक कार्यालयको भनाइ छ। तथ्यांक कार्यालयका निर्देशक ढुण्डीराज लामिछानेका अनुसार २०६८ को जनगणनामा ३६ प्रतिशत छुटेको थियो। त्यस्तै २०५८ मा ५ प्रतिशत र २०४८ मा १० प्रतिशत छुटेको थियो। निर्देशक लामिछाने जनसंख्याको प्रभावकारिता पत्ता लगाउन गरिने गणना जाँच सर्र्वेेक्षण (पीईएस)ले गरिने गरेको बताउँछन्। जनगणनालगत्तै गणना जाँच सर्र्वेेक्षण गरिन्छ। राष्ट्रिय जनगणना २०७८ अुनसार नेपालको जनसंख्या २ करोड ९१ लाख ६४ हजार ५ सय ७८ हो। तथ्यांकमा छुटेको नथपिने तथ्यांक कार्यालयले जनाएको छ। निर्देशक लामिछाने नेपालको जनसंख्या अबको १० वर्षसम्म २ करोड ९१ लाख ६४ हजार ५ सय ७८ नै उल्लेख हुने बताउँछन्। गणना जाँच सर्र्वेेक्षणले जनगणनामा कुनै तोकिएको गणना क्षेत्र, घरपरिवार र परिवार सदस्यको गणनामा समेटिने दर अथवा पूर्णतामा भएको कमी, कमजोरीको दोहोरो प्रणाली मापन विधिका आधारमा मापन गरी देशको वास्तविक जनसंख्या निर्धारण गर्ने गरिएको छ। जाँच सर्वेक्षणले जनगणनाको बेलामा र हाल सोही स्थानमा अक्सर बसोबास भएका घरपरिवार र परिवार सदस्यलाई मात्रै समेटेको छ। सर्वेक्षणमा संस्थागत आवास जस्तैः विद्यालय छात्रावास, होटल, वृद्धाश्रम, ब्यारेक आदिमा बसोबास गर्ने परिवारलाई समेटिएको छैन। घरपरिवार र परिवार सदस्यको जनगणनाको बेला र हालको अक्सर बसोबासको अवस्थाका आधारमा सर्वेक्षण गरिएको हो। जनगणनाको समय र हाल पनि सोही ठाउँँमा बसिरहेको, जनगणना पछि बाहिर गएको, जनगणना पछि बाहिरबाट आएको र जनगणना पछि जन्मिएको आधारमा सर्वेक्षण गरिन्छ। राष्ट्रियस्तरमा ९६२ प्रतिशत जनसंख्याको गणना जाँच सर्र्वेेक्षण र मूल जनगणना दुवैमा हुबहु मिलान हुने गरी गणना भएको देखिएको छ। दुवै गणना भएकाहरूको हुबहु मिलान दर सहरी क्षेत्रमा केही कमी देखिन्छ। सहरी क्षेत्रमा ९६१ प्रतिशत देखिएको छ। राष्ट्रियस्तरमा २०९ प्रतिशत जनसंख्या गणना जाँच सर्वेक्षणमा गणना भएको तर मूल जनगणनामा गणना नभएको देखिएको छ। यो दर सहरी क्षेत्रमा २४४ प्रतिशत मापन गरिएको छ। समग्र मुलुकको ०३२ प्रतिशत र सहरी क्षेत्रको ०३४ प्रतिशत जनसंख्या जनगणनामा गणना भएको तर गणना जाँच सर्वेक्षणमा नसमेटिएको देखिएको छ। छुटेको संख्या १०० मा २५८ जनगणनामा गणना हुनबाट छुटेको संख्यामा एक सयमा २५८ जना भएको निक्र्योल जाँच सर्वेक्षणले गरेको छ। जसमा सहरी क्षेत्रमा २९५ प्रतिशत र ग्रामीण क्षेत्र १८५ प्रतिशत मापन गरिएको छ। आठ क्षेत्रअनुसार गणनाको खुद छुटदर काठमाडौंं उपत्यकामा सबैभन्दा बढी छ। काठमाडौंंको छुट ४४२ प्रतिशत छ। त्यसपछि लुम्बिनी प्रदेशमा २९९ प्रतिशत देखिएको छ। सबै आठ विश्लेषण क्षेत्रमा जनगणनाको खुद छुट दर ग्रामीणभन्दा सहरी क्षेत्रमा उच्च पाइएको छ। जनसंख्याको उमेरअनुसार हेर्दा गणनाको खुद छुटदर ८० वा सोभन्दा पाको उमेरको सबैभन्दा बढी छ। यो उमेरको छुटदर ४१ प्रतिशत छ। त्यसपछि २० देखि २४ वर्षमा ३९ र २५ देखि २९ वर्षमा ३८ प्रतिशत देखिएको छ। दोहोरो गणना दर राष्ट्रिय जनगणना २०७८ मा समग्रमा प्रति १०० जनामा ०१५ जनाको गणना एकभन्दा बढी ठाउँँबाट भएको अनुमान गरिएको छ। दोहोरो गणनाको प्रवृत्ति पनि ग्रामीणभन्दा सहरी क्षेत्रमा निकै उच्च देखिएको छ भने यसको दर गण्डकी प्रदेश, काठमाडौं उपत्यका र सुदूरपश्चिम प्रदेशमा राष्ट्रिय औसतभन्दा धेरै र कोसी प्रदेशमा सबैभन्दा कम मापन गरिएको छ। गणनामा कुल त्रुटि वा छुटदर खुद छुट दर र दोहोरो गणना दरको योगफल कुल त्रुटि वा छुट दर मानिन्छ। राष्ट्रिय जनगणना २०७८ मा समग्रमा प्रति १०० जनामा २७३ जनाको गणनामा कमि कमजोरी वा त्रुुटि देखिएको छ जसमा वास्तविक गणना हुनुपर्ने व्यक्ति त्रुटिपूर्ण तवरले छुटेकाको संख्या २५८ प्रतिशत छ भने एकभन्दा बढी ठाउँबाट दोहोरिएर गणना हुनेको संख्या ०१५ प्रतिशत छ। कुलत्रुटिदर पनि ग्रामीणमा १९६ प्रतिशत छ भने सहरीमा क्षेत्रमा ३१३ प्रतिशत छ। ग्रामीण क्षेत्रमा भन्दा सहरी क्षेत्रमा ११७ प्रतिशत बढी छुटेको पाइएको छ। गणनामा कुन त्रुटिदर सबैभन्दा बढी काठमाडौं उपत्यका छ। काठमाडौंमा ४६० प्रतिशत त्रुटिदर मापन गरिएको छ भने सबैभन्दा कम कोसी प्रदेशमा १९८ प्रतिशत मापन भएको छ। उमेरमा शुद्धता जनगणनामा प्रत्येक व्यक्तिको पूरा भएको उमेर उत्तरदाताले बताएअनुसार टिपोट गर्ने चलन छ। जस अनुसार राष्ट्रिय जनगणना २०७८ मा उमेर साथै जन्ममिति पनि खुलाउनु पर्ने व्यवस्था अनुरूप उमेरको टिपिएको थियो। जसले गर्दा अघिल्ला जनगणनाका तुलनामा यो गणना जाँच सर्वेक्षणमा भन्दा पनि निकै सुधार भएको देखिएको तथ्यांक कार्यालयको दाबी छ। उमेरको शुद्धताको मापन प्रचलनमा भएका विधिहरू ह्विपल इन्डेक्स, मेयर्स ब्लेन्डेड इन्डेक्स र यूएन उमेर शुद्धता सूचकका आधारमा गरिएको छ। समग्रमा यो गणना जाँच सर्वेक्षणले देशमा पहिलोपटक जन्मस्थान, उमेर, लिंग, वैवाहिक अवस्था, साक्षरताजस्ता व्यक्तिका वैयक्तिक विशेषताको टिपोट वा गणनामा देखिएको फरक दर अथवा विसंगति दरलाई पनि मापन गरी प्रस्तुत गरेको छ। सबै सूचकमा यदि मापन गरिएको आंकडा २० भन्दा कम आएमा फरक दर वा विसंगति दर न्यून भएको मान्य हुने स्थापित मापदण्डअनुसार उल्लेखित विषयमा विसंगति दर कम अर्थात् नतिजा राम्रो देखिएको तथ्यांक कार्यालयको दाबी छ। लामिछाने जनगणनामा शतप्रतिशत सही नहुने बताउँदै नेपालमा मात्रै होइन, भारत र अमेरिकाजस्ता देशमा छुुट्ने गरेको बताउँछन्। छुट्नेमा महिलाभन्दा पुरुष बढी यो जनगणनामा पुरुष धेरै छुटेका छन्। खुद छुटदर महिलाको २३ प्रतिशत छ भने पुरुषको २९ प्रतिशत बढी देखिएको छ। त्यस्तै निरक्षरभन्दा साक्षर बढी छुटेका छन्। साक्षरताका आधारमा हेर्दा जनगणनामा निरक्षर २६ प्रतिशत छुटेका छन् भने साक्षर २९ प्रतिशत छुटेको पाइएको छ। त्यस्तै विवाहितभन्दा अविवाहित बढी छुटेका छन्। विवाहित २१ प्रतिशत छुटेका छन् भने अविवाहित ३० प्रतिशत छुटेको पाइएको छ।"
गुल्मीमा जीप दुर्घटना हुँदा चार जना घाइते,"गुल्मी : जिल्लामा जीप दुर्घटना हुँदा चार जना घाइते भएका छन्। ६ जना यात्रु बोकेर जिल्लाको सदरमुकाम तमघासदेखि मदाने गाउँपालिका१ अग्लुङतर्फ जाँदै गरेको लु१च ८०२४ नम्बरको जीप रेसुंगा नगरपालिका४ रैदीमा दुर्घटना भएको जिल्ला प्रहरी कार्यालय गुल्मीले जनाएको छ। प्रहरीका अनुसार घाइतेहरूको जिल्ला अस्पताल तमघासमा उपचार भइरहेको जिल्ला प्रहरी कार्यालय गुल्मीका प्रहरी नायव उपरीक्षक डिल्लीनारायण पाण्डेले जानकारी दिए। घाइते हुनेहरूमा प्युठान गौमुखी गाउँपालिका१ अर्खाका २२ वर्षीय यम बहादुर बुढा,सोही ठाउँका २१ वर्षीय नवीन बुढा, सोही ठाउँकै २८ वर्षीय चन्द्र मगर र मदाने गाउँपालिका१ अग्लुङका २१ वर्षीय लक्ष्मण जिसी रहेका छन्। उनका अनुसार घाइतेमध्ये यम बहादुर बुढाको अवस्था गम्भीर रहेको छ भने अन्यको अवस्था सामान्य रहेको जनाएको छ। जीप ओरालोमा ब्रेक फेल भई नालीमा कोल्टे पर्न गई दुर्घटना भएको प्रहरीले जनाएको छ।"
युद्ध अन्त्यको माग गर्दै रुसी दूतावासअघि प्रदर्शन,"काठमाडौं : सन् २०२२ को फेब्रुअरी २४ का दिन रुसले युक्रेनमाथि आक्रमण गरेपछि सुरु भएको रुसयुक्रेन युद्धको ५०५औँ दिन मानवअधिकार तथा शान्ति समाजले तत्काल युद्ध अन्त्य गर्न रुसलाई आग्रह गर्दै काठमाडौंस्थित रुसी राजदूतावास अघि प्रदर्शन गरेको छ। आज दिउँसो सम्पन्न प्रदर्शनमा रुस : तत्काल युद्ध अन्त्य गर, युद्धको ५०५ दिन : मानवता पराजित, रुसी आक्रमण बन्द गर, युद्धको ५०५ दिन : इतिहास लज्जित, रुसी आक्रमणका कारण हजारौँ नागरिकको मृत्यु, करोड बढी शरणार्थीआन्तरिकरूपमा विस्थापित, खरबौँको क्षति, युद्ध लम्बिँदै छ, मानवता पराजित हुँदैछ लगायतका प्लेकार्ड प्रदर्शन गर्दै रुसलाई तत्काल युद्ध अन्त्य गर्न आग्रह गरिएको थियो। प्रदर्शनपछि रुसका राष्ट्रपति भ्लादिमिर पुटिनलाई शान्ति समाजका तर्फबाट लेखिएको ज्ञापनपत्र नेपालस्थित रुसी राजदूतावासका अधिकारीमार्फत् हस्तान्तरण गरिएको थियो। ज्ञापनपत्रमा युद्धका कारण मानवता पराजित भइरहेको दुःखद् अनुभव शान्ति समाजले गरेको उल्लेख गर्दै सन् २०२२ को फेबु्रअरी २४ का दिन रुसले युक्रेनमाथि आक्रमण गरेपछि सुरु भएको युद्ध तत्काल अन्त्य गर्न पुनः आग्रह गरिएको सभापति रामकृष्ण बरालले बताए।"
पहिरोले कान्तिलोकपथ अवरुद्ध,"हेटौंडा : अविरल वर्षापछि गएको पहिरोका कारण हेटौंडाकाठमाडौं जोड्ने कान्तिलोकपथ सडकखण्ड अवरुद्ध बनेको छ। मकवानपुरको बकैया गाउँपालिका११ स्थित खण्डको ३०३५ मिटर क्षेत्रमा पहिरो गएकाले यातायात पूर्ण रूपमा अवरुद्ध भएको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए। पहिरो पन्छाएर सडकमा यातायात सुचारु गर्ने प्रयास भइरहेको भएतापनि निरन्तर वर्षाका कारण कठिनाइ भएको प्रहरीको भनाई छ। सो क्षेत्रमा प्रहरी सहायक निरीक्षक सुवास खतिवडाको कमाण्डमा प्रहरी टोली खटाइएको उनले बताए। हेटौंडाबाट काठमाडौं जान हिँडेका हल्का सवारी साधनहरूलाई ठिंगन प्रहरी चौकीले सडक सञ्चालन नभएसम्मका लागि लामबद्ध गरी रोकेर राखेको छ। अहिले त्रिभुवन राजपथ, पूर्वपश्चिम राजमार्ग, भीमफेदीकुलेखानी सडकखण्डको फाखेल, सिस्नेरी, चित्लाङ् र थानकोट सडकखण्डमा भने सवारी साधन सञ्चालन भइरहेको छ।"
खोलाले बगाउँदा एक महिलाको मृत्यु,"डडेल्धुरा : डडेल्धुराको गन्यापधुरा गाउँपालिकामा खोलाले बगाउँदा एक महिलाको मृत्यु भएको छ। निरन्तर वर्षाका कारण गन्यापधुरा गाउँपालिका४, कुलेडीका गोविन्द बोहराकी आमाको ज्यान गएको स्थानीय लोकेन्द्र पनेरूले जानकारी दिए। स्थानीय खहरेखोलाले बगाएर आज दिउँसो उनको ज्यान गएको हो। घटनाको विवरण आउन बाँकी छ।"
न्यूनतम पारिश्रमिक निर्धारणका लागि दबाब दिन प्रशासन मार्फत ज्ञापनपत्र,"डडेल्धुरा : न्यूनतम पारिश्रमिक २५ हजार रुपैयाँ निर्धारण गर्नुपर्ने माग राख्दै ट्रेड युनियन कांग्रेस डडेल्धुराले ज्ञापनपत्र बुझाएको छ। न्यूनतम पारिश्रमिक २५ हजार रुपैयाँ निर्धारण गर्नका लागि दबाव सृजना गर्न प्रमुख जिल्ला अधिकारी मार्फत श्रम, रोजगार तथा सामाजिक सुरक्षा मन्त्रालयलाई ज्ञापनपत्र बुझाएको नेपाल ट्रेड युनियन कांग्रेस जिल्ला कार्य समिति डडेल्धुराका अध्यक्ष धनबहादुर भण्डारीले जानकारी दिए। वर्तमान समयको मूल्य वृद्धि र महंगीलाई ध्यानमा राखी श्रमिकहरुको न्यूनतम पारिश्रमिक २५ हजार कायम गरिनुपर्ने ट्रेड युनियन कांग्रेसको माग छ। यसकै दबाब स्वरूप बिहिबार जिल्ला प्रशासन कार्यालय पुगेर प्रमुख जिल्ला अधिकारी विश्वराज न्यौपानेलाई ट्रेड युनियन काँग्रेस जिल्ला कार्य समिति डडेल्धुराले ज्ञापनपत्र बुझाएको हो। ज्ञापनपत्रमा भनिएको छ वर्तमान समयको मूल्य वृद्धि र महँगीलाई समेत ध्यानमा राखी नेपाल ट्रेड युनियन कांग्रेसले मिति २०८० आषाढ ४६ सम्म काठमाडौंमा सम्पन्न सातौं राष्ट्रिय महाधिवेशनमा व्यापक छलफल गरी कम्तीमा श्रमिकको पारिश्रमिक न्यूनतम् मासिक २५ हजार रुपैयाँ हुनुपर्ने निर्णय गरेको छ। यही निर्णयअनुसार विभिन्न छलफल र संवादमा समेत यही अडान राख्दै आएको छ। यसको निमित्त उत्पादकत्व वृद्धि कार्ययोजनामा पूर्ण सहयोग गर्न नेपाल ट्रेड युनियन कांग्रेस प्रतिबद्ध रहेको कुरा ज्ञापनपत्रमा उल्लेख गरिएको अध्यक्ष भण्डारीले बताए।"
डोटीमा चट्याङ लागेर एक जनाको मृत्यु,डोटी : डोटीमा बिहीबार चट्याङ लाग्दा एक जनाको मृत्यु भएको छ। जिल्लाको बडीकेदार गाउँपालिका५ दुदिला गाउँमा चट्याङ लाग्दा स्थानीय ६६ वर्षीय हर्कबहादुर बोहराको मृत्यु भएको प्रहरी चौकी खड्यौलीले जानकारी दिएको छ। दिउँसो करिब २ बजेतिर घरमा बसिरहेको अवस्थामा चट्याङ लाग्दा बोहराको मृत्यु भएको उनका छोरा सुरेश बोहराले जानकारी दिएको प्रहरीले जनाएको छ। चट्याङका कारण सोही गाउँका डम्मर सिंह बोहराका ६ वटा बाख्रा समेत मरेको स्थानीयले जानकारी दिएका छन्।
रहस्यमय बन्दै महेश नेपाली मृत्यु प्रकरण,"टीकापुर : कञ्चनपुरको भीमदत्त नगरपालिका१८ का ४५ वर्षीय महेश नेपालीको मृत्यु प्रकरण रहस्यमय बनेको छ। लागूऔषध मुद्दामा दाङ कारागारमा रहेका छोरा भेट्न गत जेठ १६ गते महेन्द्रनगरबाट दाङ हिँडेका नेपालीको जेठ १७ गते बर्दगोरियास्थित साहारा घरमा रहस्यमय मृत्यु भएको थियो। मृतक नेपाली निम्न परिवारका व्यक्ति हुन। उनी घरमा रंगरोगनको काम गरेर जीविकोपार्जन गर्दै आएका थिए। उनको परिवार मृतक नेपालीको आयस्रोत माथि नै निर्भर थियो। प्रहरीका अनुसार १६ गते लम्कीचुहा नगरपालिका३ चिसापानीमा असामान्य अवस्थामा भेटिएका नेपालीलाई स्थानीय २४ वर्षीय सन्तोष कँडेल र ६८ वर्षीय रामबहादुर खड्काले इलाका प्रहरी कार्यालय चिसापानीलाई बुझाएका थिए। प्रहरीले सोही साँझ बर्दगोरियास्थित साहारा घरमा बुझाएका नेपालीको १७ गते रहस्यमय मृत्यु भएको थियो। प्रहरीले घटनामा संलग्नता भएको आरोपमा कँडेल र खड्कालाई पक्राउ गरी अनुसन्धान गरिरहेको जनाएको छ। के हो घटना ? मृतक नेपाली जेठ १६ गते दाङ्ग कारागारमा लागूऔषध मुद्दामा रहेका छोरा कमल दमाईलाई भेट्न घरबाट निस्किएका थिए। उनी सोही साँझ असामान्य व्यवहार देखाउँदै स्थानीयको घरमा ढुंगा हानिरहेका थिए। शरीरको पुरै नाङ्गो थियो। स्थानीयका अनुसार उनले अपशब्द प्रयोग गर्दै गाली गरिरहेका थिए। ढुंगा हान्दै गाली गरिरहेको अवस्थामा कँडेल र खड्काले उनलाई नियन्त्रणमा लिएर शरीरमा कपडा लगाई इलाका प्रहरी कार्यालय चिसापानीको जिम्मा लगाए। प्रहरीले उनलाई साँझ सहारा घरमा पुर्यायो। स्थानीयले प्रहरीलाई र प्रहरीले सहारा घरमा बुझाउँदा खिचेको भिडियोमा मृतक नेपालीले अपशब्द बोलेको भए पनि शरीर फुर्तिलो देख्न सकिन्छ। सहारा घर मानसिक सन्तुलन गुमाएर बेसहारा बनेका व्यक्तिहरूलाई आश्रय दिँदै आएको छ। स्थानीय बलबहादुर बिष्टले साहारा घर सञ्चालन गर्दै आएका छन्। प्रहरी उनलाई सहारा घरको जिम्मा लगाएर फर्कियो। उनलाई सहारा घरमा छोड्दा सञ्चालक बिष्ट त्यहाँ थिएनन्। उनले उक्त दिन आफू बाहिर रहेको प्रतिक्रिया दिए। प्रहरीले नेपालीलाई छोडेर गएको कुरा उनलाई सहारा घरका व्यवस्थापक महेश कुँवरले जानकारी दिएका थिए। म त्यो दिन बाहिर थिएँ। प्रहरीले उनलाई छोडेर गएको कुरा महेशले मलाई कल गरेर जानकारी दिएको थियो विष्टले भने कुँवरका अनुसार उनको गालामा सामान्य चोट भए पनि उनको अवस्थामा असामान्य थियो। व्यवस्थापक कुँवरले नेपालीलाई छुट्टै कोठामा राखे। उनी रातभर बर्बराए। कुँवर राति डेढ बजे उनको अवस्था बुझ्न कोठामा गए। कोठाभित्र रहेको पंखा भाँचिएको थियो। बत्ती अफ थियो। उनी उसैगरी बर्बराई रहेका थिए। कुँवरले उनलाई साहारा घरको एम्बुलेन्समा उपचार गर्न लैजान खोजे। तर सकेनन्। फेरि कोठामै थुनिदिए। जेठ १७ गते बिहान ७ बजेतिर कुँवर नेपाली भएको कोठातर्फ जाँदा उनको मृत्यु भइसकेको थियो। कुँवरले इलाका प्रहरी कार्यालय बौनियाँमा खबर गरे। केहीबेरमा प्रहरी पुग्यो। बौनियाँ प्रहरीले इलाका प्रहरी कार्यालय सुखडलाई जानकारी दियो। सुखडले सोही दिन साँझ साढे सात बजे मात्रै नेपालीको शव पोष्टमार्टमका लागि टीकापुर अस्पतालमा पठायो। नेपालीको पहिचान खुलेको थिएन। प्रहरीले उनको पहिचानका लागि सूचना जारी गर्यो। तीन दिनसम्म सम्पर्कविहीन भएका नेपालीको खोजी गरिदिन भन्दै उनकी श्रीमती मिना नेपाली जिल्ला प्रहरी कार्यालय कञ्चनपुरमा पुगिन्। प्रहरीले उनको तस्विर देखाउँदै इलाका प्रहरी कार्यालय सुखडमा गएर बुझ्नु मात्रै भनियो। मीना आफ्ना भाइ राजु सार्की र छोरी पिंकी सहित सुखड पुगिन। सुखड प्रहरीले चार घण्टापछि कागजातमा हस्ताक्षर गर्न लगाएर टीकापुर अस्पतालमा जान भन्यो। सुखड प्रहरीले समेत नेपालीको अवस्थाका बारेमा जानकारी दिएन। उनीहरू हतारहतार टीकापुर अस्पताल पुगे। अस्पताल पुगेपछि त्यहाँ कार्यरत प्रहरीले मिनाका भाइलाई शवगृहमा लगेर सनाखत गर्न लगाए। उनले मृतक आफ्नो भिनाजु नै भएको सनाखत गरे। छोरो भेट्न गएका श्रीमानको मृत्युको खबर सुनेपछि मिना र उनकी छोरी बेहोस भए। उनीहरूलाई प्रहरीले तत्काल शव बुझेर लैजान भन्यो। त्यही राति उनीहरू शव बोकेर राति साढे १२ बजे महेन्द्रनगर घर पुगे। जेठ १९ गते दाहसंस्कारका लागि कपडामा बेरेर राखेको शव खोलेर हेरे। शरीरको प्रायः धेरैजसो ठाउँमा चोटपटक देखियो। शवको अवस्था हेर्दा उनको हत्या गरिएको आशंका भयो। तर उनीहरू कहाँ, कसले, कसरी भन्ने बारेमा अनभिज्ञ थिए। उनीहरूले चुपचाप दाहसंस्कार गरे। जेठ २० गते इलाका प्रहरी कार्यालय लम्कीले मृतककी श्रीमती मिनालाई कल गरेर दुईजना पक्राउ परेको र उजुरी दिन आउन भन्यो। उनी किरियामा थिइन। उनका भाइ र छोरी लम्की पुगे। प्रहरीले कागजात लेखिसकेको थियो। मृतककी छोरीले हस्ताक्षर गरिन। उनीहरू घर फर्किए। मिनाका अनुसार १२ दिन पछि फेरी लम्की प्रहरीले कल गर्यो। मिनाले खर्च नभएकाले आउन सक्दैन भनिन्। प्रहरीले अत्तरीयासम्म आउन भन्यो। छोरी पिंकी अत्तरीया पुगिन। प्रहरी कागज बोकेर अत्तरीया पुगे। पुरक उजुरीमा प्रहरीले पिंकीलाई हस्ताक्षर गरायो। यता, प्रहरीले चिसापानीका कँडेल र खड्कालाई जेठ १८ गते नै पक्राउ गरेर छोड्यो। प्रहरीले दुवै जनालाई पुनः जेठ १९ गते नियन्त्रणमा लगेर इलाका प्रहरी कार्यालय लम्की पठायो। लम्की प्रहरीले जेठ २० गते दुवै जनालाई जिल्ला प्रहरी कार्यालय कैलाली पठायो। प्रहरीले दुवैजना उपर कर्तव्य ज्यान अन्तर्गत मुद्दा चलायो। उनीहरू अहिले जिल्ला कारागार कैलालीमा छन्। मृतक नेपालीकी श्रीमती मिनाले घटनाको सत्यतथ्य छानविनको माग गरेकी छन्। उनले आफ्ना श्रीमानको अनाहकमा ज्यान लिनेलाई उन्मुक्ति नदिन आग्रह गरिरहेकी छन्। उनले प्रहरीले घटनाबारे आफूहरूलाई समयमा जानकारी नदिएको बताइन्। सुरुमा त घटनाबारे प्रहरीले भन्दै भनेन, महेन्द्रनगरले सुखड, सुखडले टीकापुर अस्पताल जान भने, अस्पताल जाँदा मात्रै श्रीमान्को मृत्यु भएको थाहा पाएँ मीनाले भनिन् प्रहरीले शव छिटो लैजान भनेको थियो। उता हत्या आरोपमा पक्राउ परेका कँडेल र खड्काका आफन्तले प्रहरीले घटनामा जबरजस्ती फसाएको गुनासो गरेका छन्। उनीहरूले नेपालीलाई प्रहरी कहाँ बुझाउँदा सम्म नेपालीको शरीरमा कुनै चोटपटक नभएको दाबी गरेका छन्। कँडेलकी श्रीमती उमा कँडेलले असामान्य व्यवहार गरिरहेका नेपालीलाई समातेर सकुशल प्रहरी समक्ष बुझाउँदा हत्याको आरोपमा फसाइएको बताइन्। हामीले कुटपिट गर्ने कुनै कारण नै छैन। उल्टै समातेर प्रहरीलाई बुझाएका हौं उनले भनिन् प्रहरी र सहारा घरको मिलेमतोमा हामीलाई फसाउने काम भएको छ, हामी न्यायको पर्खाइमा छौं। उनले आफ्ना श्रीमान् गाडीका ड्राइभर रहेको बताइन्। हत्या आरोपमा पक्राउ परेकाहरूका आफन्तले प्रहरीले घटनाको सूक्ष्म ढंगले अनुसन्धान नगरेको दाबी गरेका छन्। जिल्ला प्रहरी कार्यालय कैलालीका प्रवक्ता डीएसपी कुलदिप चन्दले घटनाको बारेमा अनुसन्धान भइरहेको जानकारी दिए। उनले घटनाका केही पक्ष अनुसन्धानको दायरा भन्दा बाहिर रहेको स्विकार्दै प्रहरीले सत्यतथ्य बाहिर ल्याउने बताए। हामी अनुसन्धानमै छौं। केही कुरा छुटेको हुनसक्छ उनले भनेदोषीलाई उम्किन नदिने र निर्दोष फस्ने कुरामा प्रहरी सचेत रहेको छ। डीएसपी चन्दका अनुसार मृतक नेपालीको पोष्टमार्टम रिपोर्टमा छातीमा लागेको गहिरो चोटले मृत्यु भएको देखिएको छ।"
थाइल्यान्डको प्रलोभन देखाएर म्यानमार पुर्याई बन्धक बनाउने चिनियाँ नागरिक पक्राउ,"काठमाडौं : थाइल्यान्डको प्रलोभन देखाएर म्यानमारमा नेपालीहरूलाई बन्धक बनाउने एक चिनियाँ नागरिक पक्राउ परेका छन्। मानव बेचबिखन अनुसन्धान व्युरोले चिनियाँ नागरिक ४२ वर्षीय लियाङ च्युनलाई काठमाडौंबाट पक्राउ गरेको हो। उनलाई काठमाडौंको विजेश्वरीबाट पक्राउ गरिएको हो। लियाङ च्युन नेपालमा भिजिट, स्टुडेन्ट र बिजिनेश भिसामा बस्दै आएको व्युरोका प्रवक्ता एवं प्रहरी उपरीक्षक कृष्णप्रसाद पंगेनीले बताए। विभिन्न भिसामा नेपाल बस्दै आएका उनले विभिन्न व्यवसायमा लगानी गरेको प्रवक्ता पंगेनीले बताए। उक्त गिरोहमा हालसम्म १० जना नेपाली परिसकेको प्रहरीले जनाएको छ। पीडितहरू फिरौती रकम तिरेरमात्रै नेपाल आउन सफल भएका थिए। जाहेरवाली '२६ बबरमहल १८९'का अनुसार लियाङले ४५ महिना सँगै काम गरिसकेपछि थाइल्याण्डमा कम्प्युटर टाइइपीङसम्बन्धी रोजगारीमा लैजान प्रस्ताव गरेका थिए। उक्त गिरोहले थाइल्यान्डमा आकर्षक रोजगारी पाउने भन्दै नेपाली नागरिकलाई प्रलोभन देखाउने र म्यान्मार पुर्याउने गरेको पीडितको भनाइ छ। म्यानमार पुगिसकेपछि सक्कल राहदानी र मोबाइल जफत गरी बन्धक बनाउने र विभिन्न सामाजिक सञ्जालमार्फत् दिनको २० घण्टासम्म अनलाइन स्क्याम गर्न लगाई शारीरिक तथा मानसिक यातना दिने गरेको पीडितको भनाइ छ। बन्धक बनाइएका नेपालीसँग अमेरिकी नागरिकहरूलाई नक्कली फेसबुकबाट क्रिप्टोकरेन्सी, बिट क्वाइनलगायतमा लगानी गर्न लगाई ठगी गर्ने गरेको प्रहरीले जनाएको छ। यो घटनामा अन्य दुई जना चिनियाँ नागरिकको संलग्नता रहेको र उनीहरूको खोजतलास भइरहेको प्रहरीले जनाएको छ। पक्राउ परेका लियाङलाई थप अनुसन्धानका लागि जिल्ला अदालत काठमाडौंबाट सात दिनको म्याद थपिएको प्रवक्ता पंगेनीले बताए। उनले गिरोहमा आबद्ध अन्य चिनियाँ नागरिकको खोजी भइरहेको बताए।"
एसईईका सर्वोत्कृष्ट विद्यार्थीलाई विराटनगरमा सम्मान,"विराटनगर : सर्वोत्कृष्ट अंक ल्याएर एसईई परीक्षा उत्तीर्ण भएका विद्यार्थीलाई विराटनगरमा बिहीबार सम्मान गरिएको छ। २०७९ सालको एसईईमा सर्वोत्कृष्ट हुने विद्यार्थीलाई विराटनगर महानगरपालिकाले सम्मान गरेको हो। मेयर नागेश कोइरालाले ४ जीपीए ल्याउने प्रियंशु राउत, दुर्गेश खर्ग र स्पर्श पोखरेललाई अविर र खादा लगाएर सम्मान गरेका हुन्। उनीहरूलाई सम्मानपत्र पनि प्रदान गरिएको छ। सर्वोत्कृष्ट विद्यार्थी सम्मान कार्यक्रममा महानगरका मेयर कोइरालासहित प्रमुख प्रशासकीय अधिकृत राजेन्द्र पराजुली, सामाजिक विकास समिति संयोजक काजीबहादुर बस्नेत, जिल्ला शिक्षा समन्वय इकाई मोरङका प्रमुख टंक गौतमलगायत उपस्थित थिए। ४ जीपीए ल्याउने तीनैजना विराटनगर महानगरपालिका११ स्थित विकेभिएम स्कुलका विद्यार्थी हुन्। कोसी प्रदेशमा ४ जीपीए ल्याउने ५ जना विद्यार्थीमध्ये ३ जना विराटनगरका छन्। त्यस्तै, सामुदायिक विद्यालयतर्फ सर्वोत्कृष्ट अंक ल्याउने पोखरिया माविका रचिता दंगाल, सविना कोइराला र रोहन साहलाई पनि सम्मान गरिएको छ। एसईईमा उनीहरू तीनैजनाले ३९५ जीपीए ल्याएका थिए। उक्त अवसरमा विकेभिएम स्कुल र पोखरिया माविलाई समेत सम्मान गरिएको थियो। विकेभिएमका प्रिन्सिपल रविन दाहाल र पोखरियाका प्रधानाध्यापक खेमराज भट्टराईलाई मेयर कोइरालाले सम्मानपत्र प्रदान गरेका हुन्। विराटनगर शैक्षिक हब बन्ने बाटोमा अगाडि बढेको कोइरालाको भनाइ छ। उनले शैक्षिक क्षेत्रमा विराटनगरले एकपछि अर्को सफलता प्राप्त गर्नुले महानगरको प्रतिष्ठासमेत बढेको उल्लेख गरे। सम्मानपछि विराटनगरका सबै सामुदायिक विद्यालयका प्रधानाध्यापकलाई बोलाएर एसईई समीक्षा कार्यक्रमसमेत आयोजना गरिएको शैक्षिक प्रशासन महाशाखाका अधिकृत कृष्ण भट्टराईले बताए।"
मोरङ कारागारका बन्दीको मृत्यु,"विराटनगर : विराटनगरको हाटखोलास्थित जिल्ला कारागार मोरङमा बन्दी जीवन बिताइरहेका एक जना वृद्धको बिहीबार मृत्यु भएको छ। कर्तव्य ज्यान मुद्दाका बन्दी मोरङको पथरीशनिश्चरे नगरपालिका३ घर भएका ६८ वर्षीय दलबहादुर दमाईको मृत्यु भएको कारागारका जेलर कृष्ण खड्काले जानकारी दिए। उनका अनुसार बिहान ९ बजेतिर अचानक बिरामी परेर बेहोस भएपछि दमाईलाई उपचारका लागि विराटनगरकै कोसी अस्पताल लगिएको थियो। उपचारका क्रममा चिकित्सकले १० बजेतिर मृत घोषित गरेको खड्काले बताए। उपचारमा संलग्न चिकित्सकले उच्च रक्तचापका कारण उनको मृत्यु भएको हुनसक्ने अनुमान गरेका छन्। जेलर खड्काका अनुसार दमाईलाई खुट्टा सुन्निने, छात्ती दुख्नेलगायत स्वास्थ्य सम्बन्धी पुरानै समस्या थियो। यसअघि पनि पटकपटक उपचारका लागि लैजाने गरिएको उनले बताए। कर्तव्य ज्यान मुद्दामा अदालतको आदेश अनुसार दमाई गत वैशाख ७ गतेदेखि पुर्पक्षका लागि कारागार चलान भएका थिए। तीन सय जनाको क्षमता रहेको मोरङ कारागारमा हाल महिला र पुरुष गरेर १ हजार ५२ जना कैदी बन्दी रहेको जेलर खड्काले बताए।"
अक्सिजन सिलिण्डर बिस्फोट हुँदा राप्ती स्वास्थ्य विज्ञान प्रतिष्ठानमा बिरामीको मृत्यु,दाङ : अक्सिजन सिलिण्डर बिस्फोट हुँदा राप्ती स्वास्थ्य विज्ञान प्रतिष्ठानमा बिरामीको मृत्यु भएको छ। अस्पतालको लापरबाहीका कारण घटना भएको आफन्तको दावी गरेका छन्। अस्पताल परिसरमा ठूलो संख्यामा प्रहरी परिचालन गरिएको छ। अहिले अस्पताल प्रशासन र पीडित पक्षबीच छलफल हुँदै भइरहेको छ। थप विवरण आउन बाँकी छ।
अवैध गर्भपतनपछि महिलाको मृत्यु : सरकारी वकिलको भूमिका शंकास्पद,"विराटनगर : अवैध गर्भपतनपछि महिलाको मृत्यु भएको घटनासँग सम्बन्धित मुद्दामा जिल्ला सरकारी वकिल कार्यालय मोरङको भूमिका शंकास्पद देखिएको छ। न्यायको आशमा पीडित बसिरहेका बेला वकिल कार्यालयकै अधिकारीको सक्रियतामा घटनालाई तोडमोड गरेर पीडकलाई कारबाही नहुने परिस्थिति निर्माण गर्ने काम भइरहेको पाइएको छ। मोरङको उर्लाबारी नगरपालिका६ को आश्रय मेडिकल हल (औषधि पसल)मा अवैध हिसाबले गर्भपतन गराउँदा असार ३ गते झापाको दमक नगरपालिका४ ताराबारीकी ४० वर्षीया कल्पना राईको मृत्यु भएको थियो। २२ हप्ताकी गर्भवती रहेकी राईलाई गर्भपतन गराउन मिफ प्रिस्टोन र मेजो प्रोस्टोल नामक औषधि प्रयोग गराएको अनुसन्धानबाट पत्ता लागेको छ। चिकित्सकका अनुसार दुवै औषधि गर्भ तुहाउन प्रयोग गरिन्छ। तर, मेडिकल हलले बिना अनुमति गर्भपतन गराएको खुलेको हो। अर्को कुरा कानुनतः २२ हप्ताको गर्भपतन गराउन पाइँदैन। कानुनविपरीत गर्भपतन गराउँदा महिलाको मृत्यु भयो। यति गम्भीर घटनामा अनुसन्धानबाट प्राप्त प्रमाणलाई आधार बनाउँदै अदालतमा मुद्दा दायर गरेर पीडितलाई न्याय दिलाउनुतर्फ लाग्नुपर्ने निकाय सरकारी वकिल कार्यालयले भने मुद्दामै चलखेल गरिरहेको पाइएको छ। मेडिकल हलमा जेठ २५ गते भिडियो एक्सरे गर्दा महिलाको २२ हप्ताको गर्भ रहेको र पेटभित्रै बच्चाको मृत्यु भइसकेको पत्ता लाग्यो। भिडियो एक्सरेमा संलग्न डा किशोर पौडेलले पेटभित्रै बच्चाको मृत्यु भइसकेको रिपोर्टसहितको जानकारी गराएर तत्काल विशेषज्ञ चिकित्सकसँग समन्वय गर्नु भनेर आफूले महिलालाई सल्लाह दिएको बताएका छन्। तर, मेडिकलका सञ्चालक ४० वर्षीय सन्तोष घिमिरेले आफ्नोमा काम गर्ने डा ममता पण्डित बिदामा रहेकाले जेठ ३१ गते पुनः आउनू भनेर महिलालाई घर पठाएको प्रहरी अनुसन्धानबाट खुलेको छ। पेटमा मृत बच्चा बोकेर बसिरहेकी महिलाले मेडिकलमा पुगेर घिमिरेले भने अनुसार नै डा पण्डितलाई भेटिन्। पण्डित उर्लाबारीकै मंगलबारेस्थित मदन भण्डारी अस्पताल एवं ट्रमा सेन्टरमा कार्यरत प्रसूति तथा स्त्री रोग विशेषज्ञ हुन्। पेटभित्र बच्चाको मृत्यु भइसकेको अवस्थामा समेत औषधिमार्फत बच्चा बाहिर निकाल्ने भनेर गर्भपतका लागि अग्रसर बनेकी उनले महिलालाई औषधि दिएर घर पठाएको खुलेको छ। औषधिको प्रयोगपछि अत्यधिक रक्तश्राव भएसँगै पुनः मेडिकलको सम्पर्कमा पुगेकी महिलालाई डा पण्डितले श्रीमानलाई पनि लिएर आउनू भनेर घर फर्काएको पाइएको छ। श्रीमान युवराज राईसहित चिन्ताजनक अवस्थामा मेडिकल पुगेकी महिलालाई जेठ ३२ गते मदन भण्डारी अस्पताल एवं ट्रमा सेन्टर पुर्याइएको थियो। अवस्था जटिल रहेकाले उपचार सम्भव नहुने भन्दै ट्रमा सेन्टरका चिकित्सकले महिलालाई सुविधा सम्पन्न अस्पताल लैजान सुझाव दिए। युवराजले आफ्नो पारिवारिक आर्थिक अवस्था कमजोर रहेको र श्रीमतीलाई अन्त लैजान सक्ने अवस्था नभएको बताएपछि महिलाको उपचारका लागि चिकित्सक तयार भएका थिए। तर, शरीरमा रगतको कमी देखिएको र अस्पतालमा पनि अभाव भएको भनेर रगतको व्यवस्था गरेपछि मात्रै उपचार गर्ने अडान चिकित्सकले लिएपछि रगताम्य अवस्थाकी श्रीमतीलाई लिएर आफू घर फर्किएको युवराज बताउँछन्। ओ नेगेटिभ समूहको रगतको व्यवस्था गरेर उनले पुनः असार १ गते श्रीमतीलाई पुर्याएपछि ट्रमा सेन्टरमा भर्ना गरेर उपचार सुरु गरिएको थियो। डा पण्डित नेतृत्वकै चिकित्सक टोलीले शल्यक्रिया गरेर असार २ गते दिउँसो मृत बच्चा बाहिर निकाल्यो। तर, महिलाको रक्तश्राव रोकिएन। अवस्था जटिल बन्दै गएसँगै राति रेफर गरेपछि धरानस्थित बीपी कोइराला स्वास्थ्य विज्ञान प्रतिष्ठान लगियो। आईसीयूमा राखेर उपचार सुरु गरिएकी महिलाको असार ३ गते बिहान ३ः५० बजेतिर बीपीमै मृत्यु भएको हो। अस्पताल एवं ट्रमा सेन्टरका मेडिकल सुपरिटेन्डेन्ट डा रविकुमार साहका अनुसार अस्पताल ल्याइपुर्याउँदा महिलाको अवस्था गम्भीर थियो। अस्पताल भर्ना हुँदा अत्यधिक रक्तश्राव भइरहेको थियो। चेकजाँच गर्दा गर्भभित्रको शिशुको पनि मृत्यु भइसकेको पाइयो, डा साहले भने, गर्भभित्रको मृत बच्चा निकाल्न शल्यक्रिया गरियो। तर, रक्तश्राव रोकिएन। गर्भपतन गराउने नाममा अवैध हिसाबले औषधि प्रयोग गराउँदा घटना भएको उनी बताउँछन्। औषधिका कारण रक्तश्राव भएर अवस्था चिन्ताजनक बनिसकेपछि महिलालाई अस्पताल ल्याइएको उनको भनाइ छ। शल्यक्रियापछि शरीरमा हेमोग्लोबिनको कमी देखिएर बिरामीको स्वास्थ्य अवस्था थप चिन्ताजनक बन्दै गएकाले अन्यत्र रेफर गर्नु परेको डा साह बताउँछन्। गर्भवतीको मञ्जुरीमा १२ हप्तासम्मको गर्भपतनलाई कानुनले वैधानिक मानेको छ। तर, आमाको ज्यान खतरामा पर्नसक्ने र मानसिक तथा शारीरिक अवस्था खराब हुनसक्ने वा बच्चा सकुशल नहुने, जबरजस्ती एवं हाडनाता करणीबाट गर्भ रहेमा, गर्भवतीलाई निको नहुने रोग लागेमा, जन्मिएर पनि बच्चा बाँच्न सक्ने अवस्था नभएमा वा अन्य कुनै कारणले भ्रुणमा अशक्तता हुने अवस्था आएमा इजाजत प्राप्त चिकित्सकको रायअनुसार २८ हप्तासम्मको गर्भपतन गराउन सकिने कानुनी व्यवस्था छ। तर, पेटभित्रै बच्चाको मृत्यु भइसकेको रिपोर्ट प्राप्त हुँदा हुँदै औषधिमार्फत गर्भपतन गराउँदा महिलाको मृत्यु भएको अनुसन्धानबाट खुलेको छ। मेडिकलमा गर्भपतन गराउनै पाइँदैन। सरकारले वैधानिक गर्भपतनका लागि छुट्टै एवं विशेष व्यवस्था गरेको छ। इजाजत प्राप्त चिकित्सकको रायमा आधिकारिकता प्राप्त स्वास्थ्य संस्थाबाट मात्रै गर्भपतन गराउनुपर्छ। महिलाको मृत्युपछि औषधिका कारण श्रीमतीको ज्यान गएको भनेर श्रीमान युवराजले मेडिकलका सञ्चालक घिमिरेविरुद्ध किटानी जाहेरी दिए। गर्भपतन गराउँदा मात्रै आफ्नो २५ हजार रूपैयाँभन्दा बढी खर्च भएको युवराजले बताएका छन्। मेडिकल स्रोतका अनुसार गर्भपत गराउँदा डा पण्डितले २२ हजार रूपैयाँ बुझेकी थिइन्। मेडिकलका सञ्चालक घिमिरेलाई इलाका प्रहरी कार्यालय उर्लाबारीले पक्राउ गरेर मुलुकी अपराध संहिताको दफा १७८ बमोजिम ज्यान सम्बन्धी कसूरमा मुद्दा चलाउन अनुसन्धानको प्रक्रिया अघि बढायो। यो दफा अनुसार मानिसको ज्यान जान सक्छभन्ने जानीजानी त्यस्तो काम गरेर कसैको ज्यान मरेमा कसूरदारलाई जन्मकैदको सजाय हुने व्यवस्था छ। प्रहरीले घटनाको अनुसन्धान अघि बढाउँदै जाँदा डा पण्डितको भूमिका मुख्य देखियो। उनी भने घटनापछि अस्पतालबाट २० दिनको बिदा लिएर फरार बनिसकेकी थिइन्। खोजी गर्दा फेला नपरेपछि डा पण्डितलाई फरार प्रतिवादीको सूचीमा राखेर प्रहरीले सरकारी वकिल कार्यालयमा असार २६ गते मिसिल (अनुसन्धान प्रतिवेदन) बुझायो। तर, सरकारी वकिल कार्यालयसँग नै समन्वय गर्दै उनी त्यही दिन प्रहरीमा हाजिर भएपछि वकिल कार्यालयले मिसिल अगाडि बढाएन। मुलुकी अपराध संहिता अनुसारको अनुसन्धानबाट घटनामा मुख्य दोषी देखिएकी डा पण्डितसँग प्रहरीले तत्कालै बयान लियो। बयान प्रमाणित गरेर सरकारी वकिल कार्यालयले त्यसै दिन उनलाई हाजिर जमानीमा छाडिदिएको पाइएको छ। डा पण्डित बुधबारदेखि अस्पताल हाजिर भएकी छिन्। गर्भवतीको मृत्यु प्रकरणमा मुख्य दोषी देखिएकी डा पण्डित हाजिर जमानीमा छुट्दा मेडिकल सञ्चालक घिमिरे भने प्रहरी हिरासतमै छन्। सरकारी वकिल कार्यालय स्रोतका अनुसार बयानमा डा पण्डितले महिलालाई आफूले कुनै औषधि नदिएको र आवश्यक परीक्षणका लागि सिफारिस मात्रै गरेको बताएकी छिन्। प्रहरीले अनुसन्धान सकेर मिसिल बुझाए पनि वकिल कार्यालयले यस घटनासँग सम्बन्धित मुद्दा अदालतमा दर्ता गरेको छैन। अनुसन्धान अवधिभर फरार बनेकी डाक्टरलाई मिसिल बुझाएपछि उपस्थित हुनसाथ हाजिर जमानीमा छाडियो, सरकारी वकिल कार्यालय स्रोतले भन्यो, त्यहाँमाथि मुद्दामा अभियुक्त बनाउनुपर्ने व्यक्ति सरकारी वकिलसँगकै समन्वयमा प्रहरीमा हाजिर हुनु शंकास्पद हो। अपराध संहिताको दफा १५ को उपदफा १ अनुसार अनुसन्धानको सिलसिलामा हिरासतमा रहेको कुनै व्यक्तिलाई हिरासतमा राखिरहनु आवश्यक वा उपयुक्त नदेखिएमा अनुसन्धान अधिकारीले सरकारी वकिलको सहमति लिई वा तत्काल त्यस्तो सहमति लिन सकिने अवस्था नभएमा कारणसहितको पर्चा खडा गरी त्यस्तो व्यक्तिबाट धरौट जमानत लिई वा निजलाई कुनै माथवर व्यक्तिको जिम्मामा हाजिर जमानीमा छाड्न वा तारिखमा राख्न सक्ने व्यवस्था छ। उपदफा २ मा त्यसरी छाडिएको व्यक्तिउपर मुद्दा चलाउने भएमा आफैं उपस्थित हुने गरी कागज गराउनु पर्ने भनिएको छ। गम्भीर अपराधमा संलग्न नभएका, भाग्ने सम्भावना नरहेका, सामान्य मुद्दाका प्रतिवादी तथा सुत्केरी, वृद्धवृद्धा, दीर्घरोगीलाई घटनाको गाम्भीर्यता हेरेर र परिस्थितिजन्य अवस्थामा हाजिर जमानीमा छाड्ने अभ्यास थियो। तर, अभ्यास र प्रचलनविपरीत सरकारी वकिल कार्यालयले कानुनको दुरुपयोग गर्दै अनुसन्धान अधिकारीको सहमति बिना नै डा पण्डितलाई हाजिर जमानीमा छाडिदिएको छ। उनलाई छाडिसकेपछि मात्रै प्रहरीले यसको जानकारी पाएको थियो। परिस्थितिजन्य अवस्थामा बाहेक गम्भीर प्रकृतिका र प्रमाण नष्ट गर्नसक्ने घटनामा संलग्नलाई भने हाजिर जमानीमा छाड्न नमिल्ने तथा प्रहरीले हिरासतमै राखेर अनुसन्धान गर्नुपर्ने कानुनका जानकारहरू बताउँछन्। कोही व्यक्तिलाई हाजिर जमानीमा छाड्नुपर्ने अवस्था आउँदा अनुसन्धान अधिकारीले लिखित सहमति मागेपछि सरकारी वकिल कार्यालयले समर्थन गर्नुपर्ने हुन्छ, वकिल कार्यालयका एक कर्मचारी भन्छन्, यहाँ त अनुसन्धानले मुख्य दोषी देखाउँदै जन्मकैदको मागदाबी लिनुपर्ने रायसहितको प्रतिवेदन प्राप्त भएको अवस्थाका प्रतिवादीलाई वकिल कार्यालयले एकल निर्णय गरेर छाडिदिएको छ। उनका अनुसार अनुसन्धान प्रतिवेदनले महिलाको मृत्यु भएको गम्भीर घटनाको मुख्य दोषीका रूपमा डा पण्डितलाई किटान गरेको छ। पेटमा मृत बच्चा रहेको थाहा हुँदाहुँदै औषधिमार्फत गर्भपतन गराउँदा गर्भवतीको ज्यान गएको घटनामा प्रत्यक्ष संलग्न डाक्टरलाई ठूलै सेटिङमा छाडिदिएको उनले बताए। वकिल कार्यालयले जिल्ला सहायक न्यायाधिवक्ता रोहित पोखरेललाई यो मुद्दा हेर्ने अधिकारी तोकेको छ। पोखरेलकै जोडबल र सेटिङमा डा पण्डितलाई छाडिएको ती कर्मचारी बताउँछन्। अनुसन्धानका क्रममा मेडिकल सञ्चालकले डाक्टरविरुद्ध दिएको बयान नै फेर्न लगाउने काम भएको छ। डा पण्डितले गर्भपतनका क्रममा औषधि प्रयोग गराएका प्रमाणहरू नष्ट गर्नु भनेर आफूलाई भनेको बयान मेडिकल सञ्चालकले दिएका थिए, उनी भन्छन्, तर, सहायक न्यायाधिवक्ता पोखरेलको दबाबमा बयान नै फेर्ने काम भयो। कानुनको दुरुपयोग गर्दै हिरासतमा राख्नुपर्ने मुख्य दोषीलाई हाजिर जमानीमा छाडियो। अनुसन्धानबाट प्राप्त प्रमाणका आधारमा अभियोजन गरेर पीडितलाई न्याय दिलाउन केन्द्रित हुनुपर्ने निकाय सेटिङमा चल्दा सरकारी वकिल कार्यालयप्रति अनेक प्रश्न उठ्न थालेको र कामकारबाही शंकाको घेरमा परिरहेको ती कर्मचारी बताउँछन्। सरकारी वकिलको गतिविधि पीडितभन्दा पनि पीडक मैत्री देखिएको छ। अनुसन्धान अवधिभर फरार बन्ने गम्भीर घटनाको मुख्य दोषीलाई प्रहरीमा उपस्थित भएकै दिन हाजिर जमानीमा कसरी छाडियो ?, उनले भने, नियमविपरीत छाडिएको छ। यहाँभन्दा शंकास्पद काम अरु केही हुनै सक्दैन। ती कर्मचारी फरार बनेकी डा पण्डितले सरकारी वकिलकै सहयोग र सल्लाहमा घटनाका प्रमाणहरू नष्ट गर्ने अवसर पाएको बताउँछन्। मोरङ प्रहरीका प्रवक्ता डीएसपी रन्जनकुमार दाहाल घटनाको अनुसन्धान सकेर प्रहरीले वकिल कार्यालयमा मिसिल बुझाइसकेको बताउँछन्। प्रहरीेले आफ्नो काम सकेकाले मुद्दाको बाँकी प्रक्रिया वकिल कार्यालयबाटै अघि बढ्ने दाहालको भनाइ छ। सरकारी वकिल कार्यालय मोरङका प्रमुख एवं जिल्ला न्यायाधिवक्ता सुवासकुमार भट्टराई हिरासतमा राख्न नपर्ने अवस्था देखिएका कारण डा पण्डितलाई हाजिर जमानीमा छाडिएको दाबी गर्छन्। उहाँको बयानहरू हेरियो। घटना र सबै परिस्थिति बुझियो, उनले भने, हिरासतमा राख्नुपर्ने गरिको गम्भीर घटना देखिएन। चिकित्सक जोडिएको घटना भएकाले मुद्दा नै मेडिकल काउन्सिलतिर जानेजस्तो देखिन्छ। औषधि उपचार गराउँदा बिरामीको मृत्यु भएमा मुद्दा मेडिकल काउन्सिलले हेर्ने कानुनी व्यवस्था रहेको भट्राईको दाबी छ। डा पण्डितले प्रमाण नष्ट गर्ने अवस्था छैन। सबै प्रमाणहरू प्रहरीले संकलन गरिसकेको छ, उनले भने, प्रहरीले पीडित पक्षसँग गरेका कागजातहरू भने प्राप्त भइसकेको छैन। कागजातको अध्ययन गरिसकेपछि यस मुद्दाका बारेमा थप निर्णय लिन्छौं।"
मिटरब्याज पीडितको आठ बिघा जग्गा फिर्ता,"काठमाडौं : मिटरब्याजका साहुहरूले लिएको आठ बिघा जग्गा पीडितहरूले फिर्ता पाएका छन्। गृह मन्त्रालयका अनुसार उनीहरूले अहिलेसम्म आठ बिघा आठ कठ्ठा नौ धुर जमिन फिर्ता पाएको र अझै मेलमिलापमार्फत् फिर्ता हुने क्रम जारी रहेको छ। यसरी जग्गा फिर्ता पाउनेमा ४५ जना पीडित रहेका छन्। सरकारले पूर्वन्यायाधीश गौरीबहादुर कार्कीको अध्यक्षतामा गठन गरेको अनुचित लेनदेन (मिटरब्याज) सम्बन्धी जाँचबुझ आयोगले अहिले मेलमिलापमार्फत समस्या समाधानलाई प्राथमिकता दिएर काम अघि बढाइरहेको छ। आयोगका सदस्य उत्तमराज सुवेदीले पीडितहरूले देशभर हालसम्म झन्डै २४ हजार उजुरी दिएका र त्यसमध्ये एक हजार पाँच सय जति उजुरीमा मेलमिलाप गराइएको जानकारी दिए। यसअघि सरकारले जिल्ला प्रशासन कार्यालयमार्फत् उजुरी दिनसक्ने व्यवस्था गरेको थियो। आयोगका सदस्य सुवेदीका अनुसार फर्छ्योट भएका उजुरीमध्ये ३० प्रतिशत अदालतबाट फैसला भएका मुद्दाहरू छन्। यसअघि अदालतबाट पीडितका विरुद्धमा फैसला भएको भन्दै पीडितहरूले त्यस्तो निर्णय खारेजी हुनुपर्ने माग गरेका थिए। आयोगले अहिले मेलमिलापलाई नै प्राथमिकता दिएको र मिलाप हुन नसकेका गम्भीर प्रकृतिका घटनाका विषयमा मात्रै कारबाहीका लागि सिफारिस गरिने उनले बताए। नेपाल सरकारले जाँचबुझ आयोग ऐन, २०२६ को दफा ३ को उपदफा (२) ले दिएको अधिकार प्रयोग गरी अनुचित लेनदेन (मिटरब्याज) सम्बन्धमा जाँचबुझ गर्न गत चैत २० को निर्णयानुसार जाँचबुझ आयोग गठन गरेको थियो। यही असार २५ गतेदेखि आयोगको म्याद सकिएपछि सरकारले पुनः तीन महिनाका लागि म्याद थप गरेको छ। आयोगले वैशाख १७ गतेदेखि धनुषाको जनकपुरमा कार्यालय स्थापना भई कार्यसञ्चलन गरिरहेको छ।"
सर्पको टोकाइबाट डोटीमा एक वृद्ध महिलाको मृत्यु,डोटी : सर्पको टोकाइबाट डोटीमा एक वृद्ध महिलाको मृत्यु भएको छ। जिल्लाको केआईसिंह गाउँपालिका४ की ७२ वर्षीया निरन्जना देवी भट्टको मृत्यु भएको जिल्ला प्रहरी कार्यालय डोटीका सूचना अधिकारी प्रहरी नायव उपरीक्षक युवराज भण्डारीले जानकारी दिए। घरको आँगनमा बसेर छोरीसँग फोनमा कुरा गरिरहेका बेला बिहीबार दिउँसो सर्प आएर भट्टलाई टोकेको बताइएको छ। भट्टलाई उपचारका लागि दिपायलस्थित शैलेश्वरी अस्पतालमा ल्याइएको र उपचारका क्रममा उनको बेलुका करिब साढे ५ बजेतिर मृत्यु भएको प्रहरीले जनाएको छ।
बागमतीमा विपदबाट प्रभावित किसानलाई राहत वितरण,"हेटौंडा : बागमती प्रदेश कृषि तथा पशुपन्छी विकास मन्त्रालयले कृषि तथा मत्स्य क्षेत्रमा प्रतिकूल असर पार्ने प्राकृतिक र गैरप्राकृतिक विपदबाट प्रभावित किसानलाई राहत उपलब्ध गराएको छ। आर्थिक वर्ष २०७९०८० को वार्षिक स्वीकृत कार्यक्रम बमोजिम विपदबाट प्रभावित ४१ किसानलाई गरी कूल १ करोड ५७ लाख ७५ हजार १ सय ६० रुपैयाँ राहत वितरण गरिएको मन्त्रालयका सचिव डा शरण कुमार पाण्डेले जानकारी दिए। मन्त्रालयले गत वर्षको मंसिर २३ गते सार्वजनिक सूचनामार्फत् विपदबाट प्रभावित किसानहरूलाई राहतका लागि निवेदन दिन आह्वान गरेको थियो। किसानहरूले दिएको निवेदनमाथि कृषिमन्त्री डा राजेन्द्रमान श्रेष्ठको संयोजकत्वमा बनेको राहत व्यवस्थापन तथा निर्देशन समितिको बैठकले निर्णय गरी राहत वितरण गरिएको हो। मन्त्रालयले काभ्रेको नोबेल कृषि फर्मलाई ५ लाख ७० हजार, हाम्रो माझिफेदा पशुपालन तथा कृषि फर्मलाई ३६ हजार, दाजुभाइ एकीकृत बहुद्देश्यीय कृषि फर्मलाई ३५ हजार, गैरीगाउँ कृषि तथा पशुपन्छी फर्मलाई ८ लाख २० हजार, टिम भिजन एग्रिकल्चर फर्मलाई १० लाख, श्रेष्ठ बंगुर फर्मलाई ९ लाख ६० हजार, उन्नती हाम्रो बंगुर फर्मलाई १० लाख राहत प्रदान गरेको हो। यस्तै एसएस बंगुर माछा तथा कृषि फर्मलाई १० लाख, पाथिभरा पशुपालन तथा दाना उत्पादन केन्द्रलाई १० लाख, गोपी पशुपन्छी फर्मलाई १० लाख, गौशाला कृषि फर्मलाई ८ लाख ७० हजार, न्यू कर्माचार्य एकीकृत फर्मलाई १० लाख, सिमलढाप कृषि व्यावसायिक फर्मलाई २ लाख, कुमार चेपाङलाई २ लाख, गुरुङ एकीकृत पशुपन्छी पालन तथा बंगुर फर्मलाई १ लाख ४० हजार, पौडेल एकीकृत पशुपन्छी मत्स्य तथा कृषि फर्मलाई ६ लाख २० हजार, सियाना महतोलाई १० हजार, सुकदेव धरेललाई १० हजार, सावित्रीकुमारी धरेललाई ६ हजार १ सय २० र दण्डपाडी दनैलाई ११ हजार १ सय ६० राहत रकम उपलब्ध गराइएको मन्त्रालयले जनाएको छ। त्यस्तै धादिङ कृषि फर्मलाई ३ लाख ८० हजार, एसआर बंगुर तथा पशुपन्छी फर्मलाई ७ लाख ३० हजार, पोकम कृषि बहुउद्देश्यीय प्रालिलाई १० लाख, त्रियोगा एग्रिकल्चर प्रालिलाई १० लाख, सुनाखरी पशुपालन तथा अर्गानिक तरकारी फर्मलाई १० लाख, मंगली नेपालीलाई १० हजार, रामबहादुर रोक्कालाई ४० हजार, एसएस पशु राँगा फर्म तथा माछापालन केन्द्रलाई १ लाख ३० हजार राहत रकम उपलब्ध गराइएको सचिव पाण्डेले बताए। उनका अनुसार एलिना बंगुर फर्मलाई ३ लाख ९० हजार, सिमलथली बाख्रा फर्मलाई १ लाख १३ हजार, कल्पना घिमिरेलाई १ लाख ३६ हजार ९ सय २०, अम्बिका खतिवडालाई १० हजार ८०, कृष्णप्रसाद दंगाललाई १० हजार ८०, कीर्तिमान श्रेष्ठलाई १७ हजार ६ सय ४०, प्रदिप थापा क्षेत्रीलाई ७५ हजार ६ सय, एकीकृत बस्ताकोटी कृषि फर्मलाई ४५ हजार १ सय ६०, अनुस्थ नर्सरी तथा व्यावसायिक तरकारी फर्मलाई ३० हजार २ सय ४०, पुष्पराज पराजुलीलाई १० हजार ८०, मानबहादुर तामाङलाई १ लाख १० हजार र सन्देश महर्जनलाई २८ हजार रुपैयाँ राहत उपलब्ध गराइएको हो। स्वीकृत रकम सम्बन्धित किसानकै खातामा पठाइसकिएको पाण्डेले बताए। मन्त्रालयले चालू आवमा राहत रकम वितरणको लागि राहत वितरण कार्यविधि २०७९ स्वीकृत गरेको थियो। मन्त्रालयले राहत वितरण कार्यलाई व्यवस्थित बनाउन पहिला दर्ता हुने निवेदनउपर पहिलो कारबाही गर्ने गरेको सूचना अधिकृत अनुप अधिकारीले बताए। उनका अनुसार हाल मन्त्रालयमा ६ वटा नयाँ निवेदन दर्ता भएका छन् भने ११ वटा निवेदनको कागजात चेकजाच सकेर निर्देशन समितिमा पेस हुने प्रक्रियामा रहेको छ। मन्त्रालयले आगामी आर्थिक वर्ष २०८००८१ को वार्षिक स्वीकृत कार्यक्रमका लागि ५ करोड रुपैयाँ विनियोजन गरेको छ। चालू आवमा राहत नपाएका किसानलाई आगामी आर्थिक वर्षमा सम्बोधन गरिने उनले जानकारी दिए।"
अवैध सुनसहित एक जना पक्राउ,हेटौंडा : जिल्ला प्रहरी कार्यालय मकवानपुरले अवैध सुनसहित एक जनालाई पक्राउ गरेको छ। पक्राउ पर्नेमा वीरगंज महानगरपालिका१ बस्ने ३५ वर्षीय प्रभु साह सोनार रहेका छन्। प्रहरीले उनको साथबाट ४७ लाख ३६ हजार ७२९ रुपैयाँ मूल्य बराबरको ४८९ ग्राम ३७ मिलिग्राम सुन बरामद गरेको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए। उनका अनुसार हेटौंडा१५ राटोमाटे चेकपोष्टमा बिहान साढे ११ बजेको समयमा काठमाडौंबाट वीरगंजतर्फ जाँदै गरेको ना १ ज ७४९० नम्बरको यात्रुवाहक सुमोलाई रोकी चेकजाँच गर्ने क्रममा सुमोमा सवार सोनारको साथबाट सो परिमाणको सुन बरामद भएपछि निजलाई पक्राउ गरिएको हो। पक्राउ परेका सोनारलाई कारबाहीको लागि राजश्व अनुसन्धान कार्यालय पथलैया पठाइएको मकवानपुर प्रहरीले जनाएको छ।
"विद्यालयको माटो बेचेर भ्रष्टाचार, प्रधानाध्यापकसहित चारजनाविरुद्ध मुद्दा","काठमाडौं : अख्तियार दुरूपयोग अनुसन्धान आयोगले विद्यालयको जमिन गैर कानुनीरुपमा उत्खनन् गरी भ्रष्टाचार गरेको आरोपमा प्रधानाध्यापकसहित चारजनाविरुद्ध आरोप पत्र दायर गरेको छ। अख्तियारले कञ्चनपुर लालझाडी गाउँपालिका ४ स्थित बैजनाथ बहुभाषिक आधारभूत विद्यालय डाङजाईको हाताभित्र रहेको जमिन गैरकानुनी रुपमा उत्खनन् गरी माटो बिक्री गरेको आरोपमा व्यवस्थापन समितिका तत्कालीन अध्यक्ष लक्ष्मण राना,प्रधानाध्यापक सुरेन्द्र बहादुर बोहराविरुद्ध भ्रष्टाचार मुद्दा दायर गरेको हो। यस्तै माटो खरिद गर्ने भगवती इँटा उद्योगका व्यवस्थापक राजेन्द्रबहादुर भाट र सिद्ध वैजनाथ इँटा उद्योगका सञ्चालक धनबहादुर विष्टविरुद्ध पनि मुद्दा दायर गरेको अख्तियारले जनाएको छ। विद्यालय हाताभित्र रहेको जमिन गैरकानुनी रुपमा उत्खन्न गरी माटो स्थानीय उद्योगलाई बिक्री गरेको भन्ने उजुरीका आधारमा छानबिन गर्दा ७ लाख २९ हजार ५१४ रुपैयाँ बराबरको सरकारी रकम हिनामिना गरेको पाइएकाले चारैजनाविरुद्ध बिहीबार विशेष अदालत काठमाडौंमा आरोप पत्र दायर गरेको अख्तियारका सहायक प्रवक्ता देवी प्रसाद थपलिया जानकारी दिए। आर्थिक वर्ष २०७६०७७ मा र आव २०७७०७८ मा माटो उत्खनन् गरी जमिन समथर र पोखरी निर्माण गर्दा तत्कालीन प्रदेश सरकारको आर्थिक ऐन, २०७६ को दफा ८ बमोजिमको अनुसूची६ र सुदूरपश्चिम प्रदेश आर्थिक ऐन, २०७७ को दफा ८ बमोजिमको अनुसूची६ ले तोके बमोजिमको करबापतको माटोको जम्मा रकम रु ७,२९,५१४५० (सात लाख उनान्तीस हजार पाँच सय चौध रुपैया पचास पैसा) बराबरको सरकारी रकम हिनामिना र हानिनोक्सानी गरेको पाइएको हुँदा उक्त भ्रष्टाचारजन्य कार्यमा संलग्न रहेका देहायबमोजिमका प्रतिवादीहरु उपर देहायबमोजिम सजायको मागदाबी गरिएको अख्तियारले दायर गरेको आरोपपत्रमा उल्लेख छ।"
नहरले बगाएर एक बेपत्ता युवक मृत फेला,विराटनगर : मोरङको जहदा गाउँपालिका३ मा नहरले बगाउँदा बेपत्ता भएका एक जना युवक बिहीबार दिउँसो मृत फेला परेका छन्। मोरङ प्रहरीका प्रवक्ता डीएसपी रन्जनकुमार दाहालका अनुसार नहरले बगाएर बेपत्ता भएका भारतको बिहार सिनुवारी घर भइ जहदामा बस्दै आएका २० वर्षीय गणित राजवंशीलाई मृत फेला पारिएको हो। जहदा३ स्थित मामा घरमा बस्दै आएका उनलाई पौडी खेल्ने क्रममा बुधबार साँझ नहरले बगाएर बेपत्ता बनाएको थियो। खोजतलास गर्ने क्रममा बेपत्ता बनाएकै स्थान नजिक बिहीबार दिउँसो ४ बजेतिर गणितलाई मृत फेला पारिएको डीएसपी दाहालले बताए। गणितसँगै पौडी खेल्न नहरमा छिरेका जहदा३ का १८ वर्षीय दिपेश राजवंशीलाई भने प्रहरीले सकुशल उद्धार गरेको थियो। दाहालले घटनाको अनुसन्धान सुरु गरिएको जानकारी दिए।
सुरक्षित आवास पाएपछि बाढी प्रभावित खुसी,"कैलाली : जिल्लाको भजनी नगरपालिका५ पलियापुरमा नगरपालिका, दिगो विकास समाज र जनश्रमदानबाट बाढी प्रभावितका लागि सुरक्षित घर निर्माण गरिएका छन्। नगरपालिकाको सबैभन्दा बढी बाढी प्रभावित क्षेत्र भनेर चिनिने पलियापुरमा सुरक्षित आवास निर्माण भएपछि यहाँका बाढी प्रभावित खुसी भएका छन्। नगरपालिका, दिगो विकास समाज र जनश्रमदान गरी ९५ लाख ४६ हजार नौ सय बराबरको लगानीमा १६ वटा बाढी प्रभावित परिवारका लागि घर निर्माण भएका छन्। नगरपालिकाले ४० लाख दिगो विकास समाजले ३२ लाख खर्च गरेको नगरपालिकाले जनाएको छ। भजनी नगरपालिका५ का मोतीराम भण्डारीको परिवार यतिबेला हुलाकी सडक छेउमा त्रिपालको भरमा असुरक्षित घरमा बसिरहेको छ। एकदुई दिनमा मोतीरामसहित परिवार नयाँ निर्मित आवासमा बस्ने तयारीमा छन्। नयाँ आवासमा सरेपछि हुलाकीमा वर्षायामको पाँचछ महिना बिताउनु नपर्नेमा उनी खुसी छन्। नगरपालिका र दिगो विकास समाजको आर्थिक सहयोगमा जमिनको सतहदेखि छ फिट अग्लो घर निर्माण गरेको मोतिरामले बताए। 'यस वर्ष सडकमा जानुपर्दैन। घरभित्र पानी पस्ने छैन। परिवार र खाद्यान्न सुरक्षित हुन्छन्', उनले भने, 'स्थानीय सरकार छ भन्ने अनुभूति हामीलाई भएको छ। हाम्रो वर्षौंदेखिको समस्या समाधान भएको छ।' सोही ठाउँका राज विक अहिले घर निर्माणमै व्यस्त छन्। घर निर्माण सम्पन्न गरेर यस वर्षको वर्षात् नयाँ घरमा बिताउने उनको रहर छ। 'हुलाकी सडकमा भोकभोकै बस्नुको पीडा हाम्रा लागि खत बनेर बसेको छ। त्यो पीडा कहिल्यै भुल्ने छैनौँ', विकले भने, 'त्रिपालको सहायतामा सडकमा बस्ने दिनको अन्त्य हुँदैछ। घर बनेपछि बाढीबाट हुने क्षति कम हुनेमा विश्वस्त छौँ।' उनले नगरपालिका सहयोग गरेर आवास निर्माण गरिरहेको बताए। आवास निर्माण भए पनि शौचालय र खानेपानीको भने समस्या हुने देखिएको विकको भनाइ थियो। 'आवास निर्माण गर्दा शौचालय निर्माण गरिएको छैन। खानेपानीका हाते नल्कामा बाढीले क्षति पुर्याउँछ', उनले भने, 'खानेपानीका लागि उचाइ बढी बनाएर व्यवस्थित धारा जडान गर्नुपर्ने हुन्छ।' वर्षामा शौचालय र खानेपानीको समस्या हुने सोही ठाउँकी सरिता टमट्टाले बताए। 'बर्खाको समयमा हुने किराफट्याङ्ग्राको जोखिमबाट बच्ने भएका छौँ। बालबालिका बाढी र डुबानबाट सुरक्षित हुने भएका छन्', उनले भने, 'घर निर्माण भएको क्षेत्रबाट बाहिर जान ढुंगा आवश्यक पर्छ। यहाँ नदी बग्छ। यस्तो अवस्थामा खानेपानी र शौचालयका लागि कता जाने भन्ने चिन्ता छ।' घर निर्माण भएको क्षेत्रमा भुइँको सतह निकै गहिरो भएकाले माटो पटानी गरेर समस्या समाधान गर्नुपर्ने टमट्टाको भनाइ थियो। नयाँ आवासमा खाद्यान्न सुरक्षित राख्न सकिने भएपछि लालबहादुर कामी तनावमुक्त भएका छन्। बर्खा लागेसँगै घरमा भएको अन्न तथा अन्य खाद्यान्न आफन्तकामा सार्नुपर्ने बाध्यता यस वर्षदेखि अन्त्य हुने उनले बताए। 'बर्सेनि आउने बाढी र डुबानबाट सुरक्षित राख्न हामीले केही सामान आफन्तकामा राख्दै आएका थियौँ। आफन्तकामा राखिएका सामान पनि बाढीबाट सुरक्षित हुँदैनथ्यो', लालबहादुरले भने, 'यस वर्ष आफ्नै घरमा खाद्यान्न सुरक्षित हुने भयो। हामी सुरक्षित हुने भयौँ।' भजनी नगरपालिकाका प्रमुख केवल चौधरीले नगरपालिकाले पाँच वर्षमा ५० सुरक्षित आवास निर्माण गर्ने लक्ष्य राखेको जानकारी दिए। उनले बाढी र डुबानको बढी जोखिम हुने क्षेत्रका नागरिकको सुरक्षाका लागि दातृ संस्थासँग समन्वय गरी सुरक्षित आवास निर्माण थालिएको बताए। 'चालू आर्थिक वर्षमा १६ घर निर्माण भएका छन्। शौचालय, खानेपानी लगायतको काम बाँकी छ। आगामी आर्थिक वर्षमा बााकी काम पूरा गर्ने योजना बनाएका छौँ', नगर प्रमुख चौधरीले भने, 'बाँकी जोखिम भएका क्षेत्रमा पनि आवास निर्माणका लागि नगरपालिकाले सहयोग गर्नेछ। यसका लागि दातृ संस्थासँग निरन्तर समन्वय गर्नेछौँ।' उनले कान्द्रा नदीलाई नियन्त्रण गर्न नसकेसम्म भजनीलाई डुबानबाट जोगाउन नसकिने बताए। 'हाम्रो पीडा कान्द्रा हो। कान्द्र नियन्त्रण गर्नसके आधा दुःख सकिन्छ', नगर प्रमुख चौधरीले भने, 'त्यसका लागि हाम्रो बजेटले पुग्दैन। प्रदेश र संघीय सरकारले अपेक्षित सहयोग गरेको छैन। टुक्रे बजेटले कान्द्रा नियन्त्रण गर्न सकिँदैन।'"
नदीजन्य पदार्थको सतह बढ्दै जाँदा मुस्ताङका तटीय बस्ती जोखिममा,"जोमसोम : कालिगण्डकी नदीको सतह बर्सेनि वृद्धि हुँदै जाँदा मुस्ताङका तटीय बस्तीहरू उच्च जोखिम परेको सरोकारवालाहरूले बताएका छन्। नदीजन्य पदार्थको उत्खनन् तथा व्यवस्थापन हुन नसक्दा मुस्ताङको वारागुङ मूक्तिक्षेत्र देखि थासाङ गाउँपालिकाको पैरोथाप्लासम्मको एक दर्जन तटीय बस्तीहरू नदी कटानको उच्च जोखिममा रहेको बताइएको छ। जिल्ला विपद् व्यवस्थापन समिति मुस्ताङको मंगलबार बसेको सरोकारवाला निकाय सम्मिलित बैठकमा सरोकारवालाहरूले कालिगण्डकी नदीको तटीय बस्ती संरक्षण गर्न नदीजन्य पदार्थको उत्खनन् तथा व्यवस्थापन गर्न आवश्यक रहेको बताएका छन्। प्रजिअ अनुप केसीको अध्यक्षमा बसेको बैठकमा मुस्ताङका ५ स्थानीय तहका जनप्रतिनिधि, सरोकारवाला कार्यालय,सुरक्षा निकाय,गैसस र पत्रकारहरूको संयुक्त बैठकमा विपद् जोखिम न्यूनिकरण गर्न कालिगण्डकी नदीजन्य पदार्थलाई व्यवस्थापन र मार्ग खोज्न आवश्यक रहेको औल्याएको छ। मुस्ताङको छुसाङकागबेनी, एक्लेभट्टी, जोमसोम, स्याङ,छैरो,मार्फा,टुकुचे,कोवाङ, लेते , सौरु, खन्ती, सिर्खुम, लेते,घाँसा र पैरोथाप्लासम्मका तटीय बस्ती कालिगण्डकी कटानको जोखिम परेको सरोकारवालाहरूले बताएका छन्। मुस्ताङको छुसाङदेखि थासाङको पैरोथाप्लासम्मको कालिगण्डकी तटीय क्षेत्रमा बर्सेनि नदीजन्य पदार्थ,ढुङ्गा, गिट्टी, बालुवा र गेग्रानहरू थुप्रिदै जाँदा तटीय बस्तीको लेवलमा कालिगण्डकीको माथि उठ्न थालेका उनीहरूले बताए। बस्तीकै लेवलमा कालिगण्डकीको सतह माथि उठ्दै जाँदा कालिगण्डकी नदीका करिब एक दर्जन बढी भविष्यमा डुवानमा पर्ने अवस्था रहेको विपद् व्यवस्थापन समितिको बैठकमा उल्लेख गरिएको छ।"
कोशी र मधेश प्रदेशमा हावाहुरीसहित भारी वर्षा,"आज राती पनि सबै प्रदेशका केही स्थानहरुमा हल्का देखि मध्यम वर्षा हुने छ भने कोशी र गण्डकी प्रदेशका थोरै स्थानहरूमा मेघगर्जनचट्याङ्ग सहित भारी वर्षाको समेत सम्भावना रहेको छ। काठमाडौं : हाल मनसुनी वायुको प्रभावले कोशी, मधेश, बागमती, गण्डकी र लुम्बिनी प्रदेशका केही स्थानमा हल्कादेखि मध्यम वर्षा भइरहेको मौसम पूर्वानुमान महाशाखाले जनाएको छ। कोशी र मधेश प्रदेशका एक दुई स्थानमा भारी वर्षा पनि भइरहेको महाशाखाले उल्लेख गरेको छ। आज दिनभर नै कोशी, बागमती र गण्डकी प्रदेशका केही र बाँकी प्रदेशका थोरै स्थानहरूमा हल्का देखि मध्यम वर्षा हुने तथा कोशी प्रदेशका एकदुई स्थानमा मेघगर्जनचट्याङ्ग सहित भारी वर्षाको सम्भावना रहेको छ। मधेश प्रदेश र कोशी प्रदेशका तराईका थोरै स्थानहरूमा हावाहुरीको सम्भावना रहेको महाशाखाले जनाएको छ। आज राती पनि सबै प्रदेशका केही स्थानहरुमा हल्का देखि मध्यम वर्षा हुने छ भने कोशी र गण्डकी प्रदेशका थोरै स्थानहरूमा मेघगर्जनचट्याङ्ग सहित भारी वर्षाको समेत सम्भावना रहेको छ। मधेश प्रदेश र लुम्बिनी प्रदेशका तराईका थोरै स्थानहरूमा हावाहुरीको पनि सम्भावना रहेको छ। भोली शुक्रबार कोशी र गण्डकी प्रदेशका थोरै स्थानहरुमा मेघगर्जनचट्याङ्ग सहित भारीदेखि धेरै भारी वर्षाको समेत सम्भावना रहेको छ। मधेश प्रदेश र लुम्बिनी प्रदेशका तराईका थोरै स्थानहरूमा हावाहुरीको पनि सम्भावना छ। शनिबार पनि देशका सबै प्रदेशका केही स्थानहरूमा हल्का देखि मध्यम वर्षा हुने छ भने सुदूरपश्चिम प्रदेशका एकदुई स्थानहरुमा मेघगर्जनचट्याङ्ग सहित भारी वर्षाको सम्भावना छ। बाढी, पहिरो तथा हावाहुरी तथा चट्याङबाट जोगिन सचेत रहन महाशाखाले अनुरोध गरेको छ।"
गुल्मीमा चट्याङ लागेर किशोरीको मृत्यु,चट्याङ लागेर मुसिकोट नगरपालिका१ नेटा सिम्लेकी टीका बलालको मृत्यु भएको हो । गुल्मी : गुल्मीमा चट्याङ लागेर १५ वर्षीया किशोरीको मृत्यु भएको छ । चट्याङ लागेर मुसिकोट नगरपालिका१ नेटा सिम्लेकी टीका बलालको मृत्यु भएको हो । जिल्ला प्रहरी कार्यालयका प्रहरी उपरीक्षक नवीनकिशोर प्रधानका अनुसार बुधबार साँझ आफ्नै घरमा बसिरहेको समयमा चट्याङ लाग्दा बलाल घाइते भएकी हुन् । उनको उपचारका क्रममा बागलुङको बुर्तिबाङ प्राथमिक केन्द्रमा मृत्यु भएको हो।
खाम भाषा पढाउँदै निसीखोला,"पालिकाले कक्षा १ मा स्थानीय पाठ्यक्रममा आधारित मगर भाषाको पाठ्यपुस्तक यही साउन महिनादेखि लागू गरी अध्यापन गराउने भएको छ। बागलुङ : आदिवासी जनजाति समुदायको बाहुल्य रहेको बागलुङको निसीखोला गाउँपालिकाले मगर (खाम) भाषामा पाठ्यपुस्तक तयार गरेको छ। गाउँपालिकाले यसै शैक्षिक सत्रदेखि विद्यालयमा मगर (खाम) भाषा अध्ययनपन गराउन पाठ्यक्रम तयार गरेर पुस्तक छपाइ गरेको छ। स्थानीयपाठ्यक्रममा आधारित मगर खाम भाषाको पाठ्यक्रम र पाठ्यपुस्तक लागू गरी निसीखोलाका विद्यालयहरूमा पठनपाठन गराउन लागेको गाउँपालिकाका अध्यक्ष सूर्यबहादुर घर्तीले बताए। अध्यक्ष घर्तीले यसै शैक्षिक सत्रदेखि कक्षा १ मा मगर खाममा पठनपाठन गर्नका लागि (गेमी निसीखोला) नामक स्थानीय पाठ्यपुस्तक र कक्षा १ देखि ३ सम्मको पाठ्यक्रम तयार भइसकेको बताए। उनले मगर विद्यार्थीको जनसंख्या बढी भएका विद्यालयहरूमा मगर खामका पाठ्यपुस्तक र पाठ्यक्रम पढाइ हुने बताए। विशेषगरी मगर समुदायको बाहुल्य रहेको निसीखोला गाउँपालिका ५ र ६ मा मगर भाषामा पढाइ हुनेछ। पालिकाले कक्षा १ मा स्थानीयपाठ्यक्रममा आधारित मगर भाषाको पाठ्यपुस्तक यही साउन महिनादेखि लागू गरी अध्यापन गराउने भएको छ। संकटोन्मुख रहेको मगर भाषाको संरक्षणको लागि पाठ्यक्रम र पाठ्यपुस्तक बनाई विद्यालयमा पठनपाठन गर्न लागिएको अध्यक्ष थापाको भनाइ छ। पछिल्लो समय यहाँको मगर भाषा संकटमा परिरहेको छ, मगर भाषामा बोल्ने मान्छेहरूको संख्या घट्दै गइरहेको छ, उनले भने, त्यसैले मगर भाषाको संरक्षणका लागि पाठ्यपुस्तक बनाएर विद्यालयमा पढाउँदै छौं। उनले नयाँ पुस्तासमेत पठनपाठनका लागि गाउँ छोडेर बाहिर जाँदा मगर भाषा बिर्संदै गएकोमा चिन्ता व्यक्त गरे। कुनै समय बागलुङका पश्चिम निसीखोला, भुजीखोला र तमानखोला क्षेत्रमा बोलिने मगर खाम पछिल्लो समय निसीखोलाको दुई वटा वडामा मात्र सीमित भएको छ। नेपाली भाषाको चेपुवामा परेका कारण मगर भाषा संकटमा परेको स्थानीयको बुझाइ छ। पाठ्यपुस्तक निर्माणका लागि पालिकाले चालू आर्थिक वर्षमा १० लाख रुपैयाँ विनियोजन गरेको थियो। मगर भाषाको पाठ्यक्रम मगर आदिवासी प्राज्ञिक प्रतिष्ठानले तयार गरेको हो। गाउँपालिकाका शिक्षा शाखा प्रमुख जयलाल पुनले मगर भाषाको पाठ्यक्रम तयार गर्ने जम्मेवारी पाएको आदिवासी प्राज्ञिक प्रतिष्ठानले कक्षा १३ को पाठ्यक्रम र कक्षा १ को पाठ्यपुस्तक तयार गरेर हस्तान्तरण गरेको बताए। पालिकाले कक्षा ८ सम्म नै मगर भाषाको पाठ्यपुस्तक बनाएर लागू गर्ने योजना बनाएको अध्यक्ष घर्तीले बताए।"
नक्कली भुटानी शरणार्थी प्रकरणमा फरार एक पक्राउ,"काठमाडौं : प्रहरीले नक्कली भुटानी शरणार्थी प्रकरणमा फरार रहेका एक जनालाई पक्राउ गरेको छ। पक्राउ पर्नेमा काठमाडौंका असनका केशव तुलाधर रहेको काठमाडौं उपत्यका अनुसन्धान कार्यालयका प्रवक्ता तथा प्रहरी उपरीक्षक तथा रवीन्द्र रेग्मीले जानकारी दिए। उनका अनुसार जाहेरवाला गजेन्द्र बुढाथोकी लगायतका व्यक्तिहरूलाई ठगी गर्ने कार्यमा संलग्न भएको आरोप लागेका र फरार रहेका तुलाधरलाई सानो भर्याङबाट पक्राउ गरिएको हो। पक्राउ परेका तुलाधरलाई ठगी तथा संगठित अपराध समेतको कसुरमा आवश्यक कारबाहीका लागि जिल्ला प्रहरी परिसर, टेकु पठाइएको काठमाडौँ उपत्यका अनुसन्धान कार्यालयले जनाएको छ। तुलाधरसँगै नक्कली भुटानी शरणार्थी प्रकरणमा पक्राउ पर्नेको संख्या १९ पुगेको छ।"
अवैध लागूऔषधसहित ६ जना पक्राउ,काठमाडौं : छुट्टाछुट्टै स्थानबाट अवैध लागूऔषधसहित ६ जनालाई प्रहरीले पक्राउ गरेको छ। नेपालगञ्ज उपमहानगरपालिका१५ जमुनाह गाँउबाट अवैध लागूऔषधसहित २ जनालाई बुधबार साँझ प्रहरीले पक्राउ गरेको छ। ब्राउन सुगर जस्तो देखिने धुलो पदार्थ ४३ ग्रामसहित भारत रुपैडिहा बस्ने १९ वर्षीय जुनेद राई र १९ वर्षीय सलमान अली पक्राउ परेका हुन्। ईलाका प्रहरी कार्यालय जमुना र लागूऔषध नियन्त्रण ब्युरो नेपालगंजबाट संयुक्त रुपमा खटिएको प्रहरीले भारतबाट नेपालतर्फ आउँदै गरेको युपी ३२ एमपी ६१८९ नम्बरको मोटरसाइकल जाँच गर्दा उनीहरुलाई उक्त पदार्थसहित फेला पारी पक्राउ गरेको प्रहरीले जनाएको छ। यसैगरी पर्साको वीरगंज महानगरपालिका१६ स्थित सडकबाट अवैध लागूऔषध चरेश जस्तो देखिने पदार्थ १५ केजी ३ सय १० ग्रामसहित २ जनालाई बुधबार दिउँसो प्रहरीले पक्राउ गरेको छ। पक्राउ पर्नेहरुमा पटेर्वा सुगौली गाउँपालिका५ बस्ने ३५ वर्षीय सत्यनारायण माझी र ४० वर्षीय प्रहलाद माझी रहेका छन्। प्रहरी चौकी ईनरुवाबाट र सशस्त्र प्रहरी बल समेतको संयुक्त रुपमा खटिएको प्रहरी टोलीले नेपालबाट भारततर्फ जाँदै गरेको बीआर २२ एम ४२०६ नम्बरको मोटरसाइकललाई जाँच गर्ने क्रममा मोटरसाइकलको ट्याङकीको तल्लो भागमा लुकाई छिपाई राखेको उक्त पदार्थसहित फेला पारी उनीहरुलाई पक्राउ गरेको हो। यता कञ्चनपुरको बेलौरी नगरपालिका३ खिरीयाबाट अवैध लागूऔषध खैरो हेरोईन जस्तो देखिने पदार्थ ३ ग्राम १ मिलिग्रामसहित सोही ठाउँ बस्ने २२ वर्षीय फिलिप रानालाई बुधबार राति प्रहरीले पक्राउ गरेको छ। सुदूरपश्चिम प्रदेश प्रहरी कार्यालय धनगढी कैलाली र प्रहरी चौकी फटैयाबाट संयुक्त रुपमा खटिएको प्रहरीले जाँच गर्ने क्रममा उनलाई उक्त पदार्थसहित पक्राउ गरेको हो। त्यसैगरी म्याग्दीको बेनी नगरपालिका२ खबराबाट अवैध लागूऔषध गाँजा १ केजी २० ग्रामसहित सोही ठाउँ बस्ने २२ वर्षीय सौरभ परियारलाई बुधबार साँझ प्रहरीले पक्राउ गरेको छ। जिल्ला प्रहरी कार्यालय म्याग्दीबाट खटिएको प्रहरीले जाँच गर्ने क्रममा झोलामा लुकाई राखेको उक्त गाँजासहित उनलाई पक्राउ गरेको हो। प्रहरीले घटनाको आवश्यक अनुसन्धान गरिरहेको जनाएको छ।
"पहिरोले दशरथचन्द राजमार्ग अवरुद्ध, यात्रु अलपत्र","सडक अवरुद्ध हुँदा गोठलापानीबाट झुलाघाट बजार जाने र झुलाघाटदेखि छुट्ने सवारीसाधन पूर्णरुपमा बन्द भएका छन् । पहिरो पन्छाउनका लागि डोजर पठाइएको जिल्ला प्रहरी कार्यालय बैतडीले जनाएको छ । बैतडी : वर्षाका कारण पहिरो खस्दा गए रातिदेखि दशरथचन्द राजमार्ग अवरुद्ध भएको छ । गोठलापानीझुलाघाट सडकखण्डको धारीगाडमा पहिरो खस्दा सडक अवरुद्ध भएको बैतडीका प्रहरी प्रवक्ता, प्रहरी निरीक्षक लोकराज जोशीले जानकारी दिए। सडक अवरुद्ध हुँदा गोठलापानीबाट झुलाघाट बजार जाने र झुलाघाटदेखि छुट्ने सवारीसाधन पूर्णरुपमा बन्द भएका छन् । पहिरो पन्छाउनका लागि डोजर पठाइएको जिल्ला प्रहरी कार्यालय बैतडीले जनाएको छ । रासस"
काभ्रेपलाञ्चोकका ३ हजार ७ सय घर उच्च जोखिममा,"काभ्रे : काभ्रेपलाञ्चोकमा यस वर्षको मनसुनजन्य विपद्मा तीन हजार सात सय ५७ घर उच्च जोखिममा रहेका छन् । सबैभदा बढी मण्डनदेउपुर नगरपालिकाका बासिन्दा जोखिममा रहेको अनुगमन तथा निरीक्षणको तथ्याङ्कले देखाएको छ । जिल्ला विपद् व्यवस्थापन समितिको बैठकमा नेपाल रेडक्रस सोसाइटी काभ्रेपलाञ्चोक शाखाद्वारा प्रस्तुत विपद् तथा जोखिम वर्गीकरणमा जिल्लाका तीन हजार सात सय ५७ घर उच्च जोखिममा रहेको जानकारी दिइयो । सबैभन्दा बढी मण्डनदेउपुर नगरमा सबैभन्दा बढी सात सय ८५ र सबैभन्दा कम बेथानचोक गाउँपालिकामा एक सय ४८ घर विपद्जन्य घटनाको उच्च जोखिममा रहेको जनाइएको छ । काभ्रेपलाञ्चोकमा १३ स्थानीय तह रहेका छन् । प्रस्तुत तथ्याङ्कअनुसार धुलिखेल नगरपालिकामा तीन सय २०, बनेपामा दुई सय ५९, पनौतीमा दुई सय छ, पाँचखालमा एक सय ५८, नमोबुद्धमा दुई सय ५० घर प्राकृतिक प्रकोप बाढीपहिरोको उच्च जोखिममा रहेका हुन् । यस्तै खानीखोला गाउँपालिकाको दुई सय २२, रोशीका तीन सय ४५, तेमालका तीन सय आठ, चौंरीदेउरालीका दुई सात, भुम्लुका तीन सय नौ र महाभारत गाउँपालिकाको दुई सय २० घर विपद्जन्य घटनाको उच्च जोखिममा रहेको पाइएको छ । मनसुनजन्य विपद्बाट क्षति हुन नदिन पूर्वतयारी अवस्थामा रहन जिल्लास्थित स्थानीय तहलाई निर्देशन दिइएको छ । समितिले बाढी, डुबान तथा कटान हुनसक्ने जोखिमयुक्त क्षेत्रको पहिचान गर्ने, सम्भाव्य उच्च जोखिममा रहेका बस्तीको पहिचान गरी प्रभावित हुनसक्ने परिवारलाई सुरक्षित स्थानमा स्थानान्तरणार्थ सहजीकरण गर्न आग्रह गरेको छ । साथै, अत्यावश्यक आवयश्यक खाद्य तथा गैरखाद्य सामग्री भण्डारण गर्ने, बाढीको समयमा नदीनालामा माछा मार्ने, पौडी खेल्ने, काठदाउरा सङ्कलन गर्नेजस्ता कार्यलाई निषेध गर्ने, महिला, ज्येष्ठ नागरिक, बालबालिका तथा अपाङ्गता भई उच्च जोखिममा रहेका नागरिकको सुरक्षामा विशेष ध्यान दिने, आपत्कालीन प्रतिकार्यका लागि सामग्रीसहित खोज तथा उद्धार कार्यमा तत्काल खट्न सक्ने गरी जिल्लास्थित सुरक्षा निकाय तयारी अवस्थामा राख्न आग्रह गरिएको प्रमुख जिल्ला अधिकारी पुण्यविक्रम पोडेलले बताए। उनका अनुसार स्थानीय तहमा सामुदायिक विपद् प्रतिकार्यका लागि थप जनशक्ति तयार पार्न तालिम प्रदान गरिने छ । गत जेठमा जिल्लास्थित नेपाली सेनाको कालीजङ्ग गणले चार दिने तालिममार्फत सामुदायिक विपद् प्रतिकार्यका लागि जिल्लाको १० स्थानीय तहमा ८० विपद् प्रतिकार्य जनशक्ति तयार पारेको छ । तालिममा 'विपद्को परिचय र विपद् व्यवस्थापन चक्र, विपद् प्रतिकार्यको लागि आवश्यक सामग्री, सीप तथा कला, बाढी,पहिरो, डुबान, आगलागीजस्ता विपद्का घटनाको दौरान उद्धार गर्ने तरिका, प्राथमिक उपचार, स्थानीय स्रोतसाधनको प्रयोग गरी विपद् प्रतिकार्य गर्ने विधि र विपद्को समयमा आधुनिक उपकरणको प्रयोगका बारेमा जानकारी गराइएको गणका गणपति प्रमुख सेनानी प्रकाशबहादुर सिंहले बताए। काभ्रेपलाञ्चोकका अधिकांश भूभाग पहाडी क्षेत्र, जिल्ला भएर बग्ने तीन ठूला नदी विपद्को हिसाबले जोखिमयुक्त मानिन्छ । यसअघिका महिनामा मनसुनजन्य विपद्बाट जनधनको क्षति हुन नदिन तथा उद्धार तथा खोजीकार्यलाई प्रभावकारी बनाउन पूर्वतयारीस्वरुप सुरक्षा निकायले उद्धारको पूर्वाभ्यास गरेका थिए । सशस्त्र प्रहरी बल नेपालको नं १५ गण हेडक्वाटर काभ्रेपलाञ्चोक र १६ नं गण सिन्धुपाल्चोक गरी दुई जिल्लाका सशस्त्र प्रहरीद्वारा काभे्रपलाञ्चोकस्थित सुनकोशी नदीमा गत जेठमा उद्धारको पूर्वाभ्यास गरेका थिए भने नेपाली सेनाको धुलिखेलस्थित कालीजङ्ग गणले मनसुन३ नामकरण गर्दै गत वैशाख अन्तिम साता सोही स्थानमा सोही प्रकृतिको अभ्यास गरेको थियो । चालु आर्थिक वर्षको हालसम्ममा काभ्रेमा चार सय २४ जना विपद्मा परेको तथ्याङ्क छ । यसमध्ये पहिरो, आगलागी, चट्याङ, हावाहुरी, करेन्ट तथा दुर्घटनाबाट ५९ जनाको मृत्यु भएको थियो । तीन सय ७७ जना घाइते भएका थिए भने सुरक्षाकर्मीले ३३ जनाको उद्धार गरेका थिए । रासस"
बेमौसमी बन्दाखेतीमा रमाउँदै,"म्याग्दी : जिल्लाको मंगला गाउँपालिका४ उपल्लो बुकेनीका दलवीर पुनले बर्खायाममा बेमौसमी बन्दा उत्पादन गरेका छन्। समुन्द्री सतहदेखि दुई हजार दुई सय मिटर उचाइको उपल्लो बुकेनीमा रहेको एनएमडी कृषि तथा पशुपक्षी फार्ममा बेमौसमी बन्दा उत्पादन भएको हो। ३७ वर्षीय पुनले १५ रोपनी बरामीमा ग्रिन क्रोनेट जातको बन्दा खेती गरेको बताए। 'बेमौसममा खेती गर्न सकिने जातको बन्दा परीक्षणका लागि भित्र्याएको हो', उनले भने, 'वैशाखमा लगाएको बिरुवा हुर्किएर बन्दाको आकार लिएको छ। साउन पहिलो हप्तादेखि बजार पठाउने तयारीमा छु।' पानी खप्न सक्ने र चिसो हावापानीमा गर्न सकिने ग्रीन क्रोनेट जातको बेमौसमी बन्दा खेतीले पुनको फार्म हराभरा भएको छ। कृषि ज्ञान केन्द्र म्याग्दीका प्रमुख किरन सिग्देलले जिल्लामा पहिलो पटक बर्खायाममा बन्दा उत्पादन भएको बताए। 'बन्दा हिउँदे तरकारी बाली हो, अहिले बर्खामा पनि खेती गर्न सकिने जातको विकास भएको छ', उनले भने, 'बेमौसममा उत्पादन भएको बन्दाले बजार र मूल्य राम्रो पाउँछ।' तीन वर्षदेखि टमाटरखेती गर्दै आएका पुनले यस वर्ष बेमौसमी बन्दाखेती गरेका हुन्। उनको फार्ममा हाल पाँच वटा सेमी हाइटेक टनेलमा टमाटर उत्पादन भएको छ। खुला टनेलमा हावाहुरी र असिनाले क्षति गरेपछि कृषि ज्ञान केन्द्रको सहयोगमा सेमी हाइटेक टनेल बनाएको पुनले बताए। पुन २०५७ देखि २०६८ सालसम्म तत्कालीन माओवादीले सञ्चालन गरेको जनयुद्धमा जनमुक्ति सेनाका रूपमा सहभागी भएका थिए। नेकपा (माओवादी केन्द्र)को वडा कमिटी अध्यक्ष रहेका पुन दहवन शिविरबाट स्वेच्छिक अवकाश लिएपछि करिब पाँच वर्ष रोल्पामै व्यापार, व्यवसाय गरेका थिए। सात वर्षअघि घर फर्किएर २१ रोपनी जग्गा किनेर कृषि फार्म स्थापना गरेका थिए। बाख्रापालनबाट फार्म सुरु गरेका पुन तीन वर्षयता टमाटर र बेमौसमी तरकारी खेतीमा केन्द्रित हुनुभएको छ। फार्ममा हालसम्म ५० लाख रुपैयाँ लगानी भएको पुनले बताए। 'कृषिमार्फत नै समृद्धि हासिल गर्न सकिन्छ भन्ने सोचेर विदेश जान छाडेर यही खेती गरेर बसेको हुँ', उनले भने, 'आम्दानीबाट सन्तुष्ट छु। फार्मको पूर्वाधारमा लगानी विस्तार गरेको छु।' दुई जना छोराछोरीलाई बेनीमा निजी विद्यालयमा पढाएका छन्। बिहान झिसमिसेदेखि साँझसम्म फार्ममा काम गर्ने पुनले आवश्यकताअनुसार स्थानीय मजदुरलाई ज्यालामा काम गराउँदै आएका छन्। मसलेदार फल टिम्मुर पनि खेती गरेका पुनले जडीबुटी खेती गर्ने योजना बनाएका छन्। सिँचाइ सुविधा र चिसो हावापानी भएकाले तरकारी खेती प्रभावकारी भएको छ। सडक पुगे पनि यातायातको असुविधाका कारण ढुवानीमा धेरै खर्च हुने, बजारमा व्यापारीले भनेको मूल्यमा सामान बेच्नुपर्दा समस्या भएको पुनले बताए। बेनी, बागलुङमा खपत नभएको तरकारी पोखरा पठाउने गरेका छन्। सामाजिक सञ्जालमार्फत तरकारीको बजारीकरण गरेको पुनले बताए।"
हुम्लाको कालिकामा ४ दशमलव ६ रेक्टरस्केलको भूकम्प,काठमाडौं : हुम्लाको कालिका आसपास केन्द्रबिन्दु भएर भूकम्प गएको छ । राष्ट्रिय भूकम्पमापन तथा अनुसन्धान केन्द्र लैनचौरका अनुसार बिहीबार बिहान ११ बजेर १७ मिनेट जाँदा हुम्लाको कालिका आसपास केन्द्रबिन्दु भएर ४ दशमलव ६ रेक्टरस्केलको भूकम्प गएको हो । यसअघि गत असार २५ गते सिन्धुपाल्चोकको बाह्रविसे आसपास केन्द्रबिन्दु भएर ३ दशमवल ८ रेक्टरस्केलको भूकम्प गएको थियो ।
पुल भाँचिएपछि बेँसीसहरचामे सडक अवरुद्ध,"अधिकारीका अनुसार उक्त स्थानमा दुई वर्षअघि काठे पुल निर्माण गरिएको हो । पुल जीर्ण भएपछ पुराना काठ हटाएर अहिले नयाँ राख्न थालिएको हो । लमजुङ : पहाडी जिल्ला लमजुङ र हिमाली जिल्ला मनाङ जोड्ने बेँसीसहरचामे सडक अवरुद्ध भएको छ । तिमाङ पावर हाउस खोलाको काठे पुल र स्यार्कु खोलाको काठे पुल भाँचिएकाले उक्त सडक अवरुद्ध बनेको हो । बेँसीसहर चामे सडक योजना कार्यालयका इन्जिनियर सुमन अधिकारीका अनुसार बेँसीसहर चामे सडकखण्डअन्तर्गत मनाङको चामे गाउँपालिका१ तिमाङ पावर हाउस खोलाको काठे पुल र वडा नं २ स्थित स्यार्कु खोलाको काठे पुल आजदेखि निर्माण गरिँदै छ । सो स्थानमा वैकल्पिक सडक मार्ग नभएकाले यातायात सेवा दुई दिनसम्म अवरुद्ध हुने उनले बताए। अधिकारीका अनुसार उक्त स्थानमा दुई वर्षअघि काठे पुल निर्माण गरिएको हो । पुल जीर्ण भएपछ पुराना काठ हटाएर अहिले नयाँ राख्न थालिएको हो । पुल निर्माणका लागि मङ्गलबारबाटै रुख काट्ने, पुलका लागि फलेक बनाउनेलगायत काम भइरहेको इन्जिनियर अधिकारीले बताए। मनाङलाई सडक सञ्जालसित जोड्ने सरकारको योजनाअनुरुप २०५१ देखि सडक डिभिजन कार्यालय दमौली तनहुँले बेँसीसहर चामे सडक निर्माण अघि बढाएको थियो । नेपाली सेना २०५७ सालदेखि उक्त सडक निर्माणमा सहभागी भएको हो । विसं २०६९ मा सडक निर्माण सम्पन्न गर्दै सडक डिभिजन कार्यालय दमौलीलाई हस्तान्तरण गरिएको हो । तत्कालीन कार्य गणका इन्जिनियर भरत श्रेष्ठ र इन्द्रिबर गुरुङको नेतृत्वमा सडक निर्माण सम्पन्न भएको हो । उक्त सडकखण्डको ६५ किलोमिटरमध्ये लमजुङतर्फ ३५ र मनाङतर्फ ३० किलोमिटर रहेको छ । सडक जीर्ण तथा बन्द हुँदा मनाङवासी बढी प्रभावित हुने गरेका छन् ।"
सुर्खेतमा जरायो मारेको आरोपमा ४ जना पक्राउ,"वीरेन्द्रनगर : सुर्खेतको काँक्रेविहार वनमा संरक्षित गरेका जरायो मारेको आरोपमा चार जनालाई प्रहरीले पक्राउ गरेको छ । काँक्रेबिहार स्थित नयाँ गाउँ क्षेत्रबाट जरायो मारेर मासु भाग लगाइरहेको अवस्थामा प्रहरीले चार जनालाई रंगेहात पक्राउ गरेको हो । बुधवार जरायो मारेर भाग लगाइरहेको भन्ने गोप्य सूचनाका आधारमा प्रहरीको टोली स्थलगत पुग्दा घटनास्थलबाटै चार जना पक्राउ परेका हुन् । पक्राउ पर्नेमा वीरेन्द्रनगर१० का ५२ वर्षीय डम्मरबहादुर थारु, उनका छोरा २१ वर्षीय सुशील, २८ वर्षीय आशाराम चौधरी र वीरेन्द्रनगर११ का ४१ वर्षीय मीनबहादुर वली रहेका जिल्ला प्रहरी कार्यालय सुर्खेतका सूचना अधिकरी डिएसपी लक्ष्मण शाहीले बताए । उनका अनुसार घटनाबारे थप अनुसन्धान भइरहेको छ । उनीहरूलाई राष्ट्रिय निकुञ्ज तथा वन्यजन्तु संरक्षण ऐन २०२९ अनुसार कारबाही हुने जिल्ला वन कार्यालय सुर्खेतले जनाएको छ ।"
"पञ्जाबमा आगलागी, १० जनाको मृत्यु",बुधबार बिहानै पञ्जाबको राजधानी शहर लाहोरमा आगलागी हुँदा परिवारका सबै सदस्य घरभित्र फसेका स्थानीय सञ्चारमाध्यमले प्रहरीलाई उद्धृत गरी जानकारी गराएका छन् । पञ्जाब : पाकिस्तानको पञ्जाब राज्यमा एउटा तीन तले घरमा बुधबार आगलागी हुँदा १० जनाको मृत्यु भएको प्रहरीले जनाएको छ । बुधबार बिहानै पञ्जाबको राजधानी शहर लाहोरमा आगलागी हुँदा परिवारका सबै सदस्य घरभित्र फसेका स्थानीय सञ्चारमाध्यमले प्रहरीलाई उद्धृत गरी जानकारी गराएका छन् । प्रहरीका अनुसार पीडित सबैजना घरको पछाडिको कोठामा थुनिएका र आगलागीबाट घर पूर्णतया ध्वस्त हुँदासमेत उम्किने मौका नपाएका हुन् । मृत्यु हुनेमा सात महिला र दुई बालबालिका रहेका प्रहरी रिपोर्टहरूमा उल्लेख छ । प्रहरीले आगलागीको कारणबारे अनुसन्धान शुरू गरेको छ ।
जबरजस्ती करणी गरेको अभियोगमा दुई जना पक्राउ,काठमाडौं : १४ वर्षीया बालिकालाई जबरजस्ती करणी गरेको अभियोगमा ६६ वर्षीय रामफल थारूलाई बुधबार दिउँसो प्रहरीले पक्राउ गरेको छ। राजापुर नगरपालिका४ भिमापुर घर भई गेरुवा गाउँपालिका५ लक्ष्मीपुरस्थित छोरीको घरमा बस्दै आएका थारूलाई जबरजस्ती करणी गरेको अभियोगमा प्रहरीले पक्राउ गरेको हो। बालिकालाई गत सोमबार साँझ जबरजस्ती करणी गरेको भन्ने उजुरीको आधारमा ईलाका प्रहरी कार्यालय पाताभारबाट खटिएको प्रहरीले उनलाई पक्राउ गरेको हो। यसैगरी ५५ वर्षीया महिलालाई जबरजस्ती करणी गरेको अभियोगमा उदयपुरको चौदण्डीगढी नगरपालिका६ सिरुवानी बस्ने ५२ वर्षीय दिपराज बास्तोलालाई बुधबार साँझ प्रहरीले पक्राउ गरेको छ। बास्तोलाले ती महिलालाई असार १३ गते सोही नगरपालिका६ सिरुवानीस्थित जंगलमा च्याउ टिप्न गएको अवस्थामा जबरजस्ती करणी गरेको भन्ने उजुरीको आधारमा ईलाका प्रहरी कार्यालय बेल्टारबाट खटिएको प्रहरीले उनलाई पक्राउ गरेको हो। दुवै घटनाको सम्बन्धमा प्रहरीले अनुसन्धान गरिरहेको जनाएको छ।
गोठमाथि रुख ढल्दा बाजुरामा एकजनाको मृत्यु,बाजुरा : बुढिनन्दा नगरपालिका ३ मा गोठमाथि रुख ढल्दा छानाले च्यापिएर एकजनाको मृत्यु भएको छ । मृत्यु हुनेमा बुढिनन्दा नगरपालिका ३ भुलेनाका ५८ वर्षीय गोकुल ल्वार रहेको जिल्ला प्रहरी कार्यालय बाजुराले जानकारी दिएको छ । विन्र्यालेख भन्ने ठाउँमा छानाले च्यापिएर एक भैंसी र एक पाडोसमेत मरेका छन्। घटनास्थलतिर प्रहरी टोली पठाएको जिल्ला प्रहरी कार्यालय बाजुराका सूचना अधिकारी तथा प्रहरी निरीक्षक रविन्द्र कठाएतले बताए । इलाका प्रहरी चौकीबाट घटनास्थल पुग्न ५६ घण्टा लाग्छ।
"अविरल वर्षाले झापाको जनजीवन प्रभावित, १५० जनालाई सुरक्षित स्थानमा सारियो","झापा : दुई दिनदेखि परेको अविरल वर्षाका कारण झापाको जनजीवन प्रभावित बनेको छ । निरन्तर भारी वर्षाले जिल्लाका ठूला तथा साना नदीसँगै खोला,पैनी,नालीहरूमा पानीको सतह बढेपछि डुवान र कटानका कारण स्थानीयबासी प्रत्यक्ष प्रभावित बनेका हुन्। यसैबीच अदुवा खोलामा पानीको जलस्तर बढेपछि बाह्रदशी गाउँपालिका २ स्थित सुकुमबासी बस्तीका ४५ घरधुरीका १५० जनालाई बिहीबार सुरक्षित स्थानतर्फ सारिएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । अदुवा खोलामा जलस्तर बढ्न थालेको छ,'डीएसपी रिजालले भने, सम्भावित हुने क्षतिलाई लक्षित गरी खोला आसपासका स्थानीयलाई बाह्रदशी २ स्थित दक्षिणेश्वर शिवालय मन्दिरमा सारिएको छ । उनीहरूलाई सुरक्षित स्थानतर्फ सार्न इलाका प्रहरी कार्यालय राजगढबाट खटिएका प्रहरी टोली, जनप्रतिनिधि र स्थानीयबासीले सहयोग गरेको उनले बताए । जिल्लाको कनकाई,माई,रतुवा,विरिङ,मेची,हडिया, निन्दा, कमल, अदुवा, देउनियाँ लगायतको नदी तथा खोलाहरूमा पानीको बहाव बढ्न थालेपछि नदी तथा खोला आसपासका क्षेत्रमा बसोबास गर्ने स्थानीयलाई सतर्कता अपनाउन अलर्ट गराइएको उनको भनाइ छ। विशेषगरी जिल्लाको दक्षिणी पालिकाहरूका स्थानीय डुबान र कटानको उच्च जोखिममा रहेको छ । जिल्लामा अहिलेसम्म कुनै मानवीय क्षति नभएको जनाइएको छ ।"
रोपाइँ गर्न सघाउँदै जनमत पार्टीका कार्यकर्ता (फोटो फिचर),"जनकपुरधाम : जनमत पार्टीको जनश्रमदान अनतर्गत १ बिघा धान रोपाइँ सम्पन्न भएको छ । महोत्तरी जिल्ला अन्तर्गत महोतरी गाऊँपालिका ५ मा जनमतले सार्वजनिक श्रमदान अन्तर्गत १ बिघा धान रोपाईको सम्पन्न गरेको हो। धान रोप्ने मुख्य समयमा कृषि मजदुर अभावका कारण रोपाइँको काम हुन नसकेको समयमा महोत्तरी गाउँपालिकामा १ बिघा सार्वजनिक धान रोपाइँ सम्पन्न भएको छ । जनमतका स्वराजीहरुको सहयोगमा पूर्व कृषि मन्त्री माननीय बसन्त कुशवाहा, माननीय अनिता साह, जनमत पार्टीका केन्द्रीय कार्यकारिणी सदस्य शम्भुनाथ साह, संजय स्वराजी, एनआरएमए महासचिव डा श्याम महतोको सहभागितामा करिब १ बिघा धान रोपाइँ सम्पन्न भएको छ । निवर्तमान कृषि मन्त्री ईन्जिनियर वसन्त कुशवाहाले मधेशमा सामूहिक खेतीको अवधारणा आजको प्रमुख आवश्यकता भएको बताए । खेती किसानीलाई मधेशमा प्रमुख पेशाको रूपमा विकसित गर्नु र एक अर्कालाई सहयोग गरी कृषि पेशालाई मर्यादित बनाउन मन्त्री कुशवाहाले जोड दिए ।"
कस्तो आउनु पर्छ मौद्रिक नीति ?,"सरकारले आगामी आर्थिक वर्षको वजेट प्रस्तुत गरेपछि सोही लक्ष्यलाई हासिल गर्ने उद्देश्यले मौद्रिक नीति ल्याइन्छ। काठमाडौं : यतिबेला नेपाल राष्ट्र बैंक समग्र मुलुकको अर्थतन्त्रअनुसार मूल्य स्थिरता कायम गर्न आवश्यक मौद्रिक नीति तर्जुमाको तयारीमा जुटेको छ। आर्थिक वर्ष २०८००८१ को मौद्रिक नीति साउन पहिलो साता सार्वजनिक गर्ने तयारीका लागि ५० भन्दा बढी संघसंगठन र विज्ञहरूलगायतबाट सुझाव संकलन भइसकेका छन्। राष्ट्र बैंकले असार १० गतेसम्ममा मौद्रिक नीतिका लागि सरोकारवालासँग राय तथा सुझाव मागेको थियो। सरकारले आगामी आर्थिक वर्षको वजेट प्रस्तुत गरेपछि सोही लक्ष्यलाई हासिल गर्ने उद्देश्यले मौद्रिक नीति ल्याइन्छ। बजेटले ६ प्रतिशतको आर्थिक वृद्धि र ६५ प्रतिशतको मुद्रास्फीति सीमाभित्र राख्ने लक्ष्य लिएको छ। मौद्रिक नीतिले मुद्रा प्रदाय, कर्जा र ब्याजदरको व्यवस्थापनमार्फत आर्थिक स्थायित्व कायम राख्दै आर्थिक वृद्धि तथा रोजगारी सिर्जनामा सहयोग पुर्याउने उद्देश्य राख्छ। विगतका वर्षहरू झैं बैंक तथा वित्तीय संस्था, निजी क्षेत्रलगायतका विभिन्न क्षेत्रको करिब ५० संघसंगठन, विज्ञ तथा सरोकारवालाबाट थुप्रै सुझाव आएको नेपाल राष्ट्र बैंकका आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठले जानकारी दिए। साउनको पहिलो सातालाई लक्षित गर्दै अहिले धमाधम नीति तर्जुमा लागिपरेको उनले जनाए। कार्यकारी निर्देशक डा श्रेष्ठका अनुसार यसपालिको मौद्रिक नीति कस्तो हुनुपर्छ भन्नेबारे बजारले पनि बताइरहेको अवस्था छ। बजारको तथ्य, तथ्यांक र आउने भावी स्थिति, परिदृश्यको आधारमा मौद्रिक नीति आउँछ, उनले अन्नपूर्णसँग भने, ब्याजदर घट्नुपर्ने माग छ। घट्दै पनि गएको छ। बजारमा कर्जाको ब्याज घट्ने आफ्नै प्रक्रिया हुन्छ। यद्यपि सञ्चालक समितिको निर्णयमा पनि भर पर्छ। अबको मौद्रिक नीति अहिलेको बजार र समग्र अर्थतन्त्र चलायमान हुने गरी आउनुपर्ने पूर्वगभर्नर डाचिरञ्जीवी नेपाल बताउँछन्। त्यसका लागि ब्याजदर घट्नेगरी नीति आउनु पर्नेमा उनले जोड दिए। अब कसिलो होइन, खुकुलो मौद्रिक नीति जरुरी भएको उनले औंल्याए। उनी भन्छन्, विभिन्न ठाउँमा कर्जा विस्तार गर्न सक्ने स्थिति हुनुपर्छ। नियमन र सुपरिवेक्षणलाई कडाइ गर्न आवश्यक छ। अहिले ल्याएको नीतिले अलिकति अप्ठ्यारो स्थिति आए ३ महिनामा केन्द्रीय बैंकले परिवर्तन गर्न सक्छ। यसर्थ व्यापार तथा व्यवसायलाई सहजता हुने गरी मौद्रिक नीति आउनुपर्नेमा उनले ध्यानाकर्षण गराए। यसअघि अर्थतन्त्र प्रभावित हुन लागेपछि जबर्जस्ती आयात नियन्त्रण गरेकाले बाह्य क्षेत्रमा सुधार देखिए पनि यो दीर्घकालीनसम्म नरहने भएकाले स्थिति अझै नसङ्लिएकोले मौद्रिक नीतिले यसबारे ध्यान दिनुपर्नेबारे सुझाए। मौद्रिक नीतिमा धेरैको अपेक्षा बढी हुन्छ। व्यवसायी र बैंकरहरू पनि यसकै पर्खाइमा छन्। राष्ट्र बैंकका गभर्नर महाप्रसाद अधिकारीले एक सार्वजनिक कार्यक्रममा व्यवसायीले बढी अपेक्षा नगर्न भनेका थिए। उनले कसैको स्वार्थमा केन्द्रित भएर मौद्रिक नीति नआउने संकेत गरेका थिए। आर्थिक पुनर्रुत्थानका लागि सरकारसँग कम स्रोत भएका बेला खुकुलो मौद्रिक नीति आएको तर अहिले पनि त्यही सुविधाको आकांक्षा देखिएको छ। जुन सम्भव नहुने उनको भनाइ थियो। मौद्रिक नीतिको उद्देश्य मूल्य स्थिरता, वित्तीय क्षेत्र स्थायित्व कायम गरी उच्च आर्थिक वृद्धिदरको बाटो प्रशस्त गराउनेमा केन्द्रित हुने हो। उच्च मूल्यवृद्धि भएमा आर्थिक वृद्धि हासिल हँुदैन र वित्तीय स्थायित्व कायम हँुदैन। विदेशी विनिमय सञ्चिति भएन भने अत्यावश्यक वस्तु पनि आयात गर्न नसकिने हुन्छ। वित्तीय स्थायित्व कायम नभए निजी क्षेत्रमा जाने कर्जा घट्छ। अहिले भएको जस्तो कर्जा जाने स्थिति नै नहुने राष्ट्र बैंकका पूर्वकार्यकारी निर्देशक नरबहादुर थापा बताउँछन्। अहिले कर्जा दिने अधिक क्षमता छ तर बैंकहरूको अरू स्थिति त्यति राम्रो नभएकाले कर्जा दिन सकेका छैनन्। अहिले बैंकको पुँजी पर्याप्तता अनुपात नपुगेर लाभांश वितरण गर्न नसकिएला कि, राष्ट्र बैंकले रोक लगाइदेला कि भन्ने पीर छ, उनले अन्नपूर्णसँग भने, अर्कोतर्फ बैंकको खराब कर्जा बढेर राष्ट्र बैंकले शिघ्र सुधारात्मक कार्यक्रम कुनै बैंकलाई लगाइदेला भन्ने पिरले कर्जा गइरहेको छैन। किनभने केही बैंकहरूले चाहिनेभन्दा बढी कर्जा दिँदा स्थिति राम्रो छैन। खराब कर्जा अनुपात ५ प्रतिशत माथि गयो भने केन्द्रीय बैंकले निक्षेप परिचालन र कर्जा प्रवाहमा रोक लगाइदिन्छ। यसको जोखिममा पर्ने बैंकहरूलाई डर छ। कोभिडपछि लक्ष्य प्राप्तिका लागि ३५ प्रतिशत हाराहारीमा चाहिनेभन्दा बढी कर्जा दिए, केन्द्रीय बैंकले पनि बढी पुनर्कर्जा दिएकोले अहिलेको स्थिति निम्तिएको टिप्पणी गर्दै यो स्थिति राष्ट्र बैंकले सुधार गर्नुपर्ने उनले सुझाव दिए। राष्ट्र बैंकले कोभिडमा चाहिनेभन्दा बढी पुनर्कर्जा हौसिएर दिँदा कर्जा पुनर्तालीकीकरण सुविधा दुवै दिँदा अहिले बैंकको वित्तीय हालत कमजोर भएको हो। यो सुधार नगरेसम्म बैंकहरूसँग अधिक तरलता भए पनि, ब्याजदर घटाए पनि कर्जा दिन सक्दैनन्। , उनले भने, निजी क्षेत्रले कर्जा लिएर रियलस्टेट सेक्टरमा लगानी, महँगा गाडी खरिद लगायतमा खर्चिए। बैंकले चाहिनेभन्दा बढी कर्जा दिँदा कुनै उत्पादनमूलक काम भएन। अहिले आएर कर्जा चुक्ता गर्न नसक्ने स्थिति छ। ऋणको पासोमा निजी क्षेत्र परे। अहिले कुल गार्हस्थ्य उत्पादन (जीडीपी)को आकारभन्दा बढी कर्जा गएको छ। यसो हुँदा धान्न मुस्किल छ। यता बैंकविज्ञ भुवनकुमार दाहाल नेपाली रुपैयाँ भारतीय रुपैयाँसँग स्थिर विनिमय दर (पेग) रहेको र दुई तिहाइ कारोबार भारतसँगै भएकाले सामानमात्रै होइन महँगी अर्थात् मुद्रास्फीति पनि भइरहेको दाहाल बताउँछन्। यसकारण अर्थतन्त्र राम्रो हुनका लागि नेपालको ब्याजदर भारतको ब्याजदर हाराहारीमा भैदिए उपयुक्त हुने उनको तर्क छ। भारतमा ९ प्रतिशतमा कर्जाको ब्याजदर छ भने नेपालमा १० प्रतिशत हाराहारीमा भए सहज हुन्छ। मुद्रास्फीति पनि भारतकै हाराहारीमा भएकाले ब्याजदर पनि हुँदा उपयुक्त हुन्छ, दाहाल भन्छन्, व्यवसायीले ब्याजदर महँगो भयो भन्ने गुनासो छ। राष्ट्र बैंकले बजारको ब्याजदर प्रत्यक्ष तोक्दैन। तर अधिकांश नीतिहरूले प्रभाव पार्छ। यसो गर्दा केही हदसम्म समस्या समाधान गर्छ। मुख्यतः निक्षेपको ब्याजदरले कर्जाको ब्याजदर निर्धारण हुन्छ। निक्षेपको ब्याजदरलाई पोलिसी रेटहरूले केही न केही निर्देशन दिन्छन्। यसकारण राष्ट्र बैंकले ब्याजदरको उपकरणहरू ल्याउँदा भारतको ब्याजदरलाई पनि ध्यान दिनुपर्ने बैंक विज्ञ दाहाल सुझाव दिन्छन्। यससँगै अहिले नेपालको समस्या विदेशी मुद्राको सञ्चिति बढे पनि अझै चालू खाता घाटा बढेको छ। यसैले आयात प्रतिस्थापन र निर्यात प्रवद्र्धन गरेमात्रै चालू खाता बचतमा जान सम्भव हुने भएकाले यसअनुसार नीति लिनुपर्नेमा उनले ध्यानाकर्षण गराए। यस्तै अर्थविद् डाडिल्लीराज खनाल हाम्रोजस्तो अर्थतन्त्रमा अनन्त कालसम्म कडा मौद्रिक नीति लागू गर्न नहुने बताउँछन्। यसले मूल्यलाई अझै नियन्त्रणमा ल्याउन सकेको छैन। यसको प्रतिकूल असर लगानी, अर्थतन्त्रको मन्दीलगायतमा परिरहेको उनको भनाइ छ। यसकारण ब्याजदर कम गर्ने नीति लिनुपर्नेमा उनले जोड दिए। प्रवाह भएको कर्जा कुन क्षेत्रमा छ भन्न अनुगमन, नियमनलाई चुस्त बनाउने गरी मौद्रिक नीति ल्याउन सुझाव दिन्छन्। उद्योग संगठन मोरङका अध्यक्ष राकेश सुराना समग्र अर्थतन्त्रमा देखा परेको संकुचन, बजारमा प्रभावकारी मागको अभाव, ब्याजदर वृद्धि, मूल्यवृद्धि, वैदेशिक व्यापार असन्तुलनलगायतका कारणबाट मुलुकको अर्थतन्त्र संकटोन्मुख रहेको बताउँछन्। यस्तो अवस्थामा मौद्रिक नीतिले बजार चलायमान गर्ने गरी नीतिगत क्षेत्रमा गर्नुपर्ने सुधारका विविध पक्षलाई अध्ययन गरी व्यावहारिक सुझाव दिएको उनले बताए।"
रुस युक्रेन युद्ध रोक्न माग गर्दै रुसी दूतावास अगाडि प्रदर्शन,"काठमाडौं : मानव अधिकार तथा शान्ति समाजले तत्काल युद्ध रोक्न आग्रह गर्दै काठमाडौस्थित रुसी दुतावास अगाडि प्रदर्शन गरेको छ । रुसयुक्रेन युद्धको ५०५ औँ दिन पुग्दा पनि युद्ध नरोकिएको भन्दै समाजले युद्ध रोक्न आग्रह गर्दै रुसी दूतावास अगाडि प्रदर्शन गरेको हो । प्रदर्शनमा सहभागीहरूले रुसः तत्काल युद्ध अन्त्य गर, युद्धको ५०५ दिनः मानवता पराजित, रुसी आक्रमण बन्द गर, युद्धको ५०५ दिनः इतिहास लज्जित,रुसी आक्रमणका कारण हजारौं नागरिकको मृत्यु, मानवता पराजित हुँदैछ लगायतका प्लेकार्ड प्रदर्शन गरेका थिए । प्रदर्शनपछि रुसका राष्ट्रपति भ्लादीमिर पुटिनलाई शान्ति समाजका तर्फबाट लेखिएको ज्ञापनपत्र नेपालस्थित रुसी राजदूतावास अधिकारीमार्फत् हस्तान्तरण गरिएको थियो । शान्ति समाजका संस्थापक सभापति कृष्ण पहाडीले युद्धका कारण मानवता पराजित भइरहेको दु:खद अनुभव भएको र यसले समग्र विश्वमा नै असर परेकाले ध्यानाकर्षण गरिएको बताए। रुसलाई युद्ध रोक्न आग्रहसहित समाजले विगतमा पनि रुसी राजदूतावास अगाडि र देशभरी पटकपटक प्रदर्शन गर्दै आएको छ।"
सुर्तीजन्य पदार्थबाट उठ्ने करको रकम स्वास्थ्य मन्त्रालयले पाउनुपर्छ : स्वास्थ्यमन्त्री,"काठमाडौं: स्वास्थ्य तथा जनसंख्यामन्त्री मोहनबहादुर बस्नेतले सुर्तीजन्य पदार्थमा लाग्ने करबापत प्राप्त हुने सबै रकम स्वास्थ्य मन्त्रालयले पाउनुपर्ने बताएका छन् । बिहीबार राष्ट्रियसभाको बैठकमा विनियोजन विधेयक, २०८० अन्तर्गत विभिन्न शीर्षकमाथिको छलफलमा उठेका प्रश्नको जवाफ दिने क्रममा मन्त्री बस्नेले सुर्तीजन्य पदार्थमा लाग्ने करवाफतको झण्डैं ६ अर्ब रुपैयाँ स्वास्थ्य मन्त्रालयले पाउनुपर्ने माग गरेका हुन् । अहिले मन्त्रालयले सुर्तीजन्य पदार्थमा लाग्ने करबापत प्राप्त हुने चार अर्ब मात्र प्राप्त गरेको बस्नेतको भनाइ छ । उनले करबाट प्राप्त रकमबाट चिकित्सक तथा स्वास्थ्यकर्मीको दरबन्दी थप्न सकिने बताए । बस्नेतले भने, मन्त्रालयसँग एक चौथाइ दरबन्दी पनि छैन, म २२ वर्षअघि यस मन्त्रालयमा आउँदा ३३ हजार कर्मचारीको संख्या अहिले ३१ हजारमा सीमित छ । उनले स्वास्थ्य सेवाको विस्तार गर्न स्वास्थ्यका भौतिक पूर्वाधारसँगै स्वास्थ्यको जनशक्तिको आवश्यकता उत्तिकै भएको जनाउँदै दरबन्दी थप्न आवश्यक भएको औंल्याए ।वडास्तरसम्म स्वास्थ्य सेवाको सहज पहुँच पुर्याउने व्यवस्था हुँदै गर्दा स्वास्थ्य उपकरणसँगै स्वास्थ्य जनशक्तिको व्यवस्थापनका लागि पनि छ अर्ब रकम यस मन्त्रालयले प्राप्त गर्नुपर्दछ,उनले भने । मन्त्री बस्नेतले जथाभावी कर्मचारी नियुक्ति हुँदा अहिले समस्या देखिएको बताए । उनले भद्रगोल कर्मचारी व्यवस्थापनलाई व्यवस्थित बनाउन मन्त्रालयले चिकित्सक तथा स्वास्थ्यकर्मीको कामकाज व्यवस्थापन सम्बन्धमा दिएको सात बुँदे निर्देशन कडाइका साथ लागू गर्नेप्रतिबद्धता व्यक्त गरे ।"
"नारायणी लिफ्टबाट पानी छोड्न समय लाग्ने, धान रोप्ने नपाएर किसान समस्यामा","चितवन : लामो समयको खडेरीका कारण धान रोप्न नपाएका यहाँका किसान नारायणी सिँचाइ आयोजनाबाट पानी नछोड्दा अझै अन्योलमा परेका छन् । यस सिँचाइ आयोजनाबाट पानी छोडेर धान रोप्ने किसान पानी छोड्ने दिन गन्दै बसेको समयमा लिफ्टबाट पानी छोड्न समय लाग्ने भएको हो । लिफ्टमा मेसीन जडानको काम भइरहेकाले केही दिन लाग्ने आयोजनाले जनाएको छ । आयोजनाका इन्जिनियर कुलराज चालिसेका अनुसार पुराना पम्प मोटर बिग्रिदा नयाँ मोटर जडानको काम भइरहेको छ । अहिले चारवटा मोटर जडानको काम भइरहेकाले अझै केही दिन पानी छोड्न कठिन हुने उनले बताए । उनले भने, 'असार मसान्तभित्र मेसिन जडानको काम सकिन्छ । त्यसलगत्तै पानी छाड्ने योजनामा रहेका छौं।' रु २६ करोडको ठेक्का सम्झौतामा भारतीय कम्पनीले मेसिन जडानको काम गरिरहेकाले केही दिन लागेको उनले जानकारी दिए। उनले थपे, 'साउन पहिलो साताभित्र पानी दिने गरी काम गरिहेका छौँ ।' पुराना मेसीन बिग्रँदै जाँदा क्षमताअनुसार पानी तान्न नसकेकाले नयाँ मेसीन जडानको काम गरिएको हो । चालीस वर्ष पुराना मेसिनका कारण पानी तान्दातान्दै समेत बिग्रने अवस्था आउने गरेकाले यसलाई परिवर्तन गरिएको हो । नारायणी लिफ्ट सिँचाइ सञ्चालनमा आएसँगै नारायणपुर, कैलाशनगर, पारसनगर, फूलबारी, शिवनगर, गितानगर, पार्वतीपुरलगायतका क्षेत्रमा सिँचाइ हुने गर्दछ । विसं २०४० मा निर्माण सम्पन्न गरी सञ्चालनमा ल्याइएको नारायणी लिफ्ट सिँचाइ आयोजनाबाट चार हजार सात सय हेक्टर क्षेत्रफल सिँचाइ हुने गर्दछ । नारायणी नदीको लिफ्टिङ गरेर पानी निकाली नहरमा पठाइन्छ । जसबाट २५ हजार घरधुरी लाभान्वित हुने गरेका छन् । पानी समयमा छोड्न नसक्दा ती कृषक मर्कामा परेका छन् । नारायणी लिफ्टमा रहेका चारवटा पम्पमध्ये दुई वटाबाट दुई घनमिटर प्रतिसेकेण्ड र दुईवटा पम्पबाट चार घनमिटर प्रतिसेकेण्ड पानी तान्ने क्षमता रहेको छ । यस्तै खगेरी सिँचाइबाट असार १५ गतेदेखि नहरमा पानी छोडिएको छ । अहिले यस नहरको दुई वटा क्यानलबाट पानीको पठाइएको उनले जानकारी दिए। लामो समय खडेरी पर्दा खोलामा पानी नभएका कारण सो नहरबाट समेत क्षमताअनुसारको पानी पठाउन नसकिएको कार्यालयले जनाएको छ । विसं २०२६ मा सञ्चालनमा आएको खगेरी सिँचाइ आयोजनाले तीन हजार नौ सय हेक्टर क्षेत्रफल सिञ्चित गर्दछ । खगेरी खोला, ताल र घोलबाट आएको पानीलाई सङ्कलन गरी नहरमा पठाइने गरिएको छ । जसबाट १५ हजार घरधुरी लाभान्वित हुने गर्दछन् । रासस"
प्रदेशमा खर्चको कमजोर क्षमता,"प्रदेशहरूमा अझै पनि भौतिक पूर्वाधारलगायतमा खर्च गर्न अत्यावश्यक छ, जसमा युद्धस्तरमा काम भइदिएको भए बजेटमा यतिसाह्रो कमजोरी हुने थिएन। प्रदेश संरचनालाई खर्चिलो व्यवस्था भनेर आलोचना भइरहेको सन्दर्भमा प्रदेश सरकारहरूको कार्यक्षमतामा पनि उस्तै प्रश्न खडा छन्। त्यो कार्यक्षमता प्रदेशहरूले गर्ने र गरेका खर्चहरूमा प्रतिबिम्बित छ। मुख्यमन्त्री, मन्त्री र सांसदहरूको तलबभत्ता, कर्मचारीहरूको तलबभत्तामा खर्च भयो र तिनका सचिवालयका नाममा राज्यको ढुकुटी खर्च भयो भनेर संघीयताको मूल संरचना प्रदेशको आलोचना भएको हो। तर त्यतिका खर्चिलो व्यवस्थाका संवाहकहरू भने विकास निर्माणका काममा सरकारी बजेट खर्च गर्न भने अकर्मण्य देखिएका छन्। चालू आवमा मधेस प्रदेशमा बजेटको आधामात्रै खर्च भएको छ, कर्णाली प्रदेशमा खर्च हुन नसकेको बजेट १० अर्ब रुपैयाँ छ। कर्णालीमा आर्थिक वर्ष २०७९८० का लागि प्रदेश सरकारले ३२ अर्ब ९७ करोड १९ लाख रुपैयाँको बजेट थियो। १० अर्ब ६९ करोड ५३ लाख १४ हजार रुपैयाँँ असार २४ गतेसम्म पनि खर्च भएन। भएको खर्चको ठूलो हिस्साचाहिँ असारमै भएको छ। अझ असारको पनि अन्तिममा आएर २१ देखि २४ गतेभित्रमा ५ अर्ब खर्च भयो। यो बेथितिको उपज हो। सुरु असोजमा गरे पनि काम सक्न भने असारै लगाउने प्रवृत्तिमा लगाम लगाउन प्रदेश सरकार चुकेको छ र असारमै हतपतमा लतपत काम भएको छ, त्यसैको भुक्तानी दिँदा वर्षको अन्तिम घडीमा खर्च धेरै देखिएको छ। मधेस प्रदेशमा चालू आव २०७९८० मा २७ अर्ब ३३ लाख रुपैयाँमात्रै खर्च भएको छ। जबकि त्यहाँको सरकारको बजेट भने ४७ अर्ब २ करोड ५० लाख रुपैयाँको हो। झन्डै आधामात्रै बजेट खर्च हुनुको कारण अरू केही नभएर पहिलो त सरकारकै असक्षमता हो। त्यसपछि कर्मचारी अभाव, ठेकेदारहरूको ढिलासुस्तीलगायत कारण पनि छन्। यसै पनि मधेस र कर्णाली अनि सुदूरपश्चिम प्रदेश थोरै बजेट भएका ठाउँ हुन् र त्यहाँ विकास पनि छिटो गर्नुपर्ने खाँचो छ। तर, त्यही नै जनता नजिकै पुगेको सरकारले भएको बजेट पनि खर्च गर्न नसक्नु विडम्बना हो। प्रदेशहरूमा अझै पनि भौतिक पूर्वाधारलगायतमा खर्च गर्न अत्यावश्यक छ, जसमा युद्धस्तरमा काम भइदिएको भए बजेटमा यतिसाह्रो कमजोरी हुने थिएन।"
