शीर्षक,विवरण
कालीगण्डकीको बाढीबाट जोगाउन नदी नियन्त्रण योजना,"म्याग्दी : म्याग्दीको बेनी नगरपालिका१ आनन्दबगरमा नदी नियन्त्रण योजना सञ्चालन भएको छ। कालीगण्डकी नदीको कटानबाट जोखिममा रहेको आनन्दबगरको बस्ती संरक्षणका लागि रुपाताल संरक्षण एकीकृत विकास परियोजनाले योजना कार्यान्वयन गरेको हो। आनन्दबगर बस्ती संरक्षण योजना उपभोक्ता समितिका अध्यक्ष लालबहादुर थापाले कालीगण्डकी किनारमा कम्पोजित प्रविधिको पर्खाल निर्माण गर्ने काम अन्तिम चरणमा पुगेको जानकारी दिए। कालीगण्डकीले धार परिवर्तन गरेर बस्ती कटान गर्न थालेपछि आनन्दबगर जोखिममा परेको थियो, उनले भने चालु आर्थिक वर्षमा ७० मिटर लामो र आठ मिटर अग्लो पर्खाल निर्माण गर्ने काम अन्तिम चरणमा पुगेको छ। झण्डै ७४ लाखको लागतमा निर्माण हुन लागेको पर्खालको जगतर्फ तीन मिटर अग्लो पक्की र सतहमा चार मिटर अग्लो पर्खाल निर्माण गरिएको अध्यक्ष थापाले बताए। निर्माण कार्यलाई सहज बनाउन कालीगण्डकीलाई डाइभर्सन गरेर अस्थायी रूपमा पर्वतको लामाखेत तर्फबाट बगाइएको छ। १७ परिवारको बसोबास रहेको आनन्दबगरमा सयौँ रोपनी खेतीयोग्य जमिन कटानको जोखिममा थियो। परियोजनाले बेनी बजार र त्यस आसपासका बस्तीमा कटान नियन्त्रणका लागि आठ ठाउँमा ५० करोड रुपैयाँको लागतमा संरक्षणको काम गरिरहेको छ। बेनी बजार, गलेश्वर क्षेत्र, राम मन्दिर र पर्वत बेनी आसपासका बस्तीलाई संरक्षण गर्न सञ्चालित उक्त आयोजना निर्माणले तीव्रता पाएको परियोजनाका इञ्जिनियर कृष्णबहादुर विश्वकर्माले बताए। गलेश्वर, राम मन्दिर, वारीबेनी र बगरफाँटको योजना सम्पन्न हुने चरणमा छन्, उनले भने बेनी नगरपालिका२ भसबसेको नदी र पहिरो नियन्त्रण योजना लक्ष्यअघि नै सम्पन्न भएको छ। बेनीलाई सरकारले जोखिमयुक्त जिल्ला सदरमुकामको सूचीमा राखेको छ। रासस"
वडाको आफ्नै भवन,स्याङ्जा : पुतलीबजार नगरपालिका१४ ले आमडाँडामा आफ्नै भवनबाट सेवा प्रवाह गर्ने भएको छ। नवनिर्मित वडा कार्यालय भवनको संघीय सांसद राजु थापाले शुक्रबार उद्घाटन गरेसँगै आफ्नै भवनबाट कार्यालयका सेवा सुविधा उपलब्ध गराउने भएको हो। धेरै वडा कार्यालयले भाडामा लिएर कार्यालयका सेवा प्रवाह गरिरहेका बेला १४ वडाले सुविधासम्पन्न भवन निर्माण गरेकोमा खुशी व्यक्त सांसद थापाले भवनका लागि आवश्यक सहयोग गर्ने प्रतिबद्धता जनाए। कुल ६८ लाख ५८ हजार रुपैयाँको लागतमा साढे २ तलाको भवनमा बैठक हलसहित ६ वटा कोठा र सार्वजनिक २ वटासहित ७ वटा शौचालय निर्माण गरिएको वडा सदस्य मुवारक मियाले जानकारी दिए।
सरकारको समीकरण परिवर्तनबारे प्रधानमन्त्रीको ब्रिफिङ,काठमाडौं : प्रधानमन्त्री पुष्पकमल दाहाल प्रचण्डले सरकारको समीकरण परिवर्तन हुनुको कारणबारे संसदीय दललाई जानकारी गराएका छन्। माओवादी केन्द्रको संसदीय दलको कार्यालय सिंहदरबारमा आज बसेको बैठकमा प्रधानमन्त्री दाहालले सरकारको समीकरण परिवर्तनका सम्बन्धमा प्रष्ट पारेका दलका मुख्य सचेतक हितराज पाण्डेले जानकारी दिए। बैठकमा प्रतिनिधिसभाको पछिल्लो अवस्थाबारे प्रतिनिधिसभाका मुख्य सचेतक पाण्डे र राष्ट्रियसभाका प्रमुख सचेतक गोपीबहादुर अछामीले बैठकलाई जानकारी गराएका थिए। त्यसैगरी राष्ट्रियसभाको अध्यक्ष र उपाध्यक्षको उम्मेदवार तथा विश्वासको मतको विषयमा सहभागी सदस्यले सोधेको प्रश्नमा प्रधानमन्त्री दाहालले उम्मेदवारका विषयमा पार्टीको स्थायी समिति बैठकले निर्णय गर्ने र विश्वासको मत कहिले लिने भन्ने विषयमा सहयात्री दलसँग छलफल गरेर निर्णय लिइने जानकारी गराएका थिए ।
दि ओरियन्टल इन्स्योरेन्सद्वारा सहयोग,"काठमाडौं : दि ओरियन्टल इन्स्योरेन्स कम्पनी लिमिटेडले सामाजिक उत्तरदायित्वअन्तर्गत २० लाख रुपैयाँ आर्थिक सहयोग प्रदान गरेको छ। जसमध्ये १० लाख रुपैयाँ जाजरकोट भूकम्प पीडितको सहयोगका लागि प्रधानमन्त्री दैवी प्रकोप सहायता कोषमा र १० लाख रुपैयाँ स्कुले विद्यार्थीका लागि समता शैक्षिक गुठीमा प्रदान गरिएको छ। कम्पनीका अध्यक्ष तथा प्रबन्ध निर्देशक आरआर सिंह तथा महाप्रबन्धक रेखा मोहन्ती ठाकुर र कम्पनीका नेपालस्थित कार्यालय प्रमुख कार्यकारी अधिकृत टी चक्रवर्तीले उक्त रकमबराबरका चेकहरू हस्तान्तरण गरेका थिए। भ्रमणका क्रममा अध्यक्ष तथा प्रबन्ध निर्देशक आरआर सिंहले कम्पनीको नयाँ प्रडक्ट युवा लक्षित बिमा लेख ओरियन्टल युथ इको केयर पोलिसीको बिक्री शुभारम्भ पनि गरेका थिए। नेपालमा बिमा व्यवसायको विकास, विस्तार तथा सामाजिक उत्तरदायित्वमा योगदान प्रदान गर्ने उद्देश्यले कम्पनीका उच्च पदस्थ अधिकारीहरू नेपाल आएको कम्पनीका म्यानेजर सूर्यकृष्ण मानन्धरले जानकारी दिए।"
"गोलबजारमा होटल सञ्चालक महिलाको हत्या, चार जना पक्राउ",गोलबजार : सिरहाको गोलबजारमा होटल सञ्चालन गर्दै आएकी एक महिलाको आफ्नै घरभित्र हत्या गरिएको अवस्थामा शव फेला परेको छ।गोलबजार नगरपालिका६ का महेन्द्रकुमार साहकी श्रीमती ३२ वर्षीया अनिताकुमारी साहको ढुङ्गा र धारिलो हतियार प्रयोग गरी हत्या भएको अवस्थामा शव फेला परेको जिल्ला प्रहरी कार्यालय सिरहाले जनाएको छ। स्थानीय सिकन्द्र पूर्वेको घर भाडामा लिएर विगत एक वर्षदेखि होटल सञ्चालन गर्दै आएकी साहको गर्दन काटेको तथा टाउको क्षतविक्षत भएको अवस्थामा घरभित्र शव फेला परेको इलाका प्रहरी कार्यालय गोलबजारले जनाएको छ।गएराति मृतक र निजका पति महेन्द्र साह माथि कुटपिट भएको खबर प्राप्त भएपछि सहयोगका लागि घटनास्थलमा पुगेको प्रहरी टोलीले ३५ वर्षीय महेन्द्रलाई गम्भीर घाउचोटसहित बेहोस फेला पारेको थियो।निजलाई तत्काल उपचारका लागि गोलबजार पुर्याइएको थियो। घटनामा संलग्न भएको आशङ्कामा अनिताका चार जनालाई नियन्त्रणमा लिइएको जिल्ला प्रहरी कार्यालय सिरहाका प्रहरी उपरीक्षक सन्तोष अचार्यले राससलाई बताए।घटना भएको घर नजिकको गोठबाट एक थान खुकुरी बरामद भएको छ।
"कालीगण्डकी करिडोरमा पुनः सुक्खा पहिरो, सडक अवरुद्ध","बागलुङ : सुक्खा पहिरोका कारण आज दिउँसोदेखि कालीगण्डकी करिडोरको बागलुङगुल्मी सडकखण्ड अवरुद्ध भएको छ । बागलुङ र गुल्मी जिल्लाको सिमानामा पर्ने गुल्मीको कालीगण्डकी गाउँपालिका वडा नं ६ बरलवाको भिरमा भीषण पहिरो खस्दा सडक अवरुद्ध भएको हो । पहिराले बागलुङगृल्मी खण्डअन्तर्गत मालढुङ्गाअर्वेनी सडक पूर्णरूपमा अवरुद्ध बनेको छ । यसअघि यही फागुन ११ गते राति खसेको सुक्खा पहिरोका कारण करिडोर एक साता बन्द भएको थियो । बागलुङको मालढुङ्गाबाट गुल्मीको अर्बेनीसम्म ४४ किलोमिटर खण्ड कालोपत्रका लागि स्तरोन्नतिको काम भइरहेको छ । काम चलिरहेकै बेला आज एक्कासी पहाड खसेपछि सडक अवरुद्ध भएको र काम रोकिएको निर्माण कम्पनी कालिका कन्ट्रक्सनका इन्जिनियर छकबहादुर गुरुङले बताए। 'पटकपटक पहाड खस्दा काम गर्न निकै कठिन भइरहेको छ', गुरुङले भने, 'यसपटकको चट्टान पनि एक सातामा फोडेर सकिनेजस्तो छैन ।' पहिराको विषयमा कालीगण्डकी करिडोर आयोजना कार्यालय पाल्पालाई जानकारी गराइएको उनले बताए। सडक अवरुद्ध भएकाले करिडोर हुँदै लामो तथा छोटो दूरीका सवारी आवागमनमा समस्या भएको प्रहरीले जनाएको छ । सडक अवरुद्ध भएका कारण जिल्ला सदरमुकाम बागलुङ बजार र दक्षिण जैमिनी र बरेङ गाउँपालिकाबाट बुटवललगायतका ठाउँमा चल्ने सवारीसाधन रोकिएका छन् । भिरालो जमिन रहेको उक्त स्थानमा बेलाबेलामा सुक्खा पहिरो जाने गरेको छ । रासस"
"आयोजक बाहिरियो, चर्च ब्याइज झापा गोल्डकपको फाइनलमा","झापा : चर्च ब्याइजसँग पेनाल्टी सुटआउटमा स्तब्ध हुँदै आयोजक झापा ११ एफसी छैटौँ झापा गोल्डकपको सेमिफाइनलबाट बाहिरिएको छ। बिर्तामोडस्थित डोमालाल राजवंशी रंगशालामा शनिबार भएको अन्तिम सेमिफाइनल खेलमा पेनाल्टी सुटआउटमा आयोजक झापा ११ लाई ४३ गोल अन्तरले पराजित गर्दै चर्च ब्याइज फाइनलमा प्रवेश छ। सहिद स्मारक ए डिभिजन लिग विजेता चर्च ब्याइज झापा गोल्डकपमा पहिलोपटक सहभागी हुँदै फाइनलमा प्रवेश गर्न सफल भएको हो। झापा यसअघिका पाँच पटक फाइनलमा पुगेर पनि उपाधि जित्नबाट टाढा रहँदै आएको छ। यो पटक सेमिबाटै बाहिरिँदा समर्थक मैदानमा निराश देखिए। उपाधिका लागि फागुन २८ गते हुने फाइनलमा चर्च ब्याइज विभागीय टोली सशस्त्र प्रहरीको एपिएफसँग भिड्नेछ। पेनाल्टी सुटआउटमा चर्च ब्याइजको लागि सुरज जिउ ठकुरी, विजय भुजेल, अबयोमी अलुवासेउन फकुन्ले र गोलकिपर तथा कप्तान दीप कार्कीले गोल गरे। चर्च ब्याइजका सर्ज डिकाको प्रहार विपक्षी गोलकिपर सुदिप लिम्बूले बचाए। झापाको लागि आदित्य शाक्य, विवेक पौडेल, आशिष् चापागाईंले गोल गरे। प्रदीप बुढाथोकीको प्रहार क्रस वारमा लागेर फर्कियो। विदेशी खेलाडी मार्क जुनियर ह्यारिसनको प्रहार चर्च ब्याइजका गोलकिपर दीप कार्कीले बचाए। खेल बराबरी भएपछि १४ मिनेटको अतिरिक्त समय थप गरिएको थियो। सो समयमा विजय भुजेलको प्रहार पोस्टमा लागेर फर्किएको थियो। अतिरिक्त समयको दोस्रो हाफमा मार्क जुनियर ह्यारीसनले बक्सबाहिरबाट हानेको शक्तिशाली प्रहार गोलकिपर दीप कार्कीले बाहिर फ्याल्दै चर्च ब्याइजको संकट टारेका थिए। यसअघि निर्धारित ९० मिनेटको खेलमा दुवै टोलीले गोलका केही अवसर बनाए पनि सदुपयोग गर्न सकेनन्। घरेलु समर्थन पाएको झापाको तुलनामा चर्च ब्याइज बलियो देखिएको थियो। उसले बल पकड राख्दै दबाब बनाए पनि फाइनल थर्डमा चुकेको हो। पहिलो हाफमा भने दुवै टोली फिक्का रहे। खासै गतिलो अवसर बनाउन सकेनन्। खेलको ५१औँ मिनेटमा चर्चका अबायोमी अलुवासेउन फकुन्लेले हानेको शक्तिशाली प्रहार गोलकिपर सुदिप लिम्बूले बचाए। ५३औँ मिनेटमा सुरज जिउ ठकुरीले करिब २५ यार्ड टाढाबाट हानेको प्रहार गोलकिपर सुदिपले पन्च गरेर बाहिर फ्यालेको हुन्। ६३औँ मिनेटमा सुरजको पासमा विजय भुजेल बक्सभित्र बल पाए पनि सदुपयोग गर्न सकेनन्। एक मिनेट बाँकी रहँदा चर्च ब्वाइजका फाकुन्लेको प्रहार गोलकिपर सुदिपले उत्कृष्ट बचाउ गरे। झापाले भने केही मात्र राम्रा अवसर बनाउन सक्यो। खेलको २६औँ मिनेटमा आशिष् चापागाईँले हानेको प्रहार गोलकिपर दीप कार्कीले बचाए। ६२औँ मिनेटमा कप्तान पेमा तामाङले बनाएको सुन्दर अवसरमा झापा गोल गर्न चुक्यो। आशिष् चापागाईंले मिलाएको सुन्दर पासमा विदेशी खेलाडी मार्क जुनियर ह्यारिसन गोल गर्न चुक्दा घरेलु समर्थक स्तब्ध बनेका थिए। सेमिफाइनल खेलको प्लेयर अफ दि म्याच चर्च ब्वाइजका गोलकिपर दीप कार्की घोषित भए। उनले मेडलसहित ११ हजार रुपैयाँ पुरस्कार प्राप्त गरे। फागुन १९ बाट सुरु भएको गोल्डकपको विजेताले नगद १३ लाख तथा उपविजेताले सात लाख रुपैयाँ प्राप्त गर्नेछन्। यसैगरी विधागततर्फका खेलाडीले २५ हजार प्राप्त गर्ने गोल्डकपका अध्यक्ष विनोद बस्नेतले जानकारी दिए।"
पछिल्लो ५ वर्षमा साइबर अपराधका घटना ६ गुणाले बढे,"काठमाडौं : पछिल्लो ५ वर्षमा साइबर अपराधका घटना ६ गुणा बढीले वृद्धि भएको छ। नेपाल प्रहरी प्रधान कार्यालय, साइबर ब्यूरोको तथ्याङ्कअनुसार आर्थिक वर्ष २०७६७७ मा दुई हजार तीन सय एक निवेदन आएकामा चालु आवको फागुन २३ सम्म १२ हजार सात सय ८९ निवेदन आएका हुन्। त्यस्तै आव २०७७७८ मा तीन हजार नौ सय छ, आव २०७८७९ मा चार हजार छ सय ८६ र आव २०७९८० मा नौ हजार १३ निवेदन परेको प्रहरी प्रधान कार्यालयले उल्लेख गरेको छ। प्रहरीका अनुसार चालु आवको फागुन २३ गतेसम्म अनलाइन माध्यमबाट पीडित बालकका एक सय ६४, बालिकाका दुई सय ४२, महिलाका पाँच हजार सात सय तीन, पुरुषका छ हजार एक सय ७७ र अन्यमा पाँच सय तीन गरी जम्मा १२ हजार सात सय ८९ निवेदन प्रधान कार्यालयमा आएका छन्। साइबर ब्यूरोका प्रहरी उपरीक्षक तथा प्रवक्ता दीपकराज अवस्थीले अनलाइन ठगी, अश्लील फोटो तथा भिडियो सामाजिक सञ्जालमा प्रकाशित गर्ने, अन्य व्यक्तिको नाम तथा तस्बिर प्रयोग गर्ने, वेभसाइट ह्याकिङ लगायतका अपराधका विभिन्न स्वरुपमध्ये पछिल्लो समय ब्यूरोमा आर्थिक ठगीका निवेदन बढी आएको जानकारी दिए। साइबर अपराधका प्रवृत्तिमा विभिन्न किसिमका नग्न तस्बिरमा व्यक्तिको मुहार जोडी अनलाइन प्रविधि राख्ने, अश्लील फोटो तथा भिडियो सामाजिक सञ्जालमा प्रकाशित गर्ने, सम्पूर्ण सूचना आफ्नो नियन्त्रणमा लिई फिरौती माग गर्ने, सामाजिक सञ्जालमा अन्य व्यक्तिको नाम तथा तस्बिर प्रयोग गरेर प्रोफाइल पेज खोली बेइज्जत गर्ने तथा दुःख दिने, सरकारी तथा अन्य सङ्घ संस्थाको वेभसाइट ह्याकिङ गर्ने, अनलाइन ठगी गर्नेजस्ता गतिविधि पर्दछन्। रासस"
सगरमाथा आधार शिविर पुगेर प्लास्टिकको प्रयोग कम गर्ने प्रतिबद्धता,"सोलुखुम्बु : सात दिन लगाएर सगरमाथा आधार शिविर पुगेका महिलाले हिमाल स्वच्छ राख्न प्लास्टिकको प्रयोग कम गर्ने प्रतिबद्धता जनाएका छन्। जलवायु परिवर्तनको असर न्यूनीकरणको अभियानका क्रममा सगरमाथा आधार शिविर पुगेर महिलाले यस्तो प्रतिबद्धता जनाएका हुन्। साथसाथै फाउन्डेसनका अध्यक्ष प्रजिता कार्कीले वातावरणको शत्रु नै प्लास्टिक भएकाले यसको प्रयोग कम गर्न सकियो भने मात्रै पनि धेरै हदसम्म वातावरण प्रदूषण कम हुने बताए। 'प्लास्टिकका सामग्रीको प्रयोगलाई कम गरौँ र प्रयोग गर्न मिल्ने सामग्रीको पुनःप्रयोग गरौँ, हामी महिला कुनै चाडपर्व, मेला महोत्सवमा जाँदा धेरै कपडा खरिद गर्छौं, धेरै शृङ्गारका सामान किन्छौँ अनि त्यो सामग्री एकपटक चलाएपछि यतिकै फाल्छौँ', अध्यक्ष कार्कीले भने, 'पलास्टिकले वातावरण प्रदूषण मात्र गरेको हुँदैन। जलवायु परिवर्तनमासमेत ठूलो भूमिका खेलिरहेको हुन्छ। त्यसैले वातावरण जोगाउन र जलवायु न्यायका लागि पुनःप्रयोगको अवधारणालाई आत्मसात् गरौँ।' मधेसी आयोगका सदस्य रेणुदेवी साहले जलवायु परिवर्तनको असरलाई कम गर्न हिमाल, पहाड र तराईका महिलाहरुले बेलैमा सोच्ने बेला आएको बताइन्। जलवायु परिवर्तनबाट महिला तथा बालबालिका सबैभन्दा बढी पीडित भएको भन्दै उनले समस्या समाधानका लागि महिलाहरू एक ठाउँमा उभिनुपर्नेमा जोड दिइन्। महिलाहरूले प्रयोग गर्ने अधिकांश पहिरन तथा शृङ्गारका सामान पोलिस्टर प्लास्टिकबाट बन्ने भएकाले यसबाट वातावरणमा पर्न सक्ने असरलाई पनि ख्याल गर्नुपर्ने दिन आएको सदस्य साहको भनाइ छ। गैरआवासीय नेपाली सङ्घका उपाध्यक्ष रोजिना प्रधान राईले प्रकृति रहे मानव अस्तित्व सम्भव रहने भन्दै वातावरण जोगाउने अभियानमा सबै जुट्नुको विकल्प नरहेको बताइन्। मानवीय कृयाकलापबाटै वातावरण र प्रकृति जोखिममा पर्दै गएको अध्ययनले देखाएकाले हरेक क्रियाकलाप वातावरण अनुकूलन हुन आवश्यक रहेको उनले बताइन्। मिस नेपाल शीच्छा प्रधानले प्लास्टिकको प्रयोग वातावरणका लागि अत्यन्त हानिकारक रहेकाले प्रकृति जोगाउन प्लास्टिक निरुत्साहितको अभियान चलाउनुपर्ने उल्लेख गरिन्। जलवायु न्यायको अभियान लिएर साथसाथै फाउन्डेसनका अध्यक्ष प्रजिता कार्कीको नेतृत्वमा अन्तर्राष्ट्रिय नारी दिवस मनाउन सगरमाथाको आधार शिविर पुगेका १९ जना महिलाको टोलीले प्रकृति जोगाउने अभियानमा सबै जना एकजुट हुन सगरमाथा आधार शिविरबाट आह्वान गरेको थियो। उनीहरुले हिमाली क्षेत्रका महिला तथा जनप्रतिनिधिसँग ठाउँठाउँमा जलवायु न्यायका सवालमा अन्तरसम्वाद समेत गरे। अभियानका क्रममा जलवायु परिवर्तनका कारण हिमालहरु कालो पहाडमा परिणत हुँदै गएको, कृषि प्रणालीमा अस्वाभाविक परिवर्तन देखा परेको र त्यसबाट प्रजननमा परेको असरबारे छलफल भएको थियो।"
सरकार र निजी क्षेत्र मिलेर अर्थतन्त्रमा देखिएका समस्या हटाउनुपर्छ : मन्त्री महासेठ,"काठमाडौं : उपप्रधान एवं भौतिक तथा यातायात मन्त्री रघुवीर महासेठले मुलुकको आर्थिक विकासका लागि सरकार र निजी क्षेत्रबीचको सहकार्य अपरिहार्य हुने बताएका छन्। शनिबार काठमाडौंमा आयोजित एक कार्यक्रममा बोल्दै मन्त्री महासेठले सरकार र निजी क्षेत्रका बीच सहकार्यबिना मुलुकले फड्को मार्न नसक्ने बताएका हुन्। उनले भने, 'देश बनाउने तपाईं हामीले नै हो, मुलुकको आर्थिक अवस्था सबल बनाउन सबैको सहकार्य आवश्यक छ ।' मन्त्री महासेठले दुवै क्षेत्र मिलेर अर्थतन्त्रमा देखिएका अप्ठ्याराहरू हटाउनुपर्ने जिकिर गरे। उनले मुलुकको आर्थिक अवस्थालाई बलियो बनाउन सरकार केन्द्रित भएको उल्लेख गरे। उनले नयाँ सरकारले देखिनेगरी काम गर्ने दावी गरे।"
कालीकोटका महिलाले बजाए दमाहा,"कालीकोट : कालीकोटका महिलाले पहिलो पटक रैथाने पञ्चेबाजा दमाहा बजाएका छन्। जातीय विभेदलाई हटाउने उद्देश्यका साथ स्थानीय महिलाले दमाहा बजाएका हुन्। जिल्लाका विभिन्न स्थानीय तहमा अहिले पनि दमाहा दलित समुदायले मात्र बजाउने गरेका छन्। पुरानो संस्कार र चलनका विरुद्ध सांकेतिक रूपमा अब दलित समुदायले मात्र दमाहा बजाउने नभई महिला पुरुष दुवैले बजाउने चलन स्थापित गर्ने खाँडाचक्र नगरपालिका१ निवासी मधु शाहीले बताइन्। उनले भनिन्,'अन्तर्राष्ट्रिय नारी दिवसका अवसरमा महिलाको सिप, कला, क्षमता प्रदर्शन गरेका छौं। दलित, महिला, फरक क्षमता भएका व्यक्तिलाई हुने खाने र आफूलाई ठूलो जात भन्नेहरूले अहिले पनि समाजमा विभेद गरिरहेका छन्। समाजमा रहेको महिला पुरुष बीचको खाडल भत्काउन हामीले दमाहा बजाएका हौं।' स्थानीय अगुवा दलित अधिकारकर्मी रमेश नेपालीले २०६८ कात्तिक २१ गते तिलागुफा नगरपालिका६ जुबिथामा चुलो छोएको निउँमा स्थानीय मनविरे सुनारको ज्यान गएको बताए। उनले भने, 'नरहरीनाथ गाउपालिका८ कि मन्ना शार्कीको जनप्रतिनिधि भएको रिसमा २०७८ सालमा कुटिकुटि हत्या गरियो।' शुभकालिका गाउँपालिकामा २०७६ सालमा पंख विश्कर्माले पैठको बेला मन्दिरमा चस्मा लगाई आएको आरोपमा कुटपिट गरी खुट्टा भाँचियो। यस्तै खाले कालीकोटमा दर्जनौ घटना छन्। स्थानीय प्रतिभा शाहीले भनिन्, 'कर्णालीको मौलिकपन पञ्चेबाजाको संरक्षण गर्नु सबैको दायित्व हो। तर कालीकोटमा दमाहा बाजा मरेको बल्लको छालाले बनाएको हुनाले दलितले मात्र बजाउनु पर्छ भन्ने चलन राम्रो नभएकाले नारी दिवसकै अवसरमा यस्तो कामको थालनी गरेका हौं।' पहिला बजाउँदा गाह्रो लागे पनि पछि सहज भएको प्रतिभाको अनुभव छ। श्रमिकको परिचय दिन र जस्तोसुकै काम गर्न पनि नारी सक्षम छन भनेर व्यावहारिक रुपमा प्रमाणित गर्नका लागि दमाहा बजाएको महिलाहरूले बताए। महिलाहरूले कर्णाली र सुदूरपश्चिम प्रदेशमा प्रचलित स्थानीय पञ्चेबाजा दमाहा बजाएर रमाएका हुन्। यसैगरी संविधान सभा सदस्य तुलराज बिष्टले पछिल्लो समय महिलाहरूमा सशक्तीकरण हुन थालेको बताए। उनले भने 'पुरुष सरह हामी पनि काम गर्न सक्छौं भन्ने उदाहरण दिन र विभेदका विरुद्ध आवाज उठाउन महिलाले दमाहा बजाएको समाजले सकारात्मक लिनु पर्छ।' महिला सँगै बाजा बजाइरहेका पञ्चेबाजाकर्मी अमर नेपालीले आफूले सानैदेखि बजाउँदै आएकालाई समेत जटिल लाग्ने दमाहा महिलाले बिना लटपट बजाएको देख्दा आफू अचम्मित भएको बताए। नेपालीले भने, 'यसको ताल मिलाउन र ताल फेर्न जो कोहीले सक्दैनन्, तर महिलाले सुरुवातमै सबै ताल मिलाएर बजाउँदा आश्चर्य लागेको हो। एकापट्टी कर्णालीमा पञ्चेबाजाक्रर्मी अर्थात हुड्केउली पोशाकमा पुरुष थिए भने अर्कोतर्फ गुनियौँ चोलामा सजिएका महिलाले बाजा बजाइरहेका थिए। पहिलो पटक महिलाले दमाहा बजाएको देखेपछि हेर्नहरूको पनि उतिकै भीड थियो। यसअघि कतै पनि महिलाले कालीकोटमा दमाहा बजाएका थिएनन्।"
हेटौंडाका विपन्न १९ छात्रालाई जापानमा निःशुल्क अध्ययनको व्यवस्था,"हेटौंडा : हेटौंडा उपमहानगरपालिकामा स्थायी बसोबास गर्ने १९ जना विपन्न छात्रालाई निःशुल्क रुपमा अध्ययनका लागि जापान पठाइने भएको छ। जापानको फुकोउकास्थित क्यूसु मेडिकल स्पोट्स भोकेशनल विद्यालयले हेटौंडा उपमहानगरपालिकाको प्रत्येक वडाका एकएक जना विपन्न छात्राहरूलाई अध्ययनका लागि सत प्रतिशत छात्रवृत्तिको व्यवस्था मिलाउने भएको हो। जापानस्थित उक्त विद्यालयका प्रमुख र उपमहानगरपालिकाका उपमेयर राजेश बानियाँबीच केही दिनअघि विपन्न छात्राहरूलाई छात्रवृत्तिमार्फत् जापान अध्ययनका लागि पठाउने विषयमा सहमति भएको उपमहानगरपालिकाले जनाएको छ। छलफलमा जापानस्थित विद्यालयका समन्वयकारी भूमिकामा रहेका सागर सापकोटाले कक्षा १२ पास गरेका र आर्थिक रुपले विपन्न १९ जना छात्रालाई सत प्रतिशत छात्रवृत्ति दिएर केयर गिभरको कोर्ष अध्ययनको प्रबन्ध मिलाउने बताए। उनले भने, हामी ३ वर्षे कोर्षका लागि निःशुल्क छात्रवृत्ति दिएर छात्राहरूलाई जापानमा अध्ययनको प्रबन्ध मिलाउँछौँ। जसले गर्दा उहाँहरूले आर्थिक अभावका कारण अध्ययन छाड्नुपर्ने अवस्था पनि रहँदैन। त्यहाँ विभिन्न ज्ञान सिप आर्जन गरी उहाँहरू भविष्यमा पुनः नेपाल फर्किएर केही गर्न सक्ने दक्ष जनशक्ति बन्नुहुनेछ। सापकोटाले त्यसका लागि उपमहानगरपालिकाले आर्थिक रुपमा विपन्न छात्राहरूको पहिचान गरी कम्तिमा पनि जापनिज भाषा अध्ययनको प्रबन्ध मिलाइदिनुपर्ने बताए। उपमेयर राजेश बानियाँले विपन्न छात्राहरूका लागि यो राम्रो अवसर भएको र उपमहानगरपालिकाले त्यसका लागि आवश्यक तयारी भइरहेको बताए।"
विश्वासको मत र राष्ट्रियसभा निर्वाचनमा उपस्थित हुन सांसदलाई माओवादीको ह्विप,"काठमाडौं : नेकपा माओवादी केन्द्रले प्रधानमन्त्रीको विश्वासको मतका साथै राष्ट्रिय सभा अध्यक्षको निर्वाचनमा अनिवार्य उपस्थित हुन ह्विप जारी गर्ने निर्णय गरेको छ। सिंहदरबारमा शनिबार बसेको माओवादी संसदीय दलको बैठकले प्रधानमन्त्रीले विश्वासको मत लिने बैठक र राष्ट्रिय सभा अध्यक्षको निर्वाचनमा अनिवार्य उपस्थित हुन आफ्ना दलका सदस्यहरूलाई ह्विप जारी गर्ने निर्णय गरिएको संसदीय दलका प्रमुख सचेतक हितराज पाण्डेले जानकारी दिए। प्रधानमन्त्रीले विश्वासको मत लिने मिति र राष्ट्रिय सभा अध्यक्ष उम्मेदवारका बारेमा आइतबारसम्म टुंगो लाग्ने उनले बताए। बैठकमा संसदको कार्यतालिकालाई प्रभावकारी बनाउने विषय र आगामी बजेटको सिद्धान्त र प्राथमिकताको छलफलका विषयमा पनि छलफल भएको पाण्डेले जानकारी दिए। बैठकमा प्रधानमन्त्री एवं माओवादी दलका नेता पुष्पकमल दाहाल प्रचण्डले सुशासन, समृद्धि र सामाजिक न्यायको अभियानलाई अघि बढाउनका लागि दृढताका साथ लाग्नुपर्नेमा जोड दिएका प्रमुख सचेतक पाण्डेले बताए।"
कोशी प्रदेशमा पहिलोपटक होमस्टे सम्मेलन हुँदै,"विराटनगर : कोशी प्रदेशको पर्यटन, वन तथा वातावरण मन्त्रालयको आयोजनामा दुई दिने होमस्टे सम्मेलन हुने भएको छ। पर्यटन मन्त्रालयअन्तर्गत पर्यटन प्रवर्द्धन शाखाको आयोजनामा प्रदेशमै पहिलोपटक होमस्टे सम्मेलन हुन आँटेको हो। फागुन २९ गते र ३० गते उदयपुरको त्रियुगा नगरपालिका८ राजाबासस्थित दनुवार सामुदायिक भवनमा हुन लागेको हो। होमस्टे सम्मेलनको तयारी तीव्र पारिएको पर्यटन प्रवर्द्धन शाखाका अधिकृत हेमराज अर्यालले जानकारी दिए। उनका अनुसार सम्मेलनमा प्रदेशभरिका एक सय पाँचवटा निजी तथा सामुदायिक होमस्टेका प्रतिनिधिहरू सहभागी हुने छन्। होमस्टेलाई आफ्ना मौलिक खानाको प्रवर्द्धन गर्न मिल्ने गरी १३ वटा स्टलसमेत तयार पारिएको अधिकृत अर्यालले जनाए। हामीले होमस्टे सञ्चालनको तयारी तीव्र पारेका छौं, यो सम्मेलनमा होमस्टे सञ्चालकले निःशुल्क रूपमा सहभागिता जनाउन सक्नुहुनेछ, उनले भने। पर्यटन मन्त्रालयले विनियोजन गरेको १० लाख बजेटबाट आयोजना हुन आँटेको सम्मेलनमा होमस्टे सञ्चालकले आफ्ना मौलिक खानपानका बारेमा प्रस्तुति राख्न पाउने छन्। होमस्टे महासंघ, कोशी प्रदेशसँगको समन्वयमा र प्रदेशका दुई पर्यटन कार्यालयको सहजीकरणमा उक्त सम्मेलन हुन लागेको हो। पर्यटन कार्यालय, धरान र पर्यटन कार्यालय, काँकडभिट्टाले सम्मेलनमा आवश्यक सहजीकरण गर्ने बताइएको छ। सम्मेलनमा होमस्टे व्यावसायीबीच चिनजान, छलफल र अन्तरक्रिया हुने छ। त्यसबाहेक थारू समुदाय र दनुवार समुदायले सांस्कृतिक कार्यक्रम आयोजना गरी सम्मेलनलाई थप आकर्षित बनाउने छन्। यस्तै, होमस्टे व्यवसायबारे कानुनी र व्यावसायिक जानकारी दिन प्रदेशस्तरीय होमस्टे बुकलेट पनि सार्वजनिक हुने छ। सम्मेलनको उद्घाटन पर्यटन, वन तथा वातावरण मन्त्री गणेश उप्रेती सुशील ले गर्ने छन्। मन्त्रालयका सचिव विशाल घिमिरेको अध्यक्षतामा हुने सम्मेलनमा प्रदेशसभा उपसभामुख सिर्जना दनुवारसहित प्रदेश सांसदको उपस्थित रहने छ। होमस्टे सञ्चालकहरूबीच अन्तरक्रिया होस् र त्यसले पर्यटन प्रवर्द्धनमा पनि टेवा पुगोस् भन्ने उद्देश्यका साथ सम्मेलनको आयोजना गर्न आँटिएको मन्त्री उप्रेतीले जानकारी दिए। प्रदेशभरिका होमस्टे व्यवसायीबीच चिनजान र अन्तरक्रिया गराउने लक्ष्यसाथ सम्मेलन गर्न लागेका हौं, उनले भने, होमस्टेको नेटवर्क अझ बढाएर पर्यटन प्रवर्द्धनमा कसरी टेवा पुर्याउन सकिन्छ विषयमा व्यापक छलफल हुने छ। कोशी प्रदेशभरि जम्मा एक सय पाँच होमस्टे सञ्चालनमा छन्।"
बलात्कारको आरोपमा युवक पक्राउ,जाजरकोट : बलत्कारको अभियोगमा जाजरकोटमा एक युवक पक्राउ परेका छन्। पक्राउ पर्नेमा भेरी नगरपालिका५ छिप्रेनाका २६ वर्षीय दुर्गबहादुर विक रहेका छन्। दुर्गबहादुरले १९ वर्षीया किशोरीलाई जबर्जस्ती करणी गरेको उजुरी परेपछि उनलाई पक्राउ गरिएको जिल्ला प्रहरी कार्यालयले जनाएको छ। जिल्ला अदालतले अनुसन्धानका लागि सात दिनको म्याद दिएको सूचना अधिकारी प्रहरी निरीक्षक सुनिल थापा नेपालीले बताए। गत फागुन ८ गते घरमा सुतिरहेको बेला ती किशोरी बलात्कृत भएकी थिइन। बलात्कृत किशोरी सुस्त मनस्थितिकी रहेको बताइएको छ। उक्त घटनालाई गाउँमै मिलाउने प्रयास सफल नभएपछि मात्र मुद्दा प्रहरी कार्यालयमा आइपुगेको थियो। जाहेरी परे लगत्तै प्रहरीले युवकलाई नियन्त्रणमा लिएर अनुसन्धान गरिरहेको छ। गत वर्ष पनि सोही गाउँमा एक बोल्न नसक्ने बालिका बलात्कृत भएकी थिइन्। बलात्कारमा संलग्नहरू अहिलेसम्म पत्ता लाग्न सकेका छैनन्।
मुलुकको अवस्था तुलना गर्न नसकिने गरी परिवर्तन भएको छ : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले मुलुकको अवस्था तुलना गर्न नसक्ने गरी परिवर्तन भएको बताएका छन्। कतिपयले अवस्था परिवर्तन भएन व्यवस्था मात्रै परिवर्तन भयो भन्ने गरेको उल्लेख गर्दै अध्यक्ष ओलीले सो कुरामा सत्यता नभएको दावी गरे। शनिबार मोतिदेवी स्मृति केन्द्रले काठमाडौंमा आयोजना गरेको कार्यक्रममा बोल्दै अध्यक्ष ओलीले अहिले ४० प्रतिशतको हाराहारीमा महिला जनप्रतिनिधिहरू रहेको बताउँदै विगतमा त्यस्तो थियो र ? भन्दै प्रश्न समेत गरे। उनले भने,' कतिपयले व्यवस्था परिवर्तन भयो अरु थोक केही भएन भन्ने गरेका छन् । व्यवस्थासँगै अवस्था पनि परिवर्तन भएको छ। अवस्था परिवर्तन तुलना गर्न नसकिने गरी भएको छ। महिलाहरू मन्त्री भइसक्नु भएको छ। माननीय भइसक्नु भएको छ। अहिले ४० प्रतिशतको हाराहारीमा महिला जनप्रतिनिधिहरू रहेका छन्। ३३ प्रतिशतले सरकारकी क्षेत्रमा कार्यान्वयन भएको छ। संसदमा कार्यान्वयन भएको छ। अरु ठाउँमा जागिरमा आरक्षण गरिएको छ। ' ' पूर्वप्रधानमन्त्री समेत रहेका ओलीले आरक्षणमा समानुपातिकमा महिला र पुरूष भनेर तोकेर नै भनिएको र अब यसलाई कम्तीमा यति महिला भनेर तोकिनु पर्ने वा सकेजति संख्या बढाउनुपर्ने जिकिर गरे। उनले अब महिलाहरूलाई सशक्तिकरणका माध्यमबाट पुरुष सहर अधिकार दिलाउन नेकपा एमाले लागिपर्ने उल्लेख गरे। कानुन निर्माण, सामाजिक न्याय र समानताका लागि भएका हरेक आन्दोलनमा एमाले अग्रस्थानमा रहेको दावी गरे। उनले जनताको अवस्था पूर्णरुपमा राम्रो बनाउने जिम्मेवारी पनि आफूहरूमा रहेको औंल्याए।"
मोटरसाइकलसहित राजेशकुमार यादवको शव पुलमुनि फेला,राजविराज : कुनौलीराजविराज सडकखण्डमा पर्ने सप्तरीको तिलाठी कोइलाडी गाउँपालिका१ स्थित पुलमुनि एक पुरुषको शव आज फेला परेको छ। जिल्लाको राजविराज नगरपालिका१६ बस्ने राजेशकुमार यादवलाई पुलमुनि मृत अवस्थामा भेटिएको प्रहरीले जनाएको छ। पुलमुनि मधेस प्रदेश ३०६१ नंको मोटरसाइकलसहित उनको शव भेटिएकाले दुर्घनामा परेर ज्यान गएको हुन सक्ने प्रहरी नायब उपरीक्षक ढुण्डीराज न्यौपानेले जानकारी दिए। कसरी दुर्घटना भयो भन्ने कुरा अहिलेसम्म खुलेको छैन तर घटनाका बारेमा प्रहरीले अनुसन्धान थालेको छ । पुलको तल शव देखेपछि स्थानीयबासीले प्रहरीलाई खबर गरेका थिए। मृतकको पहिचान भएपछि परीक्षणका लागि शव राजविराजस्थित गजेन्द्रनारायण सिंह अस्पताल पठाइएको प्रहरीले जनाएको छ। रासस
कांग्रेस राष्ट्रियसभा संसदीय दलको नेतामा सिटौला,"काठमाडौं : नेपाली कांग्रेसले राष्ट्रिय सभा संसदीय दलको नेतामा कृष्णप्रसाद सिटौलालाई मनोनयन गरेको छ। नेपाली कांग्रेस सभापति एवं संसदीय दलका नेता शेरबहादुर देउवाले नेपाली कांग्रेस संसदीय दलको विधान (संशोधन तथा परिमार्जन सहित, २०७४) को धारा १२ को उपधारा (१) बमोजिम सिटौलालाई मनोनयन गरेका हुन्।"
कांग्रेसले मुलुकलाई अस्थिरतातर्फ धकेल्ने काम गर्दैन : विश्वप्रकाश शर्मा,काठमाडौं : नेपाली कांग्रेसका महामन्त्री विश्वप्रकाश शर्माले मुलुकलाई अस्थिरतातर्फ धकेल्ने काम पार्टीले नगर्ने स्पष्ट पारेका छन्। नेपाल शिक्षक संघ बागमती प्रदेशको चौथो सभा उद्घाटन गर्दै शर्माले प्रधानमन्त्रीले गठबन्धन परिवर्तन गरे पनि अहिलेको सरकारलाई लामो समय चल्न दिनुपर्ने भन्दै मुलुकलाई अस्थिरतातर्फ धकेल्ने काम कांग्रेसले नगर्ने स्पष्ट पारेका हुन्। उनले कांग्रेसका तर्फबाट मन्त्री भएकाहरुलाई एक वर्ष काम गर्न दिएर समिक्षा गर्ने तयारी गरे पनि प्रधानमन्त्रीले हतारो गरेको बताए। शर्माले जनताको चाहना र भावना अनुसारको मुद्दा लिएर कांग्रेसले शसक्त प्रतिपक्षीको भूमिका निर्वाह गर्नुपर्ने धारणा राखेक। कांग्रेस र एमालेलाई माओवादीले पटक पटक धोका दिएको भन्दै उनले धोका दिएकाहरु एक ठाँउ आए बाँकी व्यवस्था आफैं हुँदै जाने जिकिर गरे। त्यस्तै शर्माले अहिले भएको गठबन्धन परिवर्तनको कदमले जनतामा नकारात्मक सन्देश गएको पनि बताए।
गोरखाका चार जना हिमाल आरोही महिला सम्मानित,"गोरखा : गोरखाका चारजना हिमाल आरोही महिला सम्मानित भएका छन्। ११४ औँ अन्तर्राष्ट्रिय महिला दिवसको अवसर पारेर गण्डकी प्रदेश सरकारले दुई जनालाई साहसिक महिला शीर्षकमा र दुई जनालाई पर्वतारोही महिला शीर्षकमा सम्मान गरेको हो। गण्डकी प्रदेशको सामाजिक विकास तथा स्वास्थ्य मन्त्रालयले फुञ्जो झाङ्मु लामा र पुर्णिमा श्रेष्ठलाई साहसिक महिला शीर्षकमा सम्मान गरेको हो। त्यस्तै नानुमाया गुरुङ र डिकी ल्हामु लामालाई पर्वतारोही महिला शीर्षकमा सम्मान गरेको हो। चुमनुव्री गाउँपालिका७ छेकम्पारकी फुन्जो झाङमु लामा सबैभन्दा छिटो सगरमाथा आरोहण गरेर गिनिजबुक अफ वल्र्ड रेकर्डमा नाम दर्ता गर्न सफल महिला हुन्। आठहजार मिटर भन्दा अग्ला सगरमाथा, केटु, चोयू र मनास्लु आरोहण गर्ने उनी उनी लङलाइन रेस्क्यूअर तथा स्की च्याम्पियन पनि हुन्। उनी यसअघि एडमण्ड हिलारी एवार्डबाट पनि सम्मानित भएकी थिइन्। नेपाल सरकारले उनलाई स्वीजरल्याण्डका लागि पर्यटन सद्भावना दूत घोषणा गरेको छ। आरुघाट गाउँपालिका वडा नम्वर ९ की पूर्णिमा श्रेष्ठ आठ हजारभन्दा अग्ला आठ वटा हिमाल आरोहण गर्न सफल महिला हुन्। उनी फोटो पत्रकारसमेत हुन्। चुमनुव्री१ सामागाँउकी डिकी ल्हामु लामा र धार्चे गाउँपालिका वडा नम्वर ५ गुम्दाकी नानुमाया गुरुङलाई पनि गण्डकी प्रदेश सरकारले पर्वतारोही महिला शीर्षकमा सम्मान गरेको छ। गुरुङले आठहजार मिटरभन्दा अग्लो सगरमाथा र मनास्लु हिमाल आरोहण गरेकी छिन् भने लामाले आठ हजार मिटरभन्दा अग्लो मनास्लु आरोहण गरेकी छन्। उनीहरूलाई प्रदेश सरकारले जनही नगद ५० हजारसहित कदरपत्रले सम्मान गरेको हो।"
कुण्डलिनी शक्तिले सफलताको सिँढी चढाउँछ,"काठमाडौं : शरीरमा रहेका सातवटै चक्र जगाउन सके हरेक नागरिक जीवनमा स्वस्थ्य, सफल र समृद्ध हुने तर्क सरोकारवालाले गरेका छन्। उनीहरूले चक्रहरूको माध्यमबाट व्यक्ति र व्यक्तिमार्फत समाज रूपान्तरण हुने बताएका हुन्। कुण्डलिनी चक्रमा विद्यावारिधि गरेका गणेशप्रसाद बरालले अध्यात्म र विज्ञान एउटै सिक्काका दुइटा पाटा भएको बताउँदै शरीरका सात चक्रभित्र विज्ञान रहेको पुष्टि गरे। बाह्यज्ञान जीविकोपार्जनका लागि आवश्यक छ भने अध्यात्म आन्तरिक ज्ञानका निमित्त, मार्टिन चौतारी र व्यावसायिक विकास तथा अनुसन्धान केन्द्रको आयोजनामा बिहीबार राजधानीमा सम्पन्न समाज रूपान्तरणमा कुण्डलिनी चक्रविज्ञान विषयक वैचारिक बहस शृंखलामा उनले कार्यपत्र प्रस्तुत गर्दै भने, समाज रूपान्तरण गर्ने हो भने बालबालिकालाई अध्यात्ममा जोड्दै सातवटै चक्र जागरण गराएर भौतिक ज्ञान दिन आवश्यक छ। आन्तरिक विकासबिनाको भौतिक विकास अपूर्ण हुन्छ। विकास पत्रकार मञ्च (फोडेज), नेपालका अध्यक्ष एवं अध्यात्म अध्येता गोपीकृष्ण ढुंगानाले मानिसलाई सफलताको सिँढी चढाउने सूत्र नै कुण्डलिनी चक्र भएको दाबी गरे। जसरी विकासका लागि सडक अपरिहार्य छ, मूलआधार हो ठिक त्यसरी नै पूर्ण जीवनका लागि अध्यात्म आवश्यक छ, मूलआधार हो, कार्यपत्रमाथि टिप्पणी गर्दै उनले थपे, कोठा अँध्यारो छ तर बत्ती बालेपछि त्यो अँध्यारो भाग्छ। अझ सूर्योदय भएपछि संसारकै अँध्यारो हराउँछ। सात चक्र जगायौं भने बिजुली होइन सूर्य चम्किए जसरी व्यक्तिभित्रको सबै अन्धकार हराउँछ। आध्यात्मिक पत्रकार समाज (आपस), नेपालका अध्यक्ष शिरोमणि दवाडीले ध्यानले मानिसमा भएका आन्तरिक गुण, स्वभाव र व्यवहारलाई सन्तुलन कायम गर्न मद्दत गर्ने बताए। मानिसमा देवात्मा जगाउन र दुष्टात्मा दबाउन ध्यान बहुउपयोगी साधन हो उनले भने, चक्र साधनाले नकारात्मक विचार र भावलाई सकारात्मक भाव र विचारमा रूपान्तरण गर्दै धैर्य, अनुशासन र नैतिकताको जागरण गराउँछ। केन्द्रकी अध्यक्ष कमला हेमचुरीले योग, ध्यान र प्राणायामले मानिसलाई सत्मार्गमा डोर्याउने बताइन्। उनले भनिन्, शरीरको शक्ति र ऊर्जा शरीरभित्रै रहने कुरा बुद्धले भन्दै अभ्यास गरेको अध्ययनले देखाएको छ। केन्द्रका सचिव डीबी नेपाली दमुले योगध्यानले मानिसलाई सकारात्मक बनाउने बताउँदै भने, नकारात्मकताभित्र पनि सकारात्मक कुरा खोज्ने बानीको विकास गर्छ।"
छोरीको कलेजोले बाबुले पाए नयाँ जीवन,"कास्की : पोखरा महानगरपालिका३० खुदीका ६४ वर्षीय वासुदेव लामिछानेलाई छोरीको कलेजोले नयाँ जीवन दिएको छ । विसं २०७५ तिर कलेजोमा समस्या देखिएको थियो । उनले चार वर्ष औषधि खाएर रोग निको पार्ने प्रयास गरे पनि विस्तारै औषधिले काम गर्न छाडेको थियो । एक वर्षदेखि उनलाई रोगले बढी च्याप्न थाल्यो र अवस्था गम्भीर भयो । लामिछानेको कलेजो क्षतिग्रस्त भएको र राम्रोसँग काम नगरेकाले चिकित्सकले अन्तिम चरणको उपचारका रूपमा कलेजो प्रत्यारोपण गर्न सुझाव दिए । कमजोर आर्थिक अवस्थाका कारण छिमेकी मुलुक गएर उपचार गर्न उनको अवस्था थिएन । परिवारकै सदस्यबाट प्रत्यारोपण गर्नुपर्ने र यसबाट खर्चसमेत कम हुने भएकाले उनले परिवारसँग सल्लाह गरे। तीन छोरी र दुई छोराका बाबु लामिछानेको कलेजो प्रत्यारोपणका लागि परिवारमा छोराबुहारीसँग रक्त समूह मिलेन । रोगले दिनानुदिन च्याप्दै जानु र प्रत्यारोपणका लागि उपयुक्त व्यक्ति नपाउँदा लामिछानेले जीवनको आश मारिसकेका थिए। अन्तिममा उनकी जेठी छोरी पोखरा३० पावरहाउस बस्ने रञ्जना लामिछाने बरालको रक्तसमूह मिलेर प्रत्यारोपण गर्न मिल्ने भयो । त्यसका रञ्जनाको घरबाट समेत स्वीकृति मिल्यो । रञ्जना बाबुको जीवन बचाउन जोखिम उठाउनुभयो र आफ्नो कलेजो बाबुलाई दिन तत्कालै तयार भए। साहसपूर्वक आफ्नो कलेजो दिएर बुबालाई नयाँ जीवन दिन रञ्जना तयार भएपछि लामिछानेको गत आइतबार भक्तपुरस्थित सहिद धर्मभक्त राष्ट्रिय प्रत्यारोपण केन्द्रमा सफलतापूर्वक कलेजो प्रत्यारोपण गरिएको छ । कलेजो रोगका कारण थलिएर जीवनमरणको दोसाँधमा उभिएका लामिछानले छोरीले कलेजो दिएपछि पुनर्जीवन पाएका छन्। अहिले बाबुछोरी दुवैको स्वास्थ्य अवस्था राम्रो रहेको छोरा सुशीलले बताए। 'बुबाको कलेजो प्रत्यारोपण गर्नु नै थियो, तर मिलिरहेको थिएन, त्यसले गर्दा बुवालाई बचाउन सकिँदैन कि भनेर हामी चिन्तित थियौँ', सुशीलले भनिन्, 'अन्तिममा दिदीले दिन मिल्ने भएपछि कलेजो सफलतापूर्वक प्रत्यारोपण भएको छ, अहिले बुवा र दिदी दुवै जना स्वस्थ हुनुहुन्छ, कुनै समस्या छैन ।' आफ्नो कलेजो बुवासँग मिल्नु र प्रत्यारोपण कार्य सफल भएपछि रञ्जना पनि खुसी छन्। बाबुआमाका लागि जस्तोसुकै अप्ठ्यारो र दुःखमा साथ दिनुपर्ने छोराछोरीको कर्तव्य आफूले पूरा गर्न पाउँदा धेरै खुसी लागेको दिदीले भनेको सुशीलले बताइन्। दिदीलाई एक हप्ता र बुवालाई दुई हप्ताजति अस्पतालमा राख्नुपर्ने चिकित्सकले बताएको जानकारी दिइन्। रासस"
खण्डहर दरबारको पाठबोध,"सैनिक अस्पतालभित्र कलम बढी घुमेको छ। त्यहाँबाट बाहिर आउन नपाउँदा पाठकको टाउको पनि झन्झनाउँछ। प्रिय साधक नगेन्द्रज्यू, खण्डहर दरबार (२०७९), तपाईंको नयाँ उपन्यास पढें । शीर्षकले नै यसको विषयवस्तु बुझाउँछ । आयो कथा बुनोट र विन्यासको कुरा त्यस दिशामा उपन्यासकारको इन्जिनियरिङ अत्यन्त सरल, स्पष्ट र निश्छल छ । शब्द र लोकल मिथक टिपेर दौड्ने र सत्यता थाह गर्न नसकिने कयौं सामग्री समावेश गरेर उपन्यासले परम्परागत उपन्यास लेखनमा छल र अज्ञान रहेको थियो कि भन्ने प्रश्न पनि उठाएको छ । यो स्तुत्य सन्दर्भ हो । आगे यसको कथाविस्तारको इन्जिनियरिङ भीमसेन स्तम्भ पुरानो (भर्खरै ढलेको) धरहराको विधिमा छ । कथा सञ्चयनको जग र कथाबीज अत्यन्त पक्का र आधिकारिक ढंगले लिइएको संकेत मिल्छ । भान्से, पूजाकोठे, सुसारे, ड्राइभर, रक्षकहरू यदि आधिकारिक पात्र र स्रोत मानिन्छन् भने यो उपन्यास त्यस्तै ढंगको पठनको अपेक्षा राख्तछ । उपन्यासले ठाउँ र पात्रलाई कतै परिवर्तन गरेको छैन । दरबारमा भएको युगान्तकारी घटनालाई लिएर कयौं आख्यान लेखिए ती यस सन्दर्भमा तुलनीय छैनन् । किन्तु साहित्यकार कति निकट पुग्छ र कति अविश्सनीयता टिपेर हिँड्छ भन्ने सत्य जान्न पनि तुलना त गर्नै पर्ने होला कि ! दरबारको यस अवाञ्छित अप्रिय घटनाको पृष्ठभूमिमा को थियो भन्ने सत्य यो उपन्यासले औंल्याएको छ, त्यो पनि झन्नै दूधभित्र घिउको अस्तित्वले देखिन्छ कथाभित्र । नछोडी पढ्यो भने घटनाको सूत्रधार अवश्य फेला परेको अनुभव गर्नेछ पाठकले । स्थापित मान्यता र धूमिल हुँदै गएका विश्वास पुनः जीवित गराइदिन्छ कि न । लेखन मीठो छ । कथाको उठान नै रोचक छ । उपन्यासले ठाउँ ठाउँमा महŒवपूर्ण वाक्य बोलेको छ । त्यसबाट कथानक डोर्याउन सजिलो पर्ने रहेछ । मैले पनि यो वाक्य पढें दीपेन्द्रले गोली चलाएको हो भनेर जनतालाई विश्वास छैन । त्यो कुराको चेतना छ तँलाई ? उपन्यासको यो वाक्य छाता जस्तै भएको ठानें, किनभने यसकै छाताभित्र कथाले वस्तु र घटना शृंखला उन्दै हिँडेको देखें । घटनास्थल सफा पार्नु, वीर अस्पताललाई छल्नु, सैनिक रेखदेखमा चिकित्सा गराइनु र चिकित्साक्रियामा घुमाउने प्रक्रियाले नियन्त्रण गर्नु, चिकित्सा टोलीको तेजोबध गर्नु आदि कुराले अघिपछिका सम्पूर्ण गतिविधि सुनियोजित हुन् भन्ने कुरा औंल्याएर कलम समाउनेको शक्ति र पहुँचलाई आदरणीय र असाधारण बनाइदिएकोमा लेखनीलाई सश्रद्धा चुम्बन गर्दछु । अलिकति टिप्पणी पनि छ सैनिक अस्पतालभित्र कलम बढी घुमेको छ । त्यहाँबाट बाहिर आउन नपाउँदा पाठकको टाउको पनि झन्झनाउँछ । योजनावद्धप्रशासनिक अपराधमाथि शोध गर्नेलाई चाहिँ बडो घतलाग्दो सामग्री हात पर्नेछ भन्ने बुझ्दैछु । फेरि पनि चिकित्सकहरूको प्रयास र तत्परता प्रशंसनीय छ यद्यपि होच्याइयो । हामी पाठक चिकित्सकहरूप्रति सम्मान गर्छौं उपन्यासमा । प्रिय लेखक, कयौं विषयमा लेख्न सकिन्छ । किन्तु एकदुई प्रसंग कोट्याएर म कलम रोक्न चाहन्छु । युवराज दीपेन्द्र र देवयानीको संवाद प्रसंगलाई सम्बन्ध, प्रणय, इतिहास, सम्भावना र शंकाजस्ता कुरामा तपाईंको कलमले विस्तार पाउनुपर्ने थियो कि भन्ने लाग्छ । म त्यो भागले प्रश्रय पाउनुपर्ने थियो केही प्यारामा भन्ने ठान्छु । अर्को, पशुपतिशमशेर जबरा र देवयानीबीचको संवादलाई अझ विस्तारमा पुर्याउनुपर्ने थियो कि पशुपतिशमशेर त नेपालको राजनीतिलाई बुझ्ने तटस्थ र मानक व्यक्ति पनि हुन् । कयौं सन्दर्भ तानिन सक्थे । सही मूल्यांकन गर्ने आधार मिल्थ्यो कि ! त्यो फेरिको लेखनमा आउन सकोस् । अर्को देवयानीको मनोदशालाई यो उपन्यासले ऐजन मौकामा उजागर गर्न सक्थ्यो । त्यो प्रसंग यहाँ छलियो भन्ने लाग्छ । तपाईंको यी भाग कतै अर्काले उछिनेर नहिँडोस् । स्मरण गराउन चाहन्छु, रामसीतासँग लक्ष्मण वन जान लागेपछि उर्मिला (लक्ष्मणकी पत्नी)को अवस्थाबारे कसैले वास्ता गरेन । धेरै समयपछि महाकवि अयोध्यासिंह हरिऔधले साकेत महाकाव्यमा उर्मिलाको पीडा र उद्वेलित स्थितिको चर्चा गरे । के यो प्रसंग तपाईंले अरूकै जिम्मा दिनुभएको हो ?रानाभाट र जाँच टोलीको सन्दर्भ साँघुरो पारेर सकियो । अपुर्ण । प्रिय लेखक, साहित्यले ग्राम्य, अश्लील, जटिल, अप्रसिद्ध कुरालाई समावेश गर्न वर्जित गरेको छ । तर यो हिजोको रुढ र पुरातन कुरा हो । अहिले युग फेरियो । धेरै अप्रिय र त्याज्य कुरा ग्राह्य भएका होलान् । विशेष चर्चा फेरि कतै । काटो प्रसंग बीभत्स, कहालीलाग्दो त्राटक नै लाग्छ । त्यो रीत संस्कृति हो भन्न मन मान्दैन । प्रिय र श्लाध्य कुरामात्र संस्कृति हुन्छ । घिनलाग्दो कुरा संस्कृति हुने गर्दैन । हामी त्यसको औचित्यबारे बहस गर्न सक्छौं किन्तु त्यस्ता कतिपय प्रसंगलाई संकेतबाटै पूर्णता दिनुपर्ने होला कि भन्छु । अन्यथा अझ घृणा र आक्रोश फैलाउँछ त्यस्ता सन्दर्भले । यो मननीय छ कि न । भाषिक स्वरूप विगलित पार्ने र संस्कृतिको ज्ञानकोशलाई नष्ट गर्ने राष्ट्रिय चिन्तन चलेका वेला हामी पाठकले सुधारको कामना गर्नु व्यर्थ छ । त्यो पक्षमा मौनता वेश । प्रिय लेखक म जान्दछु इन्जिनियर नगेन्द्र न्यौपाने यात्रा साहित्यको मानक या आदर्श लेखक पनि हो । जसरी वाङ्देलको चित्रकारले उनको साहित्यकारलाई पोषित गरेको छ, ऊर्जा भरेको छ, रंगरेखाको विन्यासले सन्तुलनदीक्षा दिएको छ, ठीक त्यसैगरी नगेन्द्रको इन्जिनियरले पनि उनको साहित्यलाई निश्चित बाटो, यात्रा र पहुँचमा वाञ्छित विधिप्रविधिले सुललित र सन्तुलित सृजनको मन्त्रणा दिएको छ भन्ने लाग्दछ । यद्यपि दरबार बाहिरकी महारानीले नै नगेन्द्रको लेखनलाई औपन्यासिक विस्तारमा स्थापित गरिसकेको हो र यो खण्डहर दरबारले अझ माझिएको देखाएकै हो, फेरि पनि किन किन कंगो र इथोपियाको सेरोफेरोको मुक्तविचरणलाई उछिन्ने लेखनविधिको छाप भेट्न सकिरहेको छैन । शायद पहिली प्रेयसीको छविलाई नयाँ प्रेयसीले मेट्न सक्तिन कि न ! २ सय ४३ पृष्ठको ३५ सर्गको यो आख्यान मलाई छोटो नै लाग्यो । चाँडै नसकियोस् भनेर जोगाएर फारुफारु गरेर सकें । अझै सर्ग थपिएको भए हुन्थ्यो भन्ने कामना गरें । सरल र तर्करहित भावविन्यासले लाखौं पाठक लाभान्वित हुन सक्लान् । बाँकी फेरि । समीक्षा"
गलेश्वरमा चार लाख भेटी संकलन,"म्याग्दी : बेनी नगरपालिका९ स्थित गलेश्वर मन्दिरमा महाशिवरात्रिका दिन चार लाखभन्दा बढी भेटी संकलन भएको छ। महाशिवरात्रि पर्वका अवसरमा शुक्रबार गलेश्वरमा पूजाआजा र दर्शन गर्न आएका भक्तजनले चढाएको भेटी आज बिहान गनिएको हो। यस वर्षको महाशिवरात्रि पर्वमा चार लाख २९ हजार तीन सय ८८ भेटी संकलन भएको गलेश्वर शिवालय क्षेत्र विकास कोषका कोषाध्यक्ष गौमाया पुनले जानकारी दिए। पश्चिमको पशुपतिनाथका रूपमा परिचित गलेश्वरमा शिवरात्रिमा म्याग्दीका साथै पर्वत, बागलुङ, कास्की, चितवन, तनहुँ, स्याङ्जा, राजधानी काठमाडौंलगायत स्थानबाट करिब ५० हजार भक्तजन दर्शन गर्न आएका कोषाध्यक्ष पुनले बताए। महाशिवरात्रि पर्वमा कालीगण्डकी स्नान र गलेश्वरमा पूजाआजा गरेमा मनोकांक्षा पूरा हुने जनविश्वास रहेको छ। खेतीबाली लगाउने किसान फुर्सद, मौसम अनुकूल र बेनीगलेश्वर सडक कालोपत्रे भएकाले विगतको तुलनामा यसपालि भक्तजन आगमन बढेको कोषका सदस्य सचिव बलबहादुर खत्रीले बताए। जिल्ला प्रहरी, सशस्त्र प्रहरी, सामुदायिक प्रहरी, विभिन्न विद्यालय, क्लब र आमा समूहका स्वयंसेवकको सहभागितामा महाशिवरात्रि मेलालाई व्यवस्थित गरिएको थियो। साउनको सोमबार, बालाचतुर्दशी र शिवरात्रिको भोलिपल्टै र अन्य समयमा मासिक रुपमा भेटी गन्ने गरिएको छ। गत साउनदेखि यता ३७ लाख ९८ हजार सात सय पाँच भेटी संकलन भएको गलेश्वर शिवालय क्षेत्र विकास कोषका कार्यालय सचिव राम बानियाँले जानकारी दिए। गलेश्वरमा संकलन भएको भेटी शालिग्राम वेद विद्याश्रम, ज्येष्ठ नागरिक आश्रम, कोषको कार्यालय सञ्चालन र भौतिक पूर्वाधार निर्माणमा खर्च गरिने कोषका उपाध्यक्ष बमबहादुर पुनले बताए।"
मासिन्या जातिबाट सुनुवारलाई उन्मुक्ति,"जातीय विविधताले भरिपूर्ण नेपालमा आदिवासी जनजाति अनुसूचीमा सूचीकृत सुनुवारहरु सुनकोशी, तामाकोशी, लिखु नदीको आसपासमा आवाद छन्। दोलखा, रामेछाप र ओखलढुङ्गा उनीहरुको मूल आवाद क्षेत्र हुन्। किरात समुदायअन्तरगत पर्ने सुनुवारहरु आफूलाई कोँइच भन्छन्। सुनुवारहरु आवाद रहेको ठाउँ वल्लो किरातको नामले प्रशिद्ध छ। सुनुवारहरुको मौलिक मातृभाषा छ। उनीहरुको मातृभाषा भोट बर्मेली भाषिक परिवार अन्तरगत पर्छ। भाषा मात्रै होइन, उनीहरुको मौलिक लिपी पनि छ। उनीहरु आफ्नो लिपीलाई कोँइच ब्रेस भन्छन्। यो लिपीको प्रचारक सुनुवार जातिका अगुवा कर्णबहादुर सुनुवार हुन्। कर्णबहादुरका अनुसार यो लिपि पूर्व २ नम्बरको सुरीखारीमा छालामा खोदिएको अवस्थामा पाइएको थियो। कतिपय मक्किइसकेका थिए। यसलाई अगुवा हेमकर्ण सुनुवारले फेरि छालामा नै पुन : लिपिवद्ध गरी प्रचारमा ल्याए। यो लिपिका बारेमा सन् १९४३ मा केही स्थानहरुमा र त्यसको चार वर्षपछि ताप्लेजुङको दोखु काउले गाउँमा छलफल चलाइएको थियो (कविताराम, मधुपर्क वर्ष १३ अङ्क ७मङसिर २०३७ : ६३६४)। सुनुवारहरु प्रकृति पूजक हुन्। उनीहरुले उधौली र उभौली चाड फोल स्यादर नामले उत्सवमय रुपमा मनाउने गरेका छन्। खम्बूहरुलाई राई र लिम्बूहरुलाई सुब्बा पद दिइएजस्तै सुनुवारहरुलाई आफू आवाद रहेका क्षेत्रमा मुखिया पद दिइएको थियो। सुनुवारहरुले आफूलाई पक्का किरात समुदायको एक हाँगाका रुपमा परिचित गराउँदै ल्याएका छन्। तर नेपाली मानवशास्त्रका पिता डोरबहादुर विष्टले भने आफ्नो पुस्तक सबै जातको फूलबारी (२०७४ : ४८)मा सुनुवारहरुलाई मगरहरुको एक हाँगो भन्ने पनि कतै कतै विश्वास गरिन्छ भन्ने उल्लेख गरेका छन्। विष्टले यस्तो उल्लेख गरे पनि सुनुवारहरु जातीय, धार्मिक र सांस्कृतिक पहिचान र विहेवारीका दृष्टिकोणले मगरहरुसँग नभई राई, लिम्बू र याक्खाहरुसँग निकट देखिन्छ। विष्टले कुन आधारमा सुनुवारहरुलाई मगरको एक हाँगो देखे, यसलाई पुष्टि गर्ने कुनै तथ्य उनको पुस्तकमा भेटिँदैन। सुनुवारहरु प्रकृति पूजक हुन्। उनीहरुले उधौली र उभौली चाड फोल स्यादर नामले उत्सवमय रुपमा मनाउने गरेका छन्। तर इतिहास शिरोमणि बाबुराम आचार्यले भने आफ्नो पुस्तक प्राचीनकालको नेपाल (२०६० : ३६) मा सुनुवारहरु हिन्दु र बौद्ध धर्म मान्ने गरी दुई धार्मिक समूहमा विभाजित भएको भनी अचम्मको धारणा व्यक्त गरेका छन्। आचार्यले दश थरे सुनुवारले बौद्ध धर्म र बाह्र थरे सुनुवारले सनातनी हिन्दु धर्म ग्रहण गरेको उल्लेख गरेका छन्। अझ जिरीखोलाका जिरेल र सुरीखोलाका सुरेलहरु दश थरे सुनुवार रुपमा प्रशिद्ध रहेको उल्लेख गरेर थप आश्चर्यचकित बनाएका छन्। जिरेल र सुरेलको सुनुवारभन्दा भिन्न आआफ्नै जातीय पहिचान रहेको छ। राज्यले समुदायका तालुकदार किपटिया मुखिया आदिमार्फत् सनातनी हिन्दु धर्मलाई व्यापक बनाउँदा सुनुवारहरुमध्ये कतिपयले मौलिक संस्कार छाडी हिन्दु धर्म अनुशरण गरेको भने पाइन्छ। तर उनीहरुले बौद्ध धर्म अवलम्बन गरेको भने हालसम्म कतै पाइएको छैन। सुनुवारबारे यस्तो लेख्दा आचार्यले आफ्नो पुस्तकमा कुनै सन्दर्भ ग्रन्थ उल्लेख गरेका छैनन्। तर यस्तो लेख्दा आजभन्दा १०८ वर्षअघि इडेन भ्यान्सिटार्टले लेखेको द गुर्खाज (सन् १९१५ : १३६३९) पढेर यसैको आधारमा उनले यस्तो लेखेका हुन् भन्न सकिन्छ। उत्पत्तिसम्बन्धी किम्वदन्ती सुनुवारहरुमा प्रचलित किम्वदन्तीअनुसार तिमिरिजोङ नामको पहाडबाट फिरन्ताको रुपमा हिँड्दै सिमाङगढ (सिम्रौनगढ) आइपुगेको र त्यहाँबाट सुनकोशी नदीतिर बढेको एक समूह नै सुनुवारहरु हुन्। यस किम्वदन्तीअनुसार तिमिरिजोङबाट हिँडेको मानिसको एक समूह पाइतिप नामको पहाडमा बसाई सर्न पुग्दा एक हाँगोले हिमालपारीको जाउजिल पहाडमा बस्ती बसाए। त्यहाँबाट खायरपास हुँदै उनीहरु थारमालुथारसिलु नामको ठाउँमा आइपुगे। त्यहाँबाट एक समूह यारमालु (सिम्रौनगढ) नामको मैदानी भागमा आइपुगे। यस ठाउँमा गढी बनाएर राज्य चलाइरहेका बेला त्यहाँ ठूलो आगलागी र महामारीले उनीहरुलाई दु : ख दियो। त्यहाँबाट एक समूह पूर्वतिर लाग्यो। यो समूह सिलुखुलु, हालकावु, फालेखाम (हालको बराहक्षेत्र त्रिवेणी) आई बस्दा जुमु नामका उनीहरुका अगुवा त्यहाँ एक प्रतापी राजाका रुपमा स्थापित भए। उनका १० भाई छोरामध्ये जेठो माप्य होपो सुनकोशी हुँदै उत्तर भोटतिर पसे। माहिलो सोकरे पूर्वतिर लागेर लिम्बू भए। अन्य छोरामध्ये खिंचि, पाई र दुङ सुनकोशीको तिरैतिर पश्चिमोत्तर लागे। खिंचिले लिखु नदीको किनारमा बस्ती बसाले। उनै खिंचिका सन्तान नै कोइँच सुनुवार हुन्। उनीहरुका दाजुभाईमध्ये कोही वाहिङ राई भए, कोही हायु भए। सुनुवारहरुलाई सैन्य सेवामा लिन थालिएपछि भाउजु विराउ गरेवापत उनीहरुले ज्यान सजाय पाउने पुरानो व्यवस्थामा विचार पुर्याई संशोधन गरी उनीहरुलाई त्यस्तो अपराध वापत लिङ्ग काट्ने मात्र सजाय तोकिएको बुझ्न सकिन्छ। भ्यान्सिटार्ट (सन् १९१५ : १३६)ले सुनुवारहरुको प्रारम्भिक थलो तिब्बत भएको र त्यहाँबाट उनीहरु गङ्गाको मैदान हुँदै सिम्रौनगढ आइपुगेको उल्लेख गरेका छन्। त्यसपछि उनीहरु उत्तरतिर लागेर सुनकोशी नदीको दायाँ र बायाँ किनारमा आवाद भएका भ्यान्सिटार्टको धारणा रहेको छ। भाउजु व्यहोरे मृत्यूदण्ड सुनुवारहरु अहिले पनि सिमान्तकृत अवस्थामा छन्। कुनै बेला उनीहरुलाई गल्ती कमि कमजोरी गरे ज्यान सजाय दिइन्थ्यो। राजा राजेन्द्रविक्रम शाहले विसं १८९३ साल असार सुदी ७ रोज ४ मा एक रुक्का जारी गरी भाउजु विराउ गर्दा कुन जातिका मानिसलाई कस्तो सजाय गर्ने भन्ने बारेमा स्पष्ट आदेश दिएका थिए। विसं १९०३ जेठ वदी ११ मा राजेन्द्रविक्रम शाहले भाउजु विराउ गर्दा गरिने सजायका बारेमा जारी गरेको रुक्का। तस्बिर स्रोत : भगिराज इङ्नाम त्यसबेला जङ्गली मूलुक भएको भन्दै विधवा भाउजुसँग करणी वा विवाह गर्ने अधिकार जुम्ली, लिम्बू, किराती (राई) र लेप्चाहरुलाई मात्र दिइएको थियो। त्यो बेला भाउजु विराउ गरे सुनुवारहरुले ज्यान सजाय पाउने व्यवस्था गरिएको थियो। महेश सी रेग्मीले रेग्मी रिसर्च सेरिजवर्ष ३ अङ्क १ (सन् १९७१ डिसेम्बर : १२)मा प्रकाशित गरेको यो रुक्कामा लिम्बू, किराती (खम्बु राई), जुम्ली र लेप्चाबाहेक जानी जानी भाउजु विराउ (करणी वा विहे) गरेको अपराधमा दिइने दण्ड सजायबारेमा उल्लेख छ। दण्ड सजायको प्रकृति पनि जातअनुसार बेग्लाबेग्लै किसिमको छ। यसअनुसार मगर, गुरुङ, नेवारलाई भाउजुसँग करणी वा विहे गरे उनीहरुको लिङ्ग काटिन्थ्यो। तर वलामी, माझी, दनुवार, सुनुवार, मुर्मी, भोटे, चेपाङ, पहरी, वाराही, कुम्हाल, वरामुलाई भने यस्तो अपराधमा ज्यान सजाय हुन्थ्यो। बाहुनलाई जातपतित गर्ने, क्षेत्री, ठकुरीको लिङ्ग काट्ने र दलितहरुलाई ज्यानकै सजायको व्यवस्था भएको रुक्कामा उल्लेख छ। सुनुवारलाई ज्यान सजायबाट मुक्ति भाउजु विराउसम्बन्धी यस्तो सजायको व्यवस्थामा केही सुधार गरी राजा राजेन्द्रविक्रम शाहकै समयमा विसं १९०३ जेठ वदी ११ रोज ६ मा अर्को रुक्का जारी गरियो। १० वर्षअघि जारी गरिएको रुक्कामा केही संशोधन गरी जारी गरिएको यो रुक्कामा सुनुवारहरुले भाउजु विराउ गर्दा जुन प्रकारले ज्यानको सजाय पाउथे, त्यसबाट उनीहरुले उन्मुक्ति पाएका छन्। इतिहासकार भगिराज इङ्नामले आफ्नो पुस्तक लिम्बूवानको ऐतिहासिक दस्तावेज सङ्ग्रह (२०७७ : २०२५) मा यो रुक्का प्रकाशमा ल्याएका छन्। रुक्कामा भाउजु विराउ गर्ने षस मगर सिपाहि सरहका भाट् गुरुँ घले सुनुवार इ ६ जातलाई लिंग काटनु भन्ने व्यवस्था गरिएको छ। यो रुक्कामा वलामि माझी दनुवार मुर्मि भोट्या चेपां पहरि दरै कुमाल वरामु हायु रोहानीपुन् प्रजा जात गैह्रलाई मास्नु भन्ने व्यवस्था गरिएको छ। यस रुक्काबाट सुनुवारहरुलाई सैन्य सेवामा लिन थालिएपछि भाउजु विराउ गरेवापत उनीहरुले ज्यान सजाय पाउने पुरानो व्यवस्थामा विचार पुर्याई संशोधन गरी उनीहरुलाई त्यस्तो अपराध वापत लिङ्ग काट्ने मात्र सजाय तोकिएको बुझ्न सकिन्छ। यसैगरी रुक्कामा भाउजु विराउ गर्ने षस मगर सिपाहि सरहका भाट् गुरुँ घले सुनुवार इ जातलाई हाडमा ५ पुस्तासम्मका भाउज्यूको करनि गन्र्यालाई सर्वस्व लिनु भन्ने व्यवस्था गरिएको छ। यसबाट सुनुवारहरुलाई विसं १९०३ जेठ महिनाबाट मासिने जातिबाट उन्मुक्ति दिएर नमासिने जातिका रुपमा राज्यले ग्रहण गरेको देखिन्छ। विसं १८९३ र विसं १९०३ मा राजा राजेन्द्रविक्रम शाहले जारी गरेको रुक्कालाई नेपालमा मासिने मतुवाली र नमासिने मतुवालीका रुपमा समुदायलाई वर्गीकरण गर्ने अभ्यासको आधारको रुपमा लिन सकिन्छ। मूलुकी ऐनमा राखिएका मासिने र नमासिने मतुवालीको जातिगत सूची हेर्दा पनि यसबारे स्पष्ट हुन सकिन्छ। जङ्गबहादुर राणाले विसं १९१० मा ल्याएको मूलुकी ऐनले हाल : आदिवासी जनजातिका रुपमा सूचिकृत जातिलाई मासिन्या मतुवाली र नमासिन्या मतुवालीका रुपमा विभक्त गरेको छ। यस ऐनले मासिन्या ज्यू अमालिले लिन्याको महलमा भोट्या चेपाङ माझि दनुवार हायु दरै कुमाल पहरि गैह्र मासिन्या जात भन्ने उल्लेख भएकोले यी जातिलाई मासिने जातिमा राखिएको स्पष्ट हुन्छ। यस सूचीमा सुनुवारलाई राखिएको छैन।"
मैत्रीपूर्ण टी२० खेलमा हङकङसँग नेपाल पराजित,"काठमाडौं : मैत्रीपूर्ण टी२० आईको पहिलो खेलमा नेपाल हङकङसँग ७३ रनले पराजित भएको छ। २१३ रनको लक्ष्य पछ्याएको नेपालले १६ दशमलव ४ ओभरमा १३९ बनाएर अलआउट भएको हो। विनोद भण्डारीले ४२,आरिफ सेखले ३८ र कप्तान रोहित पौडेलले ३० रन बनाए। घरेलु मैदानमा टस हारेर पहिला ब्याटिङको निम्तो पाएको हङकङले निर्धारित २० ओभरमा ६ विकेट गुमाउँदै २१२ रन बनाएको थियो।"
साई दूरै म पनि दूरै माया दुरिँदैन,"आँखा नै संसार हो भन्ने सन्देश दिएको छ झिट्टा गीतले। जसले धार्मिक रूपमा पृथ्वी, अप, तेज, वायु र आकाश गरी पाँच भौतिक विषयलाई समेट्न खोज्छ। रानीचणो पासा पण्यो मेल् खान गैछ र तवैत वाणुली लाग्यो भिट् हुन्या रैछ र। देउडाका हरेक गीतले जनजीवनमा गहिरो प्रेम बोकेको हुन्छ। जीवनमा आइपर्ने समस्यादेखि प्रेमसम्बन्धी गीतले देउडालाई जीवन्त बनाएको पाइन्छ। भाषाका हिसाबले सबै गीत बुझ्न कठिन भए पनि अर्थ भने धेरै लाग्छन् यी गीतमा। जमाना यति बदलिइसकेको छ कि गाउँका युवा प्रायः बसाइँसराइ गर्दै सहरमुखी बने। तिनीहरू कालीकर्नालीको भाषा पनि शुद्धसँग बोल्न जान्दैनन्, देउडा खेल खेल्न पनि आउँदैन। यसको असर कसलाई पर्छ ? भोलिका पिँढीले आफ्नो भाषा, कला, संस्कृति बुझ्न स्वदेशमै बसेर कुनै पनि इलम सिक्नु जरुरी छ। राष्ट्रिय पन्छी डाँफे असोज, कात्र्तिकमा पाक्ने मयल (पहाडी फल) खान गएछ। जहाँ पासा परेछ। भेट हुने भएकाले बाडुली पनि लागेर आयो। जसरी पासामा परेको रानी चरीको याद आयो। हृदयको भावलाई चरासँग दाँजेर, वनमा फल्ने वृक्षसँग तुलना गर्नु देउडा गीतको विशेषता हो। यी र यस्तै गीतले गाउँको रखबारी गर्ने मानिसको दिल छोएको पाइन्छ। देउडा गीत र संस्कृतिबारे कलम चलाउँदा र आवाज दिँदा पंक्तिकारलाई जन्मेको थातथलोको यादले सताउँछ। ग्वालो हुँदाखेरीको खुबै याद आउँछ । त्यही जिन्दगी सुखमय थियो भन्ने लाग्छ। जंगलको सल्लाका फेदमा बसेर गीत गाएको अनुभूति हुन्छ, देउडाका बारेमा कलम चलाउँदा। गाउँको अनुभूति सम्हालेर गाउँको कुनै हरिया चौरमा गीत गाएको, देउडा खेलेको सम्झनाका साथ यी देउडाका बारेका पंक्ति उतार्ने गर्छु। देउडाका हरेक गीतले जनजीवनमा गहिरो प्रेम बोकेको हुन्छ। जीवनमा आइपर्ने समस्यादेखि प्रेमसम्बन्धी गीतले देउडालाई जीवन्त बनाएको पाइन्छ। वास्तवमा, मातृशक्तिको विशेषता यही हो। हामी सबैथरी लोककलाकारले आआफ्नो जन्मथलोमा बोलिने शब्दहरू गीतमा उतार्नुपर्छ। गाउँबस्तीमा बोलिने शब्द र गाउने हरेक भाकाहरू संकलन गर्नु राष्ट्रभक्त कलाकारको धर्म हो। नेपाल आमाका गाथाहरू धेरै नै छन्। कति बाहिर आए, कति आउन बाँकी छन्। विशेषगरी, कर्नाली सभ्यताका भाषा र गीतबारे अध्ययन गरी जनसमक्ष ल्याउनुपर्छ। माथिल्लो डोल्पा र हुम्लाका लामा सभ्यताका प्राचीन लयहरू सञ्चार क्षेत्रमा आएका छैनन्। दार्चुलाका सौका परिवारले गाउने गीत र लगाउने लुगा विस्तारै बाहिर आउन थालेका छन्। बझाङ जिल्लाको विशेष गाउँपालिका साइपालअन्तर्गत चीनको स्वशासित क्षेत्र, तिब्बतको सीमाना उरई भन्ज्याङ नजिकको प्राचीन गाउँ धुलिको गीतसंगीत पनि पृथक् छ। भाषामा आधा भोटे जातको सुनिन्छ, आधा खस बझांगी भाषामा त्यहाँका मानिसहरू बोल्ने गर्छन्। स्थानीय बासिन्दाले मौलिक गीतहरू गाएको सुन्दा हाम्रो प्राचीन रीतिरिवाज र लोकसंस्कृतिको मूलभूमि धुली नै रहेछ भन्ने लाग्छ। हिउँ भौती मालिका पड्डो पाटन पुरिँदैन साई दूरै म पनि दूरै माया दुरिँदैन। सुदूरपश्चिमको प्राचीन गीत हो माथिको। प्रत्येकको जनजिब्रोमा झुन्डिएको यो गीतले शक्तिपीठ मालिकामा धेरै हिउँ पर्छ। तर पनि समथल घाँसे मैदान (पाटन) पुरिँदैन। बझाङ, बाजुरा, अछाम, कालीकोट, बैतडी, जुम्लालगायतका जिल्लाका भूखण्डहरूमा घाँसेमैदान र पाटनहरू धेरै छन्। जहाँ चौरीगाई, भेडाबाख्रापालनका लागि उपयुक्त हुन्छ भन्ने पनि सन्देश दिइरहेछ। साई (केटा) टाढा भए पनि या कामको खोजीमा खाडी मुलुक गए पनि माया ताजा छ भनेर बैकिनी (केटी)ले सम्झना गर्दै गाएको गीत हो माथिको। देउडा गीतहरूमा एक हजारभन्दा बढी मौलिक भाका छन्। प्रत्येक जिल्ला र बस्तीहरूमा २०४० सालपछि संकलकका रूपमा जाँदा पृथक् खालका भाक्या (लयहरू) छन् भन्ने पनि पाएको छु। प्रत्येक लयका आआफ्नै विशेषता छन्। अर्थ पनि धेरै लाग्ने खालका गीतहरू छन्। तर, देउडा चार थरीका देखिन्छन्। पहिलो, खेलसम्बन्धी गीतहरू जुन सबालजवाफमा आधारित हुन्छन्। दोस्रो थरीका गीतहरू जुन मायाप्रेम, सुखदुःख, मिलनबिछोड, हर्षविस्मात्मा आधारित हुन्छन्। तेस्रो थरीका गीतहरू ठाडी भाकामा विरही खालका गीतहरू हुन्। यी गीतहरूलाई दुःखी र कारुणिक गीत भन्न मन पराउँछु। चौथो थरी गीतहरू हुन् झिट्टा गीतहरू। झिट्टा गीतहरू विशेषगरी गीताङ्गीले मात्र गाउँछन्। यी गीतहरू प्रश्नोत्तरीमा आधारित हुन्छन्। देउडा खेलसँग पनि यिनको मिलन हुन्छ। व्यंग्य वाणमा आधारित यी गीतले अनौठा किसिमका विषयवस्तुलाई समेटेका हुन्छन्। विषयवस्तुसँग राम्ररी जानकारी राख्नुपर्ने हुँदा झिट्टा गीतलाई देउडामा व्याकरणीय गीतभन्दा फरक पर्दैन। मानसखण्डका यी गीतले विशेषगरी भूगोल, धर्मशास्त्र, अर्थशास्त्र र मानवशास्त्र आदि विषयलाई जनाउँछ। बाटो का हो बयालाको घर का हो पानीको कति संभार अर्याका छौ आँखाका नानीको। देउडा गायनका पुराना पिँढीका व्यक्तिले आफूसरहको गीताङ्गीलाई गरेको प्रश्न हो माथिको। जुन गीतले धार्मिक रूपमा पृथ्वी, अप, तेज, वायु र आकाश गरी पाँच भौतिक विषयलाई समेट्न खोज्छ। जसलाई धार्मिक झिट्टा गीत भन्दा फरक पर्दैन। आँखाको सम्भार गरेको खण्डमा संसार देख्न पाइन्छ। आँखा नै संसार हो भन्ने सन्देश दिएको छ यो झिट्टा गीतले। मार्सी धान्को माँणा खाँउली, वासमतीको भात रानीचणा भेट् अरौली शिलदेवीका जात। देउडा गीत प्रेमका नदी हुन्, जो कहिले सुक्दैनन्। देउडा गीतहरू हिमाल हुन् जुन धवल छन्, जसले राष्ट्रको रखवारी गरेका छन्। विद्वान्हरूले गीतहरू लेखेर संग्रृहीत र व्याख्या गर्न नभ्याए पनि देउडा गीतहरू वेदका ऋचा हुन् भन्ने लाग्छ। वेदको ध्वनिले श्रोतालाई जति आनन्द दिन्छ, देउडा गीतले पनि प्रेममय जिन्दगीलाई त्यति नै महत्त्व दिन्छ। माथिको गीतले प्रेम प्रसंगसँग कर्नाली र सेतीकालीमा फल्ने मार्सी धान र बासमती धानको महत्त्व दर्शाएको छ। जुम्लाका मार्सी धान फल्ने फाँटहरू र बझाङ, बाजुरा, बैतडी, डँडेलधुरा, अछाममा फल्ने बासमती धानले ती जिल्लाका धान फल्ने जिउला (मलिला फाँटहरू)को महत्व दर्शाएको छ। यसैगरी, बझाङको शिलदेवीको जात्रा र डँडेलधुराको उग्रतारा जात्रामा प्रेमीप्रेमिकाबीचको मिलनको सुखद पक्षलाई पनि सरल तरिकाले उजागर गरेको पाइन्छ।"
"चिनी गोदाममा प्रहरीको छापा, साढे १२ हजार किलो बरामद","भैरहवा : सशस्त्र प्रहरी बल, नेपाल नम्बर २७ गण रुपन्देहीले भारतबाट भन्सार छलेर भित्राइएको चिनी बरामद गरेको छ। सशस्त्रले भित्राइएको उक्त चिनी डम्प गरेर गोदाममा राखिएको अवस्थामा छापा मारेर बरामद गरेको हो। रुपन्देही सशस्त्र नम्बर २७ गणका डीएसपी दुर्गा बहादुर थापाको कमाण्डमा खटिएको टोलीले मायादेवी गाउँपालिका५ बुडवा स्थित गोदाममा छापा मारेर साढे सात लाख मूल्य बराबरको १२ हजार पाँच सय किलो (२५० बोरा) चिनी बरामद गरिएको सशस्त्र प्रहरीले जनाएको छ। त्यस्तै रुपन्देही सशस्त्रका एसपी आनन्द थापा मगरको कमाण्डमा खटिएको टोलीले भारतबाट अवैध रुपमा भित्राइएको जुत्ता र चप्पल बरामद गरेको छ। उक्त टोलीले बुटवल उपमहानगरपालिका१३ झोलुङ्गेपुल क्षेत्रबाट चार लाख मूल्य बराबरको तीन सय ६० जोर जुत्ता र तीन सय ५७ जोर चप्पल बरामद गरेको सशस्त्र नम्बर २७ का गणका डीएसपी मोहन न्यौपानेले बताए। साथै, सशस्त्रले ढुवानीमा प्रयोग गरिएको लु १ च ५७९१ नम्बरको गाडी नियन्त्रणमा लिएको छ भने गाडी चालक रुपन्देही सम्मरीमाई गाउँपालिका७ बेतकुँईयाका २४ वर्षीय रविन्द्र यादवलाई समेत पक्राउ गरेको छ। पक्राउ परेका व्यक्ति, सामग्रीहरू र गाडी आवश्यक कारबाहीका लागि भैरहवा भन्सार कार्यालयमा बुझाइएको डीएसपी न्यौपानेले बताए।"
फ्रेन्डसिप कप टीट्वान्टी क्रिकेट : हङकङविरुद्ध नेपालले लियो ४ विकेट,"काठमाडौं : फ्रेन्डसिप कप टीट्वान्टी क्रिकेटमा नेपालले हङकङको ४ विकेट लिएको छ। टस हारेर फिल्डिङको निम्तो पाएको घरेलु टोली हङकङले ४ विकेट गुमाएको हो। १३३ ओभरमा नेपालका लागि रासिद खानले हङकङका जेमी एटकिन्सनको विकेट लिएका हुन्। उनी शून्य रनमा आउट भए। त्यस अगाडि १२४ ओभरमा प्रतिश जिसीको बलमा हङकङका अन्श्या रथ क्याच आउट भएका थिए। रथले ३२ बलमा ३९ रन बनाए। हङकङले १५ रनमा कप्तान निजाकत खानलाई गुमाएको हङकङले ३४ रनमा कोएट्जीलाई गुमाएको हो। खान शून्य रनमा आउट भए। नेपालका लागि आरिफ शेख र डेब्यु खेल खेलिरहेका आकाश चन्दले विकेट लिए। हङकङका लागि बाबर हायातले अर्धसतक प्रहार गरेका छन्। अहिले हङकङले १४२ ओभरमा ४ विकेटको क्षतिमा १२९ रन बनाएको छ। हायात ५२ र आजियाज खानले २ रन बनाएर खेलिरहेका छन् हङकङको मिसन रोड ग्राउन्डमा शनिबार नेपालले टस जितेर फिल्डिङ गर्ने निर्णय गरेको हो। मुख्य प्रशिक्षक मोन्टी देसाईले प्लेईङ सेटमा बिनोद भण्डारीलाई मौका दिएका छन् भने युवा खेलाडीहरुलाई अवसर दिएका छन्। नेपाली टिममा कप्तान रोहित पौडेलसहित कुशल भुर्तेल, आकाश चन्द, रासिद खान, सागर ढकाल, प्रतिस जिसी, गुलसन झा, सन्दीप जोरा, आरिफ शेख र विवेक यादव छन्। हङकङ भ्रमणमा रहेको नेपालले हङकङसँग एकमात्र टी ट्वान्टी फ्रेन्डसिप म्याच खेल्नेछ भने हङकङ र पपुवा न्युगिनीसँग त्रिकोणात्मक क्रिकेट सिरिज समेत खेल्ने तालिका छ।"
"नागरिक उन्मुक्तिभित्र तीब्र मतभेद : रेशमले सरकारमा पठाउँदै, रञ्जीता फिर्ता बोलाउँदै","धनगढी : टीकापुर महाधिवेशनबाटै सतहमा आएको रेशम चौधरी र रञ्जीता श्रेष्ठ चौधरीबीचको विवाद नयाँ गठबन्धनमा जाने वा नजाने भन्नेमा त उत्कर्षमा पुगेको छ। पार्टी अध्यक्ष रञ्जीताले मुख्यमन्त्री कमलबहादुर शाहलाई दिएको समर्थन फिर्ता लिनु भनि निर्देशन दिएका बेला रेशमले शुक्रबार मध्यराती ३ जनालाई शाहकै सरकारमा सपथ खुवाएका हुन्। रेशम पक्षका दुई जना प्रदेश सभा सदस्यले शुक्रबार राती मन्त्री र एकजनाले राज्यमन्त्रीको सपथ खाएका छन् भने रञ्जीताको नजिक मानिएका कैलाश चौधरीलाई राज्यमन्त्रीबाट पनि हटाइएको छ। अझ पार्टीमा सिनियर मानिएका लक्ष्मण किशोर चौधरीलाई पनि कुनै मन्त्रालय दिइएको छैन। लक्ष्मण किशोर नागरिक उन्मुक्ति पार्टीका संसदीय दलका पूर्व नेता पनि हुन्। अहिले पद नपाएका तीन प्रदेश सभा सदस्यमध्ये लक्ष्मण किशोर र कैलाश चौधरी काठमाडौंमा छन् भने टीका थापा भारतमा रहेको बताइएको छ। स्रोत भन्छ, लक्ष्मण किशोर र कैलाश दुबै जना रञ्जीताका विश्वास पात्र हुन्। रेशम चौधरी केन्द्रमा प्रतिपक्षमा बस्ने र प्रदेशमा कमलबहादुर शाह नेतृत्वको सरकारलाई नै समर्थन यथावत राख्ने पक्षमा र रञ्जीता श्रेष्ठ चौधरी नयाँ गठबन्धनमा जाने र प्रदेशमा मुख्यमन्त्री शाहलाई दिएको समर्थन फिर्ता लिनुपर्ने अडानमा रहेकाले दुबैबीचको अन्तर्विरोध उत्कर्षमा पुगेको हो। रेशम र रञ्जीता पतिपत्नी हुन्। रेशमका दुई पत्नीमध्ये रञ्जीता कान्छी पत्नी हुन्। ९ जनाको ज्यान जाने गरी भएको टीकापुर घटनापछि रेशम जेलमै भएका बेला नागरिक उन्मुक्ति पार्टीको जन्म भएको हो। सुदूरपश्चिम प्रदेश सभामा नागरिक उन्मुक्तिका ७ जना प्रदेश सभा सदस्य छन्। सरकार बनाउनका लागि उन्मुक्ति निर्णयक शक्ति हो। जेलमा भएकाले अध्यक्ष बस्न नपाउने भएपछि त्यतिबेला रेशमले श्रीमती रञ्जीतालाई पार्टीको अध्यक्ष बनाएर आफू संरक्षक बसे। उनलाई राष्ट्रपति रामचन्द्र पौडेलले गणतन्त्र दिवसका अवसरमा माफि मिनाहा दियो र रेशम जेलमुक्त भए। त्यसपछि उनले २०८० सालको पुस २६ गते टीकापुरमा पार्टीको भव्य महाधिवेशन गरे। प्रधानमन्त्री पुष्पकमल दाहाललाई प्रमुख अथिति बनाउने गरी आयोजना गरिएको महाधिवेशनमा दाहाल कार्यव्यस्तता भन्दै आएनन् भने रेशमले नेकपा एकीकृत समाजवादीका अध्यक्ष माधवकुमार नेपाललाई विशिष्ट अथिति बनाए। महाधिवेशनको निर्वाचन प्रक्रियामा रेशमले अध्यक्षमा एकल उमेदवारी हाल्ने भनेपछि रञ्जीता त्यही दिन महाधिवेशन छोडेर गएको कुराले चर्चा पाएको थियो। रेशम निर्विरोध अध्यक्ष भए भने रञ्जीता रिसाएर महाधिवेशन छोडेर गएको चर्चापछि उनले रञ्जीतालाई सहअध्यक्ष मनोनित गरे। तर निर्वाचन आयोगले बिहीबार रेशमको अध्यक्ष पद र महाधिवेशन नै अवैध भन्दै रञ्जीता श्रेष्ठ चौधरीअध्यक्षताको पुरानो कार्यसमितिलाई नै मान्यता दिएको छ। त्यसपछि रेशम अहिले पार्टीको अध्यक्षबाट संरक्षकको भूमीकामा पुगेका हुन्। निर्वाचन आयोगको निर्णयपछि पार्टी अध्यक्षको भूमीकामा पुगेकी रञ्जीता श्रेष्ठ चौधरीले शुक्रबार सरकारमा जाने बारेमा कुनै सरसल्लाह नगरिएको बताइन्। म पार्टीको अध्यक्ष हुँ, मसँग कुनै सरसल्लाह नै नगरिकन प्रदेश सरकारमा मन्त्री थपिएछन्। मैले संसदीय दलको नेतालाई सरकारको समर्थन फिर्ता दिन र सरकारमा गएका मन्त्रीहरुलाई फिर्ता बोलाउन निर्देशन गरिसकेको छु अध्यक्ष रञ्जीताले भनिन्। उनले पार्टीको ह्विप नमान्नेलाई कारवाही हुने बताइन्। दलीय व्यवस्थामा पार्टीको ह्विप नमान्नेलाई कानून तह कारवाही हुन्छ। त्यस अवस्थामा पुग्न नपरोस भन्ने नै हो उनले भनिन्। उनले नागरिक उन्मुक्ति पार्टी नयाँ सत्ता गठबन्धनमै रहेको बताइन्। बिहीबारको सदनमा हामी सत्ता पक्षमै बस्यौं नी। उनले भनिन्। यो भनेको नयाँ सत्ता गठबन्धनलाई समर्थन गरेको होइन ? रेशमलाल चौधरी बिहीबार बेलुकी नै धनगढी पुगेका थिए। बिहीबार बेलुकी ६ बजे रुबस होटलमा उनले पत्रकार सम्मेलन राखेका थिए तर लगत्तै निर्वाचन आयोगले उनलाई अध्यक्षको मान्यता नदिएको निर्णय आएपछि उनले पत्रकार सम्मेलन नै स्थगित गराएका थिए। शुक्रबार रेशम चौधरीले मुख्यमन्त्री शाहलाई भेटेर समर्थन यथावत राख्ने र राप्रपाको समर्थन माग्न सुझाएको स्रोतले बतायो। रेशमले, आफ्नो पार्टीका तीन जनालाई मन्त्री बनाई हाले उनीहरु पनि यताउता नहुने भन्दै मुख्यमन्त्री शाहलाई शुक्रबार नै सपथ दिलाउन आग्रह गरेको पनि स्रोत बताउँछ। मुख्यमन्त्री शाहसँग काँग्रेसका १८, उन्मुक्तिका ७ र स्वतन्त्र १ जना गरी २६ जनाको समर्थन कायमै रहेको छ। राप्रपाले समर्थन गरे मुख्यमन्त्री शाहलाई बहुमत पुग्छ। माओवादी र समाजवादीले समर्थन फिर्ता लिएपछि मुख्यमन्त्री शाह अल्पमतमा परेका छन्। तर उनले नागरिक उन्मुक्ति, स्वतन्त्र र राप्रपाका प्रदेश सभा सदस्यलाई अफर गरिरहेका छन्। स्रोत भन्छ, मुख्यमन्त्री शाह नेतृत्व छोडेर पनि गठबन्धन जोगाउने कसरतमा लागेका छन्। त्यसको संकेत उनले माओवादीका मन्त्री हटाएका दिन पनि गरेका थिए। राप्रपा र स्वतन्त्र सांसदलाई बोलाएर मुख्यमन्त्री शाहले मन्त्रीको सपथ लिई हाल्न अनुरोध गरिरहेका छन्। शाह नेतृत्वको सरकारले सामाजिक विकास मन्त्रालय र उद्योग पर्यटन वन तथा वातावरण मन्त्रालय तोडेर पनि नागरिक उन्मुक्तिका बढीभन्दा बढीलाई मन्त्री बनाउने जुक्ति निकालेको स्रोतले बतायो। नयाँ सत्ता गठबन्धनसँग अहिले माओवादीका ११, एमालेका १० र समाजवादीका ४ गरी २५ जनाको बहुमत छ। नयाँ गठबन्धनले स्वतन्त्र सांसद डाक्टर तारादत्त जोशी पनि पूर्व एमाले भएकाले समर्थन गर्ने र नागरिक उन्मुक्ति २ जना आउने भएपछि २८ प्रदेश सभाको बहुमत हुने आँकलन गरिरहेको छ।"
राष्ट्रियसभा अध्यक्षमा कांग्रेसले उम्मेदवारी दिने,"काठमाडौं : प्रमुख प्रतिपक्षी नेपाली कांग्रेसले राष्ट्रिय सभाको अध्यक्षमा उम्मेदवारी दिने भएको छ। शनिबार बसेको कांग्रेस पदाधिकारीको बैठकले राष्ट्रिय सभाको अध्यक्षमा उम्मेदवारी दिने निर्णय गरेको हो। तर उम्मेदवार भने पछि चयन गरिने कांग्रेसले जनाएको छ। बैठकले राष्ट्रियसभा अध्यक्षका लागि पार्टीका तर्फबाट उम्मेदवारी दिने निर्णय गरेको पार्टीका पूर्वसहमहामन्त्री अर्जुननरसिंह केसीले जानकारी दिए । कांग्रेसले पार्टीका तर्फबाट राष्ट्रियसभा अध्यक्ष तथा उपाध्यक्षमा कसलाई उम्मेदवार बनाउने भन्नेबारे भने अहिले निर्णय नलिइसकेको उनको भनाइ छ । बैठकले राष्ट्रियसभा अध्यक्षमा सहयोग खोज्न विपक्षमा रहेका अन्य दलसँग परामर्श गर्ने निर्णय गरेको नेता केसीले जानकारी दिए। यसअघि माओवादीसँग गठबन्धन हुँदा कृष्णप्रसाद सिटौलालाई अध्यक्षको उम्मेदवार बनाउने कांग्रेसको तयारी थियो। तर, सत्ता समीकरण फेरिएपछि कसलाई उम्मेदवार बनाउने भन्ने कांग्रेस अन्योलमा छ। राष्ट्रिय सभामा कांग्रेसका १६ सांसद छन्। नयाँ गठबन्धनबाट राष्ट्रिय सभाको अध्यक्षमा माओवादीबाट उम्मेदवार उठाउने सहमति भएको छ। हाल राष्ट्रिय सभामा माओवादी ठूलो दल बनेको छ। राष्ट्रिय सभामा नयाँ गठबन्धनको बहुमत छ। माओवादीका उपाध्यक्षसहित १७, एमालेका १०, एकीकृत समाजवादीका ८ र जनता समाजवादी पार्टीका ३ सांसद छन्। राष्ट्रिय सभाको अध्यक्षको निर्वाचन फागुन २९ गते हुँदैछ।"
"१० ओभरमा हङकङको ८४ रन, डेब्यु खेलमा आकाशले लिए विकेट","काठमाडौं : नेपालविरुद्धको फ्रेन्डसिप कप टीट्वान्टी क्रिकेटको १० ओभर समाप्तिमा हङकङले २ विकेट क्षतीमा ८४ रन बनाएको छ । टस हारेर फिल्डिङको निम्तो पाएको घरेलु टोलीले ओपनर मार्टिन कोएट्जीको ३१ रनको योगदानमा ८४ रन बनाएको हो । १५ रनमा कप्तान निजाकत खानलाई गुमाएको हङकङले ३४ रनमा कोएट्जीलाई गुमाएको हो । खान शून्य रनमा आउट भए । नेपालका लागि आरिफ शेख र डेब्यु खेल खेलिरहेका आकाश चन्दले विकेट लिए । हङकङको मिसन रोड ग्राउन्डमा शनिबार नेपालले टस जितेर फिल्डिङ गर्ने निर्णय गरेको हो । मुख्य प्रशिक्षक मोन्टी देसाईले प्लेईङ सेटमा बिनोद भण्डारीलाई मौका दिएका छन् भने युवा खेलाडीहरुलाई अवसर दिएका छन् । नेपाली टिममा कप्ता रोहित पौडेलसहित कुशल भुर्तेल, आकाश चन्द,रासिद खान, सागर ढकाल, प्रतिस जिसी, गुलसन झा, सन्दीप जोरा, आरिफ शेख र विवेक यादव छन् । हङकङ भ्रमणमा रहेको नेपालले हङकङसँग एकमात्र टी ट्वान्टी फ्रेन्डसिप म्याच खेल्नेछ भने हङकङ र पपुवा न्युगिनीसँग त्रिकोणात्मक क्रिकेट सिरिज समेत खेल्ने तालिका छ ।"
नयाँ सत्ता समीकरण बनेकै दिनदेखि असफल पार्न दक्षिणपन्थी शक्तिहरू लागे : पूर्वप्रधानमन्त्री खनाल,"काठमाडौं : नेकपा एकीकृत समाजवादीका सम्मानित नेता झलनाथ खनालले नयाँ सत्ता समीकरण बनेकै दिनदेखि असफल पार्न दक्षिणपन्थी शक्तिहरू चलखेल र षड्यन्त्रमा लागेको दाबी गरेका छन्। पूर्वप्रधानमन्त्री खनालले शनिबार सरकारलाई शुभकामना दिँदै नयाँ समीकरण बन्नासाथ भूराजनीतिक शक्तिहरूको चासो बढिरहेको उल्लेख गरेका हुन्। भूराजनीतिक शक्तिहरू बीचको प्रतिस्पर्धा तीव्र बनिरहेको छ। त्यसले गर्दा द्धन्द, हिंसा र युद्धका क्षेत्रहरू फैलिरहेका छन। कतै विश्व युद्ध त हुने होइन भन्ने आशंका देखिन थालेको छ।खनालले भने,हाम्रो देशको रणनीतिक महत्वका कारणले भूराजनीतिक शक्तिहरूको चासो दिन प्रतिदिन बढिरहेको छ। यस्तो स्थितिमा हामीले मुलुकको सर्र्वोपरि राष्ट्रिय हितलाई ध्यानमा राख्दै सन्तुलित विदेश नीतिलाई अख्तियार गर्दै हाम्रा अन्तर्राष्ट्रिय सम्बन्ध र सहयोगहरुलाई अघि बढाउनु पर्ने चुनौतिपूर्ण आवश्यकता हाम्रा सामु छन्। उनले नेपाली जनता अन्याय, कुशासन, ढिलासुस्ती, प्रतिगमन, भ्रष्टाचार र आत्मसमर्पणका पक्षमा नभएको दाबी गरे। यो सरकारलाई दायाँबायाँ गर्ने कुनै छुट छैन। यद्यपि यो सरकार बनेकै दिन देखि यसलाई असफल पार्न दक्षिणपन्थी शक्तिहरू विभिन्न प्रकारका चलखेल र षड्यन्त्रमा लागिसकेका छन। कतिपय पार्टीहरू भित्रै पनि षड्यन्त्रका तानाबाना बुनिँदैछन। यी चुनौतीहरूले वर्तमान गठबन्धनलाई अझ घनिष्ठ रुपले एकताबद्ध हुन र अग्रगमनकारी नीति लिएर अघि बढ्न थप मद्दत पनि गर्नेछ।उनले भने,त्यसैकारण वर्तमान राष्ट्रिय र अन्तर्राष्ट्रिय परिस्थिति प्रति गम्भीर बन्दै सरकारमा रहेका सबै घटक माझको नीतिगत एकतालाई बलियो बनाउन, उपरोक्त कार्यभार अनुरुप मुलुकलाई अघि बढाउन, मिटर ब्याजी पीडित र दुग्ध पीडित किसानहरूका समस्या तुरुन्त समाधान गर्न र मुलुकलाई संविधानको भावना अनुरुप समाजवादको दिशामा अघि बढाउन नयाँ गठबन्धनको सरकार दृढ भएर अघि बढ्न सकोस। नयाँ मन्त्रिमण्डललाई हाम्रो हार्दिक शुभकामना। नेपाली जनता सधैँ अग्रगति र प्रगतिका, न्याय, सुशासन र समृद्धिका पक्षमा रहेका छन्। उनले भने,हामीहरु देश र जनताका चाहना र आवश्यकता प्रति संवेदनशील बनौँ, देशले सामना गरिरहेको चौतर्फी संकटका बारेमा गम्भीर बनौँ, मुलुकको समग्र सामाजिकआर्थिक संरचनामा व्यापक सुधार र परिवर्तनका प्रगतिशील नीति, कार्यक्रम र बजेट बनाऔँ। तिनीहरूलाई प्रभावकारी ढङ्गले लागू गरौं, सरकारमा मात्र होइन जनताको अवस्थामा परिवर्तन ल्यायौं, अशल काम र सेवा गरेर सरकारप्रति जनतामा गहिरो विश्वास सिर्जना गरौं, आपसी एकतालाई हर प्रकारले सुदृढ बनाऔं र नेपाली जनता र राष्ट्रलाई स्थीरता, शान्ति, विकास, परिवर्तन र समृद्धि तिर अघि बढाऔँ। यो यात्रामा सबै वामपन्थी पार्टीहरूले आत्मकेन्द्रित चिन्तन र स्वार्थबाट मुक्त भएर जनता र देशको हितलाई केन्द्र बिन्दुमा राख्दै साझा सवालमा सुदृढ एकता कायम गर्दै अघि बढ्न जरुरी छ। उनले आजको त्रिशंखु संसदमा कुनै पनि पार्टीको बहुमत नभएकाले गठबन्धन सरकार बनाउनु अनिवार्य भएको टिप्पणी गरे। उनले भने, विगतको गठबन्धनले अघि सारेका नीति, कार्यक्रम र बजेटले जनता र राष्ट्रको कुनै पनि आधारभूत समस्याहरुलाई सम्बोधन गर्न सकेन। देशको राजनीति, अर्थतन्त्र, सामजिक तथा सांस्कृतिक स्थिति र राष्ट्रियता सबै क्षेत्र झनझन संकटग्रस्त बन्दै गइरहेको थियो। बेरोजगारी र भ्रष्टाचार झन व्यापक बन्दै गएको थियो र देशका युवाहरू बाहिर जाने क्रम झनझन तीब्र बनिरहेको थियो। त्यसले गर्दा वामपन्थी एकताको माग दिन प्रतिदिन बढिरहेको थियो र मुलुकको राजनीतिक कोर्स बदल्नुपर्छ भन्ने माग प्रबल बनिरहेको थियो। खनालले भने, त्यहि जनचाहना र मुलुकको आवश्यकतालाई प्रतिबिम्बित गर्दै यो बाम लोकतान्त्रिक शक्तिहरूको नयाँ सरकार बनेको छ र यो सरकारमा हाम्रो पनि पार्टी संलग्न भईसकेको छ। यो सरकार बन्दा आज आमजनतामा नँया आशाको संचार भएको छ र मुलुकका वामपन्थी, देशभक्त, लोकतान्त्रिक, प्रगतिशील र समाजवादी शक्तिहरू समेत यो सरकारप्रति सकारात्मक देखिएका छन्। एकीकृत समाजवादी पार्टी नयाँ समिकरणमा आबद्ध भएको उल्लेख गर्दै खनालले यो आजको ऐतिहासिक आवश्यकता भएको टिप्पणी गरे। उनले भने, यो आफैँमा कार्यगत एकता हो। यो एकतालाई सुदृढ बनाउँदै र मुलुकलाई अग्रगति तिर अघि बढाउँदै हामीले हाम्रो गौरवमय पार्टीलाई वैचारिक, राजनीतिक र संगठनात्मक हर हिसाबले सुदृढ गर्नुपर्छ, राष्ट्रिय महाअधिवेशनको तयारी कार्यलाई हर दृष्टिले तीव्र बनाउनुपर्छ र महाअधिवेशन मार्फत एउटा सबल, सुदृढ र गतिशील पार्टी बनाउने एकिकृत उद्देश्यका साथ अघि बढ्नुपर्छ। तब मात्र हामीहरु आफूलाई बलियो र सुदृढ बनाउँदै मुलुकको अग्रगमनको यात्रामा महत्वपूर्ण योगदान गर्न सक्नेछौं।"
"नेपालको फितलो बलिङ, हायातको शतकमा हङकङले दियो २१३ रनको लक्ष्य","काठमाडौं : फ्रेन्डसिप कप टीट्वान्टी क्रिकेटमा हङकङले नेपाललाई २१३ रनको लक्ष्य दिएको छ। टस हारेर फिल्डिङको निम्तो पाएको घरेलु टोली हङकङले निर्धारित ओभरमा ६ विकेटको क्षतिमा २१२ रन बनाएको हो। नेपालका लागि आकाश चन्दले ३ विकेट, राशिद खान, प्रतिश जिसी, आरिफ शेख ११ विकेट लिएका हुन्। चन्दले आज टी ट्वान्टीमा डेव्यु गरेका हुन्। नेपालका लागि चन्दबाहेक अन्य बलरले उल्लेख्य प्रदर्शन गर्न सकेनन्। शेख, खान र ढकालले प्रतिओभर १२ रनभन्दा बढी दिएका थिए। हङकङका लागि बाबर हायातले शतक प्रहार गरेका छन्। हङकङका लागि हायातले ४९ बलमा ११० रन, अन्शुरथ रथले ३९ रन, ओपनर मार्टिन कोएट्जीको ३१ रनको योगदान गरे। आजियाज खानले २१ रन बनाएर अविजित रहे। यासिम मुर्तजा, निजाकत खान र जेमी एटकिन्सन शून्य रनमै आउट भए। हङकङको मिसन रोड ग्राउन्डमा शनिबार नेपालले टस जितेर फिल्डिङ गर्ने निर्णय गरेको हो। मुख्य प्रशिक्षक मोन्टी देसाईले प्लेईङ सेटमा बिनोद भण्डारीलाई मौका दिएका छन् भने युवा खेलाडीहरुलाई अवसर दिएका छन्। नेपाली टिममा कप्ता रोहित पौडेलसहित कुशल भुर्तेल, आकाश चन्द, रासिद खान, सागर ढकाल, प्रतिस जिसी, गुलसन झा, सन्दीप जोरा, आरिफ शेख र विवेक यादव छन्। हङकङ भ्रमणमा रहेको नेपालले हङकङसँग एकमात्र टी ट्वान्टी फ्रेन्डसिप म्याच खेल्नेछ भने हङकङ र पपुवा न्युगिनीसँग त्रिकोणात्मक क्रिकेट सिरिज समेत खेल्ने तालिका छ।"
असमानता अन्त्यको खोजी,"मिथिलापुत्र कथाकार विमल मधेसीको साँघुरो घेराभित्र सीमित नरही नेपालीत्वको भावप्रवल स्रष्टाको परिचय निर्माणमा अभ्यस्त छन्। साहित्यले समाजको यथार्थ प्रस्तुत गर्छ भनी ठान्नेले यसलाई ऐना मान्छन्। अर्कोतर्फ साहित्यलाई मार्गनिर्देश गर्दै अग्रगामी स्वरूपको खाका कोर्ने साधनका रूपमा लिनेको संख्या पनि कम छैन। विधागत शैलीमा भिन्नता हुनु अनिवार्य छ र यसले पाठकमा दिने प्रभाव पनि सबल र सघन हुनुपर्ने अपरिहार्य छ। यसै मेसोमा मूलतः तराईको परिवेश चित्रणमा विशेष रुचि राख्दै समग्र नेपालीमा समभावको सन्देश दिने एकमात्रै उद्देश्यमा उद्यत् रहेका स्रष्टा हुन् राजेन्द्र विमल। तीन दशकदेखि साहित्यमा साधनारत विमलको पछिल्लो कृति सरबरिया टोल कथासंग्रह यस्तै विषयवस्तुमा केन्द्रित भएको देखिन्छ। विविध भाषा र विधामा कलम चलाउँदै आएका विमलको साहित्यिक विधागत चिनारी मूलतः कथाकारिता नै हो। सरबरिया टोल उनको तेस्रो कथासंग्रह हो। १६ वटा कथा रहेको यसमा विमलले आफू बाँचेको युगीन नेपाली समाजका विविध गतिविधिहरूलाई विषयवस्तु बनाएका छन्। उनका कथामा सामाजिक यथार्थ, राजनीतिक अस्थिरता, आर्थिक विपन्नता, लैंगिक विभेद, जातीय द्वन्द्व, रतिरागात्मकता, आञ्चलिकता तथा मनोवैज्ञानिक सन्दर्भहरूको जीवन्त चित्रण छ। अधिकांश कथाले देशमा दुई दशकको अवधिमा चलेका द्वन्द्व र त्यसबाट सिर्जित अनेकन् समस्यालाई चिरफार गर्ने प्रयत्न गरेको छ। त्यो द्वन्द्व विशेषतः दसवर्षे माओवादी संघर्षभन्दा पनि मधेसी समुदायको आन्दोलनले नेपालीबीच ल्याएको तिक्तताको सशक्त चित्रण भेटिन्छ। संग्रहभित्रका कथाका विषयगत मूलभूत सन्दर्भ नियाल्दा उनले देखेभोगेका सामाजिकआर्थिक वर्गगत शोषण, आर्थिक अभावले कंकालिएका जीवन, लैंगिक विभेद, राजनैतिक अस्थिरताले निम्त्याएको विसंगत पक्ष एवं मधेसीपहाडे साम्प्रदायिकता, अन्याय, अत्याचार आदिको सन्दर्भ समेटेको छ। यसका साथै विमलले यौनातृप्त महिला, बलात्कार र आप्रवासीका रूपमा बाँचेका डायस्पोरिक सन्दर्भलगायत परिवेशलाई जीवन्त रूपमा प्रस्तुति छ। वर्तमान राजनीतिमा सप्तालिप्साको चरम बेथितिलाई संग्रहको पहिलो कथाले प्रस्तुत गरेको छ। सत्ताबाट शक्तिको प्राप्ति हुने र शक्तिका लागि सत्ताभोक कुन हदसम्म हुनसक्छ भन्ने देखाइएको छ। शक्तिको मातमा यौन दुराचार, तेली र यादवको जातीय द्वन्द्व, २०४६ सालअघि र पछिको विसंगतिपूर्ण राजनीतिक परिदृश्य, मधेसीपहाडीबीचको घृणित विद्वेष, नन्दुको अराजक मान्यता र उसकै केन्द्रीयतामा कुर्सीका लागि समस्याग्रस्त बनेको नेतृत्व आदि विविध परिघटना एकसाथ उनिएका छन्। चरीकोटमा टाउको मात्रै फेला पर्यो अरे भन्ने प्रसंगले द्वन्द्वकालको झल्को दिन्छ भने नाकाबन्दी र कालोबजारी आदि नेपाली जनताका पीडादायी अवस्था सघन रूपमा समेटिएका छन्। संग्रहको शीर्षकथा सरबरिया टोलले सरबरिया जातिले भोग्नुपरेको गरिबीको पराकाष्ठा जीवन्त रूपमा देखाएको छ। साथै मधेसका महिला, पुरुषवादी सोच, अन्धविश्वास र नारी अस्मिताको सन्दर्भलाई चित्रण गरिएको छ। हलखोर कथामा भुलन हलखोर अछूत मानिएको जाति धेरैको बेवारिसे लास फाल्ने बाध्यात्मक पेसामा थियो। तीन छोरीको बाबु ऊ स्वयं सबैद्वारा परित्यक्त भएपछि आफ्नै लास नगरपालिकाको गाडीबाट भुस्याहा कुकुरसँगै फालिएको विडम्बनापूर्ण अवस्थाको चित्रणले पाठकको मन कुँडिन्छ। देहाग्नि हास्यरसले भरिएको व्यंग्यात्मक प्रस्तुतिको कथा छ। एक संस्कृतमोहको पण्डित, जुनसुकै सन्दर्भ र विषयमा म्लेच्छविरोधी भए तापनि अन्ततः डोम जातिकी स्त्रीप्रति आकर्षिक भई सामाजिक मूल्य भताभुंग गरेको देखाइएको छ। केराको पूलमा भुइँचालोले सबै जाति, धर्म र भाषाभाषीबीच एकता र मानवताको सन्देश दिएको तर फितलो प्रस्तुति छ। आदर्शको जीवन बाँच्ने प्रोफेसरले आफ्ना चार सन्तानलाई गतिलो संस्कार दिन नसक्दा परिवार छिन्नभिन्न भएको एक विधुरको पीडायुक्त जीवनकथा हो यो जिन्दगी धुवाँधुवाँ। यस्तै चमार भएर पनि सिनो नफाल्ने विद्रोह गरेको तथाकथित दलितको उच्च जातिको बाहुनलाई रगतको आवश्यकता परेको बाध्यात्मक परिस्थितिको सामान्य प्रस्तुतिको कथा बनेको छ विद्रोह। आर्थिक अभावमा वेश्या बन्नुपर्ने अवस्था र यौन, भोग सबै प्रकारका शोषणको सन्दर्भले महिलाप्रति पुरुषको गिद्दे दृष्टिलाई जीवन्त रूपमा उतारेको छ एउटा अश्लील कथा ले। मरेको मानिसलाई पनि ब्युँताउँछन् स्वार्थमा र न्यायालयको सेटिङ वर्तमान नेपालमा कसरी चलेको छ भन्ने तथ्यलाई अघि सार्दै माओवादी जनयुद्धप्रति कटाक्ष गरिएको कथा हो छपक्कै। शान्ति प्रक्रियापछि संविधानसभाका लागि बनेका सभासद्हरूको विद्रूप अवस्था रातो पासपोर्ट उर्फ कथामा चित्रित छ भने जूनकीरीको चिहानमा गरिबीले पिल्स्याएका निमुखाहरूको प्रतिनिधि जूनकीरीमार्फत जथाभावी सहिदको घोषणा हुने सन्दर्भमा व्यंग्य गरिएको छ। किन काम्छ अमारो र रधिया विमर्शमा क्रमशः यौनातृप्त महिलाको अन्योलपूर्ण जीवन र उत्पीडनमा बाँच्न विवश महिलाकी छोरीको बलात्कारपछि हत्याबाट विक्षिप्त बनेको सन्दर्भ छन्। रसिक बुढाले दोलखाको पहाडी परिवेशबाट सहरमा छिरेर आफ्नो स्वार्थका लागि श्रीमतीलाई हनी हन्टरका रूपमा प्रयोग गरी सारा सम्पत्ति कुम्ल्याएको देखाइएको छ। विवाहपछि परिवारमा आउने खटपटको पुस्तागत शृंखलाबाट सगोलमा रहँदा पारिवारिक एकता हुने सन्दर्भ जिद्दी कथामा छ भने अन्तिम कथा काकभुशुण्डी र उहाँकी आमा काठमाडौंको परिवेश भएको एक सशक्त मनोवैज्ञानिक कथा हो। यो कथा अन्तर्जातीय विवाहलाई नेपाली समाजले कसरी लिन्छ भन्ने सामाजिक यथार्थको तस्बिर हो। यसमा कुपरम्पराका रूपमा रहेको बोक्सीको आरोपमा आमाकोे मृत्यु र तथाकथित दलितसँग विवाहपछि एक पात्रले बेहोर्नुपरेको सामाजिक बहिष्करण र विक्षिप्तताको सन्दर्भ देखाइएको छ। समग्रमा, कथाकार विमलले तथाकथित गरिब, निमुखा र तल्लो वर्गका पात्रप्रति सहानुभूति देखाए तापनि ती वर्गका पात्रको विजय र उच्च वर्गका पात्रको हार नदेखाउनु उनको कथाकारिताको सीमा देखिन्छ। ग्रामीण र सहरिया दुवै परिवेशका पात्रहरूको उपस्थितिमा कथाकार विमल मूलतः यथार्थवादी र अंशतः यौनातृप्त भावको चित्रणमा केन्द्रित छन्। उनका कथामा वर्गगत असन्तुलन, पुरुषप्रधान समाजमा महिलाले भोग्नु परेका उत्पीडनका साथै अनेक विकृति र विसंगति रहेको भेटिन्छ। भाषागत सामान्य परिष्कारको अभाव खड्किए तापनि विषयवस्तुको सघनता र विविधताले पाठकलाई निराश बनाउँदैनन्। मिथिलापुत्र कथाकार विमल मधेसीको साँघुरो घेराभित्र सीमित नरही नेपालीत्वको भावप्रवल स्रष्टाको परिचय निर्माणमा अभ्यस्त छन्। समीक्षा"
सुदूरपश्चिम सरकार आजै छोड्न नागरिक उन्मुक्तिकी अध्यक्ष रञ्जीता श्रेष्ठद्वारा संसदीय दललाई निर्देशन,"धनगढी : नागरिक उन्मुक्ति पार्टीकी अध्यक्ष रञ्जिता श्रेष्ठ चौधरीले कमलबहादुर शाह नेतृत्वको सरकार आजै छोड्न आफ्ना प्रदेश सभा सदस्यहरुलाई निर्देशन दिएकी छन्। पार्टी अध्यक्षसँग कुनै सरसल्लाह नै नगरि शुक्रबार मध्यराति सरकारमा किन गएको भन्दै पार्टी अध्यक्ष चौधरीले संसदीय दलका नेता घनश्याम चौधरीलाई आजै सरकार छोडन निर्देशन दिएकी हुन्। शनिबार बिहान अन्नपूर्णसँग कुराकानी गर्दै अध्यक्ष चौधरीले भनिन्,कमल बहादुर शाह नेतृत्वको सरकारबाट फिर्ता हुन निर्देशन दिई सकेकी छु। आज संसदीय दलको बैठक बस्छ र सरकारबाट फिर्ता हुने निर्णय हुन्छ। उनले सरकारमा जाने नजाने बारेमा पार्टी अध्यक्षसँग कुनै छलफल नै नगरिएको बताइन्। म बिरामी थिए, तर म सँग कुनै सरसल्लाह नै नगरि मन्त्रीको सपथ खाएका रहेछन्। पार्टी विधि विधानबाट चल्नुपर्छ उनले भनिन्। आजै सरकारबाट फिर्ता भएको निर्णय हुन्छ। नागरिक उन्मुक्तिका ७ जना प्रदेश सभा सदस्यमध्ये शुक्रबारको सरकार विस्तारपछि ३ जना मन्त्री र १ जना राज्यमन्त्री भएका छन्। शुक्रबार मध्य राति मुख्यमन्त्री शाहले उन्मुक्तिका संसदीय दलका नेता घनश्याम चौधरीलाई आर्थिक मामिला मन्त्री, रञ्जिताको नजिक मानिएका खुसीराम चौधरीलाई विना विभागीय मन्त्री र ईन्द्रा गिरिलाई भूमी व्यवस्था कृषि तथा सहकारी राज्यमन्त्रीमा नियुक्त गरेका थिए। उन्मुक्तिका रामेश्वर चौधरीसहित अहिले ४ जना सरकारमा गएका छन्। उनले आफ्नो पार्टी नयाँ गठबन्धनमै रहेको बताइन्। हामी नयाँ बनेको गठबन्धनमै छौं। बिहीबारको सदनमा पनि हामी सत्ता पक्षमा बसेका छौं, यो भनेको सुदूरपश्चिममा पनि नयाँ गठबन्धनलाई समर्थन गर्नु हो उनले भनिन्। सल्लाह नै नगरेर सरकारमा गएका संसदीय दलका नेता घनश्याम चौधरीले सरकारबाट फिर्ता नभएपछि के हुन्छ ? भन्ने जिज्ञासामा पार्टी उनले भनिन्, नागरिक उन्मुक्ति पार्टी विधि विधानबाट चलेको पार्टी हो। दलको ह्विप नमान्नेलाई के हुन्छ, त्यो पछि हुँदै गर्छ। अहिले नागरिक उन्मुक्तिका संरक्षक रेशमलाल चौधरी र पार्टी अध्यक्ष रञ्जीताबीच सरकारमा जाने वा नजानेबारे विवाद देखिएको छ। यो पनि पढ्नुहोस सुदूरपश्चिममा समाजवादीले समर्थन फिर्ता लिंदै, अल्पमतमा परे मुख्यमन्त्री शाह अल्पमतमा रहेका सुदूरपश्चिमका मुख्यमन्त्री शाहले गरे मन्त्रिमण्डल विस्तार"
हलगोरु पाल्ने किसानलाई १० हजार अनुदान,"बागलुङ : पछिल्लो समय पहाडी जिल्लाहरूमा आधुनिक हाते ट्र्याक्टरको माग बढ्दो छ। गाउँगाउँमा हाते ट्र्याक्टर भित्रिएपछि हलगोरु पाल्ने किसानको संख्या घट्दो छ। नेपालका केही स्थानीय तहहरूले हाते ट्र्याक्टर खरिदका लागि अनुदानको व्यवस्था गरे पनि बागलुङको एक पालिकाले भने हलगोरु पाल्ने किसानलाई प्रोत्साहनस्वरूप अनुदान दिने भएको छ। बागलुङको जैमिनी नगरपालिकाले हलगोरु पाल्ने किसानलाई प्रोत्साहन गर्ने भएको हो। नगरपालिकाले कृषि उत्पादनमा आत्मनिर्भर बनाउने उद्देश्यले हलगोरु पाल्ने किसानलाई १० हजार रुपैयाँ अनुदान दिने कार्यक्रम सार्वजनिक गरेको छ। रैथाने बालिको संरक्षण, स्थानीय स्रोतसाधनको उपयोगमार्फत कृषि उत्पादनमा आत्मनिर्भर बनाउने उद्देश्यले हलगोरु पाल्ने किसानलाई अनुदान दिन लागिएको जैमिनी नगरपालिकाका पशु शाखा प्रमुख कृष्णप्रसाद ढकालले बताए। किसानहरूलाई प्रोत्साहनका लागि नगरपालिकाले प्रस्ताव आह्वान गरेको छ, शाखा प्रमुख ढकालले भने, गोरु पाल्ने र गोरुसँग खेतीपातीमा लाग्ने किसानको पहिचान गरेर प्रोत्साहन उपलब्ध गराउन लागिएको हो। आधुनिक मेसिनको प्रयोगमा किसानको धेरै पैसा बिदेसिने भएकाले गोरु पाल्दा त्यो रोकिने नगरपालिकाको विश्वास छ। गोरुको प्रयोगले ढिला होला तर अनुत्पादक हुँदैन, उनले भने, व्यावसायिक किसानलाई भन्दा आफ्नो लागि मात्रै उत्पादन गर्ने किसानका लागि मेसिनभन्दा गोरुको प्रयोग उपलब्धिमूलक हुन्छ। नगरपालिका भित्र झन्डै तीन सय बढी हाते ट्र्याक्टरलगायत सामग्री खनजोतका लागि प्रयोगमा रहेको शाखा प्रमुख ढकालको भनाइ छ। आवश्यक ठाउँमा प्रविधिको प्रयोग र रैथाने तथा मितव्ययी परम्परागत शैलीलाई सँगसँगै लैजाने नीति नगरपालिकाले बनाएको छ। कृषिमा आधुनिक हाते ट्र्याक्टर भित्रिँदा स्थानीय स्रोतसाधनको प्रयोग नै हरायो, ढकालले भने, गोरु पाल्ने संस्कृति घट्दा कृषि बालीका लागि आवश्यक मलमूत्र कमी हुने, बाहिरबाट ल्याएको तेलको प्रयोग बढ्ने भएकाले पनि गोरु पाल्न प्रोत्साहन गर्नु परेको हो। १० वडा रहेको नगरपालिकाले पहिलो चरणमा ३० जना किसानलाई अनुदान दिने जनाएको छ। नगरपालिकाभरिबाट तीन सय जना किसानले प्रस्ताव पेस गरेका छन्, शाखा प्रमुख ढकालले भने, पेस भएका प्रस्तावमध्येबाट चालु आर्थिक वर्षमा ३० जना किसानलाई जनही १० हजारका दरले प्रोत्साहन उपलब्ध गराइनेछ। जैमिनी नगरपालिकाका बेसी फाँटहरूमा हाते ट्र्याक्टरको प्रयोग बढ्दो भए पनि लेकका खेतबारीमा गोरुले जोत्ने प्रचलन कायम छ। पछिल्लो समय रैथाने स्थानीय जातका गाई पाल्नेहरूको संख्यामा कमी आउँदा गोरु पाउनसमेत कठिन हुने गरेको किसान रुद्रप्रसाद शर्माले बताए। यस्तै, नगरपालिकाले राँगा पाल्ने किसानलाई समेत प्रोत्साहन गर्न थालेको छ। मासु र दूधमा नगरलाई आत्मनिर्भर बनाउने लक्ष्य राखिएको छ, शाखा प्रमुख ढकालले भने, बिउका लागि राँगा पाल्ने किसानलाई प्रोत्साहन उपलब्ध गराउँदैछौं। चालु आर्थिक वर्षमा नगरभरिका २० जना किसानलाई जनही १० हजार रुपैयाँका दरले प्रोत्साहन उपलब्ध गराउन लागिएको ढकालले बताए। हलगोरु र राँगा पाल्ने किसानहरूको तथ्यांक तयार गरेर कार्यक्रमलाई निरन्तरता दिने योजना रहेको नगरपालिकाले जनाएको छ।"
समृद्धशाली गन्धर्व जाति,"गन्धर्व जातिसँग पृथक् अस्तित्व, इतिहास, पहिचान तथा पुख्र्यौली ज्ञान परम्परामा आधारित विशिष्ट ज्ञान छ। अर्बाजो, सारंगीमा गाउने मौलिक गायनकला छ। गन्धर्व जातिसँग पृथक् अस्तित्व, इतिहास, पहिचान तथा पुख्र्यौली ज्ञान परम्परामा आधारित विशिष्ट ज्ञान छ। अर्बाजो, सारंगीमा गाउने मौलिक गायनकला छ। यो अलिखित संस्कृति, ज्ञान, शिल्पकला र बुद्धि उनीहरूसँग मात्र पाइन्छ। मौलिक विभिन्न भाका बनाउन, गायनकला गन्धर्वबाटै पछि अरूले सिकेका हुन्। आदिमकालमा सबैभन्दा पहिला भाका, लय वा सुर, ताल गन्धर्वले सुरुआत गरेका हुन्। उनीहरूले लामो समय प्रकृतिसँगको सामीप्यता र संघर्षबाट सिके, पछि अरूले सिर्जना गरे। प्रकृतिमा भएको मेघगर्जन, खोलाको सुसाई, हावाको बहावी झोंक्का, चराको चिरबिर, मानवीय उदासी र उराठी क्षणलाई मनोरञ्जनमा भुलाउन भाका, लय, सुर, ताल र संगीत सिर्जनका आधार बने। अमेरिकाको अमेरिकन बार्ड, वेस्टर्न मिनिस्टल, अफ्रिकन ब्यालेड र इष्टर्न म्यूजिकको पुर्खाचाँहि गन्धर्व जाति नै हुन्। अर्थात् सारमा पश्चिमाहरूको संगीतभन्दा गन्धर्व गीतसंगीत, संस्कृति पुरानो छ। राजकुमार गन्धर्वका अनुसार अमेरिकी, अफ्रिकी र युरोपेली संगीतमा समेत गन्धर्व संगीतको प्रभाव देखिन्छ। नेपालमा एउटै गन्धर्व जातिसँग मात्र आफ्नो छुट्टै पिंगुल संगीतशास्त्र छ। यो उनीहरूको मातृभाषाको लिपि पनि हो। हिन्दूकरण हुनुअघिका किराँतीहरूका कुलदेवता शिव र गन्धर्वले मनोरञ्जनका लागि संगीत, नाचगानको विकास गरेका हुन्। विभिन्न धार्मिक ग्रन्थहरूमा भनिएको छ गन्धर्वले बजाएको संगीतमा किराँती शिवजी नाचे। चारवेदमा ऋग्वेद, यजुर्वेद, सामवेद र अथर्ववेद छन्। त्यही गन्धर्व र किराँतीसँग जोडिएको संगीतलाई सामवेद रचनामा पछि समावेश गरिएको हो। नेपालको पहिलो लिखित गोपाल वंशावलीमा दमाईं जातिको उल्लेख छ। वाल्मीकि र वेदव्यासले लेखेको रामायण र महाभारत ग्रन्थको स्रोत दमाईं, बादी र गन्धर्व हुन् भन्ने कुरा प्राच्य महाकाव्यमा उल्लेख छ। यो तथ्य सन्दर्भले ज्ञानका खानी र श्रुति स्मृतिपरम्पराका जननी समुदायको पहिचान दिलाएको छ। पदमबहादुर गान्धारी गन्धर्वका अनुसार धर्मशास्त्रमा विभिन्न परिस्थिति र देवगणहरूसँग बसेर गन्धर्वले वाद्यवादन बजाएको र प्रमुख भूमिका रहेको पाइन्छ। बाइबलको उत्पत्तिको चार अध्यायमा तालबाजा र सुरबाजा बजाउने गन्धर्वको उल्लेख छ। श्रीमद् भागवतमा र कृष्णलीलामा जब गन्धर्वले अर्बाजो र सारंगी बजाइरहेका थिए, जब उनीहरूको ताल खुस्कियो र स्वर्गबाट दुईजना गन्धर्व पृथ्वीमा झरे भन्ने उल्लेख छ। आदिम सञ्चारकर्मी र समाचार वाहककोरूपमा पनि गन्धर्वलाई चिनिन्छ। किराँती शिवसँगसँगै हिमाली भूक्षेत्रमा विचरण गर्ने रैथाने मूलवासी गन्धर्व जातिले जंगली युगमा नाउर र कृषि युगबाट खसी, बाख्रा, बोका र भेडाको आन्द्राबाट अर्बाजो र सारंगीको तार बनाउने ज्ञानको विकास गरे। बकाइनो, साँज, खिर्रो, सालको काठबाट बनेको अर्बाजो, सारंगी, कुकुरडाइनाको धनु, घोडाको पुच्छर, स्वर तिखो पार्न सल्लाको खोटो र श्रीखण्डको सुन्दरी, बाख्राको छाला र आन्द्रा, बाख्राकै आन्द्राको तार, कालो दाललाई पिनेर बनाएको लेपनले सारंगीमा छाला टाँसिन्छ। लामो जैविक प्रक्रियाबाट आन्द्राबाट तार बनाउने विधि, प्रक्रिया र ज्ञानको विकास गर्न त्यति सजिलो र सहज थिएन। यो गन्धर्व ज्ञान प्रक्रियाले पूर्णता पाउन हजारौं वर्ष लियो। गोरखाका पदबहादुर गान्धारी गन्धर्वका अनुसार आन्द्रालाई कीटाणुबाट बचाउन, कुहिन, सड्न, गल्न दिँदैन र तारलाई जैविक प्रक्रियाबाट बलियो बनाउन धागसेपुवा (गन्धर्व भाषामा एक प्रकारको वनस्पति)सँगै जाडोमा १५ दिन र गर्मीमा एक हप्ता राखिन्छ। यो विशेष प्रकारको जडीबुटीले घाउखटिरा, लुतो, चिलाउने, काटेको ठाउँमा रगत थाम्ने काम गर्दछ। आन्द्रालाई लाई दुहिएर मसिनो तारको रूपमा ओसिलो ठाउँमा सुकाएर तार तयार गरिन्छ। सारंगी बनाउने काठलाई ३६ महिनासम्म पानीमा गाडेर राख्दा कीरा लाग्दैन र टिकाउ हुन्छ। यसरी खोज्दै जाँदा असली आदिवासी र प्रकृतिपूजक मूलवासी गन्धर्वलगायत सिंगो शिल्पी समुदाय रहेको सप्रमाण पुष्टि हुन्छ। पुरानो अर्बाजो ३०३२ इन्च र सारंगी २०२२ इन्च लम्बाइको हुन्छ। अर्बाजो भाले ताल बाजा र सारंगी पोथी सुर बाजा हो। आन्द्रापछि प्यारासुटको तार, नाइलन, प्लास्टिक र ब्याडमिन्टनका तार र पछिल्लोपटक धातुका तार सारंगीमा प्रयोग गर्न थालियो। कामीले औंजार, सार्की र बादीले छाला र दमाईंले सारंगी सुरक्षाको लागि खोल बनाइदिन्छन्। सारंगीको आकारप्रकार, स्वरूप र बनावटमा गोरखा, दाङ, सल्यान, कास्की, दैलेख र काठमाडौंको फरक छन्। काठमाडौंतिर बजाइने सारंगीलाई काँठे सारंगी भनिन्छ। धादिङ, गोरखा, तनहुँ, लमजुङतिर बजाइने सारंगीलाई पश्चिमी सारंगी भनिन्छ। राजस्थान, अफगानिस्थान, मणिपुर र नेपालका सारंगीका सुर, ताल करिबकरिब मिल्दाजुल्दा हुन्छन्। गन्धर्व मछुवाको रूपमा समेत परिचित छन्। गीतसंगीतका सिर्जनाकार एवं माछा मार्ने कलाको ज्ञानका सिर्जनाकारको रूपमा चिनिन्छन्। गन्धर्व भाषमा मरोवाई एक प्रकारको वनस्पतिबाट माछा मार्ने डोरी तयार गर्थे। यो हेर्दा हरियो देखिन्छ, पानीमा तलसम्म डुब्छ, र पनि लामो समयसम्म टिकाउ हुन्छ। हिउँदमा कास्की विजयपुर खोलामा तलबाट माथितिर माछा मार्छन्। साउन, भदौमा महिलाले भुटी माछा मार्छन्। फलामे बल्छीमा कीरा, फट्याङ्ग्रा र गड्यौला राखी डोरीमा फलामे ढिम्का राखेर छ्याप्पछ्याप्प पानीमा माछा मार्छन्। गन्धर्व इतिवृत्तान्त नेपाल गन्धर्व वा किन्नर भूमि पनि हो। सीपकला, सांस्कृतिक सम्पदाका धनी, गर्विलो इतिहास बोकेका नेपालका गन्धर्व जाति अनादिवासी हुन्। इतिहासकार तथा लेखकहरूले उनीहरूको उद्भावस्थलका बारेमा फरकफरक दृष्टिकोण राख्ने गरेका छन्। तर महाभारत, पौराणिक ग्रन्थ, वनपर्व, आदिपर्व ग्रन्थ र ऐतिहासिक तथ्य प्रमाणहरूले गन्धर्व जातिको मूल उद्गमथलो गण्डकी क्षेत्र भएको पुष्टि गर्दछ। भाषिक विकासक्रम र परिवर्तनको दौरानमा गण्ड, गन्द र गन्ध बाट अपभं्रश हुँदै गन्धर्व हुन गएको विभिन्न अध्ययन अनुसन्धानमा उल्लेख गरेको पाइन्छ। त्यो समयमा गन्धर्वहरू सांस्कृतिक अभियन्ता, कलाकार, गायक, लेखक, विद्वान्, राजामहाराजा, शासक, प्रशासक तथा विशेष ज्ञान प्राप्त ऋषि उपाधिधारी पनि थुप्रै थिए। दलित देवो भवः पुस्तकमा आचार्य किशोर कुँडालले प्रस्तावनाको पृष्ठ४, मा शुद्रकुलका ऋषिहरू उल्लेख गरेका छन्। जसमा कवषआइलुष, महिदास, ऐतरेय, ऋषि दीर्घतमा, औशिज काक्षीवान, वत्सकाण्वायन, सुदक्षिण, क्षैमि, रैक्व ऋृषि, सत्यकाम, जाबाल आदि। त्यसैगरी, वाल्मीकि, नारद, शम्बुक र भारद्वाज पनि शुद्रवंशकै विद्वान ऋषिहरू थिए। यस सन्दर्भमा गण्ड बाट गन्धर्व (गण्डव) ऋषिको नामबाट प्रादुर्भाव भई मध्य नेपालको भूखण्डमा सप्तगण्डकीको रूपमा गण्डकी नदी प्रवाहित छ। पूर्वमा लाङटाङ (गोसाइँथान)देखि पश्चिममा धौलाश्री (धवलागिरी) बीच गण्डकीको प्रभाव क्षेत्र पर्छ। यसको सात सहायक नदीमा त्रिशूली, बूढीगण्डकी, मस्र्याङ्दी, मादी, सेती, कालीगण्डकी (शालिग्राम), दरौंदी हो। गण्डकीले मध्य नेपालको करिब ३७,८४५ वर्गकिलोमिटर भूमि समेटेको छ। यो करिब ३३८ किलोमिटर लामो छ। यसको प्रवाह १,७१३ क्युबिक मिटर प्रतिसेकेन्ड छ। सप्तगण्डकी क्षेत्रमा चौबिसी राज्यहरू थिए (पाँडे, रामकुमार, २०५५ : नेपाल परिचय)। विश्वका प्राचीन चर्चित सभ्यताहरू नदी किनारबाटै विकसित भएको पाइन्छ। जस्तैः मिश्रको सभ्यता नील नदी, मेसोपोटामियाको सभ्यता युफ्रेटस र टाइग्रिस नदी, बेबिलोन, ग्रिसेली, भारतको सभ्यता सिन्धु, गंगा, ब्रम्हपुत्र नदी र चीनको सभ्यता ह्वाङ हो, पीत र याङ्सी नदी आसपासमै भएको थियो। पानीकै कारण त्यस्ता चिन्तन सभ्यता केन्द्रको उत्पति, विस्तार र विकास सम्भव भएको हो। नेपालका विभिन्न सभ्यताहरू पनि नदीकिनार र आसपासका क्षेत्रमै विकसित भएको पाइन्छ। अझै नेपाल भन्नेबित्तिकै विश्वको सर्वोच्च शिखर हिमालय क्षेत्र भएको भूमि भन्ने खुलस्तै छ। नेपाली नदी सभ्यताहरूमाअनादिकालीन कर्नालीभेरी हिमाली शिल्प (मानव) सभ्यता, राप्ती, बागमती, नारायणी, कमला र कोशी सभ्यताको विकासमा वरदान सावित जस्तै भएका छन्। यसैगरी गण्डक वा गण्डकी नदी सभ्यताको विकासमा अनादिवासी गन्धर्व जातिको महत्त्वपूर्ण योगदान रहिआएको छ। गण्डकी जलाधारको आसपासका क्षेत्रमा गण्डकी नदी सभ्यताको विकास गन्धर्व पूर्वजहरूले गरेका थिए। यो वास्वविकता इतिहासमा कतै उल्लेख गरिएको पाइँदैन। त्यसै भूक्षेत्रमा गन्धर्वहरू पनि फैलिएको देखिन्छ। त्यसबाट के प्रमाणित हुन्छ भने यिनीहरू नेपालका अनादिवासी भूमिपुत्र हुन्। धेरैको बुझाइ के छ भने ऋषि भन्नासाथ क्षेत्री, बाहुन जात वा शासकहरू हुन्। तर यो बिल्कुलै सत्य होइन। सत्य के हो भने ऋषि भन्नाले आदिमकालीन समयका बौद्धिक वर्गका जमात वा समूह हुन्। अर्थात् ऋषि वर्तमान समयमा शिक्षाको उच्चतम उपाधि विद्यावारिधि जस्तै हो। डा स्वामी प्रपन्नाचार्य, डा जगमान गुरुङ, पद्मसिंह विश्वकर्मा र पण्डित, रिपलाल विश्वकर्मा जातले फरक भए पनि विज्ञताको हिसाबले पहिलाको पदावली वा संज्ञाका आधारमा ऋषि नै हुन्। अर्थात् संस्कृति भाषका ज्ञाता, संस्कृतिविद्, प्राज्ञिक व्यक्तित्व, चिन्तनीय प्रज्ञाले भरिपूर्ण जसले ज्ञानगुण, बुद्धि, विवेक र वुद्धिजीवीको रूपमा काम गर्ने गर्दथे। गण्डकी क्षेत्रमा गन्धर्व (गण्डव) नामका ऋषि थिए। पछि गण्डवबाटै गन्धर्व कायम भएको पाइन्छ। जो अत्यन्तै बौद्धिक र विद्वान कहलिएका थिए। वरिष्ठ किराँत अध्ययेतालेखक रामचन्द्र राईको शोधअनुसार किराँत शब्द मुन्धुमबाट संस्कृतको मन्त्रम, किराँत ऋसियाबाट संस्कृतको ऋचा र किराँत ऋसियामुनाबाट संस्कृतिको ऋषिमुनि भएको हो। रिसिया (ऋसिया) भनेको कसैलाई सम्बोधन गरेर मुन्धुम फलाक्नु हो। संस्कृतको ऋचा पनि वेदमा फलाकिएका शब्दहरू हुन्। किराँतमा मुन्धुम फलाक्ने मानिसलाई रिसियामुना वा रिसियामिना (मुनामिनामान्छे) भनिन्छ। संस्कृतमा पनि वेदज्ञाता वा जानकारलाई रिसिमुनि (ऋषिमुनि) भनिन्छ। त्यसैले यहाँ स्मरणीय के छ भने किराँत सभ्यता र संस्कृतिकै समकालीन गण्डव ऋषि थिए। उनी ललितकला, नाचगान, सीपकला, कौशलमा पोख्त थिए। यस क्षेत्रको ठूलो भूभागमा गन्धर्वहरूले राज्यसमेत चलाएका थिए। त्यसैगरी, पाँच पाण्डवले वनवासको क्रममा केही समय धौलागिरि (धौलाश्री) क्षेत्रमा पनि बिताएका थिए। यस क्षेत्रमा पाण्डवहरूको चियोचर्चा गर्नको लागि दुर्योधनका साथ कर्णलगायत कौरवहरू आएका थिए। जहाँ गन्धर्व राजाहरूले गौरवशाली, वैभवपूर्ण राज्यशासन गरिरहेका थिए। पछि कौरव र गन्धर्व राजाको बीचमा यस क्षेत्रको सरोवर (सम्भवतः फेवाताल आसपासको क्षेत्र) मा ठूलो लडाइँ भयो। युद्धकौशल र चतुयाइँमा अत्यन्तै कुशल गन्धर्व राजा र उनका सैनिकहरूले कौरवहरूलाई पराजित गरेका थिए। कर्ण र दुर्योधनलाई त गन्धर्व राजा र सैनिकहरूले बाँधेर नै राखेका थिए। सो कुरा महाभारतको वनपर्वको आठौं अध्यायमा उल्लेख छ। गन्धर्व राजाले अर्थात् गन्धर्व (गण्डव) ऋषिले गण्डव, गण्डक, गण्डकीमा बसेर विभिन्न भूगोल र क्षेत्रमा राजकाज गरेको यी तथ्यले पुष्टि गर्छन्। जसको राज्यकेन्द्र मणिपुर (पहिला गाविस)मा रहेको थियो। पछि पुरानो नाम मणिपुरमा वेणी थपेर वेणीमणिपुर नामकरण गरियो। सो क्षेत्र हाल नवलपरासी, गण्डकी नदीको त्रिवेणीधामको उत्तरतर्फ अरुण खोलाभन्दा माथि पाल्पा जिल्लासँगै जोडिएको पहाडी क्षेत्रमा छ। सो पुरानो गाउँ अहिले मध्यबिन्दु नगरपालिका र विनयी त्रिवेणी गाउँपालिकाको रूपमा कायम भएको छ। जहाँ गन्धर्व शासनकालमा राजा चित्ररथ गन्धर्वले शासन गरिरहेका थिए। चित्ररथ गन्धर्वले सत्यावतीपुत्र राजा चित्रांगद गन्धर्वलाई मारेको महाभारत आदि पर्वको तेस्रो अध्यायमा उल्लेख गरिएको छ। सो समयमा गन्धर्व राज्यशासन पूर्वमा त्रिशूली, पश्चिममा राप्ती, उत्तरमा हिमालय क्षेत्र र दक्षिणमा त्रिवेणीधाम, अवध र गंगा नदीसम्म फैलिएको पाइन्छ। आजसम्म भौगोलिक तथ्य प्रमाणको रूपमा गन्धर्व राजकाज र उनीहरूको पैतृकभूमिको नामकरण अपभं्रशित हुँदै आएको पाइन्छ। तर नेपालको पुरानो प्राचीन दस्तावेजहरूमा भने त्यति भौगोलिक नाम बिग्रिएको पाइँदैन। जस्तो वेणीमणिपुर, नवलपरासी निर्वाचन क्षेत्र नंं ३, गौंडा (गण्ड), लमजुङ निर्वाचन क्षेत्र नं १, र गौंडाकोट (गन्धर्वकोट), गुल्मी निर्वाचन क्षेत्र नं २ मा छन् (नेपालका निर्वाचनहरू, २०६५ : नयाँ कोतपर्व दैनिक)। यी नामहरू सबै गण्ड गन्धर्वबाट विभिन्न रूप फेरिँदै परिवर्तन भएको तथ्यमाथि नै उल्लेख गरिसकिएको छ। गन्र्धवको रूप नै परिर्वतन गरी नामकरण भएका नगरपालिकाहरू पनि छन्। जसमा बागलुङको गण्डकोट हुँदै गल्कोट (गन्धर्वकोट), स्याङ्जाको गल्याङकोट (गन्धर्वकोट), गोर्खाको गण्डकी (गण्ड) र कपिलवस्तु जिल्लाको वाणगंगा (पहिला सारंगीलाई वाण भनिन्थ्यो) नगरपालिका रहेका छन् (भट्टराई, परिवर्तन, २०७३ : गाउँपालिकानगरपालिका)। इमानसिंह चेमजोङका अनुसार नजिकै शिवस्थान छ भने किराँतहरू त्यसछेउ सिउँडी रोप्छन्। जबकि शिवस्थानको प्रतीक हो, त्रिशूल। तर लिम्बू भाषाको लुङडिङ्वा रोप्ने कुराले त्रिशूलको पूर्वरूप पाटे सिउँडी हो भन्ने स्पष्टै छ। नभन्दै झट्ट हेर्दा यो त्रिशूल जस्तै देखिन्छ र समानान्तर बरोबरी शैलीमा चिर्ने हो भने दुरुस्तै त्रिशूल नै हो। अर्थात् त्रिशूल पाटे सिउँडीको प्रतीक हो। भलै आजभोलिका अधिकांश त्रिशूल नामधारी आयुध त्रिशूल नभई एकतिर दुई शूल वा तीरमात्र भएका अशुद्ध त्रिशूल किन नहोऊन् ? यसैले बज्र रोक्ने शंकु (अंकुश) जसले बोक्छ, त्यो शंकर हो, शशांक हो। सुषुतले दिएको अर्को नाम महावृक्ष पनि हो। महादेवको वृक्ष भएकाले त्यस्तो बन्न गएको हो। किराँती शिव महादेवलाई चढाइने रङ पहेंलो हो, जुन पाटे सिउँडीकै फूलको रङ हो। जुन फूल शिवरात्रि पर्नेताका फागुनचैतमै फुल्ने गर्छ। जसरी इलियोकार्पस स्फेरिकसको फल रुद्राक्ष अर्थात् रुद्रको आँखा हुन्छ। त्यसैगरी, पाटे सिउँडीको बियाँको नाम बज्राक्ष (बज्रको आँखा) हो। यही सिउँडीको घार (फेद)बाट कुनै बेला बन्ने भएकोले सारंगी भएको बुझिन्छ। जसलाई आजभोलि ढोडेसारंगी भनिन्छ र यसबाट बनेकोलाई ढोडेमादल। तुलनात्मक रूपमा मकैको ढोडजस्तै कमलो सिउँडी हुने भएकोले नामै ढोडेसारंगी राखेको हुन सक्छ। गोरखादेखि बागलुङ भेगका गण्डक प्रदेश जहाँ सम्भवतः अन्नपूर्ण, माछापुच्छे हिमालले गर्दा बन्ने वायुचक्र (भर्टेक्स) र घनादी प्रणाली जिम्मेवार छ। तर पाटे सिउँडीको घनत्व इलाका महाभारतको पनि भिरालो हो र नेगेटिभ पल्स निम्त्याउने धेरै नै जिम्मेवार रानी सल्लाको कारणले पनि। यसैले देवघाटको उत्तरी भेग बढी सम्भावनाको ठाउँ हो, एउटा अवधारणा विकासको अर्थात् रामानन्दप्रसाद सिंहले बुद्धलाई जसरी थारू भनेका थिए। किराँतेश्वरमा केन्द्रित हुने हो भने शिवको परिकल्पना मगर, गुरुङको हो भन्ने देखिन्छ। मगरहरूले मृतको आत्मबाट छुटकारा लिने प्रक्रिया डैसिबाङअन्र्तगत मलामीहरूले दुधिलो चोप आउने बिरुवामा टाउको ठोक्नुपर्दा सिउँडी पनि पर्छ। गुरुङको निम्ति तोंतोसी शिववृक्ष हो। अन्य समुदायले पनि आफ्नो भाषिक नामअनुसार प्रयोग गर्ने गर्छन्। यसरी चुरे र महाभारत शृंखलाबीचको मनसुन नठोकिने सुक्खा भिरालाका ११ देखि १२ सय मिटरबीच त्यस शिवको प्राकपरिकल्पना भयो। जतिबेला भर्खरै पशुपालनको युग सुरु भएको थियो। तर लुगाको निम्ति वनस्पतिको रेसा निकाल्ने ज्ञान आइसकेको थिएन। त्यसैले शिवले हिंस्रक बाघ मारेर त्यसको छाला मात्र बेर्छन् (सौरभ, २०७१ : असहमति)। यहाँ उल्लेख सिउँडी, ढोडेसारंगी, किराँतेश्वर शिववृक्ष सिउँडी र बज्रपर्ने प्रसंग निकै महत्त्वपूर्ण छ। मौलिक विभिन्न भाका बनाउन, गायनकला गन्धर्वबाटै पछि अरूले सिकेका हुन्। आदिमकालमा सबैभन्दा पहिला भाका, लय वा सुर, ताल गन्धर्वले सुरुआत गरेका हुन्। उनीहरूले लामो समय प्रकृतिसँगको सामीप्यता र संघर्षबाट सिके, पछि अरूले सिर्जना गरे। नेपाल गन्धर्व वा किन्नर भूमि पनि हो। सीपकला, सांस्कृतिक सम्पदाका धनी, गर्विलो इतिहास बोकेका नेपालका गन्धर्व जाति अनादिवासी हुन्। इतिहासकार तथा लेखकहरूले उनीहरूको उद्भावस्थलका बारेमा फरकफरक दृष्टिकोण राख्ने गरेका छन्। गन्धर्व शिवका गण हुन्। जो गण्डक क्षेत्रमा सारंगी बन्ने सिउँडी विशेष रूपमा पाइने उल्लेख छ। महाभारत शृंखलाबीचमा शिवको मुख्य विचरण क्षेत्र पनि उल्लेख गरिएको छ। शिवकै गण भएकाले गन्धर्वहरूको मुख्य बसोबास क्षेत्र पनि गण्डक क्षेत्र हो। गन्धर्व शिवका गण हुन्। जो गण्डक क्षेत्रमा सारंगी बन्ने सिउँडी विशेष रूपमा पाइने उल्लेख छ। महाभारत शृंखलाबीचमा शिवको मुख्य विचरण क्षेत्र पनि उल्लेख गरिएको छ। शिवकै गण भएकाले गन्धर्वहरूको मुख्य बसोबास क्षेत्र पनि गण्डक क्षेत्र हो। विभिन्न प्रसंग र तथ्यले पनि यसलाई पुष्टि गर्दछ। बज्र पर्ने खतराबाट टरिन्छ। घर छेउछाउमै सिउँडी रोप्यो भने भन्ने पुख्र्यौली ज्ञान असत्य थिएन। अनि कमलो र रेसादार वनस्पतिका घारको सारंगी बनाउँदा। तुलनात्मक रूपमा अरूभन्दा राम्रो बज्ने नै भयो। बज्र पर्नमा प्रमुख भूमिका खेल्ने आकाशको नेगेटिभ पल्स तल झरेपछि जमिनबाट त्यसलाई पोजेटिभ पल्सलाई न्युट्रलाइज गर्ने। तŒव रहेको सिउँडीको सारंगी बन्नुमा वैज्ञानिक कारण छ। यो ज्ञान, सीपकला, प्रविधिसँगै वैज्ञानिक रूपमा पनि। गन्धर्व पुर्खाको मौलिक ज्ञान परम्परा अतलुनीय छ। जुन ढोडे सारंगी बजाउँदा सांगीतिक थेरापीले स्वस्थ हुने भयो। बोकेर हिँड्दा नकारात्मक ऊर्जाबाट सुरक्षित हुने भयो। घरमा झुन्ड्याउँदा बाह््य नकारात्मक ऊर्जालाई नास गरिदिन्छ। गन्धर्व बालबालिका जन्मिँदा शिरतिर सारंगी राखिदिने वैज्ञानिक कारण पनि यही हो। जुन बालबालिकालाई जीवनभर नकारात्मक ऊर्जाले नसताओस् भन्ने देखिन्छ। शिव (महावृक्ष) वृक्ष पाटे सिउँडी, किराँतेश्वर शिवकै उपासक गण। र सिउँडीकै सारंगी बनाएर शिवसँगै हिँड्ने, नाच्ने, गाउने गन्धर्व हुन्। जो नेपालका आदिम रैथाने मूलवासी भित्र पर्छन्, किराँतेश्वर महादेव (शिव)लाई रैथाने आदिवासी मान्ने सवालमा। अहिलेसम्म नेपालको समाजशास्त्रमानवशास्त्र पूर्वाग्रही र एकांकी रूपमा किन पढाइँदै छ ? अनार्य किराँतेश्वर आर्यकरण भए जस्तै गन्धर्वको वास्तविक पहिचान र अस्तित्व पनि लोप भएकै हो ? उल्टै अपमानित कथित दलित समूहमा राखेर सिंगो नेपाली मौलिक सांस्कृतिक सभ्यताका जग गन्धर्वलाई तिरष्कृत किन गरियो ? किराँती समूह आदिवासीमा रहँदा गन्धर्वलाई उपेक्षा गरिनुपर्ने कारण के हो ? कतिपय समूहलाई केही शताब्दी पार गर्नेबित्तिकै आदिवासीमा राख्नेले किराँतीकै समकालीन हिमाली शिल्प (मानव) सभ्यताको विकासकर्ता रैथाने गन्धर्वलाई छुटाउनु सौतेनी व्यवहार हो। बनिबनाउ पश्चिमा परिभाषाले किराँतीका समकालीन नेपालका रैथाने मूलवासी गन्धर्वलाई आदिवासी भनेर राज्यले बुझ्दैन भने जसको बिहे उसले नै हेर्न नपाउनु भने जस्तै हो। मानवशास्त्रीयसमाजशास्त्रीय विषयलाई नै कसैको उक्साहटमा साम्प्रदायिक र राजनीतिक दाउपेचको विषय बनाइनु राम्रो संकेत होइन। नेपालका गन्धर्वजस्तै हजारौंवर्ष पुराना कति जाति, समुदायलाई आफ्नो पैतृक पुख्र्यौली माटोबाट विस्थापित किन गरिँदै छ ? यो खोजको विषय बनेको छ। तथ्यका आधारमा नेपालका सबै जाति समुदाय आप्रवासी र आदिवासी हुन्भन्दा फरक नपर्ला। मैले यसो किन भनेको भने आदिवासी परिभाषा र सूचीकरण बसोबासको मितिको आधारमा हुनुपर्छ। अनुहारका आधारमा होइन, यो नै वैज्ञानिक विधि हो। यी माथिका विभिन्न ऐतिहासिक, धार्मिक, पौराणिक र वर्तमान भौगोलिक तथ्यप्रमाण नामकरणहरूको संश्लेषणबाट गन्धर्व जातिको मूल उद्गमथलो गण्डकी क्षेत्र नै रहेको प्रमाणित गर्दछ। जो तथ्यहरूले प्रमाणित र भौगोलिक उपस्थितिले पुष्टि गर्छन्। जसले गन्धर्वचुली हिमाललाई केन्द्र बनाएर अनादिकालीन हिमाली शिल्प (मानव) सभ्यताको विकास गरेका थिए। पूर्वज गन्धर्व, किन्नरहरू नेपाली लोकसंगीतका अग्रज मानिन्छन्। प्रतीकात्मक रूपमा गन्धर्व जातिलाई स्वर्गका गवैया जाति पनि भनिन्छ। अक्सर धार्मिक साहित्यहरूमा यक्ष, किन्नर, गन्धर्वसँगसँगै आउने कारण यही हो। यो जातिको मूलथलो कास्कीको बाटुलेचौरलाई मानिन्छ। कुनै समय गण्डकी क्षेत्रबाट राप्ती भेरी हुँदै कर्णाली प्रदेशसम्म पुगेको देखिन्छ। विस्तारै पूर्वी क्षेत्रमा समेत विस्तार भएको पाइन्छ। गन्धर्वचुली हिमाल उनै गण्डव नामका गन्धर्वले माछापुच्छ्रे हिमशृंखलामा रहेको गन्धर्वचुली (६,२४८ मिटर, २०,४९९ फिट) हिमालयको काखमा बसेर ध्यान, तपस्या र राजकाजसमेत गरेका थिए। पछि उनै गन्धर्व (गण्डव) कै नामबाट सो हिमालको नाम गन्धर्वचुली नामकरण गरिएको हो। त्यो गन्धर्वचुली हिमालबाट बगेर आएको नदीहरूलाई पछि गन्धर्वकै नामबाट गण्डकी नदीको रूपमा नामकरण गरियो। अहिले गन्धर्वचुली हिमाल कास्की जिल्ला माछापुच्छ्रे गाउँपालिकामा रहेको छ। यसरी गन्धर्व (गण्डव)कै नामबाट गण्डकी नदी र गन्धर्वचुली हिमालको नामकरण गरिएको छ। यो हिमालको प्रथम आरोहण सन् २०१३ मे ६ मा कोस्मिन एन्ड्रन र क्रिस्टिना पोगासियनले गरेका थिए। गण्डकी प्रदेश, कास्की जिल्ला माछापुच्छे गाउँपालिकामा रहेको गन्धर्वचुली अन्नपूर्ण हिमशृंखलामा अवस्थित छ। कास्कीको घान्द्रुकबाट चुली २३६ किलोमिटरको दूरीमा रहेको छ। काठमाडौंबाट लुम्ले हुँदै जान सकिन्छ। नेपालको पर्यटन विकासमा रैथाने शिल्पी (कथित दलित) समुदायको योगदानः गन्धर्वचुलीसार्की (चमार) सृंगी हिमालको बारेमा एकदिवसीय विमर्श कार्यक्रम २०औं अन्तर्राष्ट्रिय पर्वतीय दिवसको अवसरमा सम्पन्न भएको छ। अन्तर्राष्ट्रिय पर्वतीय मापदण्डअनुसार ५८ सय मिटरभन्दा अग्लालाई हिमाल घोषणा गरिन्छ। नेपालमा गणना भएका १,७९२ हिमालमध्ये ५८ सयभन्दा माथिका हिमाल छन्। नेपालका १७ सयदेखि १८ सयवटा चढ्न मिल्ने हिमालमध्ये ४१९ वटा हिमाल मात्रै खुल्ला गरिएको छ। अन्त्यमा, विभिन्न ऐतिहासिक तथ्य प्रमाण र जानकारहरूका अनुसार खसहरूले कुमाउँ गढवालमा चार सय वर्ष जति शासन गरेका थिए। ईपूपाँचौं शताब्दीतिर वर्तमान नेपालको प्रदेश सातको बैतडी र दार्चुला जिल्लाको दोभानको गोकुलेश्वर क्षेत्रमा प्रवेश गरेका थिए। इतिहास र तथ्य प्रमाणले यही कुराको पुष्टि गर्छन्। तर त्यसभन्दा निकै पहिला नै रैथाने शिल्पी (कथित दलित) समुदायका पूर्वजहरूले त्यस क्षेत्रमा हिमाली शिल्प (मानव) सभ्यताका विकास गरिसकेका थिए। अर्थात् मानवीय सभ्यताको आविष्कार, सिर्जना र विकास गरिसकेको पाइन्छ। खसहरूको ठूलो समूहको प्रवेशपछि गन्धर्वबाहेक अनादिवासी शिल्पी समुदायहरू पैतृक भूमिबाट विस्थापित भई लुम्बिनी, गण्डकी, बाग्मती, सुनकोशी हुँदै विभिन्न भूभागमा स्थानान्तरण भएका थिए। सांगीतिक क्षेत्रलाई मूलधार मान्ने जाति गन्धर्वको उद्गमथलो गण्डकी क्षेत्र रहेको देखिन्छ। शासकीय पक्षधर लेखक, इतिहासकारहरूले पृथ्वीनारायाण शाहसँगसँगै यी समुदाय नेपालको अन्य भूगोलमा प्रवेश गरेका हुन भन्ने गर्दछन्। जुन कुरा एकदमै तथ्यहीन कुरा हो। शाहवंशीय वा पृथ्वीनारायण शाहको इतिहास अढाई सय वर्ष जतिमात्रै भएको छ। तर अनादिवासी रैथाने शिल्पी समुदायको इतिहास नेपालमा हजारौं वर्ष पुरानो छ। जुन तथ्य इतिहास आजसम्म लेखिएकै छैन, बाहिर आएकै छैन।"
कालीकोटमा करेन्ट लागेर दुई जनाको मृत्यु,"कालीकोट : कालीकोटमा करेन्ट लागेर दुई जनाको मृत्यु भएको छ। नरहरीनाथ गाउँपालिका८ मा करेन्ट लागेर आज बिहान लालुका गाउँका ४३ वर्षीय केशवराज थापा र उनका २७ वर्षीय भतिज गङ्गा थापाको मृत्यु भएको हो। विद्युत्को सवस्टेशनबाट चाखा काल्ढुङ्गा भन्ने स्थानमा सबलाइन विस्तार गर्ने क्रममा करेन्ट लागेको नरहरीनाथ गाउँपालिकाका प्रवक्ता तथा वडा नं ९ का वडाध्यक्ष प्रदीप बोहोराले जानकारी दिए। 'गाडेको विद्युत्को पोल अन्यत्र सार्न खोज्दा पोलको टुप्पोले विद्युत् प्रवाह भइरहेको तारलाई छुँदा करेन्ट लागको हो', उनले भने, 'दुवै जनाको घटनास्थलमा नै मृत्यु भएको हो।' मृतक केशवराज थापा स्थानीय मङ्गलासैनी माध्यमिक विद्यालयको शिक्षक थिए। रासस"
चाँढै ओइलियो गुराँस,"रसुवा : न हिउँ पर्यो न पानी। यसपटक चाँढै फूलेको लालीगुराँस चैत नलाग्दै झर्न थाल्यो। हिमाली क्षेत्रमा चैत वैशाखमा लटसम्म फल फूलेर रङ्गिन देखिन्थ्यो। अन्य वर्षभन्दा पुसमै फूलेको लालीगुराँस राम्ररी फक्रन पाएन। यस वर्ष न पानी पर्यो न हिउँ नै पर्यो त्यसैले फागुनमै ओइलिएर झरेको हो। लाङटाङ राष्ट्रिय निकुञ्जको जंगलमा पर्यटक आउने मौसम अगावै लालीगुराँसको फूल आइलिन थालेको छ। जैविक विवधिताका लागि समे निकै महत्वपूर्ण मानिएको लाङटाङ राष्ट्रिय निकुन्ज तथा मध्यवर्ती पहाडीदेखि उत्तरी हिमाली क्षेत्रसम्म विभिन्न रङका फूलहरु पाइन्छ। पासाङल्यामु सडकमार्गमा पर्ने ग्राङ, राम्चे, ठाडे,धून्चेलगायतका ठाउँमा गाडीबाटै रात्तामै लालीगुराँसले यात्राका क्रममा गाडीबाटै देखिन्छ। वनमा रातो, सेतो, फिक्का,गूलावी, फिक्का रातो, लगायत दर्जन रङका लालीगुराँस लटरम्मै फूलेको देख्न सकिन्छ। यहाँका फूलको व्यापार नभएता पनि परम्परागत रुपमा विभिन्न स्थानमा गुराँसफूलका पत्रहरु जडिबुटी औषधिका रुपमा निर्यात गरिन्छ। भने फूललाई स्थानीय गाउँमा घरेलु औषधिको रुपमा प्रयोग गर्ने गरिन्छ। नेपालमा पाइने मध्ये १२ प्रजाती र रसुवामा मात्र पाइने रैथाने २ जाती गरी १४ प्रजातिका गुराँस पाइन्छ। गोसाइकुण्ड गाउँपालिका ५ ठूलोस्याफ्रुका सुब्बा तामाङले भने यस वर्ष पर्याप्त पानी र हिउँ नपरेकोले राम्रारी फुलेन। पर्यटकीय क्षेत्र लाङटाङ, गोसाइकुण्ड पदयात्रा मार्गका जंगलमा चैत वैशाखसम्म विभिन्न रङ्गीचङ्गी लालीगुराँस फूल फूलेर ढकमक्क देखिन्थ्यो। मौसममा यहाँ आउने विदेशी तथा स्वदेशी पर्यटक रमाएर फोटो खिच्थे। यस वर्ष चाँढै फलेकोले र हिउँदमा हिउँ तथा पानी कम परेकोले फागुनमै ओइलिन थालेको स्थानीय सिमेन तामाङ बताउँछन्। कालिका गाउँपालिका२ को स्याउबारी मध्यवर्ती सामुदायिक वन तथा विभिन्न जंगलमा पनि चाँढै फूलेरको लालीगुराँस यसवर्ष चाँढै आइलिएर झरेको छ। सदरमुकाम धुन्चे आसपासमा रहेको जंगलमा पनि चाँढै लालीगुराँस सुकेर चाँढै आइलिएको छ। लालीगुराँस टिपेर मञ्च तथा मन्दिर सजाउने, पुजा गर्ने बालबालिकाहरुले बेच्ने तथा केहीले स्वादिष्ट सर्वत बनाएर बिक्री गर्ने गर्दछन्।"
साइप्रस हुँदै गाजाका लागि सहायता पठाउने तयारी,"अमेरिकी परोपकारी संस्था वल्र्ड सेन्ट्रल किचेन ले गाजाका लागि साइप्रसको बाटो सहायता पठाउन लागिएको शनिबार बताएको छ। गाजाबाट सबैभन्दा नजिकको युरापेली सङ्घको सदस्य राष्ट्र साइप्रसको लार्नाका बन्दरगाहमा तीन साताअघि स्पेनको ध्वजाबाहक जहाज ओपन आर्म्स डुबेको थियो। वल्र्ड सेन्ट्रल किचेनको टोली साइप्रसमा मानवीय सहायताका सामानहरू उत्तरी गाजातर्फ जाँदै गरेको डुङ्गामा लोड गरिरहेको छ', संस्थाले शुक्रबार जारी गरेको विज्ञप्तिमा भनिएको छ। 'हामी हाम्रो विश्वासिलो गैरसरकारी संस्था साझेदार ओपन आर्म्ससँग समुद्री सहायता करिडोर खोल्नका लागि हप्तौंदेखि तयारी गरिरहेका छौं जसले हामीलाई यस क्षेत्रमा हाम्रो प्रयासलाई विस्तार गर्न अनुमति दिने विश्वास गरिएको छ,' विज्ञप्तिमा भनिएको छ। इजरायलहमास युद्धको पाँच महिनाभन्दा बढी समय बितिसक्दा पनि गम्भीर मानवीय अवस्थाका कारण केही देशले खाद्यान्न र अन्य सहायता ढुवानी गर्न बाध्य भएको गाजाका जनताका लागि आवश्यक सामग्रीले भरिएको बार्ज निर्माण गर्ने योजना रहेको च्यारिटीले जनाएको छ। 'गाजामा मानवीय सामुद्रिक करिडोर स्थापना गर्ने प्रयासमा प्रगति भइरहेको छ, र हाम्रो सयौँ टनले भरिएको जहाज प्यालेस्टिनी नागरिकका लागि खाना, पानी र महत्वपूर्ण आपूर्तिको क्षणको सूचनाका लागि पर्खिरहेको छ,' ओपन आर्म्स ले सामाजिक सञ्जाल एक्समा भनेको छ। युरोपेली आयोगकी प्रमुख उर्सुला भोन डेर लेयेनले आइतबार लार्नाबाट सामुद्रिक करिडोर खुल्ने आशा व्यक्त गरेकी छन्। उनले संयुक्त अरब इमिरेट्स (युएई) को सहयोगमा शुक्रबार पाइलट अपरेसन सुरु गरिने बताएकी छन्। यसले गाजाका जनताका लागि सामानको धेरै ढुवानीमध्ये पहिलो ढुवानीलाई सुनिश्चत गरेको छ। गाजामा कुनै पनि बन्दरगाहहरू सञ्चालनमा छैनन् र अधिकारीहरूले प्रारम्भिक ढुवानीहरू कहाँ जानेछन्, ती इजरायलद्वारा निरीक्षणको अधीनमा रहनेछन् वा कसले सहायता वितरण गर्नेछन् भन्ने बारे केही बताएनन्। अमेरिकी रक्षा मन्त्रालय पेन्टागनले गाजामा अस्थायी स्टेशन स्थापना गर्ने अमेरिकी योजनामा ६० दिन लाग्ने र त्यसमा एक हजारभन्दा बढी अमेरिकी सैनिक संलग्न हुने जनाएको छ। हमासले अक्टोबर ७ मा दक्षिणी इजरायलमा गरेको अकल्पनीय आक्रमणबाट गाजा युद्ध शुरु भएको थियो। आक्रमणमा एक हजार १६० जनाको मृत्यु भएको थियो भने करिब २४० जनालाई आक्रमणपछि बन्धक बनाइएको इजरायली तथ्याङ्कले देखाउँछ। आक्रमणको लगत्तै हमासलाई ध्वस्त पार्ने प्रतिबद्धता व्यक्त गर्दै इजरायलले निरन्तर सैन्य आक्रमण गरेको छ। हमासको नियन्त्रणमा रहेको गाजास्थित प्यालेष्टिनी स्वास्थ्य मन्त्रालयले दिएको जानकारी अनुसार कम्तीमा ३० हजार ८७८ व्यक्तिको मृत्यु भएको छ। सन् २००५ मा गाजाबाट पछि हटेको तर आफ्नो हवाई क्षेत्र र क्षेत्रीय जलक्षेत्रमा नियन्त्रण कायम राखेको इजरायलले योजनाबद्ध सामुद्रिक करिडोरको स्वागत गरेको बताइएको छ।"
कालीकोटमा करेन्ट लागेर काका भतिजाको मृत्यु,"कालीकोट : कालीकोटमा करेन्ट लागेर काका भतिजाको घटनास्थलमै मृत्यु भएको छ। नरहरीनाथ गाउँपालिका८ मा विद्युतको पोल सार्ने क्रममा करेन्ट लागेर दुई जनाको मृत्यु भएको हो। बिहान साढे ८ मा करेन्ट लागेर वडा नं ८ का ४३ वर्षीय केशव थापा र २७ वर्षीय गंगा थापाको मृत्यु भएको नरहरीनाथ गाउँपालिकाका अध्यक्ष नगेन्द्रबहादुर बिष्टले बताए। केशव थापा मगलासैनी माविका प्रावि स्थायी शिक्षक हुन्। १४ वर्ष अगाडि गाढिएको पोल प्रयोगविहीन अवस्थामा रहेको थियो। पोल पुन: प्रयोगमा ल्याउनका लगि पोल सार्ने क्रममा उनीहरुको मृत्यु भएको हो। नरहरीनाथ गाउँपालिका प्रवक्ता तथा वडा नं ९ का वडा अध्यक्ष प्रदीप बोहोराले नयाँ लाइनमा विद्युत प्रवाह भइरहेका बेलामा सँगै रहेको पुरानो पोल उखेलेर अन्यत्र सार्ने क्रममा लाइन छुँदा करेन्ट लागेको बताए। अध्यक्ष बोहोराले भने, 'गाउँमा पुगेको राष्ट्रिय प्रशारण लाइनमै पोल ठोकिएकाले पोल समाइरहेका काका भतिजाको घटनास्थलमै मृत्यु भएको हो।' केही महिना अघि राष्ट्रिय प्रशारण लाइन गाउँमा पुर्याएको भएपनि पोल व्यावस्थापन नहुँदा दुर्घटना हुन पुगेको स्थानीय निर्मल बिष्टको भनाइ छ। जिल्ला प्रहरी कार्यालय कालीकोटका सुचना अधिकारी प्रहरी निरीक्षक पोषण थापाले घटना लगत्तै खुलालु प्रहरी चौकीको टोली घटनास्थलतर्फ गएको र इलाका प्रहरी चौकी कुमालगाउँको टोली पनि बाटोमा गइरहेको बताए।"
"२९ वर्षमा विमानस्थल बन्यो, तर चलेन","लगभग ३० वर्षअघि ठूलो भूगोल, कठिन जनजीवन र छरिएको बस्ती भएकै कारण राज्यले एयरपोर्ट बनाउन अनुमति दियो। बन्यो पनि। तर, जहाज आएन। स्थानीय भन्छन्, जहाजको आसमा उबेलाको कसिलो छाला चाउरी परिसक्यो। कपाल फुलेर सेतै भइसक्यो। कति गाउँले जहाज नदेखि बितिसके। खै कहिले देख्न पाइएला ? डोल्पा : डोल्पा त्रिपुरासुन्दरी७ का भक्तिलाल बोहोरा उमेरले ६० वर्ष लागे। वृद्ध उमेरका उनलाई एउटै कुराले पिरोलेको छ। आफू तीसवर्षे लक्का जवान हुँदा निर्माण सुरु भएको एयरपोर्टमा जहाज अझै आएको छैन। घरमुनिको ग्राउन्डमा जहाज आएको देख्ने उनको अब एउटै धोको छ। तीन वर्षअघि निर्माण कार्य सम्पन्न भएको एयरपोर्ट अझै जहाज नआएको उनले गुनासो गरे। उनका अनुसार त्यतिबेला जहाज ल्याउन चौर बनाउने लागे रे भन्ने सुनेपछि गाउँमा खुसीको सीमा नै थिएन। कतिपयले त अब एक, दुई वर्षमै जहाज आउँछ होला भनेर आकलनसमेत गर्थे। हामीले आशा गरेको ३० वर्ष बित्न लाग्यो तर जहाज आएन, उनले भने। जहाजको आशामा ऊ बेलाको कसिलो छाला चाउरी परिसक्यो। कालो कपाल फुलेर सेतै भइसक्यो तर, खुसीको फूल मनमा कहिल्यै फुल्न सकेन, उनले दुःखेसो पोखे। जीवित हुँदै जहाज आइदिएको भए ३० वर्षअघि देखेको सपना पूरा हुन्थ्यो कि, मरियो भने सपना अधुरै हुने भयो। जहाजको पर्खाइमा गाउँका धेरैजसो बूढापाकाहरू बितिसकेको समेत उनले बताए। वडा नं ८ शेरगाउँका कृष्ण केसीलाई पनि त्यस्तै लाग्छ। एयरपोर्ट निर्माण भएको लामो समय बितिसक्दा पनि जहाज नआएको उनले गुनासो गरे। सातामा एउटासम्म भए पनि उडान गर्न माग छ। आफूहरू सानै छँदा एयरपोर्ट बन्न सुरु भएको हो, हामी हुर्किएर पनि ४० कट्न थालियो, एयरपोर्ट बनेपछि न जहाज नै आयो न त जहाज चढ्ने आशा नै पूरा भयो, उनले दुःखेसो पोखे। यहाँका कतिपय सर्वसाधारणले नजिकबाट जहाजै देख्न पाएका छैनन््, जहाज आइदिएको भए वर्षौंदेखिको उनीहरूको सपना पनि पूरा हुने थियो होला। परीक्षण उडान भएर जहाज आएमा बिरामी, सुत्केरी र विद्यार्थीलाई आउजाउ गर्न सजिलो हुने आशा छ। निजी जहाज वा सरकारी जहाज जुन भए पनि सातामा एउटा उडान गर्न पहाडाका सर्वसाधारणले माग गरेका छन्। पर्यटन व्यवसायीहरूले पनि डोल्पामा रहेका दुईवटै विमानस्थल मज्जाले चल्ने बताएका छन्। सोलुखुम्बुमा चारचारवटा विमानस्थल चलेको बताउँदै डोल्पामा प्रचुर मात्रामा पर्यटकीय सम्भावना भएकाले पनि दुईवटै विमानस्थल चल्ने उनीहरूको भनाइ छ। डोल्पामा रहेको फोक्सुण्डो ताल, शेगुम्बा, कान्जिरोवा हिमाल, त्रिपुरासुन्दरी मन्दिर शेगुम्बा, धो तराप भ्यालीलगायतका प्राकृतिक तथा धार्मिक सम्पदाले लाखौं पर्यटक तान्न सक्ने क्षमता राख्ने युवा पर्यटन व्यवसायी जितेन्द्र झाँक्रीले बताए। मसिनेचौर विमानस्थल सञ्चालनमा आउनुले डोल्पामात्र नभई नेपालकै पर्यटन क्षेत्रमा समेत टेवा पुग्ने भएकाले जतिसक्दो चाँडो परीक्षण उडान गरेर नियमित उडान सुरु गर्नुपर्ने उनको भनाइ छ। यस्तो थियो पहिलाको अवस्था आजभन्दा ३० वर्षअघि जिल्ला भित्रिनु र बाहिरनु पर्दा करिब १५ दिन नै हिँड्नु पथ्र्यो। त्यस समयमा डोल्पाकै अर्को जुफाल विमानस्थल भर्खरै सञ्चालनमा आएको थियो। यद्यपि तल्लो भेग र मध्यभेगका बासिन्दालाई जुफाल पुग्न सहज थिएन। तल्लो भेगमा पर्ने जगदुल्ला र मुड्केचुला गाउँपालिकाका सर्वसाधारणलाई जुफाल पुग्न एक दिन नै लाग्थ्यो। अझै पनि साबिकको लिकु र पहाडाका सर्वसाधारणलाई पनि तीन घण्टा धेरै लाग्छ। सिकिस्त बिरामीहरू एयरपोर्ट लैजाँदालैजाँदै बीच बाटोमै मर्नुपर्ने बाध्यता थियो। जिल्लाको उत्तरी क्षेत्रका नागरिकलाई जहाज भेट्न आजभोलि पनि एकसाता भन्दा धेरै हिँड्नु पर्छ। त्यसबेला पहाडा गाविसका स्थानीय मनबहादुर केसी र सुरेश शाहीले डोल्पामा दोस्रो विमानस्थल निर्माणका लागि पहल गरे। राज्यले पनि ठूलो भूगोल, कठिन जनजीवन र छरिएको बस्ती भएकै कारण एयरपोर्ट बनाउन अनुमति दियो। बस्तीदेखि तल ठूलो जमिन खाली थियो। त्यसैमा विमानस्थल निर्माण गर्ने गाउँको सल्लाह भयो। किंवदन्तीअनुसार त्यो फाँटिलो जमिन तत्कालीन डोल्पा दरोका राजा विक्रम शाही महाराजाको घोडा चराउने थियो। समयक्रमसँगै त्यो जमिन मान्छेहरूले नापी नक्सा गरेर भोगचलन गर्न थाले। गाउँलेको सल्लाहअनुसार प्रतिरोपनी १७ हजार रुपैयाँ लिएर मसिनेचौर एयरपोर्टलाई जग्गा दिए। जग्गा प्राप्तिसँगै २०५१ सालमा शिलान्यास भयो। तत्कालीन जिल्ला विकास समितिका सभापति ओमबहादुर बुढाले शिलान्यास गरे। उक्त एयरपोर्ट कालोपत्रेपछि जहाज नदेखेरै केसी र बुढाको स्वर्गारोहण भइसकेको छ। शिलान्यास भएको एक वर्षपछि २०५२ सालदेखि निर्माणको काम सुरु भएको पहाडाका स्थानीयले बताए। निर्माण गर्नै २९ वर्ष त्रिपुरासुन्दरी नगरपालिका७ मा रहेको मसिनेचौर विमानस्थल निर्माण गर्नै २९ वर्ष लाग्यो। बजेट पठाउँदा राज्यको कर्केनजर परेपछि एयरपोर्ट निर्माण गर्नै तीन दशक लागेको पहाडाका स्थानीय विष्णुलाल केसी बताउँछन्। त्यतिबेला सरकारले एयरपोर्ट निर्माणको स्वीकृति दिए पनि बजेट भने कनिका छरेझैं आउँथ्यो, माथिबाट आएको न्यून बजेटले एयरपोर्टको थोरैमात्र काम गर्न सकिन्थ्यो। एयरपोर्ट निर्माण हुनेताका हामीहरू युवा अवस्थामै थियौं, तत्कालीन निर्माण समितिमा आफ्ना बुवा मनबहादुर केसी हुनुहुन्थ्यो, उहाँ घरबाट पैसा बोकेर बजेट माग गर्न पटकपटक काठमाडौंंमा डेलिकेसन जानुहुन्थ्यो, उनले सम्झिए। यहाँका कतिपयले नजिकबाट जहाजै देख्न पाएका छैनन््, जहाज आइदिएको भए बर्षौंदेखिको उनीहरूको सपना पनि पुरा हुने थियो। जीवित हुँदै जहाज आइदिएको भए ३० वर्षअघि देखेको सपना पुरा हुन्थ्यो कि, मरियो भने सपना अधुरै हुने भयो। जहाज अवरतणका लागि बनाइएको विमानस्थलको धावनमार्ग मान्छे र पशुवस्तुको आउजाउ गर्ने बाटोमा परिणत भएको छ। मसिनेचौर विमानस्थल निर्माणमा २८ करोड ६० लाख खर्च भइसकेको छ। राज्यले जतिसक्दो छिटो एयरपोर्ट सञ्चालनमा नल्याए राज्यको करोडौं लगानी त्यसै खेर जान्छ। ३० वर्षअघि राज्यले पनि ठूलो भूगोल, कठिन जनजीवन र छरिएको बस्ती भएकै कारण एयरपोर्ट बनाउन अनुमति दिएको थियो। बुवा आफैंले एयरपोर्ट निर्माणको सुरुवाती पहल गरेकाले पनि घरमा पैसा नहुँदा ऋण सापट गरेर जानुहुन्थ्यो, त्यही भएर पनि चार भाइ सन्तानले सोचेअनुसार पढ्नै पाएनौं, त्यो बेला बुवाले लाएको सरसापट केही वर्षअघि मात्र तिरेर सक्यौं उनले गुनासो पोखे। आफूले काम सुरुवात गरेको एयरपोर्टमा जहाज बसाल्ने बुवाको ठूलो धोको थियो। तर, धोको पूरा नभएरै बुवा बित्नुभयो, गाउँका धेरै बूढापाकाहरू जहाज नदेखेरै बिते, उनले भने। मसिनेचौर एयरपोर्ट र जनयुद्ध सुरु भएको एउटै वर्ष भएकाले पनि पटकपटक माओवादीले निर्माणमा अवरोध गरेको पनि उनले सम्झिए। निर्माणमा २८ करोड ६० लाख नजिकै जुफाल एयरपोर्ट बनिसकेको थियो। तर, स्थानीय गाउँवासीको मागअनुसार पहाडामा पनि एयरपोर्ट बनाउन राज्यले अनुमति दियो। तत्कालीन जिल्ला विकास समितिले पनि एयरपोर्ट बनाउन केन्द्रमा सिफारिस गरेको थियो। २०७८ सालमा निर्माणकार्य पूरा भएको मसिनेचौर विमानस्थल बनाउन मात्रै २८ करोड ६० लाख खर्च भएको छ। तीन वर्षअघि मात्रै धावनमार्ग कालोपत्रे गर्ने काम सकिएको थियो। नागरिक उड्डयन प्राधिकरण काठमाडौंंका इन्जिनियर वीरप्रसाद शाहीका अनुसार २०५२ साल यता एयरपोर्ट निर्माणका लागि राज्यको २८ करोड ६० लाख खर्च भएको जानकारी दिए। उनका अनुसार एयरपोर्ट कालोपत्रेका लागि मात्रै २५ करोड खर्च भयो। बाँकी रकम टर्मिनल भवन, सुरक्षा भवन, घेराबार, खानेपानी, कर्मचारी निवास निर्माणमा खर्च भएको छ। विमानस्थल सञ्चालनका लागि आवश्यक सम्पूर्ण पूर्वाधार निर्माणको काम भइसकेको छ, प्राविधिक हिसाबमा पनि उडान गर्नै नमिल्ने कुनै कारण छैन, उनले भने राज्यले अध्ययन नगरेरै एयरपोर्ट बनाउने स्वीकृत दिएको होइन, सम्पूर्ण पूर्वाधार निर्माणको काम भइसकेकाले छिट्टै परीक्षण उडानसँगै नियमित उडान गर्नुपर्छ उनले भने, त्यहाँँका सर्वसाधारणको वर्षौंदेखिको माग पनि त्यही छ। टावरको टिर्मनल भवन निर्माण भए पनि आवश्यक उपकरण भने जडान अझै हुन सकेको छैन। विमानस्थल सुचारु भएपछि आवश्यक सबै उपकरण जडान गर्न सकिने बताइएको छ। विमानस्थलकै सुरक्षाका लागि अस्थायी विमानस्थल सुरक्षाचौकी पनि स्थापना गरिएको छ। हाल असईको नेतृत्वमा प्रहरी बसेको छ। एयरपोर्ट निर्माण भए पनि जहाज नआउँदा चौकी स्थापनाको वास्तविक भूमिका निभाउन नसकिएको चौकीका एक प्रहरी जवानले बताए। तत्कालीन पर्यटन मन्त्रीले आफ्नै बाचा बिर्सिए तत्कालीन संस्कृति पर्यटन तथा नागरिक उड्डयनमन्त्री सुदन किरातीले मसिनेचौर विमानस्थलमा परीक्षण उडानको मिति तोक्दै दुई पटक फेसबुकमा पोस्ट गरे। पहिलो पोस्टमा १३ भदौमा डोल्पाको मसिनेचौर विमानस्थलमा परीक्षण उडान गर्ने जानकारी गराए। झन्डै तीन वर्षअघि नै सञ्चालनको तयारीमा रहेको विमानस्थल सञ्चालनमा आउने भयो भन्दै डोल्पाका जनप्रतिनिधिदेखि सर्वसाधारणमा खुसीको सीमा रहेन। सबैले जनप्रिय मन्त्री भन्दै गुणगान गाए र मिति नै तोकेकोमा धन्यवादसमेत दिए। जब १३ भदौ आयो मन्त्रीले भने जस्तै गरी परीक्षण उडान हुन सकेन। मन्त्री आफैंले फेसबुकमा दोस्रो पोस्ट गर्दै एक महिना सारेर १३ असोजमा परीक्षण उडानका लागि मिति सारे। त्यसबेला बुवाको निधन भएपछि मिति सारिएको भन्दै फेसबुकमै लेखे। डोल्पालीले दुःखद् घडीमा कुनै प्रश्न गरेनन्। अर्को मिति १३ असोज कुरी बसे। जब समय आयो त्यो बेला पनि परीक्षण उडान भएन। त्यसपछि भने पूर्वमन्त्री किरातीप्रति डोल्पाली जनता रुष्ट छन्। पटकपटक आफैं मिति तोक्ने उडान नगर्ने भनेर रुष्ट भएका हुन्। अब मन्त्रीको पद गइसक्यो मन्त्री किरातीको बोलीप्रति विश्वास थियो, उहाँ लोकप्रिय मन्त्री पनि हो, तर उहाँले पटकपटक मिति तोकेर पनि परीक्षण उडान गराउनु भएन, त्यसपछि उहाँ पनि अन्य डँटुवा नेता सरह नै लाग्न थाल्यो, अब मन्त्रीको पद गइसक्यो के आशा गर्नु, स्थानीय विष्णुलाल केसीले भने, अहिले त उहाँको कुनै पनि कुरामा विश्वास लाग्दैन, दुर्गमका नागरिकलाई दुई पटक उडानको ललीपप देखाएर भावना नखेल्नु पर्ने हो। डोल्पालाई फरक व्यवहार किन ? परीक्षण उडानको मितिसँगै तोकिएको कालीकोटको सुन्थराली विमानस्थलमा एक साता अघिमात्रै तामझामका साथै परीक्षण उडान सम्पन्न भयो। त्यसको भोलिपल्टै सरकारी तथा निजी जहाजहरूले नियमित उडानसमेत सुरु गरे। सरकारका उपप्रधान तथा रक्षामन्त्री पूर्णबहादुर खड्का, तत्कालीन संस्कृति पर्यटन तथा नागरिक उड्डयनमन्त्री सुदन किराती, वर्तमान मुख्यमन्त्री राजकुमार शर्मा, पूर्वमुख्यमन्त्रीद्वय महेन्द्रबहादुर शाही र जीवन शाही पनि पुगे। सँगै मिति तय भएको कालीकोटमा उडान भएपछि मसिनेचौर विमानस्थलमा पनि उडान हुन्छ कि भन्ने डोल्पालीको आशा थियो। परीक्षण उडान त कहाँ हो कहाँ मितिसमेत नतोकेपछि डोल्पाली जनता निराश भएका छन्। राजनीतिकर्मी विमलकुमार भण्डारीले कालीकोट उडान गरेलगत्तै डोल्पामा पनि उडान हुन्छ कि भन्ने आशा पलाए पनि उडानको मिति नै नतोकेपछि डोल्पाली जनता निराश भएको गुनासो पोखे। सञ्चालनको तयारीमा रहेको मसिनेचौर विमानस्थलमा परीक्षण उडान गराउन सम्बन्धित निकायलाई उनले आग्रह पनि गरे। नगरपालिकाले लेख्यो पत्र मसिनेचौर विमानस्थलमा सञ्चालनको माग गर्दै १४ फागुनमा त्रिपुरासुन्दरी नगरपालिकाले नागरिक उड्डयन प्राधिकरणलाई पत्र लेखिसकेको छ। केही महिनाअघि सँगै परीक्षण उडानको मिति तय भएको कालीकोटको सुन्थराली विमानस्थलमा परीक्षण उडान भएर पनि नियमित उडान सुरु भइसके पनि आफ्नो नगरपालिकामा रहेको मसिनेचौर विमानस्थलमा उडान नभएको भन्दै पत्र लेखिएको नगरप्रमुख जनचन्द्र रोकायले जानकारी दिए। एयरपोर्टसम्म पुग्ने बाटो पनि बनेको छ, एयरपोर्टका लागि आवश्यक सम्पूर्ण पूर्वाधार बनिसकेकाले जतिसक्दो छिटो परीक्षण उडान गरेर नियमित उडान गर्न सरकारसँग आग्रह छ, उनले भने। मन्त्री सुदन किरातीले कालीकोट र डोल्पामा परीक्षण उडानको मितिसँगै तय गर्नुभएको थियो, कालीकोटमा भइसक्यो, डोल्पामा दुई पटक सर्यो, अब परीक्षण उडान गर्न डोल्पावासीको आग्रह छ। सदनमार्फत सरकारको ध्यानाकर्षण डोल्पाको पहाडामा रहेको मसिनेचौर विमानस्थल सञ्चालनका लागि संघीय संसद्मा पनि कुरा चर्चा भएको छ। डोल्पाबाट निर्वाचित प्रतिनिधिसभा सदस्य तथा भर्खरै गठित सरकारका सहरी विकास मन्त्री धनबहादुर बुढाले विमानस्थल सञ्चालनका विषयमा संघीय संसद्मार्फत पटकपटक सरकारको ध्यानाकर्षण गराउँदै आएका छन्। दुई साताअघि प्रतिनिधिसभाको बैठकमा बोल्दै मन्त्री बुढाले जुफाल विमानस्थल मर्मत भइरहेको र निर्माण कार्य पूरा भएर पनि सञ्चालनमा आउन नसकेको मसिनेचौर विमानस्थलमा परीक्षण उडान गर्न सरकारको ध्यानकर्षण गराएका थिए। आवश्यक सम्पूर्ण पूर्वाधार निर्माणको काम पूरा भइसक्दा पनि नियमित उडान नगरेर राज्यले दुर्गमका नागरिकको भरोसालाई बेवास्ता गरेको गुनासो पोखे। आफूले जनप्रतिनिधिको हिसाबले पटकपटक मसिनेचौर विमानस्थलमा परीक्षण तथा नियमित उडान गराउन माग गरे पनि सुनुवाइ नभएको बताए। परीक्षण उडान नहुन्जेल आफू सदन र सरकारको ध्यानाकर्षण गराइरहने बताए। यता प्रदेशसभा सदस्य वीरबहादुर शाहीले प्रदेश मसिनेचौर विमानस्थल सञ्चालनका विषयमा पटकपटक प्रदेश सरकारको ध्यानाकर्षण गराइरहेको बताए। राज्यको करोडौ लगानी भएको विमानस्थल अलपत्र पर्दा पनि उडानमा सरकार गम्भीर नभएको उनको गुनासो छ। उक्त विमानस्थल आफ्नो निर्वाचन क्षेत्रमा पर्ने भएकाले पनि जनताको गुनासो मिश्रित फोन बारम्बार आइराख्ने उनको भनाइ छ। यस विषयमा सम्बन्धित मन्त्री र प्रधानमन्त्रीलाई पनि माग गर्ने प्रतिबद्धता जनाए। डोल्पा प्रशासनको ताकेता डोल्पाको मसिनेचौर विमानस्थल सञ्चालनका लागि जिल्ला प्रशासन कार्यालयले पनि ताकेता गरेको छ। तीन वर्षअघि नै सम्पूर्ण पूर्वाधार निर्माण कार्य सम्पन्न भएर पनि तयारी अवस्थामा रहेको विमानस्थल सञ्चालनमा ल्याउन केन्द्रमा ताकेता गर्ने गरेको हो। प्रमुख जिल्ला अधिकारी तुलसीप्रसाद दाहालले जिल्लाका सरोकारवाला निकाय र सर्वसाधारण पनि मसिनेचौर विमानस्थल सञ्चालन माग गर्दै जिल्ला प्रशासन कार्यालयमा पुग्ने गरेको बताए। हाल जुफाल विमानस्थल मर्मतका लागि बन्द गरिएकाले यस्ता गुनासाहरू अझ धेरै आउने गरेको उनको भनाइ छ। आफूहरूले पनि नागरिक उड्डयन प्राधिकरणसँग पनि डोल्पाली नागरिकका गुनासाहरूलाई लिखित तथा मौखिम रूपमा टिपाएको बताए। एयरपोर्ट तयारी अवस्थामा छ, सुरक्षा पोस्टसमेत राखेको धेरै भयो, डोल्पा भौगोलिक रूपमा विकट भएकाले भरपर्दो एवं छिटो, छरितो माध्यम भनेकै हवाई यातायात हो, अब नागरिक उड्डयन प्राधिकरणले जतिसक्दो छिटो परीक्षण उडानसँगै नियमित उडान सुरु गर्नुपर्छ, उनले थपे। दुर्गममा आपत्कालीन अवस्था बिरामी तथा सुत्केरीको उद्धार गर्नुपर्ने भएकाले पनि मसिनेचौर विमानस्थल सञ्चालनमा आउनुपर्ने उनको भनाइ छ। जीर्ण हुँदै संरचना, धावनमार्गमा बाटो निर्माण कार्य पूरा भएको लामो समय बितिसक्दा पनि जहाज नआएपछि राज्यको करोडौं लगानी भएका मसिनेचौर विमानस्थलका भौतिक संरचना जीर्ण बन्न थालेका छन्। टर्मिनल भवनको सिसा फुटेको छ भने भवन भित्ताहरू पनि पुराना हुन थालेका छन्। विमानस्थल क्षेत्रको सुरक्षाका लागि लगाइएको घेराबारसमेत भत्किएको छ। संरक्षण नहुँदा तारजाली लगाइएको फलामका एंगल नै धेरै ठाउँमा ढलेका छन् भने केही ठाउँमा भाँचिएको समेत पाइएको छ। जहाज अवतरणका लागि बनाइएको विमानस्थलको धावनमार्ग मान्छे र पशुबस्तुको आउजाउ गर्ने बाटोमा परिणत भएको छ। धावनमार्गभरि पशुबस्तु दिसापिसाब गरेर फोहोर बनाएका छन्। राज्यले जतिसक्दो छिटो एयरपोर्ट सञ्चालनमा नल्याए राज्यको करोडौं लगानी त्यसै खेर जाने डोल्पाका सरोकारवालाको बुझाइ छ। कच्ची हुँदा उडान मसिनेचौर विमानस्थल कच्ची अवस्थामा हुँदा भने परीक्षण उडान भएको थियो। आजभन्दा १० वर्षअगाडि परीक्षण उडान गरिएको थियो। २०७० साल भदौमा सिंगल इन्जिन गरेको नाइन एजेजी कल साइनको मकालु एयरलाइन्सले सफल रूपमा परीक्षण गरेको हो। नेपाल नागरिक उड्डयन प्राधिकरणका तत्कालीन महानिर्देशकसहित भएर वरिष्ठ प्रशिक्षक विमान चालक तेन्जिङ लामाले जहाज अवतरण गराएका थिए। परीक्षण उडान सफल भएपछि चारपाँच महिना मकालु, गोमा, काष्ठमण्डपलगायतका एयरलाइन्सले उडान गरेका थिए। कच्ची हुँदै सफल परीक्षण उडान भएर सञ्चालनमा आएको मसिनेचौर विमानस्थलमा कालोपत्रे भइसकेपछि भने परीक्षण उडान हुन सकेको छैन।"
"सामाजिक रूपान्तरणमा लर्न, अनलर्न र रिलर्न","सामाजिक रूपान्तरणका लागि हामी सबैले धेरै कुरा लर्न, अनलर्न र रिलर्नका लागि तयार हुनुपर्छ। मानव सभ्यताको हजारौं वर्ष पार गरेर वैज्ञानिक युगसम्म आइपुग्दा पनि पुरुषवादी मूल्य, मान्यता र चिन्तनमा चलिआएको हाम्रो समाजमा महिलाका आवाज अधिकार र आवश्यकताहरूले न्यायोचित स्थान प्राप्त गर्न सकेका छैनन्। महिलाले समाजका सबै समस्यालाई आफ्नो समस्या ठानेर विभिन्न आन्दोलनमा योगदान पुर्याए। तर हाम्रो समाजले महिलाका समस्यालाई आफ्नै समस्याका रूपमा अझै पनि हेर्न सकेको छैन। यसरी महिलालाई गरिने सामाजिक, आर्थिक र राजनीतिक भेदभावले केवल महिलालाई मात्र नभएर हाम्रो सिंगो समाजलाई पछि पारेको छ। नेपालमा इतिहासका पानाहरू पल्टाउँदा महिलाका योगदान र सफलताको चर्चा गरिएको बिरलै देख्न पाउँछौं। नेपाल एकीकरणको सन्दर्भमा महिलाले क्षमताको प्रदर्शन गरे पनि राज्यले महिलाको क्षमताको कदर गरेन। मामिलाहरूका सामाजिक, आर्थिक र राजनीतिक हक र अधिकारका विषयहरूलाई कतै सम्बोधन गरिएन महिला लामो समयसम्म दोस्रो दर्जाका नागरिकमा सीमित रहे। २००७ साल वरपर जब नागरिक अधिकार, लोकतन्त्र र समाजवादको नारामा राजनीतिक आन्दोलनको प्रभावसँगै महिला आन्दोलन पनि संगठित हुन सुरु भयो। लैंगिक समानताका सबालहरू राज्यका दायित्व मात्र नभई सिंगो समाज, परिवार र महिला स्वयंको प्राथमिकताको विषय पनि बन्नुपर्छ। महिला अधिकारको दृष्टिकोणबाट हेर्दा सांस्कृतिक रूपान्तरणको मुख्य कडी पितृसत्ताावादी सोचको रूपान्तरण नै हो। २०१७ सालपछि भने पञ्चायती व्यवस्थाको सुरु भएपछि महिला आन्दोलन केही संकुचित हुन पुग्यो तथापि भूमिगत रूपमा केही गतिविधि भए गरेको पाइन्छ। २०४७ सालको आन्दोलनपछि महिला आन्दोलनको केही विकास भए पनि त्यो सहर, बजार र केही पढेलेखेका महिलामा मात्र सीमित भयो। २०५२ सालमा जनयुद्धको थालनी भएपश्चात् सबै वर्ग समुदायका ग्रामीण महिलाका बीचमा विस्तार भयो र महिला आन्दोलनले राष्ट्रव्यापी रूप लियो। यसपश्चात् महिलालाई हेर्ने समाजको पुरातनवादी सोचमा पनि केही बदलाव देखिन सुरु गयो। यसरी महिलालगायत सबै वर्ग समुदायको सहभागितामा सम्पन्न जनक्रान्तिबाट नेपालमा संघीय लोकतान्त्रिक गणतन्त्रको स्थापना भयो। महिलालगायतका पछाडि परेका सिमान्तकृत वर्ग, जाति, क्षेत्र समुदायले राज्यमा सहभागितासहितको महŒवपूर्ण उपलब्धि हासिल गरे। जनप्रतिनिधिमूलक संस्थामा महिलाको ३३ प्रतिशत सहभागिता, राज्यका सबै निकायमा समानुपातिक सहभागिता, महिला जागरण, पहिचानका अधिकारको सुनिश्चितता महिला आन्दोलनका केही सफलता हुन्। महिलाका अधिकार र हकको आधारमा केही सफलता देखिए पनि ती अधिकारको व्यावहारिक कार्यान्वयनमा अझै मेहनत गर्नुपर्ने देखिन्छ। स्थानीय तहमा प्रमुख वा उपप्रमुख हुनुपर्ने प्रावधान छ तर देशको अधिकांश पालिकामा महिलालाई उपमेयर अथवा उपाध्यक्षमा मात्र सीमित गरिएको देखिन्छ। यसरी हेर्दा, समावेशितालाई आवश्यकताको रूपमा नभई बाध्यताको रूपमा ग्रहण गरेको पाइन्छ। भन्नैपर्दा महिलाको हक र अधिकारमा लेखिएका केही कुराहरूको अझै व्यावहारिक कार्यान्वयन हुन सकेको छैन भने पूर्ण अधिकार प्राप्तिका लागि महिलाले अझै संगठित प्रयास गर्नुपर्ने विषय त छँदै छ। देशको करिब आधाभन्दा बढी हिस्सा महिला भएको अवस्थामा महिलाको अधिकारको सुनिश्चितता र सशक्तीकरणको उचित कार्यान्वयन नभएसम्म आर्थिक र सामाजिक क्षेत्रमा देश अगाडि बढ्न सक्दैन। तसर्थ सामाजिक न्याय र सिंगो देशको आर्थिक र सामाजिक समुन्नतिका लागि महिलामुखी कानुन र तिनको विकास र तिनको उचित कार्यान्वयन, महिलाको आर्थिक सामाजिक सशक्तीकरण र सांस्कृतिक रूपान्तरण आजका प्रमुख आवश्यकता हुन्। त्यसैले, लैंगिक समानताका सबालहरू राज्यका दायित्व मात्र नभई सिंगो समाज, परिवार र महिला स्वयंको प्राथमिकताको विषय पनि बन्नुपर्छ। महिला अधिकारको दृष्टिकोणबाट हेर्दा सांस्कृतिक रूपान्तरणको मुख्य कडी पितृसत्तावादी सोचको रूपान्तरण हो। पितृसत्तावादको प्रभावमा रहेको मेल सुपेरिओरिटी र फिमेल इन्फेरिओरिटी कम्प्लेक्सबाट मुक्त हुन आवश्यक छ। सामाजिक रूपान्तरणका लागि हामीले धेरै कुरा लर्न, अनलर्न र रिलर्नका लागि तयार हुनुपर्छ। त्यसका साथै महिला स्वयंले पनि आफ्ना हक र अधिकारका बारेमा सचेत भई तिनको उपयोग गर्न र आफूलाई थप सबल बनाउन दृढ र थप प्रयत्नशील हुन जरुरी छ। त्यसका लागि राज्य, समाज र व्यक्ति सबै मिलेर लैंगिक समानताका कमी र अपूर्णताहरूलाई सच्याउँदै र पूर्णता दिँदै अगाडि बढ्नुपर्छ।"
पशुपतिनाथमा लाखौंको घुइँचो,"काठमाडौं : कोही पूजाआजामा व्यस्त छन् त कोही नाचगानमा। कोही शिवको प्रसाद भन्दै चिलिम तान्न मस्त छन् भने कोही साधुसन्त र दर्शनार्थीबीचको रमाइलो। कोही पानीचिया बाँडिरहेका छन् त कोही खाना। कोही स्वास्थ्य सेवा प्रदान गरिरहेका छन् अनि कोही सुरक्षामा तल्लीन छन् त कोही सेवा ग्रहणमा। वारि पशुपतिनाथ मन्दिर, बीचमा बागमती नदी अनि पारि श्लेषमान्तक वनक्षेत्र। शुक्रबार सखारैदेखि साँझसम्म यी क्षेत्रमा लाखौंको घुइँचो। यो दृश्य पाशुपत क्षेत्र पुगेर महाशिवरात्रि मनाउने आन्तरिक र बाह्य धार्मिक पर्यटकको घुइँचो हो। पहिला ९ घण्टासम्म लाइन लागेर भगवान् भोलेको दर्शन गरेका थियौं आज दुई घण्टामै दर्शन गर्न पाइयो, खुसी लागेको छ, भक्तपुर सूर्यविनायकबाट पशुपतिनाथ पुगेकी श्रेया थापा भन्छिन्, खै के छ कुन्नि, महाशिवरात्रिमा पशुपतिनाथ आउनेको संख्या बर्सेनि बढेकै देख्छु। शिवको शक्ति भव्य र दिव्य हुनुपर्छ। अविवाहित युवती योग्य वर पाउने अपेक्षासहित महाशिवरात्रिका दिन व्रत बस्ने र पशुपतिनाथ मन्दिर आएर पूजाआजा गर्ने गर्छन् भने विवाहिता नारी पतिको सुस्वास्थ्य र दीर्घायुको कामना गर्दै व्रत बस्ने र शिवको दर्शन, पूजाआजा गर्ने गर्छन्। छोरीसँग आएकी मूलपानीकी नम्रता घिमिरेले भनिन्, पहिलेदेखि चलिआएको चलन मानेका हौं। संस्कृति जोगाउने हामीले नै हो। छोरीलाई पनि व्रत लिन र पूजाआजाको संस्कार सिकाउँदैछु। शिवको महिमा सुनाउँदै र बुझाउँदै छु। पशुपति क्षेत्र विकास कोषले केही वर्षअघि महाशिवरात्रिमा विदेशबाट करोडौंको फूल झिकाएर पाशुपत क्षेत्र सजाएर भक्तजनलाई विशेष आकर्षण दिलाएको थियो। त्यसको पछिल्लो वर्ष कोषले झिलिमिली बिजुलीबत्तीको आकर्षण भक्तजनलाई प्रदान गरेको थियो। अर्को एक वर्ष पाशुपत क्षेत्रमा रहेका विभिन्न पर्खालमा शिव, पशुपतिलगायत विभिन्न आकृतिमा रङ पोतेर आकर्षक चित्र बनाएर दर्शनार्थीलाई लोभ्याएको थियो। गत वर्षदेखि पाशुपत क्षेत्रमा साउन्ड सिस्टमको व्यवस्था गरी पशुपति आउने भक्तजनलाई दिनभरजसो शिवसँग सम्बन्धित भजन र धुन आदि सुन्ने व्यवस्था गरिएको छ। यस वर्ष पशुपतिनाथमा चढाइएको बेलपत्र र धूपलाई पुनप्र्रयोग गरी १४ फिट अग्ला १० वटा बत्ती बनाएर निरन्तर १२ घण्टा पशुपतिनाथ मन्दिरको पश्चिम द्वारमा बालिएको कोषका सदस्यसचिव राजु खत्रीले जानकारी दिए। उनले अन्नपूर्णलाई भने, यसपटकको महाशिवरात्रिको आकर्षण यो बत्ती र बागमती नदीमा पानी पनि हो। २२ गतेदेखि २७ गतेसम्म १८ करोड ५० लाख लिटर पानी भष्मेश्वरसम्म ड्याम बनाएर छोडिएको छ। उनका अनुसार, दर्शनार्थीको सहजताका लागि पाँचवटा र्याम्प थपेर नौवटा बनाइएको यसपटक दर्शनार्थीलाई सहज दर्शन सम्भव भएको छ। नेपाल र भारतका गरी झन्डै २५ सय साधुसन्त पशुपतिनाथ परिसरमा आइसकेका छन्। कोषले पाशुपत क्षेत्रमा गाँजा, भाङ, मासु र मदिरा विगत वर्ष झैं निषेध गरेको थियो। तर खासगरी बागमती नदीपूर्व साधुसन्तले युवालाई गाँजा खिलीमा बिक्री गरेका दृश्य देखिए। साथीभाइसँग आएका एक युवाले पहिलोपटक गाँजा ताने। उनले भने, शिवको प्रसाद हो, ग्रहण गर्नैपर्यो। शिव सम्झने स्वाद पनि हो यो। श्लेषमान्तक वनक्षेत्र र राम मन्दिर परिसरमा यस्ता समूह र दृश्य बर्सेनि देख्न पाइन्छ। निषेध भने पनि लुकिछिपी बेचबिखन गर्ने र सेवन गर्नेको संख्या शून्यमा झर्न सकेको छैन। बिहान २ बजेदेखि पशुपतिनाथ मन्दिरका चारवटै ढोका खुला गरिएको थियो। पशुपति क्षेत्र विकास कोषले यस वर्ष २० लाख भक्तजन पशुपति आउने आकलन गरेको थियो। दर्शनका लागि कोषले तिलगंगा क्षेत्रको पिंगलास्थानबाट पूर्व र दक्षिणको लाइन, जयबागेश्वरी पश्चिम ढोका र गुह्येश्वरी गौरीघाटबाट उत्तरको लाइन तय गरिएको कोषका प्रवक्ता रेवतीरमण अधिकारीले जानकारी दिए। दर्शनार्थीलाई जुत्ताचप्पल र स्वास्थ्य सेवासमेत मिलाइएको उनको भनाइ छ। ६० भन्दा बढी आवास र भोजन क्षेत्र हंसमण्डपमा तोकिएको छ भने विभिन्न क्षेत्रमा अन्य सुविधा दिलाइएको छ।"
पाथीभरा माता,"भेडीलाई चराउँदै गोठाला दुई हराए बथान मेरा बाबा हराए बथान। यता र उति नि हेर्दछन् तिनी के भयो कथान मेरा बाबा के भयो कथान ? अनौठो स्वरमा वाणी भो त्यही अदृश्य शक्तिले मेरा बाबा अदृश्य शक्तिले। गरिदेऊ सेवा, गरिदेऊ पूजा मनमा भक्तिले मेरा बाबा मनमा भक्तिले। उत्पत्ति भइन् नि ती पाथीभरा हिमालको छेउमा मेरा बाबा हिमालको छेउमा। भुरुरु निस्के नि भेडाका बथान हराकै ठाउँमा मेरा बाबा हराकै ठाउँमा। मनका इच्छा नि पूरा भैजाने देवीको दर्शन मेरा बाबा देवीको दर्शन। फूल र पाती नि धूप र बत्ती चढाई फर्क न मेरा बाबा चढाइ फर्क न।"
लोपोन्मुख हायूलाई सांस्कृतिक सामग्री,"काभ्रे : जिल्लाको रोशी गाउँपालिका १० वाल्टिङमा मात्र रहेका लोपोन्मुख हायू समुदायलाई रोशी गाउँपालिकाले विशेष संस्कृतिक सामग्री हस्तान्तरण गरेका छन्। शुक्रबार गाउँपालिकाका अध्यक्ष दिनेश लामाले लोपोन्मुख हायू समुदायका लागि चाहिने संस्कृतिक सामग्री हस्तान्तरण गरेका हुन्। हायू समुदायले जन्म देखि मृत्यु विभिन्न कार्यमा प्रयोग गर्ने संस्कृतिक सामग्री ढोल दुई थान, झ्याम्टा २ जोर, खोडा २ जोर, धनुस र तीर २ जोर, घण्टा एक जोर, पूजारी पोसाक सेट र महिला र पुरुष हायू पोसाक गहनासहित १० सेट दुई लाख बराबरको सामग्री हस्तान्तरण गरिएको पालिका अध्यक्ष दिनेश लामाले जानकारी दिए। भूमेस्थान हायू समाजको सहकार्यमा हायू समुदायको संरक्षणका लागि गाउँपालिकाले सहयोग गरिएको लामाले बताए। हायू समुदायको संस्कृति राज्यको सम्पत्ति भएकाले संरक्षण र संवर्धन गर्न स्थानीय सरकारले जोड दिएको लामाले बताए। काभ्रेमै रोशीमा मात्र रहेको लोपोन्मुख हायू जातीको संरक्षण र उनीहरूको संस्कृति जोगाउनका लागि स्थानीय सरकारले विगतदेखि नै सहयोग गर्दै आएको पालिका अध्यक्ष लामाले भने। सामग्री लिदै हायू एकता समाजका केन्द्रीय अध्यक्ष लक्ष्मण हायूले हायू समुदायको अभिभावक भनेको सरकार भएको त्यो अनुभुति रोशी सरकारले दिलाएको उनले बताए। विकासको सूचकांकको हिसाबले हायू समुदाय पछाडि परेको र यस समुदायलाई उठाउन राज्यले सहयोग गर्नुपर्ने उनले जोड दिए। हायू समुदायको आफ्नै भाषा, लिपी र संस्कृति रहेको ती चिजहरू लोप हुँदै गएकोले हायू समुदायको भाषा, धर्म, संस्कार संस्कृतिको संरक्षण गर्न सरकारले सहयोग गर्नुपर्ने उनले बताए। सामग्री हस्तान्तरणमा रोशी१० का वडाध्यक्ष विकेन लामाले हायू समुदायको विकासका लागि वडाले काम गरिरहेको बताए। यहाँ भएका हायूहरूको आफ्नै भाषा बोल्ने नभएका भन्दै अब हायू समुदायले आफ्नो भाषा पनि सिक्नुपर्नेतर्फ लाग्नुपर्ने वडाध्यक्ष लामाले भने। कतै रहेका हायू अगुवा बाट हायू भाषा सिक्नका लागि हायू समाजलाई खोजी गर्न लामाले अनुरोध गरे। सामग्री लिँदै भुमेस्थान हायू समाजका अध्यक्ष आरती हायूले गाउँपालिका सरकारले हाम्रो पहिचान देखाउने सामग्री हस्तान्तरण गरेर हायू समुदायका लागि गरेको सहयोगप्रति खुशी व्यक्त गरिन्। रोशी गाउँपालिका वडा नं १० वाल्टिङमा १० घर धुरी लोपोन्मुख हायू समुदाय बस्दै आएका छन्। पछिल्लो जनगनणा अनुसार काभ्रेमा हायू समुदायको जनसंख्या ८३ जना रहेका छन्। लोपोन्मुख हायू २० जनाले एसएलसी र १० जनाले बिएड पास गरिसकेको बिमला हायूले जानकारी दिइन्। हायू समुदायबाट ३ जना सरकारी जागिरमा रहेको एक जनाले सरकारी सेवाबाट अवकास लिएको उनले बताइन््। लोपोन्मुख हायू जाती लाई नेपाल सरकारले मासिक ४ हजार वितरण गर्दै आएको आएको छ। गाउँपालिकाबाट विभिन्न सामग्री पाएपछि हायू समुदायका हायूहरू ढोल, झ्याम्टा र घण्टी बजाएर कार्यक्रममा खुशीले नाचेका थिए।"
किन भएन राप्रपासँग सहकार्य ?,"काठमाडौं : व्यवस्थामाथि खतरा उत्पन्न हुन थालेपछि नयाँ गठबन्धन बनाउनु परेको एमाले सचिवालय बैठकले ठहर गरेको छ। एमाले महासचिव शंकर पोखरेलले बैठकपछि भने, आज मुलुकमा जुन प्रकारको संकटको अवस्था सिर्जना भएको छ, त्यसलाई सकारात्मक दिशामा अगाडि बढाउने कुरामा जनतामा आशा र विश्वास जगाउन नयाँ गठबन्धन बनाइएको हो। उनले विकास र समृद्धिका कामलाई तीव्रता दिन नयाँ सहकार्य फलदायी बनाउनुपर्ने निष्कर्ष निकालिएको जानकारी दिए। पोखरेलले अन्य दललाई पनि यो गठबन्धनमा आउन आह्वान गर्ने निर्णय बैठकले गरेको बताए। उनले भने, प्रधानमन्त्री पुष्पकमल दाहालको नेतृत्वमा पाँच राजनीतिक दलहरू सामेल भएर सरकार निर्माणको प्रक्रियामा अघि बढेका छौं। यो नयाँ प्रक्रियामा साथ समर्थन गर्न अन्य राजनीतिक दलहरूलाई पनि अनुरोध गरेका छौं। महासचिव पोखरेलले सत्ता समीकरणमा आएको फेरबदललाई पार्टीले सकारात्मक रूपमा लिएको जानकारी दिए। आगामी २०८१ वैशाख ८ र ९ गते महाधिवेशन प्रतिनिधि परिषद्को बैठक बोलाउने निर्णय भएको पनि उनले बताए। पार्टी स्थापना दिवसको विशेष समारोह केकसरी गर्ने भन्ने विषयमा बैठकमा छलफल भएको उनले बताए। किन भएन राप्रपासँग सहकार्य ? एमाले र राप्रपा २०७९ सालको निर्वाचनमा पनि सहकार्य गरेर अघि बढेका थिए। चुनावमा तालमेल गरे। राप्रपा २०७९ पुस १० को एमाले माओवादी नेतृत्वको गठबन्धन समावेश भयो। ७ वटै प्रदेशमा एमालेसँग नै राप्रपाले गठबन्धन गर्यो। सरकारमा सहकार्यमा नै रह्यो। कोशी प्रदेशमा भएको पछिल्लो राष्ट्रियसभाको निर्वाचनमा पनि एमाले र राप्रपाको सहकार्य भएको थियो। तर पछिल्लो चारदलीय गठबन्धनमा भने राप्रपा देखिएन। राप्रपा गठबन्धनमा नआउनुको प्रमुख कारण भनेको व्यवस्थाकै विरोधमा उसको सडक आन्दोलनमा लाग्नु हो। एमालेका एक पदाधिकारीले भने, सदनसम्म व्यवस्थाको विरोध गर्ने कुरालाई त ठीकै थियो तर सडकमै गएपछि भने स्वीकार गर्न गाह्रो भयो। उता राप्रपाका अध्यक्ष राजेन्द्र लिङ्देनले सांसदबाटै यस्तो चेतावनी दिएका छन्, हामीले यो सत्ताको चलखेलमा सामेल हुँदैनौं भनिसकेपछि यो विषय आयो राप्रपाले सहभागी हुन खोजेर पनि नपाएको भन्ने कुरा भ्रम नरहोस्। तपाईंको गठबन्धनले पर्सि नै यो राप्रपालाई खोज्ने दिन नआओस्। त्यसलाई हामीले नोटिसमा राखेका छौं। यो पनि पढ्नुहोस राप्रपाको माग सम्बोधन नभए सडक र सदनबाट आन्दोलन गर्ने लिङ्देनको चेतावनी नयाँ सत्ता समीकरण : चार राजनीतिक दलबीच ८ बुँदे सहमति (पूर्णपाठ) एकीकृत समाजवादी सधैं एमालेको कर्नरमा, नयाँ समीकरणको पनि स्वामित्व लिन पाएन सत्ता केन्द्रीत चलखेलमा राप्रपा सहभागी हुँदैन : राजेन्द्र लिङ्देन राप्रपा सत्ताकेन्द्रित चलखेलमा छैन तर गठबन्धनले खोज्नुपर्ने दिन नआओस् : लिङ्देन एमालेको आग्रह : मुलुकलाई विकासको बाटोमा लैजान नयाँ गठबन्धनसँग सहकार्य गरौं"
सेना सौर्य,"अस्तित्वमा आएदेखि नै आफ्नो देशमा हिमाल, पहाड, तराईका हरेक कुनामा अनि परदेशमा शान्ति सेनामा हाम्रो नेपाली सेनाको उपस्थिति दशकौंदेखि छ। महाशिवरात्रि समग्र हिन्दुुजनका लागि विशेष दिन। नेपालीजनका लागि थप विशेष हुन्छ। अर्थात् यो दिन सेना दिवस पनि हो। सरसर्ती हेर्दा लाग्नसक्छ, सेना सरकारअन्तर्गतको एउटा निकाय त हो नि भनेर तर त्यतिले मात्र नेपाली सेनाको ओजलाई न्याय गर्दैन किनकि नेपाली आमाका बलवान्, बुद्धिमान् छोराछोरी सम्मिलित यो निकायको अस्तित्व नेपाल एकीकरण अभियानभन्दा पनि अघिदेखि कायम छ जुन आजपर्यन्त छ। फर्कौं विगतमा, जहाँ पृथ्वीनारायण शाह गोरखाका राजा हुन्छन्। वास्तवमा उनै थिए, एकीकृत नेपालका प्रथम राजा पनि। उनैले नेपाल एकीकरण गरे। १६१६ सालमा राजा द्रव्य शाहद्वारा गठित साधारण सेनालाई नेपाल एकीकरणका लागि पृथ्वीनारायण शाहले १७९६ सम्म निकै सुदृढ तुल्याए। नेपाल एकीकरण अभियान थालनीसँगै गोर्खाली सेनाले १८१९ सालमा मकवानपुरमा मीर कासिमलाई हराउँछ, त्यसपछि नेपाली सेनाको स्थायी कम्पनीहरू निर्माण हुन्छ। ती कम्पनीहरू नै आधुनिक नेपाली सेनाका आधारशिला बन्छन््। समय क्रममा १८२३ देखि उपत्यका छिर्न प्रयासरत क्याप्टेन किनलकको सेनालाई पनि तीन वर्षसम्म पटकपटकको युद्धमा नेपाली सेनाले हरिहरपुर गढीमा हराउँछ। यसैबीच १८२५ असोज १३ मा पृथ्वीनारायण शाह र उनको सेनाले काठमाडौं उपत्यका पनि निर्माणाधीन नेपालमा मिलाउँछन्। गोरखाका राजा पृथ्वीनारायण शाह अब नेपालका राजा हुन्छन् भने गोर्खाली सेना नेपाली सेना हुन्छ, नेपाल राष्ट्रको रक्षक। नेपाल एकीकरणका लागि अनेकौं युद्ध एवं उपत्यका विलय अनुभवको हौसलाले ओतप्रोत नेपाली सेनाको नेतृत्वमा १८३१ सालमा पृथ्वीनारायण शाहको निधनपछि शिवरामसिंह थापा, कालु पाण्डे, वंशीराज पाण्डे, अभिमानसिंह बस्न्यात, दामोदर पाण्डे, रणबहादुर शाह, भीमसेन थापा, रणजंग पाण्डे, पुष्कर शाह र माथवरसिंह थापासम्म अनेकौं हस्तीहरू आउँछन्। यी महारथीहरूको नेतृत्वमा पनि नेपाली सेनाले अनेकौं युद्ध गर्छ। परिणामत १८३२ सालमा नेपालको सीमा पूर्वमा सिक्किम र भुटान तथा पश्चिममा सतलजसम्म पुग्छ। नेपाल एकीकरण अभियान झन्डै ५० वर्षसम्म चल्छ। अर्थात् एउटा यस्तो सेना जो निरन्तर ५० वर्षदेखि युद्धमा छ। युद्धको त्यही अनुभव नेपाली सेनाले उत्तरी सिमानामा आरम्भ हुँदै गरेको नेपालतिब्बत युद्धमा सदुपयोग गर्छ। जुन १८४५ र ४८ मा गरी दुईपटक हुन्छ। एकातिर नेपाल एकीकरण अभियान जारी थियो भने अर्कोतिर बाह्य शत्रुहरूसँग छोटोछोटो अन्तरालमा आइपर्ने युद्धहरू पनि चल्दै थिए। १८६६ सालमा काँगडासँग भएको सम्झौताअनुसार सतलज खोलाबारी नेपाल रहने निर्णयसँगै नेपाल एकीकरणको अन्तिम युद्ध टुंगोमा पुग्छ। एकीकरणको यात्रा रोकिए पनि नेपाली सेनाका लागि युद्धका अनेकौं प्रकरण एकपछि अर्काे आउँदै थियो। किनकि अंग्रेजको आँखा उपत्यकामा परिसकेको थियो। १८७० सालदेखि ७२ का बीच जितगढ, मकवानपुरगढी, हरिहरपुरगढी, नालापानी, जैथक, मलाउ र पुनः जैथकलगायत विभिन्न स्थलमा नेपालभूमि रक्षार्थ नेपाल अंग्रेज युद्धका अनेकौं प्रकरण चलिरहन्छन्। यही युद्धमा नेपाली इतिहासका एकजना बिर्सन नहुने पात्र हुन सरदार भक्ति थापा जसले नेपालअंग्रेज युद्धमा देउथल लडाइँको नेतृत्व गर्दै वीरगति प्राप्त गरेका थिए। ७३ वर्षको उमेरमा तालिम प्राप्त बेलायती सैनिकमाथि जाइलाग्ने यी सरदारको साहसको कदर गर्दै मृत्युपश्चात यिनको शवमा बेलायती फौजले दोसल्ला ओडाएर सम्मान गर्दै यिनको शव नेपाली पक्षलाई बुझाएका थिए। स्मरण रहोस्, सरदार भक्ति थापा नेपालका राष्ट्रिय विभूति हुन्। ५०औं वर्षदेखि देश एकीकरण, सीमा विस्तार तथा सीमारक्षाका लागि युद्धरत नेपालको सेनामा त्यो बेला सैनिकहरूको संख्या कति थियो होला ? भन्न सकिन्छ अहिलेको जस्तो लाखमात्र हैन, नेपाली आमाका हजारौंहजार हुँदै लाखौं वीर छोराछोरीका प्रत्यक्ष वा परोक्ष योगदान नेपाली सेनामा रहँदै आयो र यो देश बन्यो। १९०३ साल प्रधानमन्त्रीको कुर्सीमा जंगबहादुर राणा विराजमान भएसँगै देश र सेनाको नेतृत्व वर्षौंका लागि राणाहरूको हातमा जान्छ। जंगबहादुरकै पालामा १९११ सालमा तेस्रोपटक नेपालतिब्बत युद्ध हुन्छ। एउटा यस्तो सेना जो आफ्नो देशमा मात्र हैन, विदेशका विभिन्न मुलुकमा पनि कार्यरत छ। अर्थात् ऊ माथि संयुक्त राष्ट्रसंघलगायत ती देशहरूको विश्वास छ। किन छ ? ऊ साहसी छ, कर्तव्यपरायण छ, अनुशासित छ, तोकिएको काममा दत्ताचित्त छ। १९०७ सालमा बेलायत भ्रमण गरिसकेका जंगबहादुरको बेलायतीहरूसँग राम्रो सम्बन्ध हुनु स्वाभाविकै भयो। त्यसैले आफ्नो देश बनाउन र बचाउन युद्ध अनुभव सँगालेको नेपाली सेनासँग १९१३ सालमा आफूविरुद्ध सेनाले गरेको विद्रोह दबाउन छिमेकबाट अंग्रेज सरकारले सहयोग माग्छ। नेपाली सेनाले सहयोग गर्छ। विद्रोह दब्छ। यसबाट नेपालअंग्रेज सम्बन्ध थप प्रगाढ हुन्छ, यसको प्रत्यक्ष लाभस्वरूप १८७२ सालको सुगौली सन्धिमा गुमेको नेपाली भूभागहरू बाँके, बर्दिया, कैलाली र कञ्चनपुर पुनः नेपाललाई प्राप्त हुन्छ। त्यसपछि प्रथम विश्वयुद्धमा १९७० सालदेखि १९७२ सम्म, १९७० सालमै बेलायती शासनविरुद्ध हाल पाकिस्तानस्थित बजिरिस्तानमा भएको विद्रोह दमन र अंग्रेज सरकारले नै लडेको अफगानिस्तान युद्धका लागि पनि १९७५ सालमा नेपाली सेनाले सहयोग गर्छ। २० वर्षको अन्तरालपछि नेपाली सेना पुनः युद्धमा होमिन्छ १९९५ सालदेखि आरम्भ भएको दोस्रो विश्वयुद्धमा करिब सात वर्षपछि यो महायुद्धमा सहभागिताका अनेकन अनुभवसहित नेपाली सैनिक २००२ मा घर फर्कन्छन्। सहयोगका लागि छिमेकीले नेपाली सेनालाई गुहार्ने काम फेरि एकपटक २००४ सालमा हुन्छ, यसपटक हिन्दु मुसलमानबीच हैदराबादमा सल्केको हिंसा दबाउन सदा झैं नेपाली सेनाले सहयोग गर्छ र हिंसा दब्छ पनि। यसरी जंगबहादुरदेखि मोहनशमशेर जबराको पालासम्ममा नेपाली सेनाले अंग्रेज सरकारले गर्नु परेका विभिन्न सैनिक कारबाहीलाई निर्णायक टुंगोमा पुर्याउन सघाउँदै आउँछ र अनेकौं अनुभव सँगाल्छ। २००७ सालमा देशमा राणाशासन पतनसँगै पुरानो शासकीय संरचनाअनुसारको फौजी व्यवस्थामा पनि परिवर्तन महसुस गरियो। २००९ सालमा अथाह युद्धबल अनि रणनीतिक कौशलले निपुण हुँदै संसारभर चर्चित हुँदै गएको नेपाली सेना पुनर्गठित हुन्छ। पुनर्गठित नेपाली सेनालाई थप संगठित र आधुनिक तालिमहरूबाट सुसज्जित गराउने भन्दै पहिलेको तुलनामा आकारमा सानो बनाइन्छ। बडामहाराजाधिराज पृथ्वीनारायण शाहको विरासत बोकेको सेनाले बदलिएको परिस्थितिमा पनि निरन्तरता दिनुपर्ने काम छँदैथिए। बेलायतको शासन रहँदामात्र हैन, दक्षिण एसियाबाट बेलायत फिर्ता भइसकेपछि पनि नेपाली सेनाले नवगठित भारतीय संघलाई सैन्य सहयोग उपलब्ध गराएको छ। सन् १९४८ मा २० पल्टन सम्मिलित नेपाली फौज नवगठित भारतीय संघलाई सैन्य सहयोग उपलब्ध गराउने नेपाली सेना विश्वकै एकमात्र सेना हो। राष्ट्रसंघीय शान्ति सेना जमिनमार्फत जोडिएको छिमेकीलाई गर्दै आएको सहयोग थप विस्तार हुने क्रममा नेपाली सेना २०१५ सालमा पहिलोपटक सयुंक्त राष्ट्रसंघीय मिसनमा पर्यवेक्षकका रूपमा सामेल हुन्छ। त्यसपछि २०३१ सालदेखि आजपर्यन्त सयुंक्त राष्ट्रसंघीय शान्ति स्थापना कार्यमा नेपाली सेना संसारका विभिन्न मुलुकमा खटिइँदै आएको छ। लेबनानबाट सुरु भएको शान्ति मिसन यात्रामा नेपाली सेना द्वन्द्वपीडित जनताको मन जितेर पिस च्याम्पियनको छविसमेत बनाउन सफल भएको छ। विश्वशान्ति स्थापनामा हालसम्म १,४७,७४० नेपाली सैनिकले विभिन्न मुलुकमा खटिएर योगदान गरेका छन्, यो संख्या बढ्दो क्रममा छ। किनकि शान्ति मिसनमा नेपाली सेनाको सहभागिता निरन्तर छ। विश्वशान्ति स्थापना कार्यमा पुर्याएको योगदानको कदरबापत प्राप्त शान्ति पदकले ती सबै नेपाली सैनिकका छाती शोभायमान छन्। यद्यपि यस दौरान ७३ जना नेपाली सैनिकको वीरगति र दर्जनौं घाइते भएको तथ्य यहाँ उल्लेख गर्नैपर्ने हुन्छ। आन्तरिक परिचालन २०३१ सालमा तिब्बतबाट निर्वासित सशस्त्र खम्पाहरूको जत्थाले चीनविरुद्ध हिंसात्मक कारबाहीको तयारी गरिरहेकाले चीनको अनुरोधमा उनीहरूलाई निशस्त्र गर्न र २०५८ देखि केही वर्षका लागि आन्तरिक शान्ति स्थापनामा खटिनुपर्नेसहित विक्रमको २१औं शताब्दी आरम्भ भएदेखि नै नेपाली सेना देशभित्रका अनेकौं सुरक्षात्मक, रचनात्मक तथा विकास निर्माणका विभिन्न जिम्मेवारीमा संलग्न रहँदै आएको छ। यसैमध्येको एक महत्त्वपूर्ण जिम्मेवारी हो, वन्य जीवजन्तु एवं प्रकृति संरक्षण। वन्यजन्तु तथा प्रकृति संरक्षण २०३१ सालदेखि देशभित्रका विभिन्न राष्ट्रिय निकुञ्जहरूको जिम्मेवारी नेपाली सेनाले सम्हाल्न थालेपछि अनेकौं सकारात्मक परिणाम देखा परेका छन्, कुनैबेला लोप हुने अवस्थामा पुगिसकेको एकसिंगे गैंडा र बाघको संख्या अहिले संरक्षणको लक्ष्यभन्दा धेरै बढी छ। यसबाहेक वनजंगललाई शोभायमान तुल्याउने जमिन र पानीका अनेकौं जीवजन्तु संरक्षणको प्रगति पनि रहरलाग्दो छ। आज संरक्षणमा नेपालले हासिल गरेको सफलताको सूत्र सिक्न विभिन्न अफ्रिकी तथा दक्षिण अमेरिकी मुलुकबाट संरक्षणकर्मी नेपाल आउने गरेका छन्। प्रकृति संरक्षणमा सफा हिमाल प्रकृति संरक्षणमा नेपाली सेनाले हासिल गरेको अर्को उपलब्धि हो हिमाल सरसफाइ। पृथ्वीमा हिमशृंखलाहरूको उपस्थिति समग्र परिस्थिकीय प्रणालीको आधार मानिन्छ। हिमालयहरूबाट उत्पन्न भएर बग्ने स्वच्छ नदीनालाहरूको सम्बन्ध समग्र चराचर जगत्को अस्तित्वसँग गाँसिएको हुन्छ। त्यसैले जीवनका पुञ्ज यस्ता प्राकृतिक धरोहरहरूको स्वच्छता महत्त्वपूर्ण हुन्छ। जब १९७७ सालदेखि नेपालका हिमालहरू आरोहण हुन थाले। त्यतिबेलादेखि नै अनेक प्रकारका मानवसिर्जित फोहोरहरूबाट हिमाल प्रदूषित बन्दै गए। जगत् र जीवनको संरक्षणका लागि पनि हिमालयको स्वच्छता अपरिहार्य थियो। त्यसैले नेपाली सेनाकै काँधमा हिमालयको स्वच्छता कायम गर्ने जिम्मा आयो। २०७५ सालदेखि आरम्भ भई हरेक वर्ष सञ्चालन हुने सफा हिमाल अभियानअन्तर्गत २०८० सालसम्म नेपालका हिमाल करिब १०९ टन फोहोरबाट मुक्त भइसकेका छन्। विकास निर्माण आन्तरिक विकास निर्माणका विविध कार्य सरकारले सेनालाई जिम्मेवारी दिनु विश्वव्यापी प्रचलन नै हो। सरकारको चाहनाबमोजिम नेपाली सेना पनि देशभित्रका विभिन्न विकास निर्माण जिम्मेवारीमा संलग्न छ। २०११ सालमा कान्ति राजपथ निर्माणदेखि आरम्भ भएको विकास निर्माणमा संलग्नता आजपर्यन्त कायम छ। यस दौरान देशका केही महत्त्वपूर्ण राजमार्ग नेपाली सेनाले बनाइसकेको छ भने सम्पन्न हुन बाँकीमा कर्णाली करिडोरको २२ किलोमिटर छ। यहाँ बिर्सन नहुने तथ्य के हो भने कर्णाली करिडोरअन्तर्गत हुम्लामा सडक पुगेसँगै देशको ७७ जिल्ला सडक सञ्जालमा जोडिनेछन्। यसबाहेक कोशी करिडोरको करिब ९२ किलोमिटर, बेनीघाट आरुघाट लार्के भन्ज्याङ सडकको ३२५ किलोमिटर, महाकाली करिडोरको ७९ किलोमिटर तथा साढे ७२ किलोमिटर लम्बाइ भएको राष्ट्रिय गौरवको आयोजना काठमाडौंतराई द्रूतमार्ग छन्। खेलकुद नेपालमा खेलकुदको संस्थागत विकासमा नेपाली सेनाको समेत योगदान रहोस् भन्ने अभिप्रायले २०४६ सालमा त्रिभुवन आर्मी क्लब स्थापना गरी संगठित तवरमा खेलकुद गतिविधि सञ्चालन हुँदै आएको छ। त्रिभुवन आर्मी क्लबमार्फत नेपाली सेनाका खेलाडीले विभिन्न राष्ट्रिय तथा अन्तर्राष्ट्रिय प्रतियोगिताहरूमा सहभागी भई अनेकौं नतिजा हात पार्दै देशको गौरव बढाउन योगदान गर्दै आएका छन्। विपतको सहारा मानव सिर्जित होस् वा प्रकृति सिर्जित, देशमा आइपरेका हरेक आपत्विपत्का बेला नेपालीहरूको भरोसाको केन्द्र रहँदै आएको छ नेपाली सेना। प्राकृतिक प्रकोप हिमालदेखि तराई जहाँ कहीँ पनि आउने गर्छ, द्रूत उद्धार र जीवन रक्षार्थ नेपाली सेनाको उपस्थिति आवश्यकताअनुसार आकाश, जमिन र जल जहाँ पनि हुने गरेको फेहरिस्त लामै छ। विशेषगरी २०७२ सालको विनाशकारी भूकम्पमा उद्धारको काममा खटेर हजारौंको ज्यान र धनसम्पत्ति जोगाउन जसरी नेपाली सेनाले काम गर्यो। नेपालीको जीउधन सुरक्षाप्रतिको नेपाली सेनाको तत्परता ९० सालको महाभूकम्पका बेलादेखि नै हो। अस्तित्वमा आएदेखि नै आफ्नो देशमा हिमाल, पहाड, तराईका हरेक कुनामा अनि परदेशमा शान्ति सेनामा हाम्रो नेपाली सेनाको उपस्थिति दशकौंदेखि छ। एउटा यस्तो सेना जो आफ्नो देशमा मात्र हैन, विदेशका विभिन्न मुलुकमा पनि कार्यरत छ। अर्थात् ऊ माथि संयुक्त राष्ट्रसंघलगायत ती देशहरूको विश्वास छ। किन छ ? ऊ साहसी छ, कर्तव्यपरायण छ, अनुशासित छ, तोकिएको काममा दत्तचित्त छ। समग्रमा विश्वशान्तिका खातिर योगदान गर्दैछ। सुन्दर, शान्त, समृद्ध विश्वनिर्माण होस् भन्ने उसको चाहना छ। यही हो नेपाली सेनाको सौर्य।"
पशुपतिनाथमा लाखौंको घुइँचो,"काठमाडौं : कोही पूजाआजामा व्यस्त छन् त कोही नाचगानमा। कोही शिवको प्रसाद भन्दै चिलिम तान्न मस्त छन् भने कोही साधुसन्त र दर्शनार्थीबीचको रमाइलो। कोही पानीचिया बाँडिरहेका छन् त कोही खाना। कोही स्वास्थ्य सेवा प्रदान गरिरहेका छन् अनि कोही सुरक्षामा तल्लीन छन् त कोही सेवा ग्रहणमा। वारि पशुपतिनाथ मन्दिर, बीचमा बागमती नदी अनि पारि श्लेषमान्तक वनक्षेत्र। शुक्रबार सखारैदेखि साँझसम्म यी क्षेत्रमा लाखौंको घुइँचो। यो दृश्य पाशुपत क्षेत्र पुगेर महाशिवरात्रि मनाउने आन्तरिक र बाह्य धार्मिक पर्यटकको घुइँचो हो। पहिला ९ घण्टासम्म लाइन लागेर भगवान् भोलेको दर्शन गरेका थियौं आज दुई घण्टामै दर्शन गर्न पाइयो, खुसी लागेको छ, भक्तपुर सूर्यविनायकबाट पशुपतिनाथ पुगेकी श्रेया थापा भन्छिन्, खै के छ कुन्नि, महाशिवरात्रिमा पशुपतिनाथ आउनेको संख्या बर्सेनि बढेकै देख्छु। शिवको शक्ति भव्य र दिव्य हुनुपर्छ। अविवाहित युवती योग्य वर पाउने अपेक्षासहित महाशिवरात्रिका दिन व्रत बस्ने र पशुपतिनाथ मन्दिर आएर पूजाआजा गर्ने गर्छन् भने विवाहिता नारी पतिको सुस्वास्थ्य र दीर्घायुको कामना गर्दै व्रत बस्ने र शिवको दर्शन, पूजाआजा गर्ने गर्छन्। छोरीसँग आएकी मूलपानीकी नम्रता घिमिरेले भनिन्, पहिलेदेखि चलिआएको चलन मानेका हौं। संस्कृति जोगाउने हामीले नै हो। छोरीलाई पनि व्रत लिन र पूजाआजाको संस्कार सिकाउँदैछु। शिवको महिमा सुनाउँदै र बुझाउँदै छु। पशुपति क्षेत्र विकास कोषले केही वर्षअघि महाशिवरात्रिमा विदेशबाट करोडौंको फूल झिकाएर पाशुपत क्षेत्र सजाएर भक्तजनलाई विशेष आकर्षण दिलाएको थियो। त्यसको पछिल्लो वर्ष कोषले झिलिमिली बिजुलीबत्तीको आकर्षण भक्तजनलाई प्रदान गरेको थियो। अर्को एक वर्ष पाशुपत क्षेत्रमा रहेका विभिन्न पर्खालमा शिव, पशुपतिलगायत विभिन्न आकृतिमा रङ पोतेर आकर्षक चित्र बनाएर दर्शनार्थीलाई लोभ्याएको थियो। गत वर्षदेखि पाशुपत क्षेत्रमा साउन्ड सिस्टमको व्यवस्था गरी पशुपति आउने भक्तजनलाई दिनभरजसो शिवसँग सम्बन्धित भजन र धुन आदि सुन्ने व्यवस्था गरिएको छ। यस वर्ष पशुपतिनाथमा चढाइएको बेलपत्र र धूपलाई पुनप्र्रयोग गरी १४ फिट अग्ला १० वटा बत्ती बनाएर निरन्तर १२ घण्टा पशुपतिनाथ मन्दिरको पश्चिम द्वारमा बालिएको कोषका सदस्यसचिव राजु खत्रीले जानकारी दिए। उनले अन्नपूर्णलाई भने, यसपटकको महाशिवरात्रिको आकर्षण यो बत्ती र बागमती नदीमा पानी पनि हो। २२ गतेदेखि २७ गतेसम्म १८ करोड ५० लाख लिटर पानी भष्मेश्वरसम्म ड्याम बनाएर छोडिएको छ। उनका अनुसार, दर्शनार्थीको सहजताका लागि पाँचवटा र्याम्प थपेर नौवटा बनाइएको यसपटक दर्शनार्थीलाई सहज दर्शन सम्भव भएको छ। नेपाल र भारतका गरी झन्डै २५ सय साधुसन्त पशुपतिनाथ परिसरमा आइसकेका छन्। कोषले पाशुपत क्षेत्रमा गाँजा, भाङ, मासु र मदिरा विगत वर्ष झैं निषेध गरेको थियो। तर खासगरी बागमती नदीपूर्व साधुसन्तले युवालाई गाँजा खिलीमा बिक्री गरेका दृश्य देखिए। साथीभाइसँग आएका एक युवाले पहिलोपटक गाँजा ताने। उनले भने, शिवको प्रसाद हो, ग्रहण गर्नैपर्यो। शिव सम्झने स्वाद पनि हो यो। श्लेषमान्तक वनक्षेत्र र राम मन्दिर परिसरमा यस्ता समूह र दृश्य बर्सेनि देख्न पाइन्छ। निषेध भने पनि लुकिछिपी बेचबिखन गर्ने र सेवन गर्नेको संख्या शून्यमा झर्न सकेको छैन। बिहान २ बजेदेखि पशुपतिनाथ मन्दिरका चारवटै ढोका खुला गरिएको थियो। पशुपति क्षेत्र विकास कोषले यस वर्ष २० लाख भक्तजन पशुपति आउने आकलन गरेको थियो। दर्शनका लागि कोषले तिलगंगा क्षेत्रको पिंगलास्थानबाट पूर्व र दक्षिणको लाइन, जयबागेश्वरी पश्चिम ढोका र गुह्येश्वरी गौरीघाटबाट उत्तरको लाइन तय गरिएको कोषका प्रवक्ता रेवतीरमण अधिकारीले जानकारी दिए। दर्शनार्थीलाई जुत्ताचप्पल र स्वास्थ्य सेवासमेत मिलाइएको उनको भनाइ छ। ६० भन्दा बढी आवास र भोजन क्षेत्र हंसमण्डपमा तोकिएको छ भने विभिन्न क्षेत्रमा अन्य सुविधा दिलाइएको छ।"
समृद्धशाली गन्धर्व जाति,"गन्धर्व जातिसँग पृथक् अस्तित्व, इतिहास, पहिचान तथा पुख्र्यौली ज्ञान परम्परामा आधारित विशिष्ट ज्ञान छ। अर्बाजो, सारंगीमा गाउने मौलिक गायनकला छ। गन्धर्व जातिसँग पृथक् अस्तित्व, इतिहास, पहिचान तथा पुख्र्यौली ज्ञान परम्परामा आधारित विशिष्ट ज्ञान छ। अर्बाजो, सारंगीमा गाउने मौलिक गायनकला छ। यो अलिखित संस्कृति, ज्ञान, शिल्पकला र बुद्धि उनीहरूसँग मात्र पाइन्छ। मौलिक विभिन्न भाका बनाउन, गायनकला गन्धर्वबाटै पछि अरूले सिकेका हुन्। आदिमकालमा सबैभन्दा पहिला भाका, लय वा सुर, ताल गन्धर्वले सुरुआत गरेका हुन्। उनीहरूले लामो समय प्रकृतिसँगको सामीप्यता र संघर्षबाट सिके, पछि अरूले सिर्जना गरे। प्रकृतिमा भएको मेघगर्जन, खोलाको सुसाई, हावाको बहावी झोंक्का, चराको चिरबिर, मानवीय उदासी र उराठी क्षणलाई मनोरञ्जनमा भुलाउन भाका, लय, सुर, ताल र संगीत सिर्जनका आधार बने। अमेरिकाको अमेरिकन बार्ड, वेस्टर्न मिनिस्टल, अफ्रिकन ब्यालेड र इष्टर्न म्यूजिकको पुर्खाचाँहि गन्धर्व जाति नै हुन्। अर्थात् सारमा पश्चिमाहरूको संगीतभन्दा गन्धर्व गीतसंगीत, संस्कृति पुरानो छ। राजकुमार गन्धर्वका अनुसार अमेरिकी, अफ्रिकी र युरोपेली संगीतमा समेत गन्धर्व संगीतको प्रभाव देखिन्छ। नेपालमा एउटै गन्धर्व जातिसँग मात्र आफ्नो छुट्टै पिंगुल संगीतशास्त्र छ। यो उनीहरूको मातृभाषाको लिपि पनि हो। हिन्दूकरण हुनुअघिका किराँतीहरूका कुलदेवता शिव र गन्धर्वले मनोरञ्जनका लागि संगीत, नाचगानको विकास गरेका हुन्। विभिन्न धार्मिक ग्रन्थहरूमा भनिएको छ गन्धर्वले बजाएको संगीतमा किराँती शिवजी नाचे। चारवेदमा ऋग्वेद, यजुर्वेद, सामवेद र अथर्ववेद छन्। त्यही गन्धर्व र किराँतीसँग जोडिएको संगीतलाई सामवेद रचनामा पछि समावेश गरिएको हो। नेपालको पहिलो लिखित गोपाल वंशावलीमा दमाईं जातिको उल्लेख छ। वाल्मीकि र वेदव्यासले लेखेको रामायण र महाभारत ग्रन्थको स्रोत दमाईं, बादी र गन्धर्व हुन् भन्ने कुरा प्राच्य महाकाव्यमा उल्लेख छ। यो तथ्य सन्दर्भले ज्ञानका खानी र श्रुति स्मृतिपरम्पराका जननी समुदायको पहिचान दिलाएको छ। पदमबहादुर गान्धारी गन्धर्वका अनुसार धर्मशास्त्रमा विभिन्न परिस्थिति र देवगणहरूसँग बसेर गन्धर्वले वाद्यवादन बजाएको र प्रमुख भूमिका रहेको पाइन्छ। बाइबलको उत्पत्तिको चार अध्यायमा तालबाजा र सुरबाजा बजाउने गन्धर्वको उल्लेख छ। श्रीमद् भागवतमा र कृष्णलीलामा जब गन्धर्वले अर्बाजो र सारंगी बजाइरहेका थिए, जब उनीहरूको ताल खुस्कियो र स्वर्गबाट दुईजना गन्धर्व पृथ्वीमा झरे भन्ने उल्लेख छ। आदिम सञ्चारकर्मी र समाचार वाहककोरूपमा पनि गन्धर्वलाई चिनिन्छ। किराँती शिवसँगसँगै हिमाली भूक्षेत्रमा विचरण गर्ने रैथाने मूलवासी गन्धर्व जातिले जंगली युगमा नाउर र कृषि युगबाट खसी, बाख्रा, बोका र भेडाको आन्द्राबाट अर्बाजो र सारंगीको तार बनाउने ज्ञानको विकास गरे। बकाइनो, साँज, खिर्रो, सालको काठबाट बनेको अर्बाजो, सारंगी, कुकुरडाइनाको धनु, घोडाको पुच्छर, स्वर तिखो पार्न सल्लाको खोटो र श्रीखण्डको सुन्दरी, बाख्राको छाला र आन्द्रा, बाख्राकै आन्द्राको तार, कालो दाललाई पिनेर बनाएको लेपनले सारंगीमा छाला टाँसिन्छ। लामो जैविक प्रक्रियाबाट आन्द्राबाट तार बनाउने विधि, प्रक्रिया र ज्ञानको विकास गर्न त्यति सजिलो र सहज थिएन। यो गन्धर्व ज्ञान प्रक्रियाले पूर्णता पाउन हजारौं वर्ष लियो। गोरखाका पदबहादुर गान्धारी गन्धर्वका अनुसार आन्द्रालाई कीटाणुबाट बचाउन, कुहिन, सड्न, गल्न दिँदैन र तारलाई जैविक प्रक्रियाबाट बलियो बनाउन धागसेपुवा (गन्धर्व भाषामा एक प्रकारको वनस्पति)सँगै जाडोमा १५ दिन र गर्मीमा एक हप्ता राखिन्छ। यो विशेष प्रकारको जडीबुटीले घाउखटिरा, लुतो, चिलाउने, काटेको ठाउँमा रगत थाम्ने काम गर्दछ। आन्द्रालाई लाई दुहिएर मसिनो तारको रूपमा ओसिलो ठाउँमा सुकाएर तार तयार गरिन्छ। सारंगी बनाउने काठलाई ३६ महिनासम्म पानीमा गाडेर राख्दा कीरा लाग्दैन र टिकाउ हुन्छ। यसरी खोज्दै जाँदा असली आदिवासी र प्रकृतिपूजक मूलवासी गन्धर्वलगायत सिंगो शिल्पी समुदाय रहेको सप्रमाण पुष्टि हुन्छ। पुरानो अर्बाजो ३०३२ इन्च र सारंगी २०२२ इन्च लम्बाइको हुन्छ। अर्बाजो भाले ताल बाजा र सारंगी पोथी सुर बाजा हो। आन्द्रापछि प्यारासुटको तार, नाइलन, प्लास्टिक र ब्याडमिन्टनका तार र पछिल्लोपटक धातुका तार सारंगीमा प्रयोग गर्न थालियो। कामीले औंजार, सार्की र बादीले छाला र दमाईंले सारंगी सुरक्षाको लागि खोल बनाइदिन्छन्। सारंगीको आकारप्रकार, स्वरूप र बनावटमा गोरखा, दाङ, सल्यान, कास्की, दैलेख र काठमाडौंको फरक छन्। काठमाडौंतिर बजाइने सारंगीलाई काँठे सारंगी भनिन्छ। धादिङ, गोरखा, तनहुँ, लमजुङतिर बजाइने सारंगीलाई पश्चिमी सारंगी भनिन्छ। राजस्थान, अफगानिस्थान, मणिपुर र नेपालका सारंगीका सुर, ताल करिबकरिब मिल्दाजुल्दा हुन्छन्। गन्धर्व मछुवाको रूपमा समेत परिचित छन्। गीतसंगीतका सिर्जनाकार एवं माछा मार्ने कलाको ज्ञानका सिर्जनाकारको रूपमा चिनिन्छन्। गन्धर्व भाषमा मरोवाई एक प्रकारको वनस्पतिबाट माछा मार्ने डोरी तयार गर्थे। यो हेर्दा हरियो देखिन्छ, पानीमा तलसम्म डुब्छ, र पनि लामो समयसम्म टिकाउ हुन्छ। हिउँदमा कास्की विजयपुर खोलामा तलबाट माथितिर माछा मार्छन्। साउन, भदौमा महिलाले भुटी माछा मार्छन्। फलामे बल्छीमा कीरा, फट्याङ्ग्रा र गड्यौला राखी डोरीमा फलामे ढिम्का राखेर छ्याप्पछ्याप्प पानीमा माछा मार्छन्। गन्धर्व इतिवृत्तान्त नेपाल गन्धर्व वा किन्नर भूमि पनि हो। सीपकला, सांस्कृतिक सम्पदाका धनी, गर्विलो इतिहास बोकेका नेपालका गन्धर्व जाति अनादिवासी हुन्। इतिहासकार तथा लेखकहरूले उनीहरूको उद्भावस्थलका बारेमा फरकफरक दृष्टिकोण राख्ने गरेका छन्। तर महाभारत, पौराणिक ग्रन्थ, वनपर्व, आदिपर्व ग्रन्थ र ऐतिहासिक तथ्य प्रमाणहरूले गन्धर्व जातिको मूल उद्गमथलो गण्डकी क्षेत्र भएको पुष्टि गर्दछ। भाषिक विकासक्रम र परिवर्तनको दौरानमा गण्ड, गन्द र गन्ध बाट अपभं्रश हुँदै गन्धर्व हुन गएको विभिन्न अध्ययन अनुसन्धानमा उल्लेख गरेको पाइन्छ। त्यो समयमा गन्धर्वहरू सांस्कृतिक अभियन्ता, कलाकार, गायक, लेखक, विद्वान्, राजामहाराजा, शासक, प्रशासक तथा विशेष ज्ञान प्राप्त ऋषि उपाधिधारी पनि थुप्रै थिए। दलित देवो भवः पुस्तकमा आचार्य किशोर कुँडालले प्रस्तावनाको पृष्ठ४, मा शुद्रकुलका ऋषिहरू उल्लेख गरेका छन्। जसमा कवषआइलुष, महिदास, ऐतरेय, ऋषि दीर्घतमा, औशिज काक्षीवान, वत्सकाण्वायन, सुदक्षिण, क्षैमि, रैक्व ऋृषि, सत्यकाम, जाबाल आदि। त्यसैगरी, वाल्मीकि, नारद, शम्बुक र भारद्वाज पनि शुद्रवंशकै विद्वान ऋषिहरू थिए। यस सन्दर्भमा गण्ड बाट गन्धर्व (गण्डव) ऋषिको नामबाट प्रादुर्भाव भई मध्य नेपालको भूखण्डमा सप्तगण्डकीको रूपमा गण्डकी नदी प्रवाहित छ। पूर्वमा लाङटाङ (गोसाइँथान)देखि पश्चिममा धौलाश्री (धवलागिरी) बीच गण्डकीको प्रभाव क्षेत्र पर्छ। यसको सात सहायक नदीमा त्रिशूली, बूढीगण्डकी, मस्र्याङ्दी, मादी, सेती, कालीगण्डकी (शालिग्राम), दरौंदी हो। गण्डकीले मध्य नेपालको करिब ३७,८४५ वर्गकिलोमिटर भूमि समेटेको छ। यो करिब ३३८ किलोमिटर लामो छ। यसको प्रवाह १,७१३ क्युबिक मिटर प्रतिसेकेन्ड छ। सप्तगण्डकी क्षेत्रमा चौबिसी राज्यहरू थिए (पाँडे, रामकुमार, २०५५ : नेपाल परिचय)। विश्वका प्राचीन चर्चित सभ्यताहरू नदी किनारबाटै विकसित भएको पाइन्छ। जस्तैः मिश्रको सभ्यता नील नदी, मेसोपोटामियाको सभ्यता युफ्रेटस र टाइग्रिस नदी, बेबिलोन, ग्रिसेली, भारतको सभ्यता सिन्धु, गंगा, ब्रम्हपुत्र नदी र चीनको सभ्यता ह्वाङ हो, पीत र याङ्सी नदी आसपासमै भएको थियो। पानीकै कारण त्यस्ता चिन्तन सभ्यता केन्द्रको उत्पति, विस्तार र विकास सम्भव भएको हो। नेपालका विभिन्न सभ्यताहरू पनि नदीकिनार र आसपासका क्षेत्रमै विकसित भएको पाइन्छ। अझै नेपाल भन्नेबित्तिकै विश्वको सर्वोच्च शिखर हिमालय क्षेत्र भएको भूमि भन्ने खुलस्तै छ। नेपाली नदी सभ्यताहरूमाअनादिकालीन कर्नालीभेरी हिमाली शिल्प (मानव) सभ्यता, राप्ती, बागमती, नारायणी, कमला र कोशी सभ्यताको विकासमा वरदान सावित जस्तै भएका छन्। यसैगरी गण्डक वा गण्डकी नदी सभ्यताको विकासमा अनादिवासी गन्धर्व जातिको महत्त्वपूर्ण योगदान रहिआएको छ। गण्डकी जलाधारको आसपासका क्षेत्रमा गण्डकी नदी सभ्यताको विकास गन्धर्व पूर्वजहरूले गरेका थिए। यो वास्वविकता इतिहासमा कतै उल्लेख गरिएको पाइँदैन। त्यसै भूक्षेत्रमा गन्धर्वहरू पनि फैलिएको देखिन्छ। त्यसबाट के प्रमाणित हुन्छ भने यिनीहरू नेपालका अनादिवासी भूमिपुत्र हुन्। धेरैको बुझाइ के छ भने ऋषि भन्नासाथ क्षेत्री, बाहुन जात वा शासकहरू हुन्। तर यो बिल्कुलै सत्य होइन। सत्य के हो भने ऋषि भन्नाले आदिमकालीन समयका बौद्धिक वर्गका जमात वा समूह हुन्। अर्थात् ऋषि वर्तमान समयमा शिक्षाको उच्चतम उपाधि विद्यावारिधि जस्तै हो। डा स्वामी प्रपन्नाचार्य, डा जगमान गुरुङ, पद्मसिंह विश्वकर्मा र पण्डित, रिपलाल विश्वकर्मा जातले फरक भए पनि विज्ञताको हिसाबले पहिलाको पदावली वा संज्ञाका आधारमा ऋषि नै हुन्। अर्थात् संस्कृति भाषका ज्ञाता, संस्कृतिविद्, प्राज्ञिक व्यक्तित्व, चिन्तनीय प्रज्ञाले भरिपूर्ण जसले ज्ञानगुण, बुद्धि, विवेक र वुद्धिजीवीको रूपमा काम गर्ने गर्दथे। गण्डकी क्षेत्रमा गन्धर्व (गण्डव) नामका ऋषि थिए। पछि गण्डवबाटै गन्धर्व कायम भएको पाइन्छ। जो अत्यन्तै बौद्धिक र विद्वान कहलिएका थिए। वरिष्ठ किराँत अध्ययेतालेखक रामचन्द्र राईको शोधअनुसार किराँत शब्द मुन्धुमबाट संस्कृतको मन्त्रम, किराँत ऋसियाबाट संस्कृतको ऋचा र किराँत ऋसियामुनाबाट संस्कृतिको ऋषिमुनि भएको हो। रिसिया (ऋसिया) भनेको कसैलाई सम्बोधन गरेर मुन्धुम फलाक्नु हो। संस्कृतको ऋचा पनि वेदमा फलाकिएका शब्दहरू हुन्। किराँतमा मुन्धुम फलाक्ने मानिसलाई रिसियामुना वा रिसियामिना (मुनामिनामान्छे) भनिन्छ। संस्कृतमा पनि वेदज्ञाता वा जानकारलाई रिसिमुनि (ऋषिमुनि) भनिन्छ। त्यसैले यहाँ स्मरणीय के छ भने किराँत सभ्यता र संस्कृतिकै समकालीन गण्डव ऋषि थिए। उनी ललितकला, नाचगान, सीपकला, कौशलमा पोख्त थिए। यस क्षेत्रको ठूलो भूभागमा गन्धर्वहरूले राज्यसमेत चलाएका थिए। त्यसैगरी, पाँच पाण्डवले वनवासको क्रममा केही समय धौलागिरि (धौलाश्री) क्षेत्रमा पनि बिताएका थिए। यस क्षेत्रमा पाण्डवहरूको चियोचर्चा गर्नको लागि दुर्योधनका साथ कर्णलगायत कौरवहरू आएका थिए। जहाँ गन्धर्व राजाहरूले गौरवशाली, वैभवपूर्ण राज्यशासन गरिरहेका थिए। पछि कौरव र गन्धर्व राजाको बीचमा यस क्षेत्रको सरोवर (सम्भवतः फेवाताल आसपासको क्षेत्र) मा ठूलो लडाइँ भयो। युद्धकौशल र चतुयाइँमा अत्यन्तै कुशल गन्धर्व राजा र उनका सैनिकहरूले कौरवहरूलाई पराजित गरेका थिए। कर्ण र दुर्योधनलाई त गन्धर्व राजा र सैनिकहरूले बाँधेर नै राखेका थिए। सो कुरा महाभारतको वनपर्वको आठौं अध्यायमा उल्लेख छ। गन्धर्व राजाले अर्थात् गन्धर्व (गण्डव) ऋषिले गण्डव, गण्डक, गण्डकीमा बसेर विभिन्न भूगोल र क्षेत्रमा राजकाज गरेको यी तथ्यले पुष्टि गर्छन्। जसको राज्यकेन्द्र मणिपुर (पहिला गाविस)मा रहेको थियो। पछि पुरानो नाम मणिपुरमा वेणी थपेर वेणीमणिपुर नामकरण गरियो। सो क्षेत्र हाल नवलपरासी, गण्डकी नदीको त्रिवेणीधामको उत्तरतर्फ अरुण खोलाभन्दा माथि पाल्पा जिल्लासँगै जोडिएको पहाडी क्षेत्रमा छ। सो पुरानो गाउँ अहिले मध्यबिन्दु नगरपालिका र विनयी त्रिवेणी गाउँपालिकाको रूपमा कायम भएको छ। जहाँ गन्धर्व शासनकालमा राजा चित्ररथ गन्धर्वले शासन गरिरहेका थिए। चित्ररथ गन्धर्वले सत्यावतीपुत्र राजा चित्रांगद गन्धर्वलाई मारेको महाभारत आदि पर्वको तेस्रो अध्यायमा उल्लेख गरिएको छ। सो समयमा गन्धर्व राज्यशासन पूर्वमा त्रिशूली, पश्चिममा राप्ती, उत्तरमा हिमालय क्षेत्र र दक्षिणमा त्रिवेणीधाम, अवध र गंगा नदीसम्म फैलिएको पाइन्छ। आजसम्म भौगोलिक तथ्य प्रमाणको रूपमा गन्धर्व राजकाज र उनीहरूको पैतृकभूमिको नामकरण अपभं्रशित हुँदै आएको पाइन्छ। तर नेपालको पुरानो प्राचीन दस्तावेजहरूमा भने त्यति भौगोलिक नाम बिग्रिएको पाइँदैन। जस्तो वेणीमणिपुर, नवलपरासी निर्वाचन क्षेत्र नंं ३, गौंडा (गण्ड), लमजुङ निर्वाचन क्षेत्र नं १, र गौंडाकोट (गन्धर्वकोट), गुल्मी निर्वाचन क्षेत्र नं २ मा छन् (नेपालका निर्वाचनहरू, २०६५ : नयाँ कोतपर्व दैनिक)। यी नामहरू सबै गण्ड गन्धर्वबाट विभिन्न रूप फेरिँदै परिवर्तन भएको तथ्यमाथि नै उल्लेख गरिसकिएको छ। गन्र्धवको रूप नै परिर्वतन गरी नामकरण भएका नगरपालिकाहरू पनि छन्। जसमा बागलुङको गण्डकोट हुँदै गल्कोट (गन्धर्वकोट), स्याङ्जाको गल्याङकोट (गन्धर्वकोट), गोर्खाको गण्डकी (गण्ड) र कपिलवस्तु जिल्लाको वाणगंगा (पहिला सारंगीलाई वाण भनिन्थ्यो) नगरपालिका रहेका छन् (भट्टराई, परिवर्तन, २०७३ : गाउँपालिकानगरपालिका)। इमानसिंह चेमजोङका अनुसार नजिकै शिवस्थान छ भने किराँतहरू त्यसछेउ सिउँडी रोप्छन्। जबकि शिवस्थानको प्रतीक हो, त्रिशूल। तर लिम्बू भाषाको लुङडिङ्वा रोप्ने कुराले त्रिशूलको पूर्वरूप पाटे सिउँडी हो भन्ने स्पष्टै छ। नभन्दै झट्ट हेर्दा यो त्रिशूल जस्तै देखिन्छ र समानान्तर बरोबरी शैलीमा चिर्ने हो भने दुरुस्तै त्रिशूल नै हो। अर्थात् त्रिशूल पाटे सिउँडीको प्रतीक हो। भलै आजभोलिका अधिकांश त्रिशूल नामधारी आयुध त्रिशूल नभई एकतिर दुई शूल वा तीरमात्र भएका अशुद्ध त्रिशूल किन नहोऊन् ? यसैले बज्र रोक्ने शंकु (अंकुश) जसले बोक्छ, त्यो शंकर हो, शशांक हो। सुषुतले दिएको अर्को नाम महावृक्ष पनि हो। महादेवको वृक्ष भएकाले त्यस्तो बन्न गएको हो। किराँती शिव महादेवलाई चढाइने रङ पहेंलो हो, जुन पाटे सिउँडीकै फूलको रङ हो। जुन फूल शिवरात्रि पर्नेताका फागुनचैतमै फुल्ने गर्छ। जसरी इलियोकार्पस स्फेरिकसको फल रुद्राक्ष अर्थात् रुद्रको आँखा हुन्छ। त्यसैगरी, पाटे सिउँडीको बियाँको नाम बज्राक्ष (बज्रको आँखा) हो। यही सिउँडीको घार (फेद)बाट कुनै बेला बन्ने भएकोले सारंगी भएको बुझिन्छ। जसलाई आजभोलि ढोडेसारंगी भनिन्छ र यसबाट बनेकोलाई ढोडेमादल। तुलनात्मक रूपमा मकैको ढोडजस्तै कमलो सिउँडी हुने भएकोले नामै ढोडेसारंगी राखेको हुन सक्छ। गोरखादेखि बागलुङ भेगका गण्डक प्रदेश जहाँ सम्भवतः अन्नपूर्ण, माछापुच्छे हिमालले गर्दा बन्ने वायुचक्र (भर्टेक्स) र घनादी प्रणाली जिम्मेवार छ। तर पाटे सिउँडीको घनत्व इलाका महाभारतको पनि भिरालो हो र नेगेटिभ पल्स निम्त्याउने धेरै नै जिम्मेवार रानी सल्लाको कारणले पनि। यसैले देवघाटको उत्तरी भेग बढी सम्भावनाको ठाउँ हो, एउटा अवधारणा विकासको अर्थात् रामानन्दप्रसाद सिंहले बुद्धलाई जसरी थारू भनेका थिए। किराँतेश्वरमा केन्द्रित हुने हो भने शिवको परिकल्पना मगर, गुरुङको हो भन्ने देखिन्छ। मगरहरूले मृतको आत्मबाट छुटकारा लिने प्रक्रिया डैसिबाङअन्र्तगत मलामीहरूले दुधिलो चोप आउने बिरुवामा टाउको ठोक्नुपर्दा सिउँडी पनि पर्छ। गुरुङको निम्ति तोंतोसी शिववृक्ष हो। अन्य समुदायले पनि आफ्नो भाषिक नामअनुसार प्रयोग गर्ने गर्छन्। यसरी चुरे र महाभारत शृंखलाबीचको मनसुन नठोकिने सुक्खा भिरालाका ११ देखि १२ सय मिटरबीच त्यस शिवको प्राकपरिकल्पना भयो। जतिबेला भर्खरै पशुपालनको युग सुरु भएको थियो। तर लुगाको निम्ति वनस्पतिको रेसा निकाल्ने ज्ञान आइसकेको थिएन। त्यसैले शिवले हिंस्रक बाघ मारेर त्यसको छाला मात्र बेर्छन् (सौरभ, २०७१ : असहमति)। यहाँ उल्लेख सिउँडी, ढोडेसारंगी, किराँतेश्वर शिववृक्ष सिउँडी र बज्रपर्ने प्रसंग निकै महत्त्वपूर्ण छ। गन्धर्व शिवका गण हुन्। जो गण्डक क्षेत्रमा सारंगी बन्ने सिउँडी विशेष रूपमा पाइने उल्लेख छ। महाभारत शृंखलाबीचमा शिवको मुख्य विचरण क्षेत्र पनि उल्लेख गरिएको छ। शिवकै गण भएकाले गन्धर्वहरूको मुख्य बसोबास क्षेत्र पनि गण्डक क्षेत्र हो। विभिन्न प्रसंग र तथ्यले पनि यसलाई पुष्टि गर्दछ। बज्र पर्ने खतराबाट टरिन्छ। घर छेउछाउमै सिउँडी रोप्यो भने भन्ने पुख्र्यौली ज्ञान असत्य थिएन। अनि कमलो र रेसादार वनस्पतिका घारको सारंगी बनाउँदा। तुलनात्मक रूपमा अरूभन्दा राम्रो बज्ने नै भयो। बज्र पर्नमा प्रमुख भूमिका खेल्ने आकाशको नेगेटिभ पल्स तल झरेपछि जमिनबाट त्यसलाई पोजेटिभ पल्सलाई न्युट्रलाइज गर्ने। तŒव रहेको सिउँडीको सारंगी बन्नुमा वैज्ञानिक कारण छ। यो ज्ञान, सीपकला, प्रविधिसँगै वैज्ञानिक रूपमा पनि। गन्धर्व पुर्खाको मौलिक ज्ञान परम्परा अतलुनीय छ। जुन ढोडे सारंगी बजाउँदा सांगीतिक थेरापीले स्वस्थ हुने भयो। बोकेर हिँड्दा नकारात्मक ऊर्जाबाट सुरक्षित हुने भयो। घरमा झुन्ड्याउँदा बाह््य नकारात्मक ऊर्जालाई नास गरिदिन्छ। गन्धर्व बालबालिका जन्मिँदा शिरतिर सारंगी राखिदिने वैज्ञानिक कारण पनि यही हो। जुन बालबालिकालाई जीवनभर नकारात्मक ऊर्जाले नसताओस् भन्ने देखिन्छ। शिव (महावृक्ष) वृक्ष पाटे सिउँडी, किराँतेश्वर शिवकै उपासक गण। र सिउँडीकै सारंगी बनाएर शिवसँगै हिँड्ने, नाच्ने, गाउने गन्धर्व हुन्। जो नेपालका आदिम रैथाने मूलवासी भित्र पर्छन्, किराँतेश्वर महादेव (शिव)लाई रैथाने आदिवासी मान्ने सवालमा। अहिलेसम्म नेपालको समाजशास्त्रमानवशास्त्र पूर्वाग्रही र एकांकी रूपमा किन पढाइँदै छ ? अनार्य किराँतेश्वर आर्यकरण भए जस्तै गन्धर्वको वास्तविक पहिचान र अस्तित्व पनि लोप भएकै हो ? उल्टै अपमानित कथित दलित समूहमा राखेर सिंगो नेपाली मौलिक सांस्कृतिक सभ्यताका जग गन्धर्वलाई तिरष्कृत किन गरियो ? किराँती समूह आदिवासीमा रहँदा गन्धर्वलाई उपेक्षा गरिनुपर्ने कारण के हो ? कतिपय समूहलाई केही शताब्दी पार गर्नेबित्तिकै आदिवासीमा राख्नेले किराँतीकै समकालीन हिमाली शिल्प (मानव) सभ्यताको विकासकर्ता रैथाने गन्धर्वलाई छुटाउनु सौतेनी व्यवहार हो। बनिबनाउ पश्चिमा परिभाषाले किराँतीका समकालीन नेपालका रैथाने मूलवासी गन्धर्वलाई आदिवासी भनेर राज्यले बुझ्दैन भने जसको बिहे उसले नै हेर्न नपाउनु भने जस्तै हो। मानवशास्त्रीयसमाजशास्त्रीय विषयलाई नै कसैको उक्साहटमा साम्प्रदायिक र राजनीतिक दाउपेचको विषय बनाइनु राम्रो संकेत होइन। नेपालका गन्धर्वजस्तै हजारौंवर्ष पुराना कति जाति, समुदायलाई आफ्नो पैतृक पुख्र्यौली माटोबाट विस्थापित किन गरिँदै छ ? यो खोजको विषय बनेको छ। तथ्यका आधारमा नेपालका सबै जाति समुदाय आप्रवासी र आदिवासी हुन्भन्दा फरक नपर्ला। मैले यसो किन भनेको भने आदिवासी परिभाषा र सूचीकरण बसोबासको मितिको आधारमा हुनुपर्छ। अनुहारका आधारमा होइन, यो नै वैज्ञानिक विधि हो। यी माथिका विभिन्न ऐतिहासिक, धार्मिक, पौराणिक र वर्तमान भौगोलिक तथ्यप्रमाण नामकरणहरूको संश्लेषणबाट गन्धर्व जातिको मूल उद्गमथलो गण्डकी क्षेत्र नै रहेको प्रमाणित गर्दछ। जो तथ्यहरूले प्रमाणित र भौगोलिक उपस्थितिले पुष्टि गर्छन्। जसले गन्धर्वचुली हिमाललाई केन्द्र बनाएर अनादिकालीन हिमाली शिल्प (मानव) सभ्यताको विकास गरेका थिए। पूर्वज गन्धर्व, किन्नरहरू नेपाली लोकसंगीतका अग्रज मानिन्छन्। प्रतीकात्मक रूपमा गन्धर्व जातिलाई स्वर्गका गवैया जाति पनि भनिन्छ। अक्सर धार्मिक साहित्यहरूमा यक्ष, किन्नर, गन्धर्वसँगसँगै आउने कारण यही हो। यो जातिको मूलथलो कास्कीको बाटुलेचौरलाई मानिन्छ। कुनै समय गण्डकी क्षेत्रबाट राप्ती भेरी हुँदै कर्णाली प्रदेशसम्म पुगेको देखिन्छ। विस्तारै पूर्वी क्षेत्रमा समेत विस्तार भएको पाइन्छ। गन्धर्वचुली हिमाल उनै गण्डव नामका गन्धर्वले माछापुच्छ्रे हिमशृंखलामा रहेको गन्धर्वचुली (६,२४८ मिटर, २०,४९९ फिट) हिमालयको काखमा बसेर ध्यान, तपस्या र राजकाजसमेत गरेका थिए। पछि उनै गन्धर्व (गण्डव) कै नामबाट सो हिमालको नाम गन्धर्वचुली नामकरण गरिएको हो। त्यो गन्धर्वचुली हिमालबाट बगेर आएको नदीहरूलाई पछि गन्धर्वकै नामबाट गण्डकी नदीको रूपमा नामकरण गरियो। अहिले गन्धर्वचुली हिमाल कास्की जिल्ला माछापुच्छ्रे गाउँपालिकामा रहेको छ। यसरी गन्धर्व (गण्डव)कै नामबाट गण्डकी नदी र गन्धर्वचुली हिमालको नामकरण गरिएको छ। यो हिमालको प्रथम आरोहण सन् २०१३ मे ६ मा कोस्मिन एन्ड्रन र क्रिस्टिना पोगासियनले गरेका थिए। गण्डकी प्रदेश, कास्की जिल्ला माछापुच्छे गाउँपालिकामा रहेको गन्धर्वचुली अन्नपूर्ण हिमशृंखलामा अवस्थित छ। कास्कीको घान्द्रुकबाट चुली २३६ किलोमिटरको दूरीमा रहेको छ। काठमाडौंबाट लुम्ले हुँदै जान सकिन्छ। नेपालको पर्यटन विकासमा रैथाने शिल्पी (कथित दलित) समुदायको योगदानः गन्धर्वचुलीसार्की (चमार) सृंगी हिमालको बारेमा एकदिवसीय विमर्श कार्यक्रम २०औं अन्तर्राष्ट्रिय पर्वतीय दिवसको अवसरमा सम्पन्न भएको छ। अन्तर्राष्ट्रिय पर्वतीय मापदण्डअनुसार ५८ सय मिटरभन्दा अग्लालाई हिमाल घोषणा गरिन्छ। नेपालमा गणना भएका १,७९२ हिमालमध्ये ५८ सयभन्दा माथिका हिमाल छन्। नेपालका १७ सयदेखि १८ सयवटा चढ्न मिल्ने हिमालमध्ये ४१९ वटा हिमाल मात्रै खुल्ला गरिएको छ। अन्त्यमा, विभिन्न ऐतिहासिक तथ्य प्रमाण र जानकारहरूका अनुसार खसहरूले कुमाउँ गढवालमा चार सय वर्ष जति शासन गरेका थिए। ईपूपाँचौं शताब्दीतिर वर्तमान नेपालको प्रदेश सातको बैतडी र दार्चुला जिल्लाको दोभानको गोकुलेश्वर क्षेत्रमा प्रवेश गरेका थिए। इतिहास र तथ्य प्रमाणले यही कुराको पुष्टि गर्छन्। तर त्यसभन्दा निकै पहिला नै रैथाने शिल्पी (कथित दलित) समुदायका पूर्वजहरूले त्यस क्षेत्रमा हिमाली शिल्प (मानव) सभ्यताका विकास गरिसकेका थिए। अर्थात् मानवीय सभ्यताको आविष्कार, सिर्जना र विकास गरिसकेको पाइन्छ। खसहरूको ठूलो समूहको प्रवेशपछि गन्धर्वबाहेक अनादिवासी शिल्पी समुदायहरू पैतृक भूमिबाट विस्थापित भई लुम्बिनी, गण्डकी, बाग्मती, सुनकोशी हुँदै विभिन्न भूभागमा स्थानान्तरण भएका थिए। सांगीतिक क्षेत्रलाई मूलधार मान्ने जाति गन्धर्वको उद्गमथलो गण्डकी क्षेत्र रहेको देखिन्छ। शासकीय पक्षधर लेखक, इतिहासकारहरूले पृथ्वीनारायाण शाहसँगसँगै यी समुदाय नेपालको अन्य भूगोलमा प्रवेश गरेका हुन भन्ने गर्दछन्। जुन कुरा एकदमै तथ्यहीन कुरा हो। शाहवंशीय वा पृथ्वीनारायण शाहको इतिहास अढाई सय वर्ष जतिमात्रै भएको छ। तर अनादिवासी रैथाने शिल्पी समुदायको इतिहास नेपालमा हजारौं वर्ष पुरानो छ। जुन तथ्य इतिहास आजसम्म लेखिएकै छैन, बाहिर आएकै छैन।"
"२९ वर्षमा विमानस्थल बन्यो, तर चलेन","लगभग ३० वर्षअघि ठूलो भूगोल, कठिन जनजीवन र छरिएको बस्ती भएकै कारण राज्यले एयरपोर्ट बनाउन अनुमति दियो। बन्यो पनि। तर, जहाज आएन। स्थानीय भन्छन्, जहाजको आसमा उबेलाको कसिलो छाला चाउरी परिसक्यो। कपाल फुलेर सेतै भइसक्यो। कति गाउँले जहाज नदेखि बितिसके। खै कहिले देख्न पाइएला ? डोल्पा : डोल्पा त्रिपुरासुन्दरी७ का भक्तिलाल बोहोरा उमेरले ६० वर्ष लागे। वृद्ध उमेरका उनलाई एउटै कुराले पिरोलेको छ। आफू तीसवर्षे लक्का जवान हुँदा निर्माण सुरु भएको एयरपोर्टमा जहाज अझै आएको छैन। घरमुनिको ग्राउन्डमा जहाज आएको देख्ने उनको अब एउटै धोको छ। तीन वर्षअघि निर्माण कार्य सम्पन्न भएको एयरपोर्ट अझै जहाज नआएको उनले गुनासो गरे। उनका अनुसार त्यतिबेला जहाज ल्याउन चौर बनाउने लागे रे भन्ने सुनेपछि गाउँमा खुसीको सीमा नै थिएन। कतिपयले त अब एक, दुई वर्षमै जहाज आउँछ होला भनेर आकलनसमेत गर्थे। हामीले आशा गरेको ३० वर्ष बित्न लाग्यो तर जहाज आएन, उनले भने। जहाजको आशामा ऊ बेलाको कसिलो छाला चाउरी परिसक्यो। कालो कपाल फुलेर सेतै भइसक्यो तर, खुसीको फूल मनमा कहिल्यै फुल्न सकेन, उनले दुःखेसो पोखे। जीवित हुँदै जहाज आइदिएको भए ३० वर्षअघि देखेको सपना पूरा हुन्थ्यो कि, मरियो भने सपना अधुरै हुने भयो। जहाजको पर्खाइमा गाउँका धेरैजसो बूढापाकाहरू बितिसकेको समेत उनले बताए। वडा नं ८ शेरगाउँका कृष्ण केसीलाई पनि त्यस्तै लाग्छ। एयरपोर्ट निर्माण भएको लामो समय बितिसक्दा पनि जहाज नआएको उनले गुनासो गरे। सातामा एउटासम्म भए पनि उडान गर्न माग छ। आफूहरू सानै छँदा एयरपोर्ट बन्न सुरु भएको हो, हामी हुर्किएर पनि ४० कट्न थालियो, एयरपोर्ट बनेपछि न जहाज नै आयो न त जहाज चढ्ने आशा नै पूरा भयो, उनले दुःखेसो पोखे। यहाँका कतिपय सर्वसाधारणले नजिकबाट जहाजै देख्न पाएका छैनन््, जहाज आइदिएको भए वर्षौंदेखिको उनीहरूको सपना पनि पूरा हुने थियो होला। परीक्षण उडान भएर जहाज आएमा बिरामी, सुत्केरी र विद्यार्थीलाई आउजाउ गर्न सजिलो हुने आशा छ। निजी जहाज वा सरकारी जहाज जुन भए पनि सातामा एउटा उडान गर्न पहाडाका सर्वसाधारणले माग गरेका छन्। पर्यटन व्यवसायीहरूले पनि डोल्पामा रहेका दुईवटै विमानस्थल मज्जाले चल्ने बताएका छन्। सोलुखुम्बुमा चारचारवटा विमानस्थल चलेको बताउँदै डोल्पामा प्रचुर मात्रामा पर्यटकीय सम्भावना भएकाले पनि दुईवटै विमानस्थल चल्ने उनीहरूको भनाइ छ। डोल्पामा रहेको फोक्सुण्डो ताल, शेगुम्बा, कान्जिरोवा हिमाल, त्रिपुरासुन्दरी मन्दिर शेगुम्बा, धो तराप भ्यालीलगायतका प्राकृतिक तथा धार्मिक सम्पदाले लाखौं पर्यटक तान्न सक्ने क्षमता राख्ने युवा पर्यटन व्यवसायी जितेन्द्र झाँक्रीले बताए। मसिनेचौर विमानस्थल सञ्चालनमा आउनुले डोल्पामात्र नभई नेपालकै पर्यटन क्षेत्रमा समेत टेवा पुग्ने भएकाले जतिसक्दो चाँडो परीक्षण उडान गरेर नियमित उडान सुरु गर्नुपर्ने उनको भनाइ छ। यस्तो थियो पहिलाको अवस्था आजभन्दा ३० वर्षअघि जिल्ला भित्रिनु र बाहिरनु पर्दा करिब १५ दिन नै हिँड्नु पथ्र्यो। त्यस समयमा डोल्पाकै अर्को जुफाल विमानस्थल भर्खरै सञ्चालनमा आएको थियो। यद्यपि तल्लो भेग र मध्यभेगका बासिन्दालाई जुफाल पुग्न सहज थिएन। तल्लो भेगमा पर्ने जगदुल्ला र मुड्केचुला गाउँपालिकाका सर्वसाधारणलाई जुफाल पुग्न एक दिन नै लाग्थ्यो। अझै पनि साबिकको लिकु र पहाडाका सर्वसाधारणलाई पनि तीन घण्टा धेरै लाग्छ। सिकिस्त बिरामीहरू एयरपोर्ट लैजाँदालैजाँदै बीच बाटोमै मर्नुपर्ने बाध्यता थियो। जिल्लाको उत्तरी क्षेत्रका नागरिकलाई जहाज भेट्न आजभोलि पनि एकसाता भन्दा धेरै हिँड्नु पर्छ। त्यसबेला पहाडा गाविसका स्थानीय मनबहादुर केसी र सुरेश शाहीले डोल्पामा दोस्रो विमानस्थल निर्माणका लागि पहल गरे। राज्यले पनि ठूलो भूगोल, कठिन जनजीवन र छरिएको बस्ती भएकै कारण एयरपोर्ट बनाउन अनुमति दियो। बस्तीदेखि तल ठूलो जमिन खाली थियो। त्यसैमा विमानस्थल निर्माण गर्ने गाउँको सल्लाह भयो। किंवदन्तीअनुसार त्यो फाँटिलो जमिन तत्कालीन डोल्पा दरोका राजा विक्रम शाही महाराजाको घोडा चराउने थियो। समयक्रमसँगै त्यो जमिन मान्छेहरूले नापी नक्सा गरेर भोगचलन गर्न थाले। गाउँलेको सल्लाहअनुसार प्रतिरोपनी १७ हजार रुपैयाँ लिएर मसिनेचौर एयरपोर्टलाई जग्गा दिए। जग्गा प्राप्तिसँगै २०५१ सालमा शिलान्यास भयो। तत्कालीन जिल्ला विकास समितिका सभापति ओमबहादुर बुढाले शिलान्यास गरे। उक्त एयरपोर्ट कालोपत्रेपछि जहाज नदेखेरै केसी र बुढाको स्वर्गारोहण भइसकेको छ। शिलान्यास भएको एक वर्षपछि २०५२ सालदेखि निर्माणको काम सुरु भएको पहाडाका स्थानीयले बताए। निर्माण गर्नै २९ वर्ष त्रिपुरासुन्दरी नगरपालिका७ मा रहेको मसिनेचौर विमानस्थल निर्माण गर्नै २९ वर्ष लाग्यो। बजेट पठाउँदा राज्यको कर्केनजर परेपछि एयरपोर्ट निर्माण गर्नै तीन दशक लागेको पहाडाका स्थानीय विष्णुलाल केसी बताउँछन्। त्यतिबेला सरकारले एयरपोर्ट निर्माणको स्वीकृति दिए पनि बजेट भने कनिका छरेझैं आउँथ्यो, माथिबाट आएको न्यून बजेटले एयरपोर्टको थोरैमात्र काम गर्न सकिन्थ्यो। एयरपोर्ट निर्माण हुनेताका हामीहरू युवा अवस्थामै थियौं, तत्कालीन निर्माण समितिमा आफ्ना बुवा मनबहादुर केसी हुनुहुन्थ्यो, उहाँ घरबाट पैसा बोकेर बजेट माग गर्न पटकपटक काठमाडौंंमा डेलिकेसन जानुहुन्थ्यो, उनले सम्झिए। बुवा आफैंले एयरपोर्ट निर्माणको सुरुवाती पहल गरेकाले पनि घरमा पैसा नहुँदा ऋण सापट गरेर जानुहुन्थ्यो, त्यही भएर पनि चार भाइ सन्तानले सोचेअनुसार पढ्नै पाएनौं, त्यो बेला बुवाले लाएको सरसापट केही वर्षअघि मात्र तिरेर सक्यौं उनले गुनासो पोखे। आफूले काम सुरुवात गरेको एयरपोर्टमा जहाज बसाल्ने बुवाको ठूलो धोको थियो। तर, धोको पूरा नभएरै बुवा बित्नुभयो, गाउँका धेरै बूढापाकाहरू जहाज नदेखेरै बिते, उनले भने। मसिनेचौर एयरपोर्ट र जनयुद्ध सुरु भएको एउटै वर्ष भएकाले पनि पटकपटक माओवादीले निर्माणमा अवरोध गरेको पनि उनले सम्झिए। निर्माणमा २८ करोड ६० लाख नजिकै जुफाल एयरपोर्ट बनिसकेको थियो। तर, स्थानीय गाउँवासीको मागअनुसार पहाडामा पनि एयरपोर्ट बनाउन राज्यले अनुमति दियो। तत्कालीन जिल्ला विकास समितिले पनि एयरपोर्ट बनाउन केन्द्रमा सिफारिस गरेको थियो। २०७८ सालमा निर्माणकार्य पूरा भएको मसिनेचौर विमानस्थल बनाउन मात्रै २८ करोड ६० लाख खर्च भएको छ। तीन वर्षअघि मात्रै धावनमार्ग कालोपत्रे गर्ने काम सकिएको थियो। नागरिक उड्डयन प्राधिकरण काठमाडौंंका इन्जिनियर वीरप्रसाद शाहीका अनुसार २०५२ साल यता एयरपोर्ट निर्माणका लागि राज्यको २८ करोड ६० लाख खर्च भएको जानकारी दिए। उनका अनुसार एयरपोर्ट कालोपत्रेका लागि मात्रै २५ करोड खर्च भयो। बाँकी रकम टर्मिनल भवन, सुरक्षा भवन, घेराबार, खानेपानी, कर्मचारी निवास निर्माणमा खर्च भएको छ। विमानस्थल सञ्चालनका लागि आवश्यक सम्पूर्ण पूर्वाधार निर्माणको काम भइसकेको छ, प्राविधिक हिसाबमा पनि उडान गर्नै नमिल्ने कुनै कारण छैन, उनले भने राज्यले अध्ययन नगरेरै एयरपोर्ट बनाउने स्वीकृत दिएको होइन, सम्पूर्ण पूर्वाधार निर्माणको काम भइसकेकाले छिट्टै परीक्षण उडानसँगै नियमित उडान गर्नुपर्छ उनले भने, त्यहाँँका सर्वसाधारणको वर्षौंदेखिको माग पनि त्यही छ। टावरको टिर्मनल भवन निर्माण भए पनि आवश्यक उपकरण भने जडान अझै हुन सकेको छैन। विमानस्थल सुचारु भएपछि आवश्यक सबै उपकरण जडान गर्न सकिने बताइएको छ। विमानस्थलकै सुरक्षाका लागि अस्थायी विमानस्थल सुरक्षाचौकी पनि स्थापना गरिएको छ। हाल असईको नेतृत्वमा प्रहरी बसेको छ। एयरपोर्ट निर्माण भए पनि जहाज नआउँदा चौकी स्थापनाको वास्तविक भूमिका निभाउन नसकिएको चौकीका एक प्रहरी जवानले बताए। तत्कालीन पर्यटन मन्त्रीले आफ्नै बाचा बिर्सिए तत्कालीन संस्कृति पर्यटन तथा नागरिक उड्डयनमन्त्री सुदन किरातीले मसिनेचौर विमानस्थलमा परीक्षण उडानको मिति तोक्दै दुई पटक फेसबुकमा पोस्ट गरे। पहिलो पोस्टमा १३ भदौमा डोल्पाको मसिनेचौर विमानस्थलमा परीक्षण उडान गर्ने जानकारी गराए। झन्डै तीन वर्षअघि नै सञ्चालनको तयारीमा रहेको विमानस्थल सञ्चालनमा आउने भयो भन्दै डोल्पाका जनप्रतिनिधिदेखि सर्वसाधारणमा खुसीको सीमा रहेन। सबैले जनप्रिय मन्त्री भन्दै गुणगान गाए र मिति नै तोकेकोमा धन्यवादसमेत दिए। जब १३ भदौ आयो मन्त्रीले भने जस्तै गरी परीक्षण उडान हुन सकेन। मन्त्री आफैंले फेसबुकमा दोस्रो पोस्ट गर्दै एक महिना सारेर १३ असोजमा परीक्षण उडानका लागि मिति सारे। त्यसबेला बुवाको निधन भएपछि मिति सारिएको भन्दै फेसबुकमै लेखे। डोल्पालीले दुःखद् घडीमा कुनै प्रश्न गरेनन्। अर्को मिति १३ असोज कुरी बसे। जब समय आयो त्यो बेला पनि परीक्षण उडान भएन। त्यसपछि भने पूर्वमन्त्री किरातीप्रति डोल्पाली जनता रुष्ट छन्। पटकपटक आफैं मिति तोक्ने उडान नगर्ने भनेर रुष्ट भएका हुन्। अब मन्त्रीको पद गइसक्यो मन्त्री किरातीको बोलीप्रति विश्वास थियो, उहाँ लोकप्रिय मन्त्री पनि हो, तर उहाँले पटकपटक मिति तोकेर पनि परीक्षण उडान गराउनु भएन, त्यसपछि उहाँ पनि अन्य डँटुवा नेता सरह नै लाग्न थाल्यो, अब मन्त्रीको पद गइसक्यो के आशा गर्नु, स्थानीय विष्णुलाल केसीले भने, अहिले त उहाँको कुनै पनि कुरामा विश्वास लाग्दैन, दुर्गमका नागरिकलाई दुई पटक उडानको ललीपप देखाएर भावना नखेल्नु पर्ने हो। डोल्पालाई फरक व्यवहार किन ? परीक्षण उडानको मितिसँगै तोकिएको कालीकोटको सुन्थराली विमानस्थलमा एक साता अघिमात्रै तामझामका साथै परीक्षण उडान सम्पन्न भयो। त्यसको भोलिपल्टै सरकारी तथा निजी जहाजहरूले नियमित उडानसमेत सुरु गरे। सरकारका उपप्रधान तथा रक्षामन्त्री पूर्णबहादुर खड्का, तत्कालीन संस्कृति पर्यटन तथा नागरिक उड्डयनमन्त्री सुदन किराती, वर्तमान मुख्यमन्त्री राजकुमार शर्मा, पूर्वमुख्यमन्त्रीद्वय महेन्द्रबहादुर शाही र जीवन शाही पनि पुगे। सँगै मिति तय भएको कालीकोटमा उडान भएपछि मसिनेचौर विमानस्थलमा पनि उडान हुन्छ कि भन्ने डोल्पालीको आशा थियो। परीक्षण उडान त कहाँ हो कहाँ मितिसमेत नतोकेपछि डोल्पाली जनता निराश भएका छन्। राजनीतिकर्मी विमलकुमार भण्डारीले कालीकोट उडान गरेलगत्तै डोल्पामा पनि उडान हुन्छ कि भन्ने आशा पलाए पनि उडानको मिति नै नतोकेपछि डोल्पाली जनता निराश भएको गुनासो पोखे। सञ्चालनको तयारीमा रहेको मसिनेचौर विमानस्थलमा परीक्षण उडान गराउन सम्बन्धित निकायलाई उनले आग्रह पनि गरे। नगरपालिकाले लेख्यो पत्र मसिनेचौर विमानस्थलमा सञ्चालनको माग गर्दै १४ फागुनमा त्रिपुरासुन्दरी नगरपालिकाले नागरिक उड्डयन प्राधिकरणलाई पत्र लेखिसकेको छ। केही महिनाअघि सँगै परीक्षण उडानको मिति तय भएको कालीकोटको सुन्थराली विमानस्थलमा परीक्षण उडान भएर पनि नियमित उडान सुरु भइसके पनि आफ्नो नगरपालिकामा रहेको मसिनेचौर विमानस्थलमा उडान नभएको भन्दै पत्र लेखिएको नगरप्रमुख जनचन्द्र रोकायले जानकारी दिए। एयरपोर्टसम्म पुग्ने बाटो पनि बनेको छ, एयरपोर्टका लागि आवश्यक सम्पूर्ण पूर्वाधार बनिसकेकाले जतिसक्दो छिटो परीक्षण उडान गरेर नियमित उडान गर्न सरकारसँग आग्रह छ, उनले भने। मन्त्री सुदन किरातीले कालीकोट र डोल्पामा परीक्षण उडानको मितिसँगै तय गर्नुभएको थियो, कालीकोटमा भइसक्यो, डोल्पामा दुई पटक सर्यो, अब परीक्षण उडान गर्न डोल्पावासीको आग्रह छ। सदनमार्फत सरकारको ध्यानाकर्षण डोल्पाको पहाडामा रहेको मसिनेचौर विमानस्थल सञ्चालनका लागि संघीय संसद्मा पनि कुरा चर्चा भएको छ। डोल्पाबाट निर्वाचित प्रतिनिधिसभा सदस्य तथा भर्खरै गठित सरकारका सहरी विकास मन्त्री धनबहादुर बुढाले विमानस्थल सञ्चालनका विषयमा संघीय संसद्मार्फत पटकपटक सरकारको ध्यानाकर्षण गराउँदै आएका छन्। दुई साताअघि प्रतिनिधिसभाको बैठकमा बोल्दै मन्त्री बुढाले जुफाल विमानस्थल मर्मत भइरहेको र निर्माण कार्य पूरा भएर पनि सञ्चालनमा आउन नसकेको मसिनेचौर विमानस्थलमा परीक्षण उडान गर्न सरकारको ध्यानकर्षण गराएका थिए। आवश्यक सम्पूर्ण पूर्वाधार निर्माणको काम पूरा भइसक्दा पनि नियमित उडान नगरेर राज्यले दुर्गमका नागरिकको भरोसालाई बेवास्ता गरेको गुनासो पोखे। आफूले जनप्रतिनिधिको हिसाबले पटकपटक मसिनेचौर विमानस्थलमा परीक्षण तथा नियमित उडान गराउन माग गरे पनि सुनुवाइ नभएको बताए। परीक्षण उडान नहुन्जेल आफू सदन र सरकारको ध्यानाकर्षण गराइरहने बताए। यता प्रदेशसभा सदस्य वीरबहादुर शाहीले प्रदेश मसिनेचौर विमानस्थल सञ्चालनका विषयमा पटकपटक प्रदेश सरकारको ध्यानाकर्षण गराइरहेको बताए। राज्यको करोडौ लगानी भएको विमानस्थल अलपत्र पर्दा पनि उडानमा सरकार गम्भीर नभएको उनको गुनासो छ। उक्त विमानस्थल आफ्नो निर्वाचन क्षेत्रमा पर्ने भएकाले पनि जनताको गुनासो मिश्रित फोन बारम्बार आइराख्ने उनको भनाइ छ। यस विषयमा सम्बन्धित मन्त्री र प्रधानमन्त्रीलाई पनि माग गर्ने प्रतिबद्धता जनाए। डोल्पा प्रशासनको ताकेता डोल्पाको मसिनेचौर विमानस्थल सञ्चालनका लागि जिल्ला प्रशासन कार्यालयले पनि ताकेता गरेको छ। तीन वर्षअघि नै सम्पूर्ण पूर्वाधार निर्माण कार्य सम्पन्न भएर पनि तयारी अवस्थामा रहेको विमानस्थल सञ्चालनमा ल्याउन केन्द्रमा ताकेता गर्ने गरेको हो। प्रमुख जिल्ला अधिकारी तुलसीप्रसाद दाहालले जिल्लाका सरोकारवाला निकाय र सर्वसाधारण पनि मसिनेचौर विमानस्थल सञ्चालन माग गर्दै जिल्ला प्रशासन कार्यालयमा पुग्ने गरेको बताए। हाल जुफाल विमानस्थल मर्मतका लागि बन्द गरिएकाले यस्ता गुनासाहरू अझ धेरै आउने गरेको उनको भनाइ छ। आफूहरूले पनि नागरिक उड्डयन प्राधिकरणसँग पनि डोल्पाली नागरिकका गुनासाहरूलाई लिखित तथा मौखिम रूपमा टिपाएको बताए। एयरपोर्ट तयारी अवस्थामा छ, सुरक्षा पोस्टसमेत राखेको धेरै भयो, डोल्पा भौगोलिक रूपमा विकट भएकाले भरपर्दो एवं छिटो, छरितो माध्यम भनेकै हवाई यातायात हो, अब नागरिक उड्डयन प्राधिकरणले जतिसक्दो छिटो परीक्षण उडानसँगै नियमित उडान सुरु गर्नुपर्छ, उनले थपे। दुर्गममा आपत्कालीन अवस्था बिरामी तथा सुत्केरीको उद्धार गर्नुपर्ने भएकाले पनि मसिनेचौर विमानस्थल सञ्चालनमा आउनुपर्ने उनको भनाइ छ। जीर्ण हुँदै संरचना, धावनमार्गमा बाटो निर्माण कार्य पूरा भएको लामो समय बितिसक्दा पनि जहाज नआएपछि राज्यको करोडौं लगानी भएका मसिनेचौर विमानस्थलका भौतिक संरचना जीर्ण बन्न थालेका छन्। टर्मिनल भवनको सिसा फुटेको छ भने भवन भित्ताहरू पनि पुराना हुन थालेका छन्। विमानस्थल क्षेत्रको सुरक्षाका लागि लगाइएको घेराबारसमेत भत्किएको छ। संरक्षण नहुँदा तारजाली लगाइएको फलामका एंगल नै धेरै ठाउँमा ढलेका छन् भने केही ठाउँमा भाँचिएको समेत पाइएको छ। जहाज अवतरणका लागि बनाइएको विमानस्थलको धावनमार्ग मान्छे र पशुबस्तुको आउजाउ गर्ने बाटोमा परिणत भएको छ। धावनमार्गभरि पशुबस्तु दिसापिसाब गरेर फोहोर बनाएका छन्। राज्यले जतिसक्दो छिटो एयरपोर्ट सञ्चालनमा नल्याए राज्यको करोडौं लगानी त्यसै खेर जाने डोल्पाका सरोकारवालाको बुझाइ छ। कच्ची हुँदा उडान मसिनेचौर विमानस्थल कच्ची अवस्थामा हुँदा भने परीक्षण उडान भएको थियो। आजभन्दा १० वर्षअगाडि परीक्षण उडान गरिएको थियो। २०७० साल भदौमा सिंगल इन्जिन गरेको नाइन एजेजी कल साइनको मकालु एयरलाइन्सले सफल रूपमा परीक्षण गरेको हो। नेपाल नागरिक उड्डयन प्राधिकरणका तत्कालीन महानिर्देशकसहित भएर वरिष्ठ प्रशिक्षक विमान चालक तेन्जिङ लामाले जहाज अवतरण गराएका थिए। परीक्षण उडान सफल भएपछि चारपाँच महिना मकालु, गोमा, काष्ठमण्डपलगायतका एयरलाइन्सले उडान गरेका थिए। कच्ची हुँदै सफल परीक्षण उडान भएर सञ्चालनमा आएको मसिनेचौर विमानस्थलमा कालोपत्रे भइसकेपछि भने परीक्षण उडान हुन सकेको छैन।"
कांग्रेस राष्ट्रियसभा संसदीय दलको नेतामा सिटौला,"काठमाडौं : नेपाली कांग्रेसले राष्ट्रिय सभा संसदीय दलको नेतामा कृष्णप्रसाद सिटौलालाई मनोनयन गरेको छ। नेपाली कांग्रेस सभापति एवं संसदीय दलका नेता शेरबहादुर देउवाले नेपाली कांग्रेस संसदीय दलको विधान (संशोधन तथा परिमार्जन सहित, २०७४) को धारा १२ को उपधारा (१) बमोजिम सिटौलालाई मनोनयन गरेका हुन्।"
कांग्रेसले मुलुकलाई अस्थिरतातर्फ धकेल्ने काम गर्दैन : विश्वप्रकाश शर्मा,काठमाडौं : नेपाली कांग्रेसका महामन्त्री विश्वप्रकाश शर्माले मुलुकलाई अस्थिरतातर्फ धकेल्ने काम पार्टीले नगर्ने स्पष्ट पारेका छन्। नेपाल शिक्षक संघ बागमती प्रदेशको चौथो सभा उद्घाटन गर्दै शर्माले प्रधानमन्त्रीले गठबन्धन परिवर्तन गरे पनि अहिलेको सरकारलाई लामो समय चल्न दिनुपर्ने भन्दै मुलुकलाई अस्थिरतातर्फ धकेल्ने काम कांग्रेसले नगर्ने स्पष्ट पारेका हुन्। उनले कांग्रेसका तर्फबाट मन्त्री भएकाहरुलाई एक वर्ष काम गर्न दिएर समिक्षा गर्ने तयारी गरे पनि प्रधानमन्त्रीले हतारो गरेको बताए। शर्माले जनताको चाहना र भावना अनुसारको मुद्दा लिएर कांग्रेसले शसक्त प्रतिपक्षीको भूमिका निर्वाह गर्नुपर्ने धारणा राखेक। कांग्रेस र एमालेलाई माओवादीले पटक पटक धोका दिएको भन्दै उनले धोका दिएकाहरु एक ठाँउ आए बाँकी व्यवस्था आफैं हुँदै जाने जिकिर गरे। त्यस्तै शर्माले अहिले भएको गठबन्धन परिवर्तनको कदमले जनतामा नकारात्मक सन्देश गएको पनि बताए।
सुदूरपश्चिम सरकार आजै छोड्न नागरिक उन्मुक्तिकी अध्यक्ष रञ्जीता श्रेष्ठद्वारा संसदीय दललाई निर्देशन,"धनगढी : नागरिक उन्मुक्ति पार्टीकी अध्यक्ष रञ्जिता श्रेष्ठ चौधरीले कमलबहादुर शाह नेतृत्वको सरकार आजै छोड्न आफ्ना प्रदेश सभा सदस्यहरुलाई निर्देशन दिएकी छन्। पार्टी अध्यक्षसँग कुनै सरसल्लाह नै नगरि शुक्रबार मध्यराति सरकारमा किन गएको भन्दै पार्टी अध्यक्ष चौधरीले संसदीय दलका नेता घनश्याम चौधरीलाई आजै सरकार छोडन निर्देशन दिएकी हुन्। शनिबार बिहान अन्नपूर्णसँग कुराकानी गर्दै अध्यक्ष चौधरीले भनिन्,कमल बहादुर शाह नेतृत्वको सरकारबाट फिर्ता हुन निर्देशन दिई सकेकी छु। आज संसदीय दलको बैठक बस्छ र सरकारबाट फिर्ता हुने निर्णय हुन्छ। नागरिक उन्मुक्तिका ७ जना प्रदेश सभा सदस्यमध्ये शुक्रबारको सरकार विस्तारपछि ३ जना मन्त्री र १ जना राज्यमन्त्री भएका छन्। शुक्रबार मध्य राति मुख्यमन्त्री शाहले उन्मुक्तिका संसदीय दलका नेता घनश्याम चौधरीलाई आर्थिक मामिला मन्त्री, रञ्जिताको नजिक मानिएका खुसीराम चौधरीलाई विना विभागीय मन्त्री र ईन्द्रा गिरिलाई भूमी व्यवस्था कृषि तथा सहकारी राज्यमन्त्रीमा नियुक्त गरेका थिए। उन्मुक्तिका रामेश्वर चौधरीसहित अहिले ४ जना सरकारमा गएका छन्। उनले आफ्नो पार्टी नयाँ गठबन्धनमै रहेको बताइन्। हामी नयाँ बनेको गठबन्धनमै छौं। बिहीबारको सदनमा पनि हामी सत्ता पक्षमा बसेका छौं, यो भनेको सुदूरपश्चिममा पनि नयाँ गठबन्धनलाई समर्थन गर्नु हो उनले भनिन्। सल्लाह नै नगरेर सरकारमा गएका संसदीय दलका नेता घनश्याम चौधरीले सरकारबाट फिर्ता नभएपछि के हुन्छ ? भन्ने जिज्ञासामा पार्टी उनले भनिन्, नागरिक उन्मुक्ति पार्टी विधि विधानबाट चलेको पार्टी हो। दलको ह्विप नमान्नेलाई के हुन्छ, त्यो पछि हुँदै गर्छ। अहिले नागरिक उन्मुक्तिका संरक्षक रेशमलाल चौधरी र पार्टी अध्यक्ष रञ्जीताबीच सरकारमा जाने वा नजानेबारे विवाद देखिएको छ।"
"नागरिक उन्मुक्तिभित्र तीब्र मतभेद : रेशमले सरकारमा पठाउँदै, रञ्जीता फिर्ता बोलाउँदै","धनगढी : टीकापुर महाधिवेशनबाटै सतहमा आएको रेशम चौधरी र रञ्जीता श्रेष्ठ चौधरीबीचको विवाद नयाँ गठबन्धनमा जाने वा नजाने भन्नेमा त उत्कर्षमा पुगेको छ। पार्टी अध्यक्ष रञ्जीताले मुख्यमन्त्री कमलबहादुर शाहलाई दिएको समर्थन फिर्ता लिनु भनि निर्देशन दिएका बेला रेशमले शुक्रबार मध्यराती ३ जनालाई शाहकै सरकारमा सपथ खुवाएका हुन्। रेशम पक्षका दुई जना प्रदेश सभा सदस्यले शुक्रबार राती मन्त्री र एकजनाले राज्यमन्त्रीको सपथ खाएका छन् भने रञ्जीताको नजिक मानिएका कैलाश चौधरीलाई राज्यमन्त्रीबाट पनि हटाइएको छ। अझ पार्टीमा सिनियर मानिएका लक्ष्मण किशोर चौधरीलाई पनि कुनै मन्त्रालय दिइएको छैन। लक्ष्मण किशोर नागरिक उन्मुक्ति पार्टीका संसदीय दलका पूर्व नेता पनि हुन्। अहिले पद नपाएका तीन प्रदेश सभा सदस्यमध्ये लक्ष्मण किशोर र कैलाश चौधरी काठमाडौंमा छन् भने टीका थापा भारतमा रहेको बताइएको छ। स्रोत भन्छ, लक्ष्मण किशोर र कैलाश दुबै जना रञ्जीताका विश्वास पात्र हुन्। रेशम चौधरी केन्द्रमा प्रतिपक्षमा बस्ने र प्रदेशमा कमलबहादुर शाह नेतृत्वको सरकारलाई नै समर्थन यथावत राख्ने पक्षमा र रञ्जीता श्रेष्ठ चौधरी नयाँ गठबन्धनमा जाने र प्रदेशमा मुख्यमन्त्री शाहलाई दिएको समर्थन फिर्ता लिनुपर्ने अडानमा रहेकाले दुबैबीचको अन्तर्विरोध उत्कर्षमा पुगेको हो। रेशम र रञ्जीता पतिपत्नी हुन्। रेशमका दुई पत्नीमध्ये रञ्जीता कान्छी पत्नी हुन्। ९ जनाको ज्यान जाने गरी भएको टीकापुर घटनापछि रेशम जेलमै भएका बेला नागरिक उन्मुक्ति पार्टीको जन्म भएको हो। सुदूरपश्चिम प्रदेश सभामा नागरिक उन्मुक्तिका ७ जना प्रदेश सभा सदस्य छन्। सरकार बनाउनका लागि उन्मुक्ति निर्णयक शक्ति हो। जेलमा भएकाले अध्यक्ष बस्न नपाउने भएपछि त्यतिबेला रेशमले श्रीमती रञ्जीतालाई पार्टीको अध्यक्ष बनाएर आफू संरक्षक बसे। उनलाई राष्ट्रपति रामचन्द्र पौडेलले गणतन्त्र दिवसका अवसरमा माफि मिनाहा दियो र रेशम जेलमुक्त भए। त्यसपछि उनले २०८० सालको पुस २६ गते टीकापुरमा पार्टीको भव्य महाधिवेशन गरे। प्रधानमन्त्री पुष्पकमल दाहाललाई प्रमुख अथिति बनाउने गरी आयोजना गरिएको महाधिवेशनमा दाहाल कार्यव्यस्तता भन्दै आएनन् भने रेशमले नेकपा एकीकृत समाजवादीका अध्यक्ष माधवकुमार नेपाललाई विशिष्ट अथिति बनाए। महाधिवेशनको निर्वाचन प्रक्रियामा रेशमले अध्यक्षमा एकल उमेदवारी हाल्ने भनेपछि रञ्जीता त्यही दिन महाधिवेशन छोडेर गएको कुराले चर्चा पाएको थियो। रेशम निर्विरोध अध्यक्ष भए भने रञ्जीता रिसाएर महाधिवेशन छोडेर गएको चर्चापछि उनले रञ्जीतालाई सहअध्यक्ष मनोनित गरे। तर निर्वाचन आयोगले बिहीबार रेशमको अध्यक्ष पद र महाधिवेशन नै अवैध भन्दै रञ्जीता श्रेष्ठ चौधरीअध्यक्षताको पुरानो कार्यसमितिलाई नै मान्यता दिएको छ। त्यसपछि रेशम अहिले पार्टीको अध्यक्षबाट संरक्षकको भूमीकामा पुगेका हुन्। निर्वाचन आयोगको निर्णयपछि पार्टी अध्यक्षको भूमीकामा पुगेकी रञ्जीता श्रेष्ठ चौधरीले शुक्रबार सरकारमा जाने बारेमा कुनै सरसल्लाह नगरिएको बताइन्। म पार्टीको अध्यक्ष हुँ, मसँग कुनै सरसल्लाह नै नगरिकन प्रदेश सरकारमा मन्त्री थपिएछन्। मैले संसदीय दलको नेतालाई सरकारको समर्थन फिर्ता दिन र सरकारमा गएका मन्त्रीहरुलाई फिर्ता बोलाउन निर्देशन गरिसकेको छु अध्यक्ष रञ्जीताले भनिन्।उनले पार्टीको ह्विप नमान्नेलाई कारवाही हुने बताइन्। दलीय व्यवस्थामा पार्टीको ह्विप नमान्नेलाई कानून तह कारवाही हुन्छ। त्यस अवस्थामा पुग्न नपरोस भन्ने नै हो उनले भनिन्। उनले नागरिक उन्मुक्ति पार्टी नयाँ सत्ता गठबन्धनमै रहेको बताइन्। बिहीबारको सदनमा हामी सत्ता पक्षमै बस्यौं नी। उनले भनिन्। यो भनेको नयाँ सत्ता गठबन्धनलाई समर्थन गरेको होइन ? रेशमलाल चौधरी बिहीबार बेलुकी नै धनगढी पुगेका थिए। बिहीबार बेलुकी ६ बजे रुबस होटलमा उनले पत्रकार सम्मेलन राखेका थिए तर लगत्तै निर्वाचन आयोगले उनलाई अध्यक्षको मान्यता नदिएको निर्णय आएपछि उनले पत्रकार सम्मेलन नै स्थगित गराएका थिए। शुक्रबार रेशम चौधरीले मुख्यमन्त्री शाहलाई भेटेर समर्थन यथावत राख्ने र राप्रपाको समर्थन माग्न सुझाएको स्रोतले बतायो। रेशमले, आफ्नो पार्टीका तीन जनालाई मन्त्री बनाई हाले उनीहरु पनि यताउता नहुने भन्दै मुख्यमन्त्री शाहलाई शुक्रबार नै सपथ दिलाउन आग्रह गरेको पनि स्रोत बताउँछ। मुख्यमन्त्री शाहसँग काँग्रेसका १८, उन्मुक्तिका ७ र स्वतन्त्र १ जना गरी २६ जनाको समर्थन कायमै रहेको छ। राप्रपाले समर्थन गरे मुख्यमन्त्री शाहलाई बहुमत पुग्छ। माओवादी र समाजवादीले समर्थन फिर्ता लिएपछि मुख्यमन्त्री शाह अल्पमतमा परेका छन्। तर उनले नागरिक उन्मुक्ति, स्वतन्त्र र राप्रपाका प्रदेश सभा सदस्यलाई अफर गरिरहेका छन्। स्रोत भन्छ, मुख्यमन्त्री शाह नेतृत्व छोडेर पनि गठबन्धन जोगाउने कसरतमा लागेका छन्। त्यसको संकेत उनले माओवादीका मन्त्री हटाएका दिन पनि गरेका थिए। राप्रपा र स्वतन्त्र सांसदलाई बोलाएर मुख्यमन्त्री शाहले मन्त्रीको सपथ लिई हाल्न अनुरोध गरिरहेका छन्। शाह नेतृत्वको सरकारले सामाजिक विकास मन्त्रालय र उद्योग पर्यटन वन तथा वातावरण मन्त्रालय तोडेर पनि नागरिक उन्मुक्तिका बढीभन्दा बढीलाई मन्त्री बनाउने जुक्ति निकालेको स्रोतले बतायो। नयाँ सत्ता गठबन्धनसँग अहिले माओवादीका ११, एमालेका १० र समाजवादीका ४ गरी २५ जनाको बहुमत छ। नयाँ गठबन्धनले स्वतन्त्र सांसद डाक्टर तारादत्त जोशी पनि पूर्व एमाले भएकाले समर्थन गर्ने र नागरिक उन्मुक्ति २ जना आउने भएपछि २८ प्रदेश सभाको बहुमत हुने आँकलन गरिरहेको छ।"
मुलुकको अवस्था तुलना गर्न नसकिने गरी परिवर्तन भएको छ : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले मुलुकको अवस्था तुलना गर्न नसक्ने गरी परिवर्तन भएको बताएका छन्। कतिपयले अवस्था परिवर्तन भएन व्यवस्था मात्रै परिवर्तन भयो भन्ने गरेको उल्लेख गर्दै अध्यक्ष ओलीले सो कुरामा सत्यता नभएको दावी गरे। शनिबार मोतिदेवी स्मृति केन्द्रले काठमाडौंमा आयोजना गरेको कार्यक्रममा बोल्दै अध्यक्ष ओलीले अहिले ४० प्रतिशतको हाराहारीमा महिला जनप्रतिनिधिहरू रहेको बताउँदै विगतमा त्यस्तो थियो र ? भन्दै प्रश्न समेत गरे। उनले भने,' कतिपयले व्यवस्था परिवर्तन भयो अरु थोक केही भएन भन्ने गरेका छन् । व्यवस्थासँगै अवस्था पनि परिवर्तन भएको छ। अवस्था परिवर्तन तुलना गर्न नसकिने गरी भएको छ। महिलाहरू मन्त्री भइसक्नु भएको छ। माननीय भइसक्नु भएको छ। अहिले ४० प्रतिशतको हाराहारीमा महिला जनप्रतिनिधिहरू रहेका छन्। ३३ प्रतिशतले सरकारकी क्षेत्रमा कार्यान्वयन भएको छ। संसदमा कार्यान्वयन भएको छ। अरु ठाउँमा जागिरमा आरक्षण गरिएको छ। ' कानुन निर्माण, सामाजिक न्याय र समानताका लागि भएका हरेक आन्दोलनमा एमाले अग्रस्थानमा रहेको दावी गरे। उनले जनताको अवस्था पूर्णरुपमा राम्रो बनाउने जिम्मेवारी पनि आफूहरूमा रहेको औंल्याए।"
राष्ट्रियसभा अध्यक्षमा कांग्रेसले उम्मेदवारी दिने,"काठमाडौं : प्रमुख प्रतिपक्षी नेपाली कांग्रेसले राष्ट्रिय सभाको अध्यक्षमा उम्मेदवारी दिने भएको छ। शनिबार बसेको कांग्रेस पदाधिकारीको बैठकले राष्ट्रिय सभाको अध्यक्षमा उम्मेदवारी दिने निर्णय गरेको हो। तर उम्मेदवार भने पछि चयन गरिने कांग्रेसले जनाएको छ। बैठकले राष्ट्रियसभा अध्यक्षका लागि पार्टीका तर्फबाट उम्मेदवारी दिने निर्णय गरेको पार्टीका पूर्वसहमहामन्त्री अर्जुननरसिंह केसीले जानकारी दिए । कांग्रेसले पार्टीका तर्फबाट राष्ट्रियसभा अध्यक्ष तथा उपाध्यक्षमा कसलाई उम्मेदवार बनाउने भन्नेबारे भने अहिले निर्णय नलिइसकेको उनको भनाइ छ । बैठकले राष्ट्रियसभा अध्यक्षमा सहयोग खोज्न विपक्षमा रहेका अन्य दलसँग परामर्श गर्ने निर्णय गरेको नेता केसीले जानकारी दिए। यसअघि माओवादीसँग गठबन्धन हुँदा कृष्णप्रसाद सिटौलालाई अध्यक्षको उम्मेदवार बनाउने कांग्रेसको तयारी थियो। तर, सत्ता समीकरण फेरिएपछि कसलाई उम्मेदवार बनाउने भन्ने कांग्रेस अन्योलमा छ। राष्ट्रिय सभामा कांग्रेसका १६ सांसद छन्। नयाँ गठबन्धनबाट राष्ट्रिय सभाको अध्यक्षमा माओवादीबाट उम्मेदवार उठाउने सहमति भएको छ। हाल राष्ट्रिय सभामा माओवादी ठूलो दल बनेको छ। राष्ट्रिय सभामा नयाँ गठबन्धनको बहुमत छ। माओवादीका उपाध्यक्षसहित १७, एमालेका १०, एकीकृत समाजवादीका ८ र जनता समाजवादी पार्टीका ३ सांसद छन्। राष्ट्रिय सभाको अध्यक्षको निर्वाचन फागुन २९ गते हुँदैछ।"
नयाँ सत्ता समीकरण बनेकै दिनदेखि असफल पार्न दक्षिणपन्थी शक्तिहरू लागे : पूर्वप्रधानमन्त्री खनाल,"काठमाडौं : नेकपा एकीकृत समाजवादीका सम्मानित नेता झलनाथ खनालले नयाँ सत्ता समीकरण बनेकै दिनदेखि असफल पार्न दक्षिणपन्थी शक्तिहरू चलखेल र षड्यन्त्रमा लागेको दाबी गरेका छन्। पूर्वप्रधानमन्त्री खनालले शनिबार सरकारलाई शुभकामना दिँदै नयाँ समीकरण बन्नासाथ भूराजनीतिक शक्तिहरूको चासो बढिरहेको उल्लेख गरेका हुन्। भूराजनीतिक शक्तिहरू बीचको प्रतिस्पर्धा तीव्र बनिरहेको छ। त्यसले गर्दा द्धन्द, हिंसा र युद्धका क्षेत्रहरू फैलिरहेका छन। कतै विश्व युद्ध त हुने होइन भन्ने आशंका देखिन थालेको छ।खनालले भने,हाम्रो देशको रणनीतिक महत्वका कारणले भूराजनीतिक शक्तिहरूको चासो दिन प्रतिदिन बढिरहेको छ। यस्तो स्थितिमा हामीले मुलुकको सर्र्वोपरि राष्ट्रिय हितलाई ध्यानमा राख्दै सन्तुलित विदेश नीतिलाई अख्तियार गर्दै हाम्रा अन्तर्राष्ट्रिय सम्बन्ध र सहयोगहरुलाई अघि बढाउनु पर्ने चुनौतिपूर्ण आवश्यकता हाम्रा सामु छन्। उनले नेपाली जनता अन्याय, कुशासन, ढिलासुस्ती, प्रतिगमन, भ्रष्टाचार र आत्मसमर्पणका पक्षमा नभएको दाबी गरे। यो सरकारलाई दायाँबायाँ गर्ने कुनै छुट छैन। यद्यपि यो सरकार बनेकै दिन देखि यसलाई असफल पार्न दक्षिणपन्थी शक्तिहरू विभिन्न प्रकारका चलखेल र षड्यन्त्रमा लागिसकेका छन। कतिपय पार्टीहरू भित्रै पनि षड्यन्त्रका तानाबाना बुनिँदैछन। यी चुनौतीहरूले वर्तमान गठबन्धनलाई अझ घनिष्ठ रुपले एकताबद्ध हुन र अग्रगमनकारी नीति लिएर अघि बढ्न थप मद्दत पनि गर्नेछ।उनले भने,त्यसैकारण वर्तमान राष्ट्रिय र अन्तर्राष्ट्रिय परिस्थिति प्रति गम्भीर बन्दै सरकारमा रहेका सबै घटक माझको नीतिगत एकतालाई बलियो बनाउन, उपरोक्त कार्यभार अनुरुप मुलुकलाई अघि बढाउन, मिटर ब्याजी पीडित र दुग्ध पीडित किसानहरूका समस्या तुरुन्त समाधान गर्न र मुलुकलाई संविधानको भावना अनुरुप समाजवादको दिशामा अघि बढाउन नयाँ गठबन्धनको सरकार दृढ भएर अघि बढ्न सकोस। नयाँ मन्त्रिमण्डललाई हाम्रो हार्दिक शुभकामना। नेपाली जनता सधैँ अग्रगति र प्रगतिका, न्याय, सुशासन र समृद्धिका पक्षमा रहेका छन्। उनले भने,हामीहरु देश र जनताका चाहना र आवश्यकता प्रति संवेदनशील बनौँ, देशले सामना गरिरहेको चौतर्फी संकटका बारेमा गम्भीर बनौँ, मुलुकको समग्र सामाजिकआर्थिक संरचनामा व्यापक सुधार र परिवर्तनका प्रगतिशील नीति, कार्यक्रम र बजेट बनाऔँ। तिनीहरूलाई प्रभावकारी ढङ्गले लागू गरौं, सरकारमा मात्र होइन जनताको अवस्थामा परिवर्तन ल्यायौं, अशल काम र सेवा गरेर सरकारप्रति जनतामा गहिरो विश्वास सिर्जना गरौं, आपसी एकतालाई हर प्रकारले सुदृढ बनाऔं र नेपाली जनता र राष्ट्रलाई स्थीरता, शान्ति, विकास, परिवर्तन र समृद्धि तिर अघि बढाऔँ। यो यात्रामा सबै वामपन्थी पार्टीहरूले आत्मकेन्द्रित चिन्तन र स्वार्थबाट मुक्त भएर जनता र देशको हितलाई केन्द्र बिन्दुमा राख्दै साझा सवालमा सुदृढ एकता कायम गर्दै अघि बढ्न जरुरी छ। उनले आजको त्रिशंखु संसदमा कुनै पनि पार्टीको बहुमत नभएकाले गठबन्धन सरकार बनाउनु अनिवार्य भएको टिप्पणी गरे। उनले भने, विगतको गठबन्धनले अघि सारेका नीति, कार्यक्रम र बजेटले जनता र राष्ट्रको कुनै पनि आधारभूत समस्याहरुलाई सम्बोधन गर्न सकेन। देशको राजनीति, अर्थतन्त्र, सामजिक तथा सांस्कृतिक स्थिति र राष्ट्रियता सबै क्षेत्र झनझन संकटग्रस्त बन्दै गइरहेको थियो। बेरोजगारी र भ्रष्टाचार झन व्यापक बन्दै गएको थियो र देशका युवाहरू बाहिर जाने क्रम झनझन तीब्र बनिरहेको थियो। त्यसले गर्दा वामपन्थी एकताको माग दिन प्रतिदिन बढिरहेको थियो र मुलुकको राजनीतिक कोर्स बदल्नुपर्छ भन्ने माग प्रबल बनिरहेको थियो। खनालले भने, त्यहि जनचाहना र मुलुकको आवश्यकतालाई प्रतिबिम्बित गर्दै यो बाम लोकतान्त्रिक शक्तिहरूको नयाँ सरकार बनेको छ र यो सरकारमा हाम्रो पनि पार्टी संलग्न भईसकेको छ। यो सरकार बन्दा आज आमजनतामा नँया आशाको संचार भएको छ र मुलुकका वामपन्थी, देशभक्त, लोकतान्त्रिक, प्रगतिशील र समाजवादी शक्तिहरू समेत यो सरकारप्रति सकारात्मक देखिएका छन्। एकीकृत समाजवादी पार्टी नयाँ समिकरणमा आबद्ध भएको उल्लेख गर्दै खनालले यो आजको ऐतिहासिक आवश्यकता भएको टिप्पणी गरे। उनले भने, यो आफैँमा कार्यगत एकता हो। यो एकतालाई सुदृढ बनाउँदै र मुलुकलाई अग्रगति तिर अघि बढाउँदै हामीले हाम्रो गौरवमय पार्टीलाई वैचारिक, राजनीतिक र संगठनात्मक हर हिसाबले सुदृढ गर्नुपर्छ, राष्ट्रिय महाअधिवेशनको तयारी कार्यलाई हर दृष्टिले तीव्र बनाउनुपर्छ र महाअधिवेशन मार्फत एउटा सबल, सुदृढ र गतिशील पार्टी बनाउने एकिकृत उद्देश्यका साथ अघि बढ्नुपर्छ। तब मात्र हामीहरु आफूलाई बलियो र सुदृढ बनाउँदै मुलुकको अग्रगमनको यात्रामा महत्वपूर्ण योगदान गर्न सक्नेछौं।"
सरकार र निजी क्षेत्र मिलेर अर्थतन्त्रमा देखिएका समस्या हटाउनुपर्छ : मन्त्री महासेठ,काठमाडौं : उपप्रधान एवं भौतिक तथा यातायात मन्त्री रघुवीर महासेठले मुलुकको आर्थिक विकासका लागि सरकार र निजी क्षेत्रबीचको सहकार्य अपरिहार्य हुने बताएका छन्। शनिबार काठमाडौंमा आयोजित एक कार्यक्रममा बोल्दै मन्त्री महासेठले सरकार र निजी क्षेत्रका बीच सहकार्यबिना मुलुकले फड्को मार्न नसक्ने बताएका हुन्। मन्त्री महासेठले दुवै क्षेत्र मिलेर अर्थतन्त्रमा देखिएका अप्ठ्याराहरू हटाउनुपर्ने जिकिर गरे। उनले मुलुकको आर्थिक अवस्थालाई बलियो बनाउन सरकार केन्द्रित भएको उल्लेख गरे। उनले नयाँ सरकारले देखिनेगरी काम गर्ने दावी गरे।
किन भएन राप्रपासँग सहकार्य ?,"काठमाडौं : व्यवस्थामाथि खतरा उत्पन्न हुन थालेपछि नयाँ गठबन्धन बनाउनु परेको एमाले सचिवालय बैठकले ठहर गरेको छ। एमाले महासचिव शंकर पोखरेलले बैठकपछि भने, आज मुलुकमा जुन प्रकारको संकटको अवस्था सिर्जना भएको छ, त्यसलाई सकारात्मक दिशामा अगाडि बढाउने कुरामा जनतामा आशा र विश्वास जगाउन नयाँ गठबन्धन बनाइएको हो। उनले विकास र समृद्धिका कामलाई तीव्रता दिन नयाँ सहकार्य फलदायी बनाउनुपर्ने निष्कर्ष निकालिएको जानकारी दिए। पोखरेलले अन्य दललाई पनि यो गठबन्धनमा आउन आह्वान गर्ने निर्णय बैठकले गरेको बताए। उनले भने, प्रधानमन्त्री पुष्पकमल दाहालको नेतृत्वमा पाँच राजनीतिक दलहरू सामेल भएर सरकार निर्माणको प्रक्रियामा अघि बढेका छौं। यो नयाँ प्रक्रियामा साथ समर्थन गर्न अन्य राजनीतिक दलहरूलाई पनि अनुरोध गरेका छौं। महासचिव पोखरेलले सत्ता समीकरणमा आएको फेरबदललाई पार्टीले सकारात्मक रूपमा लिएको जानकारी दिए। आगामी २०८१ वैशाख ८ र ९ गते महाधिवेशन प्रतिनिधि परिषद्को बैठक बोलाउने निर्णय भएको पनि उनले बताए। पार्टी स्थापना दिवसको विशेष समारोह केकसरी गर्ने भन्ने विषयमा बैठकमा छलफल भएको उनले बताए। किन भएन राप्रपासँग सहकार्य ? एमाले र राप्रपा २०७९ सालको निर्वाचनमा पनि सहकार्य गरेर अघि बढेका थिए। चुनावमा तालमेल गरे। राप्रपा २०७९ पुस १० को एमाले माओवादी नेतृत्वको गठबन्धन समावेश भयो। ७ वटै प्रदेशमा एमालेसँग नै राप्रपाले गठबन्धन गर्यो। सरकारमा सहकार्यमा नै रह्यो। कोशी प्रदेशमा भएको पछिल्लो राष्ट्रियसभाको निर्वाचनमा पनि एमाले र राप्रपाको सहकार्य भएको थियो। तर पछिल्लो चारदलीय गठबन्धनमा भने राप्रपा देखिएन। राप्रपा गठबन्धनमा नआउनुको प्रमुख कारण भनेको व्यवस्थाकै विरोधमा उसको सडक आन्दोलनमा लाग्नु हो। एमालेका एक पदाधिकारीले भने, सदनसम्म व्यवस्थाको विरोध गर्ने कुरालाई त ठीकै थियो तर सडकमै गएपछि भने स्वीकार गर्न गाह्रो भयो। उता राप्रपाका अध्यक्ष राजेन्द्र लिङ्देनले सांसदबाटै यस्तो चेतावनी दिएका छन्, हामीले यो सत्ताको चलखेलमा सामेल हुँदैनौं भनिसकेपछि यो विषय आयो राप्रपाले सहभागी हुन खोजेर पनि नपाएको भन्ने कुरा भ्रम नरहोस्। तपाईंको गठबन्धनले पर्सि नै यो राप्रपालाई खोज्ने दिन नआओस्। त्यसलाई हामीले नोटिसमा राखेका छौं।"
विश्वासको मत र राष्ट्रियसभा निर्वाचनमा उपस्थित हुन सांसदलाई माओवादीको ह्विप,"काठमाडौं : नेकपा माओवादी केन्द्रले प्रधानमन्त्रीको विश्वासको मतका साथै राष्ट्रिय सभा अध्यक्षको निर्वाचनमा अनिवार्य उपस्थित हुन ह्विप जारी गर्ने निर्णय गरेको छ। सिंहदरबारमा शनिबार बसेको माओवादी संसदीय दलको बैठकले प्रधानमन्त्रीले विश्वासको मत लिने बैठक र राष्ट्रिय सभा अध्यक्षको निर्वाचनमा अनिवार्य उपस्थित हुन आफ्ना दलका सदस्यहरूलाई ह्विप जारी गर्ने निर्णय गरिएको संसदीय दलका प्रमुख सचेतक हितराज पाण्डेले जानकारी दिए। प्रधानमन्त्रीले विश्वासको मत लिने मिति र राष्ट्रिय सभा अध्यक्ष उम्मेदवारका बारेमा आइतबारसम्म टुंगो लाग्ने उनले बताए। बैठकमा संसदको कार्यतालिकालाई प्रभावकारी बनाउने विषय र आगामी बजेटको सिद्धान्त र प्राथमिकताको छलफलका विषयमा पनि छलफल भएको पाण्डेले जानकारी दिए। बैठकमा प्रधानमन्त्री एवं माओवादी दलका नेता पुष्पकमल दाहाल प्रचण्डले सुशासन, समृद्धि र सामाजिक न्यायको अभियानलाई अघि बढाउनका लागि दृढताका साथ लाग्नुपर्नेमा जोड दिएका प्रमुख सचेतक पाण्डेले बताए।"
सरकारको समीकरण परिवर्तनबारे प्रधानमन्त्रीको ब्रिफिङ,काठमाडौं : प्रधानमन्त्री पुष्पकमल दाहाल प्रचण्डले सरकारको समीकरण परिवर्तन हुनुको कारणबारे संसदीय दललाई जानकारी गराएका छन्। माओवादी केन्द्रको संसदीय दलको कार्यालय सिंहदरबारमा आज बसेको बैठकमा प्रधानमन्त्री दाहालले सरकारको समीकरण परिवर्तनका सम्बन्धमा प्रष्ट पारेका दलका मुख्य सचेतक हितराज पाण्डेले जानकारी दिए। बैठकमा प्रतिनिधिसभाको पछिल्लो अवस्थाबारे प्रतिनिधिसभाका मुख्य सचेतक पाण्डे र राष्ट्रियसभाका प्रमुख सचेतक गोपीबहादुर अछामीले बैठकलाई जानकारी गराएका थिए। त्यसैगरी राष्ट्रियसभाको अध्यक्ष र उपाध्यक्षको उम्मेदवार तथा विश्वासको मतको विषयमा सहभागी सदस्यले सोधेको प्रश्नमा प्रधानमन्त्री दाहालले उम्मेदवारका विषयमा पार्टीको स्थायी समिति बैठकले निर्णय गर्ने र विश्वासको मत कहिले लिने भन्ने विषयमा सहयात्री दलसँग छलफल गरेर निर्णय लिइने जानकारी गराएका थिए ।
पछिल्लो ५ वर्षमा साइबर अपराधका घटना ६ गुणाले बढे,"काठमाडौं : पछिल्लो ५ वर्षमा साइबर अपराधका घटना ६ गुणा बढीले वृद्धि भएको छ। नेपाल प्रहरी प्रधान कार्यालय, साइबर ब्यूरोको तथ्याङ्कअनुसार आर्थिक वर्ष २०७६७७ मा दुई हजार तीन सय एक निवेदन आएकामा चालु आवको फागुन २३ सम्म १२ हजार सात सय ८९ निवेदन आएका हुन्। त्यस्तै आव २०७७७८ मा तीन हजार नौ सय छ, आव २०७८७९ मा चार हजार छ सय ८६ र आव २०७९८० मा नौ हजार १३ निवेदन परेको प्रहरी प्रधान कार्यालयले उल्लेख गरेको छ। प्रहरीका अनुसार चालु आवको फागुन २३ गतेसम्म अनलाइन माध्यमबाट पीडित बालकका एक सय ६४, बालिकाका दुई सय ४२, महिलाका पाँच हजार सात सय तीन, पुरुषका छ हजार एक सय ७७ र अन्यमा पाँच सय तीन गरी जम्मा १२ हजार सात सय ८९ निवेदन प्रधान कार्यालयमा आएका छन्। साइबर ब्यूरोका प्रहरी उपरीक्षक तथा प्रवक्ता दीपकराज अवस्थीले अनलाइन ठगी, अश्लील फोटो तथा भिडियो सामाजिक सञ्जालमा प्रकाशित गर्ने, अन्य व्यक्तिको नाम तथा तस्बिर प्रयोग गर्ने, वेभसाइट ह्याकिङ लगायतका अपराधका विभिन्न स्वरुपमध्ये पछिल्लो समय ब्यूरोमा आर्थिक ठगीका निवेदन बढी आएको जानकारी दिए। साइबर अपराधका प्रवृत्तिमा विभिन्न किसिमका नग्न तस्बिरमा व्यक्तिको मुहार जोडी अनलाइन प्रविधि राख्ने, अश्लील फोटो तथा भिडियो सामाजिक सञ्जालमा प्रकाशित गर्ने, सम्पूर्ण सूचना आफ्नो नियन्त्रणमा लिई फिरौती माग गर्ने, सामाजिक सञ्जालमा अन्य व्यक्तिको नाम तथा तस्बिर प्रयोग गरेर प्रोफाइल पेज खोली बेइज्जत गर्ने तथा दुःख दिने, सरकारी तथा अन्य सङ्घ संस्थाको वेभसाइट ह्याकिङ गर्ने, अनलाइन ठगी गर्नेजस्ता गतिविधि पर्दछन्। रासस"
वडाको आफ्नै भवन,स्याङ्जा : पुतलीबजार नगरपालिका१४ ले आमडाँडामा आफ्नै भवनबाट सेवा प्रवाह गर्ने भएको छ। नवनिर्मित वडा कार्यालय भवनको संघीय सांसद राजु थापाले शुक्रबार उद्घाटन गरेसँगै आफ्नै भवनबाट कार्यालयका सेवा सुविधा उपलब्ध गराउने भएको हो। धेरै वडा कार्यालयले भाडामा लिएर कार्यालयका सेवा प्रवाह गरिरहेका बेला १४ वडाले सुविधासम्पन्न भवन निर्माण गरेकोमा खुशी व्यक्त सांसद थापाले भवनका लागि आवश्यक सहयोग गर्ने प्रतिबद्धता जनाए। कुल ६८ लाख ५८ हजार रुपैयाँको लागतमा साढे २ तलाको भवनमा बैठक हलसहित ६ वटा कोठा र सार्वजनिक २ वटासहित ७ वटा शौचालय निर्माण गरिएको वडा सदस्य मुवारक मियाले जानकारी दिए।
"कालीगण्डकी करिडोरमा पुनः सुक्खा पहिरो, सडक अवरुद्ध","बागलुङ : सुक्खा पहिरोका कारण आज दिउँसोदेखि कालीगण्डकी करिडोरको बागलुङगुल्मी सडकखण्ड अवरुद्ध भएको छ । बागलुङ र गुल्मी जिल्लाको सिमानामा पर्ने गुल्मीको कालीगण्डकी गाउँपालिका वडा नं ६ बरलवाको भिरमा भीषण पहिरो खस्दा सडक अवरुद्ध भएको हो । पहिराले बागलुङगृल्मी खण्डअन्तर्गत मालढुङ्गाअर्वेनी सडक पूर्णरूपमा अवरुद्ध बनेको छ । यसअघि यही फागुन ११ गते राति खसेको सुक्खा पहिरोका कारण करिडोर एक साता बन्द भएको थियो । बागलुङको मालढुङ्गाबाट गुल्मीको अर्बेनीसम्म ४४ किलोमिटर खण्ड कालोपत्रका लागि स्तरोन्नतिको काम भइरहेको छ । काम चलिरहेकै बेला आज एक्कासी पहाड खसेपछि सडक अवरुद्ध भएको र काम रोकिएको निर्माण कम्पनी कालिका कन्ट्रक्सनका इन्जिनियर छकबहादुर गुरुङले बताए। 'पटकपटक पहाड खस्दा काम गर्न निकै कठिन भइरहेको छ', गुरुङले भने, 'यसपटकको चट्टान पनि एक सातामा फोडेर सकिनेजस्तो छैन ।' पहिराको विषयमा कालीगण्डकी करिडोर आयोजना कार्यालय पाल्पालाई जानकारी गराइएको उनले बताए। सडक अवरुद्ध भएकाले करिडोर हुँदै लामो तथा छोटो दूरीका सवारी आवागमनमा समस्या भएको प्रहरीले जनाएको छ । सडक अवरुद्ध भएका कारण जिल्ला सदरमुकाम बागलुङ बजार र दक्षिण जैमिनी र बरेङ गाउँपालिकाबाट बुटवललगायतका ठाउँमा चल्ने सवारीसाधन रोकिएका छन् । भिरालो जमिन रहेको उक्त स्थानमा बेलाबेलामा सुक्खा पहिरो जाने गरेको छ । रासस"
कोशी प्रदेशमा पहिलोपटक होमस्टे सम्मेलन हुँदै,"विराटनगर : कोशी प्रदेशको पर्यटन, वन तथा वातावरण मन्त्रालयको आयोजनामा दुई दिने होमस्टे सम्मेलन हुने भएको छ। पर्यटन मन्त्रालयअन्तर्गत पर्यटन प्रवर्द्धन शाखाको आयोजनामा प्रदेशमै पहिलोपटक होमस्टे सम्मेलन हुन आँटेको हो। फागुन २९ गते र ३० गते उदयपुरको त्रियुगा नगरपालिका८ राजाबासस्थित दनुवार सामुदायिक भवनमा हुन लागेको हो। होमस्टे सम्मेलनको तयारी तीव्र पारिएको पर्यटन प्रवर्द्धन शाखाका अधिकृत हेमराज अर्यालले जानकारी दिए। उनका अनुसार सम्मेलनमा प्रदेशभरिका एक सय पाँचवटा निजी तथा सामुदायिक होमस्टेका प्रतिनिधिहरू सहभागी हुने छन्। होमस्टेलाई आफ्ना मौलिक खानाको प्रवर्द्धन गर्न मिल्ने गरी १३ वटा स्टलसमेत तयार पारिएको अधिकृत अर्यालले जनाए। हामीले होमस्टे सञ्चालनको तयारी तीव्र पारेका छौं, यो सम्मेलनमा होमस्टे सञ्चालकले निःशुल्क रूपमा सहभागिता जनाउन सक्नुहुनेछ, उनले भने। पर्यटन मन्त्रालयले विनियोजन गरेको १० लाख बजेटबाट आयोजना हुन आँटेको सम्मेलनमा होमस्टे सञ्चालकले आफ्ना मौलिक खानपानका बारेमा प्रस्तुति राख्न पाउने छन्। होमस्टे महासंघ, कोशी प्रदेशसँगको समन्वयमा र प्रदेशका दुई पर्यटन कार्यालयको सहजीकरणमा उक्त सम्मेलन हुन लागेको हो। पर्यटन कार्यालय, धरान र पर्यटन कार्यालय, काँकडभिट्टाले सम्मेलनमा आवश्यक सहजीकरण गर्ने बताइएको छ। सम्मेलनमा होमस्टे व्यावसायीबीच चिनजान, छलफल र अन्तरक्रिया हुने छ। त्यसबाहेक थारू समुदाय र दनुवार समुदायले सांस्कृतिक कार्यक्रम आयोजना गरी सम्मेलनलाई थप आकर्षित बनाउने छन्। यस्तै, होमस्टे व्यवसायबारे कानुनी र व्यावसायिक जानकारी दिन प्रदेशस्तरीय होमस्टे बुकलेट पनि सार्वजनिक हुने छ। सम्मेलनको उद्घाटन पर्यटन, वन तथा वातावरण मन्त्री गणेश उप्रेती सुशील ले गर्ने छन्। मन्त्रालयका सचिव विशाल घिमिरेको अध्यक्षतामा हुने सम्मेलनमा प्रदेशसभा उपसभामुख सिर्जना दनुवारसहित प्रदेश सांसदको उपस्थित रहने छ। होमस्टे सञ्चालकहरूबीच अन्तरक्रिया होस् र त्यसले पर्यटन प्रवर्द्धनमा पनि टेवा पुगोस् भन्ने उद्देश्यका साथ सम्मेलनको आयोजना गर्न आँटिएको मन्त्री उप्रेतीले जानकारी दिए। प्रदेशभरिका होमस्टे व्यवसायीबीच चिनजान र अन्तरक्रिया गराउने लक्ष्यसाथ सम्मेलन गर्न लागेका हौं, उनले भने, होमस्टेको नेटवर्क अझ बढाएर पर्यटन प्रवर्द्धनमा कसरी टेवा पुर्याउन सकिन्छ विषयमा व्यापक छलफल हुने छ। कोशी प्रदेशभरि जम्मा एक सय पाँच होमस्टे सञ्चालनमा छन्।"
छोरीको कलेजोले बाबुले पाए नयाँ जीवन,"कास्की : पोखरा महानगरपालिका३० खुदीका ६४ वर्षीय वासुदेव लामिछानेलाई छोरीको कलेजोले नयाँ जीवन दिएको छ । विसं २०७५ तिर कलेजोमा समस्या देखिएको थियो । उनले चार वर्ष औषधि खाएर रोग निको पार्ने प्रयास गरे पनि विस्तारै औषधिले काम गर्न छाडेको थियो । एक वर्षदेखि उनलाई रोगले बढी च्याप्न थाल्यो र अवस्था गम्भीर भयो । लामिछानेको कलेजो क्षतिग्रस्त भएको र राम्रोसँग काम नगरेकाले चिकित्सकले अन्तिम चरणको उपचारका रूपमा कलेजो प्रत्यारोपण गर्न सुझाव दिए । कमजोर आर्थिक अवस्थाका कारण छिमेकी मुलुक गएर उपचार गर्न उनको अवस्था थिएन । परिवारकै सदस्यबाट प्रत्यारोपण गर्नुपर्ने र यसबाट खर्चसमेत कम हुने भएकाले उनले परिवारसँग सल्लाह गरे। तीन छोरी र दुई छोराका बाबु लामिछानेको कलेजो प्रत्यारोपणका लागि परिवारमा छोराबुहारीसँग रक्त समूह मिलेन । रोगले दिनानुदिन च्याप्दै जानु र प्रत्यारोपणका लागि उपयुक्त व्यक्ति नपाउँदा लामिछानेले जीवनको आश मारिसकेका थिए। अन्तिममा उनकी जेठी छोरी पोखरा३० पावरहाउस बस्ने रञ्जना लामिछाने बरालको रक्तसमूह मिलेर प्रत्यारोपण गर्न मिल्ने भयो । त्यसका रञ्जनाको घरबाट समेत स्वीकृति मिल्यो । रञ्जना बाबुको जीवन बचाउन जोखिम उठाउनुभयो र आफ्नो कलेजो बाबुलाई दिन तत्कालै तयार भए। साहसपूर्वक आफ्नो कलेजो दिएर बुबालाई नयाँ जीवन दिन रञ्जना तयार भएपछि लामिछानेको गत आइतबार भक्तपुरस्थित सहिद धर्मभक्त राष्ट्रिय प्रत्यारोपण केन्द्रमा सफलतापूर्वक कलेजो प्रत्यारोपण गरिएको छ । कलेजो रोगका कारण थलिएर जीवनमरणको दोसाँधमा उभिएका लामिछानले छोरीले कलेजो दिएपछि पुनर्जीवन पाएका छन्। अहिले बाबुछोरी दुवैको स्वास्थ्य अवस्था राम्रो रहेको छोरा सुशीलले बताए। 'बुबाको कलेजो प्रत्यारोपण गर्नु नै थियो, तर मिलिरहेको थिएन, त्यसले गर्दा बुवालाई बचाउन सकिँदैन कि भनेर हामी चिन्तित थियौँ', सुशीलले भनिन्, 'अन्तिममा दिदीले दिन मिल्ने भएपछि कलेजो सफलतापूर्वक प्रत्यारोपण भएको छ, अहिले बुवा र दिदी दुवै जना स्वस्थ हुनुहुन्छ, कुनै समस्या छैन ।' आफ्नो कलेजो बुवासँग मिल्नु र प्रत्यारोपण कार्य सफल भएपछि रञ्जना पनि खुसी छन्। बाबुआमाका लागि जस्तोसुकै अप्ठ्यारो र दुःखमा साथ दिनुपर्ने छोराछोरीको कर्तव्य आफूले पूरा गर्न पाउँदा धेरै खुसी लागेको दिदीले भनेको सुशीलले बताइन्। दिदीलाई एक हप्ता र बुवालाई दुई हप्ताजति अस्पतालमा राख्नुपर्ने चिकित्सकले बताएको जानकारी दिइन्। रासस"
गोरखाका चार जना हिमाल आरोही महिला सम्मानित,"गोरखा : गोरखाका चारजना हिमाल आरोही महिला सम्मानित भएका छन्। ११४ औँ अन्तर्राष्ट्रिय महिला दिवसको अवसर पारेर गण्डकी प्रदेश सरकारले दुई जनालाई साहसिक महिला शीर्षकमा र दुई जनालाई पर्वतारोही महिला शीर्षकमा सम्मान गरेको हो। गण्डकी प्रदेशको सामाजिक विकास तथा स्वास्थ्य मन्त्रालयले फुञ्जो झाङ्मु लामा र पुर्णिमा श्रेष्ठलाई साहसिक महिला शीर्षकमा सम्मान गरेको हो। त्यस्तै नानुमाया गुरुङ र डिकी ल्हामु लामालाई पर्वतारोही महिला शीर्षकमा सम्मान गरेको हो। चुमनुव्री गाउँपालिका७ छेकम्पारकी फुन्जो झाङमु लामा सबैभन्दा छिटो सगरमाथा आरोहण गरेर गिनिजबुक अफ वल्र्ड रेकर्डमा नाम दर्ता गर्न सफल महिला हुन्। आठहजार मिटर भन्दा अग्ला सगरमाथा, केटु, चोयू र मनास्लु आरोहण गर्ने उनी उनी लङलाइन रेस्क्यूअर तथा स्की च्याम्पियन पनि हुन्। उनी यसअघि एडमण्ड हिलारी एवार्डबाट पनि सम्मानित भएकी थिइन्। नेपाल सरकारले उनलाई स्वीजरल्याण्डका लागि पर्यटन सद्भावना दूत घोषणा गरेको छ। आरुघाट गाउँपालिका वडा नम्वर ९ की पूर्णिमा श्रेष्ठ आठ हजारभन्दा अग्ला आठ वटा हिमाल आरोहण गर्न सफल महिला हुन्। उनी फोटो पत्रकारसमेत हुन्। चुमनुव्री१ सामागाँउकी डिकी ल्हामु लामा र धार्चे गाउँपालिका वडा नम्वर ५ गुम्दाकी नानुमाया गुरुङलाई पनि गण्डकी प्रदेश सरकारले पर्वतारोही महिला शीर्षकमा सम्मान गरेको छ। गुरुङले आठहजार मिटरभन्दा अग्लो सगरमाथा र मनास्लु हिमाल आरोहण गरेकी छिन् भने लामाले आठ हजार मिटरभन्दा अग्लो मनास्लु आरोहण गरेकी छन्। उनीहरूलाई प्रदेश सरकारले जनही नगद ५० हजारसहित कदरपत्रले सम्मान गरेको हो।"
कुण्डलिनी शक्तिले सफलताको सिँढी चढाउँछ,"काठमाडौं : शरीरमा रहेका सातवटै चक्र जगाउन सके हरेक नागरिक जीवनमा स्वस्थ्य, सफल र समृद्ध हुने तर्क सरोकारवालाले गरेका छन्। उनीहरूले चक्रहरूको माध्यमबाट व्यक्ति र व्यक्तिमार्फत समाज रूपान्तरण हुने बताएका हुन्। कुण्डलिनी चक्रमा विद्यावारिधि गरेका गणेशप्रसाद बरालले अध्यात्म र विज्ञान एउटै सिक्काका दुइटा पाटा भएको बताउँदै शरीरका सात चक्रभित्र विज्ञान रहेको पुष्टि गरे। बाह्यज्ञान जीविकोपार्जनका लागि आवश्यक छ भने अध्यात्म आन्तरिक ज्ञानका निमित्त, मार्टिन चौतारी र व्यावसायिक विकास तथा अनुसन्धान केन्द्रको आयोजनामा बिहीबार राजधानीमा सम्पन्न समाज रूपान्तरणमा कुण्डलिनी चक्रविज्ञान विषयक वैचारिक बहस शृंखलामा उनले कार्यपत्र प्रस्तुत गर्दै भने, समाज रूपान्तरण गर्ने हो भने बालबालिकालाई अध्यात्ममा जोड्दै सातवटै चक्र जागरण गराएर भौतिक ज्ञान दिन आवश्यक छ। आन्तरिक विकासबिनाको भौतिक विकास अपूर्ण हुन्छ। विकास पत्रकार मञ्च (फोडेज), नेपालका अध्यक्ष एवं अध्यात्म अध्येता गोपीकृष्ण ढुंगानाले मानिसलाई सफलताको सिँढी चढाउने सूत्र नै कुण्डलिनी चक्र भएको दाबी गरे। जसरी विकासका लागि सडक अपरिहार्य छ, मूलआधार हो ठिक त्यसरी नै पूर्ण जीवनका लागि अध्यात्म आवश्यक छ, मूलआधार हो, कार्यपत्रमाथि टिप्पणी गर्दै उनले थपे, कोठा अँध्यारो छ तर बत्ती बालेपछि त्यो अँध्यारो भाग्छ। अझ सूर्योदय भएपछि संसारकै अँध्यारो हराउँछ। सात चक्र जगायौं भने बिजुली होइन सूर्य चम्किए जसरी व्यक्तिभित्रको सबै अन्धकार हराउँछ। आध्यात्मिक पत्रकार समाज (आपस), नेपालका अध्यक्ष शिरोमणि दवाडीले ध्यानले मानिसमा भएका आन्तरिक गुण, स्वभाव र व्यवहारलाई सन्तुलन कायम गर्न मद्दत गर्ने बताए। मानिसमा देवात्मा जगाउन र दुष्टात्मा दबाउन ध्यान बहुउपयोगी साधन हो उनले भने, चक्र साधनाले नकारात्मक विचार र भावलाई सकारात्मक भाव र विचारमा रूपान्तरण गर्दै धैर्य, अनुशासन र नैतिकताको जागरण गराउँछ। केन्द्रकी अध्यक्ष कमला हेमचुरीले योग, ध्यान र प्राणायामले मानिसलाई सत्मार्गमा डोर्याउने बताइन्। उनले भनिन्, शरीरको शक्ति र ऊर्जा शरीरभित्रै रहने कुरा बुद्धले भन्दै अभ्यास गरेको अध्ययनले देखाएको छ। केन्द्रका सचिव डीबी नेपाली दमुले योगध्यानले मानिसलाई सकारात्मक बनाउने बताउँदै भने, नकारात्मकताभित्र पनि सकारात्मक कुरा खोज्ने बानीको विकास गर्छ।"
कालीगण्डकीको बाढीबाट जोगाउन नदी नियन्त्रण योजना,"म्याग्दी : म्याग्दीको बेनी नगरपालिका१ आनन्दबगरमा नदी नियन्त्रण योजना सञ्चालन भएको छ। कालीगण्डकी नदीको कटानबाट जोखिममा रहेको आनन्दबगरको बस्ती संरक्षणका लागि रुपाताल संरक्षण एकीकृत विकास परियोजनाले योजना कार्यान्वयन गरेको हो। आनन्दबगर बस्ती संरक्षण योजना उपभोक्ता समितिका अध्यक्ष लालबहादुर थापाले कालीगण्डकी किनारमा कम्पोजित प्रविधिको पर्खाल निर्माण गर्ने काम अन्तिम चरणमा पुगेको जानकारी दिए। कालीगण्डकीले धार परिवर्तन गरेर बस्ती कटान गर्न थालेपछि आनन्दबगर जोखिममा परेको थियो, उनले भने चालु आर्थिक वर्षमा ७० मिटर लामो र आठ मिटर अग्लो पर्खाल निर्माण गर्ने काम अन्तिम चरणमा पुगेको छ। झण्डै ७४ लाखको लागतमा निर्माण हुन लागेको पर्खालको जगतर्फ तीन मिटर अग्लो पक्की र सतहमा चार मिटर अग्लो पर्खाल निर्माण गरिएको अध्यक्ष थापाले बताए। निर्माण कार्यलाई सहज बनाउन कालीगण्डकीलाई डाइभर्सन गरेर अस्थायी रूपमा पर्वतको लामाखेत तर्फबाट बगाइएको छ। १७ परिवारको बसोबास रहेको आनन्दबगरमा सयौँ रोपनी खेतीयोग्य जमिन कटानको जोखिममा थियो। परियोजनाले बेनी बजार र त्यस आसपासका बस्तीमा कटान नियन्त्रणका लागि आठ ठाउँमा ५० करोड रुपैयाँको लागतमा संरक्षणको काम गरिरहेको छ। बेनी बजार, गलेश्वर क्षेत्र, राम मन्दिर र पर्वत बेनी आसपासका बस्तीलाई संरक्षण गर्न सञ्चालित उक्त आयोजना निर्माणले तीव्रता पाएको परियोजनाका इञ्जिनियर कृष्णबहादुर विश्वकर्माले बताए। गलेश्वर, राम मन्दिर, वारीबेनी र बगरफाँटको योजना सम्पन्न हुने चरणमा छन्, उनले भने बेनी नगरपालिका२ भसबसेको नदी र पहिरो नियन्त्रण योजना लक्ष्यअघि नै सम्पन्न भएको छ। बेनीलाई सरकारले जोखिमयुक्त जिल्ला सदरमुकामको सूचीमा राखेको छ। रासस"
बलात्कारको आरोपमा युवक पक्राउ,जाजरकोट : बलत्कारको अभियोगमा जाजरकोटमा एक युवक पक्राउ परेका छन्। पक्राउ पर्नेमा भेरी नगरपालिका५ छिप्रेनाका २६ वर्षीय दुर्गबहादुर विक रहेका छन्। दुर्गबहादुरले १९ वर्षीया किशोरीलाई जबर्जस्ती करणी गरेको उजुरी परेपछि उनलाई पक्राउ गरिएको जिल्ला प्रहरी कार्यालयले जनाएको छ। जिल्ला अदालतले अनुसन्धानका लागि सात दिनको म्याद दिएको सूचना अधिकारी प्रहरी निरीक्षक सुनिल थापा नेपालीले बताए। गत फागुन ८ गते घरमा सुतिरहेको बेला ती किशोरी बलात्कृत भएकी थिइन। बलात्कृत किशोरी सुस्त मनस्थितिकी रहेको बताइएको छ। उक्त घटनालाई गाउँमै मिलाउने प्रयास सफल नभएपछि मात्र मुद्दा प्रहरी कार्यालयमा आइपुगेको थियो। जाहेरी परे लगत्तै प्रहरीले युवकलाई नियन्त्रणमा लिएर अनुसन्धान गरिरहेको छ। गत वर्ष पनि सोही गाउँमा एक बोल्न नसक्ने बालिका बलात्कृत भएकी थिइन्। बलात्कारमा संलग्नहरू अहिलेसम्म पत्ता लाग्न सकेका छैनन्।
गलेश्वरमा चार लाख भेटी संकलन,"म्याग्दी : बेनी नगरपालिका९ स्थित गलेश्वर मन्दिरमा महाशिवरात्रिका दिन चार लाखभन्दा बढी भेटी संकलन भएको छ। महाशिवरात्रि पर्वका अवसरमा शुक्रबार गलेश्वरमा पूजाआजा र दर्शन गर्न आएका भक्तजनले चढाएको भेटी आज बिहान गनिएको हो। यस वर्षको महाशिवरात्रि पर्वमा चार लाख २९ हजार तीन सय ८८ भेटी संकलन भएको गलेश्वर शिवालय क्षेत्र विकास कोषका कोषाध्यक्ष गौमाया पुनले जानकारी दिए। पश्चिमको पशुपतिनाथका रूपमा परिचित गलेश्वरमा शिवरात्रिमा म्याग्दीका साथै पर्वत, बागलुङ, कास्की, चितवन, तनहुँ, स्याङ्जा, राजधानी काठमाडौंलगायत स्थानबाट करिब ५० हजार भक्तजन दर्शन गर्न आएका कोषाध्यक्ष पुनले बताए। महाशिवरात्रि पर्वमा कालीगण्डकी स्नान र गलेश्वरमा पूजाआजा गरेमा मनोकांक्षा पूरा हुने जनविश्वास रहेको छ। खेतीबाली लगाउने किसान फुर्सद, मौसम अनुकूल र बेनीगलेश्वर सडक कालोपत्रे भएकाले विगतको तुलनामा यसपालि भक्तजन आगमन बढेको कोषका सदस्य सचिव बलबहादुर खत्रीले बताए। जिल्ला प्रहरी, सशस्त्र प्रहरी, सामुदायिक प्रहरी, विभिन्न विद्यालय, क्लब र आमा समूहका स्वयंसेवकको सहभागितामा महाशिवरात्रि मेलालाई व्यवस्थित गरिएको थियो। साउनको सोमबार, बालाचतुर्दशी र शिवरात्रिको भोलिपल्टै र अन्य समयमा मासिक रुपमा भेटी गन्ने गरिएको छ। गत साउनदेखि यता ३७ लाख ९८ हजार सात सय पाँच भेटी संकलन भएको गलेश्वर शिवालय क्षेत्र विकास कोषका कार्यालय सचिव राम बानियाँले जानकारी दिए। गलेश्वरमा संकलन भएको भेटी शालिग्राम वेद विद्याश्रम, ज्येष्ठ नागरिक आश्रम, कोषको कार्यालय सञ्चालन र भौतिक पूर्वाधार निर्माणमा खर्च गरिने कोषका उपाध्यक्ष बमबहादुर पुनले बताए।"
"चिनी गोदाममा प्रहरीको छापा, साढे १२ हजार किलो बरामद","भैरहवा : सशस्त्र प्रहरी बल, नेपाल नम्बर २७ गण रुपन्देहीले भारतबाट भन्सार छलेर भित्राइएको चिनी बरामद गरेको छ। सशस्त्रले भित्राइएको उक्त चिनी डम्प गरेर गोदाममा राखिएको अवस्थामा छापा मारेर बरामद गरेको हो। रुपन्देही सशस्त्र नम्बर २७ गणका डीएसपी दुर्गा बहादुर थापाको कमाण्डमा खटिएको टोलीले मायादेवी गाउँपालिका५ बुडवा स्थित गोदाममा छापा मारेर साढे सात लाख मूल्य बराबरको १२ हजार पाँच सय किलो (२५० बोरा) चिनी बरामद गरिएको सशस्त्र प्रहरीले जनाएको छ। त्यस्तै रुपन्देही सशस्त्रका एसपी आनन्द थापा मगरको कमाण्डमा खटिएको टोलीले भारतबाट अवैध रुपमा भित्राइएको जुत्ता र चप्पल बरामद गरेको छ। उक्त टोलीले बुटवल उपमहानगरपालिका१३ झोलुङ्गेपुल क्षेत्रबाट चार लाख मूल्य बराबरको तीन सय ६० जोर जुत्ता र तीन सय ५७ जोर चप्पल बरामद गरेको सशस्त्र नम्बर २७ का गणका डीएसपी मोहन न्यौपानेले बताए। साथै, सशस्त्रले ढुवानीमा प्रयोग गरिएको लु १ च ५७९१ नम्बरको गाडी नियन्त्रणमा लिएको छ भने गाडी चालक रुपन्देही सम्मरीमाई गाउँपालिका७ बेतकुँईयाका २४ वर्षीय रविन्द्र यादवलाई समेत पक्राउ गरेको छ। पक्राउ परेका व्यक्ति, सामग्रीहरू र गाडी आवश्यक कारबाहीका लागि भैरहवा भन्सार कार्यालयमा बुझाइएको डीएसपी न्यौपानेले बताए।"
हेटौंडाका विपन्न १९ छात्रालाई जापानमा निःशुल्क अध्ययनको व्यवस्था,"हेटौंडा : हेटौंडा उपमहानगरपालिकामा स्थायी बसोबास गर्ने १९ जना विपन्न छात्रालाई निःशुल्क रुपमा अध्ययनका लागि जापान पठाइने भएको छ। जापानको फुकोउकास्थित क्यूसु मेडिकल स्पोट्स भोकेशनल विद्यालयले हेटौंडा उपमहानगरपालिकाको प्रत्येक वडाका एकएक जना विपन्न छात्राहरूलाई अध्ययनका लागि सत प्रतिशत छात्रवृत्तिको व्यवस्था मिलाउने भएको हो। जापानस्थित उक्त विद्यालयका प्रमुख र उपमहानगरपालिकाका उपमेयर राजेश बानियाँबीच केही दिनअघि विपन्न छात्राहरूलाई छात्रवृत्तिमार्फत् जापान अध्ययनका लागि पठाउने विषयमा सहमति भएको उपमहानगरपालिकाले जनाएको छ। छलफलमा जापानस्थित विद्यालयका समन्वयकारी भूमिकामा रहेका सागर सापकोटाले कक्षा १२ पास गरेका र आर्थिक रुपले विपन्न १९ जना छात्रालाई सत प्रतिशत छात्रवृत्ति दिएर केयर गिभरको कोर्ष अध्ययनको प्रबन्ध मिलाउने बताए। उनले भने, हामी ३ वर्षे कोर्षका लागि निःशुल्क छात्रवृत्ति दिएर छात्राहरूलाई जापानमा अध्ययनको प्रबन्ध मिलाउँछौँ। जसले गर्दा उहाँहरूले आर्थिक अभावका कारण अध्ययन छाड्नुपर्ने अवस्था पनि रहँदैन। त्यहाँ विभिन्न ज्ञान सिप आर्जन गरी उहाँहरू भविष्यमा पुनः नेपाल फर्किएर केही गर्न सक्ने दक्ष जनशक्ति बन्नुहुनेछ। सापकोटाले त्यसका लागि उपमहानगरपालिकाले आर्थिक रुपमा विपन्न छात्राहरूको पहिचान गरी कम्तिमा पनि जापनिज भाषा अध्ययनको प्रबन्ध मिलाइदिनुपर्ने बताए। उपमेयर राजेश बानियाँले विपन्न छात्राहरूका लागि यो राम्रो अवसर भएको र उपमहानगरपालिकाले त्यसका लागि आवश्यक तयारी भइरहेको बताए।"
कालीकोटमा करेन्ट लागेर काका भतिजाको मृत्यु,"कालीकोट : कालीकोटमा करेन्ट लागेर काका भतिजाको घटनास्थलमै मृत्यु भएको छ। नरहरीनाथ गाउँपालिका८ मा विद्युतको पोल सार्ने क्रममा करेन्ट लागेर दुई जनाको मृत्यु भएको हो। बिहान साढे ८ मा करेन्ट लागेर वडा नं ८ का ४३ वर्षीय केशव थापा र २७ वर्षीय गंगा थापाको मृत्यु भएको नरहरीनाथ गाउँपालिकाका अध्यक्ष नगेन्द्रबहादुर बिष्टले बताए। केशव थापा मगलासैनी माविका प्रावि स्थायी शिक्षक हुन्। १४ वर्ष अगाडि गाढिएको पोल प्रयोगविहीन अवस्थामा रहेको थियो। पोल पुन: प्रयोगमा ल्याउनका लगि पोल सार्ने क्रममा उनीहरुको मृत्यु भएको हो। नरहरीनाथ गाउँपालिका प्रवक्ता तथा वडा नं ९ का वडा अध्यक्ष प्रदीप बोहोराले नयाँ लाइनमा विद्युत प्रवाह भइरहेका बेलामा सँगै रहेको पुरानो पोल उखेलेर अन्यत्र सार्ने क्रममा लाइन छुँदा करेन्ट लागेको बताए। अध्यक्ष बोहोराले भने, 'गाउँमा पुगेको राष्ट्रिय प्रशारण लाइनमै पोल ठोकिएकाले पोल समाइरहेका काका भतिजाको घटनास्थलमै मृत्यु भएको हो।' केही महिना अघि राष्ट्रिय प्रशारण लाइन गाउँमा पुर्याएको भएपनि पोल व्यावस्थापन नहुँदा दुर्घटना हुन पुगेको स्थानीय निर्मल बिष्टको भनाइ छ। जिल्ला प्रहरी कार्यालय कालीकोटका सुचना अधिकारी प्रहरी निरीक्षक पोषण थापाले घटना लगत्तै खुलालु प्रहरी चौकीको टोली घटनास्थलतर्फ गएको र इलाका प्रहरी चौकी कुमालगाउँको टोली पनि बाटोमा गइरहेको बताए।"
लोपोन्मुख हायूलाई सांस्कृतिक सामग्री,"काभ्रे : जिल्लाको रोशी गाउँपालिका १० वाल्टिङमा मात्र रहेका लोपोन्मुख हायू समुदायलाई रोशी गाउँपालिकाले विशेष संस्कृतिक सामग्री हस्तान्तरण गरेका छन्। शुक्रबार गाउँपालिकाका अध्यक्ष दिनेश लामाले लोपोन्मुख हायू समुदायका लागि चाहिने संस्कृतिक सामग्री हस्तान्तरण गरेका हुन्। हायू समुदायले जन्म देखि मृत्यु विभिन्न कार्यमा प्रयोग गर्ने संस्कृतिक सामग्री ढोल दुई थान, झ्याम्टा २ जोर, खोडा २ जोर, धनुस र तीर २ जोर, घण्टा एक जोर, पूजारी पोसाक सेट र महिला र पुरुष हायू पोसाक गहनासहित १० सेट दुई लाख बराबरको सामग्री हस्तान्तरण गरिएको पालिका अध्यक्ष दिनेश लामाले जानकारी दिए। भूमेस्थान हायू समाजको सहकार्यमा हायू समुदायको संरक्षणका लागि गाउँपालिकाले सहयोग गरिएको लामाले बताए। हायू समुदायको संस्कृति राज्यको सम्पत्ति भएकाले संरक्षण र संवर्धन गर्न स्थानीय सरकारले जोड दिएको लामाले बताए। काभ्रेमै रोशीमा मात्र रहेको लोपोन्मुख हायू जातीको संरक्षण र उनीहरूको संस्कृति जोगाउनका लागि स्थानीय सरकारले विगतदेखि नै सहयोग गर्दै आएको पालिका अध्यक्ष लामाले भने। सामग्री लिदै हायू एकता समाजका केन्द्रीय अध्यक्ष लक्ष्मण हायूले हायू समुदायको अभिभावक भनेको सरकार भएको त्यो अनुभुति रोशी सरकारले दिलाएको उनले बताए। विकासको सूचकांकको हिसाबले हायू समुदाय पछाडि परेको र यस समुदायलाई उठाउन राज्यले सहयोग गर्नुपर्ने उनले जोड दिए। हायू समुदायको आफ्नै भाषा, लिपी र संस्कृति रहेको ती चिजहरू लोप हुँदै गएकोले हायू समुदायको भाषा, धर्म, संस्कार संस्कृतिको संरक्षण गर्न सरकारले सहयोग गर्नुपर्ने उनले बताए। सामग्री हस्तान्तरणमा रोशी१० का वडाध्यक्ष विकेन लामाले हायू समुदायको विकासका लागि वडाले काम गरिरहेको बताए। यहाँ भएका हायूहरूको आफ्नै भाषा बोल्ने नभएका भन्दै अब हायू समुदायले आफ्नो भाषा पनि सिक्नुपर्नेतर्फ लाग्नुपर्ने वडाध्यक्ष लामाले भने। कतै रहेका हायू अगुवा बाट हायू भाषा सिक्नका लागि हायू समाजलाई खोजी गर्न लामाले अनुरोध गरे। सामग्री लिँदै भुमेस्थान हायू समाजका अध्यक्ष आरती हायूले गाउँपालिका सरकारले हाम्रो पहिचान देखाउने सामग्री हस्तान्तरण गरेर हायू समुदायका लागि गरेको सहयोगप्रति खुशी व्यक्त गरिन्। रोशी गाउँपालिका वडा नं १० वाल्टिङमा १० घर धुरी लोपोन्मुख हायू समुदाय बस्दै आएका छन्। पछिल्लो जनगनणा अनुसार काभ्रेमा हायू समुदायको जनसंख्या ८३ जना रहेका छन्। लोपोन्मुख हायू २० जनाले एसएलसी र १० जनाले बिएड पास गरिसकेको बिमला हायूले जानकारी दिइन्। हायू समुदायबाट ३ जना सरकारी जागिरमा रहेको एक जनाले सरकारी सेवाबाट अवकास लिएको उनले बताइन््। लोपोन्मुख हायू जाती लाई नेपाल सरकारले मासिक ४ हजार वितरण गर्दै आएको आएको छ। गाउँपालिकाबाट विभिन्न सामग्री पाएपछि हायू समुदायका हायूहरू ढोल, झ्याम्टा र घण्टी बजाएर कार्यक्रममा खुशीले नाचेका थिए।"
मोटरसाइकलसहित राजेशकुमार यादवको शव पुलमुनि फेला,राजविराज : कुनौलीराजविराज सडकखण्डमा पर्ने सप्तरीको तिलाठी कोइलाडी गाउँपालिका१ स्थित पुलमुनि एक पुरुषको शव आज फेला परेको छ। जिल्लाको राजविराज नगरपालिका१६ बस्ने राजेशकुमार यादवलाई पुलमुनि मृत अवस्थामा भेटिएको प्रहरीले जनाएको छ। पुलमुनि मधेस प्रदेश ३०६१ नंको मोटरसाइकलसहित उनको शव भेटिएकाले दुर्घनामा परेर ज्यान गएको हुन सक्ने प्रहरी नायब उपरीक्षक ढुण्डीराज न्यौपानेले जानकारी दिए। कसरी दुर्घटना भयो भन्ने कुरा अहिलेसम्म खुलेको छैन तर घटनाका बारेमा प्रहरीले अनुसन्धान थालेको छ । पुलको तल शव देखेपछि स्थानीयबासीले प्रहरीलाई खबर गरेका थिए। मृतकको पहिचान भएपछि परीक्षणका लागि शव राजविराजस्थित गजेन्द्रनारायण सिंह अस्पताल पठाइएको प्रहरीले जनाएको छ। रासस
पशुपतिनाथमा लाखौंको घुइँचो,"काठमाडौं : कोही पूजाआजामा व्यस्त छन् त कोही नाचगानमा। कोही शिवको प्रसाद भन्दै चिलिम तान्न मस्त छन् भने कोही साधुसन्त र दर्शनार्थीबीचको रमाइलो। कोही पानीचिया बाँडिरहेका छन् त कोही खाना। कोही स्वास्थ्य सेवा प्रदान गरिरहेका छन् अनि कोही सुरक्षामा तल्लीन छन् त कोही सेवा ग्रहणमा। वारि पशुपतिनाथ मन्दिर, बीचमा बागमती नदी अनि पारि श्लेषमान्तक वनक्षेत्र। शुक्रबार सखारैदेखि साँझसम्म यी क्षेत्रमा लाखौंको घुइँचो। यो दृश्य पाशुपत क्षेत्र पुगेर महाशिवरात्रि मनाउने आन्तरिक र बाह्य धार्मिक पर्यटकको घुइँचो हो। पहिला ९ घण्टासम्म लाइन लागेर भगवान् भोलेको दर्शन गरेका थियौं आज दुई घण्टामै दर्शन गर्न पाइयो, खुसी लागेको छ, भक्तपुर सूर्यविनायकबाट पशुपतिनाथ पुगेकी श्रेया थापा भन्छिन्, खै के छ कुन्नि, महाशिवरात्रिमा पशुपतिनाथ आउनेको संख्या बर्सेनि बढेकै देख्छु। शिवको शक्ति भव्य र दिव्य हुनुपर्छ। अविवाहित युवती योग्य वर पाउने अपेक्षासहित महाशिवरात्रिका दिन व्रत बस्ने र पशुपतिनाथ मन्दिर आएर पूजाआजा गर्ने गर्छन् भने विवाहिता नारी पतिको सुस्वास्थ्य र दीर्घायुको कामना गर्दै व्रत बस्ने र शिवको दर्शन, पूजाआजा गर्ने गर्छन्। छोरीसँग आएकी मूलपानीकी नम्रता घिमिरेले भनिन्, पहिलेदेखि चलिआएको चलन मानेका हौं। संस्कृति जोगाउने हामीले नै हो। छोरीलाई पनि व्रत लिन र पूजाआजाको संस्कार सिकाउँदैछु। शिवको महिमा सुनाउँदै र बुझाउँदै छु। पशुपति क्षेत्र विकास कोषले केही वर्षअघि महाशिवरात्रिमा विदेशबाट करोडौंको फूल झिकाएर पाशुपत क्षेत्र सजाएर भक्तजनलाई विशेष आकर्षण दिलाएको थियो। त्यसको पछिल्लो वर्ष कोषले झिलिमिली बिजुलीबत्तीको आकर्षण भक्तजनलाई प्रदान गरेको थियो। अर्को एक वर्ष पाशुपत क्षेत्रमा रहेका विभिन्न पर्खालमा शिव, पशुपतिलगायत विभिन्न आकृतिमा रङ पोतेर आकर्षक चित्र बनाएर दर्शनार्थीलाई लोभ्याएको थियो। गत वर्षदेखि पाशुपत क्षेत्रमा साउन्ड सिस्टमको व्यवस्था गरी पशुपति आउने भक्तजनलाई दिनभरजसो शिवसँग सम्बन्धित भजन र धुन आदि सुन्ने व्यवस्था गरिएको छ। यस वर्ष पशुपतिनाथमा चढाइएको बेलपत्र र धूपलाई पुनप्र्रयोग गरी १४ फिट अग्ला १० वटा बत्ती बनाएर निरन्तर १२ घण्टा पशुपतिनाथ मन्दिरको पश्चिम द्वारमा बालिएको कोषका सदस्यसचिव राजु खत्रीले जानकारी दिए। उनले अन्नपूर्णलाई भने, यसपटकको महाशिवरात्रिको आकर्षण यो बत्ती र बागमती नदीमा पानी पनि हो। २२ गतेदेखि २७ गतेसम्म १८ करोड ५० लाख लिटर पानी भष्मेश्वरसम्म ड्याम बनाएर छोडिएको छ। उनका अनुसार, दर्शनार्थीको सहजताका लागि पाँचवटा र्याम्प थपेर नौवटा बनाइएको यसपटक दर्शनार्थीलाई सहज दर्शन सम्भव भएको छ। नेपाल र भारतका गरी झन्डै २५ सय साधुसन्त पशुपतिनाथ परिसरमा आइसकेका छन्। कोषले पाशुपत क्षेत्रमा गाँजा, भाङ, मासु र मदिरा विगत वर्ष झैं निषेध गरेको थियो। तर खासगरी बागमती नदीपूर्व साधुसन्तले युवालाई गाँजा खिलीमा बिक्री गरेका दृश्य देखिए। साथीभाइसँग आएका एक युवाले पहिलोपटक गाँजा ताने। उनले भने, शिवको प्रसाद हो, ग्रहण गर्नैपर्यो। शिव सम्झने स्वाद पनि हो यो। श्लेषमान्तक वनक्षेत्र र राम मन्दिर परिसरमा यस्ता समूह र दृश्य बर्सेनि देख्न पाइन्छ। निषेध भने पनि लुकिछिपी बेचबिखन गर्ने र सेवन गर्नेको संख्या शून्यमा झर्न सकेको छैन। बिहान २ बजेदेखि पशुपतिनाथ मन्दिरका चारवटै ढोका खुला गरिएको थियो। पशुपति क्षेत्र विकास कोषले यस वर्ष २० लाख भक्तजन पशुपति आउने आकलन गरेको थियो। दर्शनका लागि कोषले तिलगंगा क्षेत्रको पिंगलास्थानबाट पूर्व र दक्षिणको लाइन, जयबागेश्वरी पश्चिम ढोका र गुह्येश्वरी गौरीघाटबाट उत्तरको लाइन तय गरिएको कोषका प्रवक्ता रेवतीरमण अधिकारीले जानकारी दिए। दर्शनार्थीलाई जुत्ताचप्पल र स्वास्थ्य सेवासमेत मिलाइएको उनको भनाइ छ। ६० भन्दा बढी आवास र भोजन क्षेत्र हंसमण्डपमा तोकिएको छ भने विभिन्न क्षेत्रमा अन्य सुविधा दिलाइएको छ।"
कालीकोटमा करेन्ट लागेर दुई जनाको मृत्यु,"कालीकोट : कालीकोटमा करेन्ट लागेर दुई जनाको मृत्यु भएको छ। नरहरीनाथ गाउँपालिका८ मा करेन्ट लागेर आज बिहान लालुका गाउँका ४३ वर्षीय केशवराज थापा र उनका २७ वर्षीय भतिज गङ्गा थापाको मृत्यु भएको हो। विद्युत्को सवस्टेशनबाट चाखा काल्ढुङ्गा भन्ने स्थानमा सबलाइन विस्तार गर्ने क्रममा करेन्ट लागेको नरहरीनाथ गाउँपालिकाका प्रवक्ता तथा वडा नं ९ का वडाध्यक्ष प्रदीप बोहोराले जानकारी दिए। 'गाडेको विद्युत्को पोल अन्यत्र सार्न खोज्दा पोलको टुप्पोले विद्युत् प्रवाह भइरहेको तारलाई छुँदा करेन्ट लागको हो', उनले भने, 'दुवै जनाको घटनास्थलमा नै मृत्यु भएको हो।' मृतक केशवराज थापा स्थानीय मङ्गलासैनी माध्यमिक विद्यालयको शिक्षक थिए। रासस"
कालीकोटका महिलाले बजाए दमाहा,"कालीकोट : कालीकोटका महिलाले पहिलो पटक रैथाने पञ्चेबाजा दमाहा बजाएका छन्। जातीय विभेदलाई हटाउने उद्देश्यका साथ स्थानीय महिलाले दमाहा बजाएका हुन्। जिल्लाका विभिन्न स्थानीय तहमा अहिले पनि दमाहा दलित समुदायले मात्र बजाउने गरेका छन्। पुरानो संस्कार र चलनका विरुद्ध सांकेतिक रूपमा अब दलित समुदायले मात्र दमाहा बजाउने नभई महिला पुरुष दुवैले बजाउने चलन स्थापित गर्ने खाँडाचक्र नगरपालिका१ निवासी मधु शाहीले बताइन्। उनले भनिन्,'अन्तर्राष्ट्रिय नारी दिवसका अवसरमा महिलाको सिप, कला, क्षमता प्रदर्शन गरेका छौं। दलित, महिला, फरक क्षमता भएका व्यक्तिलाई हुने खाने र आफूलाई ठूलो जात भन्नेहरूले अहिले पनि समाजमा विभेद गरिरहेका छन्। समाजमा रहेको महिला पुरुष बीचको खाडल भत्काउन हामीले दमाहा बजाएका हौं।' स्थानीय अगुवा दलित अधिकारकर्मी रमेश नेपालीले २०६८ कात्तिक २१ गते तिलागुफा नगरपालिका६ जुबिथामा चुलो छोएको निउँमा स्थानीय मनविरे सुनारको ज्यान गएको बताए। उनले भने, 'नरहरीनाथ गाउपालिका८ कि मन्ना शार्कीको जनप्रतिनिधि भएको रिसमा २०७८ सालमा कुटिकुटि हत्या गरियो।' शुभकालिका गाउँपालिकामा २०७६ सालमा पंख विश्कर्माले पैठको बेला मन्दिरमा चस्मा लगाई आएको आरोपमा कुटपिट गरी खुट्टा भाँचियो। यस्तै खाले कालीकोटमा दर्जनौ घटना छन्। स्थानीय प्रतिभा शाहीले भनिन्, 'कर्णालीको मौलिकपन पञ्चेबाजाको संरक्षण गर्नु सबैको दायित्व हो। तर कालीकोटमा दमाहा बाजा मरेको बल्लको छालाले बनाएको हुनाले दलितले मात्र बजाउनु पर्छ भन्ने चलन राम्रो नभएकाले नारी दिवसकै अवसरमा यस्तो कामको थालनी गरेका हौं।' पहिला बजाउँदा गाह्रो लागे पनि पछि सहज भएको प्रतिभाको अनुभव छ। श्रमिकको परिचय दिन र जस्तोसुकै काम गर्न पनि नारी सक्षम छन भनेर व्यावहारिक रुपमा प्रमाणित गर्नका लागि दमाहा बजाएको महिलाहरूले बताए। महिलाहरूले कर्णाली र सुदूरपश्चिम प्रदेशमा प्रचलित स्थानीय पञ्चेबाजा दमाहा बजाएर रमाएका हुन्। यसैगरी संविधान सभा सदस्य तुलराज बिष्टले पछिल्लो समय महिलाहरूमा सशक्तीकरण हुन थालेको बताए। उनले भने 'पुरुष सरह हामी पनि काम गर्न सक्छौं भन्ने उदाहरण दिन र विभेदका विरुद्ध आवाज उठाउन महिलाले दमाहा बजाएको समाजले सकारात्मक लिनु पर्छ।' महिला सँगै बाजा बजाइरहेका पञ्चेबाजाकर्मी अमर नेपालीले आफूले सानैदेखि बजाउँदै आएकालाई समेत जटिल लाग्ने दमाहा महिलाले बिना लटपट बजाएको देख्दा आफू अचम्मित भएको बताए। नेपालीले भने, 'यसको ताल मिलाउन र ताल फेर्न जो कोहीले सक्दैनन्, तर महिलाले सुरुवातमै सबै ताल मिलाएर बजाउँदा आश्चर्य लागेको हो। एकापट्टी कर्णालीमा पञ्चेबाजाक्रर्मी अर्थात हुड्केउली पोशाकमा पुरुष थिए भने अर्कोतर्फ गुनियौँ चोलामा सजिएका महिलाले बाजा बजाइरहेका थिए। पहिलो पटक महिलाले दमाहा बजाएको देखेपछि हेर्नहरूको पनि उतिकै भीड थियो। यसअघि कतै पनि महिलाले कालीकोटमा दमाहा बजाएका थिएनन्।"
सगरमाथा आधार शिविर पुगेर प्लास्टिकको प्रयोग कम गर्ने प्रतिबद्धता,"सोलुखुम्बु : सात दिन लगाएर सगरमाथा आधार शिविर पुगेका महिलाले हिमाल स्वच्छ राख्न प्लास्टिकको प्रयोग कम गर्ने प्रतिबद्धता जनाएका छन्। जलवायु परिवर्तनको असर न्यूनीकरणको अभियानका क्रममा सगरमाथा आधार शिविर पुगेर महिलाले यस्तो प्रतिबद्धता जनाएका हुन्। साथसाथै फाउन्डेसनका अध्यक्ष प्रजिता कार्कीले वातावरणको शत्रु नै प्लास्टिक भएकाले यसको प्रयोग कम गर्न सकियो भने मात्रै पनि धेरै हदसम्म वातावरण प्रदूषण कम हुने बताए। 'प्लास्टिकका सामग्रीको प्रयोगलाई कम गरौँ र प्रयोग गर्न मिल्ने सामग्रीको पुनःप्रयोग गरौँ, हामी महिला कुनै चाडपर्व, मेला महोत्सवमा जाँदा धेरै कपडा खरिद गर्छौं, धेरै शृङ्गारका सामान किन्छौँ अनि त्यो सामग्री एकपटक चलाएपछि यतिकै फाल्छौँ', अध्यक्ष कार्कीले भने, 'पलास्टिकले वातावरण प्रदूषण मात्र गरेको हुँदैन। जलवायु परिवर्तनमासमेत ठूलो भूमिका खेलिरहेको हुन्छ। त्यसैले वातावरण जोगाउन र जलवायु न्यायका लागि पुनःप्रयोगको अवधारणालाई आत्मसात् गरौँ।' मधेसी आयोगका सदस्य रेणुदेवी साहले जलवायु परिवर्तनको असरलाई कम गर्न हिमाल, पहाड र तराईका महिलाहरुले बेलैमा सोच्ने बेला आएको बताइन्। जलवायु परिवर्तनबाट महिला तथा बालबालिका सबैभन्दा बढी पीडित भएको भन्दै उनले समस्या समाधानका लागि महिलाहरू एक ठाउँमा उभिनुपर्नेमा जोड दिइन्। महिलाहरूले प्रयोग गर्ने अधिकांश पहिरन तथा शृङ्गारका सामान पोलिस्टर प्लास्टिकबाट बन्ने भएकाले यसबाट वातावरणमा पर्न सक्ने असरलाई पनि ख्याल गर्नुपर्ने दिन आएको सदस्य साहको भनाइ छ। गैरआवासीय नेपाली सङ्घका उपाध्यक्ष रोजिना प्रधान राईले प्रकृति रहे मानव अस्तित्व सम्भव रहने भन्दै वातावरण जोगाउने अभियानमा सबै जुट्नुको विकल्प नरहेको बताइन्। मानवीय कृयाकलापबाटै वातावरण र प्रकृति जोखिममा पर्दै गएको अध्ययनले देखाएकाले हरेक क्रियाकलाप वातावरण अनुकूलन हुन आवश्यक रहेको उनले बताइन्। मिस नेपाल शीच्छा प्रधानले प्लास्टिकको प्रयोग वातावरणका लागि अत्यन्त हानिकारक रहेकाले प्रकृति जोगाउन प्लास्टिक निरुत्साहितको अभियान चलाउनुपर्ने उल्लेख गरिन्। जलवायु न्यायको अभियान लिएर साथसाथै फाउन्डेसनका अध्यक्ष प्रजिता कार्कीको नेतृत्वमा अन्तर्राष्ट्रिय नारी दिवस मनाउन सगरमाथाको आधार शिविर पुगेका १९ जना महिलाको टोलीले प्रकृति जोगाउने अभियानमा सबै जना एकजुट हुन सगरमाथा आधार शिविरबाट आह्वान गरेको थियो। उनीहरुले हिमाली क्षेत्रका महिला तथा जनप्रतिनिधिसँग ठाउँठाउँमा जलवायु न्यायका सवालमा अन्तरसम्वाद समेत गरे। अभियानका क्रममा जलवायु परिवर्तनका कारण हिमालहरु कालो पहाडमा परिणत हुँदै गएको, कृषि प्रणालीमा अस्वाभाविक परिवर्तन देखा परेको र त्यसबाट प्रजननमा परेको असरबारे छलफल भएको थियो।"
"गोलबजारमा होटल सञ्चालक महिलाको हत्या, चार जना पक्राउ",गोलबजार : सिरहाको गोलबजारमा होटल सञ्चालन गर्दै आएकी एक महिलाको आफ्नै घरभित्र हत्या गरिएको अवस्थामा शव फेला परेको छ।गोलबजार नगरपालिका६ का महेन्द्रकुमार साहकी श्रीमती ३२ वर्षीया अनिताकुमारी साहको ढुङ्गा र धारिलो हतियार प्रयोग गरी हत्या भएको अवस्थामा शव फेला परेको जिल्ला प्रहरी कार्यालय सिरहाले जनाएको छ। स्थानीय सिकन्द्र पूर्वेको घर भाडामा लिएर विगत एक वर्षदेखि होटल सञ्चालन गर्दै आएकी साहको गर्दन काटेको तथा टाउको क्षतविक्षत भएको अवस्थामा घरभित्र शव फेला परेको इलाका प्रहरी कार्यालय गोलबजारले जनाएको छ।गएराति मृतक र निजका पति महेन्द्र साह माथि कुटपिट भएको खबर प्राप्त भएपछि सहयोगका लागि घटनास्थलमा पुगेको प्रहरी टोलीले ३५ वर्षीय महेन्द्रलाई गम्भीर घाउचोटसहित बेहोस फेला पारेको थियो।निजलाई तत्काल उपचारका लागि गोलबजार पुर्याइएको थियो। घटनामा संलग्न भएको आशङ्कामा अनिताका चार जनालाई नियन्त्रणमा लिइएको जिल्ला प्रहरी कार्यालय सिरहाका प्रहरी उपरीक्षक सन्तोष अचार्यले राससलाई बताए।घटना भएको घर नजिकको गोठबाट एक थान खुकुरी बरामद भएको छ।
चाँढै ओइलियो गुराँस,"रसुवा : न हिउँ पर्यो न पानी। यसपटक चाँढै फूलेको लालीगुराँस चैत नलाग्दै झर्न थाल्यो। हिमाली क्षेत्रमा चैत वैशाखमा लटसम्म फल फूलेर रङ्गिन देखिन्थ्यो। अन्य वर्षभन्दा पुसमै फूलेको लालीगुराँस राम्ररी फक्रन पाएन। यस वर्ष न पानी पर्यो न हिउँ नै पर्यो त्यसैले फागुनमै ओइलिएर झरेको हो। लाङटाङ राष्ट्रिय निकुञ्जको जंगलमा पर्यटक आउने मौसम अगावै लालीगुराँसको फूल आइलिन थालेको छ। जैविक विवधिताका लागि समे निकै महत्वपूर्ण मानिएको लाङटाङ राष्ट्रिय निकुन्ज तथा मध्यवर्ती पहाडीदेखि उत्तरी हिमाली क्षेत्रसम्म विभिन्न रङका फूलहरु पाइन्छ। पासाङल्यामु सडकमार्गमा पर्ने ग्राङ, राम्चे, ठाडे,धून्चेलगायतका ठाउँमा गाडीबाटै रात्तामै लालीगुराँसले यात्राका क्रममा गाडीबाटै देखिन्छ। वनमा रातो, सेतो, फिक्का,गूलावी, फिक्का रातो, लगायत दर्जन रङका लालीगुराँस लटरम्मै फूलेको देख्न सकिन्छ। यहाँका फूलको व्यापार नभएता पनि परम्परागत रुपमा विभिन्न स्थानमा गुराँसफूलका पत्रहरु जडिबुटी औषधिका रुपमा निर्यात गरिन्छ। भने फूललाई स्थानीय गाउँमा घरेलु औषधिको रुपमा प्रयोग गर्ने गरिन्छ। नेपालमा पाइने मध्ये १२ प्रजाती र रसुवामा मात्र पाइने रैथाने २ जाती गरी १४ प्रजातिका गुराँस पाइन्छ। गोसाइकुण्ड गाउँपालिका ५ ठूलोस्याफ्रुका सुब्बा तामाङले भने यस वर्ष पर्याप्त पानी र हिउँ नपरेकोले राम्रारी फुलेन। पर्यटकीय क्षेत्र लाङटाङ, गोसाइकुण्ड पदयात्रा मार्गका जंगलमा चैत वैशाखसम्म विभिन्न रङ्गीचङ्गी लालीगुराँस फूल फूलेर ढकमक्क देखिन्थ्यो। मौसममा यहाँ आउने विदेशी तथा स्वदेशी पर्यटक रमाएर फोटो खिच्थे। यस वर्ष चाँढै फलेकोले र हिउँदमा हिउँ तथा पानी कम परेकोले फागुनमै ओइलिन थालेको स्थानीय सिमेन तामाङ बताउँछन्। कालिका गाउँपालिका२ को स्याउबारी मध्यवर्ती सामुदायिक वन तथा विभिन्न जंगलमा पनि चाँढै फूलेरको लालीगुराँस यसवर्ष चाँढै आइलिएर झरेको छ। सदरमुकाम धुन्चे आसपासमा रहेको जंगलमा पनि चाँढै लालीगुराँस सुकेर चाँढै आइलिएको छ। लालीगुराँस टिपेर मञ्च तथा मन्दिर सजाउने, पुजा गर्ने बालबालिकाहरुले बेच्ने तथा केहीले स्वादिष्ट सर्वत बनाएर बिक्री गर्ने गर्दछन्।"
