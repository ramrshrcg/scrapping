शीर्षक,विवरण
प्याराग्लाइडिङको हब बन्दै उदयपुर,"उदयपुर : प्याराग्लाइडिङलाई व्यावसायिक बनाउन उदयपुरको त्रियुगा नगरपालिकामा स्कुल सञ्चालनमा ल्याइएको छ। जिल्लाका पाँच स्थानीय तहका अग्ला डाँडाको अध्ययन र सफल परीक्षण उडानपछि फ्लाइङ वन्डर्स प्याराग्लाइडिङ विद्यालय सञ्चालनमा ल्याइएको हो। उनीहरूलाई बिगनर, ३०३५ को ट्र्याङ्लसहित पिवान, पिटु, पिथ्रिका बेसिक र टेन्डम कोर्सको तयारी गराइएको प्रशिक्षक गुरुङले बताए। उनले भने, जमिन र सामान्य डाँडादेखि ठूलाठूला पहाडबाट उडान भर्ने गरी तयारी गरिएको छ। खान, बस्नसहित १५ दिनको बेसिक कोर्समा यसअघि उदयपुरबाट एक महिलासहित १८ जना पासआउट भइसकेका छन्। त्यसमध्ये तीन जना व्यावसायिक पाइलट हुने गरी अन्तिम चरणको कोर्सको तयारीमा रहेको उनले बताए। कोर्स पूरासँगै नेपाल एयर स्पोर्ट एसोसिएसनमा लाइसेन्सको परीक्षा पास गरेपछि व्यावसायिक उडान गर्न पाउने कानुनी व्यवस्था छ। प्रशिक्षक गुरुङका अनुसार रौतामाई गाउँपालिका ६ रौतापोखरी, त्रियुगा नगरपालिका ११ रातेडाँडा, चौदण्डीगढी नपा १ चौदण्डी र बेलका नपा ८ बोप्ताङचम्पाकोट डाँडा मैनामैनीबाट उडान गरिएको छ। उनले भने, उदयपुरको पाँचवटै पालिकाबाट खोटाङ, भोजपुरहुँदै दुईदेखि चार घण्टासम्म उडान गर्न सकिनेछ, जसको सफल परीक्षण गरिसकिएको छ। त्यसैगरी कटारी नगरपालिकाको मर्जितपुरमा दुई वर्षअघि नै परीक्षण उडान सम्पन्न भएकाले त्यसलाई पनि चाँडै जोड्ने योजना रहेको उनले बताए। प्रशिक्षार्थीसँगै नेपालका दर्जन बढी जिल्लाबाट प्याराग्लाइडिङ गर्न भौतिक पूर्वाधार तथा अन्य प्राविधिक पक्षका बारेमा जानकारी लिन आउने गरेको प्रशिक्षक गुरुङले बताए। उनले भने, उदयपुरका जति पहाडमा हामीले परीक्षण र सम्भावित अध्ययन गयौं, ती सबै ठाउँमा दिनभर नै प्याराग्लाइडिङले उडान भर्न सक्ने देखियो। त्यसैले यसलाई व्यावसायिक बनाउन स्कुल सञ्चालनमा ल्याएका हौं। उनले थपे, भूगोल र वातावरणको हिसाबले पनि यो क्षेत्रमा प्याराग्लाइडिङको भविष्य सुनिश्चित देखिएको छ, त्यसैले पनि देशविदेशबाट अभ्यास गर्न आउनु भएको छ। प्याराग्लाइडिङ विद्यालय सञ्चालनसँगै आन्तरिक र बाह्य प्रशिक्षार्थी पर्यटकको आवागमन ह्वात्तै बढेको प्रशिक्षार्थी तथा त्रियुगा नगरपालिकाका पर्यटन सल्लाहकार जितेन्द्र रोइलाले बताए। उनले भने, प्याराग्लाइडिङलाई जति धेरै व्यावसायिक बनाउन सक्यो उति नै यहाँको व्यापार व्यवसाय फस्टाउनुको साथै रोजगारी सिर्जनामार्फत नागरिकको जीवनस्तरमा परिवर्तन आउन सक्ने सम्भावना देखिन्छ। सहायक प्रशिक्षक युकेश गुरुङले उदयपुरको सबै उडान क्षेत्रको स्वीकृति लिइसकेको बताए। परीक्षण उडान तथा प्रशिक्षण दिँदा नजिकको विमानस्थललाई जानकारी दिएर मात्र उडान गर्ने व्यवस्था रहेको बताए। साहसिक खेलका रूपमा मानिएको प्याराग्लाइडिङमा धेरैको आकर्षण बढिरहेकाले यसबाट पर्यटन प्रवद्र्धन र व्यापार व्यवसायमा टेवा पुग्ने प्रशिक्षार्थी तथा व्यापारी भूपाल राउत बताउँछन्। राउतले यसै स्कुलबाट प्रशिक्षण लिएर जिल्लाका सबै टेकअफबाट उडान भरिसकेका छन्। उदयपुरको उत्तरी भेग पहाडी उच्च भाग र दक्षिणी भेग सहरी क्षेत्र भएकाले प्याराग्लाइडिङ उडानका लागि उपयुुक्त मानिने प्रशिक्षक गुरुङ बताउँछन्। नेपाल चेम्बर अफ कमर्सका सदस्य तथा प्रशिक्षार्थी प्रदीप देउजा भन्छन्, हेर्दा जोखिम देखिए पनि अति सुरक्षित रहेकाले यो साहसिक विद्या जसले पनि सिक्न सक्छ। जिल्ला होटल तथा पर्यटन व्यवसायी संघका सदस्य तथा अर्का प्रशिक्षार्थी सुमन कोइरालाले प्याराग्लाइडिङलाई नियमित गर्न सके कोभिडले थला परेको होटल व्यवसायीलाई राहत पुग्ने बताए। उनले कोभिडले थला परेका र बन्द भएका होटल व्यवसायी अझै उठ्न नसकेका र यस्ता खालका पर्यटनलाई सघाउ पुयाउने योजना ल्याउन सके राहत पुग्ने बताए। स्कुलका सहायक प्रशिक्षक विशाल जलरी भन्छन्, स्थानीय तहले पर्यटन प्रवद्र्धन कार्यक्रममा समावेश गरी लगानी बढाउन सके युवा रोजगारमा सघाउ पुग्ने देखिन्छ। उनले न्यूनतम ३० मिटर ओरालो परेको भिरालो ठाउँबाट उडान गर्नुपर्ने भएकोले यस्ता ठाउँको खोजी गरी स्थानीय तहले सडक सञ्जालसँग जोडिदिए मात्र धेरै सहज हुने बताए। त्रियुगा नगरपालिकाका मेयर वसन्तकुमार बस्नेतले आगामी वर्ष प्याराग्लाइडिङ व्यवसायका लागि नगरपालिकाले योजना बनाउने बताए। उनी भन्छन्, गाईघाटबाट ५० किलोमिटर दूरीमा रहेको धार्मिक तथा पर्यटकीय क्षेत्र रौता पोखरीको दर्शन गरी फर्किने पर्यटकलाई सप्तरी, सिराहासम्मका भूभाग देखिने गरी नवउदय सामुदायिक वनमा स्टेसन बनाउने गरी योजना बनाउँछौं। चौदण्डीगढी नगरपालिकाका मेयर कालुमान लामाले नगरलाई आधुनिक र उद्यमशील बनाउन विभिन्न सम्भावनाहरूको खोजी भइरहेको बताए। एसियन गेम २०१८ मा नेपालका कांस्य पदक विजेता पाइलट युकेश गुरुङसँगै उडान भरेका मेयर लामाले भने, सुन्दर, सफा नगरीसँगै पर्यटक लोभ्याउने गरी गन्तव्य स्थलको खोजी, मनोरञ्जन दिन प्याराग्लाइडिङलाई व्यावसायिक रूपले सञ्चालन गर्ने गरी योजना अघि बढाइनेछ। उदयपुरको उत्तरी भेग, पहाडी उच्च भाग र दक्षिण भेग सहरी क्षेत्र भएकाले प्याराग्लाइडिङ उडानका लागि उपयुुक्त मानिने प्रशिक्षक गुरुङ बताउँछन्। कटारीको मर्जितपुरमा तयारी सुरु कटारी नगरपालिका७ को पर्यटकीय क्षेत्र मर्जितपुरमा स्थानीय गढीकोट पर्यटन व्यवस्थापन समितिले व्यावसायिक प्याराग्लाइडिङको तयारी थालेको छ। प्याराग्लाइडिङसँगै जिपलाइन र रक क्लाईम्बिङ पनि सुरु गरिनेछ। माथिल्लो सगरमाथा सोलु, ओखलढुंगा र खोटाङको प्रवेशद्वारको रूपमा रहेको कटारी क्षेत्र पर्यटकीय हिसाबले निकै अगाडि छ। कटारीबाट सोलुमा हिउँ खेल्न जाने, खोटाङको हलेसी मन्दिर जाने र युगकवि सिद्धिचरण श्रेष्ठको जन्मथलो जाने पर्यटकहरूको आवतजावत हुने गरेकाले आन्तरिक तथा बाह्य पर्यटकलाई भिœयाउने र पर्यटकीय क्षेत्रको रूपमा विकास गर्ने गरी काम भइरहेको उपमेयर गीता खड्काले बताइन्। प्याराग्लाइडिङ, जिपलाइन र रक क्लाइम्बिङको रौनकसँगै सिमसार क्षेत्रमा बोटिङ, भूगोलपार्क, महादेवको गुफा, बेतेनी डाँडाको चिसो मौसम र दृश्यावलोकनको मनोरञ्जन लिन सकिने उनले बताइन्। ७५० मिटरको उचाइमा रहेको मर्जितपुरबाट उडान गरी २५० मिटर तल रहेको सिमसार क्षेत्र आसपासमा अवतरण गर्न सकिने गढिकोट पर्यटन व्यवस्थापन समिति कटारीका अध्यक्ष सूर्य लामाले बताए। मर्जितपुर प्याराग्लाइडिङका लागि नेपालकै उत्कृष्ट ठाउँ रहेको परीक्षणका लागि आएका द बाबु एडभेन्चर इन्टरनेशनल स्कुल स्याङ्जाका प्रशिक्षक दिलकुमार सुनुवारले बताए।"
लोकगीतमा लोकप्रिय,"लोकगीतमा फेरिएको स्वाद र सांगीतिक बजारमा नयाँ कलाकारको प्रवेशले नै लोकगीतलाई उचाइमा पुर्याएको छ। लोकगीतसंगीतको इतिहास बदलिएको छ। परम्परागत समयमा गाउँघरमा मात्र गुञ्जने लोकभाकाहरू अहिले सहरकेन्द्रित भएका छन्। पहिला बुढापाकाले मात्र सुन्ने भनेर व्याख्या गरिएका लोकगीत अहिले हिन्दी र अंग्रेजी गीतमा झुम्ने युवा पुस्तामाझ समेत लोकप्रिय बनेका छन्। लोकगीतमा फेरिएको स्वाद र सांगीतिक बजारमा नयाँ कलाकारको प्रवेशले नै लोकगीतलाई उचाइमा पुर्याएको हो। लोकगीत भन्नेबित्तिकै स्याङ्जा सम्झिहालिन्छ। स्याङ्जालाई लोकगीत, संगीत र संस्कृतिको भण्डार मानिन्छ। जसरी लोकगीतमा श्रोता र दर्शकको क्रेज बढेको छ, त्यसको केही हिस्सा श्रेय स्याङ्जाली कलाकारलाई जान्छ। लोकगीत र स्याङ्जाली कलाकारको योगदानको बारेमा चर्चा गर्ने हो भने स्याङ्जाबाटै रेडियो नेपालमा गीत रेकर्ड गराउने प्रथम कलाकार चन्द्रबहादुर सेन मसानेलगायत पुराना अग्रज कलाकारलाई बिर्सन सकिन्न। उनले गाएको कति साह्रै जमेको पिरती, बीचमै मसानेको यही गीतमात्र रेकर्ड भएको पाइन्छ भने उनका अन्य चर्चित र लोकप्रिय गीत भने त्यत्तिकै हराएर गए। कुनै समय अत्यन्तै लोकप्रिय बनेको एउटा भाका साइलो दाइ काँ गयो, पानी खाँदा न्याउली जुरायोका स्रष्टा पनि मसाने थिए। मसाने राजाबाट तक्मा र सम्मान पाउने सम्भवत : पहिलो स्याङ्जाली कलाकार थिए। मसाने आज यो संसारमा नभए पनि उनका ती कालजयी गीत स्याङ्जाली कलाकारका लागिमात्र नभई सम्पूर्ण देशकै गहनाका रूपमा परिचित बनेका छन्। व्यावसायिक र राष्ट्रिय स्तरमै उल्लेखनीय रूपमा चर्चा हुन नसके पनि सावित्री शाह, चन्द्रबहादुर गाहा, दिलबहादुर श्रेष्ठ, रत्न बानियाँ, नवीन गुरुङ, चेतमान गुरुङ, बेलबहादुर गुरुङ, राममाया गुरुङ, बासमती गुरुङ, दोलमाया गुरुङ, विष्णु गुरुङ स्याङ्जाली, जगन्नाथ न्यौपाने, रामप्रसाद पाठक, बुद्धिसागर बस्याललगायत दर्जनौं कलाकारको योगदान पनि लोकगीत संगीतको इतिहासमा भुल्न नसकिने कलाकार हुन्। स्याङ्जाली भूमिमा जन्मिएर राष्ट्रिय तथा अन्तर्राष्ट्रिय स्तरमा परिचित वरिष्ठ लोककलाकार राजेन्द्र लम्साल क्षेत्रीको पनि लोकगीत संगीतमा योगदान छ। २०४० सालदेखि रेडियो नेपालमा गीत गाउन सुरु गरेका लम्सालका ज्याग्दी खोलाकिनारै बसेर धान झुलेको छ, शिरमा रिबन सलको पछ्यौरीलगायतका दर्जनौं गीतका सर्जकलाई पनि देशले गत वर्ष गुमाउनुपर्यो। यस्तै, भगवान् भण्डारी, गोपाल जीटी, शंकर विरही गुरुङ, लोकनाथ सापकोटा, ज्योति न्यौपानेलगायतका दर्जनौं कलाकारको योगदान पनि महत्त् वपूर्ण छ। २०४६ सालमा रुन्छु सधैं मुटु समाउँदै रेडियो नेपालमा रेकर्ड गरेर लोकगीतको औपचारिक यात्रा थालेका जीटीले संख्यात्मक रूपमा धेरै गीत बजारमा नल्याए पनि लोकगीत संगीतको क्षेत्रमा उनले गरेको योगदान सम्झनयोग्य छ। हाल प्रवासमा रहेका स्याङ्जाली कलाकार भण्डारीले कुनै समय गाएका बिग्रियो चाल पनि, खैरेनीमा गेट, फूलमा भमरा, दिलको ढोका बन्द, वनमा काँडा छ बोलका गीतले चर्चामा पुर्यायो। स्याङ्जाली लोकगीतका सर्जकमा छुटाउनै नहुने अग्रज कलाकारमा पुरुषोत्तम न्यौपाने, एकनारायण भण्डारी, रमेश बीजी हुन्। अग्रज लोक तथा दोहोरी गायक न्यौपानेले २०४६ सालमा बलाम देवीथान बोलको गीत गाएर प्रवेश गरेका थिए। न्यौपानेले स्वर दिएका गीतमा ऐना हेरेर, मिर्मीमुनि काली थुनेको, लर्के जोवन, श्रीखण्ड चन्दन, ऐना हेरेर, फूलको बासना, झिलझिल सितारा, रुन्छ नि मन किन रुँदैन र घामजस्तो चम्किलो जून हुँदैन लगायत चर्चित छन्। २०५५ सालदेखि दोहोरी प्रतियोगिता गायनबाट सांगीतिक यात्रा सुरु गरे बीजीले। आजकल एक, दुईवटा गीतहरू गाउनेबित्तिकै सयौं गाइयो भन्ने प्रचलन भए पनि आफूले सयौं गीत गाए पनि करिब दुई तीन सय चाहिँ पक्कै राम्रो गाएको उनी बताउँछन्। लाइछौं फेसन, सररर पानीघट्टामा, सान्नानीले झुक्कायो मलाई, पूर्वैमा झ्याल राखेलगायत थुप्रै गीत चर्चामा छन्, जुन गीतले उनलाई थप चिनायो। एकनारायणका करिब पाँच सय गीतको सिर्जना गरिसकेका छन्। २०५५ सालबाट हालसम्म पनि गीतसंगीतको रचना र गायनमा निरन्तर सक्रिय भण्डारीका सुपारी चाम्रो, लालुपाते नुघ्यो भुइँतिर, डाँफे नाचेर, जिम्माल बाको आँगनीमा, हातमा रातो झोलाजस्ता दर्जनौं गीत हिट छन्। लोकगीत संगीतको नयाँ पुस्तामा स्व सूर्यकुमार क्षेत्रीको नाम पनि अग्रस्थानमा आउँछ। ३३ वर्षको कलिलो उमेरमै अस्ताएका उनले पनि लोकगीत संगीतमा छोटो समयमै पुर्याएको योगदान अविस्मरणीय छ। क्षेत्रीका डाली पलायो, उडी जाने जेट, धानको सिरौला, धोका दिनेलाई के भनुँ र खोइजस्ता दर्जनौं गीत चर्चामा छन्। लोकगीत संगीतमा सबैसामु परिचित नाम क्षेत्रीले शब्द, संकलन गरेका थुप्रै गीत अहिले पनि रेकर्डिङको चरणमा छन्। गायिकामा पनि स्याङ्जालीको वर्चस्व छ। २०५७ सालमा स्वर परीक्षा पास गरेर लोकगीतसंगीतमा सक्रिय भएकी हुन्, शर्मिला गुरुङले लोक तथा दोहोरीसँगै गुरुङले एकल, सालैजो, कौडा गरी हालसम्म २५ सय बढी गीतमा स्वर दिइसकेकी छन् भने करिब ५० गीतहरूको रचनासमेत गरिसकेकी छन्। विशेषत : तीजका गीतमा मौलिकता दिने गायिकाको रूपमा गुरुङलाई चिन्न सकिन्छ। उनले गाएका नीलो पछ्यौरी, राम्दी पुल, मिर्मीमुनि काली थुनेको, रानीघाटैमा लगायत थुप्रै सालैजो र एकल गीत चर्चामा छन्। लोकगीतमा चर्चित नाम हो, विष्णु माझी। दशकअघिदेखि सक्रिय माझीले हजारौं गीतमा स्वर दिएकी छन्। कसलाई सोध्ने होला, न जाउ है सानु पँधेरीमा, घामले नी पोल्दियो, जून लेनी जाडो भो, रुमाल हल्लाईहल्लाई, भैटै हुन्न होला, सालको पातको टपरी लगायत थुप्रै गीत चर्चामा छन्। हाल युरोपमा बसोबास गर्दै आएकी अर्की गायिका शकुन्तला थापाले २०५८ सालमा सुन्तला र स्याउ बोलको गीतबाट सांगीतिक यात्रा सुरु गरिन्। अहिले पनि नेपाल आउँदा जाँदा नयाँ गीत बजारमा ल्याएर स्याङ्जाली कलाकारको झल्को मेटाउँछिन्। यस्तै, कला पंगेनी, कृष्णा गुरुङ, तारा शर्मा पौडेललगायत थुप्रै नयाँ पिँढीका कलाकारले राष्ट्रिय स्तरमै पहिचान बनाएका छन्। पुराना अग्रज स्याङ्जाली कलाकारहरूले जसरी लोकगीतसंगीतमा दबदबा जमाएका थिए। अहिले नयाँ पुस्ताका कलाकारले पनि त्यसलाई कायम मात्र राखेका छैनन्, अझ बढाएका छन्।सधैंभरी हिन्दी गीत र आधुनिक गीतमा मस्त हुने युवा पुस्तामा लोकगीत संगीतको छाप बसाउन सक्ने कलाकारका रूपमा स्थापित कलाकार हुन्, पशुपति शर्मा। सानै उमेरदेखि घर परिवारको सहमतिबिना लोकगीत संगीतमा हात हालेका शर्माले २०५८ सालमा स्याङ्जामाथि वन पहिलो गीत गाए। शर्माले गाएका क्याम्पस पढ्न आउनी, मलाई अमेरिका यहीँ, लुट्न सके लुट, झमझम दर्कियो पानी र स्याङ्जा जाने बाटोमा तनहुँ आदि गीत चर्चित छन्। २०६३ सालमा ईश्वर पनि देब्रे परेछन् बोलको गीतबाट सांगीतिक बजारमा उदाएका खुमन अधिकारी, वालिङ बजारमा बोलको गीतबाट लोकगीत संगीतमा पाइला चालेका रामजी खाँण र २०६६ सालमा पछ्यौरी लेऊ बैना बोलको गीतबाट उदाएका शिव हमालले सदाबहार गायकको परिचय बनाए। खुमनको स्याङ्जालीलाई नभन जाली, त्यो मन रुन्न होला र जोर शंक फुकेरलगायतका गीत सर्वाधिक चले। यस्तै खाँणले स्वर दिएका गीतमा पछ्यौरी लेऊ बैना, फूल फूलेर पहेंलै भयो दामी देखिन्छ, चिनो हरायोलगायत गीत चर्चित छन्। २०६० सालदेखि लोकगीतसंगीतमा सक्रिय रहेका राजु गुरुङले तीते करेली बोलको गीतबाट औधी रुचाए। गुरुङले करिब पाँच सय गीत गाएका छन्। तीते करेलीले, झल्को आउँछ त्यो आँधीखोलाको बसेर खाउली, यतातिर हेर्नै भुलेछुसहित थुप्रै सालैजो गीतहरू चर्चामा छन्। २०६० सालमा रेडियो नेपालको देउराली कार्यक्रममा मन मुटुमा तस्बिर कोरेर गीतबाट सांगीतिक यात्रा सुरु गरेका अर्का गायक घनश्याम रिजाल विशेषत : महोत्सवहरूमा माहोल तताउने गायकका रूपमा परिचित मानिन्छन्। २०६३ सालदेखि लोकगीत संगीतमा प्रवेश गरेका स्याङ्जा आँधीखोला गाउँपालिका ३, बिचारी चौताराका कार्कीको पान खायो मायालेबाट चर्चा बटुले। २०६० सालमा चल्छ जुहारीनामक पहिलो लोकदोहोरी गीतबाट औपचारिक रूपमा गायन क्षेत्रमा प्रवेश गरेका ज्योति न्यौपाने, गोपीकृष्ण पंगेनीजस्ता नवगायकले पनि संगीतमा योगदान गरे। यसबाहेक स्याङ्जाली कलाकारको पहिचान बनाइसकेका अन्य कलाकारमा बहुचर्चित गीत भैंसी पालेर गएका अर्जुन ग्रैह्रे, दुर्गा गुरुङ, इन्द्रा गुरुङ, नेत्रप्रसाद पाण्डे, जगन्नाथ न्यौपाने, मधुर गिरी, सुजन लम्साल, शंकर ढकाल, दीपक भट्टराई आदि कलाकार संघर्षरत छन्। लोकगीत संगीतमा जसरी अग्रज र चर्चित राष्ट्रिय कलाकार छन्, त्यसरी नयाँ उदयमान स्याङ्जाली कलाकारको लर्को छ।"
भगवान् रामको हुँदैछ गृह प्रवेश,"काठमाडौं : झन्डै पाँच सय वर्षपछि रामनगरी अयोध्या दुलहीझैं सिंगारिएको छ। राममन्दिरको पूर्वपट्टिको प्रवेशद्वार झकिझकाउ छ। हरेक दिन विशेष अनुष्ठान चलिरहेको छ। १ सय २१ जना ब्राह्मणहरूले अनुष्ठान गरिरहेका छन्। राममन्दिरको सिंगारपटारको त कुरै नगरौं। मन्दिरको गर्भगृहमा भगवान् रामको मूर्ति छ। पहिलो तलामा दरबार। भारत सरकारले १ हजार ८ सय करोड भारतीय रुपैयाँको लागतमा मन्दिरको निर्माण गर्दैछ। ४४ वटा द्वार (ढोका) हुने मन्दिरमा ३ सय ९२ पिलर छन्। यो बेला सूर्य उत्तरायणमा प्रवेश गरेका छन्। ज्योतिषहरूले शुभसाइत जुराएका छन्। यही शुभसाइतमा सोमबार राममन्दिरमा प्राणप्रतिष्ठा गरिँदैछ। मन्दिर उद्घाटनको दिन घरघरमा दीपोत्सव हुँदैछ। मन्दिरमा पाँचवटा मण्डप तयार हुँदैछन्। नृत्य मण्डप, रंग मण्डप, सभा मण्डप, प्रार्थना मण्डप र कीर्तन मण्डप नाम दिइएको छ। सोमबार मध्याह्न १२ बजेर २० मिनेटमा प्राणप्रतिष्ठा सुरु हुनेछ। दिउँसो १ बजे प्राणप्रतिष्ठा समापन हुने अपेक्षा गरिएको छ। त्यस दिन भारत सरकारले आधा दिन छुट्टी दिएको छ। भव्य परियोजना तीन तलाको राममन्दिरको निर्माण सम्पन्नपश्चात् पूर्वपश्चिम दिशामा ३ सय ८० फिट लम्बाइको हुनेछ। २ सय ३५ फिट चौडाइ र र १ सय ८० फिट चौडाइ हुने जनाइएको छ। हरेक तला २० फिट उचाइको हुने छ। जमिनबाट गर्भगृहको चुचुरोको उचाइ १ सय ६१ फिट हुनेछ। पिलर र ढोकाहरूमा विभिन्न भगवान्का मूर्तिहरू कोरिएका छन्। राममन्दिर ७० एकडमा निर्माण हुँदैछ। दैनिक ४ हजार ५ सय मजदुरले काम गरिरहेका छन्। परियोजना सम्पन्न हुँदासम्म २ हजार करोड भारतीय रुपैयाँ लागत अनुमान गरिएको छ। मन्दिर निर्माणका लागि ४ करोड मानिसले स्वेच्छाले चन्दा सहयोग गरेका छन्। कम्तीमा एक हजार वर्षको आयु रहने गरी बलियो ढंगले मन्दिरको निर्माण गरिएको छ। मन्दिर निर्माणमा फलामको प्रयोग गरिएको छैन। ग्रेनाइट पत्थरबाट मन्दिर बनाइँदै छ। प्राचीन नागर शैलीमा बनाइएको मुख्य मन्दिर ५७ हजार ४ सय वर्गफिट क्षेत्रमा बनेको छ। यसको लम्बाइ ३ सय ८० फिट र चौडाइ २ सय ५० फिट छ। मन्दिर क्षेत्रको ७० एकडमध्ये ३० प्रतिशत क्षेत्रमा मात्रै भौतिक संरचनाको निर्माण गरिने जनाइएको छ। बाँकी हरियाली क्षेत्र रहनेछ। मन्दिर निर्माणलाई तीन चरणमा बाँडिएको छ। मन्दिरको ग्राउन्ड फ्लोरको निर्माणलाई पहिलो चरण मानिएको छ। त्यो पूरा भएकाले मूर्ति स्थापना गर्न लागिएको बताइएको छ। डिसेम्बर २०२४ सम्ममा मन्दिरको सम्पूर्ण निर्माणकार्य पूरा हुने लक्ष्य राखिएको छ। त्यस्तै, २०२५ को डिसेम्बरसम्ममा मन्दिर परिसरको निर्माण सम्पन्न गरिनेछ। अयोध्यामा महर्षि वाल्मीकि विमानस्थल र अयोध्याधाम रेल्वे स्टेसनको उद्घाटन भइसकेको छ। प्रधानमन्त्री मोदीले यसअघि नै भारतका विभिन्न सहरबाट अयोध्यालाई जोड्ने कैयौं नयाँ ट्रेनहरूको शुभारम्भ गरिसकेका छन्। यी सबै परियोजनाका लागि १५ हजार करोड भारतीय रुपैयाँ खर्च हुने अनुमान छ। मन्दिर निर्माणसँगै सत्तारूढ भारतीय जनता पार्टीले अयोध्याको चौतर्फी विकासका विभिन्न परियोजना अघि बढाएको छ। सडक फराकिलो गर्ने, विमानस्थलको निर्माण, रेल्वे स्टेसनको आधुनिकीकरणलगायत ५० बढी प्रोजेक्टमा काम भइरहेको छ। नरिवल पानी पिउँदै मोदी प्राण प्रतिष्ठा समारोहमा सहभागी हुन भारतीय प्रधानमन्त्री नरेन्द्र मोदी व्रत बसिरहेका छन्। कम्बल मात्र प्रयोग गर्छन्। नरिवल पानी पिउँछन्। भुइँमा सुत्छन्। पछिल्ला केही दिनमा प्रधानमन्त्री मोदीले भारतका विभिन्न मन्दिरमा पूजाआजा गरेका छन्। उनले महाराष्ट्रको कालाराममन्दिरको पनि दर्शन गरे। त्यसपछि रामकुण्ड पुगे। जनवरी १६ मा उनले आन्ध्र प्रदेशको वीरभद्र मन्दिरमा पनि पूजा गरेका थिए। प्रधानमन्त्री मोदीले जटायुसँग सम्बन्धित कथा पनि सुनेका थिए। प्रधानमन्त्री मोदीले दक्षिण भारतका केही अन्य मन्दिरको पनि भ्रमण गरेका छन्। केही दिन अघि केरलाको श्री रामास्वामी मन्दिरमा पूजा गरेका थिए। भारतीय प्रधानमन्त्री मोदीले अन्न त्यागेर नरिवल पानी लिइरहेको भारतीय सञ्चारमाध्यमले जनाएका छन्। प्राणप्रतिष्ठाको दिन उनले विशेष व्रत त्याग्ने छन्। साढे ६ हजार विशेष अतिथि प्राणप्रतिष्ठा समारोहलाई ऐतिहासिक अभूतपूर्व बनाउने गरी पूर्वतयारी गरिएको छ। भारतीय प्रधानमन्त्री मोदी मात्र नभई विभिन्न मुलुकका व्यक्तित्वहरूको उपस्थित हुँदैछ। कार्यक्रममा सहभागी हुने साढे ६ हजारभन्दा बढी विशेष अतिथिलाई निमन्त्रणा पठाइएको छ। पूर्ण रूपमा तयार भएपछि पूर्वपश्चिम दिशामा ३ सय ८० फिट लामो, २ सय ३५ फिट चौडा र १ सय ६१ फिट चौडा हुनेछ। मन्दिरको प्रत्येक तल्ला २० फिट अग्लो हुनेछ। यसमा जम्मा ३ सय ९२ वटा स्तम्भ र ४४ वटा गेट हुनेछन्। अयोध्यामा विशेष सुरक्षा व्यवस्था कडा छ। सुरक्षार्थ ब्ल्याक कमान्डो परिचालन गरिएको छ। जनकपुरबाट सजाइएका गाडीहरू अयोध्यातर्फ गइसकेका छन्। यसअघि नै नेपालबाट शिला, जल र विभिन्न उपहार पठाइएका थिए। सुप्रिम कोर्टको ऐतिहासिक फैसला सन् १५२६ मा मुगल सम्राट् बाबर भारत आएको दुई वर्षपछि उनका सुभेदार मीरबाकीले राम जन्मभूमिमा मस्जिद निर्माण गरेका थिए। १९औं शताब्दीमा, मुगल शासन कमजोर भयो। ब्रिटिस शासन बलियो भयो। यस अवधिमा हिन्दूहरूले भगवान् रामको जन्मस्थल मन्दिर भत्काएर मस्जिद बनाएको मुद्दा उठाएका थिए। त्यसपछि रामलीलाको जन्मभूमि फिर्ता लिन कानुनी लडाइँ सुरु भयो। १८५९ मा ब्रिटिस शासकहरूले विवादित स्थलमा बार लगाए। मुस्लिमहरूलाई भित्री र हिन्दूहरूलाई बाहिरी भागमा प्रार्थना गर्न अनुमति दिइयो। यो विवाद अन्ततः अदालत पुग्यो। पहिलो मुद्दा सन् १८८५ मा दर्ता भयो। जुन १३४ वर्षपछि २०१९ नोभेम्बर ९ मा सर्वोच्च अदालतको निर्णयबाट टुंगिएको थियो। ४० दिनसम्म चलेको सुनुवाइ प्रक्रिया अन्त्य गर्दै भारतीय सुप्रिम कोर्ट (सर्वोच्च अदालत) ले गरेको फैसलाले मन्दिर निर्माणको द्वार खोलेको हो। अदालतले २०७६ कात्तिक २३ (२०१९ नोभेम्बर ९) मा फैसला गरेको थियो। राममन्दिरबाबरी मस्जिदसम्बन्धी मुद्दाले भारतीय राजनीतिलाई समेत प्रभावित पाथ्र्यो। अदालतले दशकौं पुरानो मुद्दालाई सौहाद्र्रपूर्ण तरिकाले समाधान गयो। तर, धेरैको कौतुहल थियो, मन्दिर निर्माणको कार्ययोजना कस्तो होला ? तत्कालीन प्रधानन्यायाधीश रञ्जन गोगोईको अध्यक्षता रहेको पाँच सदस्यीय संवैधानिक इजलासले सर्वसम्मतिमा राममन्दिरबाबरी मस्जिद मुद्दामा अन्तिम फैसला सुनाएको हो। फैसला १०३५ पृष्ठ लामो छ। अदालतको फैसलापछि २०२० अगस्ट ५ मा भूमिपूजनको साथ राममन्दिरको निर्माण सुरु भयो। साढे दुई वर्षमा मन्दिरको पहिलो तलाको काम सम्पन्न भयो। फैसलामा ट्रस्ट बनाएर राममन्दिर निर्माण गर्नका लागि तीन महिनाभित्र विस्तृत कार्ययोजना बनाउनसमेत अदालतले आदेश दिएको थियो। फैसला सुनाउने दिन नेपाल भारतको सीमा बन्द गरिएको थियो। पूरै उत्तरप्रदेशको सुरक्षा व्यवस्था कडा बनाइएको थियो। स्कुलहरू समेत बन्द थिए। सर्वोच्च अदालत आसपासको क्षेत्रमा पनि निषेधाज्ञा जारी गरिएको थियो। भारतीय प्रधानमन्त्री मोदी, उत्तरप्रदेशका मुख्यमन्त्री योगी आदित्यनाथले फैसलालाई हारजितका रूपमा नलिन अपिल गरेका थिए। अदालतले मस्जिद निर्माणका लागि अन्यत्र ५ एकड जमिन उपलब्ध गराउनसमेत आदेश दिएको थियो। फैसलापछि प्रधानमन्त्री मोदीले ५ अगस्ट २०२० मा मन्दिरको शिलान्यास गरेका थिए। जनकपुरमा खुसीयाली मिथिलाञ्चको परम्परा हो, छोरीको घरबाट ज्वाईंको घरमा उपहार पठाउने । सोही परम्परालाई निरन्तरता दिँदै चाँदीको धनुष, चाँदीकै खराउ, सुन एवम् चाँदीका गरगहना, ठेकुुुवा, विभिन्न किसिमका मिठाई, चामल, दाल, फलफूल अयोध्या पठाइएको छ। जनकपुरवासीमात्र नभई अन्य ठाउँका बासिन्दा पनि आआफ्नो तरिकाले उपहारहरू लिएर गएका छन्। सीता माताको जन्मभूभि जनकपुरधामबाट १ हजार १ सय भन्दा बढी उपहारहरू पठाइँदै छ। सजिसजाउ गाडीमा विभिन्न किसिमका उपहारहरूले भरेर पठाइएका थिए। ५ बस, ४ ट्रक र २० भन्दा बढी साना गाडीहरूमा उपहारहरू पठाइएको छ। ती उपहारहरू महोत्तरीको जलेश्वरको हुलाकी राजमार्ग हुँदै कलैया पुगेका थिए। वीरगन्जमा रात्रि विश्राम गरी श्रद्धालुहरू रक्सौल, बेतिया, गोपालगन्ज, गोरखपुर हुँदै उत्तरप्रदेशको अयोध्या पुगेका थिए। यो त्यही मार्ग हो, जहाँबाट श्रीराम र सीता जनकपुर पुगेका थिए। कालीगण्डकीबाट पठाइयो शालिग्राम मुस्ताङको प्रसिद्ध धार्मिकस्थल दामोदरकुण्ड र मुक्तिनाथबाट बग्दै आउँछ, कालीगण्डकी नदी। कालीगण्डकीलाई कृष्णगण्डकीको उपमाले चिनिन्छ। यस पवित्र नदीको किनारका शिलालाई शालिग्रामका रूपमा लिइन्छ। शालिग्राम भगवान् विष्णुको अवतार मानिन्छ। यही नदीमा मात्र शालिग्राम शिला पाइने बताइन्छ। मन्दिरमा राखिने रामको मूर्ति निर्माणका लागि कालीगण्डकी नदीबाट शिला (ठूलो पत्थर) अयोध्या पुर्याइएको छ। दुईवटा शिलाको पहिचान, नापजाँचको काम सकिएपछि पठाउनुअघि क्षमापूजा गरिएको थियो। शिलाको तौल १८ र १६ मेट्रिकटन छ। देव शिलाको नाम दिइएका दुई शिला एक हजार वर्षभन्दा बढी टिक्ने विज्ञहरूले बताएका छन्। २०७९ माघ १ गते शिला उत्खनन गरिएको थियो। उत्खनन गर्नुपूर्व क्षमापूजासहित शिलापूजा गरिएको थियो। बेनी नगरपालिका६ ठूलोपहिरोस्थित कालीगण्डकी नदीकिनारमा गण्डकी प्रदेशका तत्कालीन प्रमुख पृथ्वीमान गुरुङले शुभसाइतमा धार्मिक विधिअनुसार क्षमापूजा गरेका हुन्। ७ फिट लम्बाइ, ५ फिट चौडाइ र ३ दशमलव ५ फिट मोटाइका दुई थान शिला म्याग्दीबाट दुईवटा लहरीमा लगिएका थिए। २०७९ माघ १९ गते जनकपुर जानकी मन्दिरका महन्थ राम तपेश्वर दासले शिला राम जन्मभूमि मन्दिर निर्माण ट्रस्टका महासचिव चम्पत रायलाई एक समारोहबीच हस्तान्तरण गरेका थिए। हस्तान्तरणका बेला विधिवत् पूजापाठ र मन्त्रोचारण गरिएको थियो। उक्त समारोहमा पूर्वउपप्रधान तथा गृहमन्त्री विमलेन्द्र निधिसहित नेपालबाट गएका सयौं श्रद्धालुको सहभागिता थियो। जल पठाइयो राममन्दिरको प्राणप्रतिष्ठा हुने दिन अभिषेक गर्न नेपालबाट जल पठाइएको छ। जुन जल नेपालका विभिन्न नदीबाट संकलन गरिएकोले विशेष महŒवको मानिएको छ। विश्व हिन्दू परिषद् नेपालको नेतृत्वमा विभिन्न नदीबाट जल संकलन गरी जनकपुरबाट अयोध्या पुर्याइएको हो। कस्तो छ, सुरक्षा व्यवस्था ? पहिलो चरणमा ३ सय ४७ प्रहरी अयोध्यामा सुरक्षार्थ खटिएका थिए। अन्य सैनिकसुरक्षाकर्मी पनि त्यहाँ पुग्ने क्रम जारी छ। प्राणप्रतिष्ठा समारोहमा सम्पूर्ण अयोध्या सुरक्षा कवचमा रहनेछ। रामनगरीका विभिन्न क्षेत्रमा सात ठूला सुरक्षा निकायले अनुसन्धान गरिरहेका छन्। प्रदेशका अन्य जिल्लाबाट १ सय डीएसपी, ३ सय इन्स्पेक्टर, ८ सय सबइन्स्पेक्टर र ४ हजार ५ सय प्रमुख हबल्दार र हबल्दारको व्यवस्था गर्न माग गरिएको छ। यसबाहेक, पीएसी, आरएएफ, सीआरपीएफ, एसटीएफ, एटीएस, एनआईए, एनडीआरएफका जवानहरूले रामनगरीमा सुरक्षा दिइरहेका छन्। सोमबार पहिलो चरणमा ३ सय ४७ प्रहरी अयोध्या पुगेका थिए। दोस्रो चरणमा जनवरी १२ मा र तेस्रो चरणमा १८ जनवरीमा ५३ सय सैनिक अयोध्या पुग्ने जनाइएको छ। अन्य सैनिक पनि आउने क्रम जारी छ। सर्वसाधारणका लागि खुल्ला भएपछि राममन्दिरमा दैनिक डेढ लाख भक्तजन आउने अपेक्षा गरिएको छ। अयोध्या विवाद यसरी भयो अन्त्य  ! भगवान् रामको जन्मस्थल अयोध्या धार्मिकमात्र नभई राजनीतिक र कानुनी मुद्दाको विषय बनेको थियो। सन् १५२८ मा भगवान् रामको जन्मस्थलमा अयोध्यामा मस्जिदको निर्माण भएको थियो। त्यसपछि सन् १८५३ मा पहिलो पटक धार्मिक हिंसा भएको थियो। सन् १८५९ मा ब्रिटिस सरकारद्वारा तारबार लगाएको थियो । भित्री स्थलमा मुस्लिमलाई प्रार्थना अनि बाहिरी भेगमा हिन्दूलाई पूजा गर्न अनुमति दिइयो। सन् १९४९ मा मस्जिदभित्र भगवान् रामका मूर्ति राखेको आंशकामा मुस्लिम समुदायद्वारा विरोध भएको थियो। हिन्दू र मुस्लिम दुवै पक्षद्वारा अदालतमा मुद्दा दायर गरिएको थियो। सन् १९८४ मा विश्व हिन्दू परिषद्को अगुवाइमा हिन्दूहरूले समिति गठन गरेका थिए। जसलाई भारतीय जनता पार्टीका तत्कालीन नेता लालकृष्ण आडवाणीद्वारा अभियानलाई नेतृत्व प्रदान गरे। सन् १९८६ मा जिल्ला न्यायाधीशद्वारा विवादित मस्जिदको ढोका खोलेर हिन्दूहरूलाई पूजा गर्न अनुमति प्रदान गरिएको थियो। त्यसको विरोधमा मुस्लिमहरूद्वारा बाबरी मस्जिद एक्सन कमिटी गठन गरेका थिए। सन् १९८९ मा विश्व हिन्दू परिषद्को अभियानले तीव्रता पायो। विवादित मस्जिदसँगैको भूमिमा राम मन्दिरको जग निर्माण सुरु गरिएको थियो। सन् १९९० मा परिषद्का कार्यकर्ताद्वारा मस्जिदमा आंशिक क्षति भएको थियो। विवादको वार्ताद्वारा हल गर्ने तत्कालीन प्रधानमन्त्री चन्द्रशेखरको वार्ताद्वारा समाधान गर्ने प्रयास विफल भएको थियो। सन् १९९२ मा विश्व हिन्दू परिषद्, शिवसेना तथा भारतीय जनता पार्टीका समर्थकहरूले मस्जिद तोडफोेड गरेका थिए। त्यसलगत्तै भएको हिन्दूमुस्लिम दंगामा दुई हजारभन्दा धेरैको ज्यान गएको थियो। सन् २००२ फेब्रुअरीमा अयोध्याबाट फर्किरहेका हिन्दूहरू चढेको रेलमा गोधरामा आगजनी भएको थियो। आगजनीमा परी कम्तीमा ५८ जनाको मृत्यु भएको थियो। सन् २००२ अप्रिलमा उच्च अदालतमा मुद्दाको सुनुवाइ सुरु भएको थियो। सन् २००३ जनवरीमा अदालतको आदेशमा पुरातत्वविद्हरूद्वारा विवादित स्थलमा भगवान् रामको मन्दिर रहेनरहेकोबारे सर्वेक्षण सुरु गरिएको थियो। सन् २००३ अगस्टमा पुरातात्विक सर्वेक्षणमा त्यहाँ मस्जिदमुनि मन्दिर रहेको प्रमाण भेटिएको जानकारी दिइएको थियो। मुस्लिमहरूले विरोध गरेका थिए। हिन्दू अभियानकर्मी रामचन्द्रदास परमहंसको अन्तिम संस्कारका बेला बोल्दै बाजपेयीले अयोध्यामा राम मन्दिर निर्माण गर्ने प्रतिबद्धता व्यक्त गरेका थिए। सन् २००३ सेप्टेम्बरमा बाबरी मस्जिद ध्वस्त पार्न उक्साएको आरोपमा सात हिन्दू नेताविरुद्ध मुद्दा चलाउन एक अदालतले आदेश दिएको थियो। सन् २००४ अक्टोबरमा आडवाणीले अयोध्यामा मन्दिर बनाउने संकल्प अविचलित भएको अडान व्यक्त गरेका थिए। सन् २०१० मा इलाहावाद उच्च अदालतद्वारा विवादित जमिनलाई बराबर तीन भागमा बाँडेर मुस्लिम, हिन्दू र हिन्दू सन्न्यासीहरूको एउटा सम्प्रदाय निर्माेही अखडालाई दिनुपर्ने आदेश भएको थियो। सन् २०११ मा सर्वोच्च अदालतद्वारा उच्च अदालतको फैसला स्थगन गर्ने आदेश भएको थियो। सन् २०१९ नोभेम्बरमा भारतको सर्वोच्च अदालतको फैसला पछि अयोध्यामा राम मन्दिर निर्माण गर्न बाटो खुला भएको थियो। सन् २०२० अगस्ट ५ मा विवादित स्थलमा भव्य राम मन्दिर निर्माणको आधारशिला राख्ने साइत तय भएको थियो। सन् २०२४ जनवरी २२ मा मन्दिरमा प्राण प्रतिष्ठा गरिन लागेको हो।"
उपल्लो मुस्ताङ जाने विदेशीबाटै २३ करोड,"जोमसोम : उपल्लो मुस्ताङ भ्रमण गर्ने विदेशी पर्यटकबाट सरकारले २२ करोड ९९ लाख ४४ हजार रुपैयाँ राजस्व संकलन गरेको छ। सन् २०२३ मा कुल ३ हजार ४ सय ८७ विदेशी पर्यटकले उपल्लो मुस्ताङको भ्रमण गर्दा उक्त राजस्व संकलन भएको हो। सरकारको चर्को पर्यटन रोयल्टी शुल्कका कारण उपल्लो मुस्ताङमा विशेष र भीआईपी पर्यटकबाहेक सामान्य स्तरका विदेशी पर्यटक जाँदैनन्। सन् २०२३ मा विदेशी पर्यटकबाट १७ लाख ४२ हजार अमेरिकी डलर संकलन भएको हो। जनवरीमा ७, फेबु्रअरीमा २३, मार्चमा १ सय ६२, अप्रिलमा ४ सय २५, मेमा ७ सय १२ र जुनमा १ सय ४९ पर्यटकले उपल्लो मुस्ताङ भ्रमण गरेको अन्नपूर्ण संरक्षण क्षेत्र आयोजना, इलाका संरक्षण कार्यालय जोमसोमले जनाएको छ। त्यसैगरी, जुलाईमा १ सय ८८, अगस्टमा २ सय ७८, सेप्टेम्बरमा ४ सय ७, अक्टोबरमा ८ सय ३०, नोभेम्बरमा २ सय ८० र डिसेम्बरमा २३ पर्यटक उपल्लो मुस्ताङ पुगेका हुन्। चीनसँग सिमाना जोडिएको उपल्लो मुस्ताङ निषेधित तथा नियन्त्रित क्षेत्रअन्तर्गत पर्दछ। यसलाई सुरक्षा दृष्टिकोणले संवेदनशील क्षेत्रको रूपमा लिने गरिन्छ। चीनमा सांस्कृतिक विद्रोह हुँदा मुस्ताङको कोरला नाका हुँदै खम्बाहरूले चीन विरोधी गतिविधि गरेपछि यसलाई सरकारले निषेधित तथा नियन्त्रित क्षेत्र घोषणा गरेको थियो। सन् २००० मा तिब्बतियन भिक्षु कर्मापा लामा उपल्लो मुस्ताङको कोरला नाका हुँदै भारत छिरेपछि चीनले कोरला नाकामा तारबार लगायो। खम्पा विद्रोहपछि उनीहरू मुस्ताङमा बसेर चीन विरोधी कार्यक्रम गरेका थिए। सरकारले दुई देशबीचको सुरक्षा नखल्बलियोस् भन्ने उद्देश्यले यसलाई निषेधित तथा नियन्त्रित क्षेत्र घोषणा गरेको थियो। यसैका कारण उपल्लो मुस्ताङ जाने विदेशी पर्यटकले नेपाल सरकार गृह मन्त्रालयअन्तर्गत अध्यागमन विभागबाट उक्त क्षेत्रमा जान पदयात्रा अनुमति लिनुपर्छ। अध्यागमन विभागले पर्यटकलाई १० दिनको प्रवेश अनुमतिस्वरूप पाँच सय डलर लिने गर्छ। सुरक्षा संवेदनशील क्षेत्रमा सूचीकृत उपल्लो मुस्ताङ निषेधित क्षेत्रमा रहेकाले मुस्ताङ भ्रमण गर्ने करिब दुई प्रतिशत मात्र विदेशी पर्यटक उपल्लो मुस्ताङ जाने गरेको एक्यापको तथ्यांकले देखाउँछ। एक्यापले उठायो १२ करोड ७८ लाख सन् २०२३ मा ९० हजार ३ सय ५६ विदेशी पर्यटकले मुस्ताङ जिल्लाको भ्रमण गर्दा राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) ले परमिट शुल्कबापत १२ करोड ७८ लाख ८० हजार रुपैयाँ संकलन गरेको छ। यो हालसम्म एक्यापले उठाएको परमिटबापतको ठूलो रकम हो। एक्यापले संकलन गरेको परमिट शुल्कबापत उठेको रकममध्ये १३ प्रतिशत सरकारलाई भ्याट बुझाउनुपर्ने हुन्छ। परमिटबापत उठेको शुल्कको १ करोड ६६ लाख २४ हजार रुपैयाँ सरकारलाई भ्याट तिर्नुपर्ने हुन्छ। सन् २०२३ मा सार्क राष्ट्रका ७२ हजार १ सय ९७ जनाले मुस्ताङ जिल्लाको भ्रमण गर्दा ७ करोड २१ लाख ९७ हजार रुपैयाँ परमिट शुल्क उठेको छ। जसमध्ये एक्यापको ईपी काउन्टरमा परमिट नलिई सीधै मुस्ताङ आएका ९ सय २५ जनाले ९ लाख २५ हजार रुपैयाँ जरिबाना शुल्क एक्यापलाई बुझाएका थिए। यस्तै, सन् २०२३ मा सार्कबाहेक तेस्रो मुलुकका १८ हजार १ सय ६६ जना विदेशी पर्यटकले मुस्ताङ जिल्लाको भ्रमण गर्दा परमिटबापतको शुल्क ५ करोड ४४ लाख ९८ लाख रुपैयाँ संकलन भएको देखिन्छ। जसमध्ये ८५ विदेशी पर्यटकले बिना परमिट मुस्ताङ आउँदा २ लाख ६७ हजार रुपैयाँ जरिबाना एक्यापलाई बुझाएको तथ्यांक छ। लमजुङको बेंसीसहरदेखि मनाङ हुँदै १० हजार ९६ जनाले मुस्ताङको भ्रमण गरेका थिए। अन्नपूर्ण संरक्षण क्षेत्रअन्तर्गतका जिल्लामा भ्रमण गर्दा सार्क राष्ट्रका विदेशी पर्यटकले एक हजार र तेस्रो मुलुकका विदेशी पर्यटकले तीन हजार रुपैयाँ परमिटबापत शुल्क बुझाउनुपर्ने एक्याप जोमसोमका कार्यालय प्रमुख प्रमोदराज रेग्मीले जानकारी दिए। कार्यालय प्रमुख रेग्मीका अनुसार उक्त प्रावधान सरकारको निर्णयअन्तर्गत भएको र एक्यापले संकलन गर्ने रकम संरक्षण क्षेत्र व्यवस्थापनलगायतका कार्यमा खर्च हुने उल्लेख गरे।"
राउटेको जनसंख्या घटेको घट्यै,"दैलेख : लोपोन्मुख राउटे समुदायकी १२ वर्षीया बालिका दुर्गा शाहीको बिहीबार राति निधन भयो। झन्डै एक महिना अघिदेखि उनी बिरामी थिइन्। उनी हरिबहादुर शाही र जीवन शाहीको छोरी हुन्। पछिल्लो पटक राउटे बस्ती बसेको भैरवी४ गडाजिउँलामा उनको निधन भएको राउटे परियोजनामार्फत राउटे बस्तीमा कार्यरत शिक्षक लालबहादुर खत्रीले बताए। बिरामी परेपछि दुर्गालाई औषधि सेवनसँगै खानपानमा विशेष ध्यान पुर्याउन आग्रह गरिएको थियो। तर, माघे संक्रान्तिमा असन्तुलित खानपानका कारण बिमारले थप च्यापेको हुन सक्ने खत्रीको भनाइ छ। राउटे समुदायका मुखिया सूर्यनारायण शाहीलगायतले दुर्गाको बिहीबार मध्यरातमा निधन भएको भन्नुभएको छ। उनको निधनबारे हामीले शुक्रबार बिहानमात्रै थाहा पायौैं, खत्रीले भने। दुर्गाको निधनपछि राउटे समुदायको बस्ती भैरवी गाउँपालिकाबाट सरेको छ। चामुण्डाविन्द्रासैनी४ सुइयाँतडामा बस्ती सरेको हो। परिवारका सदस्यको निधन भए राउटे समुदायले बस्ती नै सार्ने चलन छ। दुर्गाको निधनपछि समुदायको जनसंख्या १ सय ३७ मा झरेको छ। जेठसम्म राउटेको जनसंख्या १ सय ४२ थियो। त्यसयता समुदायका ५ जनाले ज्यान गुमाइसकेका छन्। जेठ २३ गते समुदायका ज्येष्ठ सदस्य कर्णबहादुर शाहीका ९१ वर्षको उमेरमा निधन भएको थियो। दैलेखको गुराँस गाउँपालिकाले उपलब्ध गराएको परिचयपत्रमा उनको जन्म १९८९ वैशाख १२ उल्लेख छ। त्यसयता समुदायका तुल्सी शाही, शान्ति शाही, महामुखिया ६६ वर्षीय महिनबहादुर शाही, सिमल शाही, भद्रबहादुर शाही, पाँचमहिने शिशु बालकुमारी शाही, एकमहिने शिशु भैरव शाहीको निधन भएको शिक्षक दुर्गा खत्रीले जानकारी दिइन्। अस्वस्थकर खानपान, अत्यधिक मदिरा सेवन, कुपोषण र चिसोलगायतका कारण यो समुदाय उच्च जोखिममा छ। यो समुदायमा अत्यधिक मदिरा सेवनका कारण ज्यान गुमाउनेको संख्या पनि उच्च छ। हाल चिसो बढेसँगै राउटे समुदायमा स्वास्थ्य समस्या पनि बढ्दै गएको छ। काठ र कपडाको पालमुनि चिसो भुइँमा रात बिताउने यो समुदायका महिला, बालबालिका र वृद्धवृद्धा थप जोखिममा छन्।"
सहकारी पीडितको पैसा सरकारले तिर्नुपर्छ : रवि लामिछाने,"काठमाडौं : राष्ट्रिय स्वतन्त्र पार्टीका सभापति रवि लामिछानेले सहकारी पीडितहरुको पैसा सरकारले तिर्नुपर्ने बताएका छन्। चितवनमा सहकारी पीडितसँगको अन्तरक्रिया कार्यक्रममा उनले सहकारी खोल्न सरकारले लाइसेन्स दिएपछि सदस्यहरु मर्का पर्दा सरकारले बेवास्ता गर्न नमिल्ने बताएका हुन् । सभापति लामिछानेले आफू ग्यालेक्सी टेलिभिजनमा रहँदा कुनै पनि सहकारीबाट पैसा लिएको कुरा आफूलाई थाहा नभएको भन्दै सहकारी पीडितहरुको पक्षमा आफू रहेको बताए । उनले टेलिभिजनमा रहँदा कार्यक्रम चलाउने, समाचार बनाउने जिम्मेवारी पाएको मान्छे टेलिभिजनको लगानी गर्ने जिम्मेवारी तहमा नभएको र टेलिभिजनमा रहँदा संचालनको लागि कुनै पनि सहकारीबाट पैसा ल्याउने निर्णय पनि नभएको बताए। उनले सवाल चितवनका सहकारी पीडितको मात्र नभइ देशैभरका सहकारी पडितहरुको पक्षमा काम गर्न डा स्वर्णीम वाग्लेको संयोजकत्वमा समाधान सहितको प्रतिवेदन तयार पारेको जानकारी दिए । करिव २ सयको हाराहारीमा जम्मा भएका सहकारी पीडितहरुले सहकारीमा पैसा डुबेको कारण औषधी उपचार लगायत खान समस्या भएको गुनासो गरेका थिए ।"
पहिचान पक्षधरसँग वार्ता गर्न कोशी प्रदेश सरकारले बनायो कांग्रेस प्रतिनिधिविहीन वार्ता टोली,"विराटनगर : कोशी प्रदेश सरकारले पहिचान पक्षधरहरुसँग वार्ता गर्न तीन सदस्यीय वार्ता समिति गठन गरेको छ । शनिबार बिहान विराटनगरस्थित मुख्यमन्त्री तथा मन्त्रिपरिषद कार्यालयमा बसेको मन्त्रिपरिषद बैठकले भौतिक पूर्वाधार विकास मन्त्री कमलप्रसाद जवेगुको संयोजकत्वमा तीन सदस्यीय वार्ता समिति गठन गरेको हो । वार्ता समितिको सदस्यमा पर्यटन, वन तथा वातावरण मन्त्री गणेश प्रसाद उप्रेती र आन्तरिक मामिला तथा कानुन मन्त्रालयका सचिव लक्ष्मीप्रसाद पौडेललाई सदस्य सचिव तोकेको कोशी प्रदेश सरकारका प्रवक्ता एवम् आन्तरिक मामिला तथा कानुन मन्त्री शम्शेर राईले जानकारी दिए । कोशीका मुख्यमन्त्री केदार कार्कीले कांग्रेसको प्रतिनिधित्व बिना नै सरकारी वार्ता टोली गठन गरेका हुन्। भौतिक पूर्वाधार विकास मन्त्री जबेगु एकीकृत समाजवादी पार्टीबाट र पर्यटन मन्त्री उप्रेती माओवादी केन्द्रका नेता हुन्। नामकरणका बेला कोशीका पक्षमा मतदानसमेत गरेको कांग्रेसबाट उनले कुनै प्रतिनिधि नराखी वार्ता समिति गठन गरेका हुन्। यसअघि तत्कालिन हिक्मत कार्की नेतृत्व र उद्धव थापा नेतृत्वको कोशी प्रदेश सरकारले पनि पहिचानवादीको नाममा आन्दोलन गर्नेसँग वार्ता गर्न मन्त्रीको नेतृत्वमा वार्ता समिति गठन गरेको थियो । कोशी प्रदेशको नामाकरण बारे पहिचान पक्षधरहरुले विवाद गरेपछि प्रदेश सरकारले वार्ता समिति गठन गर्दै आएको छ । यसैगरी मन्त्रिपरिषद बैठकले प्रदेश आयोजना बैंक व्यवस्थापन कार्यविधि पहिलो सशोधन स्वीकृत गरेको छ । त्यस्तै केही प्रदेश ऐनलाई संसोधन गर्ने अध्यादेश २०८० सिफारिश गर्ने तथा १० वर्ष मुनिका बालबालिकाहरुको निशुल्क उपचारका लागि कोशी प्रदेश बालबालिका संरक्षण नियमावली स्वीकृत गर्ने निर्णय गरेको कोशी प्रदेश सरकारका प्रवक्ता शमशेर राईले जानकारी दिए।"
महाधिवेशन केन्द्रित अभियानमा एकीकृत समाजवादी,"काठमाडौं : एकीकृत समाजवादीले माघ २५ गतेदेखि महाधिवेशन केन्द्रित अभियान सञ्चालन गर्ने भएको छ। आगामी वैशाखसम्म सञ्चालन हुने अभियानअन्तर्गत सङ्गठन सुदृढीकरण, सदस्यता वितरण, राजनीतिक तथा सामाजिक गतिविधिको अभिलेखीकरण, प्रशिक्षणलगायत कार्यक्रम गरिने छन्। आगामी जेठमा राष्ट्रिय महाधिवेशन गर्न लागेको पार्टीले मातहतका कमिटीलाई यही माघ १४ र १५ गते काठमाडौँमा हुने आसन्न दोस्रो केन्द्रीय परिषद् बैठकमा सहभागी हुन आउने सबै नेतालाई पार्टी सदस्यता नवीकरण गर्न निर्देशन दिएको छ। विधान संशोधन मस्यौदाबारे छलफल गरिने सो बैठकमा पार्टीले तयार पारेको विधान संशोधन मस्यौदामा तल्लो कमिटीका सुझाव समावेश गरिनेछ। पार्टीको विधान संशोधनबारे मातहतका प्रदेश र जिल्ला कमिटीबाट सुझाव आएपछि विधान मस्यौदाको अन्तिमरूप दिइने छ। पार्टी केन्द्रले सुझाव सङ्कलनका लागि विधानको मस्यौदा प्रदेश, जिल्ला कमिटीमा पठाइएको छ। पार्टी सदस्यता विस्तार तथा सङ्गठन सुदृढीकरण गर्न तल्लो तहलाई निर्देशन दिएको पार्टीले यही माघ ८ गते विधान मस्यौदा समितिको बैठक बोलाएको छ। पार्टीले आसन्न राष्ट्रियसभा निर्वाचनमा सत्तारूढ दलका उम्मेदारलाई विजय गराउन पार्टी पङ्क्तिलाई परिचालन गर्न निर्देशन दिएको छ।  रासस"
एकीकृत समाजवादीको आम्दानी आठ करोड,"काठमाडौं : नेकपा (एकीकृत समाजवादी) को गत आर्थिक वर्षको लेखापरीक्षण प्रतिवेदन सार्वजनिक गरिएको छ। लेखापरीक्षणअनुसार पार्टीको आम्दानी गत आवमा रु आठ करोड चार लाख ५६ हजार सात सय नौ भएको छ। पार्टीको सदस्यता, लेबी, प्रकाशन बिक्रीबाट प्राप्त रकम, सहयोग रकम पार्टीको मुख्य आम्दानीको स्रोतका रूपमा रहेको पार्टीले जनाएको छ। सोही अवधिमा पार्टीको दैनिक गतिविधि सञ्चालन गर्ने क्रममा रु सात करोड ८२ लाख ६८ हजार आठ सय ११ खर्च भएको प्रतिवेदनमा उल्लेख छ। पार्टी केन्द्रीय कार्यालयका लेखाप्रमुख खेमराज पौडेलका अनुसार रु २१ लाख ८७ हजार आठ सय ९८ रकम बचत भएको छ। चालु आवको बचत र अघिल्लो वर्षको बचत मौज्दातसहित पार्टीमा हालः एक करोड ३२ लाख ४८ हजार सात सय ५६ रकम बचत मौज्दात रहेको प्रतिवेदनमा जनाइएको छ। पार्टीको चालु आर्थिक वर्षको लेखापरीक्षण प्रतिवेदनमा गत आमनिर्वाचनको खर्चसमेत समेटिएको लेखाप्रमुख पौडेलले जानकारी दिए।"
आफ्ना उम्मेदवार जिताउन कांग्रेस प्रचारप्रसारका लागि प्रदेशस्तरमा जाने,"काठमाडौं : नेपाली कांग्रेसले गठन गरेको राष्ट्रियसभा सदस्य निर्वाचन केन्द्रीय समन्वय समितिले प्रचारप्रसारका निम्ति प्रदेशस्तरमा जाने निर्णय गरेको छ। समितिको आज बसेको बैठकले निर्वाचनका लागि समन्वय र सहजीकरणका लागि विभिन्न प्रदेश जाने निर्णय गरेको समितिका सचिव केशवराज जोशीले जानकारी दिए। 'राष्ट्रियसभा सदस्य निर्वाचनका सन्दर्भमा सातवटै प्रदेशका उम्मेदवारसँग निर्वाचनबारे जानकारी लिई प्राप्त सुझावबारे छलफल गरियो,' बैठकपछि जारी प्रेस विज्ञप्तिमा भनिएको छ। समितिका संयोजक नेता रमेश लेखकको अध्यक्षतामा बसेको बैठकमा यही माघ ११ मा हुने निर्वाचनका लागि पार्टीका उम्मेदवारसँग छलफल भएको थियो। राष्ट्रियसभाका रिक्त हुन लागेका कूल १९ सदस्यको निर्वाचनका लागि सत्तारुढ गठबन्धन दलले आपसमा सिट बाँडफाँट गरेका छन्। जसअनुसार नेपाली कांग्रेसले १०, नेकपा (माओवादी केन्द्र)ले छ, नेकपा (एकीकृत समाजवादी)ले दुई र जनता समाजवादी पार्टीले एक सिट लिएका छन्।"
सत्ता गठबन्धनलाई अझै कसिलो बनाउनुपर्छ : मन्त्री गुरुङ,"स्याङ्जा : कानुन न्याय तथा संसदीय मामिला मन्त्री धनराज गुरुङले राष्ट्रिय सभा निर्वाचनमा गठबन्धनका उम्मेदवारलाई विजयी गराउन आग्रह गरेका छन्। गण्डकी प्रदेश स्तरीय सत्ता गठबन्धनका साझा उम्मेदवारहरु मत माग्नका लागि स्याङ्जामा आयोजित कार्यक्रममा बोल्दै मन्त्री गुरुङले वर्तमान सत्ता गठबन्धनलाई अझै कसिलो बनाउनुपर्ने आजको आवश्यकता रहेको बताएका हुन्। कांग्रेसका केन्द्रिय उपसभापति समेत रहेका गुरुङले भने, सत्ता गठबन्धन चानचुने सम्बन्धले अघि बढेको होइन, पाँच वर्ष टिकाउने गरी बनेको गठबन्धनलाई देखेर केहीलाई इर्स्या, जलन भएको होला। गठबन्धन झनै बलियो बनाउन जरुरी छ। कुनै पनि बहानामा मत बिगार्न पाइने छैन। उनले संकट अवस्थामा रहेको आर्थिक अवस्थालाई सुदृढ बनाउँदै सरकार अगाडि बढेको बताए। माघ ११ गते हुने राष्ट्रियसभा सदस्य निर्वाचनका लागि गण्डकी प्रदेशबाट सत्ता गठबन्धनका तर्फबाट नेपाली कांग्रेसका किरणबाबु श्रेष्ठ (गोरखा) र पदमबहादुर परियार ( तनहुँ) र नेकपा (माओवादी केन्द्र) का मनरुपा शर्मा (पर्वत) उम्मेदवार छन्। गठबन्धनका साझा उम्मेदवारले पनि आआफ्ना प्रतिबद्धतासहित अनुभव सुनाउँदै मत मागेका थिए। कार्यक्रममा नगरपालिकाका प्रमुख, उपप्रमुख, गाउँपालिकाका अध्यक्ष, उपाध्यक्ष लगायत नेपाली कांग्रेस र नेकपा माओवादी केन्द्रका शीर्ष नेताहरु सहभागी थिए। गण्डकी प्रदेशमा गठबन्धनको ३ हजार ८ सय २७ मतभार छ भने नेकपा एमालेको २ हजार चार सय ५८ मतभार छ। गण्डकी प्रदेशमा कांग्रेसको २ हजार ७ सय चार, माओवादी केन्द्रको ९९४, नेकपा एकीकृत समाजवादीको ७२, राष्ट्रिय जनमोर्चा नेपालको ५७ मतभार छ।"
सातै प्रदेशमा प्रतिनिधि पठाउने निर्वाचन केन्द्रीय समन्वय समितिको निर्णय,"काठमाडौं : राष्ट्रियसभा निर्वाचन केन्द्रीय समन्वय समिति सातै प्रदेशमा जाने भएको छ। निर्वाचनका लागि समन्वय र सहजीकरण गर्न गठित समितिको शनिबार बसेको बैठकले राष्ट्रिय सभा चुनावको प्रचार प्रसारका लागि प्रदेशस्तरमा केन्द्रीय प्रतिनिधि पठाउने निर्णय गरेको हो। समितिका संयोजक नेता रमेश लेखकको अध्यक्षतामा बसेको बैठकमा पार्टीका उम्मेदवारहरुसँग छलफल गरेपछि समन्वय समितिको टोलीले प्रदेशस्तरमा जाने निर्णय गरेको सचिव केशवराज जोशीले जानकारी दिए । राष्ट्रिय सभा निर्वाचन २०८० का सन्दर्भमा सात वटै प्रदेशका उम्मेदवारहरुसँग निर्वाचनबारे जानकारी लिई प्राप्त सुझावबारे छलफल गरियो। बैठकपश्चात जारी विज्ञप्तिमा भनिएको छ,राष्ट्रिय सभा निर्वाचनका लागि समन्वय र सहजीकरण गर्न विभिन्न प्रदेशमा यस समितिबाट जाने निर्णय गरियो। नेपालको संविधानमा राष्ट्रियसभाका एक तिहाई सदस्यको पदावधि २०८० फागुन २० गते समाप्त हुन लागेको र राष्ट्रियसभा सदस्य निर्वाचन ऐन, २०७५ बमोजिम पद रिक्त हुनुभन्दा ३५ दिन पहिले निर्वाचन गरिसक्नुपर्ने कानुनी व्यवस्था छ। आगामी फागुन २० गते निर्वाचित १९ र सरकारबाट मनोनित एक गरी २० सदस्यको पद रिक्त हुँदैछ। आगामी माघ ११ गते राष्ट्रिय सभा सदस्यका १९ पदमा निर्वाचन हुँदैछ। राष्ट्रियसभा निर्वाचनमा प्रदेशसभा सदस्य, स्थानीय तहका प्रमुख र उपप्रमुखले मतदान गर्न पाउँछन्। कोको छन् गठबन्धनका उम्मेदवार ?"
मुसहर बस्ती पुगे पूर्वराजा ज्ञानेन्द्र,"सिमरा : पूर्वराजा ज्ञानेन्द्र शाह शनिबार जीतपुरसिमरा उपमहानगरपालिका६ स्थित मुसहर बस्ती पुगेका छन्। करिब दुई सातादेखि सिमरामा रहेका पूर्वराजा शाह परिवारका सदस्य लिएर बस्ती पुगेका हुन्। प्रभु शमशेर जबरा तथा राजी राणा परोपकार निजी गुठीले गत असोज १२ गते मुसहर समुदायका २० परिवारलाई उक्त बस्ती हस्तान्तरण गरेको थियो। पूर्वराजपरिवार भित्रका सदस्यले निर्माण गरी हस्तान्तरण गरेको बस्ती अवलोकन गर्न पूर्वराजा पुगेका हुन्। पूर्वराजा ज्ञानेन्द्रसँग पत्नी कोमल, छोरी प्रेरणालगायत पूर्वराजपरिवाका सदस्य सहभागी थिए। बस्तीमा निर्माण भएको घरभित्र पसेर पूर्वराजदम्पतीले मुसहर समुदायका नागरिकसँग भलाकुसारी गरेका थिए। बस्तीमा एक घण्टा बिताएका उनीहरूले चियासमेत पिएका थिए। पूर्व राजपरिवारको स्वागतमा मुसहर समुदायका युवायुवतीले सांस्कृतिक नृत्य प्रस्तुत गरेका थिए। यसअघि पूर्वराजदम्पतीलाई बस्तीमा बसोबास गर्ने २० वटै घरका परिवारका सदस्यले स्वागत गरेका थिए। सो क्रममा बस्तीमा बसोबास गर्ने नागरिकका लागि दिवाभोजनको व्यवस्थापन गरिएको थियो। पूर्वराजाले दिवाभोजनका लागि बनाइएको परिकारसमेत हेर्न भ्याएका थिए। उनले बस्तीका नागरिकलाई खाना खान आग्रह गरिरहेका थिए। पूर्वराजालाई बस्तीमा स्वागत गर्न पाउँदा मुसहर समुदायका नागरिक खुशी देखिन्थे। चुहिएको घरमा कष्टकर जीवन विताइरहेका २० परिवारका लागि प्रभु शमशेर जबरा तथा राजी राणा परोपकार निजी गुठीले पाँच करोड भन्दा बढीको लागतमा बस्ती नै निर्माण गरेर हस्तान्तरण गरेको हो। उक्त बस्तीमा २० वटा घर छ। सात धुर जमिनमा निर्माण भएको एउटा घर तीन कोठाको छ भने प्रत्येक घरलाई छुट्टै शौचालय र चापाकलको व्यवस्था गरिएको छ। ऐलानी जग्गामा बसोबास गर्दै आएका मुसहर समुदायका २० परिवार त्यसयता सोही बस्तीमा बस्दै आएका छन्।"
पर्यटन भित्र्याउन सरकारले जोखिम लिनैपर्छ : मन्त्री किराती,"काठमाडौं : संस्कृति, पर्यटन तथा नागरिक उड्ड्यनमन्त्री सुदन किरातीले नेपाल वायुसेवा निगमको सञ्चालन करार व्यवस्थापनबाट हुने बताएका छन्। डोल्पो समाजको रजत जयन्ती एवं भवन उद्घाटनका अवसरमा शनिबार काठमाडौंमा आयोजित कार्यक्रममा मन्त्री किराँतीले निगम यही व्यवस्थापनबाट नचल्ने भन्दै करार व्यवस्थापनबाट निगमलाई सञ्चालन गर्नेगरी अध्ययन कार्यदल बनाइने बताए। यही आर्थिक वर्षमा पर्यटक गौरवको क्षेत्रहरू पहिचान गरी घोषणा गर्ने, पर्यटनका सुत्रहरू निर्माण गर्नका लागि संस्कृति नीति तयार गर्ने र पर्यटन ऐन संशोधन गरिने उनले बताए। मन्त्री किराँतीले विमानस्थल सञ्चालन, व्यवस्थापन र निर्माणका लागि काठमाडौंलगायत भैरहवा पोखराका साथै नयाँ विमानस्थल निर्माण गर्ने कार्यका लागि पीपीपी मोडलमा जाने जिकिर गरे। यसका लागि अध्ययन समिति छिटै बनाउने उनको भनाइ छ। उनले १० वर्षमा ३५ लाख पर्यटन भित्र्याउन केही न केही जोखिम लिनैपर्ने उल्लेख गरे। यसअघि पर्यटनको योजना बनेपनि रोडम्याप नवनेकाले आफूले बनाउन खोजेको उनले बताए। मन्त्री किराँतीले अहिलेको संविधानअनुसार सबै धर्म संस्कृति बराबर भएकाले सबैले सवैको अस्तित्वलाई मान्नुपर्ने बताए। उनले माथिल्लो डोल्पामा पर्यटक भित्र्याउन आधारभूत सूचना र वासस्थानको व्यवस्था गर्नुपर्ने बताए। कार्यक्रममा डोल्पो समाजका अध्यक्षलगायतका विभिन्न व्यक्तिहरूलाई सम्मान गरिएको थियो। डोल्पो समाज निमा रिन्पोछेद्वारा सन १९९७ मा स्थापना गरिएको थियो। राजधानीमा बसोबास गर्ने डोल्पा समुदायका लागि विभिन्न धार्मिक तथा सामाजिक कार्यहरू आयोजना गर्न गुम्बा र सामुदायिक हलहरूको आवश्यकता देखेर डोल्पो समाजको गुम्बा र सामुदायिक भवन निर्माण गरिएको निमा रिन्पोछेले बताए।"
बदलिँदो विश्वमा असंलग्न आन्दोलनको आवश्यकता झन् बढेको छ,"काठमाडौं : युगान्डाको कम्पालामा आयोजित असंलग्न आन्दोलन (नाम) को १९औं शिखर सम्मेलनमा संस्थापक राष्ट्रका रूपमा नेपालको सहभागिता रहनु हाम्रा निम्ति खुसीको विषय हो। विश्वमा थुप्रै समस्या गम्भीररूपले देखापरेका बेला सम्मेलन आयोजना भयो, यो निकै महत्त्वपूर्ण छ। भूराजनीतिक जटिलता, रुसयुक्रेन तथा इजरायलप्यालेस्टाइन युद्ध, कोरोना महामारीबाट विश्वव्यापी अर्थतन्त्रमा परेको प्रभाव, जलवायु परिवर्तनका कारण मानव जातिले बहोर्नुपरेका समस्या तथा कमविकसित मुलुकले भोग्नुपरेका चुनौतीका सन्दर्भको संघारमा नाम सम्मेलन भएको छ। यी सबै समस्या समाधानका निम्ति नामले पहलकदमी र नेतृत्व लिनुपर्छ। नामको आवश्यकता र महत्व पहिलेभन्दा बढेको छ। पश्चिमा देशले कयौँ प्रतिबद्धता व्यक्त गरे, तर पूरा गरेका छैनन्। कमविकसित देशको भलाइ वा जलवायु परिवर्तनबाट सिर्जित समस्या समाधानका निम्ति उनीहरूले गरेको प्रतिबद्धता पालना भएका छैनन् । बरु विभिन्न प्रकारका समस्या सिर्जना भएका छन्। यो परिस्थितिमा नामले आफ्नो पहलकदमी र नेतृत्व बढाउनुपर्छ। शक्तिशाली आवाज घन्काउनुपर्छ। संयुक्त राष्ट्रसंघलाई पनि सोहीअनुसार अघि बढाउन बल गर्नुपर्छ। विश्वको भूराजनीतिक स्थिति जटिल र चुनौतीपूर्ण छ। नेपाल असंलग्न आन्दोलनको संस्थापक सदस्य हो। सन् १९५५ मा वाङडुङमा सम्पन्न सम्मेलनबाट नामको बिजारोपण भयो। त्यतिबेलादेखि नै नेपालले असंलग्न आन्दोलनमा सक्रिय भूमिका खेल्दै आएको छ। असंलग्न आन्दोलनसँगको प्रतिबद्धता निरन्तर कायम छ। यस्तो परिस्थितिमा नेपालले पनि महत्त्वपूर्ण भूमिका खेल्न सक्छ। नामलाई अझ सशक्त बनाउनुपर्छ। शीतयुद्धको विशेष परिस्थितिमा असंलग्न आन्दोलन जन्मियो। अहिले विश्वमा शीतयुद्धको भन्दा पनि अझ गम्भीर र जटिल परिस्थिति देखापरेको छ। असंलग्न आन्दोलनको आवश्यकता पनि बदलिएको परिस्थितिमा झन् बढेको छ। यसलाई अझ प्रभावकारी र सशक्त बनाउनुपर्ने आवश्यकता खड्किएको छ। शीतयुद्धसँग मात्रै जोडेर असंलग्न आन्दोलनलाई हेर्न उचित हुँदैन। उपनेविशीकरण, नवउपनिवेशीकरण र शक्ति राष्ट्रको हैकमविरुद्ध आवाज तथा संघर्ष अहिले पनि त्यत्तिकै आवश्यक छ। त्यसकारण असंलग्न आन्दोलनको आवश्यकता पहिलेभन्दा बढेर गएको छ। शिखर सम्मेलनमा धेरै सरकार प्रमुख तथा राष्ट्रप्रमुखले नामको आवश्यकता झन् बढेको छ भनेर सामूहिक ढंगट अभिव्यक्ति प्रकट गर्नुभएको छ। संसारले असंलग्न आन्दोलनमार्फत जनता, समानता र सामाजिक न्यायको पक्षमा आवाज उठाउनुपर्छ भन्ने महसुस गरिएको छ। असंलग्न आन्दोलनको संस्थापक मुलुकमध्ये कतिपय दक्षिणी मुलुक अहिले विकसित पनि भएका छन्। प्रविधि र अर्थतन्त्रमा उल्लेख्य सफलता हासिल गरेका छन्। उनीहरूका बीचमा आपसी सहयोग पनि बढ्नुपर्छ। असंलग्न आन्दोलन स्थापना गर्दा जुन भावना थियो, त्यो कायम हुनुपर्छ। कसैले पनि दोहोरो नीति देखाउन हुँदैन र आफ्नो धारणा प्रष्ट पार्नुपर्छ। एक सय २० भन्दा बढी राष्ट्र संलग्न भएको संस्था जसमा तेस्रो विश्वका विकसित मुलुक पनि छन्। यी सबैले एकीकृत र संगठित ढंगले आवाज उठायो भने शान्ति, स्थिरता र मानव जातिको सुन्दर भविष्यप्रति धेरै गर्न सक्छन् भन्ने शिखर सम्मेलनमा व्यक्त भएका विचार र प्रतिबद्धताले प्रष्ट पारेका छन्। युद्ध र शान्ति जहिले पनि मानव जातिको इतिहासमा निकै नै चुनौतीपूर्ण विषय बन्दै आएको छ। शान्तिको आवाज जब विश्वभर घन्किन्छ, युद्ध चाहनेहरु कहीँ न कहीँ पछि हट्नुपर्ने अवस्था सिर्जना हुने गरेको छ। शान्तिको आवाज विश्वभरबाट असंलग्न आन्दोलनले घन्काउने हो भने युद्धको खतरालाई रोक्न सकिन्छ। शिखर सम्मेलनमा दिएको वक्तव्यमा पनि मैले शान्तिका दूत गौतमबुद्धको देशबाट शान्तिका निम्ति अपिल गर्न आएको छु भनेको थिएँ। जहाँजहाँ युद्ध भएको छ, त्यहाँ वार्ता र संवादका माध्यमबाट शान्तिमा रुपान्तरण गर्नुपर्छ। गौतमबुद्ध जन्मेको देश हुनुका नाताले शान्तिको निम्ति पहल र अपिल गर्ने नेपालको ठूलो जिम्मेवारी छ। शिखर सम्मेलनमा संयुक्त राष्ट्रसंघका अध्यक्षले पनि महत्त्वपूर्ण अपिल र प्रतिबद्धता व्यक्त गर्नुभएको छ। त्यसबाट राष्ट्रसंघमा प्रत्यक्ष प्रभाव परेको देखिएको छ। नामका सदस्य राष्ट्र र राष्ट्रसंघले सामूहिक ढंगले अपिल गर्दा विश्व शान्तिको पक्षमा वातावरण बनाउन धेरै ठूलो योगदान पुग्छ। असंलग्न आन्दोलनको सदस्य हुनुको नाताले नेपाललाई विशेष जिम्मेवारी थियो। आन्दोलनलाई फेरि सशक्त, एकीकृत र केन्द्रिकृत गरेर लैजान सहयोग गर्ने जिम्मेवारी पूरा गरेका छौं। यसमा नेपाल र नेपालीले गर्व गर्न सक्छौं। हाम्रो अपिल दुनियाँले राम्रोसँग सुनेको छ। नामको १९औँ सम्मेलन, राष्ट्रसंघको महासभा, कोप२९, विश्व खाद्य संगठनको सम्मेलनमा जुन अपिल गरिएको छ, त्यसको अत्यन्तै राम्रो प्रभाव परेको छ। नेपाललाई धेरै चिन्न, बुझ्न र सुन्न थालेको महसुस भएको छ। यो नेपाल र नेपालीका निम्ति खुसीको विषय हो।(प्रधानमन्त्री पुष्पकमल दाहालसँग राससले गरेको कुराकानीमा आधारित)"
सत्ता गठबन्धन पाँचै वर्ष जान्छ : वर्षमान पुन,"काठमाडौं : नेकपा माओवादी केन्द्रका उपमहासचिव वर्षमान पुन अनन्तले वर्तमान सत्ता गठबन्धन पाँचै वर्ष टिक्ने बताएका छन्। राष्ट्रियसभा निर्वाचनका लागि बागमती प्रदेशबाट उम्मेदवारी दिएका गठबन्धनका उम्मेदवार र मतदाताबीच शनिबार काठमाडौंको गोकर्णमा भएको अन्तरक्रियामा पुनले निश्चित राजनीतिक उद्देश्यका लागि बनाइएको गठबन्धन कसैले चाहेर तलमाथि हुने अवस्था नरहेको बताएका हुन्। प्रधानमन्त्री पुष्पकमल दाहाल प्रचण्डले गठबन्धन आवद्ध दल र ती दलका प्रमुख नेताहरूको विश्वास जितेका कारण पनि गठबन्धन पाँचै वर्ष जाने आधार तयार भएको पुनको दाबी थियो। संविधानको रक्षा र कार्यान्वयनका लागि बनेको गठबन्धन मुलुकको अहिलेको आवश्यकता रहेको उनको भनाइ थियो। पुनले विश्व भूराजनीतिक प्रभावको सामना गर्न लोकतान्त्रिक र वाम प्रगतिशील शक्तिबीच सहकार्यको विकल्प नरहेको उल्लेख गरेका छनु्। यो संविधानको रक्षा र कार्यान्वयनका लागि बनाइएको गठबन्धन हो, पुनले भने, यो कुनै नेता र पार्टीगत स्वार्थले बनेको नभई नेपालको अहिलेको आवश्यकता हो। बामपन्थीप्रगतिशील र लोकतान्त्रिक शक्ति नमिली नेपालले विश्व भूराजनीतिक प्रभावको सामना गर्न सक्दैन। गठबन्धनमा लामो समय मुलुकको राजनीतिक परिवर्तन र सामाजिक रुपान्तरणका लागि संघर्ष, त्याग र बलिदानको पृष्ठभूमिबाट आएका दलहरू रहेको उनले बताए। १२ बुँदे सहमतिदेखि संविधान निर्माणमा सहकार्य गरेका प्रमुख शक्तिहरूको गठबन्धन भएकाले यसलाई आजको यथार्थतामा बुझ्न जरुरी रहेको उनको भनाइ छ। हाम्रो यो गठबन्धन चुनावी जित हारका लागि वा नेताहरूको स्वार्थका लागि नभई निश्चित राजनीतिक उद्देश्यका लागि बनेको हो, पुनले भने, शान्ति प्रक्रियाका केही कामहरू बाँकी छन्। संविधान कार्यान्वयनमा विभिन्न खालका अवरोधहरू खडा गरिए। ती अवरोधहरू पन्छाउँदै संविधानका व्यवस्थाअनुसार जनताका अधिकार सुनिश्चित गर्नु गठबन्धनको उद्देश्य हो। पुनले सरकारले संसदको हिउँदे अधिवेशनमा संघीय निजामती र संघीय प्रहरी ऐन पारित गर्ने गरी गृहकार्य गरिरहेकाले संघीयता कार्यान्वयनमा भएको बिलम्ब चाँडै हट्ने बताए। नेपाल संघीयताको नयाँ अभ्यासमा रहेको र संघीयताको चरित्र समन्वयात्मक रहेको भन्दै पुनले मुख्यमन्त्रीहरूको असन्तुष्टि छिट्टै सम्बोधन हुने गरी प्रधानमन्त्रीले काम अघि बढाएको उल्लेख गरे।"
सार्कलाई गतिशील बनाउने विषयमा प्रधानमन्त्री प्रचण्ड र श्रीलंकाका राष्ट्रपति सिङ्घेबीच छलफल,"कम्पाला : प्रधानमन्त्री पुष्पकमल दाहाल 'प्रचण्ड' र श्रीलंकाका राष्ट्रपति रनिल विक्रमासिङ्घेबीच भेटवार्ता भएको छ। असंलग्न राष्ट्रहरूको आन्दोलन (नाम) का सदस्य राष्ट्रहरूको उन्नाइसौँ सम्मेलनमा भाग लिन युगाण्डाको कम्पाला आउने क्रममा दुई नेतासहितको दुईपक्षीय प्रतिनिधिमण्डलको भेटवार्ता भएको हो। भेटवार्तामा प्रधानमन्त्री प्रचण्डले असंलग्न परराष्ट्र नीतिका मामिलामा नेपाल र श्रीलंका एक ठाउँमा उभिएकाले क्षेत्रीय सहकार्य र हितका मामिलामा समेत दुबै देश एक ठाउँ उभिन आवश्यक रहेकोमा जोड दिएको उनको सचिवालयले जनाएको छ। भेटमा प्रधानमन्त्रीले दक्षिण एसियाली क्षेत्रीय सहयोग संगठन (सार्क) लाई सक्रिय र गतिशील तुल्याउन आवश्यक रहेकोमा जोड दिँदै त्यसका निम्ति साझा भूमिका खेल्नुपर्ने बताए। सार्कलाई गतिशील तुल्याएर क्षेत्रीय सहकार्य र साझा हितका विषयहरू सम्बोधन गर्नुपर्नेमा प्रधानमन्त्रीले जोड दिए। भेटवार्तामा श्रीलंकाका राष्ट्रपति डा सिङ्घेले सार्कलाई सक्रिय तुल्याउन आफूहरूको सहयोग रहने बताउँदै क्षेत्रीय हित र साझा आर्थिक क्रियाकलापमा नेपाल र श्रीलंकाबीच सहकार्य आवश्यक रहेको बताए। भेटवार्तामा प्रधानमन्त्री प्रचण्डसँगै नेपाली प्रतिनिधिमण्डलका तर्फबाट परराष्ट्रमन्त्री एनपी साउद, प्रधानमन्त्रीका परराष्ट्र मामिला सल्लाहकार डा रूपक सापकोटा, परराष्ट्र सचिव सेवा लम्साल लगायत परराष्ट्र मन्त्रालयका अधिकारीहरू उपस्थित थिए।"
जितेको खेल निर्णायकबाट हराइएको भन्दै प्रतियोगिता बहिस्कार,"ओखलढुंगाः राष्ट्रपति रनिङ शिल्ड प्रतियोगितामा जितेको खेलमा आयोजक र निर्णायकले हराएको भन्दै एक विद्यालयले खेल बहिस्कार गरेको छ। सिद्धिचरण नगरपालिकाले रुम्जाटारमा आयोजना गरेको प्रतियोगितामा सगरमाथा जनता माविले खेल बहिस्कार गरेको हो। विद्यालयका प्रधानाध्यापक डिल्लीराम कार्कीले विज्ञप्ति जारी गर्दै खेल बहिस्कार गरेको जनाएका छन्। उनले जितेको खेल एक दिनपछि हराएर अर्कैलाई स्वर्ण पदक दिएपछि बाँकी खेलमा सहभागिता जनाउनुको अर्थ नभएको प्रतिक्रिया थिए। शुक्रबार साँझ भएको रिले दौडमा विजेताका विषयमा विवाद भएको थियो। तत्काल आधिकारिक निर्णय दिन निर्णायक र आयोजक तयार भएका थिएनन्। नियम विपरीत ट्रयाक मिचेर अगाडि आएको विद्यार्थीलाई विजेता भन्न नसकिएको सिद्धिचरण नगरपालिकाका शिक्षा युवा तथा खेलकुद शाखाका प्रमुख फडिन्द्र कट्वालले बताए। उनले विद्यालयले शुक्रबारै निर्णय मागे पनि ट्रयाक मिचे नमिचेको खिचिएका भिडियो तथा लाइन्समेनहरुसँग छलफल गरेर निर्णय दिने भन्दै शुक्रबार छलफलपछि निर्णय भएको बताए। निर्णायकले सगरमाथा जनता माविलाई शनिबार बिहान नियम मिचेको भन्दै अयोग्य (डिस्क्वालिफाइड) घोषणा गरिएको थियो। सगरमाथा जनता मावि अयोग्य घोषणा भएपछि स्वर्ण पदक रुम्जाटार माविलाई दिइएको छ। अन्य सबै विद्यालयको कुनै गुनासो नभएको र निर्णायकले नियमानुसार निर्णय गरेकाले खेल बहिस्कार गर्नुको अर्थ नरहेको शाखा प्रमुख कट्वालको भनाइ छ। पटक पटक धाँधलिपूर्ण, विभेदयुक्त र अन्यायपूर्ण निर्णयले खेलाडीहरुको मनोवल गिराएर शिल्डमा राजनीति गरिएको विद्यालयको आरोप छ। विद्यालय व्यवस्थापन समितिका अध्यक्ष उमंग श्रेष्ठले आयोजकका कारण प्रतियोगिताबाट विद्यालय बाहिरिनु परेको बताएका छन्। सामाजिक सञ्जालमा उनले यसको जिम्मेवार आयोजक हुनुपर्ने बताए। उनी सिद्धिचरण नगरपालिका१२ का अध्यक्ष समेत हुन्।"
६ महिनामा श्रम स्वीकृति लिएर ३ लाख नेपाली विदेश गए,"काठमाडौं : वैदेशिक रोजगार विभागबाट चालु आर्थिक वर्षको पहिलो छ महिनामा श्रम स्वीकृति लिएर वैदेशिक रोजगारीमा जाने नेपालीको संख्या तीन लाख बढी पुगेको छ। साउनदेखि पुससम्ममा वैदेशिक रोजगारीमा जान श्रम स्वीकृति लिनेको संख्या तीन लाख ४३ हजार पुगेको विभागका सूचना अधिकारी तथा निर्देशक कविराज उप्रेतीले जानकारी दिए। उनका अनुसार अघिल्लो आर्थिक वर्ष २०७९८० को यही अवधिमा वैदेशिक रोजगारीमा जानका लागि विभागबाट चार लाख १४ हजारले श्रम स्वीकृति लिएका थिए। अघिल्लो वर्षको तुलनामा यस वर्ष श्रम स्वीकृति लिनेको संख्या ७१ हजारले कमी देखिएको उप्रेतीले बताए। उनले भने, 'पुस महिनामा ६५ हजार आठ सय १३ नेपालीले वैदेशिक रोजगारीमा जान विभागबाट श्रम स्वीकृति लिएका छन्, यो संख्या नयाँ श्रम स्वीकृति लिने र नवीकरण गर्ने दुवैको हो।' चालु आर्थिक वर्षको पहिलो छ महिनामा वैदेशिक रोजगारीमा जानेको संख्या घटेको देखिए पनि साउन र भदौभन्दा मंसिर र पुसमा संख्या बढेको वैदेशिक रोजगार विभागको तथ्यांकमा उल्लेख छ। पुसमा श्रम स्वीकृति लिएर वैदेशिक रोजगारीमा जानेमा सबैभन्दा धेरै युएइ जाने रहेका विभागले जनाएको छ। विभागको तथ्यांकअनुसार युएइका लागि १६ हजारले श्रम स्वीकृति लिएका छन् भने साउदी अरब र कतार १४ हजार, मलेसिया आठ हजार, कुवेत तीन हजार र कोरिया एक हजार जना गएका छन्।"
सामुदायिक वनमा रिचार्ज पोखरी निर्माण र मूल संरक्षण गरिँदै,"ढोरपाटन : गण्डकी प्रदेशले बागलुङ नगरपालिकाको उच्च पहाडी भेगमा रिचार्ज पोखरी निर्माण र पानीको मुहान संरक्षण गर्ने भएको छ। उद्योग, पर्यटन, वन तथा वातावरण मन्त्रालयमार्फत रिचार्ज पोखरी र पानीको मुहान संरक्षण गर्न थालिएको हो। सुरुमा बागलुङ नगरपालिका११ रायडाँडा हलहले क्षेत्रमा रहेको पानीको मुहान संरक्षण गरिने भएको छ। यस क्षेत्रमा खानेपानीको अभाव हुँदा घण्टौँ टाढाबाट पानी लिएर उपभोग गर्नुपरेको स्थानीय रणबहादुर थापाले बताए। हलहले क्षेत्र नजिकै बौद्ध गुम्बा रहेको र त्यहाँ पर्यटक आउँदा पिउनका लागि पानी अभाव रहेको भन्दै स्थानीयले करिब दुई घण्टा टाढाबाट गाग्रीमा पानी बोकेर उपभोग गर्दै आएको थापा बताउँछन्। नजिकै रहेको पानीको मुहान सुक्दै गएपछि टाढा रहेको कुवाबाट पानी बोकेर ल्याउनुपरेको उनको भनाइ छ। गुम्बा आउने पर्यटक र स्थानीयलाई पिउने पानीको व्यवस्थापन गर्नका लागि एक जना कामदार राखेको उनले बताए। 'यो क्षेत्रमा पहिलेदेखि नै खानेपानीको अभाव थियो, अहिले पनि हलहल क्षेत्रमा बढी समस्या छ, यहाँ बौद्ध गुम्बा छ, पर्यटक आउँदा पानी पिउन दिन नसकिने अवस्था छ, अहिले गुम्बा क्षेत्रका स्थानीय आकाशे पानीको भरमा छन्, पिउनका लाग एक घण्टा टाढा कुवाबाट गाग्रीमा ल्याउनुपर्छ', थापाले भने, 'दिनभरि पानी बोक्नका लागि एक जना मान्छे राखेका छौँ, सरकारले मुहान संरक्षण गरेर नजिकै पानी ल्याउने योजना बनाएको छ, मुहान संरक्षित भयो भने धेरै सहज हुनेछ।' प्रदेश सरकारले चालु आर्थिक वर्षमा विनियोजन गरेको पाँच लाख रुपैयाँले यहाँ पानीको मुहान संरक्षणसँगै विभिन्न ठाउँमा रिचार्ज पोखरी निर्माण गर्ने स्थानीयसमेत रहेका गण्डकी प्रदेशका उद्योग, पर्यटन, वन तथा वातावरणमन्त्री दीपेन्द्रबहादुर थापाले बताए। यस वर्ष जैमिनी नगरपालिका३ को दमेक, काठेखोला गाउँपालिका७ रेश, बागलुङ नगरपालिका११ रायडाँडा र वडा नम्बर ९ को तित्याङ, वडा नम्बर ८ को सिगाना र वडा नम्बर १० को भकुण्डेका सामुदायिक वनलाई रिचार्ज हुने गरी चारवटा रिचार्ज पोखरी निर्माण गर्ने मन्त्री थापाले जानकारी दिए। समुद्री सतहदेखि करिब दुई हजार दुई सय मिटर उचाइमा रहेको हलहल क्षेत्रमा पानीको मुहान संरक्षण गर्नका लागि अध्ययन गरेको मन्त्री थापाको भनाइ छ। पछिल्लो समय वन जंगलमा पानीको मुहान सुक्दै गएपछि धेरै ठाउँमा खानेपानीको हाहाकार हुने र जंगलका बोटबिरुवा मर्ने समस्या देखिएको उनले बताए। वन संरक्षण गर्ने नीतिअनुसार यस वर्ष प्रदेश सरकारले ११ वटै जिल्लामा रिचार्ज पोखरी निर्माण गर्नका लागि बजेट व्यवस्थापन गरेको उनको भनाइ छ। मन्त्री थापाले भने, 'वन, जंगल संरक्षण गर्ने दायित्व हाम्रो हो, पानीको मुहान सक्दै जाँदा अहिले धेरै ठाउँमा खानेपानीको समस्या बढ्दै गएको छ, वन जंगलमा वन्यजन्तुले पानी पिउन नपाउँदा गाउँ झर्न थालेका छन्, त्यसले गर्दा जंगलको बीचबीचमा रिचार्ज पोखरी निर्माण गर्दा वन्यजन्तुले प्रसस्त पानी पिउन पाउँछन्, पानीका मुहान संरक्षण हुन्छन् र जंगलको संरक्षण पनि हुन्छ।' रासस"
मुस्ताङ अस्पतालमा एमडिजीपी डाक्टर नहुँदा समस्या,"जोमसोम : मुस्ताङ अस्पतालमा एमडिजीपी डाक्टर नहुँदा समस्या सिर्जना भएको छ। अस्पतालमा ५ महिनादेखि एमडिजीपी चिकित्सक छैनन्। अस्पतालमा एक जना नवौ तहका चिकित्सकसहित १८ जनाको दरबन्दी छ। तर,अस्पताल सञ्चालनको ५० वर्ष पूरा भइसक्दा समेत सरकारले यहाँ नवौं तहको चिकित्सक व्यवस्थापन गर्न सकेको छैन। यहाँ अस्पतालमा आठौं तहको स्थायी चिकित्सकसहित अरू दुई जना करारका एमबीबीएस चिकित्सक छन्। उनीहरूले सामान्य स्वास्थ्य सेवा बाहेक प्रसूति तथा अप्रेसन सेवा दिन सक्दैनन्। २०७८ सालमा अस्पताल व्यवस्थापन समिति र जिल्लाका ५ स्थानीय तहका जनप्रतिनिधिले अस्पतालमा एमडिजीपी चिकित्सक भर्ना गर्ने र यसका लागि सबै स्थानीय तहले मासिक २० हजार अस्पताललाई उपलब्ध गराउने सहमति गरे। त्यसपछि अस्पतालले करार सेवामा एमडिजीपी चिकित्सक ल्याउन पहल गर्यो। अस्पतालले पहिलो पटक एमडिजीपी चिकित्सक कुन्दन कर्णलाई मुस्ताङ झिकायो। उनी आएपछि अस्पतालले दिने सेवा सुविधामा अपेक्षाकृत सुधार आयो। उनले करिब ७ महिना मात्र काम गरे। त्यसपछि मुखिया घले आए उनले पनि ६ महिना मात्र काम गरे। मुस्ताङ अस्पतालका निमित्त कार्यालय प्रमुख भोजराज रेग्मीले मुस्ताङ अस्पतालमा २ जना एमडिजीपी चिकित्सकले छाडेपछि अर्को एमडिजीपी चिकित्सक व्यवस्थापन हुन नसकेको जानकारी दिए। उनले एमडिजीपी चिकित्सक नहुँदा प्रसूति तथा सामान्य रोगका शल्यक्रिया सेवा सञ्चालन हुन नसकेको बताए।"
नवलपरासीका स्थानीय तहसँग प्रदेश सरकारको कानुन निर्माणसम्बन्धी छलफल,"परासी : कानुन निर्माणसम्बन्धी लुम्बिनी प्रदेश सरकारले नवलपरासीका स्थानीय तहसँग शनिबार छलफल गरेको छ। प्रदेश सभा सचिवालयले आयोजना गरेको छलफल कार्यक्रममा रामग्राम नगरपालिका, सुनवल नगरपालिका र पाल्हीनन्दन गाउँपालिकाका जनप्रतिनिधि र प्रमुख प्रशासकीय अधिकृतहरूको सहभागिता रहेको थियो। यसवर्षदेखि प्रदेश सरकारले प्रदेशका पालिकाहरूमा लुम्बिनी प्रदेश सभा र स्थानीय तहबीच कानुन निर्माण तथा सभा सञ्चालन सम्बन्धीको कार्यक्रम सञ्चालन गरेको छ। स्थानीय तह र प्रदेश सरकारले बनाउने कानुनबीच तारताम्यता नमिल्दा कार्यान्वयमा समस्या आएकाले स्थानीय तहहरूमा उक्त कार्यक्रम सञ्चालन गरिएको सभामुख तुलाराम घर्तीले जानकारी दिए। तीन तहका सरकारमध्ये प्रदेश सरकार नितान्त नयाँ हो। संघीयता आउनुअघि पनि केन्द्र र स्थानीय तहबाट काम भएका थिए। प्रदेश सरकार भने नयाँ भएकाले स्थानीय तहसँग समन्वय, सहकार्य र सहजीकरण आवश्यक भएकाले यो नयाँ कार्यक्रम सञ्चालन गरिएको हो। छलफलपछि आयोजित पत्रकार भेटघाट कार्यक्रममा सभामुख घर्तीले भने। यसवर्ष प्रदेशका १२ जिल्लामध्ये तराईका ६ जिल्लाका २० पालिका छनौट गरी कानुन निर्माण र कार्यान्वयका विषयमा सुझाव संकलन गरेको उनले बताए। यो कार्यक्रमले प्रदेश सरकारसँग स्थानीय तहलाई जोड्ने काम मात्र नभई कार्यक्रम कार्यान्वयनमा समेत सहज हुने सभामुख घर्तीको विश्वास छ। पहाडी क्षेत्रमा पर्ने बाँकी ६ जिल्लाका सबै पालिकामा यसैवर्ष उक्त कार्यक्रम सञ्चालन गरिने छ। छनौट गरिएका तराईका ६ जिल्लामध्ये बर्दिया र दाङका ४४ र बाँकी कपिलवस्तु, रुपन्देही र नवलपरासीका ३३ पालिका गरी कुल २० पालिकामा कार्यक्रम गरेर सकिएको छ। सबैतिरबाट आएका सुझावका आधारमा बाँकी रहेका तराईका पालिकाहरूमा अर्को वर्ष कार्यक्रम गरिने सचिवालयले जनाएको छ। प्रदेशमा १०९ पालिका छन्।"
त्रियुगाको बगाहामा एकदिने हुर्रा महोत्सव,"उदयपुर : त्रियुगा नगरपालिका४ बगाहा क्षेत्रमा बसोबास गर्दै आएका मगर समुदायले परम्परागत हुर्रा नाच संरक्षण गर्ने उद्देश्यले आज एकदिने हुर्रा महोत्सव आयोजना गरेका छन्। नेपाल मगर संघ त्रियुगा नगरपालिकाको आयोजनामा हुर्रा महोत्सव आयोजना गरिएको मगर संघ त्रियुगा नगरपालिकाका अध्यक्ष ज्ञानेन्द्र मगरले बताए। महोत्सवमा नेपालको पूर्वेली मगरहरूको लोकप्रिय नृत्य हुर्रा नाचको प्रदर्शन गरिएको थियो। मगर जातजातिको भेषभूषाका साथै मगर जातिको खानेकुराको समेत महोत्सवमा व्यापारिक कक्ष राखेर प्रदर्शनी र बिक्री गरिएको आयोजकले जनाएको छ। महोत्सवमा उदयपुरको पहाडी क्षेत्र र कटारी, चौदण्डीगढी, बेलाका नगरपालिकासहित सप्तरी, सुनसरी तथा सिन्धुली क्षेत्रका मगर जातिको पनि सहभागिता थियो। पश्चिमका मगर जातिको लोकप्रिय नृत्य कौडा र सालैजो जस्तै पूर्वी नेपालको कोशी प्रदेशमा बसोबास गर्ने मगरहरूको हुर्रा नाच लोकप्रिय र प्रख्यात छ। हुर्रा नाच, मगर समुदायका परम्परागत खानाका परिकार, भेषभूषा र भाषा संरक्षणका महोत्सव आयोजना गरिएको नेपाल मगर संघ उदयपुरका पूर्वअध्यक्ष केशव खपाङ्गीमगरले बताए। महोत्सवमा मगर जातिको खानाका परिकार, ढिडो, सेलरोटी, सिन्की, गुन्द्रुकको अचारसहित कोदोको जाँडसमेत राखिएको थियो। प्रत्येक वर्ष उदयपुरका विभिन्न क्षेत्रमा हुर्रा महोत्सव आयोजना गर्ने क्रममा यसपटक त्रियुगाको बगाहामा सञ्चालन गरिएको आयोजकले जनाएको छ।"
झापामा रुखबाट लडेर एक जनाको मृत्यु,झापा : झापामा रुखबाट लडेर एक जनाको मृत्यु भएको छ। शिवसताक्षी नगरपालिका ११ स्थित दुधे निवासी ५९ वर्षीय गङ्गाराम राईको रुखबाट लडेर मृत्यु भएको जिल्ला प्रहरी कार्यालय झापाका प्रहरी निरीक्षक ढुण्डिराज गिरीले जानकारी दिए । शनिबार बिहान साढे ८ बजेको समयमा घर नजिकैको सामुदायिक वनमा गएका राई रुख चढेर सुकेको दाउरा झार्ने क्रममा लडेर घाइते भएका थिए । उनलाई उपचारको लागि दमक आम्दा अस्पताल लैजाने क्रममा बाटोमा मृत्यु भएको प्रहरी निरीक्षक गिरीले बताए। घटनाको बारेमा इलाका प्रहरी कार्यालय झिलझिले अनुसन्धान गरिरहेको छ ।
पर्यटक लोभ्याउँदै कुञ्ज पार्क,"बुटवल : फराकिलो ठाउँ। चारैतिर हरियाली। शान्त र मनोरम। बीचमा बोटिङ गर्ने ऐतिहासिक पोखरी। सरसफाईले चिटिक्क परेको ठाउँ। समूहगत रुपमा पिकनिक खाने थरीथरीका स्टलहरू। व्यस्त बजारको कोलाहलबाट पुग्दा मनै आन्नदित हुने तिलोत्तमा६ रुपन्देही कुञ्जलापूरको कुञ्ज पार्क। पछिल्लो समय पर्यटकहरूलाई लोभ्याइरहेको छ। पर्यटकहरूलाई घुम्नका लागि गतिलो गन्तव्य बनिरहेको छ। सात विगाह क्षेत्रफल जग्गामा कुञ्ज पार्क व्यवस्थापन समितिले चिल्ड्रेन पार्कसहित विभिन्न पर्यटनका पूर्वाधारहरू बनाएको छ। दिउँसोको समयमा भन्दा यस ठाउँमा अझ बढी रात्रीकालीन दृश्य मनमोहक छन्। झिलिमिली बत्तीले फर्कने मनै लाग्दैन। कुञ्ज पार्क मनोरञ्जन गर्ने थलो मात्र बनेको छैन, समितिको भरपर्दो आर्थिक स्रोत पनि बनिरहेको छ। सात विगाह क्षेत्रफल जग्गा साँघुरो भएपछि समितिले नजिकै रहेको उमा आधारभूत विद्यालयको चार विगाह क्षेत्रफल जग्गा समेत भाडामा लिएर थप पूर्वाधार बनाउन थालेको समितिका कोषाध्यक्ष धनेन्द्र पौडेलले जानकारी गराए। विद्यालयको जग्गा ३० वर्षका लागि वार्षिक १ लाख ८० हजार भाडा दिनेगरी जग्गा भाडामा लिइएको पौडेल बताउँछन्। कुञ्ज पार्कमा स्थानीयको अपनत्व बढी छ,पौडेलले भने,स्थानीय क्लब, आमा समूह, मन्दिर, विद्यालय, टोलविकास, कुला, बोरिङ समितिहरूबाट पनि प्रतिनिधिमुलक सदस्यहरू छन्। २०७६ सालदेखि व्यावसायिक रुपमा सञ्चालन गरिएको पार्कले यहाँका स्थानीय व्यवसायीहरूको व्यावसायिक चहलपलहमा समेत महत्वपूर्ण भूमिका खेलेको बताए। तराई क्षेत्रका थारू समुदायको आस्थाको केन्द्रको रुपमा रहेको समहीमाईदेवी थानको मन्दिर समेत पार्कभित्र निर्माण गरिएकाले त्यस क्षेत्रका जातिहरूको अझ बढी भीडभाड हुने पौडेलले जानकारी गराए। पार्कको अर्को अचम्मको विशेषता बोटिङ गरिने पोखरीको ऐतिहासिकता हो। सदियौँ अघिदेखि यो पोखरी आफैं बनेको भन्ने इतिहास रहेको पौडेल सुनाउँछन्। तिलोत्तमा नगरपालिका क्षेत्रकै राममणि क्याम्पस भित्रको गिद्धपोखरी, डिंगनगर जनज्याति मावीको इनार र कुञ्जपार्क भित्रको पोखरी एकैदिन एकैपटक आफैं बनेको भन्ने इतिहास छ,पौडेलले भने,अरूले पोखरी मास्नुभयो तर हामी संरक्षण गरेर राखेका छौँ। एकैपटक १५ समूहले पिकनिक खान मिल्ने गरी दैनिक १ हजार ५ सय जना पर्यटकहरू अट्न सक्ने क्षमता रहेको उनले बताए। पार्कबाट वार्षिक ७५ लाख रुपैयाँ आर्थिक कारोबार हुने गरेको उनको भनाइ छ। उनका अनुसार चाडपर्व बाहेक पनि दैनिक तीनचार सय जना पर्यटकहरू यहाँ घुम्न आउने गर्छन्। पार्कभित्र प्रतिव्यक्ति तीस रुपैयाँ शुल्क तोकिएको छ। पूर्वाधार निर्माणका लागि तिलोत्तमा नगरपालिकाले ४० लाख र लुम्बिनी प्रदेश सरकारले ७५ लाख रुपैयाँ बजेट दिएको पौडेलले सुनाए। यहाँ ६ जनाले प्रत्यक्ष रोजगार पाएका छन्।"
बेनीजोमसोमकोरला सडकको ७५ प्रतिशत भौतिक प्रगति,"बेनी : राष्ट्रिय गौरवको कालीगण्डकी कोरिडोर, बेनीजोमसोमकोरला सडक योजनाको ७५ प्रतिशत भौतिक प्रगति भएको छ। भारत र चीनलाई जोड्ने ४३५ किलोमिटर दूरीको कालीगण्डकी करिडोर सडकलाई गण्डकी प्रदेशको भाग्यरेखा मानिएको छ। पूर्वाधार, आर्थिक, व्यापारिक, जलविद्युत, पर्यटन र धार्मिक स्थलको विकासका लागि महत्वपूर्ण योगदान पुग्ने भएकाले यो सडकलाई गण्डकीको भाग्यरेखा मानिएको हो। पर्वतको मालढुंगादेखि म्याग्दी हुँदै मुस्ताङस्थित चीनको सिमाना कोरला नाका जोड्ने २०२ किलोमिटर दूरीको सडक दुई लेनको कालोपत्रे र ग्राभेल बनाउन २०७३०७४ देखि सुरु भएको योजनाको हालसम्म ७५ प्रतिशत भौतिक प्रगति भएको आयोजना प्रमुख धुब्र झाले बताए। संघीय सरकारका भौतिक पूर्वाधार तथा यातायात मन्त्री प्रकाश ज्वाला, गण्डकी प्रदेशका भौतिक पूर्वाधार विकास तथा यातायात व्यवस्था मन्त्री रेशम बहादुर जुग्जाली, प्रतिनिधि सभा सदस्य खमबहादुर गर्बुजा (खम्बिर), सडक विभागका महानिर्देशक सुशील बाबु ढकाल, म्याग्दीका प्रमुख जिल्ला अधिकारी लक्ष्मण ढकाल र प्रहरी नायब उपरीक्षक मदन कुँवर लगायतको टोलीले शनिबार सडकको म्याग्दी खण्डको अनुगमन गरेको छ। अनुगमन टोलीलाई आयोजना प्रमुख झाले छ वटा खण्डमा ८५ किलोमिटर ग्राभेल र तीन वटा खण्डको १९ किलोमिटर सडक कालोपत्रेे गर्ने काम सकिएको जानकारी गराए। उनका अनुसार योजनामार्फत १३ वटा पक्की पुल र तीन वटा बेलिब्रिज निर्माण सकिएको छ। सात अर्ब ५५ करोड रुपैयाँ लागत अनुमान गरिएको योजनाका लागि गत आर्थिक वर्ष २०७९८० सम्म छ अर्ब रुपैयाँभन्दा बढी खर्च भइसकेको छ। सुस्ताएको सडक निर्माण कार्यलाई गति दिन नदीजन्य निर्माण सामग्रीको अभाव र प्रतिकुल भुगोल चुनौति बनेको छ। म्याग्दी र पर्वतको मालढुंगादेखि बेनीको खण्डमा अपेक्षा गरेअनुसार सडक निर्माणले गति लिन नसकेको विषयमा गण्डकीका भौतिक मन्त्री जुग्जालीले संघीय मन्त्री ज्वालाको ध्यानाकर्षण गराएका थिए। सर्वोच्च अदालतको २०७८ असार २९ गतेको आदेशका कारण कालीगण्डकी कोरीडोर अन्तर्गत गण्डकी प्रदेशमा सञ्चालित पूर्वाधार आयोजनामा नदीजन्य निर्माण सामग्रीको अभाव भएको छ। सर्वोच्च अदालतले कालीगण्डकी नदीबाट ढुंगा, गिटी र बालुवा उत्खनन तथा निकासीमा रोक लगाएपछि विकास आयोजना निर्माण प्रभावित भएको हो। कालिगण्डकी कोरिडोर सडक आयोजनामा भएको ढिलासुस्तीले सरकारको ध्यान तानेको छ, मन्त्री ज्वालाले भने ढिलासुस्तीका बारेमा नै हाम्रो अनुगमन केन्द्रित भएकाले यसबारेमा सम्बन्धित निकायहरूसँग चाँढै छलफल गर्दछौं। काठमाडौं फर्किएर तुरुन्त सबै पक्षसँग बसेर छलफल गरी सडक निर्माणलाई गति दिने वातावरण बनाउने मन्त्री ज्वालाले बताए। कोरिडोर आयोजना निर्माणमा देखिएका समस्याहरूलाई स्थलगत रुपमा नै अध्ययन र अनुगमन गर्न सडक विभागको टोलीसहित आएको छु, उनले भने सडक निर्माणमा देखिएको समस्याका बारेमा तुरुन्त समाधान गरेर निर्माणलाई गति दिन्छौं। टोलीले बेनीजोमसोमकोरला सडक अन्तर्गत म्याग्दीको रघुगंगा गाउँपालिका २ बैसरी र सिरुवारी स्थित पहिरोग्रस्त क्षेत्रको पनि अनुगमन गरेका थिए। सडक अन्तर्गत म्याग्दीको अन्नपूर्ण गाउँपालिका७ महभिरदेखि वडा नम्बर ६ पोखरेबगर र भुरुङ्ग तातोपानी क्षेत्रमा तीन किलोमिटर सडक कालोपत्रेे गर्न थालिएको छ। रघुगंगा गाउँपालिका३ राहुघाटदेखि अन्नपूर्ण गाउँपालिका२ भुरुङ्ग तातोपानीको नागढुंगासम्मको १९ किलोमिटर सडक कालोपत्रे गर्न २०७४ मा शर्मा युनाइटेड जेभी र बेनीजोमसोमकोरला सडक योजना बीच ठेक्का सम्झौता भएको थियो। मुख्य ठेकेदारले काम नगरेर सहायकलाई ठेक्का दिएको, प्रतिकुल भूगोल, विपद् र कोरोना महामारीका कारण यो सडक निर्माण कार्य २०७७ हिउँददेखि सुस्ताएको थियो। शर्मा युनाइटेडका इन्जिनियर प्रशान्त तिमिल्सिनाले करिब छ किलोमिटर दूरीमा सब बेस र बेस राख्ने काम सकिएको बताए। रघुगंगा गाउँपालिकाको राहुपारेदेखि बेगखोला खण्डको करिब छ किलोमिटर दुई वर्षअघि कालोपत्रे भएको थियो। योजना अन्तर्गत म्याग्दीको अन्नपूर्ण गाउँपालिकाको नागढुङ्गादेखि काभ्रे खण्डमा चार वर्षपछि सडक निर्माण सुरु भएको छ। २०७६ चैतमा कोरोना महामारी फैलिएपछि रोकिएको अन्नपूर्ण गाउँपालिका२ नागढुङ्गादेखि वडा नम्बर३ को काभ्रे खण्डमा सडक निर्माणको काम गत महिनादेखि सुरु भएको हो।"
रुसयुक्रेन युद्धमा मारिएका हरिप्रसादको कुशको शव बनाएर दाहसंस्कार,"स्याङ्जा : स्याङ्जा वालिङ नगरपालिका १४ मान्खुका २३ वर्षीय हरिप्रसाद अर्याल रुसी सेनामा भर्ती भएर युक्रेनविरुद्धको लडाइँमा परेर कहिल्यौ नफर्कने गरी अस्थाए। मंसिर २२ (८ डिसेम्बर २०२३) सम्म परिवारको सम्पर्कका रहेका हरिप्रसाद त्यसपछि सम्पर्कमा आएनन्। ८ डिसेम्बरदेखि सम्पर्कमा नआएपछि रुसमै रहेका भाइका साथीहरुसँग सम्पर्क गर्दा युक्रेनविरुद्धको लडाइँमा मृत्यु भएको सुनाएको हरिका माइला दाजु राजु बताउँछन्। भाइको त्यस्तो खबर सुनेदेखि भाइलाई सम्झंदा शरीर नै जिरिङ जिरिङ हुने गरेको भावुक हुँदै राजुले भने। १२ कक्षा उत्तीर्ण भएपछि हरिप्रसाद नेपाली सेनामा भर्ती भएका थिए। नेपाली सेनामा ३ वर्षदेखि खाँदै आएको जागिर छाडेका हरिप्रसाद राम्रो तलब पाउने देशमा गएर प्रहरीमा काम गर्न चान्थे। त्यही महत्वकांक्षाले उनी हुँदाखाँदाको जागिर छाडेका थिए। निम्न मध्यम वर्गाीय परिवारका तीन दाजु भाहरुमा हरिप्रसाद अर्याल कान्छा छोरा हुन्। ७९ वर्षीय बुबा रुद्रप्रसाद केही गर्ने हुटहुटी भएको कान्छो छोराले कलिलो उमेमै छाडेर गएपछि गहिरो शोकमा छन्। आमा बालकुमारी र दिदी, दाजुहरु लगायत अर्याल परिवार र गाउँ नै यती बेला शोकमा छ। हरिप्रसादका बुबा रुद्रप्रसादले भारतको पीडब्लुडी नीजी कम्पनीमा काम गरेर पेन्सनमा निस्के पनि पेन्सन त्यति सन्तोष जनक आउँदैन। जेठा छोरा कमल र माहिला राजु पनि वैदेशिक रोजगारको क्रममा दुबइमा काम गर्छन्। कमल नेपाल आएर ५ महिनाअघि पुन कामका लागि दुबई गएकोले छ्ट्टी नपाएर भाइको दाहसंस्कारमा सहभागी हुन पाएनन्। राजु भने दशैं तिहारअघि नै नेपाल आएका थिए। छुट्टी सकेर जाने तरर्खर गर्दै गर्दा रुसमा गएको भाइको दुःखद खबर सुनेपछि बिदा बढाए। भाइको क्रियाकर्म सकेपछि उनी माघ २५ गते दुबइ उड्दै छन्। भाइ कसरी रुसी सेनामा भर्ना हुन पुग्यो थाहा नै नभएको उनी सुनाउँछन्। दाजुहरुको दुबैको कामबाट आम्दनी कम हुने र आफ्नो पनि नेपाली सेनाको जागीरबाट कम आम्दानी हुने भन्दै हरिप्रसाद जागिर छाडेर राम्रो आम्दानी हुने देशमा जान चाहान्थे। त्यही चाहानाले जागिर छाडेका हरिप्रसाद दलाल र साथीको सारमा लागेर दुबइ हुँदै रुस पुगेनन मात्र रुसी सेनामा भर्ती पनि भए। युक्रेन विरुद्धको लडाइमा परेर सधैकालागि अस्ताए। वालीङ बजारदेखि आधा घण्टाको गाडी यात्रामा पुगिने स्याङजाको मान्खु गाउँमा रुद्रप्रसादको दुई हलको खेत र पाखो बारी छ। खेती गरेपनि बादरले खाने भएपछि उनको परिवारनै वालीङ झरेर भाडामा बस्दै आएका छ्न्। जेठो दाजुको परिवार संग बस्दै आएका वृद्ध बुबा आमालाई राम्रो घर बनाएर आफ्नै घरमा सार्ने र बिहे पनि गर्ने हरिप्रसादको धोको थियो। नियतीले पुरा हुन दिएन। बुबा आमालाई सुविधा सम्न्न आफ्नै घरमा राखेर दुःख, विरामी हुँदा राम्रो अस्पतालमा लगेर उपचार गराउने उसको योजना पूरा नहुँदै अस्ताएको उनका काका बुद्धी अर्याल बताउँछन्। बुढेसकालको शरीर,दमको बिरामी, कान्छा पुत्रको वियोगले रुद्रप्रसाद बेला बेलामा भक्कानिन्छन्। कान्छा छोरा विदेशी भूमीमा गुमाएका रुद्रप्रसादका जेठा र महिला छोरा पनि दुबईमा काम गर्छन र बेला बेलामा घर आउँजाउँ गर्छन्। माघ २५ मा कामकालागि पुन दुबई जाँदै गरेका रुद्र प्रसादका महिला छोरा राजु घर खर्च, बच्चाबच्चीको पढाइ, उपचार खर्च पुग्ने खालको देशमै रोजगार नपाउँदा विदेशिनु परेको बताउँछन्। सरकारले घर चलाउन पुग्नेसम्मको देशमै रोजगारका अवसर सृजना नगर्दा विदेशिनुको विकल्प नरहेको भावुक हुँदै उनले सुनाए। कुशको शव बनाएर दाहसंकार रुसी सेनामा भर्ती भएपछि परिवारसँग नियमित सम्पर्कमा रहेका हरिप्रसाद मंसिर २२ देखि सम्पर्कमा थिएनन्। उनको अवस्थाबारे परिवाले सोधीखोजी गर्दा रुसमा रहेका उनकै साथीहरुले युक्रेनविरुद्धको लडाइँमा परेर मृत्यु भएको जानकारी दिए। परराष्ट्र मन्त्रायल मार्फत लिष्टिङसहित हरिप्रसाद नरहेको जानकारी वडा कार्यालयमा आइपुगेपछि परिवारले पत्याउन करै लाग्यो। दुःखद घट्ना भएको बारे वडा अध्यक्षले नै जानकारी दिएपछि शव ल्याउन सक्ने नसक्न विषयमा परिवारमा छलफल भयो। सरकरी निकायसँग हारगुहार गर्दा पनि शव ल्याउन नसक्ने टुंगोमा पुगेपछि परिवारले शुक्रबार कुशको शव बनाएर रामदी स्थित कालीगण्डकीमा दाहसंस्कार गरेको आफन्त बुद्धि अर्यालले बताए। समाजिक सञ्जालमा एक्टिभ थिए हरिप्रसाद रुसी सेनामा भर्ती भएपछि पनि हरिप्रसाद सामाजिक सञ्जालमा एक्टिभ थिए। रुसी सेनाको पोशाकमा सेल्फी भिडियो खिचेर बेला बेलामा पोष्ट गरिरहन्थे। २८ अक्टोबर २०२३ मा हरिले सानु तिम्ले नमान टेन्सन बाँचे तलब मरेत पेन्सन, लाहुरे सिपाइ दाई भन्ने गीत गाउँदै खिचेको सेल्फी भिडियो पोष्ट गरेका थिए। कोठाभित्र खिचेको भिडियोमा साथीहरु पनि सेनाको पोशाकमा मोबाइल चलाएको दृश्य देखिन्छ। १५ नोभेम्बर २०२३ मा उनले आजसम्मको बसाई राम्रो भो अबको दिन पनि राम्रो होस् भनी भगवान ईश्वर प्रति आशा राख्दै अगाडि बडेको छु लेखेर पोष्ट गरेका थिए। ३ डिसेम्बर २०२३ मा उनले सेनाको पोशाकमा हतियारसहित खिचेको तस्बिर पोष्ट गरेका थिए। ४ डिसेम्बरमा उनले यस्तै छ जिन्दगी बाँचे भेट मरेत यतिकै लेखेर साथीहरुसंगै हातहतियार सहित सेनाको पोशाकमा युद्धमा जाँदै गरेको सेल्फी भिडियो पोष्ट गरेका थिए। त्यसपछि उनले फेसबुकमा कुनै सामाग्री पोष्ट गरेको देखिंदैन। उनका परिवारले डिसेम्बर ८ देखि उनी सम्पकमा नआएको बताएका थिए।"
२७ हजार बढी भूकम्पपीडितले पाए पहिलो किस्ताको राहत,जाजरकोट : रामीडाँडा केन्द्रविन्दु भएर गएको भूकम्पबाट प्रभावितमध्ये हालसम्म २७ हजार ९१ जनाले अस्थायी आवासका लागि पहिलो किस्ताको रकम पाएका छन्। ४२ हजार पाँच सय २४ पीडितमध्ये २७ हजार ९१ पीडितले मात्र पहिलो किस्ताको रकम पाएको जिल्ला प्रशासन कार्यालयद्वारा जारी विज्ञप्तिमा उल्लेख छ। जिल्ला प्रशासन कार्यालयका प्रशासकीय अधिकृत हरिश्चन्द्र शर्माका अनुसार भेरी नगरपालिकाका जम्मा पीडित छ हजार छ सय ३४ मध्ये चार हजार छ सय ४२ ले पहिलो किस्ताको रकम पाएका छन्। नलगाड नगरपालिकाका जम्मा आठ हजार ९७ जना पीडितमध्ये सात हजार एक सय ५० जनाले पहिलो किस्ता रकम प्राप्त गरेको जानकारी गराएको छ। छेडागाडमा आठ हजार दुई सय पाँचमध्ये दुई हजार एक सय ८८ जनाले मात्र रकम पाएको उल्लेख गरिएको छ। बारेकोटमा पाँच हजार पाँच सय ८६ मध्ये चार हजार छ सय ८७ जनाले पहिलो किस्तावापतको रकम पाएका छन्। कुशे गाउँपालिकाका पाँच हजार दुई सय ८७ परिवारमध्ये चार हजार एक सय ५४ परिवारले पहिलो किस्ताको रकम पाएका छन्। त्यस्तै जुनिचाँदे गाउँपालिकामा पाँच हजार चार सय छमध्ये एक हजार एक सय १३ परिवारलाई पहिलो किस्ता उपलब्ध गराएको छ। शिवालय गाउँपालिकामा तीन हजार तीन सय नौ जनामध्ये तीन हजार एक सय ४७ परिवारलाई पहिलो किस्ता उपलब्ध गराएको जानकारी दिइएको छ। ४२ हजार पाँच सय २४ पीडितमध्ये हालसम्म २७ हजार ९१ परिवारले रकम बुझेको प्रशासनको विज्ञप्तिमा जनाएको छ। १० हजार एक सय ५९ परिवार मात्र अहिलेसम्म अस्थायी टहरा निर्माण गरेर बसिरहेको समेत उल्लेख गरिएको छ। हालसम्म ३२ हजार तीन सय ६५ परिवार अझै त्रिपालमा बसिरहेका छन्। जम्मा भूकम्पपीडितको संख्या ४२ हजार पाँच सय २४ रहेको छ। हालसम्म जुनिचाँदे गाउँपालिकामा कुनै पनि अस्थायी आवास निर्माण नगरिएको विज्ञप्तिमा उल्लेख गरिएको छ।
रोशी भिमखोरीका ३६९ घरधुरीमा राष्ट्रिय प्रसारण लाइन,"काभ्रेपलाञ्चोक : काभ्रेपलाञ्चोकको रोशी गाउँपालिका११ भिमखोरीको तीन सय ६९ घरधुरीमा राष्ट्रिय प्रसारण लाइन जडान भएको छ। प्रसारण लाइन जडान कार्य सम्पन्न भएपछि शुक्रबार रोशी गाउँपालिका अध्यक्ष दिनेश लामाले विद्युतीकरणको शुभारम्भ गरेका हुन्। प्रसारण लाइनको शुभारम्भ गरेसँगै वडा नं ११ का छहरे, भैँसे, पौवा, भदौरे, मानेगाउँ र अमलबासका गरी तीन सय ६९ घरधुरीमा राष्ट्रिय प्रसारण लाइनको बिजुली बलेको छ। विद्युतीकरणको सुविधा पाएपछि यहाँका नागरिकको जीनस्तरमा थप सुधार हुने अपेक्षा गरिएको अध्यक्ष लामाले बताए। पालिकाका नागरिकलाई आवश्यक सेवासुविधा प्रदान गर्नका लागि स्थानीय सरकारले प्रयत्न गरेको बताउँदै उनले स्थानीय तहबाट गर्नुपर्ने काममा आवश्यक सुझाव दिन आग्रह गरे। राष्ट्रिय प्रसारण लाइनको सेवा विस्तार नहुँदा यसअघि वडा कार्यालयमा सौर्य बत्तीमार्फत नागरिकलाई सेवा प्रवाह गर्दै आइएको वडाध्यक्ष लालकुमार पाख्रिनले बताए। विद्य्त् सेवा जडान भएसँगै यहाँका स्थानीयको दैनिकी सहज हुँदै जाने उनको भनाइ थियो। 'आज हामी धेरै खुसी छौँ। अब वडाबाट नागरिकको काम सहजरुपमा गर्नसक्ने भएका छौँ', उनले भने, 'यसअघि आकाशमा बादल छायो कि सोलार चार्ज सकेर सेवा प्रवाह रोकिन्छ कि भन्ने डर हुन्थ्यो।' यसअघि साउनमा सो वडाका तल्लो भेग कालढुङ्गाका एक सय ३५ घरधुरीमा प्रसारण लाइन जोडिएको थियो। करिब एक हजार घरधुरी रहेको वडामा बाँकी रहेका घरमा छिट्टै लाइन जडान गरिने गाउँपालिका अध्यक्ष लामाले बताए। अन्य घरधुरीमा सामुदायिक विद्युतीकरणमार्फत विद्युत् जडान गरिएको उनले जानकारी दिए। उनका अनुसार विभिन्न चरणमा गरेर हालसम्म यहाँका छ सय १२ घरधुरीका नागरिकले सुविधा पाएका छन्। वडाका स्थानीयलाई रोशी गाउँपालिकाले निःशुल्करुपमा विद्युत् मिटर बक्स वितरण गरेको छ। त्यसका लागि गाउँपालिकाले छ लाख खर्च गरेको वडाध्यक्ष पाख्रिनले जानकारी दिए। राष्ट्रिय प्रसारण शाखा लाइन विस्तारका लागि रू तीन करोडमा ठेक्का सम्झौता भएर काम सम्पन्न भएपछि यहाँका नागरिकले विद्युत् उपभोग गर्न पाएका हुन्। ३० किलोमिटर एबिसी केबुल, सात सय ४० वटा आठ मिटरको स्टिल खम्बा, चार वटा ट्रान्सफर र प्रोजेक्टबाट अन्य थप गरी शाखा लाइन विस्तार गरिएको नेपाल विद्युत् प्राधिकरण बनेपा शाखाका प्रमुख अमृत अधिकारीले जानकारी दिए।"
सपना भुलाई सारा,"काठमाडौं : सपना भुलाई सारा आँसु पिएर जाऊ मन्दिरमा छ तिम्रै तस्बिर लिएर जाऊ कुनै समय यो गीत नगुन्गुनाउने को होला ? अत्यन्तै सुमधुर र कर्णप्रिय यो गीतका गायक योगेश वैद्य शुक्रबार सबेरै सम्पूर्ण श्रोतालाई आँसु पिलाएर संसारबाट बिदा लिए। यो गीत रेकर्डिङका सन्दर्भमा गजबको सन्दर्भ छ। संगीतकार टीका भण्डारीले यही गीत सम्बन्धमा सामाजिक सञ्जालमा यसरी लेखेका छन् एकदिन गायक योगेश वैद्य संगीतकार नातिकाजीको कोठामा पसे। उनी संगीतमा व्यस्त थिए। नातिकाजीको टेबलमा एउटा गीत लेखिएको कागजमा उनको आँखा पयो। त्यो गीत पढे। त्यसमा लेखिएको थियो सपना भुलाई सारा आँसु पिएर जाऊ यो गीतले उनलाई एकदमै छोयो। उनले नातिकाजीलाई भने मलाई यो गीत मन पयो नातिदाइ। म गाउँछु। नातिकाजीले पनि गीत पढे। गुनगुनाए। अलिअलि लय बनाउने प्रयास गरे। त्यसपछि नातिकाजीले योगेशलाई भोलिपल्ट आउन भने। अर्को दिन उनी जाँदा नातिकाजी स्टुडियोमा थिए। नातिकाजीले उनलाई गीत तयार छ, रिहर्सल गर्नू भने। वैद्यले पनि आठ, दसपटक अभ्यास गरे। चार, पाँच घण्टामा यो गीत तयार थियो। उनले अन्तर्वार्तामा भनेका थिए योे गीत मैले एकदमै चाँडै रेकर्ड गरेको गीत हो। कुनै कुनै गीत त मैले महिनौं अभ्यास गरेको छु। म गीत कण्ठस्थ पार्थें। सायद त्यसैले म गीतमा डुबेर त्यसको सारा भाव आवाजमा भर्न खोज्थें। गीत लेखेका थिए शिव अधिकारीले। तर गीत गाउने बेलामा गीतकारको नाम कागजमा थिएन। धेरैपछि मात्रै गीतकारको नाम थाहा भयो। योगेशले आनो चर्चित गीतका गीतकारलाई धेरै पछि मात्रै भेट्ने मौका पाएको वैद्यलाई रेडियो नेपालमा अन्तर्वार्ता लिने क्रममा थाहा पाएको संगीतकार भण्डारीको भनाइ छ। उनका अनुसार सपना भुलाई गीत २०४२ सालमा रेकर्ड भएको थियो। २०१४ सालताका चिनियाँ प्रधानमन्त्री चाउ एनलाई नेपाल आउँदा युगकवि सिद्धिचरण श्रेष्ठले लेखेको गीत सुनाएपछि गायक वैद्यको चर्चा सुरु भएको पाइन्छ। २०२५ सालमा किरण खरेलको शब्द र नातिकाजीको संगीतमा कति प्यासी छ जिन्दगी गीत गाए। यसले उनको चर्चा अझै चुलियो। गायन उनको सोख थियो। खासमा उनले नेपाल सरकारको सहसचिव बनेर झन्डै तीन दशक काम गरे। २०६१ सालमा सेवानिवृत्त भएका उनले ३३ वर्ष सरकारी सेवा गरे। तत्कालीन राजा मवीवी शाहले लेखेको नेपाल मेरो तिमीलाई उपहार भो गीत पनि उनले गाउने अवसर पाएका थिए। जुन गीत २०२७ सालमै रेकर्ड भएको थियो। मूल थाँतथलो पशुपति जयबागेश्वरी रहेका गायक वैद्यपछि काठमाडौंकै नरदेवीका बासिन्दा बने। बाल्यकाल नरदेवीमै बित्यो त्यसैले म आज पनि नरदेवीकै घरको सपना देख्छु। जबकि ४० वर्ष टेकुमा बित्यो। मनमस्तिष्कमा नरदेवी नै छ।, गायक वैद्य भन्ने गर्थे। उनले २०२२ सालमा रेडियो नेपालबाट स्वरपरीक्षा पास गरेका थिए। लगत्तै सोही वर्ष गीतकार किरण खरेलको शब्द र नातिकाजीको संगीतमा उनले प्यासी छ जिन्दगी बोलको गीत रेकर्ड गरेका थिए। गीतकार एवम् चलचित्र निर्देशक यादव खरेलको वैद्यसँग २०१८ सालतिर रेडियो नेपालमा कार्यक्रम चलाउँदै गर्दा चिनापर्ची भयो। २०२२ सालतिरको कुरो हो, रेडियोमै बसिरहँदा भ्वाइस टेस्ट गर्न लाग्दा हेर्न गएँ। आँखा चिम्लिएर हन्डेड पर्सेन्ट समर्पित भएर गाएको देखेको थिएँ।, साहित्यकारसमेत रहेका खरेलले थपे। उनका अनुसार, वैद्यको कवि व्यक्तित्व पनि भएको र उनको पुस्तकसमेत प्रकाशित भएको छ। दुवै मिर्गौला फेल भएर एक दशकदेखि घरमै बसेका थिए गायक वैद्य। थोरै संख्यामा गीत गाए पनि वैद्यले कालजयी गीत गाएकाले उनलाई सदा सम्झिरहन सकिन्छ। उनी अत्यन्तै अध्ययनशील सर्जक पनि हुन्, उनी सम्झन्छन्। आफ्नो दार्शनिक किसिमको गीत गाएको सुनाउँदै उनले थपे, गाउनेमात्र खुबी थिएन, लेख्ने र संगीत कम्पोज पनि गर्ने व्यक्तित्व हो, योगेश वैद्य।"
ला ! हामी चुकचाटा हौं र ?,"एकजनाले हाँस्दै भने, त्यसो त सर, हामी पनि पालिका नदिने भए नागरिकता लैजाऊ भनेर पाँच सय नागरिकता फिर्ता गरेका ठाउँका मान्छे हौं। बझाङ आएदेखि नै यहाँको बारेमा केही न केही त लेख्नुपर्छ भन्ने लागिरहेको थियो। त्यसमाथि पनि साइपालको बारेमा त केही नलेख्नु भनेको अन्याय नै हो। तर पनि मन विरोधाभाषमा थियो। पूर्वाधारको उपलब्धता कमजोर भएका कारण खुइँय गर्दै ढुंग्रामा शरीर बिसाएर चोरी औंला अंकुशी पार्दै पसिना पुछेर गर्नुपर्ने यात्रा खास हो। सट्टामा हेलीमा गरिएको सौखिन यात्रा लेख्नु कि नलेख्नु ! यो विरोधाभाषलाई बन्चरोले मर्मस्थानमा नै हानिएको गजराजलाई जस्तै बनाइदियो सहयात्री बसन्तप्रताप सिंहका शब्दले। सर जत्तिको मान्छेले बझाङको बारेमा नलेखे कसले लेख्छ ? सुनिकोटको ओरालो झर्दै गर्दा उनले मलाई यामान लेखक बनाइदिए। म मखलेल हुनुपर्ने हो तर मलाई भने आफू यामानको लेखक नभएको अन्तरआभाषले खुम्च्यायो। यो खुम्च्याइ र तन्काइकै बीच पनि लेख्छु भन्ने मनस्थिति भने सिर्जना भयो। ह्वाट्सएपमा मलाई हिजोको फोटोग्राफ पठाइदिनू है ? भन्ने मेसेज लेखेर बिहानीको पहिलो प्रहरमै औंलाहरू किबोर्डमा चलाउन थालें। आज माघ १। कसैका लागि माघी कसैका लागि मकरसंक्रान्ति। काठमाडौं भएको भए घिउ, चाकु, तिलौरी खानुपर्ने हो। यता बटुक, सेल खाने चलन छ। बर्दिया बस्दा ढिकरीको स्वाद लिएको पनि यही बेला हो। तर आज यी केहीको स्वाद लिन पाइने छाँटकाँट देखिएन। बिहानको योग दिवसको कार्यक्रममा देखिएको थुप्रै नारामध्ये गहुँतगोबर खेतमा, शुद्ध अन्न पेटमा भन्ने नाराले यी सबैको स्वाद मेटाइयो। करिब ११ बजेतिर जिप चढेर निक्लियौं साइपाल जान। सहयात्रीहरू थिए, भरत शाह, वसन्तप्रताप सिंह र धीरज राउत। बझाङका १२ स्थानीय तहमध्ये एकको नाम हो साइपाल। साइपाल हिमालको नाममा राखिएको गाउँपालिकाको नामसँगै यो पालिका बनाउँदाका अनौठा कुराहरू पनि छन्। जिल्लाको ४२ प्रतिशत भूगोल (१४६७२७ वकिमि) समेट्ने यसले जम्मा २ हजार ६ सय जति जनसंख्यालाई राखेको छ। हालसम्म वाणिज्य बैंकको शाखा नखुलेको स्थानीय तह पनि यही हो। साइपाल हिमाल, राक्से हिमाल, राईढुंगीताललगायत मनमोहक प्राकृतिक छटा लिएको यसले प्रशस्त संरक्षित वन्यजन्तुलाई आश्रय दिएको छ। हिमालयन भियग्राको नामले प्रसिद्ध यार्सागुम्बालगायत अनेकांै जडीबुटी पाइन्छन् यहाँ। तर पालिका बनाउने बेलामा हामीलाई हेप्यो नि सर। काँडाका मान्छेले खाली छ्याङरक्सी बेच्ने हो। के गर्न सक्छ र भनी हामीलाई हेप्यो। हामीले पनि आन्दोलन गरेर पालिका बनायो, पालिका अध्यक्ष मानवीरले भनेथे एक दिन। पुराना कुरा सम्झिन्छु, मित्र प्रमोद सिम्खडा स्थानीय विकास अधिकारी थिए स्थानीय तहको ढाँचा बनाउने बेलामा। घरीघरी फोनमा भन्थे, काँडाका मान्छेले पनि आन्दोलन गर्ने रहेछन्। आज घेराउ गरे। नारा लगाए। हामीलाई पालिका दिन्नौ भने तिम्रो नागरिकता चाहिएन भन्दै पाँच सय नागरिकता प्रशासनमा बुझाए। अहिले पनि त्यो प्रसंग धुली र काँडाका बासिन्दा उठाइरहने रहेछन्। यिनै प्रसंगसँग जोडिएका कुरा गर्दागर्दै हामी चैनपुर ताक्लाकोट लेखिएको सडकमा लगभग २१ किलोमिटर लामो यात्रा गरी रूपातोला पुगेका थियौं। तलकोट दरबारलाई बायाँ पारेर तल बगेको सेती खोला खोज्दै गजधम्म परेका पहाडको काखमा भेटिन्छ रूपातोलाको सानो बस्ती। त्यही बस्तीको खन्दै गरेको सडकमा नै ढ्यास्स तेर्साइएको हेलिकप्टर नजिकै पुग्दामात्र देख्यौं हामीले। काँडामा दस शय्याको अस्पताल बनाउन लग्न लागिएको डन्डीको थुप्रो केही दिनदेखि सामान बोकिरहेको हेलीले सानो बनाइसकेको थियो। छेवैमा केही ड्रमहरूमा हवाई इन्धन। केही मजदुर ओहोरदोहोर गरिरहेका। काठको एउटा लामो बेन्च र केही थान प्लास्टिकका कुर्सीहरू। पुराना प्रेसरकुकरहरूमा पाकेका खानेकुरा। त्यहीँ सडकमा नै बसेर खानेकुरा खाइयो। मालवाहक ट्रकका परिवारहरूले कहिलेकाहीँ बाटोमा पकाएर खाएको देखेको थिएँ। कताकता त्यसैको झल्को पनि आयो। खाना खाइसकेर हामी उड्यौ धुलीतर्फ। भीमकाय डाँडाको बीचैबीच उडिरहेको हेलीबाट कहिले तलको खोलातिर नजर कुद्थ्यो। कहिले अक्करे भिरमै पनि पलाएका बुट्ट्यानतिर। कहिले पर ठडिएको हिउँको बिउमात्र बाँकी भएको कालापत्थरतिर। यार्चा टिप्ने पाटनको अनुमान लाउँदै गर्दा दायाँतर्फ देखियो काँडाको बस्ती। केहीछिनमा बायाँतर्फ न्यूना। सेता रङका मैला मैला देखिने अधिकांश घरहरूका छानाबाट ढुंगाको स्लेट हटेर जस्तापाता ठोकिएका देखिन्थे। धुलीको हेलिप्याडमा धुलो उडाउँदै हेलिकप्टर रोकियो। केटाकेटी र महिला धुलो छेक्दै दौडिए। हामी पनि धुलो छल्दै उत्रियौं। यहाँको प्राकृतिक छटाको आनन्द लिनुपर्छ भन्दाभन्दै मोबाइलमा नोटिफिकेसनको भाइब्रेसनले झस्कायो। हातमा फोन लिन नपाउँदै फोन बज्न थाल्यो। सर, यहाँ दमकल आइपुगेन। बजारमा एउटा घरमा आगो लागिरहेछ। अब लिएन धुलीको आनन्द ! सँगैका साथीहरूलाई भने टोली खटाउन। सँगै नभएकालाई पनि आआफ्नो भूमिकाको बारेमा सम्झाएँ। दमकल पठाएँ तर साँघुरो सडकमा उसलाई पुग्न कठिन भएछ। बढी क्षति हुने अवस्था आएछ। खानेपानी खोल्न लगाएँ। खोई नगरमा हाइड्रेन्ट छछैन थाहा भएन तर खोल्न लगाएको खानेपानीले काम गरेछ। चौकीको असई हातमा निरीक्षण पुस्तिका लिएर उभिएका छन्। लगातार फोन आइरहेछ। माथिपट्टिको हिउँ नभएको नांगो डाँडाले दिक्क बनाइरहेछ। स्थानीयका उत्सुक आँखाले हेरिरहेछन्। सेती पारि देखिएको गाउँ र जिउलोले लोभ्याइरहेछ। उरै भन्ज्याङ कतातिर होला भन्ने चासो पनि छ। नागरिकता नपाएका कति मान्छे होलान् भन्ने चिन्ता एकातर्फ छ। उतातर्फ बजारमा आगो लागिरहेको छ। कतै जिम्मेवारीले पोल्दैछ, कतै जिज्ञासाले घोच्दैछ। यही बीचमा केही कुरा गर्न भ्याइयो। पारि गाउँको नामबलौंडी रहेछ। त्यहाँको खेती भएदेखि बाहेकको जमिन सुर्मादेवीको गुठी रहेछ। यहाँबाट नि पूजा लैजानुपर्छ ? मैले सोधें। पर्छ नि ! एक जिज्ञासु आँखा भएको युवकले जवाफ दियो। तर जिल्लाभरि धेरै सुर्मादेवीको मन्दिर रहेछन्। यहाँ भएको मन्दिर अर्कै रहेछ। जात पनि चल्छ नि यहाँ अर्को एक जनाले भन्यो। कहाँ ? धुली गाउँको एक कुनामा देखाउँदै उसले भन्यो, ऊ त्यहाँ। लांघादेवको मेला लाग्छ सात दिनको। लांघादेव भनेको महादेव हो ? हो उसले भन्यो। यहाँ जंगली जनावर गाउँमै आउँछ ? नयाँ प्रश्न सोधें। आउँथ्यो नि ! हिउँ परेपछि तल तल झर्ने हुन्। अहिले त हिउँ नै परेन। उसले निराश हुँदै भन्यो। फ्याट्ट सुनें, उता अर्की महिला वसन्तजीलाई भन्दै रहिछन्, हाम्रो त महिनावारी पनि बिग्रियो। जलवायु विज्ञहरूले जलवायु परिवर्तनको यस्तो पनि असर हुन्छ भन्ने गरेको कुरालाई सन्देशात्मक रूपमा सुन्ने गरेको म यहाँ महिलाको आवाजले झस्किएँ एकपटक। सबै आआफ्नै सुरमा थिए। कहिले आफ्ना मातहतलाई निर्देशन दिने र कहिले पुराना यादहरू सुनाउने क्रम जारी थियो। उता भरतजी आफू असई हुँदा बाध्यतावश कसरी एकैदिनमा धुलीबाट चैनपुर पुगेथें भनी सुनाउँदै थिए। हेलीका क्याप्टेन हरेराम थापा उडान अनुभव सुनाउँदै थिए। मेजर धीरज भूगोललाई गहिरोसँग नियाल्दै थिए। चैनपुरबाट आगो नियन्त्रणमा आएको फोन आयो। बल्ल आफूले खुल्लापनको महसुस गरें। एकपटक लामो श्वास तानें र दायाँबायाँ हेरें। डाँडाको काखमा लामो तेर्सिएको धुली हामीलाई हेरेर मुस्कुराइरहेको थियो। उत्तरतर्फ ठडिएको अलिक बढी हिउँ भएको गुदुपाल हिमाल हामीलाई हेर्दै गर्विलो भइरहेको थियो। पूर्वतर्फको कालो पहाड हिउँको अभावमा तड्पिरहेको थियो। धुलीको बस्ती आफ्नो काखमा बन्ने भनिएको माथिल्लो सेती जलविद्युत् आयोजनाले ल्याउने विकास सम्झेर भित्रभित्रै खुसी थियो। फ्याट्ट भनें, वाटर टावर नै नभए के हुन्छ हाम्रा जलविद्युत्को भविष्य ? वसन्तजीले भने, जलविद्युत्को भविष्य छोड्नूस्। के हुन्छ यिनको भविष्य ? नजिकै उभिएका केही थान केटाकेटीको उत्सुक आँखामा हेरें अनि सम्झिएँ दिगो विकासको परिभाषा। गान्धीजीले भने झैं आवश्यकता र लोभको सन्तुलन कसरी होला भन्ने लाग्यो। मन अमिलो भएर आयो। नजिकै उभिएकी महिलातिर हेरें। उनले भनिन, तमी अहिल झान्याँ हौ त ? जिस्कँदै भनें, तमीले राख्ने नाईं ? हामी राखुली। तमी याँइ बस। उनीहरूको फरासिलो व्यवहार देखेर म हाँसे। यत्तिकैमा हेली आइपुग्यो। छारो उड्यो। भन्दै सबैजना ढुंगा पछाडि आइपुगे। हामी फेरि भेट्ने वाचा गर्दै धुलीबाट छुट्टिएर काँडातर्फ लाग्यौं। यस्ता ग्रामीण बस्तीहरूमा पाहुना आउँदा राख्ने सद्भाव पटक्कै बदलिएको छैन। गाउँको बारेमा के नयाँ कुरा बताउँ ? के नौलो कुरा खुवाएर पठाउँ ? भन्ने चिन्ता हुन्छ। भोकै पठाउनुपर्ला भन्ने चिन्ता हुन्छ उनीहरूलाई। काँडाको यो बस्तीमा केही दिनअघि पनि आइपुगेको थिएँ। खेतीयोग्य जमिनको अभाव रहेको यो गाउँ भित्ताजस्ता डाँडाले घेरिएको छ। यहाँका मान्छेहरूको आम्दानीको मुख्य स्रोत भनेकै जडीबुटी हो। साइपाल हिमालमा पर्यटक ल्याउन सके केही राम्रो हुन्थ्यो। त्यो गर्न सकिएको छैन। आउँदैनन् सर। फाट्टफुट्ट हो। आज एकजना उता लागेको देखियो। एक जनाले भने। को के ? यसरी थाहा नै नभई जान दिनु भएन संवेदनशील ठाउँमा। दार्चुला हुँदाको घटना सम्झँदै भनें। सविस्तार पनि भनें, कसरी आफूलाई क्याटलोना भन्ने देशको ठान्ने एक विद्रोही महिला मधेस घुमेर तिब्बत छिर्न खोजेकी थिइन्। एकजनाले हाँस्दै भने, त्यसो त सर, हामी पनि पालिका नदिने भए नागरिकता लैजाऊ भनेर पाँच सय नागरिकता फिर्ता गरेका ठाउँका मान्छे हौं। सबै हाँसे। यत्तिकैमा एक जनाले तातोपानीमा मह राखेर ल्याए। भरतजीले जिस्कँदै भने, रक्सी त होइन नि यो ? नाईं, नाईं। होइन। लिई आउनेले भने। बरु यसमा ताराचुक हालेको भए हुन्थ्यो नि। अरु कसैले भन्यो। ला ! हामी चुकचाटा हौं र ? फेरि सबैजना हाँसे। आकाशमा डन्डी झुन्ड्याएर आउँदै गरेको हेलिकप्टर देखियो। काँडामा अस्पताल निर्माणमा खटिएको बैतडी मूलथलो भई कञ्चनपुर बस्ने युवा इन्जिनियर भाइले आकाशतर्फ हेरे। सामान झारेर हेली स्कुल ग्राउन्डमा उत्रियो। हामी हात हल्लाउँदै चैनपुरतिर लाग्यौं।  कुइँकेल बझाङका प्रमुख जिल्ला अधिकारी हुन् ।"
उपल्लो मुस्ताङ जाने विदेशीबाटै २३ करोड,"जोमसोम : उपल्लो मुस्ताङ भ्रमण गर्ने विदेशी पर्यटकबाट सरकारले २२ करोड ९९ लाख ४४ हजार रुपैयाँ राजस्व संकलन गरेको छ। सन् २०२३ मा कुल ३ हजार ४ सय ८७ विदेशी पर्यटकले उपल्लो मुस्ताङको भ्रमण गर्दा उक्त राजस्व संकलन भएको हो। सरकारको चर्को पर्यटन रोयल्टी शुल्कका कारण उपल्लो मुस्ताङमा विशेष र भीआईपी पर्यटकबाहेक सामान्य स्तरका विदेशी पर्यटक जाँदैनन्। सन् २०२३ मा विदेशी पर्यटकबाट १७ लाख ४२ हजार अमेरिकी डलर संकलन भएको हो। जनवरीमा ७, फेबु्रअरीमा २३, मार्चमा १ सय ६२, अप्रिलमा ४ सय २५, मेमा ७ सय १२ र जुनमा १ सय ४९ पर्यटकले उपल्लो मुस्ताङ भ्रमण गरेको अन्नपूर्ण संरक्षण क्षेत्र आयोजना, इलाका संरक्षण कार्यालय जोमसोमले जनाएको छ। त्यसैगरी, जुलाईमा १ सय ८८, अगस्टमा २ सय ७८, सेप्टेम्बरमा ४ सय ७, अक्टोबरमा ८ सय ३०, नोभेम्बरमा २ सय ८० र डिसेम्बरमा २३ पर्यटक उपल्लो मुस्ताङ पुगेका हुन्। चीनसँग सिमाना जोडिएको उपल्लो मुस्ताङ निषेधित तथा नियन्त्रित क्षेत्रअन्तर्गत पर्दछ। यसलाई सुरक्षा दृष्टिकोणले संवेदनशील क्षेत्रको रूपमा लिने गरिन्छ। चीनमा सांस्कृतिक विद्रोह हुँदा मुस्ताङको कोरला नाका हुँदै खम्बाहरूले चीन विरोधी गतिविधि गरेपछि यसलाई सरकारले निषेधित तथा नियन्त्रित क्षेत्र घोषणा गरेको थियो। सन् २००० मा तिब्बतियन भिक्षु कर्मापा लामा उपल्लो मुस्ताङको कोरला नाका हुँदै भारत छिरेपछि चीनले कोरला नाकामा तारबार लगायो। खम्पा विद्रोहपछि उनीहरू मुस्ताङमा बसेर चीन विरोधी कार्यक्रम गरेका थिए। सरकारले दुई देशबीचको सुरक्षा नखल्बलियोस् भन्ने उद्देश्यले यसलाई निषेधित तथा नियन्त्रित क्षेत्र घोषणा गरेको थियो। यसैका कारण उपल्लो मुस्ताङ जाने विदेशी पर्यटकले नेपाल सरकार गृह मन्त्रालयअन्तर्गत अध्यागमन विभागबाट उक्त क्षेत्रमा जान पदयात्रा अनुमति लिनुपर्छ। अध्यागमन विभागले पर्यटकलाई १० दिनको प्रवेश अनुमतिस्वरूप पाँच सय डलर लिने गर्छ। सुरक्षा संवेदनशील क्षेत्रमा सूचीकृत उपल्लो मुस्ताङ निषेधित क्षेत्रमा रहेकाले मुस्ताङ भ्रमण गर्ने करिब दुई प्रतिशत मात्र विदेशी पर्यटक उपल्लो मुस्ताङ जाने गरेको एक्यापको तथ्यांकले देखाउँछ। एक्यापले उठायो १२ करोड ७८ लाख सन् २०२३ मा ९० हजार ३ सय ५६ विदेशी पर्यटकले मुस्ताङ जिल्लाको भ्रमण गर्दा राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) ले परमिट शुल्कबापत १२ करोड ७८ लाख ८० हजार रुपैयाँ संकलन गरेको छ। यो हालसम्म एक्यापले उठाएको परमिटबापतको ठूलो रकम हो। एक्यापले संकलन गरेको परमिट शुल्कबापत उठेको रकममध्ये १३ प्रतिशत सरकारलाई भ्याट बुझाउनुपर्ने हुन्छ। परमिटबापत उठेको शुल्कको १ करोड ६६ लाख २४ हजार रुपैयाँ सरकारलाई भ्याट तिर्नुपर्ने हुन्छ। सन् २०२३ मा सार्क राष्ट्रका ७२ हजार १ सय ९७ जनाले मुस्ताङ जिल्लाको भ्रमण गर्दा ७ करोड २१ लाख ९७ हजार रुपैयाँ परमिट शुल्क उठेको छ। जसमध्ये एक्यापको ईपी काउन्टरमा परमिट नलिई सीधै मुस्ताङ आएका ९ सय २५ जनाले ९ लाख २५ हजार रुपैयाँ जरिबाना शुल्क एक्यापलाई बुझाएका थिए। यस्तै, सन् २०२३ मा सार्कबाहेक तेस्रो मुलुकका १८ हजार १ सय ६६ जना विदेशी पर्यटकले मुस्ताङ जिल्लाको भ्रमण गर्दा परमिटबापतको शुल्क ५ करोड ४४ लाख ९८ लाख रुपैयाँ संकलन भएको देखिन्छ। जसमध्ये ८५ विदेशी पर्यटकले बिना परमिट मुस्ताङ आउँदा २ लाख ६७ हजार रुपैयाँ जरिबाना एक्यापलाई बुझाएको तथ्यांक छ। लमजुङको बेंसीसहरदेखि मनाङ हुँदै १० हजार ९६ जनाले मुस्ताङको भ्रमण गरेका थिए। अन्नपूर्ण संरक्षण क्षेत्रअन्तर्गतका जिल्लामा भ्रमण गर्दा सार्क राष्ट्रका विदेशी पर्यटकले एक हजार र तेस्रो मुलुकका विदेशी पर्यटकले तीन हजार रुपैयाँ परमिटबापत शुल्क बुझाउनुपर्ने एक्याप जोमसोमका कार्यालय प्रमुख प्रमोदराज रेग्मीले जानकारी दिए। कार्यालय प्रमुख रेग्मीका अनुसार उक्त प्रावधान सरकारको निर्णयअन्तर्गत भएको र एक्यापले संकलन गर्ने रकम संरक्षण क्षेत्र व्यवस्थापनलगायतका कार्यमा खर्च हुने उल्लेख गरे।"
राउटेको जनसंख्या घटेको घट्यै,"दैलेख : लोपोन्मुख राउटे समुदायकी १२ वर्षीया बालिका दुर्गा शाहीको बिहीबार राति निधन भयो। झन्डै एक महिना अघिदेखि उनी बिरामी थिइन्। उनी हरिबहादुर शाही र जीवन शाहीको छोरी हुन्। पछिल्लो पटक राउटे बस्ती बसेको भैरवी४ गडाजिउँलामा उनको निधन भएको राउटे परियोजनामार्फत राउटे बस्तीमा कार्यरत शिक्षक लालबहादुर खत्रीले बताए। बिरामी परेपछि दुर्गालाई औषधि सेवनसँगै खानपानमा विशेष ध्यान पुर्याउन आग्रह गरिएको थियो। तर, माघे संक्रान्तिमा असन्तुलित खानपानका कारण बिमारले थप च्यापेको हुन सक्ने खत्रीको भनाइ छ। राउटे समुदायका मुखिया सूर्यनारायण शाहीलगायतले दुर्गाको बिहीबार मध्यरातमा निधन भएको भन्नुभएको छ। उनको निधनबारे हामीले शुक्रबार बिहानमात्रै थाहा पायौैं, खत्रीले भने। दुर्गाको निधनपछि राउटे समुदायको बस्ती भैरवी गाउँपालिकाबाट सरेको छ। चामुण्डाविन्द्रासैनी४ सुइयाँतडामा बस्ती सरेको हो। परिवारका सदस्यको निधन भए राउटे समुदायले बस्ती नै सार्ने चलन छ। दुर्गाको निधनपछि समुदायको जनसंख्या १ सय ३७ मा झरेको छ। जेठसम्म राउटेको जनसंख्या १ सय ४२ थियो। त्यसयता समुदायका ५ जनाले ज्यान गुमाइसकेका छन्। जेठ २३ गते समुदायका ज्येष्ठ सदस्य कर्णबहादुर शाहीका ९१ वर्षको उमेरमा निधन भएको थियो। दैलेखको गुराँस गाउँपालिकाले उपलब्ध गराएको परिचयपत्रमा उनको जन्म १९८९ वैशाख १२ उल्लेख छ। त्यसयता समुदायका तुल्सी शाही, शान्ति शाही, महामुखिया ६६ वर्षीय महिनबहादुर शाही, सिमल शाही, भद्रबहादुर शाही, पाँचमहिने शिशु बालकुमारी शाही, एकमहिने शिशु भैरव शाहीको निधन भएको शिक्षक दुर्गा खत्रीले जानकारी दिइन्। अस्वस्थकर खानपान, अत्यधिक मदिरा सेवन, कुपोषण र चिसोलगायतका कारण यो समुदाय उच्च जोखिममा छ। यो समुदायमा अत्यधिक मदिरा सेवनका कारण ज्यान गुमाउनेको संख्या पनि उच्च छ। हाल चिसो बढेसँगै राउटे समुदायमा स्वास्थ्य समस्या पनि बढ्दै गएको छ। काठ र कपडाको पालमुनि चिसो भुइँमा रात बिताउने यो समुदायका महिला, बालबालिका र वृद्धवृद्धा थप जोखिममा छन्। दक्षिण एसियाकै एकमात्र फिरन्ते जाति राउटेले नेपाललाई विश्वमा चिनाएको छ। नेपालको सांस्कृतिक विविधता झल्काउन पनि यो जातिको भूमिका महत्त्वपूर्ण छ। विशेषगरी कर्णालीका दैलेख, सुर्खेत, जाजरकोट, सल्यान आसपासका जंगलमा बसोबास गर्ने यो समुदाय मुलुकको सम्पदा र कर्णालीको गहनाको रूपमा चिनिन्छ। आफूलाई वनको राजा भन्न रुचाउने राउटे नेपालको नागरिक हौं भनेर गाथा गाउँछन्। कुनै समय यो समुदायको जीविकोपार्जनको मुख्य स्रोत सिकार गर्नु, काठका सामान निर्माण गरी खाद्यान्नसँग साट्नु थियो। वनजंगलमा गिठाभ्याकुर, तरुल, च्याउलगायतका कन्दमूलको भरमा उनीहरू जीविकोपार्जन गर्थे। जथाभावी सडक विकासले वन उजाड बन्दै गएको छ। पानीका मुहान सुक्न थालेका छन्। त्यसको प्रत्यक्ष प्रभाव राउटे समुदायमा परेको छ। जंगलका छेउछाउ, पहाडको खोंच तथा टाकुरा र नदीकिनारमा बसाइँ सरिरहने यो समुदायले पछिल्ला केही वर्षयता कन्दमूलहरू गिठा, भ्याकुर, च्याउलगायतका जंगली जडीबुटीहरू पर्याप्त मात्रामा पाउँदैनन्। उनीहरू जहाँजहाँ बसाइँ सर्छन्, त्यहाँत्यहाँ खानेपानीको जोहो गर्नै सकस छ। उनीहरूको जीविकोपार्जनको मुख्य स्रोतसमेत गुम्दैछ। सरकारले दिने सामाजिक सुरक्षा भत्ताको भरमा जीवन धानिरहेको राउटे समुदायका नागरिक बताउँछन्। यो समुदायलाई नजिकबाट नियाल्नेहरू राउटे नागरिकहरू जलवायु परिवर्तनको प्रत्यक्ष मारमा पनि पर्न थालेको बताउँछन्।"
बसभित्रै रक्तदान गर्ने हो ?,"धरान जनकपुरधाम : रगतको सहज व्यवस्थापनमा सघाउने उद्देश्यले गैरआवासीय नेपाली संघ (एनआरएनए)ले सुनसरी र धनुषा रेडक्रसलाई ब्लड संकलन गर्ने मोबाइल बस उपलब्ध गराएको छ। सघन बिरामीको उपचारमा सहयोग पुर्याउने उद्देश्यले एनआरएनएले सातवटै प्रदेशमा एकएकवटा ब्लडसंकलन बस वितरण गर्ने योजना बनाएको संघका अध्यक्ष डा बद्री केसीले बताए। उनले नेपालको विकास र समृद्धिका लागि महासंघले हातेमालो गर्दै आएको बताए। धरानमा बुधबार आयोजित विशेष कार्यक्रममा संघले उक्त बस कोशी प्रदेशका मुख्यमन्त्री केदार कार्कीमार्फत सुनसरी रेडक्रसलाई हस्तान्तरण गरेको हो। कार्यक्रममा संघका उपाध्यक्ष डा हेमराज शर्माले यसअगाडि बागमती र सुदूरपश्चिम प्रदेशलाई एकएक वटा ब्लड संकलन बस उपलब्ध गराइएको बताए। उनले नेपालको विषम परिस्थितिमा सरकारले गर्न नसकेको काम पनि एनआरएनएले गरेको दाबी गरे। एनआरएनएकी उपाध्यक्ष रोजिना प्रधान राईले विदेशमा बस्ने नेपालीले देशप्रतिको मायाका कारण विभिन्न सामाजिक काममा साथ दिँदै आएको बताइन्। मुख्यमन्त्री केदार कार्कीले एनआरएनएका पदाधिकारीहरूलाई कोशी प्रदेशको विकास र समृद्धिका लागि हातेमालो गरी अगाडि बढ्न आग्रह गरे। उनले ब्लड संकलन बसले कोशी प्रदेशका जनताको उपचारलाई सहज पुर्याउने विश्वास व्यक्त गरेका छन्। सुनसरी रेडक्रसले कोशी प्रदेशका विभिन्न जिल्लामा गएर रगत संकलन गर्दै आएको छ। रेडक्रस सुनसरीका सभापति उमेश थापाले ब्लड संकलन बसले कोशी प्रदेशका बिरामीलाई रगत संकलन गरी थप सेवा प्रदान गर्ने प्रतिबद्धता जनाए । त्यस्तै, एनआरएनएले जनकपुरधाम उपमहानगरपालिकाको माध्यमबाट नेपाल रेडक्रस सोसाइटी धनुषालाई आधुनिक प्रविधियुक्त रक्त संकलन बस हस्तान्तरण गरेको छ। रगतको माग र आपूर्तिको सन्तुलन मिलाउन संघले मधेस प्रदेशका लागि रक्त संकलन मोबाइल बस ल्याएको हो। रगतको माग दिनप्रतिदिन बढ्दै जाँदा व्यवस्थापन चुनौतीपूर्ण बन्दै गएकाले रगत व्यवस्थापनमा सघाउने उद्देश्यका साथ उक्त बस ल्याइएको एनआरएनएका प्रमुख कार्यकारी अधिकृत राजेन्द्र राउतले बताए। उक्त बसभित्रै राखिएका विशेष सिटमा बसेर रक्तदान गर्न सकिन्छ। बाहिर रक्तदान गर्नुपर्ने अवस्थामा बसमै अट्याच भएको पाल टाँगेर पनि रक्तदान गर्न सकिन्छ। त्यसका लागि अतिरिक्त सिट राखिएको छ। उक्त प्रत्येक बस ७० लाख रुपैयाँमा खरिद गरिएको राउतले जानकारी दिए। बसमा बसेर एकै पटकमा पाँचजनाले रक्तदान गर्न सक्ने उनले बताए। त्यस्तै रगत चिस्याउने, रगत झिक्ने र स्वास्थ्यकर्मी बस्ने व्यवस्था बसभित्रै छ। रगत अभाव भएको बेला गाउँगाउँसम्म रगत संकलन गर्न यो बस निकै उपयोगी हुने छ। उक्त बसको सहयोगबाट प्रतिकूल मौसममा समेत रगत संकलन गर्न सहज हुने छ। बस हस्तान्तरण कार्यक्रममा स्वास्थ्यमन्त्री वीरेन्द्र सिंहले रगतको माग दिनहुँ बढिरहेका बेला एनआरएनएले गरेको कार्य निकै सराहनीय रहेको बताए। उनले मधेसवासीका निम्ति रगतको व्यवस्थापनमा यो कोसेढुंगा सावित हुने उल्लेख गरे। जनकपुरधाम उपमहानगरपालिकाका प्रमुख मनोजकुमार साहले बसबाट रेडक्रस र बिरामीहरूलाई प्रत्यक्ष फाइदा पुग्ने विश्वास व्यक्त गरे। उनले रक्त संकलन मोबाइल बसलाई सही ढंगले सञ्चालनमा ल्याएर रगतको माग र आवश्यकतालाई पूरा गर्ने बताए । दुवै कार्यक्रममा एनआरएनएका विभिन्न पदाधिकारी, स्थानीय जनप्रतिनिधि, प्रमुख जिल्ला अधिकारीहरू, रेडक्रसका पदाधिकारीलगायतको सहभागिता थियो।"
१० जना फरार प्रतिवादी पक्राउ,"उदयपुर : जिल्ला अदालतको फैसलापछि फरार रहेका उदयपुरको एकै नगरपालिकाका १० जना प्रतिवादीलाई प्रहरीले पक्राउ गरेको छ। इलाका प्रहरी कार्यालय बेल्टारबाट खटिएको टोलीले उनीहरुलाई पक्राउ गरेको हो। पक्राउ पर्नेमा सरकारी कागजातको छाप दस्तखत किर्ते अभियोगमा ११ महिना १० दिन कैद र ५० रुपैयाँ जरिवाना तोकिएका चौदण्डीगढी नगरपालिका ८ का सन्तोष राई, जालसाजी मुद्दामा ३२ हजार ५ सय जरिवाना तोकिएका वडा नम्बर ५ का भीषण चौधरी र झुटो विवरण पेस गरी नागरिकता लिएको अभियोगमा पाँच हजार जरिवाना तोकिएका सोही ठाउँका तिलक राई रहेका छन्। त्यसैगरी जुवा मुद्दामा दुई सय जरिवाना तोकिएका वडा नम्बर ७ का मानसिंह राई, गाली बेइज्जती मुद्दामा ३३ हजार तीन सय ३३ रुपैयाँ ३३ पैसा जरिवाना फैसला सुनाइएका वडा नम्बर ९ का नारायण चौधरी, सम्बन्ध विच्छेद मुद्दामा एक हजार दुई सय ५० पैसा जरिवाना तोकिएका वडा नम्बर ४ का शिला तामाङ पक्राउ परेको जिल्ला प्रहरी कार्यालयका सूचना अधिकारी डीएसपी हरिनन्दन चौधरीले जानकारी दिए। त्यस्तै कुटपिट र लुटपाट मुद्दामा आठ हजार सात सय ५० पैसा जरिवाना तोकिएका वडा नम्बर ६ का सबहादुर राई, सम्बन्ध विच्छेद मुद्दामा दुई सय ५० रुपैयाँ जरिवाना तोकिएका वडा नम्बर २ का मनहरी मगर रहेका छन्। त्यसैगरी चौदण्डीगढी ९ का भक्तबहादुर थापा र वडा नम्बर ६ का संगीता राईलाई पनि प्रहरीले नियन्त्रणमा लिएको छ। थापामाथि सम्बन्ध विच्छेद मुद्दामा एक सय २५ रुपैयाँ र राईलाई गाली बेइज्जती मुद्दामा २५ रुपैयाँ जरिवाना तोकेको छ। उनीहरूलाई फैसला कार्यान्वयनका लागि जिल्ला अदालत उदयपुर पठाइएको डीएसपी चौधरीले बताए।"
राम मन्दिरमा प्राण प्रतिष्ठा : वाल्मीकि आश्रममा छैन चहलपहल,"नवलपरासी : भारतको अयोध्यायस्थित राम मन्दिरमा हुने प्राण प्रतिष्ठाका दिन नेपालका केही पालिकाहरुले सार्वजनिक बिदासमेत दिएका छन्। पालिकाहरुले विज्ञप्ति निकालेर त्यस दिन पालिकाभित्र मासु तथा मदिरा बिक्री वितरणमा रोक लगाएका छन्। प्राण प्रतिष्ठाका दिन देशका विभिन्न जिल्लाका धार्मिक संस्थाहरुले जिल्लामा धार्मिक र्यालीसहितका कार्यक्रम गर्दै छन्। नवलपरासीका केही पालिकाहरुले पनि त्यस दिन मासु र मदिरा बिक्री वितरणमा रोक लगाउँदै जिल्लामा हुने धार्मिक कार्यक्रममा सहभागी हुन विज्ञप्ति निकालेर अनुरोध गरेका छन्। त्यस दिन नवलपरासीस्थित एक धार्मिक संस्थाले सदरमुकाम परासीमा वृहत धार्मिक र्यालीको आयोजना गरेको छ। तर नवलपरासीसँग जोडिएको वाल्मीकि आश्रममा भने त्यस दिन पालिका र अन्य कुनै पनि निकायबाट कार्यक्रम राखिएको छैन। माघ ८ गते भारतीय प्रधानमन्त्री नरेन्द्र मोदीद्वारा आयोध्यायको राम मन्दिरमा प्राण प्रतिष्ठाका लागि एक भव्य कार्यक्रमको आयोजना गरिएको छ। बाग्मती प्रदेशअन्तर्गत चितवन जिल्लाको माडी नगरपालिका१ मा पर्ने आश्रममा पालिकाले समेत कुनै कार्यक्रम राखेको छैन। त्यस दिन आश्रम र अन्य क्षेत्रमा कुनै पनि धार्मिक कार्यक्रम नराखिएको नगरपालिकाका मेयर ताराकुमारी काजी महतोले बताइन्। पालिका र अन्य निकायबाट कार्यक्रम नराखेपछि आश्रमका लागि नागरिकस्तरबाट गठन गरिएको संरक्षण समितिले सामान्य कार्यक्रम राखेको छ। प्राण प्रतिष्ठाका दिन आश्रम क्षेत्रमा दीप प्रज्ज्वलन कार्यक्रम राखिएको आश्रम संरक्षणका लागि गठन गरिएको विश्व सनातन धर्म स्थापनार्थ मूल समिति का अध्यक्ष दीपकजंग रायमाझीले बताए। प्राण प्रतिष्ठाका दिन अहिलेसम्म पालिका र अन्य निकायबाट आश्रम क्षेत्रमा कार्यक्रम राखेको जानकारी छैन। प्राण प्रतिष्ठामा सहभागिता स्वरुप हामीले त्यस दिन दीप प्रज्ज्वलन कार्यक्रम राखेका छौं। अध्यक्ष रायमाझीले भने। धार्मिक मान्यताअनुसार यो आश्रम क्षेत्र त्रेतायुगमा रामले पत्नी सीतालाई त्याग गरेपछि सीताले त्यही जीवन बिताएको स्थान हो। जहाँ सीताले लवकुशलाई जन्म दिएको र पछि सीता धर्तीमा बिलिन (पाताल प्रवेश) भएको धार्मिक मान्यता छ। सरकारी संरक्षणका कारण त्यस क्षेत्र ओझेलमा पर्दै गएको छ। आश्रम क्षेत्रमा रामायणकालीन सामग्रीहरु रहेका छन्। लवकुश जन्मेको स्थल, सीताले प्रयोग गर्ने सिलौटा, लवकुशले घोडा बाँधेको तबेला, विष्णु चक्र, वाल्मीकि ऋषि अन्तध्र्यान भएको स्थल, अठासी हजार ऋषिद्धारा वाल्मीकि ऋषिले हवन गरेको कुण्ड, अमृत कुवा, विष्णु चक्रलगायत पुरातात्विक सामग्रीहरु रहेका छन्। ति सामग्रीहरुलाई सामान्य तारबार गरेर सुरक्षित राख्ने सरकारी प्रयाससमेत गरिएको छैन। वाल्मीकि आश्रम पुग्नका लागि नेपालबाट सोझैं मार्ग नहुँदा पश्चिम नवलपरासीको बर्दघाटदेखि पूर्वी नवलपरासीको त्रिवेणीहुँदै भारतको भैंसालोटनबाट जानुपर्ने बाध्यता छ। यो पनि पढ्नुहोस संरक्षण पर्खिरहेको वाल्मीकि आश्रम"
यातायात व्यवसायी संकटमा,"गुलरिया : यातायात क्षेत्रको सिन्डिकेट तोड्दै प्रालिमार्फत सञ्चालनमा ल्याइएपछि सार्वजनिक यातायात सञ्चालन गरेका व्यवसायी संकटमा छन्। सरकारले २०७४ सालदेखि संस्थागत रूपमा दर्ता भई सञ्चालनमा रहेका यातायात व्यवसायी संघलाई खारेजी गरी सिन्डिकेट हटाएको थियो। सरकारले सिन्डिकेट तोड्ने नाउँमा यातायात व्यवसायीलाई क्षत्विक्षत गरेको नेपाल यातायात व्यवसायी महासंघका वरिष्ठ उपाध्यक्ष पुण्यप्रसाद सिटौलाले बताए। बर्दियाबाट सञ्चालनमा रहेका बर्दिया कृष्णसार यातायात व्यवसायी प्रालि र बर्दिया कृष्णसार यातायात प्रालि एकीकृत गरी बर्दिया कृष्णसार यातायात व्यवसायी प्रालिमा समाहित गर्न समन्वयात्मक भूमिकाका क्रममा उनले कम्पनीमार्फत सञ्चालित सार्वजनिक यातायात सेवा विफल भएको दाबी गरे। सिटौलाले भने, नेपालमा यातायात क्षेत्रले ठूलो लगानी गरे पनि राज्यको अस्वस्थ प्रतिस्पर्धाले यातायात व्यवसायी धराशायी बन्दै गइरहेका छन्। राज्यले दुर्घटना न्यूनीकरण गर्न दूरदर्शी व्यवस्था ल्याउन सकेको छैन। दुर्घटनाको अनुसन्धानमा सरकारले बनाएको आयोग व्यवसायी मैत्री छैन। यातायात व्यवसायीको हितमा काम गर्न उनले सरकारसँग आग्रह गरे। बर्दियामा २०५७ सालमा दर्ता भई सञ्चालनमा रहेको बर्दिया कृष्णसार यातायात व्यवसायी संघ सरकारले प्रालिमा रूपान्तरण गराउने क्रममा विभाजित भई अलगअलग सञ्चालन गर्दै आएकोमा देशको आर्थिक अवस्था प्रतिकूल बन्दै गएपछि गाभिनुको विकल्प नभएको नेपाल यातायात व्यवसायी महासंघका सहमहासचिव शम्भुप्रसाद रिजालले बताए।"
भगवान् रामको हुँदैछ गृह प्रवेश,"काठमाडौं : झन्डै पाँच सय वर्षपछि रामनगरी अयोध्या दुलहीझैं सिंगारिएको छ। राममन्दिरको पूर्वपट्टिको प्रवेशद्वार झकिझकाउ छ। हरेक दिन विशेष अनुष्ठान चलिरहेको छ। १ सय २१ जना ब्राह्मणहरूले अनुष्ठान गरिरहेका छन्। राममन्दिरको सिंगारपटारको त कुरै नगरौं। मन्दिरको गर्भगृहमा भगवान् रामको मूर्ति छ। पहिलो तलामा दरबार। भारत सरकारले १ हजार ८ सय करोड भारतीय रुपैयाँको लागतमा मन्दिरको निर्माण गर्दैछ। ४४ वटा द्वार (ढोका) हुने मन्दिरमा ३ सय ९२ पिलर छन्। यो बेला सूर्य उत्तरायणमा प्रवेश गरेका छन्। ज्योतिषहरूले शुभसाइत जुराएका छन्। यही शुभसाइतमा सोमबार राममन्दिरमा प्राणप्रतिष्ठा गरिँदैछ। मन्दिर उद्घाटनको दिन घरघरमा दीपोत्सव हुँदैछ। मन्दिरमा पाँचवटा मण्डप तयार हुँदैछन्। नृत्य मण्डप, रंग मण्डप, सभा मण्डप, प्रार्थना मण्डप र कीर्तन मण्डप नाम दिइएको छ। सोमबार मध्याह्न १२ बजेर २० मिनेटमा प्राणप्रतिष्ठा सुरु हुनेछ। दिउँसो १ बजे प्राणप्रतिष्ठा समापन हुने अपेक्षा गरिएको छ। त्यस दिन भारत सरकारले आधा दिन छुट्टी दिएको छ। भव्य परियोजना तीन तलाको राममन्दिरको निर्माण सम्पन्नपश्चात् पूर्वपश्चिम दिशामा ३ सय ८० फिट लम्बाइको हुनेछ। २ सय ३५ फिट चौडाइ र र १ सय ८० फिट चौडाइ हुने जनाइएको छ। हरेक तला २० फिट उचाइको हुने छ। जमिनबाट गर्भगृहको चुचुरोको उचाइ १ सय ६१ फिट हुनेछ। पिलर र ढोकाहरूमा विभिन्न भगवान्का मूर्तिहरू कोरिएका छन्। राममन्दिर ७० एकडमा निर्माण हुँदैछ। दैनिक ४ हजार ५ सय मजदुरले काम गरिरहेका छन्। परियोजना सम्पन्न हुँदासम्म २ हजार करोड भारतीय रुपैयाँ लागत अनुमान गरिएको छ। मन्दिर निर्माणका लागि ४ करोड मानिसले स्वेच्छाले चन्दा सहयोग गरेका छन्। कम्तीमा एक हजार वर्षको आयु रहने गरी बलियो ढंगले मन्दिरको निर्माण गरिएको छ। मन्दिर निर्माणमा फलामको प्रयोग गरिएको छैन। ग्रेनाइट पत्थरबाट मन्दिर बनाइँदै छ। प्राचीन नागर शैलीमा बनाइएको मुख्य मन्दिर ५७ हजार ४ सय वर्गफिट क्षेत्रमा बनेको छ। यसको लम्बाइ ३ सय ८० फिट र चौडाइ २ सय ५० फिट छ। मन्दिर क्षेत्रको ७० एकडमध्ये ३० प्रतिशत क्षेत्रमा मात्रै भौतिक संरचनाको निर्माण गरिने जनाइएको छ। बाँकी हरियाली क्षेत्र रहनेछ। मन्दिर निर्माणलाई तीन चरणमा बाँडिएको छ। मन्दिरको ग्राउन्ड फ्लोरको निर्माणलाई पहिलो चरण मानिएको छ। त्यो पूरा भएकाले मूर्ति स्थापना गर्न लागिएको बताइएको छ। डिसेम्बर २०२४ सम्ममा मन्दिरको सम्पूर्ण निर्माणकार्य पूरा हुने लक्ष्य राखिएको छ। त्यस्तै, २०२५ को डिसेम्बरसम्ममा मन्दिर परिसरको निर्माण सम्पन्न गरिनेछ। अयोध्यामा महर्षि वाल्मीकि विमानस्थल र अयोध्याधाम रेल्वे स्टेसनको उद्घाटन भइसकेको छ। प्रधानमन्त्री मोदीले यसअघि नै भारतका विभिन्न सहरबाट अयोध्यालाई जोड्ने कैयौं नयाँ ट्रेनहरूको शुभारम्भ गरिसकेका छन्। यी सबै परियोजनाका लागि १५ हजार करोड भारतीय रुपैयाँ खर्च हुने अनुमान छ। मन्दिर निर्माणसँगै सत्तारूढ भारतीय जनता पार्टीले अयोध्याको चौतर्फी विकासका विभिन्न परियोजना अघि बढाएको छ। सडक फराकिलो गर्ने, विमानस्थलको निर्माण, रेल्वे स्टेसनको आधुनिकीकरणलगायत ५० बढी प्रोजेक्टमा काम भइरहेको छ। नरिवल पानी पिउँदै मोदी प्राण प्रतिष्ठा समारोहमा सहभागी हुन भारतीय प्रधानमन्त्री नरेन्द्र मोदी व्रत बसिरहेका छन्। कम्बल मात्र प्रयोग गर्छन्। नरिवल पानी पिउँछन्। भुइँमा सुत्छन्। पछिल्ला केही दिनमा प्रधानमन्त्री मोदीले भारतका विभिन्न मन्दिरमा पूजाआजा गरेका छन्। उनले महाराष्ट्रको कालाराममन्दिरको पनि दर्शन गरे। त्यसपछि रामकुण्ड पुगे। जनवरी १६ मा उनले आन्ध्र प्रदेशको वीरभद्र मन्दिरमा पनि पूजा गरेका थिए। प्रधानमन्त्री मोदीले जटायुसँग सम्बन्धित कथा पनि सुनेका थिए। प्रधानमन्त्री मोदीले दक्षिण भारतका केही अन्य मन्दिरको पनि भ्रमण गरेका छन्। केही दिन अघि केरलाको श्री रामास्वामी मन्दिरमा पूजा गरेका थिए। भारतीय प्रधानमन्त्री मोदीले अन्न त्यागेर नरिवल पानी लिइरहेको भारतीय सञ्चारमाध्यमले जनाएका छन्। प्राणप्रतिष्ठाको दिन उनले विशेष व्रत त्याग्ने छन्। साढे ६ हजार विशेष अतिथि प्राणप्रतिष्ठा समारोहलाई ऐतिहासिक अभूतपूर्व बनाउने गरी पूर्वतयारी गरिएको छ। भारतीय प्रधानमन्त्री मोदी मात्र नभई विभिन्न मुलुकका व्यक्तित्वहरूको उपस्थित हुँदैछ। कार्यक्रममा सहभागी हुने साढे ६ हजारभन्दा बढी विशेष अतिथिलाई निमन्त्रणा पठाइएको छ। पूर्ण रूपमा तयार भएपछि पूर्वपश्चिम दिशामा ३ सय ८० फिट लामो, २ सय ३५ फिट चौडा र १ सय ६१ फिट चौडा हुनेछ। मन्दिरको प्रत्येक तल्ला २० फिट अग्लो हुनेछ। यसमा जम्मा ३ सय ९२ वटा स्तम्भ र ४४ वटा गेट हुनेछन्। अयोध्यामा विशेष सुरक्षा व्यवस्था कडा छ। सुरक्षार्थ ब्ल्याक कमान्डो परिचालन गरिएको छ। जनकपुरबाट सजाइएका गाडीहरू अयोध्यातर्फ गइसकेका छन्। यसअघि नै नेपालबाट शिला, जल र विभिन्न उपहार पठाइएका थिए। सुप्रिम कोर्टको ऐतिहासिक फैसला सन् १५२६ मा मुगल सम्राट् बाबर भारत आएको दुई वर्षपछि उनका सुभेदार मीरबाकीले राम जन्मभूमिमा मस्जिद निर्माण गरेका थिए। १९औं शताब्दीमा, मुगल शासन कमजोर भयो। ब्रिटिस शासन बलियो भयो। यस अवधिमा हिन्दूहरूले भगवान् रामको जन्मस्थल मन्दिर भत्काएर मस्जिद बनाएको मुद्दा उठाएका थिए। त्यसपछि रामलीलाको जन्मभूमि फिर्ता लिन कानुनी लडाइँ सुरु भयो। १८५९ मा ब्रिटिस शासकहरूले विवादित स्थलमा बार लगाए। मुस्लिमहरूलाई भित्री र हिन्दूहरूलाई बाहिरी भागमा प्रार्थना गर्न अनुमति दिइयो। यो विवाद अन्ततः अदालत पुग्यो। पहिलो मुद्दा सन् १८८५ मा दर्ता भयो। जुन १३४ वर्षपछि २०१९ नोभेम्बर ९ मा सर्वोच्च अदालतको निर्णयबाट टुंगिएको थियो। ४० दिनसम्म चलेको सुनुवाइ प्रक्रिया अन्त्य गर्दै भारतीय सुप्रिम कोर्ट (सर्वोच्च अदालत) ले गरेको फैसलाले मन्दिर निर्माणको द्वार खोलेको हो। अदालतले २०७६ कात्तिक २३ (२०१९ नोभेम्बर ९) मा फैसला गरेको थियो। राममन्दिरबाबरी मस्जिदसम्बन्धी मुद्दाले भारतीय राजनीतिलाई समेत प्रभावित पाथ्र्यो। अदालतले दशकौं पुरानो मुद्दालाई सौहाद्र्रपूर्ण तरिकाले समाधान गयो। तर, धेरैको कौतुहल थियो, मन्दिर निर्माणको कार्ययोजना कस्तो होला ? तत्कालीन प्रधानन्यायाधीश रञ्जन गोगोईको अध्यक्षता रहेको पाँच सदस्यीय संवैधानिक इजलासले सर्वसम्मतिमा राममन्दिरबाबरी मस्जिद मुद्दामा अन्तिम फैसला सुनाएको हो। फैसला १०३५ पृष्ठ लामो छ। अदालतको फैसलापछि २०२० अगस्ट ५ मा भूमिपूजनको साथ राममन्दिरको निर्माण सुरु भयो। साढे दुई वर्षमा मन्दिरको पहिलो तलाको काम सम्पन्न भयो। फैसलामा ट्रस्ट बनाएर राममन्दिर निर्माण गर्नका लागि तीन महिनाभित्र विस्तृत कार्ययोजना बनाउनसमेत अदालतले आदेश दिएको थियो। फैसला सुनाउने दिन नेपाल भारतको सीमा बन्द गरिएको थियो। पूरै उत्तरप्रदेशको सुरक्षा व्यवस्था कडा बनाइएको थियो। स्कुलहरू समेत बन्द थिए। सर्वोच्च अदालत आसपासको क्षेत्रमा पनि निषेधाज्ञा जारी गरिएको थियो। भारतीय प्रधानमन्त्री मोदी, उत्तरप्रदेशका मुख्यमन्त्री योगी आदित्यनाथले फैसलालाई हारजितका रूपमा नलिन अपिल गरेका थिए। अदालतले मस्जिद निर्माणका लागि अन्यत्र ५ एकड जमिन उपलब्ध गराउनसमेत आदेश दिएको थियो। फैसलापछि प्रधानमन्त्री मोदीले ५ अगस्ट २०२० मा मन्दिरको शिलान्यास गरेका थिए। जनकपुरमा खुसीयाली मिथिलाञ्चको परम्परा हो, छोरीको घरबाट ज्वाईंको घरमा उपहार पठाउने । सोही परम्परालाई निरन्तरता दिँदै चाँदीको धनुष, चाँदीकै खराउ, सुन एवम् चाँदीका गरगहना, ठेकुुुवा, विभिन्न किसिमका मिठाई, चामल, दाल, फलफूल अयोध्या पठाइएको छ। जनकपुरवासीमात्र नभई अन्य ठाउँका बासिन्दा पनि आआफ्नो तरिकाले उपहारहरू लिएर गएका छन्। सीता माताको जन्मभूभि जनकपुरधामबाट १ हजार १ सय भन्दा बढी उपहारहरू पठाइँदै छ। सजिसजाउ गाडीमा विभिन्न किसिमका उपहारहरूले भरेर पठाइएका थिए। ५ बस, ४ ट्रक र २० भन्दा बढी साना गाडीहरूमा उपहारहरू पठाइएको छ। ती उपहारहरू महोत्तरीको जलेश्वरको हुलाकी राजमार्ग हुँदै कलैया पुगेका थिए। वीरगन्जमा रात्रि विश्राम गरी श्रद्धालुहरू रक्सौल, बेतिया, गोपालगन्ज, गोरखपुर हुँदै उत्तरप्रदेशको अयोध्या पुगेका थिए। यो त्यही मार्ग हो, जहाँबाट श्रीराम र सीता जनकपुर पुगेका थिए। कालीगण्डकीबाट पठाइयो शालिग्राम मुस्ताङको प्रसिद्ध धार्मिकस्थल दामोदरकुण्ड र मुक्तिनाथबाट बग्दै आउँछ, कालीगण्डकी नदी। कालीगण्डकीलाई कृष्णगण्डकीको उपमाले चिनिन्छ। यस पवित्र नदीको किनारका शिलालाई शालिग्रामका रूपमा लिइन्छ। शालिग्राम भगवान् विष्णुको अवतार मानिन्छ। यही नदीमा मात्र शालिग्राम शिला पाइने बताइन्छ। मन्दिरमा राखिने रामको मूर्ति निर्माणका लागि कालीगण्डकी नदीबाट शिला (ठूलो पत्थर) अयोध्या पुर्याइएको छ। दुईवटा शिलाको पहिचान, नापजाँचको काम सकिएपछि पठाउनुअघि क्षमापूजा गरिएको थियो। शिलाको तौल १८ र १६ मेट्रिकटन छ। देव शिलाको नाम दिइएका दुई शिला एक हजार वर्षभन्दा बढी टिक्ने विज्ञहरूले बताएका छन्। २०७९ माघ १ गते शिला उत्खनन गरिएको थियो। उत्खनन गर्नुपूर्व क्षमापूजासहित शिलापूजा गरिएको थियो। बेनी नगरपालिका६ ठूलोपहिरोस्थित कालीगण्डकी नदीकिनारमा गण्डकी प्रदेशका तत्कालीन प्रमुख पृथ्वीमान गुरुङले शुभसाइतमा धार्मिक विधिअनुसार क्षमापूजा गरेका हुन्। ७ फिट लम्बाइ, ५ फिट चौडाइ र ३ दशमलव ५ फिट मोटाइका दुई थान शिला म्याग्दीबाट दुईवटा लहरीमा लगिएका थिए। २०७९ माघ १९ गते जनकपुर जानकी मन्दिरका महन्थ राम तपेश्वर दासले शिला राम जन्मभूमि मन्दिर निर्माण ट्रस्टका महासचिव चम्पत रायलाई एक समारोहबीच हस्तान्तरण गरेका थिए। हस्तान्तरणका बेला विधिवत् पूजापाठ र मन्त्रोचारण गरिएको थियो। उक्त समारोहमा पूर्वउपप्रधान तथा गृहमन्त्री विमलेन्द्र निधिसहित नेपालबाट गएका सयौं श्रद्धालुको सहभागिता थियो। जल पठाइयो राममन्दिरको प्राणप्रतिष्ठा हुने दिन अभिषेक गर्न नेपालबाट जल पठाइएको छ। जुन जल नेपालका विभिन्न नदीबाट संकलन गरिएकोले विशेष महŒवको मानिएको छ। विश्व हिन्दू परिषद् नेपालको नेतृत्वमा विभिन्न नदीबाट जल संकलन गरी जनकपुरबाट अयोध्या पुर्याइएको हो। कस्तो छ, सुरक्षा व्यवस्था ? पहिलो चरणमा ३ सय ४७ प्रहरी अयोध्यामा सुरक्षार्थ खटिएका थिए। अन्य सैनिकसुरक्षाकर्मी पनि त्यहाँ पुग्ने क्रम जारी छ। प्राणप्रतिष्ठा समारोहमा सम्पूर्ण अयोध्या सुरक्षा कवचमा रहनेछ। रामनगरीका विभिन्न क्षेत्रमा सात ठूला सुरक्षा निकायले अनुसन्धान गरिरहेका छन्। प्रदेशका अन्य जिल्लाबाट १ सय डीएसपी, ३ सय इन्स्पेक्टर, ८ सय सबइन्स्पेक्टर र ४ हजार ५ सय प्रमुख हबल्दार र हबल्दारको व्यवस्था गर्न माग गरिएको छ। यसबाहेक, पीएसी, आरएएफ, सीआरपीएफ, एसटीएफ, एटीएस, एनआईए, एनडीआरएफका जवानहरूले रामनगरीमा सुरक्षा दिइरहेका छन्। सोमबार पहिलो चरणमा ३ सय ४७ प्रहरी अयोध्या पुगेका थिए। दोस्रो चरणमा जनवरी १२ मा र तेस्रो चरणमा १८ जनवरीमा ५३ सय सैनिक अयोध्या पुग्ने जनाइएको छ। अन्य सैनिक पनि आउने क्रम जारी छ। सर्वसाधारणका लागि खुल्ला भएपछि राममन्दिरमा दैनिक डेढ लाख भक्तजन आउने अपेक्षा गरिएको छ। अयोध्या विवाद यसरी भयो अन्त्य  ! भगवान् रामको जन्मस्थल अयोध्या धार्मिकमात्र नभई राजनीतिक र कानुनी मुद्दाको विषय बनेको थियो। सन् १५२८ मा भगवान् रामको जन्मस्थलमा अयोध्यामा मस्जिदको निर्माण भएको थियो। त्यसपछि सन् १८५३ मा पहिलो पटक धार्मिक हिंसा भएको थियो। सन् १८५९ मा ब्रिटिस सरकारद्वारा तारबार लगाएको थियो । भित्री स्थलमा मुस्लिमलाई प्रार्थना अनि बाहिरी भेगमा हिन्दूलाई पूजा गर्न अनुमति दिइयो। सन् १९४९ मा मस्जिदभित्र भगवान् रामका मूर्ति राखेको आंशकामा मुस्लिम समुदायद्वारा विरोध भएको थियो। हिन्दू र मुस्लिम दुवै पक्षद्वारा अदालतमा मुद्दा दायर गरिएको थियो। सन् १९८४ मा विश्व हिन्दू परिषद्को अगुवाइमा हिन्दूहरूले समिति गठन गरेका थिए। जसलाई भारतीय जनता पार्टीका तत्कालीन नेता लालकृष्ण आडवाणीद्वारा अभियानलाई नेतृत्व प्रदान गरे। सन् १९८६ मा जिल्ला न्यायाधीशद्वारा विवादित मस्जिदको ढोका खोलेर हिन्दूहरूलाई पूजा गर्न अनुमति प्रदान गरिएको थियो। त्यसको विरोधमा मुस्लिमहरूद्वारा बाबरी मस्जिद एक्सन कमिटी गठन गरेका थिए। सन् १९८९ मा विश्व हिन्दू परिषद्को अभियानले तीव्रता पायो। विवादित मस्जिदसँगैको भूमिमा राम मन्दिरको जग निर्माण सुरु गरिएको थियो। सन् १९९० मा परिषद्का कार्यकर्ताद्वारा मस्जिदमा आंशिक क्षति भएको थियो। विवादको वार्ताद्वारा हल गर्ने तत्कालीन प्रधानमन्त्री चन्द्रशेखरको वार्ताद्वारा समाधान गर्ने प्रयास विफल भएको थियो। सन् १९९२ मा विश्व हिन्दू परिषद्, शिवसेना तथा भारतीय जनता पार्टीका समर्थकहरूले मस्जिद तोडफोेड गरेका थिए। त्यसलगत्तै भएको हिन्दूमुस्लिम दंगामा दुई हजारभन्दा धेरैको ज्यान गएको थियो। सन् २००२ फेब्रुअरीमा अयोध्याबाट फर्किरहेका हिन्दूहरू चढेको रेलमा गोधरामा आगजनी भएको थियो। आगजनीमा परी कम्तीमा ५८ जनाको मृत्यु भएको थियो। सन् २००२ अप्रिलमा उच्च अदालतमा मुद्दाको सुनुवाइ सुरु भएको थियो। सन् २००३ जनवरीमा अदालतको आदेशमा पुरातत्वविद्हरूद्वारा विवादित स्थलमा भगवान् रामको मन्दिर रहेनरहेकोबारे सर्वेक्षण सुरु गरिएको थियो। सन् २००३ अगस्टमा पुरातात्विक सर्वेक्षणमा त्यहाँ मस्जिदमुनि मन्दिर रहेको प्रमाण भेटिएको जानकारी दिइएको थियो। मुस्लिमहरूले विरोध गरेका थिए। हिन्दू अभियानकर्मी रामचन्द्रदास परमहंसको अन्तिम संस्कारका बेला बोल्दै बाजपेयीले अयोध्यामा राम मन्दिर निर्माण गर्ने प्रतिबद्धता व्यक्त गरेका थिए। सन् २००३ सेप्टेम्बरमा बाबरी मस्जिद ध्वस्त पार्न उक्साएको आरोपमा सात हिन्दू नेताविरुद्ध मुद्दा चलाउन एक अदालतले आदेश दिएको थियो। सन् २००४ अक्टोबरमा आडवाणीले अयोध्यामा मन्दिर बनाउने संकल्प अविचलित भएको अडान व्यक्त गरेका थिए। सन् २०१० मा इलाहावाद उच्च अदालतद्वारा विवादित जमिनलाई बराबर तीन भागमा बाँडेर मुस्लिम, हिन्दू र हिन्दू सन्न्यासीहरूको एउटा सम्प्रदाय निर्माेही अखडालाई दिनुपर्ने आदेश भएको थियो। सन् २०११ मा सर्वोच्च अदालतद्वारा उच्च अदालतको फैसला स्थगन गर्ने आदेश भएको थियो। सन् २०१९ नोभेम्बरमा भारतको सर्वोच्च अदालतको फैसला पछि अयोध्यामा राम मन्दिर निर्माण गर्न बाटो खुला भएको थियो। सन् २०२० अगस्ट ५ मा विवादित स्थलमा भव्य राम मन्दिर निर्माणको आधारशिला राख्ने साइत तय भएको थियो। सन् २०२४ जनवरी २२ मा मन्दिरमा प्राण प्रतिष्ठा गरिन लागेको हो।"
प्याराग्लाइडिङको हब बन्दै उदयपुर,"उदयपुर : प्याराग्लाइडिङलाई व्यावसायिक बनाउन उदयपुरको त्रियुगा नगरपालिकामा स्कुल सञ्चालनमा ल्याइएको छ। जिल्लाका पाँच स्थानीय तहका अग्ला डाँडाको अध्ययन र सफल परीक्षण उडानपछि फ्लाइङ वन्डर्स प्याराग्लाइडिङ विद्यालय सञ्चालनमा ल्याइएको हो। २०७९ सालमा कानुनी प्रक्रिया पूरा गरी दर्ता भएको विद्यालयमा पछिल्लो समय चार विदेशी नागरिकसहित ५२ जनाले अध्ययन गरिरहेको प्रशिक्षक सुरेन गुरुङले बताए। उनका अनुसार स्विट्जरल्यान्ड, नेदरल्यान्ड, यूके, बेल्जियमका चार जना र बाँकी नेपालको पहिलो रोडिज विजेता समन श्रेष्ठ, हिमाल आरोहीसहित नेपाली रहेका छन्। उनीहरूलाई बिगनर, ३०३५ को ट्र्याङ्लसहित पिवान, पिटु, पिथ्रिका बेसिक र टेन्डम कोर्सको तयारी गराइएको प्रशिक्षक गुरुङले बताए। उनले भने, जमिन र सामान्य डाँडादेखि ठूलाठूला पहाडबाट उडान भर्ने गरी तयारी गरिएको छ। खान, बस्नसहित १५ दिनको बेसिक कोर्समा यसअघि उदयपुरबाट एक महिलासहित १८ जना पासआउट भइसकेका छन्। त्यसमध्ये तीन जना व्यावसायिक पाइलट हुने गरी अन्तिम चरणको कोर्सको तयारीमा रहेको उनले बताए। कोर्स पूरासँगै नेपाल एयर स्पोर्ट एसोसिएसनमा लाइसेन्सको परीक्षा पास गरेपछि व्यावसायिक उडान गर्न पाउने कानुनी व्यवस्था छ। प्रशिक्षक गुरुङका अनुसार रौतामाई गाउँपालिका ६ रौतापोखरी, त्रियुगा नगरपालिका ११ रातेडाँडा, चौदण्डीगढी नपा १ चौदण्डी र बेलका नपा ८ बोप्ताङचम्पाकोट डाँडा मैनामैनीबाट उडान गरिएको छ। उनले भने, उदयपुरको पाँचवटै पालिकाबाट खोटाङ, भोजपुरहुँदै दुईदेखि चार घण्टासम्म उडान गर्न सकिनेछ, जसको सफल परीक्षण गरिसकिएको छ। त्यसैगरी कटारी नगरपालिकाको मर्जितपुरमा दुई वर्षअघि नै परीक्षण उडान सम्पन्न भएकाले त्यसलाई पनि चाँडै जोड्ने योजना रहेको उनले बताए। प्रशिक्षार्थीसँगै नेपालका दर्जन बढी जिल्लाबाट प्याराग्लाइडिङ गर्न भौतिक पूर्वाधार तथा अन्य प्राविधिक पक्षका बारेमा जानकारी लिन आउने गरेको प्रशिक्षक गुरुङले बताए। उनले भने, उदयपुरका जति पहाडमा हामीले परीक्षण र सम्भावित अध्ययन गयौं, ती सबै ठाउँमा दिनभर नै प्याराग्लाइडिङले उडान भर्न सक्ने देखियो। त्यसैले यसलाई व्यावसायिक बनाउन स्कुल सञ्चालनमा ल्याएका हौं। उनले थपे, भूगोल र वातावरणको हिसाबले पनि यो क्षेत्रमा प्याराग्लाइडिङको भविष्य सुनिश्चित देखिएको छ, त्यसैले पनि देशविदेशबाट अभ्यास गर्न आउनु भएको छ। प्याराग्लाइडिङ विद्यालय सञ्चालनसँगै आन्तरिक र बाह्य प्रशिक्षार्थी पर्यटकको आवागमन ह्वात्तै बढेको प्रशिक्षार्थी तथा त्रियुगा नगरपालिकाका पर्यटन सल्लाहकार जितेन्द्र रोइलाले बताए। उनले भने, प्याराग्लाइडिङलाई जति धेरै व्यावसायिक बनाउन सक्यो उति नै यहाँको व्यापार व्यवसाय फस्टाउनुको साथै रोजगारी सिर्जनामार्फत नागरिकको जीवनस्तरमा परिवर्तन आउन सक्ने सम्भावना देखिन्छ। सहायक प्रशिक्षक युकेश गुरुङले उदयपुरको सबै उडान क्षेत्रको स्वीकृति लिइसकेको बताए। परीक्षण उडान तथा प्रशिक्षण दिँदा नजिकको विमानस्थललाई जानकारी दिएर मात्र उडान गर्ने व्यवस्था रहेको बताए। साहसिक खेलका रूपमा मानिएको प्याराग्लाइडिङमा धेरैको आकर्षण बढिरहेकाले यसबाट पर्यटन प्रवद्र्धन र व्यापार व्यवसायमा टेवा पुग्ने प्रशिक्षार्थी तथा व्यापारी भूपाल राउत बताउँछन्। राउतले यसै स्कुलबाट प्रशिक्षण लिएर जिल्लाका सबै टेकअफबाट उडान भरिसकेका छन्। उदयपुरको उत्तरी भेग पहाडी उच्च भाग र दक्षिणी भेग सहरी क्षेत्र भएकाले प्याराग्लाइडिङ उडानका लागि उपयुुक्त मानिने प्रशिक्षक गुरुङ बताउँछन्। नेपाल चेम्बर अफ कमर्सका सदस्य तथा प्रशिक्षार्थी प्रदीप देउजा भन्छन्, हेर्दा जोखिम देखिए पनि अति सुरक्षित रहेकाले यो साहसिक विद्या जसले पनि सिक्न सक्छ। जिल्ला होटल तथा पर्यटन व्यवसायी संघका सदस्य तथा अर्का प्रशिक्षार्थी सुमन कोइरालाले प्याराग्लाइडिङलाई नियमित गर्न सके कोभिडले थला परेको होटल व्यवसायीलाई राहत पुग्ने बताए। उनले कोभिडले थला परेका र बन्द भएका होटल व्यवसायी अझै उठ्न नसकेका र यस्ता खालका पर्यटनलाई सघाउ पुयाउने योजना ल्याउन सके राहत पुग्ने बताए। स्कुलका सहायक प्रशिक्षक विशाल जलरी भन्छन्, स्थानीय तहले पर्यटन प्रवद्र्धन कार्यक्रममा समावेश गरी लगानी बढाउन सके युवा रोजगारमा सघाउ पुग्ने देखिन्छ। उनले न्यूनतम ३० मिटर ओरालो परेको भिरालो ठाउँबाट उडान गर्नुपर्ने भएकोले यस्ता ठाउँको खोजी गरी स्थानीय तहले सडक सञ्जालसँग जोडिदिए मात्र धेरै सहज हुने बताए। त्रियुगा नगरपालिकाका मेयर वसन्तकुमार बस्नेतले आगामी वर्ष प्याराग्लाइडिङ व्यवसायका लागि नगरपालिकाले योजना बनाउने बताए। उनी भन्छन्, गाईघाटबाट ५० किलोमिटर दूरीमा रहेको धार्मिक तथा पर्यटकीय क्षेत्र रौता पोखरीको दर्शन गरी फर्किने पर्यटकलाई सप्तरी, सिराहासम्मका भूभाग देखिने गरी नवउदय सामुदायिक वनमा स्टेसन बनाउने गरी योजना बनाउँछौं। चौदण्डीगढी नगरपालिकाका मेयर कालुमान लामाले नगरलाई आधुनिक र उद्यमशील बनाउन विभिन्न सम्भावनाहरूको खोजी भइरहेको बताए। एसियन गेम २०१८ मा नेपालका कांस्य पदक विजेता पाइलट युकेश गुरुङसँगै उडान भरेका मेयर लामाले भने, सुन्दर, सफा नगरीसँगै पर्यटक लोभ्याउने गरी गन्तव्य स्थलको खोजी, मनोरञ्जन दिन प्याराग्लाइडिङलाई व्यावसायिक रूपले सञ्चालन गर्ने गरी योजना अघि बढाइनेछ। उदयपुरको उत्तरी भेग, पहाडी उच्च भाग र दक्षिण भेग सहरी क्षेत्र भएकाले प्याराग्लाइडिङ उडानका लागि उपयुुक्त मानिने प्रशिक्षक गुरुङ बताउँछन्। कटारीको मर्जितपुरमा तयारी सुरु कटारी नगरपालिका७ को पर्यटकीय क्षेत्र मर्जितपुरमा स्थानीय गढीकोट पर्यटन व्यवस्थापन समितिले व्यावसायिक प्याराग्लाइडिङको तयारी थालेको छ। प्याराग्लाइडिङसँगै जिपलाइन र रक क्लाईम्बिङ पनि सुरु गरिनेछ। माथिल्लो सगरमाथा सोलु, ओखलढुंगा र खोटाङको प्रवेशद्वारको रूपमा रहेको कटारी क्षेत्र पर्यटकीय हिसाबले निकै अगाडि छ। कटारीबाट सोलुमा हिउँ खेल्न जाने, खोटाङको हलेसी मन्दिर जाने र युगकवि सिद्धिचरण श्रेष्ठको जन्मथलो जाने पर्यटकहरूको आवतजावत हुने गरेकाले आन्तरिक तथा बाह्य पर्यटकलाई भिœयाउने र पर्यटकीय क्षेत्रको रूपमा विकास गर्ने गरी काम भइरहेको उपमेयर गीता खड्काले बताइन्। प्याराग्लाइडिङ, जिपलाइन र रक क्लाइम्बिङको रौनकसँगै सिमसार क्षेत्रमा बोटिङ, भूगोलपार्क, महादेवको गुफा, बेतेनी डाँडाको चिसो मौसम र दृश्यावलोकनको मनोरञ्जन लिन सकिने उनले बताइन्। ७५० मिटरको उचाइमा रहेको मर्जितपुरबाट उडान गरी २५० मिटर तल रहेको सिमसार क्षेत्र आसपासमा अवतरण गर्न सकिने गढिकोट पर्यटन व्यवस्थापन समिति कटारीका अध्यक्ष सूर्य लामाले बताए। मर्जितपुर प्याराग्लाइडिङका लागि नेपालकै उत्कृष्ट ठाउँ रहेको परीक्षणका लागि आएका द बाबु एडभेन्चर इन्टरनेशनल स्कुल स्याङ्जाका प्रशिक्षक दिलकुमार सुनुवारले बताए।"
हिउँ पर्यो फुरुरु (फोटोफिचर),"काठमाडौं : संखुवासभा जिल्ला र आसपासका हिमाली क्षेत्रमा बाक्लो हिमपात भएको छ। केहि दिन अगाडिदेखि हिमाली क्षेत्रमा हिमपातले जनजीवन प्रभावित बनेको हो। यो वर्षको जाडो सकिनै लाग्दा संखुवासभाका अग्ला डाँडाकाँडा र लेकाली क्षेत्र हिउँले सेताम्ये भएका छन्। लेकाली क्षेत्रमा घरको छानादेखि सडक, वनजंगल हिउँले ढाकेर सेताम्यै बनेका छन्। हिउँ पग्लन थालेपछि अत्यधिक चिसो बढेको स्थानीयले बताएका छन्। हाल नेपालमा पश्चिमी वायुको आंशिक प्रभाव रहेको जल तथा मौसम विभागले जनाएको छ। मौसम पूर्वानुमान महाशाखाका अनुसार शनिबारबाट पनि कोशी, गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागमा हल्का हिमपातको सम्भावना रहेको छ। तस्बिरमा हेर्नुहोस् भोटखोला गाउँपालिकाको च्यामताङ लगायतको क्षेत्रमा परेको हिमपात : तस्बिर सौजन्य : श्रीकृष्ण खड्का"
"बुटवलमा बाक्लो हुस्सु, जनजीवन प्रभावित","बुटवल : बुटवलमा बाक्लो हुस्सुले जनजीवन प्रभावित बनेको छ । पुस १५ गतेदेखि बुटवलसहित तराईका जिल्लामा बिहान बाक्लो हुस्सु र शितलहर चल्ने गरेको छ । बुटवलमा दिउँसोसम्म पनि सवारीसाधनहरुले सडकमा बत्ती बालेर यात्रा गर्ने गरेका छन् । हुस्सु र शितलहरमा यात्रा गर्ने सवारी चालकलाई ट्राफिक प्रहरीले विस्तारै यात्रा गर्न सुझाव दिने गरेका छन्। केही दिन अगाडि शितलहरकै कारण बर्दियामा दुर्घटना भएको थियो,नेपाल प्रहरी राजमार्ग सुरक्षा तथा ट्राफिक व्यवस्थापन कार्यालय बुटवलका प्रहरी उपरीक्षक कृष्ण प्रसाईले भने,आजभोली दुर्घटना भएका छैनन्, हामी गाडी चालकहरुलाई सचेत गराएर यात्रा गर्न आग्रह गरिरहेका छौँ । एक आपसमा गाडी ठोक्किने खतरा हुने भएकाले हुस्सु लागेको बेला यात्रु र गाडी चालकहरुले बढी सावधनी अपनाउन उनले आग्रह गरे । दिनप्रतिदिन बढ्दो चिसोका कारण अस्पतालमा समेत बिरामीहरु बढ्दै गइरहेका छन् ।"
