शीर्षक,विवरण
चैत १६ गते काठमाडौं केन्द्रित जनसंघर्ष गर्ने राप्रपाको घोषणा,"काठमाडौं : राष्ट्रिय प्रजातन्त्र पार्टी (राप्रपा)ले काठमाडौं केन्द्रित जनसंघर्ष गर्ने निर्णय गरेको छ। राप्रपाले प्रेस विज्ञप्ति जारी गर्दै चैत १६ गते काठमाडौं केन्द्रित जनसंघर्ष गर्ने घोषणा गरेको हो। राप्रपाले गत फागुन ९ गते राजसंस्था पुनःस्थापना र हिन्दू राष्ट्रको मागसहित सरकारलाई ४० बुँदे माग पेस गरेको थियो। सोही माग कार्यन्वयनका लागि देशका सबै जिल्लामा जनदबाबका कार्यक्रम र काठमाडौंमा जनसंघर्ष गर्ने निर्णय भएको पार्टी प्रपक्ता मोहन श्रेष्ठले जानकारी दिए। राप्रपाले पूर्व तयारीका लागि बुधबार काठमाडौंमा सबै जिल्लाकाको प्रतिनिधिमूलक आन्दोलनसम्बन्धी प्रशिक्षण गरेको छ। आन्दोलन मूल समितिका संयोजक राजेन्द्र लिङ्देन, पूर्व अध्यक्ष एवं निर्देशन समितिका अध्यक्ष डाप्रकाशचन्द्र लोहनी र वरिष्ठ उपाध्यक्ष रविन्द्र मिश्रले नीतिगत तथा आन्दोलनको अपरिहार्यताका विषय प्रशिक्षित गरेका थिए।"
एनसेलले खुद्रा बिक्रेता सशक्त बनाउन देशव्यापी कार्यक्रम गर्दै,"काठमाडौं : एनसेलले आफूसँग आबद्ध रहेका खुद्रा बिक्रेता, साना पसल गर्ने व्यवसायीहरुलाई सहयोग गर्ने उद्देश्यले नयाँ कार्यक्रम सञ्चालन गरेको घोषणा गरेको छ। आफ्नो च्यानल इकोसिस्टमको प्रत्येक तहलाई सशक्त बनाउने प्रतिबद्धता अनुरुप एनसेलले देशभरका खुद्रा विक्रेताहरूलाई प्रोत्साहन र पुरस्कृत गर्न एक बृहत् रिटेल इन्गेजमेन्ट प्रोग्राम लागू गरेको छ। यो कार्यक्रम देशभर रहेका ५०,००० हजार बढी खुद्रा बिक्रेताहरूलाई लक्षित रहेको छ। कार्यक्रममा सहभागी हुने खुद्रा विक्रेताहरूले सिम कार्ड र प्याकहरूको बिक्री बापत निश्चित प्वाइन्ट आर्जन गर्ने अवसर पाउँछन्। यसरी आर्जन गरिएको प्वाइन्टहरुको आधारमा उनीहरुले टेलिभिजन, स्मार्टफोन, स्मार्टवाच, पावर बैंक र ब्लुटुथ स्पिकरहरू सहित विभिन्न आकर्षक उपहारहरू पाउन सक्छन्। खुद्रा विक्रेता तथा साना पसल गर्ने व्यवसायीहरूले एनसेल पसल एप मार्फत एनसेलका सेवाहरू बिक्री गर्न सक्छन्। एपमार्फत सिम र प्याकहरू बेच्ने खुद्रा बिक्रेताहरूले थप प्रोत्साहन पाउनका लागि हकदार हुन्छन्। कार्यक्रमअन्तर्गत, राम्रो कार्य गर्ने १,००० भन्दा बढी उत्कृष्ट खुद्रा विक्रेताहरूले विशेष उपहार वस्तुहरू प्राप्त गर्नेछन्, जसमा एक भाग्यशाली सहभागी खुद्रा विक्रेताले कार्यक्रमको अन्त्यमा एक बाइक जित्नेछ। खुद्रा बिक्रेताहरूलाई सहयोग गर्नुका साथै, यो कार्यक्रम एनसेलले सेवा र सुविधाहरुको उपलब्धता सुनिश्चित गर्न र खुद्रा विक्रेताहरूलाई सहयोग प्रदान गर्न जिम्मेवार आफ्ना फिल्ड फोर्स टोलीलाई प्रोत्साहन गर्न पनि केन्द्रित छ। कार्यक्रममा ५०० भन्दा बढी फिल्ड फोर्स टोली सदस्यहरू संलग्न हुनेछन् र प्रत्येक महिना १५० भन्दा बढी सदस्यहरुलाई उनीहरूको उत्कृष्ट कार्यका लागि प्रोत्साहन स्वरुप विभिन्न उपहारहरु प्रदान गरिन्छ। एनसेल आफ्ना च्यानल साझेदारहरूको अमूल्य योगदानको कदर गर्दछ र उनीहरूको व्यवसायिक सफलतालाई सहयोग प्रदान गर्न समर्पित छ। हाल सञ्चालनमा रहेको रिटेल इन्गेजमेन्ट प्रोग्राम र अरु कार्यक्रमहरुका साथ, एनसेल आफ्नो साझेदारी सुदृढ गर्ने, पारस्परिक समृद्धिका लागि काम गर्ने र आफ्ना ग्राहकहरूलाई निरन्तर गुणस्तरीय सेवा प्रदान गर्ने लक्ष्यका साथ कार्य गरिरहेको छ। ग्राहकको सेवा अनुभवलाई थप सुधार गर्न एनसेलले नेटवर्कमा निरन्तर लगानी गरिरहेको छ र ग्राहकहरूलाई कनेक्टिभिटीको पहुँचको लाभ सुनिश्चित गर्न आकर्षक अफरहरू ल्याइरहेको छ। उदाहरणका लागि, एनसेलले हालैमात्र कर सहित रु १५० देखि सुरु हुने तीनवटा डबल मजा प्याक ल्याएको छ। यस प्याक अन्तर्गत प्याकको समयसीमा समाप्त हुनुअघि ग्राहकहरूले फेरी सोही प्याक खरिद गरेमा प्रत्येक पटकको पुनः खरिदमा बोनस स्वरुप डबल डेटाको लाभ लिन सकिन्छ।"
एक वर्षदेखि रोकियो भिडियो एक्सरे सेवा,"अर्घाखाँची : अर्घाखाँचीको छत्रदेव गाउँपालिकामा रहेको बल्कोट प्राथमिक स्वास्थ्य केन्द्रमा दक्ष जनशक्ति नहुँदा भिडियो एक्सरे सेवा सञ्चालन हुन सकेको छैन। छत्रदेव गाउँपालिका२ बल्कोटमा रहेको यस प्राथमिक केन्द्रमा २ वटा भिडियो एक्सरे मेसिन रहेपनि दक्ष जनशक्तिको अभावमा एक वर्षदेखि भिडियो एक्सरे सेवा सञ्चालन हुन नसकेको बल्कोट प्राथमिक स्वास्थ्य केन्द्रका प्रमुख विष्णु खनालले बताए। भिडियो एक्सरे गर्ने डाक्टर अध्ययन विदामा गएपछि विगत एक महिनादेखि प्राथमिक स्वास्थ्य केन्द्रमा रहेको गएसजी मेसिन सञ्चालन हुन नसकेको हो। यस स्थानका सेवाग्राहीहरू भिडियो एक्सरे गर्न जिल्ला अस्पताल सन्धिखर्क र निजी क्लिनीकमा जान बाध्य भएका छन्। भिडियो एक्सरे सेवा सञ्चालन हुन नसक्दा गर्भवती महिलाहरू बढी मर्कामा परेका छन्। एक्सरे मेसिन पनि अहिले सञ्चालन हुन सकेको छैन। प्राविधिक कारणले एक्सरे मेसिन पनि सञ्चालन हुन नसकेको डाक्टर आरोग्य खनालको भनाइ छ। प्राथमिक स्वास्थ्य केन्द्रमा चौविस घण्टे प्रसुती सेवा, ओपिडी सेवा, ल्याब सेवा, बीमा सेवालगायतका सेवाहरू प्रदान हुँदै आएको छ। यस प्राथमिक स्वास्थ्य केन्द्रमा अर्घाखाँचीको छत्रदेव गाउँपालिका, पाणिनि गाउँपालिका र गुल्मीको छत्रकोटका बासिन्दाहरूले पनि सेवा लिने गरेका छन्। जर्नल एकसरे मेसिन पनि दक्ष जनशक्तिको अभावमा प्राथमिक स्वास्थ्य केन्द्रका कार्यालय सहयोगी रेनु प्रसाद खनालले सञ्चालन गर्दै आएका थिए। तालिमको भरमा ७ वर्षदेखि एक्सरे मेसिन सञ्चालन गर्दै आएको र अहिले टेक्निकल समस्याका कारण एक्सरे पनि सञ्चालन हुन नसकेको खनालको भनाइ छ।"
घरघरमा विजुली बाल्न पाएपछि धुमधामले नाचगान,"गोरखा : घरघरमा विजुली बाल्न पाएपछि चुमनुब्री ४ प्रोकका फुर्बु ग्याल्जेन लामा खुसीले मग्नमस्त छन्। विजुलीको उद्घाटनका दिनमा आयोजित समारोहमा फुर्बुग्याल्जेन मात्र होइन, सबै गाउँले खुशीले धुमधामले नाचगान गरे। बत्ती बाल्नमात्र नभई घरमै मोबाइल चार्ज गर्न पाइएको भन्दै उनीहरुले खुसीयाली मनाएका हुन्। सानो सानो सोलारको पाता त थियो, तर बादल लागेपछि कि टुकी बाल्नु पथ्र्यो, कि दाउरा बालेर उज्यालो बनाउनुपथ्र्यो, उनी भन्छन्, अब अँध्यारोमा बस्नु पर्ने दिन गयो। बिजुली पाएपछि त खाना पकाउन, चिया पकाउन, पानी तताउन पनि सजिलो भयो। घरघरमा विजुली जोडेपछि गाउँलेको जीवन नै बदलिएको उनले बताए। यसअघि मोबाइल चार्ज गर्न पनि एकघण्टाको बाटो हिँडेर टाढा जानुपर्थ्यो। आफ्नै घरमा लाइन जोडेपछि अब त मोबाइल पनि आफ्नै घरमा चार्ज गर्न पाइयो, अर्का स्थानीय छिमी रिग्जिन लामा भन्छन्, घरघरमा विजुलीको लाइन जोडेपछि पिठो पिस्ने मिल पनि गाउँमै हुने भयो। मकै, गहुँ बोकेर घट्टा जान परेन। मकै छोडाउने मेसिन पनि घरघरमै हुने भयो। कति सजिलो भयो। खाना बनाउन भीरपाखामा दाउरा संगाल्न जानुपर्ने बाध्यता पनि अब हटेको भन्दै गाउँले खुसी भएका उनले बताए। ब्रिटिश दातृसंस्था कादुरी एग्रिकल्चरल एड एशोसिएशनले चुमनुब्री ४ साविक प्रोक गाविसका सबै गाउँटोल र बिही गाविसका दुई टोलमा सेवा दिने गरी प्रोक लघु जलविद्युत आयोजना निर्माण सम्पन्न गरेर बुधबार उद्घाटन गरेको छ। सो योजनाले यसअघि टुकी र दाउराको मात्र प्रयोग गरेर जीविका चलाएका २५० घरधुरीले विजुली बत्तीको सेवा पाएका वडाअध्यक्ष पेमा ग्याल्बो लामाले जानकारी दिए। कादुरीले ८० किलोवाट क्षमताको जलविद्युत उत्पादन गरेको छ, वडाअध्यक्ष लामाले भने, यसबाट वडा नं ४ को प्रोक, गप, क्वाक, छाक र वडा नं ५, साविक बिही गाविसको बुर र बन्दुरका गरी ३१४ घरधुरीका १३ सय ३३ जनसंख्या लाभान्वित भएका छन्। प्रोकमाचाहिँ यसअघि एमक्यापले उत्पादन गरेको सानो क्षमताको विद्युत थियो, तर यसअघि विजुलीबत्ती नपुगेका गप, क्वाक, छाक, बुर र बन्दुरका २५० घरधुरीका बासिन्दालेचाहिँ बल्ल विजुलीबत्ती बाल्न पाएका हुन्। घरघरमा विद्युत लाइन जोड्न पाउँदा गाउँले धेरै खुशी भएका उनले जानकारी दिए। उद्घाटन समारोहमा बोल्दै कादुरीका निर्देशक कर्णेल एन्ड्र मिल्सले दुर्गम गाउँका बासिन्दालाई सेवा गर्न पाएकामा अत्यन्त खुशी लागेको बताएका थिए। सेवा गर्ने अवसर पाएमा अझै विभिन्न खालका सहयोग गर्न तत्पर रहेको उनले बताएका थिए। गाउँपालिकाकी उपाध्यक्ष लक्ष्मी गुरुङले दुर्गम भेगका बासिन्दालाई अत्यन्त खाँचो परेको विजुली, पुल तथा खानेपानीका क्षेत्रमा सहयोग गर्ने कादुरी संस्थालाई चुमनुब्रीको उज्यालोको संज्ञा दिइन्। कादुरीले चुमनुब्रीका बासिन्दा र आफ्नो गाउँलेलाई बिर्सनै नसक्ने गुन लगाएको भन्दै वडाअध्यक्ष पेमा ग्याल्बो लामाले कृतज्ञता प्रकट गरेका थिए। उपभोक्ता समितिका सचिव निमा ग्याल्बो लामाले कादुरी संस्था चुमनुब्रीका बासिन्दाको मनमनमा बसेको छ, भन्दै प्रसंसा गरे। चुमनुब्री ४ को दामदग खोलामा कूल ६ करोड ९१ लाख ४१ हजार ९५९ रुपैयाँ लागतमा कादुरीले ८० किलोवाट क्षमताको विद्युत उत्पादन गरेर वितरण गरेको हो। केन्द्रीय प्रशारणको लाइन नपुगेको चुमनुब्री गाउँपालिकाको सातैवटा वडाका सबै टोलमासो संस्थाले यसअघि लघु जलविद्युत उत्पादन गरेर वितरण गरिसकेको छ।"
महोत्तरीमा लागुऔषधसहित तीन जना पक्राउ,"महोत्तरी : महोत्तरी प्रहरीले लागुऔषधसहित तीन जनालाई पक्राउ गरेको छ। बुधबार महोत्तरीको पिपरामा प्रहरीले चेकजाँचको उनीहरूलाई नियन्त्रणमा लिएको छ। मधेस प्रहरी कार्यालय जनकपुरले दिएको जानकारी अनुसार प्रहीले ज१ह ३९४५ नंको टेम्पोलाई चेकजाँच गर्ने क्रममा फेनारगन ४६९ एम्पुल, टेयालगेसिस ४९९ एम्पुल, डाईजेपाम ४९२ एम्पुल वरामद भएको हो। प्रहरीले टेम्पो चालक पिपरा गाँउपालिका २ का ३६ वर्षीय मोहम्मद सिकिन्द्र हुसेन, सोही टेम्पोमा सवार रहेका मटिहानी नगरपालिका ९ का गुडडु साफी र भारत विहार सोनवर्षाका २० वर्षीय सुवोध राउतलाई नियन्त्रणमा लिएको छ। पक्राउ परेको टेम्पो, टेम्पो चालक र सवारी उपर आवश्यक कारवाहीका लागि जिल्ला प्रहरी कार्यालय महोत्तरीमा राखिएको र घटनाको सम्बन्धमा थप अनुसन्धान भइरहेको मधेस प्रहरीका सूचना अधिकारी एसपी श्यामकुमार महतोले जानकारी दिएका छन्।"
"नेपाल आइडलको पाँचौं संस्करण फागुन २५ देखि प्रसारण हुने, १५२ जनाले प्रतिस्पर्धा गर्दै","काठमाडौं : एपीवान टेलिभिजनबाट निर्माण तथा प्रसारण हुँदै आएको अन्तर्राष्ट्रिय फ्रेन्चाइज गायन रियालिटी शो नेपाल आइडलको पाँचौं संस्करण फागुन २४ देखि प्रसारण हुने भएको छ। पाँचौं संस्करणमा देशभरिबाट १ सय ५२ जना छानिएका छन्। उनीहरूले आगामी चरणका लागि प्रतिस्पर्धा गर्नेछन्। देशभर भएका ओपन अडिशनदेखि जज राउण्ड अडिशनका जीवन्त प्रस्तुति शृंखलाहरूमा देखाइने एपी वान टेलिभिजनले जनाएको छ। गायन प्रतिस्पर्धामार्फत आफूभित्र छरिएर रहेको प्रतिभालाई उजागर गर्ने एउटा अभूतपूर्व प्लेटफर्म नेपाल आइडल रहेको र यसले नयाँ प्रतिभाहरूलाई विशेष अवसर दिँदै आएको एपी वानले जनाएको छ। पाँचौं संस्करको निर्णायकमा न्ह्यु बज्राचार्य, कालीप्रसाद बाँस्कोटा र इन्दिरा जोशी रहेका छन्। उनीहरूले यसअघि तीन संस्करणमा पनि निर्णायक रहेका थिए। त्यस्तै आसिफ साह र रीमा विश्वकर्माले नेपाल आइडलको मञ्चलाई रोचक बनाउने एपी वानले जानकारी दिएको छ। नेपाल आइडलले पाँचौं संस्करणका लागि झापाको विर्तामोड, महोत्तरीको बर्दिबास, मकवानपुरको हेटौंडा, कैलालीको अत्तरिया, सुर्खेतको विरेन्द्रनगर, दाङको घोराही र कास्कीको पोखरा र काठमाडौंमा अडिशन गरेको थियो। त्यस्तै डिजिटल अडिशनबाटसमेत प्रतिस्पर्धीले सहभागिता जनाएका थिए। यसअघि बुद्ध लामा, रवि ओड, सज्जा चौलागाईं र भूपेन्द्र थापा मगर नेपाल आइडल भइसकेका छन्। 'जहाँ संगीत जीवन्त हुन्छ' स्लोगनका साथ नेपाल आइडलको पाँचौं संस्करणको भिभो मोबाइलले मुख्य प्रायोजन गरेको छ।"
बेनीमा हुक्का निषेध,"बेनी : बेनी नगरपालिकाले हानीकारक सुर्तिजन्य पदार्थ हुक्का सेवन एवं बिक्री वितरणमा निषेध गरेको छ। स्थानीय वातावरण र मानव स्वास्थ्यमा प्रतिकुल असर गर्ने भएकाले हुक्कालाई पूर्णरूपमा प्रतिबन्ध लगाइएको नगरपालिकाले जनाएको छ। नगर प्रमुख सुरत केसीले सरोकारवालासँग छलफल र कार्यपालिकाको निर्णय अनुसार स्वास्थ्यका लागि हानिकारक र लागुऔषधको लत बसाउने हुक्कालाई प्रतिबन्ध लगाइएको जानकारी दिए। हुक्का खैनी, चुरोट भन्दा पनि बढी हानिकारक सुर्तिजन्य पदार्थ हुक्का किशोर किशोरीहरूलाई लागुऔषधको लतमा फलाउने कारण बनेको छ, उनले भने सामाजिक र सुरक्षा चुनौती बढाएकाले नगर क्षेत्रमा हुक्का प्रतिबन्ध लगाइएको हो। जिल्ला सदरमुकाम बेनी बजारका साथै रत्नेचौर, तातोपानी र गलेश्वर बजारका होटल रेष्टुरेष्टमा हुक्का नराख्ने र बजारमा पनि बिक्री वितरण नगर्ने विषयमा व्यवसायी, टोल विकास संस्था र जनप्रतिनिधिहरुबीच छलफल भएको थियो। हुक्का सेवन गर्ने युवा युवती बढ्दो क्रममा छन्। चुरोटभन्दा कम असर गर्छ भन्ने गलत धारणा र विभिन्न फेलेबर (स्वाद)मा पाइनुले युवा पुस्ता यसप्रति आकर्षित भएका हुन्। कफी पसल, रेष्टुरेन्ट र बार हुक्का सेवन स्थल हुन्। हुक्का तान्ने सेन्टरहरु तन्नेरी पुस्तामा अपराध फैलाउने माध्यमको थलो बनेको सुरक्षा निकायको विष्लेषण छ। हुक्काले सामाजिक मर्यादा भत्काएको छ। सार्वजनिक स्थलमा अभिभावक र मान्यजनकै अगाडी तन्नेरीले हुक्का तानेको भेटिन्छ। स्वास्थ्यसम्बन्धी अध्ययन प्रतिवेदनहरूका अनुसार एकपटक हुक्का सेवन गर्दा १० देखि १५ खिल्ली चुरोट सेवन गर्नु बराबर हो। एक घण्टा हुक्का सेवन गर्दा १०० देखि २०० वटा च चुरोट सेवन गर्नुजस्तै हो। हुक्कामा निकोटिन, भारी धातु, कार्वन मोनोक्साइड, कार्सिनोजेनको मात्रा बढी हुन्छ। जसले स्वास्थ्यमा गम्भीर असर गर्दछ। अत्याधिक हुक्का सेवनले संक्रमणको सम्भावना बढ्नुका साथै फोक्सो सम्बन्धी रोग, मुख, अन्ननली, मुत्रथैली, स्तन, पाठेघरको क्यान्सर र मुटुसम्बन्धी रोगको जोखिम बढने चिकित्सकहरूले बताएका छन्। धुम्रपान गर्ने व्यक्तिमा अकाल मृत्यु हुने सम्भावना धु्रमपान नगर्ने व्यक्तिको भन्दा २ देखि ३ गुण बढी हुन्छ। निष्क्रिय धुम्रपान गर्ने व्यक्तिमा मुटु सम्बन्धी रोग र फोक्सोको क्यान्सर हुने उच्च जोखिम हुन्छ।"
महाकाली प्रादेशिक अस्पतालमा बाल क्यान्सर तथा रक्तरोग विशेषज्ञ सेवा,"महेन्द्रनगर : सुदूरपश्मिमा पहिलो पटक बाल क्यान्सर तथा रक्त रोग विशेषज्ञ सेवा सुरू भएको छ । महेन्द्रनगरस्थित महाकाली प्रादेशीक अस्पतालमा बाल क्यान्सर तथा रक्त रोग विशेषज्ञ डाइच्छा ढकाल आएपछि सुदूरपश्चिममै पहिलो पटक बाल क्यान्सर रोग विशेषज्ञ सेवा सुरू भएको महाकाली प्रादेशीक अस्पतालका मेडिकल सुपरिटेन्डेन्ट डा अर्जुन भट्टले जानकारी दिए । 'अस्पतालमा पहिलो पटक बाल क्यान्सर तथा रक्त रोग विशेषज्ञ आउनु भएको छ,'डाभट्टले भने,'बालबालिका हुने क्यान्सरको पहिचान गर्न र समयमै उपचार गरि निको पार्न सकिन्छ ।' महाकाली प्रादेशीक अस्पतालका बाल क्यान्सर तथा रक्त रोग विशेषज्ञ डाइच्छा ढकालले बालबालिकामा हुने क्यान्सरको उपचार सम्भव रहेपनि बाल क्यान्सर हुनै नदिने गरी रोकथाम गर्न कठिन हुने बताइन् । 'वयस्कहरूले धुमपान तथा मद्यपान सेवन नगर्ने र स्वस्थ जीवनशैली अपनाउने हो भने क्यान्सरबाट जोगिन सकिन्छ,'डाढकालले भनिन्,'बालबालिकामा हुने क्यान्सर अलि फरक छ वयस्कलाई झै रोकथामका उपायहरू अपनाउन सकिँदैन।' उनका अनुसार बालबालिकामा रक्त क्यान्सर (ब्लड क्यान्सर), ग्रन्थि आँखाको क्यान्सर, मिर्गौलामा क्यान्सर आदि हुन । सामान्यतया बालबालिकालाई लामो समयसम्म ज्वरो आउने तर ज्वरोको कतिपय अवस्थामा रगत बग्ने, शरीरमा निलो डाम देखापर्ने गर्छ । उनले क्यान्सरका बिरामी अन्तिम समयमा अस्पतालमा पुग्ने गरेको बताइन । 'क्यान्सरका बिरामीहरू ढिलो गरि अस्पतालमा उपचारका लागि आउने गरेका छन,'डाढकालले भनिन्,'समयमै उपचार गर्न सके क्यान्सर रोग निको पार्न सकिन्छ ।' उनले समयमै उपचारका लागि अस्पताल आए रोग निको पार्न सकिने बताइन् । महाकाली अस्पतालमा जनशक्ति र उकरण अभावले क्यान्सरको उपचार सम्भव नभएपनि क्यान्सरको पहिचान गरि समयमै उपचार गर्न सके यसको निदान सम्भव रहेको उनको भनाइ छ । डा ढकालले ढाकाबाट बाल क्यान्सर रोग विशेषज्ञको उपाधी प्राप्त गरेको ढकालले कान्तिबाल अस्पताल र ह्याम्स अस्पतालमा लामो समय काम गरेको अनुभव छ । महाकाली प्रादेशीक अस्पतालका अध्यगम कृष्णानन्द भट्टले पछिल्लो समय अस्पतालमा विशेषज्ञ सेवा थप्दै गएको बताए । 'अस्पतालमा २८ जना विषेशज्ञ चिकित्सकको दरबन्दी भएपनि अहिले १३ वटा विशेषज्ञ चिकित्सकले सेवा दिँदै आएका छन्,'उनले भने,'अस्पतालले गाइनोलगायतका विशेषज्ञ सेवा थप्दै छ ।' अस्पतालमा विशेषज्ञ सेवा थपिएपछि यहाँका स्थानीय हर्षित बनेका छन्।"
संसद भवन प्रवेश गर्ने मिटरव्याजलघुवित्त पीडितलाई बिना सर्त रिहाई गर्न गृहमन्त्रीसँग एमालेको माग,काठमाडौं : नेकपा एमालेले संसद् भवन प्रवेश गरेर आन्दोलन गर्ने मिटरव्याजलघुवित्त पीडितहरूलाई बिना सर्त रिहाई गर्न सरकारसँग माग गरेको छ। बुधबार एमाले संसदीय दलले उपप्रधान एवं गृहमन्त्री नारायणकाजी श्रेष्ठसँग छलफल गर्दै सरकारको सुरक्षाकमजोरीका कारण मिटरव्याजलघुवित्त पीडितहरू संसद भवन प्रवेश गरको भन्दै उनीहरूलाई बिना सर्त रिहाई गर्दै मुद्दा नचलाउन माग गरेको हो। ४८ जना महिला र एक जना पुरुष आन्दोलनकारीलाई प्रहरीले पक्राउ गरी मुद्दा चलाउने तयारी गरेको छ। त्यस्तै एमालेले सुरक्षा कमजोरी गर्नेलाई कारबाही गर्न माग गरेको छ भने मिटरव्याजलघुवित्त पीडितको माग सम्बोधन गर्ने सुनिश्चितता गर्नसमेत माग गरिएको एमाले सचेतक महेश बर्तौलाले जानकारी दिए। त्यस्तै बानेश्वर र सिंहदरबार वरिपरि सर्वसाधारणलाई हिंड्नसमेत रोक लगाएर तारवार लगाएको भन्दै यस्तो काम बन्द गर्न माग गरेको उनले बताए। जवाफमा गृहमन्त्रीले मिटरव्याजलघुवित्त पीडितहरूको बिना सर्त रिहाई र मुद्दा नचलाउने गरी सहजीकरण गर्ने र मिटरव्याजलघुवित्त पिडितको माग सम्बोधन हुनेगरी वार्तामा भूमिका निर्वाह गर्ने प्रतिवद्धता जनाएको बर्तौलाले बताए।
हुम्लाको आदनचुलीका प्रमुख प्रशासकीय अधिकृतसहित ११ जनाविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले हुम्लाको आदनचुली गाउँपालिकाका उपप्रमुख सौमति रावल ऐडीसहित ११ जनाविरुद्ध भ्रष्टाचार मुद्दा दायर गरेको छ। आयोगका प्रवक्ता नरहरी घिमिरेले अदानचुली गाउँपालिकाका उपप्रमुख सौमति रावल ऐडी,निमित्त प्रमुख प्रशासकीय अधिकृत तिलप्रसाद पाण्डे,इन्जिनियर मकर ध्वज शाही,सव इन्जिनियर जयराम छत्याल, योजना शाखामा समेत कार्यरत खानेपानी तथा सरसफाइ टेक्निसियन मंगल भण्डारी,तत्कालीन लेखापाल दिपक नेपालीसमेत गरी ११ जनाविरूद्ध आज विशेष अदालत काठमाडौंमा आरोपपत्र दायर गरेको जानकारी दिए। आदनचुली गाउँपालिका वडा नम्बर ३ स्थित ढकनीकुनादेखि मुढेघट्टसम्म सिंचाइ योजनामा अनियमितता गरेको उनीहरूमाथि उजुरी परेको थियो। सोही उजुरीका आधारमा अनुसन्धान हुँदा प्रमुख प्रशासकीय अधिकृत पाण्डे,इन्जिनियर शाही,सव इन्जिनियर छत्याल, योजना शाखामा समेत कार्यरत खानेपानी तथा सरसफाइ टेक्निसियन भण्डारी,तत्कालीन लेखापाल नेपालीले सो सिंचाइ निर्माण सम्झौतामा निर्धारित शर्त र मापदण्ड विपरीत निर्माण कार्य गरी गराइ झुट्ट नापी किताब,उपभोक्ता समितिसम्बन्धी बिल,कार्य सम्पन्न प्रतिवेदनसमेत तयार गरी गराइ वास्तविक फिल्डमा भएको कामभन्दा बढी देखाइ ४२ लाख २९ हजार ३५८ रुपैयाँ सरकारी रकम हानिनोक्सानी गरेको पुष्टि हुन आएको अख्तियारले जनाएको छ। उनीहरूबिरुद्ध सोही रकम बराबरको बिगो असुल गर्न माग दावी गरेको अख्तियारको आरोप पत्रमा उल्लेख छ। यसैगरी वडाअध्यक्ष दत्त विष्टले ढकनीकुनादेखि मुढेघट्टसम्म सिंचाइ निर्माण योजनाको फिल्डमा वास्तविक काम भएको भन्दा बढी भएको भनी सिफारिस गरी ४२ लाख २९ हजार ३५८ रुपैयाँ भ्रष्टाचार गरेको अख्तियारको ठहर छ। गाउँपालिकाका उपप्रमुख रावलले अनुगमन समिति सदस्य मानबहादुर टमटा भन्ने मान्यता टमटा र धनसरा टमटाले सो सिंचाइ निर्माण योजनाको अनुगमन गरी फिल्डमा वास्तविक भएको भन्दा बढि काम सम्पन्न भएको भनी गलत प्रतिवेदन पेश गरी भ्रष्टाचार गरेको अख्तियारको अनुसन्धानले देखाएको छ। यसैगरी निर्माण उपभोक्ता समितिका अध्यक्ष दत्त रोकाया र कोषाध्यक्ष सिर्जना बुमीले अदानचुली गाउँपालिकासँग भएको सम्झौता विपरितको कार्य गरी फिल्डमा वास्तविक भएको भन्दा नापी किताव,उपभोक्ता सम्बन्धी बिल र कार्यसम्पादन प्रतिवेदनमा बढी रकम भएको मू्ल्यांकन गराइ भुक्तानी माग गरी ४२ लाख २९ हजार ३५८ रुपैयाँ सरकारी रकम हानिनोक्साी पुर्याएकाले सो रकम बराबरको बिगो जफत र सजाय मागदावी गरेको अख्तियारले जनाएको छ।"
रुसी सरकारसँग नेपालीको विवरण र मृतक परिवारलाई क्षतिपूर्ति दिने समझदारी बनेको छ : प्रधानमन्त्री,"काठमाडौं : प्रधानमन्त्री पुष्पकमल दाहालले रुसी सेनामा भर्ति भएका नेपाली नागरिकको बारेमा विवरण उपलब्ध गराउने समझदारी बनेको बताएका छन्। राष्ट्रियसभाको सरोकार तथा समन्वय समितिमा सांसहरूले सोधेको जवाफ दिँदै उनले रुसी सरकारले सेनामा भर्ति भएका नेपाली नागरिकका विषयमा सूचना दिने समझदारी बनेको बताए। प्रधानमन्त्री दाहालले मृतक परिवारलाई क्षतिपूर्ति दिने विषयमा पनि समझदारी बनेको बताए। 'हामीले रुसी सरकारलाई विभिन्न माध्यमबाट ध्यनाकर्षण गराएपछि उनीहरूले पनि सूचना दिने, राहतक्षतिपूर्ति दिने र तथ्यांक विवरण दिने समझदारी बनेको छ। बल्ल नेपाल सरकारको कमाण्डमा चिज आउन थालेको छ,' उनले भने। उनले नेपाली नागरिकहरू रुसी सेनामा भर्ना भएको विषयमा सरकार बेखबर रहेको बताएका थिए। त्यहाँ कार्यरत नेपालीहरूको मृत्यु भएको खबरलेमात्रै सरकार जानकार भएको प्रधानमन्त्रीको भनाइ छ। उनले सन्धि सम्झौता नभएका देशको सेनामा भर्ना नहुन आह्वानसमेत गरे। 'रुसी सेनामा भर्ना भएको कुरा नेपाल सरकारलाई थाहा थिएन। त्यहाँ युद्धका क्रममा नेपालीहरू मारिएपछि मात्रै सरकारलाई जानकारी भएको हो। त्यसप्रति सरकार गम्भीर छ,' उनले भने, 'सरकार उक्त समस्या समाधान गर्नेतिर लागेको छ। हामीले सार्वजनिकरूपमै सन्धिसम्झौता भएबाहेक कहीँ पनि सेनामा भर्ती हुन दिने भनिएको छैन। त्यसमा जनता पनि जागरुक हुन जरुरी छ।'"
ग्लोबल आइएमई बैंकका ३५ शाखाद्वारा वित्तीय साक्षरता कार्यक्रम आयोजना,"काठमाडौं : ग्लोबल आइएमई बैंक लिमिटेडले आफ्नो संस्थागत सामाजिक उत्तरदायित्वअन्तर्गत वित्तीय पहूँचबाट बाहिर रहेका विभिन्न लक्षित वर्गहरु पहिचान गरी बैंकका सातवटै प्रदेशमा रहेका ३५ वटा शाखाद्वारा एकसाथ वित्तीय साक्षरता कार्यक्रम सञ्चालन गरेको छ। कार्यक्रममा कृषक, लघु, साना तथा मझौला उद्यमीहरु, मजदुर, वैदेशिक रोजगारमा जाने सम्भावित व्यक्तिहरु, विद्यार्थी, महिला, विप्रेषण प्रापक तथा स्थानीय युवायुवतीको सहभागिता थियो। मुलुकका विभिन्न जिल्लाका ३५ स्थानमा सञ्चालित कार्यक्रममा ४,००० भन्दा बढी मानिसहरुलाई बचत, कर्जा, रेमिट्यान्स, डिजिटल बैंकिङ्ग, बीमा, लगानी, अतिरिक्त बैंकिङ्ग सेवाहरु, वित्तीय ठगी र वित्तीय अनुशासनसम्बन्धी विषयवस्तुमा जानकारी गराइएको छ। बैंकले बागमती प्रदेशको भक्तपुर जिल्ला, मध्यपुर ठिमी नगरपालिका, रसुवा जिल्लाको गोसाइकुण्ड गाँउपालिका, काठमाडौं जिल्लाको चन्द्रागिरी नगरपालिका र ललितपुर जिल्लाको ललितपुर महानगरपालिकामा आयोजना गरेका विभिन्न कार्यक्रमहरुमा ७०० भन्दा बढि व्यक्तिहरुको सहभागिता थियो। त्यसैगरी, गण्डकी प्रदेशअन्तर्गत बागलुङ जिल्लाको ढोरपाटन नगरपालिका, बागलुङ नगरपालिका, जैमिनि नगरपालिका, पर्वत जिल्लाको कुस्मा नगरपालिका र कास्की जिल्लाको पोखरा महानगरपालिकाको कार्यक्रममा ९०० भन्दा बढी स्थानीयहरुको सहभागिता रहेको थियो। लुम्बिनी प्रदेशअन्तर्गत कपिलवस्तु जिल्लाको कपिलवस्तु नगरपालिका, बाणगंङ्गा नगरपालिका, शिवराज नगरपालिका, दाङ जिल्लाको घोराही उपमहानगरपालिका, गुल्मी जिल्लाको रेसुङ्गा नगरपालिका, इस्मा गाँउपालिका, नवलपरासी जिल्लाको बर्दघाट नगरपालिका, पाल्पा जिल्लाको तानसेन नगरपालिका, प्युठान जिल्लाको प्युठान नगरपालिका, रोल्पा जिल्लाको परिवर्तन गाँउपालिका, सुनिलस्मृति गाँउपालिका, रुपन्देही जिल्लाको सैनामैना नगरपालिका, बुटवल उपमहानगरपालिका र तिलोत्तमा नगरपालिकामा आयोजित कार्यक्रममा १,८०० भन्दा बढिको सहभागिता थियो। सुदूरपश्चिम प्रदेशअन्तर्गत डोटी जिल्लाको दिपायल सिलगढी नगरपालिका, बोगटान फुड्सिल गाँउपालिका, पूर्वीचौकी गाँउपालिका, बाजुरा जिल्लाको बढिमालिका नगरपालिका, बैतडी जिल्लाको दशरथचन्द नगरपालिका, पाटन नगरपालिका, डडेल्धुरा जिल्लाको अजयमेरु गाँउपालिका, कञ्चनपुर जिल्लाको भिमदत्त नगरपालिका र कैलाली जिल्लाको धनगढी उपमहानगरपालिकाको कार्यक्रममा ७५० भन्दा बढी लक्षितवर्गहरूको सहभागिता थियो। ग्लोबल आइएमई बैंक मुलुकका सतहत्तरै जिल्लामा शाखा सञ्जाल रहेको निजी क्षेत्रको पहिलो वाणिज्य बैंक हो । बैंकले ३५५ शाखा कार्यालय, ३७८ एटिएम, २७५ शाखा रहित बैंकिङ्ग सेवा, ६५ एक्सटेन्सन तथा राजश्व संकलन काउन्टर तथा ३ वटा बैदेशिक प्रतिनिधि कार्यालय समेत गरी १,१०० भन्दा बढि सेवा केन्द्र रहेका छन । ग्लोबल आइएमई बैंकलाई सबैंका लागि बैंक बनाउँदै बैंकले विभिन्न सेवा तथा सुविधा सहितका योजना मार्फत आफ्ना ४६ लाख भन्दा बढी ग्राहकलाई उत्कृष्ट सेवा प्रदान गरी लावान्भित गरिरहेको छ । त्यसैगरी बैंकले संयुक्त राज्य अमेरिका, संयुक्त अधिराज्य, क्यानडा, अष्ट्रेलिया, मलेसिया, दक्षिण कोरिया, जापान, साउदी अरेबिया, कतार, युएई, बहराइन, कुवेत, भारत, जोर्डन, हङकङ लगायतका मुलुकबाट रेमिट्यान्स भित्र्याउँदै देशको अर्थ व्यवस्थामा महत्वपूर्ण योगदान पुयाउँदै आइरहेको छ ।"
हुबहु समाचार सार्ने १८३ अनलाइन कारबाहीमा,"काठमाडौं : प्रेस काउन्सिल नेपालले पछिल्लो डेढ वर्षमा १ सय ८३ अनलाइनलाई समाचार चोरीअन्तर्गत कारबाही गरेको छ। काउन्सिलले आज एक विज्ञप्ति जारी गर्दै गत आर्थिक वर्षयता हालसम्म समाचार हुबहु चोरी गरी सार्ने, अनुमति नलिने १८३ अनलाइन सञ्चार माध्यम तथा वेबपोर्टललाई कारबाही गरेको जनाएको हो। कारबाहीमा परेकामध्ये १४३ सञ्चार माध्यमलाई स्पष्टीकरण सोधिएको, ११ वटालाई सचेत गराइएको विज्ञप्तिमा उल्लेख छ। 'स्पष्टीकरण सोधिएका अधिकांश मिडियाबाट आगामी दिनमा त्यस्तो कार्य नगर्ने भनी प्रतिबद्धतासहित जवाफ पेस भएको थियो। मिडियाका रुपमा दर्तासूचीकरण नभएका २९ वेवपोर्टललाई आवश्यक कारबाहीका लागि नेपाल दूरसञ्चार प्राधिकरणमा पत्राचार भइसकेको छ।' काउन्सिलका सहप्रशासकीय अधिकृत रामशरण बोहराद्वारा जारी विज्ञप्तिमा भनिएको छ। बुधबार प्रेस काउन्सिल पत्रकार आचारसंहिता अनुगमन उपसमितिको बैठकसमेत बसेको थियो। बैठकले हुबहु प्रवृत्ति निरुत्साहित गर्न थप कारबाहीको प्रकृया अघि बढाउने निर्णय गरेको छ। बैठकमा ८९ वटा मिडियालाई सचेत गराउने निर्णय भएको छ। 'आगामी दिनमा बिना अनुमति हुबहु प्रकाशन नगर्नरनगराउन ध्यानाकर्षण गराउने र पुनः त्यस्तो प्रवृत्ति पुनरावृत्ति भएको उजुरी तथा गुनासो प्राप्त भएमा प्रचलित कानुन तथा आचारसंहिताबमोजिम थप कारबाही हुनेतर्फ सचेत गराउने निर्णय गरिएको हो। त्यस्तै, एक लाई भुलसुधार गर्न र एक लाई खण्डन प्रकाशन गर्न निर्देशन दिने र एक सञ्चार माध्यमको जवाफ चित्तबुझ्दो नदेखिएकोप्रति सम्पादकलाई छलफलमा बोलाउने निर्णय गरेको छ,' जारी विज्ञप्तिमा उल्लेख छ। काउन्सिल अध्यक्ष बालकृष्ण बस्नेतको संयोजकत्वमा बसेको उपसमितिको बैठकमा नेपाल पत्रकार महासंघका अध्यक्षसमेत रहेका काउन्सिल सदस्य विपुल पोखरेल, काउन्सिलका सदस्यहरू दिपक पाण्डे, दुर्गा भण्डारी पौडेल, ठाकुर बेलबासे, लालबाबु शेख, शरदप्रसाद अधिकारी, गणेशप्रसाद पोख्रेल तथा बार एसोसिएसनका तर्फबाट प्रतिनिधि महासचिव अञ्जिता खनाल र काउन्सिलका सहप्रशासकीय अधिकृत एवं सहप्रवक्ता रामशरण बोहराको सहभागिता थियो। काउन्सिलमा २०८० साउनदेखि फागुन १५ गतेसम्म विभिन्न मिडियाविरुद्ध २२० वटा उजुरी, १२ जनगुनासा दर्ता भएका छन्। पछिल्लो तीन महिनामा ५१ उजुरी, २ जनगुनासोसहित ५३ वटा उजुरी दर्ता भएको छ भने यस अवधिमा अघिल्लो आर्थिक वर्षसमेतको गरी १६० वटा उजुरी फर्छ्यौट भएका छन्।"
बाल अस्पताल निर्माणका लागि सोल्टी होटलको ७५ लाख आर्थिक सहयोग,काठमाडौं : सोल्टी होटलले काठमाडौं इन्स्टिटयुट अफ चाइल्ड हेल्थ (किओच)द्वारा कोशी प्रदेशको झापा जिल्लाको दमकमा बाल अस्पतालको भौतिक पूर्वाधार निर्माणका लागि ७५ लाख रुपैयाँ सहयोग गरेको छ। कम्पनीको संस्थागत सामाजिक उत्तरदायित्वअन्तर्गत सोल्टीले ७५ लाख रुपैयाँ सहयोग प्रदान गरेको हो। मंगलबार सोल्टी होटलमा आयोजित कार्यक्रममा कार्यकारी अध्यक्ष दिनेशबहादुर विष्टले काठमाडौं इन्स्टिच्युट अफ चाइल्ड हेल्थका संस्थापक प्राडा भगवान कोइरालालाई २५ लाख रुपैयाँको चेक हस्तान्तरण गरे। सोल्टीले यसअघि नै ५० लाख हस्तान्तरण गरिसकेको छ। सोल्टी होटलले आफ्नो संस्थागत सामाजिक उत्तरदायित्वअन्तर्गत समाज सेवाका विभिन्न गतिविधि गर्दै आएको छ। बालबालिकाहरूमा हुने जटिल एवं गम्भीर प्रकृतिका रोगको उपचार सहज र सुलभ बनाउने उद्देश्यले बाल अस्पताल निर्माणमा सहयोग पुर्याएको सोल्टी होटेलले जनाएको छ। प्राडा कोइरालाले सोल्टीले प्रदान गरेको उक्त आर्थिक सहयोगका लागि आभार प्रकट गरे।
चरेस र गाँजासहित तीनजना पक्राउ,"मकवानपुर : जिल्ला प्रहरी कार्यालय मकवानपुरले लागुऔषध चरेस र गाँजासहित तीनजनालाई पक्राउ गरेको छ । पक्राउ पर्नेहरूमा थाहा नगरपालिका८ आग्रा बस्ने ३० वर्षीय बिमल स्याङ्तान, कैलाश गाउँपालिका१ खोलाखर्क बस्ने ५२ वर्षीय चन्द्रबहादुर घलान र भीमफेदी१ बस्ने ३२ वर्षीय नवराज तामाङ रहेका छन् । प्रहरीले भीमफेदी गाउँपालिका २ भैँसेबाट लागुऔषध चरेस ४५ किलो र गाँजा करिब ५ किलोसहित उनीहरूलाई पक्राउ गरेको हो । प्रहरीका अनुसार, पालुङबाट हेटौंडातर्फ आउँदै गरेको ना४ ख ६०९१ नम्बरको बसलाई जाँच गर्ने क्रममा बसमा सवार उनीहरुको साथबाट सो परिमाणको गाँजा बरामद भएपछि पक्राउ गरिएको हो ।"
माइतीघरलाई निषेधित क्षेत्रबाट हटाउन प्रदर्शन,"काठमाडौं : माइतीघरलाई निषेधित क्षेत्रबाट हटाउन माग गर्दै काठमाडौंमा प्रदर्शन भएको छ। लोसपा छोडेर 'राष्ट्रिय मुक्ति क्रान्ति अभियान' घोषणा गरेका नेता राजेन्द्र महतो नेतृत्वमा भएको प्रदर्शनमा प्रदर्शनकारी र प्रहरीबीच घम्साघम्सी भएको छ। प्रदर्शनकारीहरूले माइतीघरको निषेधित क्षेत्र प्रवेश गर्न खोजेपछि प्रहरीले उनीहरूलाई रोकेको थियो। त्यसक्रममा प्रहरी र आन्दोलनकारीबीच धकेलाधकेल भएको हो। त्यसपछि उनीहरूले भद्रकालीमा सरकारविरुद्ध नाराबाजी र प्रदर्शन गरेका थिए। भृकुटीमण्डबाट निस्किएको र्याली माइतीघर मण्डला पुगेको थियो। प्रदर्शनका क्रममा निषेधित क्षेत्र खारेज गर,हाम्रो मुख बन्द गर्न पाइँदैन' जस्ता नारा लगाएका थिए। प्रदर्शनमा केही आन्दोलनकारी घाइते भएको बुझिएको छ।"
बालकुमारी घटना : प्रतिवेदन सार्वजनिक नहुँदै तत्कालीन सिडिओ पण्डितले गृहमै पाए महत्वपूर्ण जिम्मेवारी,"काठमाडौं : बालकुमारी घटनापछि तत्कालीन ललितपुरका सिडिओबाट हटाइएका विवादास्पद छविका सहसचिव रुद्रप्रसाद पण्डितले गृहमन्त्रालयमा महत्वपूर्ण जिम्मेवारी पाएका छन्। पण्डितकै आदेशमा कोरियन भाषा परीक्षा इपीएस कार्यालय परिसरमा भएको आन्दोलनमा प्रहरीले गोली चलाउँदा दुई जना युवकको ज्यान गएको थियो। बालकुमारी घटनाको प्रतिवेदन सार्वजनिक नहुँदै गृह मन्त्रालयले पण्डितलाई कर्मचारी महाशाखा प्रमुखको जिम्मेवारी दिएको हो। उनले कार्यभारसमेत सम्हालिसकेका छन्। बालकुमारी घटनाको प्रतिवेदन सार्वजनिक गर्न माग गर्दै प्रमुख प्रतिपक्षीलगायत अन्य दलहरूले संसदमा विरोध गरिरहेका छन्। तर, गृह मन्त्रालयले भने सोही घटनामा संलग्न तत्कालीन सिडिओ पण्डितलाई महत्वपूर्ण जिम्मेवारी दिएको हो। कम्तीमा प्रतिवेदन सार्वजनिक नहुन्जेल पण्डितलाई जिम्मेवारी नदिएको भए हुन्थ्यो। यसले गृह मन्त्रालय नै उक्त घटनाप्रति संवेदनशील नरहेको जस्तो देखियो। प्रतिवेदन सार्वजनिक नहुँदै सोही घटनामा संलग्न व्यक्तिलाई महत्वपूर्ण जिम्मेवारी दिनुले गृह मन्त्रालयले बालकुमारी घटनालाई सामसुम पार्न खोजेजस्तो भयो,' गृहका एक सहसचिवले भने। छानविन समितिले बालकुमारी घटनाबारे पण्डितको समेत बयान लिएको थियो। तर, प्रतिवेदन सार्वजनिक नहुँदै पण्डितको जिम्मेवारी तोकिनु कानुनी राज्यको उपहास भएको ती सहसचिवले अन्नपूर्णसँग भने। उनले भने, कम्तीमा प्रतिवेदन सार्वजनिक नहुन्जेल पण्डितलाई जिम्मेवारी नदिएको भए हुन्थ्यो। यसले गृह मन्त्रालय नै उक्त घटनाप्रति संवेदनशील नरहेको जस्तो देखियो। डीएसपीलाई निलम्बनमा राखेर कर्मचारीलाई जिम्मेवारी तोकेकोप्रति प्रहरीसमेत असन्तुष्ट छ। एउटै घटनामा संलग्न प्रहरी निलम्बनमा छन्। गोली चलाउन आदेश दिने सिडिओले महत्वपूर्ण जिम्मेवारी पाएका छन्। यसले प्रहरीको मनोबल घटाएको छ,' प्रहरीका एक एआइजीले अन्नपूर्णसँग भने। घटनाको प्रतिवेदन सार्वजनिक नभएकाले बालकुमारी घटनामा को कति दोषी छन् भन्ने अहिलेसम्म खुलेको छैन। बालकुमारी घटना हुँदा पण्डित ललितपुरको प्रमुख जिल्ला अधिकारी थिए। पण्डितले नै प्रहरीलाई गोली हान्ने आदेश दिएको भनिएको छ। पण्डितकै निर्देशनमा बालकुमारीमा प्रहरी खटिएको र वातावरण सहजै भएकाबेला गोली हान्ने आदेश दिएको उनीमाथि आरोप लागेको छ। गृह मन्त्रालयले माओवादी केन्द्र निकट भएकै कारण घटनाको वास्तविकता सार्वजनिक नहुँदै पण्डितलाई प्रशासन महाशाखा प्रमुखको जिम्मेवारी तोकेको छ। गृह मन्त्रालयले बालकुमारी घटना भएलगत्तै प्रमुख जिल्ला अधिकारी पण्डित र ललितपुर प्रहरी प्रमुखलाई जिम्मेवारी खोसेर फिर्ता बोलाएको थियो। पण्डितलाई कर्मचारी महाशाखा प्रमुख बनाएपछि गृह मन्त्रालयका कर्मचारीबीच चरम असन्तुष्टि छाएको छ। पण्डित माओवादी निकट कर्मचारी हुन्। पण्डितभन्दा काविल र सक्षम सहसचिवहरू भए पनि माओवादीप्रति आस्था राखैकै कारण प्रतिवेदन सार्वजनिक नहुँदै पण्डितले महत्वपूर्ण जिम्मेवारी पाएपछि कर्मचारीहरूसमेत असन्तुष्ट छन्। प्रधानमन्त्री पुष्पकमल दाहालले कानुनमन्त्री धनराज गुरुङ र ऊर्जामन्त्री शक्तिबहादुर बस्नेतलाई प्रतिवेदन अध्ययनको जिम्मा दिएका हुन्। गत पुस १३ गते ललितपुरको बालकुमारीमा भएको प्रदर्शनमा प्रहरीको गोली लागेर अछामका वीरेन्द्र शाह र दैलेखका सुजन रावतको मृत्यु भएको थियो। प्रदर्शनमा मन्त्री ज्वाला सवार गाडी प्रदर्शनकारीले जलाएका थिए। लगत्तै सरकारले उच्च अदालतका पूर्वन्यायाधीश शेखरप्रसाद पौडेलको अध्यक्षतामा तीन सदस्यीय जाँचबुझ आयोग गठन गरेको थियो। आयोगमा पूर्वअतिरिक्त प्रहरी महानिरीक्षक अरूणकुमार बिसी र गृह मन्त्रालयका प्रवक्ता नारायणप्रसाद भट्टराई सदस्य थिए। आयोगले गृहमन्त्री नारायणकाजी श्रेष्ठलाई प्रतिवेदन बुझाएको थियो। प्रतिवेदनमा मन्त्री प्रकाश ज्वालाका कारण घटना भएको बताइए पनि प्रतिवेदन सार्वजनिक नहुदा सत्यतथ्य थाहा हुन सकेको छैन। यसैबीच सोमबार बसेको मन्त्रिपरिषद् बैठकले बालकुमारी घटनाको प्रतिवेदन अध्ययन गर्ने जिम्मा दुई मन्त्रीलाई दिएको छ। प्रधानमन्त्री पुष्पकमल दाहालले कानुनमन्त्री धनराज गुरुङ र ऊर्जामन्त्री शक्तिबहादुर बस्नेतलाई प्रतिवेदन अध्ययनको जिम्मा दिएका हुन्। फागुन १८ गते सुझाव पेस गर्नसमेत प्रधानमन्त्री दाहालले निर्देशन दिएका छन्। सोही दिन सरकारले संसदमा बालकुमारी घटनाका विषयमा जानकारी गराउने कार्यक्रम छ।"
बागमती प्रदेश सभाको बैठक स्थगित,हेटौंडा : बागमती प्रदेश सभाको आज बिहान ११:३० बजे बस्ने भनिएको बैठक विशेष कारणले स्थगित गरिएको प्रदेश सभा सचिवालयले जनाएको छ। सचिवालयले सूचना टाँस गरी भोलि फागुन १७ गते विहान ११:३० बजे बैठक बस्नेसमेत जनाएको छ। प्रदेश सभाको वर्षे अधिवेशनको असारमा बजेट प्रस्तुत गर्ने क्रममा प्रमुख प्रतिपक्ष लगायतका दलहरूले असन्तुष्टि जनाई संसद केही दिनको लागि अवरुद्ध गरेपछि प्रदेश सरकार र प्रतिपक्षी दलहरुको बीचमा ३ बुँदे सहमति भएको थियो। उक्त सहमति हाल हिउँदे अधिवेशन सुरु हुँदा पनि प्रदेश सरकारले कार्यान्वयन गर्न नखोजेको र प्रतिपक्षी दलहरूले पटकपटक सरकारको ध्यानाकर्षण गराउँदा पनि सरकारले आफ्नो तर्फबाट कुनै आश्वासन दिन नसकेको कारणले आजको बैठक स्थगित भएको नेकपा एमाले संसदीय दलका सचेतक मधुसुदन प्रसाद पौडेल र राप्रपा संसदीय दलका नेता उद्धब थापाले बताए।
"दुई कारोबार दिनपछि फेरि घट्यो नेप्से, २ अर्बको सेयर कारोबार","काठमाडौं : नेप्से परिसूचक आज सामान्य अंकले घटेको छ। दुई कारोबार दिन निरन्तर बढेको नेप्से परिसूचक बुधबार ०८७ अंकले घटेर २०००७७ विन्दुमा कायम भएको हो। सोमबार १३२८ अंकले बढेको नेप्से मंगलबार ९३४ अंकले बढेर २००१६५ विन्दुमा बन्द भएको थियो। पहिलो कारोबार दिन आइतबार नेप्से २६८१ अंकले घटेर १९७९०२ विन्दुमा अडिएको थियो। यसदिन सेन्सेटिभ इण्डेक्स ०६३ अंकले घटेर ३५६४५ विन्दुमा पुगेको छ। ३०८ कम्पनीको ५१ लाख १५ हजार ६५८ कित्ता सेयर २ अर्ब ३ करोड ८१ लाख ९७७ रुपैयाँमा खरिदबिक्री भए। कारोबार रकम मंगलबारको तुलनामा बढि हो। मंगलबार सेयर १ अर्ब ८६ करोड बराबरको सेयर कारोबार भएको थियो। नेप्से सामान्य अंकले घटेपनि चार कम्पनीको सेयर सकारात्मक सर्किट लेभलमा कारोबार भएको थियो। विशाल बजार कम्पनी,बोटलर्स नेपाल(बालाजु),बोटलर्स नेपाल (तराई) र बीपीडब्लू लघुवित्त वित्तीय संस्थाको सेयर सकारात्मक सर्किट लेभलमा कारोबार भएको हो। चार कम्पनीको मूल्य सकारात्मक सर्किट लेभलमा कारोबार हुँदा सामलिङ पावरका लगानीकर्ताले भने गुमाए। सो कम्पनीको सेयर ६६६ प्रतिशतले घट्यो। १२ करोड मूल्य बराबरको सेयर कारोबार गरी सोनापुर मिनरल्स शीर्षस्थानमा रह्यो। हिमालयन रिइन्स्योरेन्सको ८ करोड मूल्य बराबरको सेयर कारोबार हुँदा बोटलर्स नेपाल (तराई) ले ७ करोड,शिवम सिमेन्टले ६ करोड र हिमालयन डिस्टिलरीले ५ करोड बढि मूल्यको सेयर कारोबार गरे। चार उपसमूहका सूचक सकारात्मक देखिँदा ७ वटा उपसमूहका सूचक भने नकारात्मक देखिए।"
इपीजी प्रतिवेदन नेपाल र भारतले एकसाथ बुझ्नेगरी तयारी भइरहेको छ : प्रधानमन्त्री,काठमाडौं : प्रधानमन्त्री पुष्पकमल दाहालले नेपाल र भारतबीचका सन्धि सम्झौताको पुनरवलोकन गर्न गठित प्रबुद्ध व्यक्तिको समूह (इपीजी)को प्रतिवेदन बुझ्न दुवै देशका तर्फबाट गृहकार्य भइरहेको बताएका छन्। बुधबार बसेको राष्ट्रियसभाको राष्ट्रिय सरोकार तथा समन्वय समितिको बैठकमा प्रधानमन्त्री दाहालले प्रतिवेदन दुवै देशले एकैसाथ बुझ्नेगरी आन्तरिक तयारी गरिएको जानकारी दिए। उनले एकैपटक बुझ्ने स्थिति नआएमा के गर्ने भनेर नेपालले निर्णय लिने अवस्था आउने पनि स्पष्ट पारे। प्रधानमन्त्री दाहालले संघीय निजामती ऐन ल्याएर संघीयतालाई बलियो बनाउनेमा आफ्नो जोड रहेको भन्दै केही दिनभित्रै सदनमा पेस हुने बताए। त्यस्तै तराईमधेस द्रूतमार्गको प्रस्थान विन्दुको खोकना क्षेत्रमा जग्गा अधिग्रहण गर्ने काममा सहमति खोज्ने काम भइरहेको बताए। उनले कूल २४ वटा राष्ट्रिय गौरवका आयोजनामध्ये तीन वटा सम्पन्न भइसकेको र अन्यको पनि निर्माण तीव्ररूपमा भइरहेको बताए। त्यस्तै प्रधानमन्त्री दाहालले संसदीय समितिले दिएको निर्देशन र सुझावहरूलाई सरकारले गम्भीरताका साथ लिएको बताए। उनले प्रदेश समन्वय परिषद्को बैठक बसेर संघीयता कार्यान्वयनको सम्बन्धमा भएको विभिन्न निर्णयहरू कार्यान्वयन भइरहेको बताए।
नेपाल नेदरल्यान्ड्ससँग २ रनले पराजित,"काठमाडौं : नेपाल नेदरल्यान्ड्ससँग २ रनले पराजित भएको छ। टीयु क्रिकेट मैदानमा जारी त्रिकोणात्मक सिरिजअन्तर्गत दोस्रो खेलमा नेपाल पराजित भएको हो। १८५ रनको विजय लक्ष्य पछ्याएको नेपालले निर्धारित ओभरको खेलमा ८ विकेट गुमाएर १८२ रनमात्र बनाउन सक्यो। नेपालका लागि दीपेन्द्र सिंह ऐरीले सर्वाधिक ६३ रन बनाए। त्यस्तै कप्तान रोहित पौडेलले ५०, आशिफ शेखले ३४, कुशल मल्लले ११ र करण केसीले ११ रन बनाए। यसअघि टस हारेर ब्याटिङ गरेको नेदरल्यान्ड्सले निर्धारित ओभरको खेलमा ४ विकेट गुमाएर १८४ रन बनाएको थियो। नेदरल्याण्डका लागि माइकल लेभिटले सर्वाधिक ५४ रन बनाए। त्यसैगरी साइब्रान्ड एंगलब्रेक्टले ४९ रन र तेजा निदामानुरुले ३१ रन, स्कट एडवार्ड्सले ३३ रन,म्याक्स ओ डाउडले ५ रनको योगदान गरे।"
संघीय निजामति सेवा ऐन केही दिनमै संसदमा पेश हुन्छ : प्रधानमन्त्री,काठमाडौं : प्रधानमन्त्री पुष्पकमल दाहाल प्रचण्डले संघीय निजामति सेवा ऐन केही दिनभित्रै संसदमा पेश हुने दावी गरेका छन्। बुधबार राष्ट्रियसभाअन्तरगतको राष्ट्रिय सरोकारवाला तथा समन्वय समिति बैठकमा बोल्दै प्रधानमन्त्री दाहालले निजामति सेवा ऐन छिट्टै संसदमा पेश हुने बताएका हुन्। 'सरकारको नेतृत्व गरेदेखि नै मेरो जोड संघीय निजामति सेवा ऐन ल्याउने र प्रदेशलाई बलियो बनाउने नै थियो। यसबारे लामो छलफल भयो पनि। सरकारको नेतृत्व गर्ने पार्टीलगायत गठबन्धन र प्रतिपक्षसँग छलफल गरेर एउटा साझा धारणा बनाएर यसलाई अन्तिमरुप दिइएको छ। केही दिनभित्र संसदमा पेश हुन्छ र टुंगिन्छ भन्ने विश्वास छ।' प्रधानमन्त्री दाहालले निजामति कर्मचारीका समस्याबारे सरकार गम्भीर रहेको उल्लेख छ।
मिटरव्याजका समस्या अदालती प्रक्रियाबाट मात्रै समाधान हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहालले मिटरव्याजका समस्या अदालती प्रक्रियाबाट मात्रै समाधान हुने बताएका छन्। कतिपय कागजपत्रले पीडितभन्दा पनि पीडकको पक्षमा बलियो देखिएकाले अदालती प्रक्रियाबाट जानुपर्ने अवस्था आएको प्रधानमन्त्रीको भनाइ छ। राष्ट्रिय सभाको सरोकार तथा समन्वय समितिमा सांसदहरूले सोधेको प्रश्नको जवाफ दिँदै प्रधानमन्त्री दाहालले त्यसका लागि अदालतसँग समन्वय भइरहेको बताए। उनले मिटरव्याजमा आर्थिकमात्र नभएर गहिरो सामाजिक समस्याहरू पनि रहेको बताए। 'मिटरव्याज पीडित, सहाकारी पडित र लघुवित्त पीडितका समस्याबारे सरकार जानकार छ। आयोग बनाएरै हामीले मिटरव्याज समस्या समाधान गर्न खोज्यौं। ऐन बनाएरै पनि कामहरू गरिरहेका छौं। तर, बाँकी समस्या सरकारको कारणभन्दा पनि अदालती प्रक्रियाबाट समाधान गर्ने प्रकृतिका छन्। मिटरव्याज समस्या अहिलेको समस्या पनि होइन रहेछ, धेरै पहिलेदेखि चलेको रहेछ। कागजपत्रले पीडितभन्दा पीडक बलियो देखिन आएका छन्। तसर्थ सरकारले गम्भीररूपमा यो विषयको गहिराईलाई अदालतसँग समन्वय गरिरहेको छ। पीडितसँग वार्ता पनि गरिरहेका छौं। वार्ताकै माध्यमबाट समस्या समाधान गर्ने भनिरहेका छौं,' प्रधानमन्त्रीले भने।"
बेनीजोमसोम सडक अवरुद्ध,बेनी : पाखोबाट खसेको ढुंगाले बाटो छेकेपछि बेनी जोमसोम सडक अवरुद्ध भएको छ । म्याग्दीको अन्नपूर्ण गाउँपालिका३ रुप्से झरना नजिकै पाखोबाट ठूलो ढुङ्गा खसेर सडकमा सवारी साधन आवत जावतमा अवरोध सिर्जना भएको हो । बेनीजोमसोमकोरला सडक आयोजनाका सूचना अधिकारी इञ्जिनियर बिष्णु चापागाईले बीच सडकमा ठूलो ढुङ्गा खसेपछि सवारी साधन आवत जावत बन्द भएको बताए । आज दिउँसो १ बजेतिर ढुङ्गा खसेको हो । बीच सडकमा रहेको ढुङ्गा फुटाएर आवत जावत खुलाउन डोजर र मजदुर परिचालन गरेको इञ्जिनियर चापागाईले बताए । सडक खुलाउन करिब तीन घण्टा लाग्ने उनले बताए । मुस्ताङबाट म्याग्दीतर्फ आउने सवारी साधन रुप्से र देशका विभिन्न ठाउँबाट मुस्ताङतर्फ जाने सवारी साधनहरू दानाको तितरमा रोकिएका छन् । ७६ किलोमिटर दुरीको बेनीजोमसोम कोरला सडक राष्ट्रिय गौरवको कालीगण्डकी कोरिडोर सडक आयोजनाअन्तर्गत स्तरोन्नतिको क्रममा रहेको छ ।
हुण्डी कारोबारी चिनियाँ नागरिक १२ लाखसहित पक्राउ,काठमाडौं : हुण्डी कारोबारमा संलग्न चिनियाँ नागरिक पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले २८ वर्षीय चिनियाँ नागरिक   लाई पक्राउ गरेको हो। प्रहरीले उनको साथमा रहेको झोलाबाट १२ लाख नगदसमेत बरामद गरेको छ। चिनियाँ नागरिक   ले नेपाली एक हजार नोट ८०० थान र ५ सयको नोट ८०० थानसहित पक्राउ परेको प्रहरी उपरीक्षक रविन्द्र रेग्मीले बताए। काठमाडौं उपत्यकाभित्र गैरकानुनी तवरले हुण्डीमार्फत कारोबार गर्ने गरेको सूचना पाएपछि प्रहरीले भक्तपुरको गठ्ठाघर बस्ने उनलाई पक्राउ गरेको थियो। उनलाई थप कारबाहीका लागि जिल्ला प्रहरी परिसर टेकु पठाइएको प्रहरीले जानकारी दिएको छ।
बिजुलीको पोल ढलेर लाग्दा वडा सदस्य तितुङको मृत्यु,मकवानपुर : मकवानपुरको बकैया गाउँपालिका७ को मानदमारमा एक बिजुलीको पोल ढलेर लाग्दा स्थानीय वडासदस्यको मृत्यु भएको छ । मृत्यु हुनेमा सोही वडाका वडासदस्य ४० वर्षीय रामकुमार तितुङ रहेको जिल्ला प्रहरी कार्यालयका प्रहरी नायब उपरीक्षक लक्ष्मी भण्डारीले जानकारी दिए। मङ्गलबार दिउँसो १:३० बजे आफ्नै घर अगाडि हिँडिरहेको अवस्थामा एक्कासि बिजुलीको पोल ढल्दा लागेर उनी सख्त घाइते भएपछि उपचारका लागि हेटौँडास्थित चुरेहिल अस्पतालमा लगिएको र त्यहाँ उपचार सम्भव नभएपछि अपराह्न भरतपुरस्थित मेडिकल कलेज लगिएको थियो । उनको उपचारका क्रममा आज बिहान मृत्यु भएको भण्डारीले जानकारी दिए । मृतक तितुङको शव हाल सोही अस्पतालमा राखिएको र घटनाका बारेमा प्रहरीले अनुसन्धान गरिरहेको प्रहरी नायब उपरीक्षक भण्डारीले बताए।  रासस
चित्रकलाले दिने सन्देश शक्तिशाली : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले चित्रकलाका माध्यमबाट देशको प्रतिष्ठा बढाउने काम भएको बताएका छन्। बुधबार काठमाडौंमा खोटाङको दिक्तेल रुपाकोट मझुवागढी नगरपालिकाले आयोजना गरेको मुन्दुम अन्तर्राष्ट्रिय चित्रकला प्रदर्शनी समापन गर्दै प्रधानमन्त्री प्रचण्डले चित्रकलाका माध्यमबाट देशको प्रतिष्ठा बढाउने काम भएको र यसका लागि कलाकारहरूले ठूलो योगदान गरेको बताएका हुन्। नेपाल प्राकृतिक रुपले अन्त्यन्त सुन्दर र मौलिक भएकाले चित्रकलामय जस्तै रहेको उनको भनाइ छ। त्यसमा पारखीहरूले ठोस आकार दिएर चित्रकलामा रुपान्तरण गरेपछि त्यसले दिन सन्देश निकै शक्तिशाली हुने प्रधानमन्त्रीले बताए। नगरको शान दिक्तेलको स्वाभीमान,मुन्दुम अन्तर्राष्ट्रिय चित्रकला संस्कृतिको सम्मान भन्ने मूल नाराका साथ सुरु भएको प्रदर्शनीमा ५० देशका चित्रकारले बनाएका दुई सय चित्रहरू राखिएका थिए ।"
नेदरल्यान्ड्सविरुद्ध नेपालले टस जितेर फिल्डिङ गर्दै,"काठमाडौं : घरेलु मैदानमा जारी त्रिकोणात्मक टि२०आई सिरिज अन्तर्गत नेदरल्यान्ड्सविरुद्ध नेपालले टस जितेर फिल्डिङ गर्ने निर्णय गरेको छ। त्रिवि क्रिकेट मैदान कीर्तिपुरमा बुधबार नेपालका कप्तान रोहित कुमार पौडेलले टस जितेर पहिलो फिल्डिङ रोजेका हुन्। नेपालले आज टोलीमा दुई खेलाडी परिवर्तन गरेको छ। विवेक यादव र अभिनाश बोहोराको स्थानमा ललितनारायण राजवंशी र प्रतिश जिसीलाई समावेश गराइएको हो। आईसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि२० सिरिजमा प्रतिस्पर्धा गरेका हुन्। यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ। नेपाल रहेको समूह 'डी' मा विश्वकपमा नेदरल्यान्ड्स, श्रीलंका, बंगलादेश र दक्षिण अफ्रिका छन्। मंगलबार नामिबियासँग २० रनले नेपाल पराजित भएको थियो। आईसीसी क्रिकेट विश्वकप लिग२ को एकदिवसीय पहिलो सिरिजमा नेदरल्यान्ड्स र नेपालले ११ खेल जितेका थिए। नेपालको टोली : कुशल भुर्तेल, आसिफ शेख, रोहित पौडेल (कप्तान) , कुशल मल्ल, सन्दीप जोरा, सोमपाल कामी, गुलशन झा, दीपेन्द्र सिंह ऐरी, ललित नारायण राजवंशी, करण केसी र प्रतिश जिसी"
नैतिकताको तराजुमा नेता,"राजनीतिमा जुन बिन्दुबाट इमान्दारिताको अन्त्य हुन्छ, त्यही बिन्दुबाट नैतिकताको ओरालो यात्रा आरम्भ हुन्छ। २०३० सालमा सिंहदरबारमा आगलागी भयो। आगलागीको घटनाको नैतिक जिम्मेवारी लिँदै तत्कालीन प्रधानमन्त्री कीर्तिनिधि विष्टले पदबाट राजीनामा दिए। विष्टले राजीनामा दिएपछि तत्कालीन राजा वीरेन्द्रले विष्टलाई भने थिए रे तिमीले आगो लगाएका हौ र ? प्रत्युत्तरमा विष्टले भने रे कसै न कसैले त नैतिकता देखाउनै पर्छ नि।(डा भेषबहादुर थापा : राष्ट्रपरराष्ट्र, पृ १८५) २०४४ सालमा दशरथ रंगशालामा खेल चलिरहेको बेला दर्शकबीच भागदौड हुँदा ९३ जनाको ज्यान गयो। खेलकुदको समेत जिम्मेवारी लिएका तत्कालीन शिक्षा तथा संस्कृतिमन्त्री केशरबहादुर विष्टले उक्त घटनाको नैतिक जिम्मेवारी लिँदै पदबाट राजीनामा दिए। नेपालको राजनीतिमा यी दुई उच्च पदका राजीनामालाई नैतिक कसीमा राखेर बेलाबेला सम्झने गरिन्छ। निरंकुश व्यवस्थाको उपमा पाएको पञ्चायती व्यवस्थामा समेत आफूले सम्हालेको जिम्मेवारीसँग जोडिएका घटनाको नैतिक जिम्मेवारी लिएर (जो घटना हुनुमा जिम्मेवार थिएनन्) स्वेच्छिक राजीनामा दिएको घटना नैतिकताको खडेरी परेको आजको परिवेशमा एकादेशको कथा जस्तो भइसकेको छ। हुन त बहुदलको स्थापनापछि पनि विभिन्न घटनासँग जोडिएर केही राजनीतिक दलका नेताले पदबाट राजीनामा गरे। तत्कालीन सभामुख कृष्णबहादुर महरा, तत्कालीन सञ्चारमन्त्री गोकुल बाँस्कोटा तत्कालीन रक्षामन्त्री शरदसिंह भण्डारी, तत्कालीन अर्थमन्त्री जनार्दन शर्मा पदबाट राजीनामा गर्ने त्यस्ता केही उदाहरण हुन्। तर यी राजीनामा नैतिक जिम्मेवारी लिँदै स्वतस्फूर्त नभएर गठबन्धन दल वा उनीहरूको मातृदलको सल्लाह र दबाबमा आएका बाध्यकारी राजीनामा हुन्। नैतिक जिम्मेवारी बाध्यकारी हुँदैनन्, स्वेच्छिक हुन्छन्। नैतिकता भनेको त दोषी करार नहुँदै जिम्मेवारी लिने कार्य हो। दोषी नै देखिएपछि त हुने कारबाही हो। साँच्चै भन्ने हो भने कुनै विषय वा घटनाप्रति नैतिक जिम्मेवारी लिएर पद त्याग्नु पछिल्लो समय असम्भवप्रायः नै छ। नैतिकताको खडेरी परेको देशमा नैतिकता कुन चरीको नाम हो पत्तो लाउन सकिएको छैन। आफू कानुनी रूपमा दोषी देखिँदासमेत आफूलाई फसाइयो भनी भूल स्वीकार नगर्ने संस्कार भएको राजनीतिमा नैतिक जिम्मेवारीको विषय हास्यास्पद लाग्छ। पछिल्लोपटक भौतिक पूर्वाधारमन्त्री प्रकाश ज्वाला नैतिकताको तराजुमा छन्। ज्वाला राजीनामाको दबाबमा छन्। रोजगार अनुमति प्रणाली (ईपीएस) मार्फत कोरिया जान पाउनुपर्ने भन्दै युवाहरूले गत पुसमा ग्वार्खोमा गरेको प्रदर्शनमा मन्त्री ज्वाला पुग्दा भीड उत्तेजित भई मन्त्री ज्वाला चढेका सवारी साधनमा आगलागी हुनुका साथै प्रहरीको आक्रमणमा परी दुईजना युवाको ज्यान गएको थियो। घटनाको छानबिन गर्न गठित समितिले मन्त्री ज्वालालाई उक्त घटना हुनुको जिम्मेवार बनाएको छ। विपक्षी दलले ज्वालाको राजीनामा मागेका छन्। सत्ताधारी दलका कतिपय नेताको समेत ज्वालालाई राजीनामाको सल्लाह छ। उनको मातृ पार्टी नेकपा एकीकृत समाजवादीका नेताको मनशाय पनि उनले राजीनामा दिएर मार्गप्रशस्त गरिदिए पार्टी विवादमा पर्दैनथ्यो भन्ने होला। मन्त्रीको पर्खाइमा रहेकाहरूमा ज्वालाले मन्त्री पद छोडे आफ्नो भागमा मन्त्री आउँथ्यो भन्ने पनि होला। तर पनि ज्वाला टसमस छैनन्। उनले नैतिकतालाई जीवनबाट गेटआउट गरेका छन्। नेपालमा राजनीतिक रूपमा नैतिकताको खडेरी छ। राजनीतिक क्षेत्रमा देखिएको यो प्रवृत्तिले सामाजिक जीवनका हरेक क्षेत्रमा प्रभाव विस्तार गर्दैछ। राजनीतिमा जति धेरै अनैतिक व्यवहार प्रदर्शन गरिन्छ, उति धेरै नैतिकताको ढोल पिटिन्छ। जो कोहीलाई पनि नैतिकताको ढोल पिट्न त सजिलो छ, तर व्यवहारमा नैतिकता देखाउन त्यति सजिलो छैन। त्यसैले अनैतिक मान्छेले सजिलै बजाएको नैतिकताको ढोल कर्णप्रिय हुँदैन। नागरिकका दृष्टिमा त ढोलवालाले आफूले आफैंलाई गिज्याइरहे झैं लाग्छ। इमान्दारिता, सदाचारिता, जिम्मेवारीबोध, असल आचरण र सादा जीवन नै नैतिकताका आधार हुन्। तर समसामयिक राजनीतिमा नैतिकताको यति स्खलन भएको छ कि नैतिकताका सबै आधार ध्वस्त छन्। नैतिकता मुखले बोल्ने र कानले सुन्नेभन्दा बढी व्यवहारमा आँखाले देख्ने विषय हो। अझ देख्नेभन्दा पनि बढी नागरिकले अनुभूत गर्ने विषय हो। तर के नागरिकले हाम्रो राजनीतिमा नैतिकताको अनुभूत गरेका छन् ? अवश्य छैनन्। राजनीतिमा जुन बिन्दुबाट इमान्दारिताको अन्त्य हुन्छ, त्यही बिन्दुबाट नैतिकताको ओरालो यात्रा आरम्भ हुन्छ। नैतिकता ओरालो लागेपछि व्यक्तिको राजनीति सधैंका लागि समाप्त हुन्छ। बरु नैतिकता देखाएर पदबाट राजीनामा गरे तत्काललाई गुमाए जस्तो लागे पनि भविष्यमा त्यसको क्षतिपूर्ति हुन्छ। नैतिक जिम्मेवारी लिने व्यक्तिलाई इतिहासले असल पात्र ठान्छ। वर्तमान सन्दर्भमा मन्त्री ज्वालालाई हटाउँदा सत्ता समीकरण र सरकारमा केही समस्या पनि आउन सक्ला। तर सरकारमा संकट आउँछ भनेर उदासीन हुँदा भोलि नैतिक प्रश्न मन्त्रिपरिषद् र प्रधानमन्त्रीमाथि समेत पर्न सक्छ। मन्त्री बचाउ गर्ने माउ पार्टी र नेताहरूले समेत आलोचित हुनुपर्छ। नैतिकताले व्यक्तिको चरित्र मात्र उज्ज्वल बनाउँदैन, भावी पुस्तालाई समेत मार्गनिर्देश गर्छ। भावी पुस्तालाई यो पुस्ताले दिने उपहार नै जिम्मेवारीबोध, लगनशीलता, इमान्दारिता र नैतिकता हो। तर यो पुस्ताले नै नैतिकतालाई तिलाञ्जलि दिए भावी पुस्ताले हामीबाट के सिक्ला ? पद भए जुनसुकै हर्कत पनि गर्न तयार हुने हो भने राजनीतिमा नैतिकताको स्खलन हुन्छ। यसको असर व्यक्ति र दलमाथि मात्र होइन, सिंगो राजनीति र देशमाथि समेत पर्छ। भनिन्छ, चोरहरूबीच पनि एक तहको नैतिकता हुन्छ। नाफा कमाउने व्यापारीहरूले पनि एक तहको नैतिकता पालना गर्नुपर्छ। तर राजनीति जस्तो उच्चनीतिमा लागेकाहरूमा नै नैतिकता नहुने हो भने त्यसको सन्देश समाजमा नकारात्मक पर्छ। त्यसैले वर्तमान राजनीतिमा नैतिक आन्दोलन आवश्यक छ। अनैतिकताले गाँजेको राजनीतिलाई नैतिकताको साबुनपानीले धोएर सफा बनाउनु छ। देशमा नैतिकताको खडेरी परे पनि नैतिकताको बहस भने कम भएको छैन। नेताहरू नैतिकताको बहसमा सबैभन्दा अग्रपंक्तिमा छन्। नैतिकताको बहसमा भाग लिएर केही गुमाइँदैन, बरु ताल परे दाम कमाइन्छ। नैतिकताको मैदानमा उत्रँदा भने दाम जान्छ, मात्र नाम आउँछ। तर आजको मान्छे नाम बेचेर दामको पछि लागेको छ। दामका लागि नैतिकतालाई आर्यघाट पुयाइरहेको छ। नैतिकताको कसीमा राजनीतिक दलहरू अब सुध्रनु आवश्यक छ। किनभने नैतिकतालाई बिदाइ गरेर राजनीतिमा दीर्घजीवी हुन सकिँदैन। नैतिकतालाई स्वागत गरेर मात्र राजनीतिमा दीर्घजीवी भइन्छ। इतिहासले नाम लिन्छ। जसरी पञ्चायतका विष्टहरूको गणतन्त्रमा समेत नाम लिइन्छ। तर नेताज्यू तपाईंहरूले त लोकतन्त्रलाई समेत बदनाम गराउने गरी नैतिकतालाई जीवनको गेटबाटै आउट गरिरहनुभएको छ। त्यसैले नेताज्यू ! अब नैतिकतालाई गेटआउट होइन, वेलकम गर्नुस् र दीर्घजीवी हुनुस्। (पोखरेल, राष्ट्रिय मानवअधिकार आयोगका प्रवक्ता हुन्।)"
"नेपाललाई पहिलो सफलता, करण केसीले लिए विकेट","काठमाडौं : त्रिकोणात्मक टि२०आई सिरिज अन्तर्गत नेदरल्यान्ड्सविरुद्ध नेपालले पहिलो विकेट लिएको छ। त्रिवि क्रिकेट मैदान कीर्तिपुरमा टस जितेर बलिङ गरिरहेको नेपालका लागि करण केसीले पहिलो विकेट लिएका हुन्। २१ ओभरमा नेदरल्यान्ड्सका म्याक्स ओ डाउड केसीको बलमा दीपेन्द्र सिंह ऐरीबाट क्याच आउट भएका हुन्। डाउडले ४ रन मात्र बनाउन सके। अहिले ३ ओभरमा नेदरल्यान्ड्सले १ विकेटको क्षतिमा ३० रन बनाएर खेलिरहेको छ। नेपालका कप्तान रोहित कुमार पौडेलले टस जितेर पहिलो फिल्डिङ रोजेका हुन्। नेपालले आज टोलीमा आज दुई खेलाडी परिवर्तन भएको छ। विवेक यादव र अभिनाश बोहोराको स्थानमा ललितनारायण राजवंशी र प्रतिश जिसीलाई आज खेलाइएको छ। आइसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि२० सिरिजमा प्रतिस्पर्धा गरेका हुन्। यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ। नेपाल रहेको समूह डी को विश्वकपमा नेदरल्यान्ड्स, श्रीलंका, बंगलादेश र दक्षिण अफ्रिका छन्। नेपालको टोली : कुशल भुर्तेल, आसिफ शेख, रोहित पौडेल, कुशल मल्ल, सन्दीप जोरा, सोमपाल कामी, करण केसी, गुलशन झा, दीपेन्द्र सिंह ऐरी, ललित नारायण राजवंशी, प्रतिश जिसी"
छ महिनामा कर्तव्य ज्यान मुद्दाका ४०६ अभियुक्त पक्राउ,"काठमाडौं : चालु आर्थिक वर्षको छ महिनाको अवधिमा कर्तव्य ज्यान मुद्दामा संलग्न पाँच सय २९ जनामध्ये चार सय छ जना पक्राउ परेका छन् । तीमध्ये पुरुष तीन सय ६० र महिला ४६ जना छन् । तीमध्ये सात पुरुष र एक जना महिला विदेशी हुन् । जम्मा पक्राउ परेकामध्ये काठमाडौं उपत्यका प्रहरी कार्यालयअन्तर्गत २२, कोशी प्रदेशमा ८५, मधेसमा ५८, बागमतीमा ३२, गण्डकीमा ३२, लुम्बिनीमा ७९, कर्णालीमा ४९ र सुदूरपश्चिम प्रदेशमा ४९ जना रहेका केन्द्रीय प्रहरी प्रवक्ता तथा प्रहरी नायब महानिरीक्षक भीमप्रसाद ढकालले जानकारी दिए। उनका अनुसार चालु आर्थिक वर्षमा ७७ प्रतिशत अभियुक्त प्रारम्भिक अनुसन्धानकै चरणमा पक्राउ गर्न सफल भएको छ । अनुसन्धान निरन्तर चलिरहने भएको हुँदा अभियुक्त पक्राउ पर्ने सङ्ख्या बढ्दै जान्छ । आव २०७९८० मा ७८, आव २०७८७९ मा ७७, आव २०७७७८ मा ७५, आव २०७६७७ मा ८१ र आव २०७५७६ मा ८२ प्रतिशत अभियुक्त पक्राउ गर्न सफल भएको थियो । पछिल्लो पाँच वर्षको तथ्याङ्क विश्लेषण गर्दा कर्तव्य ज्यान मुद्दामा औषत ७९ प्रतिशत अभियुक्त पक्राउ परेका देखिएको छ । यसै सिलसिलामा सर्वश्वसहित जन्मकैद सजाय भएका फरार प्रतिवादी धादिङ ज्वालामुखीका ७० वर्षीय सूर्यबहादुर दवाडी २१ वर्षपछि गत माघ १ गते पक्राउ परे । उनलाई अंशसम्बन्धी झगडामा श्रीमती सानुमाया दवाडीको हत्या गरेको कर्तव्य ज्यानसम्बन्धी मुद्दामा विसं २०६१ जेठ ५ गते जिल्ला अदालत धादिङले सर्वश्वसहित जन्मकैद फैसला गरेको थियो । यसैगरी कर्तव्य ज्यान मुद्दाका फरार प्रतिवादी बाँके नेपालगञ्जका ५५ वर्षीय मोहमद हाफिम खाँ १४ वर्षपछि मङ्सिर २० गते पक्राउ परे । उनलाई विसं २०६६ असार २२ गते जिल्ला अदालत बाँकेले १८ वर्ष कैद सजायको फैसला गरेको थियो । दवाडी र खाँ प्रतिनिधिपात्रमात्रै हुन् । उनीहरूजस्तै कर्तव्य ज्यानजस्तो जघन्य अपराधमा संलग्न तथा फरार व्यक्ति पक्राउ पर्ने क्रम जारी छ । नेपाल प्रहरीले अनुसन्धानलाई निरन्तरता दिने र खोजतलासलाई तीव्र पारेका कारण यस्ता अपराधी पक्राउ गरी कानुनी दायरामा ल्याउन सफल भएको केन्द्रीय प्रहरी प्रवक्ता तथा प्रहरी नायब महानिरीक्षक ढकालले जानकारी दिए। यस प्रकार हरेक आर्थिक वर्षमा जघन्य अपराधको अनुसन्धानमा नेपाल प्रहरी सफल भएको देखिन्छ । यो सफलता प्राप्त हुनुमा प्रहरीको क्रियाशीलता नै प्रमुख कारण भएको नेपाल प्रहरी प्रधान कार्यालय अपराध अनुसन्धान विभागका प्रमुख प्रहरी अतिरिक्त महानिरीक्षक टेकबहादुर तामाङले बताए । उनले भने, 'अनुसन्धान र खोजीकार्य निरन्तर रहने, चालु मुद्दाको अभियुक्त पक्राउ गर्न तथा अदालतको फैसला कार्यान्वयनका लागि प्रहरी कार्यालयले कार्ययोजना नै बनाई कार्यान्वयन गर्ने हुँदा चालु मुद्दाका फरार प्रतिवादी तथा पुराना मुद्दाका फरार प्रतिवादीलाई समेत पक्राउ गर्न नेपाल प्रहरी सफल भएको छ ।' खुला सिमाना र विश्वव्यापीकरणका कारण केही त्यस्ता व्यक्ति फरार रहेको भएता पनि इन्टरपोलको सहयोगमा समेत केही फरार प्रतिवादीलाई पक्राउ गरी ल्याइएका प्रहरीले जनाएको छ । नेपाल प्रहरीको सूचना संयन्त्रको प्रयोग, प्रविधिको प्रयोग र योजनासहितको निरन्तरताको प्रयासका कारण कर्तव्य ज्यानलगायतका मुद्दाका प्रतिवादीमध्ये ठूलो प्रतिशतलाई पक्राउ गर्न सफल भएको छ भने यो पक्राउ दरलाई अधिकतम बनाउन प्रहरी सदैव क्रियाशील रहेको प्रहरी अतिरिक्त महानिरीक्षक तामाङले जानकारी दिए। उनका अनुसार अपराध अनुसन्धानलाई थप व्यावसायिक तथा विशिष्टिकृत गर्न नेपाल प्रहरी कार्ययोजना, २०८० ले विभिन्न व्यवस्था गरेको छ । प्रहरी महानिरीक्षक वसन्तबहादुर कुँवरले कार्ययोजना लागू गरेपछि अपराध अनुसन्धानको जनशक्ति व्यवस्थापन गर्न सहज भएको छ । राष्ट्रिय अपराध सूचना संयन्त्र थप प्रभावकारी भएको छ । यस क्षेत्रको अनुभव आदानप्रदान तथा क्षमता अभिवृद्धिमा टेवा पुगेको छ । समग्रमा कर्तव्य ज्यानलगायत अन्य अपराधका घटना न्यूनीकरण तथा प्रभावकारी अनुसन्धान हुनसकेको छ । विधि विज्ञान प्रयोगशाला, पोलिग्राफ शाखा, डिजिटल फोरेन्सिक ल्याब, डाटा सेन्टर, सिसिटिभी, केनाइन आदिले प्रमाणमुखी अपराध अनुसन्धानमा सघाउ पुगेको प्रहरीको भनाइ छ । विशिष्टिकृत अपराध अनुसन्धान एकाइको क्षमता विकास र प्रदेशस्तरमा विस्तार भई अनुसन्धान क्षमता र दायरा फराकिलो भएको र जसले समग्र अनुसन्धान क्षेत्रमा सकारात्मक प्रभाव पारी जुनसुकै अपराध गरी देश वा विदेशमा फरार व्यक्ति कानुनको पञ्जाबाट उम्किन नसकेका प्रहरीको दाबी छ । 'अपराध व्यक्ति, परिवार, समाज तथा देशको विकासका लागि बाधक हुन्छ । त्यस्ता अपराधको सफल अनुसन्धान गर्न र अपराधीलाई कानुनी दायरामा ल्याउन नेपाल प्रहरी सक्रिय छ । अपराध न्यूनीकरण गर्न प्रहरीका हरेक युनिटको कुशल परिचालन गरिएको केन्द्रीय प्रहरी प्रवक्ता ढकालले बताए। युनिटले चौबिसै घण्टा गस्ती, पेट्रोलिङ गर्नुका साथै आवश्यकतानुसार सचेतना कार्यक्रम गरिरहेका तथा योजना र नीतिको विश्लेषण र तर्जुमा गर्न राष्ट्रिय र अन्तर्राष्ट्रियस्तरका अन्य निकायसँग सहकार्य गरिएको छ । कुनै अपराधी नछुटोस् र कुनै निर्दोष व्यक्तिले सजाय नपाओस् भन्नेमा नेपाल प्रहरी सचेत भएर काम गरिरहेको छु, प्रवक्ता ढकालले भने। आपराधिक घटनाको सफल अनुसन्धान हुनु भनेको उचित, प्रभावकारी एवं प्रमाणमुखी अनुसन्धान नै हो । यसलाई प्राथमिकतामा राखी न्याय सम्पादन गरेकै कारण सफलता मिलेको हो । यस कार्यलाई प्रविधिले निकै सघाएको छ । प्रमाण जुटाउन सहयोग गरेको उनको भनाइ छ । उनले भने, 'प्रविधिको उच्चतम प्रयोगले अपराध अनुसन्धान एवं नियन्त्रणमा अहम् भूमिका निभाएको छ । वस्तुनिष्ट तथा प्रमाणमुखी सबुत सङकलनमा नेपाल प्रहरीले साधनस्रोत व्यवस्थापन तथा दक्ष जनशक्ति उत्पादनलाई जोड दिएको छ ।' रासस"
"बिना मगरलाई सहइन्चार्ज बनाएकोमा जनार्दनको आपत्ति, भने : कतिपय कमरेडलाई पार्टीमा स्थान छैन भन्ने सन्देश दियो","काठमाडौं : नेकपा माओवादी केन्द्रका उपमहासचिव जनार्दन शर्माले पार्टीको सेती महाकालीमा पार्टीलाई अस्तव्यस्त पार्ने काम भएको दाबी गरेका छन्। बुधबारको स्थायी कमिटी बैठकमा लिखितरुपमै फरक मत राख्दै उनले बिना मगरलाई सहइन्चार्ज बनाउनुले सेती महाकालीमा पार्टीलाई अस्तव्यस्त पार्ने मात्र नभई कतिपय कामरेडलाई यो पार्टीमा स्थान नै छैन भन्ने सन्देश दिएको बताएका हुन्। विधान अधिवेशनको ह्याङ ओभरलाई लिएर कार्यविभाजन गरिएको र सुदूरपश्चिममा स्थायी कमिटी सदस्य हुँदाहुँदै केन्द्रिय सदस्यलाई सहईञ्जार्ज बनाइएको उनको दाबी छ। केन्द्रिय सदस्य बिना मगर पार्टी अध्यक्ष पुष्पकमल दाहाल 'प्रचण्ड'की बुहारी हुन्। शर्माले जनप्रतिनिधिहरु पार्टीको इञ्चार्ज नरहने नीति आफू कमरेडहरुलाई लागू गरेको भने पनि नारायण दाहाललाई बागमती प्रदेशको सह इन्चार्ज बनाउने निर्णयले के उद्देश्य रहेको छ भन्दै प्रश्न गरे। कार्य विभाजन गर्दा पार्टी निर्माण गर्न संगठनलाई व्यवस्थित र प्रभावकारी बनाउने उद्धेश्य राख्नुको सट्टा कतिपय प्रदेशहरुमा कार्य विभाजन गर्दा स्थायी समितिका सदस्यलाई समेत वेवास्था गरी विधि विपरित आफ्नो अनुकूलतामा गरिएको निर्णयप्रति असहमति जाहेर गर्दछु। जनप्रतिनिधिहरु पार्टीको इन्चार्ज नरहने नीति म लगायतका कमरेडहरुलाई लागू गरेको भने पनि नारायण दाहाललाई बागमती प्रदेशको सह इन्चार्ज बनाउने निर्णयले के उद्देश्य रहेको छ भन्ने स्पष्ट गरेको छ। शर्माले फरक मतमा लेखेका छन्,अझ गम्भीर कुरा त सेती महाकालीमा केही समयदेखि इन्चार्ज बनाउन अध्यक्ष समेतको संलग्नतामा गरिएको गतिबिधिहरुका आधारमा दर्जनभन्दा बढी कमरेडलाई वेवास्था गर्दै, स्थायी समिति सदस्य खगराज भट्टलाई दल नेता र इन्चार्ज दुवैबाट पदच्युत गरी विकल्प नदिई अपमानित गरिएको। सो प्रदेशमा हाललाई बिना मगरलाई सह इन्चार्ज बनाउनुले सेती महाकालीमा पार्टीलाई अस्तव्यस्त पार्ने मात्र नभई कतिपय कामरेडलाई यो पार्टीमा स्थान नै छैन भन्ने सन्देश दिन गरिएको निर्णय आफैंमा गम्भीर छ। खगराज भट्टलाई यो वा त्यो जिम्मेवारीबाट सन्तुलन नगरी राजनीतिक रुपबाट बिस्थापित र अपमानित गर्ने कार्यप्रति आपत्ति प्रकट गर्दछु। शर्माले पार्टीको विधि विधानभित्र रहेर आफ्नो मत राख्न खोज्दा अधिवेशनमा समेत बोल्ने अनुमति नदिएको स्मरण गराए। मैले जिम्मेवारी नपाउने कुरालाई सामान्य रुपमा लिएको छु। तर यसभित्रको अन्तर्निहित उद्देश्य, विधान सम्मेलनमा मैले प्रस्तुत गरेका एजेन्डाहरु, छलफल र हलले पदाधिकारी समेत अधिवेशनबाट चुनिनुपर्ने मागलाई वेवास्था गर्दै पदाधिकारी र पार्टी नामबारे पछि गरौंला भन्दै टारिएको अवस्था जगजाहेर छ। उपर्युक्त मतप्रति सकरात्मक रहेकाहरुलाई जिम्मेवारी विहिन बनाउनुले के मनसाय रहेको छ भने स्पस्ट हुन्छ। शर्माले भने,उक्त अधिवेशनमा मैले मौखिक रुपमा सो सम्बन्धमा राखेको कुराप्रति व्यवास्था गरेकाले मैले पार्टीको विधि विधानभित्र रहेर आफ्नो मत राख्न खोज्दा अधिवेशनमा समेत बोल्ने अनुमति नदिएको स्मरण गराउँदै कार्य विभाजनमा आइपुग्दा सोही आग्रहबाट निर्देशित भएको स्पष्ट हुन्छ। उनले जनप्रतिनिधिले पार्टी कामको जिम्मेवारी नलिने नीतिगत व्यवस्था कर्यान्वयन गर्ने कुरा गर्दा स्वयम् अध्यक्ष र सम्पुर्ण तहमा लागू गर्ने हो होइन भन्ने प्रश्न स्वाभाविक रुपमा उठेको बताए। पार्टी निर्माणप्रति प्रतिबद्ध रहँदै सरकार र संसद्का कामहरु समेतमा सकारात्मक भूमिका निर्वाह गर्ने जिम्मेवारीप्रति स्पष्ट रहेको उनको भनाई छ। हेर्नुहोस् लिखित फरक मत यो पनि पढ्नुहोस विधान अधिवेशनको ह्याङ ओभरलाई लिएर कार्यविभाजन गरियो : जनार्दन शर्मा राष्ट्रिय सभा अध्यक्षमा उम्मेदवारी दिने माओवादी केन्द्रको निर्णय माओवादी केन्द्रले फेर्यो प्रदेश इञ्चार्ज र सह इञ्चार्ज, को कहाँ ?"
"माओवादी केन्द्रले फेर्यो प्रदेश इञ्चार्ज र सह इञ्चार्ज, को कहाँ ?","काठमाडौं : नेकपा माओवादी केन्द्रले प्रदेश इञ्चार्ज र सहइञ्चार्ज तोकेको छ। पार्टी कार्यालय पेरिस डाँडामा दुई दिन बसेको माओवादी केन्द्रको स्थायी कमिटी बैठकका निर्णय सार्वजनिक गर्दै प्रवक्ता अग्नीप्रसाद सापकोटाले प्रदेश इञ्चार्ज र सहइञ्चार्जहरू तोकिएको जानकारी दिएका हुन्। प्रवक्ता सापकोटाका अनुसार कोशी प्रदेशको इञ्चार्जमा हरिवोध गजुरेल र सह इञ्चार्जमा सावित्री कुमारी काफ्ले तोकिएका छन्। यसैगरी मधेश प्रदेशको इञ्चार्जको जिम्मेवारी लीलामणी पोखरेललाई दिइएको छ भने विश्वनाथ साहलाई सहइञ्चार्ज बनाइएको छ। बागमती प्रदेशको इञ्चार्जको जिम्मेवारी अग्नीप्रसाद सापकोटालाई दिइएको छ। सह इञ्चार्ज तोक्न बाँकी छ। गण्डकी प्रदेशमा दिनानाथ शर्मा इन्चार्च र हरिराज अधिकारी सह इन्चार्च रहेका छन्। लुम्बिनी प्रदेशमा चक्रपाणी खनाललाई इञ्चार्ज र कुलप्रसाद केसीलाई सहइञ्चार्जको जिम्मेवारी दिएको छ। कर्णाली प्रदेशमा काली प्रसाद मल्ल इञ्चार्ज बनाइएको छ। सहइञ्चार्ज तोक्न भने बाँकी छ। यसैगरी सुदूरपश्चिम प्रदेशमा उपमहासचिव गिरिराज मणि पोखरेल इञ्चार्ज र बिना मगरलाई सहइञ्चार्जको जिम्मेवारी दिइएको छ। प्रवास प्रदेश समितिको मध्यपुर इञ्चार्जको जिम्मेवारी पम्फा भुसाललाई दिइएको छ। प्रवास प्रदेश समिति भारतको इञ्चार्जमा लक्ष्मण पन्त र सहइञ्चार्जमा टीभी पाठकलाई जिम्मेवारी दिइएको छ। प्रवास प्रदेश समिति युरोपअमेरिकालगायतको इञ्चार्जको जिम्मेवारी सुरेन्द्र कुमार कार्कीलाई दिइएको छ। विशेष प्रदेश समितिको इञ्चार्जको जिम्मेवारी हितमान शाक्य र सह इञ्चार्जको जिम्मेवारी यशोधा सुवेदीलाई दिएको प्रवक्ता सापकोटाले जानकारी दिए। बैठकले चैत्र १ गते गर्ने भनिएको मधेश तराई राष्ट्रिय जागरण अभियान चैत्र १५ गतेदेखि र हिमाल पहाड मधेश राष्ट्रिय अभियान बैशाख १५ गतेदेखि गर्ने निर्णय गरेको छ। कार्यविभाजनको विषयलाई लिएर उपमहासचिव जनार्दन शर्माले भने असन्तुष्टि जनाउँदै फरक मत राखेका थिए। मैले आफ्नोतर्फबाट निर्णयमाथि असमत दर्ज गरेको छु। कार्य विभाजन जसरी गरियो सहि भएन। पार्टी निर्माणको उद्देश्य लिएर भएन। विधान अधिवेशनको ह्याङ ओभरलाई लिएर कार्यविभाजन गरियो। विधान अधिवेशनमा पार्टीभित्र प्रत्यक्ष निर्वाचित हुने व्यवस्था गर्नुपर्छ भन्ने मत राख्नेलाई म लगायतलाई कार्यविभाजनबाट जिम्मेवारी बिहीन बनाइएको छ। बैठकपछि उनले भने,सुदूरपश्चिममा स्थायी कमिटी सदस्य हुँदाहुँदै केन्द्रिय सदस्यलाई सहइञ्जार्ज बनाइएको छ।"
"माओवादीको स्थायी कमिटी बैठक जारी : कांग्रेसको भूमिकाप्रति सशंकित, राष्ट्रियसभाको अध्यक्ष नछोड्न दबाब","काठमाडौं : कांग्रेस महासमिति बैठकले पारित गरेका प्रस्ताव र कांग्रेसको भूमिकालाई लिएर सत्तासीन माओवादी केन्द्र सशंकित बनेको छ। पार्टी कार्यालय पेरिस डाँडामा आज बिहान ९ बजेदेखि जारी माओवादी केन्द्रको स्थायी बैठकमा पार्टीको कार्यविभाजन, सुदूरपश्चिम प्रदेश संसदीय दलमा देखापरेको विवाद, गठबन्धनभित्र कांग्रेसको भूमिका र राष्ट्रिय सभा अध्यक्षको विषयलाई लिएर छलफल चलिरहेको छ। स्थायी कमिटी बैठकमा अधिकांश सदस्यहरूले राष्ट्रियसभाको अध्यक्ष पद माओवादीले पाउनुपर्नेमा जोड दिएका छन्। माओवादीले प्रधानमन्त्री गुमाउने बित्तिकै संवैधानिक परिषद्मा शून्य उपस्थिति हुने भन्दै उनीहरुले पार्टी अध्यक्ष एवम् प्रधानमन्त्रीलाई पुष्पकमल दाहाललाई दबाब दिइरहेका छन्। गठबन्धनबाट राष्ट्रिय सभा सदस्यमा निर्वाचित भएका कांग्रेसका कृष्णप्रसाद सिटौलाले अध्यक्षको दाबी गरिरहेको बेला माओवादीले उक्त पदको दाबी गरेपछि सत्तारुढ दलभित्र भागबन्डामा सकस पर्ने देखिएको छ। माओवादी केन्द्रले प्रदेश इन्चार्जलगायतका नेताको जिम्मेवारी हेरफेर गर्ने तयारी गरेको छ। मंगलबारको बैठकमा पनि अधिकांश नेताहरूले सत्तासीन कांग्रेसको भूमिकाबारे प्रश्न गरेका थिए। कांग्रेस उपसभापति पूर्णबहादुर खड्काको प्रस्तावमा १० वर्षे सशस्त्र युद्धको माओवादी हिंसा भनेर अवमूल्यन गरिएको, महामन्त्री गगन थापाको प्रस्तावमा चुनावी गठबन्धन नगर्ने भनेर किटान गरिएको तथा सत्तामा बसेर कांग्रेसका नेताहरूले विपक्षीको भूमिका निर्वाह गरेको भन्दै माओवादीका नेताहरूले बैठकमा असन्तुष्टि जनाएका थिए। कांग्रेसको महासमिति बैठकले पारित गरेको प्रस्ताव र कांग्रेसको भूमिकाबारे नेताहरूले बैठकमा मत राख्नुभएको छ, बैठकपश्चात माओवादी प्रवक्ता अग्नि सापकोटाले भने। यस्तै, कांग्रेसमा हिन्दु राष्ट्रका पक्षमा हस्ताक्षर गरिएको भन्दै माओवादी नेताहरूले असन्तुष्टि जनाएका थिए। कांग्रेस प्रतिगमनतिर फर्कन चाहेको हो कि के हो ? माओवादीका एक स्थायी समिति सदस्यले भने। आज प्रचण्डले सदस्यहरुले उठाएको प्रश्नको जवाफ समेत दिनेछन्।"
प्राधिकरणको भरपर्दो बिजुली अभियान : ७ महिनामा ९ वितरण सबस्टेसन सञ्चालनमा,"काठमाडौं : नेपाल विद्युत् प्राधिकरणले चालु आर्थिक वर्ष २०८००८१ को साउनयता विद्युत् वितरणतर्फका ९ वटा सबस्टेसन निर्माण सम्पन्न गरी सञ्चालनमा ल्याएको छ। प्राधिकरणले विद्युत् ग्रिड सबस्टेसनबाट वितरण सबस्टेसनसम्म विद्युत् पुर्याउन र वितरण सबस्टेसनबाट उपभोक्तासम्म विद्युत् पुयाउन ३३ तथा ११ किलोभोल्ट (केभी) र ४०० भोल्टका लाइनहरू पनि निर्माण गरी सञ्चालनमा ल्याएको छ। साथै, वितरण ट्रान्सफर्मर पनि जडान गरिएको छ। साउनबाट हालसम्म वितरणतर्फका ३३११ केभी क्षमताका ९ वटा वितरण सबस्टेसन निर्माण सम्पन्न गरी सञ्चालनमा ल्याइएको छ। यसबाट सबस्टेसन निर्माण क्षेत्रको विद्युत् आपूर्तिमा सुधार हुनुका साथै चुहावट पनि घटेको छ। प्राधिकरणका कार्यकारी निर्देशक कुलमान घिसिङले उपभोक्तालाई भरपर्दो, गुणस्तरीय, पर्याप्त र सुरक्षित विद्युत् उपलब्ध गराउन देशभरि नै वितरणतर्फका लाइन र सबस्टेसन निर्माण अभियानकै रूपमा चलिरहेको बताए। विद्युत् नपुगेका ठाउँमा विद्युतीकरण गर्न र पुगेका ठाउँको आपूर्तिलाई सुधार गर्न वितरण प्रणालीको विस्तार र सुदृढीकरण व्यापक रूपमा गरिरहेका छौं, कार्यकारी निर्देशक घिसिङले भने, संघीय राजधानी काठमाडौं उपत्यकासहित देशका प्रमुख सहरहरू तथा औद्योगिक क्षेत्रको विद्युत् आपूर्तिलाई भरपर्दो तथा गुणस्तरीय र भविष्यमा बढ्ने मागलाई सन् २०५० को समयमीमा निर्धारण गरी उच्चस्तरको भरपर्दो र विश्वसनीय विद्युतीय भार बोक्न सक्ने प्रसारण र वितरणतर्फका लाइन र सबस्टेसनहरू चरणबद्ध रूपमा निर्माण अगाडि बढाइसकेका छौं। घिसिङले यसका लागि अहिले सञ्चालनमा रहेका प्रसारण तथा वितरण लाइन र सबस्टेसनको स्तरोन्नति तथा सुदृढीकरण र नयाँ प्रसारण लाइन र सबस्टेसनको निर्माण सुरु गरिएको बताए। प्राधिकरणले इलामको पश्चिम क्षेत्र र पाँचथरमा विद्युत् आपूर्तिका लागि ३३११ केभीको चिसापानी सबस्टेसन, मकवानपुरको बागमती तथा बकैया गाउँपालिकामा विद्युत् आपूर्तिका लागि क्षतिवन सबस्टेसन, म्याग्दीको मंगला, मालिका तथा धौलागिरि गाउँपालिकामा विद्युत् आपूर्तिका लागि दरबाङ सबस्टेसन र नवलपरासी (बर्दघाटसुस्ता पूर्व)को बुलिङटार गाउँपालिका क्षेत्रमा विद्युत् आपूर्तिका लागि बोझपोखरी सबस्टेसन निर्माण गरी सञ्चालनमा ल्याइएको छ। नेपाल सरकार तथा प्राधिकरणको लगानी र एसियाली विकास बैंकको सहुलियतपूर्ण वितरण प्रणाली सुदृढीकरण तथा विस्तार आयोजनामार्फत सबस्टेसन निर्माण गरिएको हो। आयोजनाअन्तर्गत देशभरि २५ वटा नयाँ सबस्टेसनको निर्माण र १२ वटा सबस्टेसनको स्तरोन्नति तथा वितरण सञ्जाल निर्माण अगाडि बढाइएको थियो। २५ वटा सबस्टेसनमध्ये पाँच वटाको निर्माण अन्तिम चरणमा छ भने सबस्टेसनहरूको स्तरोन्नति सम्पन्न भइसकेको छ। विश्व बैंकको ग्रिड सोलार तथा ऊर्जा दक्षता परियोजनामार्फत प्राप्त सहुलितपूर्ण ऋणमा मकवानपुरको मनहरी, सिन्धुलीको दुधौली, दोलखाको नाम्दु ललितपुरको उनिचौरमा वितरणतर्फको ३३११ केभी सबस्टेसन निर्माण गरी सञ्चालनमा ल्याइएको छ। त्यस्तै, विश्व बैंककै सहुलियतपूर्ण ऋणमा रामेछापको बाम्तीमा वितरण सबस्टेसन निर्माण गरिएको छ। उक्त सबस्टेसनहरूसम्म पुग्ने ३३ केभी प्रसारण लाइन र त्यहाँबाट विद्युत् आपूर्तिका लागि लाइनहरू पनि निर्माण गरी सञ्चालनमा ल्याइएको छ।"
राष्ट्रिय सभा अध्यक्षमा उम्मेदवारी दिने माओवादी केन्द्रको निर्णय,"काठमाडौं : सत्तारुढ दल माओवादी केन्द्रले राष्ट्रिय सभा अध्यक्षमा उम्मेदवारी दिने निर्णय गरेको छ। पार्टी कार्यालय पेरिस डाँडामा आज बिहान बसेको माओवादी केन्द्रको स्थायी कमिटी बैठकले राष्ट्रिय सभा अध्यक्षमा उम्मेदवारी दिने निर्णय गरेको माओवादी केन्द्रका उपाध्यक्ष एवम् प्रवक्ता अग्नि सापकोटाले जानकारी दिए। राष्ट्रियसभा अध्यक्षमा उम्मेद्वारी दिने निर्णय निर्णयले गठबन्धनमा कुनै असर नपर्ने उनले बताए। आउने निर्वाचनमा माओवादी एक्लैले लड्ने उनको भनाई छ। कांग्रेस महासमिति बैठकको निर्णयबारे बैठकमा छलफल भएको भन्दै आगामी निर्वाचनमा गठबन्धन नगरी एक्लै लड्ने पनि निर्णय यसअघि नै गरिएको उनले स्पष्ट पारे। हाम्रो पार्टीको केन्द्रीय समितिको बैठकले र विधान सम्मेलनमा पनि के स्पष्ट भनिसकिएको छ भने अब आउने निर्वाचनमा हाम्रो पार्टीले नै सिंगल, स्वतन्त्रतापूर्वक अथवा प्रतिस्पर्धा गर्ने भनिसकेका छौं। सापकोटाले भने, अब आउने चुनावका लागि एक्लै प्रतिस्पर्धा गर्ने गरी तयारी गर्नुपर्छ भनेर भनिसकेका छौं। यो गठबन्धन गर्नेनगर्ने भन्ने विषय तत्कालीन परिस्थितिअनुसार गर्ने कार्यनीति हो। स्थायी कमिटी बैठकमा अधिकांश सदस्यहरूले राष्ट्रियसभाको अध्यक्ष पद माओवादीले पाउनुपर्नेमा जोड दिएका छन्। अधिकांशले नछोड्ने भनेको छ। हामीले पनि आजको बैठकबाट उम्मेदवारी दिने निर्णय गरेका छौं उनले भने। माओवादीले प्रधानमन्त्री गुमाउने बित्तिकै संवैधानिक परिषद्मा शून्य उपस्थिति हुने भन्दै उनीहरुले पार्टी अध्यक्ष एवम् प्रधानमन्त्रीलाई पुष्पकमल दाहाललाई दबाब दिइरहेका छन्। गठबन्धनबाट राष्ट्रिय सभा सदस्यमा निर्वाचित भएका कांग्रेसका कृष्णप्रसाद सिटौलाले अध्यक्षको दाबी गरिरहेको बेला माओवादीले उक्त पदको दाबी गरेपछि सत्तारुढ दलभित्र भागबन्डामा सकस पर्ने देखिएको छ। मंगलबारको बैठकमा पनि अधिकांश नेताहरूले सत्तासीन कांग्रेसको भूमिकाबारे प्रश्न गरेका थिए। कांग्रेस उपसभापति पूर्णबहादुर खड्काको प्रस्तावमा १० वर्षे सशस्त्र युद्धको माओवादी हिंसा भनेर अवमूल्यन गरिएको, महामन्त्री गगन थापाको प्रस्तावमा चुनावी गठबन्धन नगर्ने भनेर किटान गरिएको तथा सत्तामा बसेर कांग्रेसका नेताहरूले विपक्षीको भूमिका निर्वाह गरेको भन्दै माओवादीका नेताहरूले बैठकमा असन्तुष्टि जनाएका थिए।"
धितोपत्र बोर्डको अध्यक्षका लागि आवेदन खुल्यो,"काठमाठौं : सरकारले नेपाल धितोपत्र बोर्डको अध्यक्षका लागि दरखास्ता आह्वान गरेको छ। अर्थमन्त्रालयले सार्वजनिक सूचना जारी गर्दै रिक्त अध्यक्ष पदका लागि आवेदन माग गरेको हो। मंगलबार अध्यक्ष पदका लागि आवेदन खुला गर्न अर्थ मन्त्रालयले कार्यविधि सार्वजनिक गरेको थियो। आवेदन फागुन ३० गतेसम्म दिन सकिनेछ। योग्यता पुगेका नागरिकले १५ दिनभित्र अर्थमन्त्रालयको वित्तीय क्षेत्र व्यवस्थापन तथा संस्थान समन्वय महाशाखा,सिंहदरबारमा खामबन्दी आवेदन दिनसक्नेछन्। मान्यता प्राप्त विश्वविद्यालयबाट कम्तीमा स्नातकोत्तर उपाधि हाँसिल गरी धितोपत्र बजार व्यवस्थापन,पूँजी बजार विकास,आर्थिक ,वित्तीय,वाणिज्य,व्यवस्थापन वा कानुन क्षेत्रमा कम्तिमा सात वर्ष काम गरेको व्यक्तिले अध्यक्षमा आवेदन दिनसक्नेछन्। ३० वर्ष पूरा भइ ६५ वर्ष ननाघेका व्यक्ति आवेदनका लागि योग्य ठानिनेछन्। धितोपत्र बोर्डका तत्काली अध्यक्ष रमेशकुमार हमाल बोर्डबाट बाहिरिएपछि पुस २० गतेदेखि बोर्ड अध्यक्षविहीन छ।"
नेदरल्याण्डले नेपाललाई दियो १८५ रनको लक्ष्य,"काठमाडौं : त्रिकोणात्मक टि२०आई सिरिज अन्तर्गत नेदरल्याण्डले नेपाललाई १८५ रनको लक्ष्य दिएको छ। त्रिवि क्रिकेट मैदान कीर्तिपुरमा जारी खेलमा नेदरल्याण्डले निर्धारित ओभरमा ४ विकेटको क्षतिमा १८४ रन बनाएको हो। नेदरल्याण्डका लागि माइकल लेभिटले ३ छक्का र ५ चौका प्रहार गर्दै सर्वाधिक ५४ रन बनाए। त्यसैगरी साइब्रान्ड एंगलब्रेक्टले ४९ रन र तेजा निदामानुरुले ३१ रन, स्कट एडवार्ड्सले ३३ रन,म्याक्स ओ डाउडले ५ रनको योगदान गरे। निदामानुरु र एडवार्ड्स रन आउट भएका हुन्। नेपालका लागि करण केसी र कुशल मल्लले ११ विकेट लिएका हुन्। नेपालले केहि समयपश्चात जवाफि ब्याटिङ गर्दैछ। नेपालका कप्तान रोहित कुमार पौडेलले टस जितेर पहिले फिल्डिङ रोजेका हुन्। आइसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि२० सिरिजमा प्रतिस्पर्धा गरेका हुन्। यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ। विश्वकपमा नेपाल रहेको समूह डीमा नेदरल्यान्ड्स, श्रीलंका, बंगलादेश र दक्षिण अफ्रिका छन्।"
मोरङबाट एकैदिन ५९ जना फरार प्रतिवादी पक्राउ,"विराटनगर : मोरङबाट एकैदिन ठूलो संख्यामा फरार प्रतिवादी पक्राउ परेका छन् । प्रहरीले मंगलबार ५९ जनालाई पक्राउ गरेको हो । अपराधमा संलग्न भएर लामो समयदेखि फरार रहेकाहरूलाई पक्राउ गरिएको मोरङ प्रहरी प्रमुख एसपी नवराज कार्कीले जानकारी दिए । उनका अनुसार पक्राउ परेका प्रतिवादीहरूलाई यसअघि नै विभिन्न मुद्दामा अदालतले दोषी ठहर गरिसकेको छ । अदालतले दोषी ठहर गर्दै कैद सजाय तथा जरिवानाको फैसला गरेपनि प्रतिवादीहरू कैद र जरिवाना भुक्तान नगरिकन भागिरहेको पाइएको कार्कीले बताए । पक्राउ परेकाहरूलाई प्रहरीले मंगलबार नै अदालतमा बुझाइएको छ । प्रहरीका अनुसार पक्राउ पर्नेमध्ये ८ जना कैद र ५१ जना जरिवानाको फैसला भएका प्रतिवादीहरु छन् । जबरजस्ती करणी, सवारी ज्यान, सवारी अंगभंग,ठगी,अभद्र व्यवहारलगायतका मुद्दामा दोषी ठहर भएर पनि भागिरहेका प्रतिवादीलाई पक्राउ गरेर अदालतमा बुझाइएको जानकारी एसपी कार्कीले दिए । पक्राउ गरेर प्रहरीले पेस गरेपछि कैदको फैसला भएकाहरूलाई सजाय भुक्तानका लागि कारागार चलान गरिएको जिल्ला अदालत मोरङका सूचना अधिकारी ओमराज सुवेदीले बताए । उनका अनुसार जरिवानाको फैसला भएकाहरु जरिवानावापतको रकम बुझाएर छुटेका छन् । मोरङबाट अझै ३ हजार ६ सय ४ जना फरार प्रतिवादी पक्राउ पर्न बाँकी छन् । अपराधमा संलग्न भएवापत अदालतले दोषी ठहर गरेपनि कैद सजाय र जरिवाना भुक्तान नगरिकन फरार बनेका ठूलो संख्याका प्रतिवादी पक्राउ पर्न बाँकी देखिएको हो । एसपी कार्कीले फरार प्रतिवादी पक्राउ विशेष अभियान चलाएर प्रतिवादीलाई पक्राउ गर्न विशेष टोली परिचालन गरेका छन् । प्रहरीले विशेष अभियान चलाएसँगै प्रतिवादी पक्राउ पर्न थालेका हुन् । प्रतिवादीलाई पक्राउ गरेर अपराध गर्दा कानुनले कुनै पनि हालतमा छाड्दैन भन्ने सन्देश दिन चाहन्छौं,एसपी कार्कीले भने,विगतमा भएका अपराधमा संलग्न फरार पक्राउलाई प्रहरीले प्राथमिकतामा राखेर काम गरिरहेको छ । उनका अनुसार अपराधमा संलग्नहरू खुलेआम हिँडडुल गर्दा समाज भयभीत भइरहेको हुन्छ । पीडक पक्राउ नपर्दा अपराधबाट पीडित भएकाहरु झन् ठूलो तनावमा र त्रासमा पर्ने गरेको उनले सुनाए । कानुन कार्यान्वयनप्रति आमसार्वसाधारणलाई सशंकित हुन नदिन र पीडितलाई न्याय दिलाउन विगतका अपराधमा संलग्नलाई पक्राउ गर्नु प्रहरीको दायित्व भएको कार्की बताउँछन् । प्रतिवादी पक्राउ पर्दा पीडितले न्याय एवं राहतको महसुस गर्न पाउँछन् । उनीहरु डर एवं भयबाट मुक्त हुन्छन्,उनले भने,प्रहरीको कामकारबाहीप्रति समाजमा विश्वास बढ्छ । पीडक पक्राउ नपर्दा पीडित झन् ठूलो पीडामा पर्नुपर्ने अवस्था हुन्छ । कानुन कार्यान्वयन गर्ने निकायको सक्रियता र तदारुकताले नै समाजमा पीडितमैत्री वातावरण निर्माण हुने उनले बताए । समाजमा पीडक खुलेआम हुने र पीडित झन् तनावमा पर्नुपर्ने अवस्था आउन नदिन तथा समाजमा शान्ति सुरक्षाको अवस्था मजवुत बनाउन प्रहरी सक्रियता बढाइएको जानकारी एसपी कार्कीले दिए । उनले विगतमा अपराधमा संलग्नहरु कतै फेला परेमा तत्काल प्रहरीलाई खबर गर्न पनि सबैमा आग्रह गरेका छन् । फरार प्रतिवादीका बारेमा जानकारी गराउनेको विवरण गोप्य राखिने र प्रतिवादीलाई पक्राउ गर्न तत्काल प्रहरी परिचालन गरिने कार्कीले बताए । जिल्ला प्रहरी कार्यालय मोरङ"
मोरङमा सहकारीको मुख्य र शाखा कार्यालयबाट झण्डै १३ लाख चोरी,"विराटनगर : मोरङमा रहेको एउटा सहकारीको मुख्य कार्यालय र शाखा कार्यालयमा एकैरात चोरी भएको छ । सरकारीको झण्डै १३ लाख रूपैयाँ मंगलबार राति चोरी भएको हो । प्रहरीका अनुसार लेटाङ नगरपालिका२ फँडानीमा रहेको एकीकृत जनभावना बचत तथा ऋण सहकारी संस्थाको मुख्य कार्यालय र उक्त सहकारीको लेटाङ२ खैरेनीमा रहेको शाखा कार्यालयबाट रकम चोरी भएको छ । मुख्य कार्यालयबाट ८ लाख ९० हजार ४ सय ४५ रूपैयाँ र शाखा कार्यालयबाट ३ लाख ९० हजार ५ सय ८५ रूपैयाँ चोरी भएको सहकारीका अध्यक्ष हेरम्भराज भट्टराईले जानकारी दिए । उनका अनुसार मुख्य कार्यालय र शाखा कार्यालयबाट गरेर १२ लाख ८१ हजार ३० रुपैयाँ चोरी भएको छ । सहकारीमा चोरी भएको समय खुल्न नसकेको र बुधबार बिहान मात्रै घटनाका बारेमा थाहा भएको अध्यक्ष भट्टराईको भनाइ छ । सहकारीको पर्खाल नाघेर चोरीमा संलग्न भित्र छिरेको पाइयो । मुख्य कार्यालयभित्र तीनवटा गेट थिए । एउटा गेटमा ४ वटासम्म ताला लगाइएको थियो, उनले भने, सबै गेटको ताला तोड्दै भित्र छिरेर सेफ भएको ठाउँमा पुगेको देखिन्छ । सेफको लक तोडेर रकम लगेको पाइयो । चोरीमा संलग्नले ताला नै लिएर गएको थाहा भयो । उनका अनुसार सहकारी प्रवेश गर्ने मुख्यसहित ४ वटा गेट थिए । तर, मुख्य गेट छाडेर चोरीमा संलग्न पर्खाल नाघेर सहकारीमा छिरेको र ३ वटा गेट भने तोडेको पाइएको भट्टराईले बताए । एउटामा ४ वटासम्म ताला लगाएर गेटलाई दह्रो बनाइएको थियो । तर, ती सबै ताला तोडेर चोरी गरेको पाइएको छ, उनी भन्छन्, घटना निक्कै शंकास्पद छ । अनुसन्धान गरेर चोरीमा संलग्न पत्ता लगाउनका लागि प्रहरीलाई भनिसकेका छौं । सहकारीको पछाडि साइरनसहितको ताला भएको गेट पनि थियो । चोरीमा संलग्नले उक्त गेटलाई भने नचलाएको अध्यक्ष भट्टराईको भनाइ छ । उनका अनुसार शाखा कार्यालयमा भने ताला तोडेर मुल ढोका तथा चेन गेट फोड्दै भित्र छिरेर चोरी गरेको पाइएको छ । सहकारीमा गत वर्ष पनि चोरीको प्रयास भएको जानकारी उनले दिए । सहकारीको निगरानीका लागि सीसी क्यामेरा जडान गरिएको थियो । तर, चोरीमा संलग्नले सीसी क्यामेराको डिभाइस नै लिएर गएको प्रहरीको भनाइ छ । प्रहरीका अनुसार सीसी क्यामेराको डिभाइस नै गायब पारिएकाले घटनामा संलग्नको पहिचान गर्न समस्या भइरहेको छ । पहिचान गरेर चोरीमा संलग्नलाई पक्राउ गर्नका लागि प्रहरीको विशेष टोली परिचालन गरिएको छ । घटनाको प्रकृति हेर्दा सहकारीका बारेमा सबै जानकारी राख्नेले नै चोरी गरेको हुनसक्ने प्रहरीको अनुमान छ । इलाका प्रहरी कार्यालय लेटाङका इन्सपेक्टर भीमलाल ओली नेतृत्वको टोलीले घटनाको अनुसन्धान गरिरहेको छ ।"
विश्वबजारमा स्थानीय औषधिको सम्भावना,"हरेक समाज र सभ्यताले आफ्नै खालका संस्कृति विकास गरे झैं औषधिको ज्ञानको सहितको उपचार पद्धतिको विकास गरेको पाइन्छ। नेपालको प्राचीनकालको उपचार पद्धति धामीझाँक्री तथा जडिबुटीबाट हुनेलगायत ज्ञानसहितको उपचार पद्धतिको विकास पाइन्छ। आज पनि पूर्वाधारले नछोएका ठाउँहरूमा धामीझाँक्री र जडीबुटी नै चलाइन्छ। त्यसो त नेपालमा औषधिको उत्पादन, प्रयोग र प्रशोधन प्राचीन कालदेखि नै भएको पाइन्छ। प्राचीनकालमा नेपालबाट निकासी हुने वस्तुहरूमा जडीबुटीहरू पनि पर्थे। विशेषगरी कौटिल्यको अर्थशास्त्रलगायत कैयौं अभिलेखले पनि नेपालमा प्राचीनकालदेखि नै अन्य उत्पादनदेखि जडीबुटीहरूको उत्पादन र निकासीसम्म हुने गरेको पाइन्छ। भारतीय महाद्वीपमा विकास भएको आयुर्वेद परम्पराको उलेख्य चर्चा पाइन्छ। लिच्छविकालको लेलेको संवत् ५२६ को शिवदेव अंशुवर्माको अभिलेखमा अरोग्यशाला (धनबज्र, लिच्छवीकालिन अभिलेख, पृ २८८) भन्ने संस्थाको स्थापना गरिएको थियो। त्यस्तै गरेर (विसं ७३३) नरेन्द्रदेवको पालाको विश्वसेन पत्नी स्वर्ण गोमिनीले पशुपति क्षेत्रमा राखेको एउटा शिलालेखमा दानपशुपताचार्यहरूको औषधोपचारका लागि केही आम्दानी हुने व्यवस्था गरेको पाइन्छ भनी डा गोविन्द टण्डनले उल्लेख गरेका छन्। सातौं शताब्दीका चिनियाँयात्री वाङयुन्चेको वर्णनमा नेपालीहरू औषधिको काममा सिपालु छन् भन्ने विवरण पनि भेटिन्छ। मल्लकालमा राजाहरूले आफ्नो औषधोपचारका लागि दरबारमै वैद्यहरू राख्ने गरेको र उनीहरूले बनाएका औषधिहरू प्रयोग गर्ने गरेको पाइन्छ। १७२६ सालमा संस्थागत रुपमा पहिलोपटक वैद्यखानाको स्थापना भएको पाइन्छ। इष्टइन्डिया कम्पनीले वर्तमान भारतका विभिन्न ठाउँमा मेडिकल स्कुलहरू स्थापना गरेसँगै चिकित्सामा आधुनिक शिक्षा, औषधिको प्रयोगमा व्यापकता आएको तथ्य भेटिन्छन्। त्यहाँका उत्पादन चिकित्सकहरूले नेपालका दरबारहरूमा सेवा दिन थाले भने यसको विस्तार आमजनतासम्म फैलिएको पाइन्छ। राणा शासनको अन्त्यसँगै एलोपेथिक उपचार पद्धतिले अझ व्यापकता भने आमजनताले यसबाट लाभन्वित हुने क्रम बढ्न थाल्यो। नेपालमा पहिलोपटक एलोपेथिक औषधि उद्योग (केमी ड्रग) को रूपमा स्थापना निजी क्षेत्रबाट २०२७ सालमा भएको थियो। सरकारी स्वामित्वको शाही औषधि लिमिटेड २९ सालमा स्थापना भयो। २०३५ सालमा औषधि ऐन जारी भएपछि ३६ मा औषधि व्यवस्था विभागको स्थापना भयो जुन आजसम्म निरन्तर सञ्चालनमा छ। विशेष गरेर पञ्चायतकालमा निजी क्षेत्रका केही सीमित उद्योगको मात्र स्थापना र सञ्चालन भए। २०४६ को परिवर्तनपछि निजीकरणको अवधारणासँगै निजीक्षेत्रबाट औषधि उत्पादन गर्ने विभिन्न उद्योग स्थापनाको लहर छायो। सञ्चालनमा रहेका झन्डै ८० भन्दाबढी उद्योगबाट उत्पादित औषधिले झन्डै नेपालको औषधिको बजारको करिब ५० प्रतिशत हिस्सा ओगटे। स्वदेशी उत्पादनले झेलिरहेको समस्या : यतिबेलासम्म स्वदेशी उत्पादन राज्यको प्राथमिकतामा परेको थिएन। नेपालको संविधान २०७२ को धारा ३५ ले स्वास्थ्यसम्बन्धी हकको व्यवस्था गरेपछि राज्यले दायित्व लिएको पाइन्छ। तर पनि राज्यले नागरिकको स्वास्थ्य सेवालाई नवउदारवादलाई जिम्मा लगाउनु ठूलो समस्या हो। अझ भएको स्थानीय उत्पादनलाई ध्यान नदिनु अझ गम्भीर समस्या हो। प्रविधिमा समस्या : ४६ सालपछि नेपालले अंगीकरण गरेको नवउदारवाद तथा नेपाल विश्व व्यापार संगठनको सदस्य राष्ट्र भइरहँदा उत्पादनलाई उच्च प्राविधिक रूपमा उठ्न विज्ञान तथा प्रविधिलाई पनि आत्मसाथ गर्न सक्नुपर्छ। विश्व बजारमा प्रतिस्पर्धा गर्न प्रविधिसहित प्रतिस्पर्धात्मक मूल्यको आवश्यक पर्छ। स्थानीय उत्पादनलाई प्रविधिमय बनाउने हो भने विश्व बजारमा खुलेर जान नसक्ने भन्ने होइन। यसमा पनि राज्यको नीतिगत तहमा भूमिका हुन आवश्यक छ। विदेशी उत्पादनलाई व्यवस्थित गर्न नसक्नु : नेपालको जम्मा औषधि बजारको झण्डै ५० प्रतिशत ज्यादा विदेशी औषधिले बजार ओगटेको छ। औषधिजन्य उत्पादनलाई स्थानिय उत्पादनले भ्याउने वा उत्पादन हुने औषधिहरू नेपालमै उत्पादन गर्नेगरी व्यवस्थापन गर्न सक्ने हो भने स्थानीय उद्योगहरूलाई सबल बन्न सक्छन्। तर नेपालमा उत्पादन भइरहेका औषधि समेत विदेशी प्रविधियुक्त औषधिसँग प्रतिस्पर्धा गर्न बाध्य छ। कतिपय विदेशी औषधि कम्पनीहरू विभागमा मात्र दर्ता भएका आधारमा चलिरहेका छन्। विदेशी कम्पनीहरूलाई नेपालमा अनिवार्य कम्पनी दर्ता र प्रविधियुक्त लगानी गराई औषधि उत्पादनमा राज्यले भूमिका खेल्न सक्छ। तर राज्य यसमा मौन छ। अस्वस्थ बजार व्यवस्थापन : औषधि बजारसँग सम्बन्धित व्यवस्थित आचारसंहितालगायत औषधि बजारीकरणलाई नियमन गर्ने नियमको अभाव छ। नियामक निकायको कमजोर भूमिका जस्ता कारण औषधि बजारको ज्यादै अस्वस्थ प्रतिस्पर्धा व्याप्त छ। स्वास्थ्य क्षेत्रका अनेकौं तह तथा व्यक्तिहरूमा उद्योगहरूले बजार व्यवस्थापन वा प्रतिस्पर्धाका लागि अनावश्यक लगानी तथा अनिवार्य रुपमा स्पोन्सरसिप गर्नुपर्ने र गराउनुपर्ने, कमिसन बाँड्न बाध्य हुनुपर्ने तथा भित्रका कतिपय नाफाका ब्रह्मलुट हुनेजस्ता अवस्थाले नेपाली आक्रान्त छन्। राज्यले व्यवस्थित नियम बनाएर कडा नियमन र व्यवस्थापन गर्ने हो भने स्थानीय उत्पादनलाई प्राथमिकतामा राख्न सकिन्छ। जसले स्थानीय उत्पादनले फस्टाउने मौका पाउने देखिन्छ। नियामक निकायको कमजोर भूमिका : अधिकांश अवस्थामा नियामक निकायको भूमिका कमजोर देखिन्छ। औषधिको गुणस्तर मापनदेखि बजारबाट फिर्ता गराउन लाग्ने समय हेर्दा अचम्मलाग्दो अवस्था पाइन्छ। नियमक निकायको भूमिकाहरूमा राज्य कमजोर देखिन्छ। कतिपय अवस्थामा नियमक निकायहरूमा हुने लेनदेनको कुरा र तिकडमबाजी आदिले पनि स्थानीय उद्योगहरूलाई समस्या पर्ने गरेको पाइन्छ। सानातिना कुरामा समेत अल्झाउने, सेटिङ हुनेजस्ता कारणले पनि औषधि स्थानिय उद्योग समस्या पर्ने गरेको पाइन्छ। त्यसैले राज्यको उदार, स्पष्ट, व्यवस्थित ऐनकानुन र कार्यान्वयन आवश्यक छ।"
संसदीय समितिले दिएका निर्देशनलाई सरकारले कार्यान्वयन गर्दै आएको छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले संसद र संसदीय समितिले दिएका निर्देशनलाई उच्च महत्व दिइ प्राथमिकता साथ कार्यान्वयन गर्दै आएको बताएका छन्। बुधबार राष्ट्रियसभाअन्तरगतको राष्ट्रिय सरोकारवाला तथा समन्वय समिति बैठकमा सम्बोधन गर्दै प्रधानमन्त्री दाहालले समिति सदस्यहरूले उठाएका जिज्ञासाहरूलाई सरकारले गम्भीर रुपले लिने गरेको बताएका हुन्। 'समितिहरूले दिएका निर्देशनलाई सरकारले उच्च महत्व दिइ प्राथमिकताका साथ कार्यान्वयन गर्दै आएको जानकारी गराउन चाहन्छु,'प्रधानमन्त्री दाहालले भने,'समितिका माननीय सदस्यहरूले उठाएका जिज्ञासाहरूलाई पनि सरकारले गम्भीर रुपले लिने नै छ।' प्रधानमन्त्री दाहालले संघीयता कार्यान्वयन सरकारको उच्च प्राथमिकतामा रहेको बताए। उनले संघीयता कार्यान्वयनका सन्दर्भमा विभिन्न समयमा भएका निर्णयहरू कार्यान्वयन भइरहेको उल्लेख गरे। उनले राष्ट्रिय गौवका आयोजनाको निर्माणका बारेमा सम्बन्धित निकायसँग नियमित छलफल र निर्देशन दिने काम भइरहेको जिकिर गरे। प्रधानमन्त्री दाहालले भने,'सरकारले प्रत्येक मन्त्रालय सम्वद्ध राष्ट्रिय गौरवका योजनाहरूको विकास निर्माण र सेवा प्रवाहका विषयहरूमा तत्काल सुधार गरी आम जनतामा सकारात्मक सन्देश प्रवाह गर्न सम्बन्धित मन्त्रालयका मन्त्री र सचिवलगायत विभागीय प्रमुखहरूसँग नियमित ब्रिफिङ लिने र निर्देशन दिने काम भइरहेको छ।' प्रधानमन्त्री दाहालले आर्थिक अभावले संसदीय समितिका कुनै पनि काम रोकिन नहुने बताए। त्यसका लागि आफूले योजना आयोग र अर्थमन्त्रालयलाई निर्देशन दिएको समेत जानकारी गराए। प्रधानमन्त्री दाहालले सुशासन,समृद्धि र सामाजिक न्यायलाई केन्द्र विन्दुमा राखेर काम गर्दै आएको दावी गर्दै प्रधानमन्त्री दाहालले भ्रष्टाचार नियन्त्रण, सबै तहमा सुशासनको प्रवर्द्धन गर्ने, विकास प्रशासनलाई चुस्त गर्ने,विकास निर्माणका कार्यलाई निरन्तरता दिनेलगायत काम सरकारको मुख्य एजेण्डा रहेको उल्लेख छ।"
विधान अधिवेशनको ह्याङ ओभरलाई लिएर कार्यविभाजन गरियो : जनार्दन शर्मा,"काठमाडौं : माओवादी केन्द्र उपमहासचिव जनार्दन शर्माले स्थायी कमिटी बैठकमा फरक मत राखेका छन्। पार्टी कार्यालय पेरिस डाँडामा आज बिहान ९ बजेदेखि बसेको माओवादी केन्द्रको स्थायी बैठकमा उनले कार्यविभाजनमा आफूले असहमति राखेको जानकारी दिए। मैले आफ्नोतर्फबाट निर्णयमाथि असमत दर्ज गरेको छु। कार्य विभाजन जसरी गरियो सहि भएन। पार्टी निर्माणको उद्देश्य लिएर भएन। विधान अधिवेशनको ह्याङ ओभरलाई लिएर कार्यविभाजन गरियो। विधान अधिवेशनमा पार्टीभित्र प्रत्यक्ष निर्वाचित हुने व्यवस्था गर्नुपर्छ भन्ने मत राख्नेलाई म लगायतलाई कार्यविभाजनबाट जिम्मेवारी बिहीन बनाइएको छ। उनले भने,सुदूरपश्चिममा स्थायी कमिटी सदस्य हुँदाहुँदै केन्द्रिय सदस्यलाई सहईञ्जार्ज बनाइएको छ। उनले सबै तहका पदाधिकारीहरु प्रतिनिधिद्वारा प्रत्यक्ष निर्वाचित हुने व्यवस्था गर्ने लगायतका माग राखेर फरक मत राखेका थिए। पार्टी उपाध्यक्ष पम्फा भुसालको संयोजकत्वमा विधान मस्यौदा प्रस्ताव कार्यदल बनाइएको थियो। जसको सदस्यमा पार्टी उपमहासचिव शर्मा पनि थिए। उनले पार्टी रूपान्तरणका लागि कार्यदलमा चार फरक प्रस्ताव गरेका थिए। तर, कार्यदलमा रहेका अन्य नेताले उनको कुरा सुनेनन्। त्यसपछि उनले विधान मस्यौदा छलफलमा फरक चार मत राखेका थिए। प्रत्यक्ष निर्वाचन प्रणालीबाट पार्टीका सबै तहमा चुनाव हुनुपर्ने र संगठनलाई उनीहरूको योजनाअनुरूप चल्न दिनुपर्ने उनले उठाएका मुख्य एजेन्डा थियो। स्थायी समितिमा शर्माले पेस गरेको प्रस्तावका कारण माओवादीभित्र तरंग उत्पन्न भएको थियो। कार्यदलले गत माघ १ गते पार्टी अध्यक्ष प्रचण्डलाई विधान मस्यौदाको प्रस्ताव बुझाएको थियो। विधान अधिवेशनमा के थिए शर्माका फरक मत ? १ प्रत्यक्ष निर्वाचन प्रणाली पार्टीका सबै तह र पदमा महाधिवेशनबाट प्रत्यक्ष निर्वाचित हुनुपर्ने, मनोनयन र चयन बन्द गर्नुपर्ने माग शर्माले राखेका छन्। उनले मनोनयन र चयनले पार्टी अघि बढ्न नसकेको र नेतृत्व पनि विकास नभएको बताउँदै आएका छन्। २ केन्द्रको हस्तक्षेत्र बन्द गर्नुपर्ने प्रदेश र जिल्लालाई केन्द्रबाट पूर्ण स्वायत्त राख्नुपर्ने र प्रदेशका मन्त्री छान्दा या तल्लो तहमा उम्मेदवार छान्दा केन्द्रबाट हस्तक्षेप गर्न नहुनेमा उनले जोड दिँदै आएका छन्। ३ पार्टीको नाम फेर्नु पर्ने पार्टीको नाम नेकपा समाजवादी राख्नुपर्ने माग शर्माको छ। पार्टीको नाम फेरेपछि माओवादीबाट अन्यत्र गएका नेता तथा कार्यकर्तालाई मिलाएर समाजवादी यात्रा अघि बढाउन सहज हुने धारणा उनको छ। ४ जनवर्गीय संगठनलाई योजनामा चल्न दिनुपर्ने जनवर्गीय संगठनहरूलाई पार्टीको वैचारिक बाटोबाहेक अन्य विषयमा आफ्नै योजनामा चल्न दिनुपर्ने आवाज उनले उठाएका थिए।"
"गठबन्धन खरानीको डल्लो हो, जुन बेला पनि फुट्न सक्छ : ओली","विराटनगर : नेकपा एमाले अध्यक्ष केपी शर्मा ओलीले गठबन्धन जुनसुकै बेला पनि फुट्न सक्ने बताएका छन्। विराटनगर विमानस्थलमा बुधबार सञ्चारकर्मीसँग कुरा गर्दै ओलीले भने, हामीले सरकारलाई सुझाव दिने हो। तर, गठबन्धन सरकारले सुझावहरू सुनिराखेको छैन। गठबन्धन खरानीको डल्लो हो। सुकायो भने फुट्छ। भिजायो भने पनि फुट्छ। उनले एमाले सरकार फेर्ने र गठबन्धन बदल्ने खेलमा नरहेको पनि स्पष्ट पारे। उनले गठबन्धनका कारण राष्ट्रियता कमजोर भएको दावी गरे । ओलीले भने, राष्ट्रियता कमजोर भयो। मुलुकमा सुशासन र विकास कमजोर भयो। जनतामा निराशा पलायो। काम राम्रो गरेर निराशालाई हटाउनु पर्नेछ। उनले प्रतिपक्षमा रहेकाले एमालेले सरकारलाई सुझाव मात्रै दिने बताए। हामी मिसन ८४ मा छौं। मिसन ८४ मार्फत् राष्ट्रिय शक्तिलाई निर्णयक तहमा विकास गर्नुछ, उनले भने, राष्ट्रियता कमजोर भयो। सुशासन र विकास कमजोर भयो। अब राम्रो काम गरेर मुलुकलाई विकासको बाटोमा अगाडि बढाउनुछ। मुलुकको अर्थतन्त्र सुधार गर्नेतर्फ कांग्रेसको सोच र चिन्तन नै नरहेको ओलीको टिप्पणी छ। सत्तामा पुग्ने र त्यसलाई कसरी टिकाउने भन्नेबाहेक कांग्रेससँग कुनै सोच छैन। कांग्रेस अब पहिलेको कांग्रेस छैन। तपाईंहरुले सोचेजस्तो र खोजेजस्तो कांग्रेस छैन। कांग्रेस थोत्रो भयो, उनले भने, कांग्रेस अग्रगामी सोचमा अघि बढेको छैन। अगाडि बढ्नुपर्नेमा पछाडि फर्किन खोजिरहेको छ। कांग्रेसले गर्न खोजेको प्रतिगमनमा एमालेले साथ दिँदैन। कांग्रेसले संविधान संशोधनको ब्ल्याङ फायर गरेको पनि ओलीको आरोप छ। कुनकुन विषयमा र केका लागि संविधान संशोधन भन्ने कुरा चाहिन्छ। कांग्रेसको ८७ सिटले संविधान संशोधन हुँदैन, उनले भने, आफ्नो हैसियत बिर्सिएर कुरा गर्छ कांग्रेस। कांग्रेस किन उत्ताउलिएको हो थाहा छैन। तर, संविधान संशोधन आवश्यक हुनसक्ने उनले बताए। एमालेले थिति र विधि अनुसार जानुपर्छ भन्ने मान्यता राख्ने ओलीको जिकिर छ। मन्त्रीहरु झण्डा हल्लाएर अदालतमा बयान दिन जाने। भ्रष्टाचारको मुद्दा लागेपछि अख्तियारमा जाने। अनि फर्किएर आएर सुशासनका कुरा गर्ने। भ्रष्टाचारको आरोप लागेमा राजीनामा गर्ने चलन थियो, उनले भने। यसअघि विवादमा परेर गोकुल बाँस्कोटा, शेरबहादुर तामाङ, हरिप्रसाद पराजुलीलगायतका मान्त्रीले राजीनामा दिएको प्रशंग केलाउँदै ओलीले भने, राजीनामा गर्नु परो नि त। क्याबिनेटले बनाएको समितिले मान्छे मरेको घटनामा मन्त्रीकै दोष छ भन्दा पनि राजीनामा नदिने ?"
एकीकृत कारोबारपछि १५ दिन किनबेच नहुने,"काठमाडौं : सामुदायिक र बीपीडब्लू लघुवित्त मर्जरपछि एकीकृत कारोबार फागुन २४ गते सुरु गर्ने भएका छन्। एकआपसमा मर्ज भएर फागुन २४ गतेबाट एकीकृत कारोबार सुरु हुने भएको हो। मर्जरका लागि नेपाल राष्ट्र बैंकले माघ २४ र कम्पनी रजिस्ट्रार कार्यालयले फागुन ८ गते अन्तिम स्वीकृति दिएकामा नेपाल धितोपत्र बोर्डले पनि फागुन ९ गते स्वीकृति दिएको हो। मजरपछि सामुदायिक लघुवित्त वित्तीय संस्था लिमिटेडको नामबाट एकीकृत कारोबार हुनेछ। दुई कम्पनी १:०८५३५ सेयर स्वाप अनुपातमा मर्ज भएका हुन्। मर्जरपछि बन्ने संस्थाको केन्द्रीय कार्यालय बनेपा नगरपालिका१४ मा रहने बताइएको छ। मर्जरको लागि कात्तिक २ गते अन्तिम सम्झौता सम्पन्न भएको थियो जसका लागि असोज ३० गते सम्पन्न दुवै लघुवित्तको विशेष साधारणसभाले एकआपसमा मर्ज हुने प्रस्ताव पारित गरेका थिए। फागुन २४ गतेदेखि एकीकृत कारोबार हुने भएपछि डाटा माइग्रेसन गर्न दुवै कम्पनीको फागुन २३ गते सबै सेवाहरू अवरुद्ध हुनेछन्। एकीकृत कारोबार सुरु गरेको १५ दिनसम्म दुवै कम्पनीको सेयर कारोबार रोक्का हुनेछ। दुवै कम्पनीले सेयर कारोबार रोक्का गरिदिन आग्रह गर्दै नेप्सेलाई पत्र लेखेका छन्। धितोपत्र दर्ता गराएका संगठित संस्था एकआपसमा गाभ्ने गाभिने तथा प्राप्तिसम्बन्धी निर्देशिका, २०७९ मा भएको व्यवस्थाबमोजिम सेयर कारोबार रोक्का गर्न लागिएको हो। त्यसपछि बीपीडब्लू लघुवित्तको १०० कित्ता सेयरधारीले सामुदायिकको ८५२५ कित्ता सेयर पाउनेछन्।"
संगीतभक्त भक्तराज,"नेपाली सुगम संगीत क्षेत्रका ओजिला गायक भक्तराज आचार्यले भौतिक रूपमा संसार छाडे। ८२ वर्ष पुगेका उनी औसत नेपालीको आयुभन्दा बेसी नै बाँच्न सफल भए। पछिल्लो ३३ वर्ष चाहिँ निकै कष्टका साथ बाँचे। तर त्यसअघिको समयमा उनले मुलुकको गीत, संगीत, कला र साहित्यलाई हजारौं वर्षका लागि पुग्ने गुन लगाएका छन्। नेपाली सुगम संगीतमा अरूसँग तुलनै नहुने उनको स्वर र संगीतको जुन जादु रह्यो, त्यसैबाट उनी अमर रहनेछन्। नेपाली भाषा, कला, संगीत र संस्कृति जीवित रहँदासम्म उनको नाम रहनेछ। ३० को दशकदेखि गायनमा सक्रिय रहेका उनले २०४६ सालसम्ममात्रै गाउन पाए। गीतहरूलाई संगीतको प्राण दिन पाए। तर पनि चार सय जति गीतमा उनको स्वर भरियो। उनको स्वरका गीतबिना नेपाली सुगम संगीतको प्रसँग अधुरो हुन्छ। त्यसो त गजल र भजनमा पनि उत्तिकै योगदान उनले दिएका छन्। अकल्पनीय एउटा दुर्घटनामा नपरेको भए भक्तराजले संगीत क्षेत्रमा अझै धेरै योगदान पक्कै गर्न सक्ने थिए। २०४६ सालमा उनीमाथि गुन्डाहरूले जुन आक्रमण गरे, त्यसपछि थलिनु पयो। क्यान्सरका कारण जिब्रो काटेर फाल्नुपयो। कति विडम्बना जिब्रोबिना मानिस बोल्न पनि सक्दैन भने एकजना गायक जोसँग ओजिलो स्वर थियो, उसैको जिब्रो पनि काटियो। गाउन त के बोल्न पनि नसक्ने भए। तर, संगीत क्षेत्रमा उनले योगदान चाहिँ दुई पुत्रलाई मार्गदर्शन गरेर दिइरहे। सत्यराज र स्वरूपराज आचार्य उनका पुत्रहरूले बाबुको पदचाप पछ्याए र नेपाली सुगम संगीतको क्षेत्रमा होमे। कला, संगीतले मानवलाई र मानव समाजलाई राष्ट्रलाई धनी बनाएको हुन्छ। संगीतका भक्त भक्तराजलाई सुगम संगीतका अलावा भक्तिसंगीत अर्थात् भजन गायकका रूपमा पनि सम्झना हुन्छ नै। राष्ट्रभक्तिपूर्ण गीतसंगीतमा पनि उनको योगदान उत्तिकै छ। जहाँ छन् बुद्धका आँखा लगायत उनका राष्ट्रभक्तिपूर्ण गीतले नेपाली राष्ट्रिय भावनालाई बलियो बनाएको छ। संगीत भनेको साधना हो र एक किसिमको तपस्या। भक्तराज त्यसैको साधक र तपस्वी थिए। आधुनिकताको नाममा जुन खालका विकृति र विसंगति अचेल देखा परेको छ, त्यस्तो प्रवृत्तिबाट अछुतो थियो उनको संगीत। शास्त्रीय संगीतको अध्ययन गरेर त्यसको मर्म समात्दा नै उनले वास्तवमा गीतसंगीतलाई न्याय गर्न सकेका थिए भन्ने पाठ नयाँ पुस्ताका गीतसंगीतकर्मीले लिनुपर्छ। नेपाली संगीत आकाशमा भक्तराज सधैं चम्किलो ताराका रूपमा रहिरहनेछन्।"
सरकार मुकदर्शक नबनोस्,"झापाको काँकडभिट्टा र कञ्चनपुरको महेन्द्रनगरबाट पैदल हिँडेका मिटरब्याजपीडित काठमाडौं आइपुगेका छन्। खालीखुट्टा वा चप्पल लगाएका पीडितहरूका पैतलामा घाउ छ। कैयौंका खुट्टामा फोका देखिन्छन्। दुखाई बेहिसाब छ। त्योभन्दा बढी उनीहरूको मन दुखेको छ। पीडितहरू २५ दिन पैदलै हिँडे। सवारी साधनको समेत प्रयोग गरेनन्। न्यायको आसमा संघीय राजधानी प्रवेश गरेका पीडितहरूको आँखामा आँसु छ । २५ दिन पैदलै हिँड्नु रहर होइन। उनीहरूको बाध्यता हो। राज्यका कामकारबाहीकै कारण पुनः घरबार छोडेर आउनुपर्ने अवस्था सिर्जना भएको हो। राज्यको कामकारबाही र कर्मको पराकाष्ठा हो, यो। यो अवस्था आउनु एकदमै लज्जाको विषय हो। संविधान, कानुनको कार्यान्वयनको जिम्मेवारी कार्यपालिकाको हो। सरकारले मिटरब्याज पीडितसँग २०७९ चैत १८ गते पाँचबुँदे सहमति गरेको थियो। सम्झौता कार्यान्वयन नगर्ने प्रवृत्ति गलत हो। सम्झौताको कार्यान्वयनमा सरकार इमानदार हुनुपर्छ। अभिभावकका रूपमा रहेको सरकार जवाफदेही हुनुपर्छ। आमजनताको नजरमा सरकार निकम्मा देखिनु हुँदैन। सरकारले विशेष अदालतका पूर्वअध्यक्ष गौरीबहादुर कार्कीको नेतृत्वमा जाँचबुझ आयोग गठन गरेको थियो। आठ महिनासम्म अध्ययन गरेपछि आयोगले गत मंसिरमा नै अध्ययन प्रतिवेदन बुझाएको हो। आयोगको प्रतिवेदन कार्यान्वयन नगर्ने भए किन आयोग बनाएको ? जवाफदेहिता खोइ ? पीडितले तीन तहको संघीय, प्रदेश र स्थानीय सरकारसँग बैध अपेक्षा गरेका हुन्। लोकतान्त्रिक राज्य व्यवस्थामा न्यायका लागि यस हदसम्मको अवस्था सिर्जना हुनु एकदमै लज्जाको विषय हो। अब सरकार मुकदर्शक बन्नु हुँदैन। सरकारले कानुनी शासनको अनुभूति दिलाउनुपर्छ। पीडितहरूका पीडाको शीघ्र सम्बोधन गर्नुपर्छ। जनताको शासन व्यवस्थामा जनता नै सर्वोच्च हुन्। (डा आचार्य, संवैधानिक कानुनका ज्ञाता हुन्।)"
नामी कलेजको दीक्षान्त,"काठमाडौं : नामी कलेजले क्लास २०२४ को विद्यार्थीका लागि दीक्षान्त समारोह आयोजना गरेको छ। यस वर्ष अध्ययन पूरा गर्ने नामी कलेजका विद्यार्थी दीक्षान्त सहभागी भएका थिए। राजधानीको होटल याक एन्ड यतीमा आयोजित दीक्षान्त समारोह कलेजकी अध्यक्ष डा आरजु राणा देउवाको सभापतित्वमा सम्पन्न भएको हो। नेपालका लागि ब्रिटिस राजदूत रोब फेनको प्रमुख अतिथ्यता रहेको समारोहमा कलेजका उपाध्यक्ष क्याप्टेन रामेवर थापालगायतका सञ्चालक समितिको उपस्थिति रहेको थियो। दीक्षान्त समारोहमा विभिन्न संकायका विद्यार्थीलाई प्रमाणपत्र वितरण गरिएको थियो। बेलायतको नर्थह्याम्पटन विश्वविद्यालयबाट सम्बन्धनप्राप्त नामी कलेज सन् २०१२ मा स्थापना भएको हो। कलेजले बीबीए, एमबीए, इन्भारमेन्टल साइन्स, कम्प्युटिङ कोर्सलगायत अध्यापन गराइरहेको छ। नेपालमा नै विश्वस्तरीय कोर्सहरू अध्यापन गराउने क्रममा कलेजले विश्वस्तरीय संकाय, पाठ्यक्रम र डिग्रीहरू सञ्चालन गर्दै आएको छ।"
'पश्चिमले युक्रेनमा सेना पठाएमा रुसनेटो भीडन्त हुन्छ',"पश्चिमी राष्ट्रहरूले युक्रेनमा सेना पठाउने निर्णय गरेमा रुस र उत्तर एट्लान्टिक सन्धि सङ्गठन (नाटो) बीच प्रत्यक्ष टकराव हुने क्रेमलिनका प्रवक्ता दिमित्री पेस्कोभले मङ्गलबार बताएका छन्। पेस्कोभको उक्त टिप्पणी फ्रान्सेली राष्ट्रपति इमानुएल म्याक्रोनले सोमबार पेरिसमा आयोजित सम्मेलनका क्रममा दिएको अभिव्यक्ति पछि आएको हो । सो सम्मेलनमा युरोपेली नेताहरूको समूहले पश्चिमी समर्थनलाई बलियो बनाउने तरिकाहरूबारे छलफल गरेको थियो। म्याक्रोनले युरोपेली नेताहरू बीच कुनै आधिकारिक सहमति नभए पनि युक्रेनमा सेना पठाउने सम्भावनालाई 'नकार्नु हुँदैन,' र रुसले चलिरहेको द्वन्द्वमा नजितोस् भन्ने सुनिश्चित गर्न पश्चिमले सबै काम गर्ने बताएका थिए। 'यस अवस्थामा हामीले सम्भावनाको बारेमा होइन तर अपरिहार्यता (नेटोसँगको झडपको) बारेमा कुरा गर्न आवश्यक छ ।,' पेस्कोभले युक्रेनमा नेटो सेनाको सम्भावित तैनाथीको प्रश्नको जवाफ दिँदै भनेका छन्।"
वित्तपीडितलाई सरकारको किन बेवास्ता ?,"काठमाडौं : वित्त क्षेत्रका सहकारी, लुघवित्त र मिटरब्याजबाट पीडितले पटकपटक आन्दोलन गरे पनि न्याय पाउन सकेका छैनन्। उनीहरू जब विरोध प्रदर्शनमा उत्रिन्छन् तब सरकारले माग पूरा गर्ने सहमति गर्छ। तर, कार्यान्वयन गर्दैन। बेवास्ता को यो सिलसिला वर्षौंदेखि चलिरहेको छ। सरकारको पछिल्लो प्रतिबद्धता पनि पूरा नभएको भन्दै यी तीनै क्षेत्रका पीडित काठमाडौं आएर आन्दोलनमा उत्रिएका छन्। करोडौं रुपैयाँ निक्षेप सहकारीले डुबाएको भन्दै सहकारीपीडित फागुन ६ गतेदेखि बानेश्वरस्थित सहकारी विभागमा अनिश्चितकालीन धर्नामा छन्। उनीहरू यसअघि गत साउन १८ गते माइतीघरबाट बानेश्वरसम्म प्रदर्शनमा उत्रिएका थिए। सरकारले सोही दिन सातबुँदे सम्झौता गरेको थियो। तर, सात महिनासम्म पनि कुनै वास्ता नगरेकाले फेरि आन्दोलित हुन बाध्य भएको बताउँछन्, सहकारी बचतकर्ता संरक्षण राष्ट्रिय अभियानका संयोजक हरिशचन्द्र श्रेष्ठ। सरकारले मागहरू सम्बोधन गर्ने छाँटकाँटै नदेखाएपछि फेरि आन्दोलित हुन बाध्य भएका हौं, उनी भन्छन्। सोही सम्झौता सम्बोधनका लागि प्रतिवेदन तयार गर्न सुझाव कार्यदल पनि बन्यो। उक्त कार्यदलले तयार पारेको प्रतिवेदनमा मागअनुसार हुबहु नभएको र सम्बोधन गर्ने भनेर उल्लेख गरेको भए पनि प्रधानमन्त्रीले दराजमै थन्क्याएको पीडितको भनाइ छ। त्यस बेला सहकारी संस्थाका बचतकर्ताको बचत फिर्तालाई सुरक्षा प्रदान गर्न तत्काल बचत तथा कर्जा सुरक्षण कोष स्थापनाका लागि मन्त्रालयले प्रक्रिया अगाडि बढाउने सहमति भएको थियो। ओरेन्टललगायत समस्याग्रस्त घोषित सहकारीका तर्फबाट बचतकर्तालाई रकम फिर्ता गर्दा स्पष्ट कार्ययोजना बनाई कार्यान्वयन गर्न समस्याग्रस्त सहकारी व्यवस्थापन समितिसँग मन्त्रालयले समन्वय गर्ने भनिएको थियो। सहकारीबाट भएको कर्जा असुली प्रक्रियालाई छिटोछरितो र प्रभावकारी बनाउन कर्जा सूचना केन्द्र र कर्जा असुली न्यायाधीकरणको स्थापना गर्न मन्त्रालयले तत्काल कार्य प्रक्रिया अगाडि बढाउने पनि भएिको थियो। सहकारी क्षेत्रको सुधार गर्न विद्यमान कानुनी व्यवस्थाभित्र तत्काल सुधार गर्न सकिने र कानुन संशोधन गर्नुपर्ने भए त्यस्तो विषयमा समेत तत्काल मन्त्रालय, सहकारी विभाग र समस्याग्रस्त व्यवस्थापन समितिबाट आवश्यक गृहकार्य अघि बढाउने सहमति भएको थियो। सहकारीपीडित मुलुकभर सहकारीको संख्या ३२ हजारभन्दा बढी छ। यी संस्थामा ७३ लाखभन्दा बढी सदस्य आबद्ध छन्। ५ सयभन्दा बढी सहकारी समस्यामा छन्। यसमध्ये सरकारले २०७५ देखि २०८० फागुनसम्म १७ वटालाई समस्याग्रस्त घोषणा गरेको छ। सहकारी विभाग र समस्याग्रस्त सहकारी व्यवस्थापन समितिको कार्यालयअनुसार समस्याग्रस्त १५ सहकारीमा मात्रै २८ हजार २ सय ७२ सदस्यको साँवा १३ अर्ब १४ करोड २७ लाख ७२ हजार रुपैयाँ डुबेको छ। अझ यसको ब्याज, कर्जा र अन्य दायित्व पनि थुप्रै जोखिममा छ। समस्याग्रस्त घोषणाको १४ वर्षसम्म पनि चुक्ता नगरेकाले यसको अर्थ नभएको तर साँवा र ब्याज हात लाग्नुपर्नेे श्रेष्ठ बताउँछन्। समस्याग्रस्त भनेर हुँदैन सरकारले पीडितको साँवा, ब्याज पैसा तुरुन्तै फिर्ता दिनुपर्यो। यसपछि सरकारले सञ्चालकबाट विस्तारै उठाएर लिँदा हुन्छ, श्रेष्ठ भन्छन्। सहकारी बचतकर्ता संरक्षण राष्ट्रिय अभियानमा सदस्य लिने पीडित १४ लाख पुगेका छन्। जसमा प्रतिव्यक्ति हजारौं रुपैयाँदेखि ३२ करोडसम्म निक्षेप फसेको छ। सबैको ठ्याक्कै कति डुबेको छ भन्ने एकिन तथ्यांक नभए पनि ठगेर भागेका ती सहकारीले लाखौं पीडितको तिर्नुपर्ने साँवा मात्रै ६५ अर्ब रुपैयाँ हाराहारी रहेको अनुमान छ। प्रायः एउटै सहकारीमा ५ हजारभन्दा माथि र ३० हजारसम्म बचतकर्ता सदस्य छन्। ५ सयभन्दा बढी सहकारीमा समस्या देखिएको छ। यसमध्ये करिब २ सय ९० वटाका पीडित जम्मा भएका छन्। पछिल्लो समय नेपाल राष्ट्र बैंकले गरेको एक अध्ययनले सहकारीमा केही कालोधनसमेत रहेको आशंका गरेको थियो। यसैले आन्दोलनमा आउनेमा कालोधन भएकाहरू नभएकाले थोरै भएको यस अभियानका संयोजक श्रेष्ठ बताउँछन्। जथाभावी सहकारी खोल्न दिएर, बढी ब्याज लिँदा पनि कडाइ नगरेर, निश्चित सीमा, मापदण्ड नतोकेर र अनुगमन नगरेर सहकारीबाट सर्वसाधारण ठगी परेका हुन्। विभाग अगाडि धर्ना दिइरहँदा सम्बद्ध अधिकारी भने पीडितको पैसा दिन क्षमताले नभ्याउने भन्दै प्रधानमन्त्रीसँग भेट्न सुझाव दिन्छन्। यसैले पीडितले प्रधानमन्त्रीसँग भेटाइदिन विभागका प्रतिनिधिलाई भनेका छन्। उबेलामै काठमाडौंको ४ आना जग्गा बेचेको पैसा ओरियन्टल सहकारीमा बचत राखेका श्रेष्ठ भन्छन्, सहकारी विभाग रजिष्टार, सहकारी मन्त्रीलाई प्रधानमन्त्रीसँग भेट्न सहज हुन्छ। तर, हामीले ३ दिनसम्म धाउँदा पनि प्रधानमन्त्रीलाई भेट्न सकेनौं। यसैले विभागले भेटाइदिन्छु भनेको छ। नभेटाएसम्म र पैसा हातमा नपरुञ्जेल हामी पछि हट्ने छैनौं। यसअघि गरेको सहमतिमा पनि पीडितको उपस्थितिबिना नै हचुवाको भरमा प्रतिवेदन बनाइएको उनी बताउँछन्। तर, त्यो प्रतिवेदन पनि प्रधानमनत्रीले लुकाएर राखेको उनको आरोप छ। यद्यपि त्यतिबेलै ४० प्रतिशत सरकारले र ६० प्रतिशत सञ्चालकबाट ल्याएर बाँड्ने आशा देखाएकाले विश्वास गरिएको थियो। प्रतिबद्धताअनुसार १ प्रतिशत पनि काम भएन। यसैले हामीले दोस्रो आन्दोलन सुरु गरेका हौं। अब यहाँबाट टुंगो नलागे सहकारी मन्त्रालय भित्रै गएर धर्ना दिन्छौं, उनी भन्छन्। किन आन्दोलित छन् लघुवित्तपीडित ? ऋण लिएपछि तिर्नुपर्छ भन्ने सर्वमान्य सिद्धान्त हो। तर, नेपाल राष्ट्र बैंकको नियमनमा रहेका लघुवित्त वित्तीय संस्थाबाट ऋण लिएर नतिर्ने ऋणी सदस्यले फेरि आन्दोलन थालेका छन्। लघुवित्तीय संस्थाविरुद्धको संघर्ष समितिमा १ लाख ८० हजार ऋणी सदस्य आबद्ध छन्। यसअनुसार अनुकूल हुने ८१० हजार संख्यामा यतिबेला आन्दोलनमा सहभागी भएको नेपाल केन्द्रीय समिति अध्यक्ष मनिराम ज्ञवाली बताउँछन्। लघुवित्तपीडित लघुवित्तविरुद्धको आन्दोलनको सुरुवात २०७८ माघ १ गते गुल्मीको गुल्मी दरबार गाउँपालिबाट सुरु भएको थियो। त्यसपछि निरन्तर संघर्ष गर्दै २०८० असार २८ देखि साउन १४ गतेसम्म १८ दिन आमरण अनशनसमेत बसे। तब सरकारका तर्फबाट अर्थ मन्त्रालयका सहसचिव भूपाल बरालको नेतृत्वमा र संघर्ष समितिका तर्फबाट रमेश तामाङसहित ५ सदस्यीय वार्ता टोली बनाइएको थियो। त्यस बेला चारपटक वार्ता भयो। तर, राष्ट्र बैंकले प्रतिनिधि नपठाएर असहयोग गरेकाले निकासमा बाधक भएको भन्दै पीडितहरू फेरि गत मंसिर ५ देखि आन्दोलित भएका थिए। उनीहरू फागुन १ गतेदेखि चितवनको मुग्लिनबाट पैदल यात्रासहित ५ गते काठमाडौं आई ६८ गते चक्रपथ परिक्रमासहित सिफलमा बसेर आन्दोलनलाई निरन्तरता दिए। सिफलमा सोमबार खेलकुद भएकाले यो टोलीको महिला समूह चौतर्फी सुरक्षाका बाबजुद पनि संसद् परिसरभित्रै पसरे नारा लगाए। ऋण लिएपछि तिर्नुपर्नेमा आन्दोलित हुनु औचित्यपूर्ण छ त भन्ने अन्नपूर्ण पोस्ट्को प्रश्नमा अध्यक्ष ज्ञवालीले भने, लघुवित्तहरूले जनतालाई अन्यायपूर्ण ऋणमा फसाएका हुन्। राष्ट्र बैंकको निर्देशन नमान्ने र जनतालाई आर्थिक र सामाजिक शोषण गर्ने काम भयो। निर्देशिकाविपरीत काम गरेकाले यसको गल्तीको भागेदार लघुवित्त हुन्। नेपालमा लघुवित्तहरू असफल भएकाले यसको खारेज हुनुपर्छ भनेर आन्दोलनमा जुटेका हुन्। जबकी बंगलादेशबाट सुरु भएको लघुवित्तको अवधारणा अन्य मुलुकमा सफल छ। बंगलादेशमा लघुवित्त सञ्चालन गर्नेले ६ वटा नोबल पुरस्कार पनि पाएका थिए। तर, नेपालका लघुवित्त सञ्चालनका कारण १५ सयले आत्महत्या गर्ने स्थिति आएकाले सञ्चालन गतिलो नभएको ज्ञवालीको तर्क छ। उनी भन्छन्, नेपालमा बंगलादेशको भन्दा उल्टो भयो। लघुवित्त अवधारणामा चल्न नसक्दा उल्टो भयो। जसले लघुवित्तमा करिब २८ लाख ऋणीमध्ये ७० प्रतिशत ऋण तिर्ने अवस्थामा छैनन्। उनीहरूले सरकारसमक्ष ९ बुँदे माग अघि सारेका छन्। जसमा लघुवित्तीय संस्थाहरूद्वारा लगाइएको सामूहिक ऋण मिनाहा गर्नुपर्नेलगायत छन्। गरिब किसानलाई निःशुल्क ऋण प्रदान, आवश्यकता र क्षमतामा आधारित काम र दामको व्यवस्था हुनुपर्ने माग छ। समाजवादी अर्थतन्त्रको विकास, जनपक्षीय मौद्रिक नीति कायम, कालोसूची तथा धितो लिलाम फुकुवा, भूमिहीन तथा वित्तीय शोषणका पीडितहरूलाई मुआब्जाको व्यवस्था र प्रत्यक्ष निर्वाचित राष्ट्र प्रमुखको व्यवस्था गर्न माग गरेका छन्। केन्द्रीय बैंकको तथ्यांकअनुसार २०८० पुस मसान्तसम्म ५७ लघुवित्त वित्तीय संस्थामध्ये ३ वटा थोक कर्जाप्रदायक छन्। बाँकी ५४ वटा खुद्रा कर्जा गर्छन्। चालु आर्थिक वर्षको पुससम्म लघुवित्त वित्तीय संस्थाको सदस्य संख्या ६० लाख ३ हजार पुगेको छ। केन्द्रीय बैंकको पछिल्लो निर्देशनबमोजिम एक संस्था एक ऋणीको व्यवस्था भएसँगै ऋणीको संख्या ८३३ प्रतिशतले घटेर २७ लाख ३६ हजारमा झरेको छ। जसबाट यस अवधिमा बचतनिक्षेप संकलन १ खर्ब ६७ अर्ब ६४ करोड रुपैयाँ र सापटी १ खर्ब ७५ अर्ब ८३ करोड रुपैयाँ गरी कुल ३ खर्ब ४३ अर्ब ४७ करोड वित्तीय स्रोत संकलन गरेका छन्। खुद्रा कर्जा प्रदायक संस्थाको निष्क्रिय कर्जा रकममा वृद्धि भएको छ। कुल कर्जा तथा सापट रकम गत असारको तुलनामा ३६६ प्रतिशतले बढेर ३ खर्ब ८५ अर्ब ५३ करोड पुगेको छ। जस्मा निष्क्रिय कर्जा २८ अर्ब ८९ करोड रुपैयाँ अर्थात् ७४९ प्रतिशत छ। अर्थमन्त्री डा प्रकाशशरण महतले लघुवित्त पीडितको मागप्रति सरकार गम्भीर रहेको बताएका छन्। लघुवित्त र मिटरब्याज पीडितले संसद् भवन परिसरमा प्रदर्शन गरेपछि सञ्चारकर्मीसँग अर्थमन्त्री महतले लघुवित्तलाई राष्ट्र बैंकमार्फत नियमन गरिने बताएका हुन्। उनले लघुवित्तको दुरुपयोग गर्नेलाई कानुनी कारबाहीको दायरामा ल्याइने र ऋण लिएकाहरूले पनि आफ्नो दायित्व पूरा गर्नुपर्ने धारणा राखे। संसद्भित्र र संसद बाहिर पनि लघुवित्तपीडितको मागप्रति ध्यानाकर्षण भएको उल्लेख गर्दै उनले त्यसको समाधान गर्ने विकल्पमा सरकार गम्भीर रहेको बताए। हिजोको दिनमा सहकारी लघुवित्तमा अथाह ऋण प्रवाह गरेको र कोभिडका कारण ऋणीहरू थप समस्यामा परेको छन्, उनले भने। मिटरब्याज काण्ड : कानुन बन्यो तर सल्टिएन समस्या मिटरब्याजीविरुद्धको आन्दोलन सुरु भएको करिब ८ वर्ष बित्यो। तर, समस्या समाधान हुन सकेको छैन। सरकारले गत वर्ष गठन गरेको अनुचित लेनदेन (मिटरब्याज)सम्बन्धी जाँचबुझ आयोगले सबै पीडितको समस्या सल्ट्याएन। जसले गर्दा मुलुकभरका हजारौं पीडित मेचीमहाकालीबाट पैदल न्याय मार्च गर्दै काठमाडौं आइपुगेर फागुन ११ गतेदेखी आन्दोलनमा छन्। यसअघि गठित आयोगले गत मंसिर २६ गते सरकारलाई बुझाएको प्रतिवेदनले सबैलाई न्याय नमिलेको पीडितको गुनासो छ। आयोगले पीडितबाट २८ हजार उजुरी पनि लिएको थियो। त्यसमध्ये ५ हजार १ सय ८८ वटा उजुरीमाथि कारबाही पनि भयो। तर, २२ हजार ८ सय १२ वटा अझै टुंगिएका छैनन्। ७० हजार पीडितका उजुरी दर्ता हुनै बाँकी रहेको भन्दै पीडित राजधानीमा आन्दोलनमा छन्। मिटरब्याज तथा ठगीविरुद्ध किसान मजदुर संघर्ष समितिका अध्यक्ष अवधेश कुशवाहाका अनुसार ९२ हजार ८ सय १२ जना मिटरब्याजपीडित न्यायको पर्खाइमा छन्। अब अधिकार सम्पन्न आयोगले मात्रै समस्या समाधान गर्न सक्ने उनले आस गरेका छन्। मिटरब्याजी साहु श्याम परदेशीविरुद्ध सर्लाहीका पीडितले २०७२ सालमा चरणबद्ध आन्दोलन थालेका थिए। यस अवधिमा मिटरब्याजविरुद्धको कानुन बनाउनेदेखि धेरै साहुलाई कारागार पठाउने काम भयो। तर, अझै पीडितका माग पूरा भएका छैनन्। २०७७ सालपछि पीडितले नवलपरासीबाट संघर्ष समिति गठन गरेर देशव्यापी आन्दोलन चर्काएका थिए। जुन अहिले काठमाडौंमा चल्दै छ। २०७९ जेठदेखि असार १३ गतेसम्म १४ दिनसम्म नवलपरासीका पीडित माइतीघर मण्डलामा धर्ना बसे। सरकारले आन्दोलनको दबाबबाट मिटरब्याज पीडितको समस्या अध्ययन गर्न २०७९ सालमा कार्यदल बनायो। त्यो प्रतिवेदन लागू भएन। फेरि पीडितले साउन १६ देखि असोज १ गतेसम्म काठमाडौंमा ४७ दिन दोस्रो चरणको आन्दोलन गरे। सरकारले फेरि पाँचबुँदे सम्झौता गर्यो। त्यो सम्झौतामा पनि सरकार जिम्मेवार नदेखिएपछि मधेसमा पीडितहरू २०७९ चैतमा पैदल मार्च गर्दै बर्दिबासबाट काठमाडौं पुगे। संघर्ष समितिसँग सरकारले सम्झौता गरेको थियो। त्यो सम्झौता लिएर पीडितहरूको अर्को समूह घर फर्कियो। सरकारले झुक्याएको भन्दै २०७९ चैत २० गतेदेखि अर्को समूहले आन्दोलन जारी राख्यो। त्यही समूह मेचीमहाकाली न्याय मार्च गर्दै काठमाडौं पुगेको हो। सरकारले यसअघि गठन गरेको अनुचित लेनदेनसम्बन्धी जाँचबुझ आयोगको काम कर्मकाण्डी मात्रै भएको पीडित बताउँछन्। त्यसैकारण फेरि कठोर संघर्षमा उत्रिनु परेको मिटरब्याज तथा ठगीविरुद्ध किसान मजदुर संघर्षका केन्द्रीय अध्यक्ष अवधेश कुशवाहा बताउँछन्। २९ हजार पीडितका उजुरी मात्रै आयोगले स्वीकार गर्यो, उनी भन्छन्, सीमित समय र सूचनाको अभावमा गाउँका सीधासोझाले उजुरी दिनै पाएनन्। ७० हजार पीडित छुटे। आयोगमा दर्ता भएका पाँच हजार उजुरीको मात्रै निरुपण भयो, अरूले न्याय पाएनन्। आठ महिना काम गरेको आयोगमा २८ हजार उजुरी परे। पीडित र साहुबीच ५ अर्ब ५७ करोड १९ लाख रुपैयाँको लिखत कारोबार भएको आयोगको अध्ययनले देखायो। तर, साहुहरूले ७ अर्ब ६२ करोड ८० लाख रुपैयाँ ऋणीबाट अझै असुल गर्न बाँकी रहेको दाबी गरे। जबकि ऋणले साहुसँग लिएको ऋणभन्दा बढी नै तिरेका थिए। तर, साहुले त्यसको हिसाब नै गोलमाल पारेर ऋणीबाट अझै रकम उठाउनु पर्ने दाबी गरे। उजुरी लिएर आयोगले पीडितलाई न्याय दिलाउन पनि पहल गरेको थियो। ५ हजार १ सय ८८ निवेदनको मिलापत्र पनि भयो। मिलापत्रको माध्यमबाट प्रशासनले साहुको कब्जामा परेको २ सय १८ बिघा १० कट्ठा, ७ धुर जग्गा पीडितलाई फिर्ता पनि गरायो। साहुबाट ७ सय ९३ कित्ताका जग्गा पीडितलाई फिर्ता दिलाइएको आयोगको प्रतिवेदनमा उल्लेख छ। तर, आयोगले सरकारलाई प्रतिवेदन बुझाएपछि दर्ता भएका अन्य उजुरी अलपत्र परे। तीन सदस्यीय आयोगले प्रधानमन्त्री पुष्पकमल दाहाललाई मंसिर २६ गते सुझावसहितको प्रतिवेदन बुझाएको थियो। प्रधानमन्त्री दाहालले प्रतिवेदन कार्यान्वयनका लागि उपप्रधान एवं गृहमन्त्री नारायणकाजी श्रेष्ठलाई हस्तान्तरण गरेका थिए। आयोगले गृह मन्त्रालयअन्तर्गतका जिल्ला प्रशासन कार्यालयमार्फत बाँकी रहेका उजुरीको कारबाही गर्न सुझाव दिएको थियो। तर, उक्त प्रतिवेदन तीन महिनादेखि थन्क्याएर राखिएको छ। पीडितका आँखामा छारो हाल्नका लागिमात्रै आयोग बनाइयो, संघर्ष समितिका अध्यक्ष कुशवाहा भन्छन्। आयोगले जिल्ला प्रशासन कार्यालयमा डेस्कको व्यवस्था गरी दुई वर्षभित्र मिटरब्याजको समाधान गर्न सुझाव दिएको थियो। तर, त्यसको कार्यान्वयन भएन। आयोगले २०८० वैशाख १७ देखि जेठ १४ सम्म पीडितहरूको निवेदन लिएको थियो। जसमा करिब २८ हजार पीडितको निवेदन परेको थियो। सबैभन्दा बढी मधेसका ८ जिल्लाबाट २१ हजार ५ सय ५२ र पश्चिम नवलपरासीबाट १ हजार ८ सय ६२ निवेदन परेका थिए। सबैभन्दा बढी निवेदन बाराबाट परेका थिए। मधेस प्रदेशका ८ वटै जिल्ला, पश्चिम नवलपरासीसहित २९ जिल्ला मिटरब्याजको समस्यामा छन्। गृह मन्त्रालयका प्रवक्ता नारायणप्रसाद भट्टराई मिटरब्याज समस्या समाधानका लागि आयोग गठन भएर कानुन संशोधन पनि भइसकेको बताउँछन्। उनकाअनुसार ठगी, फौजदारी कार्यविधि संहिता संशोधन गरेर सरकारले मिटरब्याजसम्बन्धी समस्यालाई फौजदारी कसुरका रूपमा स्थापित गरिसकेको छ। मेलमिलापमा ५ हजारभन्दा बढी उजुरीहरू फछ्यौट भइसकेका छन्। सो आयोग बिगठन भइसकेपछि नयाँ कार्यविधि बनाएर प्रहरीकोमा जिम्मा लगाइएको छ, भट्टराईले अन्नपूर्णसँग भने, त्यसरी जिम्मा लगाउँदा मेलमिलाप, छलफलका अवसरहरू पनि खुला राखिएको छ। यसअन्तर्गत जिल्लामा काम भएको छ। यसैमार्फत जाँदा राम्रो हुनछ। यद्यपि यसका बाबजुद पनि आन्दोलनरत मिटरब्याजीपीडितहरूसँग सरकारले वार्ता गरिरहेको प्रवक्ता भट्टराईले जानकारी दिए। सहकारी विभागका रजिष्टार पिताम्बर घिमिरे सहकारी पीडितसँग भएको ७ बुँदे सम्झौताअनुसार सरकारले गठन गरेको कार्यदलले प्रतिवेदन बुझाएबमोजिम कार्यान्वयनको चरणमा रहेको बताउँछन्। बचत फिर्ताको मुख्य माग हो। यसैले निक्षेप तथा कर्जा सुरक्षण कोष, ऋण असुली न्यायाधिकरण लगायतका कानुनमा भएका व्यवस्थालाई कार्यविधि बनाएर अघि बढाउने गृहकार्य गरिरहेको उनले जनाए। रजिष्टार घिमिरेले भने, बचत राखेको सहकारीहरूलाई पनि चैत मसान्तसम्म फिर्ता गर्न निर्देशन दिएका छौं। सञ्चालकहरूलाई बोलाएरै निर्देशन दिएर पीडितलाई सहजीकरण गरेका छौं। गम्भीर आर्थिक संकटमा परेको, बचत फिर्ता नगर्ने, बचतकर्ताको रकम जोखिममा पार्ने सहकारीलाई समस्याग्रस्त घोषणा गर्ने र सहकारी व्यवस्थापन समितिबाट दायित्व र सम्पत्ति व्यवस्थापनको काम भएको छ। सरकारसँग कसको माग के ? सहकारी पीडितका माग सहकारी संस्थाका बचतकर्ताको बचत फिर्तालाई सुरक्षा प्रदान गर्न बचत तथा कर्जा सुरक्षण कोष स्थापनाका लागि मन्त्रालयले प्रक्रिया अगाडि बढाउने, समस्याग्रस्त घोषित सहकारी संस्थाबाट बचतकर्तालाई रकम फिर्ता गर्दा स्पष्ट कार्ययोजना बनाई कार्यान्वयन गर्न समस्याग्रस्त सहकारी व्यवस्थापन समितिसँग मन्त्रालयले समन्वय गर्ने सहकारी संस्थाबाट भएको कर्जा असुली प्रक्रियालाई छिटोछरितो र प्रभावकारी बनाउन कर्जा सूचना केन्द्र र कर्जा असुली न्यायाधिकरणको स्थापना गर्न तत्काल कार्य प्रक्रिया अगाडि बढाउने सहकारी क्षेत्रको सुधार गर्न विद्यमान कानुनी व्यवस्थाभित्र तत्काल सुधार गर्न सकिने र कानुन संशोधन गर्नुपर्ने भए त्यस्तो विषयमा समेत तत्काल मन्त्रालय, सहकारी विभाग र समस्याग्रस्त व्यवस्थापन समितिबाट आवश्यक गृहकार्य अघि बढाउने लघुवित्तपीडितका माग लघुवित्तीय संस्थाहरूद्वारा लगाइएको सामूहिक ऋण मिनाहा गर्नुपर्ने आम गरिब किसानहरूलाई निःशुल्क ऋण प्रदान आवश्यकता र क्षमतामा आधारित काम र दामको व्यवस्था समाजवादी अर्थतन्त्रको विकास जनपक्षीय मौद्रिक नीति कायम कालोसूची तथा धितो लिलाम फुकुवा भूमिहीन तथा वित्तीय शोषणका पीडितहरूलाई मुआब्जाको व्यवस्था प्रत्यक्ष निर्वाचित राष्ट्र प्रमुखको व्यवस्था मिटरब्याजी पीडितका माग मिटरब्याजसँग सम्बन्धित सम्पूर्ण फर्जी लिखतहरू (तमसुक, दृष्टिबन्धक, रजिस्ट्रेसन र चेक) अवैध घोषणा गर्नुपर्ने जुनसुकै तहमा भएको पीडितको सम्पत्तिाको हक हस्तान्तरण बदर गरी जायजेथा फिर्ता गर्नुपर्ने विभिन्न तहका अदालतमा मिटरब्याजी साहुले पीडितविरुद्ध दिएका मुद्दाको दर्ता र सम्पूर्ण अदालती प्रक्रिया स्थगित गर्नुपर्ने फैसला भइसकेका मुद्दाहरू आयोगमा पेस गर्न लगाएर पुनरावलोकन गर्नुपर्ने फर्जी लिखत (चेक बाउन्स) समेतका आधारमा सजाय कटाइरहेका पीडितको रिहाइ, जरिवाना मिनाहा र बिगो खारेज गर्नुपर्ने मिटरब्याजसँग सम्बन्धित निवेदनका सरकारी तथ्यांक अपूर्ण भएकाले तत्काल नयाँ निवेदन दर्ता खुला गरी पीडितहरूको अभिलेखीकरण गर्नुपर्ने साहु, महाजनलाई पक्राउ गरी कारबाही गर्नुपर्ने साहु महाजनले आफूविरुद्धको उजुरी लिने निषेधाज्ञा रद्द गर्नुपर्ने वास्तविक लेनदेन यकिन गरी साहुको सम्पत्तिा शुद्घीकरणसम्बन्धी कानुन आकर्षित गराई ऋण लगानी गरेको रकमको स्रोत छानबिन गर्नुपर्ने मिटरब्याज साहु, महाजनद्वारा गराइएका आत्महत्या दुरुत्साहन, दुव्र्यवहार, महिलामाथि हुने ज्यादती तथा यौन हिंसा र मानवअधिकार उल्लंघनका घटनाको गम्भीर छानबिन गरी कानुनी कारबाही र पीडित परिवारलाई राहत तथा क्षतिपूर्तिको व्यवस्था गर्नुपर्ने अधिकार सम्पन्न आयोग गठन गर्नुपर्ने"
सरकारसँग कसको माग के ?,"सहकारी पीडितका माग सहकारी संस्थाका बचतकर्ताको बचत फिर्तालाई सुरक्षा प्रदान गर्न बचत तथा कर्जा सुरक्षण कोष स्थापनाका लागि मन्त्रालयले प्रक्रिया अगाडि बढाउने, समस्याग्रस्त घोषित सहकारी संस्थाबाट बचतकर्तालाई रकम फिर्ता गर्दा स्पष्ट कार्ययोजना बनाई कार्यान्वयन गर्न समस्याग्रस्त सहकारी व्यवस्थापन समितिसँग मन्त्रालयले समन्वय गर्ने सहकारी संस्थाबाट भएको कर्जा असुली प्रक्रियालाई छिटोछरितो र प्रभावकारी बनाउन कर्जा सूचना केन्द्र र कर्जा असुली न्यायाधिकरणको स्थापना गर्न तत्काल कार्य प्रक्रिया अगाडि बढाउने सहकारी क्षेत्रको सुधार गर्न विद्यमान कानुनी व्यवस्थाभित्र तत्काल सुधार गर्न सकिने र कानुन संशोधन गर्नुपर्ने भए त्यस्तो विषयमा समेत तत्काल मन्त्रालय, सहकारी विभाग र समस्याग्रस्त व्यवस्थापन समितिबाट आवश्यक गृहकार्य अघि बढाउने लघुवित्तपीडितका माग लघुवित्तीय संस्थाहरूद्वारा लगाइएको सामूहिक ऋण मिनाहा गर्नुपर्ने आम गरिब किसानहरूलाई निःशुल्क ऋण प्रदान आवश्यकता र क्षमतामा आधारित काम र दामको व्यवस्था समाजवादी अर्थतन्त्रको विकास जनपक्षीय मौद्रिक नीति कायम कालोसूची तथा धितो लिलाम फुकुवा भूमिहीन तथा वित्तीय शोषणका पीडितहरूलाई मुआब्जाको व्यवस्था प्रत्यक्ष निर्वाचित राष्ट्र प्रमुखको व्यवस्था मिटरब्याजी पीडितका माग मिटरब्याजसँग सम्बन्धित सम्पूर्ण फर्जी लिखतहरू (तमसुक, दृष्टिबन्धक, रजिस्ट्रेसन र चेक) अवैध घोषणा गर्नुपर्ने जुनसुकै तहमा भएको पीडितको सम्पत्तिाको हक हस्तान्तरण बदर गरी जायजेथा फिर्ता गर्नुपर्ने विभिन्न तहका अदालतमा मिटरब्याजी साहुले पीडितविरुद्ध दिएका मुद्दाको दर्ता र सम्पूर्ण अदालती प्रक्रिया स्थगित गर्नुपर्ने फैसला भइसकेका मुद्दाहरू आयोगमा पेस गर्न लगाएर पुनरावलोकन गर्नुपर्ने फर्जी लिखत (चेक बाउन्स) समेतका आधारमा सजाय कटाइरहेका पीडितको रिहाइ, जरिवाना मिनाहा र बिगो खारेज गर्नुपर्ने मिटरब्याजसँग सम्बन्धित निवेदनका सरकारी तथ्यांक अपूर्ण भएकाले तत्काल नयाँ निवेदन दर्ता खुला गरी पीडितहरूको अभिलेखीकरण गर्नुपर्ने साहु, महाजनलाई पक्राउ गरी कारबाही गर्नुपर्ने साहु महाजनले आफूविरुद्धको उजुरी लिने निषेधाज्ञा रद्द गर्नुपर्ने वास्तविक लेनदेन यकिन गरी साहुको सम्पत्तिा शुद्घीकरणसम्बन्धी कानुन आकर्षित गराई ऋण लगानी गरेको रकमको स्रोत छानबिन गर्नुपर्ने मिटरब्याज साहु, महाजनद्वारा गराइएका आत्महत्या दुरुत्साहन, दुव्र्यवहार, महिलामाथि हुने ज्यादती तथा यौन हिंसा र मानवअधिकार उल्लंघनका घटनाको गम्भीर छानबिन गरी कानुनी कारबाही र पीडित परिवारलाई राहत तथा क्षतिपूर्तिको व्यवस्था गर्नुपर्ने अधिकार सम्पन्न आयोग गठन गर्नुपर्ने"
सुरक्षाका नाममा सडक पेटीमै हिँड्न निषेध,"काठमाडौं : सुरक्षाकर्मीको जिम्मेवारी संवेदनशील स्थल र सर्वसाधारणको सुरक्षा गर्ने हो। सर्वसाधारणलाई सडकमै हिँड्न रोकेर सुरक्षाको अनुभूति दिलाउने होइन। तर, सिंहदरबारबाहिर र वानेश्वरका सडकमा अहिले त्यस्तै भएको छ। लघुवित्त पीडित सोमबार संसद् भवन परिसरमा छिरेपछि भएको सुरक्षा सकसलाई जवाफ दिने नाममा सिंहदरबार र संसद् भवनबाहिरको पेटीमा समेत हिँड्न निषेध गरिएको हो। यसका लागि बाक्लै सुरक्षाकर्मी खटाइए। ठाउँठाउँमा निषेधित क्षेत्र भनेर कागजका चिर्कटा टाँसिए। एकाएक सुरक्षामा कडाइ गरिएका कारण पैदलयात्रीले भय र आतंक महसुस गरेको देखिन्थ्यो। दुवै स्थलका फुटपाथमा तारजाली र डोरी लगाएर बन्द गरिएको छ। सर्वसाधारण मूल सडकबाटै हिँड्न बाध्य भए। निषेधित क्षेत्रको फुटपाथमा व्यापक रूपमा प्रहरी परिचालन गरिएको थियो। जिल्ला प्रशासन कार्यालय काठमाडौंका सहायक प्रमुख जिल्ला अधिकारी हरिप्रसाद शर्माले सुरक्षा संवेदनशीलता हेरेर केही स्थानमा फुटपाथ बन्द गरिएको बताए। निषेधित क्षेत्रका एकतर्फका फुटपाथमा मात्रै डोरी लगाइएको उनले बताए। ती क्षेत्रहरू पहिलेदेखि नै निषेधित हुन्, शर्माले भने, कुनै पनि बहानामा ती क्षेत्रमा भेला हुन र आन्दोलन गर्न पाइँदैन। सुरक्षाका दृष्टिले उच्च सर्तकता अपनाउनुपर्ने भएकाले सुरक्षा संवेदनशीलता ख्याल गरेर डोरी र तारजाली लगाइएको हो। उपत्यका प्रहरी कार्यालय काठमाडौंका प्रवक्ता दिनेश मैनालीले सुरक्षाका विषयमा सवै गम्भीर हुनुपर्ने बताए। निषेधित क्षेत्र भनेपछि निषेधित नै हो, मैनालीले भने, केही समयका लागि मात्रै एकतर्फी रूपमा फुटपाथ बन्द गरिएको हो। जिल्ला प्रहरी परिसर काठमाडौंका प्रवक्ता नवराज अधिकारीले निषेधित क्षेत्रको संकेत स्वरूप एकतर्फी फुटपाथ बन्द गरिएको बताए।"
"लेबनानलाई हराउँदै नेपाल फाइनलमा, उपाधिका लागि जोर्डनसँग भीड्ने","साउदी : नेपाल वाफ महिला च्याम्पियनसिप २०२४को फाइनलमा पुगेको छ। गएराती भएको सेमिफाइनल खेलमा लेबनानलाई २१ गोल अन्तरले पराजित गर्दै नेपाल फाइनलमा पुगेको हो। साउदीको जेद्दा शहरको किङ अव्दुला सिटी स्पोर्टस स्टेडियममा जारी प्रतियोगिताको ३८ औं मिनेटमा नेपालकी डिफेन्डर पूजा राणाबाट आत्मघाती १ गोल भएको थियो। पहिलो हाफमा १० ले पछि परेको अवस्था उल्ट्याउँदै नेपालकी सावित्रा भण्डारी (साम्बा)ले ७५ औं मिनेटमा गोल गर्दै बराबरी बनाएकी थिइन्। खेलको ९४ औं मिनेटमा डिफेन्डर प्रिती राईले दोस्रो गोल गरेर अग्रता दिलाइन्। नेपाल यो जितसँगै वाफ च्याम्पियनशिपको फाइनलमा पुगेको छ। यसअघि पनि नेपालले समूह चरणको सुरुवाती खेलमा सिरयालाई ४१ , ईराकलाई ५० र प्यालेस्टाइन लाई ४० गोलले पराजित गरेको थियो। नेपालको समूहमा इराक, सिरिया र प्यालेस्टाइन रहेका थिए। नेपालले अब फाइनलमा जोर्डनसँग खेल्नेछ। फाइनल खेल २९ फरवरी बिहीबार हुनेछ। मंगलबार भएको पहिलो सेमिफाइनलमा प्यालेस्टाइनलाई ५० गोलले हराउँदै जोर्डन फाइनलमा प्रवेश गरेको थियो। जोर्डन साविक विजेतासँगै प्रतियोगिताको ५ पटकको विजेता हो।"
विषाक्त मासुका कारण मर्न थाले गिद्ध,"काठमाडौं : मुलुकमा खुलेआम विषाक्त औषधिको बिक्री वितरण भइरहेको छ। त्यसमा मारमा छन् लोपोन्मुख प्रजातिका पन्छी तथा जनावरहरू। यस्ता औषधिको बिक्री वितरणमा नियमन तथा नियन्त्रण गर्न नसके लोपोन्मुख तथा अति संकटापन्न प्रजातिहरू लोपै भएर जाने विज्ञ तथा संरक्षणकर्मी बताउँछन्। यसै साता नवलपरासीमा विषाक्त औषधि भएको स्यालको मासु खाँदा सातवटा गिद्ध मरे। त्यसमा एउटा सुन गिद्ध थियो। अरू डंगर र हिमाली गिद्ध थिए। सुन गिद्ध र डंगर प्रजातिका गिद्ध अति संकटापन्न समूहमा पर्छन्। यस्तै, विषाक्त मासु खाएर ६ वटा गिद्ध बिरामी परेका छन्। गिद्ध संरक्षण गर्ने उद्देश्यले स्थापना गरिएको जटायु रेष्टुरेन्टका अध्यक्ष तथा संरक्षणकर्मी डीबी चौधरी भन्छन्, ६ वटाको उपचार भइरहेको छ। स्थानीयहरूले खुल्लेआम रूपमा विषाक्त औषधिको प्रयोग गर्दा यस्तो परिणाम आएको उनले दाबी गरे। उनका अनुसार घरपालुवा जनावर तथा पन्छीलाई जोगाउन कुकुर, स्याललाई स्थानीयले विष हालेर मासु तथा मरेका कुखुराहरू खुवाउँछन्। त्यस्तो मासु स्याल र कुकुरले खाएर मर्छन्। तिनै मरेका स्याल र कुकुरको मासु खाएर गिद्ध मर्छन्। यो समस्या निकै बिकराल चुनौतीका रूपमा विकसित भइरहेको भन्दै उनले चिन्ता व्यक्त गरे। कुन प्रकारका औषधि प्रयोग भइरहेको छ ? कानुनी रूपमा बेचबिखनको अवस्था के छ ? उनको प्रश्न छ, के औषधि खाएर स्याल मर्यो भन्ने विषय यकिन भएको छैन। गिद्धहरू मरेकै ठाउँमा भेटिएको स्यालको मासु परीक्षणका लागि विधि विज्ञान प्रयोगशालामा पठाएको भए पनि रिपोर्ट आएको छैन। तर, योभन्दा पहिला यस्तै खालका घटनाको नमुना परीक्षण गर्दा प्रयोगशालाबाट कुनै कुरा पत्ता नलागेको (नट डिटेक्टेड) भनेर रिपोर्ट आउँदा मन खिन्न भएको चौधरीले बताए। कुन औषधिले स्याल मर्यो, त्यो पत्ता लगाउन नसक्दा हामी अगाडि बढ्न सकेका छैनौं, चौधरीले थपे, यस विषयमा कुन निकायमा कुरा गर्ने ? कसले नियमनकारी भूमिका खेल्ने हो भन्ने पनि समस्या छ। राज्यको सरोकारवाला निकाय र जनता सचेत नभएसम्म समस्या रहिरहने उनले गुनासो गरे। चौधरीका अनुसार यस वर्ष मात्रै तीनपटक गरेर विषाक्त औषधिका कारण २४ वटा गिद्ध मरिसकेका छन। गत वर्ष मार्चमा जटायु रेष्टुरेन्टको ब्रिडिङ सेन्टरबाट छोडिएको भोलिपल्टै १३ वटा गिद्ध मरे। त्यसको केही समयपछि कुकुर र स्यालको मासु खाएर अरू चारवटा गिद्ध मरेका थिए। तीन वर्ष पहिला नवलपरासीमा ६९ वटा गिद्ध एकैपटक मरेको भेटिएको थियो। बर्दघाट क्षेत्रमा तीन वर्ष पहिला १८ वटा गिद्ध मरेका थिए। यस्ता घटनाले संरक्षणकर्मीहरू निराश बनेको चौधरीले बताए। वरिष्ठ चराविद् डा हेमसागर बराल भन्छन्, विषाक्त औषधिको प्रयोग सरकारले चाहेमा तुरुन्त रोक्न सक्छ। प्रेस्किृप्सन बिना औषधि किन्न नपाउने व्यवस्था हुनुपर्यो। तर, एग्रोभेटहरूमा विषाक्त औषधि किन्न सजिलै पाइने हुँदा यस्तो परिणाम आएको हो। विगतमा पशुहरूलाई दिइने औषधि डाइक्लोफेनेकका कारण गिद्धको संख्यामा अत्यधिक गिरावट आएको थियो। यो दशकमा मात्रै ९० प्रतिशतभन्दा धेरै गिद्धको संख्या घटेकोे बरालले बताए। तर, जब सरकारले डाइक्लोफेनेक औषधिको बिक्री वितरण रोक लगायो। गिद्धको संख्या पहिला भन्दा राम्रो अवस्थामा आएको छ। तर, हिजोआज प्रत्यक्ष विष प्रयोग गर्ने प्रवृत्तिले लोपोन्मुख तथा संकटापन्न प्रजातिहरू पुनः मारमा पर्न थालेका छन्। गिद्ध जस्तै सिकारी चरा गोमायु महाचील, काग, जंगली जनावरहरू पनि मारमा परेको बरालले बताए। मुलुकमा संकटापन्न डंगर गिद्धको संख्या करिब दुई हजार छ। पहिला डंगर गिद्ध देशका सबैतिर पाइन्थ्यो। तर, विषाक्त औषधिको अत्यधिक प्रयोग, वातावरणीय तथा मानवीय अतिक्रमण लगायतका कारण हाल कोशी क्षेत्रमा थोरै मात्रामा पाइन्छ। बरालले भने, पूर्वमा सखापै छ । मधेस प्रदेशमा पहिला पाइए पनि अहिले पाइन्न। चितवनको नारायणी र नवलपरासीतिर यसको वासस्थान राम्रो रहेको छ। गिद्धको उपस्थिति पारिस्थितिक प्रणालीका हिसाबले एकदमै महत्वपूर्ण मानिन्छ। गिद्ध पाइने ठाउँलाई वातावरणीय रूपमा सफा क्षेत्र मानिन्छ। गिद्धले फोहोर तथा मरेका जीवजन्तु खाएर प्रकृतिलाई सफा गरेर रोगव्याधी फैलिनबाट बचाउँछ । यसले प्लेग, क्षयरोग, रेबिज, हैजा, आउँ, झाडापखाला, वायुमा हुनसक्ने विभिन्न खालका किटाणुबाट सर्ने सरुवा रोगबाट मानव जातिलाई जोगाउने गर्छ। पर्यावरण, जैविक विविधतामा यसको भूमिका उल्लेखनीय रहेको बरालले बताए। तर, विषाक्त औषधिको प्रयोगले संकटापन्न प्रजातिको संरक्षणमा गम्भीर चुनौती थपिदिएको छ । जटायु रेष्टुरेन्टका अध्यक्ष चौधरीले पनि अतिसंकटापन्न प्रजातीहरूलाई जोगाउन सरकारले जथाभावी औषधिको बिक्री वितरण नियन्त्रण गर्न अति आवश्यक रहेको बताए। सन् २००५ मा गिद्धका लागि जटायु रेष्टुरेन्ट स्थापनापछि विश्वभरि नै नेपाल नमुना बनको थियो। तर, विष खाएर मर्ने घटनाले समस्या सिर्जना गरेको गुनासो गरे। उनका अनुसार जटायु रेष्टुरेन्ट स्थापना गर्दा ७२ वटा गिद्ध थिए। सन् २०२३ मा पाँच सय १७ वटासम्म पुगेका थिए। संसारमा २३ प्रकारका गिद्ध पाइन्छन्। नेपालमा नौ प्रकारका गिद्ध पाइन्छन। जटायु रेष्टुरेन्टमा ८ प्रकारका गिद्ध छन्। सुन गिद्ध जम्मा ५ वटा मात्रै थियो। एउटा सिनो खाएर मरयो। डंगर प्रजाति चार सयभन्दा माथि छ। यिनीहरू अति संकटापन्न प्रजाति हुन्।"
"शिक्षा विधेयक आएपछि शैक्षिक गुणस्तर वृद्धि हुन्छ, विधेयक पारित गर्न प्रयत्न गर्छु : सभामुख","रामेछाप : सभामुख देवराज घिमिरेले विद्यालय शिक्षा विधेयक पारित गर्न प्रयत्न गर्ने बताएका छन्। रामेछापको गोकुलगंगा माध्यमिक विद्यालयको स्वर्ण जयन्ती समारोहलाई मंगलबार सम्बोधन गर्दै सभामुख घिमिरेले विधेयक पारित भएसँगै तीन तहको काम कर्तव्य र जिम्मेवारीको प्रभावकारी कार्यान्वयन हुने विश्वास व्यक्त गरेका हुन् । शिक्षालाई समयअनुसार वैज्ञानिक, प्राविधिक, व्यावसायिक, सीपमुलक, रोजगारमूलक एवं जनमुखी बनाउन जरुरी छ, घिमिरेले भने, संसदमा विधाराधिन रहेको विद्यालय शिक्षा विधेयक पारित भएको अवस्थामा शैक्षिक गुणस्तर वृद्धि हुन सहयोग हुने अपेक्षा लिएको छु । विधेयक पारित गर्न म प्रयत्न गर्नेछु । सभामुख घिमिरेले बदलिएको समय अनुसार शिक्षामा सुधार आवश्यक रहेको बताए। उनले शिक्षाले समाज रुपान्तरणको गति निर्धारण गर्ने भएकाले समाजको आवश्यकता अनुरुप व्यवहारिक, प्राविधिक र सर्वसुलभ शिक्षाका लागि नीतिहरु परिवर्तन हुनुपर्नेमा जोड दिए । सभामुख घिमिरेले रामेछापको गोकुलगंगा क्षेत्र कृषि, पर्यटन र जनविद्युतको अपार सम्भावना रहेको क्षेत्र भएकाले राज्यले औद्योगिक विकास गर्न सक्ने धारणा राखे ।"
"विमानस्थल बन्न ३७ वर्ष, उद्घाटनमा १ वर्ष","वीरेन्द्रनगरकालीकोट : कालीकोटको सुनथराली विमानस्थल निर्माण थालिएको ३८ वर्षपछि सञ्चालनमा आएको छ। उपप्रधान तथा रक्षामन्त्री पूर्णबहादुर खड्काले विमानस्थलको सोमबार उद्घाटन गरेका हुन्। सोमबार नेपाल एयरलाइन्स र तारा एयरको दुइटा जहाज सुनथराली विमानस्थल पुगेका थिए। २०४२ सालमा निर्माण थालिएको यो विमानस्थल निर्माण पूरा हुन ३७ वर्ष लागेको थियो। निर्माण सम्पन्न भइसकेपछि पनि उद्घाटन हुन थप एक वर्ष लाग्यो। पहिलोपटक तत्कालीन संस्कृति, पर्यटन तथा नागरिक उड्डयनमन्त्री जीवनबहादुर शाहीको पहलमा सुनथरालीमा २०७३ साल माघ २९ गते परीक्षण उडान भएको थियो। विमानस्थल कालोपत्रे भइसकेपछि आइतबार तारा एयरको विमानले दोस्रोपटक परीक्षण उडान गरेको थियो। गत पुस मसान्तमा निर्माण पूरा भएको विमानस्थल उद्घाटनका लागि प्रधानमन्त्रीको समय मिलाउँदैमा पटकपटक पर धकेलिएको थियोे। सोमबार विमानस्थलको औपचारिक उद्घाटनपछि सुर्खेतकालीकोट नियमित उडान हुने भएको छ। कर्णाली प्रदेशका पूर्वमुख्यमन्त्रीसमेत रहेका शाहीले अलपत्र अवस्थामा रहेको विमानस्थल पर्यटनमन्त्री हुँदा तीनपटक अनुगमन गरी निर्माणलाई तीव्र दिएको बताए। मैले कर्णालीका सबै विमानस्थललाई नियमित सञ्चालन गरेर अकालमै ज्यान गुमाउनुपर्ने यहाँका नागरिकको बाध्यताको अन्त्य गर्ने अभियान चलाएको हुँ। यो अभियान चलाएको सात वर्षपछि कालीकोट विमानस्थल उद्घाटन भएर नियमित उडान सञ्चालन हुने भएको छ। यसले कालीकोटवासीलाई निकै सहज बनाउनेछ, उनले भने। अब सातामा एक उडान सुनथराली विमानस्थलमा सातामा नियमित एक उडान हुने भएको छ। संस्कृति, पर्यटन तथा नागरिक उड्डयनमन्त्री सुदन किरातीले विमानस्थल उद्घाटनमै सीमित नराखेर नागरिकलाई हवाई सेवा दिन सातामा एक दिन उडान गर्ने प्रतिबद्धता जनाए। नेपालमा पर्याप्त जहाज छैनन्। साना जहाज नभएकै कारण सबै विमानस्थल नियमित रूपमा सञ्चालन गर्न सकिएको छैन। सुनथराली विमानस्थलबाट जहाज चढ्ने सपना बोकेका कालीकोटवासीलाई हवाई सेवा दिन सातामा एक दिन नियमित उडान हुन्छ, मन्त्री किरातीले भने। आफन्तको आत्माले शान्ति पाउनेमा ढुक्क विमानस्थल निर्माणका क्रममा चार जना मजदुरले ज्यान गुमाए। विमानस्थल निर्माणका क्रममा माटोको ढिस्कोले पुरिएर उनीहरूले ज्यान गुमाएका थिए। सुनथलारीमा नियमित उडान भएसँगै विमानस्थल बनाउँदै गर्दा ज्यान गुमाएकाको आत्माले शान्ति पाउने उनीहरूका आफन्तले विश्वास व्यक्त गरे। नरहरिनाथ गाउँपालिका२ का मानबहादुर दमाई भन्छन्, मेरो भाइ पदमले विमानस्थल निर्माणका क्रममा माटोको ढिस्कोले पुरिएर ज्यान गुमायो। उसको आत्माले अब शान्ति पाउँछ कि भन्ने आशा छ, उनले भने। पदमको २०४९ असार १० गते विमानस्थल निर्माणका क्रममा मृत्यु भएको थियो। यस्तै बुवा आउसेलाई गुमाएका रमेशबहादुर दर्जीले आफ्नो परिवारले राहतसमेत नपाएको बताए। त्यतिबेला म तीन महिनाको मात्रै थिएँ। मलाई हजुर आमाले हुर्काउनु भयो। बुवाको निधनपछि आमाले पनि अर्को विवाह गर्नुभयो। विमानस्थल निर्माणका क्रममा मेरो त सबै खुसी खोसिएको थियो, उनले भने, अहिले नियमित हवाई सेवा सञ्चालन हुने भनेपछि खुसी लागेको छ। अब घर आँगनबाट जहाज चढेर चित्त बुझाउँला। ढिस्को पुरिँदा पदम र आउसेसँगै नरहरिनाथ गाउँपालिका१ पंखबहादुर विष्ट र कल विष्टले पनि ज्यान गुमाएका थिए। यसरी सुरुवात भयो विमानस्थल २०३२ साल अगाडि कालीकोट छुट्टै जिल्ला थिएन। जुम्लामै मिसिएको थियो। जसलाई त्रिब्रिकोटले चिनिन्थ्यो। कालीकोटका विकट बस्तीबाट सदरमुकाममा पाइने सेवासुविधा लिन जुम्ला जानुपथ्र्यो। यसले नागरिकलाई निकै असुविधा भयो। जस कारण तत्कालीन राष्ट्रिय पञ्चायत सदस्य धर्मदत्त उपाध्यायले २०३२ मंसिर २६ गते जुम्लाबाट विभाजन गरी कालीकोटलाई छुट्ट्याएर मुलुकको कान्छो जिल्ला बनाएका थिए। त्यतिबेला कालीकोटका नागरिक नुन लिन भोट वा बर्दियाको राजापुर जानुपर्ने बाध्यता थियो। जुम्लाबाट छुट्टिएर कालीकोट अलग्गै जिल्ला बनेपछि यहाँ हवाई सुविधाका लागि जिल्लास्तरमा छलफल भयो। तीन पटकसम्म राष्ट्रिय पञ्चायतका सदस्य बनेका धर्मदत्त उपाध्यायकै पहलमा विमानस्थल निर्माणको चर्चा सुरु भयो। तर, त्यसले मूर्तरूप लिन सकेन। २०४२ मा तत्कालीन जिल्ला विकास समितिका सभापति दीपबहादुर शाही, सांसद धर्मदत्त उपाध्याय, जिल्लाका अग्रज नेता तिलकप्रसाद न्यौपानेसहितको पहलमा जिल्ला विकास समितिबाट एक लाख बजेट विनियोजन गरी कोटबाडाको सुनथरालीमा विमानस्थल निर्माणको थालनी भएको थियो। तत्कालीन जिल्ला विकास समितिले नै कोटबाडामा सुनथराली विमानस्थल निर्माण गर्ने निर्णय गरेको थियो। त्यसपछि २०४८ मा कालीकोटबाट तिलकप्रसाद न्यौपाने सांसद निर्वाचित भए। उनकै पहलमा तत्कालीन गिरिजाप्रसाद कोइरालाको नेतृत्वको सरकारले कालीकोट विमानस्थललाई रातो किताबमा समावेश गरी राष्ट्रिय बजेट विनियोजन गरेको थियो। २०५२ मा माओवादीको सशस्त्रद्वन्द्व सुरु भयो। द्वन्द्वकै बेला विमानस्थल निर्माणमा खटिएका धादिङ जोगिमाराका १७ जनासहित ३७ जना मजदुर मारिएका थिए। त्यसपछि विमानस्थल निर्माणको काम रोकिएको थियो। विमानस्थलका नाममा विनियोजन भएको बजेट पनि हरेक वर्ष काम नभई फ्रिज भएको थियो। २०६२६३ को जनआन्दोलनपछि विमानस्थल निर्माणको कामले गति लिएको थियो।"
त्रिकोणात्मक टी २० आई श्रृङ्खला : नेदरल्यान्ड्सविरुद्ध खेल्दै नेपाल,"काठमाडौं : घरेलु मैदानमा जारी त्रिकोणात्मक टी२० आई श्रृङ्खलाअन्तर्गत दोस्रो खेलमा नेपालले आज नेदरल्यान्ड्ससँग प्रतिस्पर्धा गर्दैछ। त्रिवि क्रिकेट मैदान कीर्तिपुरमा आज बिहान ११:३० बजेबाट खेल सुरु हुनेछ । आइसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि२० सिरिजमा प्रतिस्पर्धा गरेका हुन्। यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ। नेपाल रहेको समूह डी को विश्वकपमा नेदरल्यान्ड्स, श्रीलंका, बंगलादेश र दक्षिण अफ्रिका छन्। मंगलबार नामिबियासँग २० रनले नेपाल पराजित भएको थियो। आइसीसी क्रिकेट विश्वकप लिग२ को एकदिवसीय पहिलो सिरिजमा नेदरल्यान्ड्स र नेपालले ११ खेल जितेका थिए।"
सन् २०३५ सम्ममा अन्तरिक्षमा भारतको आफ्नो स्टेसन हुनेछ : नरेन्द्र मोदी,"नयाँ दिल्ली : भारतका प्रधानमन्त्री नरेन्द्र मोदीले मङ्गलबार सन् २०३५ सम्म मुलुकसँग आफ्नो अन्तरिक्ष स्टेसन हुने बताएका छन्। साथै उनले यस कार्यले अन्तरिक्षको अज्ञात विस्तारको अध्ययनमा सहयोग गर्ने बताएका छन्। तिरुवनन्तपुरममा विक्रम साराभाई अन्तरिक्ष केन्द्र (भिएसएससी) मा एक भेलालाई सम्बोधन गर्दै उनले भारतीय अन्तरिक्ष यात्री आफ्नै रकेटबाट चन्द्रमाको सतहमा अवतरण हुने बताएका हुन् । 'सन् २०३५ सम्ममा भारतसँग अन्तरिक्षमा आफ्नै अन्तरिक्ष स्टेसन हुनेछ, यसले हामीलाई अन्तरिक्षको अज्ञात विस्तारको अध्ययनमा सहयोग गर्नेछ, अमृत कालको यो अवधिमा भारतीय अन्तरिक्ष यात्री हाम्रो आफ्नै रकेटमा चन्द्रमाको सतहमा अवतरण गर्नेछन्', उनले भने। प्रधानमन्त्री मोदीले २१औँ शताब्दीमा भारत एउटा गतिशील वैश्विक खेलाडीका रूपमा उदाइरहेको बताए। '२१औँ शताब्दीको भारतले आज आफ्नो क्षमताबाट विश्वलाई चकित बनाइरहेको छ, विगत १० वर्षमा हामीले करिब चार सय भूउपग्रह प्रक्षेपण गरेका छौँ, त्योभन्दा १० वर्षअघि ३३ भूउपग्रह मात्र प्रक्षेपण गरिएको थियो', उनले भने। उनले गगनयान मिसनमा प्रयोग गरिएका उपकरण अधिकांश भारतमा बनेकामा खुशी प्रकट गरेका छन्। 'गगनयानमा प्रयोग गरिएका अधिकांश उपकरण भारतमा बनेको थाहा पाउँदा मलाई अत्यन्त खुशी लागेको छ, यो कस्तो ठूलो संयोग हो कि भारत विश्वको शीर्ष तीन अर्थतन्त्र बन्नका लागि अगाडि बढिरहेको छ, यही समयमा भारतको गगनयान पनि छ जसले हाम्रो अन्तरिक्ष क्षेत्रलाई नयाँ उचाइमा लैजाँदैछ', उनले भने। प्रधानमन्त्री मोदीले सन् २०२४२५ मा प्रक्षेपण हुने भारतको पहिलो मानव अन्तरिक्ष उडान गगनयान कार्यक्रम योजनाको हिस्सा हुने चार अन्तरिक्ष यात्रीको नाम पनि घोषणा गरे। तिनीहरूमा भारतीय वायुसेनाबाट छानिएका चार पाइलट समूह क्याप्टेन प्रशान्त नायर, समूह क्याप्टेन अजीत कृष्णन, समूह क्याप्टेन अङ्गद प्रताप र विङ कमान्डर शुभांशु शुक्ला छन्। चारै अन्तरिक्ष यात्रीलाई रुसको युरी गागारिन कस्मोनट ट्रेनिङ सेन्टरमा प्रशिक्षित गरिएको थियो ।"
"बन्द भए विद्यालय, भारत जान्छन् विद्यार्थी","इलाम : सन्दकपुर गाउँपालिका५ कालपोखरीकी ६८ वर्षीया निम लमु नातिनी पढाउन भारत जाने तरखरमा छन्। 'भारतको मानेभञ्ज्याङमा रहेको रिब्स स्कुलमा नातिनी पढाउन त्यहाँ नजिकै कोठा खोजिसकेको छु, चैत पहिलो साता यहाँबाट जान्छु', उनले भने। विद्यार्थी अभावमा सामुदायिक विद्यालयहरू बन्द भएपछि इलामका भारतीय सीमावर्ती गाउँका बालबालिका भारतीय विद्यालयमा पढ्न जाने गरेका छन्। भारतसँग सीमा जोडिएको उत्तरी इलामका लेकाली गाउँमा विद्यालय नभएका कारण त्यहाँका बालबालिका भारतीय विद्यालयमा पढ्न जानुपर्ने बाध्यता छ। पातलो बस्ती र जनघनत्व पनि कम भएको लेकाली क्षेत्र जौबारी, मेघमा, कालपोखरीलगायत ठाउँमा केही वर्षयता विद्यालय नै बन्द भएपछि बालबालिकालाई प्राथमिक तहबाट पढाउन भारतीय क्षेत्रमा अभिभावक गएर बस्नुपर्ने बाध्यता भएको जौबारीका सोनाम शेर्पाले बताए। जौबारीको राष्ट्रिय प्राथमिक विद्यालय बन्द भएको आठ वर्ष भयो। कक्षा १ देखि ५ सम्म पढाइ हुँदै आएको उक्त विद्यालय विद्यार्थी अभावका नाममा २०७२ सालमा बन्द भएको थियो। 'सीमा क्षेत्रका धेरै बालबालिकालाई भारतीय विद्यालयमा पढ्न पठाउन थालेपछि यहाँका विद्यालयमा विद्यार्थी अभाव भयो, उक्त विद्यालय ८० जनासम्म बालबालिका अध्ययन गर्न आउने गर्थे। त्यसपछि उक्त विद्यालय स्थापनाको कुनै पहल भएको छैन', उनले भने। अहिले यस क्षेत्रबाट मात्रै करिब १५ जना बालबालिका मानेभञ्ज्याङको रिब्स विद्यालयमा पढ्छन्। महिनाको भारु १५ देखि १८ हजार खर्च हुने गरेको मानेभञ्ज्याङमा कोठा लिएर नानी पढाउन बसेकी डोमा शेर्पाले बताए। डोमाले भने, 'आफ्नै देशमा बच्चा पढाउन पाएको भए सहज हुन्थ्यो, विद्यालय छैन, कामकुरो सबै बर्बाद भएको छ।' जौबारीको मात्रै होइन, माइजोगमाई२ को मेग्मामा रहेको सरस्वती प्राथमिक विद्यालय, सन्दकपुर५ कालपोखरीमा रहेको प्राथमिक विद्यालय, सन्दकपुर५ को मजुवामा रहेको अर्को प्राथमिक विद्यालय बन्द भइसकेको राष्ट्रिय प्रावि जौबारीका पूर्वप्रधानाध्यापक पासाङछिरिङ शेर्पाले जानकारी दिएका छन्। जसका कारण उक्त क्षेत्रका नानीबाबुलाई अध्ययनका लागि नजिकैका भारतीय बजार लैजानुपरेको उनले जानकारी दिए। लेकाली क्षेत्रमा विद्यालय नहुँदा जौबारी, तुम्लिङ, मेग्मा, आलेभञ्ज्याङ, नुनथला, इङ्ला, गैरीबासलगायतका सबै बालबालिका भारतीय विद्यालय लैजानुपरेको छ। सीमाक्षेत्रका कतिपय बालबालिका घरबाटै धाएर विद्यालय जाने गरेका हुन्। कतिपयको भने पढ्नका लागि महँगो शुल्क र अभिभावकसहित भारतीय बजारमा बास हुने गरेको छ। यहाँ लेकाली क्षेत्र भएका कारण पातलो बस्ती र जनघनत्व पनि कम छ। इलामको जौबारी, मेग्मा, कालपोखरीलगायत धेरै स्थानका सामुदायिक विद्यालय विद्यार्थी अभावमा बन्द भइसकेका छन्। भारतीय विद्यालयमा आफ्ना नानीबाबु भर्ना गरेपछि नेपालतर्फका विद्यालय विद्यार्थी अभावकै कारण बन्द भएको जौबारीका थुक्तेन लामाले जानकारी दिए। सीमा क्षेत्रका नेपाली विद्यार्थी भारतको मानेभञ्ज्याङमा रहेको रिब्स स्कुलमा पढ्न जाने गरेको लामाले जानकारी दिए। लामाले भने, 'नेपालतर्फ विद्यालय छैन, नानीहरूलाई जति महँगो भए पनि पढाउनु त पर्छ नि, यो सीमावासीको रहरभन्दा पनि बाध्यता हो।' यसरी विद्यार्थी भारत लैजाँदा पैसा त खर्च हुन्छ नै नेपालको राष्ट्रियता, स्वाभिमानजस्ता विषयसमेत नेपाली बालबालिकाले थाहा नपाउने गरेको शेर्पाको भनाइ छ। बन्द भएका विद्यालय जीर्ण बनिसकेका छन्। जौबारीको राष्ट्रिय प्राविमा भने केही समयअघि सशस्त्र प्रहरी बसेको थियो। उक्त विद्यालयमा बसेरै सशस्त्रले विद्यालय नजिकै आफ्नो भवन निर्माण गरेको छ। सीमा क्षेत्रमा विद्यालय सञ्चालन गर्न हालसम्म सरोकारवाला निकायले चासो देखाएका छैनन्। रासस"
संगीतभक्त भक्तराज,"नेपाली सुगम संगीत क्षेत्रका ओजिला गायक भक्तराज आचार्यले भौतिक रूपमा संसार छाडे। ८२ वर्ष पुगेका उनी औसत नेपालीको आयुभन्दा बेसी नै बाँच्न सफल भए। पछिल्लो ३३ वर्ष चाहिँ निकै कष्टका साथ बाँचे। तर त्यसअघिको समयमा उनले मुलुकको गीत, संगीत, कला र साहित्यलाई हजारौं वर्षका लागि पुग्ने गुन लगाएका छन्। नेपाली सुगम संगीतमा अरूसँग तुलनै नहुने उनको स्वर र संगीतको जुन जादु रह्यो, त्यसैबाट उनी अमर रहनेछन्। नेपाली भाषा, कला, संगीत र संस्कृति जीवित रहँदासम्म उनको नाम रहनेछ। ३० को दशकदेखि गायनमा सक्रिय रहेका उनले २०४६ सालसम्ममात्रै गाउन पाए। गीतहरूलाई संगीतको प्राण दिन पाए। तर पनि चार सय जति गीतमा उनको स्वर भरियो। उनको स्वरका गीतबिना नेपाली सुगम संगीतको प्रसँग अधुरो हुन्छ। त्यसो त गजल र भजनमा पनि उत्तिकै योगदान उनले दिएका छन्। अकल्पनीय एउटा दुर्घटनामा नपरेको भए भक्तराजले संगीत क्षेत्रमा अझै धेरै योगदान पक्कै गर्न सक्ने थिए। २०४६ सालमा उनीमाथि गुन्डाहरूले जुन आक्रमण गरे, त्यसपछि थलिनु पयो। क्यान्सरका कारण जिब्रो काटेर फाल्नुपयो। कति विडम्बना जिब्रोबिना मानिस बोल्न पनि सक्दैन भने एकजना गायक जोसँग ओजिलो स्वर थियो, उसैको जिब्रो पनि काटियो। गाउन त के बोल्न पनि नसक्ने भए। तर, संगीत क्षेत्रमा उनले योगदान चाहिँ दुई पुत्रलाई मार्गदर्शन गरेर दिइरहे। सत्यराज र स्वरूपराज आचार्य उनका पुत्रहरूले बाबुको पदचाप पछ्याए र नेपाली सुगम संगीतको क्षेत्रमा होमे। कला, संगीतले मानवलाई र मानव समाजलाई राष्ट्रलाई धनी बनाएको हुन्छ। संगीतका भक्त भक्तराजलाई सुगम संगीतका अलावा भक्तिसंगीत अर्थात् भजन गायकका रूपमा पनि सम्झना हुन्छ नै। राष्ट्रभक्तिपूर्ण गीतसंगीतमा पनि उनको योगदान उत्तिकै छ। जहाँ छन् बुद्धका आँखा लगायत उनका राष्ट्रभक्तिपूर्ण गीतले नेपाली राष्ट्रिय भावनालाई बलियो बनाएको छ। संगीत भनेको साधना हो र एक किसिमको तपस्या। भक्तराज त्यसैको साधक र तपस्वी थिए। आधुनिकताको नाममा जुन खालका विकृति र विसंगति अचेल देखा परेको छ, त्यस्तो प्रवृत्तिबाट अछुतो थियो उनको संगीत। शास्त्रीय संगीतको अध्ययन गरेर त्यसको मर्म समात्दा नै उनले वास्तवमा गीतसंगीतलाई न्याय गर्न सकेका थिए भन्ने पाठ नयाँ पुस्ताका गीतसंगीतकर्मीले लिनुपर्छ। नेपाली संगीत आकाशमा भक्तराज सधैं चम्किलो ताराका रूपमा रहिरहनेछन्।"
वित्तपीडितलाई सरकारको किन बेवास्ता ?,"काठमाडौं : वित्त क्षेत्रका सहकारी, लुघवित्त र मिटरब्याजबाट पीडितले पटकपटक आन्दोलन गरे पनि न्याय पाउन सकेका छैनन्। उनीहरू जब विरोध प्रदर्शनमा उत्रिन्छन् तब सरकारले माग पूरा गर्ने सहमति गर्छ। तर, कार्यान्वयन गर्दैन। बेवास्ता को यो सिलसिला वर्षौंदेखि चलिरहेको छ। सरकारको पछिल्लो प्रतिबद्धता पनि पूरा नभएको भन्दै यी तीनै क्षेत्रका पीडित काठमाडौं आएर आन्दोलनमा उत्रिएका छन्। करोडौं रुपैयाँ निक्षेप सहकारीले डुबाएको भन्दै सहकारीपीडित फागुन ६ गतेदेखि बानेश्वरस्थित सहकारी विभागमा अनिश्चितकालीन धर्नामा छन्। उनीहरू यसअघि गत साउन १८ गते माइतीघरबाट बानेश्वरसम्म प्रदर्शनमा उत्रिएका थिए। सरकारले सोही दिन सातबुँदे सम्झौता गरेको थियो। तर, सात महिनासम्म पनि कुनै वास्ता नगरेकाले फेरि आन्दोलित हुन बाध्य भएको बताउँछन्, सहकारी बचतकर्ता संरक्षण राष्ट्रिय अभियानका संयोजक हरिशचन्द्र श्रेष्ठ। सरकारले मागहरू सम्बोधन गर्ने छाँटकाँटै नदेखाएपछि फेरि आन्दोलित हुन बाध्य भएका हौं, उनी भन्छन्। सोही सम्झौता सम्बोधनका लागि प्रतिवेदन तयार गर्न सुझाव कार्यदल पनि बन्यो। उक्त कार्यदलले तयार पारेको प्रतिवेदनमा मागअनुसार हुबहु नभएको र सम्बोधन गर्ने भनेर उल्लेख गरेको भए पनि प्रधानमन्त्रीले दराजमै थन्क्याएको पीडितको भनाइ छ। त्यस बेला सहकारी संस्थाका बचतकर्ताको बचत फिर्तालाई सुरक्षा प्रदान गर्न तत्काल बचत तथा कर्जा सुरक्षण कोष स्थापनाका लागि मन्त्रालयले प्रक्रिया अगाडि बढाउने सहमति भएको थियो। ओरेन्टललगायत समस्याग्रस्त घोषित सहकारीका तर्फबाट बचतकर्तालाई रकम फिर्ता गर्दा स्पष्ट कार्ययोजना बनाई कार्यान्वयन गर्न समस्याग्रस्त सहकारी व्यवस्थापन समितिसँग मन्त्रालयले समन्वय गर्ने भनिएको थियो। सहकारीबाट भएको कर्जा असुली प्रक्रियालाई छिटोछरितो र प्रभावकारी बनाउन कर्जा सूचना केन्द्र र कर्जा असुली न्यायाधीकरणको स्थापना गर्न मन्त्रालयले तत्काल कार्य प्रक्रिया अगाडि बढाउने पनि भएिको थियो। सहकारी क्षेत्रको सुधार गर्न विद्यमान कानुनी व्यवस्थाभित्र तत्काल सुधार गर्न सकिने र कानुन संशोधन गर्नुपर्ने भए त्यस्तो विषयमा समेत तत्काल मन्त्रालय, सहकारी विभाग र समस्याग्रस्त व्यवस्थापन समितिबाट आवश्यक गृहकार्य अघि बढाउने सहमति भएको थियो। सहकारीपीडित मुलुकभर सहकारीको संख्या ३२ हजारभन्दा बढी छ। यी संस्थामा ७३ लाखभन्दा बढी सदस्य आबद्ध छन्। ५ सयभन्दा बढी सहकारी समस्यामा छन्। यसमध्ये सरकारले २०७५ देखि २०८० फागुनसम्म १७ वटालाई समस्याग्रस्त घोषणा गरेको छ। सहकारी विभाग र समस्याग्रस्त सहकारी व्यवस्थापन समितिको कार्यालयअनुसार समस्याग्रस्त १५ सहकारीमा मात्रै २८ हजार २ सय ७२ सदस्यको साँवा १३ अर्ब १४ करोड २७ लाख ७२ हजार रुपैयाँ डुबेको छ। अझ यसको ब्याज, कर्जा र अन्य दायित्व पनि थुप्रै जोखिममा छ। समस्याग्रस्त घोषणाको १४ वर्षसम्म पनि चुक्ता नगरेकाले यसको अर्थ नभएको तर साँवा र ब्याज हात लाग्नुपर्नेे श्रेष्ठ बताउँछन्। समस्याग्रस्त भनेर हुँदैन सरकारले पीडितको साँवा, ब्याज पैसा तुरुन्तै फिर्ता दिनुपर्यो। यसपछि सरकारले सञ्चालकबाट विस्तारै उठाएर लिँदा हुन्छ, श्रेष्ठ भन्छन्। सहकारी बचतकर्ता संरक्षण राष्ट्रिय अभियानमा सदस्य लिने पीडित १४ लाख पुगेका छन्। जसमा प्रतिव्यक्ति हजारौं रुपैयाँदेखि ३२ करोडसम्म निक्षेप फसेको छ। सबैको ठ्याक्कै कति डुबेको छ भन्ने एकिन तथ्यांक नभए पनि ठगेर भागेका ती सहकारीले लाखौं पीडितको तिर्नुपर्ने साँवा मात्रै ६५ अर्ब रुपैयाँ हाराहारी रहेको अनुमान छ। प्रायः एउटै सहकारीमा ५ हजारभन्दा माथि र ३० हजारसम्म बचतकर्ता सदस्य छन्। ५ सयभन्दा बढी सहकारीमा समस्या देखिएको छ। यसमध्ये करिब २ सय ९० वटाका पीडित जम्मा भएका छन्। पछिल्लो समय नेपाल राष्ट्र बैंकले गरेको एक अध्ययनले सहकारीमा केही कालोधनसमेत रहेको आशंका गरेको थियो। यसैले आन्दोलनमा आउनेमा कालोधन भएकाहरू नभएकाले थोरै भएको यस अभियानका संयोजक श्रेष्ठ बताउँछन्। जथाभावी सहकारी खोल्न दिएर, बढी ब्याज लिँदा पनि कडाइ नगरेर, निश्चित सीमा, मापदण्ड नतोकेर र अनुगमन नगरेर सहकारीबाट सर्वसाधारण ठगी परेका हुन्। विभाग अगाडि धर्ना दिइरहँदा सम्बद्ध अधिकारी भने पीडितको पैसा दिन क्षमताले नभ्याउने भन्दै प्रधानमन्त्रीसँग भेट्न सुझाव दिन्छन्। यसैले पीडितले प्रधानमन्त्रीसँग भेटाइदिन विभागका प्रतिनिधिलाई भनेका छन्। उबेलामै काठमाडौंको ४ आना जग्गा बेचेको पैसा ओरियन्टल सहकारीमा बचत राखेका श्रेष्ठ भन्छन्, सहकारी विभाग रजिष्टार, सहकारी मन्त्रीलाई प्रधानमन्त्रीसँग भेट्न सहज हुन्छ। तर, हामीले ३ दिनसम्म धाउँदा पनि प्रधानमन्त्रीलाई भेट्न सकेनौं। यसैले विभागले भेटाइदिन्छु भनेको छ। नभेटाएसम्म र पैसा हातमा नपरुञ्जेल हामी पछि हट्ने छैनौं। यसअघि गरेको सहमतिमा पनि पीडितको उपस्थितिबिना नै हचुवाको भरमा प्रतिवेदन बनाइएको उनी बताउँछन्। तर, त्यो प्रतिवेदन पनि प्रधानमनत्रीले लुकाएर राखेको उनको आरोप छ। यद्यपि त्यतिबेलै ४० प्रतिशत सरकारले र ६० प्रतिशत सञ्चालकबाट ल्याएर बाँड्ने आशा देखाएकाले विश्वास गरिएको थियो। प्रतिबद्धताअनुसार १ प्रतिशत पनि काम भएन। यसैले हामीले दोस्रो आन्दोलन सुरु गरेका हौं। अब यहाँबाट टुंगो नलागे सहकारी मन्त्रालय भित्रै गएर धर्ना दिन्छौं, उनी भन्छन्। किन आन्दोलित छन् लघुवित्तपीडित ? ऋण लिएपछि तिर्नुपर्छ भन्ने सर्वमान्य सिद्धान्त हो। तर, नेपाल राष्ट्र बैंकको नियमनमा रहेका लघुवित्त वित्तीय संस्थाबाट ऋण लिएर नतिर्ने ऋणी सदस्यले फेरि आन्दोलन थालेका छन्। लघुवित्तीय संस्थाविरुद्धको संघर्ष समितिमा १ लाख ८० हजार ऋणी सदस्य आबद्ध छन्। यसअनुसार अनुकूल हुने ८१० हजार संख्यामा यतिबेला आन्दोलनमा सहभागी भएको नेपाल केन्द्रीय समिति अध्यक्ष मनिराम ज्ञवाली बताउँछन्। लघुवित्तपीडित लघुवित्तविरुद्धको आन्दोलनको सुरुवात २०७८ माघ १ गते गुल्मीको गुल्मी दरबार गाउँपालिबाट सुरु भएको थियो। त्यसपछि निरन्तर संघर्ष गर्दै २०८० असार २८ देखि साउन १४ गतेसम्म १८ दिन आमरण अनशनसमेत बसे। तब सरकारका तर्फबाट अर्थ मन्त्रालयका सहसचिव भूपाल बरालको नेतृत्वमा र संघर्ष समितिका तर्फबाट रमेश तामाङसहित ५ सदस्यीय वार्ता टोली बनाइएको थियो। त्यस बेला चारपटक वार्ता भयो। तर, राष्ट्र बैंकले प्रतिनिधि नपठाएर असहयोग गरेकाले निकासमा बाधक भएको भन्दै पीडितहरू फेरि गत मंसिर ५ देखि आन्दोलित भएका थिए। उनीहरू फागुन १ गतेदेखि चितवनको मुग्लिनबाट पैदल यात्रासहित ५ गते काठमाडौं आई ६८ गते चक्रपथ परिक्रमासहित सिफलमा बसेर आन्दोलनलाई निरन्तरता दिए। सिफलमा सोमबार खेलकुद भएकाले यो टोलीको महिला समूह चौतर्फी सुरक्षाका बाबजुद पनि संसद् परिसरभित्रै पसरे नारा लगाए। ऋण लिएपछि तिर्नुपर्नेमा आन्दोलित हुनु औचित्यपूर्ण छ त भन्ने अन्नपूर्ण पोस्ट्को प्रश्नमा अध्यक्ष ज्ञवालीले भने, लघुवित्तहरूले जनतालाई अन्यायपूर्ण ऋणमा फसाएका हुन्। राष्ट्र बैंकको निर्देशन नमान्ने र जनतालाई आर्थिक र सामाजिक शोषण गर्ने काम भयो। निर्देशिकाविपरीत काम गरेकाले यसको गल्तीको भागेदार लघुवित्त हुन्। नेपालमा लघुवित्तहरू असफल भएकाले यसको खारेज हुनुपर्छ भनेर आन्दोलनमा जुटेका हुन्। जबकी बंगलादेशबाट सुरु भएको लघुवित्तको अवधारणा अन्य मुलुकमा सफल छ। बंगलादेशमा लघुवित्त सञ्चालन गर्नेले ६ वटा नोबल पुरस्कार पनि पाएका थिए। तर, नेपालका लघुवित्त सञ्चालनका कारण १५ सयले आत्महत्या गर्ने स्थिति आएकाले सञ्चालन गतिलो नभएको ज्ञवालीको तर्क छ। उनी भन्छन्, नेपालमा बंगलादेशको भन्दा उल्टो भयो। लघुवित्त अवधारणामा चल्न नसक्दा उल्टो भयो। जसले लघुवित्तमा करिब २८ लाख ऋणीमध्ये ७० प्रतिशत ऋण तिर्ने अवस्थामा छैनन्। उनीहरूले सरकारसमक्ष ९ बुँदे माग अघि सारेका छन्। जसमा लघुवित्तीय संस्थाहरूद्वारा लगाइएको सामूहिक ऋण मिनाहा गर्नुपर्नेलगायत छन्। गरिब किसानलाई निःशुल्क ऋण प्रदान, आवश्यकता र क्षमतामा आधारित काम र दामको व्यवस्था हुनुपर्ने माग छ। समाजवादी अर्थतन्त्रको विकास, जनपक्षीय मौद्रिक नीति कायम, कालोसूची तथा धितो लिलाम फुकुवा, भूमिहीन तथा वित्तीय शोषणका पीडितहरूलाई मुआब्जाको व्यवस्था र प्रत्यक्ष निर्वाचित राष्ट्र प्रमुखको व्यवस्था गर्न माग गरेका छन्। केन्द्रीय बैंकको तथ्यांकअनुसार २०८० पुस मसान्तसम्म ५७ लघुवित्त वित्तीय संस्थामध्ये ३ वटा थोक कर्जाप्रदायक छन्। बाँकी ५४ वटा खुद्रा कर्जा गर्छन्। चालु आर्थिक वर्षको पुससम्म लघुवित्त वित्तीय संस्थाको सदस्य संख्या ६० लाख ३ हजार पुगेको छ। केन्द्रीय बैंकको पछिल्लो निर्देशनबमोजिम एक संस्था एक ऋणीको व्यवस्था भएसँगै ऋणीको संख्या ८३३ प्रतिशतले घटेर २७ लाख ३६ हजारमा झरेको छ। जसबाट यस अवधिमा बचतनिक्षेप संकलन १ खर्ब ६७ अर्ब ६४ करोड रुपैयाँ र सापटी १ खर्ब ७५ अर्ब ८३ करोड रुपैयाँ गरी कुल ३ खर्ब ४३ अर्ब ४७ करोड वित्तीय स्रोत संकलन गरेका छन्। खुद्रा कर्जा प्रदायक संस्थाको निष्क्रिय कर्जा रकममा वृद्धि भएको छ। कुल कर्जा तथा सापट रकम गत असारको तुलनामा ३६६ प्रतिशतले बढेर ३ खर्ब ८५ अर्ब ५३ करोड पुगेको छ। जस्मा निष्क्रिय कर्जा २८ अर्ब ८९ करोड रुपैयाँ अर्थात् ७४९ प्रतिशत छ। अर्थमन्त्री डा प्रकाशशरण महतले लघुवित्त पीडितको मागप्रति सरकार गम्भीर रहेको बताएका छन्। लघुवित्त र मिटरब्याज पीडितले संसद् भवन परिसरमा प्रदर्शन गरेपछि सञ्चारकर्मीसँग अर्थमन्त्री महतले लघुवित्तलाई राष्ट्र बैंकमार्फत नियमन गरिने बताएका हुन्। उनले लघुवित्तको दुरुपयोग गर्नेलाई कानुनी कारबाहीको दायरामा ल्याइने र ऋण लिएकाहरूले पनि आफ्नो दायित्व पूरा गर्नुपर्ने धारणा राखे। संसद्भित्र र संसद बाहिर पनि लघुवित्तपीडितको मागप्रति ध्यानाकर्षण भएको उल्लेख गर्दै उनले त्यसको समाधान गर्ने विकल्पमा सरकार गम्भीर रहेको बताए। हिजोको दिनमा सहकारी लघुवित्तमा अथाह ऋण प्रवाह गरेको र कोभिडका कारण ऋणीहरू थप समस्यामा परेको छन्, उनले भने। मिटरब्याज काण्ड : कानुन बन्यो तर सल्टिएन समस्या मिटरब्याजीविरुद्धको आन्दोलन सुरु भएको करिब ८ वर्ष बित्यो। तर, समस्या समाधान हुन सकेको छैन। सरकारले गत वर्ष गठन गरेको अनुचित लेनदेन (मिटरब्याज)सम्बन्धी जाँचबुझ आयोगले सबै पीडितको समस्या सल्ट्याएन। जसले गर्दा मुलुकभरका हजारौं पीडित मेचीमहाकालीबाट पैदल न्याय मार्च गर्दै काठमाडौं आइपुगेर फागुन ११ गतेदेखी आन्दोलनमा छन्। यसअघि गठित आयोगले गत मंसिर २६ गते सरकारलाई बुझाएको प्रतिवेदनले सबैलाई न्याय नमिलेको पीडितको गुनासो छ। आयोगले पीडितबाट २८ हजार उजुरी पनि लिएको थियो। त्यसमध्ये ५ हजार १ सय ८८ वटा उजुरीमाथि कारबाही पनि भयो। तर, २२ हजार ८ सय १२ वटा अझै टुंगिएका छैनन्। ७० हजार पीडितका उजुरी दर्ता हुनै बाँकी रहेको भन्दै पीडित राजधानीमा आन्दोलनमा छन्। मिटरब्याज तथा ठगीविरुद्ध किसान मजदुर संघर्ष समितिका अध्यक्ष अवधेश कुशवाहाका अनुसार ९२ हजार ८ सय १२ जना मिटरब्याजपीडित न्यायको पर्खाइमा छन्। अब अधिकार सम्पन्न आयोगले मात्रै समस्या समाधान गर्न सक्ने उनले आस गरेका छन्। मिटरब्याजी साहु श्याम परदेशीविरुद्ध सर्लाहीका पीडितले २०७२ सालमा चरणबद्ध आन्दोलन थालेका थिए। यस अवधिमा मिटरब्याजविरुद्धको कानुन बनाउनेदेखि धेरै साहुलाई कारागार पठाउने काम भयो। तर, अझै पीडितका माग पूरा भएका छैनन्। २०७७ सालपछि पीडितले नवलपरासीबाट संघर्ष समिति गठन गरेर देशव्यापी आन्दोलन चर्काएका थिए। जुन अहिले काठमाडौंमा चल्दै छ। २०७९ जेठदेखि असार १३ गतेसम्म १४ दिनसम्म नवलपरासीका पीडित माइतीघर मण्डलामा धर्ना बसे। सरकारले आन्दोलनको दबाबबाट मिटरब्याज पीडितको समस्या अध्ययन गर्न २०७९ सालमा कार्यदल बनायो। त्यो प्रतिवेदन लागू भएन। फेरि पीडितले साउन १६ देखि असोज १ गतेसम्म काठमाडौंमा ४७ दिन दोस्रो चरणको आन्दोलन गरे। सरकारले फेरि पाँचबुँदे सम्झौता गर्यो। त्यो सम्झौतामा पनि सरकार जिम्मेवार नदेखिएपछि मधेसमा पीडितहरू २०७९ चैतमा पैदल मार्च गर्दै बर्दिबासबाट काठमाडौं पुगे। संघर्ष समितिसँग सरकारले सम्झौता गरेको थियो। त्यो सम्झौता लिएर पीडितहरूको अर्को समूह घर फर्कियो। सरकारले झुक्याएको भन्दै २०७९ चैत २० गतेदेखि अर्को समूहले आन्दोलन जारी राख्यो। त्यही समूह मेचीमहाकाली न्याय मार्च गर्दै काठमाडौं पुगेको हो। सरकारले यसअघि गठन गरेको अनुचित लेनदेनसम्बन्धी जाँचबुझ आयोगको काम कर्मकाण्डी मात्रै भएको पीडित बताउँछन्। त्यसैकारण फेरि कठोर संघर्षमा उत्रिनु परेको मिटरब्याज तथा ठगीविरुद्ध किसान मजदुर संघर्षका केन्द्रीय अध्यक्ष अवधेश कुशवाहा बताउँछन्। २९ हजार पीडितका उजुरी मात्रै आयोगले स्वीकार गर्यो, उनी भन्छन्, सीमित समय र सूचनाको अभावमा गाउँका सीधासोझाले उजुरी दिनै पाएनन्। ७० हजार पीडित छुटे। आयोगमा दर्ता भएका पाँच हजार उजुरीको मात्रै निरुपण भयो, अरूले न्याय पाएनन्। आठ महिना काम गरेको आयोगमा २८ हजार उजुरी परे। पीडित र साहुबीच ५ अर्ब ५७ करोड १९ लाख रुपैयाँको लिखत कारोबार भएको आयोगको अध्ययनले देखायो। तर, साहुहरूले ७ अर्ब ६२ करोड ८० लाख रुपैयाँ ऋणीबाट अझै असुल गर्न बाँकी रहेको दाबी गरे। जबकि ऋणले साहुसँग लिएको ऋणभन्दा बढी नै तिरेका थिए। तर, साहुले त्यसको हिसाब नै गोलमाल पारेर ऋणीबाट अझै रकम उठाउनु पर्ने दाबी गरे। उजुरी लिएर आयोगले पीडितलाई न्याय दिलाउन पनि पहल गरेको थियो। ५ हजार १ सय ८८ निवेदनको मिलापत्र पनि भयो। मिलापत्रको माध्यमबाट प्रशासनले साहुको कब्जामा परेको २ सय १८ बिघा १० कट्ठा, ७ धुर जग्गा पीडितलाई फिर्ता पनि गरायो। साहुबाट ७ सय ९३ कित्ताका जग्गा पीडितलाई फिर्ता दिलाइएको आयोगको प्रतिवेदनमा उल्लेख छ। तर, आयोगले सरकारलाई प्रतिवेदन बुझाएपछि दर्ता भएका अन्य उजुरी अलपत्र परे। तीन सदस्यीय आयोगले प्रधानमन्त्री पुष्पकमल दाहाललाई मंसिर २६ गते सुझावसहितको प्रतिवेदन बुझाएको थियो। प्रधानमन्त्री दाहालले प्रतिवेदन कार्यान्वयनका लागि उपप्रधान एवं गृहमन्त्री नारायणकाजी श्रेष्ठलाई हस्तान्तरण गरेका थिए। आयोगले गृह मन्त्रालयअन्तर्गतका जिल्ला प्रशासन कार्यालयमार्फत बाँकी रहेका उजुरीको कारबाही गर्न सुझाव दिएको थियो। तर, उक्त प्रतिवेदन तीन महिनादेखि थन्क्याएर राखिएको छ। पीडितका आँखामा छारो हाल्नका लागिमात्रै आयोग बनाइयो, संघर्ष समितिका अध्यक्ष कुशवाहा भन्छन्। आयोगले जिल्ला प्रशासन कार्यालयमा डेस्कको व्यवस्था गरी दुई वर्षभित्र मिटरब्याजको समाधान गर्न सुझाव दिएको थियो। तर, त्यसको कार्यान्वयन भएन। आयोगले २०८० वैशाख १७ देखि जेठ १४ सम्म पीडितहरूको निवेदन लिएको थियो। जसमा करिब २८ हजार पीडितको निवेदन परेको थियो। सबैभन्दा बढी मधेसका ८ जिल्लाबाट २१ हजार ५ सय ५२ र पश्चिम नवलपरासीबाट १ हजार ८ सय ६२ निवेदन परेका थिए। सबैभन्दा बढी निवेदन बाराबाट परेका थिए। मधेस प्रदेशका ८ वटै जिल्ला, पश्चिम नवलपरासीसहित २९ जिल्ला मिटरब्याजको समस्यामा छन्। गृह मन्त्रालयका प्रवक्ता नारायणप्रसाद भट्टराई मिटरब्याज समस्या समाधानका लागि आयोग गठन भएर कानुन संशोधन पनि भइसकेको बताउँछन्। उनकाअनुसार ठगी, फौजदारी कार्यविधि संहिता संशोधन गरेर सरकारले मिटरब्याजसम्बन्धी समस्यालाई फौजदारी कसुरका रूपमा स्थापित गरिसकेको छ। मेलमिलापमा ५ हजारभन्दा बढी उजुरीहरू फछ्यौट भइसकेका छन्। सो आयोग बिगठन भइसकेपछि नयाँ कार्यविधि बनाएर प्रहरीकोमा जिम्मा लगाइएको छ, भट्टराईले अन्नपूर्णसँग भने, त्यसरी जिम्मा लगाउँदा मेलमिलाप, छलफलका अवसरहरू पनि खुला राखिएको छ। यसअन्तर्गत जिल्लामा काम भएको छ। यसैमार्फत जाँदा राम्रो हुनछ। यद्यपि यसका बाबजुद पनि आन्दोलनरत मिटरब्याजीपीडितहरूसँग सरकारले वार्ता गरिरहेको प्रवक्ता भट्टराईले जानकारी दिए। सहकारी विभागका रजिष्टार पिताम्बर घिमिरे सहकारी पीडितसँग भएको ७ बुँदे सम्झौताअनुसार सरकारले गठन गरेको कार्यदलले प्रतिवेदन बुझाएबमोजिम कार्यान्वयनको चरणमा रहेको बताउँछन्। बचत फिर्ताको मुख्य माग हो। यसैले निक्षेप तथा कर्जा सुरक्षण कोष, ऋण असुली न्यायाधिकरण लगायतका कानुनमा भएका व्यवस्थालाई कार्यविधि बनाएर अघि बढाउने गृहकार्य गरिरहेको उनले जनाए। रजिष्टार घिमिरेले भने, बचत राखेको सहकारीहरूलाई पनि चैत मसान्तसम्म फिर्ता गर्न निर्देशन दिएका छौं। सञ्चालकहरूलाई बोलाएरै निर्देशन दिएर पीडितलाई सहजीकरण गरेका छौं। गम्भीर आर्थिक संकटमा परेको, बचत फिर्ता नगर्ने, बचतकर्ताको रकम जोखिममा पार्ने सहकारीलाई समस्याग्रस्त घोषणा गर्ने र सहकारी व्यवस्थापन समितिबाट दायित्व र सम्पत्ति व्यवस्थापनको काम भएको छ। सरकारसँग कसको माग के ? सहकारी पीडितका माग लघुवित्तपीडितका माग मिटरब्याजी पीडितका माग"
प्राधिकरणको भरपर्दो बिजुली अभियान : ७ महिनामा ९ वितरण सबस्टेसन सञ्चालनमा,"काठमाडौं : नेपाल विद्युत् प्राधिकरणले चालु आर्थिक वर्ष २०८००८१ को साउनयता विद्युत् वितरणतर्फका ९ वटा सबस्टेसन निर्माण सम्पन्न गरी सञ्चालनमा ल्याएको छ। प्राधिकरणले विद्युत् ग्रिड सबस्टेसनबाट वितरण सबस्टेसनसम्म विद्युत् पुर्याउन र वितरण सबस्टेसनबाट उपभोक्तासम्म विद्युत् पुयाउन ३३ तथा ११ किलोभोल्ट (केभी) र ४०० भोल्टका लाइनहरू पनि निर्माण गरी सञ्चालनमा ल्याएको छ। साथै, वितरण ट्रान्सफर्मर पनि जडान गरिएको छ। साउनबाट हालसम्म वितरणतर्फका ३३११ केभी क्षमताका ९ वटा वितरण सबस्टेसन निर्माण सम्पन्न गरी सञ्चालनमा ल्याइएको छ। यसबाट सबस्टेसन निर्माण क्षेत्रको विद्युत् आपूर्तिमा सुधार हुनुका साथै चुहावट पनि घटेको छ। प्राधिकरणका कार्यकारी निर्देशक कुलमान घिसिङले उपभोक्तालाई भरपर्दो, गुणस्तरीय, पर्याप्त र सुरक्षित विद्युत् उपलब्ध गराउन देशभरि नै वितरणतर्फका लाइन र सबस्टेसन निर्माण अभियानकै रूपमा चलिरहेको बताए। विद्युत् नपुगेका ठाउँमा विद्युतीकरण गर्न र पुगेका ठाउँको आपूर्तिलाई सुधार गर्न वितरण प्रणालीको विस्तार र सुदृढीकरण व्यापक रूपमा गरिरहेका छौं, कार्यकारी निर्देशक घिसिङले भने, संघीय राजधानी काठमाडौं उपत्यकासहित देशका प्रमुख सहरहरू तथा औद्योगिक क्षेत्रको विद्युत् आपूर्तिलाई भरपर्दो तथा गुणस्तरीय र भविष्यमा बढ्ने मागलाई सन् २०५० को समयमीमा निर्धारण गरी उच्चस्तरको भरपर्दो र विश्वसनीय विद्युतीय भार बोक्न सक्ने प्रसारण र वितरणतर्फका लाइन र सबस्टेसनहरू चरणबद्ध रूपमा निर्माण अगाडि बढाइसकेका छौं। घिसिङले यसका लागि अहिले सञ्चालनमा रहेका प्रसारण तथा वितरण लाइन र सबस्टेसनको स्तरोन्नति तथा सुदृढीकरण र नयाँ प्रसारण लाइन र सबस्टेसनको निर्माण सुरु गरिएको बताए। प्राधिकरणले इलामको पश्चिम क्षेत्र र पाँचथरमा विद्युत् आपूर्तिका लागि ३३११ केभीको चिसापानी सबस्टेसन, मकवानपुरको बागमती तथा बकैया गाउँपालिकामा विद्युत् आपूर्तिका लागि क्षतिवन सबस्टेसन, म्याग्दीको मंगला, मालिका तथा धौलागिरि गाउँपालिकामा विद्युत् आपूर्तिका लागि दरबाङ सबस्टेसन र नवलपरासी (बर्दघाटसुस्ता पूर्व)को बुलिङटार गाउँपालिका क्षेत्रमा विद्युत् आपूर्तिका लागि बोझपोखरी सबस्टेसन निर्माण गरी सञ्चालनमा ल्याइएको छ। नेपाल सरकार तथा प्राधिकरणको लगानी र एसियाली विकास बैंकको सहुलियतपूर्ण वितरण प्रणाली सुदृढीकरण तथा विस्तार आयोजनामार्फत सबस्टेसन निर्माण गरिएको हो। आयोजनाअन्तर्गत देशभरि २५ वटा नयाँ सबस्टेसनको निर्माण र १२ वटा सबस्टेसनको स्तरोन्नति तथा वितरण सञ्जाल निर्माण अगाडि बढाइएको थियो। २५ वटा सबस्टेसनमध्ये पाँच वटाको निर्माण अन्तिम चरणमा छ भने सबस्टेसनहरूको स्तरोन्नति सम्पन्न भइसकेको छ। विश्व बैंकको ग्रिड सोलार तथा ऊर्जा दक्षता परियोजनामार्फत प्राप्त सहुलितपूर्ण ऋणमा मकवानपुरको मनहरी, सिन्धुलीको दुधौली, दोलखाको नाम्दु ललितपुरको उनिचौरमा वितरणतर्फको ३३११ केभी सबस्टेसन निर्माण गरी सञ्चालनमा ल्याइएको छ। त्यस्तै, विश्व बैंककै सहुलियतपूर्ण ऋणमा रामेछापको बाम्तीमा वितरण सबस्टेसन निर्माण गरिएको छ। उक्त सबस्टेसनहरूसम्म पुग्ने ३३ केभी प्रसारण लाइन र त्यहाँबाट विद्युत् आपूर्तिका लागि लाइनहरू पनि निर्माण गरी सञ्चालनमा ल्याइएको छ।"
"विमानस्थल बन्न ३७ वर्ष, उद्घाटनमा १ वर्ष","वीरेन्द्रनगरकालीकोट : कालीकोटको सुनथराली विमानस्थल निर्माण थालिएको ३८ वर्षपछि सञ्चालनमा आएको छ। उपप्रधान तथा रक्षामन्त्री पूर्णबहादुर खड्काले विमानस्थलको सोमबार उद्घाटन गरेका हुन्। सोमबार नेपाल एयरलाइन्स र तारा एयरको दुइटा जहाज सुनथराली विमानस्थल पुगेका थिए। २०४२ सालमा निर्माण थालिएको यो विमानस्थल निर्माण पूरा हुन ३७ वर्ष लागेको थियो। निर्माण सम्पन्न भइसकेपछि पनि उद्घाटन हुन थप एक वर्ष लाग्यो। पहिलोपटक तत्कालीन संस्कृति, पर्यटन तथा नागरिक उड्डयनमन्त्री जीवनबहादुर शाहीको पहलमा सुनथरालीमा २०७३ साल माघ २९ गते परीक्षण उडान भएको थियो। विमानस्थल कालोपत्रे भइसकेपछि आइतबार तारा एयरको विमानले दोस्रोपटक परीक्षण उडान गरेको थियो। गत पुस मसान्तमा निर्माण पूरा भएको विमानस्थल उद्घाटनका लागि प्रधानमन्त्रीको समय मिलाउँदैमा पटकपटक पर धकेलिएको थियोे। सोमबार विमानस्थलको औपचारिक उद्घाटनपछि सुर्खेतकालीकोट नियमित उडान हुने भएको छ। कर्णाली प्रदेशका पूर्वमुख्यमन्त्रीसमेत रहेका शाहीले अलपत्र अवस्थामा रहेको विमानस्थल पर्यटनमन्त्री हुँदा तीनपटक अनुगमन गरी निर्माणलाई तीव्र दिएको बताए। मैले कर्णालीका सबै विमानस्थललाई नियमित सञ्चालन गरेर अकालमै ज्यान गुमाउनुपर्ने यहाँका नागरिकको बाध्यताको अन्त्य गर्ने अभियान चलाएको हुँ। यो अभियान चलाएको सात वर्षपछि कालीकोट विमानस्थल उद्घाटन भएर नियमित उडान सञ्चालन हुने भएको छ। यसले कालीकोटवासीलाई निकै सहज बनाउनेछ, उनले भने। अब सातामा एक उडान सुनथराली विमानस्थलमा सातामा नियमित एक उडान हुने भएको छ। संस्कृति, पर्यटन तथा नागरिक उड्डयनमन्त्री सुदन किरातीले विमानस्थल उद्घाटनमै सीमित नराखेर नागरिकलाई हवाई सेवा दिन सातामा एक दिन उडान गर्ने प्रतिबद्धता जनाए। नेपालमा पर्याप्त जहाज छैनन्। साना जहाज नभएकै कारण सबै विमानस्थल नियमित रूपमा सञ्चालन गर्न सकिएको छैन। सुनथराली विमानस्थलबाट जहाज चढ्ने सपना बोकेका कालीकोटवासीलाई हवाई सेवा दिन सातामा एक दिन नियमित उडान हुन्छ, मन्त्री किरातीले भने। आफन्तको आत्माले शान्ति पाउनेमा ढुक्क विमानस्थल निर्माणका क्रममा चार जना मजदुरले ज्यान गुमाए। विमानस्थल निर्माणका क्रममा माटोको ढिस्कोले पुरिएर उनीहरूले ज्यान गुमाएका थिए। सुनथलारीमा नियमित उडान भएसँगै विमानस्थल बनाउँदै गर्दा ज्यान गुमाएकाको आत्माले शान्ति पाउने उनीहरूका आफन्तले विश्वास व्यक्त गरे। नरहरिनाथ गाउँपालिका२ का मानबहादुर दमाई भन्छन्, मेरो भाइ पदमले विमानस्थल निर्माणका क्रममा माटोको ढिस्कोले पुरिएर ज्यान गुमायो। उसको आत्माले अब शान्ति पाउँछ कि भन्ने आशा छ, उनले भने। पदमको २०४९ असार १० गते विमानस्थल निर्माणका क्रममा मृत्यु भएको थियो। यस्तै बुवा आउसेलाई गुमाएका रमेशबहादुर दर्जीले आफ्नो परिवारले राहतसमेत नपाएको बताए। त्यतिबेला म तीन महिनाको मात्रै थिएँ। मलाई हजुर आमाले हुर्काउनु भयो। बुवाको निधनपछि आमाले पनि अर्को विवाह गर्नुभयो। विमानस्थल निर्माणका क्रममा मेरो त सबै खुसी खोसिएको थियो, उनले भने, अहिले नियमित हवाई सेवा सञ्चालन हुने भनेपछि खुसी लागेको छ। अब घर आँगनबाट जहाज चढेर चित्त बुझाउँला। ढिस्को पुरिँदा पदम र आउसेसँगै नरहरिनाथ गाउँपालिका१ पंखबहादुर विष्ट र कल विष्टले पनि ज्यान गुमाएका थिए। यसरी सुरुवात भयो विमानस्थल २०३२ साल अगाडि कालीकोट छुट्टै जिल्ला थिएन। जुम्लामै मिसिएको थियो। जसलाई त्रिब्रिकोटले चिनिन्थ्यो। कालीकोटका विकट बस्तीबाट सदरमुकाममा पाइने सेवासुविधा लिन जुम्ला जानुपथ्र्यो। यसले नागरिकलाई निकै असुविधा भयो। जस कारण तत्कालीन राष्ट्रिय पञ्चायत सदस्य धर्मदत्त उपाध्यायले २०३२ मंसिर २६ गते जुम्लाबाट विभाजन गरी कालीकोटलाई छुट्ट्याएर मुलुकको कान्छो जिल्ला बनाएका थिए। त्यतिबेला कालीकोटका नागरिक नुन लिन भोट वा बर्दियाको राजापुर जानुपर्ने बाध्यता थियो। जुम्लाबाट छुट्टिएर कालीकोट अलग्गै जिल्ला बनेपछि यहाँ हवाई सुविधाका लागि जिल्लास्तरमा छलफल भयो। तीन पटकसम्म राष्ट्रिय पञ्चायतका सदस्य बनेका धर्मदत्त उपाध्यायकै पहलमा विमानस्थल निर्माणको चर्चा सुरु भयो। तर, त्यसले मूर्तरूप लिन सकेन। २०४२ मा तत्कालीन जिल्ला विकास समितिका सभापति दीपबहादुर शाही, सांसद धर्मदत्त उपाध्याय, जिल्लाका अग्रज नेता तिलकप्रसाद न्यौपानेसहितको पहलमा जिल्ला विकास समितिबाट एक लाख बजेट विनियोजन गरी कोटबाडाको सुनथरालीमा विमानस्थल निर्माणको थालनी भएको थियो। तत्कालीन जिल्ला विकास समितिले नै कोटबाडामा सुनथराली विमानस्थल निर्माण गर्ने निर्णय गरेको थियो। त्यसपछि २०४८ मा कालीकोटबाट तिलकप्रसाद न्यौपाने सांसद निर्वाचित भए। उनकै पहलमा तत्कालीन गिरिजाप्रसाद कोइरालाको नेतृत्वको सरकारले कालीकोट विमानस्थललाई रातो किताबमा समावेश गरी राष्ट्रिय बजेट विनियोजन गरेको थियो। २०५२ मा माओवादीको सशस्त्रद्वन्द्व सुरु भयो। द्वन्द्वकै बेला विमानस्थल निर्माणमा खटिएका धादिङ जोगिमाराका १७ जनासहित ३७ जना मजदुर मारिएका थिए। त्यसपछि विमानस्थल निर्माणको काम रोकिएको थियो। विमानस्थलका नाममा विनियोजन भएको बजेट पनि हरेक वर्ष काम नभई फ्रिज भएको थियो। २०६२६३ को जनआन्दोलनपछि विमानस्थल निर्माणको कामले गति लिएको थियो।"
सुरक्षाका नाममा सडक पेटीमै हिँड्न निषेध,"काठमाडौं : सुरक्षाकर्मीको जिम्मेवारी संवेदनशील स्थल र सर्वसाधारणको सुरक्षा गर्ने हो। सर्वसाधारणलाई सडकमै हिँड्न रोकेर सुरक्षाको अनुभूति दिलाउने होइन। तर, सिंहदरबारबाहिर र वानेश्वरका सडकमा अहिले त्यस्तै भएको छ। लघुवित्त पीडित सोमबार संसद् भवन परिसरमा छिरेपछि भएको सुरक्षा सकसलाई जवाफ दिने नाममा सिंहदरबार र संसद् भवनबाहिरको पेटीमा समेत हिँड्न निषेध गरिएको हो। यसका लागि बाक्लै सुरक्षाकर्मी खटाइए। ठाउँठाउँमा निषेधित क्षेत्र भनेर कागजका चिर्कटा टाँसिए। एकाएक सुरक्षामा कडाइ गरिएका कारण पैदलयात्रीले भय र आतंक महसुस गरेको देखिन्थ्यो। दुवै स्थलका फुटपाथमा तारजाली र डोरी लगाएर बन्द गरिएको छ। सर्वसाधारण मूल सडकबाटै हिँड्न बाध्य भए। निषेधित क्षेत्रको फुटपाथमा व्यापक रूपमा प्रहरी परिचालन गरिएको थियो। जिल्ला प्रशासन कार्यालय काठमाडौंका सहायक प्रमुख जिल्ला अधिकारी हरिप्रसाद शर्माले सुरक्षा संवेदनशीलता हेरेर केही स्थानमा फुटपाथ बन्द गरिएको बताए। निषेधित क्षेत्रका एकतर्फका फुटपाथमा मात्रै डोरी लगाइएको उनले बताए। ती क्षेत्रहरू पहिलेदेखि नै निषेधित हुन्, शर्माले भने, कुनै पनि बहानामा ती क्षेत्रमा भेला हुन र आन्दोलन गर्न पाइँदैन। सुरक्षाका दृष्टिले उच्च सर्तकता अपनाउनुपर्ने भएकाले सुरक्षा संवेदनशीलता ख्याल गरेर डोरी र तारजाली लगाइएको हो। उपत्यका प्रहरी कार्यालय काठमाडौंका प्रवक्ता दिनेश मैनालीले सुरक्षाका विषयमा सवै गम्भीर हुनुपर्ने बताए। निषेधित क्षेत्र भनेपछि निषेधित नै हो, मैनालीले भने, केही समयका लागि मात्रै एकतर्फी रूपमा फुटपाथ बन्द गरिएको हो। जिल्ला प्रहरी परिसर काठमाडौंका प्रवक्ता नवराज अधिकारीले निषेधित क्षेत्रको संकेत स्वरूप एकतर्फी फुटपाथ बन्द गरिएको बताए।"
विषाक्त मासुका कारण मर्न थाले गिद्ध,"काठमाडौं : मुलुकमा खुलेआम विषाक्त औषधिको बिक्री वितरण भइरहेको छ। त्यसमा मारमा छन् लोपोन्मुख प्रजातिका पन्छी तथा जनावरहरू। यस्ता औषधिको बिक्री वितरणमा नियमन तथा नियन्त्रण गर्न नसके लोपोन्मुख तथा अति संकटापन्न प्रजातिहरू लोपै भएर जाने विज्ञ तथा संरक्षणकर्मी बताउँछन्। यसै साता नवलपरासीमा विषाक्त औषधि भएको स्यालको मासु खाँदा सातवटा गिद्ध मरे। त्यसमा एउटा सुन गिद्ध थियो। अरू डंगर र हिमाली गिद्ध थिए। सुन गिद्ध र डंगर प्रजातिका गिद्ध अति संकटापन्न समूहमा पर्छन्। यस्तै, विषाक्त मासु खाएर ६ वटा गिद्ध बिरामी परेका छन्। गिद्ध संरक्षण गर्ने उद्देश्यले स्थापना गरिएको जटायु रेष्टुरेन्टका अध्यक्ष तथा संरक्षणकर्मी डीबी चौधरी भन्छन्, ६ वटाको उपचार भइरहेको छ। स्थानीयहरूले खुल्लेआम रूपमा विषाक्त औषधिको प्रयोग गर्दा यस्तो परिणाम आएको उनले दाबी गरे। उनका अनुसार घरपालुवा जनावर तथा पन्छीलाई जोगाउन कुकुर, स्याललाई स्थानीयले विष हालेर मासु तथा मरेका कुखुराहरू खुवाउँछन्। त्यस्तो मासु स्याल र कुकुरले खाएर मर्छन्। तिनै मरेका स्याल र कुकुरको मासु खाएर गिद्ध मर्छन्। यो समस्या निकै बिकराल चुनौतीका रूपमा विकसित भइरहेको भन्दै उनले चिन्ता व्यक्त गरे। कुन प्रकारका औषधि प्रयोग भइरहेको छ ? कानुनी रूपमा बेचबिखनको अवस्था के छ ? उनको प्रश्न छ, के औषधि खाएर स्याल मर्यो भन्ने विषय यकिन भएको छैन। गिद्धहरू मरेकै ठाउँमा भेटिएको स्यालको मासु परीक्षणका लागि विधि विज्ञान प्रयोगशालामा पठाएको भए पनि रिपोर्ट आएको छैन। तर, योभन्दा पहिला यस्तै खालका घटनाको नमुना परीक्षण गर्दा प्रयोगशालाबाट कुनै कुरा पत्ता नलागेको (नट डिटेक्टेड) भनेर रिपोर्ट आउँदा मन खिन्न भएको चौधरीले बताए। कुन औषधिले स्याल मर्यो, त्यो पत्ता लगाउन नसक्दा हामी अगाडि बढ्न सकेका छैनौं, चौधरीले थपे, यस विषयमा कुन निकायमा कुरा गर्ने ? कसले नियमनकारी भूमिका खेल्ने हो भन्ने पनि समस्या छ। राज्यको सरोकारवाला निकाय र जनता सचेत नभएसम्म समस्या रहिरहने उनले गुनासो गरे। चौधरीका अनुसार यस वर्ष मात्रै तीनपटक गरेर विषाक्त औषधिका कारण २४ वटा गिद्ध मरिसकेका छन। गत वर्ष मार्चमा जटायु रेष्टुरेन्टको ब्रिडिङ सेन्टरबाट छोडिएको भोलिपल्टै १३ वटा गिद्ध मरे। त्यसको केही समयपछि कुकुर र स्यालको मासु खाएर अरू चारवटा गिद्ध मरेका थिए। तीन वर्ष पहिला नवलपरासीमा ६९ वटा गिद्ध एकैपटक मरेको भेटिएको थियो। बर्दघाट क्षेत्रमा तीन वर्ष पहिला १८ वटा गिद्ध मरेका थिए। यस्ता घटनाले संरक्षणकर्मीहरू निराश बनेको चौधरीले बताए। वरिष्ठ चराविद् डा हेमसागर बराल भन्छन्, विषाक्त औषधिको प्रयोग सरकारले चाहेमा तुरुन्त रोक्न सक्छ। प्रेस्किृप्सन बिना औषधि किन्न नपाउने व्यवस्था हुनुपर्यो। तर, एग्रोभेटहरूमा विषाक्त औषधि किन्न सजिलै पाइने हुँदा यस्तो परिणाम आएको हो। विगतमा पशुहरूलाई दिइने औषधि डाइक्लोफेनेकका कारण गिद्धको संख्यामा अत्यधिक गिरावट आएको थियो। यो दशकमा मात्रै ९० प्रतिशतभन्दा धेरै गिद्धको संख्या घटेकोे बरालले बताए। तर, जब सरकारले डाइक्लोफेनेक औषधिको बिक्री वितरण रोक लगायो। गिद्धको संख्या पहिला भन्दा राम्रो अवस्थामा आएको छ। तर, हिजोआज प्रत्यक्ष विष प्रयोग गर्ने प्रवृत्तिले लोपोन्मुख तथा संकटापन्न प्रजातिहरू पुनः मारमा पर्न थालेका छन्। गिद्ध जस्तै सिकारी चरा गोमायु महाचील, काग, जंगली जनावरहरू पनि मारमा परेको बरालले बताए। मुलुकमा संकटापन्न डंगर गिद्धको संख्या करिब दुई हजार छ। पहिला डंगर गिद्ध देशका सबैतिर पाइन्थ्यो। तर, विषाक्त औषधिको अत्यधिक प्रयोग, वातावरणीय तथा मानवीय अतिक्रमण लगायतका कारण हाल कोशी क्षेत्रमा थोरै मात्रामा पाइन्छ। बरालले भने, पूर्वमा सखापै छ । मधेस प्रदेशमा पहिला पाइए पनि अहिले पाइन्न। चितवनको नारायणी र नवलपरासीतिर यसको वासस्थान राम्रो रहेको छ। गिद्धको उपस्थिति पारिस्थितिक प्रणालीका हिसाबले एकदमै महत्वपूर्ण मानिन्छ। गिद्ध पाइने ठाउँलाई वातावरणीय रूपमा सफा क्षेत्र मानिन्छ। गिद्धले फोहोर तथा मरेका जीवजन्तु खाएर प्रकृतिलाई सफा गरेर रोगव्याधी फैलिनबाट बचाउँछ । यसले प्लेग, क्षयरोग, रेबिज, हैजा, आउँ, झाडापखाला, वायुमा हुनसक्ने विभिन्न खालका किटाणुबाट सर्ने सरुवा रोगबाट मानव जातिलाई जोगाउने गर्छ। पर्यावरण, जैविक विविधतामा यसको भूमिका उल्लेखनीय रहेको बरालले बताए। तर, विषाक्त औषधिको प्रयोगले संकटापन्न प्रजातिको संरक्षणमा गम्भीर चुनौती थपिदिएको छ । जटायु रेष्टुरेन्टका अध्यक्ष चौधरीले पनि अतिसंकटापन्न प्रजातीहरूलाई जोगाउन सरकारले जथाभावी औषधिको बिक्री वितरण नियन्त्रण गर्न अति आवश्यक रहेको बताए। सन् २००५ मा गिद्धका लागि जटायु रेष्टुरेन्ट स्थापनापछि विश्वभरि नै नेपाल नमुना बनको थियो। तर, विष खाएर मर्ने घटनाले समस्या सिर्जना गरेको गुनासो गरे। उनका अनुसार जटायु रेष्टुरेन्ट स्थापना गर्दा ७२ वटा गिद्ध थिए। सन् २०२३ मा पाँच सय १७ वटासम्म पुगेका थिए। संसारमा २३ प्रकारका गिद्ध पाइन्छन्। नेपालमा नौ प्रकारका गिद्ध पाइन्छन। जटायु रेष्टुरेन्टमा ८ प्रकारका गिद्ध छन्। सुन गिद्ध जम्मा ५ वटा मात्रै थियो। एउटा सिनो खाएर मरयो। डंगर प्रजाति चार सयभन्दा माथि छ। यिनीहरू अति संकटापन्न प्रजाति हुन्।"
छ महिनामा कर्तव्य ज्यान मुद्दाका ४०६ अभियुक्त पक्राउ,"काठमाडौं : चालु आर्थिक वर्षको छ महिनाको अवधिमा कर्तव्य ज्यान मुद्दामा संलग्न पाँच सय २९ जनामध्ये चार सय छ जना पक्राउ परेका छन् । तीमध्ये पुरुष तीन सय ६० र महिला ४६ जना छन् । तीमध्ये सात पुरुष र एक जना महिला विदेशी हुन् । जम्मा पक्राउ परेकामध्ये काठमाडौं उपत्यका प्रहरी कार्यालयअन्तर्गत २२, कोशी प्रदेशमा ८५, मधेसमा ५८, बागमतीमा ३२, गण्डकीमा ३२, लुम्बिनीमा ७९, कर्णालीमा ४९ र सुदूरपश्चिम प्रदेशमा ४९ जना रहेका केन्द्रीय प्रहरी प्रवक्ता तथा प्रहरी नायब महानिरीक्षक भीमप्रसाद ढकालले जानकारी दिए। उनका अनुसार चालु आर्थिक वर्षमा ७७ प्रतिशत अभियुक्त प्रारम्भिक अनुसन्धानकै चरणमा पक्राउ गर्न सफल भएको छ । अनुसन्धान निरन्तर चलिरहने भएको हुँदा अभियुक्त पक्राउ पर्ने सङ्ख्या बढ्दै जान्छ । आव २०७९८० मा ७८, आव २०७८७९ मा ७७, आव २०७७७८ मा ७५, आव २०७६७७ मा ८१ र आव २०७५७६ मा ८२ प्रतिशत अभियुक्त पक्राउ गर्न सफल भएको थियो । पछिल्लो पाँच वर्षको तथ्याङ्क विश्लेषण गर्दा कर्तव्य ज्यान मुद्दामा औषत ७९ प्रतिशत अभियुक्त पक्राउ परेका देखिएको छ । यसै सिलसिलामा सर्वश्वसहित जन्मकैद सजाय भएका फरार प्रतिवादी धादिङ ज्वालामुखीका ७० वर्षीय सूर्यबहादुर दवाडी २१ वर्षपछि गत माघ १ गते पक्राउ परे । उनलाई अंशसम्बन्धी झगडामा श्रीमती सानुमाया दवाडीको हत्या गरेको कर्तव्य ज्यानसम्बन्धी मुद्दामा विसं २०६१ जेठ ५ गते जिल्ला अदालत धादिङले सर्वश्वसहित जन्मकैद फैसला गरेको थियो । यसैगरी कर्तव्य ज्यान मुद्दाका फरार प्रतिवादी बाँके नेपालगञ्जका ५५ वर्षीय मोहमद हाफिम खाँ १४ वर्षपछि मङ्सिर २० गते पक्राउ परे । उनलाई विसं २०६६ असार २२ गते जिल्ला अदालत बाँकेले १८ वर्ष कैद सजायको फैसला गरेको थियो । दवाडी र खाँ प्रतिनिधिपात्रमात्रै हुन् । उनीहरूजस्तै कर्तव्य ज्यानजस्तो जघन्य अपराधमा संलग्न तथा फरार व्यक्ति पक्राउ पर्ने क्रम जारी छ । नेपाल प्रहरीले अनुसन्धानलाई निरन्तरता दिने र खोजतलासलाई तीव्र पारेका कारण यस्ता अपराधी पक्राउ गरी कानुनी दायरामा ल्याउन सफल भएको केन्द्रीय प्रहरी प्रवक्ता तथा प्रहरी नायब महानिरीक्षक ढकालले जानकारी दिए। यस प्रकार हरेक आर्थिक वर्षमा जघन्य अपराधको अनुसन्धानमा नेपाल प्रहरी सफल भएको देखिन्छ । यो सफलता प्राप्त हुनुमा प्रहरीको क्रियाशीलता नै प्रमुख कारण भएको नेपाल प्रहरी प्रधान कार्यालय अपराध अनुसन्धान विभागका प्रमुख प्रहरी अतिरिक्त महानिरीक्षक टेकबहादुर तामाङले बताए । उनले भने, 'अनुसन्धान र खोजीकार्य निरन्तर रहने, चालु मुद्दाको अभियुक्त पक्राउ गर्न तथा अदालतको फैसला कार्यान्वयनका लागि प्रहरी कार्यालयले कार्ययोजना नै बनाई कार्यान्वयन गर्ने हुँदा चालु मुद्दाका फरार प्रतिवादी तथा पुराना मुद्दाका फरार प्रतिवादीलाई समेत पक्राउ गर्न नेपाल प्रहरी सफल भएको छ ।' खुला सिमाना र विश्वव्यापीकरणका कारण केही त्यस्ता व्यक्ति फरार रहेको भएता पनि इन्टरपोलको सहयोगमा समेत केही फरार प्रतिवादीलाई पक्राउ गरी ल्याइएका प्रहरीले जनाएको छ । नेपाल प्रहरीको सूचना संयन्त्रको प्रयोग, प्रविधिको प्रयोग र योजनासहितको निरन्तरताको प्रयासका कारण कर्तव्य ज्यानलगायतका मुद्दाका प्रतिवादीमध्ये ठूलो प्रतिशतलाई पक्राउ गर्न सफल भएको छ भने यो पक्राउ दरलाई अधिकतम बनाउन प्रहरी सदैव क्रियाशील रहेको प्रहरी अतिरिक्त महानिरीक्षक तामाङले जानकारी दिए। उनका अनुसार अपराध अनुसन्धानलाई थप व्यावसायिक तथा विशिष्टिकृत गर्न नेपाल प्रहरी कार्ययोजना, २०८० ले विभिन्न व्यवस्था गरेको छ । प्रहरी महानिरीक्षक वसन्तबहादुर कुँवरले कार्ययोजना लागू गरेपछि अपराध अनुसन्धानको जनशक्ति व्यवस्थापन गर्न सहज भएको छ । राष्ट्रिय अपराध सूचना संयन्त्र थप प्रभावकारी भएको छ । यस क्षेत्रको अनुभव आदानप्रदान तथा क्षमता अभिवृद्धिमा टेवा पुगेको छ । समग्रमा कर्तव्य ज्यानलगायत अन्य अपराधका घटना न्यूनीकरण तथा प्रभावकारी अनुसन्धान हुनसकेको छ । विधि विज्ञान प्रयोगशाला, पोलिग्राफ शाखा, डिजिटल फोरेन्सिक ल्याब, डाटा सेन्टर, सिसिटिभी, केनाइन आदिले प्रमाणमुखी अपराध अनुसन्धानमा सघाउ पुगेको प्रहरीको भनाइ छ । विशिष्टिकृत अपराध अनुसन्धान एकाइको क्षमता विकास र प्रदेशस्तरमा विस्तार भई अनुसन्धान क्षमता र दायरा फराकिलो भएको र जसले समग्र अनुसन्धान क्षेत्रमा सकारात्मक प्रभाव पारी जुनसुकै अपराध गरी देश वा विदेशमा फरार व्यक्ति कानुनको पञ्जाबाट उम्किन नसकेका प्रहरीको दाबी छ । 'अपराध व्यक्ति, परिवार, समाज तथा देशको विकासका लागि बाधक हुन्छ । त्यस्ता अपराधको सफल अनुसन्धान गर्न र अपराधीलाई कानुनी दायरामा ल्याउन नेपाल प्रहरी सक्रिय छ । अपराध न्यूनीकरण गर्न प्रहरीका हरेक युनिटको कुशल परिचालन गरिएको केन्द्रीय प्रहरी प्रवक्ता ढकालले बताए। युनिटले चौबिसै घण्टा गस्ती, पेट्रोलिङ गर्नुका साथै आवश्यकतानुसार सचेतना कार्यक्रम गरिरहेका तथा योजना र नीतिको विश्लेषण र तर्जुमा गर्न राष्ट्रिय र अन्तर्राष्ट्रियस्तरका अन्य निकायसँग सहकार्य गरिएको छ । कुनै अपराधी नछुटोस् र कुनै निर्दोष व्यक्तिले सजाय नपाओस् भन्नेमा नेपाल प्रहरी सचेत भएर काम गरिरहेको छु, प्रवक्ता ढकालले भने। आपराधिक घटनाको सफल अनुसन्धान हुनु भनेको उचित, प्रभावकारी एवं प्रमाणमुखी अनुसन्धान नै हो । यसलाई प्राथमिकतामा राखी न्याय सम्पादन गरेकै कारण सफलता मिलेको हो । यस कार्यलाई प्रविधिले निकै सघाएको छ । प्रमाण जुटाउन सहयोग गरेको उनको भनाइ छ । उनले भने, 'प्रविधिको उच्चतम प्रयोगले अपराध अनुसन्धान एवं नियन्त्रणमा अहम् भूमिका निभाएको छ । वस्तुनिष्ट तथा प्रमाणमुखी सबुत सङकलनमा नेपाल प्रहरीले साधनस्रोत व्यवस्थापन तथा दक्ष जनशक्ति उत्पादनलाई जोड दिएको छ ।' रासस"
एकीकृत कारोबारपछि १५ दिन किनबेच नहुने,"काठमाडौं : सामुदायिक र बीपीडब्लू लघुवित्त मर्जरपछि एकीकृत कारोबार फागुन २४ गते सुरु गर्ने भएका छन्। एकआपसमा मर्ज भएर फागुन २४ गतेबाट एकीकृत कारोबार सुरु हुने भएको हो। मर्जरका लागि नेपाल राष्ट्र बैंकले माघ २४ र कम्पनी रजिस्ट्रार कार्यालयले फागुन ८ गते अन्तिम स्वीकृति दिएकामा नेपाल धितोपत्र बोर्डले पनि फागुन ९ गते स्वीकृति दिएको हो। मजरपछि सामुदायिक लघुवित्त वित्तीय संस्था लिमिटेडको नामबाट एकीकृत कारोबार हुनेछ। दुई कम्पनी १:०८५३५ सेयर स्वाप अनुपातमा मर्ज भएका हुन्। मर्जरपछि बन्ने संस्थाको केन्द्रीय कार्यालय बनेपा नगरपालिका१४ मा रहने बताइएको छ। मर्जरको लागि कात्तिक २ गते अन्तिम सम्झौता सम्पन्न भएको थियो जसका लागि असोज ३० गते सम्पन्न दुवै लघुवित्तको विशेष साधारणसभाले एकआपसमा मर्ज हुने प्रस्ताव पारित गरेका थिए। फागुन २४ गतेदेखि एकीकृत कारोबार हुने भएपछि डाटा माइग्रेसन गर्न दुवै कम्पनीको फागुन २३ गते सबै सेवाहरू अवरुद्ध हुनेछन्। एकीकृत कारोबार सुरु गरेको १५ दिनसम्म दुवै कम्पनीको सेयर कारोबार रोक्का हुनेछ। दुवै कम्पनीले सेयर कारोबार रोक्का गरिदिन आग्रह गर्दै नेप्सेलाई पत्र लेखेका छन्। धितोपत्र दर्ता गराएका संगठित संस्था एकआपसमा गाभ्ने गाभिने तथा प्राप्तिसम्बन्धी निर्देशिका, २०७९ मा भएको व्यवस्थाबमोजिम सेयर कारोबार रोक्का गर्न लागिएको हो। त्यसपछि बीपीडब्लू लघुवित्तको १०० कित्ता सेयरधारीले सामुदायिकको ८५२५ कित्ता सेयर पाउनेछन्।"
रुसी सरकारसँग नेपालीको विवरण र मृतक परिवारलाई क्षतिपूर्ति दिने समझदारी बनेको छ : प्रधानमन्त्री,"काठमाडौं : प्रधानमन्त्री पुष्पकमल दाहालले रुसी सेनामा भर्ति भएका नेपाली नागरिकको बारेमा विवरण उपलब्ध गराउने समझदारी बनेको बताएका छन्। राष्ट्रियसभाको सरोकार तथा समन्वय समितिमा सांसहरूले सोधेको जवाफ दिँदै उनले रुसी सरकारले सेनामा भर्ति भएका नेपाली नागरिकका विषयमा सूचना दिने समझदारी बनेको बताए। प्रधानमन्त्री दाहालले मृतक परिवारलाई क्षतिपूर्ति दिने विषयमा पनि समझदारी बनेको बताए। 'हामीले रुसी सरकारलाई विभिन्न माध्यमबाट ध्यनाकर्षण गराएपछि उनीहरूले पनि सूचना दिने, राहतक्षतिपूर्ति दिने र तथ्यांक विवरण दिने समझदारी बनेको छ। बल्ल नेपाल सरकारको कमाण्डमा चिज आउन थालेको छ,' उनले भने। उनले नेपाली नागरिकहरू रुसी सेनामा भर्ना भएको विषयमा सरकार बेखबर रहेको बताएका थिए। त्यहाँ कार्यरत नेपालीहरूको मृत्यु भएको खबरलेमात्रै सरकार जानकार भएको प्रधानमन्त्रीको भनाइ छ। उनले सन्धि सम्झौता नभएका देशको सेनामा भर्ना नहुन आह्वानसमेत गरे। 'रुसी सेनामा भर्ना भएको कुरा नेपाल सरकारलाई थाहा थिएन। त्यहाँ युद्धका क्रममा नेपालीहरू मारिएपछि मात्रै सरकारलाई जानकारी भएको हो। त्यसप्रति सरकार गम्भीर छ,' उनले भने, 'सरकार उक्त समस्या समाधान गर्नेतिर लागेको छ। हामीले सार्वजनिकरूपमै सन्धिसम्झौता भएबाहेक कहीँ पनि सेनामा भर्ती हुन दिने भनिएको छैन। त्यसमा जनता पनि जागरुक हुन जरुरी छ।'"
इपीजी प्रतिवेदन नेपाल र भारतले एकसाथ बुझ्नेगरी तयारी भइरहेको छ : प्रधानमन्त्री,काठमाडौं : प्रधानमन्त्री पुष्पकमल दाहालले नेपाल र भारतबीचका सन्धि सम्झौताको पुनरवलोकन गर्न गठित प्रबुद्ध व्यक्तिको समूह (इपीजी)को प्रतिवेदन बुझ्न दुवै देशका तर्फबाट गृहकार्य भइरहेको बताएका छन्। बुधबार बसेको राष्ट्रियसभाको राष्ट्रिय सरोकार तथा समन्वय समितिको बैठकमा प्रधानमन्त्री दाहालले प्रतिवेदन दुवै देशले एकैसाथ बुझ्नेगरी आन्तरिक तयारी गरिएको जानकारी दिए। उनले एकैपटक बुझ्ने स्थिति नआएमा के गर्ने भनेर नेपालले निर्णय लिने अवस्था आउने पनि स्पष्ट पारे। प्रधानमन्त्री दाहालले संघीय निजामती ऐन ल्याएर संघीयतालाई बलियो बनाउनेमा आफ्नो जोड रहेको भन्दै केही दिनभित्रै सदनमा पेस हुने बताए। त्यस्तै तराईमधेस द्रूतमार्गको प्रस्थान विन्दुको खोकना क्षेत्रमा जग्गा अधिग्रहण गर्ने काममा सहमति खोज्ने काम भइरहेको बताए। उनले कूल २४ वटा राष्ट्रिय गौरवका आयोजनामध्ये तीन वटा सम्पन्न भइसकेको र अन्यको पनि निर्माण तीव्ररूपमा भइरहेको बताए। त्यस्तै प्रधानमन्त्री दाहालले संसदीय समितिले दिएको निर्देशन र सुझावहरूलाई सरकारले गम्भीरताका साथ लिएको बताए। उनले प्रदेश समन्वय परिषद्को बैठक बसेर संघीयता कार्यान्वयनको सम्बन्धमा भएको विभिन्न निर्णयहरू कार्यान्वयन भइरहेको बताए।
मिटरव्याजका समस्या अदालती प्रक्रियाबाट मात्रै समाधान हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहालले मिटरव्याजका समस्या अदालती प्रक्रियाबाट मात्रै समाधान हुने बताएका छन्। कतिपय कागजपत्रले पीडितभन्दा पनि पीडकको पक्षमा बलियो देखिएकाले अदालती प्रक्रियाबाट जानुपर्ने अवस्था आएको प्रधानमन्त्रीको भनाइ छ। राष्ट्रिय सभाको सरोकार तथा समन्वय समितिमा सांसदहरूले सोधेको प्रश्नको जवाफ दिँदै प्रधानमन्त्री दाहालले त्यसका लागि अदालतसँग समन्वय भइरहेको बताए। उनले मिटरव्याजमा आर्थिकमात्र नभएर गहिरो सामाजिक समस्याहरू पनि रहेको बताए। 'मिटरव्याज पीडित, सहाकारी पडित र लघुवित्त पीडितका समस्याबारे सरकार जानकार छ। आयोग बनाएरै हामीले मिटरव्याज समस्या समाधान गर्न खोज्यौं। ऐन बनाएरै पनि कामहरू गरिरहेका छौं। तर, बाँकी समस्या सरकारको कारणभन्दा पनि अदालती प्रक्रियाबाट समाधान गर्ने प्रकृतिका छन्। मिटरव्याज समस्या अहिलेको समस्या पनि होइन रहेछ, धेरै पहिलेदेखि चलेको रहेछ। कागजपत्रले पीडितभन्दा पीडक बलियो देखिन आएका छन्। तसर्थ सरकारले गम्भीररूपमा यो विषयको गहिराईलाई अदालतसँग समन्वय गरिरहेको छ। पीडितसँग वार्ता पनि गरिरहेका छौं। वार्ताकै माध्यमबाट समस्या समाधान गर्ने भनिरहेका छौं,' प्रधानमन्त्रीले भने।"
चित्रकलाले दिने सन्देश शक्तिशाली : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले चित्रकलाका माध्यमबाट देशको प्रतिष्ठा बढाउने काम भएको बताएका छन्। बुधबार काठमाडौंमा खोटाङको दिक्तेल रुपाकोट मझुवागढी नगरपालिकाले आयोजना गरेको मुन्दुम अन्तर्राष्ट्रिय चित्रकला प्रदर्शनी समापन गर्दै प्रधानमन्त्री प्रचण्डले चित्रकलाका माध्यमबाट देशको प्रतिष्ठा बढाउने काम भएको र यसका लागि कलाकारहरूले ठूलो योगदान गरेको बताएका हुन्। नेपाल प्राकृतिक रुपले अन्त्यन्त सुन्दर र मौलिक भएकाले चित्रकलामय जस्तै रहेको उनको भनाइ छ। त्यसमा पारखीहरूले ठोस आकार दिएर चित्रकलामा रुपान्तरण गरेपछि त्यसले दिन सन्देश निकै शक्तिशाली हुने प्रधानमन्त्रीले बताए। नगरको शान दिक्तेलको स्वाभीमान,मुन्दुम अन्तर्राष्ट्रिय चित्रकला संस्कृतिको सम्मान भन्ने मूल नाराका साथ सुरु भएको प्रदर्शनीमा ५० देशका चित्रकारले बनाएका दुई सय चित्रहरू राखिएका थिए ।"
संसद भवन प्रवेश गर्ने मिटरव्याजलघुवित्त पीडितलाई बिना सर्त रिहाई गर्न गृहमन्त्रीसँग एमालेको माग,काठमाडौं : नेकपा एमालेले संसद् भवन प्रवेश गरेर आन्दोलन गर्ने मिटरव्याजलघुवित्त पीडितहरूलाई बिना सर्त रिहाई गर्न सरकारसँग माग गरेको छ। बुधबार एमाले संसदीय दलले उपप्रधान एवं गृहमन्त्री नारायणकाजी श्रेष्ठसँग छलफल गर्दै सरकारको सुरक्षाकमजोरीका कारण मिटरव्याजलघुवित्त पीडितहरू संसद भवन प्रवेश गरको भन्दै उनीहरूलाई बिना सर्त रिहाई गर्दै मुद्दा नचलाउन माग गरेको हो। ४८ जना महिला र एक जना पुरुष आन्दोलनकारीलाई प्रहरीले पक्राउ गरी मुद्दा चलाउने तयारी गरेको छ। त्यस्तै एमालेले सुरक्षा कमजोरी गर्नेलाई कारबाही गर्न माग गरेको छ भने मिटरव्याजलघुवित्त पीडितको माग सम्बोधन गर्ने सुनिश्चितता गर्नसमेत माग गरिएको एमाले सचेतक महेश बर्तौलाले जानकारी दिए। त्यस्तै बानेश्वर र सिंहदरबार वरिपरि सर्वसाधारणलाई हिंड्नसमेत रोक लगाएर तारवार लगाएको भन्दै यस्तो काम बन्द गर्न माग गरेको उनले बताए। जवाफमा गृहमन्त्रीले मिटरव्याजलघुवित्त पीडितहरूको बिना सर्त रिहाई र मुद्दा नचलाउने गरी सहजीकरण गर्ने र मिटरव्याजलघुवित्त पिडितको माग सम्बोधन हुनेगरी वार्तामा भूमिका निर्वाह गर्ने प्रतिवद्धता जनाएको बर्तौलाले बताए।
सुरक्षाका नाममा सडक पेटीमै हिँड्न निषेध,"काठमाडौं : सुरक्षाकर्मीको जिम्मेवारी संवेदनशील स्थल र सर्वसाधारणको सुरक्षा गर्ने हो। सर्वसाधारणलाई सडकमै हिँड्न रोकेर सुरक्षाको अनुभूति दिलाउने होइन। तर, सिंहदरबारबाहिर र वानेश्वरका सडकमा अहिले त्यस्तै भएको छ। लघुवित्त पीडित सोमबार संसद् भवन परिसरमा छिरेपछि भएको सुरक्षा सकसलाई जवाफ दिने नाममा सिंहदरबार र संसद् भवनबाहिरको पेटीमा समेत हिँड्न निषेध गरिएको हो। यसका लागि बाक्लै सुरक्षाकर्मी खटाइए। ठाउँठाउँमा निषेधित क्षेत्र भनेर कागजका चिर्कटा टाँसिए। एकाएक सुरक्षामा कडाइ गरिएका कारण पैदलयात्रीले भय र आतंक महसुस गरेको देखिन्थ्यो। दुवै स्थलका फुटपाथमा तारजाली र डोरी लगाएर बन्द गरिएको छ। सर्वसाधारण मूल सडकबाटै हिँड्न बाध्य भए। निषेधित क्षेत्रको फुटपाथमा व्यापक रूपमा प्रहरी परिचालन गरिएको थियो। जिल्ला प्रशासन कार्यालय काठमाडौंका सहायक प्रमुख जिल्ला अधिकारी हरिप्रसाद शर्माले सुरक्षा संवेदनशीलता हेरेर केही स्थानमा फुटपाथ बन्द गरिएको बताए। निषेधित क्षेत्रका एकतर्फका फुटपाथमा मात्रै डोरी लगाइएको उनले बताए। ती क्षेत्रहरू पहिलेदेखि नै निषेधित हुन्, शर्माले भने, कुनै पनि बहानामा ती क्षेत्रमा भेला हुन र आन्दोलन गर्न पाइँदैन। सुरक्षाका दृष्टिले उच्च सर्तकता अपनाउनुपर्ने भएकाले सुरक्षा संवेदनशीलता ख्याल गरेर डोरी र तारजाली लगाइएको हो। उपत्यका प्रहरी कार्यालय काठमाडौंका प्रवक्ता दिनेश मैनालीले सुरक्षाका विषयमा सवै गम्भीर हुनुपर्ने बताए। निषेधित क्षेत्र भनेपछि निषेधित नै हो, मैनालीले भने, केही समयका लागि मात्रै एकतर्फी रूपमा फुटपाथ बन्द गरिएको हो। जिल्ला प्रहरी परिसर काठमाडौंका प्रवक्ता नवराज अधिकारीले निषेधित क्षेत्रको संकेत स्वरूप एकतर्फी फुटपाथ बन्द गरिएको बताए।"
"बिना मगरलाई सहइन्चार्ज बनाएकोमा जनार्दनको आपत्ति, भने : कतिपय कमरेडलाई पार्टीमा स्थान छैन भन्ने सन्देश दियो","काठमाडौं : नेकपा माओवादी केन्द्रका उपमहासचिव जनार्दन शर्माले पार्टीको सेती महाकालीमा पार्टीलाई अस्तव्यस्त पार्ने काम भएको दाबी गरेका छन्। बुधबारको स्थायी कमिटी बैठकमा लिखितरुपमै फरक मत राख्दै उनले बिना मगरलाई सहइन्चार्ज बनाउनुले सेती महाकालीमा पार्टीलाई अस्तव्यस्त पार्ने मात्र नभई कतिपय कामरेडलाई यो पार्टीमा स्थान नै छैन भन्ने सन्देश दिएको बताएका हुन्। विधान अधिवेशनको ह्याङ ओभरलाई लिएर कार्यविभाजन गरिएको र सुदूरपश्चिममा स्थायी कमिटी सदस्य हुँदाहुँदै केन्द्रिय सदस्यलाई सहईञ्जार्ज बनाइएको उनको दाबी छ। केन्द्रिय सदस्य बिना मगर पार्टी अध्यक्ष पुष्पकमल दाहाल 'प्रचण्ड'की बुहारी हुन्। शर्माले जनप्रतिनिधिहरु पार्टीको इञ्चार्ज नरहने नीति आफू कमरेडहरुलाई लागू गरेको भने पनि नारायण दाहाललाई बागमती प्रदेशको सह इन्चार्ज बनाउने निर्णयले के उद्देश्य रहेको छ भन्दै प्रश्न गरे। कार्य विभाजन गर्दा पार्टी निर्माण गर्न संगठनलाई व्यवस्थित र प्रभावकारी बनाउने उद्धेश्य राख्नुको सट्टा कतिपय प्रदेशहरुमा कार्य विभाजन गर्दा स्थायी समितिका सदस्यलाई समेत वेवास्था गरी विधि विपरित आफ्नो अनुकूलतामा गरिएको निर्णयप्रति असहमति जाहेर गर्दछु। जनप्रतिनिधिहरु पार्टीको इन्चार्ज नरहने नीति म लगायतका कमरेडहरुलाई लागू गरेको भने पनि नारायण दाहाललाई बागमती प्रदेशको सह इन्चार्ज बनाउने निर्णयले के उद्देश्य रहेको छ भन्ने स्पष्ट गरेको छ। शर्माले फरक मतमा लेखेका छन्,अझ गम्भीर कुरा त सेती महाकालीमा केही समयदेखि इन्चार्ज बनाउन अध्यक्ष समेतको संलग्नतामा गरिएको गतिबिधिहरुका आधारमा दर्जनभन्दा बढी कमरेडलाई वेवास्था गर्दै, स्थायी समिति सदस्य खगराज भट्टलाई दल नेता र इन्चार्ज दुवैबाट पदच्युत गरी विकल्प नदिई अपमानित गरिएको। सो प्रदेशमा हाललाई बिना मगरलाई सह इन्चार्ज बनाउनुले सेती महाकालीमा पार्टीलाई अस्तव्यस्त पार्ने मात्र नभई कतिपय कामरेडलाई यो पार्टीमा स्थान नै छैन भन्ने सन्देश दिन गरिएको निर्णय आफैंमा गम्भीर छ। खगराज भट्टलाई यो वा त्यो जिम्मेवारीबाट सन्तुलन नगरी राजनीतिक रुपबाट बिस्थापित र अपमानित गर्ने कार्यप्रति आपत्ति प्रकट गर्दछु। शर्माले पार्टीको विधि विधानभित्र रहेर आफ्नो मत राख्न खोज्दा अधिवेशनमा समेत बोल्ने अनुमति नदिएको स्मरण गराए। मैले जिम्मेवारी नपाउने कुरालाई सामान्य रुपमा लिएको छु। तर यसभित्रको अन्तर्निहित उद्देश्य, विधान सम्मेलनमा मैले प्रस्तुत गरेका एजेन्डाहरु, छलफल र हलले पदाधिकारी समेत अधिवेशनबाट चुनिनुपर्ने मागलाई वेवास्था गर्दै पदाधिकारी र पार्टी नामबारे पछि गरौंला भन्दै टारिएको अवस्था जगजाहेर छ। उपर्युक्त मतप्रति सकरात्मक रहेकाहरुलाई जिम्मेवारी विहिन बनाउनुले के मनसाय रहेको छ भने स्पस्ट हुन्छ। शर्माले भने,उक्त अधिवेशनमा मैले मौखिक रुपमा सो सम्बन्धमा राखेको कुराप्रति व्यवास्था गरेकाले मैले पार्टीको विधि विधानभित्र रहेर आफ्नो मत राख्न खोज्दा अधिवेशनमा समेत बोल्ने अनुमति नदिएको स्मरण गराउँदै कार्य विभाजनमा आइपुग्दा सोही आग्रहबाट निर्देशित भएको स्पष्ट हुन्छ। उनले जनप्रतिनिधिले पार्टी कामको जिम्मेवारी नलिने नीतिगत व्यवस्था कर्यान्वयन गर्ने कुरा गर्दा स्वयम् अध्यक्ष र सम्पुर्ण तहमा लागू गर्ने हो होइन भन्ने प्रश्न स्वाभाविक रुपमा उठेको बताए। पार्टी निर्माणप्रति प्रतिबद्ध रहँदै सरकार र संसद्का कामहरु समेतमा सकारात्मक भूमिका निर्वाह गर्ने जिम्मेवारीप्रति स्पष्ट रहेको उनको भनाई छ। हेर्नुहोस् लिखित फरक मत"
बालकुमारी घटना : प्रतिवेदन सार्वजनिक नहुँदै तत्कालीन सिडिओ पण्डितले गृहमै पाए महत्वपूर्ण जिम्मेवारी,"काठमाडौं : बालकुमारी घटनापछि तत्कालीन ललितपुरका सिडिओबाट हटाइएका विवादास्पद छविका सहसचिव रुद्रप्रसाद पण्डितले गृहमन्त्रालयमा महत्वपूर्ण जिम्मेवारी पाएका छन्। पण्डितकै आदेशमा कोरियन भाषा परीक्षा इपीएस कार्यालय परिसरमा भएको आन्दोलनमा प्रहरीले गोली चलाउँदा दुई जना युवकको ज्यान गएको थियो। बालकुमारी घटनाको प्रतिवेदन सार्वजनिक नहुँदै गृह मन्त्रालयले पण्डितलाई कर्मचारी महाशाखा प्रमुखको जिम्मेवारी दिएको हो। उनले कार्यभारसमेत सम्हालिसकेका छन्। बालकुमारी घटनाको प्रतिवेदन सार्वजनिक गर्न माग गर्दै प्रमुख प्रतिपक्षीलगायत अन्य दलहरूले संसदमा विरोध गरिरहेका छन्। तर, गृह मन्त्रालयले भने सोही घटनामा संलग्न तत्कालीन सिडिओ पण्डितलाई महत्वपूर्ण जिम्मेवारी दिएको हो। प्रतिवेदन सार्वजनिक नहुँदै सोही घटनामा संलग्न व्यक्तिलाई महत्वपूर्ण जिम्मेवारी दिनुले गृह मन्त्रालयले बालकुमारी घटनालाई सामसुम पार्न खोजेजस्तो भयो,' गृहका एक सहसचिवले भने। छानविन समितिले बालकुमारी घटनाबारे पण्डितको समेत बयान लिएको थियो। तर, प्रतिवेदन सार्वजनिक नहुँदै पण्डितको जिम्मेवारी तोकिनु कानुनी राज्यको उपहास भएको ती सहसचिवले अन्नपूर्णसँग भने। उनले भने, कम्तीमा प्रतिवेदन सार्वजनिक नहुन्जेल पण्डितलाई जिम्मेवारी नदिएको भए हुन्थ्यो। यसले गृह मन्त्रालय नै उक्त घटनाप्रति संवेदनशील नरहेको जस्तो देखियो। डीएसपीलाई निलम्बनमा राखेर कर्मचारीलाई जिम्मेवारी तोकेकोप्रति प्रहरीसमेत असन्तुष्ट छ। एउटै घटनामा संलग्न प्रहरी निलम्बनमा छन्। गोली चलाउन आदेश दिने सिडिओले महत्वपूर्ण जिम्मेवारी पाएका छन्। यसले प्रहरीको मनोबल घटाएको छ,' प्रहरीका एक एआइजीले अन्नपूर्णसँग भने। घटनाको प्रतिवेदन सार्वजनिक नभएकाले बालकुमारी घटनामा को कति दोषी छन् भन्ने अहिलेसम्म खुलेको छैन। बालकुमारी घटना हुँदा पण्डित ललितपुरको प्रमुख जिल्ला अधिकारी थिए। पण्डितले नै प्रहरीलाई गोली हान्ने आदेश दिएको भनिएको छ। पण्डितकै निर्देशनमा बालकुमारीमा प्रहरी खटिएको र वातावरण सहजै भएकाबेला गोली हान्ने आदेश दिएको उनीमाथि आरोप लागेको छ। गृह मन्त्रालयले माओवादी केन्द्र निकट भएकै कारण घटनाको वास्तविकता सार्वजनिक नहुँदै पण्डितलाई प्रशासन महाशाखा प्रमुखको जिम्मेवारी तोकेको छ। गृह मन्त्रालयले बालकुमारी घटना भएलगत्तै प्रमुख जिल्ला अधिकारी पण्डित र ललितपुर प्रहरी प्रमुखलाई जिम्मेवारी खोसेर फिर्ता बोलाएको थियो। पण्डितलाई कर्मचारी महाशाखा प्रमुख बनाएपछि गृह मन्त्रालयका कर्मचारीबीच चरम असन्तुष्टि छाएको छ। पण्डित माओवादी निकट कर्मचारी हुन्। पण्डितभन्दा काविल र सक्षम सहसचिवहरू भए पनि माओवादीप्रति आस्था राखैकै कारण प्रतिवेदन सार्वजनिक नहुँदै पण्डितले महत्वपूर्ण जिम्मेवारी पाएपछि कर्मचारीहरूसमेत असन्तुष्ट छन्। गत पुस १३ गते ललितपुरको बालकुमारीमा भएको प्रदर्शनमा प्रहरीको गोली लागेर अछामका वीरेन्द्र शाह र दैलेखका सुजन रावतको मृत्यु भएको थियो। प्रदर्शनमा मन्त्री ज्वाला सवार गाडी प्रदर्शनकारीले जलाएका थिए। लगत्तै सरकारले उच्च अदालतका पूर्वन्यायाधीश शेखरप्रसाद पौडेलको अध्यक्षतामा तीन सदस्यीय जाँचबुझ आयोग गठन गरेको थियो। आयोगमा पूर्वअतिरिक्त प्रहरी महानिरीक्षक अरूणकुमार बिसी र गृह मन्त्रालयका प्रवक्ता नारायणप्रसाद भट्टराई सदस्य थिए। आयोगले गृहमन्त्री नारायणकाजी श्रेष्ठलाई प्रतिवेदन बुझाएको थियो। प्रतिवेदनमा मन्त्री प्रकाश ज्वालाका कारण घटना भएको बताइए पनि प्रतिवेदन सार्वजनिक नहुदा सत्यतथ्य थाहा हुन सकेको छैन। यसैबीच सोमबार बसेको मन्त्रिपरिषद् बैठकले बालकुमारी घटनाको प्रतिवेदन अध्ययन गर्ने जिम्मा दुई मन्त्रीलाई दिएको छ। प्रधानमन्त्री पुष्पकमल दाहालले कानुनमन्त्री धनराज गुरुङ र ऊर्जामन्त्री शक्तिबहादुर बस्नेतलाई प्रतिवेदन अध्ययनको जिम्मा दिएका हुन्। फागुन १८ गते सुझाव पेस गर्नसमेत प्रधानमन्त्री दाहालले निर्देशन दिएका छन्। सोही दिन सरकारले संसदमा बालकुमारी घटनाका विषयमा जानकारी गराउने कार्यक्रम छ।"
"माओवादी केन्द्रले फेर्यो प्रदेश इञ्चार्ज र सह इञ्चार्ज, को कहाँ ?","काठमाडौं : नेकपा माओवादी केन्द्रले प्रदेश इञ्चार्ज र सहइञ्चार्ज तोकेको छ। पार्टी कार्यालय पेरिस डाँडामा दुई दिन बसेको माओवादी केन्द्रको स्थायी कमिटी बैठकका निर्णय सार्वजनिक गर्दै प्रवक्ता अग्नीप्रसाद सापकोटाले प्रदेश इञ्चार्ज र सहइञ्चार्जहरू तोकिएको जानकारी दिएका हुन्। प्रवक्ता सापकोटाका अनुसार कोशी प्रदेशको इञ्चार्जमा हरिवोध गजुरेल र सह इञ्चार्जमा सावित्री कुमारी काफ्ले तोकिएका छन्। यसैगरी मधेश प्रदेशको इञ्चार्जको जिम्मेवारी लीलामणी पोखरेललाई दिइएको छ भने विश्वनाथ साहलाई सहइञ्चार्ज बनाइएको छ। बागमती प्रदेशको इञ्चार्जको जिम्मेवारी अग्नीप्रसाद सापकोटालाई दिइएको छ। सह इञ्चार्ज तोक्न बाँकी छ। गण्डकी प्रदेशमा दिनानाथ शर्मा इन्चार्च र हरिराज अधिकारी सह इन्चार्च रहेका छन्। लुम्बिनी प्रदेशमा चक्रपाणी खनाललाई इञ्चार्ज र कुलप्रसाद केसीलाई सहइञ्चार्जको जिम्मेवारी दिएको छ। कर्णाली प्रदेशमा काली प्रसाद मल्ल इञ्चार्ज बनाइएको छ। सहइञ्चार्ज तोक्न भने बाँकी छ। यसैगरी सुदूरपश्चिम प्रदेशमा उपमहासचिव गिरिराज मणि पोखरेल इञ्चार्ज र बिना मगरलाई सहइञ्चार्जको जिम्मेवारी दिइएको छ। प्रवास प्रदेश समितिको मध्यपुर इञ्चार्जको जिम्मेवारी पम्फा भुसाललाई दिइएको छ। प्रवास प्रदेश समिति भारतको इञ्चार्जमा लक्ष्मण पन्त र सहइञ्चार्जमा टीभी पाठकलाई जिम्मेवारी दिइएको छ। प्रवास प्रदेश समिति युरोपअमेरिकालगायतको इञ्चार्जको जिम्मेवारी सुरेन्द्र कुमार कार्कीलाई दिइएको छ। विशेष प्रदेश समितिको इञ्चार्जको जिम्मेवारी हितमान शाक्य र सह इञ्चार्जको जिम्मेवारी यशोधा सुवेदीलाई दिएको प्रवक्ता सापकोटाले जानकारी दिए। बैठकले चैत्र १ गते गर्ने भनिएको मधेश तराई राष्ट्रिय जागरण अभियान चैत्र १५ गतेदेखि र हिमाल पहाड मधेश राष्ट्रिय अभियान बैशाख १५ गतेदेखि गर्ने निर्णय गरेको छ। कार्यविभाजनको विषयलाई लिएर उपमहासचिव जनार्दन शर्माले भने असन्तुष्टि जनाउँदै फरक मत राखेका थिए। मैले आफ्नोतर्फबाट निर्णयमाथि असमत दर्ज गरेको छु। कार्य विभाजन जसरी गरियो सहि भएन। पार्टी निर्माणको उद्देश्य लिएर भएन। विधान अधिवेशनको ह्याङ ओभरलाई लिएर कार्यविभाजन गरियो। विधान अधिवेशनमा पार्टीभित्र प्रत्यक्ष निर्वाचित हुने व्यवस्था गर्नुपर्छ भन्ने मत राख्नेलाई म लगायतलाई कार्यविभाजनबाट जिम्मेवारी बिहीन बनाइएको छ। बैठकपछि उनले भने,सुदूरपश्चिममा स्थायी कमिटी सदस्य हुँदाहुँदै केन्द्रिय सदस्यलाई सहइञ्जार्ज बनाइएको छ।"
संघीय निजामति सेवा ऐन केही दिनमै संसदमा पेश हुन्छ : प्रधानमन्त्री,काठमाडौं : प्रधानमन्त्री पुष्पकमल दाहाल प्रचण्डले संघीय निजामति सेवा ऐन केही दिनभित्रै संसदमा पेश हुने दावी गरेका छन्। बुधबार राष्ट्रियसभाअन्तरगतको राष्ट्रिय सरोकारवाला तथा समन्वय समिति बैठकमा बोल्दै प्रधानमन्त्री दाहालले निजामति सेवा ऐन छिट्टै संसदमा पेश हुने बताएका हुन्। 'सरकारको नेतृत्व गरेदेखि नै मेरो जोड संघीय निजामति सेवा ऐन ल्याउने र प्रदेशलाई बलियो बनाउने नै थियो। यसबारे लामो छलफल भयो पनि। सरकारको नेतृत्व गर्ने पार्टीलगायत गठबन्धन र प्रतिपक्षसँग छलफल गरेर एउटा साझा धारणा बनाएर यसलाई अन्तिमरुप दिइएको छ। केही दिनभित्र संसदमा पेश हुन्छ र टुंगिन्छ भन्ने विश्वास छ।' प्रधानमन्त्री दाहालले निजामति कर्मचारीका समस्याबारे सरकार गम्भीर रहेको उल्लेख छ।
बागमती प्रदेश सभाको बैठक स्थगित,हेटौंडा : बागमती प्रदेश सभाको आज बिहान ११:३० बजे बस्ने भनिएको बैठक विशेष कारणले स्थगित गरिएको प्रदेश सभा सचिवालयले जनाएको छ। सचिवालयले सूचना टाँस गरी भोलि फागुन १७ गते विहान ११:३० बजे बैठक बस्नेसमेत जनाएको छ। प्रदेश सभाको वर्षे अधिवेशनको असारमा बजेट प्रस्तुत गर्ने क्रममा प्रमुख प्रतिपक्ष लगायतका दलहरूले असन्तुष्टि जनाई संसद केही दिनको लागि अवरुद्ध गरेपछि प्रदेश सरकार र प्रतिपक्षी दलहरुको बीचमा ३ बुँदे सहमति भएको थियो। उक्त सहमति हाल हिउँदे अधिवेशन सुरु हुँदा पनि प्रदेश सरकारले कार्यान्वयन गर्न नखोजेको र प्रतिपक्षी दलहरूले पटकपटक सरकारको ध्यानाकर्षण गराउँदा पनि सरकारले आफ्नो तर्फबाट कुनै आश्वासन दिन नसकेको कारणले आजको बैठक स्थगित भएको नेकपा एमाले संसदीय दलका सचेतक मधुसुदन प्रसाद पौडेल र राप्रपा संसदीय दलका नेता उद्धब थापाले बताए।
"गठबन्धन खरानीको डल्लो हो, जुन बेला पनि फुट्न सक्छ : ओली","विराटनगर : नेकपा एमाले अध्यक्ष केपी शर्मा ओलीले गठबन्धन जुनसुकै बेला पनि फुट्न सक्ने बताएका छन्। विराटनगर विमानस्थलमा बुधबार सञ्चारकर्मीसँग कुरा गर्दै ओलीले भने, हामीले सरकारलाई सुझाव दिने हो। तर, गठबन्धन सरकारले सुझावहरू सुनिराखेको छैन। गठबन्धन खरानीको डल्लो हो। सुकायो भने फुट्छ। भिजायो भने पनि फुट्छ। उनले एमाले सरकार फेर्ने र गठबन्धन बदल्ने खेलमा नरहेको पनि स्पष्ट पारे। उनले गठबन्धनका कारण राष्ट्रियता कमजोर भएको दावी गरे । ओलीले भने, राष्ट्रियता कमजोर भयो। मुलुकमा सुशासन र विकास कमजोर भयो। जनतामा निराशा पलायो। काम राम्रो गरेर निराशालाई हटाउनु पर्नेछ। उनले प्रतिपक्षमा रहेकाले एमालेले सरकारलाई सुझाव मात्रै दिने बताए। हामी मिसन ८४ मा छौं। मिसन ८४ मार्फत् राष्ट्रिय शक्तिलाई निर्णयक तहमा विकास गर्नुछ, उनले भने, राष्ट्रियता कमजोर भयो। सुशासन र विकास कमजोर भयो। अब राम्रो काम गरेर मुलुकलाई विकासको बाटोमा अगाडि बढाउनुछ। मुलुकको अर्थतन्त्र सुधार गर्नेतर्फ कांग्रेसको सोच र चिन्तन नै नरहेको ओलीको टिप्पणी छ। सत्तामा पुग्ने र त्यसलाई कसरी टिकाउने भन्नेबाहेक कांग्रेससँग कुनै सोच छैन। कांग्रेस अब पहिलेको कांग्रेस छैन। तपाईंहरुले सोचेजस्तो र खोजेजस्तो कांग्रेस छैन। कांग्रेस थोत्रो भयो, उनले भने, कांग्रेस अग्रगामी सोचमा अघि बढेको छैन। अगाडि बढ्नुपर्नेमा पछाडि फर्किन खोजिरहेको छ। कांग्रेसले गर्न खोजेको प्रतिगमनमा एमालेले साथ दिँदैन। कांग्रेसले संविधान संशोधनको ब्ल्याङ फायर गरेको पनि ओलीको आरोप छ। कुनकुन विषयमा र केका लागि संविधान संशोधन भन्ने कुरा चाहिन्छ। कांग्रेसको ८७ सिटले संविधान संशोधन हुँदैन, उनले भने, आफ्नो हैसियत बिर्सिएर कुरा गर्छ कांग्रेस। कांग्रेस किन उत्ताउलिएको हो थाहा छैन। तर, संविधान संशोधन आवश्यक हुनसक्ने उनले बताए। एमालेले थिति र विधि अनुसार जानुपर्छ भन्ने मान्यता राख्ने ओलीको जिकिर छ। मन्त्रीहरु झण्डा हल्लाएर अदालतमा बयान दिन जाने। भ्रष्टाचारको मुद्दा लागेपछि अख्तियारमा जाने। अनि फर्किएर आएर सुशासनका कुरा गर्ने। भ्रष्टाचारको आरोप लागेमा राजीनामा गर्ने चलन थियो, उनले भने। यसअघि विवादमा परेर गोकुल बाँस्कोटा, शेरबहादुर तामाङ, हरिप्रसाद पराजुलीलगायतका मान्त्रीले राजीनामा दिएको प्रशंग केलाउँदै ओलीले भने, राजीनामा गर्नु परो नि त। क्याबिनेटले बनाएको समितिले मान्छे मरेको घटनामा मन्त्रीकै दोष छ भन्दा पनि राजीनामा नदिने ?"
राष्ट्रिय सभा अध्यक्षमा उम्मेदवारी दिने माओवादी केन्द्रको निर्णय,"काठमाडौं : सत्तारुढ दल माओवादी केन्द्रले राष्ट्रिय सभा अध्यक्षमा उम्मेदवारी दिने निर्णय गरेको छ। पार्टी कार्यालय पेरिस डाँडामा आज बिहान बसेको माओवादी केन्द्रको स्थायी कमिटी बैठकले राष्ट्रिय सभा अध्यक्षमा उम्मेदवारी दिने निर्णय गरेको माओवादी केन्द्रका उपाध्यक्ष एवम् प्रवक्ता अग्नि सापकोटाले जानकारी दिए। राष्ट्रियसभा अध्यक्षमा उम्मेद्वारी दिने निर्णय निर्णयले गठबन्धनमा कुनै असर नपर्ने उनले बताए। आउने निर्वाचनमा माओवादी एक्लैले लड्ने उनको भनाई छ। कांग्रेस महासमिति बैठकको निर्णयबारे बैठकमा छलफल भएको भन्दै आगामी निर्वाचनमा गठबन्धन नगरी एक्लै लड्ने पनि निर्णय यसअघि नै गरिएको उनले स्पष्ट पारे। हाम्रो पार्टीको केन्द्रीय समितिको बैठकले र विधान सम्मेलनमा पनि के स्पष्ट भनिसकिएको छ भने अब आउने निर्वाचनमा हाम्रो पार्टीले नै सिंगल, स्वतन्त्रतापूर्वक अथवा प्रतिस्पर्धा गर्ने भनिसकेका छौं। सापकोटाले भने, अब आउने चुनावका लागि एक्लै प्रतिस्पर्धा गर्ने गरी तयारी गर्नुपर्छ भनेर भनिसकेका छौं। यो गठबन्धन गर्नेनगर्ने भन्ने विषय तत्कालीन परिस्थितिअनुसार गर्ने कार्यनीति हो। स्थायी कमिटी बैठकमा अधिकांश सदस्यहरूले राष्ट्रियसभाको अध्यक्ष पद माओवादीले पाउनुपर्नेमा जोड दिएका छन्। अधिकांशले नछोड्ने भनेको छ। हामीले पनि आजको बैठकबाट उम्मेदवारी दिने निर्णय गरेका छौं उनले भने। माओवादीले प्रधानमन्त्री गुमाउने बित्तिकै संवैधानिक परिषद्मा शून्य उपस्थिति हुने भन्दै उनीहरुले पार्टी अध्यक्ष एवम् प्रधानमन्त्रीलाई पुष्पकमल दाहाललाई दबाब दिइरहेका छन्। गठबन्धनबाट राष्ट्रिय सभा सदस्यमा निर्वाचित भएका कांग्रेसका कृष्णप्रसाद सिटौलाले अध्यक्षको दाबी गरिरहेको बेला माओवादीले उक्त पदको दाबी गरेपछि सत्तारुढ दलभित्र भागबन्डामा सकस पर्ने देखिएको छ। मंगलबारको बैठकमा पनि अधिकांश नेताहरूले सत्तासीन कांग्रेसको भूमिकाबारे प्रश्न गरेका थिए। कांग्रेस उपसभापति पूर्णबहादुर खड्काको प्रस्तावमा १० वर्षे सशस्त्र युद्धको माओवादी हिंसा भनेर अवमूल्यन गरिएको, महामन्त्री गगन थापाको प्रस्तावमा चुनावी गठबन्धन नगर्ने भनेर किटान गरिएको तथा सत्तामा बसेर कांग्रेसका नेताहरूले विपक्षीको भूमिका निर्वाह गरेको भन्दै माओवादीका नेताहरूले बैठकमा असन्तुष्टि जनाएका थिए।"
विधान अधिवेशनको ह्याङ ओभरलाई लिएर कार्यविभाजन गरियो : जनार्दन शर्मा,"काठमाडौं : माओवादी केन्द्र उपमहासचिव जनार्दन शर्माले स्थायी कमिटी बैठकमा फरक मत राखेका छन्। पार्टी कार्यालय पेरिस डाँडामा आज बिहान ९ बजेदेखि बसेको माओवादी केन्द्रको स्थायी बैठकमा उनले कार्यविभाजनमा आफूले असहमति राखेको जानकारी दिए। मैले आफ्नोतर्फबाट निर्णयमाथि असमत दर्ज गरेको छु। कार्य विभाजन जसरी गरियो सहि भएन। पार्टी निर्माणको उद्देश्य लिएर भएन। विधान अधिवेशनको ह्याङ ओभरलाई लिएर कार्यविभाजन गरियो। विधान अधिवेशनमा पार्टीभित्र प्रत्यक्ष निर्वाचित हुने व्यवस्था गर्नुपर्छ भन्ने मत राख्नेलाई म लगायतलाई कार्यविभाजनबाट जिम्मेवारी बिहीन बनाइएको छ। उनले भने,सुदूरपश्चिममा स्थायी कमिटी सदस्य हुँदाहुँदै केन्द्रिय सदस्यलाई सहईञ्जार्ज बनाइएको छ। उनले सबै तहका पदाधिकारीहरु प्रतिनिधिद्वारा प्रत्यक्ष निर्वाचित हुने व्यवस्था गर्ने लगायतका माग राखेर फरक मत राखेका थिए। पार्टी उपाध्यक्ष पम्फा भुसालको संयोजकत्वमा विधान मस्यौदा प्रस्ताव कार्यदल बनाइएको थियो। जसको सदस्यमा पार्टी उपमहासचिव शर्मा पनि थिए। उनले पार्टी रूपान्तरणका लागि कार्यदलमा चार फरक प्रस्ताव गरेका थिए। तर, कार्यदलमा रहेका अन्य नेताले उनको कुरा सुनेनन्। त्यसपछि उनले विधान मस्यौदा छलफलमा फरक चार मत राखेका थिए। प्रत्यक्ष निर्वाचन प्रणालीबाट पार्टीका सबै तहमा चुनाव हुनुपर्ने र संगठनलाई उनीहरूको योजनाअनुरूप चल्न दिनुपर्ने उनले उठाएका मुख्य एजेन्डा थियो। स्थायी समितिमा शर्माले पेस गरेको प्रस्तावका कारण माओवादीभित्र तरंग उत्पन्न भएको थियो। कार्यदलले गत माघ १ गते पार्टी अध्यक्ष प्रचण्डलाई विधान मस्यौदाको प्रस्ताव बुझाएको थियो। विधान अधिवेशनमा के थिए शर्माका फरक मत ? पार्टीका सबै तह र पदमा महाधिवेशनबाट प्रत्यक्ष निर्वाचित हुनुपर्ने, मनोनयन र चयन बन्द गर्नुपर्ने माग शर्माले राखेका छन्। उनले मनोनयन र चयनले पार्टी अघि बढ्न नसकेको र नेतृत्व पनि विकास नभएको बताउँदै आएका छन्। प्रदेश र जिल्लालाई केन्द्रबाट पूर्ण स्वायत्त राख्नुपर्ने र प्रदेशका मन्त्री छान्दा या तल्लो तहमा उम्मेदवार छान्दा केन्द्रबाट हस्तक्षेप गर्न नहुनेमा उनले जोड दिँदै आएका छन्। पार्टीको नाम नेकपा समाजवादी राख्नुपर्ने माग शर्माको छ। पार्टीको नाम फेरेपछि माओवादीबाट अन्यत्र गएका नेता तथा कार्यकर्तालाई मिलाएर समाजवादी यात्रा अघि बढाउन सहज हुने धारणा उनको छ। जनवर्गीय संगठनहरूलाई पार्टीको वैचारिक बाटोबाहेक अन्य विषयमा आफ्नै योजनामा चल्न दिनुपर्ने आवाज उनले उठाएका थिए।"
संसदीय समितिले दिएका निर्देशनलाई सरकारले कार्यान्वयन गर्दै आएको छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले संसद र संसदीय समितिले दिएका निर्देशनलाई उच्च महत्व दिइ प्राथमिकता साथ कार्यान्वयन गर्दै आएको बताएका छन्। बुधबार राष्ट्रियसभाअन्तरगतको राष्ट्रिय सरोकारवाला तथा समन्वय समिति बैठकमा सम्बोधन गर्दै प्रधानमन्त्री दाहालले समिति सदस्यहरूले उठाएका जिज्ञासाहरूलाई सरकारले गम्भीर रुपले लिने गरेको बताएका हुन्। 'समितिहरूले दिएका निर्देशनलाई सरकारले उच्च महत्व दिइ प्राथमिकताका साथ कार्यान्वयन गर्दै आएको जानकारी गराउन चाहन्छु,'प्रधानमन्त्री दाहालले भने,'समितिका माननीय सदस्यहरूले उठाएका जिज्ञासाहरूलाई पनि सरकारले गम्भीर रुपले लिने नै छ।' प्रधानमन्त्री दाहालले संघीयता कार्यान्वयन सरकारको उच्च प्राथमिकतामा रहेको बताए। उनले संघीयता कार्यान्वयनका सन्दर्भमा विभिन्न समयमा भएका निर्णयहरू कार्यान्वयन भइरहेको उल्लेख गरे। उनले राष्ट्रिय गौवका आयोजनाको निर्माणका बारेमा सम्बन्धित निकायसँग नियमित छलफल र निर्देशन दिने काम भइरहेको जिकिर गरे। प्रधानमन्त्री दाहालले भने,'सरकारले प्रत्येक मन्त्रालय सम्वद्ध राष्ट्रिय गौरवका योजनाहरूको विकास निर्माण र सेवा प्रवाहका विषयहरूमा तत्काल सुधार गरी आम जनतामा सकारात्मक सन्देश प्रवाह गर्न सम्बन्धित मन्त्रालयका मन्त्री र सचिवलगायत विभागीय प्रमुखहरूसँग नियमित ब्रिफिङ लिने र निर्देशन दिने काम भइरहेको छ।' प्रधानमन्त्री दाहालले आर्थिक अभावले संसदीय समितिका कुनै पनि काम रोकिन नहुने बताए। त्यसका लागि आफूले योजना आयोग र अर्थमन्त्रालयलाई निर्देशन दिएको समेत जानकारी गराए। प्रधानमन्त्री दाहालले सुशासन,समृद्धि र सामाजिक न्यायलाई केन्द्र विन्दुमा राखेर काम गर्दै आएको दावी गर्दै प्रधानमन्त्री दाहालले भ्रष्टाचार नियन्त्रण, सबै तहमा सुशासनको प्रवर्द्धन गर्ने, विकास प्रशासनलाई चुस्त गर्ने,विकास निर्माणका कार्यलाई निरन्तरता दिनेलगायत काम सरकारको मुख्य एजेण्डा रहेको उल्लेख छ।"
चैत १६ गते काठमाडौं केन्द्रित जनसंघर्ष गर्ने राप्रपाको घोषणा,"काठमाडौं : राष्ट्रिय प्रजातन्त्र पार्टी (राप्रपा)ले काठमाडौं केन्द्रित जनसंघर्ष गर्ने निर्णय गरेको छ। राप्रपाले प्रेस विज्ञप्ति जारी गर्दै चैत १६ गते काठमाडौं केन्द्रित जनसंघर्ष गर्ने घोषणा गरेको हो। राप्रपाले गत फागुन ९ गते राजसंस्था पुनःस्थापना र हिन्दू राष्ट्रको मागसहित सरकारलाई ४० बुँदे माग पेस गरेको थियो। सोही माग कार्यन्वयनका लागि देशका सबै जिल्लामा जनदबाबका कार्यक्रम र काठमाडौंमा जनसंघर्ष गर्ने निर्णय भएको पार्टी प्रपक्ता मोहन श्रेष्ठले जानकारी दिए। राप्रपाले पूर्व तयारीका लागि बुधबार काठमाडौंमा सबै जिल्लाकाको प्रतिनिधिमूलक आन्दोलनसम्बन्धी प्रशिक्षण गरेको छ। आन्दोलन मूल समितिका संयोजक राजेन्द्र लिङ्देन, पूर्व अध्यक्ष एवं निर्देशन समितिका अध्यक्ष डाप्रकाशचन्द्र लोहनी र वरिष्ठ उपाध्यक्ष रविन्द्र मिश्रले नीतिगत तथा आन्दोलनको अपरिहार्यताका विषय प्रशिक्षित गरेका थिए।"
"माओवादीको स्थायी कमिटी बैठक जारी : कांग्रेसको भूमिकाप्रति सशंकित, राष्ट्रियसभाको अध्यक्ष नछोड्न दबाब","काठमाडौं : कांग्रेस महासमिति बैठकले पारित गरेका प्रस्ताव र कांग्रेसको भूमिकालाई लिएर सत्तासीन माओवादी केन्द्र सशंकित बनेको छ। पार्टी कार्यालय पेरिस डाँडामा आज बिहान ९ बजेदेखि जारी माओवादी केन्द्रको स्थायी बैठकमा पार्टीको कार्यविभाजन, सुदूरपश्चिम प्रदेश संसदीय दलमा देखापरेको विवाद, गठबन्धनभित्र कांग्रेसको भूमिका र राष्ट्रिय सभा अध्यक्षको विषयलाई लिएर छलफल चलिरहेको छ। स्थायी कमिटी बैठकमा अधिकांश सदस्यहरूले राष्ट्रियसभाको अध्यक्ष पद माओवादीले पाउनुपर्नेमा जोड दिएका छन्। माओवादीले प्रधानमन्त्री गुमाउने बित्तिकै संवैधानिक परिषद्मा शून्य उपस्थिति हुने भन्दै उनीहरुले पार्टी अध्यक्ष एवम् प्रधानमन्त्रीलाई पुष्पकमल दाहाललाई दबाब दिइरहेका छन्। गठबन्धनबाट राष्ट्रिय सभा सदस्यमा निर्वाचित भएका कांग्रेसका कृष्णप्रसाद सिटौलाले अध्यक्षको दाबी गरिरहेको बेला माओवादीले उक्त पदको दाबी गरेपछि सत्तारुढ दलभित्र भागबन्डामा सकस पर्ने देखिएको छ। माओवादी केन्द्रले प्रदेश इन्चार्जलगायतका नेताको जिम्मेवारी हेरफेर गर्ने तयारी गरेको छ। मंगलबारको बैठकमा पनि अधिकांश नेताहरूले सत्तासीन कांग्रेसको भूमिकाबारे प्रश्न गरेका थिए। कांग्रेस उपसभापति पूर्णबहादुर खड्काको प्रस्तावमा १० वर्षे सशस्त्र युद्धको माओवादी हिंसा भनेर अवमूल्यन गरिएको, महामन्त्री गगन थापाको प्रस्तावमा चुनावी गठबन्धन नगर्ने भनेर किटान गरिएको तथा सत्तामा बसेर कांग्रेसका नेताहरूले विपक्षीको भूमिका निर्वाह गरेको भन्दै माओवादीका नेताहरूले बैठकमा असन्तुष्टि जनाएका थिए। कांग्रेसको महासमिति बैठकले पारित गरेको प्रस्ताव र कांग्रेसको भूमिकाबारे नेताहरूले बैठकमा मत राख्नुभएको छ, बैठकपश्चात माओवादी प्रवक्ता अग्नि सापकोटाले भने। यस्तै, कांग्रेसमा हिन्दु राष्ट्रका पक्षमा हस्ताक्षर गरिएको भन्दै माओवादी नेताहरूले असन्तुष्टि जनाएका थिए। कांग्रेस प्रतिगमनतिर फर्कन चाहेको हो कि के हो ? माओवादीका एक स्थायी समिति सदस्यले भने। आज प्रचण्डले सदस्यहरुले उठाएको प्रश्नको जवाफ समेत दिनेछन्।"
"शिक्षा विधेयक आएपछि शैक्षिक गुणस्तर वृद्धि हुन्छ, विधेयक पारित गर्न प्रयत्न गर्छु : सभामुख","रामेछाप : सभामुख देवराज घिमिरेले विद्यालय शिक्षा विधेयक पारित गर्न प्रयत्न गर्ने बताएका छन्। रामेछापको गोकुलगंगा माध्यमिक विद्यालयको स्वर्ण जयन्ती समारोहलाई मंगलबार सम्बोधन गर्दै सभामुख घिमिरेले विधेयक पारित भएसँगै तीन तहको काम कर्तव्य र जिम्मेवारीको प्रभावकारी कार्यान्वयन हुने विश्वास व्यक्त गरेका हुन् । शिक्षालाई समयअनुसार वैज्ञानिक, प्राविधिक, व्यावसायिक, सीपमुलक, रोजगारमूलक एवं जनमुखी बनाउन जरुरी छ, घिमिरेले भने, संसदमा विधाराधिन रहेको विद्यालय शिक्षा विधेयक पारित भएको अवस्थामा शैक्षिक गुणस्तर वृद्धि हुन सहयोग हुने अपेक्षा लिएको छु । विधेयक पारित गर्न म प्रयत्न गर्नेछु । सभामुख घिमिरेले बदलिएको समय अनुसार शिक्षामा सुधार आवश्यक रहेको बताए। उनले शिक्षाले समाज रुपान्तरणको गति निर्धारण गर्ने भएकाले समाजको आवश्यकता अनुरुप व्यवहारिक, प्राविधिक र सर्वसुलभ शिक्षाका लागि नीतिहरु परिवर्तन हुनुपर्नेमा जोड दिए । सभामुख घिमिरेले रामेछापको गोकुलगंगा क्षेत्र कृषि, पर्यटन र जनविद्युतको अपार सम्भावना रहेको क्षेत्र भएकाले राज्यले औद्योगिक विकास गर्न सक्ने धारणा राखे ।"
वित्तपीडितलाई सरकारको किन बेवास्ता ?,"काठमाडौं : वित्त क्षेत्रका सहकारी, लुघवित्त र मिटरब्याजबाट पीडितले पटकपटक आन्दोलन गरे पनि न्याय पाउन सकेका छैनन्। उनीहरू जब विरोध प्रदर्शनमा उत्रिन्छन् तब सरकारले माग पूरा गर्ने सहमति गर्छ। तर, कार्यान्वयन गर्दैन। बेवास्ता को यो सिलसिला वर्षौंदेखि चलिरहेको छ। सरकारको पछिल्लो प्रतिबद्धता पनि पूरा नभएको भन्दै यी तीनै क्षेत्रका पीडित काठमाडौं आएर आन्दोलनमा उत्रिएका छन्। करोडौं रुपैयाँ निक्षेप सहकारीले डुबाएको भन्दै सहकारीपीडित फागुन ६ गतेदेखि बानेश्वरस्थित सहकारी विभागमा अनिश्चितकालीन धर्नामा छन्। उनीहरू यसअघि गत साउन १८ गते माइतीघरबाट बानेश्वरसम्म प्रदर्शनमा उत्रिएका थिए। सरकारले सोही दिन सातबुँदे सम्झौता गरेको थियो। तर, सात महिनासम्म पनि कुनै वास्ता नगरेकाले फेरि आन्दोलित हुन बाध्य भएको बताउँछन्, सहकारी बचतकर्ता संरक्षण राष्ट्रिय अभियानका संयोजक हरिशचन्द्र श्रेष्ठ। सरकारले मागहरू सम्बोधन गर्ने छाँटकाँटै नदेखाएपछि फेरि आन्दोलित हुन बाध्य भएका हौं, उनी भन्छन्। सोही सम्झौता सम्बोधनका लागि प्रतिवेदन तयार गर्न सुझाव कार्यदल पनि बन्यो। उक्त कार्यदलले तयार पारेको प्रतिवेदनमा मागअनुसार हुबहु नभएको र सम्बोधन गर्ने भनेर उल्लेख गरेको भए पनि प्रधानमन्त्रीले दराजमै थन्क्याएको पीडितको भनाइ छ। त्यस बेला सहकारी संस्थाका बचतकर्ताको बचत फिर्तालाई सुरक्षा प्रदान गर्न तत्काल बचत तथा कर्जा सुरक्षण कोष स्थापनाका लागि मन्त्रालयले प्रक्रिया अगाडि बढाउने सहमति भएको थियो। ओरेन्टललगायत समस्याग्रस्त घोषित सहकारीका तर्फबाट बचतकर्तालाई रकम फिर्ता गर्दा स्पष्ट कार्ययोजना बनाई कार्यान्वयन गर्न समस्याग्रस्त सहकारी व्यवस्थापन समितिसँग मन्त्रालयले समन्वय गर्ने भनिएको थियो। सहकारीबाट भएको कर्जा असुली प्रक्रियालाई छिटोछरितो र प्रभावकारी बनाउन कर्जा सूचना केन्द्र र कर्जा असुली न्यायाधीकरणको स्थापना गर्न मन्त्रालयले तत्काल कार्य प्रक्रिया अगाडि बढाउने पनि भएिको थियो। सहकारी क्षेत्रको सुधार गर्न विद्यमान कानुनी व्यवस्थाभित्र तत्काल सुधार गर्न सकिने र कानुन संशोधन गर्नुपर्ने भए त्यस्तो विषयमा समेत तत्काल मन्त्रालय, सहकारी विभाग र समस्याग्रस्त व्यवस्थापन समितिबाट आवश्यक गृहकार्य अघि बढाउने सहमति भएको थियो। सहकारीपीडित मुलुकभर सहकारीको संख्या ३२ हजारभन्दा बढी छ। यी संस्थामा ७३ लाखभन्दा बढी सदस्य आबद्ध छन्। ५ सयभन्दा बढी सहकारी समस्यामा छन्। यसमध्ये सरकारले २०७५ देखि २०८० फागुनसम्म १७ वटालाई समस्याग्रस्त घोषणा गरेको छ। सहकारी विभाग र समस्याग्रस्त सहकारी व्यवस्थापन समितिको कार्यालयअनुसार समस्याग्रस्त १५ सहकारीमा मात्रै २८ हजार २ सय ७२ सदस्यको साँवा १३ अर्ब १४ करोड २७ लाख ७२ हजार रुपैयाँ डुबेको छ। अझ यसको ब्याज, कर्जा र अन्य दायित्व पनि थुप्रै जोखिममा छ। समस्याग्रस्त घोषणाको १४ वर्षसम्म पनि चुक्ता नगरेकाले यसको अर्थ नभएको तर साँवा र ब्याज हात लाग्नुपर्नेे श्रेष्ठ बताउँछन्। समस्याग्रस्त भनेर हुँदैन सरकारले पीडितको साँवा, ब्याज पैसा तुरुन्तै फिर्ता दिनुपर्यो। यसपछि सरकारले सञ्चालकबाट विस्तारै उठाएर लिँदा हुन्छ, श्रेष्ठ भन्छन्। सहकारी बचतकर्ता संरक्षण राष्ट्रिय अभियानमा सदस्य लिने पीडित १४ लाख पुगेका छन्। जसमा प्रतिव्यक्ति हजारौं रुपैयाँदेखि ३२ करोडसम्म निक्षेप फसेको छ। सबैको ठ्याक्कै कति डुबेको छ भन्ने एकिन तथ्यांक नभए पनि ठगेर भागेका ती सहकारीले लाखौं पीडितको तिर्नुपर्ने साँवा मात्रै ६५ अर्ब रुपैयाँ हाराहारी रहेको अनुमान छ। प्रायः एउटै सहकारीमा ५ हजारभन्दा माथि र ३० हजारसम्म बचतकर्ता सदस्य छन्। ५ सयभन्दा बढी सहकारीमा समस्या देखिएको छ। यसमध्ये करिब २ सय ९० वटाका पीडित जम्मा भएका छन्। पछिल्लो समय नेपाल राष्ट्र बैंकले गरेको एक अध्ययनले सहकारीमा केही कालोधनसमेत रहेको आशंका गरेको थियो। यसैले आन्दोलनमा आउनेमा कालोधन भएकाहरू नभएकाले थोरै भएको यस अभियानका संयोजक श्रेष्ठ बताउँछन्। जथाभावी सहकारी खोल्न दिएर, बढी ब्याज लिँदा पनि कडाइ नगरेर, निश्चित सीमा, मापदण्ड नतोकेर र अनुगमन नगरेर सहकारीबाट सर्वसाधारण ठगी परेका हुन्। विभाग अगाडि धर्ना दिइरहँदा सम्बद्ध अधिकारी भने पीडितको पैसा दिन क्षमताले नभ्याउने भन्दै प्रधानमन्त्रीसँग भेट्न सुझाव दिन्छन्। यसैले पीडितले प्रधानमन्त्रीसँग भेटाइदिन विभागका प्रतिनिधिलाई भनेका छन्। उबेलामै काठमाडौंको ४ आना जग्गा बेचेको पैसा ओरियन्टल सहकारीमा बचत राखेका श्रेष्ठ भन्छन्, सहकारी विभाग रजिष्टार, सहकारी मन्त्रीलाई प्रधानमन्त्रीसँग भेट्न सहज हुन्छ। तर, हामीले ३ दिनसम्म धाउँदा पनि प्रधानमन्त्रीलाई भेट्न सकेनौं। यसैले विभागले भेटाइदिन्छु भनेको छ। नभेटाएसम्म र पैसा हातमा नपरुञ्जेल हामी पछि हट्ने छैनौं। यसअघि गरेको सहमतिमा पनि पीडितको उपस्थितिबिना नै हचुवाको भरमा प्रतिवेदन बनाइएको उनी बताउँछन्। तर, त्यो प्रतिवेदन पनि प्रधानमनत्रीले लुकाएर राखेको उनको आरोप छ। यद्यपि त्यतिबेलै ४० प्रतिशत सरकारले र ६० प्रतिशत सञ्चालकबाट ल्याएर बाँड्ने आशा देखाएकाले विश्वास गरिएको थियो। प्रतिबद्धताअनुसार १ प्रतिशत पनि काम भएन। यसैले हामीले दोस्रो आन्दोलन सुरु गरेका हौं। अब यहाँबाट टुंगो नलागे सहकारी मन्त्रालय भित्रै गएर धर्ना दिन्छौं, उनी भन्छन्। किन आन्दोलित छन् लघुवित्तपीडित ? ऋण लिएपछि तिर्नुपर्छ भन्ने सर्वमान्य सिद्धान्त हो। तर, नेपाल राष्ट्र बैंकको नियमनमा रहेका लघुवित्त वित्तीय संस्थाबाट ऋण लिएर नतिर्ने ऋणी सदस्यले फेरि आन्दोलन थालेका छन्। लघुवित्तीय संस्थाविरुद्धको संघर्ष समितिमा १ लाख ८० हजार ऋणी सदस्य आबद्ध छन्। यसअनुसार अनुकूल हुने ८१० हजार संख्यामा यतिबेला आन्दोलनमा सहभागी भएको नेपाल केन्द्रीय समिति अध्यक्ष मनिराम ज्ञवाली बताउँछन्। लघुवित्तपीडित लघुवित्तविरुद्धको आन्दोलनको सुरुवात २०७८ माघ १ गते गुल्मीको गुल्मी दरबार गाउँपालिबाट सुरु भएको थियो। त्यसपछि निरन्तर संघर्ष गर्दै २०८० असार २८ देखि साउन १४ गतेसम्म १८ दिन आमरण अनशनसमेत बसे। तब सरकारका तर्फबाट अर्थ मन्त्रालयका सहसचिव भूपाल बरालको नेतृत्वमा र संघर्ष समितिका तर्फबाट रमेश तामाङसहित ५ सदस्यीय वार्ता टोली बनाइएको थियो। त्यस बेला चारपटक वार्ता भयो। तर, राष्ट्र बैंकले प्रतिनिधि नपठाएर असहयोग गरेकाले निकासमा बाधक भएको भन्दै पीडितहरू फेरि गत मंसिर ५ देखि आन्दोलित भएका थिए। उनीहरू फागुन १ गतेदेखि चितवनको मुग्लिनबाट पैदल यात्रासहित ५ गते काठमाडौं आई ६८ गते चक्रपथ परिक्रमासहित सिफलमा बसेर आन्दोलनलाई निरन्तरता दिए। सिफलमा सोमबार खेलकुद भएकाले यो टोलीको महिला समूह चौतर्फी सुरक्षाका बाबजुद पनि संसद् परिसरभित्रै पसरे नारा लगाए। ऋण लिएपछि तिर्नुपर्नेमा आन्दोलित हुनु औचित्यपूर्ण छ त भन्ने अन्नपूर्ण पोस्ट्को प्रश्नमा अध्यक्ष ज्ञवालीले भने, लघुवित्तहरूले जनतालाई अन्यायपूर्ण ऋणमा फसाएका हुन्। राष्ट्र बैंकको निर्देशन नमान्ने र जनतालाई आर्थिक र सामाजिक शोषण गर्ने काम भयो। निर्देशिकाविपरीत काम गरेकाले यसको गल्तीको भागेदार लघुवित्त हुन्। नेपालमा लघुवित्तहरू असफल भएकाले यसको खारेज हुनुपर्छ भनेर आन्दोलनमा जुटेका हुन्। जबकी बंगलादेशबाट सुरु भएको लघुवित्तको अवधारणा अन्य मुलुकमा सफल छ। बंगलादेशमा लघुवित्त सञ्चालन गर्नेले ६ वटा नोबल पुरस्कार पनि पाएका थिए। तर, नेपालका लघुवित्त सञ्चालनका कारण १५ सयले आत्महत्या गर्ने स्थिति आएकाले सञ्चालन गतिलो नभएको ज्ञवालीको तर्क छ। उनी भन्छन्, नेपालमा बंगलादेशको भन्दा उल्टो भयो। लघुवित्त अवधारणामा चल्न नसक्दा उल्टो भयो। जसले लघुवित्तमा करिब २८ लाख ऋणीमध्ये ७० प्रतिशत ऋण तिर्ने अवस्थामा छैनन्। उनीहरूले सरकारसमक्ष ९ बुँदे माग अघि सारेका छन्। जसमा लघुवित्तीय संस्थाहरूद्वारा लगाइएको सामूहिक ऋण मिनाहा गर्नुपर्नेलगायत छन्। गरिब किसानलाई निःशुल्क ऋण प्रदान, आवश्यकता र क्षमतामा आधारित काम र दामको व्यवस्था हुनुपर्ने माग छ। समाजवादी अर्थतन्त्रको विकास, जनपक्षीय मौद्रिक नीति कायम, कालोसूची तथा धितो लिलाम फुकुवा, भूमिहीन तथा वित्तीय शोषणका पीडितहरूलाई मुआब्जाको व्यवस्था र प्रत्यक्ष निर्वाचित राष्ट्र प्रमुखको व्यवस्था गर्न माग गरेका छन्। केन्द्रीय बैंकको तथ्यांकअनुसार २०८० पुस मसान्तसम्म ५७ लघुवित्त वित्तीय संस्थामध्ये ३ वटा थोक कर्जाप्रदायक छन्। बाँकी ५४ वटा खुद्रा कर्जा गर्छन्। चालु आर्थिक वर्षको पुससम्म लघुवित्त वित्तीय संस्थाको सदस्य संख्या ६० लाख ३ हजार पुगेको छ। केन्द्रीय बैंकको पछिल्लो निर्देशनबमोजिम एक संस्था एक ऋणीको व्यवस्था भएसँगै ऋणीको संख्या ८३३ प्रतिशतले घटेर २७ लाख ३६ हजारमा झरेको छ। जसबाट यस अवधिमा बचतनिक्षेप संकलन १ खर्ब ६७ अर्ब ६४ करोड रुपैयाँ र सापटी १ खर्ब ७५ अर्ब ८३ करोड रुपैयाँ गरी कुल ३ खर्ब ४३ अर्ब ४७ करोड वित्तीय स्रोत संकलन गरेका छन्। खुद्रा कर्जा प्रदायक संस्थाको निष्क्रिय कर्जा रकममा वृद्धि भएको छ। कुल कर्जा तथा सापट रकम गत असारको तुलनामा ३६६ प्रतिशतले बढेर ३ खर्ब ८५ अर्ब ५३ करोड पुगेको छ। जस्मा निष्क्रिय कर्जा २८ अर्ब ८९ करोड रुपैयाँ अर्थात् ७४९ प्रतिशत छ। अर्थमन्त्री डा प्रकाशशरण महतले लघुवित्त पीडितको मागप्रति सरकार गम्भीर रहेको बताएका छन्। लघुवित्त र मिटरब्याज पीडितले संसद् भवन परिसरमा प्रदर्शन गरेपछि सञ्चारकर्मीसँग अर्थमन्त्री महतले लघुवित्तलाई राष्ट्र बैंकमार्फत नियमन गरिने बताएका हुन्। उनले लघुवित्तको दुरुपयोग गर्नेलाई कानुनी कारबाहीको दायरामा ल्याइने र ऋण लिएकाहरूले पनि आफ्नो दायित्व पूरा गर्नुपर्ने धारणा राखे। संसद्भित्र र संसद बाहिर पनि लघुवित्तपीडितको मागप्रति ध्यानाकर्षण भएको उल्लेख गर्दै उनले त्यसको समाधान गर्ने विकल्पमा सरकार गम्भीर रहेको बताए। हिजोको दिनमा सहकारी लघुवित्तमा अथाह ऋण प्रवाह गरेको र कोभिडका कारण ऋणीहरू थप समस्यामा परेको छन्, उनले भने। मिटरब्याज काण्ड : कानुन बन्यो तर सल्टिएन समस्या मिटरब्याजीविरुद्धको आन्दोलन सुरु भएको करिब ८ वर्ष बित्यो। तर, समस्या समाधान हुन सकेको छैन। सरकारले गत वर्ष गठन गरेको अनुचित लेनदेन (मिटरब्याज)सम्बन्धी जाँचबुझ आयोगले सबै पीडितको समस्या सल्ट्याएन। जसले गर्दा मुलुकभरका हजारौं पीडित मेचीमहाकालीबाट पैदल न्याय मार्च गर्दै काठमाडौं आइपुगेर फागुन ११ गतेदेखी आन्दोलनमा छन्। यसअघि गठित आयोगले गत मंसिर २६ गते सरकारलाई बुझाएको प्रतिवेदनले सबैलाई न्याय नमिलेको पीडितको गुनासो छ। आयोगले पीडितबाट २८ हजार उजुरी पनि लिएको थियो। त्यसमध्ये ५ हजार १ सय ८८ वटा उजुरीमाथि कारबाही पनि भयो। तर, २२ हजार ८ सय १२ वटा अझै टुंगिएका छैनन्। ७० हजार पीडितका उजुरी दर्ता हुनै बाँकी रहेको भन्दै पीडित राजधानीमा आन्दोलनमा छन्। मिटरब्याज तथा ठगीविरुद्ध किसान मजदुर संघर्ष समितिका अध्यक्ष अवधेश कुशवाहाका अनुसार ९२ हजार ८ सय १२ जना मिटरब्याजपीडित न्यायको पर्खाइमा छन्। अब अधिकार सम्पन्न आयोगले मात्रै समस्या समाधान गर्न सक्ने उनले आस गरेका छन्। मिटरब्याजी साहु श्याम परदेशीविरुद्ध सर्लाहीका पीडितले २०७२ सालमा चरणबद्ध आन्दोलन थालेका थिए। यस अवधिमा मिटरब्याजविरुद्धको कानुन बनाउनेदेखि धेरै साहुलाई कारागार पठाउने काम भयो। तर, अझै पीडितका माग पूरा भएका छैनन्। २०७७ सालपछि पीडितले नवलपरासीबाट संघर्ष समिति गठन गरेर देशव्यापी आन्दोलन चर्काएका थिए। जुन अहिले काठमाडौंमा चल्दै छ। २०७९ जेठदेखि असार १३ गतेसम्म १४ दिनसम्म नवलपरासीका पीडित माइतीघर मण्डलामा धर्ना बसे। सरकारले आन्दोलनको दबाबबाट मिटरब्याज पीडितको समस्या अध्ययन गर्न २०७९ सालमा कार्यदल बनायो। त्यो प्रतिवेदन लागू भएन। फेरि पीडितले साउन १६ देखि असोज १ गतेसम्म काठमाडौंमा ४७ दिन दोस्रो चरणको आन्दोलन गरे। सरकारले फेरि पाँचबुँदे सम्झौता गर्यो। त्यो सम्झौतामा पनि सरकार जिम्मेवार नदेखिएपछि मधेसमा पीडितहरू २०७९ चैतमा पैदल मार्च गर्दै बर्दिबासबाट काठमाडौं पुगे। संघर्ष समितिसँग सरकारले सम्झौता गरेको थियो। त्यो सम्झौता लिएर पीडितहरूको अर्को समूह घर फर्कियो। सरकारले झुक्याएको भन्दै २०७९ चैत २० गतेदेखि अर्को समूहले आन्दोलन जारी राख्यो। त्यही समूह मेचीमहाकाली न्याय मार्च गर्दै काठमाडौं पुगेको हो। सरकारले यसअघि गठन गरेको अनुचित लेनदेनसम्बन्धी जाँचबुझ आयोगको काम कर्मकाण्डी मात्रै भएको पीडित बताउँछन्। त्यसैकारण फेरि कठोर संघर्षमा उत्रिनु परेको मिटरब्याज तथा ठगीविरुद्ध किसान मजदुर संघर्षका केन्द्रीय अध्यक्ष अवधेश कुशवाहा बताउँछन्। २९ हजार पीडितका उजुरी मात्रै आयोगले स्वीकार गर्यो, उनी भन्छन्, सीमित समय र सूचनाको अभावमा गाउँका सीधासोझाले उजुरी दिनै पाएनन्। ७० हजार पीडित छुटे। आयोगमा दर्ता भएका पाँच हजार उजुरीको मात्रै निरुपण भयो, अरूले न्याय पाएनन्। आठ महिना काम गरेको आयोगमा २८ हजार उजुरी परे। पीडित र साहुबीच ५ अर्ब ५७ करोड १९ लाख रुपैयाँको लिखत कारोबार भएको आयोगको अध्ययनले देखायो। तर, साहुहरूले ७ अर्ब ६२ करोड ८० लाख रुपैयाँ ऋणीबाट अझै असुल गर्न बाँकी रहेको दाबी गरे। जबकि ऋणले साहुसँग लिएको ऋणभन्दा बढी नै तिरेका थिए। तर, साहुले त्यसको हिसाब नै गोलमाल पारेर ऋणीबाट अझै रकम उठाउनु पर्ने दाबी गरे। उजुरी लिएर आयोगले पीडितलाई न्याय दिलाउन पनि पहल गरेको थियो। ५ हजार १ सय ८८ निवेदनको मिलापत्र पनि भयो। मिलापत्रको माध्यमबाट प्रशासनले साहुको कब्जामा परेको २ सय १८ बिघा १० कट्ठा, ७ धुर जग्गा पीडितलाई फिर्ता पनि गरायो। साहुबाट ७ सय ९३ कित्ताका जग्गा पीडितलाई फिर्ता दिलाइएको आयोगको प्रतिवेदनमा उल्लेख छ। तर, आयोगले सरकारलाई प्रतिवेदन बुझाएपछि दर्ता भएका अन्य उजुरी अलपत्र परे। तीन सदस्यीय आयोगले प्रधानमन्त्री पुष्पकमल दाहाललाई मंसिर २६ गते सुझावसहितको प्रतिवेदन बुझाएको थियो। प्रधानमन्त्री दाहालले प्रतिवेदन कार्यान्वयनका लागि उपप्रधान एवं गृहमन्त्री नारायणकाजी श्रेष्ठलाई हस्तान्तरण गरेका थिए। आयोगले गृह मन्त्रालयअन्तर्गतका जिल्ला प्रशासन कार्यालयमार्फत बाँकी रहेका उजुरीको कारबाही गर्न सुझाव दिएको थियो। तर, उक्त प्रतिवेदन तीन महिनादेखि थन्क्याएर राखिएको छ। पीडितका आँखामा छारो हाल्नका लागिमात्रै आयोग बनाइयो, संघर्ष समितिका अध्यक्ष कुशवाहा भन्छन्। आयोगले जिल्ला प्रशासन कार्यालयमा डेस्कको व्यवस्था गरी दुई वर्षभित्र मिटरब्याजको समाधान गर्न सुझाव दिएको थियो। तर, त्यसको कार्यान्वयन भएन। आयोगले २०८० वैशाख १७ देखि जेठ १४ सम्म पीडितहरूको निवेदन लिएको थियो। जसमा करिब २८ हजार पीडितको निवेदन परेको थियो। सबैभन्दा बढी मधेसका ८ जिल्लाबाट २१ हजार ५ सय ५२ र पश्चिम नवलपरासीबाट १ हजार ८ सय ६२ निवेदन परेका थिए। सबैभन्दा बढी निवेदन बाराबाट परेका थिए। मधेस प्रदेशका ८ वटै जिल्ला, पश्चिम नवलपरासीसहित २९ जिल्ला मिटरब्याजको समस्यामा छन्। गृह मन्त्रालयका प्रवक्ता नारायणप्रसाद भट्टराई मिटरब्याज समस्या समाधानका लागि आयोग गठन भएर कानुन संशोधन पनि भइसकेको बताउँछन्। उनकाअनुसार ठगी, फौजदारी कार्यविधि संहिता संशोधन गरेर सरकारले मिटरब्याजसम्बन्धी समस्यालाई फौजदारी कसुरका रूपमा स्थापित गरिसकेको छ। मेलमिलापमा ५ हजारभन्दा बढी उजुरीहरू फछ्यौट भइसकेका छन्। सो आयोग बिगठन भइसकेपछि नयाँ कार्यविधि बनाएर प्रहरीकोमा जिम्मा लगाइएको छ, भट्टराईले अन्नपूर्णसँग भने, त्यसरी जिम्मा लगाउँदा मेलमिलाप, छलफलका अवसरहरू पनि खुला राखिएको छ। यसअन्तर्गत जिल्लामा काम भएको छ। यसैमार्फत जाँदा राम्रो हुनछ। यद्यपि यसका बाबजुद पनि आन्दोलनरत मिटरब्याजीपीडितहरूसँग सरकारले वार्ता गरिरहेको प्रवक्ता भट्टराईले जानकारी दिए। सहकारी विभागका रजिष्टार पिताम्बर घिमिरे सहकारी पीडितसँग भएको ७ बुँदे सम्झौताअनुसार सरकारले गठन गरेको कार्यदलले प्रतिवेदन बुझाएबमोजिम कार्यान्वयनको चरणमा रहेको बताउँछन्। बचत फिर्ताको मुख्य माग हो। यसैले निक्षेप तथा कर्जा सुरक्षण कोष, ऋण असुली न्यायाधिकरण लगायतका कानुनमा भएका व्यवस्थालाई कार्यविधि बनाएर अघि बढाउने गृहकार्य गरिरहेको उनले जनाए। रजिष्टार घिमिरेले भने, बचत राखेको सहकारीहरूलाई पनि चैत मसान्तसम्म फिर्ता गर्न निर्देशन दिएका छौं। सञ्चालकहरूलाई बोलाएरै निर्देशन दिएर पीडितलाई सहजीकरण गरेका छौं। गम्भीर आर्थिक संकटमा परेको, बचत फिर्ता नगर्ने, बचतकर्ताको रकम जोखिममा पार्ने सहकारीलाई समस्याग्रस्त घोषणा गर्ने र सहकारी व्यवस्थापन समितिबाट दायित्व र सम्पत्ति व्यवस्थापनको काम भएको छ। सरकारसँग कसको माग के ? सहकारी पीडितका माग लघुवित्तपीडितका माग मिटरब्याजी पीडितका माग"
एक वर्षदेखि रोकियो भिडियो एक्सरे सेवा,"अर्घाखाँची : अर्घाखाँचीको छत्रदेव गाउँपालिकामा रहेको बल्कोट प्राथमिक स्वास्थ्य केन्द्रमा दक्ष जनशक्ति नहुँदा भिडियो एक्सरे सेवा सञ्चालन हुन सकेको छैन। छत्रदेव गाउँपालिका२ बल्कोटमा रहेको यस प्राथमिक केन्द्रमा २ वटा भिडियो एक्सरे मेसिन रहेपनि दक्ष जनशक्तिको अभावमा एक वर्षदेखि भिडियो एक्सरे सेवा सञ्चालन हुन नसकेको बल्कोट प्राथमिक स्वास्थ्य केन्द्रका प्रमुख विष्णु खनालले बताए। भिडियो एक्सरे गर्ने डाक्टर अध्ययन विदामा गएपछि विगत एक महिनादेखि प्राथमिक स्वास्थ्य केन्द्रमा रहेको गएसजी मेसिन सञ्चालन हुन नसकेको हो। यस स्थानका सेवाग्राहीहरू भिडियो एक्सरे गर्न जिल्ला अस्पताल सन्धिखर्क र निजी क्लिनीकमा जान बाध्य भएका छन्। भिडियो एक्सरे सेवा सञ्चालन हुन नसक्दा गर्भवती महिलाहरू बढी मर्कामा परेका छन्। एक्सरे मेसिन पनि अहिले सञ्चालन हुन सकेको छैन। प्राविधिक कारणले एक्सरे मेसिन पनि सञ्चालन हुन नसकेको डाक्टर आरोग्य खनालको भनाइ छ। प्राथमिक स्वास्थ्य केन्द्रमा चौविस घण्टे प्रसुती सेवा, ओपिडी सेवा, ल्याब सेवा, बीमा सेवालगायतका सेवाहरू प्रदान हुँदै आएको छ। यस प्राथमिक स्वास्थ्य केन्द्रमा अर्घाखाँचीको छत्रदेव गाउँपालिका, पाणिनि गाउँपालिका र गुल्मीको छत्रकोटका बासिन्दाहरूले पनि सेवा लिने गरेका छन्। जर्नल एकसरे मेसिन पनि दक्ष जनशक्तिको अभावमा प्राथमिक स्वास्थ्य केन्द्रका कार्यालय सहयोगी रेनु प्रसाद खनालले सञ्चालन गर्दै आएका थिए। तालिमको भरमा ७ वर्षदेखि एक्सरे मेसिन सञ्चालन गर्दै आएको र अहिले टेक्निकल समस्याका कारण एक्सरे पनि सञ्चालन हुन नसकेको खनालको भनाइ छ।"
महोत्तरीमा लागुऔषधसहित तीन जना पक्राउ,"महोत्तरी : महोत्तरी प्रहरीले लागुऔषधसहित तीन जनालाई पक्राउ गरेको छ। बुधबार महोत्तरीको पिपरामा प्रहरीले चेकजाँचको उनीहरूलाई नियन्त्रणमा लिएको छ। मधेस प्रहरी कार्यालय जनकपुरले दिएको जानकारी अनुसार प्रहीले ज१ह ३९४५ नंको टेम्पोलाई चेकजाँच गर्ने क्रममा फेनारगन ४६९ एम्पुल, टेयालगेसिस ४९९ एम्पुल, डाईजेपाम ४९२ एम्पुल वरामद भएको हो। प्रहरीले टेम्पो चालक पिपरा गाँउपालिका २ का ३६ वर्षीय मोहम्मद सिकिन्द्र हुसेन, सोही टेम्पोमा सवार रहेका मटिहानी नगरपालिका ९ का गुडडु साफी र भारत विहार सोनवर्षाका २० वर्षीय सुवोध राउतलाई नियन्त्रणमा लिएको छ। पक्राउ परेको टेम्पो, टेम्पो चालक र सवारी उपर आवश्यक कारवाहीका लागि जिल्ला प्रहरी कार्यालय महोत्तरीमा राखिएको र घटनाको सम्बन्धमा थप अनुसन्धान भइरहेको मधेस प्रहरीका सूचना अधिकारी एसपी श्यामकुमार महतोले जानकारी दिएका छन्।"
हुबहु समाचार सार्ने १८३ अनलाइन कारबाहीमा,"काठमाडौं : प्रेस काउन्सिल नेपालले पछिल्लो डेढ वर्षमा १ सय ८३ अनलाइनलाई समाचार चोरीअन्तर्गत कारबाही गरेको छ। काउन्सिलले आज एक विज्ञप्ति जारी गर्दै गत आर्थिक वर्षयता हालसम्म समाचार हुबहु चोरी गरी सार्ने, अनुमति नलिने १८३ अनलाइन सञ्चार माध्यम तथा वेबपोर्टललाई कारबाही गरेको जनाएको हो। कारबाहीमा परेकामध्ये १४३ सञ्चार माध्यमलाई स्पष्टीकरण सोधिएको, ११ वटालाई सचेत गराइएको विज्ञप्तिमा उल्लेख छ। 'स्पष्टीकरण सोधिएका अधिकांश मिडियाबाट आगामी दिनमा त्यस्तो कार्य नगर्ने भनी प्रतिबद्धतासहित जवाफ पेस भएको थियो। मिडियाका रुपमा दर्तासूचीकरण नभएका २९ वेवपोर्टललाई आवश्यक कारबाहीका लागि नेपाल दूरसञ्चार प्राधिकरणमा पत्राचार भइसकेको छ।' काउन्सिलका सहप्रशासकीय अधिकृत रामशरण बोहराद्वारा जारी विज्ञप्तिमा भनिएको छ। बुधबार प्रेस काउन्सिल पत्रकार आचारसंहिता अनुगमन उपसमितिको बैठकसमेत बसेको थियो। बैठकले हुबहु प्रवृत्ति निरुत्साहित गर्न थप कारबाहीको प्रकृया अघि बढाउने निर्णय गरेको छ। बैठकमा ८९ वटा मिडियालाई सचेत गराउने निर्णय भएको छ। 'आगामी दिनमा बिना अनुमति हुबहु प्रकाशन नगर्नरनगराउन ध्यानाकर्षण गराउने र पुनः त्यस्तो प्रवृत्ति पुनरावृत्ति भएको उजुरी तथा गुनासो प्राप्त भएमा प्रचलित कानुन तथा आचारसंहिताबमोजिम थप कारबाही हुनेतर्फ सचेत गराउने निर्णय गरिएको हो। त्यस्तै, एक लाई भुलसुधार गर्न र एक लाई खण्डन प्रकाशन गर्न निर्देशन दिने र एक सञ्चार माध्यमको जवाफ चित्तबुझ्दो नदेखिएकोप्रति सम्पादकलाई छलफलमा बोलाउने निर्णय गरेको छ,' जारी विज्ञप्तिमा उल्लेख छ। काउन्सिल अध्यक्ष बालकृष्ण बस्नेतको संयोजकत्वमा बसेको उपसमितिको बैठकमा नेपाल पत्रकार महासंघका अध्यक्षसमेत रहेका काउन्सिल सदस्य विपुल पोखरेल, काउन्सिलका सदस्यहरू दिपक पाण्डे, दुर्गा भण्डारी पौडेल, ठाकुर बेलबासे, लालबाबु शेख, शरदप्रसाद अधिकारी, गणेशप्रसाद पोख्रेल तथा बार एसोसिएसनका तर्फबाट प्रतिनिधि महासचिव अञ्जिता खनाल र काउन्सिलका सहप्रशासकीय अधिकृत एवं सहप्रवक्ता रामशरण बोहराको सहभागिता थियो। काउन्सिलमा २०८० साउनदेखि फागुन १५ गतेसम्म विभिन्न मिडियाविरुद्ध २२० वटा उजुरी, १२ जनगुनासा दर्ता भएका छन्। पछिल्लो तीन महिनामा ५१ उजुरी, २ जनगुनासोसहित ५३ वटा उजुरी दर्ता भएको छ भने यस अवधिमा अघिल्लो आर्थिक वर्षसमेतको गरी १६० वटा उजुरी फर्छ्यौट भएका छन्।"
छ महिनामा कर्तव्य ज्यान मुद्दाका ४०६ अभियुक्त पक्राउ,"काठमाडौं : चालु आर्थिक वर्षको छ महिनाको अवधिमा कर्तव्य ज्यान मुद्दामा संलग्न पाँच सय २९ जनामध्ये चार सय छ जना पक्राउ परेका छन् । तीमध्ये पुरुष तीन सय ६० र महिला ४६ जना छन् । तीमध्ये सात पुरुष र एक जना महिला विदेशी हुन् । जम्मा पक्राउ परेकामध्ये काठमाडौं उपत्यका प्रहरी कार्यालयअन्तर्गत २२, कोशी प्रदेशमा ८५, मधेसमा ५८, बागमतीमा ३२, गण्डकीमा ३२, लुम्बिनीमा ७९, कर्णालीमा ४९ र सुदूरपश्चिम प्रदेशमा ४९ जना रहेका केन्द्रीय प्रहरी प्रवक्ता तथा प्रहरी नायब महानिरीक्षक भीमप्रसाद ढकालले जानकारी दिए। उनका अनुसार चालु आर्थिक वर्षमा ७७ प्रतिशत अभियुक्त प्रारम्भिक अनुसन्धानकै चरणमा पक्राउ गर्न सफल भएको छ । अनुसन्धान निरन्तर चलिरहने भएको हुँदा अभियुक्त पक्राउ पर्ने सङ्ख्या बढ्दै जान्छ । आव २०७९८० मा ७८, आव २०७८७९ मा ७७, आव २०७७७८ मा ७५, आव २०७६७७ मा ८१ र आव २०७५७६ मा ८२ प्रतिशत अभियुक्त पक्राउ गर्न सफल भएको थियो । पछिल्लो पाँच वर्षको तथ्याङ्क विश्लेषण गर्दा कर्तव्य ज्यान मुद्दामा औषत ७९ प्रतिशत अभियुक्त पक्राउ परेका देखिएको छ । यसै सिलसिलामा सर्वश्वसहित जन्मकैद सजाय भएका फरार प्रतिवादी धादिङ ज्वालामुखीका ७० वर्षीय सूर्यबहादुर दवाडी २१ वर्षपछि गत माघ १ गते पक्राउ परे । उनलाई अंशसम्बन्धी झगडामा श्रीमती सानुमाया दवाडीको हत्या गरेको कर्तव्य ज्यानसम्बन्धी मुद्दामा विसं २०६१ जेठ ५ गते जिल्ला अदालत धादिङले सर्वश्वसहित जन्मकैद फैसला गरेको थियो । यसैगरी कर्तव्य ज्यान मुद्दाका फरार प्रतिवादी बाँके नेपालगञ्जका ५५ वर्षीय मोहमद हाफिम खाँ १४ वर्षपछि मङ्सिर २० गते पक्राउ परे । उनलाई विसं २०६६ असार २२ गते जिल्ला अदालत बाँकेले १८ वर्ष कैद सजायको फैसला गरेको थियो । दवाडी र खाँ प्रतिनिधिपात्रमात्रै हुन् । उनीहरूजस्तै कर्तव्य ज्यानजस्तो जघन्य अपराधमा संलग्न तथा फरार व्यक्ति पक्राउ पर्ने क्रम जारी छ । नेपाल प्रहरीले अनुसन्धानलाई निरन्तरता दिने र खोजतलासलाई तीव्र पारेका कारण यस्ता अपराधी पक्राउ गरी कानुनी दायरामा ल्याउन सफल भएको केन्द्रीय प्रहरी प्रवक्ता तथा प्रहरी नायब महानिरीक्षक ढकालले जानकारी दिए। यस प्रकार हरेक आर्थिक वर्षमा जघन्य अपराधको अनुसन्धानमा नेपाल प्रहरी सफल भएको देखिन्छ । यो सफलता प्राप्त हुनुमा प्रहरीको क्रियाशीलता नै प्रमुख कारण भएको नेपाल प्रहरी प्रधान कार्यालय अपराध अनुसन्धान विभागका प्रमुख प्रहरी अतिरिक्त महानिरीक्षक टेकबहादुर तामाङले बताए । उनले भने, 'अनुसन्धान र खोजीकार्य निरन्तर रहने, चालु मुद्दाको अभियुक्त पक्राउ गर्न तथा अदालतको फैसला कार्यान्वयनका लागि प्रहरी कार्यालयले कार्ययोजना नै बनाई कार्यान्वयन गर्ने हुँदा चालु मुद्दाका फरार प्रतिवादी तथा पुराना मुद्दाका फरार प्रतिवादीलाई समेत पक्राउ गर्न नेपाल प्रहरी सफल भएको छ ।' खुला सिमाना र विश्वव्यापीकरणका कारण केही त्यस्ता व्यक्ति फरार रहेको भएता पनि इन्टरपोलको सहयोगमा समेत केही फरार प्रतिवादीलाई पक्राउ गरी ल्याइएका प्रहरीले जनाएको छ । नेपाल प्रहरीको सूचना संयन्त्रको प्रयोग, प्रविधिको प्रयोग र योजनासहितको निरन्तरताको प्रयासका कारण कर्तव्य ज्यानलगायतका मुद्दाका प्रतिवादीमध्ये ठूलो प्रतिशतलाई पक्राउ गर्न सफल भएको छ भने यो पक्राउ दरलाई अधिकतम बनाउन प्रहरी सदैव क्रियाशील रहेको प्रहरी अतिरिक्त महानिरीक्षक तामाङले जानकारी दिए। उनका अनुसार अपराध अनुसन्धानलाई थप व्यावसायिक तथा विशिष्टिकृत गर्न नेपाल प्रहरी कार्ययोजना, २०८० ले विभिन्न व्यवस्था गरेको छ । प्रहरी महानिरीक्षक वसन्तबहादुर कुँवरले कार्ययोजना लागू गरेपछि अपराध अनुसन्धानको जनशक्ति व्यवस्थापन गर्न सहज भएको छ । राष्ट्रिय अपराध सूचना संयन्त्र थप प्रभावकारी भएको छ । यस क्षेत्रको अनुभव आदानप्रदान तथा क्षमता अभिवृद्धिमा टेवा पुगेको छ । समग्रमा कर्तव्य ज्यानलगायत अन्य अपराधका घटना न्यूनीकरण तथा प्रभावकारी अनुसन्धान हुनसकेको छ । विधि विज्ञान प्रयोगशाला, पोलिग्राफ शाखा, डिजिटल फोरेन्सिक ल्याब, डाटा सेन्टर, सिसिटिभी, केनाइन आदिले प्रमाणमुखी अपराध अनुसन्धानमा सघाउ पुगेको प्रहरीको भनाइ छ । विशिष्टिकृत अपराध अनुसन्धान एकाइको क्षमता विकास र प्रदेशस्तरमा विस्तार भई अनुसन्धान क्षमता र दायरा फराकिलो भएको र जसले समग्र अनुसन्धान क्षेत्रमा सकारात्मक प्रभाव पारी जुनसुकै अपराध गरी देश वा विदेशमा फरार व्यक्ति कानुनको पञ्जाबाट उम्किन नसकेका प्रहरीको दाबी छ । 'अपराध व्यक्ति, परिवार, समाज तथा देशको विकासका लागि बाधक हुन्छ । त्यस्ता अपराधको सफल अनुसन्धान गर्न र अपराधीलाई कानुनी दायरामा ल्याउन नेपाल प्रहरी सक्रिय छ । अपराध न्यूनीकरण गर्न प्रहरीका हरेक युनिटको कुशल परिचालन गरिएको केन्द्रीय प्रहरी प्रवक्ता ढकालले बताए। युनिटले चौबिसै घण्टा गस्ती, पेट्रोलिङ गर्नुका साथै आवश्यकतानुसार सचेतना कार्यक्रम गरिरहेका तथा योजना र नीतिको विश्लेषण र तर्जुमा गर्न राष्ट्रिय र अन्तर्राष्ट्रियस्तरका अन्य निकायसँग सहकार्य गरिएको छ । कुनै अपराधी नछुटोस् र कुनै निर्दोष व्यक्तिले सजाय नपाओस् भन्नेमा नेपाल प्रहरी सचेत भएर काम गरिरहेको छु, प्रवक्ता ढकालले भने। आपराधिक घटनाको सफल अनुसन्धान हुनु भनेको उचित, प्रभावकारी एवं प्रमाणमुखी अनुसन्धान नै हो । यसलाई प्राथमिकतामा राखी न्याय सम्पादन गरेकै कारण सफलता मिलेको हो । यस कार्यलाई प्रविधिले निकै सघाएको छ । प्रमाण जुटाउन सहयोग गरेको उनको भनाइ छ । उनले भने, 'प्रविधिको उच्चतम प्रयोगले अपराध अनुसन्धान एवं नियन्त्रणमा अहम् भूमिका निभाएको छ । वस्तुनिष्ट तथा प्रमाणमुखी सबुत सङकलनमा नेपाल प्रहरीले साधनस्रोत व्यवस्थापन तथा दक्ष जनशक्ति उत्पादनलाई जोड दिएको छ ।' रासस"
बिजुलीको पोल ढलेर लाग्दा वडा सदस्य तितुङको मृत्यु,मकवानपुर : मकवानपुरको बकैया गाउँपालिका७ को मानदमारमा एक बिजुलीको पोल ढलेर लाग्दा स्थानीय वडासदस्यको मृत्यु भएको छ । मृत्यु हुनेमा सोही वडाका वडासदस्य ४० वर्षीय रामकुमार तितुङ रहेको जिल्ला प्रहरी कार्यालयका प्रहरी नायब उपरीक्षक लक्ष्मी भण्डारीले जानकारी दिए। मङ्गलबार दिउँसो १:३० बजे आफ्नै घर अगाडि हिँडिरहेको अवस्थामा एक्कासि बिजुलीको पोल ढल्दा लागेर उनी सख्त घाइते भएपछि उपचारका लागि हेटौँडास्थित चुरेहिल अस्पतालमा लगिएको र त्यहाँ उपचार सम्भव नभएपछि अपराह्न भरतपुरस्थित मेडिकल कलेज लगिएको थियो । उनको उपचारका क्रममा आज बिहान मृत्यु भएको भण्डारीले जानकारी दिए । मृतक तितुङको शव हाल सोही अस्पतालमा राखिएको र घटनाका बारेमा प्रहरीले अनुसन्धान गरिरहेको प्रहरी नायब उपरीक्षक भण्डारीले बताए।  रासस
हुण्डी कारोबारी चिनियाँ नागरिक १२ लाखसहित पक्राउ,काठमाडौं : हुण्डी कारोबारमा संलग्न चिनियाँ नागरिक पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले २८ वर्षीय चिनियाँ नागरिक   लाई पक्राउ गरेको हो। प्रहरीले उनको साथमा रहेको झोलाबाट १२ लाख नगदसमेत बरामद गरेको छ। चिनियाँ नागरिक   ले नेपाली एक हजार नोट ८०० थान र ५ सयको नोट ८०० थानसहित पक्राउ परेको प्रहरी उपरीक्षक रविन्द्र रेग्मीले बताए। काठमाडौं उपत्यकाभित्र गैरकानुनी तवरले हुण्डीमार्फत कारोबार गर्ने गरेको सूचना पाएपछि प्रहरीले भक्तपुरको गठ्ठाघर बस्ने उनलाई पक्राउ गरेको थियो। उनलाई थप कारबाहीका लागि जिल्ला प्रहरी परिसर टेकु पठाइएको प्रहरीले जानकारी दिएको छ।
सुरक्षाका नाममा सडक पेटीमै हिँड्न निषेध,"काठमाडौं : सुरक्षाकर्मीको जिम्मेवारी संवेदनशील स्थल र सर्वसाधारणको सुरक्षा गर्ने हो। सर्वसाधारणलाई सडकमै हिँड्न रोकेर सुरक्षाको अनुभूति दिलाउने होइन। तर, सिंहदरबारबाहिर र वानेश्वरका सडकमा अहिले त्यस्तै भएको छ। लघुवित्त पीडित सोमबार संसद् भवन परिसरमा छिरेपछि भएको सुरक्षा सकसलाई जवाफ दिने नाममा सिंहदरबार र संसद् भवनबाहिरको पेटीमा समेत हिँड्न निषेध गरिएको हो। यसका लागि बाक्लै सुरक्षाकर्मी खटाइए। ठाउँठाउँमा निषेधित क्षेत्र भनेर कागजका चिर्कटा टाँसिए। एकाएक सुरक्षामा कडाइ गरिएका कारण पैदलयात्रीले भय र आतंक महसुस गरेको देखिन्थ्यो। दुवै स्थलका फुटपाथमा तारजाली र डोरी लगाएर बन्द गरिएको छ। सर्वसाधारण मूल सडकबाटै हिँड्न बाध्य भए। निषेधित क्षेत्रको फुटपाथमा व्यापक रूपमा प्रहरी परिचालन गरिएको थियो। जिल्ला प्रशासन कार्यालय काठमाडौंका सहायक प्रमुख जिल्ला अधिकारी हरिप्रसाद शर्माले सुरक्षा संवेदनशीलता हेरेर केही स्थानमा फुटपाथ बन्द गरिएको बताए। निषेधित क्षेत्रका एकतर्फका फुटपाथमा मात्रै डोरी लगाइएको उनले बताए। ती क्षेत्रहरू पहिलेदेखि नै निषेधित हुन्, शर्माले भने, कुनै पनि बहानामा ती क्षेत्रमा भेला हुन र आन्दोलन गर्न पाइँदैन। सुरक्षाका दृष्टिले उच्च सर्तकता अपनाउनुपर्ने भएकाले सुरक्षा संवेदनशीलता ख्याल गरेर डोरी र तारजाली लगाइएको हो। उपत्यका प्रहरी कार्यालय काठमाडौंका प्रवक्ता दिनेश मैनालीले सुरक्षाका विषयमा सवै गम्भीर हुनुपर्ने बताए। निषेधित क्षेत्र भनेपछि निषेधित नै हो, मैनालीले भने, केही समयका लागि मात्रै एकतर्फी रूपमा फुटपाथ बन्द गरिएको हो। जिल्ला प्रहरी परिसर काठमाडौंका प्रवक्ता नवराज अधिकारीले निषेधित क्षेत्रको संकेत स्वरूप एकतर्फी फुटपाथ बन्द गरिएको बताए।"
"बन्द भए विद्यालय, भारत जान्छन् विद्यार्थी","इलाम : सन्दकपुर गाउँपालिका५ कालपोखरीकी ६८ वर्षीया निम लमु नातिनी पढाउन भारत जाने तरखरमा छन्। 'भारतको मानेभञ्ज्याङमा रहेको रिब्स स्कुलमा नातिनी पढाउन त्यहाँ नजिकै कोठा खोजिसकेको छु, चैत पहिलो साता यहाँबाट जान्छु', उनले भने। विद्यार्थी अभावमा सामुदायिक विद्यालयहरू बन्द भएपछि इलामका भारतीय सीमावर्ती गाउँका बालबालिका भारतीय विद्यालयमा पढ्न जाने गरेका छन्। भारतसँग सीमा जोडिएको उत्तरी इलामका लेकाली गाउँमा विद्यालय नभएका कारण त्यहाँका बालबालिका भारतीय विद्यालयमा पढ्न जानुपर्ने बाध्यता छ। पातलो बस्ती र जनघनत्व पनि कम भएको लेकाली क्षेत्र जौबारी, मेघमा, कालपोखरीलगायत ठाउँमा केही वर्षयता विद्यालय नै बन्द भएपछि बालबालिकालाई प्राथमिक तहबाट पढाउन भारतीय क्षेत्रमा अभिभावक गएर बस्नुपर्ने बाध्यता भएको जौबारीका सोनाम शेर्पाले बताए। जौबारीको राष्ट्रिय प्राथमिक विद्यालय बन्द भएको आठ वर्ष भयो। कक्षा १ देखि ५ सम्म पढाइ हुँदै आएको उक्त विद्यालय विद्यार्थी अभावका नाममा २०७२ सालमा बन्द भएको थियो। 'सीमा क्षेत्रका धेरै बालबालिकालाई भारतीय विद्यालयमा पढ्न पठाउन थालेपछि यहाँका विद्यालयमा विद्यार्थी अभाव भयो, उक्त विद्यालय ८० जनासम्म बालबालिका अध्ययन गर्न आउने गर्थे। त्यसपछि उक्त विद्यालय स्थापनाको कुनै पहल भएको छैन', उनले भने। अहिले यस क्षेत्रबाट मात्रै करिब १५ जना बालबालिका मानेभञ्ज्याङको रिब्स विद्यालयमा पढ्छन्। महिनाको भारु १५ देखि १८ हजार खर्च हुने गरेको मानेभञ्ज्याङमा कोठा लिएर नानी पढाउन बसेकी डोमा शेर्पाले बताए। डोमाले भने, 'आफ्नै देशमा बच्चा पढाउन पाएको भए सहज हुन्थ्यो, विद्यालय छैन, कामकुरो सबै बर्बाद भएको छ।' जौबारीको मात्रै होइन, माइजोगमाई२ को मेग्मामा रहेको सरस्वती प्राथमिक विद्यालय, सन्दकपुर५ कालपोखरीमा रहेको प्राथमिक विद्यालय, सन्दकपुर५ को मजुवामा रहेको अर्को प्राथमिक विद्यालय बन्द भइसकेको राष्ट्रिय प्रावि जौबारीका पूर्वप्रधानाध्यापक पासाङछिरिङ शेर्पाले जानकारी दिएका छन्। जसका कारण उक्त क्षेत्रका नानीबाबुलाई अध्ययनका लागि नजिकैका भारतीय बजार लैजानुपरेको उनले जानकारी दिए। लेकाली क्षेत्रमा विद्यालय नहुँदा जौबारी, तुम्लिङ, मेग्मा, आलेभञ्ज्याङ, नुनथला, इङ्ला, गैरीबासलगायतका सबै बालबालिका भारतीय विद्यालय लैजानुपरेको छ। सीमाक्षेत्रका कतिपय बालबालिका घरबाटै धाएर विद्यालय जाने गरेका हुन्। कतिपयको भने पढ्नका लागि महँगो शुल्क र अभिभावकसहित भारतीय बजारमा बास हुने गरेको छ। यहाँ लेकाली क्षेत्र भएका कारण पातलो बस्ती र जनघनत्व पनि कम छ। इलामको जौबारी, मेग्मा, कालपोखरीलगायत धेरै स्थानका सामुदायिक विद्यालय विद्यार्थी अभावमा बन्द भइसकेका छन्। भारतीय विद्यालयमा आफ्ना नानीबाबु भर्ना गरेपछि नेपालतर्फका विद्यालय विद्यार्थी अभावकै कारण बन्द भएको जौबारीका थुक्तेन लामाले जानकारी दिए। सीमा क्षेत्रका नेपाली विद्यार्थी भारतको मानेभञ्ज्याङमा रहेको रिब्स स्कुलमा पढ्न जाने गरेको लामाले जानकारी दिए। लामाले भने, 'नेपालतर्फ विद्यालय छैन, नानीहरूलाई जति महँगो भए पनि पढाउनु त पर्छ नि, यो सीमावासीको रहरभन्दा पनि बाध्यता हो।' यसरी विद्यार्थी भारत लैजाँदा पैसा त खर्च हुन्छ नै नेपालको राष्ट्रियता, स्वाभिमानजस्ता विषयसमेत नेपाली बालबालिकाले थाहा नपाउने गरेको शेर्पाको भनाइ छ। बन्द भएका विद्यालय जीर्ण बनिसकेका छन्। जौबारीको राष्ट्रिय प्राविमा भने केही समयअघि सशस्त्र प्रहरी बसेको थियो। उक्त विद्यालयमा बसेरै सशस्त्रले विद्यालय नजिकै आफ्नो भवन निर्माण गरेको छ। सीमा क्षेत्रमा विद्यालय सञ्चालन गर्न हालसम्म सरोकारवाला निकायले चासो देखाएका छैनन्। रासस"
धितोपत्र बोर्डको अध्यक्षका लागि आवेदन खुल्यो,"काठमाठौं : सरकारले नेपाल धितोपत्र बोर्डको अध्यक्षका लागि दरखास्ता आह्वान गरेको छ। अर्थमन्त्रालयले सार्वजनिक सूचना जारी गर्दै रिक्त अध्यक्ष पदका लागि आवेदन माग गरेको हो। मंगलबार अध्यक्ष पदका लागि आवेदन खुला गर्न अर्थ मन्त्रालयले कार्यविधि सार्वजनिक गरेको थियो। आवेदन फागुन ३० गतेसम्म दिन सकिनेछ। योग्यता पुगेका नागरिकले १५ दिनभित्र अर्थमन्त्रालयको वित्तीय क्षेत्र व्यवस्थापन तथा संस्थान समन्वय महाशाखा,सिंहदरबारमा खामबन्दी आवेदन दिनसक्नेछन्। मान्यता प्राप्त विश्वविद्यालयबाट कम्तीमा स्नातकोत्तर उपाधि हाँसिल गरी धितोपत्र बजार व्यवस्थापन,पूँजी बजार विकास,आर्थिक ,वित्तीय,वाणिज्य,व्यवस्थापन वा कानुन क्षेत्रमा कम्तिमा सात वर्ष काम गरेको व्यक्तिले अध्यक्षमा आवेदन दिनसक्नेछन्। ३० वर्ष पूरा भइ ६५ वर्ष ननाघेका व्यक्ति आवेदनका लागि योग्य ठानिनेछन्। धितोपत्र बोर्डका तत्काली अध्यक्ष रमेशकुमार हमाल बोर्डबाट बाहिरिएपछि पुस २० गतेदेखि बोर्ड अध्यक्षविहीन छ।"
चरेस र गाँजासहित तीनजना पक्राउ,"मकवानपुर : जिल्ला प्रहरी कार्यालय मकवानपुरले लागुऔषध चरेस र गाँजासहित तीनजनालाई पक्राउ गरेको छ । पक्राउ पर्नेहरूमा थाहा नगरपालिका८ आग्रा बस्ने ३० वर्षीय बिमल स्याङ्तान, कैलाश गाउँपालिका१ खोलाखर्क बस्ने ५२ वर्षीय चन्द्रबहादुर घलान र भीमफेदी१ बस्ने ३२ वर्षीय नवराज तामाङ रहेका छन् । प्रहरीले भीमफेदी गाउँपालिका २ भैँसेबाट लागुऔषध चरेस ४५ किलो र गाँजा करिब ५ किलोसहित उनीहरूलाई पक्राउ गरेको हो । प्रहरीका अनुसार, पालुङबाट हेटौंडातर्फ आउँदै गरेको ना४ ख ६०९१ नम्बरको बसलाई जाँच गर्ने क्रममा बसमा सवार उनीहरुको साथबाट सो परिमाणको गाँजा बरामद भएपछि पक्राउ गरिएको हो ।"
मोरङमा सहकारीको मुख्य र शाखा कार्यालयबाट झण्डै १३ लाख चोरी,"विराटनगर : मोरङमा रहेको एउटा सहकारीको मुख्य कार्यालय र शाखा कार्यालयमा एकैरात चोरी भएको छ । सरकारीको झण्डै १३ लाख रूपैयाँ मंगलबार राति चोरी भएको हो । प्रहरीका अनुसार लेटाङ नगरपालिका२ फँडानीमा रहेको एकीकृत जनभावना बचत तथा ऋण सहकारी संस्थाको मुख्य कार्यालय र उक्त सहकारीको लेटाङ२ खैरेनीमा रहेको शाखा कार्यालयबाट रकम चोरी भएको छ । मुख्य कार्यालयबाट ८ लाख ९० हजार ४ सय ४५ रूपैयाँ र शाखा कार्यालयबाट ३ लाख ९० हजार ५ सय ८५ रूपैयाँ चोरी भएको सहकारीका अध्यक्ष हेरम्भराज भट्टराईले जानकारी दिए । उनका अनुसार मुख्य कार्यालय र शाखा कार्यालयबाट गरेर १२ लाख ८१ हजार ३० रुपैयाँ चोरी भएको छ । सहकारीमा चोरी भएको समय खुल्न नसकेको र बुधबार बिहान मात्रै घटनाका बारेमा थाहा भएको अध्यक्ष भट्टराईको भनाइ छ । सहकारीको पर्खाल नाघेर चोरीमा संलग्न भित्र छिरेको पाइयो । मुख्य कार्यालयभित्र तीनवटा गेट थिए । एउटा गेटमा ४ वटासम्म ताला लगाइएको थियो, उनले भने, सबै गेटको ताला तोड्दै भित्र छिरेर सेफ भएको ठाउँमा पुगेको देखिन्छ । सेफको लक तोडेर रकम लगेको पाइयो । चोरीमा संलग्नले ताला नै लिएर गएको थाहा भयो । उनका अनुसार सहकारी प्रवेश गर्ने मुख्यसहित ४ वटा गेट थिए । तर, मुख्य गेट छाडेर चोरीमा संलग्न पर्खाल नाघेर सहकारीमा छिरेको र ३ वटा गेट भने तोडेको पाइएको भट्टराईले बताए । एउटामा ४ वटासम्म ताला लगाएर गेटलाई दह्रो बनाइएको थियो । तर, ती सबै ताला तोडेर चोरी गरेको पाइएको छ, उनी भन्छन्, घटना निक्कै शंकास्पद छ । अनुसन्धान गरेर चोरीमा संलग्न पत्ता लगाउनका लागि प्रहरीलाई भनिसकेका छौं । सहकारीको पछाडि साइरनसहितको ताला भएको गेट पनि थियो । चोरीमा संलग्नले उक्त गेटलाई भने नचलाएको अध्यक्ष भट्टराईको भनाइ छ । उनका अनुसार शाखा कार्यालयमा भने ताला तोडेर मुल ढोका तथा चेन गेट फोड्दै भित्र छिरेर चोरी गरेको पाइएको छ । सहकारीमा गत वर्ष पनि चोरीको प्रयास भएको जानकारी उनले दिए । सहकारीको निगरानीका लागि सीसी क्यामेरा जडान गरिएको थियो । तर, चोरीमा संलग्नले सीसी क्यामेराको डिभाइस नै लिएर गएको प्रहरीको भनाइ छ । प्रहरीका अनुसार सीसी क्यामेराको डिभाइस नै गायब पारिएकाले घटनामा संलग्नको पहिचान गर्न समस्या भइरहेको छ । पहिचान गरेर चोरीमा संलग्नलाई पक्राउ गर्नका लागि प्रहरीको विशेष टोली परिचालन गरिएको छ । घटनाको प्रकृति हेर्दा सहकारीका बारेमा सबै जानकारी राख्नेले नै चोरी गरेको हुनसक्ने प्रहरीको अनुमान छ । इलाका प्रहरी कार्यालय लेटाङका इन्सपेक्टर भीमलाल ओली नेतृत्वको टोलीले घटनाको अनुसन्धान गरिरहेको छ ।"
नामी कलेजको दीक्षान्त,"काठमाडौं : नामी कलेजले क्लास २०२४ को विद्यार्थीका लागि दीक्षान्त समारोह आयोजना गरेको छ। यस वर्ष अध्ययन पूरा गर्ने नामी कलेजका विद्यार्थी दीक्षान्त सहभागी भएका थिए। राजधानीको होटल याक एन्ड यतीमा आयोजित दीक्षान्त समारोह कलेजकी अध्यक्ष डा आरजु राणा देउवाको सभापतित्वमा सम्पन्न भएको हो। नेपालका लागि ब्रिटिस राजदूत रोब फेनको प्रमुख अतिथ्यता रहेको समारोहमा कलेजका उपाध्यक्ष क्याप्टेन रामेवर थापालगायतका सञ्चालक समितिको उपस्थिति रहेको थियो। दीक्षान्त समारोहमा विभिन्न संकायका विद्यार्थीलाई प्रमाणपत्र वितरण गरिएको थियो। बेलायतको नर्थह्याम्पटन विश्वविद्यालयबाट सम्बन्धनप्राप्त नामी कलेज सन् २०१२ मा स्थापना भएको हो। कलेजले बीबीए, एमबीए, इन्भारमेन्टल साइन्स, कम्प्युटिङ कोर्सलगायत अध्यापन गराइरहेको छ। नेपालमा नै विश्वस्तरीय कोर्सहरू अध्यापन गराउने क्रममा कलेजले विश्वस्तरीय संकाय, पाठ्यक्रम र डिग्रीहरू सञ्चालन गर्दै आएको छ।"
"विमानस्थल बन्न ३७ वर्ष, उद्घाटनमा १ वर्ष","वीरेन्द्रनगरकालीकोट : कालीकोटको सुनथराली विमानस्थल निर्माण थालिएको ३८ वर्षपछि सञ्चालनमा आएको छ। उपप्रधान तथा रक्षामन्त्री पूर्णबहादुर खड्काले विमानस्थलको सोमबार उद्घाटन गरेका हुन्। सोमबार नेपाल एयरलाइन्स र तारा एयरको दुइटा जहाज सुनथराली विमानस्थल पुगेका थिए। २०४२ सालमा निर्माण थालिएको यो विमानस्थल निर्माण पूरा हुन ३७ वर्ष लागेको थियो। निर्माण सम्पन्न भइसकेपछि पनि उद्घाटन हुन थप एक वर्ष लाग्यो। पहिलोपटक तत्कालीन संस्कृति, पर्यटन तथा नागरिक उड्डयनमन्त्री जीवनबहादुर शाहीको पहलमा सुनथरालीमा २०७३ साल माघ २९ गते परीक्षण उडान भएको थियो। विमानस्थल कालोपत्रे भइसकेपछि आइतबार तारा एयरको विमानले दोस्रोपटक परीक्षण उडान गरेको थियो। गत पुस मसान्तमा निर्माण पूरा भएको विमानस्थल उद्घाटनका लागि प्रधानमन्त्रीको समय मिलाउँदैमा पटकपटक पर धकेलिएको थियोे। सोमबार विमानस्थलको औपचारिक उद्घाटनपछि सुर्खेतकालीकोट नियमित उडान हुने भएको छ। कर्णाली प्रदेशका पूर्वमुख्यमन्त्रीसमेत रहेका शाहीले अलपत्र अवस्थामा रहेको विमानस्थल पर्यटनमन्त्री हुँदा तीनपटक अनुगमन गरी निर्माणलाई तीव्र दिएको बताए। मैले कर्णालीका सबै विमानस्थललाई नियमित सञ्चालन गरेर अकालमै ज्यान गुमाउनुपर्ने यहाँका नागरिकको बाध्यताको अन्त्य गर्ने अभियान चलाएको हुँ। यो अभियान चलाएको सात वर्षपछि कालीकोट विमानस्थल उद्घाटन भएर नियमित उडान सञ्चालन हुने भएको छ। यसले कालीकोटवासीलाई निकै सहज बनाउनेछ, उनले भने। अब सातामा एक उडान सुनथराली विमानस्थलमा सातामा नियमित एक उडान हुने भएको छ। संस्कृति, पर्यटन तथा नागरिक उड्डयनमन्त्री सुदन किरातीले विमानस्थल उद्घाटनमै सीमित नराखेर नागरिकलाई हवाई सेवा दिन सातामा एक दिन उडान गर्ने प्रतिबद्धता जनाए। नेपालमा पर्याप्त जहाज छैनन्। साना जहाज नभएकै कारण सबै विमानस्थल नियमित रूपमा सञ्चालन गर्न सकिएको छैन। सुनथराली विमानस्थलबाट जहाज चढ्ने सपना बोकेका कालीकोटवासीलाई हवाई सेवा दिन सातामा एक दिन नियमित उडान हुन्छ, मन्त्री किरातीले भने। आफन्तको आत्माले शान्ति पाउनेमा ढुक्क विमानस्थल निर्माणका क्रममा चार जना मजदुरले ज्यान गुमाए। विमानस्थल निर्माणका क्रममा माटोको ढिस्कोले पुरिएर उनीहरूले ज्यान गुमाएका थिए। सुनथलारीमा नियमित उडान भएसँगै विमानस्थल बनाउँदै गर्दा ज्यान गुमाएकाको आत्माले शान्ति पाउने उनीहरूका आफन्तले विश्वास व्यक्त गरे। नरहरिनाथ गाउँपालिका२ का मानबहादुर दमाई भन्छन्, मेरो भाइ पदमले विमानस्थल निर्माणका क्रममा माटोको ढिस्कोले पुरिएर ज्यान गुमायो। उसको आत्माले अब शान्ति पाउँछ कि भन्ने आशा छ, उनले भने। पदमको २०४९ असार १० गते विमानस्थल निर्माणका क्रममा मृत्यु भएको थियो। यस्तै बुवा आउसेलाई गुमाएका रमेशबहादुर दर्जीले आफ्नो परिवारले राहतसमेत नपाएको बताए। त्यतिबेला म तीन महिनाको मात्रै थिएँ। मलाई हजुर आमाले हुर्काउनु भयो। बुवाको निधनपछि आमाले पनि अर्को विवाह गर्नुभयो। विमानस्थल निर्माणका क्रममा मेरो त सबै खुसी खोसिएको थियो, उनले भने, अहिले नियमित हवाई सेवा सञ्चालन हुने भनेपछि खुसी लागेको छ। अब घर आँगनबाट जहाज चढेर चित्त बुझाउँला। ढिस्को पुरिँदा पदम र आउसेसँगै नरहरिनाथ गाउँपालिका१ पंखबहादुर विष्ट र कल विष्टले पनि ज्यान गुमाएका थिए। यसरी सुरुवात भयो विमानस्थल २०३२ साल अगाडि कालीकोट छुट्टै जिल्ला थिएन। जुम्लामै मिसिएको थियो। जसलाई त्रिब्रिकोटले चिनिन्थ्यो। कालीकोटका विकट बस्तीबाट सदरमुकाममा पाइने सेवासुविधा लिन जुम्ला जानुपथ्र्यो। यसले नागरिकलाई निकै असुविधा भयो। जस कारण तत्कालीन राष्ट्रिय पञ्चायत सदस्य धर्मदत्त उपाध्यायले २०३२ मंसिर २६ गते जुम्लाबाट विभाजन गरी कालीकोटलाई छुट्ट्याएर मुलुकको कान्छो जिल्ला बनाएका थिए। त्यतिबेला कालीकोटका नागरिक नुन लिन भोट वा बर्दियाको राजापुर जानुपर्ने बाध्यता थियो। जुम्लाबाट छुट्टिएर कालीकोट अलग्गै जिल्ला बनेपछि यहाँ हवाई सुविधाका लागि जिल्लास्तरमा छलफल भयो। तीन पटकसम्म राष्ट्रिय पञ्चायतका सदस्य बनेका धर्मदत्त उपाध्यायकै पहलमा विमानस्थल निर्माणको चर्चा सुरु भयो। तर, त्यसले मूर्तरूप लिन सकेन। २०४२ मा तत्कालीन जिल्ला विकास समितिका सभापति दीपबहादुर शाही, सांसद धर्मदत्त उपाध्याय, जिल्लाका अग्रज नेता तिलकप्रसाद न्यौपानेसहितको पहलमा जिल्ला विकास समितिबाट एक लाख बजेट विनियोजन गरी कोटबाडाको सुनथरालीमा विमानस्थल निर्माणको थालनी भएको थियो। तत्कालीन जिल्ला विकास समितिले नै कोटबाडामा सुनथराली विमानस्थल निर्माण गर्ने निर्णय गरेको थियो। त्यसपछि २०४८ मा कालीकोटबाट तिलकप्रसाद न्यौपाने सांसद निर्वाचित भए। उनकै पहलमा तत्कालीन गिरिजाप्रसाद कोइरालाको नेतृत्वको सरकारले कालीकोट विमानस्थललाई रातो किताबमा समावेश गरी राष्ट्रिय बजेट विनियोजन गरेको थियो। २०५२ मा माओवादीको सशस्त्रद्वन्द्व सुरु भयो। द्वन्द्वकै बेला विमानस्थल निर्माणमा खटिएका धादिङ जोगिमाराका १७ जनासहित ३७ जना मजदुर मारिएका थिए। त्यसपछि विमानस्थल निर्माणको काम रोकिएको थियो। विमानस्थलका नाममा विनियोजन भएको बजेट पनि हरेक वर्ष काम नभई फ्रिज भएको थियो। २०६२६३ को जनआन्दोलनपछि विमानस्थल निर्माणको कामले गति लिएको थियो।"
हुम्लाको आदनचुलीका प्रमुख प्रशासकीय अधिकृतसहित ११ जनाविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले हुम्लाको आदनचुली गाउँपालिकाका उपप्रमुख सौमति रावल ऐडीसहित ११ जनाविरुद्ध भ्रष्टाचार मुद्दा दायर गरेको छ। आयोगका प्रवक्ता नरहरी घिमिरेले अदानचुली गाउँपालिकाका उपप्रमुख सौमति रावल ऐडी,निमित्त प्रमुख प्रशासकीय अधिकृत तिलप्रसाद पाण्डे,इन्जिनियर मकर ध्वज शाही,सव इन्जिनियर जयराम छत्याल, योजना शाखामा समेत कार्यरत खानेपानी तथा सरसफाइ टेक्निसियन मंगल भण्डारी,तत्कालीन लेखापाल दिपक नेपालीसमेत गरी ११ जनाविरूद्ध आज विशेष अदालत काठमाडौंमा आरोपपत्र दायर गरेको जानकारी दिए। आदनचुली गाउँपालिका वडा नम्बर ३ स्थित ढकनीकुनादेखि मुढेघट्टसम्म सिंचाइ योजनामा अनियमितता गरेको उनीहरूमाथि उजुरी परेको थियो। सोही उजुरीका आधारमा अनुसन्धान हुँदा प्रमुख प्रशासकीय अधिकृत पाण्डे,इन्जिनियर शाही,सव इन्जिनियर छत्याल, योजना शाखामा समेत कार्यरत खानेपानी तथा सरसफाइ टेक्निसियन भण्डारी,तत्कालीन लेखापाल नेपालीले सो सिंचाइ निर्माण सम्झौतामा निर्धारित शर्त र मापदण्ड विपरीत निर्माण कार्य गरी गराइ झुट्ट नापी किताब,उपभोक्ता समितिसम्बन्धी बिल,कार्य सम्पन्न प्रतिवेदनसमेत तयार गरी गराइ वास्तविक फिल्डमा भएको कामभन्दा बढी देखाइ ४२ लाख २९ हजार ३५८ रुपैयाँ सरकारी रकम हानिनोक्सानी गरेको पुष्टि हुन आएको अख्तियारले जनाएको छ। उनीहरूबिरुद्ध सोही रकम बराबरको बिगो असुल गर्न माग दावी गरेको अख्तियारको आरोप पत्रमा उल्लेख छ। यसैगरी वडाअध्यक्ष दत्त विष्टले ढकनीकुनादेखि मुढेघट्टसम्म सिंचाइ निर्माण योजनाको फिल्डमा वास्तविक काम भएको भन्दा बढी भएको भनी सिफारिस गरी ४२ लाख २९ हजार ३५८ रुपैयाँ भ्रष्टाचार गरेको अख्तियारको ठहर छ। गाउँपालिकाका उपप्रमुख रावलले अनुगमन समिति सदस्य मानबहादुर टमटा भन्ने मान्यता टमटा र धनसरा टमटाले सो सिंचाइ निर्माण योजनाको अनुगमन गरी फिल्डमा वास्तविक भएको भन्दा बढि काम सम्पन्न भएको भनी गलत प्रतिवेदन पेश गरी भ्रष्टाचार गरेको अख्तियारको अनुसन्धानले देखाएको छ। यसैगरी निर्माण उपभोक्ता समितिका अध्यक्ष दत्त रोकाया र कोषाध्यक्ष सिर्जना बुमीले अदानचुली गाउँपालिकासँग भएको सम्झौता विपरितको कार्य गरी फिल्डमा वास्तविक भएको भन्दा नापी किताव,उपभोक्ता सम्बन्धी बिल र कार्यसम्पादन प्रतिवेदनमा बढी रकम भएको मू्ल्यांकन गराइ भुक्तानी माग गरी ४२ लाख २९ हजार ३५८ रुपैयाँ सरकारी रकम हानिनोक्साी पुर्याएकाले सो रकम बराबरको बिगो जफत र सजाय मागदावी गरेको अख्तियारले जनाएको छ।"
महाकाली प्रादेशिक अस्पतालमा बाल क्यान्सर तथा रक्तरोग विशेषज्ञ सेवा,"महेन्द्रनगर : सुदूरपश्मिमा पहिलो पटक बाल क्यान्सर तथा रक्त रोग विशेषज्ञ सेवा सुरू भएको छ । महेन्द्रनगरस्थित महाकाली प्रादेशीक अस्पतालमा बाल क्यान्सर तथा रक्त रोग विशेषज्ञ डाइच्छा ढकाल आएपछि सुदूरपश्चिममै पहिलो पटक बाल क्यान्सर रोग विशेषज्ञ सेवा सुरू भएको महाकाली प्रादेशीक अस्पतालका मेडिकल सुपरिटेन्डेन्ट डा अर्जुन भट्टले जानकारी दिए । 'अस्पतालमा पहिलो पटक बाल क्यान्सर तथा रक्त रोग विशेषज्ञ आउनु भएको छ,'डाभट्टले भने,'बालबालिका हुने क्यान्सरको पहिचान गर्न र समयमै उपचार गरि निको पार्न सकिन्छ ।' महाकाली प्रादेशीक अस्पतालका बाल क्यान्सर तथा रक्त रोग विशेषज्ञ डाइच्छा ढकालले बालबालिकामा हुने क्यान्सरको उपचार सम्भव रहेपनि बाल क्यान्सर हुनै नदिने गरी रोकथाम गर्न कठिन हुने बताइन् । 'वयस्कहरूले धुमपान तथा मद्यपान सेवन नगर्ने र स्वस्थ जीवनशैली अपनाउने हो भने क्यान्सरबाट जोगिन सकिन्छ,'डाढकालले भनिन्,'बालबालिकामा हुने क्यान्सर अलि फरक छ वयस्कलाई झै रोकथामका उपायहरू अपनाउन सकिँदैन।' उनका अनुसार बालबालिकामा रक्त क्यान्सर (ब्लड क्यान्सर), ग्रन्थि आँखाको क्यान्सर, मिर्गौलामा क्यान्सर आदि हुन । सामान्यतया बालबालिकालाई लामो समयसम्म ज्वरो आउने तर ज्वरोको कतिपय अवस्थामा रगत बग्ने, शरीरमा निलो डाम देखापर्ने गर्छ । उनले क्यान्सरका बिरामी अन्तिम समयमा अस्पतालमा पुग्ने गरेको बताइन । 'क्यान्सरका बिरामीहरू ढिलो गरि अस्पतालमा उपचारका लागि आउने गरेका छन,'डाढकालले भनिन्,'समयमै उपचार गर्न सके क्यान्सर रोग निको पार्न सकिन्छ ।' उनले समयमै उपचारका लागि अस्पताल आए रोग निको पार्न सकिने बताइन् । महाकाली अस्पतालमा जनशक्ति र उकरण अभावले क्यान्सरको उपचार सम्भव नभएपनि क्यान्सरको पहिचान गरि समयमै उपचार गर्न सके यसको निदान सम्भव रहेको उनको भनाइ छ । डा ढकालले ढाकाबाट बाल क्यान्सर रोग विशेषज्ञको उपाधी प्राप्त गरेको ढकालले कान्तिबाल अस्पताल र ह्याम्स अस्पतालमा लामो समय काम गरेको अनुभव छ । महाकाली प्रादेशीक अस्पतालका अध्यगम कृष्णानन्द भट्टले पछिल्लो समय अस्पतालमा विशेषज्ञ सेवा थप्दै गएको बताए । 'अस्पतालमा २८ जना विषेशज्ञ चिकित्सकको दरबन्दी भएपनि अहिले १३ वटा विशेषज्ञ चिकित्सकले सेवा दिँदै आएका छन्,'उनले भने,'अस्पतालले गाइनोलगायतका विशेषज्ञ सेवा थप्दै छ ।' अस्पतालमा विशेषज्ञ सेवा थपिएपछि यहाँका स्थानीय हर्षित बनेका छन्।"
बेनीजोमसोम सडक अवरुद्ध,बेनी : पाखोबाट खसेको ढुंगाले बाटो छेकेपछि बेनी जोमसोम सडक अवरुद्ध भएको छ । म्याग्दीको अन्नपूर्ण गाउँपालिका३ रुप्से झरना नजिकै पाखोबाट ठूलो ढुङ्गा खसेर सडकमा सवारी साधन आवत जावतमा अवरोध सिर्जना भएको हो । बेनीजोमसोमकोरला सडक आयोजनाका सूचना अधिकारी इञ्जिनियर बिष्णु चापागाईले बीच सडकमा ठूलो ढुङ्गा खसेपछि सवारी साधन आवत जावत बन्द भएको बताए । आज दिउँसो १ बजेतिर ढुङ्गा खसेको हो । बीच सडकमा रहेको ढुङ्गा फुटाएर आवत जावत खुलाउन डोजर र मजदुर परिचालन गरेको इञ्जिनियर चापागाईले बताए । सडक खुलाउन करिब तीन घण्टा लाग्ने उनले बताए । मुस्ताङबाट म्याग्दीतर्फ आउने सवारी साधन रुप्से र देशका विभिन्न ठाउँबाट मुस्ताङतर्फ जाने सवारी साधनहरू दानाको तितरमा रोकिएका छन् । ७६ किलोमिटर दुरीको बेनीजोमसोम कोरला सडक राष्ट्रिय गौरवको कालीगण्डकी कोरिडोर सडक आयोजनाअन्तर्गत स्तरोन्नतिको क्रममा रहेको छ ।
माइतीघरलाई निषेधित क्षेत्रबाट हटाउन प्रदर्शन,"काठमाडौं : माइतीघरलाई निषेधित क्षेत्रबाट हटाउन माग गर्दै काठमाडौंमा प्रदर्शन भएको छ। लोसपा छोडेर 'राष्ट्रिय मुक्ति क्रान्ति अभियान' घोषणा गरेका नेता राजेन्द्र महतो नेतृत्वमा भएको प्रदर्शनमा प्रदर्शनकारी र प्रहरीबीच घम्साघम्सी भएको छ। प्रदर्शनकारीहरूले माइतीघरको निषेधित क्षेत्र प्रवेश गर्न खोजेपछि प्रहरीले उनीहरूलाई रोकेको थियो। त्यसक्रममा प्रहरी र आन्दोलनकारीबीच धकेलाधकेल भएको हो। त्यसपछि उनीहरूले भद्रकालीमा सरकारविरुद्ध नाराबाजी र प्रदर्शन गरेका थिए। भृकुटीमण्डबाट निस्किएको र्याली माइतीघर मण्डला पुगेको थियो। प्रदर्शनका क्रममा निषेधित क्षेत्र खारेज गर,हाम्रो मुख बन्द गर्न पाइँदैन' जस्ता नारा लगाएका थिए। प्रदर्शनमा केही आन्दोलनकारी घाइते भएको बुझिएको छ।"
विषाक्त मासुका कारण मर्न थाले गिद्ध,"काठमाडौं : मुलुकमा खुलेआम विषाक्त औषधिको बिक्री वितरण भइरहेको छ। त्यसमा मारमा छन् लोपोन्मुख प्रजातिका पन्छी तथा जनावरहरू। यस्ता औषधिको बिक्री वितरणमा नियमन तथा नियन्त्रण गर्न नसके लोपोन्मुख तथा अति संकटापन्न प्रजातिहरू लोपै भएर जाने विज्ञ तथा संरक्षणकर्मी बताउँछन्। यसै साता नवलपरासीमा विषाक्त औषधि भएको स्यालको मासु खाँदा सातवटा गिद्ध मरे। त्यसमा एउटा सुन गिद्ध थियो। अरू डंगर र हिमाली गिद्ध थिए। सुन गिद्ध र डंगर प्रजातिका गिद्ध अति संकटापन्न समूहमा पर्छन्। यस्तै, विषाक्त मासु खाएर ६ वटा गिद्ध बिरामी परेका छन्। गिद्ध संरक्षण गर्ने उद्देश्यले स्थापना गरिएको जटायु रेष्टुरेन्टका अध्यक्ष तथा संरक्षणकर्मी डीबी चौधरी भन्छन्, ६ वटाको उपचार भइरहेको छ। स्थानीयहरूले खुल्लेआम रूपमा विषाक्त औषधिको प्रयोग गर्दा यस्तो परिणाम आएको उनले दाबी गरे। उनका अनुसार घरपालुवा जनावर तथा पन्छीलाई जोगाउन कुकुर, स्याललाई स्थानीयले विष हालेर मासु तथा मरेका कुखुराहरू खुवाउँछन्। त्यस्तो मासु स्याल र कुकुरले खाएर मर्छन्। तिनै मरेका स्याल र कुकुरको मासु खाएर गिद्ध मर्छन्। यो समस्या निकै बिकराल चुनौतीका रूपमा विकसित भइरहेको भन्दै उनले चिन्ता व्यक्त गरे। कुन प्रकारका औषधि प्रयोग भइरहेको छ ? कानुनी रूपमा बेचबिखनको अवस्था के छ ? उनको प्रश्न छ, के औषधि खाएर स्याल मर्यो भन्ने विषय यकिन भएको छैन। गिद्धहरू मरेकै ठाउँमा भेटिएको स्यालको मासु परीक्षणका लागि विधि विज्ञान प्रयोगशालामा पठाएको भए पनि रिपोर्ट आएको छैन। तर, योभन्दा पहिला यस्तै खालका घटनाको नमुना परीक्षण गर्दा प्रयोगशालाबाट कुनै कुरा पत्ता नलागेको (नट डिटेक्टेड) भनेर रिपोर्ट आउँदा मन खिन्न भएको चौधरीले बताए। कुन औषधिले स्याल मर्यो, त्यो पत्ता लगाउन नसक्दा हामी अगाडि बढ्न सकेका छैनौं, चौधरीले थपे, यस विषयमा कुन निकायमा कुरा गर्ने ? कसले नियमनकारी भूमिका खेल्ने हो भन्ने पनि समस्या छ। राज्यको सरोकारवाला निकाय र जनता सचेत नभएसम्म समस्या रहिरहने उनले गुनासो गरे। चौधरीका अनुसार यस वर्ष मात्रै तीनपटक गरेर विषाक्त औषधिका कारण २४ वटा गिद्ध मरिसकेका छन। गत वर्ष मार्चमा जटायु रेष्टुरेन्टको ब्रिडिङ सेन्टरबाट छोडिएको भोलिपल्टै १३ वटा गिद्ध मरे। त्यसको केही समयपछि कुकुर र स्यालको मासु खाएर अरू चारवटा गिद्ध मरेका थिए। तीन वर्ष पहिला नवलपरासीमा ६९ वटा गिद्ध एकैपटक मरेको भेटिएको थियो। बर्दघाट क्षेत्रमा तीन वर्ष पहिला १८ वटा गिद्ध मरेका थिए। यस्ता घटनाले संरक्षणकर्मीहरू निराश बनेको चौधरीले बताए। वरिष्ठ चराविद् डा हेमसागर बराल भन्छन्, विषाक्त औषधिको प्रयोग सरकारले चाहेमा तुरुन्त रोक्न सक्छ। प्रेस्किृप्सन बिना औषधि किन्न नपाउने व्यवस्था हुनुपर्यो। तर, एग्रोभेटहरूमा विषाक्त औषधि किन्न सजिलै पाइने हुँदा यस्तो परिणाम आएको हो। विगतमा पशुहरूलाई दिइने औषधि डाइक्लोफेनेकका कारण गिद्धको संख्यामा अत्यधिक गिरावट आएको थियो। यो दशकमा मात्रै ९० प्रतिशतभन्दा धेरै गिद्धको संख्या घटेकोे बरालले बताए। तर, जब सरकारले डाइक्लोफेनेक औषधिको बिक्री वितरण रोक लगायो। गिद्धको संख्या पहिला भन्दा राम्रो अवस्थामा आएको छ। तर, हिजोआज प्रत्यक्ष विष प्रयोग गर्ने प्रवृत्तिले लोपोन्मुख तथा संकटापन्न प्रजातिहरू पुनः मारमा पर्न थालेका छन्। गिद्ध जस्तै सिकारी चरा गोमायु महाचील, काग, जंगली जनावरहरू पनि मारमा परेको बरालले बताए। मुलुकमा संकटापन्न डंगर गिद्धको संख्या करिब दुई हजार छ। पहिला डंगर गिद्ध देशका सबैतिर पाइन्थ्यो। तर, विषाक्त औषधिको अत्यधिक प्रयोग, वातावरणीय तथा मानवीय अतिक्रमण लगायतका कारण हाल कोशी क्षेत्रमा थोरै मात्रामा पाइन्छ। बरालले भने, पूर्वमा सखापै छ । मधेस प्रदेशमा पहिला पाइए पनि अहिले पाइन्न। चितवनको नारायणी र नवलपरासीतिर यसको वासस्थान राम्रो रहेको छ। गिद्धको उपस्थिति पारिस्थितिक प्रणालीका हिसाबले एकदमै महत्वपूर्ण मानिन्छ। गिद्ध पाइने ठाउँलाई वातावरणीय रूपमा सफा क्षेत्र मानिन्छ। गिद्धले फोहोर तथा मरेका जीवजन्तु खाएर प्रकृतिलाई सफा गरेर रोगव्याधी फैलिनबाट बचाउँछ । यसले प्लेग, क्षयरोग, रेबिज, हैजा, आउँ, झाडापखाला, वायुमा हुनसक्ने विभिन्न खालका किटाणुबाट सर्ने सरुवा रोगबाट मानव जातिलाई जोगाउने गर्छ। पर्यावरण, जैविक विविधतामा यसको भूमिका उल्लेखनीय रहेको बरालले बताए। तर, विषाक्त औषधिको प्रयोगले संकटापन्न प्रजातिको संरक्षणमा गम्भीर चुनौती थपिदिएको छ । जटायु रेष्टुरेन्टका अध्यक्ष चौधरीले पनि अतिसंकटापन्न प्रजातीहरूलाई जोगाउन सरकारले जथाभावी औषधिको बिक्री वितरण नियन्त्रण गर्न अति आवश्यक रहेको बताए। सन् २००५ मा गिद्धका लागि जटायु रेष्टुरेन्ट स्थापनापछि विश्वभरि नै नेपाल नमुना बनको थियो। तर, विष खाएर मर्ने घटनाले समस्या सिर्जना गरेको गुनासो गरे। उनका अनुसार जटायु रेष्टुरेन्ट स्थापना गर्दा ७२ वटा गिद्ध थिए। सन् २०२३ मा पाँच सय १७ वटासम्म पुगेका थिए। संसारमा २३ प्रकारका गिद्ध पाइन्छन्। नेपालमा नौ प्रकारका गिद्ध पाइन्छन। जटायु रेष्टुरेन्टमा ८ प्रकारका गिद्ध छन्। सुन गिद्ध जम्मा ५ वटा मात्रै थियो। एउटा सिनो खाएर मरयो। डंगर प्रजाति चार सयभन्दा माथि छ। यिनीहरू अति संकटापन्न प्रजाति हुन्।"
मोरङबाट एकैदिन ५९ जना फरार प्रतिवादी पक्राउ,"विराटनगर : मोरङबाट एकैदिन ठूलो संख्यामा फरार प्रतिवादी पक्राउ परेका छन् । प्रहरीले मंगलबार ५९ जनालाई पक्राउ गरेको हो । अपराधमा संलग्न भएर लामो समयदेखि फरार रहेकाहरूलाई पक्राउ गरिएको मोरङ प्रहरी प्रमुख एसपी नवराज कार्कीले जानकारी दिए । उनका अनुसार पक्राउ परेका प्रतिवादीहरूलाई यसअघि नै विभिन्न मुद्दामा अदालतले दोषी ठहर गरिसकेको छ । अदालतले दोषी ठहर गर्दै कैद सजाय तथा जरिवानाको फैसला गरेपनि प्रतिवादीहरू कैद र जरिवाना भुक्तान नगरिकन भागिरहेको पाइएको कार्कीले बताए । पक्राउ परेकाहरूलाई प्रहरीले मंगलबार नै अदालतमा बुझाइएको छ । प्रहरीका अनुसार पक्राउ पर्नेमध्ये ८ जना कैद र ५१ जना जरिवानाको फैसला भएका प्रतिवादीहरु छन् । जबरजस्ती करणी, सवारी ज्यान, सवारी अंगभंग,ठगी,अभद्र व्यवहारलगायतका मुद्दामा दोषी ठहर भएर पनि भागिरहेका प्रतिवादीलाई पक्राउ गरेर अदालतमा बुझाइएको जानकारी एसपी कार्कीले दिए । पक्राउ गरेर प्रहरीले पेस गरेपछि कैदको फैसला भएकाहरूलाई सजाय भुक्तानका लागि कारागार चलान गरिएको जिल्ला अदालत मोरङका सूचना अधिकारी ओमराज सुवेदीले बताए । उनका अनुसार जरिवानाको फैसला भएकाहरु जरिवानावापतको रकम बुझाएर छुटेका छन् । मोरङबाट अझै ३ हजार ६ सय ४ जना फरार प्रतिवादी पक्राउ पर्न बाँकी छन् । अपराधमा संलग्न भएवापत अदालतले दोषी ठहर गरेपनि कैद सजाय र जरिवाना भुक्तान नगरिकन फरार बनेका ठूलो संख्याका प्रतिवादी पक्राउ पर्न बाँकी देखिएको हो । एसपी कार्कीले फरार प्रतिवादी पक्राउ विशेष अभियान चलाएर प्रतिवादीलाई पक्राउ गर्न विशेष टोली परिचालन गरेका छन् । प्रहरीले विशेष अभियान चलाएसँगै प्रतिवादी पक्राउ पर्न थालेका हुन् । प्रतिवादीलाई पक्राउ गरेर अपराध गर्दा कानुनले कुनै पनि हालतमा छाड्दैन भन्ने सन्देश दिन चाहन्छौं,एसपी कार्कीले भने,विगतमा भएका अपराधमा संलग्न फरार पक्राउलाई प्रहरीले प्राथमिकतामा राखेर काम गरिरहेको छ । उनका अनुसार अपराधमा संलग्नहरू खुलेआम हिँडडुल गर्दा समाज भयभीत भइरहेको हुन्छ । पीडक पक्राउ नपर्दा अपराधबाट पीडित भएकाहरु झन् ठूलो तनावमा र त्रासमा पर्ने गरेको उनले सुनाए । कानुन कार्यान्वयनप्रति आमसार्वसाधारणलाई सशंकित हुन नदिन र पीडितलाई न्याय दिलाउन विगतका अपराधमा संलग्नलाई पक्राउ गर्नु प्रहरीको दायित्व भएको कार्की बताउँछन् । प्रतिवादी पक्राउ पर्दा पीडितले न्याय एवं राहतको महसुस गर्न पाउँछन् । उनीहरु डर एवं भयबाट मुक्त हुन्छन्,उनले भने,प्रहरीको कामकारबाहीप्रति समाजमा विश्वास बढ्छ । पीडक पक्राउ नपर्दा पीडित झन् ठूलो पीडामा पर्नुपर्ने अवस्था हुन्छ । कानुन कार्यान्वयन गर्ने निकायको सक्रियता र तदारुकताले नै समाजमा पीडितमैत्री वातावरण निर्माण हुने उनले बताए । समाजमा पीडक खुलेआम हुने र पीडित झन् तनावमा पर्नुपर्ने अवस्था आउन नदिन तथा समाजमा शान्ति सुरक्षाको अवस्था मजवुत बनाउन प्रहरी सक्रियता बढाइएको जानकारी एसपी कार्कीले दिए । उनले विगतमा अपराधमा संलग्नहरु कतै फेला परेमा तत्काल प्रहरीलाई खबर गर्न पनि सबैमा आग्रह गरेका छन् । फरार प्रतिवादीका बारेमा जानकारी गराउनेको विवरण गोप्य राखिने र प्रतिवादीलाई पक्राउ गर्न तत्काल प्रहरी परिचालन गरिने कार्कीले बताए । जिल्ला प्रहरी कार्यालय मोरङ"
