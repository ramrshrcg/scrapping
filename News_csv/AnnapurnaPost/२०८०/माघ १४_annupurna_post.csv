शीर्षक,विवरण
"शिलान्यास फटाफट, निर्माणमा बेवास्ता","बुटवल : मुलुकमा कोरोना महामारी फैलियो। उपचार पाउनै मुस्किल भयो। स्वास्थ्य सेवाको अव्यवस्था उदांगियो। केपी ओली नेतृत्वको तत्कालीन सरकारले गाउँघरमै जनताले उपचार सेवा पाउन भनेर प्रत्येक स्थानीय तहमा आधारभूत अस्पताल बनाउने निर्णय गर्यो। ओलीले ०७७ मंसिर १७ गते ३ सय ९६ वटा अस्पतालको एकसाथ शिलान्यास गरे। २ सय ५९ वटा पछि थपिए। ५ देखि १५ सय्याका अस्पताल बनाउने भनेर बजेट पनि सुनिश्चित गरियो। एकसाथ मुलुकभर ६ सय ५५ आधारभूत अस्पतालको काम अघि बढाइयो। दुई वर्षभित्र भवन बनाएर जनतालाई घर दैलोमै स्वास्थ्य सेवा दिइने घोषणा पनि गरियो। तर, अधिकांशका भवन अझै ठडिन सकेका छैनन्। बनेकाको पनि अलपत्र झै छन्। भवन बनिसकेपछि कसरी सञ्चालन गर्ने भन्ने कुनै योजना छैन। न जनशक्ति, न बजेट। त्यसैकारण आधारभूत अस्पतालको भइरहेको छ बिजोग। मुलुकभर ५ शय्याका ७९ वटा, १० शय्याका १ सय ५४ वटा र १५ शय्याका ४ सय २२ वटा आधारभूत अस्पताल भवन निर्माणको चरणमा छन्। ती अस्पताल निर्माणका लागि सरकारले ९२ अर्ब रुपैयाँको बजेट स्टिमेट गरेको छ। तर, ३० वटा मात्रै निर्माण भएका छन्। ३ सय ८३ निर्माणको चरणमा छन् भने २ सय ४२ वटाको भवन निर्माणको काम सुरु नभएको स्वास्थ्य मन्त्रालयले जनाएको छ। पहिलो चरणमा शिलान्यास गरिएका ३ सय ९६ वटा अस्पताल बनाउन ५२ अर्ब रुपैयाँ बजेट सुनिश्चित गरिसकेको छ। पछि थपिएका २ सय ५९ वटा अस्पतालको नीतिगत निर्णय त भइसक्यो, तर बजेट सुनिश्चित अझै भइसकेको छैन। बजेटका लागि अर्थ मन्त्रालयमा फाइल पेस भएको स्वास्थ्य तथा जनसंख्या मन्त्रालयका नीति योजना तथा अनुगमन महाशाखा प्रमुख डाकृष्ण पौडेलले जानकारी दिए। ६ सय ५५ मध्ये ४ सय १३ वटा अस्पताल हाल निर्माणाधीन अवस्थामा छन्। केही स्थानीय तहले बजेट सुनिश्चित नहुँदै निर्माण प्रक्रिया सुरु गरेका थिए। २ सय ४२ वटाले जग्गा प्राप्ति र विस्तृत परियोजना प्रतिवेदन (डीपीआर) को प्रक्रिया पूरा गरिरहेको महाशाखा प्रमुख डापौडेलले जानकारी दिए। सुरुको चरणमा शिलान्यास गरिएका अस्पतालहरूको बजेट सुनिश्चित भइसकेको छ,पौडेलले भने, पछि थपिएका अस्पतालहरूको नीतिगत निर्णय भएको छ। तर, बजेट सुनिश्चित छैन। एकैपटक अस्पताल बनाउने निर्णयकै आधारमा कतिपय स्थानीय तहले बजेटको सुनिश्चत नहुँदै निर्माण प्रक्रिया थालेकाले पनि समस्या उत्पन्न भएको उनले बताए। १५ शय्याको अस्पतालमा गाउँपालिकाको कार्यालय सार्ने तयारी गुल्मीदरबार गाउँपालिका गुल्मीले लिफ्टसहित तीन तलाको १५ शय्या अस्पताल भवन बनाएको ६ महिना भइसक्यो। नयाँ भवनबाट अस्पताल चलाउने योजना पालिकालाई सपनाजस्तै लागेको छ। गाउँपालिकाको आन्तरिक स्रोत वार्षिक ४५ लाख मात्र छ। तर, १५ शय्याको अस्पताल सञ्चालन गर्ने हो भने पालिकालाई वार्षिक २ करोड रुपैयाँभन्दा बढी बजेट आवश्यक पर्छ। उक्त बजेट जुटाउन पालिकालाई धेरै मुस्किल पर्ने गाउँपालिका अध्यक्ष सरोजकुमार थापाले प्रतिक्रिया दिए। संघीय सरकारले दिएको बजेटबाट अस्पताल त बनाइयो तर सञ्चालन गर्न स्रोत छैन, थापाले भने, १५ करोडको योजना हो अझै २ करोड रुपैयाँ भुक्तानी गर्न बाँकी छ। स्वास्थ्य मन्त्रालयले दिएको छैन। उनले गाउँपालिकाको आफ्नै प्रशासनिक भवन नभएकाले अस्पतालको भवनमा गाउँपालिका कार्यालय सार्ने सोंच बनिरहेको बताए। गाउँपालिकाले कहिलेसम्म भाडा बुझाएर कार्यालय चलाउने हो ? भन्ने धेरैको प्रश्न छ, थापा भन्छन्, सबैको माग अस्पतालको भवनमा सार्नुपर्छ भन्ने छ। यसबारेमा ठोस निर्णय अझै भइसकेको छैन। उनले कम्तीमा पनि दुईतीन वर्ष मापदण्डबमोजिम अस्पताल सञ्चालन गर्न नसकिने अनुभव सुनाए। गाउँमा जनता छैनन्, थापाले भने, ठूला भवन बनाएर मात्र भएन पालिकाको आन्तरिक स्रोत छैन अस्पताल चलाउन समस्या पर्छ। माथिल्लो सरकारबाट सहयोग हुनुपर्छ। स्वास्थ्य तथा जनसंख्या मन्त्रालयले बनाएको एउटै डिजाइनमा देशभरका अस्पतालका भवन निर्माणाधीन छन्। १० र १५ शय्याको अस्पताललाई ९ रोपनी र ५ शय्याको अस्पताल बनाउन सात रोपनी क्षेत्रफल जग्गा हुनुपर्ने मापदण्ड बनाइएको छ। १५ शय्याको अस्पतालमा तीन जना मेडिकल अधिकृत (डाक्टर) सहित २७ जना स्वास्थ्यकर्मी, १० शय्यामा दुई जना मेडिकल अधिकृतसहित १७ जना र ५ शय्याको अस्पतालमा एक जना मेडिकल अधिकृतसहित १२ जना स्वास्थ्यकर्मी हुनुपर्ने स्वास्थ्य तथा जनसंख्या मन्त्रालयले निर्देशिका बनाएको छ। यी सबै निर्देशिका पूरा गरेर अस्पताल सञ्चालन गर्नका लागि स्थानीय तह अझै स्रोत र साधनले सम्पन्न देखिँदैनन्। जिल्ला र प्रादेशिक अस्पताल भएका स्थानीय तहमा पालिका स्तरको अस्पताल बनाउने कार्यक्रम लागू गरिएको छैन। पहुँचका भरमा एउटै पालिकामा १५ शय्या तिलोत्तमा नगरपालिका रुपन्देहीले आधा घण्टाको दूरीमा १५ शय्याका दुई अस्पताल बनाइरहेको छ। लुम्बिनी प्रादेशिक अस्पताल बुटवल र लुम्बिनी मेडिकल कलेज भैरहवासहित अस्पतालको हब भनेर चिनिने बुटवलको बीचमा पर्ने तिलोत्तमाले पहुँचको आधारमा करोडौंका दुई नगर अस्पताल भवन बनाइरहेको छ। नगरपालिकाको वडा नम्बर १७ मा बीपीग्राम नगर अस्पताल र वडा नम्बर ६ मा आनन्दबन नगर अस्पताल निर्माणाधीन अवस्थामा छन्। ती अस्पतालमा करिब ३७ करोड रुपैयाँ बजेट खर्च हुँदैछ। ३० किलोमिटर दूरीमा दुवै अस्पताल बनिरहेको नगरपालिकाले जनाएको छ। भवन बन्यो तर, थन्किएर बस्यो रुपन्देहीको सैनामैना नगरपालिकाले वडा नम्बर ४ स्थित मुर्गियामा बनाएको चारतले १५ शय्याको अस्पताल त्यत्तिकै थन्किएर बसेको छ। ११ करोड २४ लाख रुपैयाँ लागतमा तीन महिनाअघि नगरपालिकाले भवनको निर्माण कार्य पूरा गरेको प्रमुख प्रशासकीय अधिकृत जनक थापाले जानकारी दिए। अस्पताल चलाउन तत्काल कम्तीमा ३० करोड रुपैयाँ बराबरको उपकरण खरिद गर्नुपर्ने हुन्छ, थापाले भने, यति धेरै बजेट खर्च गर्ने सामथ्र्य नगरपालिकासँग छैन। संघ र प्रदेशले सहयोग नगरे तत्काल अस्पताल चलाउने स्थिति देखिँदैन। उनले देशभरमै सबैभन्दा छिटो अस्पताल बनाउनेमा तिलोत्तमा रहेको दाबी गरे। उनले नगर अस्पताल सञ्चालन गर्न नसके अन्तिममा स्वास्थ्यचौकी कार्यालय भए पनि सञ्चालन गर्ने सोचमा नगरपालिका रहेको बताए। पालिकाको सामर्थ्यले थेग्दैन गाउँपालिकाको आफ्नै स्रोत र साधनले अस्पताल चलाउन नसकिने निचोडमा पुगिएको गौमुखी गाउँपालिका प्यूठानका उपाध्यक्ष महावीर रानाले प्रतिक्रिया दिए। सरकारले प्रत्येक स्थानीय तहमा अस्पताल बनाउने निर्णयको साटो नजिकका तीनचारवटा पालिकालाई जोडेर एउटा अस्पताल बनाउने निर्णय गरेको भए आर्थिक भार कम हुने उनको सुझाव छ। प्यूठानका सबै पालिकामा अस्पताल बनाउनुपर्ने देखिँदैन, रानाले भने, गौमुखी र झिमरुकलाई एउटै अस्पताल भए पनि पुग्ने थियो। तर, दुइटा बनाइएको छ। यस्तो धेरै नमिलेको अवस्था छ। तराईका पनि सबै पालिकामा आवश्यक पर्दैन। उनले गाउँपालिकाको केन्द्र लिवासेमा १५ शय्याको अस्पताल निर्माणको अन्तिम चरणमा रहेको जनाए। ठेक्कामार्फत १८ करोडमा निर्माण भइरहेको उक्त भवनको १२ करोड रुपैयाँ अझै भुक्तानी गर्न बाँकी रहेको रानाले जानकारी गराए। जनशक्ति व्यवस्थापनमा माथिल्लो निकायकै भर पर्नुपर्ने हुन्छ, रानाले भने, राज्यले अलिकति अध्ययन नगरी ठूलो रकम खर्च गरेजस्तो देखिन्छ। गाउँपालिकाकै दरबन्दीमा सञ्चालन भएका सातवटा आधारभूत स्वास्थ्य एकाइमा लाग्ने वार्षिक ५० लाख रुपैयाँ बजेट जुटाउन समेत पालिकालाई समस्या परिरहेको अवस्थामा अस्पताल सञ्चालन गर्नु चुनौतीको विषय बनेको उनको भनाइ छ। आफ्नै स्रोतमा धेरै पालिकाले अस्पताल चलाउन सक्दैनन् गाउँपालिका राष्ट्रिय महासंघ लुम्बिनी प्रदेशका अध्यक्ष विष्णुकुमार गिरीले आफ्नै स्रोतमा अस्पताल सञ्चालन गर्ने सामथ्र्य धेरै पालिकाको नभएको बताए। लुम्बिनी प्रदेशका १ सय ९ वटा स्थानीय तहमध्ये ९० प्रतिशत पालिकाले आफ्नै स्रोतमा अस्पताल सञ्चालन गर्न नसक्ने उनी सुनाउँछन्। तराईका पुराना उपमहानगर, महानगर र केही नगरपालिकाले चलाए पनि अरूको अवस्था उस्तै हो, गिरीले भने, गाउँमा त नगरपालिकाको पनि अवस्था नाजुक छ। उनले आफ्नै गौमुखी गाउँपालिकामा समेत एक जना डाक्टरलाई स्वास्थ्यचौकीमा राख्न चुनौती बनिरहेको अनुभव सुनाए। स्थानीय तह आत्मनिर्भर बन्न लामो समय लाग्ने उनको अनुभव छ। भवन निर्माणलाई मात्र राज्यले प्राथमिकतामा दिँदा समस्या भएको उनी सुनाउँछन्। सरकारको अदूरदर्शी निर्णय देशभरका पालिकैपिच्छे अस्पताल बनाउने सरकारको निर्णयले राज्यको अर्बौं खेर जाने अवस्था बनेको अधिवक्ता एवं समाजशास्त्री प्रध्यापक जीवनारायण अधिकारीले बताए। राज्य सञ्चालन गर्ने नेतृत्वले सस्तो लोकप्रियता कमाउनका लागि यस्ता निर्णय गर्दा दीर्घकालीन रूपमा नागरिकहरूले सास्ती खेप्नुपरेको उनी सुनाउँछन्। नीतिगत निर्णय गर्दा त्यसका चुनौतीका बारेमा पनि अध्ययन गर्नुपर्छ, अधिकारीले भने, तर, दिगो स्रोतको पहिचान नगरी राज्य सञ्चालन गर्नेहरूले निर्णय लिन्छन्। त्यसको असर जनतामा परेको छ। उनले जनसंख्याको चाप र भूगोललाई आधार मानेर अस्पताल खोल्नुपर्ने बताए। कतिपय गाउँहरू तीव्र बसाइँसराइले रित्तिएका छन्, अधिकारीले भने,कतिपय शहरहरू बसाइँसराइले भरिएका छन्। सबैमा एउटै निर्णयले काम नगर्न सक्छ। उनले गाउँगाउँका सडक सञ्जाल सहज बनाउने र जिल्लाकै अस्पताललाई गुणस्तरीय बनाउन सकेमा त्यो नै पर्याप्त हुने सुनाए। नागरिकहरू बिरामी पर्दा नजिकको अस्पताल नजाने र जिल्ला हुँदै ठूला सहरहरूमा जाने सोच धेरैमा देखिन्छ। अहिलेकै अस्पतालमा कर्मचारी छैनन्, नयाँ कसरी चल्छन् ? सञ्चालनमा रहेका अधिकांश अस्पतालमा दरबन्दीअनुसार कर्मचारी छैनन्। त्यसैकारण, पालिकपिच्छे बनेका अस्पताल सञ्चालनमा चुनौती देखिएको लुम्बिनी प्रादेशिक अस्पताल बुटवलका अध्यक्ष अजयमान श्रेष्ठ बताउँछन्। लुम्बिनी प्रादेशिक अस्पतालमा १ हजार ५ सय ५० जना कर्मचारीको दरबन्दी हो, श्रेष्ठले भने, अहिले २ सय जना मात्र कार्यरत छन्, १ हजार ३ सय ५० जना अपुग कर्मचारी कहिले पूरा हुन्छन् ? उनले नयाँ भवन बनाउने होडबाजीभन्दा भएका अस्पतालहरूको स्तरोन्नति गर्नतर्फ सरकारले ध्यान दिनुपर्ने बताउँछन्। अस्पताल नीतिसंगत पनि नचलेको उनले टिप्पणी गरे। स्वास्थ्य संस्था स्थापना सञ्चालन तथा स्तरोन्नति निर्देशिका२०७३ ले २ सय शय्याभन्दा तलका अस्पतालहरू प्रदेश सरकार मातहत र त्यसभन्दा माथिका अस्पताल संघीय सरकार मातहत हुनुपर्ने नीतिगत व्यवस्था गरेको उनले बताए। तर, हाल आफू अध्यक्ष भएर सञ्चालनमा रहेको ५ सय ५० शय्याको लुम्बिनी प्रादेशिक अस्पताल अझै पनि प्रदेश मातहत हुनु नीतिविपरीत भएको उनले दुःखेसो पोखे। नयाँ भवन निर्माण र खरिद प्रक्रियालाई मात्र सरकारले ध्यान दिनु भनेको नीतिगत भ्रष्टाचारको नमुना भएको उनको भनाइ छ। लोकप्रिय निर्णयले कार्यान्वयनमा समस्या लुम्बिनी प्रदेशका निवर्तमान स्वास्थ्यमन्त्री एवं एमालेबाट निर्वाचित कपिलवस्तु १ (१) प्रदेशसभा सदस्य विष्णुप्रसाद पन्थीले लोकप्रिय निर्णयले गर्दा यो कार्यक्रम कार्यान्वयनमा चुनौती देखिएको प्रतिक्रिया दिए। एकैपटक एकसाथ अस्पताल बनाउने निर्णय नगरेको भए हुन्थ्यो, उनले भने, भूगोल, जनसंख्या र प्राथमिकताको आधारहरू नछुट्ट्याउँदा प्रतिफल यस्तो आयो। तर, निर्माण सम्पन्न भएका अस्पतालहरूलाई सरकारले जसरी पनि सञ्चालन गर्नेतर्फ ध्यान दिनुपर्ने उनले बताए। निर्माण कार्य सुरु नगरिएका अस्पतालहरूको बारेमा पुनः विचार गरेर मात्र प्रक्रिया थाल्न उनको सुझाव छ। १५ शय्याका अस्पताललाई १८ करोड ६ लाख ८२ हजार, १० शय्यालाई १० करोड ८३ लाख र ५ शय्या अस्पताल बनाउन केन्द्र सरकारले ५ करोड ११ लाख ९८ हजार रुपैयाँ बजेट दिने निर्णय गरेको छ। बनेका अस्पताल खाली हुनुहुँदैन स्वास्थ्य तथा जनसंख्या मन्त्रालयका अतिरिक्त स्वास्थ्य सचिव डा विकास देवकोटाले मुलुकमा बनेका अस्पतालका भवन खाली राख्न नहुने बताए। सबै पालिकामा पूर्वाधार बन्नु राम्रो कुरा हो, उनले भने, ती पूर्वाधारबाट कसरी सेवा दिने भन्ने कुरा तीन तहकै सरकारबाट नीतिगत निर्णय हुनुपर्छ। संघीय सरकारले बजेट मात्र पठाएको हो, अस्पताल कहाँ बनेका छन्, पायक छन् वा छैनन् त्यो सम्बन्धित स्थानीय तहले निर्णय गर्छन्। भवन खाली नराखी सेवा दिने विषयमा तीन तहकै सरकार उत्तिकै जिम्मेवार बन्नुपर्ने उनको सुझाव छ। सयौंको संख्यामा अस्पताल निर्माणधिन भएपनि हालसम्म २५ वटाको निर्माण पूर्णरूपमा सम्पन्न भएको उनले बताए। भवन जसले बनाए पनि राज्यकै स्रोत साधन खर्च हुने हो, देवकोटा भन्छन्, त्यसको सदुपयोग र संरक्षण गर्नु सबैको जिम्मेवारी पनि हो। मुलुकभर एकसाथ अस्पताल बनाउने निर्णय नगरेको भए हुन्थ्यो। भूगोल, जनसंख्या र प्राथमिकताको आधारमा पहिलो, दोस्रो र तेस्रो चरणमा अस्पताल बनाउनुपर्थ्यो। समयमै ध्यान निदिँदा प्रतिफल सकारात्मक आएन। लोकप्रिय निर्णयले गर्दा यो कार्यक्रम कार्यान्वयनमा चुनौती देखिएका छन्। निर्माण सम्पन्न भएका अस्पताललाई सरकारले जसरी पनि सञ्चालन गर्नेतर्फ ध्यान दिनुपर्छ। विष्णुप्रसाद पन्थी, निवर्तमान स्वास्थ्यमन्त्री लुम्बिनी प्रदेश"
राजनीतिक दलका नेता तथा कार्यकर्तामाथि लागेका मुद्दा फिर्ता लिने प्रस्ताव खारेज गर्न सांसदको माग,काठमाडौं : सांसदहरुले हिंसात्मक क्रियाकलापमा संलग्न भएका राजनीतिक दलका नेता तथा कार्यकर्तामाथि लागेका मुद्दा फिर्ता लिन सक्ने प्रस्ताव खारेज हुनुपर्नेमा जोड दिएका छन् । सिंहदरबारमा आइतबार बसेको प्रतिनिधिसभाअन्तर्गतको कानुन न्याय तथा मानवअधिकार समितिमा केही नेपाल ऐनलाई संशोधन गर्न बनेको विधेयकमाथिको छलफलका क्रममा उनीहरुले राजनीतिलाई अनुशासित र मर्यादित बनाउनुपर्ने भन्दै राजनीतिको मुलधारमा ल्याउने नाममा मुद्दा फिर्ता लिन सक्ने प्रस्ताव खारेज गर्नुपर्नेमा जोड दिएका हुन् । हिंसात्मक क्रियाकलापको अपराधलाई राजनीतिक आवरणमा छुट दिन नहुने उनीहरूको भनाइ छ । बैठकमा समिति सदस्य रघुजी पन्तले राजनीतिक गतिविधिहरु शान्तिपूर्ण हुने कुरा संविधानमा रहेको भन्दै त्यसविपरित कुनै कानुन ल्याउन नहुने बताए । हिंसात्मक क्रियाकलापमा लागेर पैसा कमाउने र त्यसपछि राजनीतिमा आउने बाटो दिन नहुने उनको भनाइ छ । उनले प्रस्तावित प्रावधान जस्ताको तस्तै पारित भए अपराधीहरुलाई राजनीतिक आवरणमा हत्या हिंसा मच्चाउने बाटो खुल्ला हुने उल्लेख गरे। त्यस्तै समिति सदस्य सुमना श्रेष्ठले राजनीतिक आवरणमा अपराधीहरूलाई प्रोत्साहन गर्ने प्रावधान हटाउनुपर्ने बताए । उनले उक्त प्रावधान राख्नुले नियतमा शंका गर्ने प्रयाप्त आधारहरु देखिएको बताए। त्यस्तै समिति सदस्य ज्ञानेन्द्र शाहीले कुनै पनि दलले राजनीतिक आस्थाका आधारमा अपराध गरेपछि उन्मुक्ति दिँदा मुलुक अफगानस्थान हुने खतरा रहेको बताए।
"कोशीमा सरकारको मनपरी, सुविधा थप्न अध्यादेशबाट ऐन संशोधन","विराटनगर : कोशी प्रदेश सरकारले ठूलो आर्थिक भार थपिने गरी ऐन संशोधन गरेको छ। सरकारले अध्यादेशमार्फत् पारिश्रमिक तथा सेवा सुविधासम्बन्धी ऐन, २०७५ संशोधन गरेको हो। सत्ता पक्षकै दलका नेतालाई सुविधा उपलब्ध गराउने गरी ऐन संशोधन गरिएपछि सरकारको आलोचना भइरहेको छ। तर, ऐन संशोधन गरिए पनि हालसम्म प्रदेश सरकारले अनुसूचि भने परिवर्तन गरेको छैन। अनुसूची परिवर्तन गर्ने अधिकार मन्त्रिपरिषद्लाई हुन्छ। अध्यादेश लागू भएर अनुसूचि परिवर्तन भए नेपाली कांग्रेस संसदीय दलका नेता एवं पूर्वमुख्यमन्त्री उद्धव थापा, नेकपा (एकीकृत समाजवादी) प्रदेश संसदीय दलका नेता एवं पूर्वमुख्यमन्त्री राजेन्द्र राई, नेकपा (माओवादी केन्द्र) संसदीय दलका नेता इन्द्रबहादुर आङ्बो, प्रतिपक्षी दल राष्ट्रिय प्रजातन्त्र पार्टी (राप्रपा) संसदीय दलका नेता भक्तिप्रसाद सिटौला र जनता समाजवादी पार्टी (जसपा)को संसदीय दलकी नेता निर्मला लिम्बुलगायतले सेवा सुविधा पाउनेछन्। पूर्वमन्त्री लिम्बु जसपाकी एक्ली सांसद हुन्। संसदीय दलको नेताको हैसियतमा उनीहरूले अब मासिक ५० हजार रूपैयाँ पारिश्रमिक पाउनेछन्। उनीहरूलाई सवारीसाधन पनि उपलब्ध गराइने छ। त्यसबापत मासिक १ सय २५ लिटर इन्धन र १ जना सवारी चालक पनि पाउँछन्। ऐन संशोधन भएपछि १० जनाले गाडीसहित निश्चित सेवा सुविधा पाउनेछन्। तत्काल १० वटा नयाँ गाडी खरिद गर्नुपर्ने हुन्छ। एउटा गाडीको न्यूनतम बजार मूल्य ७५ लाख रहेको स्रोतले बतायो। जसअनुसार गाडी खरिदमा मात्रै ७ करोड ५० लाख रुपैयाँ व्ययभार थपिने छ। १० जना सवारी चालकलाई कानुनले व्यवस्था गरेअनुसार पारिश्रमिक र सेवा सुविधा उपलब्ध गराउँदा मासिक २ लाख ८० हजार खर्च हुने छ। इन्धनमा मासिक १ लाख ९५ हजार रूपैयाँ बराबर खर्च हुने छ। ऐनले प्रदेशसभा सदस्यलाई मासिक ५३ हजार पारिश्रमिकको व्यवस्था गरेको छ। पदाधिकारी भएपछि ५ देखि ७ हजार रूपैयाँसम्म तलब भत्ता थप हुने छ। सरकारलाई तत्काल ८ करोड १३ लाख ६० हजार रूपैयाँ व्ययभार थपिने स्रोतले बतायो। सत्तारुढ गठबन्धन दलमध्ये प्रमुख सचेतक तोकेको कांग्रेसले सचेतक तोकेको छैन। माओवादी र एकीकृत समाजवादीले प्रमुख सचेतक एवं सचेतक दुवै तोकेका छैनन्। प्रमुख प्रतिपक्षी एमालेले प्रमुख सचेतक र सचेतक तोकिसकेको छ। प्रतिपक्षी राप्रपाका प्रमुख सचेतक अम्बरबहादुर विष्ट अहिले प्रदेशको सभामुख छन्। राप्रपाले नयाँ प्रमुख सचेतकसहित सचेतक तोकिसकेको छैन। प्रदेशसभा सचिवालयका सचिव गोपालप्रसाद पराजुलीले थप पदाधिकारीलाई सुविधा दिन सरकारले अनुसूचि परिवर्तन गर्नुपर्ने बताए। अध्यादेशमार्फत् ऐन संशोधन गरेर थपिएका पदाधिकारीका लागि गाडी, इन्धन र चालकको व्यवस्थापन भइनसकेको उनको भनाइ छ। सरकारले गाडी किनेर र चालक तथा इन्धन दिएमा थप सेवा सुविधा उपलब्ध गराइने पराजुलीको भनाइ छ। यसअघि तत्कालीन नेकपा र प्रतिपक्षी कांग्रेसलाई मात्रै केन्द्रित गरेर ऐन बनाइएको थियो। त्यतिबेला दलको नेता नै मुख्यमन्त्री हुन्थे। तर, अहिले एउटै पार्टीबाट दलको नेता र मुख्यमन्त्री अलगअलग छन्। यसअघि प्रमुख प्रतिपक्षी दलको नेतालाई लक्षित गरेर ऐन बनाइए पनि संशोधन गरेपछि भने अन्य दलका नेताले समेत सुविधा लिन सक्नेछन्। मन्त्रिपरिषद्बाट निर्णय गरेर माओवादी दलका नेता इन्द्रबहादुर आङ्बो र एमाले दलका उपनेता रामबहादुर रानालाई गाडी सुविधा दिइएको छ। सुरक्षा चुनौती रहेको देखाउँदै उनीहरुलाई ऐनमै उल्लेख नभएको सुविधा उपलब्ध गराइएको हो। संसद सचिवालयले पत्राचार गरेपनि गाडी फिर्ता गरिएको छैन। उनीहरूलाई संसदीय समितिका सभापति चढ्ने गाडी उपलब्ध गराइएको प्रदेशसभा सचिवालयका सचिव पराजुलीले बताए। कांग्रेस दलका उपनेता हिमाल कार्कीले पनि सरकारी गाडी चढिरहेका छन्। समिति सभापतिहरू अहिलेसम्म चयन भइसक्नुभएको छैन। सभापति चयन हुनेवित्तिकै गाडी दिनुपर्छ, उनले भने, एउटा गाडी आन्तरिक मामिला तथा कानुन मन्त्रालयबाट आएको छ। त्यो कांग्रेस दलका उपनेता कार्कीले प्रयोग गरिरहनुभएको छ। नेकपा (एमाले)का प्रमुख सचेतक रेवतीरमण भण्डारीले संसद नचलेको अवस्थामा ऐन संशोधन गरेर सेवा सुविधा थप्नु अनुचित भएको बताए। कानुन बिना नै अध्यादेशबाट सेवा सुविधा थप्नु लज्जास्पद छ, उनले भने, अध्यादेशप्रति एमालेको घोर आपत्ति र विरोध छ। त्यस सम्बन्धमा सोमबार पत्रकार सम्मेलन गरेर पार्टीको विस्तृत र आधिकारिक धारणा सार्वजनिक गरिने भण्डारीको भनाइ छ। प्रदेश सरकारले गत माघ ६ गते पारित गरेको अध्यादेशबाट प्रदेशसभाका पदाधिकारी तथा सदस्यको पारिश्रमिक र सुविधा सम्बन्धी ऐन २०७५, कोशी प्रदेश वातावरण संरक्षण ऐन २०७६, प्रदेश सहकारी ऐन २०७६, प्रदेश भवन ऐन २०७६, सार्वजनिक निजी सहकारी साझेदारी तथा लगानी प्राधिकरण ऐन, कोशी प्रदेश जनस्वास्थ्य ऐन २०७७, कोशी प्रदेश वन ऐन २०७७ र प्रदेश निजामती सेवा ऐन २०७९ संशोधन गरेको छ। मन्त्रिपरिषद्को सिफारिसमा प्रदेश प्रमुख पर्शुराम खापुङले ऐनहरू संशोधन गरेका हुन्।"
"अध्यागमन अधिकारी कुट्ने प्रहरीलाई तीन दिनभित्र कारबाही गर्न माग, देशभरि सेवा ठप्प पार्ने चेतावनी","काठमाडौं : त्रिभुवन अन्तर्राष्ट्रिय विमानस्थलमा प्रहरीबाटै अध्यागमन अधिकारीहरू कुटिएपछि कर्मचारीका विभिन्न ट्रेड युनियनहरूले तीन दिनभित्र दोषीलाई कारबाही गर्न माग गरेका छन्। संयुक्त विज्ञप्ति जारी गर्दै घटनामा संलग्न प्रहरीलाई कारबाही गर्न ट्रेड युनियनहरूले सरकारसँग माग गरेका हुन्। 'वाक थ्रु'मा सुरक्षा जाँचको विषयमा विवाद हुँदा प्रहरीले अध्यागमनका कर्मचारीमाथि कुटपिट गरेका थिए। प्रहरीबाटै कर्मचारीहरू असुरक्षित हुन थालेको भन्दै ट्रेड युनियनहरूले विरोध जनाएको हो। दोषीलाई कारबाही नगरिए त्रिभुवन अन्तर्राष्ट्रिय विमानस्थलसहित देशभरि सेवा अवरुद्ध पार्ने चेतावनीसमेत दिइएको छ। 'घटनामा संलग्न प्रहरी कर्मचारीलाई तीन दिनभित्र कारबाही नभएमा त्रिभुवन विमानस्थल अध्यागमन कार्यालयलगायत देशव्यापीरूपमा कार्यालयको सेवा बन्द गर्ने र आवश्यक आन्दोलनका थप कार्यक्रम घोषणा गर्न हामी बाध्य हुने व्यहोरा जानकारी गराउँदछौं,' ज्ञापनपत्रमा भनिएको छ। कार्यस्थलमा सेवा प्रवाह गरिरहेका राष्ट्रसेवक कर्मचारीहरूमाथि जनताको सुरक्षाका लागि खटिएको प्रहरीबाट संगठितरूपमा भएको अमानवीय र कानुन विपरीत हुने घटनाप्रति ट्रेड युनियनहरूले निन्दा र भत्सर्नासमेत गरेको छ। नेपाल निजामती कर्मचारी संगठन, नेपाल निजामती कर्मचारी युनियन, नेपाल राष्ट्रिय कर्मचारी संगठन, एकीकृत सरकारी कर्मचारी संगठन, नेपाल मधेसी निजामती कर्मचारी मञ्चसहित अध्यक्षहरूले संयुक्तरूपमा ज्ञापन बुझाउँदै सरकारलाई दबाब दिएका हुन्।"
भट्टलाई संसदीय दलको नेताबाट हटाउने निर्णय तत्काल सच्याउन माओवादीको निर्देशन,"धनगढी : नेकपा माओवादी केन्द्र सूदुरपश्चिम प्रदेश कमिटीले प्रदेश संसदीय दलको नेता खजराज भट्टलाई दलको नेताबाट हटाउने निर्णय तत्काल सच्याउन निर्देशन दिएको छ। शनिबार बसेको माओवादी केन्द्रको प्रदेश कमिटी बैठकले सो निर्णय तुरुन्त सच्याउन निर्देशन दिएको हो। शुक्रबार प्रदेश सभा सचिवालयमा बसेको नेकपा माओवादी केन्द्रको संसदीय दलको बैठकले खगराज भट्टलाई परिवर्तन गरेर मानबहादुर धामीलाई संसदीय दलको नेता बनाएको थियो। संसदीय दलका १० जनामध्ये ६ जनाको बहुमतको बैठकले भट्टलाई हटाएर धामीलाई दलको नेता बनाएको थियो। संसदीय दलका नेता भट्टको जानकारी बिना उपनेता अक्कलबहादुर रावलको अध्यक्षतामा बसेको बैठकले दलको नेता परिवर्तन गर्ने निर्णयप्रति पार्टीको ध्यानाकर्षण भएको र निर्णय सच्याउन निर्देशन दिइएको अध्यक्ष हरिराम चौधरीले बताए । ' माघ १२ गते नेकपा माओवादी केन्द्र सुदूरपश्चिम प्रदेश संसदीय दलको बैठक दल नेता कमरेड खगराज भट्टको जानकारी विना उपनेता कमरेड अक्कल बहादुर रावलको अध्यक्षता बसि दलनेता परिवर्तन र सरकार परिवर्तन गर्ने भन्ने कुरा प्रति पदाधिकारीहरुको गम्भीर ध्यानाकर्षण भएको छ । हाम्रो पार्टी परम्परा विधि विपरित केन्द्रीय कार्यालयको निर्देशनको समेत अवज्ञा गरि गरिएको निर्णयले पार्टीमा अराजकता र स्वइच्छाचारीताले संस्थागत मान्यता पाउने खतरा हुने भएकोले संसदीय दलको यो निर्णय पार्टीका हजारौं कार्यकताको मनोभावना विपरितको भएकोले अविलम्ब सच्याउन संसदीय दललाई निर्देशन दिने निर्णय गरियो साथै संसदीय दलभित्रको समस्यालाई गम्भीरता पूर्वक लिई अविलम्ब समाधानको लागि केन्द्रीय कार्यालयको उपस्थितिमा विवाद समाधान गर्ने पहल होस् भन्ने आग्रह गर्ने निर्णय गरियो ,'माओवादी केन्द्र सुदूरपश्चिम प्रदेश समितिका अध्यक्ष चौधरी र सचिव जनकबहादुर बुढाको संयुक्त हस्ताक्षरमा जारी विज्ञप्तिमा भनिएको छ।'"
निर्वाचन आयोगले राष्ट्रपतिलाई बुझायो राष्ट्रियसभाको परिणाम,काठमाडौं : निर्वाचन आयोगले राष्ट्रपति रामचन्द्र पौडेससमक्ष राष्ट्रियसभा निर्वाचनको परिणामसहितको प्रतिवेदन बुझाएको छ। निर्वाचन आयोगका प्रमुख निर्वाचन आयुक्त दिनेश कुमार थपलियाले आइतबार राष्ट्रपतिसमक्ष राष्ट्रियसभा सदस्य निर्वाचनको परिणामसहितको प्रतिवेदन बुझाएका हुन्। राष्ट्रपति कार्यालयका प्रवक्ता शैलजा रेग्मी भट्टराईका अनुसार आयोगले राष्ट्रपतिसमक्ष राष्ट्रियसभा निर्वाचन ऐन २०७५ को दफा ६० बमोजिम राष्ट्रियसभा निर्वाचन २०८० को निर्वाचनको परिणामसहितको प्रतिवेदन बुझाएको हो। यही माघ ११ गते राष्ट्रियसभाका १९ सिटका लागि सातवटै प्रदेशमा निर्वाचन भएको थियो।
तीन तहका सरकारबीच देखिएका अस्पष्टता अब हट्छन् : प्रधानमन्त्री,"काठमाडौं : प्रधानमन्त्री पुष्पकमल दाहालले अधिकारका विषयमा संघ, प्रदेश र स्थानीय सरकारबीच रहेका अस्पष्टता हटेर जाने बताएका छन्। एकल तथा साझा अधिकारबारे देखिएका अन्यौता तीनै तहबाट हट्ने उनको भनाइ छ। सिंहदरबारमा आइतबार आयोजित कार्यविस्तृतीकरण परिमार्जनको मस्यौदा प्रतिवेदन माथिको उच्चस्तरीय छलफलमा प्रधानमन्त्री दाहालले तीनै तहका संवैधानिक अधिकार र संवेदनशीलता विचार गरेर तहगत अधिकारलाई थप प्रस्ट पारिने प्रष्ट पारे। उनले तीनै तहका सरकारको अधिकारमा स्पष्टता आएपछि मात्र हरेक तहको सेवा प्रवाहमा सुधार भइ संघीय शासन प्रणालीको औचित्य पुष्टि हुने बताए। 'तीनै तहका सरकारबाट प्राप्त सुझाव, अभ्यास र अनुभवका आधारमा मस्यौदा तयार गरिएको छ। यो प्रतिवेदन राष्ट्रिय समन्वय समितिले स्वीकृत गरेपछि विगतका अस्पष्टता क्रमशः हटेर जान्छन्,' उनले भने। संविधानले संघीयताको सम्बन्धमा स्वीकार गरेका सिद्धान्त, संघीय शासन अपनाएका मुलुकका अनुभव र विज्ञहरूको सुभावका आधारमा मस्यौदा प्रतिवेदन तयार गरिएको उनले बताए। क्षेत्रगत समितिहरूबाट प्राप्त मस्यौदा प्रतिवेदन राष्ट्रियस्तरका स्वतन्त्र विज्ञहरूले संवैधानिक व्यवस्था, आवश्यकता, तहगत सरकारको क्षमता, अन्तर्राष्ट्रिय अभ्यास र औचित्यका आधारमा अन्तिमरूप दिइएको उनको भनाइ छ। उच्चस्तरीय छलफलबाट आएका सुझावलाई समेटिने उल्लेख गर्दै प्रधानमन्त्रीले भने, 'प्रतिवेदनलाई समृद्ध तुल्याएर तीन तहका सरकारका बीचमा रहेका अस्पष्टता हटाइनेछ। अन्योलता र दोहोरोपन हटाउन यो प्रतिवेदन सहयोगसिद्ध हुनेछ।' छलफलमा उपप्रधानमन्त्रीरू, राष्ट्रियसभा एवं प्रतिनिधीसभाका विषयगत समितिका सभापतिहरू, सांसदहरू, विभिन्न पार्टीका नेताहरू, मुख्यसचिव एवं विभिन्न मन्त्रालयका सचिवहरू एवं विज्ञहरूको उपसिस्थिति थियो।"
काठमाडौं सयर गर्दा मुख्यमन्त्री शाहले लिए साढे ५ लाख भत्ता,"धनगढी : सुदूरपश्चिम प्रदेश सरकारको नेतृत्व लिएपछि देखिने कामै नगरेको भन्दै आलोचना खेपिरहेका मुख्यमन्त्री कमलबहादुर शाह ११ महिनामा २२ पटक काठमाडौं गएका छन्। शाहले २०७९ सालको माघ २७ गते मुख्यमन्त्री पदको सपथ लिएका थिए। उनको काठमाडौंको यात्रा सपथ लिएको भोलिपल्टै देखि सुरु भएको देखिन्छ। माघ २७ गते सपथ लिएर उनी २८ गते नै संघीय राजधानी उडेका थिए। शाहले त्यो दिनको भ्रमणको कारण प्रधानमन्त्रीसँग भेटघाट तथा छलफल देखाएका छन्। मुख्यमन्त्री शाह कुनै महिना तीनतीन पटकसम्म काठमाण्डौं गएका छन्। २०७९ सालको फागुन ९ गते, २४ गते र २८ गते गरी एकै महिनामा उनी संघीय राजधानी गएका हुन्। माघको २८ गते प्रधानमन्त्रीसँग भेटघाट गर्न गएका मुख्यमन्त्री शाहले फागुनको ९ गते र २४ गते पनि त्यही शीर्षकमा भत्ता बुझेका छन्। ११ महिनामा २२ पटक संघीय राजधानीको सयर गरिसकेका मुख्यमन्त्री शाहले १० पटकको यात्रा प्रधानमन्त्रीसँग भेटघाट र छलफलका लागि भएको भनेर टिकट, भत्ता बुझेका छन्। मुख्यमन्त्री तथा मन्त्रिपरिषदको कार्यालयले दिएको सूचनाअनुसार मुख्यन्त्री शाहको २२ वटा संघीय राजधानी काठमाडौंको भ्रमणमा ५ लाख ५६ हजार ८२६ रुपैयाँ खर्च भएको छ। उनले बुझेको खर्च विवरणमा पनि एकरुपता छैन। मुख्यमन्त्री शाहले २०८० साउन १ गते देखि २०८० साउन ८ गतेसम्मका ८ दिन प्रधानमन्त्री पुष्पकमल दाहालको पत्नीको श्रद्धाञ्जली सभामा सहभागी हुन काठमाडौं गएको उल्लेख गरेका छन्। त्यो ८ दिनको खर्चबापत उनले ३५ हजार ५२५ रकम बुझेका छन् भने २०८० असोज २६ गते देखि २८ गतेसम्म पिएलजिएसपीको राष्ट्रिय निर्देशक समितिको बैठक भन्दै ३ दिनको खर्च ३० हजार ७११ रकम बुझेका छन्। मुख्यमन्त्री शाहको काठमाडौं भ्रमण धेरै भयो भनेर उनकै पार्टीभित्र पनि आलोचना हुन थालेको छ। सत्ता गठबन्धनका सारथी दलहरूभित्र पनि मुख्यमन्त्री शाह कुनै पनि निर्णय आफू गर्न नसक्ने भन्दै आलोचना गर्न थालेका छन्। सत्ता गठबन्धनकै एक नेता भन्छन, मुख्यमन्त्री शाहमा आफू निर्णय गर्नसक्ने क्षमताको अभाव देखियो। ससानो निर्णयका लागि पनि राजधानी जाने हो भने संघीयता किन चाहियो? पूर्व मुख्यमन्त्रीहरू पनि अहिलेका मुख्यमन्त्रीको राजधानी बसाईप्रति बेखुस छन्। पूर्व मुख्यमन्त्री त्रिलोचन भट्ट भन्छन, मेरो पालामा ठूलै निर्णयका लागिमात्र काठमाडौं गइन्थ्यो। धेरै काम त फोनबाटै हुन्छ नि। मुख्यमन्त्री तथा मन्त्रिपरिषदको कार्यालयमा त्यत्रो एलइडी छ, अहिले त इन्टरनेटको जमाना हो, भर्चुअल बैठक गरेपनि हुन्छ नि। उनले प्रदेश सरकार गतिहीन भएको बताए। मुख्यमन्त्री आधाभन्दा बढी समय काठमाडौंमा बिताउँछन्। उनमा डिसिजन पावर कम भएजस्तो देखिन्छ। त्यसैले हामीले अब सरकारको नेतृत्व परिवर्तन हुनुपर्छ भनिरहेका छौं,' उनले भने। पूर्व मुख्यमन्त्री राजेन्द्र सिंह रावलले अहिलेको सरकार तीर्थाटनमा रमाएको आरोप लगाए। यो सरकार तीर्थाटनमा रमायो। आफैंले पास गरेको बजेटको कार्यान्वयनमा ध्यान छैन। बहुवर्षीय योजनाहरूको अवस्था नाजुक छ। बजेटको कुनै मध्यावधि समीक्षा हुन सकेको छैन। संसदलाई कामविहीन बनाइएको छ। प्रमुख प्रतिपक्षी दलका नेतासमेत रहेका रावलले अहिलेको सरकार जिम्मेवार र जवाफदेही पनि हुन नसकेको आरोप लगाए। भाषणमा भ्रष्टाचारमा शून्य सहनशीलता भनिन्छ। तर, नीतिगत भ्रष्टाचार मौलाएको छ,' उनले भने।"
एमाले म्याग्दीको अध्यक्ष बने बालकृष्ण सुवेदी,"बेनी : बेनीमा आइतबार सम्पन्न नेकपा एमाले म्याग्दीको दशौं जिल्ला सम्मेलनबाट सर्वसम्मत नेतृत्व चयन भएको छ। सम्मेलनले बालकृष्ण सुवेदीको अध्यक्षतामा ९० सदस्यीय जिल्ला कमिटी चयन गरेको हो। रघुगंगा गाँउपालिका३ मौवाफाँटका सुवेदी यसअघि एमालेको जिल्ला उपाध्यक्ष, सचिव, सचिवालय सदस्य थिए। उपाध्यक्षमा प्रमोद श्रेष्ठ, सचिवमा थमसरा पुन, उपसचिवमा मंगलाका सतप्रसाद रोका र अन्नपूर्णका खड्ग गिरी चयन भएका छन्। भूगोल ३१, दलित ७, मजदुर २, मुस्लिम १, जनजाति १३, खुला ३०, अन्यतर्फ १ जना सदस्य चयन भएका छन्। वडागत, जनसंगठन, जिल्ला कमिटिका पदाधीकारी र सदस्य सहित ४१९ जना प्रतिनिधि सहभागि अधिवेशन शुक्रबारदेखि सुरु भएको थियो। गण्डकी प्रदेशका ११ मध्य म्याग्दीमा पहिलो पटक एमालेको जिल्ला अधिवेशन भएको हो। नेकपा एमाले म्याग्दीका नवनिर्वाचित जिल्ला अध्यक्ष बालकृष्ण सुवेदी।"
"'समुदायमा कांग्रेस' अभियान : शेखर कोइराला झापा जाँदै, अरु को कहाँ खटिए ? (सूचीसहित)","काठमाडौं : नेपाली कांग्रेस कार्यसमितिको निर्णयअनुसार प्रारम्भ भएको 'समुदायमा कांग्रेस 'अभियानलाई थप प्रभावकारी बनाउन नेताहरूलाई जिल्ला जिल्ला खटाइएको छ। टोलीमा केन्द्रीय नेतृत्व सँगसँगै प्रदेशले तोकेका पदाधिकारीहरू सहभागी हुने कांग्रेसले जनाएको छ। अभियान कार्यक्रमलाई अझैं प्रभावकारी बनाउँदै फरक फरक जिल्लामा फरक  फरक समुदायका बीचमा पुग्न र संवाद गर्न विभिन्न टोली बनाएको कांग्रेसले जनाएको छ। माघ १६ गतेदेखि २६ गतेसम्म सुशील कोइराला स्मृति दिवससम्म टोली जिल्लामा रहने पार्टी सचिवालयले जनाएको छ। तोकिएका जिल्लाहरुमा भिन्न भिन्न समुदायका बीच भ्रमण,भेटघाट र छलफलहरूको संयोजक पार्टी जिल्लाहरूले गर्नेछन्। केही हिमाली जिल्ला र भूकम्प प्रभावित जिल्लामा यो अवधिमा अभियान राखिएको छैन। फरक जिल्लाका फरक टोली कोशी प्रदेश १डा शेखर कोइराला  झापा र सुनसरी २डा नारायण खड्का  संखुवासभा, भोजपुर, तेह्रथुम र धनकुटा ३ बलबहादुर के सी मोरङ, ताप्लेजुङ,पाँचथर, इलाम, ओखलढुंगा र उदयपुर मधेस प्रदेश र वागमती प्रदेशका ४ जिल्ला १ प्रकाशमान सिंह मधेस प्रदेशको महोत्तरी, सिराहा, सप्तरी र धनुषा। वागमतीको सिन्धुली र मकवानपुर २महालक्ष्मी उपाध्याय डिना बारा, पर्सा, रौतहट र सर्लाही । वागमतीको धादिङ र चितवन वागमती प्रदेश १ डा मिनेन्द्र रिजालकाठमाडौ, काभ्रे, सिन्धुपाल्चोक, नुवाकोट र रसुवा २ पुष्पा भुसाल  ललितपुर, भक्तपुर, रामेछाप र दोलखा गण्डकी प्रदेश १ महेन्द्र यादव  तनहुँ, लमजुङ, गोर्खा, पर्वत र नवलपुर २ प्रदीप पौडेल  कास्की, स्याङ्जा, म्याग्दी र बागलुङ लुम्बिनी प्रदेश १ विमलेन्द्र निधि  रुपन्देही, अर्घाखाँची, दाङ, पाल्पा, बाँके र रोल्पा २ डा डिला संग्रौला  कपिलवस्तु, पाल्पा, गुल्मी, रुकुम (पूर्व), बर्दिया, प्युठान र नवलपरासी कर्णाली प्रदेश १ डा शशांक कोइराला दैलेख, सल्यान र सुर्खेत सुदुरपश्चिम् प्रदेश १ भिष्मराज आङ्देम्बे कैलाली, डोटी, अछाम, बझाङ, डडेल्धुरा, दार्चुला, बैतडी र कंचनपुर"
"कर्णाली प्रदेश सरकारको एक वर्ष, विपक्षी दलका नेता भन्छन् सरकारको पक्षमा एक जना पनि समर्थक छैन","वीरेन्द्रनगर : नेकपा एमाले कर्णाली प्रदेश संसदीय दलका नेता यमलाल कंडेलले वर्तमान सरकार पूर्णरूपमा असफल भएको बताएका छन्। उनले प्रदेश सरकारले आफ्नो एक वर्षको अवधिमा एउटा पनि राम्रो काम गर्न नसकेको बताए। 'प्रदेश सरकार गठन भएको एक वर्ष बित्यो। देखिने एउटा पनि काम गरेको छैन। संसदको प्रतिपक्ष दलले रचनात्मक भूमिका खेलिरहेको छ। सरकारलाई सहयोग गरेको छ। तर, सरकार जनताका सबालभन्दा पनि नीति छलेर बेथितिमा लागिरहेको छ। यसले समग्र व्यवस्था र जनप्रतिनिधिहरूमाथि नै प्रश्न उठ्ने वातावरण बनेको छ,' सञ्चारकर्मीसँग उनले भने। उनले प्रदेश सरकारले सार्वजानिक ठाँउमा एक जना पनि समर्थक नपाउने अवस्था आएको बताए। 'सरकारको पक्षमा अहिले सार्वजानिक ठाँउमा एक जना पनि समर्थक छैन। सरकारमा रहेका दलका बैठकमा पनि सरकारविरुद्ध आवाज उठिरहेको छ। तर सरकारमा रहेका मान्छेहरू चुपचाप बसिरहेका छन्। उनीहरूलाई काम र जनजीविकाका सबालका विषयमा गम्भीर्यता छैन,' उनले भने। उनले गत जाजरकोट र रुकुम पश्चिममा गएको बिनासकारी भूकम्पबाट प्रभावित नागरिकलाई प्रभावकारीरूपमा प्रदेश सरकारले राहत र पुनःस्थापना दिन नसकेको आरोप लगाए। उनले भने, 'पीडितको घाउमा मलम लगाउने समयमा सरकारले लापरबाही गरिरहेको छ। पीडितले राहत र क्षतिपूर्ति कहिले पाउने हो?,' उनले प्रश्न गरे। उनले तत्काल प्रदेशसभा अधिवेशन बोलाउन माग गरेका थिए।"
काठमाडौं महानगरपालिकाका शिक्षा विभाग प्रमुखलाई मेयर बालेनले सोधे स्पष्टीकरण,"काठमाडौं : काठमाडौं महानगरपालिकाका मेयर बालेन्द्र शाह (बालेन)ले शिक्षा विभाग प्रमुख सीताराम कोइरालालाई स्पष्टीकरण सोधेका छन्। क्षेत्राधिकार मिचेको पाइएपछि मेयर शाहले उनलाई सात दिने स्पष्टीकरण सोधेका हुन्। काठमाडौं महानगरपालिकाका सहप्रवक्ता दीपक अधिकारीले सात दिनभित्र स्पष्टीकरण माग गरिएको बताए। सहप्रवक्ता अधिकारीका अनुसार कोइरालाले मध्यबानेश्वरस्थित रत्नराज्य माविको कक्षा ११ र १२ मा विज्ञान संकाय अध्यापनको अनुमति दिएका थिए। समितिले गर्ने निर्णय उनी स्वयंले गरेको पाइएपछि स्पष्टीकरण सोधिएको अधिकारीको भनाइ छ। 'प्रक्रिया नै मिचेर व्यक्तिगत रूपमा अनुमति दिएको पाइएपछि स्पष्टीकरण सोधिएको हो। उक्त निर्णय समितिमार्फत् मात्रै हुन्छ,' अन्नपूर्णसँग अधिकारीले भने।"
संघीयताका बाँकी काम प्राथमिकताका साथ अगाडि बढाउने प्रधानमन्त्रीको घोषणा,"काठमाडौं : प्रधानमन्त्री पुष्पकमल दाहालले संघीयता कार्यान्वयनका लागि आधारभूत संरचना तयार भए पनि अझै केही कानुनहरू परिमार्जन र निर्माण गर्न बाँकी रहेको बताएका छन्। सिंहदरबारमा आयोजित कार्यविस्तृतीकरण परिमार्जनको मस्यौदा प्रतिवेदन माथिको उच्चस्तरीय छलफलमा प्रधानमन्त्री दाहालले जनप्रतिनिधिहरू निर्वाचित भएर पनि एक कार्यकाल सम्पन्न भइसकेको अवस्थामा भोगाइका क्रममा थुप्रै ठाउँमा अस्पष्टता देखिएको बताए। अझै केही कानुनहरू संशोधन तथा निर्माण गर्न बाँकी रहेको उल्लेख गर्दै उनले सरकार सञ्चालनको अभ्यासका क्रममा कार्यविस्तृतीकरण परिमार्जनको आवश्यकता महशुस भएको र प्रदेश तथा स्थानीय तहबाट समेत माग भएकाले परिमार्जन प्रक्रिया अगाडि बढाइएको बताए। संविधान जारी भएपश्चात सहकारिता, सहअस्तित्व र समन्वयको सिद्धान्तमा आधारित संघीय शासन प्रणालीको अभ्यास भइरहेको बताउँदै प्रधानमन्त्रीले भने, 'संविधान जारी भएको आठ वर्षको अवधिमा उत्साहजनक उपलब्धि हासिल गरेका छौं। छोटो समयमा नै संघीयता कार्यान्वनका लागि आवश्यक आधारभूत संरचनाहरू निर्माण भएका छन्।' संघीयता कार्यान्वयनमा देखिएका दोहोरोपना र अस्पष्टताहरू हटाउने सन्दर्भमा राष्ट्रिय समन्वय परिषद्को असारमा सम्पन्न बैठकले कार्यविस्तृतीकरण परिमार्जन तथा सिफारिस समिति गठन गर्ने निर्णय गरेको थियो। संविधानको अनुसूची ५ देखि ९ सम्म उल्लेखित संघ, प्रदेश र स्थानीय तहको एकल तथा साझा अधिकार सूचीको कार्यविस्तृतीकरण सरकार (मन्त्रिपरिषद्) बाट २०७३ माघ १८ मा स्वीकृत भई कार्यान्वयनमा छ।"
स्वास्थ्य बीमालाई थप प्रभावकारी बनाउनुपर्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले गुणस्तरीय स्वास्थ्य सेवाको पहुँच र उपयोगमा सुधार ल्याउने उद्देश्यले अगाडि बढाइएको स्वास्थ्य बीमालाई थप प्रभावकारी बनाउँदै लैजानुपर्ने बताएका छन्। पाटन स्वास्थ्य विज्ञान प्रतिष्ठानको १२ औँ सभामा प्रधानमन्त्री एवं कूलपति प्रचण्डले सामाजिक स्वास्थ्य बीमाको आधारमा सबैका लागि स्वास्थ्य सेवा सुनिश्चित गर्ने उद्देश्यमा सहयोग पुर्याउनुपर्नेमा जोड दिए। प्रधानमन्त्री दाहालले स्वास्थ्य सेवा सरल,सहज हुनुपर्ने बताउँदै सेवा आम नागरिकको पहुँचयोग्य,उच्चतम प्रविधिको प्रयोग र वैज्ञानिक अनुसन्धानमा आधारित हुनुपर्नेमा जोड दिए। प्रधानमन्त्रीले दूरदराजसम्म स्वास्थ्य सेवाको पहुँच विस्तार हुनेगरी पूर्वाधार निर्माण,जनशक्ति उत्पादन,सेवा प्रवाह र गुणस्तर अभिवृद्धिमा जोड दिन आग्रह गरे। स्वास्थ्य बीमा कार्यक्रमलाई सफल तुल्याउन स्थानीय तहहरूबाट सकारात्मक प्रयास भइरहेको प्रधानमन्त्रीको भनाइ छ। प्रधानमन्त्रीले भने,'राष्ट्रिय स्वास्थ्य बीमा कार्यक्रमलाई सफल बनाउन ललितपुर महानगरपालिकासँग विशेषज्ञसहितको स्वास्थ्य सेवाप्रवाह गर्न भएको सम्झौता देशकै लागि नमूना कार्यक्रम बन्ने मैले विश्वास लिएको छु ।' प्रधानमन्त्री प्रचण्डले प्रतिष्ठानले आम जनसमुदायलाई पुर्याउँदै आएको स्वास्थ्य सेवालाई आगामी दिनमा थप स्तरीय र चुस्त बनाई अस्पतालको सेवामा बढीभन्दा बढी जनताको पहुँच विस्तार गर्दै लैजाने विश्वास व्यक्त गरे। आम नागरिक स्वस्थ नभइकन विकास र समृद्धि सम्भव नहुने उल्लेख गर्दै प्रधानमन्त्री दाहालले सबै नागरिकलाई गुणस्तरीय र सर्वसुलभ स्वास्थ्य सेवाको पहुँच पुर्याउनुपर्नेमा जोड दिए।"
एमालेकै कारण मुलुक अस्थिरतातर्फ गयो :माधव नेपाल,"काठमाडौं : नेकपा एकीकृत समाजवादी पार्टीका अध्यक्ष माधव कुमार नेपालले प्रमुख प्रतिपक्ष दल नेकपा एमाले अत्यन्तै गैह्रजिम्मेवार ढंगले नकारात्मक भूमिका खेलिरहेको आरोप लगाएका छन्। आइतबारदेखि सुरु भएको पार्टीको दोस्रो राष्ट्रिय परिषद् बैठकमा बोल्दै अध्यक्ष नेपालले एमाले वर्तमान गठबन्धन सरकारलाई भत्काउन उद्दत रहेको बताए। 'सत्ताच्युट भएर प्रमुख प्रतिपक्षमा पुगेको नेकपा एमालेले अत्यन्तै गैह्रजिम्मेवार ढंगले नकारात्मक भूमिका निर्वाह गइरहेको छ। विभिन्न ढंगले सरकार सञ्चालनमा रहेको वर्तमान गठबन्धनलाई तोड्न उद्दत छ,'उनले भने,'यसले मुलुकलाई अस्थिरतातिर धकेलिरहेको भान भइरहेको छ।' उनले प्रतिपक्षमा रहेका दलहरूले जस्तासुकै विषयमा पनि सदन अवरुद्ध गर्दै आएको बताए। पूर्वप्रधानमन्त्री समेत रहेका नेपालले पछिल्लो समय मुलुकमा सरकारको स्थिरता र राजनीतिक स्थिरताबारे प्रश्नहरू उठिरहेको बताए। उनले सदनभित्र विभिन्न विरोधी शक्तिहरूका कारण मुलुकमा अस्थिरता पैदा भइरहेको जिकिर गरे। उनले भने,'मुलुकमा अस्थिरता निम्तिनुको मुख्य कारण सदनभित्र गणतन्त्रवादी र गणन्त्रविरोधी ,परिवर्तनकारी र प्रतिगमकारी, अग्रगामी र पश्यगामी, संघीयता विरोधीलगायत विभिन्न क्षेत्रका राजनीतिक शक्तिहरू छन्। यिनीहरूबीच अनेक प्रकारका द्वन्द्व चलिरहेको छ। यसरी चलिरहेको द्वन्द्वले गर्दा मुलुकमा राजनीतिक अस्थितरता पैदा गर्ने प्रयत्न एक वा अर्को ढंगले भइरहेको छ। ' उनले मुलुकको राजनीतिक परिस्थितिमा अस्थिरताका बादलहरू मडारिरहेको बताए। आम निर्वाचन २०७९ को परिमाणले निर्माण गरेको राजनीतिक शक्ति सन्तुलनमा खासै परिवर्तन नभएपनि संसदमा रहेका दलहरूबीच समीकरण र सरकारको स्वरुप भने केही फेरिएको बताए। संघ र सातवटै प्रदेशमा गठबन्धनको सरकार बनेकाले गठबन्धनका दलहरूबीच समझदारीका साथ काम गर्नुपर्नेमा जोड दिए। उनले मुलुकमा कोभिडपछि देखा परेको आर्थिक संकट र मन्दी अहिलेसम्म कायमै रहेको बताए। उनले भने,'आर्थिक संकट र मन्दी उस्तै छ। केही सुधार भएपनि उठेको राजश्वले चालु खर्च धान्न धौधौ भएको छ। मूल्य वृद्धि र मुद्रा स्फिति बढेको छ। आयात प्रतिस्थापन र निर्यात प्रवर्द्धन गर्ने भनिए पनि त्यसो अनु्सार काम भएको छैन।' अध्यक्ष नेपालले पार्टी विधान २०७८ संशोधन आवश्यकता महशुस भएर नै पार्टीको केन्द्रीय सचिवालय र केन्द्रीय कमिटी बैठकबाट विधिसम्मत संशोधन गर्ने निर्णय भएको जानकारी दिए। उनले बैठकबाट प्राप्त सुझावहरूलाई ग्रहण गरी पार्टी विधान समृद्ध बनाउने र कार्यन्वयनमा लैजाने विश्वास व्यक्त गरे। अध्यक्ष नेपालले आफ्नो पार्टी उत्पीडित समुदाय र श्रमजीवि जनताका मागहरूप्रति गम्भीर रहेको बताए।"
कांग्रेस निकट नेपाल थारु संघमा ९८ जना मनोनित (नामावलीसहित),"काठमाडौं : नेपाली कांग्रेस निकट नेपाल थारु संघ केन्द्रीय तदर्थ कार्यसमितिमा ९८ जना मनोयन भएका छन् । सभापति शेरबहादुर देउवाले आइतबार संघको केन्द्रीय तदर्थ कार्यसमितिमा ९८ सदस्य मनोनयन गरेका हुन्। शिवनारायण महतो गुरौको अध्यतामा गठित नेपाल थारु संघ,केन्द्रीय तदर्थ कार्यसमितिमा ९८ जना मनोनिमत भएको कार्यालयका मुख्य सचिव कृष्णप्रसाद पौडेलले जानकारी दिए।"
विवाहको प्रस्ताव अस्वीकार गर्दा मायाको हत्या,"झापा : विवाहको प्रस्ताव अस्वीकार गरेपछि झापामा एक महिलाको हत्या भएको खुलेको छ। झापा प्रहरीले हत्यामा घटनामा संलग्न बिर्तामोड नगरपालिका८ स्थित गरामनी स्थायी घर भई हालः बिर्तामोड५ मा डेरा गरी बस्दै आएका ४६ वर्षीय चन्द्रप्रसाद प्रसाईँलाई पक्राउ गरी आइतबार सार्वजनिक गरेको छ। प्रसाईँले अर्जुनधारा नगरपालिका६ बस्ने ५० वर्षीया माया पुलामी मगरको ढुंगा प्रहार गरी हत्या गरेको इलाका प्रहरी कार्यालय बिर्तामोडमा डीएसपी सुरज कार्कीले बताए। अविवाहित प्रसाईँ कामको सिलसिलामा भारतको आसाम डिब्लुगढमा १७ वर्ष काम गरी २०७२ सालमा बिर्तामोड फर्किएका थिए। उनी बिर्तामोड५ स्थित हर्कलाल मार्गको दिलु मुखियाको निर्माणाधीन घरमा कामको सिलसिलामा अस्थायीरूपमा बस्दै आएका थिए। गत माघ ६ गते प्रसाईँको माया र उनको साथी एन राईसँग बिर्तामोडको पश्चिम स्टेण्डमा भेट भएको थियो। त्यसपछि एन राईले प्रसाईँ र मायाबीच शारीरिक सम्बन्ध राख्न सहमति गराएका थिए। प्रसाईँले मायालाई आफ्नै निर्माणाधीन घरको दोस्रो तलामा लगी एकपटक शारीरिक सम्बन्ध राखेका थिए। त्यसको भोलिपल्ट माघ ७ गते मायासँग राति भेट्ने सल्लाह भएको थियो। सोही दिन साँझ प्रसाईँले मायालाई खोज्दै उनी बस्ने ठाउँतिर जाँदा अर्जुनधारा६ पुलचौकमा मायासँग भेटघाट भई गफगाफ गर्दै बीग ब्रदर लेखिएको व्याटमिन्टन खेल्ने हलको ढोका छेउमा बसी थप कुराकानी गरेका थिए। कुराकानीको क्रममा प्रसाईँले मायालाई विवाह गर्ने प्रस्ताव राखे। मायाले त्यसलाई अस्वीकार गर्दै प्रसाईँको दाहिने आँखामा हातले हिर्काइन्। आँखामा चोट लागेपछि प्रसाईँले मार्ने नियत राखी सडकमा रहेको ढुंगा टिपी मायाको टाउकोमा पटकपटक प्रहार गरी हत्या गरेको प्रारम्भिक अनुसन्धानको क्रममा खुलेको डीएसपी कार्कीले बताए। प्रसाईँले मायाको हत्या गरी त्यही राखेर फरार भए। उनले प्रयोग गरेको ढुंगा शव रहेको ठाउँबाट उत्तरतर्फको बारीमा फ्याकेको अवस्था भेटिएको थियो, डीएसपी कार्कीले भने। घटना भएको पाँच दिनपछि विशेष सूचनाको आधारमा प्रसाईँलाई शनिबार बिर्तामोडबाटै पक्राउ गरी झापा जिल्ला अदालतबाट ७ दिनको म्याद थप गरी अनुसन्धान गरिरहेको उनको भनाइ छ।"
"कृषि बजार प्रवर्द्धन, स्टार्टअपमा अनुदान","काठमाडौं : कृषिजन्य सामग्रीको उत्पादक र खरिदकर्ताबीच उद्यमशीलता प्रवर्द्धन हुने गरी अनुदान सहयोगको कार्यक्रम उत्पादनमूलक साझेदारीमार्फत सञ्चालनमा ल्याइएको छ। यो कार्यक्रम कृषि तथा पशुपन्छी विकास मन्त्रालय, ग्रामीण उद्यम तथा आर्थिक विकास आयोजनाले सञ्चालनमा ल्याएको हो। खरिदकर्ताको मागबमोजिम उत्पादन गरिने बालीनाली, पशुपन्छी, गैरकाष्ठ वनपैदावार र औषधिजन्य वनस्पति आदि खरिदबिक्री गर्ने समन्वयकारी भूमिका निर्वाह गर्न कृषक समूह, कृषि सहकारी र उत्पादक संघसंस्थालाई आयोजनाले अगाडि बढाएको छ। बजार सम्बर्द्धन र प्रवर्द्धनको यो अभियानका निम्ति आयोजनाले तोकिएको बिज रकम (स्टार्टअप अनुदान) प्रदान गर्छ। आयोजना निर्देशक डा चन्द्रप्रसाद रिसालका अनुसार, उत्पादनमूलक साझेदारीले उत्पादक संस्था र खरिकर्ताबीचको सान्दर्भिक, उत्पादनमुखी र दिगो सहकार्यमा मद्दत गर्छ। यो सहकार्यले साझेदारको आम्दानी वृद्धि गर्नुका साथै प्राविधिक, व्यापारिक, वित्तीय र सामाजिक जोखिम न्यूनीकरण गर्ने छ। उत्पादक संस्थाले स्टार्टअप उपआयोजनाका लागि अनुदान प्राप्त गर्ने छन् भने खरिदकर्ताका हकमा यो साझेदारीले आवश्यकताअनुसारका उत्पादित वस्तु सही समयमा पाउन सक्ने सुनिश्चितता गर्ने छ। खरिदकर्ताले भोगिरहेको समस्या जस्तै एकै ठाउँबाट उठाउने खर्च तथा विभिन्न उत्पादकसँग मूल्यका लागि गरिने झन्झट र अरू अदृश्य मूल्यको अव्यवस्थालाई यस उत्पादनशील साझेदारीले रोक्ने छ। आयोजनाका निर्देशक डा रिसालका अनुसार, देशका प्रमुख ५ आर्थिक करिडोरले छोएका ३५ जिल्लाका १ सय ७१ स्थानीय तहहरू यो अनुदान कार्यक्रमको दायरामा पर्नेछन्। सरोकार सम्बद्ध समूहले आर्थिक कोरिडोर कार्यालय धनकुटा (पाख्रिबास), महोत्तरी(बर्दिबास), रुपन्देही(बुटवल) र डडेल्धुरा कार्यालयमा माघ तेस्रो साताभित्रमा आवेदन दिन सक्नेछन्। स्टार्टअप अनुदानका लागि आवेदन दिने उत्पादक समूह वा संस्था र खरिदकर्ता समूहसमेत सरोकार सम्बद्ध सरकारी निकायमा दर्ता भएको हुनुपर्ने र एकल वा व्यक्तिगत तहको संस्थाले यो कार्यक्रममा सहभागी हुन नपाउने निर्देशक रिसालले जानकारी दिए। यस्तो समूहमा कम्तीमा १५ सदस्य रहनुपर्ने र जनही सदस्य हिसाबमा २ लाख रुपैयाँसम्म वा व्यावसायिक योजनामा उल्लेखित क्रियाकलाप सञ्चालन रकमको आधा रकमसम्म स्टार्टअप अनुदान आयोजनाले उपलब्ध गराउने छ। एउटा उत्पादक संस्थालाई आयोजनाले एकपटक मात्र स्टार्टअप अनुदान उपलब्ध गराउने र कृषि, पशुपन्छी, मत्स्य, गैरकाष्ठ वन पैदावार, औषधीय र सुगन्धित बिरुवा उत्पादन वा प्रशोधनसँग सम्बन्धित क्रियाकलापका लागि अनुदान सहयोग उपलब्ध गराइने जानकारी आयोजनाले दिएको छ। उत्पादनशील साझेदारीले खरिदकर्ताको मागबमोजिमको गुणस्तरीय उत्पादन वा वस्तु आवश्यकताअनुसारको परिमाण एवं चाहेको समयमा उपलब्ध हुन सक्ने अवस्थालाई सुनिश्चितता प्रदान गर्छ, आयोजनाले जानकारी दिएको छ।"
मकाउ पठाइ दिन्छु भन्दै रकम ठगी गर्ने एकजना दरबारमार्गबाट पक्राउ,काठमाडौं : वैदेशिक रोजगारीका लागि मकाउ पठाइदिने भन्दै रकम ठगी गर्ने एकजना पक्राउ परेका छन्। पक्राउ पर्नेमा ५३ वर्षीय पृथ्वीराज सिग्देल रहेको प्रहरीले जनाएको छ। उपत्यका अपराध अनुसन्धान कार्यालयका प्रवक्ता एवं सूचना अधिकारी प्रहरी उपरीक्षक रविन्द्र रेग्मीले सिग्देललाई दरबारमार्गबाट नियन्त्रणमा लिएको जानकारी दिए। पीडित मनिराम सिग्देलसमेतलाई वैदेशिक रोजगारीका लागि मकाउ पठाइदिने भन्दै दुई लाख ७० हजार रकम लिइ उनी फरार भएका थिए। आफू ठगिएको थाहा पाएपछि पीडितहरूले सिग्देलविरुद्ध प्रहरीमा उजुरी दिएका थिए। सोही उजुरीका आधारमा खोजतलास गर्ने क्रममा उनी पक्राउ परेका हुन्। सिग्देलमाथि थप अनुसन्धान तथा कारवाहीका लागि वैदेशिक रोजगार विभाग ताहाचाल पठाइएको प्रहरीले जनाएको छ।
घाँसले बिजुलीको पोल छुदाँ करेन्ट लागि सुनारको मृत्यु,स्याङजा : करेन्ट लागेर आइतबार दिउँसो पुतलीबजारकाका चन्द्रकुमारी सुनारको मृत्यु भएको छ। पुतलीबजार नगरपालिका८ काहुले बस्ने ५० वर्षीय सुनारको घटनास्थलमै मृत्यु भएको प्रहरीको भनाइ छ। घाँस बोकेर घर फर्कने क्रममा घाँसले बिजुलीको पोलमा छोइन जाँदा करेन्ट लागि मृत्यु भएको प्रहरी नायब उपरीक्षक इन्द्रबहादुर रानाले जानकारी दिए। यस सम्बन्धमा थप अनुसन्धान जारी रहेको प्रहरीले जनाएको छ।
जाजरकोट र रुकुम पश्चिममा ३२ हजार अस्थायी आवास निर्माण,"जाजरकोट : जाजरकोटको रामीडाँडा केन्द्र विन्दु भएर भूकम्प गएको तीन महिना पुग्न लाग्दा पनि जाजरकोट र रुकुम पश्चिममा हालसम्म करिब ३२ हजार मात्र अस्थायी आवास निर्माण भएका छन्। जाजरकोटमा १३ हजार १८ र रुकुम पश्चिममा १८ हजार ८ सय ६६ गरी ३१ हजार ८ सय ८४ अस्थायी आवास निर्माण भएका हुन्। जाजरकोटमा ४२ हजार ५ सय २४ र रुकुम पश्चिममा २९ हजार ४ सय ६ गरी दुई जिल्लामा ७१ हजार ९ सय ३० लाभग्राही कायम भएका छन्। जाजरकोटको नलगाड नगरपालिकामा ६ हजार ८ सय १८, कुशे गाउँपालिकामा २ हजार ४ सय ६६, बारेकोट गाउँपालिकामा एक हजार ६ सय ३१, भेरी नगरपालिकामा ४ सय ९२, छेडागाड नगरपालिकामा ३ सय ७२, शिवालय गाउँपालिकामा एक हजार २ सय २३ र जुनीचाँदे गाउँपालिकामा १६ गरी १३ हजार १८ अस्थायी आवास निर्माण भएको जिल्ला प्रशासन कार्यालयको तथ्यांकमा उल्लेख छ। जाजरकोटमा करीब १५ हजार अस्थायी आवास निर्माणाधीन अवस्थामा छन्। अझै १४ हजार परिवारले पहिलो किस्ताकै रकम पाउन सकेका छैनन्। २८ हजार ३ सय ७६ परिवारले मात्र पहिलो किस्ताको रकम पाएको जाजरकोटका सहायक प्रमुख जिल्ला अधिकारी हरिश्चन्द्र शर्माले बताए। उनले लाभग्राही छनौटदेखि अनुदान रकम हस्तान्तरणदेखि अस्थायी आवास निर्माणसम्मको दायित्व स्थानीय सरकारको भएको बताउँदै जुन गतिमा काम हुनु पर्थ्यो त्यो गतिमा काम हुन नसकेको बताए। कर्मचारी अभाव, बैंकको ढिलासुस्ती, लाभग्राहीकै हेलचक्रयाई, जनशक्ति अभाव आदि कारणले अस्थायी आवास निर्माणमा ढिलाइ भइरहेको उनको भनाइ छ। त्यस्तै रुकुम पश्चिमको चौरजहारी नगरपालिकामा ३ हजार ९ सय १५, आठविसकोट नगरपालिकामा ५ हजार ७ सय ८५, मुसीकोट नगरपालिकामा ४ सय ९६, सानीभेरी गाउँपालिकामा ५ हजार २ सय ४०, त्रिवेणी गाउँपालिकामा २ हजार ४ सय ७५ र बाँफिकोट गाउँपालिकामा ९ सय ७३ वटा अस्थायी आवास निर्माण भएको जिल्ला प्रशासन कार्यालय रुकुम पश्चिमले जनाएको छ। रुकुम पश्चिममा २७ हजार ३६ लाभग्राहीको खातामा अस्थायी आवासका लागि पहिलो किस्ताको रकम भुक्तानी भएको छ। हिउँद सकिन लाग्दा पनि अझै कुल लाभग्राहीको आधाले पनि अस्थायी आवास बनाउन सकेका छैनन्। हिउँदको चिसोमा भूकम्प पीडितहरू त्रिपालमै रात कटाउन बाध्य छन्। सरकारी प्रक्रियागत झन्झट र ढिलासुस्तीका कारण पुनर्निर्माणमा ढिलाइ भइरहेको पीडितहरूको गुनासो छ। सरकारी ढिलासुस्ती र प्रक्रियागत समस्याका कारण अस्थायी आवास निर्माणका साथै पुनर्निर्माणमा ढिलाइ भइरहेको भेरी नगरपालिका४ का ओमबहादुर खत्रीले बताए।"
संघीय र प्रदेश कार्यालयको १ अर्ब ४ करोड खर्च,मुस्ताङ : हिमाली जिल्ला मुस्ताङमा चालू आर्थिक वर्ष २०८०८१ मा संघीय तथा प्रदेश कार्यालयका लागि विनियोजित बजेटको ४० प्रतिशत बजेट ६ महिनामा खर्च भएको छ। चालू वर्ष कार्यालयहरूका लागि कुल २ अर्ब ६५ करोड ३४ लाख बजेट विनियोजन भएकोमा १ अर्ब ४ करोड ७६ लाख रुपैयाँ बजेट खर्च भइसकेको हो। संघीय तथा प्रदेश सरकारको चालू बजेट १ अर्ब ३२ करोड ७१ लाखमध्ये ६१ करोड ३७ लाख (४६२५ प्रतिशत) प्रतिशत र पुँजीगततर्फ १ अर्ब ३२ करोड ६३ लाखमध्ये ४३ करोड ३८ लाख रुपैयाँ (३२७१ प्रतिशत) बजेट चालू वर्षको ६ महिनामा खर्च भएको हो। यसैगरी संघ तथा प्रदेश सरकारबाट विभिन्न शीर्षकमा विनियोजन हुने १ अर्ब २ करोड ४९ लाख बजेटमध्ये ४९ करोड ६८ लाख रुपैयाँ (४८४८ प्रतिशत) बजेट मुस्ताङका ५ स्थानीय तहलाई वित्तीय हस्तान्तरण भएको हो। मुस्ताङ जिल्लाका लागि संघ तथा प्रदेश र स्थानीय तहका लागि विनियोजित बजेट ३ अर्ब ६७ करोड ८४ लाख बजेटमध्ये १ अर्ब ५४ लाख रुपैयाँ (४१९९ प्रतिशत) बजेट खर्च भएको कोष तथा लेखा नियन्त्रक कार्यालय मुस्ताङका प्रमुख जब्बरबहादुर भण्डारीले जानकारी दिए। कोष नियन्त्रक भण्डारीका अनुसार चालू वर्षको साउनदेखि पुससम्ममा संघतर्फका कार्यालयलाई विनियोजन भएको कुल बजेट २ अर्ब ८३ करोड ३० लाखमा १ अर्ब ३५ करोड ८० लाख रुपैयाँ (४७९४ प्रतिशत) बजेट खर्च भएको बताए। उनका अनुसार संघतर्फ चालू कुल बजेट १ अर्ब ७ करोड ४६ लाखमध्ये ५५ करोड ४६ लाख (५१६१ प्रतिशत) र संघतर्फको कुल पुँजीगततर्फ ८१ करोड ६ लाख बजेटमध्ये ३४ करोड १२ लाख रुपैयाँ (४२१ प्रतिशत) बजेट खर्च भएको कोष नियन्त्रक भण्डारीको भनाइ छ। यसैगरी संघीयतर्फ स्थानीय तह वित्तीय हस्तान्तरण रकम ९४ करोड ७८ लाख लाख बजेटमा ४६ करोड २१ लाख रुपैयाँ (४८७६ प्रतिशत) बजेट वित्तीय हस्तान्तरण भएको उनले उल्लेख गरे। चालू आर्थिक वर्ष २०८०८१ का लागि प्रदेशतर्फ विनियोजित कुल बजेट ८४ करोड ५३ लाख बजेटमा १८ करोड ६४ लाख रुपैयाँ (२२०५ प्रतिशत) बजेट चालू वर्षको ६ महिनामा खर्च भएको हो। जसअन्तर्गत प्रदेश चालूतर्फ २५ करोड २४ लाखमा ५ करोड ९१ लाख (२३४३ प्रतिशत) र पुँजीगततर्फ ५१ करोड ५७ लाखमा ९ करोड २५ लाख रुपैयाँ (१७९५ प्रतिशत) बजेट खर्च भएको कोष नियन्त्रक भण्डारीले उल्लेख गरे। उनअनुसार प्रदेश स्थानीय तह वित्तीय हस्तान्तरण अनुदान बजेट ७ करोड ७१ लाखमा ३ करोड ४६ लाख रुपैयाँ (४४९३ प्रतिशत) बजेट खर्च भएको हो। गतवर्ष मुस्ताङमा संघ तथा प्रदेश कार्यालयका लागि विनियोजित ३ अर्ब ३७ करोड ७६ लाख बजेटमा ३ अर्ब १ करोड ३५ लाख रुपैयाँ (८९२२ प्रतिशत) बजेट खर्च भएको थियो। गतवर्ष संघ तथा प्रदेशको कुल पुँजीगत बजेट १ अर्ब २ करोड ९ लाख बजेटमा ८९ करोड ७८ लाख रुपैयाँ (८७९३ प्रतिशत) बजेट खर्च भएको थियो। यसैगरी प्रदेशतर्फ गतवर्ष कुल बजेट ३८ करोड ६९ लाख बजेटमा २८ करोड ९४ लाख रुपैयाँ (७४८१ प्रतिशत) बजेट खर्च भएको थियो। जसमध्ये गतवर्ष पुँजीगत बजेट ६० करोड ७६ लाखमा ४५ करोड ८४ लाख रुपैयाँ (७५४४ प्रतिशत) बजेट खर्च भएको थियो। मुस्ताङमा संघीय कार्यालयका कुल पुँजीगत विनियोजित बजेटको ६ महिनाको खर्च रकम ३४ करोड १२ लाख खर्चमध्ये १७ करोड १८ लाख रुपैयाँ (४९६४ प्रतिशत) बजेट राष्ट्रिय गौरवको आयोजना (बेनीजोमसोमकोरला)सडक एक्लैले खर्च गरेको हो।
घण्टाघरमा जडान गरिएको बत्ती फेरि तोडफोड,वीरगन्ज : वीरगन्ज महानगरपालिकाले घण्टाघरमा जडान गरेको आकर्षक बत्ती फेरि तोडफोड गरिएको छ। घण्टाघरलाई उज्यालो र आकर्षक बनाउन लगाइएको बत्ती शनिबार राति फेरि तोडफोड गर्नुका साथै विद्युत प्रवाहका लागि लगाइएको तार काटेर बिगारेको अवस्थामा भेटिएको हो। यसअघि चार महिना पहिले पनि घण्टाघरमा लगाइएको बत्ती तोडफोड भएको थियो। महानगरपालिकाले घण्टाघरको सौन्दर्यीकरण कार्यक्रमअन्तर्गत घण्टाघरको रंगरोगन गर्नुका साथै बिजुली बत्तीको आकर्षक साजसज्जा गरेको थियो। रातको समयमा बत्तीका कारण घण्टाघर परिसर आकर्षक देखिने गरेको छ। शनिबार राति घण्टाघरको बत्ती तोडफोड गरिएको घटनामा संलग्न रहेको आरोपमा प्रहरीले तीन जनालाई नियन्त्रणमा लिएको छ। उनीहरूलाई वडा प्रहरी कार्यालय विर्ताको हिरासतमा राखेर अनुसन्धान भइरहेको प्रहरी निरीक्षक पुष्कर बोगटीले जानकारी दिए। महानगरका मेयर राजेशमान सिंहले संरचना तोडफोड र चोरी हुनु निन्दनीय रहेको बताए।
"कोशी अस्पतालमा कर्मचारी नियुक्तिको चलखेल, दरबन्दी लुकाएर दरखास्त आह्वान","विराटनगर : कोशी अस्पतालमा स्वार्थ समूहको दबाब र प्रभावमा कर्मचारी नियुक्तिका लागि व्यापक चलखेल भइरहेको अर्को विषय बाहिर आएको छ। स्वास्थ्य मन्त्रालयबाट स्वीकृत दरबन्दीलाई लुकाएर सरकारी अस्पतालमा कर्मचारी भर्नाको दरखास्त आह्वान गरिएको फेला परेको हो। अस्पताल विकास समितिका नाममा आफूनिकटका व्यक्तिलाई कर्मचारी बनाएर करारमा नियुक्त गर्न विभिन्न हत्कण्डा अपनाइएको छ। राजनीतिक नियुक्तिका आधारमा बनेको समितिले मनमौजी गर्दा पनि सरोकारवाला एवं सम्बन्धित निकाय मौन छन्। समितिका अध्यक्ष डा फरवार्ड सिलवालसमेतको ठाडो हस्तक्षेपमा जथाभाबी मापदण्ड बनाएर आफूअनुकूल विभिन्न पदका कर्मचारी भर्नाका लागि शंकास्पद् हिसाबले विज्ञापन गरिएको छ। डा सिलवाल ३ वर्षे कार्यकालका लागि गत असार २७ गते समितिको अध्यक्ष नियुक्त भएका हुन्। उनीलगायतले सेटिङमा आफूनिकटका व्यक्तिलाई छिराउन चिकित्सक, स्वास्थ्यकर्मी र प्राविधिकको पदपूर्तिसम्बन्धी सूचना जारी गर्न लगाएको स्रोतले बतायो। माघ ४ गतेको मिति राखेर २१ दिनको म्याद दिँदै तीन महिने सेवा करार रहने गरी मेडिकल अधिकृत, नर्सिङ अधिकृत, बायोमेडिकल टेक्निसियन, स्टाफ नर्स र फार्मेसी सहायक गरेर ५० जना कर्मचारी भर्ना गर्न दरखास्त आह्वान गरिएको छ। अस्पतालले जारी गरेको सूचनामा चलानी नम्बर र पत्र संख्या क्रमबद्ध छैन। एउटा क्रम संख्या नै गायब छ। १ देखि एकैपटक ३ भनेर क्रम संख्या उल्लेख छ। ६ सम्मको क्रम संख्या उल्लेख गरिएको सूचनामा २ नम्बर गायब छ। क्रम संख्या १ नै सूचनाको अन्तिममा राखिएको छ। त्यसमा पाँचौं तहको फार्मेसी सहायक ७ जना, क्रम संख्या ३ लाई पहिलोमा राखेर आठौं तहका मेडिकल अधिकृत १०, क्रम संख्या ४ लाई दोस्रोमा राखेर सातौं तहको नर्सिङ अधिकृत १, क्रम संख्या ५ लाई तेस्रोमा राखेर पाँचौं तहको स्टाफ नर्स ३० र क्रम संख्या ६ लाई चौथोमा राखेर पाँचौं तहको बायोमेडिकल टेक्निसियन २ जनाका लागि दरखास्त आह्वान गरिएको छ। क्रम संख्या २ नराखिकन सूचना सार्वजनिक गरिएको हो। सुरुवातमा तीन महिने करारको लागि भर्ना गरिने कर्मचारीको त्यसपछि सेवा अवधि थपिँदै जाने सूचनामा उल्लेख छ। लिखित र अन्तरवार्ता गरी परीक्षाका दुवै विधि अपनाएर आठौं तहको मेडिकल अधिकृत, पाँचौं तहको स्टाफ नर्स र पाँचौं तहको फार्मेसी सहायक नियुक्त गर्ने भनिएको छ। तर, सातौं तहको नर्सिङ अधिकृत र पाँचौंको बायोमेडिकल टेक्निसियनका लागि अन्तर्वार्ताबाट मात्रै भर्ना लिइने भनेर विवादास्पद् हिसाबले विज्ञापन गरिएको छ। पाँचौं तहलाई लिखित र अन्तर्वार्ता दुवै लिनेगरी दरखास्त आह्वान गरिए पनि सातौं तहलाई अन्तर्वार्तामात्रै लिएर नियुक्ति दिने तयारी छ। अर्कोतर्फ कर्मचारी भर्नाको विज्ञापनलाई सञ्चार माध्यममार्फत् सार्वजनिक गरिएको छैन। अस्पतालको वेबसाइटमा मात्रै राखिएको छ। गुपचपुमै कर्मचारी भर्ना तयारी थियो, अस्पताल स्रोतले भन्यो, तर, विवादित हुने भएपछि वेवसाइटमार्फत् सूचना प्रकाशन गरिएको छ। एक कर्मचारीका अनुसार सञ्चार माध्यममार्फत् विज्ञापन नगरिकन कर्मचारी भर्ना गर्न खोज्नु सरासर गलत हो। कोशी अस्पतालमा पहिलो पटक सातौं तहको नर्सिङ अधिकृत नियुक्तिको तयारी गरेपनि विकास समितिले सिधै अन्तर्वार्तामात्रै लिएर आफ्ना मान्छे छिराउन खोजेको उनको भनाइ छ। उनका अनुसार तल्लो तहलाई लिखित र अन्तर्वार्ता दुवै परीक्षा लिने तथा माथिल्लो तहलाई अन्तर्वार्ताका भरमा नियुक्तिको तयारी हुनुले नै चलखेल प्रष्ट हुन्छ। अस्पतालमा नयाँ कर्मचारी नियुक्तिका लागि ३ जनाको पदपूर्ति समिति बनाइएको छ। अस्पतालका बालरोग विशेषज्ञ डा रामनारायण चौधरी नेतृत्वको समितिमा फिजिसियनहरु डा दिनेश न्यौपाने र डा मनोज ठाकुर सदस्य छन्। यो अस्पताल कोशी प्रदेशकै सबैभन्दा ठूलो सरकारी स्वास्थ्य संस्था हो। तर, पटकपटक राजनीतिक हस्तक्षेपको कोपभाजनमा परिरहेको छ। कानुनविपरीतका अनेक गतिविधिको सिकार बनाइँदा विकृति र विसंगतिले प्रसय पाएको नागरिक अगुवा केशव अधिकारी बताउँछन्। उनका अनुसार राजनीतिक आडमा स्वार्थपूर्ति गर्ने समूहले हालीमुहाली गरिरहँदा अस्पताल थिलथिलो र धराशायी बनिरहेको छ। अस्पताललाई डुबाउन पछिल्लो समय झन् ठूलो चलखेल भइरहेको पाइएको अधिकारी बताउँछन्। उनले गलत मनसाय राखेर गरिएको विज्ञापन रद्ध गरेर त्यसलाई छानिबन एवं कारबाहीको दायरामा ल्याउनुपर्ने बताए। यसअघि लिखित र अन्तर्वार्ता दुवै माध्यमबाट अस्पतालमा कर्मचारी भर्ना गरिन्थ्यो। अहिले भने मनपरी मापदण्ड तयार गर्दै आफन्त, नातागोता र आफूनिकटकालाई नियुक्ति दिन ठूलो चलखेल भइरहेको छ। स्वीकृत दरबन्दी अनुसार गरिएन विज्ञापन अस्पतालकी सूचना अधिकारी इन्दिरा यादवका अनुसार अस्पताल विकास समितिले १ सय २४ अस्थायी पद सिर्जना गर्दै स्वास्थ्य मन्त्रालयसँग दरबन्दी माग गरेको थियो। तर, मन्त्रालयबाट ८७ जनाको मात्रै दरबन्दी स्वीकृत भएर आएको उनले बताइन्। उनका अनुसार आठौं तहको कन्सलटेन्ट रेडियोलोजिस्ट ४, कन्सलटेन्ट एनेस्थेसियोलोजिस्ट २, मेडिकल अधिकृत २०, बायोमेडिकल इन्जिनियर र डेन्टल हाइजेनिस्ट ११ तथा सातौं तहको अस्पताल नर्सिङ प्रशासक ३, नर्सिङ अधिकृत १० एवं पाँचौं तहको बायोमेडिकल टेक्निसियन २, इन्जिनियर १, फार्मासिस्ट ३, फार्मेसी सहायक ७, स्टाफ नर्स ६८, चौथो तहको खानेपानी टेक्निसियन १ र हलुका सवारी चालक १ जनाको दरबन्दी माग गरिएको थियो। मन्त्रालयले मेडिकल अधिकृत, स्टाफ नर्स र बायोमेडिकल टेक्निसियनबाहेक अरु पदको दरबन्दी माग गरे अनुसारकै स्वीकृत गरिदिएको सूचना अधिकारी यादवले बताइन्। मेडिकल अधिकृतमा १२, स्टाफ नर्समा ४० तथा बायोमेडिकल टेक्निसियनमा १ जनाको मात्रै दरबन्दी स्वीकृत भएको उनको भनाइ छ। मन्त्रालयबाट ८७ जनाको दरबन्दी स्वीकृत भए पनि ५० जना कर्मचारी भर्नाका लागिमात्रै दरखास्त आह्वान गरिएको छ। आफूनिकटकालाई सुटुक्क नियुक्ति दिन ३८ जनाको विज्ञापन नै नगरिएको अस्पताल स्रोतको भनाइ छ। यसअघि नेपाल सरकारतर्फ कन्सलटेन्ट रेडियोलोजिस्ट २, कन्सलटेन्ट एनेस्थेसियोलोजिस्ट १, मेडिकल अधिकृत २३, अस्पताल नर्सिङ प्रशासक १, नर्सिङ अधिकृत ३, स्टाफ नर्स ६१, फार्मासिस्ट, फार्मेसी सहायक र हलुका सवारी चालक ११ जनाको दरबन्दी थियो। त्यस्तै विकास समितितर्फ मेडिकल अधिकृत २५ र स्टाफ नर्स १७ जनाको दरबन्दी थियो। दरबन्दीले मात्रै जनशक्ति अपुग भएपछि ज्यालादारीमार्फत् पनि नियुक्ति दिएर काममा लगाइएको छ। अस्पतालमा विकास समितितर्फ स्थायी, करार र ज्यालादारी गरेर तीन खालका कर्मचारी छन्। दरबन्दी नहुँदा र अति आवश्यक परेमा अर्को व्यवस्था नभएसम्मका लागि छोटो समयलाई तत्काल ज्यालादारीमा जनशक्ति नियुक्त गर्ने गरिएको छ। अस्पताल प्रशासनका अनुसार चिकित्सक, स्टाफ नर्स, कार्यालय सहयोगी र स्वीपरलगायत गरेर हालः ७४ जना ज्यालादारीमा कार्यरत छन्। मन्त्रालयबाट अस्थायी दरबन्दी स्वीकृत भएर आउनेवित्तिकै ज्यालादारीमा राखिएकालाई हटाएर खुला प्रतिस्पर्धामार्फत् नयाँ भर्ना गर्नुपर्ने थियो। तर, ज्यालादारीलाई हटाइएको छैन। स्वीकृत दरबन्दीअनुसार कर्मचारी भर्नाका लागि विज्ञापन पनि गरिएन, अस्पताल प्रशासन स्रोतले भन्यो, अहिले मेडिकल अधिकृतको हाहाकार नै छ। नेपाल सरकार र विकास समितितर्फ ४८ जनाको दरबन्दी छ। नपुगेर १० जनालाई ज्यालादारीमा काम लगाइएको छ। स्रोतका अनुसार दरबन्दी र ज्यालादारीमा गरेर हाल ५८ जना मेडिकल अधिकृत कार्यरत रहेपनि त्यो संख्यासमेत पर्याप्त हैन। मन्त्रालयबाट १२ जनाको दरबन्दी स्वीकृत भएर आएको थियो। मेडिकल अधिकृतको चरम अभाव भएको अवस्थामा सबै दरबन्दीमा विज्ञापन गर्नुपर्नेमा १० जनाका लागि मात्रै दरखास्त आह्वान गरिएको एक कर्मचारीको भनाइ छ। १२ जनाको दरबन्दी स्वीकृत हुँदा पनि १० जनाका लागि मात्रै विज्ञापन गरियो। २ जनाको दरबन्दी किन गुपचुप राखियो?, ती कर्मचारी प्रश्न गर्छन्। उनका अनुसार अहिले अस्पतालको सेवा प्रवाहलाई प्रभावकारी बनाउन ठूलो संख्यामा स्टाफ नर्स आवश्यक छ। थप दुई सय स्टाफ नर्स आवश्यक रहेको उनको भनाइ छ। तर, ४० को दरबन्दी स्वीकृत हुँदा पनि १० घटाएर ३० जनाका लागि मात्रै विज्ञापन गरिएको ती कर्मचारीले बताए। भने, आफूनिकटलाई भित्रभित्रै नियुक्ति दिन दरबन्दी लुकाउनेलगायतका हत्कण्डा अपनाइँदै छ। उनका अनुसार अहिले नर्सिङ प्रशासक आवश्यक छैन। अस्पतालमा काम गर्ने जनशक्ति चाहिएको छ। नर्सिङ प्रशासकको काम अनुगमन र निरीक्षण गर्ने हो। १०औं तहको मेट्रोनसहित आठौंको १ जना र सातौं तहको ४ जना कार्यरत छन्। छात्रवृत्ति करारमा ५ जना छन्, उनी भन्छन्, अनआवश्यक दरबन्दी माग गर्नु नै गलत हो। त्यसले अस्पतालको खर्चमात्रै बढ्छ। सूचना अधिकारी यादवले तत्काल आवश्यक परेको दरबन्दीमा मात्रै कर्मचारी भर्नाका लागि दरखास्त आह्वान गरिएको बताइन्। अस्पतालको सेवा विस्तार भएपछि थप विज्ञापन गरेर भर्नाको प्रक्रिया अघि बढाइने उनको जिकिर छ। कर्मचारी भर्नाको गैरकानुनी निर्णय विकास समितिले खुला प्रतिस्पर्धाबिना नै करारमा कर्मचारी भर्ना गर्न गैरकानुनी निर्णय गरेको पाइएको छ। समिति अध्यक्ष डा सिलवालनिकट गोविन्द मिश्र र विनोद राजभरलाई करारमा नियुक्त गर्ने निर्णय पुस २२ गतेको बैठकबाट भएको हो। मिश्रलाई आठौं तहको बायोमेडिकल इन्जिनियर र राजभरलाई आठौं तहकै आइटी इन्जिनियरमा नियुक्त गर्न मेडिकल सुपरिटेन्डेन्ट (मेसु)लाई निर्देशन दिने निर्णय समितिको बैठकले गरेको छ। हलुका सवारी चालकमा कमलप्रसाद दाहाललाई नियुक्त गरिने निर्णयमा उल्लेख छ। अस्पताललाई ठूलो हानीनोक्सानी हुने अवस्था हुँदामात्रै बिना विज्ञापन ज्यालादारीमा कर्मचारी नियुक्ति गर्न सकिने व्यवस्था छ। तर, स्वास्थ्य मन्त्रालयबाट दरबन्दी स्वीकृत भएर आएपछि समितिले आठौं तहमा समेत करार नियुक्तिको अवैध निर्णय लिएको हो। जबकि करारमा कर्मचारी भर्नाको निर्णय विकास समितिले गर्नै नपाउने व्यवस्था छ। आठौं तहको बायोमेडिकल र आइटी इन्जिनियर नियुक्तिका लागि दरखास्त आह्वान गरिएको छैन। विज्ञापन नगरिकन करारमा नियुक्त गर्ने निर्णय हुनु सरासर गैरकानुनी र अस्पताल नियमावलीविपरीत रहेको चिकित्सकहरू बताउँछन्। उनीहरूका अनुसार कर्मचारी नियुक्ति, सरुवा, बढुवा र पदस्थापन सबै प्रशासनिक काम गर्ने जिम्मेवारी मेसुलाई मात्रै हुन्छ। प्रक्रियागत हिसाबले खुला प्रतिस्पर्धामार्फत् पदपूर्ति समितिबाट सिफारिस भएर आएपछि मेसुले करारमा नियुक्त गर्न सक्छन्। विकास समितिले नीतिगत निर्णय गर्ने हो । तर, डा सिलवालकै अध्यक्षतामा बसेको बैठकको निर्णय नम्बर ३ मा स्वास्थ्य तथा जनसंख्या मन्त्रालयबाट स्वीकृत पदमा कोशी अञ्चल अस्पताल नियमावली २०६३ को परिच्छेद ६ को दफा ६३ बमोजिमको अधिकार प्रयोग गरी माघ १ गतेदेखि १ महिनाको करारमा नियुक्त गर्न मेसुलाई निर्देशन दिने भनिएको छ। त्यही बैठकमा अस्पताल विकास समितितर्फ रिक्त दरबन्दीको विज्ञापन गर्ने एवं फार्मेसी विस्तार गर्दै इमर्जेन्सी ल्याब तथा एनआईसीयू सञ्चालन गर्नेलगायतका निर्णयसमेत भएको छ। एकातिर कानुन मिचेर करार नियुक्तिको निर्णय गरिएको बैठकबाटै कर्मचारी भर्नाका लागि विज्ञापन गर्ने अर्को निर्णय पनि लिएको हो। अस्पतालकी सूचना अधिकारी इन्दिरा यादवले मिश्र र राजभर दुवैलाई हालसम्म करारमा नियुक्त भने गरिनसकिएको बताइन्। समितिको बैठकले निर्णय गरेर मात्रै कर्मचारी भर्ना हुने होइन। त्यसको कार्यान्वयन अस्पताल प्रशासनले गर्ने हो, उनले भनिन्, निर्णय कानुनसंवत छ कि छैन भनेर हेरिन्छ। निर्णय भयो भन्दैमा कानुनविपरीत नियुक्ति दिन सकिँदैन। यादवका अनुसार मिश्र र राजभर यसअघिदेखि नै ज्यालादारीमा कार्यरत छन्। विकास समितिको अध्यक्ष भएपछि डा सिलवालले नै मिश्रलाई अस्पतालमा छिराएका हुन्। मिश्र साउन २६ गतेदेखि ज्यालादारीमा रहेको यादवको भनाइ छ। यसअघि अस्पतालमा बायोमेडिकल इन्जिनियरको दरबन्दी थिएन। अहिले मन्त्रालयबाट स्वीकृत भएर आइसकेको छ। केही वर्षदेखि पाँचौं तहको कम्प्युटर अप्रेटरमा कार्यरत राजभरलाई अहिले कानुनविपरीत आठौं तहमा नियुक्त गर्न खोजिएको छ। विकास समितिबाट नियुक्तिको निर्णय भइसकेको छ, स्रोतले भन्यो, अस्पताल प्रशासनले कार्यान्वयन नगरिदिएकाले मात्रै रोकिएको हो। स्रोतका अनुसार प्रक्रिया पूरा नगरिकन गुपचुप नियुक्ति दिन गरिएको निर्णय अस्पताल प्रशासनले कार्यान्वयन गरेको छैन। खुला प्रतिस्पर्धाबाट सम्भव नदेखिएपछि डा सिलवालको एकलौटी दबाबमा मिश्र र राजभरलाई सुटुक्क करार नियुक्ति दिने तयारी भएको स्रोतको भनाइ छ। एक कर्मचारी अस्पताललाई बायोमेडिकल इन्जिनियर अति नै आवश्यक रहेको बताउँछन्। बायोमेडिकल इन्जिनियर स्वास्थ्य उपकरणलगायतका सामग्री खरिद र मर्मत प्रक्रियासँग जोडिएको हुन्छ। अनुगमन गरेर आवश्यकता अनुसार खरिद तथा मर्मतको सिफारिस गर्ने जिम्मा उसकै हुन्छ, ती कर्मचारीले भने, स्वास्थ्य उपकरणजस्तो संवेदनशील विषयमा विज्ञापनमार्फत् प्रतिस्पर्धा गराएर स्वच्छ, सक्षम र उत्कृष्ट जनशक्ति नियुक्त गर्नुपर्ने हो। तर, बिना प्रतिस्पर्धा सुटुक्क आफ्ना मान्छे छिराउन समितिले कानुन मिचेर निर्णय गरिदियो। उनका अनुसार अस्पतालको सामग्री खरिदमा चलखेल गर्न आफूनिकटकालाई सुरुमै ज्यालादारीमा राखिएको र अहिले दरबन्दी आएपछि विज्ञापन नगरिकन ठाडै करारमा नियुक्ति दिन मेसुलाई दबाब दिने काम भइरहेको छ। सब इन्जिनियर (ओभरसियर) मा हेम कर्णलाई ज्यालादारीको नियुक्ति दिइएको छ। उनको नियुक्तिको मिति सूचना अधिकारी यादवले दिन मानिनन्। मेडिकल अधिकृत डा सविता खड्कालाई समेत पुस १९ गतेदेखि ज्यालादारीमा राखिएको छ। मेयर, स्वास्थ्य सचिवदेखि मेसुसम्म विवादमा आठौं तहका कर्मचारी भर्नाको गैरकानुनी निर्णयलाई लिएर विकास समिति अध्यक्ष डा सिलवालसँगै विराटनगर महानगरपालिकाका मेयर नागेश कोइराला, कोशी प्रदेशको स्वास्थ्य मन्त्रालयकी सचिव डा सुधा देवकोटादेखि अस्पतालका मेसु चन्द्रभाल झालगायत विवादमा मुछिएका छन् । विकास समितिमा महानगरका मेयर पदेन सदस्य हुन्छन्। समितिमा मेसु सदस्य सचिव र स्वास्थ्य सचिवलगायतका सदस्य हुन्छन्। डा सिलवालको अध्यक्षतामा भएको गैरकानुनी एवं विवादित निर्णयमा मेयर कोइराला, स्वास्थ्य सचिव देवकोटासहित विकास समितिका सदस्यहरू किशोरकुमार पाण्डे, हरिप्रसाद भट्टराई, डा ज्योति कार्कीसमेतले साथ दिएका छन्। कर्मचारी भर्नामा मेयर कोइरालासमेतको इन्ट्रेस जोडिएको स्रोतले बतायो। यद्यपि, निर्णय कार्यान्वयन भइसकेको छैन। कर्मचारी भर्ना गर्ने भनेर कानुनविपरीत गरिएको निर्णयलाई अस्पतालले गुपचुप राखेको छ। कर्मचारी नियुक्ति निष्पक्ष हुन्छ : मेसु झा अस्पतालका मेसु डा झाले कर्मचारी नियुक्ति पारदर्शी र निष्पक्ष हुने दाबी गरेका छन्। यसअघि आकस्मिक काममा लगाइएकालाई नियुक्ति दिन खोजिएको हो। आवश्यक परेको पदका लागि मात्रै विज्ञापन गरिएको छ, उनले भने, दरबन्दी अनुसार पदपूर्ति भइसकेपछि ज्यालादारीलाई क्रमस हटाउने योजना छ। हेरौं, कति सम्भव हुन्छ। जथाभावी र अपारदर्शी हिसाबले नियुक्त गर्ने यसअघिको परम्परालाई तोड्दै कर्मचारी भर्नाका लागि विज्ञापन गरिएको झाको जिकिर छ। अस्पतालले आफ्नै स्रोतबाट तलब खुवाउनुपर्ने भएकाले पनि स्वीकृत सबै दरबन्दीमा दरखास्त आह्वान नगरिएको उनले बताए। हामीले तलब दिन सक्छौं कि सक्दैनौं भन्ने कुरा मुख्य हो। आर्थिक भार धान्न सक्ने अवस्था रहेछ भने पछि विज्ञापन आह्वान गर्छौ, उनले भने, भर्नामा कसैको दबाब नआओस् भनेर खुला प्रतिस्पर्धामार्फत् नियुक्तिको तयारी गरिएको हो। विज्ञापन गर्दा चैं प्रिन्ट मिस्टेकका कारण केही कमजोरी भएकै हो। सबै कुरा कानुनसंवत गर्न सम्भव छैन : डा सिलवाल विकास समिति अध्यक्ष डा सिलवालले भने यसअघिदेखि नै ज्यालादारीमा काम गरेर अस्पतालमा सेवा पुर्याएका र ठूलो सहयोग गरिरहेकालाई आठौं तहमा नियुक्ति दिने भनेर निर्णय गरिएको बताए। बाहिरबाट ल्याउनुभन्दा अस्पतालभित्र नै काम गरिरहेकालाई ठाउँ दिएर न्याय गर्न खोजिएको हो। बायोमेडिकल इन्जिनियर अति आवश्यक परेकाले मलाई डिफेन्स गर्न गाह्रो भयो, सिलवाल भन्छन्, मलाई काम चाहिएको थियो। मेरो नजिकको मान्छे भनेर कसैलाई राख्न खोजेको हैन। मरिमरि दुःख गरिरहेकालाई हटाएर अरुलाई राख्ने कुरा हुँदैन। उनले बाहिरका मान्छेलाई नियुक्ति दिन खोजिएको भए प्रश्न गर्ने ठाउँ रहने जिकिर गरे। नयाँ मान्छे ल्याइएको हैन। सबै कुरा कानुनसंवत गर्न सम्भव छैन। कुनै बेला मौका पर्यो भने कुरा बुझाउँला, डा सिलवालले भने, केही गर्न खोज्दा विरोध मात्रै हुन्छ। गरिबको छोरालाई जागिर दिँदा किन विरोध गर्नु? मानवता पनि त हुन्छ नि। स्पष्टीकरण सोध्छु : प्रजिअ मोरङका प्रमुख जिल्ला अधिकारी प्रेमप्रसाद भट्टराईले भने बिना प्रतिस्पर्धा करारमा आठौं तहका कर्मचारी नियुक्ति गर्न नमिल्ने बताए। अस्पतालमा कर्मचारी भर्नासँग सम्बन्धित गुनासो आएको छ। यसमा के भएको रहेछ भनेर बुझ्दैछु, प्रजिअ भट्टराईले भने, अब तत्काल स्पष्टीकरण सोध्छु। गलत गरेको देखिए कारबाहीको प्रक्रिया बढाउन सम्बन्धित निकायमा सिफारिस गर्छु। उनले गलत मनसाय राखेर नियमविपरीत विज्ञापन गरेको पाइए त्यसलाई रद्ध गरिने जानकारी दिए। मैले स्पष्टीकरण तयार पारिसकेको छु। स्पष्टीकरणमा के जवाफ आउँदो रहेछ, हेरौं, भट्टराई भन्छन्, सवालजवाफ भइसकेपछि निष्कर्षमा पुगिन्छ। अनि अरु प्रक्रिया अघि बढ्छ।"
नवलपरासीमा कुष्ठरोगका थप १८ जना बिरामी फेला,"परासी : नवलपरासीमा थप १८ जना नयाँ कुष्ठरोगका बिरामी फेला परेका छन्। स्वास्थ्य कार्यालय नवलपरासीले जिल्लाका पालिकामा साउनदेखि हालसम्म गरेको खोजपडतालका क्रममा १ बालकसहित १८ जना नयाँ कुष्ठरोगका बिरामी फेला परेको कार्यालयका तथ्यांक अधिकृत बजरंगी चौधरीले जानकारी दिए। गत आर्थिक वर्षमा ७० जना नयाँ कुष्ठरोगका बिरामी फेला परेका थिए। जसमा ८ जना बालबालिका थिए। कुष्ठरोगका बिरामीमध्ये १२ जना औषधि सेवन गरेपश्चात निको भएका छन्। बाँकी ५८ जना उपचारमा रहेको तथ्यांक अधिकृत चौधरीले बताए। अहिले नयाँ फेला परेका कुष्ठरोगका बिरामीमा सबैभन्दा बढी सुनवल नगरपालिकामा ५ जना फेला परेका हुन्। त्यहाँ एक बालकमा समेत कुष्ठरोग देखा परेको तथ्यांक अधिकृत चौधरीले जानकारी दिए। त्यस्तै सरावल गाउँपालिकामा ४ जना फेला परेका छन्। प्रतापपुर, पाल्हीनन्दन र सुस्ता गाउँपालिकामा ३३ जना कृष्ठरोगका बिरामी फेला परेको स्वास्थ्य कार्यालयले जनाएको छ। जिल्लामा ७ पालिका छन्। रामग्राम र बर्दघाट नगरपालिकामा भने हालः कुष्ठरोगका बिरामी फेला परेका छैनन्। कुष्ठरोग देखा परेका बिरामीलाई उपचारका लागि स्वास्थ्य संस्थामा पठाएको र उनीहरूले औषधि सेवन गरिरहेको तथ्यांक अधिकृत चौधरीले जानकारी दिए। कार्यालयले कुष्ठरोगका बिरामी पत्ता लगाउन सुरु गरेको खोजपडताल अभियानसँगै बिरामीको संख्या पनि बढ्दै गएको देखिएको हो। पछिल्लो पटक विद्यालयमा पुगेर खोजपडताल कार्यलाई तिव्रता दिइएको स्वास्थ्य कार्यालयका प्रमुख ओमप्रकाश पन्थीले जानकारी दिए। कुष्ठरोग प्रकोपको आधारमा देशमै नवलपरासी जिल्ला तेस्रो हो। पहिलो कपिलवस्तु र दोस्रो कैलाली रहेको छ। चिकित्सकहरूका अनुसार कुष्ठरोगले छालामा असर गर्दा पनि शरीरमा नचिलाउने, छुँदा थाहा नहुने दाग देखिने, छाला बाक्लो हुने, गिर्खाहरू देखा पर्ने र बिस्तारै मांसपेशी कमजोर बनाइदिने गर्छ। कुष्ठरोगको समयमै उपचार हुन नसके बिरामीहरू अपांग हुने र ज्यानसमेत जाने जोखिम भएकाले शंका लागेमा तत्कालै परीक्षण गराउन चिकित्सकहरूले सुझाव दिएका छन्।"
आमाको मृत्युपछि चार महिने शिशुसहित तीन बालबालिका बिचल्ली,"मुगु : एकहप्ता अगाडि मौसमी रुघाखोकीबाट सोरु गाउँपालिका६,पुरुमुरु गाउँकी २४ वर्षीया कुसुम ढोलीको मृत्यु भयो। कुसुमको मृत्यु भएपछि चार महिने शिशुसहित तीन बालबालिकाको बिचल्ली भएको छ। उनका चार महिनाकी एक छोरी, पाँच वर्षीय छोरा र तीन वर्षीया छोरी अलपत्र परेका हुन्। कुसुमका सुसुरा सलबहादुर ढोलीले बुहारीको मृत्युपछि नातिनातिनाहरू सम्हाल्न गाह्रो भएको दुखेसो पोखे। उनले भने,'बुहारीको मृत्युले दु:खीमात्रै छैनौं यि साना नातिनातिनाहरू कसरी सम्हाल्ने भन्ने पिरलो थपिएको छ।' उनले नातिनातिनाले आमा कहाँ जानु भयो भनेर सोध्ने गरेको र आफूले केही समय पछि आउँछिन् भनेर झुटो बोल्ने गरेको बताए। उनले छाक टार्नै धौधौ भइरहेका बेला बुहारीले छोडेर गएपछि बालबालिकाहरूलाई के खुवाएर पाल्ने चिन्ता थपिएको बताए। सलबहादुर आफू पनि बिरामी छन् । उनका भाइबुहारी पनि ज्वरोले थलिएका छन्। परिवारको गर्जो टार्न कुसुमका ससुरा सलबहादुर र श्रीमान धान्ने ढोली गत मंसिरमा भारत गएका थिए। उनीहरू भारत गएको दुई महिना नबित्दै घरमा कुसुम बिरामी परिन्। बिरामी भएको खबर पाएपछि बुवा छोरा घर फर्किए। तर उनीहरु घर पुग्ने वित्तिकै कुमुसले संसारबाट बिदा लिइन्। अहिले गाउँभरी रुघाखोकी र ज्वरो फैलिएको छ। रुघाखोकी र ज्वरोले सयौंजना थलिएका छन्। रुगाखोकीका कारण सोरु गाउँपालिका६ पुरुमुरु गाउँमा कुसुमसहित अन्य दुईजनाको मृत्यु भएको छ । १ सय ३५ जना थला परेका छन् । उक्त गाउँमा जिल्ला अस्पातलबाट डाक्टरसहितको टोली पुगी चेकजाँच गरेका थिए । बिरामीहरूको स्वाभ संकलन गरी काठमाडौं पठाइएको छ । रिर्पोट आउन केही समय लाग्ने जिल्ला अस्पताल मुगुका डाक्टर कमल ढुङ्गानाले बताएका छन् ।"
घुस लिने र दिने दुवैविरुद्ध भ्रष्टाचार मुद्दा दायर,"काठमाडौं : अख्तियार दुरुपयोग अनुसन्धान आयोगले राहदानी विभाग त्रिपुरेश्वर,परिचय पत्र शाखाका तत्कालीन करारमा कार्यरत कम्प्युटर इन्जिनियर प्रदिप भट्टराई र एकजना सेवाग्राहीविरुद्ध भ्रष्टाचार मुद्दा दायर गरेको छ। कम्प्युटर इन्जिनियर भट्टराईले सेवाग्राही सुमी धामी भन्ने सुमित्रा सापकोटाबाट ३४ हजार घुस लिएको आरोपमा उनीहरू दुवैविरुद्ध आज विशेष अदालत काठमाडौंमा भ्रष्टाचार मुद्दा दायर भएको अख्तियारका प्रवक्ता नरहरि घिमिरेले जानकारी दिए। राहदानी बनाएवापत सेवाग्राहीसँग सापकोटाबाट ३४ हजार घुस रकम लिएको पुष्टि भएकाले भट्टराईविरुद्ध सोही रकम बराबरको बिगो र कैद सजाय माग गर्दै मुद्दा दायर गरेको अख्तियारले जनाएको छ। यसैगरी सेवाग्राही सापकोटाले भट्टराईसँगको मिलेमतोमा घुस वापतको रकम भट्टराईको खातामा जम्मा गरेको अनुसन्धानबाट खुलेको अख्तियारको भनाइ छ। इन्जिनियर भट्टराईलाई घुस लिने कसुरजन्य कार्य गर्न दुरुत्साहन दिएकाले सेवाग्राही सापकोटाविरुद्ध पनि भ्रष्टाचार मुद्दा दायर गरेको अख्तियारले जनाएको छ। उनीविरुद्ध पनि ३४ हजार रुपैयाँ बिगो र सजाय माग गरिएको छ।"
जल सम्पदा संरक्षणका लागि महायज्ञ,"काठमाडौं : नदीनालाको चरम दोहनले आकाश छुँदै गयो। नदीनाला नै काकाकुल बन्दै गयो। पानीको संकट चुलिँदै छ। पानीबिना अन्न फल्नै छाड्यो। धर्ती एक्लो बन्दै गएको मुक्तिनाथ पीठाधिश्वर स्वामी कमलनयनाचार्य (मुक्तिनाथ बाबा) भन्छन्, त्यसैले जल संरक्षणका लागि महाअभियान घोषणा गरेको छु। प्रकृतिको रक्षाका लागि सन्देश फैलाउन बागलुङको सर्वसिद्धिधाम पञ्चकोटमा अनन्तश्री ब्रह्माण्डीय महायज्ञ२०८० आयोजना गरिएको उनी बताउँछन्। महायज्ञ आगामी फागुन ९ गतेदेखि २३ गतेसम्म १५ दिनसम्म चल्ने छ। प्राकृतिक सौन्दर्यले भरिपूर्ण, विश्वप्रसिद्ध मुक्तिक्षेत्रमा जल सम्पदाको संरक्षणका लागि देशैभरीबाट माटो, पानी संकलन गरेर कलशको निर्माण गरिने स्वामी आचार्य सुनाउँछन्। यो महायज्ञ विश्वमै पहिलोपटक हुन लागेको भनिएको छ। उनी भन्छन्, कलशले जल सम्पदाको संरक्षण गर्न सन्देश दिनेछ भने हाम्रा पर्यटकीयस्थल पञ्चकोट धामलाई विश्वमा चिनाउने छ। देव देश, श्री नेपाल राष्ट्रनायक आराध्यदेव पशुपतिनाथको सामिप्यमा मुक्तिनाथ पीठाधिश्वर स्वामी कमलनयनाचार्यले शनिबार एक समारोहकाबीच बौद्धिक वर्ग तथा अभियन्ताहरूसँग महायज्ञका योजना र यसको लक्ष्य सुनाए। उनले भने, यो महायज्ञ मात्रै होइन यहाँ नेपालको विकास, नीति र राम्रा अभ्यास बारे १५ दिनसम्म सम्मेलन पनि हुन्छ। जसले राष्ट्र निर्माणमा टेवा पुर्याउँछ। देव देश श्री नेपालमा जन्म लिनका लागि भगवान्हरू पनि भगवान् समक्ष अर्जी लगाउँथे। मानव, जीवजन्तु, किरफतिङ कुनै न कुनै रूपमा पृथ्वीमा आउन भगवान्समेत लालायित हुन्थे। तर, अहिले नेपाल र नेपाली सुनको कचौरा लिएर कनिका पनि भिख माग्ने अवस्थामा पुग्नु दुःखद कुरो रहेको स्वामी आचार्यले सुनाए। उनले भने, बेलैमा सचेत नहुने हो भने चुलिँदै गएको जल संकटले आउँदा दिनमा पानीका लागि लडाइँ हुनेछ। त्यसैले जल संरक्षणबारे जनजागरण गराउन अनन्तश्री ब्रह्माण्डीय महायज्ञको संकल्प गरेको छु। उनका अनुसार वायु प्रदूषण भयो। खण्डवृष्टि, अनावृष्टि, खडेरी बढेर गयो। देशमा वैचारिक प्रदूषण पनि बढ्दै गयो। यसलाई नियन्त्रणका लागि स्वाआत्माको यात्रा गर्नुपर्छ। प्रकृति दोहनले नेपाल आमाको अस्तृत्व नै संकटमा परेको उनले सुनाए। उनले भने, कालिगण्डकीको शालिग्राम विश्वको अमूल्य वस्तु हो। तर, चोरी तस्करी भइरहेको छ। यसलाई बचाउनुपर्छ। दोहनले धर्ती एक्लो बन्यो प्रकृति संरक्षणका लागि भइरहेको विशाल महायज्ञलाई सफलीभूत बनाउन बौद्धिक जगतले सबैमा आग्रह गरेका छन्। पूर्वप्रधानन्यायाधीश कल्याण श्रेष्ठले जल संरक्षणका लागि महायज्ञ हुन गइरहेको खबरले उत्सायित बनाएको सुनाए। उनले भने, स्वामीले अहिलेसम्म थालेका सबै अभियान सफल भएको छ। यो महायज्ञ पनि सफल हुने मैले विश्वास गरेको छु। महायज्ञमा हुने विकास सम्मेलनले देशलाई दिशानिर्देश गर्ने उनले विश्वास गरे। अर्का पूर्वप्रधानन्यायाधीश गोपाल पराजुली जल संरक्षणका लागि हुने अनन्तश्री ब्रह्माण्डीय महायज्ञ विश्वका मानव जातिका लागि अद्भुत र अद्वितीय हुने बताए। उनले भने, यस्ता कामको संकल्प मुक्तिनाथबाबा जस्ता महापुरुषले मात्रै गर्न सक्नुहुन्छ । पृथ्वी संरक्षणमा उनको योगदानको चर्चा गर्दै पराजुलीले थपे, कालीगण्डकीको शालिग्राम विश्वमै दुर्लभ वस्तु हो। कालीगण्डकी संस्कार, संस्कृति, आर्थिक व्यवस्था र पौराणिक इतिहासको जिउँदो उदाहरण हो। उनका अनुसार यूएनका महासचिव गुर्टेसले नेपाल आएर हिमाल संकटमा परेको भनेर गए। योभन्दा पहिला नै स्वामिजीले हिमाल बचाउनुपर्छ भन्दा कसैले सुनेनन्। त्यसैले त हिमाल आज कालापत्थर भए । आफ्नै मौलिक संस्कृतिअनुसार विकासका योजनाहरू बन्न नसक्दा देशमा समृद्धि र विकासले गति लिन नसकेको पूर्वप्रधानन्यायाधीश पराजुलीले बताए। अन्नपूर्ण मिडिया नेटवर्कका अध्यक्ष क्या रामेश्वर थापाले स्वामी कमलनयनाचार्यले थालेको प्राकृति संरक्षणको अभियान अभूतपूर्व अभियान रहेको बताए। उनले भने, महायज्ञले प्रकृति जोगाउन मानव समुदायमा आध्यात्मिक रूपमा एक क्रान्तिको सुरुवात गर्छ। महायज्ञले मुलुक, धर्ती, सभ्यता, मानवजाति र विश्वशान्तिका लागि अद्वितीय योगदान पुर्याउने थापाले उल्लेख गरे। प्राकृतिको चरम दोहनले धर्ती एक्लो बन्दै गएको छ, उनले भने, धर्ती जोगाउन सबैले आफ्नो तहबाट जिम्मेवारी बोध गरेर काम गर्न जरूरी छ। देशले पशुपतिनाथ, गौतम बुद्ध, कमलनयनाचार्य जस्ता शिखर पुरुष जन्माएको बताउँदै क्या थापाले भने, म एक पाइलट हुँ। मैले देशको प्राकृतिक सुन्दरतालाई नजिकबाट देखेको छु। तर, विडम्बना हामी धनी मुलुकको गरिब मानसिकता भएका नागरिक भयौं। यो सोच हामीले फेर्नुपर्छ। मन, वचन, कर्मले प्राकृतिक बचाउन लाग्न सुरु हुने महायज्ञमा सबैलाई सहयोग गर्न थापाले आग्रह गरे। शिक्षाविद् डा राजेन्द्र केसीका अनुसार जल संरक्षणबिना मानव जीवन चल्न सक्दैन। हाम्रो शरीरमा पानीको अंश नै धेरै छ, पृथ्वीमा पनि त्यस्तै छ। पानीको रंग छैन, स्वाद छैन अनि गन्ध पनि छैन। त्यसैले यसको महत्व छ। सबै मिलेर जल सम्पदा बचाउनका लागि हुन गइरहेको महायज्ञलाई सफल पार्नु आवश्यक छ। डा भोला रिजालले कमलन्यनचार्यले आध्यात्मिक सन्देशमार्फत देशको भौतिक पूर्वधार निर्माणको अभियान सञ्चालन गरिरहेको उल्लेख गरे। हवनदेखि विकासको बहससम्म राष्ट्रसमुन्नति, विश्वशान्ति, प्रकृति, पर्यावरण र वातावरणको संरक्षण, र नेपालका देवस्थल, तीर्थस्थल र धार्मिक पर्यटकीय स्थलहरूको व्यापक प्रचारप्रसार गर्नु महायज्ञको लक्ष्य रहेको छ। निर्माणाधीन विश्वशान्ति गण्डकी कलशलाई पूर्णता दिने उद्देश्यअनुसार महायज्ञ आयोजना गर्न लागिएको हो। ब्रह्माण्डका समस्त देवी देवता, नदी तीर्थहरूलाई कलशमा आह्वान गरी पूजा आराधना गरिने भएका कारण महायज्ञलाई अनन्तश्रीब्रह्माण्डीय भनिएको छ। श्रीमहायज्ञको २५ फिट अग्लो धान्यामौलो (पञ्च श्री स्वर्णस्तम्भ) मा २१ हजार ५ सय ५५ जना श्रद्धालु भक्तजनहरूबाट २१ हजार ५ सय ५५ क्विन्टल धान अर्पण गरी ऐतिहासिक रूपमा धान्याचल हुनेछ। राष्ट्र समुन्नति, विश्वशान्ति र वैयक्तिक कार्यसिद्धिको संकल्पकासाथ ५४ प्रकारका हवनीय द्रव्यहरू राखी गरिने सवालाख श्रीफलको हवन, नवाचल, पञ्चकुण्डात्मक हवन, वैदिक सद्शास्त्रहरूको पारायण, कथा प्रवचन लगायतका कार्यहरू हुने छ। राष्ट्रको समृद्धि र विकासका लागि महायज्ञ अवधिभरी विविध विधाका राष्ट्रिय विकास सम्मेलन हुनेछन्।"
न्युरोड जानेलाई धरहरामुनि निःशुल्क पार्किङ,काठमाडौं : धरहरा निर्माण भएको भवनको पहिलो तलामा आजदेखि निशुल्क पार्किङ सुरू भएको छ। काठमाडौं महानगरपालिकाले न्युरोड सडकमा सवारी पार्किङ निषेध गरेपछि धरहराको पार्किङ भवनको पहिलो तलामा निशुल्क पार्किङको व्यवस्था मिलाएको हो। सो भवनमा ५० हजार स्क्वयार फिट क्षेत्रफल निशुल्क पार्किङका लागि छुट्याएको छ। यसअघि महानगरले पुरानो बसपार्कमा नि:शुल्क पार्किङ सेवा उपलब्ध गराइसकेको छ। न्युरोड क्षेत्रमा सवारी पार्किङ निषेध गरेपछि त्यहाँका व्यवसायी आन्दोलित भएका थिए। व्यापार व्यवसाय मन्दी भएको अवस्थामा पार्किङ निषेध गरेर झन् समस्या थपेको उनीहरूको भनाइ थियो। काठमाडौं महानगरपालिकाले न्युरोड क्षेत्रमा हुने भीडभाडलाई सहज बनाउनका लागि पार्किङ हटाएको हो।
प्रहरीका असई भण्डारीविरुद्ध भ्रष्टाचार मुद्दा,काठमाडौं : प्रहरी सहायक निरीक्षक (असई) गजेन्द्र सिंह भण्डारीविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले प्रहरी चौकी खडैचा बाँकेमा कार्यरत प्रहरी सहायक निरीक्षक भण्डारीविरुद्ध ८ हजार रुपैयाँ बिगो कायम गरी भ्रष्टाचार मुद्दा दायर गरेको हो। अख्तियारका प्रवक्ता नरहरी घिमिरेले कृषि प्रयोजनका लागि ल्याइएको युरियासहित बरामद भएको मोटरसाइकल छोडिदिने भन्दै सेवाग्राहीसँग घुस रकम लिएको पुष्टि भएकाले आज विशेष अदालत काठमाडौंमा भ्रष्टाचार मुद्दा दायर भएको जानकारी दिए। उनलाई अख्तियारको टोलीलाई पुस २५ गते घुस रकमसहित नियन्त्रणमा लिएको थियो।
स्याङ्जाको हरिनासमा हेलिप्याड निर्माण,स्याङ्जा : जिल्लाको हरिनास गाउँपालिका४ चुलीडाँडामा हेलिप्याड निर्माण गरिएको छ। गाउँपालिकाको आर्थिक सहयोगमा नेपाली सेनाले हेलिप्याड निर्माण गरेका हुन्। निर्माण गरिएको हेलिप्याड समरजीत गुल्मले गाउँपालिकालाई हस्तान्तरण गरेको छ। श्री नम्बर ३ बाहिनी अड्डा खैरेनीटार ब्यारेक तनहुँका वाहिनीपति सहायकरथी गौरवकुमार केसीले हेलिप्याडको उद्घाटन गरी गाउँपालिकाका प्रमुख खिमनारायण मानन्धरलाई हस्तान्तरण गरे। जिल्लाको ११ पालिकामध्ये हालसम्म २ दुई गाउँपालिकामा हेलिप्याड निर्माण भएको छ।
पाँचथरमा श्रीमतीलाई खुकुरी प्रहार गरी श्रीमानले गरे आत्महत्या,फिदिम : पाँचथरको फालेलुङ गाँउपालिका२ जोरपाटीमा श्रीमतीलाई खुकुरी प्रहारी गरी घाइते बनाएपछि श्रीमानले आत्महत्या गरेका छन्। जोरपाटीका ४० वर्षीय मानबहादुर गुरागाईले श्रीमती बिमला गुरागाईलाई खुकुरी प्रहार गरेपछि आत्महत्या गरेको प्रहरीले जनाएको छ। शनिबार दिउँसो श्रीमतीलाई खुकुरी प्रहार गरेर गम्भीर घाइते बनाएपछि मानबहादुर फरार थिए। फरार रहेका मानबहादुरलाई खोजी गर्ने क्रममा घर नजिकैको मल्लिडे जंगलस्थित खन्युको रुखमा झुण्डिएको अवस्थामा प्रहरीले फेला पारेको थियो। श्रीमानको खुकुरी प्रहारबाट गम्भीर घाइते भएकी विमलाको झापास्थित बीएण्डसी अस्पतालमा उपचार भइरहेको छ। जिल्ला प्रहरी कार्यालय पाँचथरका प्रहरी निरीक्षक दिवस कुँवरका अनुसार घाइते विमलाको अवस्था चिन्ताजनक छ।
किसानलाई सुन्तलाको मूल्य दोब्बर,"रुकुमपश्चिम : जिल्लाको मुसीकोट नगरपालिका१० झ्याङका झुपलाल खड्का गत वर्षको मूल्यभन्दा दोब्बरमा गाउँबाटै सुन्तला बिक्री हुँदा दंग छन्। अघिल्लो साल प्रतिकेजी २५ रुपैयाँमा सुन्तला बिक्री भएकोमा यस वर्ष ५२ रुपैयाँमा बिक्री भएको खड्काले सुनाए। बारीबाट ९ क्विन्टल सुन्तला बिक्री भयो, सानो दानालाई प्रतिकेजी ३० का दरले र ठूलोलाई ५२ रुपैयाँका दरले बिक्री भयो। उनले गत साल २५ रुपैयाँका दरले सुन्तला बिक्री गर्दा खर्चसमेत उठाउन मुस्किल भएको दुःखेसो सुनाए। यो साल दोब्बर मूल्यमा सुन्तला बिक्री हुँदा खुसी लागेको खड्काले बताए। हाल खड्काको बारीमा एक सय बोटले फल दिन सुरु गरेको छ। सुन्तला बारीमा बाँदर लाग्ने भएकाले जोगाउन मुस्किल हुने पनि बताए। वडा कार्यालयको समन्वयमा गाउँबाटै सुन्तला बिक्री हुँदा अर्का सुन्तला किसान एक्कबहादुर खड्का पनि खुसी छन्। उनले पनि अघिल्लो सालको भन्दा सुन्तलाबाट दोब्बर आम्दानी गरेको बताए। बारीबाटै ८३ हजार रुपैयाँको सुन्तला बिक्री गरेको खड्काको भनाइ छ। वडा कार्यालयको समन्वयमा गाउँका सुन्तला दाङ पठाएको वडाध्यक्ष धनबहादुर खड्काले जानकारी दिए। उनका अनुसार वडाका ६ किसानले उत्पादन गरेको ८८ क्विन्टल सुन्तला दाङका व्यापारीले खरिद गरेका हुन्।"
"कृषिमा न ऐन, न नीति","इलाम : चिया, दुग्ध, अलैंची, अम्रिसो, अकबरे, सुपारीदेखि विभिन्न कृषि उपजबाट राम्रो आयआर्जन गरिरहेको कोशी प्रदेशले त्यही कृषि क्षेत्रको प्रवर्द्धनका लागि न ऐन बनाउन सकेको छ न त कृषि नीति नै निर्माण गर्न प्रयास गरेको छ। कृषि अनुदानको नाममा करोडौं वितरण गर्ने कोशी प्रदेश सरकारले कृषि क्षेत्रलाई व्यवस्थित गर्न भने कुनै चासो देखाएको छैन। अनुदान र सेवा नेताका निकटहरूको हातमा पुग्ने गरेको कृषि उद्यमीको आरोप छ। राष्ट्रिय कृषक समूह महासंघको कोशी प्रदेशकी अध्यक्ष कुसुम दाहाल भन्छिन्, प्रदेशदेखि स्थानीय तहसम्मले कृषि ऐन बनाउन चासो देखाएका छैनन्, यसले किसानको सबालमा सरकार संवेदनशील छैन भन्ने देखाउँछ। केही दिनअघि कोशी सरकारका प्रवक्ता एवम् आन्तरिक मामिला तथा कानुनमन्त्री शमशेर राईलाई महासंघले ध्यानाकर्षण पत्र बुझाउँदै कृषि ऐन र नीति निर्माण गर्न आग्रह गरेको थियो। मन्त्री राईले पनि कृषि क्षेत्रलाई व्यवस्थित गर्न महासंघको मागलाई सम्बोधन गर्ने बताएका थिए। तर, सरकारले यस बारेमा कुनै काम थालेको छैन। कृषि विकास निर्देशनालय कोशीका अनुसार प्रदेशका १४ जिल्लामा ७ लाख ८९ हजार ८ १२ परिवार कृषिमा छन्। उनीहरूलाई एकसाथ सम्बोधन गर्ने कृषि ऐन ल्याउनुपर्ने महासंघको माग छ। कृषि व्यवसाय प्रवर्द्धन ऐनमार्फत सरकारले आफू अनुकूलका किसानलाई मात्रै सेवा प्रदान गरिरहेको उदयपुरका कृषक सोमबहादुर दनुवार बताउँछन्। कृषिलाई नेपाली अर्थतन्त्रको आधारका रूपमा मानिने नेपालमा संघीय सरकार, प्रदेश सरकार र स्थानीय तहले समेत किसानलाई छुने प्रकारको कृषि ऐन नबनाएको वर्तमान अवस्थामा तीनै तहको सरकार समक्ष तत्काल कृषकको भावना समेट्ने प्रकारको कृषि ऐन जारी गर्नुपर्ने पाँचथरका कृषक गणेश पोख्रेल बताउँछन्। महासंघले किसानको पहिचान, वर्गीकरण र किसान परिचयपत्र वितरणको लागि तथ्यांक व्यवस्थापन र परिचय वितरणका लागि काम सुरु गर्ने माग गरेको छ। उद्योग, कृषि तथा सहकारी मन्त्रालय कोशीका सचिव डा लेखराज दाहाल प्रदेशमा कृषि ऐन र नीति निर्माण भई नसकेको बताउँछन्। उनी भन्छन्, संघ सरकारले कृषि ऐन बनाउँदैछ, हामीले लामो सुझाव पनि पठाएका छौं। उनले कृषि नीतिको मस्यौदामा काम भइरहेको बताए। कोशी प्रदेशकी सांसद खगेश्वरी पौड्यालले प्रदेश संसद्मा कृषि ऐन र नीति निर्माणको विषयले प्रवेश नै नपाएको बताइन्। कोशीका ६ पालिकामा मात्रै कृषि ऐन कोशी प्रदेशका उदयपुरको वेलका नगरपालिका र कटारी नगरपालिका, इलामको सन्दकपुर गाउँपालिका, झापाको कन्काई नगरपालिका, ओखलढुंगाको सिद्धिचरण नगरपालिका र सुनकोशी गाउँपालिकामा कृषि ऐन बनेको छ। ऐन बने पनि प्रभावकारी कार्यान्वयन नभएको कृषकको गुनासो छ। प्रदेश र स्थानीय सरकारले संघीयता उपयोग गर्न नजानेकै कारण अहिलेको अवस्था आएको राष्ट्रिय कृषक समूह महासंघका केन्द्रीय अध्यक्ष नवराज बस्नेतले बताए। अध्यक्ष बस्नेतले भने प्रदेश र स्थानीय सरकार केन्द्रले भनेको छैन भनेर बसेका छन्, यो दोबाटे प्रवृत्ति हो। इलाम नगरपालिकाकी उपप्रमुख विष्णुकुमारी लिम्बू (दाहाल) ले सरकारसँग कृषिकै ऐन र नीति छैन भन्ने सुन्दा मनै कटक्क खाने गरेको बताइन्। उनले भनिन्, यो सामान्य कुरा हैन, म नगर कार्यपालिकामा यो विषय प्रवेश गराउने प्रयास गर्छु। महासंघको इलाम जिल्ला समन्वय समितिले कृषिसँग सम्बन्धित ध्यानाकर्षण पत्र बुझाएपछि दाहालले इलामका सबै स्थानीय तहले किसानको पक्षमा ऐन र नीति निर्माण गर्नुपर्ने बताइन्। महासंघका इलाम संयोजक राम मगरले ध्यानाकर्षण पत्र बुझाउँदै किसानका माग सम्बोधन गर्न आग्रह गरे। उनले भने, महासंघले इलामको सबै स्थानीय तहमा कृषि ऐन र नीति निर्माण गर्न दबाबमूलक रूपमा काम थाल्ने योजना बनाएको छ। कोशी प्रदेशमा उत्पादन भएका अलैंची, अदुवा, अलैंची, चियालगायतका कृषि उपजले वैदेशिक मुद्रा भित्र्याउने गरेको छ। क्वारेन्टाइन कार्यालय काकडभिट्टाका २०७९०८ को तथ्यांकअनुसार अदुवा चिया, अलैंचीलगायत नौ प्रकारका कृषिउपज निर्यात भएका छन्। त्यही अवधिमा भारतबाट त्यही मार्ग प्रयोग भएर ६५ प्रकारका कृषि वस्तु भित्रिएको तथ्यांक छ। त्यही अवधिमा क्वारेन्टाइन कार्यालय विराटनगरबाट सुपारीदेखि टिमुरसम्म १६ प्रकारका कृषिउपज निर्यात भएका छन्। कृषि क्षेत्रमा देश आत्मनिर्भर नहुँदा त्यही अवधिमा ९० प्रकारका कृषि वस्तु भित्रिएका छन्।"
तमोर करिडोर कालोपत्रेका लागि बजेट अभाव,"धनकुटा : पूर्वी नेपाललाई भारत र चीनसँग जोड्न निर्माणाधीन तमोर करिडोर कालोपत्रे सडकका लागि बजेट अभाव भएको छ। सुनसरीको चतराबाट धनकुटा हुँदै पाँचथरसम्मको एक सय ५५ किलोमिटरमध्ये ठेक्का लागेको धनकुटाको मुलघाटबाट पाँचथर खण्डका लागि बजेट अभाव भएको हो। आयोजनाको मुलघाटपाँचथर खण्डको एक सय १२ किमी सडक कालोपत्रेका लागि नेपाल सरकारको चार अर्ब १६ करोड लागतमा मिति २०७९ कात्तिकबाट तीन वर्षमा काम पूरा गर्न ठेक्का लागेको थियो। कालोपत्रे सडकका लागि स्तरोन्नति गर्न गत वर्ष ४८ करोडको काम भएको करिडोरमा चालु आर्थिक वर्ष २०८०८१ मा ५८ करोड विनियोजन भएको थियो। तर उक्त रकम पुस मसान्तको छ महिनाभित्रमा ४० करोड सकिसकेको तमोर करिडोर आयोजना प्रमुख प्रदीप निरौलाले जानकारी दिए। 'अब आयोजनालाई विनियोजित रकम १८ करोड बाँकी छ, तर निर्माण व्यवसायीलाई काम गरेको तिर्नुपर्ने रकम २५ करोड छ', उनले भने। आयोजना निरन्तरताका लागि चालु आवको असार मसान्तसम्मका लागि सरकारलाई थप एक अर्ब २० करोड माग गरेको उनले जानकारी दिए। सरकारले तत्काल रकम निकासा गरेर सहयोग नगरे आयोजना प्रभावित हुने निरौलाले जानकारी दिए। करिडोरको शनिबार जिल्ला समन्वय समिति धनकुटा, जिल्ला प्रशासन कार्यालय तथा धनकुटाका सुरक्षा निकाय र नेपाल पत्रकार महासंघ धनकुटाको टोलीले धनकुटामा पर्ने करिडोरको २८ किमी सडकखण्डको अनुगमन गरेको छ। अनुगमनका क्रममा हालसम्म ३० प्रतिशत भौतिक प्रगति भएको आयोजनाका इन्जिनियर जयराम अधिकारीले जानकारी दिए। आयोजनाका लागि देखिएको आर्थिक समस्या समाधान गर्न धनकुटाबाट निर्वाचित सांसदमार्फत सहयोगका लागि सरकारलाई अनुरोध गर्ने जिल्ला समन्वय समितिका प्रमुख निरेन तामाङले जानकारी दिए। आर्थिक अभाव तथा आयोजनाका समस्याका बारेमा जिल्लामा थप छलफल गरेर सरकार र मन्त्रालयलाई जानकारी गराउने प्रमुख जिल्ला अधिकारी पुण्यविक्रम पौडेलले जानकारी दिए। भारतको जोगबनीबाट तमोर नदीको किनार हुँदै चीन स्वशासित क्षेत्र तिब्बतलाई किमाथांकासँग जोड्न २०६५ सालमा आयोजना सुरु गरिएको थियो। रासस"
"फुदनले डाक्टरको सपना देखेका थिए, छोराको शव आयो","धनुसा : धनुषा सबैला५ मखनाहाका ५० वर्षीय फुदन यादवलाई गत आइतबार एकाबिहानै फोन आयो छोरा मोटरसाइकल दुर्घटनामा परेका छन्। छिटो वीरगञ्ज आउनुहोला। सुरुमा त फुदनलाई विश्वासै लागेन। तर, पनि छोराका साथीले नै फोन गरेकाले सानोतिनो दुर्घटना होला भन्ने सोचेका थिए। किनभने होस्टेलमा बसेर एमबीबीएस पढ्दै गरेको छोरा मोटरसाइकल दुर्घटनामा पर्लान भन्ने कल्पना पनि थिएन। फुदनका छोरा सुमित वीरगञ्जस्थित नेसनल मेडिकल कलेजमा एमबीबीएस दोस्रो वर्षमा अध्ययन गरिरहेका थिए। तर, एकछिन पछि छिमेकीले छोरा सुमितको निधन भइसकेको खबर सामाजिक सञ्जालमा आएको कुरा फुदनलाई सुनाएदिए। फुदन अक्क न बक्क भए। होस्टलमा बसेको छोरा दुर्घटनामा परेको सुन्दा अचम्ममा परे, फुदन भन्छन्सामान्य चोटपटक लाग्या होला भनेर मनलाई शान्त पारेर वीरगञ्ज जाने तयारी गरिरहेको थिएँ। छिमेकीले मृत्युको खबर सुनाइदिए। मेरो त बोली नै फुटेन। खुट्टाहरू काम्न थाले। बोली लर्बराउन थाल्यो। नेसनल मेडिकल कलेजमा अध्ययनरत सुमित र उनीसँगै पढ्ने बारा सुवर्णपुरका सञ्जित यादवको मोटरसाइकल घटनास्थलमा नै मृत्यु भएको थियो। मधेस प्रदेश २०३०२१ प ५४३२ नम्बरको मोटरसाइकलमा सवार उनीहरूको वीरगञ्जको वडा नम्बर १५ स्थित जिल्ला आयुर्वेद अस्पतालदेखि पूर्व जाने सडकमा अनियन्त्रित भएर दुर्घटना भएको पर्सा प्रहरी बताउँछ। उक्त घटना राति २ बजे भएको थियो। बिहान वीरगञ्ज पुग्दासम्म कलेजले त्यसबारे कुनै जानकारी दिन नमानेको फुदन बताउँछन्। वीरगञ्ज पुगेर घटना बुझ्न खोज्दा विरोध गर्न आएको भनेर कलेजले प्रहरी लगाएर उल्टै दमन गर्यो, फुदन भन्छन्, कलेजले घटनाबारे जानकारी दिनुको सट्टा प्रहरी लगाएर हामीलाई बाहिर निकाल्यो। कलेजका प्रबन्ध निर्देशक बसरुद्दिन अन्सारी उक्त घटनामा कलेजको कुनै लापरबाही नरहेको दाबी गर्छन्। कलेजको २ नम्बर गेटमा गार्डले उनीहरूलाई रोक्न खोजेको थियो। तर, उनीहरूले हस्पिटल जान्छौं, डियुटी छ भनेर निस्केका रहेछन्, अन्सारीले भने, कलेजको सीसीटिभीमा सबै कुरा कैद छ। कलेजबाट सडकमा निस्केपछि उनीहरूले हर्कत गरेको अन्सारीको दाबी छ। रोडमा आएर स्ट्यान्ड गरेका छन्। सबै सीसीटिभी फुटेज प्रहरी कार्यालयमा एसपीसाबसँग सुरक्षित छन्, उनले भने। कलेजमा पुगेका अभिभावकलाई प्रशासन लगाएर बाहिर निकालियो भन्ने आरोप छ नि भन्ने प्रश्नमा अन्सारीले भने, प्रशासनले कहीँ अभिभावकलाई निकाल्छ ? उहाँहरू त हाम्रो परिवारको पार्ट हो। घटनाको छानबिन गर्न कमिटी गठन गरिएको अन्सारीले बताए। हामीले सेक्युरिटी गार्डसँग इन्क्वाइरी गरिराछौं। एउटा कमिटी नै गठन गर्या छौं, अन्सारीले भने, उहाँहरू नै जबरजस्ती गरेर बाहिर जानुभएको हो। कलेजभित्र घटना भएको भए अलग कुरा हुन्थ्यो। फुदनका दुई छोरा र एक छोरी छन्। छोराछोरीको अध्ययनका लागि उनले रतिभर कन्जुस्याइँ गरेनन्। जेठो छोरा आशिषलाई बी फार्मेसी पढाए। माइली छोरी एग्रिकल्चरमा स्नातक गरिरहेकी छिन्। कान्छो छोरा सुमितको सानैदेखि डाक्टर बन्ने सपना थियो। पढाइमा लगनशील देखेर फुदनले लोभ गरेनन्। सुमितलाई डाक्टर बनाउन राजी भए। डाक्टर पढ्न जरा बलियो हुनुपर्छ भनेर फुदनले सुमितलाई ७ कक्षासम्म जिल्ला सदरमुकाममा राखेर पढाए। त्यसपछि काठमाडौं पुर्याए। सुमितले नाइटिङ्गल स्कुलबाट एसईई उत्तीर्ण गरे। काठमाडौंकै युनाइटेड एकेडमीबाट राम्रो अंक ल्याएर आईएस्सी पास भए। पढाइमा अब्बल सुमितको पहिलो प्रयासमै छात्रवृत्तिमा चिकित्साशास्त्र अध्ययन संस्थान (आईओएम) मा नाम निस्क्यो। उनी वीरगञ्जस्थित नेसनल मेडिकल कलेजमा भर्ना भए। कलेजले होस्टल अनिवार्य बस्नुपर्ने शर्त राख्यो। फुदन भन्छन्, देशभरिमा कुनै कलेजमा होस्टेल अनिवार्य छैन। त्यहाँ भने कलेजले बाहिर बसे पनि होस्टेलको पैसा तिर्नैपर्छ भन्यो। बाध्य भएर होस्टलमा राख्यौं। एमबीबीएसको पहिलो वर्षको परीक्षामा राम्रो अंकले पास भए। छोरा डाक्टर बन्ने भयो भनेर फुदन औधी खुसी थिए। पहिलो वर्षमा १ सय जना अध्ययनरत विद्यार्थीमा २६ जना मात्रै नियमित परीक्षामा पास भएको उनी सुनाउँछन्। वीरगञ्जबाट छोरो डाक्टर भएर घर फर्किन्छ भन्ने आस थियो। तर, कलेजको लापरबाहीले छोरालाई लास बनाएर फर्काइदियो, फुदन भक्कानिए, हामीले त छोरालाई डाक्टर बनाइदिन कलेजको जिम्मा लगाएका थियौं। उनीहरूकै सर्तमा होस्टेलमा राख्यौं। राति २ बजेको समयमा होस्टेलबाट विद्यार्थी कसरी निस्किन सक्छ। कसले अनुमति दियो ? विद्यार्थीसँग कहाँबाट मोटरसाइकल आयो ? यस्तो पनि लापरबाही गर्न मिल्छ ? छोराको मृत्युले आमा अम्बिका कुमारी यादव अर्धचेत छिन्। छिनछिनमा बेहोस हुन्छिन्। आँखामा आँसुका भेल बगेका बग्यै छन्। होस् खुल्नेबित्तिकै बिलौना गर्छिन्। कत चैल गेले हमर राजा बेटा, आइबक एकबेर ममि कहिदे बेटा(कहाँ गयौं मेरो छोरा, एकचोटी आमा भन्देऊ छोरा)। गाउँमा हस्पिटल खोलेर सेवा गर्न चाहन्थे सुमित सानैदेखि सुमित सामाजिक कार्यमा रुचि राख्थे। डाक्टर बन्ने सपना बुनेका उनी भविष्यमा गाउँमै हस्पिटल खोल्न चाहन्थे। त्यो सपनालाई साकार पार्न छोरोको पिँठ्यु थपथपाउँथे फुदन। सुमितलाई डाक्टर बनाउन १४ कठ्ठा जग्गा बेचिसकेको उनले सुनाए। पैसा थिएन। जग्गा थियो। कलेजलाई तिर्न हरेक किस्तामा जग्गा बेच्थे। अहिलेसम्म सुमितको कलेजमा ४० लाखको हाराहारीमा बुझाइसकेको थिएँ, फुदन भन्छन, यो वर्षमा कलेजलाई बुझाउन फेरि जग्गा बिक्रीमा राखेको थिएँ। जग्गा र पैसाको माया थिएन। थियो त केबल छोराको र भविष्यको। अब भने केही रहेन। हस्पिटल खोल्ने सपनामा जेठो छोराको समेत साथ रहेको फुदन सुनाउँछन्। त्यही योजनाले जेठो छोरा बी फार्मेसी पढ्यो। कान्छो भाइ डाक्टर बनेर आएपछि हस्पिटल खोल्छु भनेर भनि हिँड्थ्यो। अब उनको भाइ पनि रहेन। सपना पनि उडायो, भावुक हुँदै फुदनले भने। नेसनल मेडिकल कलेजलाई होस्टेल चलाउन क्षमता नरहेको मृतक सुमितका दाइ आशिष बताउँछन्। होस्टेल चलाउने क्षमता कलेजसँग छैन। कलेजको चरम लापरबाहीले आज दुईजना भाइ गुमाएका छौं। यो घटना फेरि नदोहोरिस् भनेर कलेजविरुद्ध कानुनी लडाइ लड्छु, आशिषले भने।"
आज देशका चारवटा प्रदेशमा हिमपात हुने,"काठमाडौं : आज देशका चारवटा प्रदेशमा हिमपात हुने भएको छ। मौसम पूर्वानुमान महाशाखाका अनुसार आज दिउँसो कोशी, बागमती र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आज राति कोशी, बागमती, गण्डकी र कर्णाली प्रदेशको पहाडी भूभागमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। कोशी, बागमती, गण्डकी र कर्णाली प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
डोल्पालीका दुःख,"देशको सबैभन्दा ठूलो जिल्ला डोल्पाका दुःख पनि ठूलै छन्। भौगोलिक हिसाबले जति फराकिलो र चौडा भए पनि यो जिल्ला देशको राजधानी र प्रमुख सहरहरूबाट धेरै टाढा छ। बल्लतल्ल सदरमुकामसम्म गाडी कुद्ने मोटरबाटो पुगेको छ। तर, बस्ती भने सदरमुकामबाट पनि कोसौं टाढा र हिमालका फेदीसम्मै अनि उत्तर छिमेकी देश चीनको तिब्बतसम्म छन्। बरु आफ्नै देशका सहरबाट भन्दा तिब्बततिरको बजार पायक हो। तर, त्यतापट्टि बजार छ भन्नु मात्रै, सीमा आउजाउ गर्ने ढोका जो बन्द छ। चिसो अनि मरुभूमिसमेत रहेको डोल्पामा धान फल्दैन। मकै र गहुँ पनि हुँदैन। जेजे अन्न फल्छ, त्यो पनि थोरैमात्रै। त्यसैले खाद्य संकट आइरहन्छ। सरकारले अनुदानको खाद्यान्न अर्थात् चामल पठाउँथ्यो कुनै बेला, त्यो रोकिएको पनि ५ वर्ष भइसकेको छ। बजारमा चामल क्विन्टलको ७ हजार ५ सय रुपैयाँ छ। १० रुपैयाँ प्याकेटको नुन किन्दाको लागत खर्च १ सय ५० रुपैयाँ हुन्छ। डोल्पाको माथिल्लो क्षेत्र शेफोक्सुन्डो, डोल्पोबुद्ध र छार्काताङसोङ गाउँपालिका र सदरमुकाम बीचको पैदल दूरी एक साताको हो। त्यति हिँडेर सदरमुकाम पुगे पनि खाद्य व्यवस्था तथा व्यापार कम्पनीकहाँ अनुदानको चामल पाइन्न। सरकारले पठाउन छाडेकै ७६ सालदेखि हो। गाउँगाउँसम्मै मोटरबाटो पुर्याउने हो भने डोल्पालीका दुःख हरण गर्ने एउटा उपाय निस्कन्छ। अर्को भनेको चीनसँगको नाका खुलाउने हो। प्रधानमन्त्रीको असोजमा भएको चीन भ्रमणताका नाका खुलाउने कुरा उनले गरेका थिए। हुम्लाको हिल्सातिर नाका खुलेको छ, तर डोल्पाको छैन। अर्को सबैभन्दा महत्वपूर्ण भनेको डोल्पामा के फलाउन सकिन्छ भनेर राज्यले केही न केही उपाय जुटाउनुपर्छ। चामल, मकै र गहुँमात्रै अन्न होइनन्। कोदो, फापर, जौ वा उवा जसरी अरू हिमाली जिल्लामा फलाइन्छ, त्यसको उपाय पनि गर्नुपर्छ। र, जहाँ जे फल्छ, त्यसैलाई नै त्यहाँको खाद्यसंस्कृति बनाउन प्रवद्र्धनात्मक अभियान चलाउनुपर्छ। संसारको सबै भूगोलमा सबै फल्दैन नै, जहाँ जे फल्छ, त्यही नै आहारा हुन्छ भन्ने ज्ञान नभएकैले कर्णालीका थुप्रै जिल्लामा खाद्य संकट हुने गरेको छ। मूल कुरा त्यो पनि हो।"
शुक्लाफाँटाको गजराज शेषचन्द्रले अब पर्यटक घुमाउने,"दोधारा चाँदनी : कञ्चनपुरस्थित शुक्लाफाँटा राष्ट्रिय निकुञ्जको पिपरियास्थित हात्तीसार पोष्टमा अढाई वर्षको भाले गजराज शेषचन्द्रलाई पर्यटक घुमाउने तालिम दिइएको छ। एक वर्षअघि चितवन राष्ट्रिय निकुञ्जबाट आमा नारायणकलीसँगै शुक्लाफाँटा ल्याइएको गजराज शेषचन्दलाई गत पुसदेखि तालिम दिन थालिएको हो। शनिबार शेषचन्द्रले तालिम पू्रा गरेको हो। शुक्लाफाँटा राष्ट्रिय निकुञ्जका वरिष्ठ संरक्षण अधिकृत प्रमोद भट्टराईले निकुञ्जमा हात्तीलाई प्रयोग गर्न तालिम दिनुपर्ने भएकाले अढाई वर्षको हात्तीलाई प्रशिक्षण दिएको बताए। शुक्लाफाँटामा गस्ती गर्न र पर्यटकलाई निकुञ्ज भ्रमण गराउन हात्तीको प्रयोग हुँदै आएको छ, उनले भने, हात्तीलाई परिचलान गर्न एक महिनाअघिदेखि सुरु गरिएको तालिम आज समापन भएको छ। उनले हाल निकुञ्जमा दुईवटा छावासहित आठ हात्ती रहेका बताए। तालिमको सुरुआतका बेला वयस्क हात्तीको सहारामा जङ्गलतर्फ लगिएको थियो। इच्छाअनुसार स्वतन्त्ररूपमा हिँडडुल गरिरहेका हात्तीलाई इशारा र निर्देशनका आधारमा हिँडाउनका लागि तालिम दिने गरिन्छ। शेषचन्द्रलाई नियन्त्रितरूपमा हिँडाउन हात्तीसारको वयस्क हात्ती सुर्तीकलीको प्रयोग गरिएका हात्तीसारका शिवदत्त चौधरीले जानकारी दिए। हात्तीलाई तालिम दिनुभन्दाअघि एउटा खम्बा तयार पारिन्छ, त्यसलाई खमारा भनिन्छ, चौधरीले भने, खम्बाको टुप्पोमा डोरी अल्झाउने खालको बनाइन्छ। डोरी अल्झिने उचाइ र हात्तीको घाँटीको उचाइ बराबर हुनुपर्छ। खम्बा गाडेको ठाउँमा पूजाआजा गरिन्छ। यसलाई खामेश्वरी पूजा पनि भनिन्छ। हात्तीलाई तालिम जसले दिने हो, उसैले पूजा गर्नुपर्छ। चौधरीका अनुसार हात्तीलाई पूर्णरूपमा तालिम दिन कम्तीमा एक महिना लाग्ने गर्छ। हात्तीलाई तालिम दिने वा हात्तीमा चढ्नेलाई बहकिया भनिन्छ, उनले भने, दिनमा जंगल घुमाएर ल्याएपछि हात्तीलाई बिहान पूजा गरेको खम्बामा बाँधिन्छ। यसका साथै अगाडि र पछाडिका खुट्टा पनि बाँधिन्छ। हात्तीको घाँटीमा बाँधिने डोरीलाई अग्रन, अगाडिको खुट्टा बाँध्नेलाई छनुवा र पछाडिको खुट्टा बाँध्नेलाई बन्डा भनिन्छ। जबसम्म बहकियाको भनेको टेर्दर्नै तबसम्म बस्न दिइँदैन र खम्बाबाट सारिँदैन, राति सुत्न पनि दिइँदैन, चौधरीले भने, कम्तीमा एक हप्ता लाग्छ, त्यतिबेलासम्म खम्बामै बाँधेर सिकाइन्छ। चौधरीका अनुसार भनेको मान्ने र उठबस गर्न थालेपछि वयस्क हात्तीकै साहारामा हात्तीमाथि बसेर पनि तालिम दिइन्छ। दुई हात्तीको बीचमा हालेर दायाँबायाँ गर्न नदिएर अगाडि लैजान दुवैतर्फ वयस्क हात्तीलाई हिँडाइन्छ, उनले भने, उकालोओरालो र पानी सबै ठाउँमा हिँड्न सक्नेगरी तालिम दिइन्छ, तालिमका बेलामा निडर बनाउन आगो देखाउने, गाडी देखेर नडराओस् भनेर सडकमा समेत हिँडडुल गर्न सिकाइन्छ। हात्तीलाई दुईदेखि तीन वर्ष छ महिना भित्रै तालिम दिइसक्नुपर्छ। त्यसपछि भने तालिम दिन निकै समस्या हुन्छ। अटेरी पनि हुनसक्छ। शुक्लाफाँटामा १० हात्तीको दरबन्दी भए पनि अहिले सानासहित आठमात्रै छन्। अहिले हात्तीसारसँगै निकुञ्जको मालुबेला र शुक्लाफाँटा पोष्टमा हात्ती राखिएको छन्।"
महावुधाम कसको ? महावै कि महावु ?,"कालीकोट : कालीकोट जिल्लाको महावै गाउँपालिका र दैलेखको महावु गाउँपालिकाबीच सीमा विवाद बढ्न थालेको छ। कालीकोट र दैलेख जिल्लाको सिमानामा पर्ने धार्मिक, ऐतिहासिक र पर्यटकीय स्थल महावुधामका कारण दुई गाउँपालिकाबीच सीमा विवाद बढेको हो। महावुधामको विकासका लागि तत्कालीन जिल्ला विकास समितिदेखि दुवै जिल्लाका स्थानीय सरकारले करोडौं रुपैयाँ बजेट खर्च गरे पनि सीमा विवाद समाधान हुन सकेको छैन। महावै गाउँपालिकाले महावुधाम आफ्नो सीमा क्षेत्रमा पर्ने दाबी गर्दै आएको छ। महावु गाउँपालिकाले पनि आफ्नो दाबी प्रस्तुत गरिरहेको छ। पश्चिम नेपालकै ठूलो धामका रूपमा रहेको महावुधाम समुद्री सतहदेखि चार हजार दुई सय मिटरको उचाइमा छ। पर्यटकीय रूपले निकै सम्भावना बोकेको महावुधाममा बर्सेनि आन्तरिक तथा बाह्य पर्यटकको आगमन बढिरहेको छ। तथ्यांकअनुसार बर्सेनि २० हजार बढीले महावुधामको दर्शन गर्ने गरेका छन्। महावुमा रहेको शिवलिङको दर्शन गरेमा मनोकांक्षा पूरा हुने विश्वास छ। महावु मेलामा धेरै जिल्लाका भक्तजनको सहभागिता रहने महावै गाउँपालिकाका अध्यक्ष खेमबहादुर सिंहले बताए। महावुकै नामबाट कालीकोटको महावै गाउँपालिका र दैलेखको महावु गाउँपालिका नामाकरण भएका छन्। परापूर्वकालदेखिको उपभोग र बासस्थानका हिसावले कालीकोटको महावै गाउँपालिकाका बासिन्दाहरूको चरिचरन क्षेत्र पनि हो। त्यसैले सो धाम कालीकोटकै हो, उनले भने। महावुधामको विकासका लागि तत्कालीन जिल्ला विकास समिति कालीकोट र महावै गाउँपालिकाले मन्दिर, धर्मशाला र अन्य भौतिक पूर्वाधार निर्माण गर्न करोड बढी रकम लगानी गरिसकेका छन्। साँध सीमाना र पानी ढल पनि कालीकोटतर्फ फर्केकाले महावुधाम कालिकोटको भएको सिंहको दाबी छ। महावुधाम कालीकोटकै सीमा क्षेत्रमा पर्ने दैलेख जिल्ला अदालतले फैसलासमेत गरिसकेको छ। दुई गाउँपालिकाबीचको सीमा विवादका कारण मेलामा आउने भक्तजनहरूले झगडा गर्ने, मन्दिर, गोठ भत्काउनेजस्ता काम गरिरहेका छन्। त्यसैले सीमा विवाद समयमै समाधान नभए स्थिति थप जटिल बन्ने देखिएको छ। दुई पालिकाबीचको सीमा विवाद समाधानका लागि दुवै जिल्लाका प्रमुख जिल्ला अधिकारीसँग माग गरेका छौं। विवादले पर्व र मेलामा हिंसकरूप लिन सक्छ, अध्यक्ष सिंहले भने, त्यसैले विवाद समाधान गर्न ढिलो गर्नुहुँदैन। दैलेखको महावु गाउँपालिका उपाध्यक्ष मञ्जु पाण्डेले महावुधाम दैलेखमा रहेको दाबी गरिन्। महावुधाम कालीकोटकै हो भन्ने पुष्टि गर्ने प्रमाण कसैले पेस गर्न सकेका छैनन्। महावु हाम्रो पालिकाको पनि चरिचरन क्षेत्र हो। दुवै जिल्लाका सम्बन्धित निकायले छलफल गरेर समाधान निकाल्नुपर्छ, उनले भनिन्, यो विवादलाई बढाउनेभन्दा पनि समाधान गर्ने गरी स्थानीय सरकारले समन्वय गर्नुपर्छ। दुवै जिल्लाको अनुगमन टोलीले चासो देखाए पनि सीमा विवाद समाधानका लागि ठोस पहल नहुँदा विवाद बढ्दै गएको स्थानीय करन सिंहले बताए। दुई जिल्लाको सीमा विवाद समाधान नभएकै कारण कर्णाली प्रदेशकै प्रचुर सम्भावना बोकेको पर्यटकीय स्थल महावुधाममा दर्शन गर्न आउने तीर्थालुले असुरक्षा महसुस गर्ने गरेका छन्, उनले भने। कालीकोटका प्रमुख जिल्ला अधिकारी गणेश नेपालीले महावु सीमाका विषयमा छलफल भए पनि दुवै जिल्लाका समन्वय प्रमुख, प्रशासन, सुरक्षा निकाय, राजनीतिक दल र नागरिक समाजको उपस्थितिमा कानुनी आधारमा सीमा विवाद टुंग्याउनुपर्ने बताए। महावुमा मेला लाग्ने समय नजिकिँदै गरेकाले समयमै विवाद समाधान गर्नुपर्नेमा उनले जोड दिए। दैलेखका जिल्लाका प्रमुख जिल्ला अधिकारी खिमराज भुसालले सीमा विवादका विषयमा जानकारी लिएर समाधानको पहल थाल्ने बताए। महावुधाममा दर्शन गर्न आउने भक्तजनलाई शान्ति सुरक्षाको प्रत्याभूति दिने वातावरण हामी बनाउँछौं। हजारौं पर्यटकको रोजाइमा पर्ने महावुधामलाई दुई पालिकाबीचको विवादको विषयले प्रभावित पार्नुहुँदैन नागरिक समाज र सरोकारवालाहरू जिम्मेवार भएर विवाद समाधान गर्नुपर्छ, उनले भने। महावुधामलाई कर्णाली प्रदेशकै महत्वपूर्ण पर्यटकीय स्थलका रूपमा लिइएको छ। कर्णाली प्रदेशले यसको विकासका लागि बजेट छुट्ट्याए पनि विवादका कारण योजना कार्यान्वयन हुन नसकेको महावै गाउँपालिका उपाध्यक्ष दानसिंह सेजुवालले बताए। विगतका स्थानीय सरकारले पनि विवाद समाधानका लागि ठोस पहल गरेनन्। अब हामीले ढिलो गर्नुहुँदैन, उनले भने। महावुधामको महत्व महावुधाम कालीकोट जिल्ला र दैलेख जिल्लाको सीमानामा पर्छ। यो धाम यहाँको अग्लो स्थान महावुलेकको पाटनमा अवस्थित छ। यो स्थान कालीकोटको महावै गाउँपालिका ४ मा पर्छ। प्रत्येक वर्ष जनैपूर्णिमाका दिन यहाँ भव्य मेला लाग्छ। जनैपूर्णिमाका दिन विशेष पूजा गरिने भएकाले महावुधाममा भगवान् शिवको दर्शन गर्न दैलेख, कालीकोट, जाजरकोट, सुर्खेत, बाँके, बर्दिया, कैलालीसँगै भारतबाटसमेत भक्तजनहरू आउने गर्छन्। महावुलेखका डाँडाकाँडामा बादलको घेराले पगरी बेरेजस्तै भएर महावुधाम बसेको छ। सुन्दर पाटन हेर्ने र धार्मिक आस्था मान्नेहरूका लागि महावुधाम आकर्षणको केन्द्र हो। महावुधामबाट बर्दिया, कैलालीको टीकापुर र नेपालगन्जसम्म देख्न सकिन्छ। पाटनको बीचमा रहेको ढुंगामाथि रहेको देवतालाई महावु जगन्नाथ भन्ने गरिन्छ। महावु जगन्नाथलाई महादेवका प्रतीकका रूपमा लिइन्छ। जगन्नाथलाई प्रार्थना गरे आफ्नो मनोकांक्षा पूरा हुन्छ भन्ने जनविश्वास रहेकाले महादेवलाई त्रिशूल बनाएर चढाउने गर्छन्। काँधमा त्रिशूल बोकेर शिवको महिमा गाउँदै भक्तजनहरू पैदल यात्रा गर्छन्। कालीकोटका काफ्ले थरका एक जना र दैलेख जिल्लाका आचार्य थरका एक जना पुजारीले पूजा गर्ने परम्परा रहेको महावुधाममा महिलाहरू गएमा अनिष्ट हुन्छ भन्ने धारणा रहे पनि पछिल्लो समय महिलाले पनि दर्शन गर्न पाउने व्यवस्था गरिएको छ। महावुगाथ रहेको स्थान रमनीय, पाटन क्षेत्र र समथर चरिचरन भएकाले दैलेख, कालिकोट, जुम्लालगायतका स्थानबाट भैंसी, भेडा बाख्रा चराउने उद्देश्यले गोठालाहरू गोठ निर्माण गरेर बस्ने गर्छन्। वर्षभरि हुने अन्न अभाव हटाउन, गाईवस्तु र मानव जीवनको अकाल मृत्यु हुनबाट बचाउन शिवको पूजापाठ गर्ने गरिन्छ। पूजाका लागि पुग्ने भक्तजनले मुख्य मन्दिरको करिब चार सय मिटर टाढैदेखि बुकी झारलगायत मुखमा घाँस च्याप्ने चलन अहिले पनि कायमै छ। दाम्लो बाँधेकै अवस्थामा मरेका पशु चौपायाहरूको मोक्ष प्राप्तिका लागि किसानहरूले आफ्नो घाँटीमा दाम्लो बाँधेर पूजापाठ गर्ने प्रचलन पनि छ। नबोलिकनै शिवलिङ भएको स्थानलाई तीर्थयात्रीले सातपटकसम्म परिक्रमा गर्ने गर्दछन्। शिवलिङमा दैलेखका आचार्य र कालीकोटका ब्राहमणहरूले प्रत्येक वर्षको पूर्णिमा पूजामा दूधको धारासँगै पूजापाठ गरेपछि मात्र देशभरिका अन्य स्थानहरूमा रहेका देवी देवताहरूको पूजा हुने प्रचलन छ।"
