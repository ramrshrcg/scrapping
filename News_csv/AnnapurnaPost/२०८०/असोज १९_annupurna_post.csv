शीर्षक,विवरण
कायाकल्प पर्खिरहेको नेपाल एयरलाइन्स,"नेपाल वायु सेवा निगम अर्थात् नेपाल एयरलाइन्स नेपालको राष्ट्रिय ध्वजावाहक हो । तर यो ध्वजावाहक धुजाधुजा छ । ऋणैऋणको भारले थिचिएको छ । बजार खुम्चिएको छ । उडान कटौती भइरहेका छन् । आवश्यक मात्रामा जहाज छैनन् । ४८ अर्ब ३ करोड ऋणको भारले थिचिएको ध्वजावाहकलाई तंग्र्याउने उपाय तत्काल चाहिएको छ । २०५० सालयता ओरालो गतिमा हिँडिरहेको यो सरकारी स्वामित्वको संस्थानलाई उकास्ने उपायको खोजीस्वरूप पछिल्लोपटक एउटा समितिले केही सल्लाह र सुझाव दिएको छ । पूर्वगभर्नर दीपेन्द्रबहादुर क्षेत्री संयोजकत्वको समितिको खास निष्कर्ष निगमको कायाकल्प नै हो । त्यसो त यसअघि पनि ८८ वटा समिति बनेका थिए । तिनका प्रतिवेदन कार्यान्वयन भएनन् । तिनले दिएको सुझाव पनि खास भिन्न छैन । पूरै कायाकल्प नगरी निगमको पुनर्जीवन सम्भव छैन । जसरी पहिला प्रतिवेदन धमिराको आहारा बनाइए फेरि पनि त्यसै नहोला भन्न सकिन्न । २०५० सालतिर ४ बोइङ, ३ एभ्रो, ११ ट्विनअटर र १ पिलाटस पोटर जहाज भएका निगम अहिले तन्नम अवस्थामा गुज्रिरहेको छ । अन्तर्राष्ट्रिय गन्तव्य १३ बाट ९ मा झरेका छन् । यसबीच कहिले धमिजा काण्ड त कहिले लाउडा अनि चेजएयरजस्ता काण्डहरूले निगमलाई चौपट पारे । ४७ अर्ब रुपैयाँको दीर्घकालीन ऋण त निगमले वर्षको ५ अर्ब रुपैयाँका दरले नाफा कमाउँदा पनि तिर्न १० वर्ष लाग्छ । २०१५ सालमा ३८ लाख रुपैयाँ लगानीबाट सुरु भएको संस्थाको आर्थिक वर्ष २०७८०७९ सम्मसम्म ४ अर्ब ९० करोड ऋणात्मक पुँजी छ । ध्वजावाहकलाई धुजाधुजा बनाएको राजनीतिक हस्तक्षेपले हो । सरकारले गर्ने सीधा नियुक्तिको साटो खुला प्रतिस्पर्धामा प्रमुख कार्यकारी अधिकृत (सीईओ) राख्ने र मन्त्रालयको सचिवलाई अध्यक्ष बनाउने पूर्वगभर्नर क्षेत्री संयोजकत्व समितिको सुझाव व्यावहारिक छ । अर्काे रणनीतिक साझेदार भिœयाउने, निगमलाई कम्पनीमा लैजाने र व्यापक बजारीकरण गर्ने कुराले नै निगमको कायाकल्प हुन सक्छ । जहाज नथपी धरै छैन । अघिल्ला समितिबाट निजीकरणको पनि सुझाव नआएको होइन । त्यो सही विकल्प हुन सक्दैन । मुलुकसँग राष्ट्रिय ध्वजावाहक हुन जरुरी पनि छ । संसारका थुप्रै मुलुकका राष्ट्रिय ध्वजावाहकले प्रशस्त कमाएका प्रशस्तै उदाहरण छन् । हाम्रोमा चाहिँ स्वायत्त ढंगले चल्न नदिने अनि ध्वस्त पार्ने र फेरि कौडीको भाउमा सरकारी सम्पत्ति बेच्ने जुन प्रवृत्ति देखा पयो, त्यसले झन् भ्रष्टाचार मौलाएको हो । निजीकरण होइन, निजी क्षेत्रलाई पनि समावेश गरी स्वायत्त कम्पनीका रूपमा निगमलाई अघि बढाउनुपर्छ । अनिमात्रै निगमले उडान भर्छ ।"
सम्मानित पदका विवादित निर्णय,"काठमाडौं : निर्णय १ २०७२ सालमा नेपालगन्जका चेतन मानन्धरलाई दिनदहाडै खुँडा हानेर हत्या गरियो। हत्याको मुख्य योजनाकार भन्दै जिल्ला अदालत बाँकेले गुन्डा नाइके योगराज (रिगल) ढकाललाई जन्मकैदको सजाय तोक्यो। तर, संविधान दिवसका अवसरमा रिगलले राष्ट्रपति रामचन्द्र पौडेलबाट बाँकी कैद मिनाहा पाए। कैद मिनाहा गर्न सरकारले गरेको सिफारिसलाई जस्ताको तस्तै सदर गरेपछि राष्ट्रपति पौडेल विवादमा तानिए। रिगल छुटेपछि राजबन्दीजस्तै स्वागत याली निकालियो। निर्णय २ जिल्ला, पुनरावेदन र सर्वोच्च अदालतले टीकापुर घटनाका मुख्य योजनाकार भन्दै रेशम चौधरीलाई सर्वस्वसहित जन्मकैदको सजाय तोक्यो। तर, गणतन्त्र दिवसका अवसरमा रेशमले राष्ट्रपति पौडेलबाट आममाफी पाए। त्यसअघि रेशमलाई छुटाउनकै लागि मुलुकी कार्यविधि संहितामा संशोधन गर्न सरकारले राष्ट्रपति समक्ष अध्यादेश सिफारिस गरेको थियो। राष्ट्रपतिले अध्यादेश अनुमोदन गरे, रेशमलाई आममाफी पनि दिए। निर्णय ३ पूर्वराष्ट्रपति विद्यादेवी भण्डारीले प्रमाणीकरण नगरेर निष्क्रिय बनेको नागरिकता विधेयकलाई राष्ट्रपति पौडेलले प्रमाणीकरण गरे, त्यो पनि मन्त्रिपरिषद्को सिफारिसमा। निष्क्रिय बनेको ८ महिनापछि २०८० जेठ १७ गते विधेयक प्रमाणीकरण गरेपछि पौडेल विवादमा तानिए। राष्ट्रपति संविधानको पालक मात्रै होइनन्, रक्षक पनि हुन्। संविधानको धारा ६१ (४) ले संविधानको पालन र संरक्षण गर्नु राष्ट्रपतिको प्रमुख कर्तव्य भनेको छ। तर, वर्तमान सरकारले लगाएकाअराएका विवादास्पद् निर्णयमा पनि सोच विचार नै नगरी प्रमाणित गर्दा पछिल्लो समय राष्ट्रपति विवादमा पर्दै आएका छन्। विज्ञ भन्छन्, यो अवस्था हेर्दा राष्ट्रपतिले संविधानको संरक्षण गर्न नसकेको प्रतित हुन्छ। अहिले राष्ट्रपति रामचन्द्र पौडेल निष्क्रिय बनेको नागरिकता विधेयक प्रमाणीकरण, गुन्डा नाइके रिगलको रिहाइ र रेशम चौधरीलाई आममाफी दिने निर्णयका कारण विवादमा परेका छन्। सम्मानित पदलाई रबर स्ट्याम्प बनाएर सरकारले पद र कुर्सी जोगाउने काम गरिरहेको उनीमाथि आरोप लाग्न थालेको छ। संविधान दिवसका दिन यस वर्ष गुन्डा नाइके रिगलसहित ६ सय ७० जनाको कैद मिनाहा गरियो। गुन्डागर्दीमा संलग्न ढकालले सत्तारूढ नेपाली कांग्रेसको साथ पाए। कानुनी छिद्रको उपयोग गर्दै १२ वर्षको कैद भुक्तानी नै नगरी माफी पाए। उनले आठ वर्षअघि नेपालगन्जका चेतन मानन्धरको दिउँसै खुँडा प्रहार गरी हत्या गरेका थिए। उक्त हत्या काण्डमा जिल्ला अदालत बाँकेले ढकालसहित १४ जनालाई दोषी ठहर गर्दै सर्वस्वसहित जन्मकैदको सजाय सुनाएको थियो। गुण्डागर्दीमा संलग्न ढकाल नेपाल कांग्रेस निकट तरुण दलको क्षेत्र नं ३ का तत्कालीन सभापति हुन्। हत्यारालाई आममाफी दिएर छुटाउने भए अदालत किन चाहियो ? भारती शेर्पा (मानन्धर), पीडित २०७२ असार २८ गते श्रीमान्को हत्यापछि भारती शेर्पा (मानन्धर)ले डिप्रेसनको औषधि सेवन गर्दै आएकी छिन्। अदालतले दोषी ठहर गरेका ढकाललाई सरकारको सिफारिसमा राष्ट्रपति पौडेलले आममाफी दिएपछि उनी त्रसित छिन्। कैद मिनाहास्वरूप दिइएको आममाफी बदरको माग गर्दै सर्वोच्च अदालतमा रिट निवेदन दिएकी छिन्। राष्ट्रपति पौडेलले कैद मिनाहापछि बल्ल थाहा पाए, गुन्डा नाइके ढकालको पृष्ठभूमि। झन्डै १२ वर्षको कैद भुक्तान बाँकी हुँदै कारागार मुक्त भएपछिको सार्वजनिक अबिरजात्रा र कार्यकर्ताको स्कर्टिङले राष्ट्रपति पौडेल स्वयम् झस्किएका छन्। एक सल्लाहकारले भने, न्यायालयबाट दोषी ठहर भएका रेशम चौधरीदेखि रिगल ढकालसम्मलाई आममाफीको सिफारिस गर्ने मन्त्रिपरिषद् हो। मन्त्रिपरिषद्ले जस लियो। अपजस पाउने राष्ट्रपति ? अपराध गर्नेलाई उन्मुक्ति दिनु हुँदैन। मन्त्रिपरिषद्को सिफारिसबारे प्रधानमन्त्रीसँग बुझ्छु। माधवकुमार नेपाल, अध्यक्ष, एकीकृत समाजवादी नेपालगन्जका चेतन मानन्धरको हत्या अभियोगमा जिल्ला अदालत बाँकेले ढकाललाई दोषी ठहर गरेको हो। न्यायाधीश विष्णु सुवेदीको इजलासले २०७५ वैशाख ११ मा रिगललाई हत्याका मुख्य योजनाकारका रूपमा दोषी ठहर गर्दै सर्वस्वसहित जन्मकैदको सजाय सुनाएको थियो। संविधान दिवसमा आममाफी पाएलगत्तै कांग्रेस कार्यकर्ताले स्कर्टिङ गरेका थिए। श्रीमान्को हत्यामा संलग्नलाई आममाफीसँगै अबिरजात्रा गरेपछि भारती शेर्पा (मानन्धर) त्रसित छिन्। डिप्रेसनको औषधि सेवन गरिरहेकी भारतीले माफीविरुद्ध सर्वोच्चमा मुद्दासमेत दिएकी छिन्। सर्वोच्चमा रिट निवेदन दायर भएलगत्तै राष्ट्रपतिका कानुनी सल्लाहकार बाबुराम कुँवरले सरकारका कानुनी सल्लाहकार दीनमणि पोखरेलसँग रोष व्यक्त गरेका छन्। स्रोतका अनुसार, महान्यायाधिवक्ता पोखरेलले प्रधानमन्त्री पुष्पकमल दाहाल र गृहमन्त्री नारायणकाजी श्रेष्ठ समक्ष सन्देश पुयाइदिने आश्वासन दिँदै आएका छन्। सरकार र दल खुसी पार्दा विवादित अघिल्ला दुई राष्ट्रपतिभन्दा झन् बढी विवादित र निरीह बन्न पुगेका छन, रामचन्द्र पौडेल। सत्ता गठबन्धनको साथले राष्ट्रपति भएका पौडेल सरकार र दललाई चिढ्याउन नचाहँदा विवादित बनेका छन्। बदनियतका साथ गलत निर्णय भएको छ। विरोध स्वाभाविक छ। गगन थापा, महामन्त्री, नेपाली कांग्रेस पूर्वराष्ट्रपति भण्डारीले प्रमाणीकरण नगरेको निष्क्रिय नागरिकता विधेयकलाई राष्ट्रपति पौडेलले आठ महिनापछि प्रमाणीकरण गरे। नेपाल नागरिकता ऐन, २०६३ लाई संशोधन गर्न बनेको विधेयक प्रमाणीकरण गरेर राष्ट्रपति पौडेल विवादित बनेका थिए। संविधानविद् डा भीमार्जुन आचार्यका अनुसार, राष्ट्रपति पौडेललाई नागरिकता विधेयक प्रमाणीकरण गर्नै पर्ने बाध्यता नभएको बताउँछन्। नागरिकता विधेयक प्रमाणीकरण गरेलगत्तै रेशम चौधरीलाई आममाफी दिने काम भयो, संविधानविद् डा आचार्य भन्छन्, राष्ट्रपति हुनका लागि राजनीतिक दलहरूले सहयोग गरे भन्ने सोच देखियो। दलहरूलाई किन चिढ्याउनु भन्ने मानसिकताले काम गरेको पाइयो। संविधानको अभीष्ट त्यो होइन। नागरिकता ऐन, २०६३ लाई संशोधन गर्न बनेको नेपाल नागरिकता पहिलो संशोधन विधेयक, २०७९ लाई दुवै सदनले पारित गरेको थियो। प्रतिनिधिसभाका तत्कालीन सभामुखले प्रमाणित गरी २०७९ साउन १५ गते राष्ट्रपति भण्डारी समक्ष पेस गरेका थिए। तत्कालीन राष्ट्रपति भण्डारीले केही विषयहरूमा ध्यानाकर्षणसहित पुनर्विचारका लागि संघीय संसद्मै फिर्ता पठाएकी थिइन्। राष्ट्रपति रबर स्ट्याम्प हुनु हुँदैन। न्याय मर्ने अवस्थामा विज्ञप्ति जारी गर्नुपर्छ। बलराम केसी, पूर्वन्यायाधीश २०८० जेठ १२ गते बसेको मन्त्रिपरिषद्को बैठकले निर्णय गरि विधेयक प्रमाणीकरण गर्न राष्ट्रपति पौडेल समक्ष पठाइएको थियो। राष्ट्रपति कार्यालयले नेपालको संविधानको धारा ६१ को उपधारा (२) (३) (४) र धारा ६६ एवं सर्वोच्चबाट प्रतिपादित सिद्धान्तसमेत बमोजिम भन्दै विधेयक प्रमाणीकरण भएको जनाएको थियो। सर्वोच्च अदालतका पूर्वन्यायाधीश बलराम केसी राष्ट्रपतिले न्यायिक मनको प्रयोग गर्नुपर्ने सुझाउँछन्। निर्दोष महिला र बालबालिकालाई विधवा र टुहुरो बनाउने व्यक्तिलाई कसरी माफी दिन मिल्छ ? पूर्वन्यायाधीश केसी भन्छन्, अदालतले हत्या गरेको ठहर गरेको व्यक्तिलाई छोड्न मिल्छ ? माफी दिनुअघि संविधान, कानुनका साथै मानवताको दृष्टिबाट हेर्नुपर्छ। जिल्ला अदालतबाट दोषी ठहर भएका योगराज (रिगल) ढकालदेखि तीन तहका अदालतले दोषी ठहर गरेका रेशम चौधरीसम्मलाई आममाफी दिनेसम्मका कार्यले गलत नजिर कायम भएको संविधानविद्हरू बताउँछन्। मन्त्रिपरिषद्ले सिफारिस गरेता पनि पुनर्विचार गर्नको लागि राष्ट्रपति कार्यालयले फिर्ता पठाउन सक्छ, पूर्वन्यायाधीश केसी भन्छन्, राजनीतिक दल, महान्यायाधिवक्ता, संविधान एवं कानुनविद्सँग सल्लाह गरेर सिफारिस गर्न राष्ट्रपति कार्यालयले अनुरोध गर्न सक्छ। संविधानविपरीतका सिफारिसमा राष्ट्रपति चनाखो नहुँदा विवादित हुने गरेको संविधानविद् डा आचार्य बताउँछन्। सत्ता गठबन्धनमै विरोध पुष्पकमल दाहाल नेतृत्वको मन्त्रिपरिषद्को निर्णयमा सत्ता घटक अन्य दलले समेत कैद मिनाहाप्रति आपत्ति जनाएका छन्। सत्ता गठबन्धमा नेकपा (एकीकृत समाजवादी) का अध्यक्ष तथा पूर्वप्रधानमन्त्री माधवकुमार नेपालले ढकालका बारेमा आफूहरूलाई कुनै जानकारी नदिई निर्णय गरेको दाबी गरेका छन्। मेचीमहाकाली समाजवादी जागरण अभियानको क्रममा रौतहटको चन्द्रनिगाहपुर पुगेका पूर्वप्रधानमन्त्री नेपालले बिहीबार समाजवादी प्रेस संगठन रौतहटद्वारा आयोजित पत्रकार भेटघाट कार्यक्रममा भने, अपराध गर्नेलाई उन्मुक्ति दिनु हुँदैन। के भएको हो म प्रधानमन्त्री (पुष्पकमल दाहाल ) समक्ष कुरा राख्छु। राष्ट्रपति संविधान, देश र जनताप्रति उत्तरदायी हुनुपर्छ। संवैधानिक दर्शनलाई हेक्का राख्नुपर्छ। डा भीमार्जुन आचार्य, संविधानविद् नेपाली कांग्रेसका महामन्त्री गगन थापाले पनि आपत्ति व्यक्त गरेका छन्। प्रतिनिधिसभाको बिहीबारको बैठकमा बोल्दै महामन्त्री थापाले कानुनको दुरुपयोग गरेर माफी मिनाहा दिनेमा कुनै पनि दलहरू अछुतो नभएको बताए। उनले भने, बदनियतका साथ गलत निर्णय भएको छ। यसको विरोध स्वाभाविक छ। २०७२ सालमा संविधान जारी भएयता हालसम्म अहिलेसम्म ६ हजार ७ सय ४३ जनाले माफी मिनाहा पाएका छन्। जसमध्ये कति जनाले कानुनी छिद्रको दुरुपयोग गरेर माफी मिनाहा गरिएको छ भन्ने यकिन छैन। महामन्त्री थापाले कानुनमा रहेको छिद्र तत्कालै सच्याउनुपर्ने बताए। किन विवादित बन्छन्, राष्ट्रपति ? पूर्वराष्ट्रपति रामवरण यादव रुक्माङ्गत कटुवाल प्रकरण र अख्तियार दुरुपयोग अनुसन्धान आयोगको प्रमुख आयुक्तमा लोकमानसिंह कार्कीलाई नियुक्त गर्दा विवादमा परेका थिए। अन्तरिम संविधानका भरमा फरक खालको संवैधानिक दायित्व निर्वाह गर्नुपर्ने सन्दर्भमा यादवको कार्यकाल पनि विवादमुक्त हुन सकेन। नयाँ संविधानले राष्ट्रपतिका काम, कर्तव्य र अधिकारबारे प्रस्ट्याउँदा पनि पूर्वराष्ट्रपति विद्यादेवी भण्डारी सरकार विघटन र नागरिकता विधेयकको सन्दर्भमा विवादित बनेकी थिइन्। राष्ट्रपति पौडेल त आउँदाआउँदै विवादमा तानिएका छन्। राष्ट्रपतिका क्रियाकलापप्रति टिप्पणी वा समर्थनविरोध हुनु स्वाभाविक हो। राजेन्द्र दाहाल, वरिष्ठ पत्रकार पूर्वन्यायाधीश केसीका अनुसार बेलायतमा महारानीको निर्णय उल्ट्याउनु परेमा अदालतले मन्त्रिपरिषद्लाई नै दोषी ठहर गर्छ। सरकारले गलत सल्लाह दिएका कारण निर्णय भएको भन्ने ढंगबाट बेलायतको न्यायालयबाट आदेश हुने गर्छ, पूर्वन्यायाधीश केसी थप्छन्, बदमास त मन्त्रिपरिषद् नै हो। मन्त्रिपरिषद्को सिफारिस प्रमाणीकरण गर्नुपर्ने राष्ट्रपतिलाई बाध्यता छ। तर पनि हतारहतारमा रबरस्ट्याम्पजस्तो प्रमाणीकरण गरिहाल्नु हुनु हुँदैन। तत्कालीन प्रधानमन्त्री केपी शर्मा ओली नेतृत्वको मन्त्रिपरिषद्ले गरेका निर्णय एवं सिफारिसहरू तुरुन्तै प्रमाणीकरण गरेकै कारण पूर्वराष्ट्रपति भण्डारी विवादित हुन पुगेकी उनको भनाइ छ। पूर्वन्यायाधीश केसी भन्छन्, मन्त्रिपरिषद्ले जे जस्तो सिफारिस गरे पनि राष्ट्रपतिले हातहातै प्रमाणीकरण गर्नु हुँदैन। विवेक पुयाउनु पर्छ। तत्कालीन राजा वीरेन्द्र शाहले पनि २०५७ सालमा नागरिकताकै सन्दर्भमा विधेयकमा सर्वोच्च अदालतमा राय मागेका थिए। राष्ट्रियतामा गम्भीर खतरा पैदा हुने भएकाले वीरेन्द्रले पनि विधेयक प्रमाणीकरण गर्न अस्वीकार गरेका थिए। तत्कालीन राष्ट्रपति भण्डारीले पनि संविधानमा सर्वोच्चमा राय लिने प्रावधान नभएकाले राष्ट्रपतिले संसद्मै फिर्ता पठाएकी थिइन्। वरिष्ठ पत्रकार राजेन्द्र दाहाल राष्ट्रपतिहरू सरकारको सिफारिसअनुसार नै काम गर्दा राष्ट्रपति विवादित हुने गरेको बताउँछन्। पूर्वराष्ट्रपतिहरू सार्वजनिक पदमा बसेका पदाधिकारीहरू भएकोले आलोचना वा टिप्पणी हुनु स्वाभाविक भएको उनको भनाइ छ। राष्ट्रपतिका कामकारबाही र क्रियाकलाप सार्वजनिक चासोको विषय हुन्छन्, वरिष्ठ पत्रकार दाहाल भन्छन्, सबै टीकाटिप्पणी र चर्चालाई राष्ट्रपतिको विरोध भनेर बुझ्नु हुँदैन। टिप्पणी वा समर्थन विरोध हुनु स्वाभाविक हो। उत्तरदायी को हुने ? राजनीतिक दलको संरक्षण पाएमा जस्तोसुकै अपराधमा पनि उन्मुक्ति पाइने सन्देश प्रवाह भएको पीडितहरूको दुःखेसो छ। ढकालद्वारा हत्या गरिएका चेतनकी श्रीमती न्यायको आसमा माइतीघर मण्डलामा रिले अनशन बस्न सुरु गरेकी छिन्। पीडित भारती भन्छिन्, हत्यारालाई आममाफी दिएर छुटाउने हो भने त्यसो भए अदालत किन चाहियो ? राष्ट्रपति पौडेलका कानुनी सल्लाहकार कुँवरका अनुसार, कैलाली हत्याकाण्डमा दोषी ठहर भएका रेशम चौधरीदेखि व्यक्ति हत्यामा संलग्न रिगल ढकालसम्मको आममाफी प्रक्रियामा व्यक्तिगत र सामूहिकरूपमा मन्त्रिपरिषद् नै उत्तरदायी हुनुपर्छ। कुन व्यक्तिलाई आममाफी दिने भन्नेमा सुरुमै सरकारी निकायबाट सिफारिस भएर मन्त्रिपरिषद्मा गएको हुन्छ। मन्त्रिपरिषद्ले निर्णय गरेर राष्ट्रपति समक्ष सिफारिस गरेको हुन्छ, कुँवर भन्छन्, संविधान र कानुनी व्यवस्थाअनुसार आममाफीको सम्पूर्ण जिम्मेवारी सरकार (मन्त्रिपरिषद्)ले लिनुपर्छ। पूर्वन्यायाधीश केसीका अनुसार, संविधानविपरीत काम गर्नु पर्ने बाध्यता आइपरेमा राष्ट्रपतिले विज्ञप्ति जारी गर्दै सरकारलाई नंग्याउन सक्ने बताउँछन्। आममाफी फौजदारी कानुनका विज्ञसँग सल्लाह गर्नुपथ्र्यो, पूर्वन्यायाधीश केसी भन्छन्, संविधान, कानुनका विज्ञहरूले हत्यामा दोषी ठहर भएकालाई आममाफी दिन नमिल्ने सुझाव दिएको जनाएर मन्त्रिपरिषद्को सिफारिस फिर्ता पठाउनु पथ्र्यो। त्यसो गर्न सकेको भए राष्ट्रपति पौडेलको उचाइ चुलिन्थ्यो। सरकारका सिफारिस प्रमाणीकरण गर्दा नै राष्ट्रपति विवादित हुने गरेका छन्। तर, राष्ट्रपति विवादित बनिरहँदा सिफारिसकर्ता सरकारले भने उत्तरदायित्वबोध गरेको पाइँदैन। जसअपजस लिनु साटो सरकार पन्छिने गरेको छ। सेरेमोनियल राष्ट्रपतिले के गर्ने ? राष्ट्रपतिले अधिकारको प्रयोग वा कर्तव्यको पालन गर्दा संविधान वा संघीय कानुनबमोजिम गर्नुपर्ने संवैधानिक व्यवस्था छ। कुनै निकाय वा पदाधिकारीको सिफारिसमा गरिने भनी किटानीसाथ व्यवस्था भएको कार्यबाहेक राष्ट्रपतिबाट सम्पादन गरिने अन्य जुनसुकै कार्य मन्त्रिपरिषद्को सिफारिस र सम्मतिबाट हुने व्यवस्था छ। त्यस्तो सिफारिस र सम्मति प्रधानमन्त्रीमार्फत पेस हुने संविधानमा उल्लेख छ। संविधानको पालन र संरक्षण गर्नु राष्ट्रपतिको प्रमुख कर्तव्य हो। संविधानले कार्यकारी अधिकार मन्त्रिपरिषद्लाई सुम्पेको छ। कार्यकारी अधिकार नभए पनि राष्ट्रपतिले संविधान एवम् कानुनको पालना र संरक्षणमा सरकारलाई डोयाउन रचनात्मक भूमिका निर्वाह गर्न सक्ने संविधानविद्हरू बताउँछन्। संवैधानिक कानुनका ज्ञाता डा आचार्यका अनुसार, राष्ट्रपतिको भूमिका संविधानको पालन र संरक्षण गर्ने नै हो। डा आचार्य भन्छन्, संविधानको पालन भनेको आफूले गर्ने हो भने संरक्षण भनेको अरूलाई गर्न लगाउने हो। सरकारले संविधानविपरीत काम गरेको अवस्थामा राष्ट्रपतिले सहजै समर्थन नगरी अप्ठ्यारोमा पार्न सक्छन्। सरकारले सरकारले संविधान, कानुनविपरीत काम गर्न थालेमा राष्ट्रपतिले कुनैकुनै रचनात्मक भूमिका खेल्न सक्छन्, डाआचार्यले भने, संविधानको पालना र संरक्षणको सन्दर्भमा कतिपय सबालमा राष्ट्रपतिहरू चुकेको देखिन्छ। संसदीय व्यवस्थामा राष्ट्रपतिले प्रधानमन्त्रीको सिफारिसमा काम गर्नुपर्छ। पूर्वन्यायाधीश केसी संविधानमा राष्ट्रपतिको भूमिका सेरेमोनियल रहेको बताउँछन्। संविधान दिवसका अवसरमा दिइने आममाफीमा राष्ट्रपतिहरूलाई अप्ठ्यारो पर्ने गरेको छ। दिउँसै खुँडाले हानेर हत्या गरिएको केसमा पनि माफी पाएको अवस्था छ। ज्यानमारालाई आममाफी दिँदा सोझो ढंगले राष्ट्रपतिमाथि नै दोष दिइने भएकोले सिफारिस फिर्ता पठाउनुपर्छ, पूर्वन्यायाधीश केसी भन्छन्, अदालतको फैसलामा त्रुटि कहाँ भएको हो ? त्यो पेस गर्नुहोस् मन्त्रिपरिषद्को सिफारिस फिर्ता पठाउनु पथ्र्यो। रेशम चौधरी, रिगल ढकालजस्ता न्यायालयबाट दोषी ठहर गरेकालाई माफी दिन अस्वीकार गर्दै पठाएको सिफारिसलाई पुनः मन्त्रिपरिषद्ले सिफारिस गरेमा पनि उपाय निकाल्न सकिने पूर्वन्यायाधीश केसी बताउँछन्। अन्य राजनीतिक दलका साथै संविधानविद्, मृतकका पीडित परिवारसँग पनि सल्लाह गर्छु भन्न सक्ने अधिकार राष्ट्रपतिलाई छ, उनले भने, आफूबाट धेरै प्रयत्न गर्दा पनि हत्यामा दोषी ठहर भएकालाई माफीको लागि पटकपटक सिफारिस आएको उल्लेख गर्दै विज्ञप्ति सार्वजनिक गर्न सक्नुपर्छ। संविधानविद् डा आचार्य राष्ट्रपति पदको गरिमा र संवैधानिक दर्शनअनुसार राष्ट्रपतिले भूमिका निर्वाह गर्नुपर्ने सुझाउँछन्। राष्ट्रपति जुनसुकै तवरबाट नियुक्त हुन सक्छन्, संविधानविद् डा आचार्य भन्छन्, राष्ट्रपति पदको शपथग्रहणपछि पार्टी होइन संविधान, देश र जनताप्रति उत्तरदायी हुनुपर्छ। वारिष्ठ पत्रकार राजेन्द्र दाहाल सरकारका सिफारिस नै विवादित हुने गरेको चर्चा गर्दै राष्ट्रपतिहरू लो प्रोफाइलमा बस्न सुझाउँछन्। राष्ट्रपति संवैधानिक दायित्व निर्वाह गर्नुपर्ने उल्लेख गर्दै दाहाल भन्छन, राष्ट्रपतिमा चर्चा चाहने वा जस खोज्ने प्रवृत्ति हुनु हुँदैन। लो प्रोफाइलमा बस्नुपर्छ। संविधानविद् डा आचार्य राष्ट्रपति संविधान, कानुनका साथै देश र जनताप्रति जवाफदेही भएर काम गर्नुपर्ने सुझाउँछन्। डा आचार्य भन्छन्, पदीय गरिमा र संवैधानिक दर्शनलाई हेक्का नराख्दाखेरि राष्ट्रपतिहरू विवादमा पर्ने गरेका छन्। सर्वोच्चले सोध्यो, आममाफी किन दिइयो ? सर्वोच्च अदालतले चेतन मानन्धरको हत्यामा दोषी ठहर भएका योगराज (रिगल) ढकाललाई माफी मिनाहा दिनुको कारण देखाऊ आदेश जारी गर्दै सात दिनभित्र माफी निर्णयको सक्कल मिसिल झिकाउन आदेश गरेको छ। न्यायाधीश डा मनोजकुमार शर्माको एकल इजलासले रिट निवेदनमा समावेश कानुनी प्रश्नको जटिलता र महŒवको विचार गर्दै पूर्ण इजलासमा पेस गर्न आदेश गरेको छ। इजलासले असोज ३ गते राष्ट्रपति रामचन्द्र पौडेलद्वारा माफी मिनाहा सम्बन्धमा भएको निर्णयको सक्कल मिसिल समेत महान्यायाधिवक्ताको कार्यालयमार्फत झिकाउन आदेश गरेकोे छ। पीडित भारती शेर्पा (मानन्धरले) दायर गरेको रिटमा राष्ट्रपति रामचन्द्र पौडेलबाट हत्या अभियोगमा दोषी ठहर भएका ढकालको कैद मिनाहा गरिनु संविधान, कानुनसम्मत नभएको उल्लेख गर्दै बदरको माग गरिएको छ। इजलासले निवेदकको मागबमोजिम आदेश जारी हुन नपर्ने मनासिव आधार, कारण र प्रमाण भए सोसमेत खुलाई असोज २४ गतेभित्र लिखित जवाफ पेस गर्न विपक्षीलाई आदेश दिएको छ। सुनुवाइको लागि असोज २५ गते पेसी तोकिने भएको छ। परिवारका सदस्यलाई सुरक्षा दिनू सर्वोच्चले रिट निवेदनको टुंगो नलागेसम्म निवेदक भारती र पारिवारिक सदस्यहरूलाई यथोचित सुरक्षा प्रदान गर्ने, गराउने व्यवस्था गर्नसमेत आदेश दिएको छ। सुरक्षाको आवश्यक व्यवस्था गर्न गृह मन्त्रालयलाई लेखी पठाउनसमेत आदेश गरेको छ। रिगल, नेपाली कांग्रेस निकट तरुण दलको बाँके३ का तत्कालीन सभापति हुन्। महान्यायाधिवक्ता बहसमा उपस्थित हुनू इजलासले सरकारका कानुनी सल्लाहकार महान्यायाधिवक्ता डा दिनमणि पोखरेललाई बहसमा उपस्थित हुन आदेश गरेको छ। रिटमा निवेदक वा प्रत्यर्थी (विपक्षी) कुनै पक्षको अनुरोधमा पनि स्थगित नहुने व्यहोरा जनाउ दिई नियमानुसार पेस गर्नसमेत आदेश भएको छ। रिट निवेदकको तर्फबाट वरिष्ठ अधिवक्ता बालकृष्ण नेउपाने र अधिवक्ता तेजबहादुर कटुवालले बहस गरेका थिए। रिटमा ढकालका साथै राष्ट्रपतिको कार्यालय, प्रधानमन्त्री तथा मन्त्रिपरिषद्को कार्यालय, गृह मन्त्रालय, जिल्ला प्रशासन कार्यालय बाँके, जिल्ला कारागार कार्यालय दाङ, जिल्ला प्रशासन कार्यालय दाङ, महान्यायाधिवक्ताको कार्यालयलाई विपक्षी बनाइएको छ।"
विशालको दुर्लभ कीर्तिमान,"हाङचाओ : चीनको हाङचओमा जारी १९औं एसियाली खेलकुदको भारोत्तोलनमा नेपालका विशालसिंह विष्टले दुर्लभ कीर्तिमान स्थापित गरेका छन्। चियोसन स्पोर्ट्स सेन्टर जिम्न्याजिममा बिहीबार भएको पुरुष ९६ केजी तौलसमूहमा विशालले तीन राष्ट्रिय कीर्तिमानसहित कुनैपनि नेपाली खेलाडीले कुलमा पहिलोपटक ३०१ केजी वजन उठाउने अर्को दुर्लभ कीर्तिमान पनि स्थापित गरेका हुन्। यसअघि कुनै पनि नेपाली भारोत्तोलकले कुनै पनि तौलसमूहमा जम्मामा तीन सय केजीसम्मको भार बहन नगरेको भारोत्तोलन टोलीका व्यवस्थापकसमेत रहेका नेपाल भारोत्तोलन संघका अध्यक्ष रामकृष्ण श्रेष्ठले जानकारी दिए। विशालले स्न्याचमा १३३ केजी, क्लिन एन्ड जर्कमा १६८ केजी र कुलमा ३०१ केजी भार बहन गर्दै आफ्नै नाममा रहेको राष्ट्रिय कीर्तिमानमा सुधार गरेका थिए। स्न्याचमा १२६ केजी, क्लिन एन्ड जर्कमा १६५ केजी र कुलमा २९१ केजीको राष्ट्रिय कीर्तिमान विशालकै नाममा थियो। उनले उक्त कीर्तिमान केही साताअघि साउदी अरेबियाको रियादमा भएको विश्व भारोत्तोलन च्याम्पियनसिपमा बनाएका थिए। स्न्याचमा भने विशालले दोस्रो लिफ्टमा नै १२७ केजी तौल उठाउँदै राष्ट्रिय कीर्तिमान स्थापित गरिसकेका थिए। पहिलो लिफ्टमा विशालले १२१ केजी तौल उचालेका थिए। त्यस्तै क्लिन एन्ड जर्कमा विशालले पहिलो लिफ्टमा १६१ केजी वजन उठाएका थिए। दोस्रो लिफ्टमा विशालले १६८ केजी वजन उचालेर राष्ट्रिय कीर्तिमान रचेपछि तेस्रो लिफ्टमा कीर्तिमान सुधार गर्ने प्रयासमा १७५ केजी तौल लोड गर्न लगाएका थिए। त्यसमा उनी सफल भएनन्। नेपालबाट पाँच खेलाडी सहभागी भारोत्तोलनमा नेपालको अन्तिम दिन शनिबार सागर भण्डारीले चुनौती प्रस्तुत गर्ने छन्। यसअघि विकास भट्ट र शारदा चौधरीले नेपालको चुनौती प्रस्तुत गरिसकेका छन्।"
नेसपा र माओवादीबीचको एकता भाँडियो,"काठमाडौं : नेपाल समाजवादी पार्टी र माओवादी केन्द्रसँगको एकता भाडिएको छ। माओवादी पार्टीका अध्यक्ष पुष्पकमल दाहालले दाउपेचको राजनीतिमा लागेकाले पार्टी एकताका लागि भइरहेको वार्ताको औचित्य सकिएको नेपाल समाजवादी पार्टीका अध्यक्ष बाबुराम भट्टराईले जनाएका छन्। हामीले माओवादी केन्द्रसँग संसदीय र प्रादेशिक निर्वाचनमा सहकार्य गर्दै नयाँ समाजवादी केन्द्र निर्माणका निम्ति वार्ता प्रक्रिया सुरु गरेका थियौं। त्यसक्रममा हामीले नयाँ युगको नयाँ समुन्नत समाजवादी पार्टीको विचार, नीति, कार्यक्रम, संगठनात्मक सिद्धान्त, कार्यशैलीसहित नौ बुँदे पार्टी एकताका आधारसम्बन्धी प्रस्ताव पनि प्रस्तुत गरेका थियौं, नेसपा अध्यक्ष भट्टराईले जारी गरेको प्रेस वक्तव्यमा भनिएको छ, तर, माओवादी केन्द्रका नेतृत्वले त्यो महत्त्वपूर्ण प्रस्तावमाथि छलफल नै गर्न चाहेको छैन। हालै माओवादी केन्द्रको नेतृत्वले हाम्रो पार्टीका एक अध्यक्षलाई पठाएको पत्रले पनि रूपान्तरणसहितको समाजवादी धु्रवीकरणभन्दा दाउपेचको राजनीति मात्रै गर्न खोजिरहेको झल्को दिन्छ। यो स्थितिमा हामीले प्रस्तुत गरेको ९ बुँदे समष्टिगत प्रस्तावबारे माओवादीको औपचारिक धारणा नआएसम्म माओवादी केन्द्रसँगको वार्ताको औचित्य नरहेको हाम्रो पार्टी प्रस्ट पार्न चाहन्छ। सिद्धान्तनिष्ट नयाँ समाजवादी केन्द्रको निर्माणमा भन्दा तत्काल संसदीय अंकगणित मिलाएर सत्तामा टाँसिरहने प्रवृत्ति देखाइरहेको नेसपाले जनाएको छ।"
ठेलागाडा र साइकल सहरका सुन्दरता हुन्,"१० दिनसम्म सडकमा उभिनुभयो, सहमति पनि भयो, त्यो सहमतिले माग पूरा गर्यो ? काठमाडौं महानगरपालिकाले सडक व्यवसायीलाई गरेको अन्याय र अत्याचार देखेपछि हामीले तीन महिना अगाडिदेखि नै मौन विरोध गरिरहेका थियौं। महानगरको नीतिकै कारण अहिले सडकमा ठेलागाडा र साइकलजस्ता परम्परागत व्यवसाय विस्थापित भएका छन्। हजारौं सडक व्यवसायी कामविहीन छन्। उनीहरूको समस्यालाई समाधान गर्न दबाब दिनकै लागि विरोधको शैलीस्वरूप सडकमा उभिएँ। सडक र फुटपाथमा व्यापार गर्न पाउनुपर्छ भन्ने हाम्रो माग होइन। तर, सडक र फुटपाथ खाली गराउने बहानामा सडक आश्रित व्यक्तिहरूलाई लखेट्नु पर्छ भन्ने पनि होइन। फुटपाथ व्यवसायलाई वैकल्पिक स्थान, निर्धारित समय र परमिट चार्ज तथा राजस्व उठाएर सञ्चालन गर्न दिनुपर्छ भन्ने हाम्रो माग हो। नगर प्रहरीले व्यवसायीमाथि गर्नेे हिंसाको अन्त्य तथा उनीहरूको व्यवस्थापकीय भूमिका हुनुपर्छ भन्ने माग थियो। सहमतिपत्रमा यी कुराको सम्बोधन भएको छ। केही आशावादी बन्न सकिन्छ। सहमतिसँगै सडक व्यापारीको अस्तित्व काठमाडौं महानगरले स्वीकार गरेको पुष्टि हुन्छ। उनीहरूप्रति जिम्मेवारी पनि अभिव्यक्त गरेको छ। जफत गरेको सामग्री फिर्ता गर्ने भन्ने विषयमा महानगर सहमत भएको देखिन्छ। यसअघि जफत भएका सामानहरू महानगरले कवाडमा परिणत गरेर कौडीको भाउमा लिलामी गर्ने गथ्र्यो। जुन संविधानविपरीतको कार्य थियो। मान्छेको जीविकोपार्जनको सामग्रीलाई जफत गरेर उनीहरूलाई घर न घाट बनाउने गर्थे। अब यो ज्यादती देख्न पर्दैन भन्ने छ। सामग्री जफत गर्नुलाई महानगरले आफ्नो गल्ती स्वीकार गर्दै अबदेखि जफत नगर्ने निर्णय त गरेको छ। यो सकारात्मक कदम हो। नगरसभाको नीतिको विषयमा के भन्नुहुन्छ ? केही दिनमा नै समिति गठन हुनेछ। यो समितिले नगरसभालाई केही सुझावहरू दिने कुरा छ। जसमा महानगरको नीतिमा भएका संविधानविपरीतका ऐन, नियमहरू खारेज गर्नुपर्ने लगायतका विषय छन्। नगर नीतिलाई केही परिवर्तन गरी दीर्घकालीन रूपमा कार्यान्वयन गर्न सक्ने बनाउन जरुरी छ। यो समितिमा सडक व्यवसायीका प्रतिनिधि पनि रहने हुँदा निर्देशकको भूमिका खेल्न सक्छ। कानुनले निषेध गरेका स्थानबाहेकका ठाउँमा निश्चित मापदण्ड पुर्याएर व्यापार गर्न पाइने भनिएको छ। यसमा सडक व्यवसायी पनि खुसी नै छन्। बाटोबाहेक कहाँ हुन सक्छ त स्थान खोजीमा व्यवसायीहरूले पनि सहयोग गर्न सक्छन्। योबाहेक हार्दिकता र व्यावहारिक कमीकमजोरी हुँदैन भन्ने छ। महानगरका नेतृत्वलाई जवाफदेहिता बनाउन हाम्रो आन्दोलन सफल भएकै ठान्छु म। सहमति पालना होला ? सहमति पालना नगरी अर्को कुनै विकल्प नै छैन महानगरसँग। पटकपटक पेलेर जान सकिन्न नि। हामी जिम्मेवार अभियन्ता हांै। सडक व्यवसायी पनि महानगरसँग सुमधुर सम्बन्ध बनाउन चाहन्छन्। सरोकारवाला व्यक्तिहरू मिलेर बन्ने समिति नै भएपछि सहमति पूर्ण पालना होला भन्ने मेरो विश्वास छ। इमानदारी नै ठूलो कुरा हो। सहमति पूरा गर्ने पूर्ण जिम्मेवारी महानगरको हो। हाम्रो तर्फवाट पूरा साथ र सहयोग रहनेछ। सडकमा उभिइरहँदा मनमा के कुरा खेल्थ्यो ? दिनमा सयौं फोन आइरहन्थ्यो। आन्दोलनको जिम्मा लिने, व्यवस्थापन गर्ने कार्यमा समय बित्थ्यो। धेरै फुर्सद भएन। र, पनि कहिलेकाहीँ नैराश्यता छाउँथ्यो। एक्लै उभिन्छु भनेर सभागृह पुगेको थिए। तर, त्यहाँ विभिन्न व्यक्तिहरू साथ दिन आउनुभयो। व्यवसायीहरू आउनुभयो। उहाँहरूसँग समन्वय गर्दागर्दै दिन बित्थ्यो। कहिलेकाहीँ त चिया र बिस्कुटको भरमा दिन बिताउँथे। कहिले आशावादी हुन्थे भने कहिले दिक्क लाग्ने गथ्र्यो। मेयर साबको स्टाटस आउँदा केही विचलित पनि बनायो। उहाँको स्टाटसविरुद्ध सामाजिक सञ्जालमा खण्डन नै गर्नु परेको थियो। तर, उहाँको व्यक्तिगत स्टाटस काठमाडांै महानगरको आधिकारिक धारणा पनि थिएन। अबका सडक व्यापार व्यवस्थित हुन्छन् ? व्यवस्थित र कानुनी दायरामा ल्याउनकै लागि हामीले अभियान चलाएका हौं। सडकका गरिब, अनि निम्नवर्गीय नागरिकले पाएको दुःख हेरेर मेरो मनले मानेन। आफ्नै अगाडि भइरहेको अन्याय हेरेर बस्न हामी सकेनौं। सरकारको होस् या महानगरको कार्यशैली सबै नागरिकप्रति समान हुनुपर्छ। सहर सबैको हो, सबैले गरिखान पाउनुपर्छ। पैसा हुनेहरूका लागि बेग्लै कानुन र गरिबका लागि बेग्लै कानुन बनाउन हुन्न भनेर नै आन्दोलनमा होमिएका हौं। सडकमा व्यवसाय गरिरहेका व्यवसायीका गाडा, ठेला हडपेर लैजाने गर्दा पैसा नहुनेहरू सहरमा बस्नै नसक्ने स्थिति बनेको थियो। फुटपाथ व्यवसाय र व्यवसायीलाई व्यवस्थित बनाई, गरिखान दिनुपर्ने माग गरेर विरोध गरेका थियांै। सहमति पछिको पछिल्लो तीन दिन हेर्दा पनि नगर प्रहरी र व्यवसायीबीच केही हार्दिक सम्बन्ध विकास भएको छ। यस्तै सम्बन्धले एउटा सिस्टमको विकास हुन्छ। महानगरको गाडी देख्नासाथ भाग्नुपर्ने अवस्था अब आउँदैन। सडक व्यापारलाई तपाईंले किन प्रश्रय दिनु भएको नि ? सडकमा गुडाइने ठेलागाडा र साइकल व्यापार त सहरका सुन्दर दृश्य हुन्। डोकोमा साग बोकेर बजार हिँड्ने प्रचलन हाम्रो परम्परा हो। साइकलमा बोकेर हिँड्ने ह्यान्डिक्र्याफ्ट र होममेड सामग्री कति सुन्दर छन् ? कति अर्गानिक छन् नि। यस्ता दृश्यलाई महानगरले व्यवस्थित बनाएर जोगाउनु पर्ने हो नि। हुँदा खाने वर्गको अस्तित्व मेटाउनका लागि महानगरले फुटपाथ खाली गराएको हो भन्ने मलाई लाग्छ। उनीहरूको गरिखाने सामान खोसेर महानगरले लिलामी गर्ने गथ्र्यो ? यो कस्तो नीति हो ? कति क्रूर व्यवहार हो। महानगरको कार्यशैली जनताको पक्षमा हुनुपर्छ भन्ने लागेर नै आन्दोलन चलाएका हौं। गरिबीमा मलम लगाउनका लागि काम खोज्दै सडक झरेका फुटपाथ व्यवसायी अहिले कामविहीन छन्। सडकमा साइकल, ठेलागाडा, नाम्लो र नाङ्लोको आडमा दुई पैसा आर्जन गरेर जीविकोपार्जन गरिरहेकाहरू विस्थापित नहुन भन्ने हाम्रो चाहना। महानगर भनेको पैसा हुनेको मात्रै हैन नि। महानगरको नीति नै गलत छ भन्ने कुरा थियो नि ? सडक व्यवसायीको ठेला खोस्दै गर्दा उहाँहरूले सधैं भन्ने गरेको शब्द नै त्यही हो। स्थानीय सरकार ऐनअन्तर्गत नै हामीले ठेलागाडा खोसेका हौं। लिलामी गर्ने छुट कानुनले नै दिएको छ। तर, गरिबलाई मार्ने यस्तो कानुन हटाउनु पर्ने हैन र ? कानुन पनि गरिब र धनीलाई फरकफरक गर्न मिल्छ ? धनीले चढ्ने कार सडकमा पार्किङ गर्यो भने उसलाई जरिवाना तिराएर सवारी छाडिन्छ। तर, सडक व्यापारीको ठेलागाडा महानगरले जफत गर्छ। यो त सरासर अन्याय हो। सहमति भए पनि यो नीति बदलिएको छैन नि। संविधानभन्दा फरक भएको यस्ता नीति हटाउन नै पर्छ। जनताले जितेर पठाएका युवा नेतृत्वले अन्यायपूर्ण यस्ता नीति बदल्न जरुरी छ। गलत नीति भए पनि, कानुन भए पनि कार्यशैली भए पनि बदल्न जरुरी छ। महानगरले पटकपटक बेरोजगारलाई काम गर्न आउनुहोस् भनेको थियो नि ? काम आफ्नो रहर र सीपअनुसारको हुनुपर्छ। भारी बोक्न जानेकोलाई भारी बोक्न नै दिनुपर्छ। व्यापार गर्न जान्नेलाई व्यापार गर्न नै दिनुपर्छ। कसरी व्यवस्थित गर्ने भन्ने विषयमा सामूहिक छलफल गरेर निष्कर्ष निकाल्न पर्छ। समाधान बिनाको त केही पनि समस्या छैन नि। कर उठाएर होस या कानुनी दायरामा ल्याएर होस् सडक व्यापारीलाई गरिखान दिनुपर्छ। व्यापार गर्न जान्नेलाई ४० दिन झार गोड्न आइज भनेर बहाना बनाउन भएन नि। जीवन गुजारा गर्नका लागि रोजगारका बाटाहरू महानगरले पनि त खोल्नुपर्यो। महानगर र फुटपाथ व्यापारीबीच लफडा सधैं किन हुन्छ ? सडक र फुटपाथ खाली गर्ने बहानामा महानगरले व्यापारीमाथि ज्यादती नै गर्छ। फुटपाथ व्यवसायी र महानगरको लफडा पुरानै हो। नगर प्रहरीको निसानामा सडकमा मकै पोलिरहेका दिदीहरू पर्थे। ठेलामा तरकारी बेचिरहेका दाइहरू पर्थे। नगर प्रहरीले अनुगमन गरेर सडक फुटपाथमा व्यवसाय गर्नेहरूको सामान जफत र लिलामी गर्ने गर्थे। महानगरको यही नीतिलाई मेयर बालेन साहले गत पुसदेखि पूर्ण कार्यान्वयनमा ल्याउनु भएको थियो। यसले गर्दा पनि पछिल्लो समय महानगर र फुटपाथ व्यवसायीबीच झगडा बढेको थियो। लफडा परिरहेको थियो। २०७९ को पुसमा सार्वजनिक सूचना जारी गरेरै सडक फुटपाथ र सार्वजनिक स्थलहरूमा व्यवसाय गर्न प्रतिबन्ध लगाएको हो। यसपछि नै टहरा, छाप्रा र सुकुम्बासी बस्तीमा आक्रामक तरिकाले डोजर चल्न थालेको हो। महानगरलाई तपाईंको सुझाव ? सडक व्यापारको नियम बनाउनुस् न। सिस्टममा ल्याउनुस्। विदेशमा के, कसरी व्यवस्थापन भएका छन्, आधुनिक मोडल नेपालमा पनि कार्यान्वयनमा ल्याउनुहोस्। गरिबलाई लठ्ठीले खेदाएर मात्रैे सहर सुन्दर हुने हैन। ठेलागाडा, साइकल, थर्मसमा चिया बेच्दै गरेका दिदीहरू, डोकोमा साग बेच्ने आमाहरू, सहरका सुन्दर दृश्य हुन्। परम्परागत व्यापार, सीप र शैली सहरका रौनक हुन्। उनीहरूको उठीबास लगाएर हुने खानेहरूको सहरमा सुन्दरता रहँदैन। महानगरबाट गरिब हटाउनेभन्दा पनि गरिबी नियन्त्रण गर्ने योजना बनाउन जरुरी छ। प्रस्तुति : अजवी पौड्याल तस्बिर : सुनिता डंगोल"
सेयर धितो कर्जाको सीमा १५ करोड,"काठमाडौं : मार्जिन प्रकृतिको सेयर धितो कर्जाको सीमा हटाउन लगानीकर्ताले दबाब दिँदै आए पनि नेपाल राष्ट्र बैंकले भने १५ करोड रुपैयाँसम्म कर्जा दिने व्यवस्था गरेको छ। यसअघि १२ करोडको सीमा रहेकोमा नयाँ व्यवस्थाले ३ करोड रुपैयाँ थपेको हो। यसअनुसार अब सेयर धितोमा प्रवाह हुने मार्जिन प्रकृतिको कर्जा एक व्यक्तिले अधिकतम १५ करोड रुपैयाँसम्म पाउने भएका छन्। यससँगै, धितोपत्र बजारमा लगानी गर्ने मुख्य उद्देश्यले स्थापना भएका संस्थागत लगानीकर्ताका लागि यस्तो कर्जाको अधिकतम सीमा २० करोड रुपैयाँ कायम गरिएको छ। यसअघि संस्थागत लगानीकर्ताका लागि कुनै व्यवस्था थिएन। राष्ट्र बैंकले बिहीबार एकीकृत निर्देशन २०७९ संशोधन गर्दै सेयर धितो कर्जा सीमा बढाएको हो। सीमा बढेसँगै सेयर धितो कर्जा रकममा केही वृद्धि हुने र सेयर बजारमा केही सकारात्मक इन्डिकेसन देखिने नबिल बैंकका नायब प्रमुख कार्यकारी अधिकृत (डीसीईओ) मनोज ज्ञवालीको अनुमान छ। यससँगै अब घरजग्गा धितो राखी नयाँ कर्जा प्रवाह गर्दा काठमाडौं उपत्यकाभित्र रियल स्टेट कर्जामा धितो सुरक्षणको फेयर मार्केट भ्यालुबीचको अनुपात (लोन टु भ्यालु रेसियो) बढीमा ५० प्रतिशतसम्म मात्र कायम गर्नुपर्ने भएको छ। यसअघि ४० प्रतिशत थियो। यसले रियल स्टेट कर्जा अलि खुकुलो हुँदा घरजग्गा कारोबार चलायमान हुने अपेक्षा गरिएको छ। तर, निजी आवासीय घरकर्जा र नियमानुसार दर्ता भई सञ्चालनमा रहेका नेपाल सरकारबाट स्वीकृति प्राप्त घर निर्माण व्यवसाय कम्पनीपरियोजनालाई आवासीय घर निर्माणका लागि प्रदान गरिने कर्जाको हकमा यस्तो अनुपात बढीमा ६० प्रतिशतसम्म कायम गर्न सकिने व्यवस्था छ। यसमा परियोजनालाई यसपटक थप गरेको छ। यस्तै, व्यक्तिगत कर्जाको सीमा ५० लाख रुपैयाँसम्म प्रवाह गर्दा लोन टु भ्यालु रेसियो ५० प्रतिशत गरिएको छ। हाल काठमाडौंभित्र ३० प्रतिशत र बाहिर ४० प्रतिशत थियो। यसले कतिपय व्यक्तिगत कर्जालाई आंशिक रकम भुक्तान गर्न वा थप धितो दिनुपर्ने प्रेसरबाट राहत मिल्ने अपेक्षा गर्न सकिन्छ। यसैगरी, केन्द्रीय बैंकले अब २५ लाख रुपैयाँभन्दा माथिको व्यक्तिगत हायर पर्चेज र अटो कर्जाको जोखिम भारित सीमा १२५ प्रतिशत तोकेको छ। यसले अब २५ लाख रुपैयाँभन्दा कमको अटो लोन (सवारी कर्जा) सहज र सस्तो हुने देखिन्छ। यस्तै, राष्ट्र बैंकले कर्जा तथा सापटको ब्याजदर निर्धारण गर्दा एउटै प्रकृतिका कर्जा तथा सापटको ब्याजदर अन्तर २ प्रतिशत बिन्दुभन्दा बढीले फरक नपार्न निर्देशन दिएको छ। यसले बंैकको औसत ब्याजदर र स्प्रेड घट्नेछ। बार्गेनिङ गर्न नसक्ने कर्जा ग्राहकलाई राहत हुने देखिन्छ। काउन्टर साइक्लिकल बफर ०५ कायम यससँगै वाणिज्य बैंकहरूले आव २०८०८१ को अन्त्यसम्ममा काउन्टर साइक्लिकल बफर ०५ प्रतिशत कायम गर्नुपर्ने भएको छ। आव २०८००८१ देखि क्यापिटल एडिक्विसी फ्रेमवर्क २०१५ मा व्यवस्था भए बमोजिमको काउन्टर साइक्लिकल बफर कायम गर्नुपर्ने भनिँदै आएको थियो। यसअघि व्यवस्था गर्ने भनिए पनि हटाइएको थियो। यो व्यवस्थाले कर्जाको अनियन्त्रित प्रवाहलाई नियन्त्रण गर्न मद्दत गर्छ। वित्तीय संकटको तीव्र दबाबको सामना गर्न बैंकलाई सक्षम बनाउने उद्देश्यले यो बफरको व्यवस्था गरिएको केन्द्रीय बैंकको भनाइ छ। तर बैंकर ज्ञवाली भन्छन्, यो व्यवस्थाले बैंकिङ व्यापारको क्षमतामा केही संकुचन हुनेछ। काउन्टर साइक्लिकल बफरको दर अर्थतन्त्रमा हुने समग्र कर्जा विस्तार र कुल गार्हस्थ्य उत्पादनको अन्तरको आधारमा निर्धारण गरिने जानकारहरू बताउँछन्। कतिपय युरोपेली बैंकमा पनि यो ०५ प्रतिशत रहेको पाइन्छ भने बेलायतमा ब्रेक्जिटको निर्णयपछि एक प्रतिशत कायम गरिएको छ। असल वर्गको कर्जा सीमा घट्यो अब बैंकले असल कर्जामा १२५ प्रतिशत मात्र कर्जा नोक्सानी व्यवस्था गरे पुग्ने भएको छ। हालसम्म १३० प्रतिशत कर्जा नोक्सानी व्यवस्था गर्नुपर्ने व्यवस्था थियो। यसले बैंकिङ कर्जा नोक्सानी व्यवस्थामा अलिकति बचत हुने बैंकरको भनाइ छ। डीसीईओ ज्ञवाली यो व्यवस्थाले बैंकको २३ अर्ब रुपैयाँ बचत हुने अनुमान गर्छन्। पुनर्संरचना र पुनर्तालिकीकरणमा थप व्यवस्था शिक्षा, स्वास्थ्य क्षेत्र र दैवी प्रकोपवाट प्रभावित परियोजनालाई समेत १० प्रतिशत ब्याज चुक्ता गराई कर्जा पुनर्संरचना र पुनर्तालिकीकरण गर्न पाउने भएका छन्। यसले उक्त क्षेत्रको कर्जालाई खराब कर्जामा वर्गीकरण हुने वा असुली प्रक्रियामा जानुपर्ने स्थितिमा राहत दिने भएको छ। शयस्तै, लघुवित्त वित्तीय संस्थालाई ५० करोड रुपैयाँभन्दा बढी कर्जा प्रवाह गर्दा क्रेडिट रेटिङ गर्न नपर्ने भएको छ। यसले संस्थाको खर्च बचत हुने देखिन्छ।"
आममाफीको विषयमा कानुनको अपव्याख्या भयो,"काठमाडौं : नेपाली कांग्रेसका महामन्त्री गगन थापाले गुन्डा नाइके रिगल भनिने योग ढकाललाई आममाफी दिने निर्णयमा सरकारको जवाफ माग गरेका छन्। बिहीबार प्रतिनिधिसभाको बैठकमा बोल्दै थापाले गलत निर्णय भएको भन्दै त्यसको जवाफ दिनुपर्ने माग गरेका हुन्। आममाफीको विषयमा कानुनको अपव्याख्या भएको बताए। उनले संशोधन र परिमार्जन गरेर कसैले कानुनको अपव्याख्या गर्नुपर्ने पनि बताए। उनले भने, निर्णय गलत भएकाले विरोध भएको छ। अहिले त्यो मुद्दा अदालतमा पनि पुगेको छ। सदनमा पनि कुरा उठेकाले सरकारले सदनमा उभिएर कारण बताउनुपर्छ। सदनको फेस गर्नुपर्छ। निर्णय आफू गरेर भाग्न पाइँदैन। सार्वजनिक प्रश्न उठेपछि जवाफ दिनुपर्छ। नेकपा एमालेका सांसद ठाकुर गैरेले संसद्् बिजनेसविहीन भएको बताएका छन्। प्रतिनिधिसभाको बैठकमा बोल्दै गैरेले बिजनेसबिनाको संसद्् किन बसेको भन्दै प्रश्न गरे। उनले भने, यो बिना बिजनेसको संसद्् किन चलिरहेको छ ? न बिजनेस छ न कुनै सन्दर्भ छ ? बिनाबिजनेसको सदन बस्नुको अर्थ छैन। उनले पाल्पामा बाँदरको आक्रमणबाट बाख्रा मरेको भन्दै नियन्त्रणका लागि सरकारको ध्यानाकर्षण गराए। नेपाली कांग्रेसका सांसद प्रदीप पौडेलले चर्को मूल्यवृद्धिको बेलामा सरकारको उपस्थिति नदेखिएको दाबी गरे। बैठकमा बोल्दै उनले देश आर्थिक मन्दीले थलिएर ३५ प्रतिशत सटर बन्द भएको तथ्यांक बाहिर आएको बताए। उनले भने, यति नै बेला उपभोक्तालाई मार पर्ने गरी बजारमा मूल्यवृद्धि भइरहेको छ। १९ सयमा पाइने चामलको बोरालाई अहिले तीन हजार पर्छ। दाल, चिनीलगायत तरकारीको मूल्य अकासिएको छ। सरकारले मूल्यवृद्धि ७ प्रतिशतमा राख्ने घोषणा गरे पनि आर्थिक वर्ष सुरु भएयता १४ प्रतिशतले मूल्यवृद्धि भइसकेको छ। यतिबेला सबै चिजको मूल्य बढे पनि सरकारप्रतिको भरोसा बढ्न नसकेको स्थिति हो। त्यसैले देखावटी होइन साँच्चै मूल्यवृद्धि नियन्त्रण गर्ने गरी सरकारले आफ्नो उपस्थिति देखाओस्। जनता समाजवादी पार्टी नेपालका नेता प्रदीप यादवले मधेसमा धार्मिक तनाव फैलाउने षड्यन्त्र भइरहेको भन्दै विरोध जनाएका छन्। मधेसमा हिन्दु र मुस्लिम समुदाय सदियौंदेखि मिलेर बसेकामा अहिले उनीहरूबीच तनाव फैलाउने षड्यन्त्र भइरहेको आरोप लगाए। मधेसको राजनीतिक तागत भनेको हिन्दु र मुस्लिमको साझा एकता हो। मधेस आन्दोलनमा दुवै समुदाय मिलेर सँगसँगै रगत बगाएका छन्। तर धार्मिक द्वन्द्व फैलाएर मधेसी जनताको एकतालाई तोड्ने काम तीव्र गतिमा भइरहेको छ। यसले मुलुकलाई फाइदा गर्दैन उनले भने। मधेसमा मात्र नभई नेपाली समाजमा नै विभाजन र ध्रुवीकरण ल्याउने प्रयासका कारण राष्ट्रिय सुरक्षामा जटिलता देखिएको उनको दाबी छ। राष्ट्रिय प्रजातन्त्र पार्टीका सांसद दीपकबहादुर सिंहले दूध बिक्रेता किसानले दसैंको मुखमा भुक्तानी नपाएकोमा सरकारको ध्यानाकर्षण गराए। बैठकमा बोल्दै सिंहले दूध खरिद गर्ने कम्पनीहरूले खरिद गरेको दूधको रकम भुक्तानी नगर्दा किसान मारमा परेको जानकारी संसद्लाई गराए। अहिले यता डीडीसी र प्राइभेट दूध कम्पनीहरूले किसानहरूलाई दूधको रकम भुक्तानी गरेको छैन। डीडीसीले किसानहरूको लागि अहिलेसम्म झन्डै ५० देखि ५५ करोडसम्म दिएको छैन भने प्राइभेट डेरीहरूले २ अर्ब ५० करोडभन्दा बढी रकम भुक्तानी दिएको छैन। सिंहले भने दसैं अगाडिसम्म छिटोभन्दा छिटो डीडीसी र निजी दूध कम्पनीहरूबाट किसानलाई दूधको रकम दिलाउने व्यवस्था गर्न माग गर्दै उनले दसैंको बेला किसानको बिचल्ली हुन नदिन आवश्यक कदम उठाउन सरकारलाई आग्रह गरे। एकीकृत समाजवादीका नेता भानुभक्त जोशीले बझाङ र वरपरका जिल्लाका भूकम्पपीडितका लागि तत्काल राहतको व्यवस्था गर्न संसद्मार्फत सरकारसँग माग गरेका छन्।"
"शेखरले किन उठाइरहेका छन्, सरकार परिवर्तनको एजेन्डा ?","काठमाडौं : सत्तासीन कांग्रेसका नेता डा शेखर कोइरालाले सरकार परिवर्तनको कुरा लगातार उठाइरहेका छन्। माओवादी केन्द्रका अध्यक्ष प्रचण्ड नेतृत्वको सरकार रहेसम्म मुलुक उँभो नलाग्ने भन्दै उनले आफ्नै पार्टी सहभागी सरकार परिवर्तनको कुरा उठाउँदै आएका छन्। किन त ? कोइराला पक्षधर जगदीश्वरनरसिंह केसी भन्छन्, सरकार एकपछि अर्को कमी कमजोरी गर्दै जाने र त्यसको जिम्मा कांग्रेसले लिनुपर्ने बाध्यता कांग्रेसलाई छैन। सरकारकै संरक्षणमा मुलुकमा धार्मिक र जातीय द्वन्द्व भड्काउने काम भइरहेको उनको आरोप छ। सरकारका सबै गलत कामको भारी कांग्रेसले किन बोक्ने ? केसीले प्रतिप्रश्न गर्दै भने, त्यसैकारण शेखर कोइरालालगायतका नेताहरूले सरकार परिवर्तनको कुरा उठाउनुभएको हो। कोइराला निकट अर्का एक केन्द्रीय सदस्य भन्छन्, माओवादी नेतृत्वको सरकार रहेसम्म कांग्रेस बदनाममात्र भइरहेको छ। सरकार भएको अनुभूति जनताले गर्नै पाएनन्। उता, कांग्रेस सभापति शेरबहादुर देउवा भने तत्काल सरकार परिवर्तनको पक्षमा छैनन्। देउवा पक्षधर नेता रामहरि खतिवडा भने पार्टीको बैठकमा कुरा नराखी बाहिरबाहिर यस्तो कुरा गर्नु उचित नभएको बताउँछन्। भर्खरै सम्पन्न पार्टीको केन्द्रीय सदस्यको बैठकमा सरकारबाट हट्ने कुरा कसैले पनि उठाउनु भएन, खतिवडा भन्छन्, छलफल गर्ने स्थानमा छलफल नगर्ने, अनि बाहिरबाहिर यस्तो कुरा गरेर हुन्छ ? सरकारका कामकारबाहीमा चित्त नबुझे गुनासो गर्ने र जनतालाई सकारात्मक आभाष हुने गरी काम गर्न सबैले आग्रह गर्न सक्ने खतिवडाले बताए। देउवापक्षीय नेताहरू सरकारमा भाग कम भएका कारण इतर पक्षले सरकार परिवर्तनको कुरा उठाएको आरोप लगाउँछन्। त्यसैकारण तत्काल सरकार फेर्ने कि नफर्ने भन्नेमा कांग्रेसभित्र संस्थापन र इतर पक्षधर नेताहरू विभाजित छन्। संस्थापन इतरपक्षीय नेता डा कोइरालाले बिहीबार आयोजित एक कार्यक्रममा सरकारप्रति गम्भीर आरोप नै लगाए। जति दिन यो सरकार राख्यो, त्यति नै देशको राष्ट्रियता, सार्वभौमिकता, राजनीतिक र अवस्था कमजोर हुँदै जान्छ। कोइरालाले तत्कालै कांग्रेसको नेतृत्वमा सरकार गठन गर्नुपर्ने धारणा पनि राखे। शान्ति सुरक्षा, महँगी नियन्त्रण, भ्रष्टाचार न्यूनीकरण र सुशासनमा सरकारले काम गर्नै नसकेको कोइरालाको आरोप छ। सरकार परिवर्तन गर्ने कोइरालाको मागमा हो मा हो थपेका छन्, महामन्त्री गगन थापाले। उनले सरकारमा रहँदा कांग्रेस बदनाममात्रै भएको भन्दै माओवादीसमेत सम्मिलित समाजवादी मोर्चालाई मात्रै सरकार चलाउन दिनुपर्ने प्रस्ताव पनि अघि सारे। महामन्त्री थापाले गत आइतबार काठमाडौंंमा आयोजित एक कार्यक्रममा सरकारमा रहेका कांग्रेसका सबै मन्त्री फिर्ता बोलाउन सार्वजनिक प्रस्ताव नै गरे। महामन्त्री थापाले सत्ता गठन्धनको पूर्वसहमतिअनुसार एकीकृत समाजवादीका अध्यक्ष माधव नेपाल नेतृत्वमा सरकार बन्नुपर्ने र त्यसलाई कांग्रेसले समर्थन जनाउनुपर्ने बताए। कांग्रेसमा संस्थापन इतर समूहका नेता शेखर सुशासन र स्थिरताका लागि कांग्रेसको नेतृत्वमा सरकार आवश्यक रहेको दाबी गर्छन््। उनले भने, प्रधानमन्त्री प्रचण्डजी भड्काउमा लाग्नु भएको छ। सुशासनमा ध्यान दिनु भएको छैन। त्यसैले प्रचण्डजीको विकल्प खोज्नुपर्छ। उनले सरकारले गरेका कामको अपजसको भारी कांग्रेसले मात्र बोक्न नसक्ने भन्दै प्रचण्ड नेतृत्व सरकारले गरेका कुनै निष्कर्षमा पुग्न नसकेका स्टन्टबाजीको भारी बोक्न नसक्ने बताएका छन्।"
एमसीसीमा दह्रो काँध खोज्दै अमेरिका,"काठमाडौं : एमसीसीकी प्रमुख कार्यकारी अधिकृत एलिस पी अलब्राइटले यही हप्ता नेपालको भ्रमण गरिन्। भ्रमणको दौरानमा उनले प्रधानमन्त्री पुष्पकमल दाहाल, एमाले अध्यक्ष केपी शर्मा ओली र कांग्रेस सभापति शेरबहादुर देउवासँग कार्यान्वयनबारे छलफल गरिन्। उनका अनुसार तीनै शीर्ष नेताले कार्यान्वयनमा ठूलो सहयोग गर्ने पूर्ण आश्वासन दिएका छन्। ओली र देउवा एमसीसी पूर्ण कार्यान्वयनमा पक्षमा छन्। तर, सरकारको बागडोर सम्हालेका दाहालप्रति भने अमेरिका अझै विश्वस्त देखिँदैन। किनकि, एमसीसीका सबालमा दाहाल आफैंले बेलाबेलामा सार्वजनिक रूपमा प्रश्न उठाउने गरेका छन्। त्यसमाथि उनको पार्टी नेकपा (माओवादी केन्द्र) मा एमसीसीप्रति त्यति सकारात्मक माहोल छैन। माओवादी उच्च नेता र कार्यकर्ताले यसलाई हिन्द महासागर रणनीतिको अंगको रूपमा लिन्छन् र एमसीसीको विरोध गरिरहेका छन्। माओवादी पार्टीबाटै छुट्टिएर गएका विभिन्न साना वामपन्थी दलहरूले अहिले पनि एमसीसीको विरोधमा ससाना कार्यक्रमहरू गरिरहेका छन्। त्यसैगरी माधवकुमार नेपालले नेतृत्व गरेको सत्ता साझेदार नेकपा (एकीकृत समाजवादी) भित्र पनि एमसीसीका सम्बन्धमा असन्तुष्टिहरू कायम छन्। त्यसैगरी उनीहरूको सबाल एमसीसी पास गर्दा संसद्बाट पारित भएको व्याख्यात्मक टिप्पणीप्रति अमेरिकी धारणा माग गरिरहेका छन्। एमसीसीकी प्रमुख कार्यकारी अधिकृत अलब्राइटले भने त्यसलाई आफूहरूले पूर्ण रूपमा स्वीकार गरेको बताएकी छन्। एमसीसी कार्यान्वयन भएको अवसरमा आयोजना गरिएको एक विशेष कार्यक्रममा बोल्दै प्रधानमन्त्री दाहालले सो परियोजनाको उच्च प्रशंसा गरेका छन्। सम्भवतः दाहालले एमसीसीको सबालमा यति सकारात्मक अभिव्यक्ति दिएको पहिलोपटक हो। बुधबार एमसीसी प्रमुख, अमेरिकी राजदूत र अन्य उच्च अमेरिकी अधिकारीहरूको बीचमा प्रधानमन्त्री दाहालले भने, एमसीसी परियोजनाले नेपाल र अमेरिकाबीचको आर्थिक साझेदारीका लागि नयाँ अवसरहरूको बाटो खोलेको छ। उनले एमसीसी परियोजनाको सफल कार्यान्वयनले नेपालको आर्थिक विकास र गरिबी निवारणका लागि महŒवपूर्ण योगदान गर्दै यसले दक्षिण एसियाको व्यापार कनेक्टिभिटीमै सहयोग पुग्ने बताए। सोही कार्यक्रममा बोल्दै एमसीसी प्रमुख अलब्राइटले विभिन्न चुनौतीका बाबजुद पनि एमसीसी परियोजना समयमै सम्पन्न हुने प्रतिबद्धता जनाइन्। चारदिने नेपाल भ्रमणका क्रममा उनले एमसीसी कार्यान्वयनसँग जोडिने विभिन्न मन्त्रीहरूसँग पनि परामर्श गरेकी थिइन्। त्यसैगरी उनले अन्य विभिन्न सरोकारवाला निकाय र अधिकारीहरूसँग कार्यान्वयनमा देखा परेका गाँठाहरू फुकाउने सम्बन्धमा छलफल गरेकी थिइन्। यस अगाडि अगस्टमा एमसीसीको कार्यान्वयन सुरु भएको थियो। अर्थमन्त्री डा प्रकाशशरण महत र एमसीसी उपाध्यक्ष क्यारुन अलफोर्डले अगस्ट ३० मा इन्ट्री इन्टु फोर्स दस्तावेजमा हस्ताक्षर गरेका गरेका थिए। एमसीसीअन्तर्गतका परियोजनाहरू समयमै सम्पन्न हुनेमा अमेरिकी अधिकारीहरू विश्वस्त देखिए पनि चुनौती रहेको उनीहरू स्वीकार गर्छन्। केही सञ्चारकर्मीसँगको कुराकानीमा एमसीसी प्रमुख अलब्राइटले विगत २० वर्षदेखि विभिन्न देशमा एमसीसी कार्यान्वयनको अनुभव भएका कारण चुनौतीहरूको सामना गर्न आफूहरू सफल रहेको बताइन्। एमसीसी कार्यान्वयनका लागि सबैभन्दा ठूलो चुनौती अनुकूल राजनीतिक वातावरण नै हो। यदि राजनीतिक नेतृत्व त्यसमाथि पनि प्रमुख राजनीतिक दलहरूले यसमा तदारुकता देखाउने हो भने सामान्य प्रशासनिक समस्याहरू हल हुँदै जान्छन्। एमसीसी कार्यान्वयनमा जाँदै गर्दा सुरुमै ठेकेदार छनोटको विषय आएको छ। प्रसारण लाइन निर्माणका लागि भएको टेन्डरमा अनुमानित लागतभन्दा ६६ प्रतिशत बढी कबोल भएपछि यसलाई कसरी समाधान गर्ने भन्ने अन्योल छ। एमसीसी अधिकारीहरू ठेकेदारहरूबीच पर्याप्त सूचना नभएकाले यो समस्या आएको र यसलाई समाधान गर्न सकिने र यसले पाँचवर्षे समयसीमालाई कुनै पनि असर नगर्ने बताउँछन्। यदि लागत बढी लागेको खण्डमा यो लगानी नेपाल वा एमसीसी कसले गर्ने भन्ने यकिन पनि छैन। फेरि टेन्डरमा जाँदा चाहिँ समयसीमालाई नै अप्ठेरो पर्ने भएकाले कसरी समस्या सुल्झाउने भन्ने सम्बन्धमा वार्ता भइरहेको छ। एमसीसीको एक प्रमुख चुनौती जग्गा प्रसारण लाइन र सब स्टेसनका लागि जग्गा अधिग्रहण नै हो। केही स्थानमा सो कार्य सरल रूपमा सम्पन्न भए पनि केही ठाउँमा भने कठिनाइहरू उत्पन्न भइरहेका छन्। फेरि पनि मुख्य चुनौती भनेको राजनीति र भूराजनीति नै हो। विगतमा झै भूराजनीतिक प्रतिकूलता भयो भने त्यसले कार्यान्वयनमा असर गर्छ। त्यसमाथि राजनीतिक र प्रशासनिक नेतृत्वको बीचमा उत्ति नै समन्वय र सहकार्यको आवश्यकता छ। संघीय, प्रदेश र स्थानीय सरकारको बीचमा समन्वय गर्ने कार्य पनि उत्तिकै चुनौतीपूर्ण छ। सरकारका उच्च अधिकारीहरूको निरन्तर हुने सरुवाले पनि एमसीए नेपालको कामकारबाहीमा असर गरिरहेको छ। त्यसमाथि नेपालमा एमसीसीलाई कसरी बुझ्ने भन्नेमा पनि समस्या छ एमसीसी अमेरिकी परियोजना हो कि नेपाली ? पछिल्लो समयमा विशेषतः चीनले एमसीसीको सबालमा त्यति बोलेको छैन। तर, एमसीसीसँगै आफ्ना परियोजनाहरू पनि निर्वाध रूपमा कार्यान्वयन हुनुपर्छ भन्ने चिनियाँ धारणा रहेको बुझ्न सकिन्छ। त्यति मात्र होइन, एमसीसीसँगै बीआरआई परियोजना कार्यान्वयन गरेर भूराजनीतिक सन्तुलन कायम राख्नुपर्ने धारणा नेकपा माओवादीभित्रै देखिन्छ। एमसीसी कार्यान्वयनका लागि अहिले तुलनात्मक रूपमा उपयुक्त वातावरण छ। एमसीसीको पक्षमा दृढ उभिएको नेपाली कांग्रेसले अर्थ मन्त्रालयको जिम्मेवारी सम्हालेको छ। एमसीसी परियोजनाका लागि दक्षिण एसियाली आठ मुलुकमध्ये नेपाल र श्रीलंका छनोट भएका थिए। श्रीलंकाले परियोजनामा सम्झौता हुनु अगाडि नै रद्द गर्यो। त्यसैले नेपालमा जसरी पनि परियोजना सफलतापूर्वक सम्पन्न गरेर अमेरिकाले कूटनीतिक सन्देश दिन खोजेको छ। परियोजना असफल भयो भने चीनकै कारणले असफल हुने अमेरिकी बुझाइ देखिन्छ। नेपालमा लागि अमेरिकी राजदूत डिन थोमसन भन्छन्, एमसीसी परियोजना नेपाल र अमेरिकीबीचको ७६ वर्षे दुईपक्षीय इतिहासमा एक कोसेढुंगा हो जसले नेपालको आर्थिक वृद्धिमा योगदान गर्छ। अमेरिकी सहयोग नियोग मिलेनियम च्यालेन्च कर्पोरेसन (एमसीसी) को अनुदानमा कार्यान्वयन गरिएका दुई परियोजना प्रसारण लाइन निर्माण र सडक स्तरोन्नति कार्य अबको ४ वर्ष ११ महिनामा सम्पन्न हुनु पर्नेछ। अमेरिकी अनुदानमात्र होइन, नेपाल सरकारको समेत यसमा लगानी छ।"
कैद माफीबारे प्रधानमन्त्री कार्यालयसँग जानकारी माग,"काठमाडौं : राष्ट्रिय मानव अधिकार आयोगले जघन्य अपराधमा अदालतबाट दोषी ठहर गरी जन्मकैदको सजाय भोगिरहेका व्यक्तिलाई संविधान दिवसको अवसरमा दिइएको माफीबारे प्रधानमन्त्री तथा मन्त्रिपरिषद्को कार्यालयसँग जानकारी माग गरेको छ। सरकारले मुलुकी फौजदारी कार्यविधि संहिता, २०७४ को दफा १५९(४) को खण्ड (घ) एवं मानव अधिकारको मान्यताअनुरुप कैद माफी मिनाहा नगरेको जनाउँदै प्रधानमन्त्री कार्यालयसँग त्यसबारे आयोगले जानकारी माग गरेको आयोगका प्रवक्ता डा टीकाराम पोखरेलले जानकारी दिए। आयोगका अध्यक्ष तपबहादुर मगरले प्रधानमन्त्रीलाई सम्बोधन गरी लेखेको पत्रमा पीडितको न्याय पाउने अधिकारको सुनिश्चित गर्न र दण्डहीनतालई प्रश्रय नदिन सम्बन्धित निकायलाई निर्देशन दिन आग्रह गरिएको छ। आयोगले गणतन्त्र दिवसका दिन राष्ट्रपतिबाट आममाफी पाएका व्यक्तिको विवरण उपलब्ध गराउन उक्त निकायलाई निर्देशन दिन अनुरोध गरेको छ। सरकारले पछिल्लो पटक संविधान दिवसको दिन २०८० असोज ३ गते नेपालगञ्जका चेतन मानन्धरको हत्यामा संलग्न रिगल भनिने योगराज ढकाललाई आममाफी दिएको सन्दर्भसमेत उल्लेख गर्दै आयोगले प्रधानमन्त्री तथा मन्त्रिपरिषद्को कार्यालयमा पत्राचार गरेको हो।"
कोसीका मुख्यमन्त्री कार्कीले विश्वासको मत पाउने सम्भावना कमजोर,"विराटनगर : कोसी प्रदेशका मुख्यमन्त्री हिक्मतकुमार कार्कीले प्रदेशसभाबाट विश्वासको मत पाउने सम्भावना कमजोर बनेर गएको छ। नेकपा (एमाले) प्रदेश संसदीय दलका नेतासमेत रहेका कार्कीले विश्वासको मत लिने प्रयोजनका लागि शनिबार दिउँसोलाई प्रदेशसभा बैठक बोलाइएको छ। तर, हालको एमाले नेतृत्वको सरकारका लागि प्रदेशसभाको अंकगणीत प्रतिकूल देखिन्छ। जसका कारण कार्कीले विश्वासको मत नपाउने अवस्था सिर्जना भएको हो। कोसीको ९३ सदस्यीय प्रदेशसभामा विश्वासको मतका लागि ४७ मत चाहिन्छ। सरकारसँग अहिले उपसभामुखसहित ४० प्रदेशसभा सदस्य छन्। प्रदेशमा सभामुख खाली रहेकाले उपसभामुखले प्रदेशसभाको अध्यक्षता गर्नुपर्ने हुन्छ। सभाको अध्यक्षले विश्वासको मत दिन नपाउने भएकाले एमालेसँग ३९ मत मात्रै पुग्छ। एमालेसँगै गठबन्धनमा रहेको राष्ट्रिय प्रजातन्त्र पार्टी (राप्रपा)सँग ६ जना प्रदेशसभा सदस्य छन्। कार्कीले विश्वासको मत पाउन राप्रपा एक्लैले साथ दिएर हुँदैन। यद्यपि, मुख्यमन्त्रीलाई विश्वासको मत दिने कि नदिने भन्ने टुंगोमा राप्रपा पुगिसकेको छैन। हाल राप्रपा सरकार बाहिर छ। उपसभामुखबाहेक एमाले र राप्रपाका ४५ जना मात्रै प्रदेशसभा सदस्य छन्। विपक्षी गठबन्धनसँग ४७ प्रदेशसभा सदस्य छन्। गठबन्धन दल नेपाली कांग्रेससँग २९, नेकपा (माओवादी केन्द्र)सँग १३, नेकपा (एकीकृत समाजवादी)सँग ४ र जनता समाजवादी पार्टी (जसपा)सँग १ जना प्रदेशसभा सदस्य छन्। स्रोतका अनुसार विपक्षी गठबन्धनले कार्कीलाई विश्वासको मत दिने सम्भावना छैन। प्रदेशसभाको सबैभन्दा ठूलो दलको हैसियतमा कार्की भदौ २२ गते प्रदेशको दोस्रो कार्यकालको चौथो मुख्यमन्त्री नियुक्त भएका थिए। मुख्यमन्त्री नियुक्त भएको ३० दिनभित्रमा विश्वासको मत लिइसक्नुपर्ने संवैधानिक व्यवस्था छ। सोही व्यवस्थाअनुसार कार्कीले विश्वासको मत लिन लागेका हुन्। तर, मत पाउने सम्भावना निक्कै क्षीण बनेर गएको छ। एमाले प्रदेश संसदीय दलका प्रमुख सचेतक रेवतीरमण भण्डारी विश्वासको मतका लागि सबै दलहरूसँग छलफल भइरहेको बताउँछन्। हाम्रो मुलुकमा अन्तिम समयमा भएपनि निष्कर्ष निस्कन्छ, उनले भने, त्यही भएकाले विश्वासको मतका लागि कांग्रेस, माओवादी, एकीकृत समाजवादीलगायतका दलसँग छलफल जारी छ। विश्वासको मत पाउने वातावरण अहिलेसम्म नबनेको बताउँदै भण्डारीले परिस्थितिको अन्तिम मूल्यांकन गरेपछि मुख्यमन्त्रीले राजीनामा दिने कि विश्वासको मत लिनेभन्ने टुंगो लाग्ने उल्लेख गरे। अरू दलले साथ दिएमा राप्रपाले पनि एमालेलाई विश्वासको मत दिने उनको भनाइ छ। त्यस विषयमा छलफल गर्न एमाले प्रदेश संसदीय दलको बैठक शनिबार बिहान १० बजेका लागि बोलाइएको भण्डारीले बताए। विश्वासको मत लिने अधिकतम प्रयास भइरहेको जानकारी उनले दिए। राप्रपाका प्रदेशसभा सदस्य अम्बरबहादुर विष्ट अहिले पनि आफूहरू एमालेकै साथमा रहेको बताउँछन्। हामी एमालेकै साथमा छौं। विश्वासको मत नदिनेभन्ने कुरा छैन। तर, हामीले मात्रै सघाउँदा पनि विश्वासको मत जुट्दैन, उनी भन्छन्, एमालेले अन्तबाट पनि वातावरण बनाउन सक्यो भने हामी मत दिन्छौं। नत्र तटस्थ बस्छौं। एमाले नेतृत्वको सरकारलाई विश्वासको मत दिने कि नदिने भन्ने टुंगो शनिबार मात्रै लाग्छ। प्रदेशमा राप्रपाले स्थायित्व खोजेको विष्ट बताउँछन्। प्रदेशको राजनीतिक स्थायित्वका लागि हामी तयार छौं, उनले भने, प्रदेशलाई मध्यावधिमा लैजान हुँदैन भन्ने हाम्रो चाहना हो। विष्टले बहुमत पुर्याउने आधार सरकारले तयार पारेमा आफूहरू विश्वासको मतको पक्षमा रहेको उल्लेख गरे। गठबन्धन दल कांग्रेस प्रदेश संसदीय दलका प्रमुख सचेतक भूपेन्द्र राई एमाले नेतृत्वको सरकारलाई विश्वासको मत नदिने बताउँछन्। संसदीय दलबाटै विश्वासको मत नदिने निर्णय हामीले गरिसकेका छौं। गठबन्धनका अरू सहयात्री दलहरूले पनि नदिने कुरा छ, उनले भने, विश्वासको मत नपाएर सरकार ढलेपछि संविधानको धारा १६८ को उपाधारा ५ बमोजिम नयाँ सरकार गठनको बाटो खुल्छ। त्यो सरकारले भने स्थायित्व प्राप्त गर्छ। उपाधारा ५ अनुसार सरकार गठन हुँदा मुख्यमन्त्री कसले पाउने भन्ने कुरा गठबन्धन दलको शीर्ष नेतृत्वले टुंगो लगाउने राईको भनाइ छ। एमाले नेतृत्वको सरकारले विश्वासको मत पाउने सम्भावना छैन। त्यसपछि मुख्यमन्त्री कसले लिने भनेर गठबन्धन दलभित्र छलफल भइरहेको छ, राईले भने, प्रदेशसभाको दोस्रो ठूलो दल भएकाले कांग्रेसको नेतृत्व पाउनुपर्छ। तर, मुख्यमन्त्रीमा अरू दलहरूले पनि दाबी गरिरहेको अवस्था छ। कार्की संविधानको धारा १६८ को उपाधारा ३ बमोजिम प्रदेशसभाको सबैभन्दा ठूलो दलको नेताको हैसियतमा मुख्यमन्त्री बनेका हुन्। प्रदेशसभाबाट उनले विश्वासको मत प्राप्त गर्न नसके उपाधारा ५ बमोजिम नयाँ सरकार गठनको बाटो खुल्ने छ। उक्त उपाधारा अनुसार प्रदेशसभामा बहुमत पुर्याउने जोसुकै प्रदेशसभा सदस्यलाई प्रदेश प्रमुखले मुख्यमन्त्री नियुक्त गर्नसक्ने व्यवस्था छ। यसमा प्रदेशसभा सदस्यलाई दलको ह्वीप लाग्ने छैन। तर, उपाधारा ५ बमोजिम नियुक्त भएको मुख्यमन्त्रीले पनि ३० दिनभित्र प्रदेशसभाबाट विश्वासको मत प्राप्त गर्नुपर्ने हुन्छ। विश्वासको मत प्राप्त गर्न नसकेमा सरकार ढल्ने छ। त्यसपछि प्रदेशसभा विघटन भइ प्रदेश मध्यावधि निर्वाचनमा धकेलिने छ। दलहरू प्रदेशलाई मध्यावधिमा लैजान भने तयार देखिँदैनन्। हालका मुख्यमन्त्री कार्की २०७९ पुस २४ गते प्रदेशसभाको दोस्रो कार्यकालको पहिलो मुख्यमन्त्री बनेका थिए। जसपा र माओवादीले सरकारलाई दिएको समर्थन फिर्ता लिएपछि उनले प्रदेशसभाबाट विश्वासको मत पाउन सकेनन्। एमाले नेतृत्वको सरकार गत असार १५ गते सरकार ढल्यो। गठबन्धनबाट कांग्रेस प्रदेश संसदीय दलका नेता उद्धव थापा संविधानको उल्लंघन गर्दै असार २१ गते मुख्यमन्त्री नियुक्त भए। तत्कालीन सभामुख बाबुराम गौतमसमेतको समर्थनमा बहुमत दाबी गरेर मुख्यमन्त्री बनेका उनको नियुक्तिलाई साउन ११ गते सर्वोच्च अदालतले खारेज गरिदियो। त्यसपछि सभामुखलाई राजीनामा गर्न लगाएर पुनः साउन १६ गते थापा दोस्रोपटक मुख्यमन्त्री नियुक्त भए। उनले भदौ ४ गते विश्वासको मत लिँदा पनि संविधानको उल्लंघन गरे। थापालाई सभाको अध्यक्षता गरेका प्रदेशसभा सदस्य इस्राइल मन्सुरीले समेत मत दिएका थिए। त्यसपछि सर्वोच्च अदालतले भदौ २१ गते थापालाई पदमुक्त गर्दै कार्कीलाई मुख्यमन्त्री नियुक्त गर्न परमादेश जारी गरेको थियो। अब कार्कीले विश्वासको मत नपाए प्रदेशसभाको दोस्रो कार्यकालको छोटो अवधिमै प्रदेशमा पाँचौं मुख्यमन्त्री नियुक्त गर्ने बाटो खुल्ने छ। दलीय स्वार्थको कोपभाजनमा परेको प्रदेश सरकार बनाउने र ढाल्ने खेलमा रुमलिएको छ। सरकार बनाउन एउटा मात्रै दलसँग स्पष्ट बहुमत नहुँदा यस्तो अवस्था आएको हो। गठबन्धनले समेत पूर्ण बहुमत जुटाउन नसक्दा कांग्रेसका थापाले दुईपटक मुख्यमन्त्री नियुक्त भएर पनि लामो समय सरकार चलाउन पाएनन्। यसअघि असार १५ गते प्रदेशसभाबाट विश्वास गुमाएका कार्कीले समेत दोस्रोपटक विश्वासको मत पाउने सम्भावना कमजोर बनेको छ। तर, मध्यावधि नचाहेका दलहरूले सहमति, सहकार्य र एकताका लागि आह्वान गर्ने क्रम भने जारी छ। राजनीतिक विश्लेषक गिरिश भट्टराई प्रदेशको राजनीति स्थिर बनाउन दलहरू एकजुट हुनुपर्ने बताउँछन्। दलहरूबीचमा सहमति नहुने र प्रदेशलाई सधैं अस्थिरतातिर मात्रै धकेल्ने हो भने अविश्वास बढेर प्रदेशको औचित्यमाथि प्रश्न उठ्ने उनको भनाइ छ। गठबन्धन फेरबदल गरेर भएपनि प्रदेशलाई स्थिर बनाउनतर्फ दलहरू लाग्नुपर्ने भट्टराईको सुझाव छ। दलहरूको अनेक दाउपेच र जालझेलपूर्ण राजनीतिले प्रदेश संकटमा पुगेको उनले बताए। अब पनि दलहरू नसच्चिएको प्रदेश संरचना धरापमा पर्छ, भट्टराई भन्छन्, प्रदेशविरुद्धको आवाज मजबुत हुन थाल्छ।"
नेपाल र रोमानियाबीच श्रम समझदारी,"काठमाडौं : नेपाल र युरोपेली मुलुक रोमानियाबीच श्रम समझदारीपत्रमा हस्ताक्षर भएको छ। समझदारीपत्रमा श्रम, रोजगार तथा सामाजिक सुरक्षामन्त्री शरत्सिंह भण्डारी र रोमानियाका श्रममन्त्री सिमोना बुकुरा अप्रेस्कुले आज रोमानियास्थित श्रम मन्त्रालयमा हस्ताक्षर गरेका हुन्। रोमानिया नेपाली श्रमिकका लागि आकर्षित र सुरक्षित श्रम गन्तव्यका रूपमा परिचित छ। नेपाल र रोमानियाबीच कूटनीतिक सम्बन्ध कायम भएको ५५ वर्ष पछि दुई देशबीच श्रम समझदारी भएको हो। दोहोरो करार, आधारभूत अङ्ग्रेजी भाषाको ज्ञान तथा व्यावसायिक सीपलगायत विषयमा आपसी समन्वय र सहकार्यबाट समाधान र व्यवस्थापन गर्न दुवै मुलुकबीच सहमति भएको छ। दुवै मुलुकका आप्रवासी कामदारले रोमानियाका नागरिकसरह सामाजिक सुरक्षाको उपभोग गर्न पाउने तथा दुवै पक्षको श्रमसँग सम्बन्धित निकायबीच समन्वय र सहकार्य गरी द्विपक्षीय श्रम समझदारीको प्रभावकारी कार्यान्वयन गर्ने प्रतिबद्धता व्यक्त गरेको श्रम, रोजगार तथा सामाजिक सुरक्षा मन्त्रालयका प्रवक्ता डण्डुराज घिमिरले जानकारी दिए। हस्ताक्षर समारोहमा श्रम मन्त्रालयका सचिव केवलप्रसाद भण्डारी, जर्मनीका लागि नेपालका राजदूत रामकाजी खड्का र रोमानियास्थित नेपालका अवैतनिक वाणिज्यदूत नवराज पोखरेल तथा रोमानिया सरकारका श्रमसँग सम्बन्धित विभिन्न निकायका उच्च अधिकारीको सहभागिता रहेको प्रवक्ता घिमिरेले बताए। त्यसअघि भएको द्विपक्षीय वार्तामा श्रममन्त्री भण्डारीले नेपाली कामदारसँग सरोकारका विषय, द्विपक्षीय श्रम समझादारीको आवश्यकता र प्रभावका बारेमा नेपालको अवधारणा प्रस्तुत गरेका थिए। रोमानियाका श्रम मन्त्री सिमोनाले नेपाली कामदारको हकहित सुरक्षा सुनिश्चित गर्ने प्रतिबद्वता व्यक्त गर्दै आफ्नो देशमा उलेख्य सङ्ख्यामा नेपाली कामदार माग रहेको र पारदर्शीरुपमा कामदार छनोट गरिने तथा छोटो अवधिमा कामदार ल्याउने प्रक्रियामा समन्वय र सहकार्य गर्न आफू आतुर रहेको बताएका थिए। रोमानियाले नेपालमा चाडै आफ्नो राजदूतावास स्थापना गर्न चाहेको जानकारी दिएको थियो। त्यसबाट आप्रवासी कामदारको माग प्रमाणीकरण, प्रवेशाज्ञा जारी गर्न सहज हुनेछ। रोमानियामा नेपाली श्रमिकका लागि सम्भावित सीपयुक्त श्रम बजारको पहिचान गर्नका साथै महिला श्रमिकसमेतलाई लक्षित गरी सुरक्षित वैदेशिक रोजगारी प्रवर्द्धन गर्ने कार्यलाई प्राथमिकतामा राखी आपसी सहकार्य गर्नेबारेमा कुराकानी भएको थियो। रोमानियामा ठूलो सङ्ख्यामा आप्रवासी कामदारको माग रहेको, त्यहाँ १५ हजार पाँच सय ९० नेपाली कामदार कार्यरत छन्। नेपालीको कार्य स्वभाव, इमान्दारी र लगनशीलतालाई दृष्टिगत गरी त्यहाँका रोजगारदाताले कृषि, निर्माण एवं सेवा क्षेत्रमा अवसर प्रदान गर्दै आएका छन्।"
बझाङका भूकम्प पीडितलाई प्रधानमन्त्रीको आश्वासन : घर बनाइदिन्छौं,बझाङ : भूकम्प प्रभावित क्षेत्रको अवलोकन गर्न बझाङ आएका प्रधानमन्त्री पुष्पकमल दाहाल 'प्रचण्ड'ले पीडितलाई घर बनाइदिने आश्वासन दिएका छन् । शुक्रबार बझाङ सदरमुकाम चैनपुर नजिकै भोपुर ब्यारेकमा नेपाली सेनाको हेलिकोप्टरमार्फत अवतरण गरेका प्रधानमन्त्री दाहालले पीडितलाई भेटेर आवासीय व्यवस्थापन गरिदिने आश्वासन दिएका हुन् । प्रधानमन्त्री दाहालले भोपुरमा रहेको जयपृथ्वी बहुमुखी क्याम्पस र सदरमुकाम चैनपुरको शान्ति टोलमा रहेका भूकम्प प्रभावितलाई भेटेर आवासको व्यवस्थापन गर्ने बताएका हुन् । भूकम्प प्रभावित बलबहादुर सुनारले प्रधानमन्त्री दाहालले घर बनाइदिने आश्वासन दिएको बताए। बझाङको तलकोट र चैनपुर आसपास केन्द्रबिन्दु भएर यही असोज १६ गते गएको भूकम्प र त्यसपछिका परकम्पले जिल्लामा क्षति पुर्याएको छ । भूकम्पमा परी २० जना घाइते र एकजनाको मृत्यु भएको छ । घाइतेहरूमध्ये १३ जना उपचार गरेर घर फर्किसकेका छन् भने ५ जनालाई अन्यत्र रिफर गरिएको छ । जिल्ला अस्पतालमा दुईजना उपचाररत छन् ।
पञ्चेश्वरको डीपीआर टुंगो लगाउन नेपालभारत संयुक्त विज्ञ समूहको बैठक,"काठमाडौं : पञ्चेश्वर बहुउद्देश्यीय आयोजनाको विस्तृत परियोजना प्रतिवेदन (डिपीआर)लाई अन्तिम रूप दिने उद्देश्यका साथ नेपाल र भारतका उच्च अधिकारीको बैठक सुरु भएको छ। आजदेखि यहाँ सुरु भएको बैठकमा नेपालका तर्फबाट जल तथा ऊर्जा आयोगका सचिव सुशीलचन्द्र तिवारीको नेतृत्वको प्रतिनिधिमण्डल सहभागी छ। त्यस्तै भारतीय जल आयोग (सेन्ट्रल वाटर कमिशन) का अध्यक्ष कुशविन्दर बोहोरा नेतृत्वको प्रतिनिधिमण्डल सहभागी छ। नेपालभारत संयुक्त विज्ञ समूहले पञ्चेश्वर बहुउद्देश्यीय आयोजनाको समग्र पक्षका बारेमा छलफल गर्ने बताइएको छ। सो परियोजनको डिपीआर भारतीय कम्पनी वापकोसले तयार पारेको छ। गत साउन ५ र ६ गते भारतको राजधानी नयाँ दिल्लीमा भएको बैठकपछि भएको प्रगतिलगायत विषयमा विज्ञ समूहको बैठकमा छलफल हुने बताइएको छ। गत जेठमा प्रधानमन्त्री पुष्पकमल दाहालले गरेको भारत भ्रमणका क्रममा तीन महिनाभित्र पञ्चेश्वर बहुउद्देश्यीय आयोजनाको डीपीआरलाई अन्तिम रुप दिने सहमति भएको थियो। प्रधानमन्त्री दाहालले पञ्चेश्वर आयोजनालाई शिघ्र कार्यान्वयनमा लैजान जोड दिँदै आएका थिए। प्रधानमन्त्रीको भारत भ्रमणलगत्तै गत असार २१ र २२ गते पञ्चेश्वर बहुउद्देश्यीय आयोजनाको गभर्निङ बडीको बैठक कास्कीको पोखरामा आयोजना गरिएको थियो। सोही बैठकले डिपीआर टुंगो लगाउनका लागि दुवै देशका प्राविधिक सम्मिलित विज्ञ समूहको म्याद थप गरेको थियो। ऊर्जा, जलस्रोत तथा सिँचाइमन्त्री शक्तिबहादुर बस्नेतसँग बिहीबार आयोगका सचिवलगायतका अधिकारीले सोही विषयमा आवश्यक छलफल गरेको थियो।"
भूकम्पबाट घर भत्किएकाहरूलाई ५० हजार उपलब्ध गराउने प्रधानमन्त्रीको घोषणा,"बझाङ : प्रधानमन्त्री पुष्पकमल दाहालले बझाङ भूकम्प पीडितलाई राहत उपलब्ध गराउने घोषणा गरेका छन्। भूकम्प प्रभावित क्षेत्र निरीक्षण गर्न बझाङ आइपुगेका प्रधानमन्त्री दाहालले भूकम्पबाट पूर्ण क्षति भएका घरका परिवारलाई अस्थायी आवास निर्माण गर्न ५० हजार रुपैयाँ उपलब्ध गराउने घोषणा गरेका हुन्। त्यस्तै भूकम्पपछि आएको पहिरोका कारण ज्यान गुमाएका परिवारलाई प्रधानमन्त्री दाहालले दुई लाख सहयोग घोषणा गरेका हुन्। उनले भूकम्पबाट प्रभावित अन्य परिवारलाई राहतस्वरूप परिवार संख्याको आधारमा मापदण्ड बमोजिम १५ देखि २० हजार तत्काल राहत खर्च व्यवस्था गरिने बताए। त्यस्तै राहत सामग्रीहरू पाल, कम्बल, औषधि, खाद्यान्न, लत्ताकपडा, अपांगता भएका व्यक्तिलाई आवश्यक पर्ने सामग्रीहरूको व्यवस्थापन गरिने प्रधानमन्त्रीले घोषणा गरेका हुन्। उनले आवश्यक सामग्री तीनै तहका सरकारको समन्वयमा व्यवस्था गरिने बताए। उनले भूकम्पमा परी घाइतेहरूको निःशुल्क उपचारको प्रबन्ध मिलाउने र सरकारी कार्यालय, सामुदायिक भवन, स्कुलमा पुगेका संरचनाहरूको यथाशीघ्र पुनःनिर्माण गरिने बताए। गत मंगलबारका बझाङ केन्द्रबिन्दु भएर भूकम्प गएको थियो।"
"समाजमा शान्ति सुरक्षा,सद्भाव र एकता कायम गर्न पूर्वराष्ट्रपतिको आग्रह","काठमाडौं : पूर्वराष्ट्रपति विद्यादेवी भण्डारीले देशका कतिपय स्थानमा भइरहेका क्रियाकलापका सन्दर्भमा सबैलाई जिम्मेवार बन्न,धैर्य धारण गर्न र संयमता अपनाउन अनुरोध गरेकी छन्। सामाजिक एकता र सद्भाव कायम गर्ने सम्बन्धमा एक सन्देश जारी गर्दै पूर्वराष्ट्रपति भण्डारीले नेपाली समाजमा सदियौँदेखि कायम रहेको धार्मिक,सांस्कृतिक एवं अन्तरसामुदायिक सद्भाव र सहिष्णुतामा गम्भीर प्रश्न उत्पन्न हुने गरी भएका घटनाप्रति ध्यानाकर्षण गराएकी छन्। नेपाली समाजको धार्मिक, सांस्कृतिक, भाषिक तथा जातीय विविधतालाई हामीले देशको सौन्दर्य र सम्पदाका रूपमा आत्मसात् गर्दै आएको बताउँदै उनले विविधताबीचको एकता, आपसी सद्भाव एवं सहिष्णुता नै हाम्रो राष्ट्रिय शक्ति भएको उल्लेख गरेकी छन्। संविधानले सबै नेपाली जनतालाई सम्मान र समानताको अधिकार प्रदान गरेको हामी सबैमा थाहा भएको उल्लेख गर्दै उनले सबै नागरिकलाई आआफ्नो धर्म, संस्कृति र परम्पराको निर्वाध पालनाका लागि संविधान, कानुन र राजनीतिक संरचनाले पर्याप्त स्थान दिएको बताएका छन्। पूर्वराष्ट्रपति भण्डारीले भनिन,'हाम्रो मुलुकमा कसैले पनि आफूलाई कुनै खास भौगोलिक,जातीय, भाषिक वा सांस्कृतिक पृष्ठभूमिका कारण उच्चताबोध वा हीनताबोध गर्नुपर्ने अवस्था छैन ।' राष्ट्र निर्माणका लागि कटिबद्ध रहेको उल्लेख गर्दै उनले प्रत्येक नागरिकले आफूलाई सम्मानित र समग्रताको अभिन्न अङ्गका रूपमा स्वीकार गरिएको महशुस गर्न सक्नुपर्नेमा जोड दिइन्। 'सुदृढ राष्ट्रिय भावना र सद्भावप्रतिको हाम्रो प्रतिबद्धताले नै हामीलाई निरन्तर अगाडि बढ्न मार्गनिर्देशन गर्नेछ भन्ने विश्वाससहित सबैमा सामाजिक एकता,जागरण र पहरेदारीका लागि हार्दिक अपिल गर्दछु,'सन्देशमा भनिएको छ।"
राष्ट्रपति पौडेल र विवेकशील साझाका पदाधिकारीबीच भेट,"काठमाडौं : राष्ट्रपति रामचन्द्र पौडेल र विवेकशील साझा पार्टीका पदाधिकारीबीच भेटवार्ता भएको छ। पार्टी अध्यक्ष समिक्षा बाँस्कोटा, उपाध्यक्ष प्रकाशचन्द्र परियार, विमला अधिकारी घिमिरे, केन्द्रीय सदस्य डासुशील साह सम्मिलित प्रतिनिधि मण्डलले संघीय लोकतान्त्रिक गणतन्त्रको स्थायित्व र सम्बर्द्धनका लागि यसका आधार स्तम्भहरू राष्ट्रपति, अदालत तथा संवैधानिक निकायहरूको गरिमा बचाइराख्न राष्ट्रपतिलाई विशेष ध्यानाकर्षण गराएको प्रवक्ता आशुतोष प्रधानले बताए। उनका अनुसार लोकतन्त्रको संस्थागत विकास र नागरिकको समृद्धिको चाहना साकार पार्न संवैधानिक संस्थाको भूमिका उल्लेख्य रहने भएकाले ती संस्थालाई दलीयकरणबाट मुक्त गर्नुपर्ने सुझवा दिएका थिए। प्रतिनिधि मण्डलले संविधानको रक्षार्थ र प्रभावकारी कार्यान्वयनमा जोड दिँदै सबै दलहरूलाई राष्ट्रिय सहमतिमा ल्याउने पहलकदमीका लागि राष्ट्रपति पौडेललाई भूमिका निर्वाह गर्न सुझाएको थियो।"
पार्टीको आन्तरिक चुनाव जित्दा उन्माद चढेजस्तो गर्नुभएन : केपी ओली,काठमाडौं : नेकपा एमालेका अध्यक्ष केपी शर्मा ओलीले पार्टीभित्र अस्वस्थ प्रतिस्पर्धामा नउत्रन आग्रह गरेका छन्। शुक्रबार काठमाडौंमा पार्टी उपत्यका विशेष प्रदेश कमिटीको अधिवेशन उद्घाटन गर्दै अध्यक्ष ओलीले पार्टीको प्रदेश अधिवेशनका सन्दर्भमा विरोधीले एकोहोरो खालको टिकाटिप्पणी गर्ने मौका पाएको भन्दै अस्वस्थ प्रतिस्पर्धामा नउत्रन आग्रह गरेका हुन्। उनले अहिलेसम्म लडेभिडे भन्ने सन्देश प्रवाहित भएकाले उपत्यका विशेष प्रदेश कमिटीको नेतृत्वय चयनमा अर्को टीकाटीप्पणी गर्ने मौका दिन नहुने बताए। पार्टीभित्रको प्रतिस्पर्धामा पनि जित्नका लागि विभिन्न अभ्यास गरेको जस्तो देखिएकाले सहमति नै जान उनले सुझाव दिए। ओलीले पार्टीका हरेक व्यक्तिको काम नेतृत्वले मूल्यांकन गर्ने भएकाले नेतृत्वको मूल्यांकनमा भर नपर्दा समस्या देखिनसक्ने बताए। पार्टीको आन्तरिक चुनावलाई जित्दा उन्माद चढेजस्तो गर्ने र हार्दा निरास हुने अवस्था आउन दिन नहुने उनको जोड थियो।
प्रधानमन्त्री दाहाल र स्वीडेनका गैरआवासीय राजदूतबीच शिष्टाचार भेट,काठमाडौं : प्रधानमन्त्री पुष्पकमल दाहाल प्रचण्डसँग नेपालका लागि स्वीडेनका गैरअवासीय राजदूत जन थिस्लिफले आज शिष्टाचार भेटवार्ता गरेका छन्। आज बिहान प्रधानमन्त्री निवास बालुवाटारमा उनीहरुबीच भेट भएको हो।
मुलुकको सुशासन र समृद्धिको लागि जागरण अभियानमा छौं : माधव नेपाल,"हेटौंडा : नेकपा एकीकृत समाजवादी पार्टीका अध्यक्ष एवम् पूर्व प्रधानमन्त्री माधवकुमार नेपालले मुलुकमा सुशासन कायम गर्दै समृद्धितर्फ अघि बढ्न जागरण अभियान सञ्चालन गरिरहेको बताएका छन्। एकीकृत समाजवादी जागरण अभियान २०८० मेचीमहाकाली यात्रा अन्तरगत शुक्रबार हेटौंडामा आयोजित सभालाई सम्बोधन गर्दै अध्यक्ष नेपालले जनताको गुनासो प्रत्यक्ष सुन्ने र राज्यको निकायसम्म पुर्याएर समस्या समाधान गरिने बताए। देशमा भ्रष्टाचारजन्य क्रियाकलाप बढिरहेको र जनताको समस्यालाई बेवास्ता गर्ने प्रवृत्ति विभिन्न पार्टीमा हुर्किरहेको भन्दै यसको अन्त्य गर्न आवश्यक रहेको उनले बताए। उनले राष्ट्रिय पूँजीको विकास गरी मुलुकमा कृषिजन्य उद्योगहरू खोल्न सके युवाहरूमा रोजगारीको सिर्जना गर्न सकिने सम्भावना प्रशस्त भएको समेत उल्लेख गरे। उनले युवाहरुलाई उत्पादनसँग जोडेर स्वरोजगार बनाउने, भ्रष्टाचार नियन्त्रण गर्ने र मुलुकमा सुशासन कायम गर्ने मुख्य लक्ष्य रहेको उल्लेख गरे। जनताको चाहना र भावनालाई सम्बोधन गरी सबैलाई साथमा लिएर एकताबद्ध बनाएर अगाडि बढ्दै जनतामा देशभक्तिको भावना जागृत गराउने, लोकतन्त्रको आवाज बुलन्द गर्ने, गणतन्त्र रक्षाका निम्ति लड्ने र संविधानलाई बलियो बनाउने आफ्नो पार्टीको रणनीति रहेको बताए। नेता नेपालले पार्टीका कार्यकर्तालाई जनताका घरघर गएर समस्या समाधानका लागि पहल गर्न निर्देशन दिए। सभामा पार्टीका वरिष्ठ नेता एवम् पूर्व प्रधानमन्त्री झलनाथ खनाल, बागमती प्रदेशका पूर्व मुख्यमन्त्री राजेन्द्र पाण्डेलगायतका नेताहरु पनि सहभागी थिए।"
भूकम्प प्रभावित क्षेत्रको अवलोकन गर्न प्रधानमन्त्री दाहाल बझाङ प्रस्थान,"काठमाडौं : प्रधानमन्त्री पुष्पकमल दाहाल प्रचण्ड भूकम्प प्रभावित क्षेत्र अवलोकन गर्न बझाङ प्रस्थान गरेका छन्। प्रधानमन्त्री दाहाल नेपाली सेनाको हेलिकोप्टरबाट केही समयअघि बझाङ प्रस्थान गरेको प्रधानमन्त्रीको सचिवालयले जनाएको छ। प्रधानमन्त्रीले भूकम्पले क्षति पुर्याएको क्षेत्रको अवलोकन गर्ने जिल्ला विपद व्यवस्थापन समितिसँग छलफल गर्ने कार्यक्रम तय भएको छ। प्रधानमन्त्री दाहालले बझाङ भूकम्प पीडितलाई राहत दिने प्रक्रिया तत्कालै सुरु हुने बताएका छन् । सिंहदरबारमा बिहीबार विपद जोखिम न्यूनिकरण तथा व्यवस्थापन परिषदको बैठकमा उनले प्रभावित नागरिकलाई राहतका साथै क्षति भएका संरचनाको पुनर्निर्माणको प्रक्रिया अघि बढाइने बताएका हुन्। बझाङको तालकोट र चैनपुर आसपास केन्द्रविन्दु भएर मंगलबार गएको भूकम्प र त्यसपछिका पराकम्पले जिल्लामा धनजनको क्षति पु्र्याएको छ। भूकम्पमा परी एकजनाको मृत्यु भएको छ भने २० बढी घाइते भएका छन्। दर्जनौं घर भत्किएका छन्। भूकम्परको पराकम्पहरू अझैं रोकिएका छैनन्। बिहीबार राति १०:५२ र १२:२४ बजे फेरि भूकम्पको धक्का भएको हो । भुकम्पबाट त्रसित बझाङबासी घर बाहिर खुल्ला चौर,मैदान र सडकमै रात बिताउन बाध्य छन् ।"
सम्मानित पदका विवादित निर्णय,"काठमाडौं : निर्णय १ २०७२ सालमा नेपालगन्जका चेतन मानन्धरलाई दिनदहाडै खुँडा हानेर हत्या गरियो। हत्याको मुख्य योजनाकार भन्दै जिल्ला अदालत बाँकेले गुन्डा नाइके योगराज (रिगल) ढकाललाई जन्मकैदको सजाय तोक्यो। तर, संविधान दिवसका अवसरमा रिगलले राष्ट्रपति रामचन्द्र पौडेलबाट बाँकी कैद मिनाहा पाए। कैद मिनाहा गर्न सरकारले गरेको सिफारिसलाई जस्ताको तस्तै सदर गरेपछि राष्ट्रपति पौडेल विवादमा तानिए। रिगल छुटेपछि राजबन्दीजस्तै स्वागत याली निकालियो। निर्णय २ जिल्ला, पुनरावेदन र सर्वोच्च अदालतले टीकापुर घटनाका मुख्य योजनाकार भन्दै रेशम चौधरीलाई सर्वस्वसहित जन्मकैदको सजाय तोक्यो। तर, गणतन्त्र दिवसका अवसरमा रेशमले राष्ट्रपति पौडेलबाट आममाफी पाए। त्यसअघि रेशमलाई छुटाउनकै लागि मुलुकी कार्यविधि संहितामा संशोधन गर्न सरकारले राष्ट्रपति समक्ष अध्यादेश सिफारिस गरेको थियो। राष्ट्रपतिले अध्यादेश अनुमोदन गरे, रेशमलाई आममाफी पनि दिए। निर्णय ३ पूर्वराष्ट्रपति विद्यादेवी भण्डारीले प्रमाणीकरण नगरेर निष्क्रिय बनेको नागरिकता विधेयकलाई राष्ट्रपति पौडेलले प्रमाणीकरण गरे, त्यो पनि मन्त्रिपरिषद्को सिफारिसमा। निष्क्रिय बनेको ८ महिनापछि २०८० जेठ १७ गते विधेयक प्रमाणीकरण गरेपछि पौडेल विवादमा तानिए। राष्ट्रपति संविधानको पालक मात्रै होइनन्, रक्षक पनि हुन्। संविधानको धारा ६१ (४) ले संविधानको पालन र संरक्षण गर्नु राष्ट्रपतिको प्रमुख कर्तव्य भनेको छ। तर, वर्तमान सरकारले लगाएकाअराएका विवादास्पद् निर्णयमा पनि सोच विचार नै नगरी प्रमाणित गर्दा पछिल्लो समय राष्ट्रपति विवादमा पर्दै आएका छन्। विज्ञ भन्छन्, यो अवस्था हेर्दा राष्ट्रपतिले संविधानको संरक्षण गर्न नसकेको प्रतित हुन्छ। अहिले राष्ट्रपति रामचन्द्र पौडेल निष्क्रिय बनेको नागरिकता विधेयक प्रमाणीकरण, गुन्डा नाइके रिगलको रिहाइ र रेशम चौधरीलाई आममाफी दिने निर्णयका कारण विवादमा परेका छन्। सम्मानित पदलाई रबर स्ट्याम्प बनाएर सरकारले पद र कुर्सी जोगाउने काम गरिरहेको उनीमाथि आरोप लाग्न थालेको छ। संविधान दिवसका दिन यस वर्ष गुन्डा नाइके रिगलसहित ६ सय ७० जनाको कैद मिनाहा गरियो। गुन्डागर्दीमा संलग्न ढकालले सत्तारूढ नेपाली कांग्रेसको साथ पाए। कानुनी छिद्रको उपयोग गर्दै १२ वर्षको कैद भुक्तानी नै नगरी माफी पाए। उनले आठ वर्षअघि नेपालगन्जका चेतन मानन्धरको दिउँसै खुँडा प्रहार गरी हत्या गरेका थिए। उक्त हत्या काण्डमा जिल्ला अदालत बाँकेले ढकालसहित १४ जनालाई दोषी ठहर गर्दै सर्वस्वसहित जन्मकैदको सजाय सुनाएको थियो। गुण्डागर्दीमा संलग्न ढकाल नेपाल कांग्रेस निकट तरुण दलको क्षेत्र नं ३ का तत्कालीन सभापति हुन्। हत्यारालाई आममाफी दिएर छुटाउने भए अदालत किन चाहियो ? भारती शेर्पा (मानन्धर), पीडित २०७२ असार २८ गते श्रीमान्को हत्यापछि भारती शेर्पा (मानन्धर)ले डिप्रेसनको औषधि सेवन गर्दै आएकी छिन्। अदालतले दोषी ठहर गरेका ढकाललाई सरकारको सिफारिसमा राष्ट्रपति पौडेलले आममाफी दिएपछि उनी त्रसित छिन्। कैद मिनाहास्वरूप दिइएको आममाफी बदरको माग गर्दै सर्वोच्च अदालतमा रिट निवेदन दिएकी छिन्। राष्ट्रपति पौडेलले कैद मिनाहापछि बल्ल थाहा पाए, गुन्डा नाइके ढकालको पृष्ठभूमि। झन्डै १२ वर्षको कैद भुक्तान बाँकी हुँदै कारागार मुक्त भएपछिको सार्वजनिक अबिरजात्रा र कार्यकर्ताको स्कर्टिङले राष्ट्रपति पौडेल स्वयम् झस्किएका छन्। एक सल्लाहकारले भने, न्यायालयबाट दोषी ठहर भएका रेशम चौधरीदेखि रिगल ढकालसम्मलाई आममाफीको सिफारिस गर्ने मन्त्रिपरिषद् हो। मन्त्रिपरिषद्ले जस लियो। अपजस पाउने राष्ट्रपति ? अपराध गर्नेलाई उन्मुक्ति दिनु हुँदैन। मन्त्रिपरिषद्को सिफारिसबारे प्रधानमन्त्रीसँग बुझ्छु। माधवकुमार नेपाल, अध्यक्ष, एकीकृत समाजवादी नेपालगन्जका चेतन मानन्धरको हत्या अभियोगमा जिल्ला अदालत बाँकेले ढकाललाई दोषी ठहर गरेको हो। न्यायाधीश विष्णु सुवेदीको इजलासले २०७५ वैशाख ११ मा रिगललाई हत्याका मुख्य योजनाकारका रूपमा दोषी ठहर गर्दै सर्वस्वसहित जन्मकैदको सजाय सुनाएको थियो। संविधान दिवसमा आममाफी पाएलगत्तै कांग्रेस कार्यकर्ताले स्कर्टिङ गरेका थिए। श्रीमान्को हत्यामा संलग्नलाई आममाफीसँगै अबिरजात्रा गरेपछि भारती शेर्पा (मानन्धर) त्रसित छिन्। डिप्रेसनको औषधि सेवन गरिरहेकी भारतीले माफीविरुद्ध सर्वोच्चमा मुद्दासमेत दिएकी छिन्। सर्वोच्चमा रिट निवेदन दायर भएलगत्तै राष्ट्रपतिका कानुनी सल्लाहकार बाबुराम कुँवरले सरकारका कानुनी सल्लाहकार दीनमणि पोखरेलसँग रोष व्यक्त गरेका छन्। स्रोतका अनुसार, महान्यायाधिवक्ता पोखरेलले प्रधानमन्त्री पुष्पकमल दाहाल र गृहमन्त्री नारायणकाजी श्रेष्ठ समक्ष सन्देश पुयाइदिने आश्वासन दिँदै आएका छन्। सरकार र दल खुसी पार्दा विवादित अघिल्ला दुई राष्ट्रपतिभन्दा झन् बढी विवादित र निरीह बन्न पुगेका छन, रामचन्द्र पौडेल। सत्ता गठबन्धनको साथले राष्ट्रपति भएका पौडेल सरकार र दललाई चिढ्याउन नचाहँदा विवादित बनेका छन्। बदनियतका साथ गलत निर्णय भएको छ। विरोध स्वाभाविक छ। गगन थापा, महामन्त्री, नेपाली कांग्रेस पूर्वराष्ट्रपति भण्डारीले प्रमाणीकरण नगरेको निष्क्रिय नागरिकता विधेयकलाई राष्ट्रपति पौडेलले आठ महिनापछि प्रमाणीकरण गरे। नेपाल नागरिकता ऐन, २०६३ लाई संशोधन गर्न बनेको विधेयक प्रमाणीकरण गरेर राष्ट्रपति पौडेल विवादित बनेका थिए। संविधानविद् डा भीमार्जुन आचार्यका अनुसार, राष्ट्रपति पौडेललाई नागरिकता विधेयक प्रमाणीकरण गर्नै पर्ने बाध्यता नभएको बताउँछन्। नागरिकता विधेयक प्रमाणीकरण गरेलगत्तै रेशम चौधरीलाई आममाफी दिने काम भयो, संविधानविद् डा आचार्य भन्छन्, राष्ट्रपति हुनका लागि राजनीतिक दलहरूले सहयोग गरे भन्ने सोच देखियो। दलहरूलाई किन चिढ्याउनु भन्ने मानसिकताले काम गरेको पाइयो। संविधानको अभीष्ट त्यो होइन। नागरिकता ऐन, २०६३ लाई संशोधन गर्न बनेको नेपाल नागरिकता पहिलो संशोधन विधेयक, २०७९ लाई दुवै सदनले पारित गरेको थियो। प्रतिनिधिसभाका तत्कालीन सभामुखले प्रमाणित गरी २०७९ साउन १५ गते राष्ट्रपति भण्डारी समक्ष पेस गरेका थिए। तत्कालीन राष्ट्रपति भण्डारीले केही विषयहरूमा ध्यानाकर्षणसहित पुनर्विचारका लागि संघीय संसद्मै फिर्ता पठाएकी थिइन्। राष्ट्रपति रबर स्ट्याम्प हुनु हुँदैन। न्याय मर्ने अवस्थामा विज्ञप्ति जारी गर्नुपर्छ। बलराम केसी, पूर्वन्यायाधीश २०८० जेठ १२ गते बसेको मन्त्रिपरिषद्को बैठकले निर्णय गरि विधेयक प्रमाणीकरण गर्न राष्ट्रपति पौडेल समक्ष पठाइएको थियो। राष्ट्रपति कार्यालयले नेपालको संविधानको धारा ६१ को उपधारा (२) (३) (४) र धारा ६६ एवं सर्वोच्चबाट प्रतिपादित सिद्धान्तसमेत बमोजिम भन्दै विधेयक प्रमाणीकरण भएको जनाएको थियो। सर्वोच्च अदालतका पूर्वन्यायाधीश बलराम केसी राष्ट्रपतिले न्यायिक मनको प्रयोग गर्नुपर्ने सुझाउँछन्। निर्दोष महिला र बालबालिकालाई विधवा र टुहुरो बनाउने व्यक्तिलाई कसरी माफी दिन मिल्छ ? पूर्वन्यायाधीश केसी भन्छन्, अदालतले हत्या गरेको ठहर गरेको व्यक्तिलाई छोड्न मिल्छ ? माफी दिनुअघि संविधान, कानुनका साथै मानवताको दृष्टिबाट हेर्नुपर्छ। जिल्ला अदालतबाट दोषी ठहर भएका योगराज (रिगल) ढकालदेखि तीन तहका अदालतले दोषी ठहर गरेका रेशम चौधरीसम्मलाई आममाफी दिनेसम्मका कार्यले गलत नजिर कायम भएको संविधानविद्हरू बताउँछन्। मन्त्रिपरिषद्ले सिफारिस गरेता पनि पुनर्विचार गर्नको लागि राष्ट्रपति कार्यालयले फिर्ता पठाउन सक्छ, पूर्वन्यायाधीश केसी भन्छन्, राजनीतिक दल, महान्यायाधिवक्ता, संविधान एवं कानुनविद्सँग सल्लाह गरेर सिफारिस गर्न राष्ट्रपति कार्यालयले अनुरोध गर्न सक्छ। संविधानविपरीतका सिफारिसमा राष्ट्रपति चनाखो नहुँदा विवादित हुने गरेको संविधानविद् डा आचार्य बताउँछन्। सत्ता गठबन्धनमै विरोध पुष्पकमल दाहाल नेतृत्वको मन्त्रिपरिषद्को निर्णयमा सत्ता घटक अन्य दलले समेत कैद मिनाहाप्रति आपत्ति जनाएका छन्। सत्ता गठबन्धमा नेकपा (एकीकृत समाजवादी) का अध्यक्ष तथा पूर्वप्रधानमन्त्री माधवकुमार नेपालले ढकालका बारेमा आफूहरूलाई कुनै जानकारी नदिई निर्णय गरेको दाबी गरेका छन्। मेचीमहाकाली समाजवादी जागरण अभियानको क्रममा रौतहटको चन्द्रनिगाहपुर पुगेका पूर्वप्रधानमन्त्री नेपालले बिहीबार समाजवादी प्रेस संगठन रौतहटद्वारा आयोजित पत्रकार भेटघाट कार्यक्रममा भने, अपराध गर्नेलाई उन्मुक्ति दिनु हुँदैन। के भएको हो म प्रधानमन्त्री (पुष्पकमल दाहाल ) समक्ष कुरा राख्छु। राष्ट्रपति संविधान, देश र जनताप्रति उत्तरदायी हुनुपर्छ। संवैधानिक दर्शनलाई हेक्का राख्नुपर्छ। डा भीमार्जुन आचार्य, संविधानविद् नेपाली कांग्रेसका महामन्त्री गगन थापाले पनि आपत्ति व्यक्त गरेका छन्। प्रतिनिधिसभाको बिहीबारको बैठकमा बोल्दै महामन्त्री थापाले कानुनको दुरुपयोग गरेर माफी मिनाहा दिनेमा कुनै पनि दलहरू अछुतो नभएको बताए। उनले भने, बदनियतका साथ गलत निर्णय भएको छ। यसको विरोध स्वाभाविक छ। २०७२ सालमा संविधान जारी भएयता हालसम्म अहिलेसम्म ६ हजार ७ सय ४३ जनाले माफी मिनाहा पाएका छन्। जसमध्ये कति जनाले कानुनी छिद्रको दुरुपयोग गरेर माफी मिनाहा गरिएको छ भन्ने यकिन छैन। महामन्त्री थापाले कानुनमा रहेको छिद्र तत्कालै सच्याउनुपर्ने बताए। किन विवादित बन्छन्, राष्ट्रपति ? पूर्वराष्ट्रपति रामवरण यादव रुक्माङ्गत कटुवाल प्रकरण र अख्तियार दुरुपयोग अनुसन्धान आयोगको प्रमुख आयुक्तमा लोकमानसिंह कार्कीलाई नियुक्त गर्दा विवादमा परेका थिए। अन्तरिम संविधानका भरमा फरक खालको संवैधानिक दायित्व निर्वाह गर्नुपर्ने सन्दर्भमा यादवको कार्यकाल पनि विवादमुक्त हुन सकेन। नयाँ संविधानले राष्ट्रपतिका काम, कर्तव्य र अधिकारबारे प्रस्ट्याउँदा पनि पूर्वराष्ट्रपति विद्यादेवी भण्डारी सरकार विघटन र नागरिकता विधेयकको सन्दर्भमा विवादित बनेकी थिइन्। राष्ट्रपति पौडेल त आउँदाआउँदै विवादमा तानिएका छन्। राष्ट्रपतिका क्रियाकलापप्रति टिप्पणी वा समर्थनविरोध हुनु स्वाभाविक हो। राजेन्द्र दाहाल, वरिष्ठ पत्रकार पूर्वन्यायाधीश केसीका अनुसार बेलायतमा महारानीको निर्णय उल्ट्याउनु परेमा अदालतले मन्त्रिपरिषद्लाई नै दोषी ठहर गर्छ। सरकारले गलत सल्लाह दिएका कारण निर्णय भएको भन्ने ढंगबाट बेलायतको न्यायालयबाट आदेश हुने गर्छ, पूर्वन्यायाधीश केसी थप्छन्, बदमास त मन्त्रिपरिषद् नै हो। मन्त्रिपरिषद्को सिफारिस प्रमाणीकरण गर्नुपर्ने राष्ट्रपतिलाई बाध्यता छ। तर पनि हतारहतारमा रबरस्ट्याम्पजस्तो प्रमाणीकरण गरिहाल्नु हुनु हुँदैन। तत्कालीन प्रधानमन्त्री केपी शर्मा ओली नेतृत्वको मन्त्रिपरिषद्ले गरेका निर्णय एवं सिफारिसहरू तुरुन्तै प्रमाणीकरण गरेकै कारण पूर्वराष्ट्रपति भण्डारी विवादित हुन पुगेकी उनको भनाइ छ। पूर्वन्यायाधीश केसी भन्छन्, मन्त्रिपरिषद्ले जे जस्तो सिफारिस गरे पनि राष्ट्रपतिले हातहातै प्रमाणीकरण गर्नु हुँदैन। विवेक पुयाउनु पर्छ। तत्कालीन राजा वीरेन्द्र शाहले पनि २०५७ सालमा नागरिकताकै सन्दर्भमा विधेयकमा सर्वोच्च अदालतमा राय मागेका थिए। राष्ट्रियतामा गम्भीर खतरा पैदा हुने भएकाले वीरेन्द्रले पनि विधेयक प्रमाणीकरण गर्न अस्वीकार गरेका थिए। तत्कालीन राष्ट्रपति भण्डारीले पनि संविधानमा सर्वोच्चमा राय लिने प्रावधान नभएकाले राष्ट्रपतिले संसद्मै फिर्ता पठाएकी थिइन्। वरिष्ठ पत्रकार राजेन्द्र दाहाल राष्ट्रपतिहरू सरकारको सिफारिसअनुसार नै काम गर्दा राष्ट्रपति विवादित हुने गरेको बताउँछन्। पूर्वराष्ट्रपतिहरू सार्वजनिक पदमा बसेका पदाधिकारीहरू भएकोले आलोचना वा टिप्पणी हुनु स्वाभाविक भएको उनको भनाइ छ। राष्ट्रपतिका कामकारबाही र क्रियाकलाप सार्वजनिक चासोको विषय हुन्छन्, वरिष्ठ पत्रकार दाहाल भन्छन्, सबै टीकाटिप्पणी र चर्चालाई राष्ट्रपतिको विरोध भनेर बुझ्नु हुँदैन। टिप्पणी वा समर्थन विरोध हुनु स्वाभाविक हो। उत्तरदायी को हुने ? राजनीतिक दलको संरक्षण पाएमा जस्तोसुकै अपराधमा पनि उन्मुक्ति पाइने सन्देश प्रवाह भएको पीडितहरूको दुःखेसो छ। ढकालद्वारा हत्या गरिएका चेतनकी श्रीमती न्यायको आसमा माइतीघर मण्डलामा रिले अनशन बस्न सुरु गरेकी छिन्। पीडित भारती भन्छिन्, हत्यारालाई आममाफी दिएर छुटाउने हो भने त्यसो भए अदालत किन चाहियो ? राष्ट्रपति पौडेलका कानुनी सल्लाहकार कुँवरका अनुसार, कैलाली हत्याकाण्डमा दोषी ठहर भएका रेशम चौधरीदेखि व्यक्ति हत्यामा संलग्न रिगल ढकालसम्मको आममाफी प्रक्रियामा व्यक्तिगत र सामूहिकरूपमा मन्त्रिपरिषद् नै उत्तरदायी हुनुपर्छ। कुन व्यक्तिलाई आममाफी दिने भन्नेमा सुरुमै सरकारी निकायबाट सिफारिस भएर मन्त्रिपरिषद्मा गएको हुन्छ। मन्त्रिपरिषद्ले निर्णय गरेर राष्ट्रपति समक्ष सिफारिस गरेको हुन्छ, कुँवर भन्छन्, संविधान र कानुनी व्यवस्थाअनुसार आममाफीको सम्पूर्ण जिम्मेवारी सरकार (मन्त्रिपरिषद्)ले लिनुपर्छ। पूर्वन्यायाधीश केसीका अनुसार, संविधानविपरीत काम गर्नु पर्ने बाध्यता आइपरेमा राष्ट्रपतिले विज्ञप्ति जारी गर्दै सरकारलाई नंग्याउन सक्ने बताउँछन्। आममाफी फौजदारी कानुनका विज्ञसँग सल्लाह गर्नुपथ्र्यो, पूर्वन्यायाधीश केसी भन्छन्, संविधान, कानुनका विज्ञहरूले हत्यामा दोषी ठहर भएकालाई आममाफी दिन नमिल्ने सुझाव दिएको जनाएर मन्त्रिपरिषद्को सिफारिस फिर्ता पठाउनु पथ्र्यो। त्यसो गर्न सकेको भए राष्ट्रपति पौडेलको उचाइ चुलिन्थ्यो। सरकारका सिफारिस प्रमाणीकरण गर्दा नै राष्ट्रपति विवादित हुने गरेका छन्। तर, राष्ट्रपति विवादित बनिरहँदा सिफारिसकर्ता सरकारले भने उत्तरदायित्वबोध गरेको पाइँदैन। जसअपजस लिनु साटो सरकार पन्छिने गरेको छ। सेरेमोनियल राष्ट्रपतिले के गर्ने ? राष्ट्रपतिले अधिकारको प्रयोग वा कर्तव्यको पालन गर्दा संविधान वा संघीय कानुनबमोजिम गर्नुपर्ने संवैधानिक व्यवस्था छ। कुनै निकाय वा पदाधिकारीको सिफारिसमा गरिने भनी किटानीसाथ व्यवस्था भएको कार्यबाहेक राष्ट्रपतिबाट सम्पादन गरिने अन्य जुनसुकै कार्य मन्त्रिपरिषद्को सिफारिस र सम्मतिबाट हुने व्यवस्था छ। त्यस्तो सिफारिस र सम्मति प्रधानमन्त्रीमार्फत पेस हुने संविधानमा उल्लेख छ। संविधानको पालन र संरक्षण गर्नु राष्ट्रपतिको प्रमुख कर्तव्य हो। संविधानले कार्यकारी अधिकार मन्त्रिपरिषद्लाई सुम्पेको छ। कार्यकारी अधिकार नभए पनि राष्ट्रपतिले संविधान एवम् कानुनको पालना र संरक्षणमा सरकारलाई डोयाउन रचनात्मक भूमिका निर्वाह गर्न सक्ने संविधानविद्हरू बताउँछन्। संवैधानिक कानुनका ज्ञाता डा आचार्यका अनुसार, राष्ट्रपतिको भूमिका संविधानको पालन र संरक्षण गर्ने नै हो। डा आचार्य भन्छन्, संविधानको पालन भनेको आफूले गर्ने हो भने संरक्षण भनेको अरूलाई गर्न लगाउने हो। सरकारले संविधानविपरीत काम गरेको अवस्थामा राष्ट्रपतिले सहजै समर्थन नगरी अप्ठ्यारोमा पार्न सक्छन्। सरकारले सरकारले संविधान, कानुनविपरीत काम गर्न थालेमा राष्ट्रपतिले कुनैकुनै रचनात्मक भूमिका खेल्न सक्छन्, डाआचार्यले भने, संविधानको पालना र संरक्षणको सन्दर्भमा कतिपय सबालमा राष्ट्रपतिहरू चुकेको देखिन्छ। संसदीय व्यवस्थामा राष्ट्रपतिले प्रधानमन्त्रीको सिफारिसमा काम गर्नुपर्छ। पूर्वन्यायाधीश केसी संविधानमा राष्ट्रपतिको भूमिका सेरेमोनियल रहेको बताउँछन्। संविधान दिवसका अवसरमा दिइने आममाफीमा राष्ट्रपतिहरूलाई अप्ठ्यारो पर्ने गरेको छ। दिउँसै खुँडाले हानेर हत्या गरिएको केसमा पनि माफी पाएको अवस्था छ। ज्यानमारालाई आममाफी दिँदा सोझो ढंगले राष्ट्रपतिमाथि नै दोष दिइने भएकोले सिफारिस फिर्ता पठाउनुपर्छ, पूर्वन्यायाधीश केसी भन्छन्, अदालतको फैसलामा त्रुटि कहाँ भएको हो ? त्यो पेस गर्नुहोस् मन्त्रिपरिषद्को सिफारिस फिर्ता पठाउनु पथ्र्यो। रेशम चौधरी, रिगल ढकालजस्ता न्यायालयबाट दोषी ठहर गरेकालाई माफी दिन अस्वीकार गर्दै पठाएको सिफारिसलाई पुनः मन्त्रिपरिषद्ले सिफारिस गरेमा पनि उपाय निकाल्न सकिने पूर्वन्यायाधीश केसी बताउँछन्। अन्य राजनीतिक दलका साथै संविधानविद्, मृतकका पीडित परिवारसँग पनि सल्लाह गर्छु भन्न सक्ने अधिकार राष्ट्रपतिलाई छ, उनले भने, आफूबाट धेरै प्रयत्न गर्दा पनि हत्यामा दोषी ठहर भएकालाई माफीको लागि पटकपटक सिफारिस आएको उल्लेख गर्दै विज्ञप्ति सार्वजनिक गर्न सक्नुपर्छ। संविधानविद् डा आचार्य राष्ट्रपति पदको गरिमा र संवैधानिक दर्शनअनुसार राष्ट्रपतिले भूमिका निर्वाह गर्नुपर्ने सुझाउँछन्। राष्ट्रपति जुनसुकै तवरबाट नियुक्त हुन सक्छन्, संविधानविद् डा आचार्य भन्छन्, राष्ट्रपति पदको शपथग्रहणपछि पार्टी होइन संविधान, देश र जनताप्रति उत्तरदायी हुनुपर्छ। वारिष्ठ पत्रकार राजेन्द्र दाहाल सरकारका सिफारिस नै विवादित हुने गरेको चर्चा गर्दै राष्ट्रपतिहरू लो प्रोफाइलमा बस्न सुझाउँछन्। राष्ट्रपति संवैधानिक दायित्व निर्वाह गर्नुपर्ने उल्लेख गर्दै दाहाल भन्छन, राष्ट्रपतिमा चर्चा चाहने वा जस खोज्ने प्रवृत्ति हुनु हुँदैन। लो प्रोफाइलमा बस्नुपर्छ। संविधानविद् डा आचार्य राष्ट्रपति संविधान, कानुनका साथै देश र जनताप्रति जवाफदेही भएर काम गर्नुपर्ने सुझाउँछन्। डा आचार्य भन्छन्, पदीय गरिमा र संवैधानिक दर्शनलाई हेक्का नराख्दाखेरि राष्ट्रपतिहरू विवादमा पर्ने गरेका छन्। सर्वोच्चले सोध्यो, आममाफी किन दिइयो ? सर्वोच्च अदालतले चेतन मानन्धरको हत्यामा दोषी ठहर भएका योगराज (रिगल) ढकाललाई माफी मिनाहा दिनुको कारण देखाऊ आदेश जारी गर्दै सात दिनभित्र माफी निर्णयको सक्कल मिसिल झिकाउन आदेश गरेको छ। न्यायाधीश डा मनोजकुमार शर्माको एकल इजलासले रिट निवेदनमा समावेश कानुनी प्रश्नको जटिलता र महŒवको विचार गर्दै पूर्ण इजलासमा पेस गर्न आदेश गरेको छ। इजलासले असोज ३ गते राष्ट्रपति रामचन्द्र पौडेलद्वारा माफी मिनाहा सम्बन्धमा भएको निर्णयको सक्कल मिसिल समेत महान्यायाधिवक्ताको कार्यालयमार्फत झिकाउन आदेश गरेकोे छ। पीडित भारती शेर्पा (मानन्धरले) दायर गरेको रिटमा राष्ट्रपति रामचन्द्र पौडेलबाट हत्या अभियोगमा दोषी ठहर भएका ढकालको कैद मिनाहा गरिनु संविधान, कानुनसम्मत नभएको उल्लेख गर्दै बदरको माग गरिएको छ। इजलासले निवेदकको मागबमोजिम आदेश जारी हुन नपर्ने मनासिव आधार, कारण र प्रमाण भए सोसमेत खुलाई असोज २४ गतेभित्र लिखित जवाफ पेस गर्न विपक्षीलाई आदेश दिएको छ। सुनुवाइको लागि असोज २५ गते पेसी तोकिने भएको छ। परिवारका सदस्यलाई सुरक्षा दिनू सर्वोच्चले रिट निवेदनको टुंगो नलागेसम्म निवेदक भारती र पारिवारिक सदस्यहरूलाई यथोचित सुरक्षा प्रदान गर्ने, गराउने व्यवस्था गर्नसमेत आदेश दिएको छ। सुरक्षाको आवश्यक व्यवस्था गर्न गृह मन्त्रालयलाई लेखी पठाउनसमेत आदेश गरेको छ। रिगल, नेपाली कांग्रेस निकट तरुण दलको बाँके३ का तत्कालीन सभापति हुन्। महान्यायाधिवक्ता बहसमा उपस्थित हुनू इजलासले सरकारका कानुनी सल्लाहकार महान्यायाधिवक्ता डा दिनमणि पोखरेललाई बहसमा उपस्थित हुन आदेश गरेको छ। रिटमा निवेदक वा प्रत्यर्थी (विपक्षी) कुनै पक्षको अनुरोधमा पनि स्थगित नहुने व्यहोरा जनाउ दिई नियमानुसार पेस गर्नसमेत आदेश भएको छ। रिट निवेदकको तर्फबाट वरिष्ठ अधिवक्ता बालकृष्ण नेउपाने र अधिवक्ता तेजबहादुर कटुवालले बहस गरेका थिए। रिटमा ढकालका साथै राष्ट्रपतिको कार्यालय, प्रधानमन्त्री तथा मन्त्रिपरिषद्को कार्यालय, गृह मन्त्रालय, जिल्ला प्रशासन कार्यालय बाँके, जिल्ला कारागार कार्यालय दाङ, जिल्ला प्रशासन कार्यालय दाङ, महान्यायाधिवक्ताको कार्यालयलाई विपक्षी बनाइएको छ।"
प्रधानमन्त्री दाहाल बझाङ आउँदै,बझाङ : प्रधानमन्त्री पुष्पकमल दाहाल प्रचण्ड आज भूकम्प प्रभावित बझाङ जिल्ला आउँदैछन् । उनी दिउँसो १:४५ बजेपछि नेपाली सेनाको हेलिकोप्टरबाट बझाङको भोपुर ब्यारेकमा अवतरण गर्ने कार्यक्रम छ । उनले भूकम्पले बढी क्षति पुर्याएका स्थानको अवलोकन गर्ने र जिल्ला विपद व्यवस्थापन समितिसँग अन्तर्क्रिया गर्नेलगायत कार्यक्रम निर्धारण गरिएको छ । बझाङका प्रमुख जिल्ला अधिकारी नारायण पाण्डेयले प्रधानमन्त्री प्रचण्डलाई भूकम्पबाट प्रभावित प्रतिनिधिमुलक ठाउँहरु देखाउने तयारी गरिएको जानकारी दिए । बझाङको तलकोट र चैनपुर आसपास केन्द्रबिन्दु भएर यही असोज १६ गते गएको भूकम्प र त्यसपछिका परकम्पले जिल्लामा क्षति पुर्याएको छ । भूकम्पमा परी २० जना घाइते र एक जनाको मृत्यु भएको छ । घाइतेहरूमध्ये १३ जना उपचार गरेर घर फर्किसकेका छन् भने ५ जनालाई अन्यत्र रिफर गरिएको छ । जिल्ला अस्पतालमा दुईजना उपचाररत छन् । जिल्लामै उपचाररत घाइतेको अवस्था सामान्य छ । प्रधानमन्त्री दाहाल बझाङ आउने भएपछि सदरमुकाम चैनपुर र आसपासमा सुरक्षा व्यवस्था कडा बनाइएको छ ।
एमसीसीमा दह्रो काँध खोज्दै अमेरिका,"काठमाडौं : एमसीसीकी प्रमुख कार्यकारी अधिकृत एलिस पी अलब्राइटले यही हप्ता नेपालको भ्रमण गरिन्। भ्रमणको दौरानमा उनले प्रधानमन्त्री पुष्पकमल दाहाल, एमाले अध्यक्ष केपी शर्मा ओली र कांग्रेस सभापति शेरबहादुर देउवासँग कार्यान्वयनबारे छलफल गरिन्। उनका अनुसार तीनै शीर्ष नेताले कार्यान्वयनमा ठूलो सहयोग गर्ने पूर्ण आश्वासन दिएका छन्। ओली र देउवा एमसीसी पूर्ण कार्यान्वयनमा पक्षमा छन्। तर, सरकारको बागडोर सम्हालेका दाहालप्रति भने अमेरिका अझै विश्वस्त देखिँदैन। किनकि, एमसीसीका सबालमा दाहाल आफैंले बेलाबेलामा सार्वजनिक रूपमा प्रश्न उठाउने गरेका छन्। त्यसमाथि उनको पार्टी नेकपा (माओवादी केन्द्र) मा एमसीसीप्रति त्यति सकारात्मक माहोल छैन। माओवादी उच्च नेता र कार्यकर्ताले यसलाई हिन्द महासागर रणनीतिको अंगको रूपमा लिन्छन् र एमसीसीको विरोध गरिरहेका छन्। माओवादी पार्टीबाटै छुट्टिएर गएका विभिन्न साना वामपन्थी दलहरूले अहिले पनि एमसीसीको विरोधमा ससाना कार्यक्रमहरू गरिरहेका छन्। त्यसैगरी माधवकुमार नेपालले नेतृत्व गरेको सत्ता साझेदार नेकपा (एकीकृत समाजवादी) भित्र पनि एमसीसीका सम्बन्धमा असन्तुष्टिहरू कायम छन्। त्यसैगरी उनीहरूको सबाल एमसीसी पास गर्दा संसद्बाट पारित भएको व्याख्यात्मक टिप्पणीप्रति अमेरिकी धारणा माग गरिरहेका छन्। एमसीसीकी प्रमुख कार्यकारी अधिकृत अलब्राइटले भने त्यसलाई आफूहरूले पूर्ण रूपमा स्वीकार गरेको बताएकी छन्। एमसीसी कार्यान्वयन भएको अवसरमा आयोजना गरिएको एक विशेष कार्यक्रममा बोल्दै प्रधानमन्त्री दाहालले सो परियोजनाको उच्च प्रशंसा गरेका छन्। सम्भवतः दाहालले एमसीसीको सबालमा यति सकारात्मक अभिव्यक्ति दिएको पहिलोपटक हो। बुधबार एमसीसी प्रमुख, अमेरिकी राजदूत र अन्य उच्च अमेरिकी अधिकारीहरूको बीचमा प्रधानमन्त्री दाहालले भने, एमसीसी परियोजनाले नेपाल र अमेरिकाबीचको आर्थिक साझेदारीका लागि नयाँ अवसरहरूको बाटो खोलेको छ। उनले एमसीसी परियोजनाको सफल कार्यान्वयनले नेपालको आर्थिक विकास र गरिबी निवारणका लागि महŒवपूर्ण योगदान गर्दै यसले दक्षिण एसियाको व्यापार कनेक्टिभिटीमै सहयोग पुग्ने बताए। सोही कार्यक्रममा बोल्दै एमसीसी प्रमुख अलब्राइटले विभिन्न चुनौतीका बाबजुद पनि एमसीसी परियोजना समयमै सम्पन्न हुने प्रतिबद्धता जनाइन्। चारदिने नेपाल भ्रमणका क्रममा उनले एमसीसी कार्यान्वयनसँग जोडिने विभिन्न मन्त्रीहरूसँग पनि परामर्श गरेकी थिइन्। त्यसैगरी उनले अन्य विभिन्न सरोकारवाला निकाय र अधिकारीहरूसँग कार्यान्वयनमा देखा परेका गाँठाहरू फुकाउने सम्बन्धमा छलफल गरेकी थिइन्। यस अगाडि अगस्टमा एमसीसीको कार्यान्वयन सुरु भएको थियो। अर्थमन्त्री डा प्रकाशशरण महत र एमसीसी उपाध्यक्ष क्यारुन अलफोर्डले अगस्ट ३० मा इन्ट्री इन्टु फोर्स दस्तावेजमा हस्ताक्षर गरेका गरेका थिए। एमसीसीअन्तर्गतका परियोजनाहरू समयमै सम्पन्न हुनेमा अमेरिकी अधिकारीहरू विश्वस्त देखिए पनि चुनौती रहेको उनीहरू स्वीकार गर्छन्। केही सञ्चारकर्मीसँगको कुराकानीमा एमसीसी प्रमुख अलब्राइटले विगत २० वर्षदेखि विभिन्न देशमा एमसीसी कार्यान्वयनको अनुभव भएका कारण चुनौतीहरूको सामना गर्न आफूहरू सफल रहेको बताइन्। एमसीसी कार्यान्वयनका लागि सबैभन्दा ठूलो चुनौती अनुकूल राजनीतिक वातावरण नै हो। यदि राजनीतिक नेतृत्व त्यसमाथि पनि प्रमुख राजनीतिक दलहरूले यसमा तदारुकता देखाउने हो भने सामान्य प्रशासनिक समस्याहरू हल हुँदै जान्छन्। एमसीसी कार्यान्वयनमा जाँदै गर्दा सुरुमै ठेकेदार छनोटको विषय आएको छ। प्रसारण लाइन निर्माणका लागि भएको टेन्डरमा अनुमानित लागतभन्दा ६६ प्रतिशत बढी कबोल भएपछि यसलाई कसरी समाधान गर्ने भन्ने अन्योल छ। एमसीसी अधिकारीहरू ठेकेदारहरूबीच पर्याप्त सूचना नभएकाले यो समस्या आएको र यसलाई समाधान गर्न सकिने र यसले पाँचवर्षे समयसीमालाई कुनै पनि असर नगर्ने बताउँछन्। यदि लागत बढी लागेको खण्डमा यो लगानी नेपाल वा एमसीसी कसले गर्ने भन्ने यकिन पनि छैन। फेरि टेन्डरमा जाँदा चाहिँ समयसीमालाई नै अप्ठेरो पर्ने भएकाले कसरी समस्या सुल्झाउने भन्ने सम्बन्धमा वार्ता भइरहेको छ। एमसीसीको एक प्रमुख चुनौती जग्गा प्रसारण लाइन र सब स्टेसनका लागि जग्गा अधिग्रहण नै हो। केही स्थानमा सो कार्य सरल रूपमा सम्पन्न भए पनि केही ठाउँमा भने कठिनाइहरू उत्पन्न भइरहेका छन्। फेरि पनि मुख्य चुनौती भनेको राजनीति र भूराजनीति नै हो। विगतमा झै भूराजनीतिक प्रतिकूलता भयो भने त्यसले कार्यान्वयनमा असर गर्छ। त्यसमाथि राजनीतिक र प्रशासनिक नेतृत्वको बीचमा उत्ति नै समन्वय र सहकार्यको आवश्यकता छ। संघीय, प्रदेश र स्थानीय सरकारको बीचमा समन्वय गर्ने कार्य पनि उत्तिकै चुनौतीपूर्ण छ। सरकारका उच्च अधिकारीहरूको निरन्तर हुने सरुवाले पनि एमसीए नेपालको कामकारबाहीमा असर गरिरहेको छ। त्यसमाथि नेपालमा एमसीसीलाई कसरी बुझ्ने भन्नेमा पनि समस्या छ एमसीसी अमेरिकी परियोजना हो कि नेपाली ? पछिल्लो समयमा विशेषतः चीनले एमसीसीको सबालमा त्यति बोलेको छैन। तर, एमसीसीसँगै आफ्ना परियोजनाहरू पनि निर्वाध रूपमा कार्यान्वयन हुनुपर्छ भन्ने चिनियाँ धारणा रहेको बुझ्न सकिन्छ। त्यति मात्र होइन, एमसीसीसँगै बीआरआई परियोजना कार्यान्वयन गरेर भूराजनीतिक सन्तुलन कायम राख्नुपर्ने धारणा नेकपा माओवादीभित्रै देखिन्छ। एमसीसी कार्यान्वयनका लागि अहिले तुलनात्मक रूपमा उपयुक्त वातावरण छ। एमसीसीको पक्षमा दृढ उभिएको नेपाली कांग्रेसले अर्थ मन्त्रालयको जिम्मेवारी सम्हालेको छ। एमसीसी परियोजनाका लागि दक्षिण एसियाली आठ मुलुकमध्ये नेपाल र श्रीलंका छनोट भएका थिए। श्रीलंकाले परियोजनामा सम्झौता हुनु अगाडि नै रद्द गर्यो। त्यसैले नेपालमा जसरी पनि परियोजना सफलतापूर्वक सम्पन्न गरेर अमेरिकाले कूटनीतिक सन्देश दिन खोजेको छ। परियोजना असफल भयो भने चीनकै कारणले असफल हुने अमेरिकी बुझाइ देखिन्छ। नेपालमा लागि अमेरिकी राजदूत डिन थोमसन भन्छन्, एमसीसी परियोजना नेपाल र अमेरिकीबीचको ७६ वर्षे दुईपक्षीय इतिहासमा एक कोसेढुंगा हो जसले नेपालको आर्थिक वृद्धिमा योगदान गर्छ। अमेरिकी सहयोग नियोग मिलेनियम च्यालेन्च कर्पोरेसन (एमसीसी) को अनुदानमा कार्यान्वयन गरिएका दुई परियोजना प्रसारण लाइन निर्माण र सडक स्तरोन्नति कार्य अबको ४ वर्ष ११ महिनामा सम्पन्न हुनु पर्नेछ। अमेरिकी अनुदानमात्र होइन, नेपाल सरकारको समेत यसमा लगानी छ।"
"प्रतिनिधिसभा बैठक बस्दै, के छन् एजेण्डा ?","काठमाडौं : प्रतिनिधिसभा बैठक बस्दैछ। बैठक बिहान ११ बजेका लागि बोलाइएको संघीय संसद सचिवालयले जनाएको छ। बैठकमा शिक्षा,विज्ञान तथा प्रविधिमन्त्री अशोककुमार राईले विद्यालय शिक्षा विधेयक २०८० माथि विचार गरियोस् भनी प्रस्ताव पेश गर्ने दैनिक कार्यसूची छ।"
"शेखरले किन उठाइरहेका छन्, सरकार परिवर्तनको एजेन्डा ?","काठमाडौं : सत्तासीन कांग्रेसका नेता डा शेखर कोइरालाले सरकार परिवर्तनको कुरा लगातार उठाइरहेका छन्। माओवादी केन्द्रका अध्यक्ष प्रचण्ड नेतृत्वको सरकार रहेसम्म मुलुक उँभो नलाग्ने भन्दै उनले आफ्नै पार्टी सहभागी सरकार परिवर्तनको कुरा उठाउँदै आएका छन्। किन त ? कोइराला पक्षधर जगदीश्वरनरसिंह केसी भन्छन्, सरकार एकपछि अर्को कमी कमजोरी गर्दै जाने र त्यसको जिम्मा कांग्रेसले लिनुपर्ने बाध्यता कांग्रेसलाई छैन। सरकारकै संरक्षणमा मुलुकमा धार्मिक र जातीय द्वन्द्व भड्काउने काम भइरहेको उनको आरोप छ। सरकारका सबै गलत कामको भारी कांग्रेसले किन बोक्ने ? केसीले प्रतिप्रश्न गर्दै भने, त्यसैकारण शेखर कोइरालालगायतका नेताहरूले सरकार परिवर्तनको कुरा उठाउनुभएको हो। कोइराला निकट अर्का एक केन्द्रीय सदस्य भन्छन्, माओवादी नेतृत्वको सरकार रहेसम्म कांग्रेस बदनाममात्र भइरहेको छ। सरकार भएको अनुभूति जनताले गर्नै पाएनन्। उता, कांग्रेस सभापति शेरबहादुर देउवा भने तत्काल सरकार परिवर्तनको पक्षमा छैनन्। देउवा पक्षधर नेता रामहरि खतिवडा भने पार्टीको बैठकमा कुरा नराखी बाहिरबाहिर यस्तो कुरा गर्नु उचित नभएको बताउँछन्। भर्खरै सम्पन्न पार्टीको केन्द्रीय सदस्यको बैठकमा सरकारबाट हट्ने कुरा कसैले पनि उठाउनु भएन, खतिवडा भन्छन्, छलफल गर्ने स्थानमा छलफल नगर्ने, अनि बाहिरबाहिर यस्तो कुरा गरेर हुन्छ ? सरकारका कामकारबाहीमा चित्त नबुझे गुनासो गर्ने र जनतालाई सकारात्मक आभाष हुने गरी काम गर्न सबैले आग्रह गर्न सक्ने खतिवडाले बताए। देउवापक्षीय नेताहरू सरकारमा भाग कम भएका कारण इतर पक्षले सरकार परिवर्तनको कुरा उठाएको आरोप लगाउँछन्। त्यसैकारण तत्काल सरकार फेर्ने कि नफर्ने भन्नेमा कांग्रेसभित्र संस्थापन र इतर पक्षधर नेताहरू विभाजित छन्। संस्थापन इतरपक्षीय नेता डा कोइरालाले बिहीबार आयोजित एक कार्यक्रममा सरकारप्रति गम्भीर आरोप नै लगाए। जति दिन यो सरकार राख्यो, त्यति नै देशको राष्ट्रियता, सार्वभौमिकता, राजनीतिक र अवस्था कमजोर हुँदै जान्छ। कोइरालाले तत्कालै कांग्रेसको नेतृत्वमा सरकार गठन गर्नुपर्ने धारणा पनि राखे। शान्ति सुरक्षा, महँगी नियन्त्रण, भ्रष्टाचार न्यूनीकरण र सुशासनमा सरकारले काम गर्नै नसकेको कोइरालाको आरोप छ। सरकार परिवर्तन गर्ने कोइरालाको मागमा हो मा हो थपेका छन्, महामन्त्री गगन थापाले। उनले सरकारमा रहँदा कांग्रेस बदनाममात्रै भएको भन्दै माओवादीसमेत सम्मिलित समाजवादी मोर्चालाई मात्रै सरकार चलाउन दिनुपर्ने प्रस्ताव पनि अघि सारे। महामन्त्री थापाले गत आइतबार काठमाडौंंमा आयोजित एक कार्यक्रममा सरकारमा रहेका कांग्रेसका सबै मन्त्री फिर्ता बोलाउन सार्वजनिक प्रस्ताव नै गरे। महामन्त्री थापाले सत्ता गठन्धनको पूर्वसहमतिअनुसार एकीकृत समाजवादीका अध्यक्ष माधव नेपाल नेतृत्वमा सरकार बन्नुपर्ने र त्यसलाई कांग्रेसले समर्थन जनाउनुपर्ने बताए। कांग्रेसमा संस्थापन इतर समूहका नेता शेखर सुशासन र स्थिरताका लागि कांग्रेसको नेतृत्वमा सरकार आवश्यक रहेको दाबी गर्छन््। उनले भने, प्रधानमन्त्री प्रचण्डजी भड्काउमा लाग्नु भएको छ। सुशासनमा ध्यान दिनु भएको छैन। त्यसैले प्रचण्डजीको विकल्प खोज्नुपर्छ। उनले सरकारले गरेका कामको अपजसको भारी कांग्रेसले मात्र बोक्न नसक्ने भन्दै प्रचण्ड नेतृत्व सरकारले गरेका कुनै निष्कर्षमा पुग्न नसकेका स्टन्टबाजीको भारी बोक्न नसक्ने बताएका छन्।"
विद्यालय शिक्षा विधेयक सहमतिमै टुंग्याउनुपर्छ : कांग्रेस,"काठमाडौं : नेपाली कांग्रेसले विद्यालय शिक्षा विधेयक संविधानको मूल्य र मान्यता अनुसार अगाडि बढाउनुपर्ने बताएको छ। शुक्रबार प्रतिनिधिसभा बैठकमा बोल्दै नेपाली कांग्रेसका प्रमुख सचेतक रमेश लेखकले विद्यालय शिक्षा विधेयकलाई संविधानको मूल्य, मान्यता र भावनाअनुसार नै अगाडि बढाउनुपर्ने बताएका हुन्। 'विद्यालय शिक्षा विधेयक सदनमा आएको छ। यसलाई संविधानको मूल्य, मान्यता र भावनाअनुसार उठेका सरोकारवालाको चासो र चिन्तालाई समेटेर निष्कर्शमा पुर्याउनुपर्छ, 'उनले भने। उनले विधेयक नियमसंगत सदनमा आएकाले सरकारले यो विधेयकलाई पर्याप्त रुपमा छलफल गरेर ल्याएको छ भन्ने कुरामा विश्वस्त हुनुपर्ने बताए। सांसद लेखकले भरखरै सम्बन्धित सरोकारवालाको आन्दोलनलाई पनि सरकारले सहमतिमा टुंगाएकाले अब यसमा सदनमै छलफल गरेर अगाडि बढ्नुपर्ने धारणा राखे। उनले विधेयकमाथि उठेका सरोकारवालाको सबैको विचार र आमनागरिकका धारण बुझेर सदनमै छलफल चलाएर जानुपर्ने बताए। उनले भने,' विधेयकमा विभिन्न कोणबाट विषयहरू उठेका छन्। छलफल चलाएर गम्भीरतापूर्वक टुंग्याउनुपर्छ।' शुक्रबार प्रतिनिधिसभा बैठकमा शिक्षा,विज्ञान तथा प्रविधिमन्त्री अशोककुमार राईले शिक्षा विधेयकमाथि विचार गरियोस् भन्ने प्रस्तुत गरेपछि सैद्धान्तिक छलफल सुरु भएको हो।"
बझाङ पुगे प्रधानमन्त्री दाहाल,बझाङ : प्रधानमन्त्री पुष्पकमल दाहाल प्रचण्ड भूकम्प प्रभावित जिल्ला बझाङ पुगेका छन् । प्रधानमन्त्री दाहाल भर्खरै नेपाली सेनाको हेलिकोप्टरबाट बझाङको भोपुर ब्यारेकमा अवतरण गरेका हुन्। उनले भूकम्पले बढी क्षति पुर्याएका स्थानको अवलोकन गर्ने र जिल्ला विपद व्यवस्थापन समितिसँग अन्तर्क्रिया गर्नेलगायत कार्यक्रम निर्धारण गरिएको छ । प्रधानन्त्री दाहालले चैरपुर र तालकोटमा भूकम्पबाट भएको क्षतिको जानकारी लिनेछन्। बझाङका प्रमुख जिल्ला अधिकारी नारायण पाण्डेयले प्रधानमन्त्री प्रचण्डलाई भूकम्पबाट प्रभावित प्रतिनिधिमुलक ठाउँहरु देखाउने तयारी गरिएको जानकारी दिए । बझाङको तलकोट र चैनपुर आसपास केन्द्रबिन्दु भएर यही असोज १६ गते गएको भूकम्प र त्यसपछिका परकम्पले जिल्लामा क्षति पुर्याएको छ । भूकम्पमा परी २० जना घाइते र एक जनाको मृत्यु भएको छ । घाइतेहरूमध्ये १३ जना उपचार गरेर घर फर्किसकेका छन् भने ५ जनालाई अन्यत्र रिफर गरिएको छ । जिल्ला अस्पतालमा दुईजना उपचाररत छन् । जिल्लामै उपचाररत घाइतेको अवस्था सामान्य छ । प्रधानमन्त्री दाहाल बझाङ आउने भएपछि सदरमुकाम चैनपुर र आसपासमा सुरक्षा व्यवस्था कडा बनाइएको छ ।
नेसपा र माओवादीबीचको एकता भाँडियो,"काठमाडौं : नेपाल समाजवादी पार्टी र माओवादी केन्द्रसँगको एकता भाडिएको छ। माओवादी पार्टीका अध्यक्ष पुष्पकमल दाहालले दाउपेचको राजनीतिमा लागेकाले पार्टी एकताका लागि भइरहेको वार्ताको औचित्य सकिएको नेपाल समाजवादी पार्टीका अध्यक्ष बाबुराम भट्टराईले जनाएका छन्। हामीले माओवादी केन्द्रसँग संसदीय र प्रादेशिक निर्वाचनमा सहकार्य गर्दै नयाँ समाजवादी केन्द्र निर्माणका निम्ति वार्ता प्रक्रिया सुरु गरेका थियौं। त्यसक्रममा हामीले नयाँ युगको नयाँ समुन्नत समाजवादी पार्टीको विचार, नीति, कार्यक्रम, संगठनात्मक सिद्धान्त, कार्यशैलीसहित नौ बुँदे पार्टी एकताका आधारसम्बन्धी प्रस्ताव पनि प्रस्तुत गरेका थियौं, नेसपा अध्यक्ष भट्टराईले जारी गरेको प्रेस वक्तव्यमा भनिएको छ, तर, माओवादी केन्द्रका नेतृत्वले त्यो महत्त्वपूर्ण प्रस्तावमाथि छलफल नै गर्न चाहेको छैन। हालै माओवादी केन्द्रको नेतृत्वले हाम्रो पार्टीका एक अध्यक्षलाई पठाएको पत्रले पनि रूपान्तरणसहितको समाजवादी धु्रवीकरणभन्दा दाउपेचको राजनीति मात्रै गर्न खोजिरहेको झल्को दिन्छ। यो स्थितिमा हामीले प्रस्तुत गरेको ९ बुँदे समष्टिगत प्रस्तावबारे माओवादीको औपचारिक धारणा नआएसम्म माओवादी केन्द्रसँगको वार्ताको औचित्य नरहेको हाम्रो पार्टी प्रस्ट पार्न चाहन्छ। सिद्धान्तनिष्ट नयाँ समाजवादी केन्द्रको निर्माणमा भन्दा तत्काल संसदीय अंकगणित मिलाएर सत्तामा टाँसिरहने प्रवृत्ति देखाइरहेको नेसपाले जनाएको छ।"
विद्यालय शिक्षा विधेयकमाथि सीके राउतको टिप्पणी : विवाहमा दुलाहा भागेजस्तो,"काठमाडौं : जनमत पार्टीका अध्यक्ष सिके राउतले सरकारले ल्याएको विद्यालय शिक्षा विधेयक संघीयता विरोधी रहेको बताएका छन्। शुक्रबार प्रतिनिधिसभा बैठकमा विद्यालय शिक्षा विधेयकमाथिको सैद्धान्तिक छलफलमा भाग लिँदै अध्यक्ष राउतले विधेयकमा पर्याप्त छलफल नगरी संसदमा ल्याइएको भन्दै आपत्ती जनाए। उनले विधेयक पढ्दा विहेको तामझाम छ र दुलाहा नै भागीराखेको जस्तो अनुमति भएको टिप्पणी गरे। राउतले विधेयक जुन प्रयोजनका लागि ल्याइएको हो त्यसबारे छलफल नै नभएको जिकिर गरे। माध्यमिक शिक्षा बोर्डलाई केन्द्रमा नभइ प्रदेशमा राख्नुपर्ने उनको सुझाव छ। उनले भने,'जब लोकसेवा आयोग प्रदेशमा भइराखेको छ। निजामति सेवा पनि स्थानीय तहमा भइराखेको छ । माध्यमिक शिक्षा बोर्डलाई केन्द्रमा नभइ यसलाई प्रदेशमा राख्नुपर्छ।' राउतले जिल्ला शिक्षा कार्यालय ब्यूताउनु भनेको संघले शिक्षामा नियन्त्रण गर्न खोजेको बताए। जिल्ला शिक्षा कार्यालय खारेज हुनुपर्ने उनको माग छ। विद्यार्थीको आवाज विधेयकमा नसमेटिएको उनको भनाइ छ। उनले विद्यार्थीले कस्तो खालको शिक्षा पाउने,त्यसको गुणस्तर कस्तो हुने,त्यसमा पहुँच कस्तो हुने, सहजता छ कि छैन त्यो कुरा विधेयकले सम्बोधन गर्नुपर्ने बताए। जनमत पार्टीले ल्याएको १० कक्षापछि एक वर्ष अनिवार्यरुपमा प्राविधिक शिक्षा दिनै पर्ने नीति विधेयकमा समावेश गर्न आग्रह समेत गरे। राउतले शिक्षकहरूलाई निजामति सेवाका कर्मचारीको भन्दा २५ प्रतिशत बढी सेवा सुविधा दिनुपर्ने आफूहरूको माग रहेको बताए। शिक्षकहरूको पनि वार्षिकरुपमा मूल्यांकन हुनुपर्ने उनको सुझाव छ।"
राजावादीहरूले धार्मिक सद्भाव बिथोल्न गरेका गतिविधिको पुष्टि होस् : लिङ्देन,"काठमाडौं : राष्ट्रिय प्रजातन्त्र पार्टी (राप्रपा) का अध्यक्ष राजेन्द्र लिङ्देनले केही व्यक्तिहरूले धार्मिक सदभाव बिथोल्न राजावादीहरू लागिपरेको अभिव्यक्ति दिएको भन्दै आपत्ती जनाएका छन्। उनले राजावादीहरूले धार्मिक सद्भाव बिथोल्न कहाँ केकसो गरे यसबारे प्रष्ट पारिदिन समेत आग्रह गरे। शुक्रबार प्रतिनिधिसभा बैठको शून्य समयमा बोल्दै अध्यक्ष लिङदेनले राजावादीहरू र पूर्वराजा ज्ञानेन्द्रले लोकतन्त्र विरोधी के कस्ता गतिविधि गरे भन्दै प्रश्न गरे। 'केही साथीहरूले राजवादीहरू धार्मिक सद्भाव विथोल्न लागेका छन् । त्यसलाई निगरानी गर्नुपर्यो भनेर भने। राजा ज्ञानेन्द्र पनि लोकतन्त्र गतिविधिमा संलग्न छन् । कुन त्यस्तो गतिविधि रहेछ राजावादीहरूको जसले धार्मिक सदभाव विथोल्न लागेका छन्। अनि राजा ज्ञानेन्द्रको त्यस्तो गतिविधि रहेछ जुन लोकतन्त्रलाई अवरुद्ध गरिरहेको छ। उनले भने,' यसमा स्पष्ट पार्न साथीहरूलाई आग्रह गर्न चाहन्छु।' उनले नेपाली नागरिकलाई भुटानी शरणार्थी बनाउने काम लोकतन्त्रको हो भन्दै प्रश्न समेत गरे। उनले भने,'जघन्य अपराधका आरोपीहरूलाई जेलबाट छोड्ने, बालुवाटारको सरकारी जग्गा व्यक्तिको नाममा बनाउने, नेपाली नागरिकहरूलाई भुटानी शरणार्थी बनाउने,क्विन्टलका क्विन्टल सुन तस्करी गरेर ल्याउने काम लोकतान्त्रिक हो, म सोध्न चाहन्छु।'"
आममाफीको विषयमा कानुनको अपव्याख्या भयो,"काठमाडौं : नेपाली कांग्रेसका महामन्त्री गगन थापाले गुन्डा नाइके रिगल भनिने योग ढकाललाई आममाफी दिने निर्णयमा सरकारको जवाफ माग गरेका छन्। बिहीबार प्रतिनिधिसभाको बैठकमा बोल्दै थापाले गलत निर्णय भएको भन्दै त्यसको जवाफ दिनुपर्ने माग गरेका हुन्। आममाफीको विषयमा कानुनको अपव्याख्या भएको बताए। उनले संशोधन र परिमार्जन गरेर कसैले कानुनको अपव्याख्या गर्नुपर्ने पनि बताए। उनले भने, निर्णय गलत भएकाले विरोध भएको छ। अहिले त्यो मुद्दा अदालतमा पनि पुगेको छ। सदनमा पनि कुरा उठेकाले सरकारले सदनमा उभिएर कारण बताउनुपर्छ। सदनको फेस गर्नुपर्छ। निर्णय आफू गरेर भाग्न पाइँदैन। सार्वजनिक प्रश्न उठेपछि जवाफ दिनुपर्छ। नेकपा एमालेका सांसद ठाकुर गैरेले संसद्् बिजनेसविहीन भएको बताएका छन्। प्रतिनिधिसभाको बैठकमा बोल्दै गैरेले बिजनेसबिनाको संसद्् किन बसेको भन्दै प्रश्न गरे। उनले भने, यो बिना बिजनेसको संसद्् किन चलिरहेको छ ? न बिजनेस छ न कुनै सन्दर्भ छ ? बिनाबिजनेसको सदन बस्नुको अर्थ छैन। उनले पाल्पामा बाँदरको आक्रमणबाट बाख्रा मरेको भन्दै नियन्त्रणका लागि सरकारको ध्यानाकर्षण गराए। नेपाली कांग्रेसका सांसद प्रदीप पौडेलले चर्को मूल्यवृद्धिको बेलामा सरकारको उपस्थिति नदेखिएको दाबी गरे। बैठकमा बोल्दै उनले देश आर्थिक मन्दीले थलिएर ३५ प्रतिशत सटर बन्द भएको तथ्यांक बाहिर आएको बताए। उनले भने, यति नै बेला उपभोक्तालाई मार पर्ने गरी बजारमा मूल्यवृद्धि भइरहेको छ। १९ सयमा पाइने चामलको बोरालाई अहिले तीन हजार पर्छ। दाल, चिनीलगायत तरकारीको मूल्य अकासिएको छ। सरकारले मूल्यवृद्धि ७ प्रतिशतमा राख्ने घोषणा गरे पनि आर्थिक वर्ष सुरु भएयता १४ प्रतिशतले मूल्यवृद्धि भइसकेको छ। यतिबेला सबै चिजको मूल्य बढे पनि सरकारप्रतिको भरोसा बढ्न नसकेको स्थिति हो। त्यसैले देखावटी होइन साँच्चै मूल्यवृद्धि नियन्त्रण गर्ने गरी सरकारले आफ्नो उपस्थिति देखाओस्। जनता समाजवादी पार्टी नेपालका नेता प्रदीप यादवले मधेसमा धार्मिक तनाव फैलाउने षड्यन्त्र भइरहेको भन्दै विरोध जनाएका छन्। मधेसमा हिन्दु र मुस्लिम समुदाय सदियौंदेखि मिलेर बसेकामा अहिले उनीहरूबीच तनाव फैलाउने षड्यन्त्र भइरहेको आरोप लगाए। मधेसको राजनीतिक तागत भनेको हिन्दु र मुस्लिमको साझा एकता हो। मधेस आन्दोलनमा दुवै समुदाय मिलेर सँगसँगै रगत बगाएका छन्। तर धार्मिक द्वन्द्व फैलाएर मधेसी जनताको एकतालाई तोड्ने काम तीव्र गतिमा भइरहेको छ। यसले मुलुकलाई फाइदा गर्दैन उनले भने। मधेसमा मात्र नभई नेपाली समाजमा नै विभाजन र ध्रुवीकरण ल्याउने प्रयासका कारण राष्ट्रिय सुरक्षामा जटिलता देखिएको उनको दाबी छ। राष्ट्रिय प्रजातन्त्र पार्टीका सांसद दीपकबहादुर सिंहले दूध बिक्रेता किसानले दसैंको मुखमा भुक्तानी नपाएकोमा सरकारको ध्यानाकर्षण गराए। बैठकमा बोल्दै सिंहले दूध खरिद गर्ने कम्पनीहरूले खरिद गरेको दूधको रकम भुक्तानी नगर्दा किसान मारमा परेको जानकारी संसद्लाई गराए। अहिले यता डीडीसी र प्राइभेट दूध कम्पनीहरूले किसानहरूलाई दूधको रकम भुक्तानी गरेको छैन। डीडीसीले किसानहरूको लागि अहिलेसम्म झन्डै ५० देखि ५५ करोडसम्म दिएको छैन भने प्राइभेट डेरीहरूले २ अर्ब ५० करोडभन्दा बढी रकम भुक्तानी दिएको छैन। सिंहले भने दसैं अगाडिसम्म छिटोभन्दा छिटो डीडीसी र निजी दूध कम्पनीहरूबाट किसानलाई दूधको रकम दिलाउने व्यवस्था गर्न माग गर्दै उनले दसैंको बेला किसानको बिचल्ली हुन नदिन आवश्यक कदम उठाउन सरकारलाई आग्रह गरे। एकीकृत समाजवादीका नेता भानुभक्त जोशीले बझाङ र वरपरका जिल्लाका भूकम्पपीडितका लागि तत्काल राहतको व्यवस्था गर्न संसद्मार्फत सरकारसँग माग गरेका छन्।"
संसदमा रघुजी पन्तको कविता : सरकार गरिबको दसैं यसपाली कसरी टर्छ ?,"काठमाडौं : नेकपा एमाले सांसद रघुजी पन्तले महंगीले सीमा नाघेको भन्दै चिन्ता व्यक्त गरेका छन्। शुक्रबार प्रतिनिधिसभा बैठकमा शून्य समयमा बोल्दै नेता पन्तले जनताको ढाड सेकिनेगरी दैनिक उपभोग्य वस्तुको मूल्य बढेको र किनमेल गर्न सकिने अवस्था नरहेको भन्दै कवितामार्फत् महंगी बढेको जानकारी गराए। उनले उपभोग्य वस्तुको भाउ अचाक्ली बढेको भन्दै नियन्त्रणमा ध्यान दिन सरकारसँग माग गरे। उनले संसदमा सुनाएको कविता खल्तीमा तलब हालेर हिँड्यो बजारचामलको बोराले नाघ्यो तीन हजार रहर दाल किलोको २५० बजार भाउ सुन्दा गुम्छ होस हवासतरकारीले भाउ नै नसोध भने झैं गर्छगोलभेडाले के किन्लास् तैले भनेर आँखा तर्छ।दसैंको पेस्की आउने कहिले कहिले, पेस्कीमा महंगी आयोसरकारका घर त उज्याला होलान,नहुनेको घरमा अहिले नै अँध्यारो छायोआउन लागेको दसैं सम्झेर जनता मुर्छा पर्छसरकार गरिबको दसैं यसपाली कसरी टर्छ ?मेरो प्रश्न छ जवाफ देउ सरकार,जनताको दसैं यसपाली कसरी टर्छ?"
विद्यार्थीलाई पोशाक वितरण,नुवाकोट : आफ्नो सेवा सुविधाबाट खरिद गरी नुवाकोटको विदुर नगरपालिकाका मेयरले विद्यार्थीलाई पोशाक उपलब्ध गराएका छन्। विदुर नगरपालिका२ बट्टारस्थित सामुदायिक विद्यालय भीमसेन माध्यमिक विद्यालयका सम्पूर्ण विद्यार्थीलाई मेयर राजन श्रेष्ठले आफूले पाउने तलब भत्ता र विद्यालय व्यवस्थापन समितिका अध्यक्ष सुरजमान श्रेष्ठले व्यक्तिगत खर्चमा पूर्व प्राथमिकदेखि कक्षा १० सम्मका २ सय ८० जना विद्यार्थीलाई ट्रयाकसुट प्रदान गरेका हुन्। मेयर श्रेष्ठले आफूलाई सरकारले दिएको सेवा सुविधालाई गरिब विद्यार्थीका लागि खर्चन पाउँदा खुसी लागेको बताए। आफूले प्राप्त गरेको सेवा सुविधाको रकम जनताकै करको रकम भएकाले विदुरवासीलाई नै आगामी दिनमा पनि सहयोग गर्दै जाने प्रतिबद्धता व्यक्त गरे। यसबाट विद्यार्थीहरूलाई निकै सुविधा पुगेको प्रधानाध्यापक नारायणप्रसाद अधिकारीले बताए।
"सुन तस्करी प्रकरण : २५ जनालाई थुनामा पठाउने काठमाडौं जिल्ला अदालतको आदेश, एक जना धरौटीमा रिहा","काठमाडौं : ६१ किलो सुन तस्करी प्रकरणमा पक्राउ परेका २५ जनालाई थुनामा पठाउने आदेश दिइएको छ। काठमाडौं जिल्ला अदालतले पक्राउ परेका २६ जनामध्ये २५ जनालाई पुर्पक्षका लागि थुनामा पठाउने आदेश दिएको हो। न्यायाधीश माधवप्रसाद मैनालीको एकल इजलासले एक जनालाई भने धरौटीमा रिहाइ गर्ने आदेश दिएको छ। प्रहरी नियन्त्रणमा रहेका रुकमिना सुब्बालाई ५ लाख धरौटीमा रिहा गर्न आदेश भएको जिल्ला अदालतका सूचना अधिकारी दीपक दाहालले अन्नपूर्णलाई बताए। ६१ किलो सुन तस्करी प्रकरण प्रहरीको केन्द्रीय अनुसन्धान व्युरोले ७ चिनियाँसहित २६ जनालाई पक्राउ गरी मुद्दा अगाडि बढाएको थियो। सुन तस्करी प्रकरणका नाइके दावा छिरिङ रहेको प्रहरीको अनुसन्धानबाट देखिएको थियो। तिब्बती मूलका बेल्जियन नागरिक दावाले नै सबै सेटिङ मिलाएका थिए। उनकै नेतृत्वमा चिनियाँ नागरिक एलेक्स भन्ने याओ फुचेङ, नेङकाई ली, सेग फा दिङ, अली भन्ने वेन ती सुङ ली, लिन जिक्वाङले सुन ओसार गरेका थिए। त्यस्तै तस्करका सहयोगीका रूपमा ट्रान्स ग्लोबलका सञ्चालक कृष्णकुमार श्रेष्ठ, पुष्करराज भट्ट, एलिस ट्रान्स ग्रूपका सञ्चालक राजनकुमार श्रेष्ठ, छिरिङ थुप्तिन, रामकुमार भुजेल, हर्कराज राई सुन, किशोर बस्नेत, दिलीप भुजेल, राजेन्द्रकुमार राई, यादव पराजुली र सुर्दशन गौतम रहेका थिए। त्यस्तै सामान छुटाउने कर्मचारीमा सन्तोष चन्द (अधिकृत), पुष्पा जोशी (अधिकृत), गणेश पौडेल (अधिकृत), कमल परियार (नासु), वीरेन्द्र नेपाली (नासु), सरोज श्रेष्ठ (नासु), कुमार ढकाल (खरिदार) र ट्याक्सी ड्राइभर अशोक लामा छन्। त्यस्तै चिनियाँलाई घर खोज्ने काम नरेश तामाङले गरेका थिए भने तस्कर भगाउने भूमिकामा तियान मी र वेन योङ रहेका थिए। भारतसम्म पुर्याउने जिम्मा भने सुमन खरेल र शिव सर्राफले गरेको प्रहरीको अनुसन्धानबाट खुलेको थियो।"
'द्वन्द्व निरूपणमा सरकार गम्भीर बनेन',"उदयपुर : द्वन्द्व निरूपणमा सरकार गम्भीर नबनेको एक कार्यक्रमका सहभागीहरूले बताएका छन्। नागरिक आवाजको सहयोगमा द्वन्द्व पीडित महिला राष्ट्रिय सञ्जालले सदरमुकाम गाईघाटमा आयोजना गरेको द्वन्द्व पीडित महिलाका सवालमा स्थानीय सरोकारवालासँगको शान्ति वृत कार्यक्रमका सहभागीहरूले यस्तो बताएका हुन्। उनीहरूले द्वन्द्वको दिगो व्यवस्थापनमा जिम्वेवारी निकाय उदासिन बनेको आरोप लगाए। कार्यक्रममा त्रियुगा नगरपालिकाका मेयर बसन्तकुमार बस्नेतले द्वन्द्व निरूपणको नाममा प्रधानमन्त्रीदेखि लिएर कर्मचारी विदेश भ्रमण गर्ने, भत्ता लिने तर समाधान कहिले नगर्नु राजनीतिक बेमानी भएको आरोप लगाए। उनले भने, सरकारको चासो द्वन्द्व व्यवस्थापन भन्दा पनि कसरी द्वन्द्वलाई चर्काउने र सधैं अस्थिरता मच्चाई नेतृत्वमा रहिरहने मानसिकता भएकाले यसको समाधान हुन नसकेको हो।' १० वर्षे जनयुद्धका नायक प्रचण्ड पटकपटक मुलुकको कार्यकारी भूमिकामा रहे पनि द्वन्द्वको दिगो समाधानतर्फ कहिले ध्यान केन्द्रित नभएको उनले बताए। मेयर बस्नेतले मुलुकका प्रधानमन्त्रीले नै जातजाति र धर्मका नाममा द्वन्द्व चर्काउन लागेको आरोप लगाए। जिल्ला समन्वय समितिका उपप्रमुख तेजप्रसाद गिरीले तत्कालिन राज्य र विद्रोही पक्षलाई एकअर्कामा आत्मियता बढाउने गरी द्वन्द्वको व्यवस्थापन गर्नुपर्ने बताए। उपमेयर महेश्वरी राईले सरकार द्वन्द्व पीडितको पीडालाई कम गर्नेभन्दा पनि कुर्सी केन्द्रित मात्र भएको आरोप लगाइन्। उनले भनिन्, कागजमा लेखेर मात्र द्वन्द्व समाधान खोज्नुभन्दा मनभित्रको काँडो उखेल्नु पर्छ।' प्रमुख जिल्ला अधिकारी जनार्दन गौतमले द्वन्द्वपीडितका घाउहरू अझै बाँकी रहेकाले यसलाई सधैंका लागि समाप्त गर्ने गरी योजना बनाएर काम गर्नु आजको आवश्यकता भएको बताए।"
शनिबार देशका यी स्थानमा हुने छ वर्षा,"काठमाडौं : शनिबार कोशी, बागमती र गण्डकी प्रदेशमा आंशिकदेखि सामान्य बदली रही बाँकी प्रदेशमा आंशिक बदलीदेखि सामान्यतया मौसम सफा रहनेछ। मौसम पूर्वानुमान महाशाखाका अनुसार कोशी, बागमती र गण्डकी प्रदेशका थोरै स्थानहरूमा र बाँकी प्रदेशका एकदुई स्थानमा मेघ गर्जन चट्याङसहित हल्का वर्षाको सम्भावना रहेको छ। शनिबार राति कोशी, मधेस, बागमती र गण्डकी प्रदेशमा आंशिकदेखि सामान्य बदली रही बाँकी प्रदेशमा आंशिक बदलीदेखि सामान्यतया मौसम सफा रहनेछ। कोशी, मधेस, बागमती र गण्डकी प्रदेशका थोरै स्थानहरूमा र बाँकी प्रदेशका एकदुई स्थानमा मेघ गर्जनचट्याङसहित हल्का वर्षाको सम्भावना रहेको महाशाखाले जनाएको छ।"
विराटनगरबाट घरेलु हतियारसहित १५ जना पक्राउ,"विराटनगर : दोहोरो झडप गर्न भनेर हिँडेका १५ जनालाई प्रहरीले विराटनगरबाट घरेलु हतियारसहित शुक्रबार दिउँसो पक्राउ गरेको छ। तरबार, बाम्फोक, फलामको नोख, लाट्ठीसहितको समूहलाई पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार मोरङको कटहरी गाउँपालिका४ का १८ वर्षीय शेखकवि अली, सुनसरीको बर्जु गाउँपालिका६ का १८ वर्षीय विजय चौधरी, १९ वर्षीय राहुल दास, ललनकुमार मेहता, सञ्जय मेहता र प्रेम चौधरीसहितलाई पक्राउ गरिएको हो। पक्राउ पर्नेमध्ये ९ जना १८ वर्ष मुनिका छन्। शेखकविसहित २ जनालाई विराटनगरको घोघापुल चोक र अरुलाई शनिमन्दिर चोकबाट पक्राउ गरिएको डीएसपी दाहालले बताए। उनका अनुसार पक्राउ पर्नेमध्ये शेखकविको साथबाट तरबार फेला परेको हो। विराटनगरको एउटा कलेजमा अध्ययरत युवतीको विषयमा विवाद भएपछि घरेलु हतियारसहितको समूहबीच दोहोरो झडपको तयारी भइरहेको सूचना प्रहरीले प्राप्त गरेको थियो। लगत्तै जिल्ला प्रहरी कार्यालय मोरङबाट परिचालित टोलीले झडपको तयारी गरेर साथमा घरेलु हतियार बोकेर हिँडिरहेको समूहलाई पक्राउ गरेको डीएसपी दाहालले बताए। उनका अनुसार युवतीको विषयलाई लिएर केही दिनअघि पनि दुई पक्षबीच विवाद भएको प्रारम्भिक अनुसन्धानबाट खुलेको छ। युवतीको विषयलाई लिएर यसअघि पनि दुई पक्षबीच विवाद भएको रहेछ। विवाद उत्कर्षमा पुगेपछि दुई पक्षबीच दोहोरो झडपको अवस्था बनेको पाइयो, दाहालले भने। दोहोरो झडपकै लागि घरेलु हतियार बोकेर हिँडिरहेकालाई पक्राउ गर्न प्रहरी सफल भएको उनले बताए। झडपको तयारी गर्नेमध्ये केही फरार छन्। उनीहरुको खोजी जारी रहेको प्रहरीले जनाएको छ। डीएसपी दाहालले प्रहरीको सक्रियताकै कारण ठूलो झडप र मानवीय क्षति हुनबाट जोगिएको जानकारी दिए। पक्राउ परेकामाथि थप अनुसन्धान भइरहेको उनले बताए।"
बजार अनुगमन प्रभावकारी गराउन ६ बुँदे निर्णय,"बागलुङ : बागलुङ बजारलाई चुस्तदुरुस्त र बजार अनुगमनलाई प्रभावकारी बनाउनका लागि बागलुङका डिलर व्यवसायी र सरोकारवालाहरूले ६ बुँदे निर्णय गरेका छन्। चाडपर्व नजिकिँदै गएको अवस्था र बजारलाई चुस्तदुरुस्त, सुरक्षित र मर्यादित बनाउनका लागि शुक्रबार भएको बागलुङ नगरपालिकाको उपभोक्ता हित संरक्षण समिति र डिलर एशोसियसन बीचको छलफलले ६ बुँदे निर्णय गरेको समितिका संयोजक एवम् नगरपालिकाका उपप्रमुख राजु खड्काले बताए। नगर उपप्रमुख खड्काले डिलरसिप तथा होलसेलर व्यवसायीहरूले उपभोग्य अवधि कम रहेका कुनै पनि खाद्य सामग्रीहरू बागलुङमा नभित्र्याउने र खुद्रा बिक्रेताहरूलाई सप्लाई नगर्ने, डिलरसिप तथा हालेसेलर व्यवसायीहरूले बजारमा म्याद सकिएका खाद्य सामग्रीहरू भए नभएको नियमित हेरेर त्यस्ता सामानहरू समयसमयमा उठाउने व्यवस्था गर्ने, विना बिल कुनै पनि सामानहरू खरिद बिक्री नगर्ने र डिलरसिप तथा होलसेलर व्यवसायीले आफूले सप्लाई खुद्रा बिक्रेताहरूको सूची तयार गरि राख्ने निर्णय भएको बताए। उनले म्याद सकिएका सामानहरू कम्पनीले फिर्ता गर्ने भएको हुँदा समयसमयमा म्याद सकिएका मालसामान फिर्ता पठाइदिनु भन्ने जस्ता सूचनामुलक सचेतीकरण गर्ने, बागलुङमा भित्रिने सबै सामानहरूको उत्पादक कम्पनीहरूमा नाम ठेगानासहितको विवरण डिलर एसोसियसनले बागलुङ नगरपालिका र जिल्ला प्रशासन कार्यालय बागलुङमा उपलब्ध गराउने र खाद्य सामग्रीहरू उत्पादकहरूको उत्पादनमा उत्पादन मिति म्याद सकिने मिति र उपभोग्य अवधि स्पष्ट रूपमा लिखिएको लेबल लगाउन सम्बन्धी उत्पादन कम्पनीलाई अनुरोध गर्ने निर्णय भएको जानकारी दिए। नगरपालिकाको उपभोक्ता हित संरक्षण समितिले बागलुङ बजारको अनुगमनलाई तीव्रता समेत दिएको छ। नजिकिँदै गरेको चाडपर्वलाई ध्यानमा राखेर बजार अनुगमनलाई तीव्र दिएको उपप्रमुख खड्काले बताए।"
मुस्ताङको लोमान्थाङ गाउँपालिकामा पनि कर्मचारीको आन्दोलन,जोमसोम : उपल्लो मुस्ताङको लोमान्थाङ गाउँपालिकामा स्थानीय सेवामा कार्यरत कर्मचारीले शुक्रबारदेखि अनिश्चितकालीन आन्दोलन सुरु गरेका छन्। संघीय मामिला तथा सामान्य प्रशासन मन्त्रालयबाट तयार भई मन्त्रिपरिषदबाट संघीय संसदमा पेस हुने तयारीमा रहेको संघीय निजामती ऐन विरुद्ध असहमति जनाउँदै लोमान्थाङ गाउँपालिकाका कर्मचारीले आन्दोलन सुरु गरेको बताएका छन्। लोमान्थाङका स्थानीय सेवामा कार्यरत निजामती कर्मचारीले राज्यले स्थानीय सेवामा कार्यरत कर्मचारीलाई विभेदपूर्ण रूपमा हक अधिकार कुण्ठित हुने गरी निजामती विधेयक ल्याउन खोजेको भन्दै अतिआवश्यकीय कामकाजबाहेक सबै सेवा बन्द गर्ने निर्णय गर्दै पेन डाउन सुरु गरेको लोमान्थाङ गाउँपालिकाका इन्जिनियर सुरेश घिमिरेले जानकारी दिए।
"अनलाइनमा २४ करोड बढीको सट्टेबाजी, झापाका पिन्टु कुमार पक्राउ","काठमाडौं : अनलाइनमार्फत् २४ करोड बढी रुपैयाँको सट्टेबाजी गराउने एक जना पक्राउ परेका छन्। काठमाडौं उपत्यका अपराध अनुसन्धान कार्यालयको टोलीले झापाका ३० वर्षीय पिन्टुकुमार साहलाई पक्राउ गरेको हो। उनले कानुन विपरीत अनलाइनमार्फत् २४ करोड १५ लाख १७ हजार १३८ रुपैयाँको सट्टेबाजी गराएको प्रहरी उपरीक्षक रविन्द्र रेग्मीले जानकारी दिए। साहलले इन्टरनेटको दुरुपयोग गरी वानएक्स बट, मेलबेट, रुपी बेठ, स्काई चेन्ज, बेलीज बेट, खेल विनलगायत वेवसाइटमार्फत् सट्टेबाजी गराई विभिन्न बैंक खातामार्फत् पैसा असुल गर्ने गरेको प्रहरीको भनाइ छ। उनलाई जुवा खेल्न वा सट्टेबाजी गर्न नहुने कसुरमा आवश्यक अनुसन्धान गर्न जिल्ला प्रहरी परिसर टेकुमा पठाइएको प्रहरी उपरीक्षक रेग्मीले बताए।"
काठेखोलामा एकीकृत घुम्ती सेवा सुरु,"बागलुङ : बागलुङको काठेखोला गाउँपालिकाले एकीकृत घुम्ती शिविर सुरु गरेको छ। बिहीबार वडा नम्बर १ पालाकोटबाट घुम्ती शिविर सुरु भएको हो। उक्त शिविरमा चालु आर्थिक वर्ष २०८००८१ का विकास निर्माणका योजनाहरूको सम्झौताको साथै अपांगता परिचयपत्र वितरण, ज्येष्ठ नागरिक परिचयपत्र वितरण, निःशुल्क स्वास्थ्य परीक्षण (नसर्ने रोगको स्क्रिनिङ), आयुर्वेद स्वास्थ्य सेवा र कृषि तथा पशु सेवा गरिने गाउँपालिकाका उपाध्यक्ष तेजबहादुर थापाले जानकारी दिए शिविरको पहिलो दिन ८ वडा योजना सम्झौता गरिएको गाउँपालिकाका प्रवक्ता तथा कार्यपालिका सदस्य टिकासंगम विकले जानकारी दिए। यस्तै १०७ जनाले ज्येष्ठ नागरिक परिचयपत्र र २ जनाले अपांगता परिचयपत्र प्राप्त गरेका छन्। स्वास्थ्य शिविरमा १२६ जनाको स्वास्थ्य परीक्षण, ७३ जनाले कृषि पशुसेवा र ८६ जनाले आयुर्वेद सेवा प्राप्त गरेको गाउँपालिकाका प्रवक्ता विकले बताए। यस्तै शिविरबाट १ जनालाई श्रम स्विकृति र ६ जनाले वैदेशिक रोजगार बोर्डबाट प्रदान गरिने कल्याणकारी सेवा प्राप्त गरेका छन्। शिविरको उद्घाटन गर्दै काठेखोला गाउँपालिकाका उपाध्यक्ष थापाले नागरिकहरूलाई घरदैलोमै सेवा दिने उद्देश्यले एकीकृत शिविर सञ्चालन गरेको बताए। शिविरमा बागलुङ नगर अस्पतालका प्रमुख गरिमा खनाल, काठेखोला गाउँपालिका प्रशासन शाखा प्रमुख मनोज कार्की, स्वास्थ्य शाखा प्रमुख सोमराज पाण्डे, योजना शाखा अधिकृत उत्तम पौडेल, सूचना प्रविधि शाखा प्रमुख नारायण पौडेल, कर्षि शाखा प्रमुख भावना रोका, पशुसेवा शाखाका प्रमुख होमबहादुर थापा, आर्युवेद शाखाका प्रमुख गोपाल शर्मा, रोजगार सेवा शाखा प्रमुख जनक पौडेल लगायत गाउँपालिकाका कर्मचारीहरूले सेवा दिएका थिए। शिविर सबै वडामा सञ्चालन गरिने गाउँपालिकाका प्रमुख प्रशासकीय अधिकृत खगराज गौतमले बताए। आश्विन २६ गतेसम्म काठेखोला गाउँपालिकाको सम्पूर्ण वडाहरूमा सञ्चालन हुने शिविरमा योजना सम्झौता, जेष्ठ नागरिक एवं अपांग परिचयपत्र वितरण, निःशुल्क स्वास्थ्य सेवा, आयुर्वेद स्वास्थ्य सेवा, कृषि एवं पशुसेवा र वैदेशिक रोजगार बोर्डबाट प्रदान गरिने कल्याणकारी सेवाको सहजीकरण (श्रम स्विकृति) लगायतका सेवा प्रवाह गरिने प्रमुख प्रशासकीय अधिकृत गौतमले जानकारी दिए।"
परासीमा ४२ करोडमा सडक विस्तार हुँदै,"परासी : नवलपरासीको रामग्राम नगरपालिकामा करिब ४२ करोडको लागतमा सडक विस्तार हुने भएको छ। पोखरापालीपंडितपुर सडक खण्ड अन्तरगतको वडा नम्बर ६ पोखरापालीदेखि वडा नम्बर १५ को घिनहवा चोकसम्मको साढे ५ किलोमिटर सडक विस्तार हुन लागेको मेयर धनपत यादवले बताए। विश्व बैंकको सहयोगका सडक विस्तार हुन लागेको हो। ६४ करोडमा ठेक्का आह्वान गरिए पनि निर्माण कम्पनीले ४१ करोड ८६ लाखमा ठेक्का सकारेको हो। २०७४ सालमा छनौटमा परेको उक्त सडक योजनाको काम अघि बढाउन २०७८ सालमा आएर रामग्राम नगरपालिका र नेपाल सरकारबीच सहमति भएको थियो। गौतमबुद्धको पुरातात्विक क्षेत्र रहेको पंडितपुर जोड्नका लागि उक्त सडक विस्तार गर्न लागिएको हो। लागतअनुसार पंडितपुरसम्म सडक विस्तार हुने छैन। पंडितपुर पुग्नका लागि बाँकी रहने ३ किलोमिटर सडक विस्तार नगरपालिकाको पहलमा क्रमशः गरिँदै लगिने मेयर यादवले बताए। सडक विस्तारका लागि रामग्राम नगरपालिका र निर्माण कम्पनीबीच सम्झौता भएको छ। चाडपर्व सुरु भएकाले दसैं लगत्तै सडक विस्तारको काम सुरु हुने निर्माण कम्पनीले जनाएको छ। १८ महिनाभित्र निर्माण कार्य सम्पन्न हुने सम्झौता छ। नेपाल सहरी शासकीय तथा पूर्वाधार आयोजनाअन्तर्गत निर्माण हुन लागेको उक्त सडक दुई लेनको हुने छ। सडकको कुल चौडाइ ४१ फिट रहेको छ। जसमा साढे २४ फिट कालोपत्रे सडक हुने छ। बाँकी स्थानमा नाला, फुटपात, गार्डेन, स्ट्रेट लाइट लगायतका संरचनाहरू निर्माण हुने नगरपालिकाले जनाएको छ। नगरको महत्वपूर्ण र ठूलो आयोजनाका रूपमा रहेको सडक निर्माणपछि पर्यटन प्रवर्द्धनमा समेत टेवा पुग्ने नगरपालिकाले विश्वास लिएको छ।"
हाजिर भएको तीन दिनमै सरुवा,"तानसेन : हाजिर भएको तीन दिनमै पाल्पा अस्पतालका मेडिकल सुपरिटेन्डेन्ट डा किशोर बञ्जाडेलाई लुम्बिनी प्रदेश सरकार स्वास्थ्य मन्त्रालयले सरुवा गरेको छ। दशौ तहका एमडीजीपी डा बञ्जाडेलाई लुम्बिनी प्रदेश सरकारका स्वास्थ्यमन्त्री राजु खनाले गुल्मी जिल्ला अस्पतालमा सरुवा गरेका हुन्। डा बञ्जाडे पाल्पा अस्पतालमा यही असोज १६ गते हाजिरी भएका थिए भने असोज १८ गते सरुवा गरिएको छ। संघीय सरकारअन्तर्गत रहेका दशौ तहका चिकित्सक बञ्जाडेले पाल्पा अस्पतालमा रमाना लिएर हाजिर हुँदा प्रदेश स्वास्थ्यमन्त्री खनालसँग सहकार्य नगरेको भन्दै हाजिर भएको ३ दिनमै सरुवा गरेको बताइएको छ। तर चिकित्सक बञ्जाडे पाल्पा अस्पतालमा हाजिर हुनका लागि लुम्बिनी प्रदेश मुख्यमन्त्री कार्यालय बाट सहमति स्वीकृति पत्र लिएर आएको अस्पताल प्रशासनले जनाएको छ। पाल्पाको मिशन अस्पताल र लुम्बिनी मेडिकल कलेजमा स्वास्थ्य बिमा बन्द भएपछि जिल्ला अस्पतालमा बिरामीको चाप अत्यधिक भएपछि लामो प्रयासपछि दशौ तहको चिकित्सक पाल्पा आएका हुन्। चिकित्सको सरुवाले पाल्पामा हलचल मच्चाएको छ। अस्पताल विकास समितिका अध्यक्ष गुराश आत्रेयको अगुवाइको बसेको सर्वदलीय राजनीतिक दलको बैठकले हाजिर भएको ३ दिनमै गरिएको सरुवा मान्य नभएको बताएका छन्। पाल्पाका सम्पूर्ण राजनीतिक दलहरूले गैरकानुनी रूपमा गरिएको सरुवा पाल्पाली जनतालाई मान्य नभएको यसका लागि आफूहरू संर्घषमा उत्रिन बाध्य नपार्न लुम्बिनी प्रदेश सरकारलाई चेतावनी दिएका छन्। सर्वदलीय बैठकमा सहभागी प्रदेश सभासद विर बहादुर रानाले पाल्पा अस्पताल सुधार गर्न जिल्लाका राजनीतिक दलहरू एक ठाउँमा उभिएको अवस्थामा, चिकित्सक सरुवाको विषयमा मुख्यमन्त्री डिल्लीबहादुर चौधरीसँग कुराकानी भएको र सरुवा रोकिनेमा मुख्यमन्त्री चौधरी आफूलाई विश्वस्त बनाएको बताए। पाल्पा अस्पतालमा ११ औं तहका चिकित्सकको दरबन्दी रहेको छ। अस्पतालमा कन्सल्टेन्ट चिकित्सक ११ जना, मेडिकल अधिकृत ६ जनाको दरबन्दी रहे पनि हाल कन्सल्टेन्ट २ जना र छात्रवृत्तिमा अध्ययनरत ३ जना मेडिकल अधिकृत कार्यरत रहेको अस्पताल विकास समितिका अध्यक्ष गुराँस आत्रेयले बताए। डा बञ्जाडेले कपिलवस्तु जिल्लामा कार्यरत रहँदा बिरामीको सेवा राम्रो गरेको, अपरेसनको काम सुरु गरेको र अस्पताल सुधार्न निकै मिहिनेत गरी लुम्बिनी प्रदेशमा प्रथम बनाएका थिए। मेडिकल सुपरिटेन्डन डा बञजाडे पाल्पा अस्पतालमा हाजिर भएकै अर्को दिनदेखि काममा खटिएका छन्। पाल्पा अस्पतालमा दैनिक ६ सयको संख्यामा बिरामी आउने गरेका छन्।"
पत्नीको हत्यामा संलग्न पक्राउ,विराटनगर : पत्नीको हत्यामा संलग्न एक जनालाई मोरङ प्रहरीले पक्राउ गरेको छ। पक्राउ पर्नेमा विराटनगर महानगरपालिका१९ धनपुराका ३९ वर्षीय उपेन चौधरी रहेका छन्। मोरङ प्रहरीका प्रवक्ता डीएसपी रन्जनकुमार दाहालका अनुसार उपेनले यही असोज १३ गते राति धारिलो हतियार प्रहार गरेर र कुटपिट गरेर पत्नी ३० वर्षीया जितनी सहनीको हत्या गरेका थिए। टाउकोमा धारिलो हतियार प्रहार गरिएको र शरीरमा कुटपिट गरेको चोट रहेको अवस्थामा जितनीको शव घरभित्रै फेला परेको थियो। घटनापछि फरार रहेका उपेनलाई शुक्रबार पक्राउ गरिएको डीएसपी दाहालले बताए। उनका अनुसार घरायसी विवादमा उपेनले पत्नीको हत्या गरेको प्रारम्भिक अनुसन्धानबाट खुलेको छ। उपेनविरुद्ध कर्तव्य ज्यान मुद्दा चलाउन अदालतबाट म्याद थप गरेर अनुसन्धानको बाँकी प्रक्रिया अघि बढाइएको जानकारी दाहालले दिए।
लुम्बिनीमा विश्व बौद्ध संस्कृति प्रदर्शनी सुरु,"लुम्बिनी : लुम्बिनीमा विश्व बौद्ध संस्कृति प्रदर्शनी सुरु भएको छ। बौद्ध दर्शन र संस्कृतिका प्रवर्द्धन गर्ने उद्देश्यसहित शुक्रबार प्रदर्शनी सुरु भएको हो। लुम्बिनी बौद्ध विश्वविद्यालय, लुम्बिनी विकास कोष तथा बेल्ड एण्ड रोड इनिसेटिभको संयुक्त आयोजनामा भएको बौद्ध संस्कृति सम्मलेन तथा बिआरआईको १० औं वार्षिकोत्सवको उद्घाटन समारोहमा बोल्दै बेल्ड एण्ड रोडको अवधारणाले बौद्ध संस्कृति प्रवर्द्धनमा महत्वपूर्ण टेवा पुर्याउने बताए। चिनियाँ बौद्ध भिक्षुयात्रीहरू फाइयान तथा ह्वेन साङले यात्रा गरेको क्षेत्रमा सिल्क रोडको विकास अवधारणा बनेको वक्ताहरूले बताए। संस्कृति, पर्यटन तथा नागरिक उडड्यन राज्यमन्त्री सुशीला श्रीपालीले बौद्ध पुरातत्व तथा स्थलसहित संस्कृतिको विकासमा चिनियाँ यात्रीहरूको ऐतिहासिक भूमिका रहेको भन्दै त्यो रुटको विकासले नेपाल, चीन तथा भारतको बौद्ध संस्कृतिलाई जोड्ने बताइन्। उनले बिआरआईले नेपालको विकासमा महत्वपूर्ण भूमिका खेल्ने बताइन्। प्रधानमन्त्रीज्यूको भर्खरको चीन भ्रमणमा पनि बिआरआई कार्यान्वयनमा जोड दिइएको छ, उनले भनिन्,व्यापार, देशहरूबीच साझेदारी तथा बौद्ध संस्कृतिको विकासमा यो परियोजना महत्वपूर्ण हुनेछ। तीन संस्थाको आयोजनामा भएको बौद्ध संस्कृति प्रदर्शनीले लुम्बिनीबाट उद्गम भएको बौद्ध दर्शनको प्रवर्द्धनमा टेवा पुग्ने बताइन्। बिआरआईले १० औं वार्षिकोत्सवको अवसरमा लुम्बिनीमा कार्यालय स्थापना समेत भएको छ। चीनको यो महत्वपूर्ण परियोजनामा नेपालले सन् २०१७ मे १२ मा हस्ताक्षर गरेको थियो। क्षेत्रीय एकीकरणमा सुधार गर्दै रेल्वे, सडक, पूर्वाधार विकासमा साझेदारी गर्ने योजना यो परियोजनाको छ।"
चौरीमा चढेर पर्यटन प्रवर्द्धन,"जोमसोम : मुस्ताङको घरपझोङ गाउँपालिकाका जनप्रतिनिधिले चौरी चढेर पर्यटन प्रवर्द्धन सुरु गरेका छन्। घरपझोङ गाउँपालिकाले बिहीबारदेखि सुरु गरेको ३ दिने कृषि तथा पर्यटन महोत्सवमा गाउँपालिकाका अध्यक्ष मोहनसिंह लालचन र उपाध्यक्ष जमुना थकालीले संयुक्त रूपमा चौरीमा चढेर पर्यटन प्रवर्द्धनका लागि योगदान पुर्याएका हुन्। मुस्ताङमै पहिलो पटक आयोजना गरिएको बृहत् कृषि तथा पर्यटन महोत्सव घरपझोङ गाउँपालिकाले कृषि र पर्यटन प्रवर्द्धन गर्ने उद्देश्यले आयोजना गरेको हो। मुस्ताङमा उत्पादित रैथाने अर्गानिक कृषि उत्पादनको प्रदर्शनी, प्रचारप्रसार र बजारीकरण तथा मुस्ताङ जिल्लाको ऐतिहासिक, धार्मिक, सांस्कृतिक विविधता महोत्सवमा मार्फत पस्किएर बढीभन्दा बढी पर्यटन भित्र्याउन कृषि तथा पर्यटन महोत्सव आयोजना गरिएको हो। मुस्ताङको पशुपालन व्यवसायतर्फ याकचौरी तथा भेडाच्यांग्रा पालन महत्वपूर्ण व्यवसायका रूपमा अपनाउँदै आइरहेको पाइन्छ। पारिस्थितिकीय प्रणालीमा समेत योगदान दिने हिमाली क्षेत्रको प्रमुख आयआर्जनको श्रोत मानिएका याकचौरी पालनलाई हिमाली संस्कृतिका रूपमा उजागर गर्न खोजिएको हो। महोत्सवमा याकचौरीमा चढेर सयर गरेको प्रति पर्यटक ३ सय रुपैयाँ शुल्क तोकिएको छ। महोत्सवमा घोडा चढ्न पाउने व्यवस्था पनि गरिएको उपाध्यक्ष जमुना थकालीले बताइन्।"
दक्षिण बाराहीले मनायो रजत उत्सव,"भक्तपुर : दक्षिण बाराही महिला बचत तथा ऋण सहकारी संस्था भक्तपुरले रजत उत्सव मनाएको छ। संस्था स्थापनाको २५ वर्ष पुगेको अवसरमा सहकारी बैंककी पूर्वसञ्चालक तथा सूर्यविनायक नगरपालिकाकी उपप्रमुख सरिता तिम्सिना भट्टराईको प्रमुख आतिथ्यतामा भक्तपुरको ठिमीस्थित यचु पार्टी प्यालेसमा कार्यक्रम भएको हो। उक्त कार्यक्रममा संस्थाकी सचिव पार्वती घिमिरे भण्डारीले संस्थाको प्रगति विवरण प्रस्तुत गर्नुका साथै संस्थाद्वारा आगामी दिनमा गरिने कार्यक्रमका बारेमा जानकारी गराएकी थिइन्। त्यस्तै कोषाध्यक्ष तारा खतिवडा साप्कोटाले संस्थाको वार्षिक प्रतिवेदन र लेखा समिति संयोजक सिर्जना खड्काले लेखा प्रतिवेदन पेस गरेकी थिइन् संस्थाकी व्यवस्थापक दीपा श्रेष्ठ क्षेत्रीले सञ्चालन गरेको कार्यक्रममा विभिन्न व्यक्तिलाई सम्मान र पुरस्कृत गरिएको संस्थाकी सदस्य शारदा खनाल काफ्लेले बताइन्। कार्यक्रममा अधिकतम, आवधिक, ऐच्छिक, खुत्रुके, बालिका, बालक, दैनिक र असल सेयर सदस्यलाई पनि पुरस्कृत र सम्मान गरिएको बताइएको छ। संस्थाकी उपाध्यक्ष शारदा थापाका अनुसार कार्यक्रममा सेयर सदस्यका छोराछोरीमध्ये एसईईमा उत्कृष्ट एक छात्र र छात्रालाई पनि पुरस्कारसहित सम्मान गरिएको छ। अन्य व्यक्ति, वृद्ध सदस्य, एकल सदस्यलगायतलाई पनि सम्मान गरिएको संस्थाले जनाएको छ। कार्यक्रममा बोल्ने अधिकांश वक्ताले संस्थाको वित्तीय सूचकांकहरू बलियो रहेकाले सदस्यको बचत सुरक्षित रहेको बताएका थिए। संस्थाले मासिक बचत, सेयर पुँजी र जगेडा कोषलाई पहिलो प्राथमिकतामा राखेको र मासिक बचतको हिस्सा कुल बचतको आधा भएकाले संस्था वित्तीय रूपमा दरिलो रहेको उनीहरूको भनाइ थियो। कार्यक्रममा बोल्दै प्रमुख अतिथि भट्टराईले संस्था सबल र सुरक्षित रहेको भन्दै मासिक बचतले सदस्य र संस्था दुवैलाई सुरक्षित बनाउने बताइन्। विशिष्ट अतिथि एवं भक्तपुर जिल्ला बचत तथा ऋण सहकारी संघका अध्यक्ष कृष्णगोविन्द लाखाजूले अब सहकारीले सदस्यलाई वित्तीय साक्षरता दिनुपर्ने बताउँदै सहकारीका बारेमा राम्रो जानकारी दिन नसके फेरि पनि सदस्यको बचत डुब्ने जोखिम कायमै रहने बताए। संस्थाकी अध्यक्ष निर्जला ढुंगेलले वार्षिक प्रतिवेदन प्रस्तुत गर्दै महिलाको आर्थिक, सामाजिक रूपान्तरण गर्ने उद्देश्यले २५ वर्षअघि संस्था स्थापना गरेको बताइन्। संस्थाले ऐन नियम र नियामकले जारी गर्ने मापदण्डको पूर्ण पालना गर्दै अगाडि बढेको उनले बताइन्। संस्थाले हरेक वर्ष ज्येष्ठ सदस्य र एसईई सम्मान, राहत कोषमार्फत रकम वितरण, सहकारी शिक्षा, रक्तदान, स्त्रीरोग, दन्त शिविर र अध्ययन अवलोकन भ्रमणजस्ता कार्यक्रम गर्दै आएको छ। सभाले लेखापरीक्षण प्रतिवेदन पारित गर्दै र लेखापरीक्षकको नियुक्तिसमेत गरेको उपाध्यक्ष शारदा थापाले बताइन्। संस्थाले आफ्नो रजत जयन्तीको अवसरमा बिहीबार ऊँ समाज डेन्टल हस्पिटलसँगको सहकार्यमा दन्त परीक्षण शिविरसमेत सञ्चालन गरेको थियो । उक्त शिविरमा सैयौं सेयर सदस्यले सेवा लिएका थिए। सो सहकारीमा १५ सय बढी सेयर सदस्य रहेका छन्।"
संघीय निजामती ऐनको विरोधमा बरेङ गाउँपालिकाका कर्मचारीद्वारा पेनडाउन,"बागलुङ : बागलुङको बरेङ गाउँपालिकामा स्थानीय सेवामा कार्यरत कर्मचारीले शुक्रबारदेखि अनिश्चितकालीन आन्दोलन सुरु गरेका छन्। संघीय मामिला तथा सामान्य प्रशासन मन्त्रालयबाट तयार भई मन्त्रिपरिषदबाट संघीय संसदमा पेस हुने तयारीमा रहेको संघीय निजामती ऐन विरुद्ध असहमति जनाउँदै बरेङ गाउँपालिकाका कर्मचारीले आन्दोलन सुरु गरेको बताएका छन्। बरेङ गाउँपालिका स्थानीय संघर्ष समितिका संयोजक सूर्यप्रसाद शर्माले स्थानीय तह कर्मचारी केन्द्रीय संघर्ष समितिद्वारा जारी दवावमूलक कार्यक्रममा एक्यबद्धता जनाउँदै शुक्रबारदेखि पेन डाउन सुरु गरेको बताए। उनले गाउँपालिका अन्तरगतका सबै कार्यलयमा अत्यावस्यक सेवा बाहेकका अन्य सबै सेवा प्रवाह नगर्ने गरी अनिश्चितकालीन पेन डाउन गर्ने निर्णय गरेको बताए। संयोजक शर्माले आन्दोलनका बारेमा गाउँपालिकाका प्रमुख प्रशासकीय अधिकृत जित बहादुर रानालाई ऐक्यबद्धता, सहजीकरण र जानकारी सम्बन्धी पत्र बिहिबार नै बुझाइएको बताए। राज्यले स्थानीय सेवामा कार्यरत कर्मचारीलाई विभेदपूर्ण रूपमा हक अधिकार कुण्ठित हुने गरी निजामती विधेयक ल्याउन खोजेको भन्दै देशभरका स्थानीय तहमा कार्यरत कर्मचारीहरूले विरोध गरेका छन्।"
९० लाख रुपैयाँको स्रोत नखुलेपछि अहेवविरुद्ध भ्रष्टाचार मुद्दा दायर,"काठमाडौं: स्याङ्जाका एकजना सिनियर अहेवमाथि अकुत सम्पत्ती कमाएको आरोप लागेको छ। चापाकोट नगरकार्यपालिकाको कार्यालय,चापाकोट स्याङ्जाका सिनियर अहेव बिन्दु कोइरालाविरुद्ध ९० लाख रुपैयाँ बढी गैरकानुनी सम्पत्ती आर्जन गरेको आरोपमा भ्रष्टाचार मुद्दा दायर भएको हो। अख्तियार दुरूपयोग अनुसन्धान आयोगले गैरकानुनी रुपमा सम्पत्ती आर्जन गरेको पुष्टि हुन आएकाले कोइरालाविरुद्ध आज विशेष अदालत काठमाडौंमा भ्रष्टाचारसम्बन्धी आरोपपत्र दायर गरेको अख्तियारका प्रवक्ता भोला रिजालले जानकारी दिए। सार्वजनिक सेवामा रहँदा करिब २० वर्षको अवधिमा कोइरालाले आर्जन गरेको सम्पत्तीमध्ये ९० लाख ३९ हजार ६२० रुपैयाँको स्रोत नखुलेको अख्तियारको ठहर छ। उनले २०५४ साल कार्त्तिक ५ मा सरकारी सेवामा प्रवेश गरेका थिए। सार्वजनिक नियुक्ति पाएको मिति २०५४०७०५ गतेदेखि २०७८०८२१ गतेसम्मको जाँच अवधिमा २ करोड ९७ लाख ८१ हजार ८०२ रुपैयाँ आर्जन गरेको र सोही अवधिमा ३ करोड ८८ लाख २१ हजार ४२२ रुपैयाँ खर्च तथा लगानी गरेको अनुसन्धानबाट खुलेको अख्तियारको जनाएको छ। जागिर अवधिमा कोइरालाले खर्च, लगानी तथा सम्पत्ती आर्जनमा ९० लाख ३९ हजार ६२० रुपैयाँको स्रोत नखुलेको पुष्टि भएको अख्तियारले जनाएको छ। कोइरालालाई सोही रकम बराबर विगो कायम गरी भ्रष्टाचार निवारण ऐन २०५९ को दफा २० को उपदफा (२) बमोजिम कैद सजाय हुन र स्रोत नखुलेको सम्पत्तीबाट जफतअसुल गर्न माग दावी गरिएको छ। साथै कोइरालाको श्रीमती गीता कोइरालाको नाममा बैंक खातामा रहेको स्रोत नखुलेको रकम पनि जफत गर्न माग गरिएको अख्तियारले जनाएको छ।"
रुपन्देहीमा स्थानीय तहका कर्मचारीले पेन डाउन गर्दा सेवा प्रभावित,भैरहवा : संघीय निजामती सेवा विधेयकमा आफ्ना मागहरू सम्बोधन गर्न माग गर्दै रुपन्देहीका स्थानीय तहका कर्मचारीहरूले अत्यावस्यक काम बाहेकका कार्यमा पेन डाउन गरेका छन्। शुक्रबार रुपन्देहीको कुल १६ स्थानीय तहका कर्मचारीले पेन डाउन गर्दा तहको सेवा प्रभावित हुन पुगेको छ। जसकारण नागरिकलाई सास्ती खेप्नु परेको छ। नेपाल सरकार मन्त्रिपरिषदको गत भदौ २१ गतेको बैठकबाट संघीय निजामती सेवा विधेयक २०८० पारित गरी निर्णयार्थ संसदमा पेश गर्ने निर्णय भएको बताउँदै उक्त विधेयकमा स्थानीय सेवाका कर्मचारीहरूको सेवा सुरक्षा लगायत नभएकाले अत्यावश्यक कामबाहेक अन्य कार्यका लागि पेन डाउन गरिएको सिद्धार्थनगर नगरपालिका कार्यालयका लेखा अधिकृत एवं नगर स्तरीय संघर्ष समितीका सचिव ओमेशकुमार गैरेले जानकारी दिए।
प्रधानमन्त्रीलाई भेट्न नपाएको भूकम्पपीडितको गुनासो,"बझाङ : यहाँका भूकम्प पीडितले प्रधानमन्त्रीलाई भेट्न नपाएको गुनासो गरेका छन्। पीडितहरूले प्रधानमन्त्री पुष्पकमल दाहाल प्रचण्डलाई भेटी आफूहरूका समस्या राख्न नपाएको गुनासो गरेका हुन्। प्रधानमन्त्री प्रचण्ड बझाङ आउने खबर पाएपछि सदरमुकाम पुगेका दुरदराज भूकम्प पीडितहरूले समस्या राख्न पाउने आशा राखेका थिए। बिहानै एक घण्टाको बस यात्रा गरेर सदरमुकाम चैनपुर पुगेका थलारा गाउँपालिका ९ सिरेटाका ज्ञानु दमाइले भने,प्रधानमन्त्रीज्यूलाई केही समस्या सुनाउँला भनेर बिहानै आएको हुँ। भेटेर कुरा राख्न त के देख्नै पाइनँ। पहिले बाढी पहिरोका बेला आएका प्रधानमन्त्री हेलिप्टरबाट हेरेर जानुभयो। अहिलेका प्रधानमन्त्री भुइँमा त आउनुभएकै हो तर गाडीभित्र हुँइकेर प्रशासनभित्र छिर्नुभयो। हामीलाई गेटमै रोकियौं। जयपृथ्वी नगरपालिका१० का शम्भु ओखेडाको पनि प्रधानमन्त्रीलाई भेटेर कुरा राख्न नपाएको गुनासो छ। ओखेडाले पनि आफ्नै घर नजिकै भएर हिँडे पनि एक शब्द नबोलेर जाँदा दुःख लागेको बताए। उनले भने,हाम्रो टोलका एक जना पीडितसँग मात्रै बोल्नुभयो। हाम्रो पनि थुप्रै समस्या राख्ने मन थियो तर एक हुल आयो छिटोछिटो कुरा गरेर प्रधानमन्त्रीज्यू हेर्दै नहेरी जानुभयो। जयपृथ्वी नगरपालिका३ का बिरबहादुर ओलीले पनि प्रहरीले गेटमै थुन्दा प्रधानमन्त्रीसँग दुखेसो पोख्न नपाएको गरे। प्रधानमन्त्रीलाई धेरै कुरा राख्न आएका केही युवाले त झन् जिल्ला प्रशासन कार्यालय बझाङको गेटमै सरकार बिरुद्ध नाराबाजी गरे। उनीहरूले प्रधानमन्त्री भेट्न नदिइएको भन्दै आक्रोश पोखे। प्रधानमन्त्री विरुद्ध बोलेको भन्दै प्रहरीले उनीहरूलाई केहीबेर नियन्त्रणमा लिएको छ।"
जथाभाबी पार्किङ गर्ने सवारीसाधनलाई लक लगाइँदै,"उदयपुर : जथाभाबी पार्किङले बजार अस्तव्यस्त बनेपछि जिल्ला ट्राफिक कार्यालय उदयपुरले सवारीसाधन लक लगाउन सुरु गरेको छ। जथाभाबी पार्किङ नगर्न गरिएको अनुरोधलाई बेवास्ता गरेपछि सवारी राखिएको ठाउँमा नै लक गरी कारबाही सुरु गरिएको हो। पार्किङ एरियाभन्दा बाहिर नो पार्किङ' लेखिएका ठाउँमा सवारी राख्ने र लामो समयसम्म बेपत्ता हुने गरेकाले कारबाही स्वरूप लक लगाइएको ट्राफिक इन्चार्ज वरिष्ठ प्रहरी नायव निरीक्षक लोकबहादुर दियालीले बताए। उनले भने, नगरपालिकासँगको सहकार्यमा निश्चित एरियामा पार्किङ तोकिएको छ, तर त्यसलाई कार्यान्वयन गर्नुको साटो जहाँ नो पार्किङ' लेखिएको छ त्यहीँ गाडी बिसाउने आदत देखिएकाले बाध्य भएर कारबाहीमा उत्रनु परेको हो।' नजिकदै गरेको दशैं तिहार छैठ लगायतका पर्वमा ट्राफिक अस्तव्यस्त हुने र सम्भावित हुन सक्ने दुर्घटनालाई न्यूनीकरण गर्न पार्किङ व्यवस्थापनमा लागि परेको उनको भनाई छ। भीडभाडका कारण ट्राफिक अस्तव्यस्तताले दुर्घटना निम्त्याउने भन्दै नो पार्किङ'मा सवारी पार्किङ नगर्न कार्यालयले अनुरोध गरेको छ। दियालीका अनुसार गाईघाट बजार एरियामा अत्याधुनिक भीडभाड हुने बैंक लाइन, मेनचोक, बिपि, पिजि चोक र असारी लाइनमा विशेष पार्किङ व्यवस्थापन गरिएको छ। बजार क्षेत्रमा चाडपर्व अवधिभर किनमेल गर्नेको भीड हुने गरेकाले यस्ता ठाउँमा सहज आवागमन गराउन ट्राफिक प्रहरी लागि परेको उनले बताए।"
बर्दियामा पोथी गैंडा मृत फेला,"गुलरिया : बर्दिया राष्ट्रिय निकुञ्जको गैंडा मृत भेटिएको छ। गेरुवा गाउँपालिका६ स्थित नौलोवास मध्यवर्ती सामुदायिक वन क्षेत्रमा पोथी गैंडा मृत भेटिएको हो। बर्दिया राष्ट्रिय निकुञ्जका सहायक संरक्षण अधिकृत बद्री विनोद दाहालले गैंडा मृत फेला परेको पुष्टि गरे। उनका अनुसार मृत पोथी गैंडा १९२० वर्षको हुनसक्ने र प्राकृतिक कारणले मृत्यु भएको हुनसक्ने अनुमान गरिएको छ। निकुञ्ज तथा एनटीएनसीबाट विज्ञसहितको टोली घटना स्थलमा पुगेको उनले बताए। निकुञ्जले मृत गैंडाको पोस्टमार्टमपछि व्यवस्थापनको तयारी भइरहेको छ। गैंडाको प्राकृतिक मृत्यु भएको राष्ट्रिय प्रकृति संरक्षण कोष बर्दिया संरक्षण कार्यक्रमका सूचना अधिकारी उमेश पौडेलले बताए। मृत गैंडाको जिब्रोमा सामान्य घाउ, दाँत फुक्लिएको अवस्थामा भेटिएको उनले प्रष्ट्याए। गैंडाको डीएनए टेष्टका लागि पठाइएकाले बाँकी कुराहरू रिपोर्ट आएपछि पुष्टि हुने सूचना अधिकारी पौडेलले जानकारी दिए। गए राति मनाउमा गैंडा मृत भेटिएपछि चोरीशिकार नियन्त्रण युवा परिचालन अभियान असारेगौढीका युवाले खबर गरेका अभियानका अध्यक्ष हेमन्त आचार्यले बताए।"
मदन भण्डारी राजमार्गअन्तर्गत तम्घास सिमलटारी सडक जीर्ण,"गुल्मी : गुल्मीको मदन भण्डारी राजमार्ग अन्तर्गत तम्घास सिमलटारी सडक दिनानुदिन जीर्ण बन्दै गएको छ। कालोपत्रे भएको चार वर्षमै विभिन्न ठाउँका सडकमा खाल्डाखुल्डी परेका छन्। सडक मर्मत सम्भारको अभावमा सडकका नालीमा कतै घाँस उम्रिएको छ त कतिपय ठाउँका नाली माटो र ढुङ्गाले पुरिएका छन्। पछिल्लो समय सडक जीर्ण बन्दै जान थालेपछि यात्रु र सवारी चालकलाई आवतजावतमा सास्ती पुगेको छ। अर्खलेदेखि छल्दीपनाह खोलासम्मको सडक यतिबेला निकै समस्या छ। मदन भण्डारी राजमार्गको सडक बिग्रिएपछि दिनरात यात्रामा समस्या थपिएको सवारी चालक प्रदीप जिसीले बताए। उक्त सडक जिल्लाको सदरमुकाम तम्घास बजारदेखि सिमलटारीसम्म २९ किलोमिटर छ। अर्खलेदेखि छल्दीपनाह खोलासम्मको नौ किलोमिटर सडक अझ बिग्रिएको छ। सडक कालोपत्रे भएको केही वर्षमै यतिबेला सडक चिरिएको मात्रै छैन नाली र सडकको छेउछाउमा घाँस नै उम्रिएको छ। यस सडकमा साना ठूला गरी सयौं सवारीसाधन दैनिक आवातजावत गर्ने गर्छन्। २०७६ सालमा तम्घासदेखि सिमलटारीको २९ किलोमिटर सडक कालोपत्रे भएको थियो। सडक कालोपत्रेले यात्रु र सवारी चालकमा उत्साह थपिए पनि सडक जीर्ण अवस्थामा पुग्न थालेपछि उनीहरूमा थप निरासा छाएको छ। सडक कालोपत्रे भएपछि यसको मर्मत र सम्भारमा कसैको चासो नहुँदा ग्रामीण क्षेत्रबाट बिरामी बोक्न र रातको समयमा आउजाउमा समस्या भएको सवारी चालक सुबोध थापा बताउँछन्। सवारी चालक थापा भने, 'मदन भण्डारी राजमार्गको सडकमा प्रायः स्थानीयदेखि संघीय जनप्रतिनिधि आउजाउ गर्छन् तर यसको मर्मतमा कसैको चासो छैन। सडकको दुर्दशाले नेतादेखि सम्बन्धित सरोकारवाला निकायलाई गिज्जाई रहेको छ।' २०७१ सालमा तम्घास अर्खलेदेखि छल्दीपनाह खोलासम्मको १० किलोमिटर सडक कालोपत्रेको जिम्मा कालिका प्यासिफिक जेभी काठमाडौंले पाएको थियो। राजमार्ग अन्तर्गतकै छल्दीदेखि चौरासीसम्मर जेभी काठमाडौले सडक कालोपत्रेको जिम्मा पाएको थियो। सबै निर्माण कम्पनीले सडक कालोपत्रेको काम सम्पन्न गरेर मदन भण्डारी राजमार्ग योजना कार्यालयलाई हस्तान्तरण गरेका थिए। तर, तम्घास अर्खलेदेखि छल्दी खोलासम्मको सडकको जिम्मा लिएको कालिका प्यासिफिक जेभी काठमाडौंले हालसम्म कार्यालयलाई बुझाउन सकेको छैन। हालसम्म पूर्ण काम सम्पन्न नभएकाले सडक हस्तान्तरण हुन नसकेको मदन भण्डारी राजमाग योजना कार्यालय गुल्मीले जनाएको छ। वर्षातको समय र सडकको हस्तान्तरण नभएकाले यसको मर्मत र सम्भारमा सरोकारवालाको कम चासो देखिएको हुनसक्ने कतिपयले आकलन गरेका छन्। सडक अस्तव्यस्त हुँदा राजमार्गको नाम नै बदनाम जस्तै भएको मात्रै छैन सडक बिग्रेर यात्रमा थप कठिनाइ पुगेको यात्रु बताउँछन्। काम सकेको दावी निर्माण व्यवसायीले गरे पनि हालसम्म हस्तान्तरण हुन सकेको छैन। आफूलाई लागेको जरिवाना र बाँकी काम सम्पन्न गरेर हस्तान्तरण गर्न कार्यालयले निर्माण व्यावसायीलाई आग्रह गरेको थियो। तर, तोकिएको समयमै काम सम्पन्न गरेको दावीसहित निर्माण व्यवसायीले कार्यालय विरुद्ध अदालतमा मुद्दा दायर सूचना अधिकारी दुर्गा गौतमले जानकारी दिए। निर्माण व्यवसायीले राखेको मुद्दा उपर अदालतमा मध्यस्थता कर्ताको निर्णय चित्त नबुझेपछि दुवै पक्ष उच्च अदालत पुगेका छन्। अवरुद्ध सडक खुलाउने बाहेकका अन्य काम अदालतको फैसला अनुरूप गर्ने कार्यालयका सूचना अधिकारी गौतमले बताए।"
विशेषले फैसला गरेका मुद्दामा चित्त नबुझेको भन्दै सर्वोच्च पुग्यो अख्तियार,"काठमाडौं : अख्तियार दुरूपयोग अनुसन्धान आयोगले विशेष अदालत काठमाडौंले फैसला गरेका मुद्दामा चित्त नबुझेको भन्दै सर्वोच्च अदातलमा पुनरावेदन गरेको छ। अख्तिायरले विभिन्न मितिमा फैसला भएका मुद्दामध्ये गैरकानुनी लाभ तथा हानी,सार्वजनिक सम्पत्ती हानी नोक्सानी र घुसरिसवत लिइ भ्रष्टाचार गरेकासम्बन्धी चार मुद्दामा पुनरावेदन दिएको आयोगका प्रवक्ता भोला दाहालले जानकारी दिए। सरकारी कागजात हेरफेर गरी सरकारी सार्वजनिक जग्गा व्यक्तिको नाममा दर्ता गरी भ्रष्टाचार गरेको आरोप संजय कुमार ठाकुरसमेत २८ जना प्रतिवादी रहेको मुद्दामा विशेषले दिएको फैसलाविरुद्ध अख्तियारले पुनरावेदन गरेको हो। घुस रिसवत लिइ भ्रष्टाचार गरेको मुद्दामा भोगेन्द्र प्रसाद साहसमेत ४ जना प्रतिवादी रहेको मुद्दामा पनि अख्तियारले सर्वोच्चमा पुनरावेदन दिएको हो। यसैगरी सरकारी रकम हिनामिना गरी भ्रष्टाचार मुद्दामा धर्मराज अधिकारीसमेत ८ जना प्रतिवादी र सरकारी रकम हिनामिना गरी भ्रष्टाचार गरेको मुद्दाका प्रतिवादी बाबुराम पाण्डे,प्रविन वस्ती,हसिमान गुरूङ,अनिता गुरूङ,राम नारायण चौधरी प्रतिवादी रहेको मुद्दामा विशेषले गरेको फैसला चित्त नबुझेपछि पुनरावेदन दिएको अख्तियारले जनाएको छ।"
बर्दिया राष्ट्रिय निकुञ्जबाट निस्केको गैँडा मृत फेला,बर्दिया : बर्दिया राष्ट्रिय निकुञ्जबाट निस्केको एउटा पोथी गैँडा मृत फेला परेको छ । गेरुवा गाउँपालिकास्थित बाजपुर सामुदायिक वनमा करिब १९२० वर्षको पोथी गैँडा मृत फेला परेको निकुञ्जका सहायक संरक्षण अधिकृत बद्रीविनोद दाहालले जानकारी दिए। मृत गैँडाको शवपरीक्षणपछि घटनाबारे विस्तृत विवरण आउने निकुञ्ज प्रशासनले जनाएको छ ।
"हतियार आक्रमण बढ्दो, थपियो सुरक्षा चुनौती","काठमाडौं : सोमबार दिउँसो १२ बजे सिनामंगल सडकखण्डमा साविर हुसेनमाथि धारिलो हतियार प्रहार भयो। बागमती करिडोरको तीलगंगास्थित सडकखण्डमा रहेको एउटा घरमा कलैया नगरपालिका१२, बारा घर भई हाल कोटेश्वर बस्ने ३८ वर्षीय साविर हुसेनलाई धारिलो हतियार प्रहार गरिएको थियो। हतियार प्रहार भई गम्भीर घाइते हुसेनको केएमसी अस्पतालमा उपचार भइरहेको छ। हतियार प्रहार कसले र किन गर्यो भन्ने विषयमा अनुसन्धान भइरहेको जिल्ला प्रहरी परिसरका प्रवक्ता कुमोद ढुंगेलले बताए। घटनास्थलबाट एकवटा कटुवा पेस्तोल, एकवटा गोली र एकवटा चक्कु प्रहरीले बरामद गरेको छ। हतियार प्रहारबाट गम्भीर घाइते भएका हुसेनलाई केएमसी अस्पतालमा उपचार हुन नसकेपछि टिचिङ अस्पताल रिफर गरिएको छ। यस्तै गत भदौ २९ गते राति काठमाडौंको तीनकुनेमा एकै परिवारका ३ सहित ४ जनाको हत्या भयो। हत्या आरोपी थिए, सिन्धुपाल्चोक घर भई, भक्तपुर काँडाघारी बस्दै आएका २३ वर्षीय सञ्जय भण्डारी। तीनकुनेको दिव्या समिलमा बस्थे धनकुटाका विशाल राई। केही दिनअघि सञ्जय र विशालको विवाद भएको थियो। यसैको रिसइवी साँध्नका लागि विशाललाई मार्ने नियतले सञ्जय तीनकुने पुगेका थिए। समिल पुगेर विशाललाई खुकुरी हानेका सञ्जयले घटनाबारे समिलमा रहेका अन्यले देखेपछि सबैको हत्या गरेका हुन्। गत भदौ २० गते कांग्रेस सहमहामन्त्री महेन्द्र यादवमाथि खुकुरी प्रहार भएको थियो। उनलाई नुवाकोटका श्याम सापकोटाले भृकुटीमण्डप परिसरमा खुकुरी हानेका थिए। यादवलाई प्रहार गर्न गर्नका लागि श्याम सापकोटाले झोलामा खुकुरी बोकेरै उनी कार्यक्रमस्थल पुगेका थिए। यी त भए एक महिनामा राजधानीमा भएका हतियार आक्रमण। नेपाल प्रहरीको तथ्यांकअनुसार उपत्यकाभित्र आव २०७८०७९ मा १० हजार ७ सय ८७ वटा अपराधका घटना घटे। जसमा सबैभन्दा बढी बंैकिङ कसुरका अपराध घटेका छन्। जसमा ज्यानसम्बन्धी कसुरमा १ हजार २३ वटा अपराधका घटना घटे। कर्तव्यज्यान, ज्यान मार्ने उद्योग तथा भवितव्य ज्यान र फुटकर ज्यान गरी १ हजार २३ वटा घटना घटे। यस्तै आव २०७९०८९ मा उपत्यकामा १३ हजार १ सय ६० वटा अपराधका घटना घटे। जसमा ११ सय १९ वटा ज्यानसम्बन्धी अपराधका घटना घटे। सामान्य विवादमा पनि मानिसले अर्काको ज्यान नै लिने हिसाबले अपराध गर्ने गरेको देखिन्छ। उपत्यका अपराध अनुसन्धान कार्यालयका प्रमुख एसएसपी सोमेन्द्र सिंह राठौरले केही घटनालाई हेरेर समग्र देशको सुरक्षा व्यवस्था बिग्रियो भन्न नमिल्ने बताए। उनी भन्छन्, मानिसमा नकारात्मक सोचको विकास भइरहेको छ। नेगेटिभ सोच र आर्थिक कारोबारको कारण हतियार आक्रमण बढिरहेको हो। अपराध नभएको त कुनै सहर नै छैन। संगठित अपराध बढ्यो भने सुरक्षा चुनौती थपियो भन्ने हुन्छ। तर, व्यक्तिगत अपराधको आधारमा सहरकै सुरक्षा गम्भीर भयो भन्न मिल्दैन। सिनामंगलको घटना पनि लेनदेन व्यवहारको कारण भएको भन्ने उनले जानकारी दिए। अन्य ठाउँको तुलनामा काठमाडौंको सुरक्षा व्यवस्था चुस्तदुरुस्त भएको बताउँदै राठौरले मानिसहरूमा उत्पन्न हुने नकारात्मक सोच र भावनालाई प्रहरीले नियन्त्रण गर्न नसक्ने जानकारी दिए। उपत्यका प्रहरी कार्यालय रानीपोखरीका प्रवक्ता दिनेश मैनालीका अनुसार व्यक्तिगत रूपमा घट्ने घटना रोक्नका लागि नागरिक नै सचेत हुनुपर्ने बताउँछन्। उनी भन्छन्, अत्यधिक महŒवाकांक्षाले अपराध बढाउँछ। केही घटनालाई हेरेर सुरक्षा व्यवस्थामाथि प्रश्न उठाउन नमिल्ने बताउँदै मैनालीले अपराध त विकसित राष्ट्रमा पनि भइरहेको जानकारी दिए। भन्छन्, अपराध नियन्त्रणका लागि प्रहरी सक्षम छ। गृह मन्त्रालयका प्रवक्ता नारायणप्रसाद भट्टराई भने अपराध नियन्त्रणका लागि सरकार सक्षम भएको तर्क गर्छन्।"
मनाङमा भिरबाट लडेर अमेरिकी नागरिकको मृत्यु,"मनाङ : हिमाली जिल्ला मनाङ आउने क्रममा भिरबाट लडेर अमेरिकी नागरिकको मृत्यु भएको छ । मृत्यु हुनेमा अमेरिकी नागरिक ६९ वर्षीय चाल्स केथ डेभिज रहेका छन् । डेभिज बुधबार श्रीमती वेथ एन फोड्रियत, पथप्रदर्शक, चालक र पोटरसहित बा६च ७५६ नम्बरको गाडीमा लमजुङबाट मनाङ सदरमुकाम चामे आउँदै गरेका थिए । बेँसीसहरचामे सडकखण्डअन्तर्गत मनाङको नासों गाउँपालिका३ खोत्रोडाँडाबाट सडकमा झरेको ढुङ्गा पन्छाउने क्रममा बुधबार राति उनी सडकबाट करिब सय मिटर तल मर्स्याङ्दी नदी किनारमा खसेका मनाङका प्रहरी नायब उपरीक्षक फणिन्द्र रानाभाटले जानकारी दिए। जिल्ला प्रहरी कार्यालय चामे र इलाका प्रहरी कार्यालय धारापानीबाट खटिएको प्रहरी टोलीले उनको राति नै उद्धार गरी उपचारका लागि मनाङ जिल्ला अस्पताल चामे ल्याएको थियो । उपचारकै क्रममा बिहीबार बिहान मृत्यु भएको प्रहरी नायब उपरीक्षक रानाभाटले बताइ। डेभिजको शव परीक्षणका लागि हेलिकोप्टरमा बिहीबार त्रवि शिक्षण अस्पताल काठमाडौँ लगिएको प्रहरीले जनाएको छ ।"
बझाङ केन्द्रविन्दु भएर फेरि २ पटक भूकम्प,"बझाङ : बझाङमा गए राती फेरि २ पटक भूकम्पको धक्का महसुस गरिएको छ। बझाङको चैनपुर केन्द्रविन्दु भएर गए राति दुई पटक भूकम्प गएको राष्ट्रिय भूकम्प मापन तथा अनुसन्धान केन्द्र लैनचौरले जनाएको छ । भूकम्प मापन केन्द्रका अनुसार गए राति १०:५२ बजे बझाङको चैनपुर केन्द्रविन्दु भएर ४३ रेक्टरको भूकम्प गएको हो भने राति १२:२३ मा चैनपुर नै केन्द्रविन्दु भएर ३९ रेक्टर स्केलको भूकम्प गएको हो । भुकम्पबाट त्रसित बझाङबासीले घर बाहिर खुल्ला चौर, मैदान र सडकमै रात बिताएका थिए। मंगलबार अपराह्न २ बजेर ४३ मिनेटमा बझाङ केन्द्रबिन्दु भएर ६ दशमलव ३ रेक्टर स्केलको भूकम्प गएको थियो। भूकम्पबाट बझाङमा एक जनाको मृत्यु भएको छ। भूकम्प मापन केन्द्रका अनुसार मंगलबार १२ पटकसम्म भूकम्पको धक्का महसुस भएको थियो। केन्द्र अनुसार मंगलबार राति १२ : १६ बजेमा ४१ रेक्टर स्केलको, १२ : ५० मा ४३ रेक्टर स्केलको, बिहान ४:२७ बजे ४३ रेक्टर स्केलको र ५ :४३ मा बजे ४३ रेक्टर स्केलको भूकम्प गएको थियो। यसैगरी मंगलबार दिउँसो पनि बझाङ केन्द्रविन्दु बनाएर ५३, ६३,५१,४१, ४१, ४३,५,५ रेक्टर स्केलका ८ पटक गएको केन्द्रले जनाएको छ।"
वीरगन्जमा एक महिलाको हत्या,"वीरगन्ज : वीरगन्जमा आफ्नै घरमा एक महिलाको हत्या भएको छ। वीरगन्ज महानगरपालिका१ बजार छपकैयामा गगनदेव साहकी पत्नी ४० वर्षीय पुनमदेवी साहको हत्या भएको हो। प्रहरीका अनुसार, शुक्रबार बिहान टाउकोमा घरेलु हतियारले हानेर गम्भीर घाइते अवस्थामा भेटिएकी पुनमदेवीलाई उपचारका लागि सुरुमा नारायणी अस्पतालमा लगिएको थियो। त्यहाँ उपचार हुन नसकेपछि उनलाई नेशनल मेडिकल कलेजमा लगिएको र त्यहाँ चिकित्सकले मृत घोषणा गरेको प्रहरीले जनाएको छ। शव पोष्टमार्टमका लागि नारायणी अस्पतालमा पठाइएको र पोष्टमार्टम रिपोर्ट आएपछि मात्रै हत्याको यकिन कारण खुल्ने एक प्रहरीले अधिकृतले बताए। प्रहरीका अनुसार पुनमदेवीको हत्या कसले र किन गरेको भन्ने खुल्न सकेको छैन। मृतक पुनमदेवी घरमा ऐक्लै बस्दै आएकी थिइन्। पति गगनदेव कामको शिलशिलामा भारतमा र छोरा पनि अध्ययनको लागि भारतकै दिल्लीमा रहेका छन्। घटनाका बारेमा अनुसन्धान भइरहेको पर्साका प्रहरी नायब उपरीक्षक कुमार विक्रम थापाले जानकारी दिए।"
दोलखामा खुकुरी प्रहारबाट प्रहरी जवानसहित ३ जना घाइते,"दोलखा : दोलखाको शैलुङ गाउँपालिकामा खुकुरी प्रहारबाट एक प्रहरी जवानसहित ३ जना घाइते भएका छन् । घरायसी विवाद हुँदा शैलुङ गाउँपालिका२ पुरानो गाउँका पञ्चबहादुर तामाङले आफ्नै ७५ वर्षीय बुवा रामबहादुर तामाङ र दाइकी बुहारी २७ वर्षीया जेनिशा तामाङलाई खुकुरी प्रहार गरी गम्भीर घाइते बनाएका हुन् । साँझ बुबा रामबहादुरलाई खुकुरी प्रहार गरेको र उनलाई बचाउन गएकी बुहारी जेनिशालाई पनि खुकुरी प्रहार गरी घाइते बनाएको दोलखाका प्रहरी प्रमुख, डिएसपी दिपक खड्काले जानकारी दिए । प्रहरीका अनुसार खुकुरी प्रहारबाट रामबहादुरको टाउको र कानमा गम्भीर चोट लागेको छ । उनको अवस्था गम्भीर छ । यस्तै, जेनिशाको पनि टाउकोमा चोट लागेको जनाएको छ । घाइते दुवै जनालाई राति नै उपचारका लागि काठमाडौं पठाइएको छ । उनीहरुको जोरपाटी मेडिकल कलेजमा उपचार भइरहेको छ । खुकरी प्रहार गर्ने पञ्चबहादुरलाई नियन्त्रणमा लिने क्रममा उनीहरुलाई हानेको खुकुरीको झटारो लागेर प्रहरी जवान भुप श्रेष्ठ सामान्य घाइते भएका छन् । खुकुरी प्रहार गर्ने तामाङलाई प्रहरीले पक्राउ गरी थप अनुसन्धान भइरहेको प्रहरीले जनाएको छ ।"
आज विश्व मुस्कान दिवस,"काठमाडौं : आज विश्व मुस्कान दिवस मनाइँदै छ । हरेक वर्ष अक्टोबर ६ मा दिन यो दिवस मनाइन्छ । मानिसमा आपसी दया, सद्भाव र खुसी फैलाउन प्रोत्साहित गर्न सन् १९९९ देखि यो दिवस मनाउन सुरुआत गरिएको हो । 'सुन्दर र आकर्षक देखिन कसलाई मन हुँदैन ?' विश्व मुस्कान दिवसका सन्दर्भमा मनोविद विजया बिजुक्छे भन्छन्, 'उसो भए मुस्कुराइरहनुहोस्, नसके पनि कोसिस गर्नुहोस् ।' मनोविद् बिजुक्छेका अनुसार मुस्कुराइरहुनका धेरै फाइदा छन् । मुस्कानले व्यक्तिको व्यक्तित्वलाई आकर्षकसँगै सामाजिक सम्बन्धलाई प्रगाढ बनाउन सहयोग गर्छ । उनका अनुसार मुस्कानले स्वास्थ्यलाई फाइदा गर्छ । 'मानिस सामाजिक प्राणी भएकाले सधैँ समाजमा बस्न रुचाउँछ । सही सम्बन्धको अभावमा थुप्रै खालका मानसिक विकारको अवस्थामा पुग्ने अवस्था हुन्छ, जस्तै डिप्रेसन, एन्जाइटी', मनोविद् बिजुक्छेले भने, 'मुस्कुराउँदा सामाजिक सम्बन्ध र सहयोगमा वृद्धि गर्छ । जब सामाजिक सहयोग बढ्छ त्यहाँ सम्बन्धहरू सुध्रिन्छन् । तब व्यक्तिको तनाब कम हुन्छ, तनाब कम भएपछि सुखी बढ्छ र आनन्द बढ्छ । आनन्द बढ्नु भनेको नै मानसिक स्वास्थ्य स्वस्थ हुनु हो ।' मनोविद्हरूका अनुसार मुस्कानले व्यक्तिको सामना गर्न सक्ने क्षमतालाई वृद्धि गर्छ । मुस्कानले आत्मविश्वास बढाउँछ । कसरी मुस्कुराइरहने ? कतिपय व्यक्तिलाई मुस्कुराउन नै नसक्ने समस्या हुने मनोविद् बिजुक्छे बताउँछन्। सके मुस्कुराइरहने नसके मुखको मांशपेशीलाई मुस्काउने अभ्यास गर्नुपर्ने उनको सुझाव छ । 'खुलेर मुस्कुराउन नसक्ने थुप्रै व्यक्ति हुनुहुन्छ । हाँसो उठ्दैन भने पनि जबर्जस्ती भए पनि मांशपेशी तन्काउनुपर्छ', मनोविद् बिजुक्छेले भने, 'मुखमा पेन्सिल राखेर भए पनि मुखको मांशपेशी बङ्ग्गाउने वा ओठको दुवै छेउमा दुई चौरऔलाले दबाएर माथितिर तान्छौं भने त्यसले हाँसोजस्तो देखाइदिन्छ । त्यो भए पनि हाम्रो मस्तिष्कले हाँस्नका खुसी पैदा गर्ने रसायन उत्पादन गर्दछ ।' उनका अनुसार यसरी मुखको मांशपेशीलाई तन्काएर भए पनि मुस्काउने वा हाँस्ने अभ्यासले बानीको विकास गर्छ ।"
कठोर पर्व जितीया मनाउँदै मिथिलानी,"महोत्तरी : जितीया पर्वको मुख्य दिन मिथिलानीहरुले आज कठोर विधि अपनाएर व्रत लिएका छन्। सन्तानको कल्याणको कामना गर्दै आमाहरुले सुरु गरेको यो व्रतको दोस्रो दिन निराहर व्रत बसेका छन्। असोज कृष्ण अर्थात् पितृपक्षको अष्टमी तिथिमा सन्तानको कल्याण कामनाका साथ आमाहरूले गर्ने यो पर्वको व्रत विधि कठोर मानिन्छ। निराहार व्रत सुरु गरेका आमाहरुले व्रत समापन नहुन्जेलसम्म थुक निल्नु, अञ्जानमै पनि कीरा, फट्याङ्ग्रा र झारपात मारिनु, चुँडिनु नहुने धार्मिक मान्यता रहेको छ। जसले गर्दा यस पर्वलाई खरजितिया पनि भनिन्छ गरिन्छ। व्रत अवधिमा व्रतालुले नजिकको जलाशयमा गइ सामुहिक रुपमा राजा जितवाहनको कथा सुन्ने गर्छन्। आफ्ना पुत्र उनीजस्तै परोपकारी र साहसी होउन् भन्ने कामना गर्छन्। द्वापरयुगमा एक विधवा ब्राह्मणीको पुकारमा उनका पाँच मृत छोरालाई राजा जितवाहन (देवरुप) ले आफ्नो आर्जित तपशक्तिबाट बचाइदिएको पौराणिक लोककथामा उल्लेख छ। सोही धार्मिक मान्यताले यो कठोर व्रत बस्ने परम्परा बसेको जानकारवालाहरु बताउँछन्। राजा जितवाहन र जितिया पर्वको चर्चा भविष्यपुराणमा भएकाले यसको थालनी द्वापरयुगमा नै सुरु भएको मानिन्छ। व्रत अवधिभरि एउटा सानो त्यान्द्रो झार पनि नटेकियोस् र क्षति नपुगोस् भन्ने सचेतता यो पर्वमा अपनाइन्छ। आफूहरूले गर्ने जितिया व्रतको प्रभावले नै सन्तानको सौर्यवृद्धि, कल्याण, सामाजिक इज्जत, प्रतिष्ठा र साहस प्राप्त हुने व्रतालु आमा (मिथिलिनीहरु) बताउँछन्। बितेको मध्यरात अघि ओगटन (दर) खाएर व्रत सुरु गरेका थिए। ब्रतालुले दही, चिउरा र अमोट (जमाएर राखिएको पाकेको आँपको रस) खाएर ओगटन विधि गरेका थिए। मिथिलानीले अब शनिबार नवमी तिथि लागेपछि व्रत समापन गर्नेछन्। आफूहरूले गर्ने जितिया व्रतको प्रभावले नै सन्तानको सौर्यवृद्धि, कल्याण, सामाजिक इज्जत, प्रतिष्ठा र साहस प्राप्त हुने व्रतालुहरु विश्वास गर्छन्। सन्तानको कल्याण र सौर्यवृद्धिको कामनासहित व्रतालु मिथिलानीले यस पर्वमा दिवङ्गत पितृ रिझाउन व्रत बस्ने परम्परा छ। यस व्रतमा पुरुषले पितृपक्षमा दिवङ्गत आफन्तलाई तर्पण दिएजस्तै व्रतालुले दिवङ्गत आफन्त महिलालाई तर्पण दिने गर्दछन्। निराहार व्रतको एक दिन अगाडि व्रतालुले एकाबिहानै पवित्र जलाशयमा गइ चोखो भएर भगवान सूर्य देवतालाई तोरीको तेल र पिनाको अर्घ्य देखाएर व्रत सङ्कल्प लिएका थिए। गौशाला नगरपालिकामा महिला कर्मचारीको लागि बिदा जितीय पर्व मनाउने महिला कर्मचारीको ध्यानमा राखेर गौशाला नगरपालिकाको कार्यालयले आज शुक्रबार एक दिनको लागि महिलालाई सार्वजानिक बिदा दिएको छ। नगर मातहतमा पर्ने सरकारी निकायमा कार्यरत रहेका महिला कर्मचारीहरुको हकमा बिदा दिइएको गौशाला नगरपालिकाको कार्यालयले जनाएको छ। कठोर व्रत लिएकी महिला कर्मचारीको स्वास्थ्य अवस्थालाई ध्यानमा राख्दै बिदाको घोषणा गरिएको नगरप्रमुख डा दिपेन्द्र महतोले जानकारी दिएका छन्।"
भन्सार छलेर ल्याइएको ३३ बोरा चिनी बरामद,"उदयपुर : जिल्ला प्रहरी कार्यालय उदयपुरले बिहीबार भन्सार छली ल्याइएको चिनी,सखरसहित पिकअप भ्यानलाई नियन्त्रणमा लिएको छ । सदरमुकाम गाईघाटस्थित त्रियुगा नगरपालिका ११ रामजानकी पार्टी प्यालेस अगाडि शंकास्पद अवस्थामा राखिएको स१ज१४७८ नम्बरको पिकअप भ्यान चेकजाँचका क्रममा ३३ बोरा चिनी र १० केजी सखर बरामद गरेको हो । कार्यालयका सूचना अधिकारी हरिनन्दन चौधरीका अनुसार एक लाख २४ हजार २५० मुल्य बराबरको उक्त सामग्री त्रिनपा ११ का ३५ वर्षीय रंजित चौधरीले भन्सार छली सदरमुकाम भित्र्याएको अवस्थामा बरामद भएको हो । पक्राउ परेको पिकअप भ्यान,सामान र चालकलाई आवश्यक अनुसन्धानपछि थप कारवाहीका लागि सेतुबन्दु भन्सार कार्यालय कोशी व्यारेज सुनसरी पठाएको उनले बताए । चाडपर्वमा दैनिक उपभोग्य सामग्रीको खरिद विक्री अधिक हुने भएपछि व्यापारीले प्रहरीको आँखा छलेर विना भन्सारको सामग्रीहरू भित्र्याउने गरेका छन् ।"
"अरिंगालले टोकेर झापामा एक महिलाको मृत्यु, २ जना घाइते","झापा : अरिंगालले टोकेर झापामा एक महिलाको मृत्यु भएको छ, भने दुई जना घाइते भएका छन् । अरिंगालले टोकेर बाह्रदशी गाउँपालिका५ नवकिरण टोल निवासी अन्दाजी ६० वर्षीया रामप्यारी भुर्तेलको मृत्यु भएको हो । अरिंगालले टोकेर मृतककी छोरी लक्ष्मी र ७ वर्षीय नाति घाइते भएका छन् । बिहीबार साँझ ५ बजे घर नजिकै घाँस काट्न जाँदा रामप्यारीमाथि अरिंगालको पूरै गोला खनिएको थियो । घाइते भएकी उनलाई उपचारका लागि बिर्तासिटी हस्पिटल बिर्तामोड लगिएको र उनको उपचारका क्रममा बिहीबार राति ११ बजेतिर मृत्यु भएको प्रहरीले जनाएको छ । स्थानीयका अनुसार चिलले अरिंगालको गोला हानेको बेला उनी त्यही ठाउँमा घाँस काट्न पुगेकी थिइन् । घाइतेहरूको अवस्था सामान्य रहेको र उनीहरूको घरमै उपचार भइरहेको बाह्रदशी ५ नम्बरका वडा सदस्य जय तिम्सिनाले जानकारी दिए ।"
गोली लागेर घाइते भएकी असइ चौधरीकी श्रीमतीको मृत्यु,काठमाडौं : गोली लागेर घाइते भएकी नेपाल प्रहरीका असइ लक्ष्मण चौधरीकी श्रीमती शर्मिला चौधरीको मृत्यु भएको छ। उनको उपचारका क्रममा शुक्रबार राति त्रिवि शिक्षण अस्पतालमा मृत्यु भएको जिल्ला प्रहरी परिसरका प्रवक्ता कुमोध ढुंगेलले जानकारी दिएका छन्। असइ चौधरी नेपाल प्रहरीका पूर्वआईजीपी ध्रुवबहादुर प्रधानका निजी सुरक्षा अधिकृत हुन्। असोज १० गते चौधरीकी श्रीमती शर्मिला गोली लागेको अवस्थामा निवासमै घाइते अवस्थामा भेटिएकी थिइन्। चौधरीले बोक्ने पेस्तोलबाट गोली लागेर घाइते अवस्थामा भेटिएकी उनलाई त्रिवि शिक्षण अस्पतालमा भर्ना गरिएको थियो। पेस्तोल भुलबस चलाउँदा गोली लागेको अनुमान गरिएको छ। घटनाबारे अनुसन्धान गरिरहेको प्रहरीले जनाएको छ।
