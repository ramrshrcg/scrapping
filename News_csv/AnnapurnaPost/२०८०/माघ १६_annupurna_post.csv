शीर्षक,विवरण
यार्सा टिप्नेहरूका जोखिम,"हिमाली जिल्ला डोल्पामा अन्नबाली खासै हुँदैन। वर्षभरको खेतीले दुई महिना पनि पुग्दैन। बेसाहाको मानो किन्ने सामथ्र्य पनि कमैले राख्छन्। रोजीरोटीका लागि रोजगारीको कुनै बाटो छैन। प्रकृतिले अनौठो जीववनस्पति यो जिल्लाका लेकहरूमा सृष्टि गर्छ। त्यो यार्सा हो। विश्वकै दुर्लभ यो जीव संकलन गर्ने र बिक्री गर्ने अनि हातमुख जोर्ने उपाय वर्षाैंअघिदेखि नै चल्दै आएको छ। अरू पनि जिल्लामा यस्तो चलन छ। र, डोल्पामा पनि। त्रिपुरासुन्दरीलगायत डोल्पाका उपल्लो भेगका गाउँका बासिन्दाले छाक टार्ने मेलोमेसो जुटाउने माध्यम नै यार्सा संकलन हो। बोलीचालीको भाषामा यार्सा संकलनलाई कीरा टिप्ने पनि भनिन्छ। यो कीरा जति दुर्लभ र बहुमूल्य हुन्छ, यसको संकलन उति नै जटिल जोखिमपूर्ण पनि। कीरा टिप्न जाँदा हिमाली चिसोले धेरैको ज्यान टिपेको छ। परिवारको सदस्य कुबेलामा गुमाउँदा त्यसले परिवार र समाजमा आउने संकटका रेखाहरू डोल्पाका धेरै घरमा छ। हिमाली खर्कको चिसोमा यार्सा टिप्न जाँदा कतिले सन्तान गुमाएका छन्, कतिले अभिभावक त कतिले जीवनसाथी। डोल्पाका मात्रै नभई वरपरको जिल्लाका पनि त्यही कर्ममा जाँदा उस्तै दुःख भोग्न विवश हुन्छन्। कतिपय वर्ष त हिउँ पहिरोमा पुरिएर एकैपटक दर्जनौंले ज्यान गुमाएको घटना पनि छ। यस्तो किन हुन्छ भने हिमाली भेगमा यार्सा टिप्न जानेहरूसँग सोहीअनुसारको सुरक्षा प्रबन्ध हुँदैन। कलिला केटाकेटीदेखि वृद्धवृद्धा पनि पुग्छन्, जसलाई चिसोले छिटै समात्छ। प्राणवायु (अक्सिजन) पातलो हुने लेकमा वयष्कहरूलाई पनि सकस हुन्छ। लेक लाग्छ। त्यसमाथि सामान्य लुगाफोटोको भरमा जाँदा बिरामी पर्ने र ज्यानै गुमाउनेसम्म हुन्छ। यस वर्ष यार्सागुम्बा खरिदका लागि मात्रै डोल्पामा १ अर्ब ४७ करोडभन्दा धेरै रकम भित्रिएको भन्ने सरकारी तथ्यांकले जनाएको छ। यो चानेचुने रकम होइन। अझ वन कार्यालय वा निकुञ्जले छोडपत्र पुर्जी दिएर खुलाइएको यार्साबाहेकको लुकीछिपी छुट्टै कारोबार पनि हुन्छ भनिन्छ। त्यसको त लेखाजोखा नै छैन। त्यतिका धेरै रकम भित्रने हुँदाहुँदै पनि नागरिकको सुरक्षाका निम्ति राज्यको ध्यान पुगेको छैन। हिमाली क्षेत्रमा यार्सासहितका अरू पनि जडीबुटी पनि प्रशस्त पाइन्छन्। तर स्रोतको उचित संरक्षण र सदुपयोगमा भने पटक्कै ध्यान पुगेको छैन। जसलाई संवेदनशीलतापूर्वक सम्बोधन गरिनु आवश्यक छ।"
निर्माण अलपत्र पारेर ठेकदार माननीय टाप,"काठमाडौं : रामेछाप सदरमुकाम जोड्ने मन्थलीचिसापानी सडक निर्माणका लागि तीन वर्षअघि नै ठेक्का लगाइएको थियो। डेढ वर्षभित्र निर्माण गरिसक्ने समयसीमा तोकिएको थियो। तर, ठेक्का भएको तीन वर्ष बितिसक्दा पनि सात किलोमिटर सडक निर्माण हुन सकेको छैन। स्थानीय धुलाम्मे सडकमै यात्रा गर्न विवश छन्। सात किलोमिटरमध्ये अहिलेसम्म जम्मा २ किलोमिटर मात्रै कालोपत्रे भएको छ। सडक निर्माणको ठेक्का लिएर जनतालाई सास्ती दिने ठेकेदार हुन्, त्यही जिल्लाका सांसद पूर्णबहादुर तामाङ। जनताको सुविस्ताका लागि दिनरात खट्नुपर्ने माननीयले नै दुःख दिएपछि स्थानीय आन्दोलित भएका छन्। माननीयको गैरजिम्मेवारले आजित भएपछि स्थानीय आन्दोलित भएका हुन्। माननीयले ठेक्का लिएका सडक अलपत्र पारेका छन्। चिसापानीमा अरु ठेकेदारले लिएका विद्यालय भवन, स्वास्थ्य चौकीलगायतका संरचना पनि अस्तव्यस्त र अपूरा छन्, उक्त आयोजना पूरा गर्न अन्य ठेकेदारलाई दबाब दिन सांसद तामाङसमक्ष स्थानीयले आग्रह गर्दा उनले चासो दिएका छैनन्। माननीय ठेकेदारसहित अन्य ठेकदारले पनि जिम्मा लिएका पूर्वाधार समयमा निर्माण नगरेर जनतालाई दुःख दिएपछि नागरिक सरोकार तथा संघर्ष समिति नै गठन गरेर स्थानीय विरोधमा उत्रिएका छन्। उनीहरूले सात दिनभित्र निर्माण सुरु नगरे ठेकदार र तालुकदार निकायविरुद्ध आन्दोलन गर्ने घोषणा गरेको संघर्ष समितिका संयोजक प्रकाश श्रेष्ठले बताए। सडक अलपत्र छाडेर सांसद तामाङले जनताको स्वास्थ्यसँग खेलवाड गरिरहेको स्थानीय सुभास श्रेष्ठले आक्रोश पोखे। धोएर सुकाउन राखेको लुगा धुलो नटकटकाइ लगाउनै सकिँदैन। माननीयज्यूले नै सडक निर्माणको काम अलपत्र पारेर हामीलाई दुःख दिइरहनुभएको छ, उनले भने। रामेछाप सदरमुकाम मन्थलीलाई चिसापानीसँग जोड्ने मुख्य सडक तीन वर्षदेखि अलपत्र र लथालिंग अवस्थामा छ। हिउँदमा धुलोले स्थानीयलाई हैरान पार्छ भने वर्षामा हिलो भएर हिँडिसाध्य हुँदैन। चिसापानीका अर्का स्थानीय श्रवण श्रेष्ठ यसरी दुखेसो पोख्छन्, एउटा बस सडकमा कुद्यो भने पूरै बस्ती नै धुलोले छोपिन्छ। सडक अलपत्र छाडेर माननीयज्यूले हामीलाई केको सजाय दिइरहनुभएको छ ? यही दिन देख्नलाई हो त भोट हालेर माननीय बनाएको ? बागमती प्रदेश सरकारको भौतिक पूर्वाधार विकास मन्त्रालयबाट २०७६०७७ मा पक्की सडक निर्माणका लागि टेन्डर आह्वान हुँदा एमएस कान्छाराम कन्ट्रक्सन कम्पनीले ठेक्का पाएको थियो। जसका सञ्चालक उनै माननीय तामाङ हुन्। तामाङको निर्माण कम्पनीले २०७७ असार २७ गते भ्याटसहित १९ करोड १ हजार ४ सय ५० रुपैयाँमा ठक्का लिएको थियो। निर्माणको काम ८० प्रतिशत पूरा भएको देखाउँदै कम्पनीले १५ करोड ३२ लाख ७६ हजार ६ सय ८७ रुपैयाँ भुक्तानी लिइसकेको छ। काम भने जम्मा दुई किलोमिटर मात्रै भएको छ। तामाङले नक्कली प्रगति प्रतिवेदन देखाएर भुक्तानी लिएको संघर्ष समितिका संयोजक श्रेष्ठले बताए। सात दिनभित्र सडक निर्माणको काम सुरु नगरिएर सडक आन्दोलन गर्दै मन्थली बजार बन्द गर्छौं। यो हाम्रो रहर होइन्, बाध्यता हो, उनले भने। सडक निर्माणका लागि पटकपटक ताकेदा गर्दा पनि सुनुवाइ नभएपछि स्थानीय आन्दोलित हुनुपरेको स्थानीय रवीन्द्रकुमार श्रेष्ठले बताए। उनका अनुसार मन्थली नगरपालिका८ को वडा कार्यालयको अग्रसरतामा २०७९ पुस ६ गते निर्माण व्यवसायी र स्थानीयबीच भौतिक पूर्वाधार कार्यालय रामेछापमा बैठक बसेको थियो। बैठकमा २०७९ चैत मसान्तसम्म निर्माण सम्पन्न गर्ने सहमति भएको थियो। तर, सहमति भएको पनि १० महिना बित्दा पनि निर्माण कम्पनीले काम सुरु नगरेपछि आन्दोलित हुनुपरेको स्थानीय घनश्याम श्रेष्ठले बताए। गत मंसिर १५ गते व्यवसायीले सडक निर्माण तुरुन्त थाल्ने लिखित सम्झौता पनि गरेका थिए। त्यो सम्झौता भएको दुई महिना बितिसक्दा पनि माननीय ठेकेदारले काम सुरु नगरेको स्थानीय बताउँछन्। हामीले सडक बनाइदिन माननीयज्यूलाई गाउँदेखि काठमाडौंस्थित उहाँको निवासमै पुगेर ज्ञापनपत्र बुझायौं। तर, हाम्रो कुरा सुनवाई भएन, स्थानीय सुभास श्रेष्ठ भन्छन्, एक फिटसम्म धुलो जमेको छ। गाडी गुड्यो कि धुलो उडिहाल्छ। धुलो उडेपछि बाटो नै देखिँदैन। कुनै दिन ठूलै दुर्घटना नहोला भन्न सकिन्न। भौतिक पूर्वाधार विकास कार्यालय प्रमुख वीरेन्द्र बज्राचार्यले निर्माण व्यवसायीले समयमा नै काम नगर्दा जनताले समस्या भोग्नु परिरहेको बताए। यसपालि बजेट पनि बिनियोजन भएको छैन। त्यही कारण पनि सडक निर्माण सुरु नभएको हो। उनले निर्माण व्यवसायीलाई पटकपटक ताकेता गर्दा काम गर्छौं भनिरहेको बताए। व्यवसायीले काम गर्छौं भनिरहेका छन्। अब पनि काम नथाले कारवाही प्रक्रिया अघि बढाउँछौं, उनले भने। सांसद तामाङले सडक निर्माणका लागि म्याद थप भएको बताउँदै काम सुरु हुने बताए। अब बाँकी काम सुरु गर्छौं, उनले भने, फागुनभित्र काम सक्छौं। विद्यालय र स्वास्थ्यचौकी पनि अलपत्र २०७२ सालको भूकम्पपछि चिसापानीको विद्यालय र स्वास्थ्यचौकी भवन जीर्ण भए। विभिन्न दाताको सहयोगमा भवन निर्माण थालियो। तर, लामो समय बितिसक्दा पनि भवन पूरा हुन सकेको छैन। सांसद तामाङलाई ज्ञापनपत्र बुझाउँदै विद्यालय र अस्पताल भवनको पनि पूरा गरिदिन आग्रह गर्दा पनि चासो नदिएको स्थानीयले बताए । २०७७७८ मा एडीबीको आर्थिक सहयोगमा भीमेश्वर माविका दुई भवन ६ करोड ४५ लाख २७ हजार ९ सय ६८ रुपैयाँमा एक कम्पनीले ठेक्का लिएको थियो। सो कम्पनीले माउन्ट पुमोरी कम्पनीलाई पेटी ठेक्का दिएको थियो। निर्माण सुरु भएको ४ सय ५० दिन अर्थात् २०२४ मार्चभित्र सम्पन्न गर्नुपर्ने छ। तर, म्याद सकिनै लाग्दा पनि भवनको निर्माण अधुरै छ। संघर्ष समितका संयोजक श्रेष्ठ भन्छन्, जीर्ण भवन भत्काएर नयाँ बनाउन थालियो। तर, समयमा बन्ने छाँटकाँट नहुँदा पढाइ प्रभावित भइरहेको छ। यसैगरी चिसापानीको स्वास्थ्य चौकी भवन निर्माण पनि पूरा नहुँदा सेवा सञ्चालनमा समस्या भइरहेको स्थानीयको गुनासो छ।"
लुम्बिनीका पहिचान सिध्याउँदै ल्हारक्याल,"विवादित छविका व्यक्तिलाई लुम्बिनी विकास कोषको उपाध्यक्ष नियुक्त गरेपछि वर्तमान सरकारको चर्काे आलोचना भयो। आलोचनालाई पचाउँदै प्रधानमन्त्री प्रचण्डले उपाध्यक्ष नियुक्त भएका डा ल्हारक्याललाई पार्टीको उच्च नेता भन्दै बचाऊ गरे। त्यसको गुन तिर्न लामाले प्रधानमन्त्री प्रचण्डका खास मान्छे अर्थात् पूर्वघरबेटीका छोराको कम्पनीलाई बुद्धको अस्तुधातु भएको रामग्राम लिज सुम्पने निर्णय गरिदिएका छन्। पुरातात्विक महत्वको स्थल विनाप्रतिस्पर्धा लिजमा दिने निर्णयको विरोध बुद्धजन्मस्थलबाटै भइरहेको छ। परासी : प्रधानमन्त्री पुष्पकमल दाहाल प्रचण्डगत मंसिर २६ गते रामग्राम स्तूपमा आयोजना गरिएको एक कार्यक्रममा पुगेर स्तूप क्षेत्रको विकासका लागि सरकारले चासो दिने प्रतिबद्धता व्यक्त गरेका थिए। लुम्बिनी विकास कोष र प्रमिस्ड ल्यान्ड नामक एक निजी कम्पनीले आयोजना गरेको विश्व शान्तिका लागि दीप प्रज्वलन कार्यक्रममा सहभागी हुन प्रधानमन्त्री प्रचण्ड तामझामसहित आएका थिए। स्तूप क्षेत्रमा लुम्बिनी विकास कोषसँग एक निजी कम्पनी प्रमिस्ड ल्यान्ड आयोजक कसरी भयो भन्ने धेरैलाई जिज्ञासा बढेको थियो। त्यसको दोहोरो साइनो जब खुल्यो, जब कोषका उपाध्यक्ष ल्हारक्याल लामाले उक्त कम्पनीलाई बुद्धको अस्तुधातु भएको रामग्राम लिज सुम्पने निर्णय गरे। खासमा उक्त कम्पनीका प्रमुख निकेश अधिकारी रहेछन्, जो प्रधानमन्त्री प्रचण्डका पूर्वघरबेटी शारदाप्रसाद अधिकारीका छोरा हुन्। स्तूप क्षेत्रको संरक्षण र पुनस्र्थापनाका लागि प्रधानमन्त्रीको प्रतिबद्धता अन्ततः फरक स्वार्थ खेलमा गएर टुंगिएको छ। यससँगै स्थानीयवासीसँगै राजनीतिक दलहरूले त्यसको बिरोध गरेका गर्न थालेका छन्। विवादित छविका व्यक्तिलाई लुम्बिनी विकास कोषको उपाध्यक्ष नियुक्त गरेपछि वर्तमान सरकारको चर्काे आलोचना भयो। आलोचनालाई पचाउँदै प्रधानमन्त्री प्रचण्डले उपाध्यक्ष नियुक्त भएका डा ल्हारक्याललाई पार्टीको उच्च नेता भन्दै बचाऊ गरे। त्यसको गुन तिर्न लामाले प्रधानमन्त्री प्रचण्डका खास मान्छे अर्थात् पूर्वघरबेटीका छोराको कम्पनीलाई बुद्धको अस्तुधातु भएको रामग्राम लिज सुम्पने निर्णय गरिदिएका छन्। पुरातात्विक महत्वको स्थल विनाप्रतिस्पर्धा लिजमा दिने निर्णयको विरोध बुद्धजन्मस्थलबाटै भइरहेको छ। जसले गरिरहेछन् घातक निर्णय भगवान् गौतम बुद्धको जन्मस्थल लुम्बिनीका मुख्य दुई पहिचान सिध्याउन ल्हारक्याल लागिपरेका छन् भन्ने यो र अर्को एउटा गरी दुई निर्णयले पुष्टि गर्छन् १ मायादेवी मन्दिर भत्काउने उनी उपाध्यक्ष भएको एक महिना नपुग्दै घोषणा गरे लुम्बिनीस्थित मायादेवी मन्दिर भत्काएर पुनर्डिजाइन गरी अर्को निर्माण गर्ने। लुम्बिनी विकास कोषको उपाध्यक्ष भएपछि पहिलो (गत साउन २६ गते) निर्णय लुम्बिनी विकास कोषको कार्यालय काठमाडौंमा खोल्ने गरे। उपाध्यक्ष ल्हारक्याल लामाले त्यसपछि मायादेवी मन्दिर भत्काएर नयाँ डिजाइन गर्ने गरे। त्यसको वक्तव्यबाजी मात्रै होइन, मन्दिर भत्काएर बनाउन ७ करोड रुपैयाँ आफूले दिने विवादास्पद घोषणा गरे। उनको यो निर्णयको मसी सुक्न नपाउँदै स्थानीयको चर्को विरोध भयो। विकास कोषका अन्य अधिकारी र कर्मचारीहरूले उपाध्यक्षका निर्णयमा असहमित जनाए। २ बुद्धको अस्तुधातु भएको स्थल लिजमा दिने बुद्धस्मारक स्थलमध्ये रामग्राम निकै महत्वपूर्ण स्थल हो। जहाँ बुद्धको अस्तुधातु अहिलेसम्म अविभाज्य र सुरक्षित रूपमा छ। त्यही महत्वपूर्ण पवित्रस्थलको अस्तुधातुकै अस्तित्व नामिट्यान्न पार्ने योजना मुताबिक विकास कोषका उपाध्यक्ष लामाले निजी कम्पनीलाई लिजमा दिने सहमति गरेका छन्। उनको यो निर्णयमा संस्कृति तथा नागरिक उड्ययन मन्त्रालयले साथ दिएको छ। स्रोतका अनुसार, जुन सम्झौता भएको छ, त्यो प्रधानमन्त्री पुष्पकमल दाहाल प्रचण्ड को रुचिमुताबिक छ। बुद्ध पहिचानमा संकटको चिन्ता विकास कोषका उपाध्यक्षमा लामाको नियुक्तिपछि बुद्ध जन्मस्थल र स्मारक स्थलहरूकै अस्त्वि संकटमा परिरहेको चिन्ता सुरु भएको छ। बौद्ध विद्वान्हरूले नियुक्तिकै अवधिदेखि लामाको क्रियाकलापमा संशय व्यक्त गरेका थिए। साधारण मानिसले हेर्दा विकास कोषका उपाध्यक्ष डा ल्हारक्याल लामा बौद्ध बस्त्रमा देखिन्छन्। सार्वजनिक समारोहमा उनी लामा चरित्रमा प्रकट हुन्छन्। तर, उनको भित्री पहिचान भने बेग्लै छ। उनको निजी जीवनसमेत लामा चरित्रभित्र नरहेको टिप्पणी उनकै समुदायबाट हुने गरेको छ। नवलपरासी सदरमुकाम परासीदेखि करिब ५ किमि दक्षिण पूर्वमा रहेको रामग्राम नगरपालिका७ उजैनीमा शान्तिका अग्रदूत गौतम बुद्धको अस्तुधातु रहेको स्तूप छ। स्थानीयवासीहरूले भने जग्गा अधिग्रहणको प्रक्रिया नै नथाली लिजमा दिने कुराले शंका उत्पन्न गराएको बताएका छन्। स्थानीयवासीहरूले वर्षौंदेखि जोतभोग गर्दै आएका जग्गाहरूको मूल्य कति हुने ? स्थानीयहरूसँग जग्गाको मूल्यबारे छलफल पनि भएको छैन। एकैपटक लिजमा दिने कुरा सुनिएको छ। यो मान्य हुँदैन, स्थानीय राधेरमण पाण्डेले भने। जग्गा अतिग्रहण गर्दा धेरै स्थानीयहरू विस्थापित हुने भएकाले सर्वसाधारण र जग्गाको व्यवस्थापन नगरी हचुवाको भरमा लिजमा दिने कुराले स्थानीयस्तरमा विरोध हुने पाण्डेको भनाइ छ। लिजमा होइन, यति ठूलो महत्व बोकेको क्षेत्रको सरकारीस्तरबाटै संरक्षण र विकासका काम गर्न जरुरी छ, पाण्डेले भने। अर्का स्थानीय एवं नागरिक समाजका पूर्वअध्यक्ष शम्भुप्रसाद उपाध्यायले प्रधानमन्त्री प्रचण्ड रामग्राममा आउँदा निजी कम्पनीलाई ठेक्कामा स्तूप क्षेत्रमा संरचना निर्माण गर्न लुम्बिनी विकास कोषले समझदारी पत्रमा हस्ताक्षर गरेको विषयले चर्चा पाएको बताए। लुम्बिनी विकास कोष आफैंले नगरेर कम्पनीलाई दिन खोज्नु रामग्रामको विकास हुन नदिने षड्यन्त्र हो। यो हामीलाई कुनै हालमा स्वीकार्य छैन, उपाध्यायले भने। निजी कम्पनीलाई लिजमा दिनु भनेको स्तूपमा रहेको विश्वमै एक मात्र अस्तुधातु निकालेर ब्यापार गर्ने षड्यन्त्र भएको उपाध्यायको भनाइ छ। लिजमा दिने निर्णय गरिएको रामग्राम क्षेत्र । तस्बिर : हरि शर्मा स्तूप क्षेत्रलाई लिजमा दिने विषयप्रति जिल्लाका राजनीतिक दलहरूले समेत आपत्ति जनाएका छन्। विश्वको ऐतिहासिक स्थलको संरक्षण र विकासमा सरकार आफैं लाग्नुपर्ने जसपाका जिल्ला अध्यक्ष धरेन्द्र यादवले बताए। हामीले त प्रधानमन्त्री आउँदा पनि लिजमा दिने विषयको विरोध गरेका थियौं। हरेक कार्यक्रममा विरोध गर्दै आएका छौं।लिजमा दिइयो भने यसको महिमा धरापमा पर्छ, हामी जिल्ला स्तरमा आन्दोलनसमेत गर्छौं, अध्यक्ष यादवले भने। नेपाली कांग्रेसका कार्यवाहक जिल्ला सभापति विक्रम यादवले पनि लिजमा दिने विषयप्रति आपत्ति जनाएका छन्। सरकारी सम्पदाको संरक्षण र विकास सरकारीस्तरबाटै हुनुपर्छ। कुनै निजी कम्पनीलाई दिने विषय सान्दर्भिक हुँदैन। यसको हामी खुलेर विरोध गर्छौंं, कार्यवहाक सभापति यादवले भने। पुरातत्व दृष्टिकोणले महत्वपूर्ण भएको भन्दै लुम्बिनी विकास कोषले कुनै पनि निकायलाई संरचना निर्माण गर्न दिने गरेको छैन। स्तूप क्षेत्रको विकासका लागि स्थानीय सरकारले काम गर्न खोज्दा लुम्बिनी विकास कोषले दिएन। हाम्रो चाहना यस क्षेत्रको विकास नै हो, रामग्राम नगरपालिकाका मेयर धनपत यादवले भने। रामग्राम स्तूप क्षेत्रलाई लिजमा दिने कुरा सुनिएको बताउँदै त्यो कस्तो प्रकारको लिज हो ? भन्नेमा आफूलाई जानकारी नभएको बताए। कुन किसिमको लिज हो ? लिजमा दिने हो भने आर्थिक नियमावलीअनुसार टेन्डरमा जानुपर्ने होला। फेरि लिजमा लिने कम्पनीले संरचना बनाएर नेपाल सरकारलाई हस्तान्तरण गर्ने हो या आफैं सञ्चालन गर्ने हो ? त्यसबारे आफू जानकार नभएकाले त्यसबारेपछि बुझेर थप प्रतिक्रिया दिउँला, मेयर यादवले भने। बुद्ध अस्तुधातु रहेको स्थान रामग्राम। तस्बिर : हरि शर्मा रामग्रामको विकासका लागि लुम्बिनी विकास कोषले समेत विदेशी दाताहरूको सहयोगमा काम गर्न सकिने अवधारणा बनाएको छ। तर, उक्त अवधारणाअनुसार निजी कम्पनीमार्फत रामग्रामको विकासका लागि काम अघि बढाउने गलत निर्णय लिएको छ। विदेशी दाताहरूलाई सहयोगको वातावरण सिर्जना गर्न पनि प्रधानमन्त्री प्रचण्डलाई निजी कम्पनीको पहलमा रामग्राम बोलाइएको त्यसबेला चर्चा भएको थियो। रामग्रामको विकासका लागि सरकार प्रमुखसहित सरोकारवालाहरूको चासो रहेकाबारे स्वार्थयुक्त लगानीकर्तालाई सन्देश र विश्वास दिलाउन आवश्यक रहेकाले पनि प्रधानमन्त्री प्रचण्डलाई निजी कम्पनीले बोलाएको स्रोतले बतायो। कोष सहयोगी बनेको मात्रै हो रामग्रामको जमिन लिजमा दिने निर्णय नभएको दाबी उपाध्यक्ष लामाले गरेका छन्। सोमबार विज्ञप्ति जारी गर्दै उनले लिजमा दिने निर्णय नभएको जिकिर गरेका हुन्। रामग्राम निजी क्षेत्रलाई दिने भन्ने विषयमा सत्यता नरहेको बताउने विकास कोषका कोषाध्यक्ष ढुण्डिराज भट्टराईले सम्झौताको पुष्टि भने गरेका छन्। उनले कोषले सहयोगी भूमिका खेलेको भन्ने खुलाए। रामग्राममा लामो समयसम्म विकास हुन सकिरहेको छैन, कुनै संस्थाले बजेट ल्याएर विकास गर्न चाहान्छ भने कोष सहयोगी बन्नुपर्छ भन्ने ध्येयले मात्रै सम्झौता भएको हो, उनले भने। सम्झौतामा रामग्रामको गुरुयोजना निर्माण गर्ने, त्यसको कार्यान्वयनका लागि बजेट जुटाउने कार्य प्रमिस्ड ल्यान्डसहितका संस्थाहरूले गर्ने छन्। विकास कोषले जग्गा व्यवस्थापनसहितका कार्यहरूमा सघाउने गरी सैद्धान्तिक सहमति भएको भट्टराईले बताए। सहकार्य सम्झौता गर्ने निर्णय बोर्डको बैठकले गरेको थियो। सम्झौतामा उपाध्यक्ष ल्हारक्याल लामाले हस्ताक्षर गरेका छन्। कोषाध्यक्ष भट्टराई साक्षीका रूपमा छन्। कोषाध्यक्ष भट्टराईले सम्झौतामा उपाध्यक्षको मात्रै रुचि नभएर बोर्डकै निर्णय भएको बताए। उनले सम्झौताको प्रति भने उपलब्ध गराउन नसकिने बताए। उपाध्यक्ष लामाको विवादास्पद भनाइ र कार्य विकास कोषमा उपाध्यक्ष नियुक्त भएका लामा अहिले माओवादी र पहिले एमालेले संरक्षित गरेका पात्र हुन्। उपाध्यक्ष नियुक्तिमा कांग्रेस पनि अनुमोदन गरेर उनलाई सुनपानी छर्किएर चोख्याएको छ। उनी अहिले माओवादी केन्द्रका नेताका रूपमा परिचित छन्। उनलाई छिमेकी भारत र चीन पनि नजिकबाट नियालिरहेका छन्। लामा आएको केही महिनाभित्रै लुम्बिनीमा भारतीय दूतावासले सांस्कृतिक कार्यक्रमको नाममा मायादेवी परिसरमा फोटो प्रदर्शनीसहितको कार्यक्रम आयोजना गर्यो। सो प्रदर्शनीमा कपिलवस्तुको तिलौराकोट भारतमा रहेको भन्ने तस्बिर राख्यो। विकास कोषका अधिकारीहरूले यसरी फोटो प्रदर्शनी गर्न मौका दिए। सो कार्यक्रममा लुम्बिनी प्रदेशका मुख्यमन्त्री डिल्ली चौधरीसहित यसक्षेत्रका अधिकांश संघीय, प्रदेश सांसदहरूमात्रै नभई पूर्वमन्त्रीहरू लाम लागेर पुगेका थिए। भारतले बुद्ध जन्मस्थलसमेत भारतमा रहेको प्रचार गरिरहेका बेला तिलौराकोटको अस्तित्वलाई विवादित गराउन सफल भयो। यसमा लामाले भरपुर सहयोग गरे। लुम्बिनी प्रदेशको एमाले संसदीय दलले विज्ञप्ति निकालेर यो विषयमा आपत्ति जनाएको थियो। लामाले मायादेवी मन्दिर भत्काएर नया बनाउने भन्दै भाषणबाजी मात्रै गरेनन्, २०८० भदौ २५ को बोर्डको बैठकमा समेत एजेन्डा लगे। त्यसको स्थानीयले विरोध गरे। लुम्बिनी विकासका अभियान्तासमेत रहेका रामविकास चौधरीले मायादेवी मन्दिर भत्काउने नियतमा गम्भीर आशंका रहेको व्यक्त गर्छन्। बुद्ध जम्मस्थलको एकमात्रै साक्षी मायादेवी र अशोक स्तम्भ हुन्। यसलाई पनि मन्दिर बनाउने नाममा बिक्री नगर्लान् भन्न सकिँदैन, उनले भने, लुम्बिनीवासीले यसको कदापि स्वीकृति दिने छैनन्। लामाले बौद्धको भेषमा बौद्ध स्मारकहरूमाथि नै धावा खेलिरहेको भन्दै चर्काे आलोचना भइरहेको छ। उनका एकपछि अर्काे क्रियाकलापले समेत यसको पुष्टि हँुदै गइरहेको विकास कोषका एक कर्मचारी बताउँछन्। मायादेवी मन्दिर भत्काउने, रामग्राम निजी कम्पनीलाई दिने, विवादित तस्बिरहरू लुम्बिनीमा प्रदर्शन अनुमति दिने कार्यले उपाध्यक्षमाथि शंका उत्पन्न गरेको छ, उनले भने। मायादेवी मन्दिर भत्काउँदा लुम्बिनीकै अस्तित्व संकटमा पर्ने चिन्ता अभियान्ताहरूको छ। बनाउने नाममा महत्वपूर्ण पुरातात्विक वस्तुहरू अन्तै लैजाने प्रपञ्च रहेको आशंका छ। स्तूपको विभिन्न समयमा उत्खनन् रामग्राम स्तूप क्षेत्रमा विभिन्न समयमा भूभौतिक सर्वेक्षण (जियोफिजिक्स) र उत्खनन हुँदै आएको छ। रामग्राममा पहिलोपटक १९औं शताब्दीको अन्त्यतिर अध्ययन गरिएको थियो। त्यस समयमा त्यहाँ रहेको ढिस्को रामग्राम स्तूप हुन सक्ने अनुमानसहित पुरातत्वविद् बाबुकृष्ण रिजालले अनुसन्धान गर्दा स्तूप भएको निक्यौल गरिएको थियो। त्यसैलाई आधार मानेर वैज्ञानिक तरिकाले सन् १९९७ मा सर्वेक्षण गरिएको थियो। सोही बखत लुम्बिनी, तिलौराकोट र रामग्रामलाई विश्व सम्पदाको संभावित सूचीमा राखिएको थियो। सोही सर्वेक्षणअनुसार सन १९९९ देखि उत्खनन सुरु गरिएको थियो। रामग्रामबारे अध्ययन भए पनि सुरुको उत्खनन भने पुरातत्वविद् शुक्रसागर श्रेष्ठको टोलीले गरेको थियो। श्रेष्ठको टोलीले गरेको उत्खननका क्रममा महत्वपूर्ण बौद्धकालीन संरचनाहरू फेला पारेको थियो। त्यसपश्चात् सन् २०११ मा राष्ट्रिय र अन्तर्राष्ट्रिय विज्ञहरूको टोलीले लुम्बिनी, तिलौराकोट र रामग्राममा पुनः सर्वेक्षण र उत्खननका क्रममा थप महत्वपूर्ण संरचना फेला पारेको लुम्बिनी विकास कोषले जनाएको छ। त्यस बखत रामग्राम स्तूपको उत्तरपश्चिम भागमा ठूला बौद्धविहार र पोखरीका संरचनाहरू फेला परेका थिए। त्यसलाई पुष्टि गर्नका लागि केही दिन पहिले (यस वर्षको कात्तिकको अन्तिम सातादेखि)पुनः उत्खनन गरिएको थियो। गत मंसिरको पहिलो सातादेखि एक महिना लगाएर गरिएको उत्खननका क्रममा रामग्राम स्तूप क्षेत्रमा बौद्धविहार र पोखरीका ठूला भग्नावशेष तथा अन्य बौद्धकालीन महत्पूर्ण संरचनाहरू फेला परेको लुम्बिनी विकास कोषले जनाएको छ। के छ रामग्राम स्तूपको महत्व ? बौद्धग्रन्थअनुसार शाक्यवंशका युवराज सिद्धार्थ गौतमको मनमा बैराग्य उन्पन्न भयो। उनी राजदरबार छाडेर निस्के। गयामा बुद्धत्व प्राप्त गरेपछि उनी धेरै स्थानमा ज्ञानको ज्योति फैलाउँदै हिँडे। अन्तिममा उनको कुशीनगरमा देहान्त भयो। देवासन हुनअघि उनले आफ्नो शिष्यलाई मूर्ति बनाएर पूजा नगर्नु बरु मेरो अस्तु अर्थात् शवको खरानी कलशमा राखेर सम्झनु वा पूजा गुर्न भनेर उपदेश दिएका थिए। त्यही भएर विभिन्न गणराज्यमा रहेका उनका आफन्तहरू देवासनपछि अस्तु लिन पुगेका थिए। जसमध्ये बुद्धको नजिकको नाता पर्ने मावली रामग्रामका राजाहरू पुगेका थिए। त्यो बेला ती गणराज्यका राजाहरू विभिन्न आठ भागमा बाँडेर अस्तुहरू लगेका थिए। आफ्नो राजधानीनजिकै अस्तुको स्थापना गराएका थिए। अस्तुनजिकै विहार बनाई दिइएर भिच्छु (पुजारी) बस्न लगाएर नियमित पूजा पाठ गराउँदै आएका थिए। जुन रामग्रामले बनाइ दिइएको उजैनी स्तूप नै रामग्राम स्तूप हो। कालान्तरमा आशोक सम्राट चवर्ती राजा भए। अन्य राजालाई परास्त गरी चक्रवर्ती बन्ने चलन थियो, त्यो बेला। अन्य राज्यका राजा र प्रजालाई आफ्नो अधिनमा लिन खोज्दा धेरै हिंसासमेत गरेका सम्राट अशोकमा मनमा पछि बैराग्य उन्पन्न भयो। सम्राट बने पनि मनमा शान्ति भएन। अन्तमा उनी शान्तिका अग्रदूत गौतमबुद्धको दर्शनबाट प्रभावित भए। उनी एक असल बौद्धमार्गी भए। अन्तिममा बुद्धको दर्शन देश विदेशमा पुर्याउने उनले अठोट लिए। त्यसैका लागि विभिन्न राजाले बुद्धको अस्तु राखेका (गाडेका) स्थानको पत्ता लगाउँदै उत्खनन गराउने र विभिन्न स्थानमा वितरण गर्दै बौद्ध स्तूप बनाउने अभियानमा लागे। विभिन्न ७ स्थानका स्तूप उनले उत्खनन गरी संसारका ८४ लाख स्थानमा वितरण गराए। अन्तिममा रामग्राम स्तूपको उत्खनन गर्न पुगेका थिए। तर, रामग्राम स्तूपमा नियमित पूजा पाठ गर्दै आएका नागजातीले राजासँग अनुनय विनय गरे। हे राजा पहिला हामीलाई मारिदिनुस अनि मात्र स्तूप खन्नु, भन्न थाले। यसले सम्राट अशोकलाई बुद्धआस्थाप्रति चुनौती थप्यो। हत्या हिंसा छाडिसकेका सम्राट अशोकले फेरि कसरी हिंसा गर्ने त्यसमा पनि बुद्धभन्दा बढी आस्थावान नागजाति ठहरिए। जो स्तूप खन्न नदिनका लागि आफ्नो ज्यानकै बाजी लगाए। यसबाट सम्राट अशोक प्रभावित भए। र, थप उनले पनि रामग्राम स्तूप नजिकै उनीहरूका लागि विहार बनाएर फर्केको किवंदतीमा उल्लेख छ। यस्ले गर्दा आठवटा अस्तुधातुमध्ये एउटा मात्र सिंगो भाग अहिले बाँकी छ। जुन रामग्राम स्तूप हो। संसारका बौद्धमार्गीका लागि यो स्तूपको ठूलो महत्व छ। लिजमा दिने होइन, यति ठूलो महत्व बोकेको क्षेत्रको सरकारीस्तरबाटै संरक्षण र विकासका काम गर्न जरुरी छ। राधेरमण पाण्डे, स्थानीय बासिन्दा निजी कम्पनीलाई लिजमा दिनु भनेको स्तूपमा रहेको विश्वमै एक मात्र अस्तुधातु निकालेर ब्यापार गर्ने षड्यन्त्र हो। शम्भुप्रसाद उपाध्याय, स्थानीय नागरिक समाजका पूर्वअध्यक्ष लिजमा दिइयो भने यसको महिमा धरापमा पर्छ, हामी जिल्लास्तरमा आन्दोलनसमेत गर्छौं। धरेन्द्र यादव, जसपा जिल्ला अध्यक्ष सरकारी सम्पदाको संरक्षण र विकास सरकारीस्तरबाटै हुनुपर्छ। कुनै निजी कम्पनीलाई दिने विषय सान्दर्भिक हुँदैन। यसको हामी खुलेर बिरोध गर्छौं।विक्रम यादव, कांग्रेस जिल्ला कार्यवाहक सभापति स्तूप क्षेत्रको विकासका लागि स्थानीय सरकारले काम गर्न खोज्दा लुम्बिनी विकास कोषले दिएन। हाम्रो चाहना यस क्षेत्रको विकास नै हो। अरूलाई लिजमा नदिइयोस्। धनपत यादव, रामग्राम नगरपालिका मेयर रामग्राममा लामो समयसम्म विकास हुन सकिरहेको छैन। कुनै संस्थाले बजेट ल्याएर विकास गर्न चाहान्छ भने कोष सहयोगी बन्नुपर्छ भन्ने ध्येयले मात्रै सम्झौता भएको हो। ढुण्डिराज भट्टराई, लुम्बिनी विकास कोषका कोषाध्यक्ष"
गठबन्धन बैठकमा प्रवेश गर्यो जनमतको एजेण्डा,"काठमाडौं : सरकारमा रहने वा नरहने जनमत पार्टीको एजेण्डा सत्ता गठबन्धन बैठकमा प्रवेश गरेको छ। राष्ट्रियसभा निर्वाचनमा गठबन्धनविरुद्ध उम्मेदवारी दिएको जनमत पार्टीलाई सरकारमा राख्ने वा नराख्ने विषय गठबन्धन बैठकमा प्रवेश गरेको हो। प्रधानमन्त्री निवास बालुवाटारमा मंगलबार बसेको गठबन्धन बैठकमा जनमत पार्टीको विषयमा सामान्य छलफल भएको हो। नेपाली कांग्रेसका प्रमुख सचेतक रमेश लेखकले जनमत पार्टीको विषयले बैठकमा प्रवेश पाएको पुष्टि गरे। 'जनमत पार्टीको एजेण्डा बैठकमा प्रवेश गरेको छ। यस विषयमा सामान्य छलफल भए पनि कुनै निर्णय भएको छैन। आगामी बैठकमा यस विषयमा विस्तृत छलफल गर्ने कुरा छ,' लेखकले भने। राष्ट्रियसभा निर्वाचनमा गठबन्धनविरुद्ध उम्मेदवारी दर्ता गराएपछि जनमतलाई सरकारबाट बाहिर निकाल्नुपर्ने माग बैठकमा उठेक छ। सिट बाँडफाँडको विषयमा असन्तुष्टि जनाउँदै जनमतले राष्ट्रियसभा निर्वाचनमा मधेसमा रामशंकर महासेठ र लुम्बिनी प्रदेशमा बालगोविन्द चौधरीलाई उम्मेदवार बनाएको थियो। त्यस्तै निर्वाचनअघि नै जनमत मधेस प्रदेश सरकारबाट बाहिरिएको थियो। प्रदेश सरकारलाई दिएको समर्थन फिर्ता लिँदै जनमतले आफ्ना दुई मन्त्री फिर्ता बोलाउने निर्णय गरेको थियो। मधेस सरकारबाट बाहिरिए पनि जनमत केन्द्रीय सरकारलाई दिएको समर्थन भने फिर्ता लिएको छैन। जनमत पार्टीबाट अनिता देवी संघीय मामिला तथा सामान्य प्रशासन मन्त्री रहेकी छन्। जनमत आफैं सरकारबाट नबाहिरिए उनका मन्त्री बर्खास्त गर्नुपर्ने विषय पनि गठबन्धन बैठकमा उठेको छ। जनमत पार्टी सुरुवातदेखि नै माओवादी केन्द्रका अध्यक्ष पुष्पकमल दाहाल नेतृत्वको सरकारलाई समर्थन गर्दै आएको छ। तर, जनमतले सुरुवातदेखि नै मन्त्री बाँडफाँडमा असन्तुष्टि जनाउँदै आएको छ। जनमतबाट उपाध्यक्षसमेत रहेका अब्दुल खान खानेपानी मन्त्री बने पनि गत चैत १७ गते राजीनामा दिएका थिए। मन्त्रिमण्डल पुनर्गठनमा जनमतले उद्योग मन्त्रालय मागे पनि नपाएपछि खानले राजीनामा दिएका थिए। यद्यपि सरकारलाई दिएको समर्थन भने जनमतले फिर्ता लिएको थिएन। प्रधानमन्त्री दाहालले पछि अमनलाल मोदीलाई राजीनामा गराएर जनमतकी अनिता देवीलाई सामान्य प्रशासन मन्त्री नियुक्त गरेका थिए। स्रोतका अनुसार राष्ट्रियसभामा कम सिट दिएको भन्दै नेकपा एकीकृत समाजवादी पार्टीका अध्यक्ष माधव कुमार नेपालले थप एक मन्त्री माग गरेका छन्। अनिता देवीलाई राजीनामा गराएर उक्त मन्त्रालय आफूहरूले पाउनुपर्ने अडानमा नेपाल रहेको स्रोतको दाबी छ। यता जनमत पार्टीका अध्यक्ष सीके राउतले सरकारमा बस्ने वा नबस्ने विषयमा आन्तरिक छलफल गरेका छन्। पार्टीभित्र विस्तृत छलफल गरेरमात्रै यस विषयमा निर्णय गरिने जनमतका एक नेताले बताए।"
"कोशीको परिणामलाई लिएर गठबन्धन बैठकमा नोकझोक, गम्भीर समीक्षा हुनुपर्ने माओवादीको माग","काठमाडौं : सत्ता गठबन्धनको बैठकमा कोशी प्रदेशमा भएको फ्लोर क्रसको विषयमा गम्भीर छलफल हुनुपर्ने माग उठेको छ। मंगलबार प्रधानमन्त्री निवास बालुवाटारमा भएको गठबन्धन बैठकमा माओवादी केन्द्रकी उम्मेदवार चम्पादेवी कार्की पराजित भएपछि गम्भीर समीक्षा हुनुपर्ने माग उठेको हो। गत माघ ११ गते सम्मपन्न राष्ट्रियसभा निर्वाचनमा कोशी प्रदेशमा माओवादी उम्मेदवार कार्कीलाई पराजित गर्दै एमालेका उम्मेदवार रुक्मिणी कोइराला निर्वाचित भएकी थिइन्। कांग्रेस उम्मेदवार कृष्णप्रसाद सिटौला भने निर्वाचित भएका थिए। सत्ता साझेदार कांग्रेसका मतदाताले फ्लोर क्रस गरेको भन्दै बैठकमा माओवादी नेताहरूले गम्भीर समीक्षा हुनुपर्ने माग गरेका हुन्। कोशी प्रदेशमा माओवादी र कांग्रेसबीच मनमुटाव देखिए पनि त्यसले गठबन्धनलाई कुनै असर नगर्ने नेताहरूले बताएका छन्। नेपाली कांग्रेसका प्रमुख सचेतक रमेश लेखकले बैठक राष्ट्रियसभा निर्वाचनको परिणाम केन्द्रित नै भएको स्पष्ट पारे। उनले कोशीमा जेजस्ता घटना भए पनि यसले गठबन्धनमा कुनै प्रतिकुल असर नपार्ने बताए। 'कोशी प्रदेशमा सत्तापक्षको एक सिट गुमाएका छौं। त्यस विषयमा गम्भीर छलफल भयो। शीर्ष नेताहरूले अप्रत्यासित परिणाम आउनु गम्भीर भएको बताउनुभएको छ। तर त्यसकै कारण गठबन्धनमा प्रतिकुल असर पारेको छैन। हाम्रो बुझाइ र समझदारी एकै ठाउँमा छ। हामी एकमुष्ठ छौं,' उनले भने। उनले कोशीको विषय प्रधानमन्त्री पुष्पकमल दाहाल र नेपाली कांग्रेसका सभापति शेरबहादुर देउवाको 'कन्सर्न'मात्र नभएको प्रस्ट पारे। 'गठबन्धनले १९ जनलाई साझा उम्मेदवार बनाएको थियो। यो वा त्यो पार्टी भन्ने कुरा भएन। गठबन्धनकै सरोकारको विषय भएकाले समग्रमा विश्लेषण भयो। कसले फ्लोर क्रस गर्यो भन्ने कुरासम्म छलफल भएको छैन,' उनले प्रस्ट पारे।"
लोकतन्त्रलाई अघि बढाउन नसके खतरामा पर्छ : ओली,"काठमाडौं : एमाले अध्यक्ष केपी शर्मा ओलीले जनताले थाहा पाउनेगरी लोकतन्त्रलाई अघि बढाउन नसके लोकतन्त्र नै खतरामा पर्ने बताएका छन्। उनले राजनीति लोकतन्त्रका लागि चाहिने र लोकतन्त्र देश विकास, जनताको हितका लागि आवश्यक रहेको बताए। 'संसदमा केपी ओली' नामक किताब विमोचन कार्यक्रममा लोकतन्त्रको विकल्प लोकतन्त्र नै हुने उनको भनाइ छ। आफूले संसदमा बोल्दा देशप्रति र जनताप्रतिको निष्ठाका साथ बोल्ने गरेको ओलीले बताए। आफूले निष्ठाका साथ राजनीति गरेको र आफ्नो राजनीति जनता र सुशासनप्रति निष्ठाको धारमा अघि बढेको ओलीले बताए। पुस्तकमा २०४८ देखि २०७४ सालसम्म ओलीले सम्बोधन गरेका मन्तव्यहरूलाई समावेश गरिएको छ।"
दलका नेतालाई सुविधा दिने अध्यादेशप्रति डा शेखरको आपत्ति,"दलका नेतालाई सुविधा दिने अध्यादेशप्रति डा शेखरको आपत्ति विराटनगर : नेपाली कांग्रेसका नेता डा शेखर कोइरालाले कोशी प्रदेश सरकारले दलका नेतालाई सेवा सुविधा दिन अध्यादेश ल्याएकोमा आपत्ति जनाएका छन्। कोशी प्रदेशका मुख्यमन्त्री केदार कार्कीले गठबन्धन दलका नेतालाई गाडी सुविधा दिन ऐन संशोधनका लागि अध्यादेश ल्याएका थिए। दलका नेतालाई सुविधा दिन अध्यादेश ल्याइएको भन्दै डा कोइरालाले विरोध जनाएका हुन्। स्रोतका अनुसार अध्यादेशको विषयलाई लिएर उनी मुख्यमन्त्री कार्कीसँग रुष्ट बनेका छन्। नेपाली कांग्रेसका प्रदेशसभा सदस्य कार्की कांग्रेसका विद्रोही ८ र नेकपा (एमाले)का ३९ जना प्रदेश सांसदको समर्थनमा गत असोज २७ गते मुख्यमन्त्री बनेका थिए। कार्की कांग्रेसभित्र संस्थाइतर अर्थात कोइराला पक्षधर हुन्। तर, कार्की नेतृत्वकै सरकारले ल्याएको अध्यादेशप्रति उनले आपत्ति जनाएका छन्। सत्तारुढ दलका नेतालाई सुविधा थप्न अध्यादेश ल्याएर फाइनान्सियल क्राइम (वित्तीय अपराध) गरिएको उनको ठम्याइ छ। विराटनगर महानगरपालिका७ मा समुदायमा कांग्रेस अभियानको मंगलबार उद्घाटन गर्दै कोइरालाले अध्यादेशमार्फत पदाधिकारीको संख्या थपेर गाडी सुविधा दिने प्रदेश सरकारको निर्णय गलत भएको धारणा राखे। प्रदेशसभाका पदाधिकारी तथा सदस्यहरूको सेवा सम्बन्धी ऐन, २०७५ संशोधन गरेकोमा उनले असन्तुष्टि व्यक्त गरेका हुन्। देशमा आर्थिक संकट छ। संकटको बेला सुविधा घटाउँदै जानुपर्नेमा बढाइएको छ। यसले ज्यादै पीडा भएको छ, उनले भने, अहिले संस्थानहरु बन्द गर्नुपर्छ भन्दै छौं। अर्कोतिर सुविधा बाउने कुरा छ। यसले कांग्रेसका साथीहरुलाई पीडावोध भएको मलाई लागिरहेको छ। मुलुक आर्थिक संकटमा रहेका बेला जनताका आधारभूत आवश्यकतातर्फ ध्यान दिनुपर्नेमा प्रदेश सरकारले नेतालाई खुसी पार्न विलासिताका वस्तुमा लगानी गर्न लागेको भनेर कोइरालाले विरोध जनाए। यो कुराले आफूलाई दुःख लागेको उनको भनाइ छ। सांसदलाई भौतिक सुविधा थप्ने कुरा अहिलेको परिस्थितिमा उपयुक्त हैन, डा कोइरालाले भने, अहिले इकोनोमिक क्राइसिससँगै इकोनोमिक क्राइम पनि बढिरहेको छ। फाइनान्सियल क्राइसिस र फाइनान्सियल क्राइमले अरू देशकासामु बेइज्जत भएको उनले बताए। अरू देशले यी दुवै कुरा मापन गरिरहेका छन्। हेरिरहेका छन्। सरकारले यस्तो काम गर्नु हुँदैन, उनले भने। कोशी प्रदेशको यसअघिकै प्रदेशसभाका पदाधिकारी तथा सदस्यको पारिश्रमिक र सुविधा सम्बन्धी ऐन, २०७५ को दफा २ को खण्ड ख संशोधन गर्न मुख्यमन्त्री कार्की नेतृत्वको सरकारले अध्यादेश ल्याएको छ। संशोधन गरिएको उक्त खण्डमा पहिलेको व्यवस्थाको सट्टामा पदाधिकारी भन्नाले सभामुख, उपसभामुख, प्रदेशसभाको बहालवाला सदस्य रहेको पूर्वमुख्यमन्त्री, प्रमुख प्रतिपक्षी दलको नेता, सत्तापक्षको प्रमुख सचेतक, प्रमुख प्रतिपक्षी दलको प्रमुख सचेतक, प्रतिपक्षी दलको नेता, सरकारमा सहभागी दलहरूका संसदीय दलका नेता, सत्तापक्ष दलको सचेतक र प्रदेशसभाका समितिका सभापतिसमेतलाई सम्झनुपर्छ भनेर व्याख्या गरिएको छ। उक्त अध्यादेश जारी भएपछि प्रदेशसभामा रहेका राजनीतिक दलका संसदीय दलका नेता लगायतलाई गाडीसहितको सुविधा दिन बाटो खुलेको छ। अध्यादेशप्रति प्रमुख प्रतिपक्षी दल एमालेले घोर आपत्ति जनाएको छ। एमाले प्रदेश संसदीय दलका तर्फबाट प्रमुख सचेतक रेवतीरमण भण्डारीले सोमबार पत्रकार सम्मेलन गर्दै तत्काल अध्यादेश फिर्ता लिन आग्रह गरेका थिए। सरकारले अध्यादेश फिर्ता नलिए परिणाम राम्रो नहुने चेतावनी एमालेले दिएको छ।"
संगठितरूपमै घेराबन्दीमा पार्ने षड्यन्त्र भयो : रवि लामिछाने,काठमाडौं : राष्ट्रिय स्वतन्त्र पार्टीका सभापति रवि लामिछानेले संगठितरूपमा आफूलाई घेराबन्दीमा पार्ने षड्यन्त्र भएको बताएका छन्। मंगलबार रास्वपाले काठमाडौंमा आयोजना गरेको चियापान कार्यक्रममा लामिछानेले राज्य र विभिन्न शक्तिहरूले सहकारीको विषयलाई लिएर आफूलाई घेराबन्दीमा पार्ने षड्यन्त्र गरेको बताए। उनले आफूले जनताका अगाडि शिर निहुरिने कुनै काम नगरेकाले घेराबन्दीमा पार्ने षड्यन्त्र सफल नहुने बताए। उपप्रधान एवं गृहमन्त्रीले चाहेको भएर सहकारी पीडितको समस्या समाधान भइसक्ने भए पनि आफ्नो पछाडिमात्रै लाग्ने काम भएको तर्क गरे। उनले मुलुकलाई अघि बढाउन राम्रो नेतृत्व र राम्रा नीति चाहिने भएकाले नीति निर्माणमा हस्तक्षेप गर्ने उद्देश्यका साथ पार्टी अघि बढेको बताए। आफू र पार्टीलाई जनताले गर्ने प्रश्नले सुधारको बाटो देखाउने उनको भनाइ छ। लामिछानेले देश बनाउने मुद्दामा दलहरूका नेताहरूबीच मतभेद भए पनि स्वार्थका विषयमा भने शीर्ष भनिएका दलहरू एक हुने गरेको आरोप लगाएका थिए
संसद सुरू हुनेबित्तिकै धेरै विधेयकहरू दर्ता गरौं : प्रधानमन्त्री,"काठमाडौं : संघीय संसदको हिउँदे अधिवेशनमा बिजनेश दिनेबारे प्रधानमन्त्री पुष्पकमल दाहाल प्रचण्डले कानुन, न्याय तथा संसदीय मामिला मन्त्रालयसँग छलफल गरेका छन्। माघ २२ गतेबाट प्रारम्भ हुने संसदमा प्रस्तुत गर्ने विधेयकहरूको तयारीबारे मंगलबार दिउँसो प्रधानमन्त्री प्रचण्डले प्रधानमन्त्री तथा मन्त्रिपरिषदको कार्यालय सिंहदरबारमा मन्त्रालयका अधिकारीहरू बोलाएर छलफल गरेका हुन्। अघिल्लो संसद अधिवेशनले कानुन निर्माणका प्रभावकारी भूमिका निर्वाह गर्न नसकेको समीक्षा भइरहेका बेला छलफलमा प्रधानमन्त्रीले संसदलाई बिजनेश दिने र अधिवेशनलाई प्रभावकारी तुल्याउनुपर्नेमा जोड दिए। मन्त्रालयलाई निर्देशित गर्दै प्रधानमन्त्री प्रचण्डले भने, अघिल्लो वर्ष संसदले कानुन निर्माणमा उदाहरणीय काम गर्न सकेन भन्ने समीक्षा छ। सरकारले पनि बिजनेश दिएन भन्ने मत पनि छ। तर, यसपटक त्यस्तो नहोस्। प्रचण्डले संसद सुरू हुने बित्तिकै धेरै भन्दा धेरै विधेयकहरू दर्ता गर्ने गरि तयारी गर्न आग्रह गरे। उनले भने,संसद सुरू हुनेबित्तिकै धेरैभन्दा धेरै विधेयकहरू दर्ता गर्ने गरि तयारी गरौँ। मुख्यसचिवले फलोअप गर्नुहोला। मन्त्रालयले सबै मन्त्रालयसँग समन्वय गरेर विधेयक ल्याउनुहोला। राम्रो तयारी गर्नुहोला। यसपटक संसदलाई व्यवस्थित रूपले बिजनेश दिनुपर्छ। त्यो गुनासो नआउने गरी काम गर्नुहोला। छलफलमा मुख्यसचिव डा बैकुण्ठ अर्यालले कानुनी परीक्षण र आर्थिक दायित्वको समेत परीक्षण भइसकेका विधेयकहरू छिटो संसद पठाउनुपर्ने बताउँदै त्यसका लागि आवश्यक तयारी गर्न मन्त्रालयलाई निर्देशित गरे। बैठकमा मन्त्रालयका सचिव उदयराज सापकोटाले आगामी संसद अधिवेशनमा प्रस्तुत गर्ने विधेयकहरूका निम्ति मन्त्रालयले आवश्यक गृहकार्य गरेको बताउँदै यस अधिवेशन प्रारम्भ हुनेबित्तिकै केही बिलहरू पेश गर्न सकिने गरी तयारी गरिएको बताए। सचिव सापकोटाले केही विधेयकहरू संसद अधिवेशन प्रारम्भ भएलगत्तै संसदमा दर्ता गर्न सकिने बताउँदै थप विधेयकका द्रूततापूर्वक काम गरिने जानकारी दिए।"
"राजनीतिक, आर्थिक, सामाजिक, सांस्कृतिक रूपान्तरणका निम्ति शहिदको उच्च बलिदान छ : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्डले नेपाली समाजको राजनीतिक, आर्थिक, सामाजिक, सांस्कृतिक रूपान्तरण र समावेशी लोकतन्त्र स्थापनाका निम्ति शहिदहरूले उच्च बलिदान गरेको बताएका छन्। शहिद दिवसको अवसरमा शुभकामना दिँदै उनले राष्ट्रियता, जनतन्त्र र जनजीविकाको पक्षमा सङ्घर्ष गर्ने क्रममा बलिदान गर्ने शहिदहरू विगत, वर्तमान र भविष्यका निम्ति हामी सबैका लागि प्रेरणाका स्रोत र पथप्रदर्शक रहिरहने उल्लेख गरेका छन्। आफ्नो जीवन अर्पण गर्ने महान् शहीदहरूप्रति श्रद्धापूर्वक स्मरणका साथ हार्दिक श्रद्धाञ्जली अर्पण गर्दै प्रचण्डले बेपत्ता योद्धाहरूको स्मरण गरेका छन्। माघ १६ गते नेपाल र नेपालीहरूको आत्मसम्मान र स्वतन्त्रताका लागि आफ्नो जीवन बलिदान गर्ने शहिदहरूप्रति विशेष सम्मान र स्मरण गर्ने दिन हो। प्रचण्डले भने नेपाली समाजको राजनीतिक, आर्थिक, सामाजिक, सांस्कृतिक रूपान्तरण र समावेशी लोकतन्त्र स्थापनाका निम्ति महान् शहिदहरूले उच्च बलिदान गर्नुभएको छ। तसर्थ, राष्ट्रियता, जनतन्त्र र जनजीविकाको पक्षमा सङ्घर्ष गर्ने क्रममा बलिदान गर्ने शहिदहरू विगत, वर्तमान र भविष्यका निम्ति हामी सबैका लागि प्रेरणाका स्रोत र पथप्रदर्शक रहिरहनेछन्। पहिचान र अधिकारका निम्ति विभिन्न वर्ग, जाति, क्षेत्र, लिंग र समुदायको नेतृत्वमा भएका न्यायपूर्ण आन्दोलनको बलमा नै वर्तमान संविधान र लोकतान्त्रिक व्यवस्था प्राप्त भएको उनको भनाई छ। आजको दिन महान् शहिदहरूको स्मरणका साथै देश र जनताको मुक्ति एवं परिवर्तनका निम्ति उहाँहरूले देख्नुभएको सपना र गर्नुभएको अठोटलाई शीरोधार्य गर्दै क्रान्तिका बाँकी कार्यभारहरू पूरा गर्न सङ्कल्प गर्ने दिन पनि हो। साथै महान् शहिदहरूको योगदानलाई सम्मान गर्दै उहाँहरूको योगदान र कृति चीरस्थायी तुल्याउने एवं शहिद परिवारको उचित सम्मान, संरक्षण र जीवनवृत्तिका निम्ति समर्पित हुने दिनसमेत हो। यही यथार्थलाई आत्मसात गर्दै सरकारले इतिहासका विभिन्न कालखण्डमा शहादत प्राप्त गर्नुहुने शहिदहरूलाई राष्ट्रिय शहिद घोषणा गर्दै उहाँहरूको सम्मान र परिवारको संरक्षण र अभिभावकत्वको पक्षलाई उच्च प्राथमिकतामा राखेर काम गरिरहेको छ। शुभकामना सन्देशमा भनिएको छ,लखन थापादेखि राणाकाल विरूद्धका चरणवद्ध आन्दोलन, २००७ सालको परिवर्तन, पहिलो र दोस्रो जनआन्दोलन, दश वर्षे जनयुद्ध, मधेश आन्दोलन लगायतका आन्दोलन, आफ्नो पहिचान र अधिकारका निम्ति विभिन्न वर्ग, जाति, क्षेत्र, लिंग र समुदायको नेतृत्वमा भएका न्यायपूर्ण आन्दोलनको बलमा नै वर्तमान संविधान र लोकतान्त्रिक व्यवस्था प्राप्त भएको हो। त्यसैले वर्तमानमा प्राप्त उपलब्धीहरूको रक्षा र सुदृढ गर्दै थप अधिकारका निम्ति समर्पित हुनु नै आजको सन्दर्भमा महान् शहिदहरूप्रति सच्चा श्रद्धाञ्जली गर्नु हुन जान्छ। उनले दिवसले सङ्घीय लोकतान्त्रिक गणतन्त्रको रक्षा र सुदृढीकरणसहित थप अधिकारका निम्ति कर्तव्यनिष्ठ भएर अगाडि बढ्न प्रेरणा मिल्ने विश्वास व्यक्त गरेका छन्।"
निर्माण अलपत्र पारेर ठेकदार माननीय टाप,"काठमाडौं : रामेछाप सदरमुकाम जोड्ने मन्थलीचिसापानी सडक निर्माणका लागि तीन वर्षअघि नै ठेक्का लगाइएको थियो। डेढ वर्षभित्र निर्माण गरिसक्ने समयसीमा तोकिएको थियो। तर, ठेक्का भएको तीन वर्ष बितिसक्दा पनि सात किलोमिटर सडक निर्माण हुन सकेको छैन। स्थानीय धुलाम्मे सडकमै यात्रा गर्न विवश छन्। सात किलोमिटरमध्ये अहिलेसम्म जम्मा २ किलोमिटर मात्रै कालोपत्रे भएको छ। सडक निर्माणको ठेक्का लिएर जनतालाई सास्ती दिने ठेकेदार हुन्, त्यही जिल्लाका सांसद पूर्णबहादुर तामाङ। जनताको सुविस्ताका लागि दिनरात खट्नुपर्ने माननीयले नै दुःख दिएपछि स्थानीय आन्दोलित भएका छन्। माननीयको गैरजिम्मेवारले आजित भएपछि स्थानीय आन्दोलित भएका हुन्। माननीयले ठेक्का लिएका सडक अलपत्र पारेका छन्। चिसापानीमा अरु ठेकेदारले लिएका विद्यालय भवन, स्वास्थ्य चौकीलगायतका संरचना पनि अस्तव्यस्त र अपूरा छन्, उक्त आयोजना पूरा गर्न अन्य ठेकेदारलाई दबाब दिन सांसद तामाङसमक्ष स्थानीयले आग्रह गर्दा उनले चासो दिएका छैनन्। माननीय ठेकेदारसहित अन्य ठेकदारले पनि जिम्मा लिएका पूर्वाधार समयमा निर्माण नगरेर जनतालाई दुःख दिएपछि नागरिक सरोकार तथा संघर्ष समिति नै गठन गरेर स्थानीय विरोधमा उत्रिएका छन्। उनीहरूले सात दिनभित्र निर्माण सुरु नगरे ठेकदार र तालुकदार निकायविरुद्ध आन्दोलन गर्ने घोषणा गरेको संघर्ष समितिका संयोजक प्रकाश श्रेष्ठले बताए। सडक अलपत्र छाडेर सांसद तामाङले जनताको स्वास्थ्यसँग खेलवाड गरिरहेको स्थानीय सुभास श्रेष्ठले आक्रोश पोखे। धोएर सुकाउन राखेको लुगा धुलो नटकटकाइ लगाउनै सकिँदैन। माननीयज्यूले नै सडक निर्माणको काम अलपत्र पारेर हामीलाई दुःख दिइरहनुभएको छ, उनले भने। रामेछाप सदरमुकाम मन्थलीलाई चिसापानीसँग जोड्ने मुख्य सडक तीन वर्षदेखि अलपत्र र लथालिंग अवस्थामा छ। हिउँदमा धुलोले स्थानीयलाई हैरान पार्छ भने वर्षामा हिलो भएर हिँडिसाध्य हुँदैन। चिसापानीका अर्का स्थानीय श्रवण श्रेष्ठ यसरी दुखेसो पोख्छन्, एउटा बस सडकमा कुद्यो भने पूरै बस्ती नै धुलोले छोपिन्छ। सडक अलपत्र छाडेर माननीयज्यूले हामीलाई केको सजाय दिइरहनुभएको छ ? यही दिन देख्नलाई हो त भोट हालेर माननीय बनाएको ? बागमती प्रदेश सरकारको भौतिक पूर्वाधार विकास मन्त्रालयबाट २०७६०७७ मा पक्की सडक निर्माणका लागि टेन्डर आह्वान हुँदा एमएस कान्छाराम कन्ट्रक्सन कम्पनीले ठेक्का पाएको थियो। जसका सञ्चालक उनै माननीय तामाङ हुन्। तामाङको निर्माण कम्पनीले २०७७ असार २७ गते भ्याटसहित १९ करोड १ हजार ४ सय ५० रुपैयाँमा ठक्का लिएको थियो। निर्माणको काम ८० प्रतिशत पूरा भएको देखाउँदै कम्पनीले १५ करोड ३२ लाख ७६ हजार ६ सय ८७ रुपैयाँ भुक्तानी लिइसकेको छ। काम भने जम्मा दुई किलोमिटर मात्रै भएको छ। तामाङले नक्कली प्रगति प्रतिवेदन देखाएर भुक्तानी लिएको संघर्ष समितिका संयोजक श्रेष्ठले बताए। सात दिनभित्र सडक निर्माणको काम सुरु नगरिएर सडक आन्दोलन गर्दै मन्थली बजार बन्द गर्छौं। यो हाम्रो रहर होइन्, बाध्यता हो, उनले भने। सडक निर्माणका लागि पटकपटक ताकेदा गर्दा पनि सुनुवाइ नभएपछि स्थानीय आन्दोलित हुनुपरेको स्थानीय रवीन्द्रकुमार श्रेष्ठले बताए। उनका अनुसार मन्थली नगरपालिका८ को वडा कार्यालयको अग्रसरतामा २०७९ पुस ६ गते निर्माण व्यवसायी र स्थानीयबीच भौतिक पूर्वाधार कार्यालय रामेछापमा बैठक बसेको थियो। बैठकमा २०७९ चैत मसान्तसम्म निर्माण सम्पन्न गर्ने सहमति भएको थियो। तर, सहमति भएको पनि १० महिना बित्दा पनि निर्माण कम्पनीले काम सुरु नगरेपछि आन्दोलित हुनुपरेको स्थानीय घनश्याम श्रेष्ठले बताए। गत मंसिर १५ गते व्यवसायीले सडक निर्माण तुरुन्त थाल्ने लिखित सम्झौता पनि गरेका थिए। त्यो सम्झौता भएको दुई महिना बितिसक्दा पनि माननीय ठेकेदारले काम सुरु नगरेको स्थानीय बताउँछन्। हामीले सडक बनाइदिन माननीयज्यूलाई गाउँदेखि काठमाडौंस्थित उहाँको निवासमै पुगेर ज्ञापनपत्र बुझायौं। तर, हाम्रो कुरा सुनवाई भएन, स्थानीय सुभास श्रेष्ठ भन्छन्, एक फिटसम्म धुलो जमेको छ। गाडी गुड्यो कि धुलो उडिहाल्छ। धुलो उडेपछि बाटो नै देखिँदैन। कुनै दिन ठूलै दुर्घटना नहोला भन्न सकिन्न। भौतिक पूर्वाधार विकास कार्यालय प्रमुख वीरेन्द्र बज्राचार्यले निर्माण व्यवसायीले समयमा नै काम नगर्दा जनताले समस्या भोग्नु परिरहेको बताए। यसपालि बजेट पनि बिनियोजन भएको छैन। त्यही कारण पनि सडक निर्माण सुरु नभएको हो। उनले निर्माण व्यवसायीलाई पटकपटक ताकेता गर्दा काम गर्छौं भनिरहेको बताए। व्यवसायीले काम गर्छौं भनिरहेका छन्। अब पनि काम नथाले कारवाही प्रक्रिया अघि बढाउँछौं, उनले भने। सांसद तामाङले सडक निर्माणका लागि म्याद थप भएको बताउँदै काम सुरु हुने बताए। अब बाँकी काम सुरु गर्छौं, उनले भने, फागुनभित्र काम सक्छौं। विद्यालय र स्वास्थ्यचौकी पनि अलपत्र २०७२ सालको भूकम्पपछि चिसापानीको विद्यालय र स्वास्थ्यचौकी भवन जीर्ण भए। विभिन्न दाताको सहयोगमा भवन निर्माण थालियो। तर, लामो समय बितिसक्दा पनि भवन पूरा हुन सकेको छैन। सांसद तामाङलाई ज्ञापनपत्र बुझाउँदै विद्यालय र अस्पताल भवनको पनि पूरा गरिदिन आग्रह गर्दा पनि चासो नदिएको स्थानीयले बताए । २०७७७८ मा एडीबीको आर्थिक सहयोगमा भीमेश्वर माविका दुई भवन ६ करोड ४५ लाख २७ हजार ९ सय ६८ रुपैयाँमा एक कम्पनीले ठेक्का लिएको थियो। सो कम्पनीले माउन्ट पुमोरी कम्पनीलाई पेटी ठेक्का दिएको थियो। निर्माण सुरु भएको ४ सय ५० दिन अर्थात् २०२४ मार्चभित्र सम्पन्न गर्नुपर्ने छ। तर, म्याद सकिनै लाग्दा पनि भवनको निर्माण अधुरै छ। संघर्ष समितका संयोजक श्रेष्ठ भन्छन्, जीर्ण भवन भत्काएर नयाँ बनाउन थालियो। तर, समयमा बन्ने छाँटकाँट नहुँदा पढाइ प्रभावित भइरहेको छ। यसैगरी चिसापानीको स्वास्थ्य चौकी भवन निर्माण पनि पूरा नहुँदा सेवा सञ्चालनमा समस्या भइरहेको स्थानीयको गुनासो छ।"
सहिदहरूको बलिदानद्वारा आफ्नो संविधान आफैं बनाएका छौं : राष्ट्रपति,"काठमाडौं : राष्ट्रपति रामचन्द्र पौडेलले सहिदहरूको बलिदानद्वारा आफ्नो संविधान आफैं बनाएका बताएका छन्। सहिद दिवसको अवसरमा शुभकामना दिँदै उनले जनता आफैंले बनाएको संविधानमार्फत हामीले सर्वोत्कृष्ट शासन प्रणाली संघीय लोकतान्त्रिक गणतन्त्र पाएको उल्लेख गरेका छन्। संविधान र गणतन्त्रले परिलक्ष्य गरेकोमर्मलाई आत्मसात गर्दै दिगो शान्ति, सुशासन, विकास र समृद्धिको आकांक्षा पूरा गर्नेतर्फ अग्रसर हुनु नै सहिदप्रतिको सच्चा श्रद्धाञ्जली हुने उनले बताए। महान् सहिदहरूको बलिदानद्वारा हामीले आफ्नो संविधान आफैं बनाएका छौं। जनता आफैंले बनाएको संविधानमार्फत हामीले सर्वोत्कृष्ट शासन प्रणाली संघीय लोकतान्त्रिक गणतन्त्र पाएका छौं। पौडेलले शुभकामना सन्देशमा भनेका छन्, संविधानले निर्दिष्ट गरेको संघीय लोकतान्त्रिक गणतन्त्रले नागरिकको राजनीतिक, आर्थिक, सामाजिक, धार्मिक र सांस्कृतिक स्वतन्त्रतासहित निमुखालाई न्याय र विपन्नलाई आयको परिलक्ष्य राखेको छ। संविधान र गणतन्त्रले परिलक्ष्य गरेको यही मर्मलाई आत्मसात गर्दै दिगो शान्ति, सुशासन, विकास र समृद्धिको आकांक्षा पूरा गर्नेतर्फ अग्रसर हुनु नै सहिदप्रतिको सच्चा श्रद्धाञ्जली हुनेछ भन्ने मैले ठानेको छु। उनले जनताको स्वाधिनताका लागि सहादत प्राप्त गरेका सहिदहरूको आकांक्षा साकार पार्न मन, वचन र कर्मले समर्पित हुने आँट र हौसला प्रदान गर्न सकोस् भन्ने कामना गरेका छन्। सहिद दिवस देशका लागि प्राण आहुति दिनुहुने महान् सहिदहरूको विशेष सम्झना गरिने दिन हो। नेपाली जनतालाई सार्वभौमसत्ता सम्पन्न नागरिक बनाउन इतिहासका विभिन्न काल खण्डहरूमा निरङ्कुश र तानाशाही शासन व्यवस्था विरूद्ध भएका क्रान्ति तथा लोकतान्त्रिक जनआन्दोलनहरूमा आफ्नो जीवन बलिदान गर्ने वीर वीरङ्गानाहरूप्रति सम्झना गर्दै प्रत्येक वर्ष माघ १६ गते यो दिवस मनाईदैँ आइएको छ। शुभकामना सन्देशमा भनिएको छ, आफ्नो अमूल्य जीवनलाई जनता र राष्ट्रको हितका खातिर समर्पण गर्नु नै सहादत हो। यस दिवसले सम्पूर्ण राजनीतिक दल, आम नागरिक र सम्बद्ध सबैलाई नेपाल र नेपाली जनताको स्वाधिनताका लागि सहादत प्राप्त गरेका सहिदहरूको आकांक्षा साकार पार्न मन, वचन र कर्मले समर्पित हुने आँट र हौसला प्रदान गर्न सकोस् भन्ने कामना गर्दछु। वीर सहिदहरूले गरेका बलिदानको उच्च मूल्याङ्कन गर्दै सहिदको आकांक्षालाई साकार बनाउन सबैले आआफ्नो तर्फबाट खेल्नुपर्ने भूमिकालाई इमान्दारीका साथ पूरा गर्न लाग्नुपर्नेमा पौडेलले जोड दिए।"
समकालीन नेताहरूमा केपी शर्मा ओली सर्वाधिक प्रतिभाशाली : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले एमाले अध्यक्ष केपी शर्मा ओलीले समकालीन राजनीतिक नेताहरूमा विशिष्ट पहिचान बनाएको बताएकी छन्। 'संसदमा केपी ओली' नामक किताब विमोचन गर्दै पूर्वराष्ट्रपति भण्डारीले ओलीलाई सर्वाधिक प्रतिभाशाली नेताको रूपमा व्यख्या गरिन्। 'यस पुस्तकका नायक केपी शर्मा ओली समकालीन राजनीतिक नेताहरूमा विशिष्ट पहिचान बनाउनुभएको छ। सर्वाधिक प्रतिभाशालीको नेताका रूपमा उच्च स्थान प्राप्त सफल गर्नुभएको छ,' उनले भनिन्, 'उहाँ राजनीतिका साथै कला, साहित्य, धर्म, दर्शन, र विज्ञानका विषयमा पनि गहन ज्ञान भएको नेता हुनुहुन्छ।' उनले केपी शर्मा ओलीलाई प्रेरणा र ज्ञानको स्रोत भएको बताइन्। 'लामो अनुभवले खारिनुभएको नेता केपी शर्मा ओली हाम्रा लागि सदैव प्रेरणा र ज्ञानको स्रोत हुनुहुन्छ। केपी शर्मा ओलीले संसदमा गर्नुभएको भाषण राजनीतिक हिसाबले मात्र नभएर बहुविधागत ज्ञानका दृष्टिकोणले पनि महत्वपूर्ण छन्,' उनले भनिन्। ओलीको भाषणको अभिलेख महत्वपूर्ण रहेको बताउँदै उनले किताबमा नेपाली संसदको इतिहास, तत्कालीन राजनीतिक अवस्था र परिवर्तनका सम्बन्धनमा एमालेले खेलेको भूमिका समेटिएको बताइन्।"
आज क्रान्तिका बाँकी कार्यभार पूरा गर्न संकल्प गर्ने दिन हो : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले आजको दिन क्रान्तिका बाँकी कार्यभारहरू पूरा गर्न संकल्प गर्ने दिन भएको बताएका छन् । शहिद स्मारक लैनचौरमा आज आयोजित कार्यक्रममा उनले शहिदहरूले देखेका सपना र उहाँहरूले गर्नुभएको अठोटलाई शीरोधार्य गर्दै अगाडि बढ्नुपर्ने धारणा राखेका हुन्। नेपाली समाजको राजनीतिक, आर्थिक, सामाजिक, सांस्कृतिक रूपान्तरण र समावेशी लोकतन्त्र स्थापनाका निम्ति महान् शहिदहरूले उच्च बलिदान गर्नुभएको छ । उनले भने,राष्ट्रियता, लोकतन्त्र र जनजीविकाको पक्षमा सङ्घर्ष गर्ने क्रममा बलिदान गर्ने शहिदहरू विगत, वर्तमान र भविष्यका निम्ति हामी सबैका लागि प्रेरणाका स्रोत र पथप्रदर्शक रहिरहनेछन् । शहिदका सपना पूरा गर्नका निम्ति मन, वचन र कर्मले सबै क्रियाशील रहनुपर्ने बताउँदै प्रधानमन्त्रीको भनाई छ। शहिदहरूप्रति भावपूर्ण श्रद्धासुमन अर्पण गर्दै उनले जहाँनीया राणाशासनको अन्त्य र प्रजातन्त्रको स्थापनाका निम्ति विसं १९९७ सालमा आफ्नो जीवनको बलिदान गर्ने महान् शहिदहरू शुक्रराज शास्त्री, धर्मभक्त माथेमा, दशरथ चन्द, गङ्गालाल श्रेष्ठ लगायतका शहिदको स्मरण र सम्मान गरे।"
ज्यान मार्ने धम्की दिएको भन्दै मन्त्री साउदविरुद्ध उजुरी,"धनगढी :सुदूरपश्चिमका सामाजिक विकासमन्त्री झपट साउदले सापटी रकम माग्दा ज्यान मार्ने धम्की दिएको भन्दै बझाङका एकजनाले प्रहरीमा उजुरी दिएका छन्। बझाङको बुँगल नगरपालिका वडा नम्बर १ का धन बहादुर बोहराले मन्त्रीविरुद्ध उजुरी दिएका हुन्। मन्त्री साउदले विभिन्न मितिमा आफूलाई साह्रै समस्या छ भनी ऋण सापटी मागेको र उक्त रकम फिर्ता माग्दा ज्यान मार्ने धम्की दिएको उनको भनाइ छ। बोहराले आफ्नो ज्यान सुरक्षाको माग गर्दै जिल्ला प्रहरी कार्यालय कैलालीमा उजुरी हालेका हुन् । धनबहादुरको उजुरी माघ १५ गते जिल्ला प्रहरी कार्यालय कैलालीमा दर्ता भएको छ । जिल्ला प्रहरी कार्यालय कैलालीका प्रवक्ता कुलदिप चन्दले पनि उजुरी आएको स्वीकार गरे । मन्त्रीज्यूविरुद्ध ज्यान मार्ने धम्की दिएको भन्दै उजुरी आएको छ । के भएको रहेछ, दुवै पक्ष बोलाउने तयारी भइरहेको छ,'चन्दले भने ।तर, सामाजिक विकास मन्त्री साउदले भने आफ्नो कुनै लेनदेन नभएको बताए । त्यसो त केही थिएन, किन दिएछ,पछि कुरा गरौँला,' मन्त्री साउदले अन्नपूर्णसँग भने।"
ब्राउन सुगरको कारोबारमा संलग्न दुई जना महिला पक्राउ,विराटनगर : लागूऔषध ब्राउन सुगर (खैरो हेरोइन)को ओसारपसार र कारोबारमा संलग्न दुई जना महिला मंगलबार विराटनगरबाट पक्राउ परेका छन्।पक्राउ पर्नेमा विराटनगर महानगरपालिका१७ की १९ वर्षीया अनिता बैठा र ३० वर्षीया सरस्वती गुरुङ रहेका छन्। प्रहरीका अनुसार दुवै जना ब्राउन सुगरको ओसारपसार र कारोबारमा संलग्न रहेको प्रारम्भिक अनुसन्धानबाट खुलेको छ। भारतको जोगवनीबाट ब्राउन सुगर खरिद गरेर आउँदै गर्दा उनीहरूलाई विराटनगर१५ बैंक रोड चोकबाट पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले बताए। जोगवनीबाट पैदल नै नेपालतर्फ आउँदै गरेका उनीहरूलाई इलाका प्रहरी कार्यालय रानीका सइ (प्रहरी नायव निरीक्षक) उज्वल खड्गी र लागूऔषध नियन्त्रण ब्युरो विराटनगरका वरिष्ठ सइ (वरिष्ठ प्रहरी नायव निरीक्षक) दीपक यादव नेतृत्वको संयुक्त टोलीले दिउँसो २ बजेतिर पक्राउ गरेको हो। विराटनगर१७ घर भएकी गुरुङ विराटनगर१६ बर्मा टोलस्थित कार्तिक पण्डितको घरमा कोठा भाडामा लिएर बस्दै आएको डीएसपी दाहालले बताए। बैठा र गुरुङले भाडाको कोठाबाट ब्राउन सुगर अन्यत्र सप्लाई गर्ने गरेको प्रहरीको भनाइ छ। शंका लागेपछि प्रहरीले नियन्त्रणमा लिएर खानतलासी गर्दा बैठाको साथबाट लागूऔषध ब्राउन सुगर १९३३ ग्राम फेला परेको दाहालको भनाइ छ। लगत्तै प्रहरीले गुरुङको कोठामा छापा हानेको थियो। कोठामा प्रहरीले खानतलासी गर्दा सानो डिजिटल तराजु फेला परेको थियो। जोगवनीबाट ब्राउन सुगर कोठामा ल्याएर राख्ने र डिजिटल तराजुमा जोख्दै अन्यत्र सप्लाई गरेको प्रहरीले जनाएको छ। इलाका प्रहरी कार्यालय रानीको हिरासतमा राखिएका बैठा र गुरुङविरुद्ध लागूऔषध ऐनअन्तर्गतको मुद्दा चलाउने प्रहरीको तयारी छ। यस सम्बन्धमा रानीका इन्सपेक्टर सन्दीप बेलबासे नेतृत्वको टोलीले अनुसन्धान अघि बढाएको छ।
बाँदर नियन्त्रणका लागि रुख काट्ने अभियानको विरोध,पोखरा : बाँदर नियन्त्रणका लागि मेरो रुख म काट्छु अभियान चलाउनेबारे पोखरा महानगरपालिका१९ ले गरेको निर्णयको विरोध भएको छ। वडा कार्यालयले सोमबार सार्वजनिक सूचनामार्फत १० दिनभित्र घर वरपरका रुख कटान गरी बाँदर नियन्त्रण अभियानमा सहयोग पुर्याउन वडाबासीलाई सूचित गरेको थियो। वडाको उक्त निर्णय सार्वजनिक भएपछि वातावरणकर्मी लगायतले विरोध जनाएका हुन्। महानगरपालिकाका प्रमुख धनराज आचार्यले १९ नम्बर वडाको रुख कटान गर्ने अभियानप्रति गम्भीर ध्यानाकर्षण भएको जनाउनुभएको छ। स्थानीय सरकार सञ्चालन ऐनबमोजिम महानगरपालिकाबाट रुख कटानको कुनै निर्णय नभएको भन्दै सो कार्य नगर्ननगराउन सेचत गराइएको उनले बताए। महानगरप्रमुख आचार्यले वडाले जारी गरेको उक्त सूचनाको भ्रममा नपर्नसमेत वडाबासीलाई अनुरोध गरेका छन्। वडाध्यक्ष पुष्पेन्द्र पाण्डेले बाँदरबाट अति प्रभावित क्षेत्र लामाचौर र पुरुन्चौरमा बाँदर नियन्त्रणका लागि घर वरपरका रुख काट्न वडाबासीलाई सूचित गर्नुभएको थियो। वडाको उक्त सूचनाप्रति सामाजिक सञ्जालमा पनि टीकाटिप्पणी भइरहेको छ
बुधबार देशका यी स्थानमा हुने छ वर्षा,"काठमाडौं : बुधबार गण्डकी, कर्णाली र सुदूरपश्चिम प्रदेश लगायत देशका पहाडी भूभागमा साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहनेछ। मौसम पूर्वानुमान महाशाखाका अनुसार कर्णाली र सुदुरपश्चिम प्रदेशका थोरै स्थानहरूका साथै बाँकी पहाडी भूभागका एकदुई स्थानमा फाटफुटदेखि हल्का वर्षाको सम्भावना रहेको छ। कर्णाली र सुदूरपश्चिम प्रदेशको उच्च पहाडी तथा हिमाली भूभागका थोरै स्थानहरूका साथै बाँकी उच्च पहाडी तथा हिमाली भूभागका एकदुई स्थानहरूमा हल्कादेखि मध्यम हिमपातको सम्भावना रहेको छ। बुधबार राति गण्डकी, लुम्बिनी, कर्णाली र सुदुरपश्चिम प्रदेश लगायत देशका पहाडी भूभागमा साधारणतया बदली रही बाँकी भूभागमा आंशिक बदली रहनेछ। सुदूरपश्चिम, कर्णाली, लुम्बिनी र गण्डकी प्रदेशका केही स्थानहरूका साथै बाँकी पहाडी भूभागका एकदुई स्थानमा फाटफुटदेखि हल्का वर्षाको सम्भावना रहेको छ। सुदूरपश्चिम र कर्णाली प्रदेशको उच्च पहाडी तथा हिमाली भूभागका धेरै स्थानहरूका साथै बाँकी उच्च पहाडी तथा हिमाली भूभागका थोरै स्थानहरूमा हल्कादेखि मध्यम हिमपातको सम्भावना रहेको छ।"
"गुल्मीमा आयुर्वेद पसल सिल, छानबिनका लागि समिति गठन","गुल्मी : जिल्ला प्रशासन कार्यालय गुल्मीले सोमबार सिल गरेको सफल र सम्पन्न आयुर्वेद पसल छानबिन गर्न समिति गठन गरिएको छ। जिल्ला प्रशासन कार्यालय गुल्मीका प्रशासकीय अधिकृत दिनेश ज्ञवालीको नेतृत्वमा मंगलबार पाँच सदस्यीय समिति गठन गरिएको हो। त्यस्तै छानबिन समितिको सदस्यमा स्वास्थ्य कार्यालय गुल्मीका जनस्वास्थ्य अधिकृत पशुपति आचार्य, रेसुंगा नगरपालिका स्वास्थ्य शाखा प्रमुख मञ्जु घर्ती, आयुर्वेद स्वास्थ्य केन्द्र गुल्मीका डाक्टर सुरज पाण्डे र प्रहरी निरीक्षक सूर्यमान चौधरी रहेका छन्। समितिले माघ १९ गतेसम्म सत्य तथ्य बुझेर प्रतिवेदन पेश गर्ने गुल्मीका सहायक प्रमुख जिल्ला अधिकारी हरिप्रसाद गैरेले जानकारी दिए। प्रतिवेदनका आधारमा आयुर्वेद पसलका सञ्चालक दोषी देखिएमा कानून अनुसारको कारबाही हुने गैरेले बताए। तम्घासमा विगत लामो समयदेखि सञ्चालन भइरहेको उक्त आयुर्वेद पसलले गैरकानुनी ढंगले उपचार र ल्याब सेवा सञ्चालन गरेकोले प्रशासनले सिल गरेको थियो। उक्त पसलले आयुर्वेद र एलोपेथिक औषधिहरु राख्ने गरेको, एक्सरे तथा भिडियोएक्सरे सेवा, फिजियोथेरापी र नेबुलाइजर सेवा प्रवाह गरेको प्रशासनले जनाएको छ। रमेश अधिकारी दम्पतीले सञ्चालन गर्दै आएको सफल र सम्पन्न आयुर्वेद पसलले नियमितविपरीत सञ्चालन गरेको जनगुनासो आएपछि प्रशासनले अनुगमन गरेको प्रमुख जिल्ला अधिकारी कृष्णप्रसाद शर्माले जानकारी दिए। उक्त पसलमा आयुर्वेद स्वास्थ्य केन्द्र गुल्मीले अनुगमन गर्दा क्षेत्राधिकारभन्दा बाहिर रहेर काम गरेको फेला परेपछि पसल सिल गरेर छानबिन गर्न समिति गठन गरिएको प्रजिअ शर्माले बताए।"
अन्नपूर्ण पदमार्गमा घट्दै पर्यटक,"लमजुङ : विश्व पर्यटन बजारका महत्वपूर्ण मानिएकामध्ये एक अन्नपूर्ण पदमार्गमा यतिबेला पर्यटक घटेका छन्। दैनिक तीन सयभन्दा बढी पर्यटकको आगमन भइरहने यस पदमार्गमा यतिबेला मुस्किलले दैनिक दुई चार जनाका दरले विदेशी पर्यटक आउने गरेको धारापानीस्थित अन्नपूर्ण संरक्षण क्षेत्र आयोजना (एक्याप) पर्यटक जाँच तथा सूचना केन्द्रले जनाएको छ। यतिबेला चिसो बढ्न थालेसँगै पर्यटक ह्वातै घटेको केन्द्रका इन्चार्ज भूपेन्द्र गुरुङले बताए। गर्मीयाम सुरु नभएसम्म यसरी पर्यटक घट्दै जाने र पर्यटन व्यवसायीहरुको आम्दानीसमेत नहुने उनको भनाइ थियो। ३५ हजारभन्दा बढी पर्यटन व्यवसायी यस पदमार्गमा छन्। यीमध्ये अधिकांश व्यवसायीको आम्दानीको मुख्य स्रोत पर्यटन क्षेत्र रहेको छ। अत्यधिक चिसोले पर्यटक आगमनमा कमी हुँदा पदमार्गमा आउने पर्यटकलाई लक्ष्य गरेर पदमार्ग आसपासमा दर्जनौँ होटल व्यवसाय सञ्चालन गरेका व्यवसायी यतिबेला मर्कामा परेका छन्। पर्यटक घट्दा आम्दानीसमेत नहुने भएकाले परिवारको दैनिक गुजारा चलाउन समस्या हुने उनीहरूको गुनासो थियो। लमजुङको मस्र्याङ्दी गाउँपालिका४ जगतका पच्चबहादुर गुरुङले भने, 'पर्यटकको चाप हुँदा दैनिक ३०४० हजार रुपैयाँसम्म आम्दानी हुन्थ्यो तर अहिले पर्यटक नआउँदा आम्दानी शून्य भएको छ।' चिसो बढेकाले पर्यटक पदमार्गमा नआउँदा आम्दानी हुन छाडेपछि चिन्तित बनाएको उनको भनाइ थियो। अर्का पर्यटन व्यवसायी खुसबहादुर तामाङको पनि उस्तै पीडा छ। लामो समयपछि लयमा फर्किरहेको पर्यटन व्यवसाय यतिबेला पर्यटक आगमन घटेसँगै आम्दानी पनि कम हुन पुगेको छ। दैनिक ३०३५ हजार रुपैयाा आम्दानी हुने गरे पनि यतिबेला पदमार्गमा पर्यटक शून्यजस्तै बनेसँगै आम्दानी नहुँदा परिवारको गुजारा कसरी चलाउने भन्ने चिन्तामा रहेको उनको भनाइ थियो। पर्यटकहरु हिमाली, पहाडका दृश्य, उच्च पहाड, मनाङवासीको रीतिरिवाज र प्राकृतिक सुन्दरताको अवलोकन गर्नाका साथै मनाङबाट थुम्रापास भएर मुस्ताङ वा पोखरा जान पर्यटक अन्नपूर्ण पदमार्ग प्रयोग गर्छन्। सो पदमार्गले लमजुङ, मनाङ, कास्की, मुस्ताङ र म्याग्दी गरी पाँच जिल्ला जोडेको छ। विश्वकै दश उत्कृष्ट पदमार्गमा पर्ने यस पदमार्गको प्रवेशद्वार लमजुङ बेँसीसहरमा छ। पदमार्ग सुनसान हुँदा पर्यटन व्यवसायी मात्र नभई सयौँ संख्यामा होटलमा आबद्ध कर्मचारी, भरिया तथा पर्यटकका लागि पथप्रदर्शकको काम गर्दै आएकाहरुलाई समेत समस्या पर्न थालेको छ।"
"भ्रष्टाचार सूचकांक सार्वजनिक : नेपाल १०८ औं स्थानमा, डेनमार्कमा सबैभन्दा कम भ्रष्टाचार","काठमाडौं : भ्रष्टाचार निवारण सम्बन्धी विश्वव्यापी सूचकांकमा नेपालको स्थान थोरै सुधारोन्मुख देखिएको छ। ट्रान्सपरेन्सी इन्टरनेसल (टीआई) ले मंगलबार काठमाडौंमा सीपीआई प्रतिवेदन सार्वजनिक गर्दै १८० मुलुकमध्ये नेपाल ३५ अंक पाएर १०८ औं स्थानमा रहेको जनाएको हो । यो गत वर्षभन्दा दुई स्थान तल हो। गत वर्ष नेपाल ३४ अंक पाएर ११० औं स्थानमा रहेको थियो। सूचकांकमा डेनमार्क ९० अंकका साथ सबैभन्दा कम भ्रष्टाचार हुने मुलुक र ११ अंक प्राप्त गरी सोमालिया सबैभन्दा बढी भ्रष्टाचार हुने मुलुकका रुपमा सूचिकृत भएका छन् । सुचकांकमा १०० अंकले अति स्वच्छ र ० अंकले अति भ्रष्ट जनाउँदछ भने ३५ अंकभन्दा कम स्कोर ल्याउने मुलुकहरु गम्भीर भ्रष्टाचारको समस्यामा परेको मानिन्छ । कार्यक्रममा ट्रान्सपरेन्सी नेपालकी अध्यक्ष पद्मिनी प्रधानाङ्गले गत वर्षको तुलनामा नेपालको अंकका केहि सुधार भएपनि भ्रष्टाचार व्याप्त मुलुकहरुको श्रेणीमै कायमै रहको बताए । उनले भ्रष्टाचार विरुद्धको जनचाहना सम्बोधन गर्न सरकार यथाशिघ्र अति गम्भीर हुन जरुरी रहको बताइन् । प्रधानाङ्गले संसदमा विचाराधिन रहेका भ्रष्टाचार विरोधी ऐन कानुनलाई फितलो बनाउने प्रयास रोक्नुपर्ने,राजनीतिक व्यक्तिउपर भ्रष्टाचारका मुद्धामा निष्पक्ष अनुसन्धान तथा कारवाही गर्न ट्रान्सपरेन्सी इन्टरनेशनलले माग गरेको बताए । त्यस्तै उनले मन्त्रिपरिषद्को नीतिगत निर्णयका नाममा भ्रष्टाचारको अनुसन्धानबाट उन्मुक्ति पाउने व्यवस्थाको अन्त्य गर्न माग गरिएको जानकारी दिइन्। सीपीआई २०२३ मा दक्षिण एशियाली राष्ट्रहरूमध्ये भुटानले २६, भारत ९३, माल्दिभ्सले ९३, श्रीलंका ११५, पाकिस्तान १३३, बङ्गलादेश १४९ र अफगानिस्तान १६२ औं स्थानमा रहेको छ ।"
ललितपुरका तत्कालीन मालपोत अधिकृत भट्टराईविरुद्ध चार करोडको भ्रष्टाचार मुद्दा दायर,"काठमाडौं : भूमिसुधार तथा मालपोत कार्यालय,ललितपुरका तत्कालीन मालपोत अधिकृत मीनबहादुर भट्टराईविरुद्ध चार करोड ४० लाख १५ हजार रुपैयाँको भ्रष्टाचार मुद्दा दायर भएको छ। अख्तियार दुरूपयोग अनुसन्धान कार्यालयका प्रवक्ता नरहरि घिमिरेका अनुसार हाल उद्योग, पर्यटन, वन तथा वातावरण मन्त्रालय, मधेश प्रदेश जनकपुर धनुषा शाखा अधिकृत (आठौं) समेत रहेका भट्टराईविरुद्ध आज विशेष अदालत काठमाडौंमा भ्रष्टाचार मुद्दा दायर भएको जानकारी दिए। उनका अनुसार भट्टराईको सार्वजनिक सेवामा प्रवेश गरेको मिति २०५४ साल साउन २६ गतेदेखि २०७९ जेठ ३० गतेसम्मको वैद्य आय पाँच करोड ९४ लाख ६७ हजार १४८ रुपैयाँ र सोही अवधिमा निजको खर्च तथा आम्दानी १० करोड २३ लाख ९२ हजार २८८रुपैयाँ देखिएको अनुसन्धानबाट खुलेको छ। अधिकृत भट्टराईको आयबाट व्याय घटाउँदा हुन आउने रकम चार करोड २९ लाख २५ हजार १४० रुपैयाँ र सो अवधिमा स्रोत नखुलेको विभिन्न गरी चार करोड ४० लाख १५ हजार ९२५ रुपैयाँ देखिएको अख्तियारको ठहर छ। यसैले आयको तुलनामा भट्टको खर्च एवं लगानीसहितको सम्पत्ती अमिल्दो र अस्वभाविक एवं गैरकानुनी सम्पत्ती आर्जन गरेको पाइएकाले भ्रष्टाचार निवारण ऐने २०१७ को दफा १५ एवं प्रचितल भ्रष्टाचार निवारण ऐन २०५९ को दफा २० को उपदफा (१) बमोजिम कसुर पुष्टि हुन आएकाले भट्टराईलाई चार करोड ४० लाख १५ हजार ९२५ रुपैयाँ बिगो अनुसारको जरिवाना र कैद सजायको माग दावी गर्दै भ्रष्टाचार मुद्दा दायर भएको अख्तियारले जनाएको छ। यसैगरी अख्तियारले भट्टको श्रीमती झुना कुमारी कठेतको नाममा रहेको जग्गा,सेयर तथा बैंक खातामा रहेको मौज्दातलगायतमा गरिएका खर्चमध्ये स्रोत पुष्टि हुन नसकेको सम्पत्तीबाट बिगो जफत र जरिवानाको माग गरिएको छ।"
रुखले किचेर महिलाको मृत्यु,बेनी : म्याग्दीको रघुगंगा गाउँपालिकामा रुखले किचेर एक महिलाको ज्यान गएको छ । रघुगंगा गाउँपालिका३ मौवाफाँट फुलबारीमा दाउरा काट्ने क्रममा रुख ढल्दा स्थानीय ४८ वर्षीया माया गर्बुजाको मृत्यु भएको जिल्ला प्रहरी कार्यालयले जनाएको छ । जिल्ला प्रहरी कार्यालय म्याग्दीका प्रहरी निरीक्षक कुमार गुरुङले रुख ढल्न लाग्दा भाग्ने क्रममा चोट लागेर घाइते भएकी गर्बुजालाई उपचारका लागि बेनी अस्पताल ल्याउँदा चिकित्सकले मृत घोषणा गरेका बताए । फुलबारीका मानबहादुर भण्डारीको घरमा माया श्रीमान नविनसँगै टुनीको दाउरा काट्न गएकी थिइन्। नविनले रुख ढलाउने मेसिन चलाउने र मानबहादुर भण्डारीले बाटोमा मानिस हेर्न बसेका थिए। भाग्ने क्रममा रुख ढलेर मायाको टाउकोमा लागेको थियो । मायाको शव परीक्षणका लागि बेनी अस्पतालमा राखिएको थियो।
कर्णालीका तीन जिल्लामा 'समुदायमा कांग्रेस' अभियान,"वीरेन्द्रनगर : कर्णाली प्रदेशका तीन जिल्लामा 'समुदायमा कांग्रेस' अभियान सुरु भएको छ । नेपाली कांग्रेसको केन्द्रीय कार्यक्रम अनुसार कांग्रेसलाई समुदायसँग जोड्ने र जनताका सवालहरु बुझ्ने अभियान कर्णालीका सुर्खेत, दैलेख र सल्यान गरी तीन जिल्लामा एकैसाथ सुरु भएको हो । मंगलबार सुर्खेतको वीरेन्द्रनगरमा अभियानको सुरुवात गर्दै नेपाली कांग्रेसका केन्द्रीय सदस्य मानबहादुर नेपालीले जनताका समस्या र सवाल बुझ्न समुदायमा कांग्रेस अभियान थालिएको बताए । उनले भने,'नेपालको प्रमुख राजनीतिक दल कांग्रेस हुनुको नाताले जनताको भरोषा पनि कांग्रेससँग छ । पछिल्लो समय नेपाली समाजमा राजनीतिक दलहरूप्रति जनताका गुनासाहरू बढ्दै जाँदा कांग्रेसले आशाको किरण छर्न समुदाय केन्द्रीत अभियान थालेको हो । कर्णाली प्रदेशका हुम्ला, जुम्ला, मुगु, कालिकोट र डोल्पामा निकै जाडो भएका कारण यो अभियान चलेको छैन् । जाजरकोट र रुकुमपश्चिममा गत कात्तिकमा गएको विनासकारी भुकम्पबाट समस्यामा रहेका जनताहरुको राहत तथा पुननिर्माणका कार्यमा पार्टीका नेता तथा कार्यकर्ताहरु सक्रिय रहेकाले यो अभियान चलेको छैन् । नेपाली कांग्रेस प्रदेश कार्यसमितिका प्रवक्ता दमनबहादुर शाहीले भने,'पहिलो चरण कर्णालीका तीन जिल्ला सुर्खेत,दैलेख र सल्यानका सबै वडामा कांग्रेसका नेता तथा कार्यकर्ताहरु समुदायमा परिचालन भएका छन् । मंगलबार सुर्खेतको वीरेन्द्रनगर बजार क्षेत्रमा नेपाली कांग्रेस सुर्खेतका सभापति एवं प्रदेश सरकारका सामाजिक विकासमन्त्री खड्गबहादुर पोख्रेल,नेपाली कांग्रेस प्रदेश महामन्त्री निरञ्जन केसी,जिल्ला उपसभापतिहरु बिष्णु खड्का,टोपबहादुर रावत,सचिव देवकुमार सुवेदीसहितका नेता तथा कार्यकर्ताहरूले सरसफाइ गरे । समुदायमा कांग्रेस अभियानमा दैनिक समाजमा रहेका सबै तहमा काम गर्ने व्यक्तिहरू,व्यवसायीहरु, नागरिक समाज, बौद्धिक व्यक्तित्वसहित आम जनतासँग भेटघाट गर्ने,राजनीतिक दलप्रति नागरिकहरुको अपेक्षा र गुनासाहरू सुन्ने र सार्वजनिक ठाउँहरु सरसफाइ गर्ने कामहरु गरिने नेपाली कांग्रेस सुर्खेतका सचिव देवकुमार सुवेदीले बताए । उनका अनुसार यो अभियान सुर्खेतका सबै वडामा सञ्चालन भइरहेको छ ।"
"तमोरको पानी ताँखुवा, तेलिया र पेरेवादिनमा पुर्याइँदै","धनकुटा : छथर जोरपाटी गाउँपालिकाको वडा नम्बर ३, ४ र ५ मा तमोर नदीबाट खानेपानी लिफ्टिङ गरेर पुर्याइने भएको छ। जोरपाटी बृहत् खानेपानी आयोजनाअन्तर्गत ताँखुवा, तेलिया र पेरेवादिनमा खानेपानी पुर्याउन लागिएको हो। संघीय सरकारको १६ करोड २३ लाख रुपैयाँको लागतमा तमोर नदीबाट उत्तरपश्चिम १४ किमी खानेपानी लिफ्टिङ पूर्वाधारको काम जारी छ। उक्त खानेपानी आयोजनाबाट एक हजार दुई सय ९५ घरधुरी लाभान्वित हुने आयोजनाका अध्यक्ष विष्णु भुजेलले जानकारी दिए। सातवटा लिफ्टिङ स्टेशन र चार वितरण केन्द्र रहेको यस आयोजनाले सबैभन्दा बढी सुक्खाग्रस्त क्षेत्र, ताँखुवा र तेलिया गाउँवासीलाई फाइदा पुग्ने जनाइएको छ। गाउँमा भर्खरै कालोपत्र सडक आइपुगेको र खानेपानीसमेत उपलब्ध हुँदा अब गाउँबाट बसाइँसराइ रोकिने उनको भनाइ छ। खानेपानी समस्याका कारण बसाइँसराइले रित्तिन लागेको गाउँमा यस आयोजनाले पुनः मानिस फर्केर आउने आशा पलाएको वडा नम्बर ४ का सचिव शंकर ओझाले जानकारी दिए। २०७९ माघबाट दुई वर्षमा आयोजना पूरा हुनेगरी भद्रपुर झापाको एसएल सिद्धकाली जेभीले ठेक्का पाएको छ। हालसम्म ४० प्रतिशत आयोजनाको काम पूरा भएको कम्पनीका सञ्चालक गुणराज अधिकारीले जानकारी दिए। योजना अन्तर्गतस ७० किमी पाइप लाइन विस्तार, खानेपानी कार्यालय, नौवटा खानेपानी ट्यांकी र चारवटा सुरक्षा भवनको काम सकिएको उनले जानकारी दिए। काम गरेको दुई करोड ५० लाख रुपैयाँ रकम निकासा नपाउँदा आफूलाई काम गर्न कठिन भएको उनले गुनासो गरे। बजेट अभावका कारण ठेक्काको बाँकी रकम आउनेसमेत टुंगो नभएकाले काम रोकिन लागेको उनले जानकारी दिए। 'खानेपानी विभागले बजेटको टुंगो छैन, पैसा नआएसम्म काम नगर्नु भन्ने मौखिक जानकारी गराएको छ', उनले भने। समयमा बजेट उपलब्ध भए अगामी असार मसान्तसम्म काम सकेर साउनभदौबाट खानेपानी परीक्षण सुरु गर्ने उनले जानकारी दिए। रासस"
कतारमा प्रतिष्ठित कम्पनीमा काम लगाइने भन्दै रकम ठगी गर्ने पक्राउ,"काठमाडौं : वैदेशिक रोजगारीका लागि कतार पठाइदिन्छु भन्दै रकम ठगी गर्ने एकजना पक्राउ परेका छन्। पक्राउ पर्नेमा ललितपुरको इमाडोलका २४ वर्षीय मनोज कुमार साह रहेको प्रहरीले जनाएको छ। पीडित डम्बर कुमार पाहिकलाई वैदेशिक रोजगारीका लागि कतार पठाइदिने भन्दै दुई लाख रकम लिएर फरार भएपछि साहविरुद्ध प्रहरीमा उजुरी परेको थियो। सोही उजुरीका आधारमा खोजतलास गर्ने क्रममा साहलाई इमाडोलबाट नियन्त्रणमा लिएको उपत्यका अपराध अनुसन्धान कार्यालयका प्रवक्ता प्रहरी उपरीक्षक रविन्द्र रेग्मीले जानकारी दिए। उनले वैदेशिक रोजगारीका लागि कतार पठाइदिने र त्यसका लागि प्रतिव्यक्ति २ लाख ९० हजार रुपैयाँ लाग्ने ,त्यहाँ पुगेपछि प्रतिष्ठित कम्पनीमा काम लगाइदिने भन्दै विश्वास दिलाइ पीडित पाहिकबाट उक्त रकम लिइ फरार भएका थिए। साहलाई थप अनुसन्धान र कारवाहीका लागि वैदेशिक रोजगार विभाग ताहचाल पठाएको प्रहरीले जनाएको छ।"
उच्च अदालत पाटनका न्यायाधीश मरासिनीको हृदयघातबाट निधन,काठमाडौं : उच्च अदालत पाटनका न्यायाधीश मातृका मरासिनीको हृदयघातबाट निधन भएको छ। मंगलबार बिहान घरमै बसेका ५६ वर्षीय न्यायाधीश मरासिनीको स्वास्थ्यमा एक्कासी समस्या आएको थियो। लगत्तै उनलाई उपचारका लागि अस्पताल लगिएको थियो। अस्पताल पुर्याउने वित्तिकै चिकित्सकले मृत घोषणा गरेका थिए। उच्च अदालत पाटनका प्रवक्ता तीर्थराज भट्टराईले निवासमै रहेको बेला न्यायाधीश मरासिनीलाई हृदयघात भएको अन्नपूर्णलाई जानकारी दिए।हृदयघातपछि नेसनल अस्पताल लगिएका न्यायाधीश मरासिनीलाई लगत्तै चिकित्सकले मृत घोषणा गरेको उनले जानकारी दिए। उनको आजै अन्तिम दाहासंस्कार गरिने पारिवारिक स्रोतले जनाएको छ। मंगलबार न्यायाधीश मरासिनी समयमै अदालत नआइपुगेपछि उनको इजलास अधिकृतले गोला तानिदिएका थिए। गोला तानिएपछि मरासिनीलाई संयुक्त र एकल गरी दुईवटा इजलास परेको थियो। इजलास नम्बर ४ मा न्यायाधीश चन्द्रमणी ज्ञवाजीसँग संयुक्त इजलास र इजलास नम्बर ५ मा उनी एक्लै थिए। रौतहट जिल्ला अदालतबाट उनी केही दिनअघि मात्रै उच्चमा बढुवा भएर आएका थिए।
उपकुलपति कार्कीलाई कालोमोसो दल्न खोज्ने तीन जना पक्राउ,"धरान : बीपी कोइराला स्वास्थ्य विज्ञान प्रतिष्ठान धरानका उपकुलपति डा प्रल्हाद कार्कीलाइ कालोमोसो दल्न खोज्ने तीन जना पक्राउ परेका छन्। क्रान्तिकारी युवा संगठन नेपालका भीमबहादुर सार्की, शेरबहादुर कट्वाल (उदयपुर) र खेमबहादुर थापा (ताप्लेजुङ)लाई पक्राउ परेका हुन्। मंगलबार कार्कीलाइ समय मागेर प्रतिष्ठानका विषयमा कुरा गर्न पुगेका तीन जनाको समूहले एक घण्टा छलफल गरेपछि कालो मोसो दल्ने प्रयास गरेका थिए। कार्कीको कार्यकक्षमा रहेका घोपा अस्थायी प्रहरी पोस्टका इन्चार्ज प्रहरी निरीक्षक कृष्ण भट्टराई, वरिष्ठ हवल्दार भुपेन्द्र पोखरेल र हवल्दार टिकाराम कट्टेलको प्रहरी टोलीले तत्काल उनीहरूलाई नियन्त्रणमा लिएका हुन्। जिल्ला प्रहरी कार्यालय सुनसरीका डीएसपी नवीनकृष्ण भण्डारीले घटनाको अनुसन्धान थालिएको बताए।"
"बैतडीमा जीप दुर्घटना हुँदा एक जनाको मृत्यु, ७ घाइते","बैतडी : बैतडीमा जीप दुर्घटना हुँदा एक जनाको मृत्यु भएको छ भने ७ जना घाइते भएका छन्। मृत्यु हुनेमा वडा नम्बर ८ को कालागाउँकी १५ वर्षीया मनिसा बिष्ट रहेकी छन्। दोगडाकेदार गाउँपालिकाको सिल्लेगडाबाट कालागोरा गाउँ जाँदै गरेको सुपप्र ०१००२ ज १५३७ नम्बरको जीप मंगलबार दिउँसो वडा नम्बर २ को कटौजपानीमा दुर्घटनमा परेको हो। जीपमा चालकसहित ८ जना सवार रहेको र अन्य ७ जना घाइते भएको जिल्ला प्रहरी कार्यालय बैतडीका प्रहरी निरीक्षक नन्दराज जोशीले जानकारी दिए। घाइते हुनेमा वडा नम्बर ८ का चालक समेत रहेका ३० वर्षीय भुपेन्द्र बिष्ट, सोही ठाउँका ६५ वर्षीय गणेश बिष्ट, ५० वर्षीया बिरे लुहार, २६ वर्षीया घुमरा बिष्ट, ५० वर्षीया कृष्णा बिष्ट, ७० वर्षीया हरिमाया बिष्ट र १७ वर्षीय महेश बिष्ट रहेका प्रहरी निरिक्षक जोशीले बताए। घाइतेहरूको जिल्ला अस्पताल बैतडीमा उपचार भइरहेको छ। जीप सडकबाट करिब ५० मिटर तल खसेको छ। घटनाबारे अनुसन्धान भइरहेको प्रहरीले जनाएको छ।"
बजेट अभावले अर्घाखाँचीका १३१ खानेपानी योजना अलपत्र,"अर्घाखाँची : जिल्लामा चालु वर्ष निर्माण सम्पन्न हुने झन्डै एक सय ३१ खानेपानी आयोजना बजेट अभावका कारण अलपत्र परेका छन्। क्रमागत ५८ वटा खानेपानी योजनामा यस वर्ष आएको बजेटभन्दा बढी रकमको काम विगत वर्षमै उपभोक्ता समितिले सम्पन्न गरिसकेका छन् तर रकम भने पाउन सकेका छैनन्। क्रमागत ५८ वटा योजनामा विगतका वर्षमै १० करोड ५१ लाख रुपैयाँको काम सम्पन्न भए पनि रकम अभावले विगत वर्षको पनि रकम भुक्तानी गर्न नसकिएको खानेपानी तथा सरसफाइ डिभिजन कार्यालयका प्रमुख इन्जिनियर रामभरोस यादवले बताए। चालु वर्षमा विभिन्न विभिन्न आयोजनाका लागि ११ करोड ६५ लाख आएको छ। गत वर्षमै काम गरेका ५८ योजनाको रकम भुक्तानी गर्नका लागि १० करोड ५१ लाख रुपैयाँ बाँकी भएकाले योजनाहरू अलपत्र परेका हुन्। जिल्लामा रहेका सबै योजना सम्पन्न गर्न तीन अर्बभन्दा बढी लाग्छ तर खानेपानी योजनाका अघिल्लो वर्षमा भएका कामको पनि रकम भुक्तानी गर्न नसकिएपछि समस्या सिर्जना भएको उक्त कार्यालयले जनाएको छ। अघिल्ला वर्षहरूमा सम्पन्न भएका योजनाको भुक्तानीका लागि आवश्यक बजेट निकासा गर्न लुम्बिनी प्रदेश सरकारको खानेपानी, ग्रामीण तथा सहरी विकास मन्त्रालयमा पटकपटक पत्राचार गर्नाका साथै मन्त्रालयमै गएर ध्यानाकर्षण गराउँदा पनि रकम निकासा हुन नसकेको प्रमुख यादवको भनाइ थियो। रकम पाउन नसकेपछि गाउँका योजनाहरू अलपत्र छन्। खानेपानी योजनाको काम गाउँका उपभोक्ताहरू मिलेर गरेकामा रकमको अभावका कारण पूरा गर्न नसक्दा निर्माणाधीन आयोजना अलपत्र परेका हुन्। केही संरचना जीर्ण बनेको शीतगंगा१० का हिम्मत पोख्रेलले बताए। जिल्लामा साना र ठूला गरी झन्डै एक सय ३१ खानेपानीका आयोजना प्रदेश सरकारमार्फत निर्माणाधीन अवस्थामा छन्। डिभिजन प्रमुख यादवले भने, 'अधिकांश खानेपानी योजनाको लागत एक करोडभन्दा बढी हुन्छ तर बजेट चारपाँच लाख मात्रै विनियोजन हुनेगर्छ। थोरै पैसाले काम हुन सक्दैन खानेपानीको ट्यांकी बनाउँदा बनाउँदै बीचमा छोड्न पनि मिल्दैन पाइप पनि बीचमा छोड्न मिल्दैन उपभोक्ताले छिटो काम गरेर खानेपानी खान चाहन्छन् तर बजेट कम भएपछि उपभोक्ताले केही बढी काम गरे पनि अहिले बजेट नआएपछि धेरै योजना अलपत्र परेका हुन्।' अर्घाखाँची र प्यूठानमा खानेपानी आयोजनामा गर्नुपर्ने निर्माणका संरचनाहरू बनिसकेकाले कामको रकम भुक्तानीका लागि सचिवस्तर तथा मुख्यमन्त्रीस्तरमा पटकपटक छलफल भए पनि निष्कर्षमा पुग्न नसकिएको वन, वातावरण, पर्यटन तथा खानेपानी मन्त्रालयका महाशाखा प्रमुख इन्जिनियर गुणानिधि पोख्रेलले बताए। लुम्बिनी प्रदेश सरकारबाट बजेट उपलब्ध नहुँदा आयोजनाका काममा असर परेको विषयलाई लिएर जिल्लाका राजनीतिक दलका नेताहरूले समेत मुख्यमन्त्री डिल्लीबहादुर चौधरीको ध्यानाकर्षण गराएको नेपाली कांग्रेसका जिल्ला सचिव कृष्णप्रसाद खनालले बताए। खानेपानी डिभिजन कार्यालयका सूचना अधिकारी गोविन्दप्रसाद आचार्यका अनुसार सबै आयोजना सम्पन्न गर्न चालु वर्षको दररेटअनुसार करिब तीन अर्ब बजेट आवश्यक पर्दछ। मन्त्रालयबाट आउने बजेट बर्सेनि घट्दै आएको छ। प्राप्त स्रोतका अनुसार सबै आयोजना आर्थिक वर्ष २०७९८० मा सम्पन्न हुनुपर्ने हो। आयोजनाको लागत अनुमानका आधारमा काम गर्न बर्सेनि कम्तीमा ५० करोड रकम आवश्यक पर्ने भए पनि चालु आर्थिक वर्षमा झन्डै १३ करोड मात्रै आएको छ। चालु आवमा आवश्यक बजेटको पाँच प्रतिशत बजेट पनि उपलब्ध छैन। हामीले सबै काम द्रुतगतिमा गर्छौं भनेर मात्रै भएन। रकम अभावले काम रोकिएका छन्। सबै आयोजना पाइपलाइनमै छन्। बजेट अभावका कारण काम अघि बढाउन नसक्दा थुप्रै आयोजना सम्पन्न नहुँदै भग्नावशेषमा परिणत हुने अवस्था आएको डिभिजन प्रमुख यादवको भनाइ थियो।"
"दुई वर्षमै डेढ अर्बको कारोबार, ३४ जनाले उजुरी दिएपछि समातिए डम्बर","काठमाडौं : सप्तरी राजविराजका डम्बर साहलाई अनलाइन ठगी गरेको आरोपमा प्रहरीले पक्राउ गरेको छ। उपत्यका अपराध अनुसनधान कार्यालयको प्रहरी टोलीले उनलाई पाँचथरबाट पक्राउ गरेको हो। उनले दुई वर्षको अवधिमा अनलाइनबाटै करिब डेढ अर्ब रुपैयाँ ठगी गरेका छन्। पछिल्लो समय सामाजिक सञ्जालबाट हुने ठगी ह्वात्तै बढेको छ। विभिन्न पुरस्कारका नाममा गरिने ठगीमा सर्वसाधारण सजिलै पर्नेगरेको प्रहरी अनुसन्धानबाट खुलेको छ। सामाजिक सञ्जालबाट ठगिएको भन्दै आउने उजुरी केलाउँदै जाँदा अपराध अनुसन्धान कार्यालयको टोलीले एउटा अकाउन्ट ठगी कार्यमा पटकपटक प्रयोग भएको प्रमाण जुटायो। काठमाडौं उपत्यका अपराध अनुसन्धान कार्यालयका प्रहरी निरीक्षक निर्मल थापाका अनुसार उक्त अकाउन्टविरुद्ध कार्यालयमा ३४ जनाको उजुरी आएको थियो। उजुरी पछ्याउँदै जादा प्रहरीले डम्बरको यो धन्दा पत्ता लगाएको हो। उनको खातामा २ वर्षमा १ अर्ब ४९ करोड रुपैयाँको अनलाइन कारोबार गरिएको थियो। उपत्यका अपराध अनुसन्धान कार्यालयका प्रमुख सोमेन्द्र सिंह राठौरका अनुसार अनलाइन ठगी गरेको भन्दै अपराध अनुसनधान कार्यालयमा हरेक वर्ष १२१३ सय उजुरी आउने गर्छ। यस्तै उजुरी पछिल्लो समय बढ्दो क्रममा छ। प्रहरीका अनुसार शाहलाई ताप्लेजुङबाट फर्किँदै गर्दा बाटोमै पक्राउ गरिएको हो। उनले विभिन्न तरिकाले अनलाइन ठगी गर्ने गर्थे। क्रिप्टो अकाउन्टमा पनि पैसा लोड गर्ने गर्थे। अनलाइन पैसा चाहिनेलाई स्क्यानरबाट पठाइदिने गर्थे। क्यास चाहिनेलाई नगद नै पुर्याउने गर्थे। आफूलाई इन्जिनियर हुँ भन्दै शाहले विभिन्न व्यक्तिलाई प्रलोभनमा पार्ने गर्दथे। उनले अमेरिकामा मात्रै चलाउन सकिने क्यास एपसमेत चलाउने गरेका थिए। नेपालमा ईसेवा, खल्तीलगायतका एपजस्तै डिजिटल पेका लागि अमेरिकामा क्यास एप चलनमा छ। क्रिप्टोकरेन्सी कारोबार गर्ने ७ जना पक्राउ क्रिप्टोकरेन्सीको कारोबार गरेको आरोपमा उपत्यका अपराध अनुसन्धान कार्यालयको प्रहरी टोलीले ७ जनालाई पक्राउ गरेको छ। अवैधरूपमा क्रिप्टोकरेन्सी बिटकोइनमार्फत् जुवा, मिल्किवे, गेमभल्ट, फायरकिरिन, भेगास स्विप्स, अरियन स्टार्सजस्ता खेल खेलाइरहेको सूचनासँगै प्रहरीले यो गिरोहको खोजी गरेको थियो। नेपालमा कुनै पनि अनलाइन जुवा खेल्न कानुनले बन्देज गरेको छ। पक्राउ पर्नेमा सिराहाका मिथलेशकुमार मण्डल, मुरारी साह, आर्यन साह, अनिशकुमार रौनियार, रोशन चौधरी जैसवाल, शिवमकुमार यादव र हरिशंकर चौधरी छन्।"
"आज शहीद दिवस, देशभर विभिन्न कार्यक्रम गरी मनाइँदै","काठमाडौँ : देश र जनताका लागि शहादत प्रदान गर्ने शहीदहरूको सम्मानमा विभिन्न कार्यक्रमका साथ आज देशभर विभिन्न कार्यक्रमका साथ शहीद दिवस मनाइँदैछ। इतिहासको विभिन्न कालखण्डमा प्रजातन्त्र, राष्ट्र र स्वतन्त्रतासहित जनताका पक्षमा भएका आन्दोलनमा मृत्युवरण गरेका वीर सपुतहरूको सम्मानमा आज विविध कार्यक्रमका साथ देशभर शहीद दिवस मनाइने परम्परा छ। गत वर्षहरूमा जस्तै यस वर्ष पनि शहीदरूको योगदानको चर्चा गर्दै यही माघ १० देखि १६ गतेसम्म सप्ताहव्यापीरूपमा दिवस मनाउने कार्यक्रम जारी छ। विसं २०१२ देखि नै तत्कालीन काठमाडौँ नगरपालिकाको संयोजकत्वमा प्रत्येक वर्ष माघ १६ गते शहीको सम्झनामा दिवस मनाउन थालिएको हो। देश र जनताका लागि प्राण आहुति दिनुहुने शहीदहरूको विशेष सम्झना गरिने दिनका रुपमा शहीद दिवसलाई लिइन्छ। प्रजातन्त्र, नागरिक अधिकार र स्वतन्त्रताको माग गर्दा विसं १९९७ मा शहीद शुक्रराज शास्त्रीलाई माघ १० गते काठमाडौँको टेकुस्थित पचलीमा, माघ १३ गते धर्मभक्त माथेमालाई सिफलमा र गङ्गालाल श्रेष्ठ एवं दशरथ चन्दलाई माघ १५ गते शोभाभगवतीमा तत्कालीन राणा शासकले मृत्युदण्ड दिएका थिए। यही माघ १६ गते शहीद दिवसका अवसरमा बिहान शान्तिवाटिका रत्नपार्कदेखि शहिद स्मारक लैनचौरसम्म प्रभातफेरी कार्यक्रम आयोजना गरिने जनाइएको छ। प्रधानमन्त्री, मन्त्रि, नेपाल सरकारका उच्चपदस्थ अधिकारी, जनप्रतिनिधि, सुरक्षा निकायको ब्यान्ड टोली र मार्चपास टोलीसहितको प्रभातफेरी शहिद स्मारक लैनचौर पुगी ज्ञातअज्ञात शहीदप्रति श्रद्धाञ्जलि अर्पण गर्ने कार्यक्रम रहेको काठमाडौँ महानगरपालिकाले जनाएको छ। शहीदलाई प्रत्येक वर्ष माघ १६ गते सम्झने गरे पनि सपना पूरा गर्न हुनुपर्ने जति काम नभएको गुनासो यस अवसरमा हुने गरेको सुनिन्छ। यस दिन हुने औपचारिक कार्यक्रममा जिम्मेवार अधिकारीहरुबाट शहीदको सपना पूरा गर्न लागिपरेको प्रतिबद्धता भने निरन्तर आउने गरेको छ। पछिल्लो समय स्पष्ट परिभाषा नगरी शहीद घोषणा गरिएको भनी जनस्तरबाट टिप्पणी हुने गरेको छ। रासस"
नवलपरासीमा ६ महिनामा दुईजना बालकसहित २९ जना लागुऔषध कारोबारी पक्राउ,"परासी : जिल्लामा लागुऔषध कारोबार नियन्त्रण गर्न नवलपरासी प्रहरीले लागुऔषध कारोबारी र सेवन गर्नेलाई धमाधम पक्राउ गर्न थालिएको छ। चालु आर्थिक वर्ष ८०८१ को साउनदेखि हालसम्म प्रहरीले जिल्लाका विभिन्न ठाउँबाट २९ जनालाई पक्राउ गरेको छ । त्यस अवधिमा लागुऔषधका १८ वटा मुद्दा दर्ता गरेर कानुनी प्रकृया अघि बढाइएको जिल्ला प्रहरी कार्यालय नवलपरासीका सूचना अधिकारी डीएसपी रेशम बोहराले जानकारी दिए । पक्राउ पर्नेमा नवलपरासीलगायत चितवन,रुपन्देही र भारतीय नागरिक समेत छन् । पक्राउ परेका अधिकांश कारोबारीहरू रहेको डीएसपी बोहराले बताए । बेचबिचखनका लैजादै गरेको अवस्थामा उनीहरु लागूऔषधसहित पक्राउ परेका हुन् । कारोबारीहरूले लागुऔषध पुर्याउनका लागि बालकलाई समेत प्रयोग गर्ने गरेको पाइएको छ । पक्राउ परेका २९ जनामध्ये २ जना बालक छन् । अन्यमा २० जना पुरुष, २ जना महिला र ५ जना भारतीय नागरिक रहेको प्रहरीले जनाएको छ । पक्राउ परेकाहरूसँग बरामद भएका लागुऔषधमा गाँजादेखि खैरो हेरोइनसमेत छन् । त्यसैगरी ६ महिनाको अवधिमा बरामद भएका अन्य लागुऔषधमा विभिन्न नाम गरेका ८ हजार बढी ट्याव्लेट र २१ सय एम्पुल लागुऔषध छन् । अन्य सिरफ लागुऔषधसमेत छन् । जिल्लाको महेशपुर, भूजहवा, झोलनीपुर, गेर्मीलगायतका नाकालाई लागुऔषधको ट्रान्जिट प्वाइन्टका रुपमा रहेका छन् । ति नाकाहरुबाट कारोबारीहरुले मोटरसाइकल र साइकल प्रयोग गरी शरीरका विभिन्न भाग तथा झोलामा राखेर लागुऔषध ल्याउने गरेको पाइएको छ । पछिल्लो समय नयाँ अनुहारका व्यक्तिमाथि प्रहरीले निगरानी बढाएपछि उनीहरुले सीमा क्षेत्रका युवाहरुलाई प्रयोग गर्ने गरेको बताइएको छ । सीमा क्षेत्रबाट स्थानीय युवाहरुमार्फत मगाएर कारोबारीहरुले बुटवल,नारायणगढ,काठमाडौं,पोखरालगायतका सहरमा पुर्याउने गरेको बताइएको छ । त्यस्तै केही कारोबारीहरूले लागुऔषधलाई जिल्लाका विभिन्न ठाउँमा रहेका व्यक्तिलाई विक्री गर्ने गरेका छन् । ति व्यक्तिसँगबाट घरमै पुगेर सेवनकर्ताहरूले खरिद गर्ने गरेको समेत पाइएको छ । प्रहरीले लागुऔषध नियन्त्रणका लागि प्रयास गरे पनि लुकिछिपी बेचबिखन र ओसारपसारमा भने सोचेअनुरुप कमी आउन सकेको छैन ।"
यसरी मनाइयो सहिद दिवस,"काठमाडौं : देश र जनताका लागि सहादत प्रदान गर्नेहरूको सम्मानमा विभिन्न कार्यक्रम गरी सहिद दिवस मनाइएको छ । सोही क्रममा काठमाडौंमा महानगरपालिकाको आयोजनामा मंगलबार बिहान शान्तिवाटादेखि सहिद स्मारक लैनचौरसम्म प्रभातफेरि निकाली सहिदको स्मारकमा माल्यार्पण गरिएको छ । सुरक्षा निकायको ब्यान्ड टोली र मार्चपास टोलीसहितको प्रभातफेरी सहिद स्मारक लैनचौर पुगी ज्ञातअज्ञात सहितप्रति श्रद्धाञ्जली अर्पण गरिएको हो । दिवसका अवसरमा लैनचौरको सहिद स्मृति पार्कमा आयोजित कार्यक्रममा सम्बोधन गर्दै प्रधानमन्त्री पुष्पकमल दाहाल प्रचण्डले जहानियाँ राणा शासनको अन्त्य र लोकतन्त्रको स्थापनाका निम्ति विसं१९९७ सालमा आफ्नो जीवनको बलिदान गर्ने महान् सहिदहरू शुक्रराज शास्त्री, धर्मभक्त माथेमा, दशरथ चन्द, गङ्गालाल श्रेष्ठलगायतको स्मरण र सम्मानमा प्रत्येक वर्ष माघ १६ गतेलाई सहिद दिवसको रूपमा मनाउँदै आएका भन्दै सहिदका सपना पूरा गर्न मन,वचन र कर्मले सबै क्रियाशील रहन आवश्यक रहेको बताए । उनले सहिदहरूले देखेका सपना र गरेको अठोटलाई शीरोधार्य गर्नुपर्ने भन्दै क्रान्तिका बाँकी कार्यभारहरू पूरा गर्न संकल्प गर्ने दिन भएको पनि बताए । प्रधानमन्त्री प्रचण्डले राष्ट्रियता,लोकतन्त्र र जनजीविकाको पक्षमा संघर्ष गर्ने क्रममा बलिदान गर्ने सहिदहरू विगत, वर्तमान र भविष्यका निम्ति समेत सबैका लागि प्रेरणाका श्रोत र पथप्रदर्शक रहेको बताए । उनले आजको दिन महान् सहिदहरूको स्मरणका साथै देश र जनताको मुक्ति एवं प्रगतिका निम्ति उनीहरूले देखेका सपना र गरेको अठोटलाई शिरोधार्य गर्दै क्रान्तिका बाँकी कार्यभार पूरा गर्न सङ्कल्प गर्न आग्रह गरे। कार्यक्रममा काठमाडौं महानगरपालिकाकी उपप्रमुख सुनिता डंगोलले सहिदले देखेका सपनालाई साँचो अर्थमा कार्यान्वयन गर्नका लागि अहिले सबैका बीचमा साझा संकल्प चाहिएको बताए । उनले जनताका चाहनाबमोजिम सेवा सुविधा उपलब्ध गराउन स्वतन्त्रता र सँगसँगै समता र समुचित उपभोग गर्न सहिदहरुको सपना साक्षी राखेर एकजुट भएर काम गर्ने बेला आइसकेको बताए । समृद्धिको मुल आधार भनेको आर्थिक विकास र रोजगारी रहेको भन्दै यसलाई सार्थक बनाउनका लागि महानगरपालिकाले आफ्नो क्षेत्र र अधिकार भित्र रहेर काम गरिरहेको उल्लेख गरे। कार्यक्रममा गृहमन्त्री नारायणकाजी श्रेष्ठ, परराष्ट्रमन्त्री नारायण प्रकाश साउदलगायतको उपस्थिति रहेको थियो ।"
स्वतन्त्रता र नागरिक अधिकार शहीदको बलिदानको प्रतिफल : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले हामीले अहिले उपभोग गरिरहेको स्वतन्त्रता र नागरिक अधिकार विगतमा शहीदको बलिदानको प्रतिफल भएको बताएका छन्। शहीद दिवस २०८० को अवसरमा शुभकामना सन्देश जारी गर्दै उनले शहीदको बदिलानकै कारण स्वाधीन र सार्वभौमसत्ता सम्पन्न राष्ट्र नेपालको स्वतन्त्र नागरिकका रूपमा उँचो शिर लिएर बाँच्न पाएको उल्लेख गरेका हुन्। पूर्वराष्ट्रपति भण्डारीले शहीदको बलिदानद्वारा प्राप्त भएको सङ्घीय लोकतान्त्रिक गणतन्त्रात्मक शासन व्यवस्थाको रक्षा गर्दै दिगो शान्ति, सुशासन, विकास र समृद्धिको लक्ष्य पूरा गर्नेतर्फ सबै अग्रसर हुनु नै शहीदप्रति सच्चा श्रद्धान्जली हुने बताइन्। निरङ्कुस र तानाशाही शासन व्यवस्थाको स्मरण गर्दै उनले पहिलाका दिनमा हामीनागरिकहैनरैतीको रूपमा शिर झुकाएर बाँच्न विवश भएको उल्लेख गरिन्। नेपाली जनतालाई स्वतन्त्र र सार्वभौमसत्ता सम्पन्न नागरिक बनाउन निरङ्कुश र तानाशाही शासन व्यवस्थाविरुद्ध भएका विभिन्न आन्दोलनहरुमा आफ्नो अमूल्य जीवन बलिदान गर्नुहुने महान् सहिदह धर्मभक्त माथेमा, दशरथ चन्द, गङ्गालाल श्रेष्ठ र शुक्रराज शास्त्रीलगायत सम्पूर्ण ज्ञातअज्ञात अमर शहीदहरुप्रति भावपूर्ण श्रद्धाञ्जली अर्पण गर्दछु,जारी शुभकामना सन्देशमा उनले उल्लेख गरेकी छन्। उनले न्यायपूर्ण, समतामूलक, सभ्य एवं सुसंस्कृत समाजका साथै समृद्ध राष्ट्र बनाउने शहीदको सपनालाई मूर्त रूप दिन आआफ्नो तर्फबाट इमान्दारीताका साथ भूमिका खेल्नुपर्ने बताइन्।  रासस"
बाँदर र बँदेलले सास्ती दिन थालेपछि गुल्मीमा झाडी फडानी,"गुल्मी : गुल्मीमा बाँदर र बँदेलले सास्ती दिन थालेपछि झाडी फडानी सुरु भएको छ। जिल्लाको रेसुंगा नगरपालिका१ मा बाँदर र जंगली जनावरले सास्ती पुर्याएको नागरिकले गुनासो गरेपछि वडा कार्यालयले कुकाठ र झाडी फडानी सुरु गरेको हो। वडा कार्यालयमार्फत झाडी फडानी गरेसँगै छोरा छोरीलाई विद्यालयमा आवतजावत र बारीमा तरकारी रोप्न थप सहज हुने अपेक्षा लिएको स्थानीय सुन्तली कामीले बताइन्। पहिले घनाघोर झाडी र रुखका कारण पारी गाउँ देख्न, छोराछोरी स्कुल पठाउन मुस्किल पर्थ्यो,' उनले भनिन्, वडाले झाडी र कुकाठको फडानी गरेपछि बस्तीसँगै मेरो मन समेत उज्यालो बनेको छ।' यतिबेला घनाघोर झाडी फडानीले गाउँ उज्यालो बनेको छ। बाक्लो झाडी र कुकाठका कारण बाँदरले हैरानी दिएको र धपाउन समेत मुस्किल परेको स्थानीय शान्ता पन्थीले बताइन्। बाँदरले घर भित्र्याएको अन्नबाली सखाप बनाउने र प्रायः दुख दिने गरेको किसान बताउँछन्। कुनै समय खेती गर्दै आएको जग्गा समेत बाँदरका कारण बाँझो राख्नुपर्ने अवस्था आएको छ। वडा कार्यालयले यस वर्ष आर्दश बोर्डिङदेखि २ नम्बर वडा कार्यालयको सिमानासम्म फडानी गरेको छ। गतवर्ष वडा कार्यालयले ४५ दिन बाँदर हेरालु राखेर ३० हजार भुक्तानी गरेको थियो। त्यसबाट राम्रो प्रतिफल नआएपछि यस आर्थिक वर्ष कुकाठ, बाँस र झाडी फडानी गरी नागरिकलाई सहजता दिने उद्देश्य रहेको वडाध्यक्ष रामप्रसाद पन्थीले जानकारी दिए। यस आर्थिक वर्षमा कुकाठ र झाडी फडानी गर्न वडा कार्यालय मार्फत ७० हजार विनियोजन गरिएको छ। फडानी गरेको खाली जग्गामा कागती, टिमुर,अदुवा, पिडालु, बेसार लगायतका फलफूलका बिरुवा रोप्ने वडाध्यक्ष पन्थीले बताए।"
निर्माण अलपत्र पारेर ठेकदार माननीय टाप,"काठमाडौं : रामेछाप सदरमुकाम जोड्ने मन्थलीचिसापानी सडक निर्माणका लागि तीन वर्षअघि नै ठेक्का लगाइएको थियो। डेढ वर्षभित्र निर्माण गरिसक्ने समयसीमा तोकिएको थियो। तर, ठेक्का भएको तीन वर्ष बितिसक्दा पनि सात किलोमिटर सडक निर्माण हुन सकेको छैन। स्थानीय धुलाम्मे सडकमै यात्रा गर्न विवश छन्। सात किलोमिटरमध्ये अहिलेसम्म जम्मा २ किलोमिटर मात्रै कालोपत्रे भएको छ। सडक निर्माणको ठेक्का लिएर जनतालाई सास्ती दिने ठेकेदार हुन्, त्यही जिल्लाका सांसद पूर्णबहादुर तामाङ। जनताको सुविस्ताका लागि दिनरात खट्नुपर्ने माननीयले नै दुःख दिएपछि स्थानीय आन्दोलित भएका छन्। माननीयको गैरजिम्मेवारले आजित भएपछि स्थानीय आन्दोलित भएका हुन्। माननीयले ठेक्का लिएका सडक अलपत्र पारेका छन्। चिसापानीमा अरु ठेकेदारले लिएका विद्यालय भवन, स्वास्थ्य चौकीलगायतका संरचना पनि अस्तव्यस्त र अपूरा छन्, उक्त आयोजना पूरा गर्न अन्य ठेकेदारलाई दबाब दिन सांसद तामाङसमक्ष स्थानीयले आग्रह गर्दा उनले चासो दिएका छैनन्। माननीय ठेकेदारसहित अन्य ठेकदारले पनि जिम्मा लिएका पूर्वाधार समयमा निर्माण नगरेर जनतालाई दुःख दिएपछि नागरिक सरोकार तथा संघर्ष समिति नै गठन गरेर स्थानीय विरोधमा उत्रिएका छन्। उनीहरूले सात दिनभित्र निर्माण सुरु नगरे ठेकदार र तालुकदार निकायविरुद्ध आन्दोलन गर्ने घोषणा गरेको संघर्ष समितिका संयोजक प्रकाश श्रेष्ठले बताए। सडक अलपत्र छाडेर सांसद तामाङले जनताको स्वास्थ्यसँग खेलवाड गरिरहेको स्थानीय सुभास श्रेष्ठले आक्रोश पोखे। धोएर सुकाउन राखेको लुगा धुलो नटकटकाइ लगाउनै सकिँदैन। माननीयज्यूले नै सडक निर्माणको काम अलपत्र पारेर हामीलाई दुःख दिइरहनुभएको छ, उनले भने। रामेछाप सदरमुकाम मन्थलीलाई चिसापानीसँग जोड्ने मुख्य सडक तीन वर्षदेखि अलपत्र र लथालिंग अवस्थामा छ। हिउँदमा धुलोले स्थानीयलाई हैरान पार्छ भने वर्षामा हिलो भएर हिँडिसाध्य हुँदैन। चिसापानीका अर्का स्थानीय श्रवण श्रेष्ठ यसरी दुखेसो पोख्छन्, एउटा बस सडकमा कुद्यो भने पूरै बस्ती नै धुलोले छोपिन्छ। सडक अलपत्र छाडेर माननीयज्यूले हामीलाई केको सजाय दिइरहनुभएको छ ? यही दिन देख्नलाई हो त भोट हालेर माननीय बनाएको ? बागमती प्रदेश सरकारको भौतिक पूर्वाधार विकास मन्त्रालयबाट २०७६०७७ मा पक्की सडक निर्माणका लागि टेन्डर आह्वान हुँदा एमएस कान्छाराम कन्ट्रक्सन कम्पनीले ठेक्का पाएको थियो। जसका सञ्चालक उनै माननीय तामाङ हुन्। तामाङको निर्माण कम्पनीले २०७७ असार २७ गते भ्याटसहित १९ करोड १ हजार ४ सय ५० रुपैयाँमा ठक्का लिएको थियो। निर्माणको काम ८० प्रतिशत पूरा भएको देखाउँदै कम्पनीले १५ करोड ३२ लाख ७६ हजार ६ सय ८७ रुपैयाँ भुक्तानी लिइसकेको छ। काम भने जम्मा दुई किलोमिटर मात्रै भएको छ। तामाङले नक्कली प्रगति प्रतिवेदन देखाएर भुक्तानी लिएको संघर्ष समितिका संयोजक श्रेष्ठले बताए। सात दिनभित्र सडक निर्माणको काम सुरु नगरिएर सडक आन्दोलन गर्दै मन्थली बजार बन्द गर्छौं। यो हाम्रो रहर होइन्, बाध्यता हो, उनले भने। सडक निर्माणका लागि पटकपटक ताकेदा गर्दा पनि सुनुवाइ नभएपछि स्थानीय आन्दोलित हुनुपरेको स्थानीय रवीन्द्रकुमार श्रेष्ठले बताए। उनका अनुसार मन्थली नगरपालिका८ को वडा कार्यालयको अग्रसरतामा २०७९ पुस ६ गते निर्माण व्यवसायी र स्थानीयबीच भौतिक पूर्वाधार कार्यालय रामेछापमा बैठक बसेको थियो। बैठकमा २०७९ चैत मसान्तसम्म निर्माण सम्पन्न गर्ने सहमति भएको थियो। तर, सहमति भएको पनि १० महिना बित्दा पनि निर्माण कम्पनीले काम सुरु नगरेपछि आन्दोलित हुनुपरेको स्थानीय घनश्याम श्रेष्ठले बताए। गत मंसिर १५ गते व्यवसायीले सडक निर्माण तुरुन्त थाल्ने लिखित सम्झौता पनि गरेका थिए। त्यो सम्झौता भएको दुई महिना बितिसक्दा पनि माननीय ठेकेदारले काम सुरु नगरेको स्थानीय बताउँछन्। हामीले सडक बनाइदिन माननीयज्यूलाई गाउँदेखि काठमाडौंस्थित उहाँको निवासमै पुगेर ज्ञापनपत्र बुझायौं। तर, हाम्रो कुरा सुनवाई भएन, स्थानीय सुभास श्रेष्ठ भन्छन्, एक फिटसम्म धुलो जमेको छ। गाडी गुड्यो कि धुलो उडिहाल्छ। धुलो उडेपछि बाटो नै देखिँदैन। कुनै दिन ठूलै दुर्घटना नहोला भन्न सकिन्न। भौतिक पूर्वाधार विकास कार्यालय प्रमुख वीरेन्द्र बज्राचार्यले निर्माण व्यवसायीले समयमा नै काम नगर्दा जनताले समस्या भोग्नु परिरहेको बताए। यसपालि बजेट पनि बिनियोजन भएको छैन। त्यही कारण पनि सडक निर्माण सुरु नभएको हो। उनले निर्माण व्यवसायीलाई पटकपटक ताकेता गर्दा काम गर्छौं भनिरहेको बताए। व्यवसायीले काम गर्छौं भनिरहेका छन्। अब पनि काम नथाले कारवाही प्रक्रिया अघि बढाउँछौं, उनले भने। सांसद तामाङले सडक निर्माणका लागि म्याद थप भएको बताउँदै काम सुरु हुने बताए। अब बाँकी काम सुरु गर्छौं, उनले भने, फागुनभित्र काम सक्छौं। विद्यालय र स्वास्थ्यचौकी पनि अलपत्र २०७२ सालको भूकम्पपछि चिसापानीको विद्यालय र स्वास्थ्यचौकी भवन जीर्ण भए। विभिन्न दाताको सहयोगमा भवन निर्माण थालियो। तर, लामो समय बितिसक्दा पनि भवन पूरा हुन सकेको छैन। सांसद तामाङलाई ज्ञापनपत्र बुझाउँदै विद्यालय र अस्पताल भवनको पनि पूरा गरिदिन आग्रह गर्दा पनि चासो नदिएको स्थानीयले बताए । २०७७७८ मा एडीबीको आर्थिक सहयोगमा भीमेश्वर माविका दुई भवन ६ करोड ४५ लाख २७ हजार ९ सय ६८ रुपैयाँमा एक कम्पनीले ठेक्का लिएको थियो। सो कम्पनीले माउन्ट पुमोरी कम्पनीलाई पेटी ठेक्का दिएको थियो। निर्माण सुरु भएको ४ सय ५० दिन अर्थात् २०२४ मार्चभित्र सम्पन्न गर्नुपर्ने छ। तर, म्याद सकिनै लाग्दा पनि भवनको निर्माण अधुरै छ। संघर्ष समितका संयोजक श्रेष्ठ भन्छन्, जीर्ण भवन भत्काएर नयाँ बनाउन थालियो। तर, समयमा बन्ने छाँटकाँट नहुँदा पढाइ प्रभावित भइरहेको छ। यसैगरी चिसापानीको स्वास्थ्य चौकी भवन निर्माण पनि पूरा नहुँदा सेवा सञ्चालनमा समस्या भइरहेको स्थानीयको गुनासो छ।"
साइकल मेरो नशा नशामा छ,"जब म अमेरिकाबाट आफ्नो पढाइ सकाएर नेपाल फर्किए त्यस यता साइकलबाहेक अन्य साधनको प्रयोग कमै गरेको छु । अमेरिकाबाट फर्केको अहिले ३० वर्ष भयो। मेरो अन्य गाडी र मोटरसाइकलको लाइसेन्स पनि छैन। यात्रा गर्दा मेरो भरपर्दो र आन्नदको सहयात्री यही एउटा साइकल हो, कीर्तिपुर नगरपालिका२ निवासी ५६ वर्षीय भूषण तुलाधर आफ्नो अनुभव सुनाउँदै भन्छन्, नेपालका बहुसंख्यक नागरिकहरू अहिले पनि साइकल चढछन्। तर, यो अझै संस्कार र व्यावहारिक रूपमा परिणत हुन सकिरहेको छैन। तुलाधार वातावरण विज्ञ हुन्। ३० वर्ष अघि अमेरिकाबाट वातावरण इन्जिनियरिङमा स्नातकोत्तर तहसम्मको पढाइ पुरा गरेर नेपाल फर्किएका हुन्। राष्ट्रिय जनगणना २०७८ को तथ्यांकअनुसार नेपालका ३ प्रतिशत घरमा मात्र गाडी, २७ प्रतिशत घरमा मोटरसाइकल र ३५ प्रतिशत घरमा साइकल छन्। यो तथ्यांकले पनि नेपालमा साइकल चढ्नेहरूको संख्या धेरै भएको देखिन्छ। तर, काठमाडौंमा १० प्रतिशत घरमा गाडी, ४८ प्रतिशत घरमा मोटरसाइकल र जम्मा १ दशमलव ५ प्रतिशत घरमा साइकल छन्। तुलाधरका अनुसार तराईका जिल्लाहरू बाहेक अन्य ठाउँमा साइकल चढ्ने संस्कृतिको अझै विकास हुन सकेको छैन। काठमाडौंमा त साइकल चढ्ने कुरालाई सरकारले ध्यानै दिएको पाइँदैन, तुलाधर भन्छन्, राज्यले साइकल संस्कृतिलाई कति पनि प्राथमिकतामा राखेको छैन। उनले नेपालमा साइकलको यात्राले जीवन स्वस्थ्य मात्र नभएर राज्यको अर्थतन्त्रलाई समेत सघाउ पुर्याउने विचार व्यक्त गरे। राज्यले गाडी लक्षित यातायातलाई मात्र प्राथमिकता दिएको तर साइकल यात्रालाई ध्यान नदिँदा वातवरण दिनप्रतिदिन बिग्रँदै गएकोप्रति उनले चिन्ता व्यक्त गरे। रुपन्देहीको तिलोत्तमा नगरपालिका, धनगढी उपमहानगरपालिका, ललितपुर महानगरपालिका लगायतका केही सहरहरूमा साइकल लेनलाई पनि प्राथमिकता दिएर सडक निर्माण गरिएको भए पनि देशकै राजधानी काठमाडौं उपत्यकामा यससम्बन्धी चासो नदिएको पाइएको उनले सुनाए। सडक विभागले २० वर्षअघि सार्वजनिक गरेको तथ्यांक अनुसार काठमाडौं उपत्यकामा कुल जनसंख्याको ६ दशमल ६ प्रतिशत मानिसहरू साइकल चढ्नेहरू थिए। तर, ०७८ को राष्ट्रिय जनगणनाअनुसार यो ह्वात्तै घटेर १ दशमलव ५ प्रतिशत जनसंख्या मात्र साइकल चढ्नेहरू रहेको उनले सुनाए। यो तथ्यांकले पनि के देखाउँछ भने काठमाडौंमा साइकलको यात्रालाई ध्यानै दिइएको छैन,उनले भने, यहाँ गाडी केन्द्रित मात्र यातायात प्रणालीको विकास भएको छ। काठमाडौंको रिङरोडलाई दुईबाट ८ लेनको बनाउँदासमेत साइकल लेन नबाइनु दुःखद पक्ष रहेको उनले सुनाए। सहरहरूमा साइकल चढ्नेहरूलाई राज्यले बाटो नै नदिएको नदिएको उनी दुःखेसो पोख्छन्। सर्वसाधारण नागरिकहरूको सहज र सर्वसुलभ पहुँचमा साइकल भएकाले यसको प्रबद्र्धनमा राज्यका तीन तह संघ, प्रदेश र स्थानीय सरकार लाग्नुपर्नेमा उनले जोड दिए। न, पेट्रोल लाग्ने न त डिजेल, तुलाधर भन्छन्, वातावरणीय हिसाबले पनि साइकल धेरै उपयोगी छ। यसको प्रयोगले मानिसको स्वास्थ्यमा धेरै राम्रो पनि गर्छ। आफू तीन दशकदेखि साइकलको यात्रालाई प्रबद्र्धन गर्ने गरी लागि परेकाले परिवर्तन विस्तारै देखिन थालेकोसमेत अनुभव सुनाए। नेपालका लागि साइकल उपयुक्त छ भन्ने कुरा माथिको तथ्यांकले पनि पुष्टि गर्दै लगेको तुलाधर तर्क गर्छन्। साइकल चढ्नेहरूलाई सम्मानसहितको व्यवहार गर्न उनी आम नागरिकहरूलाई सुझाव दिन्छन्। नेपालका सहरहरूका अधिकांश यात्राहरू छोटो दूरीका हुने भएकाले साइकलको यात्रा सम्भव भएको समेत उनको भनाइ छ। सहरकेन्द्रित यात्राहरू बढीमा ५ किलोमिटरका हुन्छ, उनी भन्छन्, काठमाडौं जस्तो ठूलो सहरमा पनि औसत यात्राको दूरी ५ किलोमिटर हो। त्यो दूरी भनेको साइकलमा गर्ने खालको दूरी नै हो। गाडी केन्द्रित यातायात प्रणालीलाई सुधार गरी साइकल चढ्ने संस्कारको समेत विकास गर्नेतर्फ सबैले चासो दिन उनले सुझाव दिए। नेपालका सहरहरू धेरै छरिएर नबसेकाले पनि साइकलको सम्भावनालाई उनले उच्च ढंगले देखेका छन्। अमेरिकामा हुँदा आफूले त्यहाकै गाडीको लाइसेन्स निकालेर चलाउने गरे पनि नेपाल फर्केपछि गाडी वा मोटरसाइकल कसैको पनि लाइसेन्स ननिकालेको उनले जानकारी दिए। मेरो घरायसी र कार्यालयको काम गर्दा साइकलबाटै सम्भव भएको छ, यसले मलाई स्वस्थ्य मात्र होइन फूर्तिलो पनि बनाएको छ, तुलाधरले भने, अब म नेपालका कुनै पनि सवारीसाधनको लाइसेन्स निकाल्नतर्फ लाग्दिन। साइकललाई नै व्यवस्थित र सुरक्षित यात्राको रूपमा प्रयोग गर्नेगरी राज्यको ध्यानाकर्षण गराउँछु। देशका सबै स्थानीय तहहरूले साइकललाई प्राथमिकता दिएर सडक निर्माण गर्दा छुट्टै लेनसमेत बनाइदिन उनले आग्रह गरे। सरकारले नीति तथा कार्यक्रममा साइकल चढ्ने संस्कृतिलाई प्राथमिकता दिनेगरी योजना बनाउन उनले सुझाव दिएका छन्। देशको सवल अर्थतन्त्रका लागि साइकलको प्रयोगले एउटा इँटा थप्ने उनले दाबी गरे। साइकल मेरो नशानशामा छ, उनले भने, म यसको प्रवद्र्धनका लागि अझै डटेर लाग्छु।"
लुम्बिनीका पहिचान सिध्याउँदै ल्हारक्याल,"विवादित छविका व्यक्तिलाई लुम्बिनी विकास कोषको उपाध्यक्ष नियुक्त गरेपछि वर्तमान सरकारको चर्काे आलोचना भयो। आलोचनालाई पचाउँदै प्रधानमन्त्री प्रचण्डले उपाध्यक्ष नियुक्त भएका डा ल्हारक्याललाई पार्टीको उच्च नेता भन्दै बचाऊ गरे। त्यसको गुन तिर्न लामाले प्रधानमन्त्री प्रचण्डका खास मान्छे अर्थात् पूर्वघरबेटीका छोराको कम्पनीलाई बुद्धको अस्तुधातु भएको रामग्राम लिज सुम्पने निर्णय गरिदिएका छन्। पुरातात्विक महत्वको स्थल विनाप्रतिस्पर्धा लिजमा दिने निर्णयको विरोध बुद्धजन्मस्थलबाटै भइरहेको छ। परासी : प्रधानमन्त्री पुष्पकमल दाहाल प्रचण्डगत मंसिर २६ गते रामग्राम स्तूपमा आयोजना गरिएको एक कार्यक्रममा पुगेर स्तूप क्षेत्रको विकासका लागि सरकारले चासो दिने प्रतिबद्धता व्यक्त गरेका थिए। लुम्बिनी विकास कोष र प्रमिस्ड ल्यान्ड नामक एक निजी कम्पनीले आयोजना गरेको विश्व शान्तिका लागि दीप प्रज्वलन कार्यक्रममा सहभागी हुन प्रधानमन्त्री प्रचण्ड तामझामसहित आएका थिए। स्तूप क्षेत्रमा लुम्बिनी विकास कोषसँग एक निजी कम्पनी प्रमिस्ड ल्यान्ड आयोजक कसरी भयो भन्ने धेरैलाई जिज्ञासा बढेको थियो। त्यसको दोहोरो साइनो जब खुल्यो, जब कोषका उपाध्यक्ष ल्हारक्याल लामाले उक्त कम्पनीलाई बुद्धको अस्तुधातु भएको रामग्राम लिज सुम्पने निर्णय गरे। खासमा उक्त कम्पनीका प्रमुख निकेश अधिकारी रहेछन्, जो प्रधानमन्त्री प्रचण्डका पूर्वघरबेटी शारदाप्रसाद अधिकारीका छोरा हुन्। स्तूप क्षेत्रको संरक्षण र पुनस्र्थापनाका लागि प्रधानमन्त्रीको प्रतिबद्धता अन्ततः फरक स्वार्थ खेलमा गएर टुंगिएको छ। यससँगै स्थानीयवासीसँगै राजनीतिक दलहरूले त्यसको बिरोध गरेका गर्न थालेका छन्। विवादित छविका व्यक्तिलाई लुम्बिनी विकास कोषको उपाध्यक्ष नियुक्त गरेपछि वर्तमान सरकारको चर्काे आलोचना भयो। आलोचनालाई पचाउँदै प्रधानमन्त्री प्रचण्डले उपाध्यक्ष नियुक्त भएका डा ल्हारक्याललाई पार्टीको उच्च नेता भन्दै बचाऊ गरे। त्यसको गुन तिर्न लामाले प्रधानमन्त्री प्रचण्डका खास मान्छे अर्थात् पूर्वघरबेटीका छोराको कम्पनीलाई बुद्धको अस्तुधातु भएको रामग्राम लिज सुम्पने निर्णय गरिदिएका छन्। पुरातात्विक महत्वको स्थल विनाप्रतिस्पर्धा लिजमा दिने निर्णयको विरोध बुद्धजन्मस्थलबाटै भइरहेको छ। जसले गरिरहेछन् घातक निर्णय भगवान् गौतम बुद्धको जन्मस्थल लुम्बिनीका मुख्य दुई पहिचान सिध्याउन ल्हारक्याल लागिपरेका छन् भन्ने यो र अर्को एउटा गरी दुई निर्णयले पुष्टि गर्छन् १ मायादेवी मन्दिर भत्काउने उनी उपाध्यक्ष भएको एक महिना नपुग्दै घोषणा गरे लुम्बिनीस्थित मायादेवी मन्दिर भत्काएर पुनर्डिजाइन गरी अर्को निर्माण गर्ने। लुम्बिनी विकास कोषको उपाध्यक्ष भएपछि पहिलो (गत साउन २६ गते) निर्णय लुम्बिनी विकास कोषको कार्यालय काठमाडौंमा खोल्ने गरे। उपाध्यक्ष ल्हारक्याल लामाले त्यसपछि मायादेवी मन्दिर भत्काएर नयाँ डिजाइन गर्ने गरे। त्यसको वक्तव्यबाजी मात्रै होइन, मन्दिर भत्काएर बनाउन ७ करोड रुपैयाँ आफूले दिने विवादास्पद घोषणा गरे। उनको यो निर्णयको मसी सुक्न नपाउँदै स्थानीयको चर्को विरोध भयो। विकास कोषका अन्य अधिकारी र कर्मचारीहरूले उपाध्यक्षका निर्णयमा असहमित जनाए। २ बुद्धको अस्तुधातु भएको स्थल लिजमा दिने बुद्धस्मारक स्थलमध्ये रामग्राम निकै महत्वपूर्ण स्थल हो। जहाँ बुद्धको अस्तुधातु अहिलेसम्म अविभाज्य र सुरक्षित रूपमा छ। त्यही महत्वपूर्ण पवित्रस्थलको अस्तुधातुकै अस्तित्व नामिट्यान्न पार्ने योजना मुताबिक विकास कोषका उपाध्यक्ष लामाले निजी कम्पनीलाई लिजमा दिने सहमति गरेका छन्। उनको यो निर्णयमा संस्कृति तथा नागरिक उड्ययन मन्त्रालयले साथ दिएको छ। स्रोतका अनुसार, जुन सम्झौता भएको छ, त्यो प्रधानमन्त्री पुष्पकमल दाहाल प्रचण्ड को रुचिमुताबिक छ। बुद्ध पहिचानमा संकटको चिन्ता विकास कोषका उपाध्यक्षमा लामाको नियुक्तिपछि बुद्ध जन्मस्थल र स्मारक स्थलहरूकै अस्त्वि संकटमा परिरहेको चिन्ता सुरु भएको छ। बौद्ध विद्वान्हरूले नियुक्तिकै अवधिदेखि लामाको क्रियाकलापमा संशय व्यक्त गरेका थिए। साधारण मानिसले हेर्दा विकास कोषका उपाध्यक्ष डा ल्हारक्याल लामा बौद्ध बस्त्रमा देखिन्छन्। सार्वजनिक समारोहमा उनी लामा चरित्रमा प्रकट हुन्छन्। तर, उनको भित्री पहिचान भने बेग्लै छ। उनको निजी जीवनसमेत लामा चरित्रभित्र नरहेको टिप्पणी उनकै समुदायबाट हुने गरेको छ। नवलपरासी सदरमुकाम परासीदेखि करिब ५ किमि दक्षिण पूर्वमा रहेको रामग्राम नगरपालिका७ उजैनीमा शान्तिका अग्रदूत गौतम बुद्धको अस्तुधातु रहेको स्तूप छ। स्थानीयवासीहरूले भने जग्गा अधिग्रहणको प्रक्रिया नै नथाली लिजमा दिने कुराले शंका उत्पन्न गराएको बताएका छन्। स्थानीयवासीहरूले वर्षौंदेखि जोतभोग गर्दै आएका जग्गाहरूको मूल्य कति हुने ? स्थानीयहरूसँग जग्गाको मूल्यबारे छलफल पनि भएको छैन। एकैपटक लिजमा दिने कुरा सुनिएको छ। यो मान्य हुँदैन, स्थानीय राधेरमण पाण्डेले भने। जग्गा अतिग्रहण गर्दा धेरै स्थानीयहरू विस्थापित हुने भएकाले सर्वसाधारण र जग्गाको व्यवस्थापन नगरी हचुवाको भरमा लिजमा दिने कुराले स्थानीयस्तरमा विरोध हुने पाण्डेको भनाइ छ। लिजमा होइन, यति ठूलो महत्व बोकेको क्षेत्रको सरकारीस्तरबाटै संरक्षण र विकासका काम गर्न जरुरी छ, पाण्डेले भने। अर्का स्थानीय एवं नागरिक समाजका पूर्वअध्यक्ष शम्भुप्रसाद उपाध्यायले प्रधानमन्त्री प्रचण्ड रामग्राममा आउँदा निजी कम्पनीलाई ठेक्कामा स्तूप क्षेत्रमा संरचना निर्माण गर्न लुम्बिनी विकास कोषले समझदारी पत्रमा हस्ताक्षर गरेको विषयले चर्चा पाएको बताए। लुम्बिनी विकास कोष आफैंले नगरेर कम्पनीलाई दिन खोज्नु रामग्रामको विकास हुन नदिने षड्यन्त्र हो। यो हामीलाई कुनै हालमा स्वीकार्य छैन, उपाध्यायले भने। निजी कम्पनीलाई लिजमा दिनु भनेको स्तूपमा रहेको विश्वमै एक मात्र अस्तुधातु निकालेर ब्यापार गर्ने षड्यन्त्र भएको उपाध्यायको भनाइ छ। लिजमा दिने निर्णय गरिएको रामग्राम क्षेत्र । तस्बिर : हरि शर्मा स्तूप क्षेत्रलाई लिजमा दिने विषयप्रति जिल्लाका राजनीतिक दलहरूले समेत आपत्ति जनाएका छन्। विश्वको ऐतिहासिक स्थलको संरक्षण र विकासमा सरकार आफैं लाग्नुपर्ने जसपाका जिल्ला अध्यक्ष धरेन्द्र यादवले बताए। हामीले त प्रधानमन्त्री आउँदा पनि लिजमा दिने विषयको विरोध गरेका थियौं। हरेक कार्यक्रममा विरोध गर्दै आएका छौं।लिजमा दिइयो भने यसको महिमा धरापमा पर्छ, हामी जिल्ला स्तरमा आन्दोलनसमेत गर्छौं, अध्यक्ष यादवले भने। नेपाली कांग्रेसका कार्यवाहक जिल्ला सभापति विक्रम यादवले पनि लिजमा दिने विषयप्रति आपत्ति जनाएका छन्। सरकारी सम्पदाको संरक्षण र विकास सरकारीस्तरबाटै हुनुपर्छ। कुनै निजी कम्पनीलाई दिने विषय सान्दर्भिक हुँदैन। यसको हामी खुलेर विरोध गर्छौंं, कार्यवहाक सभापति यादवले भने। पुरातत्व दृष्टिकोणले महत्वपूर्ण भएको भन्दै लुम्बिनी विकास कोषले कुनै पनि निकायलाई संरचना निर्माण गर्न दिने गरेको छैन। स्तूप क्षेत्रको विकासका लागि स्थानीय सरकारले काम गर्न खोज्दा लुम्बिनी विकास कोषले दिएन। हाम्रो चाहना यस क्षेत्रको विकास नै हो, रामग्राम नगरपालिकाका मेयर धनपत यादवले भने। रामग्राम स्तूप क्षेत्रलाई लिजमा दिने कुरा सुनिएको बताउँदै त्यो कस्तो प्रकारको लिज हो ? भन्नेमा आफूलाई जानकारी नभएको बताए। कुन किसिमको लिज हो ? लिजमा दिने हो भने आर्थिक नियमावलीअनुसार टेन्डरमा जानुपर्ने होला। फेरि लिजमा लिने कम्पनीले संरचना बनाएर नेपाल सरकारलाई हस्तान्तरण गर्ने हो या आफैं सञ्चालन गर्ने हो ? त्यसबारे आफू जानकार नभएकाले त्यसबारेपछि बुझेर थप प्रतिक्रिया दिउँला, मेयर यादवले भने। बुद्ध अस्तुधातु रहेको स्थान रामग्राम। तस्बिर : हरि शर्मा रामग्रामको विकासका लागि लुम्बिनी विकास कोषले समेत विदेशी दाताहरूको सहयोगमा काम गर्न सकिने अवधारणा बनाएको छ। तर, उक्त अवधारणाअनुसार निजी कम्पनीमार्फत रामग्रामको विकासका लागि काम अघि बढाउने गलत निर्णय लिएको छ। विदेशी दाताहरूलाई सहयोगको वातावरण सिर्जना गर्न पनि प्रधानमन्त्री प्रचण्डलाई निजी कम्पनीको पहलमा रामग्राम बोलाइएको त्यसबेला चर्चा भएको थियो। रामग्रामको विकासका लागि सरकार प्रमुखसहित सरोकारवालाहरूको चासो रहेकाबारे स्वार्थयुक्त लगानीकर्तालाई सन्देश र विश्वास दिलाउन आवश्यक रहेकाले पनि प्रधानमन्त्री प्रचण्डलाई निजी कम्पनीले बोलाएको स्रोतले बतायो। कोष सहयोगी बनेको मात्रै हो रामग्रामको जमिन लिजमा दिने निर्णय नभएको दाबी उपाध्यक्ष लामाले गरेका छन्। सोमबार विज्ञप्ति जारी गर्दै उनले लिजमा दिने निर्णय नभएको जिकिर गरेका हुन्। रामग्राम निजी क्षेत्रलाई दिने भन्ने विषयमा सत्यता नरहेको बताउने विकास कोषका कोषाध्यक्ष ढुण्डिराज भट्टराईले सम्झौताको पुष्टि भने गरेका छन्। उनले कोषले सहयोगी भूमिका खेलेको भन्ने खुलाए। रामग्राममा लामो समयसम्म विकास हुन सकिरहेको छैन, कुनै संस्थाले बजेट ल्याएर विकास गर्न चाहान्छ भने कोष सहयोगी बन्नुपर्छ भन्ने ध्येयले मात्रै सम्झौता भएको हो, उनले भने। सम्झौतामा रामग्रामको गुरुयोजना निर्माण गर्ने, त्यसको कार्यान्वयनका लागि बजेट जुटाउने कार्य प्रमिस्ड ल्यान्डसहितका संस्थाहरूले गर्ने छन्। विकास कोषले जग्गा व्यवस्थापनसहितका कार्यहरूमा सघाउने गरी सैद्धान्तिक सहमति भएको भट्टराईले बताए। सहकार्य सम्झौता गर्ने निर्णय बोर्डको बैठकले गरेको थियो। सम्झौतामा उपाध्यक्ष ल्हारक्याल लामाले हस्ताक्षर गरेका छन्। कोषाध्यक्ष भट्टराई साक्षीका रूपमा छन्। कोषाध्यक्ष भट्टराईले सम्झौतामा उपाध्यक्षको मात्रै रुचि नभएर बोर्डकै निर्णय भएको बताए। उनले सम्झौताको प्रति भने उपलब्ध गराउन नसकिने बताए। उपाध्यक्ष लामाको विवादास्पद भनाइ र कार्य विकास कोषमा उपाध्यक्ष नियुक्त भएका लामा अहिले माओवादी र पहिले एमालेले संरक्षित गरेका पात्र हुन्। उपाध्यक्ष नियुक्तिमा कांग्रेस पनि अनुमोदन गरेर उनलाई सुनपानी छर्किएर चोख्याएको छ। उनी अहिले माओवादी केन्द्रका नेताका रूपमा परिचित छन्। उनलाई छिमेकी भारत र चीन पनि नजिकबाट नियालिरहेका छन्। लामा आएको केही महिनाभित्रै लुम्बिनीमा भारतीय दूतावासले सांस्कृतिक कार्यक्रमको नाममा मायादेवी परिसरमा फोटो प्रदर्शनीसहितको कार्यक्रम आयोजना गर्यो। सो प्रदर्शनीमा कपिलवस्तुको तिलौराकोट भारतमा रहेको भन्ने तस्बिर राख्यो। विकास कोषका अधिकारीहरूले यसरी फोटो प्रदर्शनी गर्न मौका दिए। सो कार्यक्रममा लुम्बिनी प्रदेशका मुख्यमन्त्री डिल्ली चौधरीसहित यसक्षेत्रका अधिकांश संघीय, प्रदेश सांसदहरूमात्रै नभई पूर्वमन्त्रीहरू लाम लागेर पुगेका थिए। भारतले बुद्ध जन्मस्थलसमेत भारतमा रहेको प्रचार गरिरहेका बेला तिलौराकोटको अस्तित्वलाई विवादित गराउन सफल भयो। यसमा लामाले भरपुर सहयोग गरे। लुम्बिनी प्रदेशको एमाले संसदीय दलले विज्ञप्ति निकालेर यो विषयमा आपत्ति जनाएको थियो। लामाले मायादेवी मन्दिर भत्काएर नया बनाउने भन्दै भाषणबाजी मात्रै गरेनन्, २०८० भदौ २५ को बोर्डको बैठकमा समेत एजेन्डा लगे। त्यसको स्थानीयले विरोध गरे। लुम्बिनी विकासका अभियान्तासमेत रहेका रामविकास चौधरीले मायादेवी मन्दिर भत्काउने नियतमा गम्भीर आशंका रहेको व्यक्त गर्छन्। बुद्ध जम्मस्थलको एकमात्रै साक्षी मायादेवी र अशोक स्तम्भ हुन्। यसलाई पनि मन्दिर बनाउने नाममा बिक्री नगर्लान् भन्न सकिँदैन, उनले भने, लुम्बिनीवासीले यसको कदापि स्वीकृति दिने छैनन्। लामाले बौद्धको भेषमा बौद्ध स्मारकहरूमाथि नै धावा खेलिरहेको भन्दै चर्काे आलोचना भइरहेको छ। उनका एकपछि अर्काे क्रियाकलापले समेत यसको पुष्टि हँुदै गइरहेको विकास कोषका एक कर्मचारी बताउँछन्। मायादेवी मन्दिर भत्काउने, रामग्राम निजी कम्पनीलाई दिने, विवादित तस्बिरहरू लुम्बिनीमा प्रदर्शन अनुमति दिने कार्यले उपाध्यक्षमाथि शंका उत्पन्न गरेको छ, उनले भने। मायादेवी मन्दिर भत्काउँदा लुम्बिनीकै अस्तित्व संकटमा पर्ने चिन्ता अभियान्ताहरूको छ। बनाउने नाममा महत्वपूर्ण पुरातात्विक वस्तुहरू अन्तै लैजाने प्रपञ्च रहेको आशंका छ। स्तूपको विभिन्न समयमा उत्खनन् रामग्राम स्तूप क्षेत्रमा विभिन्न समयमा भूभौतिक सर्वेक्षण (जियोफिजिक्स) र उत्खनन हुँदै आएको छ। रामग्राममा पहिलोपटक १९औं शताब्दीको अन्त्यतिर अध्ययन गरिएको थियो। त्यस समयमा त्यहाँ रहेको ढिस्को रामग्राम स्तूप हुन सक्ने अनुमानसहित पुरातत्वविद् बाबुकृष्ण रिजालले अनुसन्धान गर्दा स्तूप भएको निक्यौल गरिएको थियो। त्यसैलाई आधार मानेर वैज्ञानिक तरिकाले सन् १९९७ मा सर्वेक्षण गरिएको थियो। सोही बखत लुम्बिनी, तिलौराकोट र रामग्रामलाई विश्व सम्पदाको संभावित सूचीमा राखिएको थियो। सोही सर्वेक्षणअनुसार सन १९९९ देखि उत्खनन सुरु गरिएको थियो। रामग्रामबारे अध्ययन भए पनि सुरुको उत्खनन भने पुरातत्वविद् शुक्रसागर श्रेष्ठको टोलीले गरेको थियो। श्रेष्ठको टोलीले गरेको उत्खननका क्रममा महत्वपूर्ण बौद्धकालीन संरचनाहरू फेला पारेको थियो। त्यसपश्चात् सन् २०११ मा राष्ट्रिय र अन्तर्राष्ट्रिय विज्ञहरूको टोलीले लुम्बिनी, तिलौराकोट र रामग्राममा पुनः सर्वेक्षण र उत्खननका क्रममा थप महत्वपूर्ण संरचना फेला पारेको लुम्बिनी विकास कोषले जनाएको छ। त्यस बखत रामग्राम स्तूपको उत्तरपश्चिम भागमा ठूला बौद्धविहार र पोखरीका संरचनाहरू फेला परेका थिए। त्यसलाई पुष्टि गर्नका लागि केही दिन पहिले (यस वर्षको कात्तिकको अन्तिम सातादेखि)पुनः उत्खनन गरिएको थियो। गत मंसिरको पहिलो सातादेखि एक महिना लगाएर गरिएको उत्खननका क्रममा रामग्राम स्तूप क्षेत्रमा बौद्धविहार र पोखरीका ठूला भग्नावशेष तथा अन्य बौद्धकालीन महत्पूर्ण संरचनाहरू फेला परेको लुम्बिनी विकास कोषले जनाएको छ। के छ रामग्राम स्तूपको महत्व ? बौद्धग्रन्थअनुसार शाक्यवंशका युवराज सिद्धार्थ गौतमको मनमा बैराग्य उन्पन्न भयो। उनी राजदरबार छाडेर निस्के। गयामा बुद्धत्व प्राप्त गरेपछि उनी धेरै स्थानमा ज्ञानको ज्योति फैलाउँदै हिँडे। अन्तिममा उनको कुशीनगरमा देहान्त भयो। देवासन हुनअघि उनले आफ्नो शिष्यलाई मूर्ति बनाएर पूजा नगर्नु बरु मेरो अस्तु अर्थात् शवको खरानी कलशमा राखेर सम्झनु वा पूजा गुर्न भनेर उपदेश दिएका थिए। त्यही भएर विभिन्न गणराज्यमा रहेका उनका आफन्तहरू देवासनपछि अस्तु लिन पुगेका थिए। जसमध्ये बुद्धको नजिकको नाता पर्ने मावली रामग्रामका राजाहरू पुगेका थिए। त्यो बेला ती गणराज्यका राजाहरू विभिन्न आठ भागमा बाँडेर अस्तुहरू लगेका थिए। आफ्नो राजधानीनजिकै अस्तुको स्थापना गराएका थिए। अस्तुनजिकै विहार बनाई दिइएर भिच्छु (पुजारी) बस्न लगाएर नियमित पूजा पाठ गराउँदै आएका थिए। जुन रामग्रामले बनाइ दिइएको उजैनी स्तूप नै रामग्राम स्तूप हो। कालान्तरमा आशोक सम्राट चवर्ती राजा भए। अन्य राजालाई परास्त गरी चक्रवर्ती बन्ने चलन थियो, त्यो बेला। अन्य राज्यका राजा र प्रजालाई आफ्नो अधिनमा लिन खोज्दा धेरै हिंसासमेत गरेका सम्राट अशोकमा मनमा पछि बैराग्य उन्पन्न भयो। सम्राट बने पनि मनमा शान्ति भएन। अन्तमा उनी शान्तिका अग्रदूत गौतमबुद्धको दर्शनबाट प्रभावित भए। उनी एक असल बौद्धमार्गी भए। अन्तिममा बुद्धको दर्शन देश विदेशमा पुर्याउने उनले अठोट लिए। त्यसैका लागि विभिन्न राजाले बुद्धको अस्तु राखेका (गाडेका) स्थानको पत्ता लगाउँदै उत्खनन गराउने र विभिन्न स्थानमा वितरण गर्दै बौद्ध स्तूप बनाउने अभियानमा लागे। विभिन्न ७ स्थानका स्तूप उनले उत्खनन गरी संसारका ८४ लाख स्थानमा वितरण गराए। अन्तिममा रामग्राम स्तूपको उत्खनन गर्न पुगेका थिए। तर, रामग्राम स्तूपमा नियमित पूजा पाठ गर्दै आएका नागजातीले राजासँग अनुनय विनय गरे। हे राजा पहिला हामीलाई मारिदिनुस अनि मात्र स्तूप खन्नु, भन्न थाले। यसले सम्राट अशोकलाई बुद्धआस्थाप्रति चुनौती थप्यो। हत्या हिंसा छाडिसकेका सम्राट अशोकले फेरि कसरी हिंसा गर्ने त्यसमा पनि बुद्धभन्दा बढी आस्थावान नागजाति ठहरिए। जो स्तूप खन्न नदिनका लागि आफ्नो ज्यानकै बाजी लगाए। यसबाट सम्राट अशोक प्रभावित भए। र, थप उनले पनि रामग्राम स्तूप नजिकै उनीहरूका लागि विहार बनाएर फर्केको किवंदतीमा उल्लेख छ। यस्ले गर्दा आठवटा अस्तुधातुमध्ये एउटा मात्र सिंगो भाग अहिले बाँकी छ। जुन रामग्राम स्तूप हो। संसारका बौद्धमार्गीका लागि यो स्तूपको ठूलो महत्व छ। लिजमा दिने होइन, यति ठूलो महत्व बोकेको क्षेत्रको सरकारीस्तरबाटै संरक्षण र विकासका काम गर्न जरुरी छ। राधेरमण पाण्डे, स्थानीय बासिन्दा निजी कम्पनीलाई लिजमा दिनु भनेको स्तूपमा रहेको विश्वमै एक मात्र अस्तुधातु निकालेर ब्यापार गर्ने षड्यन्त्र हो। शम्भुप्रसाद उपाध्याय, स्थानीय नागरिक समाजका पूर्वअध्यक्ष लिजमा दिइयो भने यसको महिमा धरापमा पर्छ, हामी जिल्लास्तरमा आन्दोलनसमेत गर्छौं। धरेन्द्र यादव, जसपा जिल्ला अध्यक्ष सरकारी सम्पदाको संरक्षण र विकास सरकारीस्तरबाटै हुनुपर्छ। कुनै निजी कम्पनीलाई दिने विषय सान्दर्भिक हुँदैन। यसको हामी खुलेर बिरोध गर्छौं। विक्रम यादव, कांग्रेस जिल्ला कार्यवाहक सभापति स्तूप क्षेत्रको विकासका लागि स्थानीय सरकारले काम गर्न खोज्दा लुम्बिनी विकास कोषले दिएन। हाम्रो चाहना यस क्षेत्रको विकास नै हो। अरूलाई लिजमा नदिइयोस्। धनपत यादव, रामग्राम नगरपालिका मेयर रामग्राममा लामो समयसम्म विकास हुन सकिरहेको छैन। कुनै संस्थाले बजेट ल्याएर विकास गर्न चाहान्छ भने कोष सहयोगी बन्नुपर्छ भन्ने ध्येयले मात्रै सम्झौता भएको हो। ढुण्डिराज भट्टराई, लुम्बिनी विकास कोषका कोषाध्यक्ष यो पनि पढ्नुहोस विशेष अदालतले ल्हारक्यालसँग माग्यो एक करोड धरौटी लुम्बिनी विकास कोषको उपाध्यक्षमा स्वच्छ छबि भएका धर्मगुरु नियुक्ति गर्न माग विवादास्पद छविका ल्यारक्याल लामाको पोल्टामा लुम्बिनी विकास कोष ल्यारक्याल लामाको नियुक्तिको विषयलाई लिएर माओवादीभित्र विवाद लुम्बिनीलाई सुहाउने व्यक्ति भेटिएनन्, सरकार ? ल्हारक्यालको लज्जास्पद नियुक्ति ल्हारक्याल लामाको नियुक्तिपछि प्रधानमन्त्रीको बिलौना कहिलेकाहीँ लाग्छ म आफैं चलिरहेको छु कि मलाई कसैले चलाइरहेका छन् ल्यारक्याल लामाको ९ करोडको मुद्दा स्वीकृतिबिना पुरातात्विक क्षेत्र कुदानमा लुम्बिनी विकास कोषले गेट निर्माण गर्दै"
युट्युबर मनोज मानव पक्राउ,"काठमाडौं : युट्युबर मनोजकुमार महतो (मनोज मानव) पक्राउ परेका छन्। व्यक्तिगत जीवनमा असर पार्नेगरी झुटो विवरण युट्युबमा प्रसारण गरेको उजुरीपछि साइबर व्युरोले उनलाई पक्राउ गरेको हो। व्युरोका प्रहरी उपरीक्षक पशुपति कुमार रायका अनुसार महतो कीर्तिपुरबाट सोमबार पक्राउ परेका थिए। महतोले झुटो विवरी प्रस्तुत गरी भिडियो बनाएर युट्युबमार्फत् प्रसारण गर्नुका साथै चरित्रहत्या गरेको भन्दै पीडितले साइबर व्युरोमा उजुरी दिएको प्रहरीको भनाइ छ। उनलाई विद्युतीय कारोबार ऐन, २०६३ बमोजिम कसूरमा कारबाहीका लागि काठमाडौं जिल्ला अदालतले ५ दिनको म्याद थपेको प्रहरी उपरीक्षक रायले बताए। महतो यसअघि पनि सामाजिक सञ्जालमार्फत् विभिन्न व्यक्तिको चरित्र हत्या गरेको आरोपमा पक्राउ परेका थिए।"
