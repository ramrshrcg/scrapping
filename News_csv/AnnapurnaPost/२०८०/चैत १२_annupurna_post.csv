शीर्षक,विवरण
नेपालमा ओमोडा इफाइभको अर्डर डेलिभरि सुरु,"काठमाडौं : एसपिजि अटोमोबाइल्स प्रालिले ओमोडा इ फाइभ गाडीको वितरण नेपालमा सुरु गरेको छ। सन् २०२४ को फेब्रुअरी २ मा नेपालमा सार्वजनिक गरिएको गाडीको औपचारिक बुकिङ सोही दिनमै खुला गरिएको थियो। उक्त पहिलो चरणमा बुकिङ गर्ने ग्राहकहरुको गाडी हस्तान्तरण यस महिनाबाट सुरु भएको छ। ओमोडा इ फाइभमा अत्याधुनिक प्रविधिलाई ध्यानमा राख्दै बनेको ६१ किलोवाटको उर्जा क्षमता (इनर्जि क्यापासिटि) भएको लिथियम आइरन फोसफेट ब्लेड ब्याट्री प्रयोग गरिएको छ। जसले गर्दा यसको डब्लुएलटिपी रेन्ज ४३० किलोमिटर रहेको छ। ओमोडा इ फाइभको फ्रन्टमाउन्टेड विद्युतिय मोटरले ३४० एनएम टर्कको उर्जा उत्पन्न गर्दछ। नेपाली बजारमा सार्वजनिक भएको एक महिनाभित्रै एसपिजि अटोमोबाइल्सले यस गाडीको ३ सयभन्दा बढी संख्यामा बुकिङ गरेको तथ्यांक रहेको छ। नेपालको प्रतिस्पर्धात्मक सवारी साधनको बजारमा धेरै ग्राहकहरूको ध्यान ओमाडा इ फाइभमै केन्द्रित भएको बुझ्न सकिन्छ। सुरुवाती मूल्य ५९ लाख ४९ हजार रहेको ओमोडा इफाइभ गाडीको प्रमुख आकर्षण, एलइडि प्रोजेक्टरयुक्त हेडल्याम्प, नेपाली सडकका निम्ति उपयुक्त उत्कृष्ट १८० (एमएम)को ग्राउण्ड क्लियरेन्स, १८ इन्चको एलोय ह्विल तथा लेदरका सिट रहेका छन्। ओमोडा इ फाइभले एड्भान्स ड्राइभर असिस्टेन्स सिस्टम (एडिएएस ) मा ५ स्टार एनक्याप () रेटिङ्ग प्राप्त गरेको छ। गाडीमा उपलब्ध लेन डिपार्चर वार्निङ, ब्लाइन्ड स्पट डिटेक्सन, अडाप्टिभ क्रुज कन्ट्रोल र ६ वटा एयर ब्यागले गाडीमा सवार सबैको उच्चतम सुरक्षा सुनिश्चित गर्दछ। गाडीको बाहिरि एक्स्टेरियर भाग, एक्ससेप(आकार) फ्रन्ट फेस सहित डाइनामिक फास्टब्याक सेप डिजाइनमा बनेको छ। भित्र इन्टेरियरको भागमा उच्चस्तरको एम्बिएन्ट लाइटिङ, सोनी प्रिमियम स्पिकर, तथा भेन्टिलेसनयुक्त सिटको सुविधा रहेको छ। साथै यसमा जडित फास्ट चार्जिङको सहायताले २८ मिनेटमा नै ३० प्रतिशतको ब्याट्रीलाई ८० प्रतिशत बनाउन सक्छ। एसपिजि अटोमोबाइल्स, ग्राहकवर्ग तथा नयाँ गाडी किन्न इच्छुक सम्पूर्ण महानुभावहरूलाई नजिकैको ओमोडा सोरुममा गई नयाँ ओमोडा इफाइभको बारेमा जानकारी लिँदै तथा अत्याधुनिक प्रविधिको अनुभव गर्न प्रोत्साहित गर्दछ।"
कर्णाली पुलबाट हाम फाल्दा युवक बेपत्ता,टीकापुर : कैलालीको चिसापानीस्थित कर्णाली नदीको पुलबाट १६ जनाभन्दा बढीले हामफाल्दा एक युवक बेपत्ता भएका छन्। लम्कीचुहा नगरपालिका३ चिसापानीका ३० वर्षीय लोकेन्द्र शाही कर्णाली नदीमा हाम फालेर बेपत्ता भएका हुन्। नदीमा हाम फाल्नुको कारण भने खुलेको छैन। तर बेपत्ता शाहीको खोजी कार्य भइरहेको जिल्ला प्रहरी कार्यालय कैलालीले जनाएको छ। कर्णालीको पुलबाट युवाहरूले लगातार नदीमा हाम फालेका थिए। तीमध्ये अन्य सकुशल फिर्ता भए पनि एक जना भने अझै बेपत्ता छन्।
जलवायु उत्थानशील पालिका घोषणा हुँदै नरहरिनाथ,"कालीकोट : जिल्लाको नरहरिनाथ गाउँपालिका जलवायु उत्थानशील गाउँपालिका घोषणा हुने भएको छ। विपदका दृष्टिकोणले संकटासन्न अवस्थामा रहेको नरहरिनाथ गाउँपालिकाले आफ्नो नीति तथा कार्यक्रम तय गरी जलवायु उत्थानशील गाउँपालिका घोषणा गर्ने भएको हो। जलवायु अनुकूलनमैत्री पालिका घोषणा गर्न सबै सूचकहरु पास गरी राजपत्रमा प्रकाशित सूचनाका आधारमा पालिकालाई जलवायु उत्थानशील गाउँपालिका बनाउने गाउँपालिका अध्यक्ष नगेन्द्र बहादुर विष्टले बताए। उनले भने, 'जलवायु परिवर्तनका कारण हुने असरहरूका विषयमा नरहरिनाथवासी सचेत भएका छन्। सरकार प्रतिवद्ध छ, जनताले दुख पाउनु हुँदैन। गाउँपालिकाका उपाध्यक्ष कमल कुमार शाहले भने २०७७ सालमा आएको बाढीपहिरोमा परी दर्जनौ नरहरिनाथवासीको ज्यान गयो। जलवायु परिवर्तनले पार्ने असर र यसबाट बच्न सक्ने प्रयासका विषयमा यहाँका नागरिकहरू जानकार भएका भए यती ठूलो क्षति बेर्होनुपर्ने अवस्था आउने थिएन। वर्तमान स्थानीय सरकार सचेतपूर्ण ढंगले लागिपरेको छ। पछिल्लो समयमा जलवायु परिवर्तनका कारण अनियमित रुपमा वर्षा हुनु, स्वास्थ्यमा समस्या देखिनु, कृषि बालीमा रोग लाग्नु, छिटोछिटो हिउँ पग्लनु लामो समयसम्म पानी नपर्नुले जनजीवनमा कष्टकर भएको साहास नेपाल पाइला परियोजना संयोजक मनिक्षा आचार्यले बताइन्। उनले भनिन्, भूक्षय हुने र स्वच्छ खानेपानीको अभाव हुने समस्याहरू पनि नरहरिनाथमा देखिएका छन्। यसलाई न्युनीकरण गर्दै कृषि अनुकूल प्रणालीको प्रयोग गर्ने, वैकल्पिक ऊर्जाको प्रयोग गर्ने, खेर गएको पानी संकलन र आकासे पानीको संकलन गरी त्यसलाई कृषिजन्य उत्पादनमा प्रयोग गर्ने र वनजंगलको संरक्षण गर्नुपर्ने विषयमा सरकार गम्भीर हुनुपर्छ।' नागरिक र सरकोकारवाला बीच राखिएको अन्तरसंवाद कार्यक्रममा किशोरी पविता विश्वकर्माले भनिन् ,'जलवायु परिवर्तनका कारण बालबालिकाहरूमा पनि असर परेको छ। यस्तो अवस्थामा पनि स्थानीय सरकार चुप लागेर बस्न नहुने भन्दै छिट्टै जलवायु उत्थानशील पालिका घोषणा गर्न अनुरोध गर्दछु।' निमित्त प्रमुख प्रशासकीय अधिकृत मानबहादुर सहकारीले विपद् तथा जलवायुजन्य उत्थानशील योजना २०८० मा समाहित गरिएका योजनाहरूलाई पालिकाको वार्षिक नीति तथा कार्यक्रममा समाहित गरेको बताए। अध्यक्ष बिष्टले गाउँपालिकालाई सन् २०२४ भित्रै जलवायु उत्थानशील पालिका बनाउने बताए।"
कनकाई नहरमा डुबेर बालकको मृत्यु,झापा : झापामा होलीको दिन नहरमा नुहाउने क्रममा डुबेर एक बालकको मृत्यु भएको छ। मृत्यु हुनेमा शिवसताक्षी नगरपालिका११ स्थित सृष्टि टोलका रमेश प्रधानका १४ वर्षीय छोरा रविन रहेको जिल्ला प्रहरी कार्यालय झापाले जनाएको छ। सोमबार दिउँसो साढे २ बजे रविन कनकाई सिँचाइ आयोजनाको नहरमा नुहाउन गएका थिए। उनको डुबेर मृत्यु भएको स्थानीयले देखेपछि प्रहरीलाई जानकारी गराएका थिए। घटनाका बारेमा प्रहरीले अनुसन्धान गरिरहेको जनाएको छ।
असिनाले बाली सखाप,"बेनी : म्याग्दीमा सोमबार परेको भीषण असिनाले हिउँदे खेतीबाली सखाप बनाएको छ। लामो खडेरीपछि परेको असिना पानीले अन्नपूर्ण, मंगला, रघुगंगा गाउँपालिका, बेनी नगरपालिका र पर्वतको जलजला गाउँपालिकामा हिउँदे खेतीबालीमा क्षति पुर्याएपछि कृषक निराश भएका छन्। रघुगंगामा दिउँसो करिब २ बजेदेखि सुरु भएको असिना करिब तीन घण्टा सम्म परेको थियो भने बेनी नगरपालिका क्षेत्रमा साँझ पाँच बजेपछि असिना परेको थियो। असिनाले खेतबारीमा भित्र्याउने अवस्थामा पुगेको गहुँ, जौ, केराउ लगायतका खाद्य बाली सबै नष्ट गरेको छ। त्यसैगरी खेतमा भर्खर उम्रिएका मकै बाली समेत अनिसाले पूर्ण रुपमा क्षतिवक्षत बनाएको कृषकहरूले बताएका छन्। असिनाले सुन्तला, कागति लगायतका फलफूलमा लागेको फूल समेत झारेको जलजला गाउँपालिका१ बाँसखर्कका युवराज अर्मजाले बताए। रघुगंगा गाउँपालिकाको पीपले, भगवती, कलेजाबाङ, मौवाफाँट, बेग, दग्नाम, झिँ, पाखापानी, बेनी नगरपालिकाको पात्लेखेत, घतान, पुलौचार, अर्थुङ्गे, बगरफाँट, बेनीबजार लगायतका स्थानमा भारी असिनापानी भएको थियो। त्यसैगरि मंगला गाउँपालिकाको पूर्णगाउँ, कुहुँ लगायतका क्षेत्रमा समेत असिनापानीले जौ, गहुँ, प्याज लगायतका खेतीबालीमा क्षति पुर्याएको छ। असिनाले गौ, जौ, तोरी लगायतका खाद्यबालीसँगै तरकारी खेतीमा समेत ठूलो क्षति पुर्याएको बेनी नगरपालिका९ तोरीपानीका कृषक भद्रबहादुर बानियाँले बताए। हिउँदभर सिँचाइ गर्न पानी आएन, अहिले एकै पटक अनिसापानी खस्यो, उनले भने भित्र्याउने तयारी गरेको हिउँदेबाली सबै सखाप बनायो। असिनापानीले हिउँदेबालीमा ठूलो क्षति पुर्याएपछि स्थानीय तह र कृषि ज्ञान केन्द्रले क्षतिको विवरण संकलन गर्ने काम सुरु गरेको जनाएका छन्। अनिसा पानीले पुर्याएको क्षतिको वडास्तरबाट विवरण संकलन गर्न थालिएको रघुगंगा गाउँपालिकाका अध्यक्ष भवबहादुर भण्डारीले बताए। कृषि ज्ञान केन्द्र म्याग्दीका प्रमुख सञ्जिव बास्तोलाले स्थानीय तहका कृषि शाखाका प्राविधिक मार्फत असिनाले पुर्याएको क्षतिको विवरण संकलन गर्न थालिएको बताए।"
डोल्पामा झारल काट्दै गरेको अवस्थामा एक पक्राउ,डोल्पा : हिमाली जिल्ला डोल्पामा संरक्षित वन्यजन्तु झारल काट्दै गरेको अवस्थामा एक जना पक्राउ परेका छन्। त्रिपुरासुन्दरी नगरपालिका९ का ३६ वर्षीया लक्ष्मी नारायण पुनलाई झारल काटेर भाग लगाउँदै गरेको अवस्थामा प्रहरीले पक्राउ गरेको हो। पुनलाई प्रहरी चौकी त्रिपुराकोटबाट प्रहरी नायव निरीक्षक रमेश सिंह ठकुरीको नेतृत्वमा गएको टोलीले खुकुरीसहित पक्राउ गरेको हो। जिल्ला प्रहरी कार्यालय डोल्पाका प्रहरी नायव उपरीक्षक शिव कुमार बुढाथोकीले घटनास्थलबाट बरामद भएको हतियारसहित सबै प्रमाणहरू जिल्ला वन कार्यालय डोल्पालाई बुझाइएको बताए। डिभिजन वन कार्यालय डोल्पाका प्रमुख मुन रावतले संरक्षित वन्यजन्तु भाग लगाउँदै गरेको घटनामा पक्राउ परेका अभियुक्तलाई प्रहरीले ल्याउँदै गरेकाले पुगेपछि मात्र अनुसन्धान सुरु गरिने बताए।
बूढीगण्डकी करिडोरमा १३ सय मेगावाटको अरु आयोजना,"गोरखा : १२०० मेगावाटको बूढीगण्डकी जलविद्युत आयोजना स्थलभन्दा माथि १३०० मेगावाटका अरु जलविद्युत आयोजनाहरू प्रक्रियामा रहेका छन्। आरुघाट, धार्चे र चुमनुब्री गाउँपालिकाका विभिन्न २० ठाउँबाट १३४५ मेगावाट जलविद्युत उत्पादनका लागि अनुमति लिइसकेका सम्बन्धित पालिकाहरूले जानकारी दिएका छन्। तीमध्ये कुनै सर्भे लाइसेन्स लिएर काम गरिरहेका छन् भने कुनैले निर्माणको लाइसेन्स लिएर बसेका धार्चे गाउँपालिकाका प्रमुख लक्ष्मण गुरुङले जानकारी दिए। निर्माणस्थलसम्म सडक सञ्जालले नजोडेको तथा अन्य पूर्वाधार नभएकाले ती आयोजना निर्माणमा ढिलाइ भइरहेको उनले बताए। आर्खेतभन्दा तल १२०० मेगावाटको बूढीगण्डकी जलाशययुक्त जलविद्युत आयोजनाले मुआब्जा दिएर निर्माणको तयारीमा छ। त्यसभन्दा माथि आरुघाट, धार्चे र चुमनुब्री गाउँपालिकाका विभिन्न २० ठाउँमा १३४५ मेगावाट जलविद्युत उत्पादनका लागि विद्युत विकास विभागबाट सर्भेको तथा निर्माणको अनुमति लिएर बसेका हुन्। तर पूर्वाधार नहुँदा आयोजनाको काम हुन नसकेको विद्युत उत्पादक वीरबहादुर घलेले बताए। देख्ने मान्छेलाई लाग्न सक्छ, कम्पनीहरूले झोलामा खोला बोकेर हिँडिरहेका छन्, अझ नबुझ्नेहरूले कैयौ अनर्गल आरोप लगाइरहेका हुन सक्छन्, तर कम्पनीहरूले किन आयोजना बनाउन सकेनन् ? खोज अनुसन्धानको विषय छ, घलेले भने, अर्बौँ खर्च गरेर उत्पादन गरेको विजुली कहाँ लगेर जोड्ने ? सरकारले कम्पनीहरूलाई त्यो वातावरण बनाइदिनुपर्यो। माछाखोलामा उत्पादन गरेको विजुली धादिङको बुढाथुम ट्रान्समिशनमा लगेर जोडेको छ। त्यहाँको सबस्टेशनको क्षमता जम्मा १६ मेगावाटसम्मको हो। तर सुपरमाछाखोला ४५ मेगावाट, माछाखोला १६ मेगावाट, दोभानखोला २४५ मेगावाट र यारुखोला ३०५ मेगावाटले निर्माणको अनुमति लिएर बसेका छन्। यहाँबाट उत्पादन गरेको विजुली जोड्ने स्वीट यार्ड पनि छैन, राष्ट्रिय प्रशारणमा पठाउनका लागि ट्रान्समिशन लाइन पनि छैन। उनले तत्कालका लागि र दीर्घकालका लागि ट्रान्समिशन लाइन र सबस्टेशन निर्माण गर्नुपर्ने तर्क गरे। बूढीगण्डकी करिडोरमा उत्पादन हुने विजुली राष्ट्रिय प्रशारणमा जोड्नका लागि सरकारले तत्कालका लागि सिरानचोकमा निर्माण हुँदै गरेको १३२ केभीए प्रशारण लाइनमा जोड्ने व्यवस्था मिलाउनु पर्छ, घलेले भने, दीर्घकालका लागि ४२० केभीएको प्रशारण लाइन र स्वीचयार्ड निर्माण गर्नुपर्छ। माछाखोला आसपासका क्षेत्रमा ४३२ केभीए क्षमताको धार्चे सबस्टेशन, स्वीचिङयार्ड र ट्रान्समिशन लाइन निर्माणको अपरिहार्य रहेको उनले बताए। आरुघाट, धार्चे र चुमनुब्रीका विभिन्न खण्डबाट उत्पादनका लागि निजी कम्पनीहरूले अनुमति लिएर बसेको तर निर्माण कार्य आरम्भ नगरेकाले यथाशीघ्र निर्माण प्रक्रियामा जानुपर्ने आरुघाट गाउँपालिकाका प्रमुख राजु गुरुङको जोड छ। साथै निर्माण कम्पनीहरूलाई काम गर्ने वातावरण निर्माण गरिदिन नेपाल सरकारसँग उनको आग्रह छ। साथै जलविद्युत आयोजना निर्माणस्थलसम्म पुग्न पहुँचमार्ग, पुल लगायतका पूर्वाधारको खाँचो औँल्याउँदै त्यस्ता पूर्वाधार निर्माण गर्ने दायित्व पनि नेपाल सरकारको भएकाले त्यसका लागि पनि उनले नेपाल सरकारको ध्यानाकर्षण गराए। बूढीगण्डकी करिडोरका दुवैतर्फ निकै अग्लाअग्ला पहाड र ठूलाठूला पहरा भएकाले बूढीगण्डकी किनार, खोँचहरूमा बस्ती तथा ग्रामीण बजारहरू छन्। ट्रान्समिशन लाइन पनि खोचखोचै निर्माण गर्नुपर्ने हुँदा जटिलता आउने चुमनुब्री गाउँपालिकाका अध्यक्ष निमा लामाको भनाइ छ। बस्ती पनि बूढीगण्डकी खोचम छ। ट्रान्समिशन लाइनको तार पनि खोचखोचै तान्नुपर्छ, लामाले भने, बस्तीको माथिमाथि हाइटेन्सन लाइन तान्न नमिल्ने हुँदा बस्तीहरूलाई वैकल्पिक ठाउँमा एकीकृत बस्तीका रुपमा पुनस्थापित गर्नु उपयुक्त हुन्छ। विद्युत उत्पादक कम्पनीहरूलाई चाँडोभन्दा चाँडो विद्युत उत्पादनको काम गर्न आग्रह गर्दै उनले त्यसको वातावरण बनाउन स्थानीय सरकार आतुर रहेको उनले बताए। आरुघाट, धार्चे र चुमनुब्री गाउँपालिका जलविद्युत उत्पादनका दृष्टिकोणले धेरै महत्वपूर्ण ठाउँ भएकाले यहाँको विकास जलविद्युतबाटै सम्भव रहेको आरुघाट गाउँपालिकाका अध्यक्ष राजु गुरुङको भनाइ छ। जलविद्युतबाट प्राप्त राजस्व, जलविद्युत आयोजनाले सिर्जना गरेको रोजगारीको अवसर आदिले यहाँको अर्थतन्त्र सुदृढ हुने र यस क्षेत्रको विकास र संवृद्धि हुने उनको भनाइ थियो। त्यसैले यहाँ विद्युत उत्पादनको अनुमति लिएका कम्पनीहरूले यथाशीघ्र काम सुरु गर्नुपर्ने उनको जोड थियो। आरुघाट, धार्चे र चुमनुब्रीमा जलविद्युत उत्पादन सम्भावना र चुनौतीका विषयमा उर्जामन्त्री शक्ति बस्नेतको उपस्थितिमा राजधानीमा आयोजित कार्यक्रममा बोल्ने वक्ताहरूले पूर्वाधार अभावका कारण आयोजना निर्माण हुन नसकेको भन्दै उर्जामन्त्री बस्नेतको ध्यानाकर्षण गराए। कार्यक्रमका वक्ताहरूको माग सुनेपछि जलस्रोत, ऊर्जा तथा सिँचाइमन्त्री शक्तिबहादुर बस्नेतले स्थानीयको माग पूरा गर्न मन्त्रालय तयार रहेको बताए। त्यसका लागि प्रभावित क्षेत्रबाट स्पष्ट खाकासहितको प्रस्तावहरू माग भई आएमा तदनुरूप काम गर्न मन्त्रालय तत्पर रहेको उनको भनाइ थियो।"
बालगुरू ॐ आदित्यमाथि खोजी गर्न विज्ञान क्षेत्रलाई चुनौती छ : ओली,"काभ्रे : पूर्वप्रधानमन्त्री एवम् एमाले अध्यक्ष केपी शर्मा ओलीले ॐ आदित्य बाल गुरुको पनि गुरु को हुन् भन्ने कुरा पत्ता लगाउन विज्ञान क्षेत्रलाई चुनौती रहेको बताएका छन्। सोमबार काभ्रेको पनौतीस्थित तेस्रो आदित्य मोक्षधाममा आयोजित काव्य गोष्ठीलाई सम्बोधन गर्दै ओलीले मानव जीवनमा ज्ञानको स्रोत वा गुरू कोही वा कुनै न कुनै हुने भन्दै गुरू आदित्यको ज्ञानको स्रोतबारे अति आश्चर्य रहने अलौकिक शक्ति रहेको बताएका हुन्। ओलीले उनको आदित्यको ज्ञानको स्रोतबारे खोजी गर्नु पर्ने चुनौती विज्ञान क्षेत्रलाई रहेको उल्लेख गरे। कार्यक्रममा ओलीले प्रदीप ज्ञवालीको कविताले आफूलाई भूकम्पमा बितेका दिनमा फर्काएको र भावी दिनमा त्यस्तो दिन कहिल्यै नाआओस् भन्ने कामना गरे। उनले भने, मानिसमा ज्ञानका लागि गुरु वा स्रोत चाहिन्छ। बिना स्रोतको ज्ञान सम्भव हुँदैन। बाल गुरुले बाटोमा भेट्दै गर्दा एक किताबमा लेखिएको भाषा को प्रसंसा गर्दै ओलीले भने, आदित्यको किताब दराजमा थन्क्याउने होइन, तपाईंको मस्तिष्कमा राख्ने हो। उनले लेखिएको कुराले आफूलाई छोएको बताए। बाल गुरुमा केही शारीरिक अशक्तता छ, मस्तिष्क, आँखा, ज्ञान प्राप्त गर्ने माध्यम छैन तर एक बालक सधैं स्कूल नगई विभिन्न भाषामा लेखेका उहाँका हरेक भनाइहरु गुरु बचनको रूपमा छन्। ओलीले भने, आश्चर्य यो होकी यो अलौकिक क्षमता कहाँ बाट आयो ? विद्वानहरूकोस्तरमा लेखिएका उहाँका शब्द चयन अति उत्कृष्ट र महत्वपूर्ण छ। वैज्ञानिकहरूले खोज अनुसन्धान गर्नु जरुरी छ। आदित्यकाबारे धेरै कुरा जान्न विचार र बाणी पर्याप्त भएको भन्दै ओलीले चिन्तन, र अभिव्यक्ति मानव हितको लागि अत्यन्तै उत्कृष्ट रहेको बताए। ओलीले आदित्यको उद्देश्य र सुस्वास्थ्यको कामना गर्दै विज्ञान क्षेत्रले बाल गुरु आदित्यबारे खोजी गर्नुपर्ने बताए। कार्यक्रममा क्याप्टेन रामेश्वर थापाले विश्वको आठौं आश्चर्यको रूपमा परिकल्पित र सिर्जना भएको गुरु आदित्यबाट भएको १०८ वटा संरचना सो मोक्ष धामको क्षेत्रमा बन्दै गरेको जानकारी दिए। उनले अहिले एउटा स्तम्भ बन्दै गरेको र सो स्तम्भ निर्माणमा पनि गुरु आदित्यबाट सिक्दै बन्दै गरेको र ८० प्रतिशत काम सकिएको बताए। क्याप्टेन थापाले मोक्षधाम आएर सुझाव दिन अपिल गर्दै यस क्षेत्रको उच्चस्तरीय मानव वस्तीको रूपमा विकास गर्न सहयोग गर्न अपिल समेत गरेका छन्। कवि गोष्ठी कार्यक्रममा प्रदीप ज्ञवालीले एक्लो परेवा शीर्षकको कविता वाचन गरेका थिए। कार्यक्रममा पूर्वउपप्रधानमन्त्री ईश्वर पोखरेल, पूर्वअर्थमन्त्री विष्णु पौडेल, पूर्वसञ्चारमन्त्री गोकुल बाँस्कोटा, पूर्वमन्त्री रेशम लामा, ॐ आदि फउण्डेसनको अध्यक्ष उपेन्द्र महतो, धुलिखेल नगरपालिका मेयर अशोककुमार ब्यन्जु, पनौती नगरपालिका मेयर रामशरण भण्डारी, पनौती नगरपालिका पूर्वमेयर भिम न्यौपाने लगायतको उपस्थिति थियो। गोष्ठीमा सहभागी रहेका वरिष्ठ साहित्यकार नरेन्द्रबहादुर श्रेष्ठको जरामा जीवन वृत्ति ५२ वटा कला संयोजन लाई प्रदर्शन गरिएको थियो। कार्यक्रममा विभिन्न शीर्षकमा तीन दर्जन कवि साहित्यकारले आफ्नो प्रस्तुति दिएका थिए। यो पनि पढ्नुहोस् तस्बिरमा तेस्रो आदित्य मोक्षधाम काव्य गोष्ठी"
आयरल्यान्ड ए ले नेपाललाई दियो १२२ रनको लक्ष्य,"काठमाडौं : आयरल्यान्ड ए(वुल्भ्स)ले नेपाललाई १२२ रनको लक्ष्य दिएको छ। सोमबार त्रिवि मैदानमा टस जितेर आयरल्यान्डले निर्धारित २० ओभरको खेलमा १० विकेट गुमाएर १२१ रन बनाएको हो। खेलमा नेपालका लागि ललित राजवंशी, कुशल भुर्तेल र गुल्शन झाले २२ विकेट, कुशल मल्ल र करण केसीले ११ विकेट लिएका हुन्। आयरल्यान्ड एका लागि स्टीफन डोहेनीले सर्वाधिक ४६ रन बनाए । उनले ३९ बलमा ४ चौका र २ छक्का प्रहार गरे। थोसम मेयस र लियाम म्याकार्थीले १६ रन र फिन हृयान्डले ११ रन बनाउँदा अन्य खेलाडिले दोहोरो अंक जोड्न सकेनन्। सोमबार त्रिवि मैदानमा टस जितेर आयरल्यान्डका कप्तान निल रकले पहिला ब्याटिङ गर्ने निर्णय लिएका हुन्।"
भूकम्पले भत्काएका विद्यालय भवन पुन: निर्माण गर्न सरकारले रकम दिने,"काठमाडौं : सरकारले भूकम्पले क्षति पुगेका विद्यालय भवन पुनः निर्माणका लागि आवश्यक रकम दिने भएको छ । भूकम्पबाट क्षति गरेको शैक्षिक संस्थाका भवन पुनः निर्माण गर्न राष्ट्रपति शैक्षिक सुधार कार्यक्रमको बजेटबाट रकम निकासा गर्न लागिएको हो। सोमबार अर्थमन्त्री वर्षमान पुन र शिक्षामन्त्री सुमना श्रेष्ठसहित दुवै मन्त्रालयका प्रशासनिक नेतृत्वबीच अर्थ मन्त्रालयमा भएको छलफलपछि रकम दिन सहमति भएको हो । भूकम्पका कारण जाजरकोट, रुकुमपश्चिम र बझाङमा गरी ७ सय बढी विद्यालय भवन भग्नावशेषमा परिणत भएका थिए । छलफललगत्तै अर्थमन्त्री पुनले चालु आर्थिक वर्षमा राष्ट्रपति शैक्षिक सुधार कार्यक्रमका लागि विनियोजन भएर खर्च हुन बाँकी रहेको रकम विद्यालय भवन पुनः निर्माणमा खर्च गर्न कर्मचारीलाई निर्देशन दिएका छन् । जाजरकोटको बारेकोट गाउँपालिका१ लामिडाँडा केन्द्रबिन्दु भएर गत १७ कात्तिको राति ६४ रेक्टर स्केलको भूकम्प गएको थियो । भूकम्पका कारण तीन जिल्लामा पूर्ण र आंशिक गरी करिब ७ सय विद्यालय भवन भत्किएका थिए । यस्तै दुई मन्त्रालयबीच आगामी आर्थिक वर्ष २०८१०८१ देखि राष्ट्रपति शैक्षिक सुधार शीर्षकमा बजेट विनियोजन नगर्ने सहमति भएको छ । आगामी आर्थिक वर्षमा नवप्रवर्तन शीर्षकमा पनि बजेट वृद्धि गरिने अर्थ मन्त्रालयको तयारी छ । पुनले भने,परिणाम नदिने खालका कार्यक्रम हटाएर नवप्रवर्तनलगायत नयाँ कार्यक्रममा बजेट बढाउने नीति लिइनेछ।"
बिर्तामोडको बीएण्डसी मेडिकल कलेजलाई सम्बन्धन दिन सर्वोच्चको आदेश,"काठमाडौं : सर्वोच्च अदालतले झापाको बिर्तामोडमा रहेको बीएण्डसी मेडिकल कलेजलाई सम्बन्धन दिन आदेश जारी गरेको छ। न्यायाधीश डाकुमार चुँडाल र सारंगा सुवेदीको संयुक्त इजलासले बीएण्डसी मेडिकल कलेजलाई सम्बन्धन दिन आदेश जारी गरेको हो। व्यवसायी दुर्गा प्रसाईंले खोलेको उक्त मेडिकल कलेजको सम्बन्धनलाई लिएर विवाद सिर्जना भएको थियो। सरकारले दिएको आशयपत्रअनुसार सबै प्रक्रिया पूरा भएर पनि सम्बन्धन नपाएपछि व्यवसायी दुर्गा प्रसाईंले २०७८ साल भदौ २४ गते सर्वोच्चमा रिट दिएका थिए। चिकित्सा शिक्षा आयोग सानोठिमी,भक्तपुर समेत, उपाध्यक्ष चिकित्सा शिक्षा आयोग सानोठिमी, भक्तपुर , उपकुलपतिको, काठमाडौं विश्वविद्यालय उपकुलपतिको कार्यालय धुलिखेल काभ्रे , रजिष्टार काठमाडौं विश्वविद्यालय धुलिखेल काभ्रे , प्राज्ञिक परिषद काठमाडौं विश्वविद्यालय धुलिखेल काभ्रे , विद्यापरिषद स्कुल अफ मेडिकल साइन्सेस काठमाडौं विश्वविद्यालय धुलिखेल काभ्रे , डीन, काठमाडौं विश्वविद्यालय स्कुल अफ मेडिकल साइन्सेस डिनको कार्यालय धुलिखेल काभ्रे, कार्यकारी परिषद् काठमाडौं विश्वविद्यलाय धुलिखेल काभ्रेलाई रिटमा विपक्षी बनाइएको थियो।"
सभामुख रामचन्द्र मण्डल महामुर्ख,"जनकपुरधाम : जनकपुरधाममा एउटा यस्तो महोत्सव हुन्छ, जहाँ महामुर्ख बन्न तछाड मछाड हुन्छन्। जो सबैको सामुन्ने विना कुनै संकोच भन्न र स्विकार गर्छन्, कि ममहामुर्खहुँ। जनकपुरधाममा हुने एउटा सम्मेलन, जहाँ सबैभन्दा ठूलो मुर्ख अर्थात (महामुर्ख) को उपाधि लिन तछाडमछाड हुन्छ। त्यो महामुर्खको उपाधि लिन सामान्य व्यक्ति मात्र नभई समाजमा विद्वान कहलिएका राजनीतिज्ञ, बुद्धिजीवि, लेखक, साहित्यकार, कलाकार, पत्रकार नेताहरुबीच प्रतिस्पर्धा हुन्छ। प्रतिस्पर्धामा उत्रिने मध्ये एकजनाले महामुर्खको उपाधि पाउँछन्। भने अन्य प्रतिस्पर्धीहरु विभिन्न शीर्षकमा मुर्खको उपाधि पाउँछन्। यसैबीच महामुर्ख सम्मेलन २०८० मा मधेश प्रदेशका सभामुख महामुर्खभएका छन्। जनकपुरधामस्थित मिथिला नाट्यकला परिषद्ले (मिनाप) प्रत्येक वर्ष आयोजना गर्ने व्यङग्यात्मक सांस्कृतिक कार्यक्रम महामुर्ख सम्मेलनमा सभामुख मण्डलसहित १३ जनालाई अन्य उपाधि प्रदान गरिएको छ। कोको मुर्ख, अनि के उपाधि ? मैथिली तथा भोजपुरी भाषा साहित्यमा रुचि राख्ने सभामुख मण्डललाई यस वर्षको महामुर्खको उपाधिबाट सम्मान गरिएको छ। मधेशका अर्थ मन्त्रालयका सचिव शिवाचन्द्र शिवाकोटीलाई पटमुर्खको उपाधि र मुर्ख महामण्डलेश्वरको उपाधि कथाकार प्रेम विदेह ललनलाई प्रदान गरिएको छ। त्यसैगरी सदाबहार मुर्खको उपाधि प्राध्यानाध्यापक महाविर दास, बैशाखानन्दनको उपाधि अभियानी दिनेश पुर्वे, साहित्यकार नित्यानन्द मण्डललाई खेसारीलाल, दाता परिवार शुभाषचन्द्र साहलाई स्थायी मुर्ख, ग्रामिन परवाहास्थित युवा नाट्य परिषदलाई र्निविकल्प मुर्ख र महोतरी पिपरा नगरपालिकाकी उपप्रमुख बन्दना पाण्डेलाई दिलतोरियाको उपाधि प्रदान गरिएको छ। यसका आलावा हरिप्रियाको उपाधि मिथिला चित्रकार सुधिरा कर्ण, लोहाशंकरको उपाधि क्रिकेटर हरिशंकर साह, बुरिराजको उपाधि योगगुरु विमल पण्डित, बज्रकिटको उपाधि योगेन्द्र पण्डित र सोटाचन्दको उपाधि अनिकेत अग्रवाललाई प्रदान गरिएको छ। मैथिली भाषा, साहित्य, कला, गित संगीत र नाटय क्षेत्रमा काम गर्दै आएको मिनापले २८ वर्षदेखि होरी महोत्सव र महामुर्ख सम्मेलन गरि होलीमा दुई दिवसीय कार्यक्रम गर्दै आएको छ। हालसम्म कोको भए महामुर्ख? २०६१ सालबाट हुँदै आएको महामूर्ख सम्मेलनमा पहिलो महामूर्खको उपाधि मैथिली कवि नरेश ठाकुर, २०६२ मा एमाले नेता शीतल झा, २०६३ मा जनकपुर नगरपालिकाका तत्कालीन मेयर हरिबहादुर बिसी, २०६४ मा सद्भावना नेता ओमकुमार झा, २०६५ मा वरिष्ठ साहित्यकार डा राजेन्द्र विमल, २०६६ मा पूर्वमन्त्री एवं नेकपाका नेता रामचन्द्र झा भएका थिए। २०६७ मा नेपालका चर्चित राजनीतिक विश्लेषक सिके लाल, २०६८ मा साहित्यकार रामभरोष कापडि़ भ्रमर, २०६९ मा नेपाली काँग्रेस धनुषाका सभापति रामसरोज यादव, २०७० मा तमलोपाका पूर्व सभासद डा विजय कुमार सिंह र २०७१ मा एमाले नेता एवं सांसद शत्रुधन महतोलाई प्रदान गरिएको थियो। यसैगरी २०७२ सालमा स्मशान घाट (स्वर्गद्वारी) बनाएर चर्चा बटुलेका पवन सिंघानियालाई महामुर्खको उपाधि प्रदान गरिएको थियो भने २०७३ सालमा मधेश आन्दोलनको क्रममा कार्यक्रम स्थगित गरिएको थियो। गत वर्ष अर्थात २०७४ सालमा राष्ट्रियसभा सदस्य एवं राजपाका उपाध्यक्ष वृषेशचन्द्र लाल, २०७५ सालमा जनकपुरधाम उपमहानगरपालिकाका मेयर लालकिशोर साह र २०७६ सालमा प्रदेश २ का मुख्यमन्त्री मो लालबाबु राउत गद्दीलाई महामुर्खको उपाधि प्रदान गरिएको थियो। २०७७ सालमा महजोडि हरिवंश तथा मदनकृष्ण श्रेष्ठ, २०७८ मा प्राडा तथा नीति तथा योजना आयोगका उपाध्यक्ष भोगेन्द्र झा, २०७९ मा जनकपुरधाम उपमहानगरपालिकाका मेयर मनोज कुमार साह र यस वर्षमा मधेशका सभामुख रामचन्द्र मण्डललाई महामुर्ख घोषित गरिएको छ।"
तस्बिरमा तेस्रो आदित्य मोक्षधाम काव्य गोष्ठी,"काठमाडौं : काभ्रेको कुशादेवीमा तेश्रो आदित्य मोक्षधाम काव्य गोष्ठी भएको छ। सोमबार पूर्वप्रधानमन्त्री एवम् एमाले अध्यक्ष केपी शर्मा ओलीको प्रमुख आतिथ्यतामा तेस्रो आदित्य मोक्षधाम काव्य गोष्ठी भएको हो। उक्त गोष्ठीमा राजनीतिक दलका नेता, व्यवसायी, साहित्यिक क्षेत्रका व्यक्तित्व, समाजसेवीलगायत सहभागी थिए। यस अगाडि काभ्रे पनौती नगरपालिकाको वडा नम्बर २ र १२ को संगमस्थल दारिमबोट, चिण्डुमा विश्वकै नमुना आध्यात्मिक तीर्थस्थल बनाउन महाअनुष्ठान भएको थियो। आदिचन्द्र योगी (बालयोगी आदित्य) को परिकल्पनामा आदित्य मोक्षधामनिर्माणका लागि महाअनुष्ठान भएको थियो। तस्बिरमा हेर्नुहोस् तेस्रो आदित्य मोक्षधाम काव्य गोष्ठीमा सहभागी"
नेपालसँग आयरल्यान्ड ए ६ विकेटले पराजित,"काठमाडौं : आयरल्यान्ड ए(वुल्भ्स) विरुद्धको खेलमा नेपाल ६ विकेटले विजयी भएको छ। सोमबार त्रिवि मैदानमा आयरल्यान्डले दिएको १२२ रनको लक्ष्य पछ्याएको नेपालले ४ विकेट गुमाउँदै १६१ ओभरमा भेट्टाएको हो। खेलमा नेपालका लागि सन्दीप जोराले ३६ रन, आसिफ शेखले १६ रन, कुशल भुर्तेलले ३७ रन, दीपेन्द्रसिंह ऐरीले २० रन र गुलसन झाले ४ रनको योगदान गरे। आयरल्यान्डले निर्धारित २० ओभरमा १० विकेट गुमाएर १२१ रन बनाएको थियो। ललित राजवंशी, कुशल भुर्तेल र गुल्शन झाले २२ विकेट, कुशल मल्ल र करण केसीले ११ विकेट लिएका हुन्। आयरल्यान्ड एका लागि स्टीफन डोहेनीले सर्वाधिक ४६ रन बनाए। उनले ३९ बलमा ४ चौका र २ छक्का प्रहार गरे। थोसम मेयस र लियाम म्याकार्थीले १६ रन र फिन हृयान्डले ११ रन बनाउँदा अन्य खेलाडिले दोहोरो अंक जोड्न सकेनन्। सोमबार त्रिवि मैदानमा टस जितेर आयरल्यान्डका कप्तान निल रकले पहिला ब्याटिङ गर्ने निर्णय लिएका थिए।"
"जसपाका नेता दीपक कार्की वन तथा वातावरण राज्यमन्त्री नियुक्त, आजै शपथ",काठमाडौं : प्रधानमन्त्री पुष्पकमल दाहाल 'प्रचण्ड' ले जनता समाजवादी पार्टीका सांसद दीपक कार्कीलाई वन तथा वातावरण राज्यमन्त्री नियुक्त गरेका छन्। नेपालको संविधानको धारा ७६ को उपधारा (९) बमोजिम प्रधानमन्त्री दाहालले कार्कीलाई राज्यमन्त्री पदमा नियुक्त गरेका हुन्। राज्य मन्त्रीमा नियुक्त भएका कार्कीले आजै शपथ लिने जनाइएको छ। धनुषा क्षेत्र नम्बर १ मा माओवादी केन्द्रका मातृका यादवलाई हराउँदै कार्की विजयी भएका थिए। यसअघि जसपाका अध्यक्ष उपेन्द्र यादव स्वास्थ्य मन्त्री बनेका छन्।
इस्कन नेपालमा पुष्प होली (फोटोफिचर),काठमाडौं : गौर पूर्णिमाका अवसरमा काठमाडौंको बूढानीलकण्ठस्थित इस्कोन नेपालमा 'पुष्प होली'को आयोजना गरिएको छ। संसारभरिका कृष्ण भगवानका भक्तहरूले गौर पूर्णिमाको दिन भजन कृतन गरी राधाकृष्णको पूजापछि पुष्पको होली खेल्ने गर्दछ। कृष्ण होलीका रूपमा लोकप्रिय इस्कोन नेपालमा यो होलीले काठमाडौं उपत्यकाभरका आगन्तुकहरूलाई आकर्षित पनि गर्छ। हरेक वर्ष इस्कोन नेपाल परिसरमा सयौंको संख्यामा दर्शनार्थी र भक्तजनको भीड लाग्ने गरेको छ। पुष्पा होली इस्कोन समुदायले मनाइने सबैभन्दा ठूलो फूलको होली पर्व पनि हो।
"कार्यसम्पादन गर्दा कसैको भय र त्रासमा नपर्नू, म छु : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्डले कार्यसम्पादन गर्दा कसैको भय र त्रासमा नपर्न आग्रह गरेका छन्। प्रधानमन्त्री कार्यालयमा आज भएको सचिवहरूको नियमित बैठकमा प्रधानमन्त्री प्रचण्डले कानून बमोजिम काम गर्न कसैले डराउनु नपर्ने बताएका हुन्। उनले नियत सफा राखेर काम गर्ने कुनै पनि राष्ट्र सेवक कर्मचारीमाथि समस्या पर्न नदिने बताए। निर्दोषलाई समस्या भएमा त्यसको जिम्मेवारी आफू तयार रहेको बताए। कार्यसम्पादन गर्दा कसैको भय र त्रासमा नपर्नु होला, कानून बमोजिम काम गर्न डराउनु पर्दैन, प्रधानमन्त्री प्रचण्डले भन्नुभयो, असल नियतले काम गरेको विषयमा निर्दोष मानिसलाई कही कतै समस्या भएमा त्यसको जिम्मेवारी मैले लिनेछु। नयाँ समीकरणको सरकार थप ऊर्जा, नयाँ सोच, उद्देश्य, कार्यसूची र कार्ययोजनाका साथ आएको बताउँदै प्रधानमन्त्री प्रचण्डले सोहीअनुरूप अगाडि बढ्न निर्देशन दिनुभयो। राजनीति र प्रशासक सरकारका अभिन्न अङ्ग हुन्उनले भने, हालसम्म यहाँहरूबाट सहयोग प्राप्त हुँदै आएको छ। अझै थप जाँगर र जोसका साथ काम गर्नु हुनेछ भन्ने विश्वास लिएको छु। जनताले प्रत्यक्ष अनुभूति गर्नेगरी सेवाप्रवाह गर्नुपर्नेमा जोड दिँदै प्रधानमन्त्रीले शिक्षा, स्वस्थ्य, यातायातजस्ता आधारभूत सेवा, राहादानी, सवारी चालक अनुमतिपत्र, राष्ट्रिय परिचयपत्र वितरण तथा मालपोत करदस्तुर बुझाउनेजस्ता सेवा लिन नागरिकले बेहोरेका सास्ती हटाउने काम तत्काल प्राथमिकतामा राख्न निर्देशन दिए। तेस्रो त्रैमासिकको लगभग अन्त्यसम्म आईपुग्दा समेत पूँजीगत खर्च सन्तोषजनक नभएको बताउँदै प्रधानमन्त्री प्रचण्डले आयोजना अधुरा रहनु तथा काम सम्पन्न भईसकेकका आयोजनाको पनि भुक्तानी हुन नसक्नु सुखद पक्ष नभएको र्ल्लेख गरे लामो समय राष्ट्र सेवामा संलग्न भइ सचिवपदबाट सेवा निवृत्त भएका कर्मचारीको आज विदाई गरिएको छ। यस आर्थिक वर्षमा सेवा निवृत्त भएका १२ सचिवलाई दोसल्ला ओडाएर सम्मान गरे। सेवा निवृत्त हुने सचिवहरूमा यादवप्रसाद कोइराला, रामप्रसाद थपलिया, धनराज ज्ञवाली, गोपीकृष्ण खनाल, डा दामोदर रेग्मी, दिनेशकुमार घिमिरे, देवकुमारी गुरागाइँ, केवलप्रसाद भण्डारीलगायत छन्।"
जग्गा प्राप्तिका लागि नौ हजार बढीको निवेदन,"नुवाकोट : नुवाकोटमा जग्गा प्राप्तिका लागि नौ हजारभन्दा बढीले निवेदन दिएका छन्। आवेदनमध्ये आठ हजार ६८५ जनाको अव्यवस्थित बसोबासीका सम्बन्धमा र सात सय १० जनाले भूमिहीन, दलित, सुकुम्वासीतर्फ आवेदन दर्ता गरेका आयोगका जिल्ला अध्यक्ष अर्जुनप्रसाद न्यौपानेले जानकारी दिए। जिल्लाको १२ वटा स्थानीय तहमध्ये पञ्चकन्या गाउँपालिकाबाट निवेदन नआएको उनले बताए। आवेदनमाथि छानबिन भइरहेको छ। भूमिहीन दलित तथा भूमिहीन सुकुम्वासीहरूलाई जग्गा उपलब्ध गराउने र अव्यवस्थित बसोबासीलाई व्यवस्थित गर्ने सरकारको कार्यलाई भूमि आयोग जिल्ला समिति क्रियाशील रहेको समितिका सदस्य राजाराम थपलियाले बताए।"
राज्यमन्त्री कार्कीले लिए शपथ,काठमाडौं : नव नियुक्त वन तथा वातावरण राज्यमन्त्री दीपक कार्कीले पद तथा गोपनीयताको शपथ लिएका छन्। सोमबार सिंहदरबारमा प्रधानमन्त्री पुष्पकमल दाहाल 'प्रचण्ड'ले राज्य मन्त्री कार्कीलाई शपथ खुवाएका हुन्। प्रधानमन्त्री प्रचण्डले जनता समाजवादी पार्टीका सांसद कार्कीलाई नेपालको संविधानको धारा ७६ को उपधारा (९)बमोजिम आज राज्यमन्त्री पदमा नियुक्त गरेका हुन्। कार्की धनुषा क्षेत्र नम्बर १ का सांसद हुन्।
एनआईसी एशिया बैंकद्वारा बचत खातामा उपलब्ध बिमावापत १ करोड २० लाख रुपैयाँ भुक्तानी,"काठमाडौं : एनआईसी एशिया बैंकले बचत खातामा उपलब्ध बिमावापत १ करोड २० लाख रुपैयाँ भुक्तानी गरेको छ। घातक रोगको बिमा वापत सात जना र दुर्घटनामा परेका पाँच जना गरी १२ जना खातावालालाई प्रतिव्यक्ति १० लाख रुपैयाँका दरले १ करोड २० लाख रुपैयाँ बिमा रकम आईजीआई प्रुडेन्सियल र नेपाल इन्स्योरेन्स बिमा कम्पनीबाट प्राप्त गरी भुक्तानी गरेको हो। गत असार १८ गतेदेखि फागुन १४ गतेसम्ममा बैंकका विभिन्न शाखा कार्यालयहरूमा सर्वश्रेष्ठ बचत खाता खोलेका ग्राहक तथा परिवारका सदस्यलाई बिमा कम्पनीहरुले प्रदान गरेको उक्त रकम बराबरको चेक बैंकले हस्तान्तरण गरेको हो। यस बैंकको काठमाडौंस्थित नागपोखरी शाखामा खाता खोलेकी रचना गौचन, दैलेखस्थित दैलेख शाखामा खाता खोलेका चक्रबहादुर कटुवाल, रुपन्देहीस्थित राम मन्दिर बुटबल शाखामा खाता खोलेकी पार्वती श्रेष्ठ, रुपन्देहीस्थित सउ फर्सटिकर शाखामा खाता खोलेका पुन्य प्रसाद ढकाल र कास्कीस्थित न्युरोड पोखरा शाखामा खाता खोलेका विजय कुमार गुरुङलाई दुर्घटना बिमा बापत एवं काठमाडौंस्थित कर्पोरेट अफिस शाखामा खाता खोलेकी एलिना न्यौपाने र काठमाडौंस्थित कालोपुल शाखामा खाता खोलेकी निर्मला चापागाँईलाई घातक रोग बिमा वापत जनही १० लाख रुपैयाँ प्रतिव्यक्तिका दरले कुल ७० लाख रकम प्रदान गरिएको हो। लाभग्राहीहरूले आईजीआई प्रुडेन्सियल इन्स्योरेन्ससँगको सहकार्यमा उक्त लाभ रकम प्राप्त गरेका हुन्। त्यसैगरी सिराहास्थित मिर्चैया शाखामा खाता खोलेका राधेश्याम रजक साफी, ललितपुरस्थित पुल्चोक शाखामा खाता खोलेका तेज बहादुर सुवेदी, चितवनस्थित चनौली शाखामा खाता खोलेका गणेश बहादुर गुरुङ, बर्दियास्थित मग्रागढी शाखामा खाता खोलेकी कुमारी रिता भुसाल र बारास्थित कलैया शाखामा खाता खोलेका कन्हैया लाल चौधरीले दुर्घटना बिमा वापत जनही १० लाख प्रतिव्यक्तिका दरले कुल ५० लाख रुपैयाँ नेपाल इन्स्योरेन्ससँगको सहकार्यमा उक्त लाभ प्रदान गरिएको हो। यस बैंकको बिमा सहितको निक्षेप योजनाहरूअन्तर्गत हालसम्म ६ हजार ३ सय ६१ भन्दा बढीलाई १४ करोड ३८ लाख रुपैयाँभन्दा बढी बिमा दाबी रकम हस्तान्तरण भइसकेको छ। जसमध्ये घातक रोग बिमा वापत ३३ बढीलाई ३ करोड ५० लाखभन्दा बढी, दुर्घटना बिमा वापत २६ बढीलाई २ करोड ६० लाख बढी र मेडिकल बिमा वापत ६ हजार ३ सय २ भन्दा बढीलाई ८ करोड २८ लाख १० हजारभन्दा बढी रकम प्रदान गरिएको छ। यस बैंकले निक्षेप रकममा अधिकतम प्रतिफल दिने उद्देश्यका साथमा ४ जनालाई ५ वर्षको लागि ८४ लाखसम्मको बिमा फाइदा रहेको सर्वश्रेष्ठ बचत योजना सञ्चालन गरिरहेको छ। जसअन्तर्गत आकर्षक ब्याजदर, ५ वर्षसम्म ८४ लाखसम्मका ३ बिमा, १८ वटा घातक रोगहरूको बिमा, दुर्घटना बिमा र मेडिकल बिमा सम्बन्धी सर्वश्रेष्ठ फाइदाहरू, ३ कर्जा सम्बन्धी सर्वश्रेष्ठ फाइदाहरू र १८ अन्य अतुलनीय सर्वश्रेष्ठ फाइदाहरू गरी कुल २४ सर्वश्रेष्ठ फाइदाहरू समावेश छन्। उक्त ८४ लाख बराबरको आकर्षक बिमा फाइदाअन्तर्गत ४० लाखको दुर्घटना बिमा, ४० लाखको घातक रोग बिमा र ४ लाखसम्मको औषधि उपचार बिमा उपलब्ध छन् भने अस्पताल भर्ना हुने बिरामीले ३ लाख २० हजारसम्म र ओपीडी उपचारको लागि ८० हजारसम्म बिमा लाभ प्राप्त गर्न सक्नुहुनेछ। एन आई सी एशिया बैंक मुलुकमा सबैभन्दा धेरै बैंकिङ्ग सञ्जालहरू भएको बैंकहरू मध्यको बैंक हो। यस बैंकले मुलुकभर ३६० शाखा कार्यालयहरू, ६७० एटिएम, ११६ वटा विस्तारित काउन्टर एवं ५१ वटा शाखा रहित शाखा सञ्जाल विस्तार गरेको छ। देशको कुल जनसंख्यामध्ये २० वर्षदेखि ५० वर्ष उमेर समूहसम्मको आर्थिक रूपमा सक्रिय जनसंख्याको करिब २५ प्रतिशत जनतालाई सेवा दिन यस बैंक सफल भएको छ। देशको अर्थतन्त्रको सवलीकरण तथा उच्च आर्थिक वृद्धिमा टेवा पुर्याउन उत्तरदायी बैंकिङ्गको अभ्यास गर्दै स्थापनाकालदेखि हालसम्ममा प्रत्यक्ष र अप्रत्यक्ष गरी कुल २३ अर्ब ७ करोड भन्दा बढी राजश्व नेपाल सरकारलाई भुक्तानी गरेको र गत आर्थिक वर्षमा ३ अर्ब ६१ करोड भन्दा बढी राजश्व नेपाल सरकारलाई बुझाउन बैंक सफल भएको छ। वित्तीय समावेशीकरणका लागि मुगु, कालिकोट, बझाङ, रूकुम, जुम्ला, सल्यान जस्ता बैंक तथा वित्तीय संस्थाहरूको उपस्थिति न्यून रहेका दुर्गम जिल्लाहरूमा तथा कुनै पनि बैंक तथा वित्तीय संस्थाहरू नपुगेको ३४ भन्दा बढी स्थानीय निकायहरूमा शाखा विस्तार गरी सञ्चालन गर्दै आइरहेको छ। देशको कुल जनसंख्याको ८० भन्दा बढी बसोबास गर्ने ग्रामीण तथा साना सहरी क्षेत्रमा बैंकले आफ्ना ७२ शाखा कार्यालयहरू स्थापना गरेको छ।"
आठ दिनदेखि बेपत्ता बालक इन्द्रावती किनारामा मृत फेला,काभ्रे : मण्डनदेउपुर नगरपालिका१२ ज्याम्दी ठूलीबेंसीका १३ वर्षीय दिलभ पराजुली मृत फेला परेका छन्। पराजुली चैत ५ गते साँझ ७ बजे घरबाट निस्किएका थिए। उनको खोजीका लागि प्रहरी लगायत स्थानीयहरू लागेका थिए। आठ दिनपछि बालक मृत अवस्थामा फेला परेका हुन्। उनको शव इन्द्रावती नदीमा आइतबार बेलुका स्थानीयवासीले देखेपछि प्रहरीलाई खबर गराएको थियो। आफन्तले बेपत्ता बालकको शव पहिचान गरेपछि सोमबार धुलिखेल अस्पतालमा पोस्टमार्टम गर्न ल्याएको प्रहरीले जनाएको छ। बालक पराजुली इन्द्रावती माध्यमिक विद्यालयमा कक्षा ७ मा अध्ययनरत थिए।
एकै गाउँका फरार २३ जना प्रतिवादी पक्राउ,"उदयपुर : उदयपुरमा एकैदिन २३ जना फरार प्रतिवादी पक्राउ परेका छन्। जिल्ला प्रहरी कार्यालयबाट खटिएको विशेष प्रहरी टोलीले विभिन्न मुद्दामा फरार रहेका उनीहरूलाई पक्राउ गरेको हो। जिल्ला अदालतबाट फैसलापछि सजाय भुक्तान नगरी फरार रहेका उनीहरूलाई पक्राउ गरी कारागार चलान गरिएको प्रहरी कार्यालयका सूचना अधिकारी डीएसपी हरिनन्दन चौधरीले जानकारी दिए। उनका अनुसार सार्वजनिक अपराध मुद्दामा चार हजार ८०० जरिवाना तोकिएका त्रियुगा नगरपालिका १४ का औतार सिंह राई, सोही मुद्दामा चार हजार जरिवाना तोकिएकाहरू सोही ठाउँका युवराज राई, विवेक राई पक्राउ परेका हुन्। त्यसैगरी वन मुद्दामा ७९७ जरिवाना भएका सोही ठाउँका छविलाल मगर, लुटपाट मुद्दामा १४१ जरिवाना पाएका सोही ठाउँका यादवबहादुर राई, गाली बेइज्जती मुद्दामा १२५ जरिवाना तोकिएका यादव राई, सोही मुद्दामा ५० रुपैयाँ जरिवाना भएका वडा नम्बर १५ का चन्द्रबहादुर पुरी रहेका छन्। प्रहरीले गाली बैइज्जती मुद्दामा ५० जरिवाना भएका वडा नम्बर १५ का मोतिलाल पुरी, कृष्णा कुमारी पुरी, बालकुमारी पुरी, चित्रमाया पुरी, लुटपाट मुद्दामा ८७ रुपैयाँ जरिवाना भएका चन्द्रबहादुर पुरी, मोतिलाल पुरी, कृष्णाकुमारी पुरी, बालकुमारी पुरी, चित्रमाया पुरी पक्राउ परेको डीएसपी चौधरीले बताए। त्यसैगरी जालसाजी मुद्दामा ६२ रुपैयाँ जरिवाना तोकिएका पेशलकुमार मगर, चूडामणि मगर, पारस मगर, शान्ता मगर, नरमाया मगर, टेकबहादुर मगर र बहुविवाह मुद्दामा ५० रुपैयाँ जरिवाना तोकिएका रेणुका मगर रहेको उनले बताए।"
"सेयर बजार दोहोरो अंकले घट्यो,२ अर्बको कारोबार","काठमाडौं : नेप्से परिसूचक दोहोरो अंकले घटेर बन्द भएको छ। नेप्से परिसूचक १७०१ अंकले घटेर २०३१५५ विन्दुमा कायम भएको छ। सेन्सेटिभ इन्डेक्स १२७ प्रतिशतले घटेर ३६०७७ विन्दुमा अडिएको छ। आइतबार सार्वजनिक बिदा परेकाले कारोबार भएन। दोहोरो अंकले घटेको बजारमा ३०४ कम्पनीको ७० लाख ६१ हजार १२ कित्ता सेयर २ अर्ब ४८ करोड ९१ लाख १८ हजार ४८५ रुपैयाँमा कारोबार भए। यसदिन दुईवटा कम्पनीको मात्रै सेयर सकारात्मक सर्किट लेभलमाा कारोबार भयो। बोटलर्स नेपाल (बालाजु)र सर्वोत्तम सिमेन्टको सेयर सकारात्मक सर्किट लेभलमा कारोबार भएको हो। तारागाउँ रिजेन्सीको ८०४,सीवाईसी नेपाल लघुवित्त वित्तीयको ७४२ र हिमालयन हाइड्रोपावरको ६२९ प्रतिशतले सेयर मूल्य बढ्यो। आज किसान लघुवित्तय संस्थाका लगानीकर्ताले गुमाए। सो कम्पनीको सेयर १० प्रतिशतले ओरालो लाग्यो। बुद्ध भूमि हाइड्रोपावरको ९९९ प्रतिशतले घट्दा आत्मनिर्भर लघुवित्त वित्तीयको ८८२ र गुराँस लघुवित्त वित्तीयको ७०१ प्रतिशतले मूल्य घट्यो। कारोबार रकमका आधारमा गोर्खाज फाइनान्स शीर्षस्थानमा रह्यो। सो कम्पनीको २८ करोड मूल्य बराबरको सेयर कारोबार भयो। यसैगरी शिवम् सिमेन्टको १३अर्ब,सोनापुरको ८ करोड,हिमालयन रिइन्स्योरेन्सको ६ करोड र घोराही सिमेन्टको ५ करोड बढी मूल्यको सेयर कारोबार भयो। चार समूहको उपसूचकबाहेक अन्यको सूचक ओरालो लाग्यो। कारोबारमा आएका ३८ कम्पनीको मूल्य बढ्दा २०३ कम्पनीको मूल्य घट्यो।"
दोस्रो काठेखोला गाउँपालिका अध्यक्ष कप हुने,"बागलुङ : काठेखोला गाउँपालिकामा दोस्रो काठेखोला गाउँपालिका अध्यक्ष कप खेलकुद, साहित्य एवं सांगीतिक प्रतियोगिता हुने भएको छ। काठेखोला गाउँपालिकाका आयोजना र काठेखोला गाउँपालिका स्तरीय कला, संस्कृति तथा खेलकुद विकास समितिको संयोजन र व्यवस्थापनमा चैत्र २८ गतेदेखि वैशाख १ गतेसम्म वडा नम्बर २ भीमापोखरा अक्षेते बजारमा प्रतियोगिता सञ्चालन हुने सोमबार पत्रकार सम्मेलन गरी बताइएको छ। काठेखोला गाउँपालिका स्तरीय कला, संस्कृति तथा खेलकुद विकास समितिका संयोजक टिका संगम विकले गाउँपालिका क्षेत्रभित्र रहेका कला, साहित्य, संगीत र खेलकुद क्षेत्रको प्रतिभाहरूको संरक्षण, सम्वर्द्धन र प्रवर्द्धन गर्ने उद्देश्यले कपको आयोजना गरिएको बताए। उनले कार्यक्रमको माध्यमबाट गाउँपालिकाभित्र रहेका पर्यटकीय क्षेत्रहरुको प्रचारप्रसार एवं प्रवर्द्धन गर्ने, खेलकुद, कला साहित्य र संगीतको माध्यमबाट सभ्य संस्कृतियुक्त शिक्षित, सक्षम, समुन्नत, विकसित, आत्मनिर्भरता सहितको समृद्धि काठेखोला निर्माण गर्ने, युवालाई खेलकुद क्षेत्रमा आकर्षित गरी काठेखोलाको खेल क्षेत्रलाई थप व्यवस्थित गर्ने र लोपोन्मुख स्थानीय कला संस्कृतिको संरक्षण गर्ने उद्देश्य रहेको बताए। काठेखोला गाउँपालिकाका अध्यक्ष राजु थापाले प्रतियोगितामा गाउँपालिकाको प्रचलित एवम् पौराणिक कला, संस्कृतिहरूको संरक्षण, सम्वर्द्धन एवं प्रदर्शन गर्ने बताए। उनले प्रतियोगिताको माध्यमबाट गाउँपालिकामा रहेका संगीत संग्राहलय र जनजाति संग्रहालयको थप प्रचारप्रसार गरिने बताए। सो अवसरमा वडास्तरीय पुरुष भलिबल प्रतियोगिता, दोस्रो काठेखोला लोकतारा२०८० (गायन प्रतियोगिता), दोस्रो काठेखोला गजल प्रतियोगिता, सामूहिक नृत्य प्रतियोगिता, खुल्ला ताराखेल प्रतियोगिता, ब्याडमिन्टन प्रतियोगिता, काठेखोला प्रतिभा सम्मान२०८०, सोरठी, पञ्चेवाजा, भजन लगायतका स्थानीय झाँकी प्रदर्शनी र यानीमाया, झाम्रे, सालैजो लगायतका सांगीतिक प्रस्तुति हुने संयोजक विकले बताए। पत्रकार सम्मेलनमा गाउँपालिकाका अध्यक्ष राजु थापाले कपको लागो सार्वजनिक गरेका थिए। वडास्तरीय पुरुष भलिबल प्रतियोगितामा काठेखोला गाउँपालिका भित्रका प्रत्यके वडाबाट एक वटा टिमले सहभागिता जनाउने कार्यक्रम संयोजक विकले बताए। भलिबल प्रतियोगिताको प्रथमले १ लाख, द्वितीयले ६० हजार र तृतीयले ३० हजार रुपैयाँ प्राप्त गर्नेछन्। दोस्रो काठेखोला लोक तारा२०८० (गायन प्रतियोगिता) तीन चरणमा सञ्चालन गरिने संयोजक विकले बताए। उनले पहिलो चरण र दोस्रो चरण भीमसेन माविको सभाहलमा सञ्चालन हुने र अन्तिम चरणको कार्यक्रममा ७ जना प्रतियोगितहरु बीच कार्यक्रमस्थल अक्षेते बजारमा सञ्चालन गरिने बताए। लोकतारा विजेताले ३० हजार फष्ट रनरअफले २० हजार, सेकेन्ड रनरअपले १० हजार रुपैयाँ प्राप्त गर्ने आयोजकले जनाएको छ। यस्तै गजल प्रतियोगिताको प्रथमले १५ हजार, द्वितीयले १० हजार र तृतीयले ५ हजार रुपैयाँ प्राप्त गर्नेछन् भने सामूहिक नृत्य प्रतियोगिताको प्रथमले २० हजार, द्वितीयले १५ हजार र तृतीयले १० हजार रुपैयाँ प्राप्त गर्नेछन्। यस्तै खुल्ला ताराखेल प्रतियोगिताको विजेताले ५० हजार र द्वितीयले ३० हजार रुपैयाँ प्राप्त गर्ने संयोजक विकले बताए। यस्तै व्याडमिन्टन प्रतियोगिताको विजेताले १० हजार र द्वितीयले ५ हजार रुपैयाँ प्राप्त गर्ने आयोजकले जनाएकोछ। प्रतियोगिताको लागि गाउँपालिकाले २० लाख रुपैयाँ विनियोजित गरेको गाउँपालिकाका प्रमुख प्रशासकीय अधिकृत खगराज गौतमले बताए। उनले काठेखोला गाउँपालिकाको १३ औं गाउँसभाबाट ५ लाख र १४ औं गाउँसभाबाट १५ लाख रुपैयाँ विनियोजित गरिएको बताए। कार्यक्रम सञ्चालनका लागि गाउँपालिकाका प्रवक्ता तथा कला संस्कृति तथा खेलकुद विकास समितिका संयोजक टिकासंगम विकको संयोजकत्वमा ५ सदस्य सचिवालय गठन गरिएको छ। सचिवालयको सदस्यमा कृष्णप्रसाद कँडेल, डिलबहादुर कार्की, बाबुराम भण्डारी र मनोज कार्की रहेका छन्।"
साउदीमा होली मनाइयो,"साउदी : साउदीमा कार्यरत नेपालीहरूले होली पर्व मनाएका छन्। साउदीमा रहेको हेल्प मधेसी संस्थाले पाँचौ महाधिवेशनको अवसर पारेर साउदीमा रहेका नेपालीहरू आमन्त्रित गर्दै दमाम सहरमा होली मनाएको हो। संस्थाका अनुसार वसन्त ऋतुको आगमनसँगै आपसी मेलमिलाप र सद्भावनाको सन्देश लिई आउने फागु पर्व विदेशमा पनि परम्परागत रूपमा मनाइने र धर्म संस्कृतिको जगेर्ना गर्ने उद्देश्यले होली मनाइएको बताए। होली कार्यक्रममा जगिरा सर सर, भोले शंकर, हरे कृष्ण जस्ता गीतका साथ नृत्य प्रस्तुत गरिएका थिए भने एक आपसमा रङ लगाई होलीको शुभकामना आदानप्रदान गरिएको थियो। नेपाली राजदूतावास रियादका श्रम सहचारी देवेन्द्र कार्की, साउदीमा रहेका विभिन्न संघ संगठनका प्रतिनिधि र नेपालीहरूको उपस्थिति थियो।"
३९ जना सुकुम्वासीलाई लालपूर्जा,"उदयपुर : राष्ट्रिय भूमि आयोग विघटनसँगै उदयपुरमा ३९ जना सुकुम्वासीले जग्गाधनी प्रमाणपत्र प्राप्त गरेका छन्। आयोगको जिल्ला कार्यालयले बेलका र चौदण्डीगढी नगरपालिका क्षेत्रका सुकुम्वासीलाई लालपूर्जा वितरण गरेको हो। पहिलो चरणमा २०७९ सालमा बेलका५ का ११ परिवार र दोस्रो चरणमा आइतबार चौदण्डीगढी नगरपालिका२ का २८ घरपरिवारले भूमिहीन सुकुम्वासी लालपूर्जा प्राप्त गरेका हुन्। नयाँ सत्ता समीकरणसँगै आयोग गठन र विघटन भइरहने परम्पराले कुनै पनि आयोगले काम गर्न नसक्दा जनताले लालपुर्जा पाउन सकेका छैनन्। आयोगका नाममा बर्सेनि तलब भत्ता, सेवासुविधा, इन्धन खर्च करोडौ खर्च हुन्छ प्रक्रिया बढ्छ तर वितरणको सँघारमा पुगेपछि विघटन हुँदा सर्वसाधरणले पुर्जा नपाएका हुन्। नयाँ आयोग गठन भए पनि पुरानाले गरेको कामको स्वामित्व नलिई नयाँ ढंगले काम सुरु गर्दा समस्या यथावत् रहेको चौदण्डीगढी नगरपालिकाका मेयर कालुमान लामाले बताए। विगतको कामलाई निरन्तरता दिने हो भने पुर्जा पाउन असहज नहुने बताए। गत चैत्र ८ गतेको मन्त्रिपरिषद् बैठकले केशव पौडेल नेतृत्वको राष्ट्रिय भूमि आयोग विघटन गरेपछि भूमिहीन, दलित सुकुम्वासीले जग्गाधनी प्रमाणपुर्जा समयमा प्राप्त गर्ने कुरामा अझ शंका उत्पन्न हुँदै गर्दा नगरपालिकाले प्रक्रिया पूरा भएका २८ लालपूर्जा आइतबार वितरण गरेको हो। उनले खटिने कर्मचारीको सेवासुविधा आयोगले नदिँदा लालपूर्जा वितरण प्रक्रियालाई चाँडो टुङ्ग्याउन आवश्यक रकम विनियोजन गरे पनि ढिलासुस्तीका कारण विनियोजित रकम समेत खर्च हुन नसकेको बताए।"
कटारीमा पुरुषको शव फेला,"उदयपुर: उदयपुरको कटारी नगरपालिका ५ छाउरीखोला नजिक एक पुरुषको शव वेवारिसे अवस्थामा फेला परेको छ । टाउको एकातिर शरीर अर्कोतर्फ रहेको अवस्थामा शव फेला परेको हो । खोला छेउको घारीमा नाम,थर,वतन नखुलेको अवस्थामा शव फेला परेको ईलाका प्रहरी कार्यालय कटारीका प्रमुख (डीएसपी)सुवास राईले बताए । स्थानीयले बेवारिसे अवस्थामा शव देखेपछि प्रहरीलाई खबर गरेका थिए । जानकारी पाए लगत्तै प्रहरी निरीक्षक उमेश महतोको नेतृत्वमा टोलीले घटनास्थलको प्रारम्भिक अनुसन्धान पछि थप प्रकृया सुरु गरिएको उनले बताए ।"
सहुलियत दरको नीतिगत व्यवस्था गर्न पूर्वाधार बैंकलाई प्रधानमन्त्रीको आग्रह,"काठमाडौं : प्रधानमन्त्री पुष्पकमल दाहाल प्रचण्डले नेपालका लागि ऋण प्रवाहमा सहुलियत दरको नीतिगत व्यवस्था गर्न एसियाली पूर्वाधार लगानी बैंक (एआइआइबी) लाई आग्रह गरेका छन्। नेपाल भ्रमणमा रहेका एआइआइबीका निर्देशक नेतृत्वको प्रतिनिधिमण्डलले सोमबार गरेको शिष्टाचार भेटका क्रममा प्रधानमन्त्री प्रचण्डले एआइआइबीमा सहुलियतको प्रावधान नहुँदा बजार दरको ब्याजमा ऋण प्राप्त गर्न नेपालजस्ता मुलुकलाई कठिन हुने बताएका हुन्। प्रधानमन्त्रीले भने,'नेपाललाई अझै पनि ऋणमा अझै सहुलियत आवश्यक छ,तर एआइआइबीसँग यस्तो व्यवस्था छैन। बजार दरको मूल्यले बैंकको वित्तमा नेपालको पहुँचलाई सीमित गरेको छ, तपाईहरू नीति निर्माता भएका नाताले यसमा पुनःविचार गर्न आग्रह गर्दछु ।' नेपालमा हाल एआइआइबीकाको लगानीमा ऊर्जा क्षेत्रका केही परियोजनामा रहेको उल्लेख गर्दै प्रधानमन्त्री दाहालले जलविद्युत्,पर्यटन,सूचना प्रविधि र पूर्वाधार विकासमा लगानीको प्रचुर सम्भावना रहेकाले लगानी गर्न आग्रह गरे। सरकार उच्च आर्थिक बृद्धिमार्फत सुशासन र संस्थागत विकास, सामाजिक न्याय तथा समृद्धि केन्द्रित भएको बताउँदै प्रधानमन्त्रीले यस प्रक्रियामा वित्तीय व्यवस्थापन,प्राविधिक सहायता, ज्ञानको साझेदारी र नीति पुँजी परिचालनमा बैंकको सहयोगको अपेक्षा गरेको उल्लेख गरे। 'भारतमा १० हजार मेगावाट विद्युत् निर्यात गर्ने र बङ्गलादेशमा समेत विद्युत् निर्यात गर्ने गर्ने ऐतिहासिक सम्झौताहरू भएका छन्,यसले नेपालको ऊर्जा व्यापारमा मार्गप्रशस्त गरेको छ, प्रधानमन्त्री प्रचण्डले भने,'ऊर्जा क्षेत्रमा लगानीका लागि राम्रो सम्झावना छ,हामीले आगामी महिना लगानी सम्मेलन गर्दैछौँ,त्यसमा एआइआइबीले उच्च तहमा प्रतिनिधित्व गर्दै नेपालका प्राथमिकताका क्षेत्रमा लगानीका लागि अनुकूल वातावरण निर्माणमा सहयोग गर्ने मैले विश्वास लिएको छु ।' नेपालमा निजी तथा वैदेशिक लगानी प्रवर्द्धनका लागि नीतिगत परिमार्जन गरेको उल्लेख गर्दै प्रधानमन्त्री प्रचण्डले ढुक्क भएर नेपालमा लगानी गर्न आह्वान गरे । दाहाले भने, 'लगानीका लागि अब नेपालमा नयाँ हुन्छ, ढुक्क भएर लगानी गर्नुहोस् ।' सो अवसरमा प्रतिनिधिमण्डलका प्रमुख श्रीलङ्काका आरएमपी रथनायकेले नेपाल संस्थापक सदस्यको रुपमा बैंकले नेपाललाई प्राथमिकता राखेको र यहाँको विकासमा लगानी गर्न बैंक सकारात्मक रहेको बताउनुभयो । भेटमा एआइआइबीका निर्देशक आरएमपी रथनायकेको नेतृत्वमा निर्देशकहरू,उपाध्यक्ष एवं उच्च अधिकारीको सहभागीता रहेको थियो ।"
बझाङको उपनिर्वाचनमा एकीकृत समाजवादीले उम्मेदवार खडा गर्छ : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले आगामी बैशाख १५ गते हुने उपनिर्वाचनमा पार्टीका तर्फबाट उम्मेदवार उठाउने तयारी भइरहेको बताएका छन्। सोमबार काभ्रेको बनेपामा आयोजित पार्टीको १० औं जिल्ला अधिवेशनबाट निर्वाचित जिल्ला कमिटीका पदाधिकारीहरुलाई सपथ ग्रहण समारोहलाई सम्बोधन गर्दै अध्यक्ष नेपालले उपनिर्वाचनका लागि सम्भव भएसम्म अन्य दलहरुसँग सहकार्य गर्ने नभइ एक्लै चुनाव लड्ने मानसिकताका साथ पार्टीले तयारी गरिरहेको बताएका हुन्। उनले इलाममा उम्मेद्वारी दिने विषयमा माओवादी केन्द्र र समाजवादी मोर्चाभित्र छलफल गर्ने भन्दै बझाङमा उम्मेदवार खडा गर्न कसैले रोक्न नसक्ने स्पष्ट पारे। सोमबार बिहान प्रधानमन्त्री प्रचण्ड, एमाले अध्यक्ष केपी ओली र आफूबीच भएको छलफलका क्रममा पनि उपनिर्वाचनमा उम्मेदवार उठाउने जानकारी गराएको उनले बताए। त्यस्तै अध्यक्ष नेपालले राजनीतिक स्थायीत्व, गलत प्रवृति, संविधानको रक्षा गर्ने काममा पार्टीले महत्वपूर्ण भूमिका खेलेको बताए । उनले नेपालका सबै कम्युनिष्टहरु एकताबद्ध हुनुपर्ने भएपनि त्यसका लागि परिस्थिति अनुकुल बन्नुपर्ने जिकिर गरे। चैत्र ४ गते सम्पन्न भएको १० औं जिल्ला अधिवशेनबाट बसुन्धरा हुमागाईको अध्यक्षतामा गठित ५८ जिल्ला कमिटि सदस्यहरुलाई अध्यक्ष नेपालले सपथ ग्रहण गराएका थिए ।"
मिथिलामा आज होली : अबिरसँगै धूलो पनि उडाइँदै,"विराटनगर : असत्यमाथि सत्यको जीत तथा सामाजिक सदभाव बढाउने पर्वको रुपमा रहेको होलीको रौनकता सर्वत्र छाएको छ । एकअर्काबीचमा रहेको पुरानो मनमुटावलाई समाप्त गरी समाजमा सद्भाव र आपसी प्रेम बढाउने प्रतिकको रुपमा मनाउने होली पर्वको रौनकता केहि दिनयता सर्वत्र छाएको हो । आइतबार पहाड तथा सोमवार तराईमधेशमा होली मनाउने भएपनि यस वर्ष होलीको मौलिक अझ व्यापक रुपमा स्थापना गर्न मधेश प्रदेशमा मङलवार समेत होली मनाउने तय भएको छ । पहाडमा होली खेलेर होलीका दहन गर्ने र मिथिलामा होलीका दहन गरेर होली खेल्ने परम्परा रहेका नेपालमा दुई दिन होली हुने गरेको धार्मिक गुरुले बताएका छन् । पहाड तथा शहरी क्षेत्रमा आइतबार नै होली मनाएका छन् भने सोमबार (आज)तराई मधेशमा होली मनाउने लागेको हो । आइतबार साँझ तराई मधेशमा होलीका दहन हुने पण्डित महेन्द्रनारायण ठाकुरले बताए । फागुका दिन रङ्गअबिर खेलेर बेलुका होलिका दहन गरिएको स्थानमा गएर खरानी उडाउँदै 'जे जीवे से खेले फागु जे मरे से लेखा ले भन्दै त्यहाँबाट चैतावर गीत (चैत महिनाको गीत) गाउँदै फर्किने गरिन्छ। पहिले पहिले गाउँघरमा दूध र मसलामिश्रित भाङ तयार हुन्थ्यो। होलैता समूहमा प्रत्येक टोलको मानिसहरू सहभागी हुन्थे र उनीहरू घरघरमा पुगेर होली गीत गाउने गर्थे। होलैतालाई भाङ,अबिर,पान र मसालेदार सुपारी प्रदान गरी विदा गरिन्थ्यो। होलीमा भाङलाई अहिले मदिराले विस्थापित गरेको छ। तराईका जिल्लामा फागु पूर्णिमाको भोलिपल्ट मनाइने होलीमा पहिला भगवानलाई रङ्ग चढाएर र आफ्ना परिवारका सदस्यसँग रङ्ग लगाएपछि आफन्त र छिमेकीसँग खेल्ने गरिन्छ। फागुको धार्मिकभन्दा पनि सांस्कृतिक महत्व रहेको छ। होलीमा रङ्ग र अबिरसँगै धुलो पनि उडाइन्छ । प्राध्यापक परमेश्वर कापडीले रङ्ग अबिरको खेलसँगै धुरखेल (धुलो उडाउने खेल) पनि मिथिलामा हुन्छ। विसंगतिहरुलाई उडाउँदै नयाँ वर्षको सुखद शुभारम्भ होलीको दिनबाट हुन्छ। होलीले समाजमा आपसी रिस,द्वेष र वैमनस्यताहरूलाई बिर्साएर सदभाव र मेलमिलापका साथ अगाडि बढाउने मान्यता छ । होली प्रारम्भ भएदेखि गाइने गीत र होली सकिएपछि गाइने गीतमा धेरै भिन्नता देखिन्छ । डारेवतीरमण लालले होलीमा होलिका दहनको कुनै प्रसंग नरहेको बताउँछन्। उनले भने,'होलिका दहनको खुशियाली मनाउन होली खेलिएको होइन। होलीमा होलिकारूपि विकृतीको दहन गरिने भनिएपनि यो कहिलेदेखि फागुमा जोडियो, त्यसको यकिन छैन।' आधुनिकताको विकाससँगै मधेशका युवाशक्तिले परम्परागत रुपमा मिथिलाको लोक सस्कृतिसँग जोडिएको होली पर्व प्रति आकर्षक नहुँदा रौनकतामा कमी आएको छ । पछिल्लो समय शहरी क्षेत्रमा पनि होलीको मौलिक परम्परा स्थापीत गर्न र युवा पुस्तालाई त्यस तर्फ आकर्षीत विभिन्न कार्यक्रम गर्ने गरेको पाइएको छ । मिथिला संस्कृति संरक्षण तथा प्रवद्र्धनमा संक्रियताका साथ लागेको विराटनगरका प्रविण नारायण चौधरीले होलीको मौलिक परम्परा स्थापना गर्न युवा पुस्तालाई त्यस त्यस तर्फ आकर्षण गर्नुको विकल्प नभएको बताए । बसन्त ऋतुको आगमनसँगै श्रीपञ्चमीदेखि फागु पूर्णिमासम्म मिथिलाञ्चलका घर, गाउँटोल, छिमेकमा गाइने माधुर्यता र प्रेमभावपूर्ण होली गीत गाउने चलन हराउन थालेका छन् । तर, होली नजिकिदै जाँदा समाजका अगुवाहरूले दसई दिनदेखि होली गाउन थालेका छन् । मिथिला समाज गृहस्थी अर्थात कृर्षी पेसामा अधारित रहेकाले संस्कृतिको परिवेश समेत त्यही अनुकूल नै रहेकाले पहेरदारी गरेर अघि बढ्नुपर्नेछ । होली पछि गहुँ भित्राउन किसानलाई हम्मेहम्मे रहेको बेला भेटघाट पात्लिने भएकाले करिब एक महिनासम्म समाजका अगुवाहरूले विभिन्न प्रकारका उतार चढाउ र दु:खको साथै प्राप्त गरेको सफलताका विषयमा केन्द्रित भएर कुराकानी समेत गर्ने गरेको थियो । अहोरात्रसम्म समाजका अगुवा तथा युवाहरूले एक महिनासम्म होलीका गाउँदै आएकोमा विगत १० वर्षदेखि क्रमिक रुपम कमी आएको सप्तरीका योगेन्द्र मण्डलले बताए । परम्परागत रुपमा मनाइँदै आएको ढोल,मृदङ्ग नै बज्न थालेको छ ,चौधरीले भने,यद्यपि थोरै मात्रामा ग्रामीण भेगमा भने केहि दिन देखि कतैकतै सुनिन्छ । होली गीतमा पहिले कामोत्सवको मर्म, धामिर्क र आध्यात्मिक विशिष्टता, जीवनको उमङ्ग, ऊर्जा, संस्कृतिको प्रभाव, परम्पराको आधार, पिरती तथा उन्मुक्ति लुकेको हुन्थ्यो । तर, आधुनिकता र शहरीकरणले उच्छृङखल गीतहरु आएकाले माधुर्यता र प्रेमभाव मिसिएको होली गीत विरलै सुन्न पाइने गरेको दानालाल योगेन्द्र मण्डलले बताए । जोगिरा सररर कौन तालपर ढोलक बाजे, कौन ताल मृदङ्गकौन तालपर गारिया नाचे, कौन तालपर हम गीत सुन्न सकिन्छ , मृदङ्ग, ढोल, डम्फुको स्वर नै सुनिन्छ । सांस्कृतिक एवम् ऐतिहासिक पर्व फागुले होलीको पौराणिकता, दिनहुँजसो हुने झैझगडा, राग द्वेषका कारण होली पर्वको रौनकता हराएको पाइन्छ ।"
छाडा चौपायाको व्यवस्थापन,"बुटवल : बुटवल उपमहानगरपालिकाले छरिएर रहेका छाडा चौपायाको व्यवस्थापन कार्य सुरु गरेको छ। चौपाया व्यवस्थापन गर्न नसकेर उपमहानगरपालिकाले चौतर्फी आलोचना खपिरहेको थियो। वडा नम्बर७ स्थित शिवनगर सामुदायिक वनको गौशालामा पहिलोपटकको अभियानअन्तर्गत करिब चार सय वटा चौपायाहरू लगेर छाडिएको बुटवल उपमहानगरपालिकाका प्रवक्ता शिव रानाले जानकारी दिए। लामो समयपछि चौपाया व्यवस्थानको काम सुरु गरिएको छ, रानाले भने, छाडा चौपाया बुटवलको प्रमुख समस्या थियो। गृहकार्य गर्दै थियौं, व्यवस्थापन गर्न केही समय ढिलाइ भएको मात्र हो। उनले बुटवल क्षेत्रमा बढीमा करिब १ हजार ५ सयवटा चौपायाहरू रहेको जानकारी दिए। चैत १६ गते दोस्रो चरणका रूपमा चौपाया गौशाला पुयाउने योजना बनाएको समेत उनले सुनाए। नेपाल प्रहरी, नेपाली सेना, टोल विकास समितिहरू, सशस्त्र प्रहरी, संघसंस्था, स्थानीयवासी लगायतको सहयोगले चौपायाहरूलाई खेदेरै सामुदायिक वनको गौशालामा पुयाइएको बताए। सडकभरी भएका छाडा चौपायाले पैदलयात्रीदेखि व्यवसायीहरूलाई सास्ती दिइरहेका छन्। चौपायाकै कारण दिनहुँँजसो सडक दुर्घटना हुने गरेको ट्राफिक प्रहरीहरू बताउँछन्। चौपाया व्यवस्थापन नहुँदा व्यावसायिको सुरक्षासँगै सडकको सौन्दर्यता र बजार अस्तव्यस्त बनिरहेको बुटवल उद्योग वाणिज्य संघका अध्यक्ष हरीप्रसाद अर्यालले बताए। पूर्वपश्चिम महेन्द्र राजमार्ग अन्तर्गत बुटवलको पुष्पलाल पार्कदेखि राजमार्ग चौराह, भित्री सडकमा पर्ने मिलनचोक, देविनगर, कालिकापथ, बुद्धनगर सहित अमंरपथ, गोलपार्क, ट्राफिकचोक लगायत क्षेत्रमा छाडा चौपाया छन्।"
शक्तिखोर औद्योगिक क्षेत्रको विषय बजेटमा सम्बोधन हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले चितवनको कालिका नगरपालिकामा स्थापना गर्ने भनिएको शक्तिखोर औद्योगिक क्षेत्रको विषय आगामी आर्थिक वर्षको बजेटले सम्बोधन गर्ने बताएका छन्। प्रधानमन्त्री निवास बालुवाटामा सोमबार नेकपा (एमाले)का अध्यक्ष केपी शर्मा ओलीसहित चितवनको कालिका नगरपालिकाबाट आएको नगरप्रमुख विनोद रेग्मी नेतृत्वको प्रतिनिधिमण्डलसँगको भेटघाटका क्रममा प्रधानमन्त्री दाहालले यस्तो बताएका हुन्। भेटमा सहभागी कालिका नगरप्रमुख रेग्मीले शक्तिखोर औद्योगिक क्षेत्र स्थापनाका साथै समग्र कालिकाको विकास र समृद्धि तथा समावेशी शिक्षालगायत विषयमा प्रधानमन्त्री दाहालको ध्यानाकर्षण गराइएका थिए। प्रधानमन्त्री दाहालले औद्योगिक क्षेत्र स्थापनाको विषय आगामी बजेटमा सम्बोधन गर्ने आश्वासन दिँदै भेटघाटमा सहभागी भएका अर्थमन्त्री वर्षमान पुनलाई रोकिएको बजेट निकासका लागि निर्देशनसमेत दिएको नगरप्रमुख रेग्मीले राससलाई जानकारी दिए। सो अवसरमा एमाले अध्यक्ष ओलीसहित अर्थमन्त्री पुन,नेकपा एमालेका उपमहासचिव विष्णु रिमाल, केन्द्रीय सदस्य कपिल पोखरेल,समावेशी शिक्षाविज्ञ तथा अभियन्ता डा बाबुराम ढुङ्गाना, बहिरा महासंघका निवर्तमान अध्यक्ष केपी अधिकारीलगायतको सहभागिता थियो । चितवनबाट प्रमुख रेग्मी नेतृत्वको प्रतिनिधिमण्डल आज काठमाडौं आएको हो । भेटघाटका क्रममा त्रिशूली डाइभर्सन,सामान्नीकरण अनुदान,समावेशी स्कुल स्थापनालगायत समग्र नगरको विकासका विषयमा प्रधानमन्त्री दाहालसमक्ष पहलकदमीका लागि अनुरोध गरिएको नगरप्रमुख रेग्मीले जानकारी दिए। चितवनको कालिका नगरपालिकामा शक्तिखोर औद्योगिक क्षेत्र बनाउने भनेर लामो समयदेखि प्रयास भए पनि बन्न सकेको छैन ।"
राष्ट्रिय सभाको महत्व स्थापित गर्न लागिपर्छु : अध्यक्ष दाहाल,"चितवन : राष्ट्रियसभाका अध्यक्ष नारायणप्रसाद दाहालले राष्ट्रियसभाले राष्ट्रिय महत्व र सार्वजनिक महत्वका विषयलाई उच्च प्राथमिकता दिने गरेको बताएका छन्। यहाँ आज पत्रकारहरूसँग कुराकानी गर्दै अध्यक्ष दाहालले स्थानीय तह र प्रदेशसभाको सेतुको रुपमा राष्ट्रियसभाले काम गर्ने उल्लेख गरे। उनले तीनै तहका सरकारलाई जोड्ने काम राष्ट्रियसभाको भएको बताए। प्रदेश र स्थानीय तहका भावना, समस्या, जटिलता र सम्भावना राष्ट्रियसभामा विषयवस्तु बनाएर छलफल सुरु गरिसकिएको अध्यक्ष दाहालको भनाइ छ । त्यहाँ छलफल भएका विषयवस्तु प्रतिनिधिसभा हुँदै सरकारसम्म पुग्ने उनले उल्लेख गरे। हरेक महिनाको अन्तिम साता सातै प्रदेशका समस्या र ती समस्या समाधानका विषयमा राष्ट्रियसभामा छलफल सुरु गरिएको अध्यक्ष दाहालले बताए। 'प्रदेशका सबै काम कारबाहीका बारेमा सातै प्रदेशबाट प्रतिनिधित्व गर्ने माननीयले कुरा उठाउने व्यवस्था गरेको छु,'उनले भने। राष्ट्रिय सभाको महत्व स्थापित गर्न आफू लागि पर्ने उल्लेख गर्दै दाहालले अझै पनि राष्ट्रियसभाको महत्व धेरैले बुझ्न नसकेको जिकिर गरे । राष्ट्रियसभामा अधिकांश विधयेक सर्वसम्मत पारित हुने गरेको भन्दै उनले भने,'राष्ट्रियसभामा राजनीतिक दृष्टिकोणले नभई राष्ट्र र जनताको दृष्टिले हेरेर छलफल हुन्छ।' राष्ट्रियसभामा आउने विधेयक लामो समय नरोकिने पनि उनले स्पष्ट पारे। विगत ६ वर्षको अवधिमा राष्ट्रियसभामा चार विधेयक उत्पत्ति भएको उल्लेख गर्दै अध्यक्ष दाहालले ती सबै सर्वसम्मत रुपमा पारित गरी पठाएको बताए।"
सकियो १५ दिने मिथिला माध्यमिकी परिक्रमा,"जनकपुर : मिथिलाको महाकुम्भ भनिने १५ रात १६ दिनको परिक्रमा सोमबार जनकपुरधामको अन्तर्गृह परिक्रमा गरिएसँगै समापन भएको हो । मधेसको प्राचीन मिथिलाको राजधानी जनकपुरधामलाई केन्द्रमा पारेर एक सय ३३ किलोमिटरको वृत्तमा नाङ्गा खुट्टाले हिँडेर मिथिला माध्यमिकी परिक्रमा गरिन्छ । मध्याह्नपूर्व सम्पन्न गरिने यात्रामा एक लाखभन्दा बढीको सहभागिता रहेको थियो । अन्तर्गृह परिक्रमाले आत्मशुद्धि हुने,परमार्थ सुध्रने र पारिवारिक कल्याण भइ अन्त्यमा मोक्ष प्राप्त हुने हिन्दु मैथिल जनविश्वास छ । त्रेता युगमा श्री राम र जानकीले जनकपुरधाम वरपर विहार गरेको सम्झनामा यो यात्रा परम्परा सुरु भएको मानिन्छ । मिथिलामा परिक्रमाको १५औँ दिनको रात ठाउँठाउँमा राक्षसी होलिकाको आकृति बनाइ त्यसलाई दहन गर्ने र भोलिपल्ट त्यो डढेको आकृतिको खरानी उडाउने चलन छ । यसमा आकृति दहन गर्नुलाई होलिका दहन र खरानीको धुलो उडाउनुलाई धुरा उडाउनुभनिन्छ । मिथिलाको मध्यमा परिक्रमा वृत्तभित्र भने धुरा उडाएको अर्थात् अन्तर्गृह परिक्रमा गरिएको भोलिपल्ट फागु खेल्ने चलन छ ।"
ललित राजवंशीले लिए दोस्रो विकेट,"काठमाडौं : आयरल्यान्ड ए (वुल्भ्स)विरुद्धको खेलमा नेपालले दोस्रो विकेट लिएको छ। टस हारेर पहिले बलिङ गरेको नेपालका लागि ललित राजवंशीले दोस्रो विकेट लिएका हुन्। चौथो ओभरको अन्तिम बलमा राजवंशीले आयरल्यान्डका केड कारमाइकललाई आउट गराएका हुन्। उनले १२ बलमा ८ रन बनाएका थिए। त्यस अगाडि करण केसीले दोस्रो बलमै आयरल्यान्डका मार्क रिचर्ड एडेयरको विकेट लिएका हुन्। उनी ४ रन बनाएर बाहिरिए। सोमबार त्रिवि मैदानमा टस जितेर आयरल्यान्डका कप्तान निल रकले पहिला ब्याटिङ गर्ने निर्णय लिएका हुन्। नेपाली टोलीमा रोहित पौडेल (कप्तान), आसिफ शेख, कुशल भुर्तेल, कुशल मल्ल, सन्दीप जोरा, गुलशन झा, दीपेन्द्रसिंह ऐरी, ललित राजवंशी, करण केसी, सोमपाल कामी र अभिनाश बोहरा रहेका छन्। नेपालले आजको खेलमा अनिल कुमार शाह, विवेक यादव, आकाश चन्द र प्रतिश जिसी, लाई बेञ्चमा राखेको छ । नेपालले सोमबार र मंगलबार आयरल्यान्ड एसँग टी२० खेल्न लागेको छ। त्यसपश्चात भारतमा हुने फ्रेन्डसिप कपमा नेपाल, गुजरात र बरोडाबीच त्रिकोणात्मक टी२० आई सिरिज हुनेछ। नेपालले पहिलो खेल गुजरातसँग चैत्र १८ र चैत्र २१ गते, बरोडासँग चैत्र २० र चैत्र २३ मा बरोडासँग खेल्नेछ। फाइनल खेल चैत्र २५ हुने बताइएको छ। सिरिजमा शीर्ष दुई टोलीले फाइनल खेल्नेछन्।"
करण केसीले दोस्रो बलमै लिए विकेट,"काठमाडौं : आयरल्यान्ड ए(वुल्भ्स)विरुद्धको खेलमा नेपाललाई पहिलो सफलता मिलेको छ। टस हारेर पहिले बलिङ गरेको नेपालका लागि करण केसीले दोस्रो बलमै आयरल्यान्डका मार्क रिचर्ड एडेयरको विकेट लिएका हुन्। उनी ४ रन बनाएर बाहिरिए। सोमबार त्रिवि मैदानमा टस जितेर आयरल्यान्डका कप्तान निल रकले पहिला ब्याटिङ गर्ने निर्णय लिएका हुन्। आयरल्यान्ड एले १ पहिलो ओभरमा ९ रन बनाएर खेलिरहेको छ। नेपाली टोलीमा रोहित पौडेल (कप्तान), आसिफ शेख, कुशल भुर्तेल, कुशल मल्ल, सन्दीप जोरा, गुलशन झा, दीपेन्द्रसिंह ऐरी, ललित राजवंशी, करण केसी, सोमपाल कामी र अभिनाश बोहरा रहेका छन्। नेपालले आजको खेलमा अनिल कुमार शाह, विवेक यादव, आकाश चन्द र प्रतिश जिसी, लाई बेञ्चमा राखेको छ । नेपालले सोमबार र मंगलबार आयरल्यान्ड एसँग टी२० खेल्न लागेको छ। त्यसपश्चात भारतमा हुने फ्रेन्डसिप कपमा नेपाल, गुजरात र बरोडाबीच त्रिकोणात्मक टी२० आई सिरिज हुनेछ। नेपालले पहिलो खेल गुजरातसँग चैत्र १८ र चैत्र २१ गते, बरोडासँग चैत्र २० र चैत्र २३ मा बरोडासँग खेल्नेछ। फाइनल खेल चैत्र २५ हुने बताइएको छ। सिरिजमा शीर्ष दुई टोलीले फाइनल खेल्नेछन्।"
"आयरल्यान्ड ए ले टस जित्यो, नेपालले पहिले बलिङ गर्ने","काठमाडौं : नेपालले आयरल्यान्ड ए(वुल्भ्स)सँग टस हारेर पहिले बलिङ गर्ने भएको छ । सोमबार त्रिवि मैदानमा टस जितेर आयरल्यान्डका कप्तान निल रकले पहिला ब्याटिङ गर्ने निर्णय लिएका हुन्। नेपाली टोलीमा रोहित पौडेल (कप्तान), आसिफ शेख, कुशल भुर्तेल, कुशल मल्ल, सन्दीप जोरा, गुलशन झा, दीपेन्द्रसिंह ऐरी, ललित राजवंशी, करण केसी, सोमपाल कामी र अभिनाश बोहरा रहेका छन्। नेपालले आजको खेलमा अनिल कुमार शाह, विवेक यादव, आकाश चन्द र प्रतिश जिसी, लाई बेञ्चमा राखेको छ । नेपालले सोमबार र मंगलबार आयरल्यान्ड एसँग टी२० खेल्न लागेको छ। त्यसपश्चात भारतमा हुने फ्रेन्डसिप कपमा नेपाल, गुजरात र बरोडाबीच त्रिकोणात्मक टी२० आई सिरिज हुनेछ। नेपालले पहिलो खेल गुजरातसँग चैत्र १८ र चैत्र २१ गते, बरोडासँग चैत्र २० र चैत्र २३ मा बरोडासँग खेल्नेछ। फाइनल खेल चैत्र २५ हुने बताइएको छ। सिरिजमा शीर्ष दुई टोलीले फाइनल खेल्नेछन्।"
अछाममा ट्याक्टर दुर्घटना : मृतक ५ जनाकै सनाखत,"अछाम : अछामको मेल्लेख गाउँपालिकामा ट्याक्टर दुर्घटना हुँदा मृत्यु भएका ५ जनाकै सनाखत भएको छ। सोमबार बिहान मेल्लेख गाउँपालिका ७ नन्देगडाको सुयडामा ट्याक्टर दुर्घटना हुँदा ५ जनाको मृत्यु भएको छ भने ३ जना घाइते भएका छन्। मृत्यु हुने ५ जना मेल्लेख गाउँपालिका १ ऋषीदहका रहेका छन्। मुत्यु हुनेमा ५५ वर्षीया रंग धामी,४५ वर्षीया प्रेम धामी,३७ वर्षीया नरबहादुर धामी,१५ वर्षीया जनक धामी र २१ वर्षीया जनक धामी रहेका प्रहरीले जनाएको छ। त्यस्तै घाइते ३ जना लालहादुर धामी, हंस धामी र देवेन्द्र धामीको बयालपाटा अस्पतालमा उपचार भइरहेको छ। मेल्लेखको षोडशाबाट साँफेबगरतर्फ आउँदै गरेको ०१००२ त ४९७९ नम्बरको ट्याक्टर दुर्घटना भएको जिल्ला प्रहरी प्रमुख सन्तोष पाठकले बताए। बिहान ९ बजेर ४५ मिनेटमा ट्याक्टर एक्कासी अनियन्त्रित भइ २०० मिटर तल खसेको डीएसपी पाठकले जानकारी दिए।"
"उपनिर्वाचनको विषयमा प्रचण्ड, ओली र नेपालबीच छलफल","तीन वटा पार्टी अलग अलग पार्टी हुन्, अलग अलग ढंगले अगाडि बढ्छन् भन्ने कुराहरु भयो। काठमाडौं : बैशाख १५ गते हुने उपनिर्वाचनको विषयमा तीन दलका शीर्ष नेताबीच छलफल भएको छ। सोमबार बिहान प्रधानमन्त्री पुष्पकमल दाहाल प्रचण्ड, एमाले अध्यक्ष केपी ओली र एकीकृत समाजवादीका अध्यक्ष माधवकुमार नेपालबीच उपनिर्वाचनमा उम्मेदवार उठाउने विषयमा छलफल भएको हो। एकीकृत समाजवादीका अध्यक्ष नेपालले बैठकमा बझाङमा हुने उपनिर्वाचनमा पार्टीले उम्मेदवार उठाउने जानकारी गराएको बताए। आज बिहान मात्रै तीन दलका नेताहरुको बैठक बसेको थियो। हाम्रो पार्टीको तर्फबाट म थिएँ, नेकपा एमालेको तर्फबाट केपी ओली हुनुहुन्थ्यो। र नेकपा माओवादी केन्द्रबाट अहिलेका प्रधानमन्त्री पुष्पकमल दाहाल प्रचण्ड हुनुहुन्थ्यो।बनेपामा आयोजित कार्यक्रममा नेपालले भने,तीन वटा पार्टी अलग अलग पार्टी हुन्, अलग अलग ढंगले अगाडि बढ्छन् भन्ने कुराहरु भयो। यसैगरी उपनिर्वाचनमा आआफ्ना उम्मेदवार हुन्छन्, त्यसैले हामीले उम्मेदवार छनोट गर्यौं भनेर एमालेको तर्फबाट कुरा भयो। उनले इलाममा उम्मेद्वारी दिने विषयमा माओवादी केन्द्र र समाजवादी मोर्चाभित्र छलफल गर्ने भन्दै बझाङमा उम्मेदवार खडा गर्न कसैले रोक्न नसक्ने स्पष्ट पारे। अध्यक्ष नेपालले उपनिर्वाचनका लागि सम्भव भएसम्म अन्य दलहरुसँग सहकार्य गर्ने नभइ एक्लै चुनाव लड्ने मानसिकताका साथ पार्टीले तयारी गरिरहेको बताए। एमालेले इलाम२ मा सुहाङ नेम्वाङलाई र बझाङको प्रदेशसभा१ मा दमन भण्डारीलाई उम्मेदवार बनाउने निर्णय गरिसकेको छ। अन्य दलले हालसम्म उम्मेदवार तय गर्न सकेका छैनन्। आगामी बैशाख १५ गते बझाङमा प्रदेश सभा र इलाममा प्रतिनिधि सभाको सदस्यका लागि उपनिर्वाचन हुँदैछ।"
कञ्चनपुर खेलकुद समितिद्वारा ८४ लाख अपचलन,"महेन्द्रनगर : २०७४ चैत १६ गते जिल्ला खेलकुद विकास समिति कञ्चनपुरले भीमदत्त नगरपालिका४ को कर्भडहल परिसरको जग्गामा व्यावसायिक सटर निर्माणका लागि टेन्डर आह्वान गरेको थियो। समितिले ९४ सटर निर्माणका लागि टेन्डर आह्वान गरेपछि यहाँका स्थानीय व्यवसायी टेन्डर प्रक्रियामा सहभागी भएका थिए। टेन्डरमा सफल भएकाले समितिसँग सम्झौता गरेर सटर निर्माण सुरु गरेका थिए। तर, भीमदत्त नगरपालिकाले मापदण्ड विपरित सटर निर्माण गरेको भन्दै रोक लगायो। २०७४ मा सटर निर्माणका लागि जिल्ला खेलकुद विकास समितिलाई धरौटी रकम बुझाएका व्यवसायीले पाँच वर्ष बितिसक्दा पनि धरौटी रकम फिर्ता पाउन सकेका छैनन्। समितिले व्यवसायीबाट लिएको रकम चार वर्षदेखि अपचलन गर्दै आएको छ। खेलकुदको जग्गामा ९४ वटा सटर निमाण गर्न व्यवसायीले प्रति सटर ९० हजारदेखि एक लाख रुपैयाँसम्म धरौटी रकम बुझाएका थिए। ९४ सटरको धरौटी वाफत व्यवसायीको ८४ लाख रकम समितिको खातामा छ। समितिले टेन्डर आह्वान गरेपछि मेरो नाममा पनि एउटा सटर परेको थियो। उक्त सटर निर्माण गर्न एक लाख रुपैयाँ धरौटी बुझाएको थिए, भीमदत्त नगरपालिका६ का टेकेन्द्र राववले भने, जगन्नाथ स्वामी महिला सहकारीबाट १२ प्रतिशत ब्याजमा ऋण निकालेर धरौटी बुझाएको हुँ। उनले अहिले पनि सहकारीको ब्याज तिरिरहेको बताए। व्यवसायीहरूले सटर निर्माण गर्न पाउनुपर्ने नभए धरौटी रकम फिर्ता पाउनुपर्ने माग गरे पनि समितिले वास्तै नगरेको गुनासो व्यवसायीको छ। कि हाम्रो पैसा फिर्ता दिनुस् कि सटर निर्माण गर्न दिनुस् भनेर पटक पटक समितिलाई आग्रह गर्दा पनि कुरै सुनेन, रावलले भने, खेलकुद विकास समितिले विभिन्न बाहना देखाएर हामीलाई टार्ने काम गरिरहेको छ। एकातर्फ समितिले गुरुयोजना विपरित खेलकुदको जग्गा अन्य प्रयोजनका लागि प्रयोग गरेको छ भने अर्कोतर्फ व्यवसायीहरूको लाखौं रकम अपचलन गरेको छ। अर्की व्यवसायी रचना विष्टको एक लाख ८० हजार रुपैयाँ समितिको खातामा छ। सम्झौता गर्ने बेला दुई वटा सटरको एक लाख ८० हजार रुपैयाँ धरौटी बुझाएको थिएँ। ६ महिलापछि निमार्ण सुरु हुन्छ भनेका थिए, विष्टले भनिन्, पाँच वर्ष बितिसक्दा पनि अहिलेसम्म न सटर निर्माण गर्न पाएका छौं न पैसा फिर्ता पाएका छौं। उनले पाँच वर्षदेखि समितिले विभिन्न बाहना बनाएर टार्दै आएको बताइन्। खेलकुद विकास समितिको लापरवाहीका कारण यहाँका व्यवसायी समस्यामा परेको भीमदत्त नगरपालिका४ का व्यवसायी मीनराज भट्टले जिकिर गरे। पाँच वर्षसम्म हामीहरू बैंकको ब्याज तिरेर बसेका छौैं, भट्टले भने, समितिले हाम्रो पैसा अपचलन गरेको छ। समिति र नगरपालिकाको विवादले हामीहरू समस्यामा परेका छौं। उनले समितिको लापरवाहीका कारण नै आफूहरूको लाखौं रकम पाँच वर्षदेखि फसेको भएको बताए। १५ बिघा एक कठ्ठा ६ धुर जग्गा रहेको खेलकुद विकास समितिको पुर्जामा हाल साविक भिडाउँदा चार कठ्ठा जग्गा बढी देखिएपछि सो जग्गा भीमदत्त नगरपालिकाले उपयोग गर्न खोजेको थियो। सो जग्गा नदिएपछि समितिले टेन्डर आह्वान गरेर सुरु भएका सटर निर्माणको काम रोकिएको समितिले जनाएको छ। समितिले व्यवसायीका कारण सटर निर्माणमा गर्न ढिलाइ भएको बताएको छ। खेलकुद विकास समिति महेन्द्रनगरका कार्यालय प्रमुख गोपालदत्त भट्टले व्यवसायीको लापरवाहीका कारण सटर निर्माणमा ढिलाइ भएको बताए। व्यवसायीहरूका कारण पनि ढिलाइ भएको हो। कोभिडका कारण पनि काम गर्न सकिएन, कार्यालय प्रमुख भट्टले भने, अहिले बनाउने कुरा भएको छ। व्यवसायीले सटर बनाउँदा कुनै आपत्ति छैन। खेलकुद विकास समितिले गुरुयोजना लत्याउँदै २०७२ सालमा पनि प्रक्रियै नपुयाइ क्रिकेट मैदानको सात बिघा जग्गा माछापोखरी बनाउन लिजमा दिएको थियो। क्रिकेट एकेडेमी निर्माणका लागि अहिलेसम्म करोडौं रकम माछापोखरीको खाडल पुर्नुमै सकिएको छ। १५ बिघा जमिनमध्ये करिब ७ बिघा क्रिकेटका लागि छुट्याइको थियो। तर, खेलकुद विकास समितिले २०७२ सालमा सो जमिन माछापालनका लागि लिजमा दिएको थियो। माछा पोखरी निर्माणका लागि जमिनमा खाल्डो पारिए। लिजमा लिएको सात वर्षपछि माछा पोखरी हटाइएको छ। मैदान निर्माणका लागि आएको करोड बढी बजेट अहिले तिनै पोखरी पुर्नमा खर्च भइरहेको छ। डेढ करोड खर्च भइसक्दा पनि अझै पोखरीमा माटो भरानको काम नसकिएको जिल्ला क्रिकेट संघ कञ्चनपुरका अध्यक्ष वीरेन्द्रबहादुर चन्दले बताए। एक पटक ५० लाख र अर्को पटक एक करोड बजेट आएको थियो। उक्त रकम पोखरीमा माटो भरानमै सकियो, उनले भने, अझै पनि माटो भरानमै करोड खर्च हुने अवस्था छ। क्रिकेट एकेडेमी बनाउन आएको बजेट माटो भरानमै सकिएको छ। उनले खेलकुद विकास समितिले खेलकुदको गुरुयोजना विपरितका कार्य गर्दै आएकाले कञ्चनपुरमा खेलकुदका पूर्वाधार निर्माण हुन नसकेको बताए। सम्झौतामा माछा व्यवसायीले पोखरी पुरेर जग्गा पुरानै अवस्थामा समितिलाई दिने भनिए पनि समिति र व्यवसायीको मिलोमतोमा पोखरी नपुरेको आरोप स्थानीयको छ। जिल्ला खेलकुद विकास समितिले १० वर्षका लागि प्रति बिघा २५ हजार पाँच सयका दरले सात विघा जग्गा कृषि प्रयोजनका लागि लिजमा दिएको थियो। नेपाली राष्ट्रिय क्रिकेट टोलीमा तुलनात्मक रुपमा कञ्चनपुरका खेलाडी धेरै समेटिन्छन्। विश्व कीर्तिमान बनाएका दीपेन्द्रसिंह ऐरी, भीम सार्की, सन्दीप जोरा र विनोद भण्डारी सिनियर राष्ट्रिय टोलीका मुख्य खेलाडी हुन्। कुनै समय चन्द्र साउद, सुरेन्द्र चन्द, प्रदीप ऐरी, प्रेम तामाङ, सन्तोष भट्ट, नरेश बुढा ऐरलगायत दर्जनौं खेलाडीले राष्ट्रिय टोलीबाट क्रिकेट खेलिसकेका छन। तर क्रिकेट खेलाडी उत्पादनको उर्वरभूमी कञ्चनपुरमा खेल पूर्वाधारको अवस्था भने दयनीय छ। गतिलो मैदान नहुँदा खेलाडीहरू खुला चौर, खोला किनारमा क्रिकेट अभ्यास गर्न बाध्य छन्।"
परराष्ट्रमन्त्री श्रेष्ठ बेइजिङमा,"बेइजिङ (चीन): जनवादी गणतन्त्र चीनको औपचारिक भ्रमणमा रहेका उपप्रधानमन्त्री एवं परराष्ट्रमन्त्री नारायणकाजी श्रेष्ठ चीनको राजधानी बेइजिङ आइपुगेका छन्। बेइजिङस्थित डाक्सिङ अन्तर्राष्ट्रिय विमानस्थलमा चीनको विदेश मन्त्रालयका डेपुटी डिरेक्टर जनरल चाङ माओमिङ, चीनका लागि नेपाली राजदूत विष्णुपुकार श्रेष्ठ तथा चिनियाँ विदेश मन्त्रालयका वरिष्ठ अधिकारीलगायतले स्वागत गरेका छन्। उपप्रधानमन्त्री एवं परराष्ट्रमन्त्री श्रेष्ठ चिनियाँ समकक्षी वाङ यीको मैत्रीपूर्ण निमन्त्रणामा चीन भ्रमणमा आएका हुन् । चीनमा रहँदा उपप्रधानमन्त्री श्रेष्ठले चिनियाँ समकक्षी तथा बेइजिङ र अन्य प्रान्तहरुमा चीनका उच्चस्तरका विभिन्न व्यक्तित्वसँग भेट गर्ने कार्यक्रम छ । उपप्रधानमन्त्री श्रेष्ठले आजै चिनियाँ जनराजनीतिक परामर्शदातृ सम्मेलन (सिपिपिसिसी)का केन्द्रीय अध्यक्ष वाङ हुनिनसँग भेटवार्ता गर्नेछन् । त्यस्तै उनले चिनियाँ कम्युनिष्ट पार्टीको अन्तर्राष्ट्रिय विभाग (आइडिसिपिसी)का उपमन्त्री सुन हाइयानसँग पनि भेट गर्ने कार्यक्रम तय भएको छ। रासस"
सुदूरपश्चिम प्रदेशबाट ५५ हजार विद्यार्थी एसईई परीक्षा दिँदै,"डोटी : यही चैत्र १५ गतेदेखि सुरु हुने माध्यामिक शिक्षा परीक्षा (एसईई)मा सुदूरपश्चिम प्रदेशबाट ५५ हजार १० जना विद्यार्थीहरू परीक्षा दिने भएका छन् । सुदूरपश्चिम प्रदेश शिक्षा विकास निर्देशनालय दिपायल डोटीका सूचना अधिकारी कृष्ण बहादुर बोहराले दिएको जानकारी अनुसार यस वर्ष ५५ हजार विद्यार्थीमध्ये २७ हजार दुई सय ४४ छात्र र २७ हजार सात सय ६६ छात्रा रहेका छन् । परीक्षाको मिति नजिकिँदै गर्दा तयारी अन्तिम चरणमा पुगेको निर्देशनालयले जनाएको छ । प्रदेशका नौ वटै जिल्लाका लागि दुई सय ११ परीक्षा केन्द्र, दुई सय ११ केन्द्राध्यक्ष, तीन सय ७४ सहायक केन्द्राअध्यक्ष तोकिएको बोहराले बताए । त्यस्तै परीक्षाका लागि आवश्यकता अनुसार दुई हजार सात सय ४३ निरीक्षक, पाँच सय ५५ सहायक कर्मचारी, एक परीक्षा केन्द्रमा १५ जना खटिने गरी तीन हजार एक सय ६३ जना नेपाल प्रहरीका साथै एक हजार ९५ विद्यार्थीका सहयोगी गरेर कुल ८ हजार एक सय ४३ जना कर्मचारीहरू परिचालित हुने निर्देशनालयले जनाएको छ । परीक्षामा सहभागी हुने मध्य सबैभन्दा बढी कैलालीबाट रहेका छन् । कैलालीबाट १८ हजार सात सय २० परीक्षार्थी एसईईमा सहभागी हुँदै छन् । त्यस्तै कञ्चनपुरबाट १० हजार तीन सय ३५, बैतडीबाट पाँच हजार ८७, अछामबाट चार हजार नौ सय ५० विद्यार्थीले एसईई परीक्षा दिने भएका छन् । त्यस्तै बझाङ्गबाट चार हजार तीन सय ८०, डोटीबाट तीन हजार तीन सय २८, बाजुराबाट दुई हजार नौ सय ३४, दार्चुलाबाट दुई हजार सात सय ५० र डडेलधुराबाट दुई हजार पाँच सय ५७ विद्यार्थी परीक्षामा सहभागी हुने भएका छन् । यस वर्ष तीन वटा परीक्षा केन्द्र थप भएका छन् । गत वर्ष दुई सय आठ वटा परीक्षा केन्द्र रहेको भएपनी यस वर्ष तिन वटा बढेर दुई सय ११ रहेका निर्देशनालयले जनाएको छ । यस वर्ष दुई वटा कञ्चनपुर र एउटा बझाङ्गमा थप केन्द्र तोकिएको थियो । यस वर्ष परीक्षा नयाँ पाठ्यक्रम अनुसार हुने निर्देशनालयका सूचना अधिकारी बोहराले बताए । उनका अनुसार पहिला ८ सय पूर्णाङ्कको हुन्थ्यो भने अहिले ७ सयको हुनेछ । प्राविधिक तर्फ पनि पहिला १० विषय हुन्थ्यो भने अहिले ९ विषय रहेको उनले बताए । डोटीमा तीन हजार बढी विद्यार्थी एसईई परीक्षा दिँदै डोटी जिल्लाबाट माध्यमिक शिक्षा परीक्षा (एसईई) तीन हजार तीन सय २८ विद्यार्थीहरूले दिने भएका छन् । यही पुस १५ गते देखि सुरु हुन गइरहेको एसईई परीक्षामा नियमित र गे्रडबृद्धि तर्फ गरी तीन हजार तीन सय २८ विद्यार्थीहरु परीक्षामा सहभागी हुने शिक्षा विकास तथा समन्वय इकाई डोटीका प्रमुख राम दत्त भट्टले बताए । डोटी जिल्लामा १२ वटा परीक्षा केन्द्र रहेका छन् । जसमा सबै भन्दा बढी विद्यार्र्थी राधाकृष्ण माध्यामीक विद्यालय गोपघाट परीक्षा केन्द्रमा चार सय ९८ जना रहेका छन् । त्यसैगरी क्रमशः सरस्वती मावि सानागाउँ परीक्षा केन्द्रमा तीन सय ४४ जना, पद्म पब्लिक मुक्तिनारायण मावि सिलगढी परीक्षा केन्द्रमा तीन सय ४१ जना, दिल्पेश्वर मावि दिपायल परीक्षा केन्द्रमा तीन सय ६९ जना, सुजङ्ग बोर्डिङ स्कुल राजपुर परीक्षा केन्द्रमा तीन सय ७३ जना, ओम आधारभूत विद्यालय सायल परीक्षा केन्द्रमा दुई सय २७ जना रहेका छन् । त्यस्तै शारदा मावि मौवा परीक्षा केन्द्रमा दुई सय ९४ जना, झिमेमालीका मावि वायल परीक्षा केन्द्रमा दुई सय ३३ जना, खत्याडी मावि खत्याडी परीक्षा केन्द्रमा एक सय ४५ जना, रामपुर मावि बुडर परीक्षा केन्द्रमा एक सय ७२ जना, दुर्गा मावि लमौते परीक्षा केन्द्रमा एक सय २२ जना र बर्छैन मावि बर्छैन परीक्षा केन्द्रमा दुई सय १० जना विद्यार्थीहरु रहेका शिक्षा विकास तथा समन्वय इकाई डोटीले जनाएको छ । परीक्षाको मिति नजिकिँदै गर्दा तयारी अन्तिम चरणमा पुगेको शिक्षा विकास तथा समन्वय इकाई डोटीले जनाएको छ । प्रत्येक परीक्षा केन्द्रमा सम्बन्धित विद्यालयको प्रअ केन्द्राध्यक्ष रहेको समेत जनाइएको छ । परीक्षा बिहान ८ बजे देखि हुने भएको छ ।"
होलीमा पक्राउ परेकामध्ये १०५ जना छुटे,"काठमाडौं : होलीमा जथाभावी रङ दल्ने तथा होहल्ला गरेको आरोपमा पक्राउ परेका दुई सय ७७ मध्ये एक सय पाँच जना छुटेका छन् । जिल्ला प्रहरी परिसर काठमाडौँले उनीहरूलाई काठमाडौँका विभिन्न स्थानबाट आइतबार पक्राउ गरेको थियो । आइतबार राति छाडिएकामा एक सय दुई पुरुष र तीन जना महिला रहेको जिल्ला प्रहरी परिसर काठमाडौंका प्रमुख तथा प्रहरी वरिष्ठ उपरीक्षक भूपेन्द्र खत्रीले जानकारी दिए। उनले भने,'फागुपूर्णिमाका दिन नियम विपरीत काम गर्ने उनीहरु नियन्त्रणमा लिएका थियौँ,उनीहरुको अवस्था हेरेर एक सय पाँच जनालाई गएराति उनीहरुको परिवारको जिम्मा लगाइएको छ । राति थप केही पक्राउ परेका छन्,उनीहरु सबैको हकमा छानबिन भइरहेको छ ।' जिल्ला प्रहरी परिसर काठमाडौँको टोलीले दुई पाङ्ग्रे सवारी तीन सय वटा र चारपाङ्ग्रे्रे सात वटा सवारी साधनलई नियन्त्रणमा लिइ ट्राफिक प्रहरीको जिम्मा लगाइएको छ । लापसे, मापसे गरी सवारी साधन चलाउने तथा कागजपत्र नबोक्ने, हेल्मेट नलगाई सवारी चलाएको अभियोगमा उनीहरुलाई सवारी साधन नियन्त्रणमा लिइएको हो । फागुपूर्णिमा अर्थात होली पर्वलाई सुरक्षित बनाउने भन्दै प्रहरीले हिजो आइतबार उपत्यकामा विशेष सुरक्षा व्यवस्था लागू गरेको थियो । विभिन्न ठाउँमा ट्राफिक चेकिङदेखि सादा पोसाकसहित गरी कूल तीन हजार प्रहरी खटाइएको थियो भने ड्रोनबाट समेत निगरानी गरिएको थियो ।"
"अछाममा ट्याक्टर दुर्घटना : पाँचजनाको मृत्यु, तीन घाइते",अछाम : अछाममा ट्याक्टर दुर्घटना हुँदा पाँचजनाको मृत्यु भएको छ। सोमबार बिहान मेल्लेख गाउँपालिका वडा नम्बर ७ नन्देगडाको सुयडीमा ट्याक्टर दुर्घटना हुँदा पाँचजनाको मृत्यु भएको जिल्ला प्रहरी कार्यालय अछामले जानकारी दिएको छ। षोडशाबाट साँफेबगरतर्फ आउँदै गरेको ०१००२ त ४९७९ नम्बरको ट्याक्टर सुयडी नजिकै दुर्घटना भएको हो । दुर्घटनामा तीनजना गम्भीर घाइते भएका छन्। उनीहरूलाई उपचारका लागि बयलपाटा अस्पताल लगिएको छ। दुर्घटनाको विस्तृत विवरण आउन बाँकी छ।
"कोशीमा वेपत्ता बालबालिका भेटिएनन्, गोताखोरको टोलीले खोज्दै","उदयपुर : सुनकोशी नदीमा वेपत्ता भएका तीन बालबालिका २४ घण्टा वित्दासमेत फेला पर्न सकेका छैनन् । आइतबार दिउँसो होली खेलेर नुहाउने क्रममा नदीमा डुबेर बेपत्ता भएका उनीहरुको खोजी कार्य जारी राखे पनि अझै फेला पर्न सकेका छैनन् । आइतबार राति अवेरसम्म खोजी गर्दा नभेटिएपछि सोमबार बिहानदेखि गोताखोर टोली परिचालन गरिएको छ । उदयपुर र खोटाङबीचको धाब्लाङस्थित सुनकोसी नदीमा नुहाउन गएका त्रियुगा नगरपालिका १४ साउनेकी १२ वर्षीया रेखा मगर,१२ वर्षीय लोकबहादुर मगर र ९ वर्षीय रिदम मगर बेपत्ता भएको जिल्ला प्रहरी कार्यालयका डीएसपी हरिनन्दन चौधरीले बताए । उनीहरू होली खेलिसकेपछि घरदेखि ६ किलोमिटर तल धाब्लाङस्थित कोसीमा नुहाउन पुगेका थिए । आठजनाको समूहमा रहेका उनीहरुमध्यु पाँचजनालाई स्थानीयले तत्काल उद्धार गरेका थिए । वेपत्ता भएलगत्तै स्थानीयवासी,प्रहरी र सशस्त्र प्रहरी बल ५ नंहेडक्वाटर त्रियुगाको टोलीले खोजीकार्य जारी राखेपनि अझैसम्म फेला पर्न सकेको छैन् । घट्नास्थलभन्दा १ किलोमिटर तलसम्म खोज्दा नभेटेपछि सोमबार तालिम प्राप्त गोताखोरले खोजीकार्य सुरु गरिएको वडाध्यक्ष हिमराज मगरले बताए । एकै गाउँका तीन बालबालिका वेपत्ता भएसँगै सिङ्गो साउने बजार स्तब्ध भएको छ । वेपत्ताको खोजीकार्यमा पुरै गाउँ नै परिचालन भएको उनले बताए । जिल्ला प्रहरी कार्यालय उदयपुरका सूचना अधिकारी डिएसपी हरिनन्दन चौधरीका अनुसार अघिल्लो दिन छिट्टै रात परेकाले सोमबार विहानैदेखि खोजी गर्न थालिएको छ । केही दिनअघि सुरू भएको वर्षा आइतबार बिहानसम्म निरन्तर भइरहेकाले नदीमा पानीको सतह बढेकाले खोजी कार्यमा तालिम प्राप्त जनशक्ति खटाइएको उनले बताए ।"
परराष्ट्रमन्त्री श्रेष्ठ चीन प्रस्थान,"काठमाडौं : उपप्रधान एवं परराष्ट्रमन्त्री नारायणकाजी श्रेष्ठ चीन भ्रमणमा गएका छन्। चिनियाँ विदेश मन्त्री वाङ यीको निमन्त्रणमा आइबार बेलुकी परराष्ट्रमन्त्री श्रेष्ठ चीन गएका हुन्। परराष्ट्रमन्त्री श्रेष्ठले मंगलबार बेइजिङमा त्यहाँका विदेशमन्त्री यीलाई भेटदैछन् भने सोही दिन द्विपक्षीय बैठक हुने परराष्ट्र मन्त्रालयले जनाएको छ। सन् २०१९ मा चिनियाँ राष्ट्रपति सी जिनपिङ नेपाल आएका बेलामा प्रतिबद्धता जनाएका आयोजना र सहयोगहरुमा हस्ताक्षर हुने स्रोतले बताएको छ। उनी चीनको छ्याङ्दु र ल्हासासमेत जाने बताइएको छ। परराष्ट्रमन्त्री श्रेष्ठ चैत्र १९ गते स्वदेश फर्कने छन्। सत्ता समीकरण फेरिएपछि श्रेष्ठ परराष्ट्र मन्त्री बनेका हुन्। चिनियाँ अधिकारीहरुले बीआरआई परियोजना अघि बढाउने विषयमा परराष्ट्रमन्त्री श्रेष्ठसँग गम्भीर छलफल गर्ने तयारी गरेको स्रोतले बताएको छ। यद्यपी, अर्थ मन्त्रालयले भने ऋणमा बीआरआई परियोजना अघि बढाउनेबारे तयारी नगरेको स्रोतले बताएको छ। बीआरआई परियोजना ऋण हो कि अनुदान भन्ने स्पष्ट नहुँदा कार्यान्वयनमा कठिनाइ भइरहेको छ। श्रेष्ठले बीआरआईका परियोजनाहरु अनुदानमा बनाइदिन समकक्षी यीसँग छलफल गर्ने तयारी गरेका छन्। चिनियाँ विदेशमन्त्री यी को नेपाल भ्रमणका बेला लत्कालीन प्रधानमन्त्री शेरबहादुर देउवाले ऋण लिएर बिआरआई परियोजना अघि बढाउन नसकिने स्पष्ट जवाफ दिएका थिए। त्यसपछि बीआरआई अन्तरगतका परियोजनाको कार्यान्वयनका लागि कुनै मोडालिटी बनेको छैन। प्रधानमन्त्री पुष्पकमल दाहालको सन्देशसमेत लिएर बेइजिङ जान लागेका परराष्ट्र मन्त्री श्रेष्ठले बीआरआईका केही परियोजनाहरु अनुदानमा ढाल्न प्रस्ताव गर्ने तयारी रहेको स्रोतले बताएको छ। प्रधानमन्त्री दाहालले भूराजनीतिक जोखिमका कारण बीआरआई परियोजना अघि बढन नसकेको सन्देश पटकपटक बेइजिङ पठाइसकेका छन्। स्वयम् प्रधानमन्त्री दाहालले समेत पछिल्लो पटक चीन भ्रमणमा गएका बेला चिनियाँ राष्ट्रपति सि जिनफिङसँगको भेटमा सोही कुरा भनेका थिए। चीनले बीआरआईको कार्यन्वयनलाई प्रतिष्ठाको विषय बनाएको छ। चिनियाँ अधिकारीहरुले बिआरआई कार्यान्वयनका लागि दवाव दिँदै आए पनि प्रधानमन्त्री पुष्पकमल दाहालले अघिल्लो गठबन्धनमा कांग्रेसका कारण सो परियोजना अघि बढाउन नसकिएको जवाफ दिँदै आएका थिए। एमाले र माओवादी केन्द्र मिल्दैमा बीआरआइ लगायतका चिनियाँ परियोजनाहरु कार्यान्वयन हुन्छ भन्नेमा विश्लेषकहरु भने ढुक्क देखिंदैनन्। एमालेसँगको गठबन्धन पछि केही उत्साहित देखिएको चीन बीआरआई लगायत आफ्ना परियोजनाहरु कार्यान्वयन हुनेमा भने उत्तिकै सशंकित छन्।"
होलीमा सामाजिक समरस,"चन्द्रमास गणनाविधिअनुसार फाल्गुन पूर्णिमा तिथिमा होली पर्व मनाइन्छ। विभिन्न प्रकारका हास परिहास गीत संगीत आदिका माध्यमले मनलाई आनन्दित पार्ने यो पर्वलाई सामाजिक समरसताको पर्वका रूपमा व्याख्या पनि गरिन्छ। होली पर्वको महत्व समाजका सबै वर्गमा बराबर छ। यो पर्वले मानव चेतना स्वास्थ्य र सामाजिक एकताका लागि अति महत्वपूर्ण भूमिका निर्वाह गरेको छ। अहिलेको परिप्रेक्ष्यमा मानिस आफू र दौतरीबीच विभिन्न प्रकारका रङहरू दलेर रमाइलो गर्दै होली मनाउने गर्छन्। यद्यपि होली पर्वको इतिहास अध्ययन गर्ने हो भने यो पर्व वैदिक सोम यज्ञको स्वरूप हो। वैदिक यज्ञमध्ये सोमयज्ञ सवैभन्दा उत्तम यज्ञ मानिन्छ। वैदिककालमा पर्याप्तमात्रामा प्राप्त हुने सोमलताको रस निकालेर सोही रसबाट विधिपूर्वक जुन यज्ञ गरिन्थ्यो, त्यही यज्ञलई सोमयज्ञ भनेर शास्त्रमा विवेचना गरिएको छ। यसरी सोम यज्ञमा प्रयोग गरिने सोमलता कालान्तरमा लोप भएका कारण यज्ञ यगादि सम्पादन गर्न निर्देशन गर्ने ब्राह्मण ग्रन्थहरूमा विकल्पका रूपमा पूर्तिक अर्जुनवृक्षजस्ता धेरै वनस्पतिको निर्देशन गरिएको छ। आयुर्वेदका अनुसार अर्जुनवृक्ष हृदयरोज निवारणका लागि महत्वपूर्ण मानिन्छ। सोमलता र अर्जुन वृक्षबाट निर्मित सोमरसको सेवन गरेर यसको शक्तिका प्रभावले ऋषिमुनिहरू ऋमरताको अनुभव गर्थे भनेर ऋग्वेदमा वर्णन गरिएको छ। वैदिक यज्ञको यो सर्वोत्तम सोमयाग एकाह अहिन र सत्रयागका रूपमा तीन प्रकारले आयोजना गरिन्छन्। वैदिककालमा सत्रयाग एक वर्षसम्म गर्ने गरिन्थ्यो। यो यज्ञमा ऋत्विक ब्राह्मणले कुनै दक्षिणा लिँदैनथे, यत्रको फल नै दक्षिणा मानिन्थ्यो। यसरी वर्षभरि यज्ञ गरेर शारीरिक रूपमा थाकेका ब्राह्मणहरू आपसमा मनोविनोद हास परिहास गरेर आनन्दिति हुन्थे। सत्रयाग समापनको दिन फाल्गुन पूर्णिमामा यज्ञको पूर्णाहुति पछि सबै मिलेर उत्सवको आयोजना गरिन्थ्यो। होलीमा विभिन्न समुदाय एकआपसमा हास्यव्यंग्यका माध्यमले समुदायका कमीकमजोरीलाई देखाइदिने गर्थे। यस प्रकारका हास्ययुक्त व्यंग्यहरूलाई अगिभर अपगर संबादको रूपमा लिइन्थ्यो। शास्त्रका व्याख्याताहरूका अनुसार अगिभर शब्दले ब्राह्मणलाई जनाउँछ भने अपगर यो शब्दले शुद्रलाई चिनाउँछ। यसरी एक वर्षे सोमयज्ञ समापन गरेपछि वर्षभरिको निरसता हटाउँदै ब्राह्मण र शुद्रहरू एकापसमा आरोप प्रत्यरोप लगाएर हास परिहास गरेरै आनन्द लिन्थे। ताड्य ब्राह्मण ग्रन्थको होली पर्वको वर्णनमा गरेको विवेचनाअनुसार यो समयमा सबै नागरिक संसदीय र गाउँले लवजका भाषाहरू बेलेर विभिन्न प्रकारका प्रदर्शन गर्ने चलन छ। सोमयज्ञ समापनको केही दिन पहिला औदुम्बर (डुम्री) को हाँगा हवन कुण्डका छेउमा गाडेर बिभिन्न प्रकारका गीतसंगीत आरम्भ गर्ने परम्परा थियो। जुन परम्परा हाल चिर गाड्ने परम्पराका रूपमा प्रचलनमा छ। आयुर्वेद अनुसार डुम्री अति औषधीय गुण भएको वनस्पति मानिन्छ। डुम्रीको हाँगालाई माधुर्यको प्रतीकका रूपमा पनि लिइन्छ। साथै निरन्तर गतिशील व्यक्तिले मात्र औदुम्बरको फल खान पाउँछ भन्ने आशयले पनि यज्ञशालामा यो वनस्पति राखिने गरेको कुरा ऐतरेय ब्राह्मण ग्रन्थमा उल्लेख छ। होली पर्वका दिन घरघरमा मीठामीठा परिकार बनाउने चलन अहिले पनि छ। यस्ता परिकार यज्ञ अनुष्ठान गराउने आचार्यहरूलाई सेवन गराउने उद्देश्यका साथ बनाइन्थ्यो। यसरी वैदिककालमा सोमयज्ञ समापन उत्सवका रूपमा प्रतिवर्ष मनाइने होली पर्वमा समय र व्यवस्थाको मागअनुसार विशेष पक्ष र लक्ष्यहरू थपिँदै गए। कालान्तरमा होली पर्वमा भगवान्का भक्त प्रह्लादको र उनकी फूपू होलिकाको आख्यान पनि जोडियो। यसरी एक वर्षसम्म चल्ने सोमयज्ञ महाव्रत क्रमशः होली पर्वका रूपमा अनेक विशेषताका साथ उत्सवका बिभिन्न प्रकल्प थप हँुदै प्रबद्र्धन भयो। होली पर्वलाई नवशस्येष्टि पर्व पनि भनिन्छ। प्राचिन कालदेखि नै भारतवर्षमा प्रचुरमात्रामा हिउँदमै अन्न फल्ने गरेको पाइन्छ। कृषिकर्मबाट उत्पादित अन्न यज्ञ गरेरमात्र उपयोग गर्ने शास्त्र विधि रहेका कारण होली पर्वका दिन गहुँ र चनाजस्ता अन्नलाई आगोमा पोलेर भुटेर सेवन गर्ने गरिन्छ। यस्तो भुटेको पोलेको अन्नलाई होलक भनिन्छ। होलक सेवन गर्ने पर्व भएका कारण पनि यो पर्वको नाम होलि रहेको हो भन्न सकिन्छ। यो पर्व काम उद्दीपन पर्व पनि हो। मानव जीवनका चार मुख्य पौरख धर्म, अर्थ, काम र मोक्ष हुन्। ऋतु परिवर्तन यज्ञ समापन अन्न भण्डारण भएपछि यसको उपभोग नै काम हो। होली पर्वमा गीतसंगीत, कलाकौशल प्रदर्शन, बिभिन्न प्रकारका हास परिहास ब्यंग्यविनोद आदिले मनमा कामबासना जागृत हुन्छ र युवकयुवतीले एकापसमा नैसर्गिक प्रेम प्रकट गर्छन्। यसरी होलि पर्वलाई मानव जीवनको तेस्रो पुरुषार्थ कामवासनाको धर्मअनुकूल उपभोग गर्ने स्वस्थ मान्यता होली पर्वले प्रदान गरेको छ। होलि पर्वमा गरिने सबै प्रकारका विधि र क्रियाकलाप समाज उपयोगी, वैज्ञानिक र तर्कसम्मत रहेको पाइन्छ। होली पर्वमा सबैभन्दा प्रमुखताका साथ प्रयोग गरिने वस्तु भनेको रङ हो। प्राचीन आयुर्वेदमा रङबाट गरिने उपचारको विशेष वर्णन पाइन्छ। रङ चिकित्सा प्राच्यविद्याको आयुविज्ञानमा मात्र हैन, यो उपचारबिधि संसारभरी नै प्रचलित छ। प्राचीनकालमा होलिमा प्रयोग गरिने रङ बिभिन्न प्रकारका वनस्पतिबाट तयार गरिन्थ्यो। विशेष गरेर पलासको फूलबाट रङ बनाएर एकापसमा दल्ने गरिन्थ्यो। आयुर्वेदमा पलासको बोक्रा, पत्ता, जरा र यसको चोपबाट विभिन्न प्रकारका औषधि निर्माण गरिन्छ। पलासको फूलबाट तयार गरेको रङ शरीरमा लगाउँदा विभिन्न रोग निको हुने कुरा आयुर्वेद ग्रन्थमा वर्णन गरिएको छ पलासको फूलले कफ, पित्त, कुष्ठरोग, छाला पोल्ने रोग, अति प्यास लाग्ने रोग, बात पसिनाको दुर्गन्ध रगतको समस्या, पिसाबसम्बन्धी दोषलाई निको पार्छ। यसरि दिनभरि होलीमा रङ दलेर अपराह्नमा नुहाएर शरीर साफ बनाएपछि इष्टदेवताको पूजा गरी आफन्त र मान्यजनसँग भेटघाट गरेर यथायोग्य अभिवादन गरी आपसी मनमुटाव समाप्त गरिन्छ।"
छाडा चौपायाको व्यवस्थापन,"बुटवल : बुटवल उपमहानगरपालिकाले छरिएर रहेका छाडा चौपायाको व्यवस्थापन कार्य सुरु गरेको छ। चौपाया व्यवस्थापन गर्न नसकेर उपमहानगरपालिकाले चौतर्फी आलोचना खपिरहेको थियो। वडा नम्बर७ स्थित शिवनगर सामुदायिक वनको गौशालामा पहिलोपटकको अभियानअन्तर्गत करिब चार सय वटा चौपायाहरू लगेर छाडिएको बुटवल उपमहानगरपालिकाका प्रवक्ता शिव रानाले जानकारी दिए। लामो समयपछि चौपाया व्यवस्थानको काम सुरु गरिएको छ, रानाले भने, छाडा चौपाया बुटवलको प्रमुख समस्या थियो। गृहकार्य गर्दै थियौं, व्यवस्थापन गर्न केही समय ढिलाइ भएको मात्र हो। उनले बुटवल क्षेत्रमा बढीमा करिब १ हजार ५ सयवटा चौपायाहरू रहेको जानकारी दिए। चैत १६ गते दोस्रो चरणका रूपमा चौपाया गौशाला पुयाउने योजना बनाएको समेत उनले सुनाए। नेपाल प्रहरी, नेपाली सेना, टोल विकास समितिहरू, सशस्त्र प्रहरी, संघसंस्था, स्थानीयवासी लगायतको सहयोगले चौपायाहरूलाई खेदेरै सामुदायिक वनको गौशालामा पुयाइएको बताए। सडकभरी भएका छाडा चौपायाले पैदलयात्रीदेखि व्यवसायीहरूलाई सास्ती दिइरहेका छन्। चौपायाकै कारण दिनहुँँजसो सडक दुर्घटना हुने गरेको ट्राफिक प्रहरीहरू बताउँछन्। चौपाया व्यवस्थापन नहुँदा व्यावसायिको सुरक्षासँगै सडकको सौन्दर्यता र बजार अस्तव्यस्त बनिरहेको बुटवल उद्योग वाणिज्य संघका अध्यक्ष हरीप्रसाद अर्यालले बताए। पूर्वपश्चिम महेन्द्र राजमार्ग अन्तर्गत बुटवलको पुष्पलाल पार्कदेखि राजमार्ग चौराह, भित्री सडकमा पर्ने मिलनचोक, देविनगर, कालिकापथ, बुद्धनगर सहित अमंरपथ, गोलपार्क, ट्राफिकचोक लगायत क्षेत्रमा छाडा चौपाया छन्।"
बढ्यो कफी उत्पादन,"स्याङ्जा : स्याङ्जामा यस वर्ष गतवर्षहरूको तुलनामा कफी उत्पादनमा वृद्धि भएको छ। जिल्ला कफी सहकारी संघ स्याङ्जाका अनुसार यस वर्ष १ लाख ५० हजार किलो कफी फलेको छ। सहकारीका अध्यक्ष फणिनारायण अर्यालले गत वर्ष १६ हजार किलो कफी उत्पादन भएको थियो। यसवर्ष ३० हजार किलो पार्चमेन्ट कफी उत्पादन हुने अनुमान छ। कफीबाटै यसबर्ष स्याङ्जाले झन्डै २ करोड रुपैयाँ आम्दानी गर्ने लक्ष्य लिइएको छ। सुन्तला जस्तै स्याङ्जामा कफीको पनि राम्रो उत्पादन हुन्छ। किसानका लागि फ्रेसचेरी (बोटबाटै टिपेर ल्याएको राता दाना) को प्रतिकिलो मूल्य १ सय १३ रुपैयाँ निर्धारण गरेको छ। सहकारी संघको बैठकको निर्णयअनुसार किसानले तत्काल पाउने सय रुपैयाँमध्ये १० रुपैयाँ सहकारीमा जम्मा हुने र ३ रुपैयाँ कफी ढुवानीमा खर्च हुन्छ। राष्ट्रिय चिया तथा कफी बोर्डले निर्धारण गरेको मूल्यभन्दा बढी दिएर सहकारीले किसानको कफी खरिद गर्ने गर्दछ। सहकारी संघमा स्याङ्जामा ४ हजार ५ सय किसान आबद्ध छन्। स्याङ्जामा २०५६ सालदेखि व्यावसायिक रूपमा कफी खेती सुरु गरिएको छ। करिब ३ सय हेक्टरमा कफी खेती गरिँदै छ। पाखोबारी र वनजंगलभित्र कफीको उत्पादन राम्रो हुन्छ। कफी रोपेको ३४ वर्षमै फल दिन्छ। कफी खेतीका लागि त्यति झन्झट हुँदैन। यहाँको कफी जापान र नेपाल स्टेट कफी कम्पनीमार्फत झन्डै दशकदेखि निर्यात हुँदै आएको छ। केही वर्षअघि यहाँको कफी जर्मन र हाइल्याण्ड कम्पनीमा पनि पुगेको थियो। पुतलीबजार, वालिङ, भीरकोट, गल्याङ नगरपालिका र फेदिखोला, आँधीखोला, बिरुवा र अर्जुनचौपारी गाउँपालिकामा कफी उत्पादन हुन्छ। कामदारका अभावमा गाउँघरका जग्गा बाँझो रहन थालेपछि पुनः कफी रोप्ने काममा स्थानीयवासीले चासो देखाएका छन्। स्याङ्जामा यसवर्ष कफी उत्पादन राम्रो भएको कफी व्यवस्थापक माया तिवारीले बताइन्। कफी टिप्ने, संकलन गर्ने र प्रशोधनका कामसमेत सुरु भएका छन्। सहकारीले कफी किसानलाई पायक पर्ने गरी कफी संकलन केन्द्र तोकेको छ। बजारको सुनिश्चितता र तत्कालै नगद पाउने भएपछि यहाँका किसानले कफी रोपण गर्दै आएको कफी किसान डिल्लीराम रेग्मी भन्छन्। सहकारीले पनि कफी किसानलाई प्रोत्साहित गर्न बिरुवा र प्रविधि खरिदमा अनुदान दिनुका साथै कफी किसानलाई आइपर्ने समस्यालाई समाधान गर्दे आएको छ। पाल्पा, गुल्मी, अर्घाखाँचीमा पनि कफी सुपरजोन परियोजना पनि लागू भएको छ।"
अखाद्य वस्तु बेच्नेलाई २ लाख जरिवाना,"रसुवा : जिल्लामा बजार अनुगमनका क्रममा अखाद्य तथा गुणस्तरहीन वस्तु बेचबिखन गरेको भेटिएपछि व्यापारीलाई २ लाख रुपैयाँसम्म जरिवाना गरिएको छ। प्रदेशस्तरीय जिल्ला बजार अनुगमन समिति तथा अनुगमन निर्देशिका, २०८० ९ दफा ७० को उपदफा ४ सँग सम्बन्धित अनुगमनमा जिल्ला प्रशासन कार्यालयले बजार अनुगमन सुरु गरेको हो। सदरमुकाममै म्याद सकिएको खाद्य सामग्री बिक्री वितरण भएको गुनासोपछि बजार अनुगमन समितिले व्यवसायीमाथि निगरानीका साथ अनुगमन गर्न सुरु गरेको हो। धुन्चे बजारस्थित लक्ष्मीराम सप्लायर्सले म्याद गुर्जेको सामग्री बेचेको भेटिएपछि बजार अनुगमन समितिले २ लाख रुपैयाँ जरिवाना गरेको छ। लक्ष्मीराम सप्लायर्सले साविक फर्मको पुँजी ३ लाख रुपैयाँ मात्र रहेकाले वर्तमान मुद्रास्फीति र पसलमा भएको सामग्रीको मौज्दातबमोजिम फर्मको पँुजी वृद्धि गर्नसमेत निर्देशन दिइएको छ। यसैगरी, याङजेन स्टोर, घले किराना पसल, गोसाइँकुण्ड किराना पसल, प्रतिमा किराना पसललाई ५ हजार, जियाशा कोल्ड स्टोरलाई १० हजार र रसुवा किराना पसललाई २० हजार रुपैयाँ जरिवाना गरेको छ। सहायक प्रमुख जिल्ला अधिकारी गंगालाल योगीको संयोजकत्वमा गोसाइँकुण्ड गाउँपालिका६ धुन्चेबजारमा रहेको खाद्यान्न तथा किराना पसलहरूमा गरिएको अनुगमनको क्रमममा उपभोक्ता संरक्षण ऐन २०७५ बमोजिम पसलहरूलाई जरिवाना लगाइ म्याद गुज्रिएका खाद्य समान बरामद गरी नष्ट गरिएको छ। अनुगमनका क्रममा दैनिक उपभोग्य वस्तुका मिति सकिएका खाद्यान्न सामग्री र म्याद रहेको सामग्री एकै ठाउँमा राखेर बेचेको पाइएपछि जरिवाना गरिएको हो। लिची जुस, बिस्कुट, चाउचाउ, स्याम्पु, बियर, चकलेट, अचार, चाउमिन, क्याचप, पेय पदार्थ अन्य विभिन्न खाद्यवस्तु म्याद गुज्रेका सामान जफत गरी नष्ट गरिएको छ। पसलमा मूल्यसूची नराखिएको, लेबलिङ नगरिएका सामान बेचेको समेत पाइएको सहायक प्रमुख जिल्ला अधिकारी योगीले बताए। उत्तरगया, कालिका, टिमुरे, राम्चे, ग्राङ, चिलिमे, भार्खु साथै गोसाइँकुण्ड पदमार्गमा अनुगमन गर्दै धुन्चे बजारमा पनि अनुगमन गरिएको छ। समितिले नौकुण्डका गाउँपालिका विभिन्न क्षेत्रमा सञ्चालित उद्योगहरू, स्याफ्रुबंसशी, ठूलोस्याफ्रुलगायत गाउँका होटल र पसलमा पनि गुनासोका आधारमा अनुगमन गरिने अनुगमन समितिका सचिव एवं उद्योग तथा वाणिज्य कार्यालयका कार्यालय प्रमुख बृहस्पति तामाङले जानकारी दिए।"
रंगसँग दिमागको सम्बन्ध,"स्टैनफोर्ड विश्वविद्यालयका स्नायुवैज्ञानिक प्रा डा एन्ड्रयू ह्युबरम्यानले मानिसको जीवनमा खेलको महत्वमाथि प्रकाश पारेका छन्। उनको भनाइ छ कि बिना प्रतियोगिताको खेल (हारजितका लागि नखेलिने खेल), जुन खेल सिर्फ मनोरन्जनका लागि खेलिन्छ भने त्यसले मानिसको मस्तिष्कमाा अनेक प्रकारका फिल गुड स्नायु रसायनहरू निष्कासन गर्छ, एड्रेनालाइनको स्तर कम गर्छ, जसले गर्दा तनाव कम हुन्छ, व्यक्तिले आनन्द र उत्साह अनुभव गर्छ। यतिमात्र होइन, यस किसिमको खेलले मस्तिष्कको न्युरोप्लास्टिसिटीको क्षमता पनि बढाउँछ। यस किसिमका खेलबाट बालकदेखि वृद्धवृद्धासम्मले उत्तिकै लाभ प्राप्त गर्न सक्छन्। होली पर्व पनि एक खेल नै हो। नाच्ने, गाउने, खाने तथा सानाठूला, साथीसंगी, आफन्त तथा छिमेकीसँग रंगहरू दलेर खेल्ने खेल हो। दाजुको आदेशअनुसार होलिका प्रह्लादलाई काखमा लिएर अग्निमा बस्दा आगोले धर्मको साथ दिएकाले होलिका नै जलेर नष्ट भइन्। तर, प्रह्लादलाई केही भएन। होलिका दहनको यस खुसियाली मनाउन आपसमा रङ र अबिर छरेर होली पर्व मनाउने परम्परा चलेको मान्यता छ। होलिका दहनको कथा कति सत्य हो ? आफ्नो ठाउँमा छ। तर, होली पर्वले असत्यमाथि सत्यको विजय, बसन्त ऋतुको आगमन एकता, सद्भाव तथा उमंग लगायतका मनोवैज्ञानिक तथा सामाजिक महत्वलाई दर्शाउँछ। वास्तवमा यो पर्व जीवन, जगत् तथा मनोसमाजिक महत्वलाई राम्रोसँग बुझेका हाम्रा पूर्वजको महान् आविस्कार हो। होली पर्वमा खासगरी मन, रंग र समाजको सहभागिता रहन्छ। मनोविज्ञान भन्छ, मानिसको जीवनमा रंंगको ठूलो महत्व छ। बेरंग जीवन अर्थात् रंग बिनाको जीवन मानिसले सहजपूर्वक जीउन सक्दैन। यदि जीवनमा रंग भएन भने मानिसको मन उदास, निराश र बैचन हुन्छ। दिउँसै चारैतिर निस्पष्ट अँध्यारो देख्छ। उसको आशा मर्छ। विश्वास मर्छ। चाहना मर्छ। उसलाई कुनै कुराप्रति पनि रमाइलो लाग्दैन। मानिस जिउँदो लास जस्तो हुन्छ। मानसिक समस्या डिप्रेसन भनेको यही त हो। तर जीवन रंगिन भयो भने मानिसको मन खुसी हुन्छ। प्रसन्न हुन्छ। दुःखमा पनि सुखको आशा गर्छ। अँध्यारो पछिको उज्यालोको पर्खाइमा हुन्छ। कालो बादलमा पनि चाँदीको घेरा देख्छ। त्यसैले मनोवैज्ञानिक रूपमा पनि मानिसको जीवनमा रंगको ठूलो महत्व छ। होलीमा थरीथरीका रंग खेल्नुको मनोवैज्ञानिक कारण पनि जीवनलाई रंगीन बनाउनु हो। हुनतः समयसँगै जीवनमा रंग छर्ने थरिथरिका माध्यम थपिएका छन्। हिजोआज जीवनलाई रंगीन बनाउने अनेक माध्यम छन्। कोही फुटबल तथा क्रिकेट आदि जस्ता खेल खेलेर तथा हेरेर रमाइलो मनाइरहेका हुन्छन्। कोही फिल्म हेरेर, संगीत सुनेर, कोही दोहोरी गाएर, कोही भोजभतेर गरेर, कोही होली जस्ता चाडपर्व मनाएर, कोही मेला र जात्रा सजाएर त कोही मायाप्रीति गाँसेर जीवनमा रंग छर्ने कार्य गरिरहेका हुन्छन्। दसैं, तिहार, लोसार तथा होली आदि जस्ता रंगीन उत्सवहरूले सामाजिक तथा मनोवैज्ञानिक महत्व पनि राख्छ। वास्तवमा यस्ता उत्सवले मानिसको उत्साह बढाउँछ, दुःख पीडा, कुण्ठा तथा निराशालाई हटाउँछ। पारिवारिक तथा सामाजिक एकता तथा सद्भाव बढाउँछ। जीवनको अँध्यारोमा उज्यालोको रंग भर्ने काम गर्छ। यसका साथै होली लगायतका पर्व मनाउने क्रममा वस्तुहरूको प्रयोग गरिने भएकाले देश तथा समाजको अर्थतन्त्रमा समेत सकारात्मक प्रभाव पारेको पाईन्छ। रंगको अर्को वैज्ञानिक पक्ष पनि छ, त्यो के हो भने रंगमा मानिसको मनमस्तिष्कलाई आकर्षित गर्ने शक्ति हुन्छ। श्यामश्वेतको तुलनामा रंगीन कुरा मानिसलाई याद पनि रहन्छन्। रंगहरूले मानिसको मनमस्तिष्कलाई कसरी प्रभावित पार्छ भन्ने विषयमा थुप्रै अध्ययन अनुसन्धान भएका छन्। अनुसन्धानहरूबाट पुष्टि पनि भएको छ कि हरेक रंगमा मानिसलाई शारीरिक, मानसिक तथा भावनात्मकरूपमा प्रभावित पार्ने विशेषता निहित हुन्छन्। रंगहरूका आआफ्नै गुण, धर्म र विशेषता हुन्छन्। जस्तो कि रातो रंग प्रेम, उत्तेजना र क्रान्तिको प्रतिक हो। पहेँलो रंग बुद्धिको प्रतिक हो। निलो रंग सत्य र आशाको प्रतिक हो। हरियो रंग आशा, समृद्धि तथा बुद्धिको प्रतिक हो। गुलावी रंग दयाको प्रतिक हो। यसैगरी सेतो रंग शुद्धता, सत्ता र शान्तिको प्रतिक हो। अनि कालो रंग अँध्यारो, तिरस्कार तथा तमस बुद्धिको प्रतीक हो। मानिसको स्वास्थ्यका लागि सादा भोजनभन्दा रंगीन भोजन बढी लाभदायक हुने कुरा पोषणविद्को भनाइ छ। तर यसको अर्थ कृत्रिम रंगहरू मिसाइएको भोजन चाही होइन। अझ विभिन्न रंगका फलफूलको महत्व त झनै बढी छ। जसले मानिसको मनलाई आकर्षित गर्छन्, बढी सन्तुष्टि दिन्छन्, शरीरलाई आवश्यक पोषण तत्वहरू उपलब्ध गराउँछन्। रातो रंगका फलपूल तथा सागपात मुटुका लागि निकै उपयुक्त मानिन्छन्। अधिकांश रातो रंगका फलपूल तथा सागपातमा प्रशस्त्र मात्रामा एन्टिअक्सिडेन्ट्स हुन्छ, जसले एथेरोस्क्लेरोसिस, हाइपरटेन्सन तथा हाइ कोलेस्ट्रोलको जोखिम कम गर्छ। यसका साथै रातो रंगका फलपूल तथा सागपातले क्यान्सरको जोखिम पनि घटाउँछन् भने मस्तिष्क शक्ति बढाउन सहयोग गर्छन्। हरियो रंगका फलपूल तथा सागपातले नेत्रज्योतिको रक्षा गर्छन्, उमेरसँग बढ्ने चाउरीपना कम गर्छन्। हरियो रंगका फलपूल तथा सागपातमा फोलिक एसिड हुन्छ, जसले गर्भवती महिला र पेटको बच्चाको स्वास्थ्यमा महत्वपूर्ण भूमिका निभाउँछन्। पाचनशक्ति तथा रोगप्रतिरोधक क्षमता बढाउन सहयोग गर्छन्। सुन्तले तथा पहेलो रंगका फलपूल तथा सागपातमा पनि प्रशस्त्र मात्रा पोषक तत्व हुन्छन्, जसले स्नायु प्रणाली स्वस्थ र मजबुत राख्न, नेत्रज्योति बढाउन तथा हृदय रोगहरूको जोखिम कम गर्न सहयोग गर्छन्। यस्ता रंगका फलपूल तथा सागपातले त्वचा स्वस्थ बनाउन, रोगप्रतिरोधक क्षमता बढाउन तथा हड्डी मजबुत बनाउन महत्पुर्ण भूमिका खेल्छ। टफ्ट्स विश्वविद्यालयमा गरिएको एक अध्ययनले रंगिन फलपूल तथा सागपातमा पाइने फ्लेवोनायड्सले अल्जाइमर र अल्जामरसँग सम्बन्धित डिमेन्सियाहरूको जोखिम कम गर्ने देखायो। यस अध्ययनमा ५० वर्षमाथि २८ सय व्यक्ति सामिल थिए। अल्जाइमर जस्तो घातक रोगको अहिलेसम्म पनि कुनै औषधि उपचार नभएको अहिलको परिप्रेक्ष्यमा फ्लेवोनायड्सयुक्त फलफूलको सेवन यस रोग न्युनिकरणको उत्तम विकल्प हो। फ्लेवोनायड्स स्याउ, नस्पाती, बेरिज, प्याज, केरा, टमाटर आदिमा पाइन्छन्। अतः मानिसले स्वस्थ जीवन जिउन जीवनलाई भौतिक तथा मानसिक, दुवै रूपमा रंगीन बनाउन आवश्यक छ। श्यामश्वेत सोच र व्यवहारले मानिसको जीवनरूपी गाडी सहज र सुगमताले अगाडि बढ्न सक्दैन। त्यो किनभने श्यामश्वेत जीवन समस्या हो, रंगीन जीवन समाधान। त्यसैले होलीको दिनमा मात्र होइन, हरेक दिन मनदेखि नै जीवनलाई रंगीन बनाऔं। रंगीन सोचौं, रंगीन खाऔं र स्वस्थ र आनन्दमय जीवन जिऔं। लेखक साइकोथेरापिष्ट हुन्।"
"अस्थिरता हटाऔं, संविधानका धारा बाधक भए बदलौं","काठमाडौं : हामी यस्तो पुस्ता हौं जसले ६ दशकमा नेपाली राजनीतिका उथलपुथल, सत्ताका खेल, आन्दोलन र परिवर्तन देख्यौ, भोग्यौ। निरंकुश पञ्चायतदेखि प्रजातन्त्र हुँदै संघीयतासहितको गणतान्त्रिक व्यवस्थाको अनुभूति गर्न पायौं। हुन त, झन्डै ८०८५ वर्ष उमेर नाघेको अग्रज (पुस्ता)ले राणा शासन र २००७ सालमा राणा शासन अन्त्यपछि ०१७ सालसम्मको राजनीतिक व्यवस्था हेर्यो, भोग्यो। अग्रज पुस्ताले पाँचवटा व्यवस्थाका अनुभव संगाल्न पायो। यो आलेखमा भने हाम्रो पुस्ताका अनुभूतिबारे मात्रै चर्चा गर्न खोजिएको छ। भोग्ने मात्रै हामी हाम्रो पुस्ताले निरंकुश पञ्चायती शासन भोग्यो। २०३५३६ सालमा विद्यार्थी आन्दोलन भयो। त्यसकै जगमा २०३७ सालमा जनमत संग्रह भयो। त्यस बेला राजनीतिको र थाहा नपाएर पनि विद्यार्थी आन्दोलनमा जिन्दावादमुर्दावाद को नारा लगाउँदै झन्डा बोकेर हिँड्यांै। ०३७ सालपछि २०४६ सम्म जनमत संग्रहबाट स्थापित सुधारिएको पञ्चायती व्यवस्थाको अवस्था पनि भोग्यौ। प्रजातन्त्रको पुनस्र्थापनाका लागि कांग्रेसकम्युनिस्ट मिलेर ०४६ सालमा संयुक्त जन आन्दोलन गरे। आन्दोलनको बलमा निरंकुश पञ्चायतले घुँडा टेक्यो। देशमा प्रजातन्त्र पुनर्वहाली भयो। त्यस बेलासम्म राजनीतिक चेतना आइसकेको थियो। अहिलेको पुस्ताले ०४६ सालको आन्दोलनमा महत्वपूर्ण भूमिका निर्वाह गर्यो। बहुदलीय व्यवस्था आएपछि देशमा कायापलट हुन्छ भन्ने विश्वास थियो। तर, समयान्तरमा ती विश्वासहरू हराउँदै गए। देशमा सशस्त्र द्वन्द्वको विजारोपण भयो। ०५२ सालमा तत्कलीन नेकपा माओवादीले सशस्त्र युद्धको घोषणा गर्यो। करिब १० वर्षसम्म देश युद्धभूमिमा परिणत भयो। सत्ता पक्षको निरन्तरको संकटकाल, कफ्र्यु आदेश र तत्कालीन विद्रोहीको डर,धाकधम्कीले सीधा साधा जनताले निकै दुःख कष्ट भोगे। सशस्त्र युद्धका क्रममा १७ हजार नेपालीको अनाहकमा ज्यान गयो। त्यस बेला संसदीय राजनीति विकृत बनाइयो। राजाले सत्ता हातमा लिए। दलहरू उपेक्षामा परे। त्यसपछि २०६२६३ मा द्वन्द्वरत पक्ष र संसदीय राजनीतिक दलहरू मिलेर संयुक्त आन्दोलनको घोषणा गरे। आन्दोलनको बलमा संसद् पुनस्र्थापना भयो। राजसंस्थाबाट सार्वभौमसत्ता र राजकीय सत्ता खोसेर संसद् मातहत ल्याइयो। पछि त, राजसंस्थाको अन्त्य नै गरियो। देशमा गणतन्त्रको स्थापना भयो। सक्रिय राजतन्त्र रहेको पञ्चायती शासन, संवैधानिक राजसंस्था रहेको बहुदलीय व्यवस्था र राजतन्त्ररहित गणतान्त्रिक व्यवस्थाको प्रत्यक्ष अनुभूति गर्यौं। प्रजातन्त्रमै युद्ध पञ्चायत ढलेपछि मुलुकमा विकास र समृद्धिको तीव्र चाहना थियो। तर, ०४६ सालको उत्साह ८१० वर्षमा नै शिथिल भयो। ०६३ सालसम्म त मुलुकमा चरम निराशा देखा पर्यो। ०६२६३ को आन्दोलनपछि पुनः आशाका किरणहरू देखा परे। १० वर्षको पट्यार लाग्दो द्वन्द्वको अन्त्य भयो। बिहानी पख मिर्मिरेमा सूर्योदय भए झैं ०७२ को नयाँ संविधानले उज्यालो बिहानी ल्यायो। गणतान्त्रिक व्यवस्थाका चुनाव भए। राजाको ठाउँमा राष्ट्रपतिउपराष्ट्रपतिको व्यवस्था भयो। देशमा शासन व्यवस्था स्थिर हुन्छ भन्ने विश्वास पलायो। जनतामा आशा र उत्साहको दियो जल्यो। तर, ती आशा र उत्साहहरू ३४ वर्षमा नै समाप्त भए। पहिले भोगेर आएको विकृतिहरूको जड, अस्थिरताको पीडामा फेरि जनता परे। यो अवस्था कहिले सम्म भोग्नुपर्ने अन्योलता छ। हामीले बनाएको गणतान्त्रिक संविधान र त्यसमा लेखिएका व्यवस्थाहरूनै अहिले अस्थिरताका द्योतक बने। समाधान स्थिरता चाहे प्रजातन्त्र होस्, लोकतन्त्र वा गणतन्त्र नै किन नहोस्, देश विकासका लागि स्थिर शासन प्रणाली अनिवार्य शर्त हो। ०४७ मा भएको प्रजातन्त्रको पुनस्र्थापनपछि हामीले त्यो आशा गरेका थियौं। तर, ०५१ सालमा तत्कालीन प्रधानमन्त्री गिरिजाप्रसाद कोइरालाले आफ्नो पार्टीको बहुमत रहेको संसद् विघटन गरेर मध्यावधि निर्वाचन घोषणा गरे । उक्त निर्वाचनमा कसैले बहुमत प्राप्त गर्न सकेन। संसद्मा नेकपा एमाले सबैभन्दा ठूलो दल बन्यो । तर, दुई वा दुईभन्दा धेरै दल मिलेर सरकार बनाउन सक्ने अवस्था पनि आएन। अन्ततः एमालेले मनमोहन अधिकारीको नेतृत्वमा अल्पमतको सरकार गठन गर्यो। त्यो सरकार ९ महिनासम्म टिक्यो। ०५२ सालमा अविश्वासको प्रस्तावमार्फत एमालेको सरकार ढालेर नेपाली कांग्रेसका नेता शेरबहादुर देउवाको नेतृत्वमा मिलीजुली सरकार बन्यो। तत्पश्चात् नेपालमा अस्थिरतामा रमाउनेहरू सलबलाउन थाले। पटकपटक सरकार गिराउने, संसद् विघटन गर्ने तथा दलहरू विभाजन गर्ने गराउने खेल सुरु भए। ती दृश्यहरू अहिले पनि झलझल सम्झनामा आउँछन्। संविधानले स्थिरता खोज्यो, तर सकेन ०४६ सालमा भएको सफल जनआन्दोलनपछि २०४७ सालमा अन्तरिम सरकारको नेतृत्व गरेर कृष्णप्रसाद भट्टराई प्रधानमन्त्री भए। भट्टराईदेखि हालका प्रधानमन्त्री पुष्पकमल दाहालको पालासम्मको करिब ३४ वर्षमा २५ पटक सत्ता परिवर्तन भए। यस अवधिमा १४ जनाले देशको सत्ताको नेतृत्व गर्न पाए। सत्ता परिवर्तनका विकृत खेल रोक्न संविधानसभामार्फत बनेको संविधानमा केही कसिला प्रावधान राखिए। संविधानको धारा १०० को उपधारा ४ ले नयाँ सरकार गठन गरेको दुई वर्षसम्म अविश्वासको प्रस्ताव ल्याउन नपाउने व्यवस्था त गर्यो, तर दुई वा दुईभन्दा बढी दल मिलेर बनेको सरकारलाई दुई वर्षसम्म विश्वासको मत फिर्ता लिन नपाउने व्यवस्था गरिएन। जसको कारण जुनसुकै समयमा विश्वासको मत फिर्ता गर्न सकिने प्रावधान रहिरह्यो। यो नै अहिले सत्ता शक्तिको दाउपेचमा सरकारलाई अस्थिर बनाउने प्रमुख कारक बन्यो। संघीयता हिरा, कार्यान्वयन फलाम संघीयता कार्यान्वयनका विषयमा संविधानको धारा ५७ मा संघ, प्रदेश तथा स्थानीय तहको अधिकारमा स्पस्ट उल्लेख गरिएको छ। सेना, सुरक्षा, सीमा, परराष्ट्र, आर्थिक नीति, केन्द्रित योजना, अन्तर्राष्ट्रिय सन्धि सम्झौता, जस्ता केही महत्वपूर्ण क्षेत्र संघमा राखिए। शिक्षा, स्वास्थ, सिँचाइ, कृषि, उद्योगधन्दा कलकारखाना, सडक तथा भौतिक पूर्वाधार, स्थानीय विकास, आन्तरिक सुरक्षा पूर्ण रूपमा तल्लो तहमा हस्तान्तरण गर्नुपर्ने थियो। तर, परम्परागत रूपमा पहिलेदेखि रहेका केन्द्रीय मन्त्रालयविभागहरू यथावत् केन्द्रमा राखेर प्रदेश सरकारलाई कार्यकर्ता भर्ती केन्द्र बनाइयो। दश कक्षाको परीक्षाफल प्रकाशित गर्न, एउटा रोजगारीमा जान श्रम स्वीकृति केन्द्रबाट लिनुपर्ने लाज मर्दो अवस्था छ। अस्थिर राजनीतिको खेल खेलेर भागबन्डामा रमाउनेहरूले राजनीतिक दलाली गरेर कमाई खाने भाडोका रूपमा उपयोग गरेको देखिन्छ। समानुपातिक ः खल्ती खोतल्ने थलो संविधानको धारा ८४ उपधारा (ख) मा व्यबस्था भएको समानुपातिक सांसदको व्यवस्थालाई पनि अस्थिर राजनीतिको कारक तत्व मान्न सकिन्छ। जसको कारण कुनै पनि दलले बहुमत ल्याउने अवस्था छैन। ०७४ पछि भएका दुइटा संसदीय निर्वाचनले यो अवस्था देखाइसकेका छन्। त्यसकारण समानुपातिक व्यवस्था तुरुन्त खारेज गर्नुपर्छ। वा, निर्वाचन प्रणालिमा सुधार गरी पूर्ण समानुपातिक निर्वाचन प्रणाली अवलम्बन गर्नुपर्छ। समानुपातिकका नाममा नेताको खल्तीको लिस्ट होइन, दलबाट प्रतिपर्धात्मक रूपमा छानिएर आउनेहरू निर्वाचित हुने कानुनी व्यवस्था गरिनुपर्छ। साथै संविधानकै धारा ८६ मा व्यवस्था भएको अहिले सम्म औचित्य सावित गर्न नसकेको र संसदीय निर्वाचनमा पराजित नेताहरूलाई पछाडिको बाटोबाट संसद्मा पुर्याउने माध्यमका रूपमा रहेको राष्ट्रिय सभालाई विघटन गरेर सात प्रदेशबाट दुईदुई जना र एक मनोनीत गरी १५ जनामा सीमित गर्नुपर्छ। मन्त्रीमा मरिहत्ते त्यस्तै संविधानको धारा ७६ को उपधारा ९ ले संघीय संसदको सदस्य भएको व्यक्ति मात्र मन्त्री बन्न सक्ने व्यवस्था गरेको छ। यसबाट दलहरूमा चुनावको लागि टिकट लिने प्रतिस्पर्धा, पैसाको चल खेल हुने अवस्था र यसरी पैसा खर्च गरेर चुनाव जितेपछि मन्त्री हुनुपर्ने मान्यता नेताहरूमा देखिन्छ। बहुमतको सरकार नभएको अवस्थामा धन र पैसा हुनेहरू आफ्नो स्वार्थका लागि सदैब सरकार परिवर्तनको खेलमा लागि रहने अवस्था रहिरहन्छ। त्यस्तो भइरह्यो भने सरकारको ध्यान काम गर्नेभन्दा कसरी पदमा टिकिरहने भन्नेमा केन्द्रित हुन्छ। ०७९ मा भएको चुनावपछि प्रधानमन्त्री परिवर्तन नभए पनि तीनपटक सरकार परिवर्तन भइसके। मन्त्रीहरू परिवर्तन भएका छन्। दलभित्रका मन्त्री हुन नपाएका सांसदहरू नै सत्ता परिवर्तनको खेलमा बढी लागेको स्पस्ट देखिन्छ। यसर्थ यो सांसद मात्र मन्त्री हुने अवस्था पूर्णरूपमा खारेज गर्नुपर्छ। अख्तियारको अख्तियारी नै संकुचित संविधानको धारा २३८ मा देशमा राज्य सञ्चालनका लागि नियुक्त अख्तियार प्राप्त अधिकारीबाट अधिकारको दुरुपयोग गरी भ्रष्टाचार गरेमा सो को नियन्त्रण गर्न अख्तियार दुरुपयोग अनुसन्धान आयोगको व्यवस्था छ। उक्त आयोगमा नियुक्त हुने आयुक्तहरू धेरै जसो पूर्व निजामती कर्मचारी हुने र अन्य कर्मचारीहरू निजामती क्षेत्रबाटै तोकिने हुँदा ती कर्मचारीहरूबाट भ्रष्टाचार नियन्त्रणको आशाकित फल प्राप्त हुन सक्दैन। यसका लागि प्रमुख आयुक्त जनताको प्रत्यक्ष निर्वाचनबाट निर्वाचित हुने र उसकै सिफारिसमा राष्ट्रपतिबाट आयुक्त तोकिने व्यवस्था हुनुपर्छ। अन्य कर्मचारीको हकमा छुट्टै सेवासर्त रहने गरी लोकसेवाबाट नियुक्त गरिनुपर्छ। यस्तो व्यवस्था गर्न संविधानमै संशोधन गर्नुपर्ने देखिन्छ। प्रणाली होइन, पात्र खराब पछिल्ला तीनवटा शासकीय व्यवस्था हेर्दा, व्यवस्था खराब नभई विधि, पद्धति ऐन कानुनहरू खराब रहेछन्, ती व्यवस्था चलाउने शासक खराब रहेछन् भन्ने महसुस हुन्छ। हाम्रो पिँढीले व्यवस्थाहरू परिवर्तनका सन्दर्भमा धेरै ऊर्जा खर्च गर्यो, संघर्ष गर्यो। एक आपसमा एक पटक होइन पटकपटक खुसीहरू साटासाट गर्यो, तर वास्तविक खुसीको अनुभूति कहिल्यै गर्न पाएन। अहिले त हामीले व्यवस्था परिवर्तनका पीडाहरू, उल्झनहरू धेरै महसुस गरी रहेका छौं। देशमा यत्रा ठूलाठूला परिवर्तनहरू भए हजारौं सहिदले बलिदानी दिए, यी सबै देश बनाउन होइन आफू र आफ्नालाई सत्तामा पुर्याउन भएका रहेछन्, अकुत सम्पत्ति कमाउन भएका रहेछन् भन्ने आम जनताको बुझाई छ। करिब ८ वर्षको देश र जनताको समयसमय तथा अर्बौं रकम खर्च गरेर, बलिदानी पूर्ण संघर्षबाट बनेको संविधानसभाले बनाएको संविधानले देशको कायापलट गर्छ भन्ने आम जनतालाई भनिएको थियो, त्यो त भ्रम मात्रै रहेछ भन्ने प्रमाणित हुँदै छ। त्यसको तितो अनुभव पनि भोगिरहेकै छौं। अब प्रत्यक्ष निर्वाचित कार्यकारी धेरै व्यवस्थाहरूको प्रयोग भयो। अब एउटा व्यवस्थाको प्रयोग हुन बाँकी छ। त्यो हो, प्रत्यक्ष निर्वाचित कार्यकारी प्रमुखको व्यवस्था। अहिले चौतर्फी यस्तो आवाज उठ्न थालेको छ। आशाको त्यान्द्रोका रूपमा रहेको प्रत्यक्ष निर्वाचित कार्यकारी प्रमुखको व्यवस्था संविधानमा लेखिएर मात्र हुँदैन त्यसका सिद्धान्त मान्यताहरू पनि अनुशरण गर्नुपर्छ। त्यसलाई शक्तिशाली बनाउनुपर्छ, संविधान र थुप्रै कानुनहरू परिवर्तन गर्नुपर्छ। संसद्को सीमित अधिकार समेत कार्यकारी प्रमुखलाई दिइनुपर्छ। त्यस्तो कार्यकारी प्रमुख देशका लागि आवश्यक परे निरंकुशसमेत बन्नुपर्छ। हाम्रो जस्तो धेरै राजनीतिक चलखेल हुने देशमा प्रत्यक्ष निर्वाचित कार्यकारी प्रमुखको व्यवस्था पनि स्थिरताको लागी उपयुक्त विकल्प हो। के हाम्रा राजनीतिक दलहरू त्यो मान्न तयार होलान् ? हुँदैनन्। किनभने जसरी अधिकारविहीन संघीययता आज देशका लागि घाँडो साबित भइरहेको छ, त्यसैगरी प्रत्यक्ष निर्वाचित कार्यकारी प्रमुख पनि घाँडो सावित हुनेछ। हाम्रो राजनीतिक संस्कार विश्वकै उत्कृष्ट व्यवस्थाहरूको अनुशरण गर्ने तर तिनको मूल्य मान्यता, काम कर्तव्य तथा अधिकार भने परम्परागत रूपमा रहने रहेको छ। जसबाट कुनै पनि व्यवस्था सफल हुन सक्दैनन। व्यवस्था सफल हुनका लागि स्पष्ट कानुन, राजनीतिज्ञहरूमा दृढ इच्छाशक्ति, प्रत्यक्ष जनताबाट चुनिएकाहरूबाट शासन, विकेन्द्रित शासन प्रणाली, नेतृत्वमा नियत र नैतिकता महत्वपूर्ण हुन्छ। काम नलागे फेरौं २००४ सालदेखि ०७२ सालसम्म देशले ७ वटा वैधानिक कानुन वा संविधान पाइसक्यो। तर, निकास दिन सकेनन। अब विगतका विकृति तथा विसंगतिहरूबाट गतिलो पाठ सिकेर, व्यवस्थालाई स्थायित्व दिन, सरकारलाई स्थायित्व दिन दृढ संकल्प गरेर दलगतव्यक्तिगत स्वार्थलाई त्याग गरेर संविधानका केही बुँदाहरू संशोधन गर्नै पर्छ। यसरी संशोधन गर्दा सर्वोच्च अदालबाट संविधानका असस्टताबारे गरेको व्याख्या वा नजिरहरूलाई ध्यान दिनै पर्छ। यसर्थ, उपरोक्त विषय तथा यस्तै अस्थिरताका द्योतकका रूपमा रहेका संविधानका धाराहरू समेटेर राजनीतिक तथा संविधान कानुनका विज्ञहरूको आयोग बनाउनुपर्छ। त्यसमार्फत अवधारणा बनाई संसदीय सर्वपक्षीय सहमतिमा संविधान संशोधन गर्नु अपरिहार्य देखिन्छ। दुई महिना, ६ महिना, एक वर्ष दिनमा सरकार परिवर्तन भइरहने, विश्वासको मत लिई रहनुपर्ने अवस्थाबाट कदापि देश अगाडि बढ्न सक्दैन। यो कुरा राजनीतिक दलका नेताहरू, नागरिक अगुवाहरूले बुझ्नु जरुरी देखिन्छ। गर्न कठिन छ, तर असंभव छैन। प्रमुख दलका नेतृत्वले फेरि एउटा ऐतिहासिक निर्णय लिनुपर्छ। नयाँ पिँढीले व्यवस्था परिवर्तन होइन, देशको विकास गरेर जनताको अवस्था परिवर्तन गर्नेतिर लाग्नैपर्छ।"
आज देशका यी स्थानमा पानी पर्ने,"काठमाडौं : देशभर आज मौसम आंशिकदेखि साधारणतया बदली रहेको छ। नेपालमा हाल पश्चिमी न्यून चापीय प्रणाली तथा भारतको उत्तर पूर्व आसाम र आसपास क्षेत्रमा रहेको न्यून चापीय प्रणालीको प्रभाव रहेको छ। बागमती र गण्डकी प्रदेशको केही स्थानमा हल्का वर्षा भइरहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ। आज दिउँसो कोशी प्रदेश, मधेस प्रदेश, बागमती प्रदेश, गण्डकी प्रदेशलगायत देशको पहाडी भूभागमा आंशिक बदली रहने छ। चारवटै प्रदेशलगायत देशका पहाडी भूभागका थोरै स्थानमा मेघगर्जनचट्याङसहित हल्का वर्षाको सम्भावना छ। देशका उच्च पहाडी तथा हिमाली भूभागका केही स्थानमा हल्का हिमपातको सम्भावना रहेको महाशाखाले जनाएको छ। आज राति कोशी, बागमती, मधेस र गण्डकी प्रदेशमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। बाँकी पहाडी भूभागका केही स्थानमा मेघगर्जनचट्याङसहित हल्का वर्षाको सम्भावना छ।"
बिनाअनुमतिका पसल सञ्चालनमा,"नुवाकोट : नुवाकोटको खरानीटारमा बजार अनुगमन गरिएको छ। अनुगमनका क्रममा अनुमति नलिई सञ्चालन गर्नेलाई जरिवान र अखाद्य वस्तु नियन्त्रणमा लिइ नष्ट गरिएको छ। उद्योग तथा वाणिज्य कार्यालय र जिल्ला प्रशासन कार्यालय नुवाकोटले संयुक्त रूपमा बजार अनुगमन गरेको हो। गंगटेदुप्चेश्वर सडकमार्गमा सञ्चालित ९ पसलमा अनुगमन गरिएको हो। त्यसमध्ये एउटा पसललाई जरिवाना गरिएको छ। अनुगमनका क्रममा अधिकांश पसल मापदण्डविपरीत रहेको पाइएको प्रशासन कार्यालय नुवाकोटले जनाएको छ। सहायक प्रमुख जिल्ला अधिकारी तुलसीराम पौडेलको नेतृत्वमा अनुगमन टोलीले गएको थियो। वाणिज्य कार्यालय नुवाकोटका प्रमुख किशोर सापकोटाका अनुसार अनुगमनका क्रममा दर्ता नै नगरी पसल सञ्चालन गरिएको समेत पाइएको छ। हाम्रो तादी डेरी एन्ड बेकरी कफी शप दर्ता नै नगरी सञ्चालन गरिएको र अखाद्य पेय पदार्थहरू फेला परेपछि नष्ट गरिनुका साथै ५ हजार रुपैयाँ जरिवाना गरिएको प्रमुख सापकोटाले बताए। टोलीले ५ पसलबाट १४ हजार ५ सय ८५ रुपैयाँ बराबरको म्याद गुज्रेका अखाद्य वस्तु नियन्त्रणमा लिइ नष्ट गरेको थियो। अनुगमन टोलीले मसला, चकलेट, चिजबल, चिप्स, नमकिम, वियर र अन्य पेय पदार्थ म्याद गुज्रिनुका साथै अखाद्य रहेको पाइएपछि नियन्त्रणमा लिएर नष्ट गरेको हो। अधिकांश पसलहरू मापदण्डअनुसार सञ्चालन नभएको पाइएको र पहिलो पटकलाई सचेत गराइएको सहायक प्रजिअ तुलसीराम पौडेलले बताए। मूल्यसूची, खरिद तथा बिक्री विल, साइनबोर्डलगायत मापदण्डको पालना गर्न सचेत गराइएको छ। जनगुनासो धेरै आएपछि सडकमार्गमा रहेका किराना पसलमा अनुगमन गरिएको थियो। अनुगमनका क्रममा टोलीले फर्म दर्ता गर्न तथा नवीकरण गर्न, पसलको सरसफाइमा ध्यान दिन र सुरक्षित रूपमाा सामग्री राख्न सुझाव दिएको छ।"
तराईमा आज होली पर्व मनाइँदै,"काठमाडौं: फागु अर्थात होली पर्व आज तराईका जिल्लामा हर्षोल्लासका साथ एकआपसमा रङ खेली आपसी सद्भाव साटेर मनाइँदै छ। आइतबार हिमाली एवं पहाडी जिल्ला सो पर्व मनाइएको थियो । वसन्त ऋतुको आगमनसँगै आपसी मेलमिलाप र सद्भावनाको सन्देश लिई आउने फागु पर्व असत्यमाथि सत्यको विजयको प्रतीक, पारिवारिक एवं सामाजिक एकताका रुपमा मनाउने प्रचलन रही आएको छ । मिथिलाञ्चल क्षेत्रमा मनाइने होली देशको अन्यत्र भाग भन्दा फरक हुन्छ। फागु पूर्णिमाका रूपमा समेत बुझिने होली नेपाल र भारतको भूभाग समेटिएको मिथिला बृहत् परिक्रमा क्षेत्रमा पूर्णिमाका दिन पर्दैन। त्यसको भोलिपल्ट पर्छ। पूर्णिमाको दिन जनकपुरधामको परिक्रमा गरिने भएकाले मदिरा र मासु सेवन वर्जित गरिएको हुन्छ। दोस्रो पूर्णिमाको दिन १५ दिने परिक्रमाको समापन दिन हो र मिथिलावासीहरू परिक्रमाले थकित भएका हुन्छन्। त्यसैले पूर्णिमाको दिन परिक्रमा घुमेर त्यसको भोलिपल्ट मात्र होली खेल्ने गर्दछन्। यो मदनोत्सव हो। अनि यसमा मानिसहरू मदमस्त हुन्छन्। वसन्त पञ्चमीको दिनदेखि डम्फु, झयाल, ढोलकका साथ होलीका गीत गाउने होलैताहरू तयार हुन्छन्। यो क्रम फागुन पूर्णिमाको भोलिसम्म चल्छ। पूर्णिमाको राति होलीका गीतहरू (फागु) गाउँदै होलिका दहन गरिन्छ र भोलिपल्ट फागु मनाइन्छ। फागुका दिन रंग अबिर खेलेर बेलुका होलिका दहन गरिएको स्थानमा गएर खरानी उडाउँदै जे जीवे से खेले फागु जे मरे से लेखा ले भन्दै त्यहाँबाट चैतावर गीत (चैत महिनाको गीत) गाउँदै फर्किने गरिन्छ। पहिले पहिले गाउँघरमा दूध र मसला मिश्रित भाङ तयार हुन्थ्यो। जसलाई शिवशंकरको प्रसाद पनि भनिन्थयो। जसले मात चढ्थ्यो। अर्थात मानिस भाङ खाएर मतवाला हुन्थे। होलैता समूहमा प्रत्येक टोलको मानिसहरू सहभागी हुन्थे र उनीहरू घरघरमा पुगेर होली गीत गाउने गर्थे। होलैतालाई भाङ, अबिर, पान र मसालेदार सुपारी प्रदान गरी बिदा गरिन्थ्यो। भाङलाई अहिले मदिरा, मद्य, मांसले विस्थापित गरेको छ। तराईका जिल्लामा फागु पूर्णिमाको भोलिपल्ट मनाइने होलीमा पहिला भगवानलाई रंग चढाएर र आफ्ना परिवारका सदस्यसँग रंग लगाएपछि आफन्त र छिमेकीसँग खेल्ने गरिन्छ। रंग, अबिर र धुलो होली रंग अबिरको पर्व हो। फागुको धार्मिकभन्दा पनि सांस्कृतिक महत्व रहेको छ। होलीमा रंग र अबिरसँगै धुलो पनि उडाइन्छ। प्राध्यापक परमेश्वर कापडीले भन्छन्, रंग अबिरको खेलसँगै धुरखेल (धुलो उडाउने खेल) पनि मिथिलामा हुन्छ। विसंगतिहरूलाई उडाउँदै नयाँ वर्षको सुखद शुभारम्भ होलीको दिनबाट हुन्छ। होलीले समाजमा आपसी रिस, द्वेष र वैमनस्यताहरूलाई बिर्साएर सद्भाव र मेलमिलापका साथ अगाडि बढाउने मान्यता छ। होली प्रारम्भ भएदेखि गाइने गीत र होली सकिएपछि गाइने गीतमा धेरै भिन्नता देखिन्छ। डा रेवतीरमण लालले होलीमा होलिका दहनको कुनै प्रसंग नरहेको बताउँछन्। उनले भने, होलिका दहनको खुशियाली मनाउन होली खेलिएको होइन्। होलीमा होलिकारूपि विकृतीको दहन गरिने भनिए पनि यो कहिले देखि फागुमा जोडियो, त्यसको यकिन छैन। लोक संस्कृतिमा जानकार प्राध्यापक तथा पत्रकार श्यामसुन्दर शशीले मिथिलाञ्चलका होलीका प्रचलनको वर्णन गरेका छन्। मिथिलाञ्चलमा एउटा चलन छ। प्रत्येक गाउँमा एउटा ब्रह्मस्थान हुन्छ। होलीको गीत त्यहाँबाट सुरु हुन्छ, र त्यसपछि गवैयाहरू सबैका घर घरमा जान्छन्। त्यसरी जाँदा गाउँलेहरूले उनीहरूलाई खानेकुरा वा केही उपहार दिन्छन्। गीतहरू डम्फा र ढोलक बजाएर गाइने शशी बताउँछन्, तर हाल भने यो प्रचलनलाई आधुनिक मनोरञ्जनले विस्थापित गरिरहेको छ। जनकपुर लगायतका शहरको होली विकृत भइसकेको छ। त्यहाँ डिजे लगाएर भोजपुरी वा हिन्दी गाना गाउने चलन बढिरहेको छ, उनी भन्छन्। असली होली गाउँमा हुन्छ। ब्राह्मण जस्ता शास्त्रीय जातहरूमा होलीका गीत खासै गाइँदैन। गाउँमा बस्ने कथित तल्लो जातमा होलीको असली रौनक हुन्छ। नगर पितालाई वन्दना गरेर गायन सुरु हुन्छ। बाटो हिँड्ने बेलामा बटगमनि हुन्छ। नामले नै बताउँछ त्यसको प्रकृतिः बटगमनी। त्यसपछि प्रेम प्रसंगका गीतहरू हुन्छन्, कुनै मिलनका त कुनै विरहका। अन्त्यसम्म जाँदा निर्गुण गाउने चलन छ। निर्गुण भनेको शरीरलाई नश्वर र आत्मालाई सत्य मान्ने गीतको विधा हो। त्यसको अर्थ बेग्लै हुन्छ। म मरेर जाँदै छु, शरीर छोडेर आफ्नो कर्म मात्रै लिएर जाँदै छु भन्ने किसिमका गीत पाइन्छन्। तर तराईको फागु गीतमा प्रमुख भनेको जोगिरा गीत मानिन्छ। जोगिरा भनेको एउटा विशेष ताल नै हुन्छ। यसमा रामायणका विषयमा वा समसामयिक विषयमा प्रश्नोत्तर गरिन्छ र जोगिरा सररर भनेर गाइन्छ। यसमा राजनीतिक विषयवस्तु पनि हुन्छन्। नेताहरूलाई तथानाम गाली गरेर गीत बनेका छन्, शशी भन्छन्। जनकपुरमा यस्ता गीतहरूको प्रवर्द्धन गर्न लागि बर्सेनि होली गीत प्रतियोगिताहरूको आयोजना हुनेगर्छ। जसमा गाउँ गाउँमा रैथाने टोलीहरूले भाग लिने गर्दछन्।"
भूकम्पपीडितलाई राहतमा पनि दस्तुर,"जाजरकोट : नलगाड नगरपालिका३ वडा कार्यालयले भूकम्पपीडितबाट एउटा टहराबराबर एक हजार रुपैयाँ वडामा बुझाउनु पर्ने निर्णय गरेपछि लाभग्राही मारमा परेका छन्। अस्थायी आवासका लागि पहिलो किस्ता बल्लतल्ल पाएका पीडितले दोस्रो किस्ता पाउन वडालाई एक हजार रुपैयाँ सिफारिस दस्तुर तिर्नुपर्ने भएपछि थप पीडामा परेका छन्। अस्थायी आवासका लागि टहरा निर्माण गर्न सरकारले ५० हजार रुपैयाँ दिने निर्णय गरेको थियो। दुई किस्तामा दिइने उक्त रकममध्ये दोस्रो किस्ता पाउन वडामा एक हजार रुपैयाँ तिर्नुपर्ने भएपछि आफूहरू मारमा परेको भूकम्पपीडितले गुनासो गरेका छन्। वडालाई एक हजार रुपैयाँ दिएमात्र दोस्रो किस्ता भुक्तानीका लागि सिफारिस गर्ने निर्णय गरेको छ, स्थानीय प्रेम थापाले भने, एक हजार रुपैयाँ वडालाई नबुझाए दोस्रो किस्ताको सिफारिस नदिने भनेपछि वडा कार्यालयलाई रकम बुझाउन बाध्य भएका छौं। सोही वडाका हरिबहादुर थापाले भने, हामी निकै मारमा छौं। टहरा बनाउन ६० हजार लागिसकेको छ। ऋण सापट गरेर सामान्य बस्ने टहरा बनाएका छौं। दोस्रो किस्ताको पर्खाइमा बसिरहेका छांै। तर, वडाले दोस्रो किस्ता लिन एक हजार रुपैयाँ लाग्ने भनेपछि थप मारमा परेका छौं। वडाध्यक्ष कौसीबहादुर विष्टले वडाभित्रका स्वास्थ्य संस्था र विद्यालयको भौतिक संरचना पुनर्निर्माणका लागि प्रतिटहरा एक हजार रकम संकलन गर्ने निर्णय गरेको बताए। वडाध्यक्ष विष्टका अनुसार वडाले हालसम्म ३८ जनाबाट रकम संकलन गरी दोस्रो किस्ताको भुक्तानीको सिफारिस गरिसकिएको छ। भूकम्पले घरबारविहीन भएका नागरिकलाई थप राहत दिनुपर्ने ठाउँमा राज्यले उपलब्ध गराएको रकमबाट नै वडाले १ हजार रुपैयाँ असुल्ने निर्णय गलत भएको स्थानीय छवि पन्तले बताए। भूकम्पपीडितबाट कुनै पनि बाहनामा शुल्क असुल्न नहुने उनले बताए। नगरपालिकाले निर्णय फिर्ता लिइसक्दा पनि वडाले आफूखुसी दस्तुर लिनु बदमासी भएको उनको भनाइ छ। यसअघि नै नगरपालिकाले सबै लाभग्राहीबाट दोस्रो किस्ता भुक्तानी गर्दा एक हजार रुपैयाँ सिफारिस शुल्क लिने निर्णय गरे पनि चौतर्फी दबाबपछि उक्त निर्णय फिर्ता लिएको थियो। जिल्ला प्रशासन कार्यालय जाजरकोटले पनि भूकम्पपीडितबाट अस्थायी आवास अनुदान निकासा दिँदा कुनै किसिमको शुल्क नलिन सार्वजनिक सूचना नै जारी गरेको निमित्त प्रमुख जिल्ला अधिकारी हरिश्चन्द्र शर्माले जानकारी दिए। कुनै पनि बाहनामा पीडितबाट शुल्क नअसुल्न उनले आग्रहसमेत गरे ।"
बीपी राजमार्गका ११ पसल कारबाहीमा,"काभ्रे : बीपी राजमार्गमा बजार अनुगमन गरिएको छ। उद्योग तथा वाणिज्य कार्यालय धुलिखेल र जिल्ला प्रशासन कार्यालय काभ्रेले संयुक्त रूपमा बजार अनुगमन गरिएको हो। स्थानीयको जनगुनासो धेरै आएपछि बीपी राजमार्गमा रहेका होटल, खाजा घर र किराना पसलमा अनुगमन गरिएको थियो। राजमार्गका १३ होटल र एउटा खाद्यान्न किराना पसल अनुगमन गरिएको वाणिज्य कार्यालयका निमित्त प्रमुख यज्ञबहादुर ओलीले जानकारी दिए। अनुगमनका क्रममा ११ पसल तथा होटललाई जरिवना गरिएको ओलीले जनाए। अनुगमनको क्रममा न्यूनतम ५ हजारदेखि २० हजार रुपैयाँसम्म जरिवना गरिएको थियो। अनुमतिबिना होटल सञ्चालन गर्ने उद्धव थापा र हरिशरण घोरासैनीलाई २० हजार रुपैयाँ जरिवना गरिएको ओलीले जानकारी दिए। अनुगमनमा अन्य ९ खाजा घर र किराना पसललाई ५ हजार रुपैयाँका दरले जरिवाना गरिएको उनले सुनाए। बजार अनुगमनबाट ८५ हजार रुपैयाँ राजस्व संकलन भएको वाणिज्य कार्यालयले जनाएको छ। अनुगमनका क्रममा व्यवसाय स्थलमा अनिवार्य रूपमा मुख्य सूची टाँस्न सुझाव दिइएको, म्याद नाघेका सामानको उचित ब्यवस्थापन गर्न सुझाव दिएको सहायक प्रमुख जिल्ला अधिकारी सुवास पौडेलले जानकारी दिए। काभ्रे हुँदै पूर्व जाने यात्रुको जनगुनासोलाई मध्यनजर गरेर अनुगमन गरिएको पौडेलले बताए। जनगुनासोलाई मध्यनजर गरेर बीपी राजमार्गमा अनुगमन सुरु गरिएको उनले सुनाए। अनुगमनको क्रममा नवीकरण गर्न लगाइएको, होटल व्यवसायको किचन व्यवस्थापन तथा सरसफाइ ध्यान दिन सचेत गराइएको, फ्रिजभित्र खाद्य सामग्री राख्दा तापक्रम मिलाएर राख्न सल्लाह दिइएको अनुगमनका क्रममा चाउमिन, फ्यान्टा, कोकाकोला, सानो कोकलगायतका सामान जफत गरी नष्ट गरिएको ओलीले बताए।"
ओलीको लचकता,"नयाँ गठबन्धन बनेपछि एमाले अध्यक्ष केपी शर्मा ओलीको तिखो बोलीवचन पनि अहिले सुमधुर बनेको छ। माधुर्य थपिएका छन् बोलीमा। चैत ६ गतेको अन्नपूर्ण पोस्ट्को मुख्य विवेचनात्मक समाचारका रूपमा छापिएको ओलीको अनौठो लचकता, ती ओली यी ओली पढेपछि मनमा नयाँ कुरा खेल्न थाल्यो। मानिसमा आकाशजमिनको फरक हुने यस्ता व्यावहारिक परिवर्तनको शक्ति कसरी र कहाँबाट आउँछ ? यो प्रश्नले डेरा जमायो मष्तिस्कमा। आफैं चित्त बुझाएँ राजनीतिमा जे पनि सम्भव छ भन्दै। राजनीति भनेकै जोखिम र सम्भावनाको खेल हो। कुनै एक परिस्थिति र घटनाक्रममा एक चोटी बोलेको कुरा अकाट्य नहुन सक्छ। समय परिस्थिति परिवर्तनशील हुन्छन्। समय र परिस्थितिअनुरूप आपूलाई बदल्न नसक्नु अव्यावहारिक र असान्दर्भिक पनि हुन सक्छ। यस्तो परिस्थितिलाई दुई कोणबाट हेर्न सकिन्छ र मूल्यांकन पनि सोहीअनुरूप गर्न सकिन्छ। एउटा व्यावहारिकता अर्को अस्थिरता। समयअनुसार चल्न नसक्नु अव्यावहारिक हुन्छ भने छिनछिनमा रूप र बोली फेर्नु अस्थिरता हुन सक्छ। समय, परिस्थिति र पर्यावरण अनुरुप आफूलाई ढाल्न नसके त्यो वस्तु वा प्राणीको अस्तित्वसमेत मेटिन्छ यो लोकबाट भनेका छन् वैज्ञानिक चाल्र्स डार्विनले। ओली नेपालको राजनीतिको फाँटमा एक दृढइच्छा शक्ति भएका अनि सामान्य घटना र परिवेशमा बिचलित नहुने नेताको रूपमा पनि चिनिन्छन्। अहिलेसम्म उहाँसँग प्रत्यक्ष भेटघाट गर्ने सौभाग्य मिलेको छैन। मिल्ने कुरा पनि भएन। न त भेट्ने चेस्टा नै गरेको छु। विभिन्न सञ्चारमाध्यममा आउने उहाँसित सम्बन्धित समाचार, उहाँका अभिव्यक्ति र सामाजिक सञ्जालमा भाइरल हुने उहाँका चटपटे कुरा भने प्रसस्तै पढेसुनेकै हो। नेकपा एमालेको अध्यक्ष भएपछि देखिएको उहाँको नेतृत्वशैली, आध्यात्मिक र सैद्धान्तिक ज्ञान, प्रतिस्पर्धी दलहरूसितको व्यवहार र सम्बन्ध, आफूलाई असहयोग गर्नेहरूको हुर्मत निकाल्ने क्षमता, वैदेशिक सम्बन्ध तथा कूटनीतिक दक्षता, सहकार्यको अभ्यासका प्रयासहरू र आफ्नो अनि पार्टीको हितको सम्बन्धमा दूरगामी असर गर्ने निर्णयहरू सब जगजाहेर कुरा हुन्। नेकपा एमालेले सुरु गरेको मिसन ८४ अभियानअनुसार आगामी चुनावमा एकल पार्टी स्पष्ट बहुमतको लक्ष्य लिएको थियो पार्टीले। तर, यही समयमा संयोग भनूँ कि नियति प्रधानमन्त्री पुष्पकमल दाहाल प्रचण्डले नयाँ गठबन्धन बनाउनुभयो। नेपाली कांग्रेसको स्थानमा नेकपा एमाले बन्न पुग्यो मुख्य साझेदार पार्टी। मेरो अनुमानमा हालसालै बनेको नयाँ गठबन्धन सरकारको आयु कम्तीमा पनि एक वर्ष लम्ब्याउने प्रयास रहनेछ कमरेड ओलीको। यदि उहाँका राजनीतिक चालहरू मैले देखे र बुझे जस्तै सही हुन् भने। यी मेरा अनुमान हुन्। अनुमान सबै सही हुनै पर्छ भन्ने हुँदैन तर सबै अनुमान गलत नहुन पनि सक्छन्। नेपाली कांग्रेसका सभापति देउवासमक्ष बारम्बार बिसाइएका सहकार्यका प्रस्तावहरू लत्याइएपछि कांग्रेससित कमरेड ओली बिच्किएको छनक छताछुल्ल भएका छन्। अबको ओली कदम कांग्रेसलाई भुइँमै पछार्नेसम्मको हुन सक्नेछ। दुई ठूला दल मिलेर प्रचण्डको उथलपुथललाई साम्य पार्ने मनसाय सफल हुन सकेन ओलीको। कांग्रेस सभापति शेरबहादुर देउवाको प्रधानमन्त्री प्रचण्डलाई धोखा दिन नहुने सोचलाई आखिरमा प्रचण्ड स्वयंले लत्याएर कांग्रेसलाई सरकारैबाट निष्कासन गरिदिए। पुसमा बनेको सरकार निर्माणको ढाँचालाई हेर्ने हो भने कमरेड ओलीले वर्तमान सरकारमा आफ्नो हिस्सा दाबी गर्ने क्रममा साहै नै अकल्पनीय त्याग गरेको प्रष्टै देखिन्छ। आफ्नो मुखबाट नामसम्म पनि उच्चारण गर्न मन नपर्ने पार्टीका पुराना नेता तथा वर्तमान नेकपा एसका अध्यक्ष कमरेड माधब नेपालसमक्ष आफ्नो हदैसम्मको कोमलता प्रदर्शन पनि गर्नुभयो ओलीले। अनुहारै हेर्न नरुचाउने ओली माधव नेपाललाई प्रधानमन्त्रीका रूपमा हेर्न तयार भएजस्तो देखिए झैं लागेको छ। पछि के हुने, भित्री समझदारी के के भए ? त्यो त हेर्नै बाँकी छ। यति साह्रो लचकता केका लागि ? मिसन ८१, ८२, ८३ वा ८४ जे पनि हुन सक्छ, मनसाय यो लचकताको पछाडी। वर्तमान प्रतिनिधिसभामा नेकपा एमालेको सांसद संख्या ७७ छ। ७८ पुयाउनु इलामको उपनिर्वाचनमा आफ्ना उम्मेदवारलाई विजयी बनाउनुपर्ने छ एमालेले। यो लचकता त्यसका लािग पनि हुन सक्छ। विश्लेषकहरूले आगामी सरकार कांग्रेस र एमालेको संयुक्त गठबन्धनको सरकार बन्न सक्छ भने पनि ओलीले यो सम्भावनालाई त्यागिसकेको आभास हुन थालेको छ अब। मिसन ८४ सफल पार्न कतै भित्रभित्रै मिसन ८१ बनिसकेको त छैन ? नेपालको संविधान २०७२ को धारा ७६(२) मा उल्लेख भएबमोजिम बनेको दुई वा दुईभन्दा बढी दलको समर्थनमा बहुमत प्राप्त सरकारले विश्वासको मत गुमाएको अवस्थामा क्रियाशील हुने उपधारा (३) अनुसार राष्ट्रपतिले प्रतिनिधिसभामा सबैभन्दा बढी सदस्य भएको दलको संसदीय दलको नेतालाई प्रधानमन्त्री नियुक्त गर्न सक्नेछ। यसको मतलब वर्तमान कमरेड प्रचण्डको गठबन्धन सरकारले विश्वासको मत गुमाएको अवस्थामा प्रतिनिधिसभामा सबैभन्दा बढी सदस्य रहेको दलको सरकार बन्ने निश्चित छ। प्रधानमन्त्री प्रचण्ड बाहेकको अर्को नयाँ नेतृत्वमा गठबन्धन बन्ने गुञ्जायसै बाँकी रहने छैन त्यसबखत। नेपाली कांग्रेस ८८ सदस्य सहित ठूलो दलको रूपमा छ अहिले। तर, नेकपा एमाले ७७, नेकपा एस १० र अर्को एउटा सानो दलबीच एकता भई सदस्य संख्या ८९ पुयाएको खण्डमा ओली सबैभन्दा ठूलो दलका नेता बन्ने सम्भावना जिवित हुन्छ। त्यस हिसाबले ओलीको मिसन ८४ लाई ठाँटी राखी मिसन ८१ सुुरु गर्ने मनसाय पनि हुन सक्छ यो लचकताको। वर्तमान अर्थमन्त्री वर्षमान पुनले टेलिभिजन अन्तर्वार्तामा भनेको कुरा झल्झली छ। तित्राको मुखै बैरी यो उखान उनले ओलीको कडा बोलीबचनलाई लक्षित गरी सुनाएका थिए। त्यो बेला पुरानै गठबन्धनको सरकार थियो। नयाँ गठबन्धन बनेपछि ओलीको तिखो बोलीबचन पनि अहिले सुमधुर बनेको छ। माधुर्य थपिएका छन् बोलीमा। गठबन्धनका सहयात्रीहरूकाबारे व्यक्त हुने पुराना बचन पनि फेरिएका छन्। सम्बन्ध सुमधुर बनेका छन्। पहिले खानसम्म गाली र कडा बचन खाएका राजनीतिक दलका नेताहरू पनि दंग छन्, कमरेडको मधुरबाणी अनि प्रशंसा सुनेर। यो लचकता, माधुर्य, सहनशीलता, सहिष्णुता कतै आँधी अघिको शान्ति त हैन ? यो रहस्यकै गर्भमा छ !"
३८ बाट ७ दिनमा झर्यो रानाथारुको होली,"महेन्द्रनगर : पश्चिम नेपालको कैलाली र कञ्चनपुरमा मात्रै बसोबास रहेको राना समुदायको होली अन्य समुदायको भन्दा पृथक छ। यस समुदायको सबैभन्दा ठूलो चाडका रूपमा होली पर्व रहेको छ। राना समुदायमा होरी पर्व माघ पूर्णिमाबाट सुरु हुन्छ। पहिले राना समुदायले माघको पूर्णिमादेखि फागु पूर्णिमासम्म जिउँदो होली र फागु पूर्णिमापछिको आठौं दिन मृत होली गरी जम्मा ३८ दिन धुमधामसँग पर्व मनाउँथ्यो। पछिल्लो सयम ३८ दिनको होली साता दिनमा खुम्चिन थालेको छ। विशेष महत्व बोकेको राना होलीका विभिन्न समय, अवस्था र प्रहरसँगै गीतका भाका र लय फरक छन्। सोही अनुसारका होलीमा नाचिने नृत्यका तरिका समेत फरक छन्। सादा होली, पुरुषमहिलाको ठडौंवा होली, पुरुषमहिलाको लोहोकौंवा होली, कलाकार, खिचडी होली आदि राना थारूहरूले खेल्ने होली नृत्यका तरिका हुन्। राना समुदायका जानकारहरूका अनुसार सुरुको दिन होलीको प्रतीक स्थापना गर्ने दिन हो। माघ महिनाको पूर्णिमाको दिन दाजुभाइहरूले गुइँठा, काठदाउरा, तोरीको सुकेको डाँठ एकै ठाउँमा थुपार्छन्। गाउँको चाकर अर्थात् चौकीदारले घर घरबाट ल्याएको पूजा सामग्रीसहित होलीको प्रतीक पुतला स्थापना गर्ने प्रचलन रहेको भीमदत्त नगरपालिका१९ का साहेव रानाले बताए। यसरी होली राख्ने परम्परागत चलनलाई राना भाषामा होरी धरन भनिन्छ। यसरी होलीको प्रतीक स्थापना गर्ने क्रममा र गरिसकेपछि उपस्थित सबै मिलेर ढोल बजाउने र गीत गाउँदै नाच्ने गरिन्छ। गाउँभरिका महिला पुरुष, वृद्धदेखि बालकसम्म सबै जना होलीमा रमाउँछन्, रानाले भने, होली खेलेकै घरमा खाना खाने र रातभरि होली खेलेर रमाइलो गर्ने चलन छ। राना समुदायका जानकारहरूका अनुसार हिरण्यकश्यपले विष्णु भगवानका भक्त आफ्नो छोरा प्रल्हादलाई अग्निमा नजल्ने बरदान पाएकी आफ्नी बहिनी होलिकालाई आफ्नो काखमा राखेर जलाउन आदेश दिएका थिए। प्रल्हाद पनि आफ्नो बुवाको कुरा नकाटी फुपू होलिकाको काखमा बसे। जब होलिकालाई आगो लगाइयो, त्यस समय होलिका जलेर खरानी भइन् भने प्रल्हादलाई अग्निले केही गर्न सकेन। त्यस दिनदेखि असत्यमाथि सत्यको विजय भयो भनेर रानाहरूले होली पर्व मनाउने गरेको कथन छ। फागु पूर्णिमाको दिन बिहान सबैले सरसफाइ गरी मीठामीठा खानेकुरा पकाइ खाने परम्परा छ। सोही दिन दिउँसो करिब ३४ बजे गाउँका सबै दाजुभाइ दिदीबहिनी आआफ्नै परम्परागत पहिरनमा सजिएर होलीको पुतला दोहन गरिएको ठाउँमा गई चामल, गहुँ वा जौ चढाउँदै जलेको गुइँठालगायत अन्य काठ दाउराको खरानीको टीका लगाउने स्थानीय मधोवर रानाले बताए। यस दिन वर्षभरिका दुःख कष्टलाई बिर्सने, छरछिमेकमा हुने आपसी मतभेद, लडाइँ, झगडा एवं हरेक प्रकारका बेमेलहरू त्यागेर राम राम भन्दै भेटघाट गर्ने दिन हो, रानाले भनिन्, होलीको टीका लगाउनु पूर्व आगो निभाउन र त्यसपछि टीका लगाउन खेलिने होलीमा गाइने गीतको छुट्टाछुट्टै भाका हुन्छन्। होलीकै अवसर पारी सामाजिक सद्भाव एवं आपसी सम्बन्ध बलियो बनाउन पालैपालो छरछिमेकमासमेत निम्ता गरी भोज खुवाउने परम्परा चलिआएको उनले बताइन्।"
ललितपुरमा दुई समुहबीच झडप : दुई जनाको मृत्यु,काठमाडौं : ललितपुरको धोलाहिटीमा दुई समूहबीच झडप हुँदा २ जनाको मृत्यु भएको छ। आइतबार राती ललितपुरको धोलाहिटीमा झडप हुँदा २ युवकको मृत्यु भएको जिल्ला प्रहरी परिसर ललितपुरका प्रवक्ता एसपी नरेसराज सुवेदीले जानकारी दिए। झडपमा परी मृत्यु हुनेमा सुनसरी घर भई धोलाहिटी बस्ने २८ वर्षीय रोबस राई र पाँचथर घर भई खुमलटार बस्ने ३० वर्षीय पुजन राई रहेका सुवेदीले जानकारी दिए। मृतक पुजनको शव सुमेरु अस्पताल र रोबसको शव पाटनमा राखिएको उनले बताए। छुरा प्रहारबाट एकजनाको छातीको छेउमा र अर्कोको तिघ्रामा गहिरो चोट लागेको एसपी सुवेदीले बताए। झडपमा संलग्न भएको आरोपमा अन्य १८ जनालाई नियन्त्रणमा लिएको उनले बताए। उनीहरुको धारिलो हतियार प्रयोग गरी हत्या गरिएको प्रहरीले जनाएको छ। अस्पतालमा साथीले उपचारका लागि राती ११ बजे लगेपछि मात्र प्रहरीले जानकारी पाएको र सो घटनाको बारेमा थप अनुसन्धान भइरहेको एसपी सुवेदीले बताए।
तराईमा मरुभूमीकरणको खतरा,"नेपालको तराई भूभाग खेतीयोग्य भूभाग हो । यसैको उत्पादनले देशको भोक मेटाउँछ । चुरे र महाभारत पर्वतमालाभन्दा दक्षिणको भाग उर्वर छ । त्यही देशको मुख्य बाली धान फल्छ, गहुँ फल्छ । तरकारी र फलफूल होस् या मरमसला सबैथोक फलाएर तराई मधेसले देशभरि पुयाउँछ । तर, तराईको जमिन अचेल सुक्खा हुँदै छ । सिमसारहरू सुकिरहेका छन् । पानीका स्रोत ओभाना भएका छन् । यी परिणामको कारण भनेको चुरे, भावर क्षेत्रमै पानीका स्रोत सुक्नु हो । त्यहाँ पानीको स्रोत सुक्नुको कारणचाहिँ अत्यधिक दोहन हो । तराई मधेसमा नदी तथा चुरे भावर क्षेत्रमा ढुंगा, गिटी र बालुवा उत्खनन अत्यधिक भयो । त्यसले भूक्षय निम्त्यायो । अन्ततः पानीका मुहान सुकायो । भूमिगत पानीको तह पनि झन्झन् तलतल हुँदै गएको छ तराई मधेसमा । हिजोका दिनमा थोरै खन्दा पनि पानी आउँथ्यो । अचेल मेसिनै गाडेर निकै गहिरोसम्म जाँदा पनि पानी भेट्न मुस्किल छ । चुरे भावर क्षेत्रको दोहनले निम्त्याएको रुखोपना र संकट रोक्नै सरकारले चुरेलाई संरक्षण क्षेत्र घोषणा गरेको छ । त्यसको संरक्षण निम्ति २०७२ यतामात्रै १२ अर्ब रुपैयाँ भएको छ । तर, सरकारले तयार गरिरहेको निर्माणमुखी सामग्री (व्यवस्थापन तथा नियमन) ऐनको एउटा बुँदा यस्तो छ, जसले तराईलाई झन् मरुभूमीकरण गर्ने निश्चित छ । दफा ४२ ले निर्माणमुखी सामग्री विदेश निर्यात गर्ने भन्छ । त्यो भनेको भारत निर्यात गर्ने नै भनेको हो । यसै त स्वदेशकै लागि पनि नदीनाला छेउछाउका क्रसर उद्योग र अवैध दोहनले चुरेलाई चोटमाथि चोट दिएका छन् । भारत निकासी गर्ने भन्ने हो भने दिनरात दोहन उत्पात बढ्ने छ भन्नेमा कुनै शंका छैन । कुनै बेला भारतमा रेलको लिक बनाउन नेपालको वन विनाश भएको थियो । राणाहरूले आफ्नो वन नासेर व्यक्तिगत आम्दानी त गरे तर मुलुकको हरियाली खोसे । अहिले फेरि निर्यातका नाममा कमलो र बलौटे पहाडमाथि धावा बोल्न खोजिँदै छ । निर्माण सामग्री निर्यात गर्न सकिने व्यवस्था सहितको कानुन बन्यो भने शंका छैन चुरे पहाड रित्तिन्छ । तराई मधेस सुख्खा मात्रै होइन, मरुभूमि बन्छ । त्यो भनेको पूरै देशलाई भोकमरीलगायत संकटमा जाक्नु हो । सरकार संवेदनशील हुनुपर्छ । देश र पर्यावरणलाई नोक्सानी गर्ने र नेपालीको जीवन संकटमा पार्ने खतरा रोक्नुपर्छ ।"
तराईमा मरुभूमीकरणको खतरा,"नेपालको तराई भूभाग खेतीयोग्य भूभाग हो । यसैको उत्पादनले देशको भोक मेटाउँछ । चुरे र महाभारत पर्वतमालाभन्दा दक्षिणको भाग उर्वर छ । त्यही देशको मुख्य बाली धान फल्छ, गहुँ फल्छ । तरकारी र फलफूल होस् या मरमसला सबैथोक फलाएर तराई मधेसले देशभरि पुयाउँछ । तर, तराईको जमिन अचेल सुक्खा हुँदै छ । सिमसारहरू सुकिरहेका छन् । पानीका स्रोत ओभाना भएका छन् । यी परिणामको कारण भनेको चुरे, भावर क्षेत्रमै पानीका स्रोत सुक्नु हो । त्यहाँ पानीको स्रोत सुक्नुको कारणचाहिँ अत्यधिक दोहन हो । तराई मधेसमा नदी तथा चुरे भावर क्षेत्रमा ढुंगा, गिटी र बालुवा उत्खनन अत्यधिक भयो । त्यसले भूक्षय निम्त्यायो । अन्ततः पानीका मुहान सुकायो । भूमिगत पानीको तह पनि झन्झन् तलतल हुँदै गएको छ तराई मधेसमा । हिजोका दिनमा थोरै खन्दा पनि पानी आउँथ्यो । अचेल मेसिनै गाडेर निकै गहिरोसम्म जाँदा पनि पानी भेट्न मुस्किल छ । चुरे भावर क्षेत्रको दोहनले निम्त्याएको रुखोपना र संकट रोक्नै सरकारले चुरेलाई संरक्षण क्षेत्र घोषणा गरेको छ । त्यसको संरक्षण निम्ति २०७२ यतामात्रै १२ अर्ब रुपैयाँ भएको छ । तर, सरकारले तयार गरिरहेको निर्माणमुखी सामग्री (व्यवस्थापन तथा नियमन) ऐनको एउटा बुँदा यस्तो छ, जसले तराईलाई झन् मरुभूमीकरण गर्ने निश्चित छ । दफा ४२ ले निर्माणमुखी सामग्री विदेश निर्यात गर्ने भन्छ । त्यो भनेको भारत निर्यात गर्ने नै भनेको हो । यसै त स्वदेशकै लागि पनि नदीनाला छेउछाउका क्रसर उद्योग र अवैध दोहनले चुरेलाई चोटमाथि चोट दिएका छन् । भारत निकासी गर्ने भन्ने हो भने दिनरात दोहन उत्पात बढ्ने छ भन्नेमा कुनै शंका छैन । कुनै बेला भारतमा रेलको लिक बनाउन नेपालको वन विनाश भएको थियो । राणाहरूले आफ्नो वन नासेर व्यक्तिगत आम्दानी त गरे तर मुलुकको हरियाली खोसे । अहिले फेरि निर्यातका नाममा कमलो र बलौटे पहाडमाथि धावा बोल्न खोजिँदै छ । निर्माण सामग्री निर्यात गर्न सकिने व्यवस्था सहितको कानुन बन्यो भने शंका छैन चुरे पहाड रित्तिन्छ । तराई मधेस सुख्खा मात्रै होइन, मरुभूमि बन्छ । त्यो भनेको पूरै देशलाई भोकमरीलगायत संकटमा जाक्नु हो । सरकार संवेदनशील हुनुपर्छ । देश र पर्यावरणलाई नोक्सानी गर्ने र नेपालीको जीवन संकटमा पार्ने खतरा रोक्नुपर्छ ।"
कञ्चनपुर खेलकुद समितिद्वारा ८४ लाख अपचलन,"महेन्द्रनगर : २०७४ चैत १६ गते जिल्ला खेलकुद विकास समिति कञ्चनपुरले भीमदत्त नगरपालिका४ को कर्भडहल परिसरको जग्गामा व्यावसायिक सटर निर्माणका लागि टेन्डर आह्वान गरेको थियो। समितिले ९४ सटर निर्माणका लागि टेन्डर आह्वान गरेपछि यहाँका स्थानीय व्यवसायी टेन्डर प्रक्रियामा सहभागी भएका थिए। टेन्डरमा सफल भएकाले समितिसँग सम्झौता गरेर सटर निर्माण सुरु गरेका थिए। तर, भीमदत्त नगरपालिकाले मापदण्ड विपरित सटर निर्माण गरेको भन्दै रोक लगायो। २०७४ मा सटर निर्माणका लागि जिल्ला खेलकुद विकास समितिलाई धरौटी रकम बुझाएका व्यवसायीले पाँच वर्ष बितिसक्दा पनि धरौटी रकम फिर्ता पाउन सकेका छैनन्। समितिले व्यवसायीबाट लिएको रकम चार वर्षदेखि अपचलन गर्दै आएको छ। खेलकुदको जग्गामा ९४ वटा सटर निमाण गर्न व्यवसायीले प्रति सटर ९० हजारदेखि एक लाख रुपैयाँसम्म धरौटी रकम बुझाएका थिए। ९४ सटरको धरौटी वाफत व्यवसायीको ८४ लाख रकम समितिको खातामा छ। समितिले टेन्डर आह्वान गरेपछि मेरो नाममा पनि एउटा सटर परेको थियो। उक्त सटर निर्माण गर्न एक लाख रुपैयाँ धरौटी बुझाएको थिए, भीमदत्त नगरपालिका६ का टेकेन्द्र राववले भने, जगन्नाथ स्वामी महिला सहकारीबाट १२ प्रतिशत ब्याजमा ऋण निकालेर धरौटी बुझाएको हुँ। उनले अहिले पनि सहकारीको ब्याज तिरिरहेको बताए। व्यवसायीहरूले सटर निर्माण गर्न पाउनुपर्ने नभए धरौटी रकम फिर्ता पाउनुपर्ने माग गरे पनि समितिले वास्तै नगरेको गुनासो व्यवसायीको छ। कि हाम्रो पैसा फिर्ता दिनुस् कि सटर निर्माण गर्न दिनुस् भनेर पटक पटक समितिलाई आग्रह गर्दा पनि कुरै सुनेन, रावलले भने, खेलकुद विकास समितिले विभिन्न बाहना देखाएर हामीलाई टार्ने काम गरिरहेको छ। एकातर्फ समितिले गुरुयोजना विपरित खेलकुदको जग्गा अन्य प्रयोजनका लागि प्रयोग गरेको छ भने अर्कोतर्फ व्यवसायीहरूको लाखौं रकम अपचलन गरेको छ। अर्की व्यवसायी रचना विष्टको एक लाख ८० हजार रुपैयाँ समितिको खातामा छ। सम्झौता गर्ने बेला दुई वटा सटरको एक लाख ८० हजार रुपैयाँ धरौटी बुझाएको थिएँ। ६ महिलापछि निमार्ण सुरु हुन्छ भनेका थिए, विष्टले भनिन्, पाँच वर्ष बितिसक्दा पनि अहिलेसम्म न सटर निर्माण गर्न पाएका छौं न पैसा फिर्ता पाएका छौं। उनले पाँच वर्षदेखि समितिले विभिन्न बाहना बनाएर टार्दै आएको बताइन्। खेलकुद विकास समितिको लापरवाहीका कारण यहाँका व्यवसायी समस्यामा परेको भीमदत्त नगरपालिका४ का व्यवसायी मीनराज भट्टले जिकिर गरे। पाँच वर्षसम्म हामीहरू बैंकको ब्याज तिरेर बसेका छौैं, भट्टले भने, समितिले हाम्रो पैसा अपचलन गरेको छ। समिति र नगरपालिकाको विवादले हामीहरू समस्यामा परेका छौं। उनले समितिको लापरवाहीका कारण नै आफूहरूको लाखौं रकम पाँच वर्षदेखि फसेको भएको बताए। १५ बिघा एक कठ्ठा ६ धुर जग्गा रहेको खेलकुद विकास समितिको पुर्जामा हाल साविक भिडाउँदा चार कठ्ठा जग्गा बढी देखिएपछि सो जग्गा भीमदत्त नगरपालिकाले उपयोग गर्न खोजेको थियो। सो जग्गा नदिएपछि समितिले टेन्डर आह्वान गरेर सुरु भएका सटर निर्माणको काम रोकिएको समितिले जनाएको छ। समितिले व्यवसायीका कारण सटर निर्माणमा गर्न ढिलाइ भएको बताएको छ। खेलकुद विकास समिति महेन्द्रनगरका कार्यालय प्रमुख गोपालदत्त भट्टले व्यवसायीको लापरवाहीका कारण सटर निर्माणमा ढिलाइ भएको बताए। व्यवसायीहरूका कारण पनि ढिलाइ भएको हो। कोभिडका कारण पनि काम गर्न सकिएन, कार्यालय प्रमुख भट्टले भने, अहिले बनाउने कुरा भएको छ। व्यवसायीले सटर बनाउँदा कुनै आपत्ति छैन। खेलकुद विकास समितिले गुरुयोजना लत्याउँदै २०७२ सालमा पनि प्रक्रियै नपुयाइ क्रिकेट मैदानको सात बिघा जग्गा माछापोखरी बनाउन लिजमा दिएको थियो। क्रिकेट एकेडेमी निर्माणका लागि अहिलेसम्म करोडौं रकम माछापोखरीको खाडल पुर्नुमै सकिएको छ। १५ बिघा जमिनमध्ये करिब ७ बिघा क्रिकेटका लागि छुट्याइको थियो। तर, खेलकुद विकास समितिले २०७२ सालमा सो जमिन माछापालनका लागि लिजमा दिएको थियो। माछा पोखरी निर्माणका लागि जमिनमा खाल्डो पारिए। लिजमा लिएको सात वर्षपछि माछा पोखरी हटाइएको छ। मैदान निर्माणका लागि आएको करोड बढी बजेट अहिले तिनै पोखरी पुर्नमा खर्च भइरहेको छ। डेढ करोड खर्च भइसक्दा पनि अझै पोखरीमा माटो भरानको काम नसकिएको जिल्ला क्रिकेट संघ कञ्चनपुरका अध्यक्ष वीरेन्द्रबहादुर चन्दले बताए। एक पटक ५० लाख र अर्को पटक एक करोड बजेट आएको थियो। उक्त रकम पोखरीमा माटो भरानमै सकियो, उनले भने, अझै पनि माटो भरानमै करोड खर्च हुने अवस्था छ। क्रिकेट एकेडेमी बनाउन आएको बजेट माटो भरानमै सकिएको छ। उनले खेलकुद विकास समितिले खेलकुदको गुरुयोजना विपरितका कार्य गर्दै आएकाले कञ्चनपुरमा खेलकुदका पूर्वाधार निर्माण हुन नसकेको बताए। सम्झौतामा माछा व्यवसायीले पोखरी पुरेर जग्गा पुरानै अवस्थामा समितिलाई दिने भनिए पनि समिति र व्यवसायीको मिलोमतोमा पोखरी नपुरेको आरोप स्थानीयको छ। जिल्ला खेलकुद विकास समितिले १० वर्षका लागि प्रति बिघा २५ हजार पाँच सयका दरले सात विघा जग्गा कृषि प्रयोजनका लागि लिजमा दिएको थियो। नेपाली राष्ट्रिय क्रिकेट टोलीमा तुलनात्मक रुपमा कञ्चनपुरका खेलाडी धेरै समेटिन्छन्। विश्व कीर्तिमान बनाएका दीपेन्द्रसिंह ऐरी, भीम सार्की, सन्दीप जोरा र विनोद भण्डारी सिनियर राष्ट्रिय टोलीका मुख्य खेलाडी हुन्। कुनै समय चन्द्र साउद, सुरेन्द्र चन्द, प्रदीप ऐरी, प्रेम तामाङ, सन्तोष भट्ट, नरेश बुढा ऐरलगायत दर्जनौं खेलाडीले राष्ट्रिय टोलीबाट क्रिकेट खेलिसकेका छन। तर क्रिकेट खेलाडी उत्पादनको उर्वरभूमी कञ्चनपुरमा खेल पूर्वाधारको अवस्था भने दयनीय छ। गतिलो मैदान नहुँदा खेलाडीहरू खुला चौर, खोला किनारमा क्रिकेट अभ्यास गर्न बाध्य छन्।"
छाडा चौपायाको व्यवस्थापन,"बुटवल : बुटवल उपमहानगरपालिकाले छरिएर रहेका छाडा चौपायाको व्यवस्थापन कार्य सुरु गरेको छ। चौपाया व्यवस्थापन गर्न नसकेर उपमहानगरपालिकाले चौतर्फी आलोचना खपिरहेको थियो। वडा नम्बर७ स्थित शिवनगर सामुदायिक वनको गौशालामा पहिलोपटकको अभियानअन्तर्गत करिब चार सय वटा चौपायाहरू लगेर छाडिएको बुटवल उपमहानगरपालिकाका प्रवक्ता शिव रानाले जानकारी दिए। लामो समयपछि चौपाया व्यवस्थानको काम सुरु गरिएको छ, रानाले भने, छाडा चौपाया बुटवलको प्रमुख समस्या थियो। गृहकार्य गर्दै थियौं, व्यवस्थापन गर्न केही समय ढिलाइ भएको मात्र हो। उनले बुटवल क्षेत्रमा बढीमा करिब १ हजार ५ सयवटा चौपायाहरू रहेको जानकारी दिए। चैत १६ गते दोस्रो चरणका रूपमा चौपाया गौशाला पुयाउने योजना बनाएको समेत उनले सुनाए। नेपाल प्रहरी, नेपाली सेना, टोल विकास समितिहरू, सशस्त्र प्रहरी, संघसंस्था, स्थानीयवासी लगायतको सहयोगले चौपायाहरूलाई खेदेरै सामुदायिक वनको गौशालामा पुयाइएको बताए। सडकभरी भएका छाडा चौपायाले पैदलयात्रीदेखि व्यवसायीहरूलाई सास्ती दिइरहेका छन्। चौपायाकै कारण दिनहुँँजसो सडक दुर्घटना हुने गरेको ट्राफिक प्रहरीहरू बताउँछन्। चौपाया व्यवस्थापन नहुँदा व्यावसायिको सुरक्षासँगै सडकको सौन्दर्यता र बजार अस्तव्यस्त बनिरहेको बुटवल उद्योग वाणिज्य संघका अध्यक्ष हरीप्रसाद अर्यालले बताए। पूर्वपश्चिम महेन्द्र राजमार्ग अन्तर्गत बुटवलको पुष्पलाल पार्कदेखि राजमार्ग चौराह, भित्री सडकमा पर्ने मिलनचोक, देविनगर, कालिकापथ, बुद्धनगर सहित अमंरपथ, गोलपार्क, ट्राफिकचोक लगायत क्षेत्रमा छाडा चौपाया छन्।"
बीपी राजमार्गका ११ पसल कारबाहीमा,"काभ्रे : बीपी राजमार्गमा बजार अनुगमन गरिएको छ। उद्योग तथा वाणिज्य कार्यालय धुलिखेल र जिल्ला प्रशासन कार्यालय काभ्रेले संयुक्त रूपमा बजार अनुगमन गरिएको हो। स्थानीयको जनगुनासो धेरै आएपछि बीपी राजमार्गमा रहेका होटल, खाजा घर र किराना पसलमा अनुगमन गरिएको थियो। राजमार्गका १३ होटल र एउटा खाद्यान्न किराना पसल अनुगमन गरिएको वाणिज्य कार्यालयका निमित्त प्रमुख यज्ञबहादुर ओलीले जानकारी दिए। अनुगमनका क्रममा ११ पसल तथा होटललाई जरिवना गरिएको ओलीले जनाए। अनुगमनको क्रममा न्यूनतम ५ हजारदेखि २० हजार रुपैयाँसम्म जरिवना गरिएको थियो। अनुमतिबिना होटल सञ्चालन गर्ने उद्धव थापा र हरिशरण घोरासैनीलाई २० हजार रुपैयाँ जरिवना गरिएको ओलीले जानकारी दिए। अनुगमनमा अन्य ९ खाजा घर र किराना पसललाई ५ हजार रुपैयाँका दरले जरिवाना गरिएको उनले सुनाए। बजार अनुगमनबाट ८५ हजार रुपैयाँ राजस्व संकलन भएको वाणिज्य कार्यालयले जनाएको छ। अनुगमनका क्रममा व्यवसाय स्थलमा अनिवार्य रूपमा मुख्य सूची टाँस्न सुझाव दिइएको, म्याद नाघेका सामानको उचित ब्यवस्थापन गर्न सुझाव दिएको सहायक प्रमुख जिल्ला अधिकारी सुवास पौडेलले जानकारी दिए। काभ्रे हुँदै पूर्व जाने यात्रुको जनगुनासोलाई मध्यनजर गरेर अनुगमन गरिएको पौडेलले बताए। जनगुनासोलाई मध्यनजर गरेर बीपी राजमार्गमा अनुगमन सुरु गरिएको उनले सुनाए। अनुगमनको क्रममा नवीकरण गर्न लगाइएको, होटल व्यवसायको किचन व्यवस्थापन तथा सरसफाइ ध्यान दिन सचेत गराइएको, फ्रिजभित्र खाद्य सामग्री राख्दा तापक्रम मिलाएर राख्न सल्लाह दिइएको अनुगमनका क्रममा चाउमिन, फ्यान्टा, कोकाकोला, सानो कोकलगायतका सामान जफत गरी नष्ट गरिएको ओलीले बताए।"
भूकम्पपीडितलाई राहतमा पनि दस्तुर,"जाजरकोट : नलगाड नगरपालिका३ वडा कार्यालयले भूकम्पपीडितबाट एउटा टहराबराबर एक हजार रुपैयाँ वडामा बुझाउनु पर्ने निर्णय गरेपछि लाभग्राही मारमा परेका छन्। अस्थायी आवासका लागि पहिलो किस्ता बल्लतल्ल पाएका पीडितले दोस्रो किस्ता पाउन वडालाई एक हजार रुपैयाँ सिफारिस दस्तुर तिर्नुपर्ने भएपछि थप पीडामा परेका छन्। अस्थायी आवासका लागि टहरा निर्माण गर्न सरकारले ५० हजार रुपैयाँ दिने निर्णय गरेको थियो। दुई किस्तामा दिइने उक्त रकममध्ये दोस्रो किस्ता पाउन वडामा एक हजार रुपैयाँ तिर्नुपर्ने भएपछि आफूहरू मारमा परेको भूकम्पपीडितले गुनासो गरेका छन्। वडालाई एक हजार रुपैयाँ दिएमात्र दोस्रो किस्ता भुक्तानीका लागि सिफारिस गर्ने निर्णय गरेको छ, स्थानीय प्रेम थापाले भने, एक हजार रुपैयाँ वडालाई नबुझाए दोस्रो किस्ताको सिफारिस नदिने भनेपछि वडा कार्यालयलाई रकम बुझाउन बाध्य भएका छौं। सोही वडाका हरिबहादुर थापाले भने, हामी निकै मारमा छौं। टहरा बनाउन ६० हजार लागिसकेको छ। ऋण सापट गरेर सामान्य बस्ने टहरा बनाएका छौं। दोस्रो किस्ताको पर्खाइमा बसिरहेका छांै। तर, वडाले दोस्रो किस्ता लिन एक हजार रुपैयाँ लाग्ने भनेपछि थप मारमा परेका छौं। वडाध्यक्ष कौसीबहादुर विष्टले वडाभित्रका स्वास्थ्य संस्था र विद्यालयको भौतिक संरचना पुनर्निर्माणका लागि प्रतिटहरा एक हजार रकम संकलन गर्ने निर्णय गरेको बताए। वडाध्यक्ष विष्टका अनुसार वडाले हालसम्म ३८ जनाबाट रकम संकलन गरी दोस्रो किस्ताको भुक्तानीको सिफारिस गरिसकिएको छ। भूकम्पले घरबारविहीन भएका नागरिकलाई थप राहत दिनुपर्ने ठाउँमा राज्यले उपलब्ध गराएको रकमबाट नै वडाले १ हजार रुपैयाँ असुल्ने निर्णय गलत भएको स्थानीय छवि पन्तले बताए। भूकम्पपीडितबाट कुनै पनि बाहनामा शुल्क असुल्न नहुने उनले बताए। नगरपालिकाले निर्णय फिर्ता लिइसक्दा पनि वडाले आफूखुसी दस्तुर लिनु बदमासी भएको उनको भनाइ छ। यसअघि नै नगरपालिकाले सबै लाभग्राहीबाट दोस्रो किस्ता भुक्तानी गर्दा एक हजार रुपैयाँ सिफारिस शुल्क लिने निर्णय गरे पनि चौतर्फी दबाबपछि उक्त निर्णय फिर्ता लिएको थियो। जिल्ला प्रशासन कार्यालय जाजरकोटले पनि भूकम्पपीडितबाट अस्थायी आवास अनुदान निकासा दिँदा कुनै किसिमको शुल्क नलिन सार्वजनिक सूचना नै जारी गरेको निमित्त प्रमुख जिल्ला अधिकारी हरिश्चन्द्र शर्माले जानकारी दिए। कुनै पनि बाहनामा पीडितबाट शुल्क नअसुल्न उनले आग्रहसमेत गरे ।"
बढ्यो कफी उत्पादन,"स्याङ्जा : स्याङ्जामा यस वर्ष गतवर्षहरूको तुलनामा कफी उत्पादनमा वृद्धि भएको छ। जिल्ला कफी सहकारी संघ स्याङ्जाका अनुसार यस वर्ष १ लाख ५० हजार किलो कफी फलेको छ। सहकारीका अध्यक्ष फणिनारायण अर्यालले गत वर्ष १६ हजार किलो कफी उत्पादन भएको थियो। यसवर्ष ३० हजार किलो पार्चमेन्ट कफी उत्पादन हुने अनुमान छ। कफीबाटै यसबर्ष स्याङ्जाले झन्डै २ करोड रुपैयाँ आम्दानी गर्ने लक्ष्य लिइएको छ। सुन्तला जस्तै स्याङ्जामा कफीको पनि राम्रो उत्पादन हुन्छ। किसानका लागि फ्रेसचेरी (बोटबाटै टिपेर ल्याएको राता दाना) को प्रतिकिलो मूल्य १ सय १३ रुपैयाँ निर्धारण गरेको छ। सहकारी संघको बैठकको निर्णयअनुसार किसानले तत्काल पाउने सय रुपैयाँमध्ये १० रुपैयाँ सहकारीमा जम्मा हुने र ३ रुपैयाँ कफी ढुवानीमा खर्च हुन्छ। राष्ट्रिय चिया तथा कफी बोर्डले निर्धारण गरेको मूल्यभन्दा बढी दिएर सहकारीले किसानको कफी खरिद गर्ने गर्दछ। सहकारी संघमा स्याङ्जामा ४ हजार ५ सय किसान आबद्ध छन्। स्याङ्जामा २०५६ सालदेखि व्यावसायिक रूपमा कफी खेती सुरु गरिएको छ। करिब ३ सय हेक्टरमा कफी खेती गरिँदै छ। पाखोबारी र वनजंगलभित्र कफीको उत्पादन राम्रो हुन्छ। कफी रोपेको ३४ वर्षमै फल दिन्छ। कफी खेतीका लागि त्यति झन्झट हुँदैन। यहाँको कफी जापान र नेपाल स्टेट कफी कम्पनीमार्फत झन्डै दशकदेखि निर्यात हुँदै आएको छ। केही वर्षअघि यहाँको कफी जर्मन र हाइल्याण्ड कम्पनीमा पनि पुगेको थियो। पुतलीबजार, वालिङ, भीरकोट, गल्याङ नगरपालिका र फेदिखोला, आँधीखोला, बिरुवा र अर्जुनचौपारी गाउँपालिकामा कफी उत्पादन हुन्छ। कामदारका अभावमा गाउँघरका जग्गा बाँझो रहन थालेपछि पुनः कफी रोप्ने काममा स्थानीयवासीले चासो देखाएका छन्। स्याङ्जामा यसवर्ष कफी उत्पादन राम्रो भएको कफी व्यवस्थापक माया तिवारीले बताइन्। कफी टिप्ने, संकलन गर्ने र प्रशोधनका कामसमेत सुरु भएका छन्। सहकारीले कफी किसानलाई पायक पर्ने गरी कफी संकलन केन्द्र तोकेको छ। बजारको सुनिश्चितता र तत्कालै नगद पाउने भएपछि यहाँका किसानले कफी रोपण गर्दै आएको कफी किसान डिल्लीराम रेग्मी भन्छन्। सहकारीले पनि कफी किसानलाई प्रोत्साहित गर्न बिरुवा र प्रविधि खरिदमा अनुदान दिनुका साथै कफी किसानलाई आइपर्ने समस्यालाई समाधान गर्दे आएको छ। पाल्पा, गुल्मी, अर्घाखाँचीमा पनि कफी सुपरजोन परियोजना पनि लागू भएको छ।"
"अस्थिरता हटाऔं, संविधानका धारा बाधक भए बदलौं","काठमाडौं : हामी यस्तो पुस्ता हौं जसले ६ दशकमा नेपाली राजनीतिका उथलपुथल, सत्ताका खेल, आन्दोलन र परिवर्तन देख्यौ, भोग्यौ। निरंकुश पञ्चायतदेखि प्रजातन्त्र हुँदै संघीयतासहितको गणतान्त्रिक व्यवस्थाको अनुभूति गर्न पायौं। हुन त, झन्डै ८०८५ वर्ष उमेर नाघेको अग्रज (पुस्ता)ले राणा शासन र २००७ सालमा राणा शासन अन्त्यपछि ०१७ सालसम्मको राजनीतिक व्यवस्था हेर्यो, भोग्यो। अग्रज पुस्ताले पाँचवटा व्यवस्थाका अनुभव संगाल्न पायो। यो आलेखमा भने हाम्रो पुस्ताका अनुभूतिबारे मात्रै चर्चा गर्न खोजिएको छ। भोग्ने मात्रै हामी हाम्रो पुस्ताले निरंकुश पञ्चायती शासन भोग्यो। २०३५३६ सालमा विद्यार्थी आन्दोलन भयो। त्यसकै जगमा २०३७ सालमा जनमत संग्रह भयो। त्यस बेला राजनीतिको र थाहा नपाएर पनि विद्यार्थी आन्दोलनमा जिन्दावादमुर्दावाद को नारा लगाउँदै झन्डा बोकेर हिँड्यांै। ०३७ सालपछि २०४६ सम्म जनमत संग्रहबाट स्थापित सुधारिएको पञ्चायती व्यवस्थाको अवस्था पनि भोग्यौ। प्रजातन्त्रको पुनस्र्थापनाका लागि कांग्रेसकम्युनिस्ट मिलेर ०४६ सालमा संयुक्त जन आन्दोलन गरे। आन्दोलनको बलमा निरंकुश पञ्चायतले घुँडा टेक्यो। देशमा प्रजातन्त्र पुनर्वहाली भयो। त्यस बेलासम्म राजनीतिक चेतना आइसकेको थियो। अहिलेको पुस्ताले ०४६ सालको आन्दोलनमा महत्वपूर्ण भूमिका निर्वाह गर्यो। बहुदलीय व्यवस्था आएपछि देशमा कायापलट हुन्छ भन्ने विश्वास थियो। तर, समयान्तरमा ती विश्वासहरू हराउँदै गए। देशमा सशस्त्र द्वन्द्वको विजारोपण भयो। ०५२ सालमा तत्कलीन नेकपा माओवादीले सशस्त्र युद्धको घोषणा गर्यो। करिब १० वर्षसम्म देश युद्धभूमिमा परिणत भयो। सत्ता पक्षको निरन्तरको संकटकाल, कफ्र्यु आदेश र तत्कालीन विद्रोहीको डर,धाकधम्कीले सीधा साधा जनताले निकै दुःख कष्ट भोगे। सशस्त्र युद्धका क्रममा १७ हजार नेपालीको अनाहकमा ज्यान गयो। त्यस बेला संसदीय राजनीति विकृत बनाइयो। राजाले सत्ता हातमा लिए। दलहरू उपेक्षामा परे। त्यसपछि २०६२६३ मा द्वन्द्वरत पक्ष र संसदीय राजनीतिक दलहरू मिलेर संयुक्त आन्दोलनको घोषणा गरे। आन्दोलनको बलमा संसद् पुनस्र्थापना भयो। राजसंस्थाबाट सार्वभौमसत्ता र राजकीय सत्ता खोसेर संसद् मातहत ल्याइयो। पछि त, राजसंस्थाको अन्त्य नै गरियो। देशमा गणतन्त्रको स्थापना भयो। सक्रिय राजतन्त्र रहेको पञ्चायती शासन, संवैधानिक राजसंस्था रहेको बहुदलीय व्यवस्था र राजतन्त्ररहित गणतान्त्रिक व्यवस्थाको प्रत्यक्ष अनुभूति गर्यौं। प्रजातन्त्रमै युद्ध पञ्चायत ढलेपछि मुलुकमा विकास र समृद्धिको तीव्र चाहना थियो। तर, ०४६ सालको उत्साह ८१० वर्षमा नै शिथिल भयो। ०६३ सालसम्म त मुलुकमा चरम निराशा देखा पर्यो। ०६२६३ को आन्दोलनपछि पुनः आशाका किरणहरू देखा परे। १० वर्षको पट्यार लाग्दो द्वन्द्वको अन्त्य भयो। बिहानी पख मिर्मिरेमा सूर्योदय भए झैं ०७२ को नयाँ संविधानले उज्यालो बिहानी ल्यायो। गणतान्त्रिक व्यवस्थाका चुनाव भए। राजाको ठाउँमा राष्ट्रपतिउपराष्ट्रपतिको व्यवस्था भयो। देशमा शासन व्यवस्था स्थिर हुन्छ भन्ने विश्वास पलायो। जनतामा आशा र उत्साहको दियो जल्यो। तर, ती आशा र उत्साहहरू ३४ वर्षमा नै समाप्त भए। पहिले भोगेर आएको विकृतिहरूको जड, अस्थिरताको पीडामा फेरि जनता परे। यो अवस्था कहिले सम्म भोग्नुपर्ने अन्योलता छ। हामीले बनाएको गणतान्त्रिक संविधान र त्यसमा लेखिएका व्यवस्थाहरूनै अहिले अस्थिरताका द्योतक बने। समाधान स्थिरता चाहे प्रजातन्त्र होस्, लोकतन्त्र वा गणतन्त्र नै किन नहोस्, देश विकासका लागि स्थिर शासन प्रणाली अनिवार्य शर्त हो। ०४७ मा भएको प्रजातन्त्रको पुनस्र्थापनपछि हामीले त्यो आशा गरेका थियौं। तर, ०५१ सालमा तत्कालीन प्रधानमन्त्री गिरिजाप्रसाद कोइरालाले आफ्नो पार्टीको बहुमत रहेको संसद् विघटन गरेर मध्यावधि निर्वाचन घोषणा गरे । उक्त निर्वाचनमा कसैले बहुमत प्राप्त गर्न सकेन। संसद्मा नेकपा एमाले सबैभन्दा ठूलो दल बन्यो । तर, दुई वा दुईभन्दा धेरै दल मिलेर सरकार बनाउन सक्ने अवस्था पनि आएन। अन्ततः एमालेले मनमोहन अधिकारीको नेतृत्वमा अल्पमतको सरकार गठन गर्यो। त्यो सरकार ९ महिनासम्म टिक्यो। ०५२ सालमा अविश्वासको प्रस्तावमार्फत एमालेको सरकार ढालेर नेपाली कांग्रेसका नेता शेरबहादुर देउवाको नेतृत्वमा मिलीजुली सरकार बन्यो। तत्पश्चात् नेपालमा अस्थिरतामा रमाउनेहरू सलबलाउन थाले। पटकपटक सरकार गिराउने, संसद् विघटन गर्ने तथा दलहरू विभाजन गर्ने गराउने खेल सुरु भए। ती दृश्यहरू अहिले पनि झलझल सम्झनामा आउँछन्। संविधानले स्थिरता खोज्यो, तर सकेन ०४६ सालमा भएको सफल जनआन्दोलनपछि २०४७ सालमा अन्तरिम सरकारको नेतृत्व गरेर कृष्णप्रसाद भट्टराई प्रधानमन्त्री भए। भट्टराईदेखि हालका प्रधानमन्त्री पुष्पकमल दाहालको पालासम्मको करिब ३४ वर्षमा २५ पटक सत्ता परिवर्तन भए। यस अवधिमा १४ जनाले देशको सत्ताको नेतृत्व गर्न पाए। सत्ता परिवर्तनका विकृत खेल रोक्न संविधानसभामार्फत बनेको संविधानमा केही कसिला प्रावधान राखिए। संविधानको धारा १०० को उपधारा ४ ले नयाँ सरकार गठन गरेको दुई वर्षसम्म अविश्वासको प्रस्ताव ल्याउन नपाउने व्यवस्था त गर्यो, तर दुई वा दुईभन्दा बढी दल मिलेर बनेको सरकारलाई दुई वर्षसम्म विश्वासको मत फिर्ता लिन नपाउने व्यवस्था गरिएन। जसको कारण जुनसुकै समयमा विश्वासको मत फिर्ता गर्न सकिने प्रावधान रहिरह्यो। यो नै अहिले सत्ता शक्तिको दाउपेचमा सरकारलाई अस्थिर बनाउने प्रमुख कारक बन्यो। संघीयता हिरा, कार्यान्वयन फलाम संघीयता कार्यान्वयनका विषयमा संविधानको धारा ५७ मा संघ, प्रदेश तथा स्थानीय तहको अधिकारमा स्पस्ट उल्लेख गरिएको छ। सेना, सुरक्षा, सीमा, परराष्ट्र, आर्थिक नीति, केन्द्रित योजना, अन्तर्राष्ट्रिय सन्धि सम्झौता, जस्ता केही महत्वपूर्ण क्षेत्र संघमा राखिए। शिक्षा, स्वास्थ, सिँचाइ, कृषि, उद्योगधन्दा कलकारखाना, सडक तथा भौतिक पूर्वाधार, स्थानीय विकास, आन्तरिक सुरक्षा पूर्ण रूपमा तल्लो तहमा हस्तान्तरण गर्नुपर्ने थियो। तर, परम्परागत रूपमा पहिलेदेखि रहेका केन्द्रीय मन्त्रालयविभागहरू यथावत् केन्द्रमा राखेर प्रदेश सरकारलाई कार्यकर्ता भर्ती केन्द्र बनाइयो। दश कक्षाको परीक्षाफल प्रकाशित गर्न, एउटा रोजगारीमा जान श्रम स्वीकृति केन्द्रबाट लिनुपर्ने लाज मर्दो अवस्था छ। अस्थिर राजनीतिको खेल खेलेर भागबन्डामा रमाउनेहरूले राजनीतिक दलाली गरेर कमाई खाने भाडोका रूपमा उपयोग गरेको देखिन्छ। समानुपातिक ः खल्ती खोतल्ने थलो संविधानको धारा ८४ उपधारा (ख) मा व्यबस्था भएको समानुपातिक सांसदको व्यवस्थालाई पनि अस्थिर राजनीतिको कारक तत्व मान्न सकिन्छ। जसको कारण कुनै पनि दलले बहुमत ल्याउने अवस्था छैन। ०७४ पछि भएका दुइटा संसदीय निर्वाचनले यो अवस्था देखाइसकेका छन्। त्यसकारण समानुपातिक व्यवस्था तुरुन्त खारेज गर्नुपर्छ। वा, निर्वाचन प्रणालिमा सुधार गरी पूर्ण समानुपातिक निर्वाचन प्रणाली अवलम्बन गर्नुपर्छ। समानुपातिकका नाममा नेताको खल्तीको लिस्ट होइन, दलबाट प्रतिपर्धात्मक रूपमा छानिएर आउनेहरू निर्वाचित हुने कानुनी व्यवस्था गरिनुपर्छ। साथै संविधानकै धारा ८६ मा व्यवस्था भएको अहिले सम्म औचित्य सावित गर्न नसकेको र संसदीय निर्वाचनमा पराजित नेताहरूलाई पछाडिको बाटोबाट संसद्मा पुर्याउने माध्यमका रूपमा रहेको राष्ट्रिय सभालाई विघटन गरेर सात प्रदेशबाट दुईदुई जना र एक मनोनीत गरी १५ जनामा सीमित गर्नुपर्छ। मन्त्रीमा मरिहत्ते त्यस्तै संविधानको धारा ७६ को उपधारा ९ ले संघीय संसदको सदस्य भएको व्यक्ति मात्र मन्त्री बन्न सक्ने व्यवस्था गरेको छ। यसबाट दलहरूमा चुनावको लागि टिकट लिने प्रतिस्पर्धा, पैसाको चल खेल हुने अवस्था र यसरी पैसा खर्च गरेर चुनाव जितेपछि मन्त्री हुनुपर्ने मान्यता नेताहरूमा देखिन्छ। बहुमतको सरकार नभएको अवस्थामा धन र पैसा हुनेहरू आफ्नो स्वार्थका लागि सदैब सरकार परिवर्तनको खेलमा लागि रहने अवस्था रहिरहन्छ। त्यस्तो भइरह्यो भने सरकारको ध्यान काम गर्नेभन्दा कसरी पदमा टिकिरहने भन्नेमा केन्द्रित हुन्छ। ०७९ मा भएको चुनावपछि प्रधानमन्त्री परिवर्तन नभए पनि तीनपटक सरकार परिवर्तन भइसके। मन्त्रीहरू परिवर्तन भएका छन्। दलभित्रका मन्त्री हुन नपाएका सांसदहरू नै सत्ता परिवर्तनको खेलमा बढी लागेको स्पस्ट देखिन्छ। यसर्थ यो सांसद मात्र मन्त्री हुने अवस्था पूर्णरूपमा खारेज गर्नुपर्छ। अख्तियारको अख्तियारी नै संकुचित संविधानको धारा २३८ मा देशमा राज्य सञ्चालनका लागि नियुक्त अख्तियार प्राप्त अधिकारीबाट अधिकारको दुरुपयोग गरी भ्रष्टाचार गरेमा सो को नियन्त्रण गर्न अख्तियार दुरुपयोग अनुसन्धान आयोगको व्यवस्था छ। उक्त आयोगमा नियुक्त हुने आयुक्तहरू धेरै जसो पूर्व निजामती कर्मचारी हुने र अन्य कर्मचारीहरू निजामती क्षेत्रबाटै तोकिने हुँदा ती कर्मचारीहरूबाट भ्रष्टाचार नियन्त्रणको आशाकित फल प्राप्त हुन सक्दैन। यसका लागि प्रमुख आयुक्त जनताको प्रत्यक्ष निर्वाचनबाट निर्वाचित हुने र उसकै सिफारिसमा राष्ट्रपतिबाट आयुक्त तोकिने व्यवस्था हुनुपर्छ। अन्य कर्मचारीको हकमा छुट्टै सेवासर्त रहने गरी लोकसेवाबाट नियुक्त गरिनुपर्छ। यस्तो व्यवस्था गर्न संविधानमै संशोधन गर्नुपर्ने देखिन्छ। प्रणाली होइन, पात्र खराब पछिल्ला तीनवटा शासकीय व्यवस्था हेर्दा, व्यवस्था खराब नभई विधि, पद्धति ऐन कानुनहरू खराब रहेछन्, ती व्यवस्था चलाउने शासक खराब रहेछन् भन्ने महसुस हुन्छ। हाम्रो पिँढीले व्यवस्थाहरू परिवर्तनका सन्दर्भमा धेरै ऊर्जा खर्च गर्यो, संघर्ष गर्यो। एक आपसमा एक पटक होइन पटकपटक खुसीहरू साटासाट गर्यो, तर वास्तविक खुसीको अनुभूति कहिल्यै गर्न पाएन। अहिले त हामीले व्यवस्था परिवर्तनका पीडाहरू, उल्झनहरू धेरै महसुस गरी रहेका छौं। देशमा यत्रा ठूलाठूला परिवर्तनहरू भए हजारौं सहिदले बलिदानी दिए, यी सबै देश बनाउन होइन आफू र आफ्नालाई सत्तामा पुर्याउन भएका रहेछन्, अकुत सम्पत्ति कमाउन भएका रहेछन् भन्ने आम जनताको बुझाई छ। करिब ८ वर्षको देश र जनताको समयसमय तथा अर्बौं रकम खर्च गरेर, बलिदानी पूर्ण संघर्षबाट बनेको संविधानसभाले बनाएको संविधानले देशको कायापलट गर्छ भन्ने आम जनतालाई भनिएको थियो, त्यो त भ्रम मात्रै रहेछ भन्ने प्रमाणित हुँदै छ। त्यसको तितो अनुभव पनि भोगिरहेकै छौं। अब प्रत्यक्ष निर्वाचित कार्यकारी धेरै व्यवस्थाहरूको प्रयोग भयो। अब एउटा व्यवस्थाको प्रयोग हुन बाँकी छ। त्यो हो, प्रत्यक्ष निर्वाचित कार्यकारी प्रमुखको व्यवस्था। अहिले चौतर्फी यस्तो आवाज उठ्न थालेको छ। आशाको त्यान्द्रोका रूपमा रहेको प्रत्यक्ष निर्वाचित कार्यकारी प्रमुखको व्यवस्था संविधानमा लेखिएर मात्र हुँदैन त्यसका सिद्धान्त मान्यताहरू पनि अनुशरण गर्नुपर्छ। त्यसलाई शक्तिशाली बनाउनुपर्छ, संविधान र थुप्रै कानुनहरू परिवर्तन गर्नुपर्छ। संसद्को सीमित अधिकार समेत कार्यकारी प्रमुखलाई दिइनुपर्छ। त्यस्तो कार्यकारी प्रमुख देशका लागि आवश्यक परे निरंकुशसमेत बन्नुपर्छ। हाम्रो जस्तो धेरै राजनीतिक चलखेल हुने देशमा प्रत्यक्ष निर्वाचित कार्यकारी प्रमुखको व्यवस्था पनि स्थिरताको लागी उपयुक्त विकल्प हो। के हाम्रा राजनीतिक दलहरू त्यो मान्न तयार होलान् ? हुँदैनन्। किनभने जसरी अधिकारविहीन संघीययता आज देशका लागि घाँडो साबित भइरहेको छ, त्यसैगरी प्रत्यक्ष निर्वाचित कार्यकारी प्रमुख पनि घाँडो सावित हुनेछ। हाम्रो राजनीतिक संस्कार विश्वकै उत्कृष्ट व्यवस्थाहरूको अनुशरण गर्ने तर तिनको मूल्य मान्यता, काम कर्तव्य तथा अधिकार भने परम्परागत रूपमा रहने रहेको छ। जसबाट कुनै पनि व्यवस्था सफल हुन सक्दैनन। व्यवस्था सफल हुनका लागि स्पष्ट कानुन, राजनीतिज्ञहरूमा दृढ इच्छाशक्ति, प्रत्यक्ष जनताबाट चुनिएकाहरूबाट शासन, विकेन्द्रित शासन प्रणाली, नेतृत्वमा नियत र नैतिकता महत्वपूर्ण हुन्छ। काम नलागे फेरौं २००४ सालदेखि ०७२ सालसम्म देशले ७ वटा वैधानिक कानुन वा संविधान पाइसक्यो। तर, निकास दिन सकेनन। अब विगतका विकृति तथा विसंगतिहरूबाट गतिलो पाठ सिकेर, व्यवस्थालाई स्थायित्व दिन, सरकारलाई स्थायित्व दिन दृढ संकल्प गरेर दलगतव्यक्तिगत स्वार्थलाई त्याग गरेर संविधानका केही बुँदाहरू संशोधन गर्नै पर्छ। यसरी संशोधन गर्दा सर्वोच्च अदालबाट संविधानका असस्टताबारे गरेको व्याख्या वा नजिरहरूलाई ध्यान दिनै पर्छ। यसर्थ, उपरोक्त विषय तथा यस्तै अस्थिरताका द्योतकका रूपमा रहेका संविधानका धाराहरू समेटेर राजनीतिक तथा संविधान कानुनका विज्ञहरूको आयोग बनाउनुपर्छ। त्यसमार्फत अवधारणा बनाई संसदीय सर्वपक्षीय सहमतिमा संविधान संशोधन गर्नु अपरिहार्य देखिन्छ। दुई महिना, ६ महिना, एक वर्ष दिनमा सरकार परिवर्तन भइरहने, विश्वासको मत लिई रहनुपर्ने अवस्थाबाट कदापि देश अगाडि बढ्न सक्दैन। यो कुरा राजनीतिक दलका नेताहरू, नागरिक अगुवाहरूले बुझ्नु जरुरी देखिन्छ। गर्न कठिन छ, तर असंभव छैन। प्रमुख दलका नेतृत्वले फेरि एउटा ऐतिहासिक निर्णय लिनुपर्छ। नयाँ पिँढीले व्यवस्था परिवर्तन होइन, देशको विकास गरेर जनताको अवस्था परिवर्तन गर्नेतिर लाग्नैपर्छ।"
बिनाअनुमतिका पसल सञ्चालनमा,"नुवाकोट : नुवाकोटको खरानीटारमा बजार अनुगमन गरिएको छ। अनुगमनका क्रममा अनुमति नलिई सञ्चालन गर्नेलाई जरिवान र अखाद्य वस्तु नियन्त्रणमा लिइ नष्ट गरिएको छ। उद्योग तथा वाणिज्य कार्यालय र जिल्ला प्रशासन कार्यालय नुवाकोटले संयुक्त रूपमा बजार अनुगमन गरेको हो। गंगटेदुप्चेश्वर सडकमार्गमा सञ्चालित ९ पसलमा अनुगमन गरिएको हो। त्यसमध्ये एउटा पसललाई जरिवाना गरिएको छ। अनुगमनका क्रममा अधिकांश पसल मापदण्डविपरीत रहेको पाइएको प्रशासन कार्यालय नुवाकोटले जनाएको छ। सहायक प्रमुख जिल्ला अधिकारी तुलसीराम पौडेलको नेतृत्वमा अनुगमन टोलीले गएको थियो। वाणिज्य कार्यालय नुवाकोटका प्रमुख किशोर सापकोटाका अनुसार अनुगमनका क्रममा दर्ता नै नगरी पसल सञ्चालन गरिएको समेत पाइएको छ। हाम्रो तादी डेरी एन्ड बेकरी कफी शप दर्ता नै नगरी सञ्चालन गरिएको र अखाद्य पेय पदार्थहरू फेला परेपछि नष्ट गरिनुका साथै ५ हजार रुपैयाँ जरिवाना गरिएको प्रमुख सापकोटाले बताए। टोलीले ५ पसलबाट १४ हजार ५ सय ८५ रुपैयाँ बराबरको म्याद गुज्रेका अखाद्य वस्तु नियन्त्रणमा लिइ नष्ट गरेको थियो। अनुगमन टोलीले मसला, चकलेट, चिजबल, चिप्स, नमकिम, वियर र अन्य पेय पदार्थ म्याद गुज्रिनुका साथै अखाद्य रहेको पाइएपछि नियन्त्रणमा लिएर नष्ट गरेको हो। अधिकांश पसलहरू मापदण्डअनुसार सञ्चालन नभएको पाइएको र पहिलो पटकलाई सचेत गराइएको सहायक प्रजिअ तुलसीराम पौडेलले बताए। मूल्यसूची, खरिद तथा बिक्री विल, साइनबोर्डलगायत मापदण्डको पालना गर्न सचेत गराइएको छ। जनगुनासो धेरै आएपछि सडकमार्गमा रहेका किराना पसलमा अनुगमन गरिएको थियो। अनुगमनका क्रममा टोलीले फर्म दर्ता गर्न तथा नवीकरण गर्न, पसलको सरसफाइमा ध्यान दिन र सुरक्षित रूपमाा सामग्री राख्न सुझाव दिएको छ।"
अखाद्य वस्तु बेच्नेलाई २ लाख जरिवाना,"रसुवा : जिल्लामा बजार अनुगमनका क्रममा अखाद्य तथा गुणस्तरहीन वस्तु बेचबिखन गरेको भेटिएपछि व्यापारीलाई २ लाख रुपैयाँसम्म जरिवाना गरिएको छ। प्रदेशस्तरीय जिल्ला बजार अनुगमन समिति तथा अनुगमन निर्देशिका, २०८० ९ दफा ७० को उपदफा ४ सँग सम्बन्धित अनुगमनमा जिल्ला प्रशासन कार्यालयले बजार अनुगमन सुरु गरेको हो। सदरमुकाममै म्याद सकिएको खाद्य सामग्री बिक्री वितरण भएको गुनासोपछि बजार अनुगमन समितिले व्यवसायीमाथि निगरानीका साथ अनुगमन गर्न सुरु गरेको हो। धुन्चे बजारस्थित लक्ष्मीराम सप्लायर्सले म्याद गुर्जेको सामग्री बेचेको भेटिएपछि बजार अनुगमन समितिले २ लाख रुपैयाँ जरिवाना गरेको छ। लक्ष्मीराम सप्लायर्सले साविक फर्मको पुँजी ३ लाख रुपैयाँ मात्र रहेकाले वर्तमान मुद्रास्फीति र पसलमा भएको सामग्रीको मौज्दातबमोजिम फर्मको पँुजी वृद्धि गर्नसमेत निर्देशन दिइएको छ। यसैगरी, याङजेन स्टोर, घले किराना पसल, गोसाइँकुण्ड किराना पसल, प्रतिमा किराना पसललाई ५ हजार, जियाशा कोल्ड स्टोरलाई १० हजार र रसुवा किराना पसललाई २० हजार रुपैयाँ जरिवाना गरेको छ। सहायक प्रमुख जिल्ला अधिकारी गंगालाल योगीको संयोजकत्वमा गोसाइँकुण्ड गाउँपालिका६ धुन्चेबजारमा रहेको खाद्यान्न तथा किराना पसलहरूमा गरिएको अनुगमनको क्रमममा उपभोक्ता संरक्षण ऐन २०७५ बमोजिम पसलहरूलाई जरिवाना लगाइ म्याद गुज्रिएका खाद्य समान बरामद गरी नष्ट गरिएको छ। अनुगमनका क्रममा दैनिक उपभोग्य वस्तुका मिति सकिएका खाद्यान्न सामग्री र म्याद रहेको सामग्री एकै ठाउँमा राखेर बेचेको पाइएपछि जरिवाना गरिएको हो। लिची जुस, बिस्कुट, चाउचाउ, स्याम्पु, बियर, चकलेट, अचार, चाउमिन, क्याचप, पेय पदार्थ अन्य विभिन्न खाद्यवस्तु म्याद गुज्रेका सामान जफत गरी नष्ट गरिएको छ। पसलमा मूल्यसूची नराखिएको, लेबलिङ नगरिएका सामान बेचेको समेत पाइएको सहायक प्रमुख जिल्ला अधिकारी योगीले बताए। उत्तरगया, कालिका, टिमुरे, राम्चे, ग्राङ, चिलिमे, भार्खु साथै गोसाइँकुण्ड पदमार्गमा अनुगमन गर्दै धुन्चे बजारमा पनि अनुगमन गरिएको छ। समितिले नौकुण्डका गाउँपालिका विभिन्न क्षेत्रमा सञ्चालित उद्योगहरू, स्याफ्रुबंसशी, ठूलोस्याफ्रुलगायत गाउँका होटल र पसलमा पनि गुनासोका आधारमा अनुगमन गरिने अनुगमन समितिका सचिव एवं उद्योग तथा वाणिज्य कार्यालयका कार्यालय प्रमुख बृहस्पति तामाङले जानकारी दिए।"
राज्यमन्त्री कार्कीले लिए शपथ,काठमाडौं : नव नियुक्त वन तथा वातावरण राज्यमन्त्री दीपक कार्कीले पद तथा गोपनीयताको शपथ लिएका छन्। सोमबार सिंहदरबारमा प्रधानमन्त्री पुष्पकमल दाहाल 'प्रचण्ड'ले राज्य मन्त्री कार्कीलाई शपथ खुवाएका हुन्। प्रधानमन्त्री प्रचण्डले जनता समाजवादी पार्टीका सांसद कार्कीलाई नेपालको संविधानको धारा ७६ को उपधारा (९)बमोजिम आज राज्यमन्त्री पदमा नियुक्त गरेका हुन्। कार्की धनुषा क्षेत्र नम्बर १ का सांसद हुन्।
"उपनिर्वाचनको विषयमा प्रचण्ड, ओली र नेपालबीच छलफल","तीन वटा पार्टी अलग अलग पार्टी हुन्, अलग अलग ढंगले अगाडि बढ्छन् भन्ने कुराहरु भयो। काठमाडौं : बैशाख १५ गते हुने उपनिर्वाचनको विषयमा तीन दलका शीर्ष नेताबीच छलफल भएको छ। सोमबार बिहान प्रधानमन्त्री पुष्पकमल दाहाल प्रचण्ड, एमाले अध्यक्ष केपी ओली र एकीकृत समाजवादीका अध्यक्ष माधवकुमार नेपालबीच उपनिर्वाचनमा उम्मेदवार उठाउने विषयमा छलफल भएको हो। एकीकृत समाजवादीका अध्यक्ष नेपालले बैठकमा बझाङमा हुने उपनिर्वाचनमा पार्टीले उम्मेदवार उठाउने जानकारी गराएको बताए। आज बिहान मात्रै तीन दलका नेताहरुको बैठक बसेको थियो। हाम्रो पार्टीको तर्फबाट म थिएँ, नेकपा एमालेको तर्फबाट केपी ओली हुनुहुन्थ्यो। र नेकपा माओवादी केन्द्रबाट अहिलेका प्रधानमन्त्री पुष्पकमल दाहाल प्रचण्ड हुनुहुन्थ्यो।बनेपामा आयोजित कार्यक्रममा नेपालले भने,तीन वटा पार्टी अलग अलग पार्टी हुन्, अलग अलग ढंगले अगाडि बढ्छन् भन्ने कुराहरु भयो। यसैगरी उपनिर्वाचनमा आआफ्ना उम्मेदवार हुन्छन्, त्यसैले हामीले उम्मेदवार छनोट गर्यौं भनेर एमालेको तर्फबाट कुरा भयो। उनले इलाममा उम्मेद्वारी दिने विषयमा माओवादी केन्द्र र समाजवादी मोर्चाभित्र छलफल गर्ने भन्दै बझाङमा उम्मेदवार खडा गर्न कसैले रोक्न नसक्ने स्पष्ट पारे। अध्यक्ष नेपालले उपनिर्वाचनका लागि सम्भव भएसम्म अन्य दलहरुसँग सहकार्य गर्ने नभइ एक्लै चुनाव लड्ने मानसिकताका साथ पार्टीले तयारी गरिरहेको बताए। एमालेले इलाम२ मा सुहाङ नेम्वाङलाई र बझाङको प्रदेशसभा१ मा दमन भण्डारीलाई उम्मेदवार बनाउने निर्णय गरिसकेको छ। अन्य दलले हालसम्म उम्मेदवार तय गर्न सकेका छैनन्। आगामी बैशाख १५ गते बझाङमा प्रदेश सभा र इलाममा प्रतिनिधि सभाको सदस्यका लागि उपनिर्वाचन हुँदैछ।"
बझाङको उपनिर्वाचनमा एकीकृत समाजवादीले उम्मेदवार खडा गर्छ : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले आगामी बैशाख १५ गते हुने उपनिर्वाचनमा पार्टीका तर्फबाट उम्मेदवार उठाउने तयारी भइरहेको बताएका छन्। सोमबार काभ्रेको बनेपामा आयोजित पार्टीको १० औं जिल्ला अधिवेशनबाट निर्वाचित जिल्ला कमिटीका पदाधिकारीहरुलाई सपथ ग्रहण समारोहलाई सम्बोधन गर्दै अध्यक्ष नेपालले उपनिर्वाचनका लागि सम्भव भएसम्म अन्य दलहरुसँग सहकार्य गर्ने नभइ एक्लै चुनाव लड्ने मानसिकताका साथ पार्टीले तयारी गरिरहेको बताएका हुन्। उनले इलाममा उम्मेद्वारी दिने विषयमा माओवादी केन्द्र र समाजवादी मोर्चाभित्र छलफल गर्ने भन्दै बझाङमा उम्मेदवार खडा गर्न कसैले रोक्न नसक्ने स्पष्ट पारे। सोमबार बिहान प्रधानमन्त्री प्रचण्ड, एमाले अध्यक्ष केपी ओली र आफूबीच भएको छलफलका क्रममा पनि उपनिर्वाचनमा उम्मेदवार उठाउने जानकारी गराएको उनले बताए। त्यस्तै अध्यक्ष नेपालले राजनीतिक स्थायीत्व, गलत प्रवृति, संविधानको रक्षा गर्ने काममा पार्टीले महत्वपूर्ण भूमिका खेलेको बताए । उनले नेपालका सबै कम्युनिष्टहरु एकताबद्ध हुनुपर्ने भएपनि त्यसका लागि परिस्थिति अनुकुल बन्नुपर्ने जिकिर गरे। चैत्र ४ गते सम्पन्न भएको १० औं जिल्ला अधिवशेनबाट बसुन्धरा हुमागाईको अध्यक्षतामा गठित ५८ जिल्ला कमिटि सदस्यहरुलाई अध्यक्ष नेपालले सपथ ग्रहण गराएका थिए ।"
राष्ट्रिय सभाको महत्व स्थापित गर्न लागिपर्छु : अध्यक्ष दाहाल,"चितवन : राष्ट्रियसभाका अध्यक्ष नारायणप्रसाद दाहालले राष्ट्रियसभाले राष्ट्रिय महत्व र सार्वजनिक महत्वका विषयलाई उच्च प्राथमिकता दिने गरेको बताएका छन्। यहाँ आज पत्रकारहरूसँग कुराकानी गर्दै अध्यक्ष दाहालले स्थानीय तह र प्रदेशसभाको सेतुको रुपमा राष्ट्रियसभाले काम गर्ने उल्लेख गरे। उनले तीनै तहका सरकारलाई जोड्ने काम राष्ट्रियसभाको भएको बताए। प्रदेश र स्थानीय तहका भावना, समस्या, जटिलता र सम्भावना राष्ट्रियसभामा विषयवस्तु बनाएर छलफल सुरु गरिसकिएको अध्यक्ष दाहालको भनाइ छ । त्यहाँ छलफल भएका विषयवस्तु प्रतिनिधिसभा हुँदै सरकारसम्म पुग्ने उनले उल्लेख गरे।"
परराष्ट्रमन्त्री श्रेष्ठ चीन प्रस्थान,"काठमाडौं : उपप्रधान एवं परराष्ट्रमन्त्री नारायणकाजी श्रेष्ठ चीन भ्रमणमा गएका छन्। चिनियाँ विदेश मन्त्री वाङ यीको निमन्त्रणमा आइबार बेलुकी परराष्ट्रमन्त्री श्रेष्ठ चीन गएका हुन्। परराष्ट्रमन्त्री श्रेष्ठले मंगलबार बेइजिङमा त्यहाँका विदेशमन्त्री यीलाई भेटदैछन् भने सोही दिन द्विपक्षीय बैठक हुने परराष्ट्र मन्त्रालयले जनाएको छ। सन् २०१९ मा चिनियाँ राष्ट्रपति सी जिनपिङ नेपाल आएका बेलामा प्रतिबद्धता जनाएका आयोजना र सहयोगहरुमा हस्ताक्षर हुने स्रोतले बताएको छ। उनी चीनको छ्याङ्दु र ल्हासासमेत जाने बताइएको छ। परराष्ट्रमन्त्री श्रेष्ठ चैत्र १९ गते स्वदेश फर्कने छन्। सत्ता समीकरण फेरिएपछि श्रेष्ठ परराष्ट्र मन्त्री बनेका हुन्। चिनियाँ अधिकारीहरुले बीआरआई परियोजना अघि बढाउने विषयमा परराष्ट्रमन्त्री श्रेष्ठसँग गम्भीर छलफल गर्ने तयारी गरेको स्रोतले बताएको छ। यद्यपी, अर्थ मन्त्रालयले भने ऋणमा बीआरआई परियोजना अघि बढाउनेबारे तयारी नगरेको स्रोतले बताएको छ। बीआरआई परियोजना ऋण हो कि अनुदान भन्ने स्पष्ट नहुँदा कार्यान्वयनमा कठिनाइ भइरहेको छ। श्रेष्ठले बीआरआईका परियोजनाहरु अनुदानमा बनाइदिन समकक्षी यीसँग छलफल गर्ने तयारी गरेका छन्। चिनियाँ विदेशमन्त्री यी को नेपाल भ्रमणका बेला लत्कालीन प्रधानमन्त्री शेरबहादुर देउवाले ऋण लिएर बिआरआई परियोजना अघि बढाउन नसकिने स्पष्ट जवाफ दिएका थिए। त्यसपछि बीआरआई अन्तरगतका परियोजनाको कार्यान्वयनका लागि कुनै मोडालिटी बनेको छैन। प्रधानमन्त्री पुष्पकमल दाहालको सन्देशसमेत लिएर बेइजिङ जान लागेका परराष्ट्र मन्त्री श्रेष्ठले बीआरआईका केही परियोजनाहरु अनुदानमा ढाल्न प्रस्ताव गर्ने तयारी रहेको स्रोतले बताएको छ। प्रधानमन्त्री दाहालले भूराजनीतिक जोखिमका कारण बीआरआई परियोजना अघि बढन नसकेको सन्देश पटकपटक बेइजिङ पठाइसकेका छन्। स्वयम् प्रधानमन्त्री दाहालले समेत पछिल्लो पटक चीन भ्रमणमा गएका बेला चिनियाँ राष्ट्रपति सि जिनफिङसँगको भेटमा सोही कुरा भनेका थिए। चीनले बीआरआईको कार्यन्वयनलाई प्रतिष्ठाको विषय बनाएको छ। चिनियाँ अधिकारीहरुले बिआरआई कार्यान्वयनका लागि दवाव दिँदै आए पनि प्रधानमन्त्री पुष्पकमल दाहालले अघिल्लो गठबन्धनमा कांग्रेसका कारण सो परियोजना अघि बढाउन नसकिएको जवाफ दिँदै आएका थिए। एमाले र माओवादी केन्द्र मिल्दैमा बीआरआइ लगायतका चिनियाँ परियोजनाहरु कार्यान्वयन हुन्छ भन्नेमा विश्लेषकहरु भने ढुक्क देखिंदैनन्। एमालेसँगको गठबन्धन पछि केही उत्साहित देखिएको चीन बीआरआई लगायत आफ्ना परियोजनाहरु कार्यान्वयन हुनेमा भने उत्तिकै सशंकित छन्।"
"जसपाका नेता दीपक कार्की वन तथा वातावरण राज्यमन्त्री नियुक्त, आजै शपथ",काठमाडौं : प्रधानमन्त्री पुष्पकमल दाहाल 'प्रचण्ड' ले जनता समाजवादी पार्टीका सांसद दीपक कार्कीलाई वन तथा वातावरण राज्यमन्त्री नियुक्त गरेका छन्। नेपालको संविधानको धारा ७६ को उपधारा (९) बमोजिम प्रधानमन्त्री दाहालले कार्कीलाई राज्यमन्त्री पदमा नियुक्त गरेका हुन्। राज्य मन्त्रीमा नियुक्त भएका कार्कीले आजै शपथ लिने जनाइएको छ। धनुषा क्षेत्र नम्बर १ मा माओवादी केन्द्रका मातृका यादवलाई हराउँदै कार्की विजयी भएका थिए। यसअघि जसपाका अध्यक्ष उपेन्द्र यादव स्वास्थ्य मन्त्री बनेका छन्।
तस्बिरमा तेस्रो आदित्य मोक्षधाम काव्य गोष्ठी,"काठमाडौं : काभ्रेको कुशादेवीमा तेश्रो आदित्य मोक्षधाम काव्य गोष्ठी भएको छ। सोमबार पूर्वप्रधानमन्त्री एवम् एमाले अध्यक्ष केपी शर्मा ओलीको प्रमुख आतिथ्यतामा तेस्रो आदित्य मोक्षधाम काव्य गोष्ठी भएको हो। उक्त गोष्ठीमा राजनीतिक दलका नेता, व्यवसायी, साहित्यिक क्षेत्रका व्यक्तित्व, समाजसेवीलगायत सहभागी थिए। यस अगाडि काभ्रे पनौती नगरपालिकाको वडा नम्बर २ र १२ को संगमस्थल दारिमबोट, चिण्डुमा विश्वकै नमुना आध्यात्मिक तीर्थस्थल बनाउन महाअनुष्ठान भएको थियो। आदिचन्द्र योगी (बालयोगी आदित्य) को परिकल्पनामा आदित्य मोक्षधामनिर्माणका लागि महाअनुष्ठान भएको थियो। तस्बिरमा हेर्नुहोस् तेस्रो आदित्य मोक्षधाम काव्य गोष्ठीमा सहभागी"
परराष्ट्रमन्त्री श्रेष्ठ बेइजिङमा,"बेइजिङ (चीन): जनवादी गणतन्त्र चीनको औपचारिक भ्रमणमा रहेका उपप्रधानमन्त्री एवं परराष्ट्रमन्त्री नारायणकाजी श्रेष्ठ चीनको राजधानी बेइजिङ आइपुगेका छन्। बेइजिङस्थित डाक्सिङ अन्तर्राष्ट्रिय विमानस्थलमा चीनको विदेश मन्त्रालयका डेपुटी डिरेक्टर जनरल चाङ माओमिङ, चीनका लागि नेपाली राजदूत विष्णुपुकार श्रेष्ठ तथा चिनियाँ विदेश मन्त्रालयका वरिष्ठ अधिकारीलगायतले स्वागत गरेका छन्। उपप्रधानमन्त्री एवं परराष्ट्रमन्त्री श्रेष्ठ चिनियाँ समकक्षी वाङ यीको मैत्रीपूर्ण निमन्त्रणामा चीन भ्रमणमा आएका हुन् । चीनमा रहँदा उपप्रधानमन्त्री श्रेष्ठले चिनियाँ समकक्षी तथा बेइजिङ र अन्य प्रान्तहरुमा चीनका उच्चस्तरका विभिन्न व्यक्तित्वसँग भेट गर्ने कार्यक्रम छ । उपप्रधानमन्त्री श्रेष्ठले आजै चिनियाँ जनराजनीतिक परामर्शदातृ सम्मेलन (सिपिपिसिसी)का केन्द्रीय अध्यक्ष वाङ हुनिनसँग भेटवार्ता गर्नेछन् । त्यस्तै उनले चिनियाँ कम्युनिष्ट पार्टीको अन्तर्राष्ट्रिय विभाग (आइडिसिपिसी)का उपमन्त्री सुन हाइयानसँग पनि भेट गर्ने कार्यक्रम तय भएको छ।"
सहुलियत दरको नीतिगत व्यवस्था गर्न पूर्वाधार बैंकलाई प्रधानमन्त्रीको आग्रह,"काठमाडौं : प्रधानमन्त्री पुष्पकमल दाहाल प्रचण्डले नेपालका लागि ऋण प्रवाहमा सहुलियत दरको नीतिगत व्यवस्था गर्न एसियाली पूर्वाधार लगानी बैंक (एआइआइबी) लाई आग्रह गरेका छन्। नेपाल भ्रमणमा रहेका एआइआइबीका निर्देशक नेतृत्वको प्रतिनिधिमण्डलले सोमबार गरेको शिष्टाचार भेटका क्रममा प्रधानमन्त्री प्रचण्डले एआइआइबीमा सहुलियतको प्रावधान नहुँदा बजार दरको ब्याजमा ऋण प्राप्त गर्न नेपालजस्ता मुलुकलाई कठिन हुने बताएका हुन्। प्रधानमन्त्रीले भने,'नेपाललाई अझै पनि ऋणमा अझै सहुलियत आवश्यक छ,तर एआइआइबीसँग यस्तो व्यवस्था छैन। बजार दरको मूल्यले बैंकको वित्तमा नेपालको पहुँचलाई सीमित गरेको छ, तपाईहरू नीति निर्माता भएका नाताले यसमा पुनःविचार गर्न आग्रह गर्दछु ।' नेपालमा हाल एआइआइबीकाको लगानीमा ऊर्जा क्षेत्रका केही परियोजनामा रहेको उल्लेख गर्दै प्रधानमन्त्री दाहालले जलविद्युत्,पर्यटन,सूचना प्रविधि र पूर्वाधार विकासमा लगानीको प्रचुर सम्भावना रहेकाले लगानी गर्न आग्रह गरे। सरकार उच्च आर्थिक बृद्धिमार्फत सुशासन र संस्थागत विकास, सामाजिक न्याय तथा समृद्धि केन्द्रित भएको बताउँदै प्रधानमन्त्रीले यस प्रक्रियामा वित्तीय व्यवस्थापन,प्राविधिक सहायता, ज्ञानको साझेदारी र नीति पुँजी परिचालनमा बैंकको सहयोगको अपेक्षा गरेको उल्लेख गरे। 'भारतमा १० हजार मेगावाट विद्युत् निर्यात गर्ने र बङ्गलादेशमा समेत विद्युत् निर्यात गर्ने गर्ने ऐतिहासिक सम्झौताहरू भएका छन्,यसले नेपालको ऊर्जा व्यापारमा मार्गप्रशस्त गरेको छ, प्रधानमन्त्री प्रचण्डले भने,'ऊर्जा क्षेत्रमा लगानीका लागि राम्रो सम्झावना छ,हामीले आगामी महिना लगानी सम्मेलन गर्दैछौँ,त्यसमा एआइआइबीले उच्च तहमा प्रतिनिधित्व गर्दै नेपालका प्राथमिकताका क्षेत्रमा लगानीका लागि अनुकूल वातावरण निर्माणमा सहयोग गर्ने मैले विश्वास लिएको छु ।' नेपालमा निजी तथा वैदेशिक लगानी प्रवर्द्धनका लागि नीतिगत परिमार्जन गरेको उल्लेख गर्दै प्रधानमन्त्री प्रचण्डले ढुक्क भएर नेपालमा लगानी गर्न आह्वान गरे । दाहाले भने, 'लगानीका लागि अब नेपालमा नयाँ हुन्छ, ढुक्क भएर लगानी गर्नुहोस् ।' सो अवसरमा प्रतिनिधिमण्डलका प्रमुख श्रीलङ्काका आरएमपी रथनायकेले नेपाल संस्थापक सदस्यको रुपमा बैंकले नेपाललाई प्राथमिकता राखेको र यहाँको विकासमा लगानी गर्न बैंक सकारात्मक रहेको बताउनुभयो । भेटमा एआइआइबीका निर्देशक आरएमपी रथनायकेको नेतृत्वमा निर्देशकहरू,उपाध्यक्ष एवं उच्च अधिकारीको सहभागीता रहेको थियो ।"
शक्तिखोर औद्योगिक क्षेत्रको विषय बजेटमा सम्बोधन हुन्छ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले चितवनको कालिका नगरपालिकामा स्थापना गर्ने भनिएको शक्तिखोर औद्योगिक क्षेत्रको विषय आगामी आर्थिक वर्षको बजेटले सम्बोधन गर्ने बताएका छन्। प्रधानमन्त्री निवास बालुवाटामा सोमबार नेकपा (एमाले)का अध्यक्ष केपी शर्मा ओलीसहित चितवनको कालिका नगरपालिकाबाट आएको नगरप्रमुख विनोद रेग्मी नेतृत्वको प्रतिनिधिमण्डलसँगको भेटघाटका क्रममा प्रधानमन्त्री दाहालले यस्तो बताएका हुन्। भेटमा सहभागी कालिका नगरप्रमुख रेग्मीले शक्तिखोर औद्योगिक क्षेत्र स्थापनाका साथै समग्र कालिकाको विकास र समृद्धि तथा समावेशी शिक्षालगायत विषयमा प्रधानमन्त्री दाहालको ध्यानाकर्षण गराइएका थिए। प्रधानमन्त्री दाहालले औद्योगिक क्षेत्र स्थापनाको विषय आगामी बजेटमा सम्बोधन गर्ने आश्वासन दिँदै भेटघाटमा सहभागी भएका अर्थमन्त्री वर्षमान पुनलाई रोकिएको बजेट निकासका लागि निर्देशनसमेत दिएको नगरप्रमुख रेग्मीले राससलाई जानकारी दिए। सो अवसरमा एमाले अध्यक्ष ओलीसहित अर्थमन्त्री पुन,नेकपा एमालेका उपमहासचिव विष्णु रिमाल, केन्द्रीय सदस्य कपिल पोखरेल,समावेशी शिक्षाविज्ञ तथा अभियन्ता डा बाबुराम ढुङ्गाना, बहिरा महासंघका निवर्तमान अध्यक्ष केपी अधिकारीलगायतको सहभागिता थियो । चितवनबाट प्रमुख रेग्मी नेतृत्वको प्रतिनिधिमण्डल आज काठमाडौं आएको हो । भेटघाटका क्रममा त्रिशूली डाइभर्सन,सामान्नीकरण अनुदान,समावेशी स्कुल स्थापनालगायत समग्र नगरको विकासका विषयमा प्रधानमन्त्री दाहालसमक्ष पहलकदमीका लागि अनुरोध गरिएको नगरप्रमुख रेग्मीले जानकारी दिए। चितवनको कालिका नगरपालिकामा शक्तिखोर औद्योगिक क्षेत्र बनाउने भनेर लामो समयदेखि प्रयास भए पनि बन्न सकेको छैन ।"
"कार्यसम्पादन गर्दा कसैको भय र त्रासमा नपर्नू, म छु : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्डले कार्यसम्पादन गर्दा कसैको भय र त्रासमा नपर्न आग्रह गरेका छन्। प्रधानमन्त्री कार्यालयमा आज भएको सचिवहरूको नियमित बैठकमा प्रधानमन्त्री प्रचण्डले कानून बमोजिम काम गर्न कसैले डराउनु नपर्ने बताएका हुन्। उनले नियत सफा राखेर काम गर्ने कुनै पनि राष्ट्र सेवक कर्मचारीमाथि समस्या पर्न नदिने बताए। निर्दोषलाई समस्या भएमा त्यसको जिम्मेवारी आफू तयार रहेको बताए। कार्यसम्पादन गर्दा कसैको भय र त्रासमा नपर्नु होला, कानून बमोजिम काम गर्न डराउनु पर्दैन, प्रधानमन्त्री प्रचण्डले भन्नुभयो, असल नियतले काम गरेको विषयमा निर्दोष मानिसलाई कही कतै समस्या भएमा त्यसको जिम्मेवारी मैले लिनेछु। नयाँ समीकरणको सरकार थप ऊर्जा, नयाँ सोच, उद्देश्य, कार्यसूची र कार्ययोजनाका साथ आएको बताउँदै प्रधानमन्त्री प्रचण्डले सोहीअनुरूप अगाडि बढ्न निर्देशन दिनुभयो। राजनीति र प्रशासक सरकारका अभिन्न अङ्ग हुन्उनले भने, हालसम्म यहाँहरूबाट सहयोग प्राप्त हुँदै आएको छ। अझै थप जाँगर र जोसका साथ काम गर्नु हुनेछ भन्ने विश्वास लिएको छु। जनताले प्रत्यक्ष अनुभूति गर्नेगरी सेवाप्रवाह गर्नुपर्नेमा जोड दिँदै प्रधानमन्त्रीले शिक्षा, स्वस्थ्य, यातायातजस्ता आधारभूत सेवा, राहादानी, सवारी चालक अनुमतिपत्र, राष्ट्रिय परिचयपत्र वितरण तथा मालपोत करदस्तुर बुझाउनेजस्ता सेवा लिन नागरिकले बेहोरेका सास्ती हटाउने काम तत्काल प्राथमिकतामा राख्न निर्देशन दिए। तेस्रो त्रैमासिकको लगभग अन्त्यसम्म आईपुग्दा समेत पूँजीगत खर्च सन्तोषजनक नभएको बताउँदै प्रधानमन्त्री प्रचण्डले आयोजना अधुरा रहनु तथा काम सम्पन्न भईसकेकका आयोजनाको पनि भुक्तानी हुन नसक्नु सुखद पक्ष नभएको र्ल्लेख गरे लामो समय राष्ट्र सेवामा संलग्न भइ सचिवपदबाट सेवा निवृत्त भएका कर्मचारीको आज विदाई गरिएको छ। यस आर्थिक वर्षमा सेवा निवृत्त भएका १२ सचिवलाई दोसल्ला ओडाएर सम्मान गरे। सेवा निवृत्त हुने सचिवहरूमा यादवप्रसाद कोइराला, रामप्रसाद थपलिया, धनराज ज्ञवाली, गोपीकृष्ण खनाल, डा दामोदर रेग्मी, दिनेशकुमार घिमिरे, देवकुमारी गुरागाइँ, केवलप्रसाद भण्डारीलगायत छन्।"
बालगुरू ॐ आदित्यमाथि खोजी गर्न विज्ञान क्षेत्रलाई चुनौती छ : ओली,"काभ्रे : पूर्वप्रधानमन्त्री एवम् एमाले अध्यक्ष केपी शर्मा ओलीले ॐ आदित्य बाल गुरुको पनि गुरु को हुन् भन्ने कुरा पत्ता लगाउन विज्ञान क्षेत्रलाई चुनौती रहेको बताएका छन्। सोमबार काभ्रेको पनौतीस्थित तेस्रो आदित्य मोक्षधाममा आयोजित काव्य गोष्ठीलाई सम्बोधन गर्दै ओलीले मानव जीवनमा ज्ञानको स्रोत वा गुरू कोही वा कुनै न कुनै हुने भन्दै गुरू आदित्यको ज्ञानको स्रोतबारे अति आश्चर्य रहने अलौकिक शक्ति रहेको बताएका हुन्। ओलीले उनको आदित्यको ज्ञानको स्रोतबारे खोजी गर्नु पर्ने चुनौती विज्ञान क्षेत्रलाई रहेको उल्लेख गरे। कार्यक्रममा ओलीले प्रदीप ज्ञवालीको कविताले आफूलाई भूकम्पमा बितेका दिनमा फर्काएको र भावी दिनमा त्यस्तो दिन कहिल्यै नाआओस् भन्ने कामना गरे। उनले भने, मानिसमा ज्ञानका लागि गुरु वा स्रोत चाहिन्छ। बिना स्रोतको ज्ञान सम्भव हुँदैन। बाल गुरुले बाटोमा भेट्दै गर्दा एक किताबमा लेखिएको भाषा को प्रसंसा गर्दै ओलीले भने, आदित्यको किताब दराजमा थन्क्याउने होइन, तपाईंको मस्तिष्कमा राख्ने हो। उनले लेखिएको कुराले आफूलाई छोएको बताए। बाल गुरुमा केही शारीरिक अशक्तता छ, मस्तिष्क, आँखा, ज्ञान प्राप्त गर्ने माध्यम छैन तर एक बालक सधैं स्कूल नगई विभिन्न भाषामा लेखेका उहाँका हरेक भनाइहरु गुरु बचनको रूपमा छन्। ओलीले भने, आश्चर्य यो होकी यो अलौकिक क्षमता कहाँ बाट आयो ? विद्वानहरूकोस्तरमा लेखिएका उहाँका शब्द चयन अति उत्कृष्ट र महत्वपूर्ण छ। वैज्ञानिकहरूले खोज अनुसन्धान गर्नु जरुरी छ। आदित्यकाबारे धेरै कुरा जान्न विचार र बाणी पर्याप्त भएको भन्दै ओलीले चिन्तन, र अभिव्यक्ति मानव हितको लागि अत्यन्तै उत्कृष्ट रहेको बताए। ओलीले आदित्यको उद्देश्य र सुस्वास्थ्यको कामना गर्दै विज्ञान क्षेत्रले बाल गुरु आदित्यबारे खोजी गर्नुपर्ने बताए। कार्यक्रममा क्याप्टेन रामेश्वर थापाले विश्वको आठौं आश्चर्यको रूपमा परिकल्पित र सिर्जना भएको गुरु आदित्यबाट भएको १०८ वटा संरचना सो मोक्ष धामको क्षेत्रमा बन्दै गरेको जानकारी दिए। उनले अहिले एउटा स्तम्भ बन्दै गरेको र सो स्तम्भ निर्माणमा पनि गुरु आदित्यबाट सिक्दै बन्दै गरेको र ८० प्रतिशत काम सकिएको बताए। क्याप्टेन थापाले मोक्षधाम आएर सुझाव दिन अपिल गर्दै यस क्षेत्रको उच्चस्तरीय मानव वस्तीको रूपमा विकास गर्न सहयोग गर्न अपिल समेत गरेका छन्। कवि गोष्ठी कार्यक्रममा प्रदीप ज्ञवालीले एक्लो परेवा शीर्षकको कविता वाचन गरेका थिए। कार्यक्रममा पूर्वउपप्रधानमन्त्री ईश्वर पोखरेल, पूर्वअर्थमन्त्री विष्णु पौडेल, पूर्वसञ्चारमन्त्री गोकुल बाँस्कोटा, पूर्वमन्त्री रेशम लामा, ॐ आदि फउण्डेसनको अध्यक्ष उपेन्द्र महतो, धुलिखेल नगरपालिका मेयर अशोककुमार ब्यन्जु, पनौती नगरपालिका मेयर रामशरण भण्डारी, पनौती नगरपालिका पूर्वमेयर भिम न्यौपाने लगायतको उपस्थिति थियो। गोष्ठीमा सहभागी रहेका वरिष्ठ साहित्यकार नरेन्द्रबहादुर श्रेष्ठको जरामा जीवन वृत्ति ५२ वटा कला संयोजन लाई प्रदर्शन गरिएको थियो। कार्यक्रममा विभिन्न शीर्षकमा तीन दर्जन कवि साहित्यकारले आफ्नो प्रस्तुति दिएका थिए।"
असिनाले बाली सखाप,"बेनी : म्याग्दीमा सोमबार परेको भीषण असिनाले हिउँदे खेतीबाली सखाप बनाएको छ। लामो खडेरीपछि परेको असिना पानीले अन्नपूर्ण, मंगला, रघुगंगा गाउँपालिका, बेनी नगरपालिका र पर्वतको जलजला गाउँपालिकामा हिउँदे खेतीबालीमा क्षति पुर्याएपछि कृषक निराश भएका छन्। रघुगंगामा दिउँसो करिब २ बजेदेखि सुरु भएको असिना करिब तीन घण्टा सम्म परेको थियो भने बेनी नगरपालिका क्षेत्रमा साँझ पाँच बजेपछि असिना परेको थियो। असिनाले खेतबारीमा भित्र्याउने अवस्थामा पुगेको गहुँ, जौ, केराउ लगायतका खाद्य बाली सबै नष्ट गरेको छ। त्यसैगरी खेतमा भर्खर उम्रिएका मकै बाली समेत अनिसाले पूर्ण रुपमा क्षतिवक्षत बनाएको कृषकहरूले बताएका छन्। असिनाले सुन्तला, कागति लगायतका फलफूलमा लागेको फूल समेत झारेको जलजला गाउँपालिका१ बाँसखर्कका युवराज अर्मजाले बताए। रघुगंगा गाउँपालिकाको पीपले, भगवती, कलेजाबाङ, मौवाफाँट, बेग, दग्नाम, झिँ, पाखापानी, बेनी नगरपालिकाको पात्लेखेत, घतान, पुलौचार, अर्थुङ्गे, बगरफाँट, बेनीबजार लगायतका स्थानमा भारी असिनापानी भएको थियो। त्यसैगरि मंगला गाउँपालिकाको पूर्णगाउँ, कुहुँ लगायतका क्षेत्रमा समेत असिनापानीले जौ, गहुँ, प्याज लगायतका खेतीबालीमा क्षति पुर्याएको छ। असिनाले गौ, जौ, तोरी लगायतका खाद्यबालीसँगै तरकारी खेतीमा समेत ठूलो क्षति पुर्याएको बेनी नगरपालिका९ तोरीपानीका कृषक भद्रबहादुर बानियाँले बताए। हिउँदभर सिँचाइ गर्न पानी आएन, अहिले एकै पटक अनिसापानी खस्यो, उनले भने भित्र्याउने तयारी गरेको हिउँदेबाली सबै सखाप बनायो। असिनापानीले हिउँदेबालीमा ठूलो क्षति पुर्याएपछि स्थानीय तह र कृषि ज्ञान केन्द्रले क्षतिको विवरण संकलन गर्ने काम सुरु गरेको जनाएका छन्। अनिसा पानीले पुर्याएको क्षतिको वडास्तरबाट विवरण संकलन गर्न थालिएको रघुगंगा गाउँपालिकाका अध्यक्ष भवबहादुर भण्डारीले बताए। कृषि ज्ञान केन्द्र म्याग्दीका प्रमुख सञ्जिव बास्तोलाले स्थानीय तहका कृषि शाखाका प्राविधिक मार्फत असिनाले पुर्याएको क्षतिको विवरण संकलन गर्न थालिएको बताए।"
इस्कन नेपालमा पुष्प होली (फोटोफिचर),काठमाडौं : गौर पूर्णिमाका अवसरमा काठमाडौंको बूढानीलकण्ठस्थित इस्कोन नेपालमा 'पुष्प होली'को आयोजना गरिएको छ। संसारभरिका कृष्ण भगवानका भक्तहरूले गौर पूर्णिमाको दिन भजन कृतन गरी राधाकृष्णको पूजापछि पुष्पको होली खेल्ने गर्दछ। कृष्ण होलीका रूपमा लोकप्रिय इस्कोन नेपालमा यो होलीले काठमाडौं उपत्यकाभरका आगन्तुकहरूलाई आकर्षित पनि गर्छ। हरेक वर्ष इस्कोन नेपाल परिसरमा सयौंको संख्यामा दर्शनार्थी र भक्तजनको भीड लाग्ने गरेको छ। पुष्पा होली इस्कोन समुदायले मनाइने सबैभन्दा ठूलो फूलको होली पर्व पनि हो।
डोल्पामा झारल काट्दै गरेको अवस्थामा एक पक्राउ,डोल्पा : हिमाली जिल्ला डोल्पामा संरक्षित वन्यजन्तु झारल काट्दै गरेको अवस्थामा एक जना पक्राउ परेका छन्। त्रिपुरासुन्दरी नगरपालिका९ का ३६ वर्षीया लक्ष्मी नारायण पुनलाई झारल काटेर भाग लगाउँदै गरेको अवस्थामा प्रहरीले पक्राउ गरेको हो। पुनलाई प्रहरी चौकी त्रिपुराकोटबाट प्रहरी नायव निरीक्षक रमेश सिंह ठकुरीको नेतृत्वमा गएको टोलीले खुकुरीसहित पक्राउ गरेको हो। जिल्ला प्रहरी कार्यालय डोल्पाका प्रहरी नायव उपरीक्षक शिव कुमार बुढाथोकीले घटनास्थलबाट बरामद भएको हतियारसहित सबै प्रमाणहरू जिल्ला वन कार्यालय डोल्पालाई बुझाइएको बताए। डिभिजन वन कार्यालय डोल्पाका प्रमुख मुन रावतले संरक्षित वन्यजन्तु भाग लगाउँदै गरेको घटनामा पक्राउ परेका अभियुक्तलाई प्रहरीले ल्याउँदै गरेकाले पुगेपछि मात्र अनुसन्धान सुरु गरिने बताए।
कनकाई नहरमा डुबेर बालकको मृत्यु,झापा : झापामा होलीको दिन नहरमा नुहाउने क्रममा डुबेर एक बालकको मृत्यु भएको छ। मृत्यु हुनेमा शिवसताक्षी नगरपालिका११ स्थित सृष्टि टोलका रमेश प्रधानका १४ वर्षीय छोरा रविन रहेको जिल्ला प्रहरी कार्यालय झापाले जनाएको छ। सोमबार दिउँसो साढे २ बजे रविन कनकाई सिँचाइ आयोजनाको नहरमा नुहाउन गएका थिए। उनको डुबेर मृत्यु भएको स्थानीयले देखेपछि प्रहरीलाई जानकारी गराएका थिए। घटनाका बारेमा प्रहरीले अनुसन्धान गरिरहेको जनाएको छ।
आठ दिनदेखि बेपत्ता बालक इन्द्रावती किनारामा मृत फेला,काभ्रे : मण्डनदेउपुर नगरपालिका१२ ज्याम्दी ठूलीबेंसीका १३ वर्षीय दिलभ पराजुली मृत फेला परेका छन्। पराजुली चैत ५ गते साँझ ७ बजे घरबाट निस्किएका थिए। उनको खोजीका लागि प्रहरी लगायत स्थानीयहरू लागेका थिए। आठ दिनपछि बालक मृत अवस्थामा फेला परेका हुन्। उनको शव इन्द्रावती नदीमा आइतबार बेलुका स्थानीयवासीले देखेपछि प्रहरीलाई खबर गराएको थियो। आफन्तले बेपत्ता बालकको शव पहिचान गरेपछि सोमबार धुलिखेल अस्पतालमा पोस्टमार्टम गर्न ल्याएको प्रहरीले जनाएको छ। बालक पराजुली इन्द्रावती माध्यमिक विद्यालयमा कक्षा ७ मा अध्ययनरत थिए।
कर्णाली पुलबाट हाम फाल्दा युवक बेपत्ता,टीकापुर : कैलालीको चिसापानीस्थित कर्णाली नदीको पुलबाट १६ जनाभन्दा बढीले हामफाल्दा एक युवक बेपत्ता भएका छन्। लम्कीचुहा नगरपालिका३ चिसापानीका ३० वर्षीय लोकेन्द्र शाही कर्णाली नदीमा हाम फालेर बेपत्ता भएका हुन्। नदीमा हाम फाल्नुको कारण भने खुलेको छैन। तर बेपत्ता शाहीको खोजी कार्य भइरहेको जिल्ला प्रहरी कार्यालय कैलालीले जनाएको छ। कर्णालीको पुलबाट युवाहरूले लगातार नदीमा हाम फालेका थिए। तीमध्ये अन्य सकुशल फिर्ता भए पनि एक जना भने अझै बेपत्ता छन्।
बिर्तामोडको बीएण्डसी मेडिकल कलेजलाई सम्बन्धन दिन सर्वोच्चको आदेश,"काठमाडौं : सर्वोच्च अदालतले झापाको बिर्तामोडमा रहेको बीएण्डसी मेडिकल कलेजलाई सम्बन्धन दिन आदेश जारी गरेको छ। न्यायाधीश डाकुमार चुँडाल र सारंगा सुवेदीको संयुक्त इजलासले बीएण्डसी मेडिकल कलेजलाई सम्बन्धन दिन आदेश जारी गरेको हो। व्यवसायी दुर्गा प्रसाईंले खोलेको उक्त मेडिकल कलेजको सम्बन्धनलाई लिएर विवाद सिर्जना भएको थियो। सरकारले दिएको आशयपत्रअनुसार सबै प्रक्रिया पूरा भएर पनि सम्बन्धन नपाएपछि व्यवसायी दुर्गा प्रसाईंले २०७८ साल भदौ २४ गते सर्वोच्चमा रिट दिएका थिए। चिकित्सा शिक्षा आयोग सानोठिमी,भक्तपुर समेत, उपाध्यक्ष चिकित्सा शिक्षा आयोग सानोठिमी, भक्तपुर , उपकुलपतिको, काठमाडौं विश्वविद्यालय उपकुलपतिको कार्यालय धुलिखेल काभ्रे , रजिष्टार काठमाडौं विश्वविद्यालय धुलिखेल काभ्रे , प्राज्ञिक परिषद काठमाडौं विश्वविद्यालय धुलिखेल काभ्रे , विद्यापरिषद स्कुल अफ मेडिकल साइन्सेस काठमाडौं विश्वविद्यालय धुलिखेल काभ्रे , डीन, काठमाडौं विश्वविद्यालय स्कुल अफ मेडिकल साइन्सेस डिनको कार्यालय धुलिखेल काभ्रे, कार्यकारी परिषद् काठमाडौं विश्वविद्यलाय धुलिखेल काभ्रेलाई रिटमा विपक्षी बनाइएको थियो।"
सभामुख रामचन्द्र मण्डल महामुर्ख,"जनकपुरधाम : जनकपुरधाममा एउटा यस्तो महोत्सव हुन्छ, जहाँ महामुर्ख बन्न तछाड मछाड हुन्छन्। जो सबैको सामुन्ने विना कुनै संकोच भन्न र स्विकार गर्छन्, कि ममहामुर्खहुँ। जनकपुरधाममा हुने एउटा सम्मेलन, जहाँ सबैभन्दा ठूलो मुर्ख अर्थात (महामुर्ख) को उपाधि लिन तछाडमछाड हुन्छ। त्यो महामुर्खको उपाधि लिन सामान्य व्यक्ति मात्र नभई समाजमा विद्वान कहलिएका राजनीतिज्ञ, बुद्धिजीवि, लेखक, साहित्यकार, कलाकार, पत्रकार नेताहरुबीच प्रतिस्पर्धा हुन्छ। प्रतिस्पर्धामा उत्रिने मध्ये एकजनाले महामुर्खको उपाधि पाउँछन्। भने अन्य प्रतिस्पर्धीहरु विभिन्न शीर्षकमा मुर्खको उपाधि पाउँछन्। यसैबीच महामुर्ख सम्मेलन २०८० मा मधेश प्रदेशका सभामुख महामुर्खभएका छन्। जनकपुरधामस्थित मिथिला नाट्यकला परिषद्ले (मिनाप) प्रत्येक वर्ष आयोजना गर्ने व्यङग्यात्मक सांस्कृतिक कार्यक्रम महामुर्ख सम्मेलनमा सभामुख मण्डलसहित १३ जनालाई अन्य उपाधि प्रदान गरिएको छ। कोको मुर्ख, अनि के उपाधि ? मैथिली तथा भोजपुरी भाषा साहित्यमा रुचि राख्ने सभामुख मण्डललाई यस वर्षको महामुर्खको उपाधिबाट सम्मान गरिएको छ। मधेशका अर्थ मन्त्रालयका सचिव शिवाचन्द्र शिवाकोटीलाई पटमुर्खको उपाधि र मुर्ख महामण्डलेश्वरको उपाधि कथाकार प्रेम विदेह ललनलाई प्रदान गरिएको छ। त्यसैगरी सदाबहार मुर्खको उपाधि प्राध्यानाध्यापक महाविर दास, बैशाखानन्दनको उपाधि अभियानी दिनेश पुर्वे, साहित्यकार नित्यानन्द मण्डललाई खेसारीलाल, दाता परिवार शुभाषचन्द्र साहलाई स्थायी मुर्ख, ग्रामिन परवाहास्थित युवा नाट्य परिषदलाई र्निविकल्प मुर्ख र महोतरी पिपरा नगरपालिकाकी उपप्रमुख बन्दना पाण्डेलाई दिलतोरियाको उपाधि प्रदान गरिएको छ। यसका आलावा हरिप्रियाको उपाधि मिथिला चित्रकार सुधिरा कर्ण, लोहाशंकरको उपाधि क्रिकेटर हरिशंकर साह, बुरिराजको उपाधि योगगुरु विमल पण्डित, बज्रकिटको उपाधि योगेन्द्र पण्डित र सोटाचन्दको उपाधि अनिकेत अग्रवाललाई प्रदान गरिएको छ। मैथिली भाषा, साहित्य, कला, गित संगीत र नाटय क्षेत्रमा काम गर्दै आएको मिनापले २८ वर्षदेखि होरी महोत्सव र महामुर्ख सम्मेलन गरि होलीमा दुई दिवसीय कार्यक्रम गर्दै आएको छ। हालसम्म कोको भए महामुर्ख? २०६१ सालबाट हुँदै आएको महामूर्ख सम्मेलनमा पहिलो महामूर्खको उपाधि मैथिली कवि नरेश ठाकुर, २०६२ मा एमाले नेता शीतल झा, २०६३ मा जनकपुर नगरपालिकाका तत्कालीन मेयर हरिबहादुर बिसी, २०६४ मा सद्भावना नेता ओमकुमार झा, २०६५ मा वरिष्ठ साहित्यकार डा राजेन्द्र विमल, २०६६ मा पूर्वमन्त्री एवं नेकपाका नेता रामचन्द्र झा भएका थिए। २०६७ मा नेपालका चर्चित राजनीतिक विश्लेषक सिके लाल, २०६८ मा साहित्यकार रामभरोष कापडि़ भ्रमर, २०६९ मा नेपाली काँग्रेस धनुषाका सभापति रामसरोज यादव, २०७० मा तमलोपाका पूर्व सभासद डा विजय कुमार सिंह र २०७१ मा एमाले नेता एवं सांसद शत्रुधन महतोलाई प्रदान गरिएको थियो। यसैगरी २०७२ सालमा स्मशान घाट (स्वर्गद्वारी) बनाएर चर्चा बटुलेका पवन सिंघानियालाई महामुर्खको उपाधि प्रदान गरिएको थियो भने २०७३ सालमा मधेश आन्दोलनको क्रममा कार्यक्रम स्थगित गरिएको थियो। गत वर्ष अर्थात २०७४ सालमा राष्ट्रियसभा सदस्य एवं राजपाका उपाध्यक्ष वृषेशचन्द्र लाल, २०७५ सालमा जनकपुरधाम उपमहानगरपालिकाका मेयर लालकिशोर साह र २०७६ सालमा प्रदेश २ का मुख्यमन्त्री मो लालबाबु राउत गद्दीलाई महामुर्खको उपाधि प्रदान गरिएको थियो। २०७७ सालमा महजोडि हरिवंश तथा मदनकृष्ण श्रेष्ठ, २०७८ मा प्राडा तथा नीति तथा योजना आयोगका उपाध्यक्ष भोगेन्द्र झा, २०७९ मा जनकपुरधाम उपमहानगरपालिकाका मेयर मनोज कुमार साह र यस वर्षमा मधेशका सभामुख रामचन्द्र मण्डललाई महामुर्ख घोषित गरिएको छ।"
जलवायु उत्थानशील पालिका घोषणा हुँदै नरहरिनाथ,"कालीकोट : जिल्लाको नरहरिनाथ गाउँपालिका जलवायु उत्थानशील गाउँपालिका घोषणा हुने भएको छ। विपदका दृष्टिकोणले संकटासन्न अवस्थामा रहेको नरहरिनाथ गाउँपालिकाले आफ्नो नीति तथा कार्यक्रम तय गरी जलवायु उत्थानशील गाउँपालिका घोषणा गर्ने भएको हो। जलवायु अनुकूलनमैत्री पालिका घोषणा गर्न सबै सूचकहरु पास गरी राजपत्रमा प्रकाशित सूचनाका आधारमा पालिकालाई जलवायु उत्थानशील गाउँपालिका बनाउने गाउँपालिका अध्यक्ष नगेन्द्र बहादुर विष्टले बताए। उनले भने, 'जलवायु परिवर्तनका कारण हुने असरहरूका विषयमा नरहरिनाथवासी सचेत भएका छन्। सरकार प्रतिवद्ध छ, जनताले दुख पाउनु हुँदैन। गाउँपालिकाका उपाध्यक्ष कमल कुमार शाहले भने २०७७ सालमा आएको बाढीपहिरोमा परी दर्जनौ नरहरिनाथवासीको ज्यान गयो। जलवायु परिवर्तनले पार्ने असर र यसबाट बच्न सक्ने प्रयासका विषयमा यहाँका नागरिकहरू जानकार भएका भए यती ठूलो क्षति बेर्होनुपर्ने अवस्था आउने थिएन। वर्तमान स्थानीय सरकार सचेतपूर्ण ढंगले लागिपरेको छ। पछिल्लो समयमा जलवायु परिवर्तनका कारण अनियमित रुपमा वर्षा हुनु, स्वास्थ्यमा समस्या देखिनु, कृषि बालीमा रोग लाग्नु, छिटोछिटो हिउँ पग्लनु लामो समयसम्म पानी नपर्नुले जनजीवनमा कष्टकर भएको साहास नेपाल पाइला परियोजना संयोजक मनिक्षा आचार्यले बताइन्। उनले भनिन्, भूक्षय हुने र स्वच्छ खानेपानीको अभाव हुने समस्याहरू पनि नरहरिनाथमा देखिएका छन्। यसलाई न्युनीकरण गर्दै कृषि अनुकूल प्रणालीको प्रयोग गर्ने, वैकल्पिक ऊर्जाको प्रयोग गर्ने, खेर गएको पानी संकलन र आकासे पानीको संकलन गरी त्यसलाई कृषिजन्य उत्पादनमा प्रयोग गर्ने र वनजंगलको संरक्षण गर्नुपर्ने विषयमा सरकार गम्भीर हुनुपर्छ।' नागरिक र सरकोकारवाला बीच राखिएको अन्तरसंवाद कार्यक्रममा किशोरी पविता विश्वकर्माले भनिन् ,'जलवायु परिवर्तनका कारण बालबालिकाहरूमा पनि असर परेको छ। यस्तो अवस्थामा पनि स्थानीय सरकार चुप लागेर बस्न नहुने भन्दै छिट्टै जलवायु उत्थानशील पालिका घोषणा गर्न अनुरोध गर्दछु।' निमित्त प्रमुख प्रशासकीय अधिकृत मानबहादुर सहकारीले विपद् तथा जलवायुजन्य उत्थानशील योजना २०८० मा समाहित गरिएका योजनाहरूलाई पालिकाको वार्षिक नीति तथा कार्यक्रममा समाहित गरेको बताए। अध्यक्ष बिष्टले गाउँपालिकालाई सन् २०२४ भित्रै जलवायु उत्थानशील पालिका बनाउने बताए।"
जग्गा प्राप्तिका लागि नौ हजार बढीको निवेदन,"नुवाकोट : नुवाकोटमा जग्गा प्राप्तिका लागि नौ हजारभन्दा बढीले निवेदन दिएका छन्। आवेदनमध्ये आठ हजार ६८५ जनाको अव्यवस्थित बसोबासीका सम्बन्धमा र सात सय १० जनाले भूमिहीन, दलित, सुकुम्वासीतर्फ आवेदन दर्ता गरेका आयोगका जिल्ला अध्यक्ष अर्जुनप्रसाद न्यौपानेले जानकारी दिए। जिल्लाको १२ वटा स्थानीय तहमध्ये पञ्चकन्या गाउँपालिकाबाट निवेदन नआएको उनले बताए। आवेदनमाथि छानबिन भइरहेको छ। भूमिहीन दलित तथा भूमिहीन सुकुम्वासीहरूलाई जग्गा उपलब्ध गराउने र अव्यवस्थित बसोबासीलाई व्यवस्थित गर्ने सरकारको कार्यलाई भूमि आयोग जिल्ला समिति क्रियाशील रहेको समितिका सदस्य राजाराम थपलियाले बताए।"
भूकम्पपीडितलाई राहतमा पनि दस्तुर,"जाजरकोट : नलगाड नगरपालिका३ वडा कार्यालयले भूकम्पपीडितबाट एउटा टहराबराबर एक हजार रुपैयाँ वडामा बुझाउनु पर्ने निर्णय गरेपछि लाभग्राही मारमा परेका छन्। अस्थायी आवासका लागि पहिलो किस्ता बल्लतल्ल पाएका पीडितले दोस्रो किस्ता पाउन वडालाई एक हजार रुपैयाँ सिफारिस दस्तुर तिर्नुपर्ने भएपछि थप पीडामा परेका छन्। अस्थायी आवासका लागि टहरा निर्माण गर्न सरकारले ५० हजार रुपैयाँ दिने निर्णय गरेको थियो। दुई किस्तामा दिइने उक्त रकममध्ये दोस्रो किस्ता पाउन वडामा एक हजार रुपैयाँ तिर्नुपर्ने भएपछि आफूहरू मारमा परेको भूकम्पपीडितले गुनासो गरेका छन्। वडालाई एक हजार रुपैयाँ दिएमात्र दोस्रो किस्ता भुक्तानीका लागि सिफारिस गर्ने निर्णय गरेको छ, स्थानीय प्रेम थापाले भने, एक हजार रुपैयाँ वडालाई नबुझाए दोस्रो किस्ताको सिफारिस नदिने भनेपछि वडा कार्यालयलाई रकम बुझाउन बाध्य भएका छौं। सोही वडाका हरिबहादुर थापाले भने, हामी निकै मारमा छौं। टहरा बनाउन ६० हजार लागिसकेको छ। ऋण सापट गरेर सामान्य बस्ने टहरा बनाएका छौं। दोस्रो किस्ताको पर्खाइमा बसिरहेका छांै। तर, वडाले दोस्रो किस्ता लिन एक हजार रुपैयाँ लाग्ने भनेपछि थप मारमा परेका छौं। वडाध्यक्ष कौसीबहादुर विष्टले वडाभित्रका स्वास्थ्य संस्था र विद्यालयको भौतिक संरचना पुनर्निर्माणका लागि प्रतिटहरा एक हजार रकम संकलन गर्ने निर्णय गरेको बताए। वडाध्यक्ष विष्टका अनुसार वडाले हालसम्म ३८ जनाबाट रकम संकलन गरी दोस्रो किस्ताको भुक्तानीको सिफारिस गरिसकिएको छ। भूकम्पले घरबारविहीन भएका नागरिकलाई थप राहत दिनुपर्ने ठाउँमा राज्यले उपलब्ध गराएको रकमबाट नै वडाले १ हजार रुपैयाँ असुल्ने निर्णय गलत भएको स्थानीय छवि पन्तले बताए। भूकम्पपीडितबाट कुनै पनि बाहनामा शुल्क असुल्न नहुने उनले बताए। नगरपालिकाले निर्णय फिर्ता लिइसक्दा पनि वडाले आफूखुसी दस्तुर लिनु बदमासी भएको उनको भनाइ छ। यसअघि नै नगरपालिकाले सबै लाभग्राहीबाट दोस्रो किस्ता भुक्तानी गर्दा एक हजार रुपैयाँ सिफारिस शुल्क लिने निर्णय गरे पनि चौतर्फी दबाबपछि उक्त निर्णय फिर्ता लिएको थियो। जिल्ला प्रशासन कार्यालय जाजरकोटले पनि भूकम्पपीडितबाट अस्थायी आवास अनुदान निकासा दिँदा कुनै किसिमको शुल्क नलिन सार्वजनिक सूचना नै जारी गरेको निमित्त प्रमुख जिल्ला अधिकारी हरिश्चन्द्र शर्माले जानकारी दिए। कुनै पनि बाहनामा पीडितबाट शुल्क नअसुल्न उनले आग्रहसमेत गरे ।"
तराईमा आज होली पर्व मनाइँदै,"काठमाडौं: फागु अर्थात होली पर्व आज तराईका जिल्लामा हर्षोल्लासका साथ एकआपसमा रङ खेली आपसी सद्भाव साटेर मनाइँदै छ। आइतबार हिमाली एवं पहाडी जिल्ला सो पर्व मनाइएको थियो । वसन्त ऋतुको आगमनसँगै आपसी मेलमिलाप र सद्भावनाको सन्देश लिई आउने फागु पर्व असत्यमाथि सत्यको विजयको प्रतीक, पारिवारिक एवं सामाजिक एकताका रुपमा मनाउने प्रचलन रही आएको छ । मिथिलाञ्चल क्षेत्रमा मनाइने होली देशको अन्यत्र भाग भन्दा फरक हुन्छ। फागु पूर्णिमाका रूपमा समेत बुझिने होली नेपाल र भारतको भूभाग समेटिएको मिथिला बृहत् परिक्रमा क्षेत्रमा पूर्णिमाका दिन पर्दैन। त्यसको भोलिपल्ट पर्छ। पूर्णिमाको दिन जनकपुरधामको परिक्रमा गरिने भएकाले मदिरा र मासु सेवन वर्जित गरिएको हुन्छ। दोस्रो पूर्णिमाको दिन १५ दिने परिक्रमाको समापन दिन हो र मिथिलावासीहरू परिक्रमाले थकित भएका हुन्छन्। त्यसैले पूर्णिमाको दिन परिक्रमा घुमेर त्यसको भोलिपल्ट मात्र होली खेल्ने गर्दछन्। यो मदनोत्सव हो। अनि यसमा मानिसहरू मदमस्त हुन्छन्। वसन्त पञ्चमीको दिनदेखि डम्फु, झयाल, ढोलकका साथ होलीका गीत गाउने होलैताहरू तयार हुन्छन्। यो क्रम फागुन पूर्णिमाको भोलिसम्म चल्छ। पूर्णिमाको राति होलीका गीतहरू (फागु) गाउँदै होलिका दहन गरिन्छ र भोलिपल्ट फागु मनाइन्छ। फागुका दिन रंग अबिर खेलेर बेलुका होलिका दहन गरिएको स्थानमा गएर खरानी उडाउँदै जे जीवे से खेले फागु जे मरे से लेखा ले भन्दै त्यहाँबाट चैतावर गीत (चैत महिनाको गीत) गाउँदै फर्किने गरिन्छ। पहिले पहिले गाउँघरमा दूध र मसला मिश्रित भाङ तयार हुन्थ्यो। जसलाई शिवशंकरको प्रसाद पनि भनिन्थयो। जसले मात चढ्थ्यो। अर्थात मानिस भाङ खाएर मतवाला हुन्थे। होलैता समूहमा प्रत्येक टोलको मानिसहरू सहभागी हुन्थे र उनीहरू घरघरमा पुगेर होली गीत गाउने गर्थे। होलैतालाई भाङ, अबिर, पान र मसालेदार सुपारी प्रदान गरी बिदा गरिन्थ्यो। भाङलाई अहिले मदिरा, मद्य, मांसले विस्थापित गरेको छ। तराईका जिल्लामा फागु पूर्णिमाको भोलिपल्ट मनाइने होलीमा पहिला भगवानलाई रंग चढाएर र आफ्ना परिवारका सदस्यसँग रंग लगाएपछि आफन्त र छिमेकीसँग खेल्ने गरिन्छ। रंग, अबिर र धुलो होली रंग अबिरको पर्व हो। फागुको धार्मिकभन्दा पनि सांस्कृतिक महत्व रहेको छ। होलीमा रंग र अबिरसँगै धुलो पनि उडाइन्छ। प्राध्यापक परमेश्वर कापडीले भन्छन्, रंग अबिरको खेलसँगै धुरखेल (धुलो उडाउने खेल) पनि मिथिलामा हुन्छ। विसंगतिहरूलाई उडाउँदै नयाँ वर्षको सुखद शुभारम्भ होलीको दिनबाट हुन्छ। होलीले समाजमा आपसी रिस, द्वेष र वैमनस्यताहरूलाई बिर्साएर सद्भाव र मेलमिलापका साथ अगाडि बढाउने मान्यता छ। होली प्रारम्भ भएदेखि गाइने गीत र होली सकिएपछि गाइने गीतमा धेरै भिन्नता देखिन्छ। डा रेवतीरमण लालले होलीमा होलिका दहनको कुनै प्रसंग नरहेको बताउँछन्। उनले भने, होलिका दहनको खुशियाली मनाउन होली खेलिएको होइन्। होलीमा होलिकारूपि विकृतीको दहन गरिने भनिए पनि यो कहिले देखि फागुमा जोडियो, त्यसको यकिन छैन। लोक संस्कृतिमा जानकार प्राध्यापक तथा पत्रकार श्यामसुन्दर शशीले मिथिलाञ्चलका होलीका प्रचलनको वर्णन गरेका छन्। मिथिलाञ्चलमा एउटा चलन छ। प्रत्येक गाउँमा एउटा ब्रह्मस्थान हुन्छ। होलीको गीत त्यहाँबाट सुरु हुन्छ, र त्यसपछि गवैयाहरू सबैका घर घरमा जान्छन्। त्यसरी जाँदा गाउँलेहरूले उनीहरूलाई खानेकुरा वा केही उपहार दिन्छन्। गीतहरू डम्फा र ढोलक बजाएर गाइने शशी बताउँछन्, तर हाल भने यो प्रचलनलाई आधुनिक मनोरञ्जनले विस्थापित गरिरहेको छ। जनकपुर लगायतका शहरको होली विकृत भइसकेको छ। त्यहाँ डिजे लगाएर भोजपुरी वा हिन्दी गाना गाउने चलन बढिरहेको छ, उनी भन्छन्। असली होली गाउँमा हुन्छ। ब्राह्मण जस्ता शास्त्रीय जातहरूमा होलीका गीत खासै गाइँदैन। गाउँमा बस्ने कथित तल्लो जातमा होलीको असली रौनक हुन्छ। नगर पितालाई वन्दना गरेर गायन सुरु हुन्छ। बाटो हिँड्ने बेलामा बटगमनि हुन्छ। नामले नै बताउँछ त्यसको प्रकृतिः बटगमनी। त्यसपछि प्रेम प्रसंगका गीतहरू हुन्छन्, कुनै मिलनका त कुनै विरहका। अन्त्यसम्म जाँदा निर्गुण गाउने चलन छ। निर्गुण भनेको शरीरलाई नश्वर र आत्मालाई सत्य मान्ने गीतको विधा हो। त्यसको अर्थ बेग्लै हुन्छ। म मरेर जाँदै छु, शरीर छोडेर आफ्नो कर्म मात्रै लिएर जाँदै छु भन्ने किसिमका गीत पाइन्छन्। तर तराईको फागु गीतमा प्रमुख भनेको जोगिरा गीत मानिन्छ। जोगिरा भनेको एउटा विशेष ताल नै हुन्छ। यसमा रामायणका विषयमा वा समसामयिक विषयमा प्रश्नोत्तर गरिन्छ र जोगिरा सररर भनेर गाइन्छ। यसमा राजनीतिक विषयवस्तु पनि हुन्छन्। नेताहरूलाई तथानाम गाली गरेर गीत बनेका छन्, शशी भन्छन्। जनकपुरमा यस्ता गीतहरूको प्रवर्द्धन गर्न लागि बर्सेनि होली गीत प्रतियोगिताहरूको आयोजना हुनेगर्छ। जसमा गाउँ गाउँमा रैथाने टोलीहरूले भाग लिने गर्दछन्।"
सकियो १५ दिने मिथिला माध्यमिकी परिक्रमा,"जनकपुर : मिथिलाको महाकुम्भ भनिने १५ रात १६ दिनको परिक्रमा सोमबार जनकपुरधामको अन्तर्गृह परिक्रमा गरिएसँगै समापन भएको हो । मधेसको प्राचीन मिथिलाको राजधानी जनकपुरधामलाई केन्द्रमा पारेर एक सय ३३ किलोमिटरको वृत्तमा नाङ्गा खुट्टाले हिँडेर मिथिला माध्यमिकी परिक्रमा गरिन्छ । मध्याह्नपूर्व सम्पन्न गरिने यात्रामा एक लाखभन्दा बढीको सहभागिता रहेको थियो । अन्तर्गृह परिक्रमाले आत्मशुद्धि हुने,परमार्थ सुध्रने र पारिवारिक कल्याण भइ अन्त्यमा मोक्ष प्राप्त हुने हिन्दु मैथिल जनविश्वास छ । त्रेता युगमा श्री राम र जानकीले जनकपुरधाम वरपर विहार गरेको सम्झनामा यो यात्रा परम्परा सुरु भएको मानिन्छ । मिथिलामा परिक्रमाको १५औँ दिनको रात ठाउँठाउँमा राक्षसी होलिकाको आकृति बनाइ त्यसलाई दहन गर्ने र भोलिपल्ट त्यो डढेको आकृतिको खरानी उडाउने चलन छ । यसमा आकृति दहन गर्नुलाई होलिका दहन र खरानीको धुलो उडाउनुलाई धुरा उडाउनुभनिन्छ । मिथिलाको मध्यमा परिक्रमा वृत्तभित्र भने धुरा उडाएको अर्थात् अन्तर्गृह परिक्रमा गरिएको भोलिपल्ट फागु खेल्ने चलन छ ।"
"अस्थिरता हटाऔं, संविधानका धारा बाधक भए बदलौं","काठमाडौं : हामी यस्तो पुस्ता हौं जसले ६ दशकमा नेपाली राजनीतिका उथलपुथल, सत्ताका खेल, आन्दोलन र परिवर्तन देख्यौ, भोग्यौ। निरंकुश पञ्चायतदेखि प्रजातन्त्र हुँदै संघीयतासहितको गणतान्त्रिक व्यवस्थाको अनुभूति गर्न पायौं। हुन त, झन्डै ८०८५ वर्ष उमेर नाघेको अग्रज (पुस्ता)ले राणा शासन र २००७ सालमा राणा शासन अन्त्यपछि ०१७ सालसम्मको राजनीतिक व्यवस्था हेर्यो, भोग्यो। अग्रज पुस्ताले पाँचवटा व्यवस्थाका अनुभव संगाल्न पायो। यो आलेखमा भने हाम्रो पुस्ताका अनुभूतिबारे मात्रै चर्चा गर्न खोजिएको छ। भोग्ने मात्रै हामी हाम्रो पुस्ताले निरंकुश पञ्चायती शासन भोग्यो। २०३५३६ सालमा विद्यार्थी आन्दोलन भयो। त्यसकै जगमा २०३७ सालमा जनमत संग्रह भयो। त्यस बेला राजनीतिको र थाहा नपाएर पनि विद्यार्थी आन्दोलनमा जिन्दावादमुर्दावाद को नारा लगाउँदै झन्डा बोकेर हिँड्यांै। ०३७ सालपछि २०४६ सम्म जनमत संग्रहबाट स्थापित सुधारिएको पञ्चायती व्यवस्थाको अवस्था पनि भोग्यौ। प्रजातन्त्रको पुनस्र्थापनाका लागि कांग्रेसकम्युनिस्ट मिलेर ०४६ सालमा संयुक्त जन आन्दोलन गरे। आन्दोलनको बलमा निरंकुश पञ्चायतले घुँडा टेक्यो। देशमा प्रजातन्त्र पुनर्वहाली भयो। त्यस बेलासम्म राजनीतिक चेतना आइसकेको थियो। अहिलेको पुस्ताले ०४६ सालको आन्दोलनमा महत्वपूर्ण भूमिका निर्वाह गर्यो। बहुदलीय व्यवस्था आएपछि देशमा कायापलट हुन्छ भन्ने विश्वास थियो। तर, समयान्तरमा ती विश्वासहरू हराउँदै गए। देशमा सशस्त्र द्वन्द्वको विजारोपण भयो। ०५२ सालमा तत्कलीन नेकपा माओवादीले सशस्त्र युद्धको घोषणा गर्यो। करिब १० वर्षसम्म देश युद्धभूमिमा परिणत भयो। सत्ता पक्षको निरन्तरको संकटकाल, कफ्र्यु आदेश र तत्कालीन विद्रोहीको डर,धाकधम्कीले सीधा साधा जनताले निकै दुःख कष्ट भोगे। सशस्त्र युद्धका क्रममा १७ हजार नेपालीको अनाहकमा ज्यान गयो। त्यस बेला संसदीय राजनीति विकृत बनाइयो। राजाले सत्ता हातमा लिए। दलहरू उपेक्षामा परे। त्यसपछि २०६२६३ मा द्वन्द्वरत पक्ष र संसदीय राजनीतिक दलहरू मिलेर संयुक्त आन्दोलनको घोषणा गरे। आन्दोलनको बलमा संसद् पुनस्र्थापना भयो। राजसंस्थाबाट सार्वभौमसत्ता र राजकीय सत्ता खोसेर संसद् मातहत ल्याइयो। पछि त, राजसंस्थाको अन्त्य नै गरियो। देशमा गणतन्त्रको स्थापना भयो। सक्रिय राजतन्त्र रहेको पञ्चायती शासन, संवैधानिक राजसंस्था रहेको बहुदलीय व्यवस्था र राजतन्त्ररहित गणतान्त्रिक व्यवस्थाको प्रत्यक्ष अनुभूति गर्यौं। प्रजातन्त्रमै युद्ध पञ्चायत ढलेपछि मुलुकमा विकास र समृद्धिको तीव्र चाहना थियो। तर, ०४६ सालको उत्साह ८१० वर्षमा नै शिथिल भयो। ०६३ सालसम्म त मुलुकमा चरम निराशा देखा पर्यो। ०६२६३ को आन्दोलनपछि पुनः आशाका किरणहरू देखा परे। १० वर्षको पट्यार लाग्दो द्वन्द्वको अन्त्य भयो। बिहानी पख मिर्मिरेमा सूर्योदय भए झैं ०७२ को नयाँ संविधानले उज्यालो बिहानी ल्यायो। गणतान्त्रिक व्यवस्थाका चुनाव भए। राजाको ठाउँमा राष्ट्रपतिउपराष्ट्रपतिको व्यवस्था भयो। देशमा शासन व्यवस्था स्थिर हुन्छ भन्ने विश्वास पलायो। जनतामा आशा र उत्साहको दियो जल्यो। तर, ती आशा र उत्साहहरू ३४ वर्षमा नै समाप्त भए। पहिले भोगेर आएको विकृतिहरूको जड, अस्थिरताको पीडामा फेरि जनता परे। यो अवस्था कहिले सम्म भोग्नुपर्ने अन्योलता छ। हामीले बनाएको गणतान्त्रिक संविधान र त्यसमा लेखिएका व्यवस्थाहरूनै अहिले अस्थिरताका द्योतक बने। समाधान स्थिरता चाहे प्रजातन्त्र होस्, लोकतन्त्र वा गणतन्त्र नै किन नहोस्, देश विकासका लागि स्थिर शासन प्रणाली अनिवार्य शर्त हो। ०४७ मा भएको प्रजातन्त्रको पुनस्र्थापनपछि हामीले त्यो आशा गरेका थियौं। तर, ०५१ सालमा तत्कालीन प्रधानमन्त्री गिरिजाप्रसाद कोइरालाले आफ्नो पार्टीको बहुमत रहेको संसद् विघटन गरेर मध्यावधि निर्वाचन घोषणा गरे । उक्त निर्वाचनमा कसैले बहुमत प्राप्त गर्न सकेन। संसद्मा नेकपा एमाले सबैभन्दा ठूलो दल बन्यो । तर, दुई वा दुईभन्दा धेरै दल मिलेर सरकार बनाउन सक्ने अवस्था पनि आएन। अन्ततः एमालेले मनमोहन अधिकारीको नेतृत्वमा अल्पमतको सरकार गठन गर्यो। त्यो सरकार ९ महिनासम्म टिक्यो। ०५२ सालमा अविश्वासको प्रस्तावमार्फत एमालेको सरकार ढालेर नेपाली कांग्रेसका नेता शेरबहादुर देउवाको नेतृत्वमा मिलीजुली सरकार बन्यो। तत्पश्चात् नेपालमा अस्थिरतामा रमाउनेहरू सलबलाउन थाले। पटकपटक सरकार गिराउने, संसद् विघटन गर्ने तथा दलहरू विभाजन गर्ने गराउने खेल सुरु भए। ती दृश्यहरू अहिले पनि झलझल सम्झनामा आउँछन्। संविधानले स्थिरता खोज्यो, तर सकेन ०४६ सालमा भएको सफल जनआन्दोलनपछि २०४७ सालमा अन्तरिम सरकारको नेतृत्व गरेर कृष्णप्रसाद भट्टराई प्रधानमन्त्री भए। भट्टराईदेखि हालका प्रधानमन्त्री पुष्पकमल दाहालको पालासम्मको करिब ३४ वर्षमा २५ पटक सत्ता परिवर्तन भए। यस अवधिमा १४ जनाले देशको सत्ताको नेतृत्व गर्न पाए। सत्ता परिवर्तनका विकृत खेल रोक्न संविधानसभामार्फत बनेको संविधानमा केही कसिला प्रावधान राखिए। संविधानको धारा १०० को उपधारा ४ ले नयाँ सरकार गठन गरेको दुई वर्षसम्म अविश्वासको प्रस्ताव ल्याउन नपाउने व्यवस्था त गर्यो, तर दुई वा दुईभन्दा बढी दल मिलेर बनेको सरकारलाई दुई वर्षसम्म विश्वासको मत फिर्ता लिन नपाउने व्यवस्था गरिएन। जसको कारण जुनसुकै समयमा विश्वासको मत फिर्ता गर्न सकिने प्रावधान रहिरह्यो। यो नै अहिले सत्ता शक्तिको दाउपेचमा सरकारलाई अस्थिर बनाउने प्रमुख कारक बन्यो। संघीयता हिरा, कार्यान्वयन फलाम संघीयता कार्यान्वयनका विषयमा संविधानको धारा ५७ मा संघ, प्रदेश तथा स्थानीय तहको अधिकारमा स्पस्ट उल्लेख गरिएको छ। सेना, सुरक्षा, सीमा, परराष्ट्र, आर्थिक नीति, केन्द्रित योजना, अन्तर्राष्ट्रिय सन्धि सम्झौता, जस्ता केही महत्वपूर्ण क्षेत्र संघमा राखिए। शिक्षा, स्वास्थ, सिँचाइ, कृषि, उद्योगधन्दा कलकारखाना, सडक तथा भौतिक पूर्वाधार, स्थानीय विकास, आन्तरिक सुरक्षा पूर्ण रूपमा तल्लो तहमा हस्तान्तरण गर्नुपर्ने थियो। तर, परम्परागत रूपमा पहिलेदेखि रहेका केन्द्रीय मन्त्रालयविभागहरू यथावत् केन्द्रमा राखेर प्रदेश सरकारलाई कार्यकर्ता भर्ती केन्द्र बनाइयो। दश कक्षाको परीक्षाफल प्रकाशित गर्न, एउटा रोजगारीमा जान श्रम स्वीकृति केन्द्रबाट लिनुपर्ने लाज मर्दो अवस्था छ। अस्थिर राजनीतिको खेल खेलेर भागबन्डामा रमाउनेहरूले राजनीतिक दलाली गरेर कमाई खाने भाडोका रूपमा उपयोग गरेको देखिन्छ। समानुपातिक ः खल्ती खोतल्ने थलो संविधानको धारा ८४ उपधारा (ख) मा व्यबस्था भएको समानुपातिक सांसदको व्यवस्थालाई पनि अस्थिर राजनीतिको कारक तत्व मान्न सकिन्छ। जसको कारण कुनै पनि दलले बहुमत ल्याउने अवस्था छैन। ०७४ पछि भएका दुइटा संसदीय निर्वाचनले यो अवस्था देखाइसकेका छन्। त्यसकारण समानुपातिक व्यवस्था तुरुन्त खारेज गर्नुपर्छ। वा, निर्वाचन प्रणालिमा सुधार गरी पूर्ण समानुपातिक निर्वाचन प्रणाली अवलम्बन गर्नुपर्छ। समानुपातिकका नाममा नेताको खल्तीको लिस्ट होइन, दलबाट प्रतिपर्धात्मक रूपमा छानिएर आउनेहरू निर्वाचित हुने कानुनी व्यवस्था गरिनुपर्छ। साथै संविधानकै धारा ८६ मा व्यवस्था भएको अहिले सम्म औचित्य सावित गर्न नसकेको र संसदीय निर्वाचनमा पराजित नेताहरूलाई पछाडिको बाटोबाट संसद्मा पुर्याउने माध्यमका रूपमा रहेको राष्ट्रिय सभालाई विघटन गरेर सात प्रदेशबाट दुईदुई जना र एक मनोनीत गरी १५ जनामा सीमित गर्नुपर्छ। मन्त्रीमा मरिहत्ते त्यस्तै संविधानको धारा ७६ को उपधारा ९ ले संघीय संसदको सदस्य भएको व्यक्ति मात्र मन्त्री बन्न सक्ने व्यवस्था गरेको छ। यसबाट दलहरूमा चुनावको लागि टिकट लिने प्रतिस्पर्धा, पैसाको चल खेल हुने अवस्था र यसरी पैसा खर्च गरेर चुनाव जितेपछि मन्त्री हुनुपर्ने मान्यता नेताहरूमा देखिन्छ। बहुमतको सरकार नभएको अवस्थामा धन र पैसा हुनेहरू आफ्नो स्वार्थका लागि सदैब सरकार परिवर्तनको खेलमा लागि रहने अवस्था रहिरहन्छ। त्यस्तो भइरह्यो भने सरकारको ध्यान काम गर्नेभन्दा कसरी पदमा टिकिरहने भन्नेमा केन्द्रित हुन्छ। ०७९ मा भएको चुनावपछि प्रधानमन्त्री परिवर्तन नभए पनि तीनपटक सरकार परिवर्तन भइसके। मन्त्रीहरू परिवर्तन भएका छन्। दलभित्रका मन्त्री हुन नपाएका सांसदहरू नै सत्ता परिवर्तनको खेलमा बढी लागेको स्पस्ट देखिन्छ। यसर्थ यो सांसद मात्र मन्त्री हुने अवस्था पूर्णरूपमा खारेज गर्नुपर्छ। अख्तियारको अख्तियारी नै संकुचित संविधानको धारा २३८ मा देशमा राज्य सञ्चालनका लागि नियुक्त अख्तियार प्राप्त अधिकारीबाट अधिकारको दुरुपयोग गरी भ्रष्टाचार गरेमा सो को नियन्त्रण गर्न अख्तियार दुरुपयोग अनुसन्धान आयोगको व्यवस्था छ। उक्त आयोगमा नियुक्त हुने आयुक्तहरू धेरै जसो पूर्व निजामती कर्मचारी हुने र अन्य कर्मचारीहरू निजामती क्षेत्रबाटै तोकिने हुँदा ती कर्मचारीहरूबाट भ्रष्टाचार नियन्त्रणको आशाकित फल प्राप्त हुन सक्दैन। यसका लागि प्रमुख आयुक्त जनताको प्रत्यक्ष निर्वाचनबाट निर्वाचित हुने र उसकै सिफारिसमा राष्ट्रपतिबाट आयुक्त तोकिने व्यवस्था हुनुपर्छ। अन्य कर्मचारीको हकमा छुट्टै सेवासर्त रहने गरी लोकसेवाबाट नियुक्त गरिनुपर्छ। यस्तो व्यवस्था गर्न संविधानमै संशोधन गर्नुपर्ने देखिन्छ। प्रणाली होइन, पात्र खराब पछिल्ला तीनवटा शासकीय व्यवस्था हेर्दा, व्यवस्था खराब नभई विधि, पद्धति ऐन कानुनहरू खराब रहेछन्, ती व्यवस्था चलाउने शासक खराब रहेछन् भन्ने महसुस हुन्छ। हाम्रो पिँढीले व्यवस्थाहरू परिवर्तनका सन्दर्भमा धेरै ऊर्जा खर्च गर्यो, संघर्ष गर्यो। एक आपसमा एक पटक होइन पटकपटक खुसीहरू साटासाट गर्यो, तर वास्तविक खुसीको अनुभूति कहिल्यै गर्न पाएन। अहिले त हामीले व्यवस्था परिवर्तनका पीडाहरू, उल्झनहरू धेरै महसुस गरी रहेका छौं। देशमा यत्रा ठूलाठूला परिवर्तनहरू भए हजारौं सहिदले बलिदानी दिए, यी सबै देश बनाउन होइन आफू र आफ्नालाई सत्तामा पुर्याउन भएका रहेछन्, अकुत सम्पत्ति कमाउन भएका रहेछन् भन्ने आम जनताको बुझाई छ। करिब ८ वर्षको देश र जनताको समयसमय तथा अर्बौं रकम खर्च गरेर, बलिदानी पूर्ण संघर्षबाट बनेको संविधानसभाले बनाएको संविधानले देशको कायापलट गर्छ भन्ने आम जनतालाई भनिएको थियो, त्यो त भ्रम मात्रै रहेछ भन्ने प्रमाणित हुँदै छ। त्यसको तितो अनुभव पनि भोगिरहेकै छौं। अब प्रत्यक्ष निर्वाचित कार्यकारी धेरै व्यवस्थाहरूको प्रयोग भयो। अब एउटा व्यवस्थाको प्रयोग हुन बाँकी छ। त्यो हो, प्रत्यक्ष निर्वाचित कार्यकारी प्रमुखको व्यवस्था। अहिले चौतर्फी यस्तो आवाज उठ्न थालेको छ। आशाको त्यान्द्रोका रूपमा रहेको प्रत्यक्ष निर्वाचित कार्यकारी प्रमुखको व्यवस्था संविधानमा लेखिएर मात्र हुँदैन त्यसका सिद्धान्त मान्यताहरू पनि अनुशरण गर्नुपर्छ। त्यसलाई शक्तिशाली बनाउनुपर्छ, संविधान र थुप्रै कानुनहरू परिवर्तन गर्नुपर्छ। संसद्को सीमित अधिकार समेत कार्यकारी प्रमुखलाई दिइनुपर्छ। त्यस्तो कार्यकारी प्रमुख देशका लागि आवश्यक परे निरंकुशसमेत बन्नुपर्छ। हाम्रो जस्तो धेरै राजनीतिक चलखेल हुने देशमा प्रत्यक्ष निर्वाचित कार्यकारी प्रमुखको व्यवस्था पनि स्थिरताको लागी उपयुक्त विकल्प हो। के हाम्रा राजनीतिक दलहरू त्यो मान्न तयार होलान् ? हुँदैनन्। किनभने जसरी अधिकारविहीन संघीययता आज देशका लागि घाँडो साबित भइरहेको छ, त्यसैगरी प्रत्यक्ष निर्वाचित कार्यकारी प्रमुख पनि घाँडो सावित हुनेछ। हाम्रो राजनीतिक संस्कार विश्वकै उत्कृष्ट व्यवस्थाहरूको अनुशरण गर्ने तर तिनको मूल्य मान्यता, काम कर्तव्य तथा अधिकार भने परम्परागत रूपमा रहने रहेको छ। जसबाट कुनै पनि व्यवस्था सफल हुन सक्दैनन। व्यवस्था सफल हुनका लागि स्पष्ट कानुन, राजनीतिज्ञहरूमा दृढ इच्छाशक्ति, प्रत्यक्ष जनताबाट चुनिएकाहरूबाट शासन, विकेन्द्रित शासन प्रणाली, नेतृत्वमा नियत र नैतिकता महत्वपूर्ण हुन्छ। काम नलागे फेरौं २००४ सालदेखि ०७२ सालसम्म देशले ७ वटा वैधानिक कानुन वा संविधान पाइसक्यो। तर, निकास दिन सकेनन। अब विगतका विकृति तथा विसंगतिहरूबाट गतिलो पाठ सिकेर, व्यवस्थालाई स्थायित्व दिन, सरकारलाई स्थायित्व दिन दृढ संकल्प गरेर दलगतव्यक्तिगत स्वार्थलाई त्याग गरेर संविधानका केही बुँदाहरू संशोधन गर्नै पर्छ। यसरी संशोधन गर्दा सर्वोच्च अदालबाट संविधानका असस्टताबारे गरेको व्याख्या वा नजिरहरूलाई ध्यान दिनै पर्छ। यसर्थ, उपरोक्त विषय तथा यस्तै अस्थिरताका द्योतकका रूपमा रहेका संविधानका धाराहरू समेटेर राजनीतिक तथा संविधान कानुनका विज्ञहरूको आयोग बनाउनुपर्छ। त्यसमार्फत अवधारणा बनाई संसदीय सर्वपक्षीय सहमतिमा संविधान संशोधन गर्नु अपरिहार्य देखिन्छ। दुई महिना, ६ महिना, एक वर्ष दिनमा सरकार परिवर्तन भइरहने, विश्वासको मत लिई रहनुपर्ने अवस्थाबाट कदापि देश अगाडि बढ्न सक्दैन। यो कुरा राजनीतिक दलका नेताहरू, नागरिक अगुवाहरूले बुझ्नु जरुरी देखिन्छ। गर्न कठिन छ, तर असंभव छैन। प्रमुख दलका नेतृत्वले फेरि एउटा ऐतिहासिक निर्णय लिनुपर्छ। नयाँ पिँढीले व्यवस्था परिवर्तन होइन, देशको विकास गरेर जनताको अवस्था परिवर्तन गर्नेतिर लाग्नैपर्छ।"
मिथिलामा आज होली : अबिरसँगै धूलो पनि उडाइँदै,"विराटनगर : असत्यमाथि सत्यको जीत तथा सामाजिक सदभाव बढाउने पर्वको रुपमा रहेको होलीको रौनकता सर्वत्र छाएको छ । एकअर्काबीचमा रहेको पुरानो मनमुटावलाई समाप्त गरी समाजमा सद्भाव र आपसी प्रेम बढाउने प्रतिकको रुपमा मनाउने होली पर्वको रौनकता केहि दिनयता सर्वत्र छाएको हो । आइतबार पहाड तथा सोमवार तराईमधेशमा होली मनाउने भएपनि यस वर्ष होलीको मौलिक अझ व्यापक रुपमा स्थापना गर्न मधेश प्रदेशमा मङलवार समेत होली मनाउने तय भएको छ । पहाडमा होली खेलेर होलीका दहन गर्ने र मिथिलामा होलीका दहन गरेर होली खेल्ने परम्परा रहेका नेपालमा दुई दिन होली हुने गरेको धार्मिक गुरुले बताएका छन् । पहाड तथा शहरी क्षेत्रमा आइतबार नै होली मनाएका छन् भने सोमबार (आज)तराई मधेशमा होली मनाउने लागेको हो । आइतबार साँझ तराई मधेशमा होलीका दहन हुने पण्डित महेन्द्रनारायण ठाकुरले बताए । फागुका दिन रङ्गअबिर खेलेर बेलुका होलिका दहन गरिएको स्थानमा गएर खरानी उडाउँदै 'जे जीवे से खेले फागु जे मरे से लेखा ले भन्दै त्यहाँबाट चैतावर गीत (चैत महिनाको गीत) गाउँदै फर्किने गरिन्छ। पहिले पहिले गाउँघरमा दूध र मसलामिश्रित भाङ तयार हुन्थ्यो। होलैता समूहमा प्रत्येक टोलको मानिसहरू सहभागी हुन्थे र उनीहरू घरघरमा पुगेर होली गीत गाउने गर्थे। होलैतालाई भाङ,अबिर,पान र मसालेदार सुपारी प्रदान गरी विदा गरिन्थ्यो। होलीमा भाङलाई अहिले मदिराले विस्थापित गरेको छ। तराईका जिल्लामा फागु पूर्णिमाको भोलिपल्ट मनाइने होलीमा पहिला भगवानलाई रङ्ग चढाएर र आफ्ना परिवारका सदस्यसँग रङ्ग लगाएपछि आफन्त र छिमेकीसँग खेल्ने गरिन्छ। फागुको धार्मिकभन्दा पनि सांस्कृतिक महत्व रहेको छ। होलीमा रङ्ग र अबिरसँगै धुलो पनि उडाइन्छ । प्राध्यापक परमेश्वर कापडीले रङ्ग अबिरको खेलसँगै धुरखेल (धुलो उडाउने खेल) पनि मिथिलामा हुन्छ। विसंगतिहरुलाई उडाउँदै नयाँ वर्षको सुखद शुभारम्भ होलीको दिनबाट हुन्छ। होलीले समाजमा आपसी रिस,द्वेष र वैमनस्यताहरूलाई बिर्साएर सदभाव र मेलमिलापका साथ अगाडि बढाउने मान्यता छ । होली प्रारम्भ भएदेखि गाइने गीत र होली सकिएपछि गाइने गीतमा धेरै भिन्नता देखिन्छ । डारेवतीरमण लालले होलीमा होलिका दहनको कुनै प्रसंग नरहेको बताउँछन्। उनले भने,'होलिका दहनको खुशियाली मनाउन होली खेलिएको होइन। होलीमा होलिकारूपि विकृतीको दहन गरिने भनिएपनि यो कहिलेदेखि फागुमा जोडियो, त्यसको यकिन छैन।' आधुनिकताको विकाससँगै मधेशका युवाशक्तिले परम्परागत रुपमा मिथिलाको लोक सस्कृतिसँग जोडिएको होली पर्व प्रति आकर्षक नहुँदा रौनकतामा कमी आएको छ । पछिल्लो समय शहरी क्षेत्रमा पनि होलीको मौलिक परम्परा स्थापीत गर्न र युवा पुस्तालाई त्यस तर्फ आकर्षीत विभिन्न कार्यक्रम गर्ने गरेको पाइएको छ । मिथिला संस्कृति संरक्षण तथा प्रवद्र्धनमा संक्रियताका साथ लागेको विराटनगरका प्रविण नारायण चौधरीले होलीको मौलिक परम्परा स्थापना गर्न युवा पुस्तालाई त्यस त्यस तर्फ आकर्षण गर्नुको विकल्प नभएको बताए । बसन्त ऋतुको आगमनसँगै श्रीपञ्चमीदेखि फागु पूर्णिमासम्म मिथिलाञ्चलका घर, गाउँटोल, छिमेकमा गाइने माधुर्यता र प्रेमभावपूर्ण होली गीत गाउने चलन हराउन थालेका छन् । तर, होली नजिकिदै जाँदा समाजका अगुवाहरूले दसई दिनदेखि होली गाउन थालेका छन् । मिथिला समाज गृहस्थी अर्थात कृर्षी पेसामा अधारित रहेकाले संस्कृतिको परिवेश समेत त्यही अनुकूल नै रहेकाले पहेरदारी गरेर अघि बढ्नुपर्नेछ । होली पछि गहुँ भित्राउन किसानलाई हम्मेहम्मे रहेको बेला भेटघाट पात्लिने भएकाले करिब एक महिनासम्म समाजका अगुवाहरूले विभिन्न प्रकारका उतार चढाउ र दु:खको साथै प्राप्त गरेको सफलताका विषयमा केन्द्रित भएर कुराकानी समेत गर्ने गरेको थियो । अहोरात्रसम्म समाजका अगुवा तथा युवाहरूले एक महिनासम्म होलीका गाउँदै आएकोमा विगत १० वर्षदेखि क्रमिक रुपम कमी आएको सप्तरीका योगेन्द्र मण्डलले बताए । परम्परागत रुपमा मनाइँदै आएको ढोल,मृदङ्ग नै बज्न थालेको छ ,चौधरीले भने,यद्यपि थोरै मात्रामा ग्रामीण भेगमा भने केहि दिन देखि कतैकतै सुनिन्छ । होली गीतमा पहिले कामोत्सवको मर्म, धामिर्क र आध्यात्मिक विशिष्टता, जीवनको उमङ्ग, ऊर्जा, संस्कृतिको प्रभाव, परम्पराको आधार, पिरती तथा उन्मुक्ति लुकेको हुन्थ्यो । तर, आधुनिकता र शहरीकरणले उच्छृङखल गीतहरु आएकाले माधुर्यता र प्रेमभाव मिसिएको होली गीत विरलै सुन्न पाइने गरेको दानालाल योगेन्द्र मण्डलले बताए । जोगिरा सररर कौन तालपर ढोलक बाजे, कौन ताल मृदङ्गकौन तालपर गारिया नाचे, कौन तालपर हम गीत सुन्न सकिन्छ , मृदङ्ग, ढोल, डम्फुको स्वर नै सुनिन्छ । सांस्कृतिक एवम् ऐतिहासिक पर्व फागुले होलीको पौराणिकता, दिनहुँजसो हुने झैझगडा, राग द्वेषका कारण होली पर्वको रौनकता हराएको पाइन्छ ।"
एकै गाउँका फरार २३ जना प्रतिवादी पक्राउ,"उदयपुर : उदयपुरमा एकैदिन २३ जना फरार प्रतिवादी पक्राउ परेका छन्। जिल्ला प्रहरी कार्यालयबाट खटिएको विशेष प्रहरी टोलीले विभिन्न मुद्दामा फरार रहेका उनीहरूलाई पक्राउ गरेको हो। जिल्ला अदालतबाट फैसलापछि सजाय भुक्तान नगरी फरार रहेका उनीहरूलाई पक्राउ गरी कारागार चलान गरिएको प्रहरी कार्यालयका सूचना अधिकारी डीएसपी हरिनन्दन चौधरीले जानकारी दिए। उनका अनुसार सार्वजनिक अपराध मुद्दामा चार हजार ८०० जरिवाना तोकिएका त्रियुगा नगरपालिका १४ का औतार सिंह राई, सोही मुद्दामा चार हजार जरिवाना तोकिएकाहरू सोही ठाउँका युवराज राई, विवेक राई पक्राउ परेका हुन्। त्यसैगरी वन मुद्दामा ७९७ जरिवाना भएका सोही ठाउँका छविलाल मगर, लुटपाट मुद्दामा १४१ जरिवाना पाएका सोही ठाउँका यादवबहादुर राई, गाली बेइज्जती मुद्दामा १२५ जरिवाना तोकिएका यादव राई, सोही मुद्दामा ५० रुपैयाँ जरिवाना भएका वडा नम्बर १५ का चन्द्रबहादुर पुरी रहेका छन्। प्रहरीले गाली बैइज्जती मुद्दामा ५० जरिवाना भएका वडा नम्बर १५ का मोतिलाल पुरी, कृष्णा कुमारी पुरी, बालकुमारी पुरी, चित्रमाया पुरी, लुटपाट मुद्दामा ८७ रुपैयाँ जरिवाना भएका चन्द्रबहादुर पुरी, मोतिलाल पुरी, कृष्णाकुमारी पुरी, बालकुमारी पुरी, चित्रमाया पुरी पक्राउ परेको डीएसपी चौधरीले बताए। त्यसैगरी जालसाजी मुद्दामा ६२ रुपैयाँ जरिवाना तोकिएका पेशलकुमार मगर, चूडामणि मगर, पारस मगर, शान्ता मगर, नरमाया मगर, टेकबहादुर मगर र बहुविवाह मुद्दामा ५० रुपैयाँ जरिवाना तोकिएका रेणुका मगर रहेको उनले बताए।"
"अछाममा ट्याक्टर दुर्घटना : पाँचजनाको मृत्यु, तीन घाइते",अछाम : अछाममा ट्याक्टर दुर्घटना हुँदा पाँचजनाको मृत्यु भएको छ। सोमबार बिहान मेल्लेख गाउँपालिका वडा नम्बर ७ नन्देगडाको सुयडीमा ट्याक्टर दुर्घटना हुँदा पाँचजनाको मृत्यु भएको जिल्ला प्रहरी कार्यालय अछामले जानकारी दिएको छ। षोडशाबाट साँफेबगरतर्फ आउँदै गरेको ०१००२ त ४९७९ नम्बरको ट्याक्टर सुयडी नजिकै दुर्घटना भएको हो । दुर्घटनामा तीनजना गम्भीर घाइते भएका छन्। उनीहरूलाई उपचारका लागि बयलपाटा अस्पताल लगिएको छ। दुर्घटनाको विस्तृत विवरण आउन बाँकी छ।
दोस्रो काठेखोला गाउँपालिका अध्यक्ष कप हुने,"बागलुङ : काठेखोला गाउँपालिकामा दोस्रो काठेखोला गाउँपालिका अध्यक्ष कप खेलकुद, साहित्य एवं सांगीतिक प्रतियोगिता हुने भएको छ। काठेखोला गाउँपालिकाका आयोजना र काठेखोला गाउँपालिका स्तरीय कला, संस्कृति तथा खेलकुद विकास समितिको संयोजन र व्यवस्थापनमा चैत्र २८ गतेदेखि वैशाख १ गतेसम्म वडा नम्बर २ भीमापोखरा अक्षेते बजारमा प्रतियोगिता सञ्चालन हुने सोमबार पत्रकार सम्मेलन गरी बताइएको छ। काठेखोला गाउँपालिका स्तरीय कला, संस्कृति तथा खेलकुद विकास समितिका संयोजक टिका संगम विकले गाउँपालिका क्षेत्रभित्र रहेका कला, साहित्य, संगीत र खेलकुद क्षेत्रको प्रतिभाहरूको संरक्षण, सम्वर्द्धन र प्रवर्द्धन गर्ने उद्देश्यले कपको आयोजना गरिएको बताए। उनले कार्यक्रमको माध्यमबाट गाउँपालिकाभित्र रहेका पर्यटकीय क्षेत्रहरुको प्रचारप्रसार एवं प्रवर्द्धन गर्ने, खेलकुद, कला साहित्य र संगीतको माध्यमबाट सभ्य संस्कृतियुक्त शिक्षित, सक्षम, समुन्नत, विकसित, आत्मनिर्भरता सहितको समृद्धि काठेखोला निर्माण गर्ने, युवालाई खेलकुद क्षेत्रमा आकर्षित गरी काठेखोलाको खेल क्षेत्रलाई थप व्यवस्थित गर्ने र लोपोन्मुख स्थानीय कला संस्कृतिको संरक्षण गर्ने उद्देश्य रहेको बताए। काठेखोला गाउँपालिकाका अध्यक्ष राजु थापाले प्रतियोगितामा गाउँपालिकाको प्रचलित एवम् पौराणिक कला, संस्कृतिहरूको संरक्षण, सम्वर्द्धन एवं प्रदर्शन गर्ने बताए। उनले प्रतियोगिताको माध्यमबाट गाउँपालिकामा रहेका संगीत संग्राहलय र जनजाति संग्रहालयको थप प्रचारप्रसार गरिने बताए। सो अवसरमा वडास्तरीय पुरुष भलिबल प्रतियोगिता, दोस्रो काठेखोला लोकतारा२०८० (गायन प्रतियोगिता), दोस्रो काठेखोला गजल प्रतियोगिता, सामूहिक नृत्य प्रतियोगिता, खुल्ला ताराखेल प्रतियोगिता, ब्याडमिन्टन प्रतियोगिता, काठेखोला प्रतिभा सम्मान२०८०, सोरठी, पञ्चेवाजा, भजन लगायतका स्थानीय झाँकी प्रदर्शनी र यानीमाया, झाम्रे, सालैजो लगायतका सांगीतिक प्रस्तुति हुने संयोजक विकले बताए। पत्रकार सम्मेलनमा गाउँपालिकाका अध्यक्ष राजु थापाले कपको लागो सार्वजनिक गरेका थिए। वडास्तरीय पुरुष भलिबल प्रतियोगितामा काठेखोला गाउँपालिका भित्रका प्रत्यके वडाबाट एक वटा टिमले सहभागिता जनाउने कार्यक्रम संयोजक विकले बताए। भलिबल प्रतियोगिताको प्रथमले १ लाख, द्वितीयले ६० हजार र तृतीयले ३० हजार रुपैयाँ प्राप्त गर्नेछन्। दोस्रो काठेखोला लोक तारा२०८० (गायन प्रतियोगिता) तीन चरणमा सञ्चालन गरिने संयोजक विकले बताए। उनले पहिलो चरण र दोस्रो चरण भीमसेन माविको सभाहलमा सञ्चालन हुने र अन्तिम चरणको कार्यक्रममा ७ जना प्रतियोगितहरु बीच कार्यक्रमस्थल अक्षेते बजारमा सञ्चालन गरिने बताए। लोकतारा विजेताले ३० हजार फष्ट रनरअफले २० हजार, सेकेन्ड रनरअपले १० हजार रुपैयाँ प्राप्त गर्ने आयोजकले जनाएको छ। यस्तै गजल प्रतियोगिताको प्रथमले १५ हजार, द्वितीयले १० हजार र तृतीयले ५ हजार रुपैयाँ प्राप्त गर्नेछन् भने सामूहिक नृत्य प्रतियोगिताको प्रथमले २० हजार, द्वितीयले १५ हजार र तृतीयले १० हजार रुपैयाँ प्राप्त गर्नेछन्। यस्तै खुल्ला ताराखेल प्रतियोगिताको विजेताले ५० हजार र द्वितीयले ३० हजार रुपैयाँ प्राप्त गर्ने संयोजक विकले बताए। यस्तै व्याडमिन्टन प्रतियोगिताको विजेताले १० हजार र द्वितीयले ५ हजार रुपैयाँ प्राप्त गर्ने आयोजकले जनाएकोछ। प्रतियोगिताको लागि गाउँपालिकाले २० लाख रुपैयाँ विनियोजित गरेको गाउँपालिकाका प्रमुख प्रशासकीय अधिकृत खगराज गौतमले बताए। उनले काठेखोला गाउँपालिकाको १३ औं गाउँसभाबाट ५ लाख र १४ औं गाउँसभाबाट १५ लाख रुपैयाँ विनियोजित गरिएको बताए। कार्यक्रम सञ्चालनका लागि गाउँपालिकाका प्रवक्ता तथा कला संस्कृति तथा खेलकुद विकास समितिका संयोजक टिकासंगम विकको संयोजकत्वमा ५ सदस्य सचिवालय गठन गरिएको छ। सचिवालयको सदस्यमा कृष्णप्रसाद कँडेल, डिलबहादुर कार्की, बाबुराम भण्डारी र मनोज कार्की रहेका छन्।"
३८ बाट ७ दिनमा झर्यो रानाथारुको होली,"महेन्द्रनगर : पश्चिम नेपालको कैलाली र कञ्चनपुरमा मात्रै बसोबास रहेको राना समुदायको होली अन्य समुदायको भन्दा पृथक छ। यस समुदायको सबैभन्दा ठूलो चाडका रूपमा होली पर्व रहेको छ। राना समुदायमा होरी पर्व माघ पूर्णिमाबाट सुरु हुन्छ। पहिले राना समुदायले माघको पूर्णिमादेखि फागु पूर्णिमासम्म जिउँदो होली र फागु पूर्णिमापछिको आठौं दिन मृत होली गरी जम्मा ३८ दिन धुमधामसँग पर्व मनाउँथ्यो। पछिल्लो सयम ३८ दिनको होली साता दिनमा खुम्चिन थालेको छ। विशेष महत्व बोकेको राना होलीका विभिन्न समय, अवस्था र प्रहरसँगै गीतका भाका र लय फरक छन्। सोही अनुसारका होलीमा नाचिने नृत्यका तरिका समेत फरक छन्। सादा होली, पुरुषमहिलाको ठडौंवा होली, पुरुषमहिलाको लोहोकौंवा होली, कलाकार, खिचडी होली आदि राना थारूहरूले खेल्ने होली नृत्यका तरिका हुन्। राना समुदायका जानकारहरूका अनुसार सुरुको दिन होलीको प्रतीक स्थापना गर्ने दिन हो। माघ महिनाको पूर्णिमाको दिन दाजुभाइहरूले गुइँठा, काठदाउरा, तोरीको सुकेको डाँठ एकै ठाउँमा थुपार्छन्। गाउँको चाकर अर्थात् चौकीदारले घर घरबाट ल्याएको पूजा सामग्रीसहित होलीको प्रतीक पुतला स्थापना गर्ने प्रचलन रहेको भीमदत्त नगरपालिका१९ का साहेव रानाले बताए। यसरी होली राख्ने परम्परागत चलनलाई राना भाषामा होरी धरन भनिन्छ। यसरी होलीको प्रतीक स्थापना गर्ने क्रममा र गरिसकेपछि उपस्थित सबै मिलेर ढोल बजाउने र गीत गाउँदै नाच्ने गरिन्छ। गाउँभरिका महिला पुरुष, वृद्धदेखि बालकसम्म सबै जना होलीमा रमाउँछन्, रानाले भने, होली खेलेकै घरमा खाना खाने र रातभरि होली खेलेर रमाइलो गर्ने चलन छ। राना समुदायका जानकारहरूका अनुसार हिरण्यकश्यपले विष्णु भगवानका भक्त आफ्नो छोरा प्रल्हादलाई अग्निमा नजल्ने बरदान पाएकी आफ्नी बहिनी होलिकालाई आफ्नो काखमा राखेर जलाउन आदेश दिएका थिए। प्रल्हाद पनि आफ्नो बुवाको कुरा नकाटी फुपू होलिकाको काखमा बसे। जब होलिकालाई आगो लगाइयो, त्यस समय होलिका जलेर खरानी भइन् भने प्रल्हादलाई अग्निले केही गर्न सकेन। त्यस दिनदेखि असत्यमाथि सत्यको विजय भयो भनेर रानाहरूले होली पर्व मनाउने गरेको कथन छ। फागु पूर्णिमाको दिन बिहान सबैले सरसफाइ गरी मीठामीठा खानेकुरा पकाइ खाने परम्परा छ। सोही दिन दिउँसो करिब ३४ बजे गाउँका सबै दाजुभाइ दिदीबहिनी आआफ्नै परम्परागत पहिरनमा सजिएर होलीको पुतला दोहन गरिएको ठाउँमा गई चामल, गहुँ वा जौ चढाउँदै जलेको गुइँठालगायत अन्य काठ दाउराको खरानीको टीका लगाउने स्थानीय मधोवर रानाले बताए। यस दिन वर्षभरिका दुःख कष्टलाई बिर्सने, छरछिमेकमा हुने आपसी मतभेद, लडाइँ, झगडा एवं हरेक प्रकारका बेमेलहरू त्यागेर राम राम भन्दै भेटघाट गर्ने दिन हो, रानाले भनिन्, होलीको टीका लगाउनु पूर्व आगो निभाउन र त्यसपछि टीका लगाउन खेलिने होलीमा गाइने गीतको छुट्टाछुट्टै भाका हुन्छन्। होलीकै अवसर पारी सामाजिक सद्भाव एवं आपसी सम्बन्ध बलियो बनाउन पालैपालो छरछिमेकमासमेत निम्ता गरी भोज खुवाउने परम्परा चलिआएको उनले बताइन्।"
होलीमा पक्राउ परेकामध्ये १०५ जना छुटे,"काठमाडौं : होलीमा जथाभावी रङ दल्ने तथा होहल्ला गरेको आरोपमा पक्राउ परेका दुई सय ७७ मध्ये एक सय पाँच जना छुटेका छन् । जिल्ला प्रहरी परिसर काठमाडौँले उनीहरूलाई काठमाडौँका विभिन्न स्थानबाट आइतबार पक्राउ गरेको थियो । आइतबार राति छाडिएकामा एक सय दुई पुरुष र तीन जना महिला रहेको जिल्ला प्रहरी परिसर काठमाडौंका प्रमुख तथा प्रहरी वरिष्ठ उपरीक्षक भूपेन्द्र खत्रीले जानकारी दिए। उनले भने,'फागुपूर्णिमाका दिन नियम विपरीत काम गर्ने उनीहरु नियन्त्रणमा लिएका थियौँ,उनीहरुको अवस्था हेरेर एक सय पाँच जनालाई गएराति उनीहरुको परिवारको जिम्मा लगाइएको छ । राति थप केही पक्राउ परेका छन्,उनीहरु सबैको हकमा छानबिन भइरहेको छ ।' जिल्ला प्रहरी परिसर काठमाडौँको टोलीले दुई पाङ्ग्रे सवारी तीन सय वटा र चारपाङ्ग्रे्रे सात वटा सवारी साधनलई नियन्त्रणमा लिइ ट्राफिक प्रहरीको जिम्मा लगाइएको छ । लापसे, मापसे गरी सवारी साधन चलाउने तथा कागजपत्र नबोक्ने, हेल्मेट नलगाई सवारी चलाएको अभियोगमा उनीहरुलाई सवारी साधन नियन्त्रणमा लिइएको हो । फागुपूर्णिमा अर्थात होली पर्वलाई सुरक्षित बनाउने भन्दै प्रहरीले हिजो आइतबार उपत्यकामा विशेष सुरक्षा व्यवस्था लागू गरेको थियो । विभिन्न ठाउँमा ट्राफिक चेकिङदेखि सादा पोसाकसहित गरी कूल तीन हजार प्रहरी खटाइएको थियो भने ड्रोनबाट समेत निगरानी गरिएको थियो ।"
भूकम्पले भत्काएका विद्यालय भवन पुन: निर्माण गर्न सरकारले रकम दिने,"काठमाडौं : सरकारले भूकम्पले क्षति पुगेका विद्यालय भवन पुनः निर्माणका लागि आवश्यक रकम दिने भएको छ । भूकम्पबाट क्षति गरेको शैक्षिक संस्थाका भवन पुनः निर्माण गर्न राष्ट्रपति शैक्षिक सुधार कार्यक्रमको बजेटबाट रकम निकासा गर्न लागिएको हो। सोमबार अर्थमन्त्री वर्षमान पुन र शिक्षामन्त्री सुमना श्रेष्ठसहित दुवै मन्त्रालयका प्रशासनिक नेतृत्वबीच अर्थ मन्त्रालयमा भएको छलफलपछि रकम दिन सहमति भएको हो । भूकम्पका कारण जाजरकोट, रुकुमपश्चिम र बझाङमा गरी ७ सय बढी विद्यालय भवन भग्नावशेषमा परिणत भएका थिए । छलफललगत्तै अर्थमन्त्री पुनले चालु आर्थिक वर्षमा राष्ट्रपति शैक्षिक सुधार कार्यक्रमका लागि विनियोजन भएर खर्च हुन बाँकी रहेको रकम विद्यालय भवन पुनः निर्माणमा खर्च गर्न कर्मचारीलाई निर्देशन दिएका छन् । जाजरकोटको बारेकोट गाउँपालिका१ लामिडाँडा केन्द्रबिन्दु भएर गत १७ कात्तिको राति ६४ रेक्टर स्केलको भूकम्प गएको थियो । भूकम्पका कारण तीन जिल्लामा पूर्ण र आंशिक गरी करिब ७ सय विद्यालय भवन भत्किएका थिए । यस्तै दुई मन्त्रालयबीच आगामी आर्थिक वर्ष २०८१०८१ देखि राष्ट्रपति शैक्षिक सुधार शीर्षकमा बजेट विनियोजन नगर्ने सहमति भएको छ । आगामी आर्थिक वर्षमा नवप्रवर्तन शीर्षकमा पनि बजेट वृद्धि गरिने अर्थ मन्त्रालयको तयारी छ । पुनले भने,परिणाम नदिने खालका कार्यक्रम हटाएर नवप्रवर्तनलगायत नयाँ कार्यक्रममा बजेट बढाउने नीति लिइनेछ।"
बूढीगण्डकी करिडोरमा १३ सय मेगावाटको अरु आयोजना,"गोरखा : १२०० मेगावाटको बूढीगण्डकी जलविद्युत आयोजना स्थलभन्दा माथि १३०० मेगावाटका अरु जलविद्युत आयोजनाहरू प्रक्रियामा रहेका छन्। आरुघाट, धार्चे र चुमनुब्री गाउँपालिकाका विभिन्न २० ठाउँबाट १३४५ मेगावाट जलविद्युत उत्पादनका लागि अनुमति लिइसकेका सम्बन्धित पालिकाहरूले जानकारी दिएका छन्। तीमध्ये कुनै सर्भे लाइसेन्स लिएर काम गरिरहेका छन् भने कुनैले निर्माणको लाइसेन्स लिएर बसेका धार्चे गाउँपालिकाका प्रमुख लक्ष्मण गुरुङले जानकारी दिए। निर्माणस्थलसम्म सडक सञ्जालले नजोडेको तथा अन्य पूर्वाधार नभएकाले ती आयोजना निर्माणमा ढिलाइ भइरहेको उनले बताए। आर्खेतभन्दा तल १२०० मेगावाटको बूढीगण्डकी जलाशययुक्त जलविद्युत आयोजनाले मुआब्जा दिएर निर्माणको तयारीमा छ। त्यसभन्दा माथि आरुघाट, धार्चे र चुमनुब्री गाउँपालिकाका विभिन्न २० ठाउँमा १३४५ मेगावाट जलविद्युत उत्पादनका लागि विद्युत विकास विभागबाट सर्भेको तथा निर्माणको अनुमति लिएर बसेका हुन्। तर पूर्वाधार नहुँदा आयोजनाको काम हुन नसकेको विद्युत उत्पादक वीरबहादुर घलेले बताए। देख्ने मान्छेलाई लाग्न सक्छ, कम्पनीहरूले झोलामा खोला बोकेर हिँडिरहेका छन्, अझ नबुझ्नेहरूले कैयौ अनर्गल आरोप लगाइरहेका हुन सक्छन्, तर कम्पनीहरूले किन आयोजना बनाउन सकेनन् ? खोज अनुसन्धानको विषय छ, घलेले भने, अर्बौँ खर्च गरेर उत्पादन गरेको विजुली कहाँ लगेर जोड्ने ? सरकारले कम्पनीहरूलाई त्यो वातावरण बनाइदिनुपर्यो। माछाखोलामा उत्पादन गरेको विजुली धादिङको बुढाथुम ट्रान्समिशनमा लगेर जोडेको छ। त्यहाँको सबस्टेशनको क्षमता जम्मा १६ मेगावाटसम्मको हो। तर सुपरमाछाखोला ४५ मेगावाट, माछाखोला १६ मेगावाट, दोभानखोला २४५ मेगावाट र यारुखोला ३०५ मेगावाटले निर्माणको अनुमति लिएर बसेका छन्। यहाँबाट उत्पादन गरेको विजुली जोड्ने स्वीट यार्ड पनि छैन, राष्ट्रिय प्रशारणमा पठाउनका लागि ट्रान्समिशन लाइन पनि छैन। उनले तत्कालका लागि र दीर्घकालका लागि ट्रान्समिशन लाइन र सबस्टेशन निर्माण गर्नुपर्ने तर्क गरे। बूढीगण्डकी करिडोरमा उत्पादन हुने विजुली राष्ट्रिय प्रशारणमा जोड्नका लागि सरकारले तत्कालका लागि सिरानचोकमा निर्माण हुँदै गरेको १३२ केभीए प्रशारण लाइनमा जोड्ने व्यवस्था मिलाउनु पर्छ, घलेले भने, दीर्घकालका लागि ४२० केभीएको प्रशारण लाइन र स्वीचयार्ड निर्माण गर्नुपर्छ। माछाखोला आसपासका क्षेत्रमा ४३२ केभीए क्षमताको धार्चे सबस्टेशन, स्वीचिङयार्ड र ट्रान्समिशन लाइन निर्माणको अपरिहार्य रहेको उनले बताए। आरुघाट, धार्चे र चुमनुब्रीका विभिन्न खण्डबाट उत्पादनका लागि निजी कम्पनीहरूले अनुमति लिएर बसेको तर निर्माण कार्य आरम्भ नगरेकाले यथाशीघ्र निर्माण प्रक्रियामा जानुपर्ने आरुघाट गाउँपालिकाका प्रमुख राजु गुरुङको जोड छ। साथै निर्माण कम्पनीहरूलाई काम गर्ने वातावरण निर्माण गरिदिन नेपाल सरकारसँग उनको आग्रह छ। साथै जलविद्युत आयोजना निर्माणस्थलसम्म पुग्न पहुँचमार्ग, पुल लगायतका पूर्वाधारको खाँचो औँल्याउँदै त्यस्ता पूर्वाधार निर्माण गर्ने दायित्व पनि नेपाल सरकारको भएकाले त्यसका लागि पनि उनले नेपाल सरकारको ध्यानाकर्षण गराए। बूढीगण्डकी करिडोरका दुवैतर्फ निकै अग्लाअग्ला पहाड र ठूलाठूला पहरा भएकाले बूढीगण्डकी किनार, खोँचहरूमा बस्ती तथा ग्रामीण बजारहरू छन्। ट्रान्समिशन लाइन पनि खोचखोचै निर्माण गर्नुपर्ने हुँदा जटिलता आउने चुमनुब्री गाउँपालिकाका अध्यक्ष निमा लामाको भनाइ छ। बस्ती पनि बूढीगण्डकी खोचम छ। ट्रान्समिशन लाइनको तार पनि खोचखोचै तान्नुपर्छ, लामाले भने, बस्तीको माथिमाथि हाइटेन्सन लाइन तान्न नमिल्ने हुँदा बस्तीहरूलाई वैकल्पिक ठाउँमा एकीकृत बस्तीका रुपमा पुनस्थापित गर्नु उपयुक्त हुन्छ। विद्युत उत्पादक कम्पनीहरूलाई चाँडोभन्दा चाँडो विद्युत उत्पादनको काम गर्न आग्रह गर्दै उनले त्यसको वातावरण बनाउन स्थानीय सरकार आतुर रहेको उनले बताए। आरुघाट, धार्चे र चुमनुब्री गाउँपालिका जलविद्युत उत्पादनका दृष्टिकोणले धेरै महत्वपूर्ण ठाउँ भएकाले यहाँको विकास जलविद्युतबाटै सम्भव रहेको आरुघाट गाउँपालिकाका अध्यक्ष राजु गुरुङको भनाइ छ। जलविद्युतबाट प्राप्त राजस्व, जलविद्युत आयोजनाले सिर्जना गरेको रोजगारीको अवसर आदिले यहाँको अर्थतन्त्र सुदृढ हुने र यस क्षेत्रको विकास र संवृद्धि हुने उनको भनाइ थियो। त्यसैले यहाँ विद्युत उत्पादनको अनुमति लिएका कम्पनीहरूले यथाशीघ्र काम सुरु गर्नुपर्ने उनको जोड थियो। आरुघाट, धार्चे र चुमनुब्रीमा जलविद्युत उत्पादन सम्भावना र चुनौतीका विषयमा उर्जामन्त्री शक्ति बस्नेतको उपस्थितिमा राजधानीमा आयोजित कार्यक्रममा बोल्ने वक्ताहरूले पूर्वाधार अभावका कारण आयोजना निर्माण हुन नसकेको भन्दै उर्जामन्त्री बस्नेतको ध्यानाकर्षण गराए। कार्यक्रमका वक्ताहरूको माग सुनेपछि जलस्रोत, ऊर्जा तथा सिँचाइमन्त्री शक्तिबहादुर बस्नेतले स्थानीयको माग पूरा गर्न मन्त्रालय तयार रहेको बताए। त्यसका लागि प्रभावित क्षेत्रबाट स्पष्ट खाकासहितको प्रस्तावहरू माग भई आएमा तदनुरूप काम गर्न मन्त्रालय तत्पर रहेको उनको भनाइ थियो।"
ललितपुरमा दुई समुहबीच झडप : दुई जनाको मृत्यु,काठमाडौं : ललितपुरको धोलाहिटीमा दुई समूहबीच झडप हुँदा २ जनाको मृत्यु भएको छ। आइतबार राती ललितपुरको धोलाहिटीमा झडप हुँदा २ युवकको मृत्यु भएको जिल्ला प्रहरी परिसर ललितपुरका प्रवक्ता एसपी नरेसराज सुवेदीले जानकारी दिए। झडपमा परी मृत्यु हुनेमा सुनसरी घर भई धोलाहिटी बस्ने २८ वर्षीय रोबस राई र पाँचथर घर भई खुमलटार बस्ने ३० वर्षीय पुजन राई रहेका सुवेदीले जानकारी दिए। मृतक पुजनको शव सुमेरु अस्पताल र रोबसको शव पाटनमा राखिएको उनले बताए। छुरा प्रहारबाट एकजनाको छातीको छेउमा र अर्कोको तिघ्रामा गहिरो चोट लागेको एसपी सुवेदीले बताए। झडपमा संलग्न भएको आरोपमा अन्य १८ जनालाई नियन्त्रणमा लिएको उनले बताए। उनीहरुको धारिलो हतियार प्रयोग गरी हत्या गरिएको प्रहरीले जनाएको छ। अस्पतालमा साथीले उपचारका लागि राती ११ बजे लगेपछि मात्र प्रहरीले जानकारी पाएको र सो घटनाको बारेमा थप अनुसन्धान भइरहेको एसपी सुवेदीले बताए।
३९ जना सुकुम्वासीलाई लालपूर्जा,"उदयपुर : राष्ट्रिय भूमि आयोग विघटनसँगै उदयपुरमा ३९ जना सुकुम्वासीले जग्गाधनी प्रमाणपत्र प्राप्त गरेका छन्। आयोगको जिल्ला कार्यालयले बेलका र चौदण्डीगढी नगरपालिका क्षेत्रका सुकुम्वासीलाई लालपूर्जा वितरण गरेको हो। पहिलो चरणमा २०७९ सालमा बेलका५ का ११ परिवार र दोस्रो चरणमा आइतबार चौदण्डीगढी नगरपालिका२ का २८ घरपरिवारले भूमिहीन सुकुम्वासी लालपूर्जा प्राप्त गरेका हुन्। नयाँ सत्ता समीकरणसँगै आयोग गठन र विघटन भइरहने परम्पराले कुनै पनि आयोगले काम गर्न नसक्दा जनताले लालपुर्जा पाउन सकेका छैनन्। आयोगका नाममा बर्सेनि तलब भत्ता, सेवासुविधा, इन्धन खर्च करोडौ खर्च हुन्छ प्रक्रिया बढ्छ तर वितरणको सँघारमा पुगेपछि विघटन हुँदा सर्वसाधरणले पुर्जा नपाएका हुन्। नयाँ आयोग गठन भए पनि पुरानाले गरेको कामको स्वामित्व नलिई नयाँ ढंगले काम सुरु गर्दा समस्या यथावत् रहेको चौदण्डीगढी नगरपालिकाका मेयर कालुमान लामाले बताए। विगतको कामलाई निरन्तरता दिने हो भने पुर्जा पाउन असहज नहुने बताए। गत चैत्र ८ गतेको मन्त्रिपरिषद् बैठकले केशव पौडेल नेतृत्वको राष्ट्रिय भूमि आयोग विघटन गरेपछि भूमिहीन, दलित सुकुम्वासीले जग्गाधनी प्रमाणपुर्जा समयमा प्राप्त गर्ने कुरामा अझ शंका उत्पन्न हुँदै गर्दा नगरपालिकाले प्रक्रिया पूरा भएका २८ लालपूर्जा आइतबार वितरण गरेको हो। उनले खटिने कर्मचारीको सेवासुविधा आयोगले नदिँदा लालपूर्जा वितरण प्रक्रियालाई चाँडो टुङ्ग्याउन आवश्यक रकम विनियोजन गरे पनि ढिलासुस्तीका कारण विनियोजित रकम समेत खर्च हुन नसकेको बताए।"
सुदूरपश्चिम प्रदेशबाट ५५ हजार विद्यार्थी एसईई परीक्षा दिँदै,"डोटी : यही चैत्र १५ गतेदेखि सुरु हुने माध्यामिक शिक्षा परीक्षा (एसईई)मा सुदूरपश्चिम प्रदेशबाट ५५ हजार १० जना विद्यार्थीहरू परीक्षा दिने भएका छन् । सुदूरपश्चिम प्रदेश शिक्षा विकास निर्देशनालय दिपायल डोटीका सूचना अधिकारी कृष्ण बहादुर बोहराले दिएको जानकारी अनुसार यस वर्ष ५५ हजार विद्यार्थीमध्ये २७ हजार दुई सय ४४ छात्र र २७ हजार सात सय ६६ छात्रा रहेका छन् । परीक्षाको मिति नजिकिँदै गर्दा तयारी अन्तिम चरणमा पुगेको निर्देशनालयले जनाएको छ । प्रदेशका नौ वटै जिल्लाका लागि दुई सय ११ परीक्षा केन्द्र, दुई सय ११ केन्द्राध्यक्ष, तीन सय ७४ सहायक केन्द्राअध्यक्ष तोकिएको बोहराले बताए । त्यस्तै परीक्षाका लागि आवश्यकता अनुसार दुई हजार सात सय ४३ निरीक्षक, पाँच सय ५५ सहायक कर्मचारी, एक परीक्षा केन्द्रमा १५ जना खटिने गरी तीन हजार एक सय ६३ जना नेपाल प्रहरीका साथै एक हजार ९५ विद्यार्थीका सहयोगी गरेर कुल ८ हजार एक सय ४३ जना कर्मचारीहरू परिचालित हुने निर्देशनालयले जनाएको छ । परीक्षामा सहभागी हुने मध्य सबैभन्दा बढी कैलालीबाट रहेका छन् । कैलालीबाट १८ हजार सात सय २० परीक्षार्थी एसईईमा सहभागी हुँदै छन् । त्यस्तै कञ्चनपुरबाट १० हजार तीन सय ३५, बैतडीबाट पाँच हजार ८७, अछामबाट चार हजार नौ सय ५० विद्यार्थीले एसईई परीक्षा दिने भएका छन् । त्यस्तै बझाङ्गबाट चार हजार तीन सय ८०, डोटीबाट तीन हजार तीन सय २८, बाजुराबाट दुई हजार नौ सय ३४, दार्चुलाबाट दुई हजार सात सय ५० र डडेलधुराबाट दुई हजार पाँच सय ५७ विद्यार्थी परीक्षामा सहभागी हुने भएका छन् । यस वर्ष तीन वटा परीक्षा केन्द्र थप भएका छन् । गत वर्ष दुई सय आठ वटा परीक्षा केन्द्र रहेको भएपनी यस वर्ष तिन वटा बढेर दुई सय ११ रहेका निर्देशनालयले जनाएको छ । यस वर्ष दुई वटा कञ्चनपुर र एउटा बझाङ्गमा थप केन्द्र तोकिएको थियो । यस वर्ष परीक्षा नयाँ पाठ्यक्रम अनुसार हुने निर्देशनालयका सूचना अधिकारी बोहराले बताए । उनका अनुसार पहिला ८ सय पूर्णाङ्कको हुन्थ्यो भने अहिले ७ सयको हुनेछ । प्राविधिक तर्फ पनि पहिला १० विषय हुन्थ्यो भने अहिले ९ विषय रहेको उनले बताए । डोटीमा तीन हजार बढी विद्यार्थी एसईई परीक्षा दिँदै डोटी जिल्लाबाट माध्यमिक शिक्षा परीक्षा (एसईई) तीन हजार तीन सय २८ विद्यार्थीहरूले दिने भएका छन् । यही पुस १५ गते देखि सुरु हुन गइरहेको एसईई परीक्षामा नियमित र गे्रडबृद्धि तर्फ गरी तीन हजार तीन सय २८ विद्यार्थीहरु परीक्षामा सहभागी हुने शिक्षा विकास तथा समन्वय इकाई डोटीका प्रमुख राम दत्त भट्टले बताए । डोटी जिल्लामा १२ वटा परीक्षा केन्द्र रहेका छन् । जसमा सबै भन्दा बढी विद्यार्र्थी राधाकृष्ण माध्यामीक विद्यालय गोपघाट परीक्षा केन्द्रमा चार सय ९८ जना रहेका छन् । त्यसैगरी क्रमशः सरस्वती मावि सानागाउँ परीक्षा केन्द्रमा तीन सय ४४ जना, पद्म पब्लिक मुक्तिनारायण मावि सिलगढी परीक्षा केन्द्रमा तीन सय ४१ जना, दिल्पेश्वर मावि दिपायल परीक्षा केन्द्रमा तीन सय ६९ जना, सुजङ्ग बोर्डिङ स्कुल राजपुर परीक्षा केन्द्रमा तीन सय ७३ जना, ओम आधारभूत विद्यालय सायल परीक्षा केन्द्रमा दुई सय २७ जना रहेका छन् । त्यस्तै शारदा मावि मौवा परीक्षा केन्द्रमा दुई सय ९४ जना, झिमेमालीका मावि वायल परीक्षा केन्द्रमा दुई सय ३३ जना, खत्याडी मावि खत्याडी परीक्षा केन्द्रमा एक सय ४५ जना, रामपुर मावि बुडर परीक्षा केन्द्रमा एक सय ७२ जना, दुर्गा मावि लमौते परीक्षा केन्द्रमा एक सय २२ जना र बर्छैन मावि बर्छैन परीक्षा केन्द्रमा दुई सय १० जना विद्यार्थीहरु रहेका शिक्षा विकास तथा समन्वय इकाई डोटीले जनाएको छ । परीक्षाको मिति नजिकिँदै गर्दा तयारी अन्तिम चरणमा पुगेको शिक्षा विकास तथा समन्वय इकाई डोटीले जनाएको छ । प्रत्येक परीक्षा केन्द्रमा सम्बन्धित विद्यालयको प्रअ केन्द्राध्यक्ष रहेको समेत जनाइएको छ । परीक्षा बिहान ८ बजे देखि हुने भएको छ ।"
कटारीमा पुरुषको शव फेला,"उदयपुर: उदयपुरको कटारी नगरपालिका ५ छाउरीखोला नजिक एक पुरुषको शव वेवारिसे अवस्थामा फेला परेको छ । टाउको एकातिर शरीर अर्कोतर्फ रहेको अवस्थामा शव फेला परेको हो । खोला छेउको घारीमा नाम,थर,वतन नखुलेको अवस्थामा शव फेला परेको ईलाका प्रहरी कार्यालय कटारीका प्रमुख (डीएसपी)सुवास राईले बताए । स्थानीयले बेवारिसे अवस्थामा शव देखेपछि प्रहरीलाई खबर गरेका थिए । जानकारी पाए लगत्तै प्रहरी निरीक्षक उमेश महतोको नेतृत्वमा टोलीले घटनास्थलको प्रारम्भिक अनुसन्धान पछि थप प्रकृया सुरु गरिएको उनले बताए ।"
अछाममा ट्याक्टर दुर्घटना : मृतक ५ जनाकै सनाखत,"अछाम : अछामको मेल्लेख गाउँपालिकामा ट्याक्टर दुर्घटना हुँदा मृत्यु भएका ५ जनाकै सनाखत भएको छ। सोमबार बिहान मेल्लेख गाउँपालिका ७ नन्देगडाको सुयडामा ट्याक्टर दुर्घटना हुँदा ५ जनाको मृत्यु भएको छ भने ३ जना घाइते भएका छन्। मृत्यु हुने ५ जना मेल्लेख गाउँपालिका १ ऋषीदहका रहेका छन्। मुत्यु हुनेमा ५५ वर्षीया रंग धामी,४५ वर्षीया प्रेम धामी,३७ वर्षीया नरबहादुर धामी,१५ वर्षीया जनक धामी र २१ वर्षीया जनक धामी रहेका प्रहरीले जनाएको छ। त्यस्तै घाइते ३ जना लालहादुर धामी, हंस धामी र देवेन्द्र धामीको बयालपाटा अस्पतालमा उपचार भइरहेको छ। मेल्लेखको षोडशाबाट साँफेबगरतर्फ आउँदै गरेको ०१००२ त ४९७९ नम्बरको ट्याक्टर दुर्घटना भएको जिल्ला प्रहरी प्रमुख सन्तोष पाठकले बताए। बिहान ९ बजेर ४५ मिनेटमा ट्याक्टर एक्कासी अनियन्त्रित भइ २०० मिटर तल खसेको डीएसपी पाठकले जानकारी दिए।"
आज देशका यी स्थानमा पानी पर्ने,"काठमाडौं : देशभर आज मौसम आंशिकदेखि साधारणतया बदली रहेको छ। नेपालमा हाल पश्चिमी न्यून चापीय प्रणाली तथा भारतको उत्तर पूर्व आसाम र आसपास क्षेत्रमा रहेको न्यून चापीय प्रणालीको प्रभाव रहेको छ। बागमती र गण्डकी प्रदेशको केही स्थानमा हल्का वर्षा भइरहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ। आज दिउँसो कोशी प्रदेश, मधेस प्रदेश, बागमती प्रदेश, गण्डकी प्रदेशलगायत देशको पहाडी भूभागमा आंशिक बदली रहने छ। चारवटै प्रदेशलगायत देशका पहाडी भूभागका थोरै स्थानमा मेघगर्जनचट्याङसहित हल्का वर्षाको सम्भावना छ। देशका उच्च पहाडी तथा हिमाली भूभागका केही स्थानमा हल्का हिमपातको सम्भावना रहेको महाशाखाले जनाएको छ। आज राति कोशी, बागमती, मधेस र गण्डकी प्रदेशमा आंशिकदेखि साधारणतया बदली रही बाँकी भूभागमा आंशिक बदलीदेखि मौसम मुख्यतया सफा रहने छ। बाँकी पहाडी भूभागका केही स्थानमा मेघगर्जनचट्याङसहित हल्का वर्षाको सम्भावना छ।"
छाडा चौपायाको व्यवस्थापन,"बुटवल : बुटवल उपमहानगरपालिकाले छरिएर रहेका छाडा चौपायाको व्यवस्थापन कार्य सुरु गरेको छ। चौपाया व्यवस्थापन गर्न नसकेर उपमहानगरपालिकाले चौतर्फी आलोचना खपिरहेको थियो। वडा नम्बर७ स्थित शिवनगर सामुदायिक वनको गौशालामा पहिलोपटकको अभियानअन्तर्गत करिब चार सय वटा चौपायाहरू लगेर छाडिएको बुटवल उपमहानगरपालिकाका प्रवक्ता शिव रानाले जानकारी दिए। लामो समयपछि चौपाया व्यवस्थानको काम सुरु गरिएको छ, रानाले भने, छाडा चौपाया बुटवलको प्रमुख समस्या थियो। गृहकार्य गर्दै थियौं, व्यवस्थापन गर्न केही समय ढिलाइ भएको मात्र हो। उनले बुटवल क्षेत्रमा बढीमा करिब १ हजार ५ सयवटा चौपायाहरू रहेको जानकारी दिए। चैत १६ गते दोस्रो चरणका रूपमा चौपाया गौशाला पुयाउने योजना बनाएको समेत उनले सुनाए। नेपाल प्रहरी, नेपाली सेना, टोल विकास समितिहरू, सशस्त्र प्रहरी, संघसंस्था, स्थानीयवासी लगायतको सहयोगले चौपायाहरूलाई खेदेरै सामुदायिक वनको गौशालामा पुयाइएको बताए। सडकभरी भएका छाडा चौपायाले पैदलयात्रीदेखि व्यवसायीहरूलाई सास्ती दिइरहेका छन्। चौपायाकै कारण दिनहुँँजसो सडक दुर्घटना हुने गरेको ट्राफिक प्रहरीहरू बताउँछन्। चौपाया व्यवस्थापन नहुँदा व्यावसायिको सुरक्षासँगै सडकको सौन्दर्यता र बजार अस्तव्यस्त बनिरहेको बुटवल उद्योग वाणिज्य संघका अध्यक्ष हरीप्रसाद अर्यालले बताए। पूर्वपश्चिम महेन्द्र राजमार्ग अन्तर्गत बुटवलको पुष्पलाल पार्कदेखि राजमार्ग चौराह, भित्री सडकमा पर्ने मिलनचोक, देविनगर, कालिकापथ, बुद्धनगर सहित अमंरपथ, गोलपार्क, ट्राफिकचोक लगायत क्षेत्रमा छाडा चौपाया छन्।"
"कोशीमा वेपत्ता बालबालिका भेटिएनन्, गोताखोरको टोलीले खोज्दै","उदयपुर : सुनकोशी नदीमा वेपत्ता भएका तीन बालबालिका २४ घण्टा वित्दासमेत फेला पर्न सकेका छैनन् । आइतबार दिउँसो होली खेलेर नुहाउने क्रममा नदीमा डुबेर बेपत्ता भएका उनीहरुको खोजी कार्य जारी राखे पनि अझै फेला पर्न सकेका छैनन् । आइतबार राति अवेरसम्म खोजी गर्दा नभेटिएपछि सोमबार बिहानदेखि गोताखोर टोली परिचालन गरिएको छ । उदयपुर र खोटाङबीचको धाब्लाङस्थित सुनकोसी नदीमा नुहाउन गएका त्रियुगा नगरपालिका १४ साउनेकी १२ वर्षीया रेखा मगर,१२ वर्षीय लोकबहादुर मगर र ९ वर्षीय रिदम मगर बेपत्ता भएको जिल्ला प्रहरी कार्यालयका डीएसपी हरिनन्दन चौधरीले बताए । उनीहरू होली खेलिसकेपछि घरदेखि ६ किलोमिटर तल धाब्लाङस्थित कोसीमा नुहाउन पुगेका थिए । आठजनाको समूहमा रहेका उनीहरुमध्यु पाँचजनालाई स्थानीयले तत्काल उद्धार गरेका थिए । वेपत्ता भएलगत्तै स्थानीयवासी,प्रहरी र सशस्त्र प्रहरी बल ५ नंहेडक्वाटर त्रियुगाको टोलीले खोजीकार्य जारी राखेपनि अझैसम्म फेला पर्न सकेको छैन् । घट्नास्थलभन्दा १ किलोमिटर तलसम्म खोज्दा नभेटेपछि सोमबार तालिम प्राप्त गोताखोरले खोजीकार्य सुरु गरिएको वडाध्यक्ष हिमराज मगरले बताए । एकै गाउँका तीन बालबालिका वेपत्ता भएसँगै सिङ्गो साउने बजार स्तब्ध भएको छ । वेपत्ताको खोजीकार्यमा पुरै गाउँ नै परिचालन भएको उनले बताए । जिल्ला प्रहरी कार्यालय उदयपुरका सूचना अधिकारी डिएसपी हरिनन्दन चौधरीका अनुसार अघिल्लो दिन छिट्टै रात परेकाले सोमबार विहानैदेखि खोजी गर्न थालिएको छ । केही दिनअघि सुरू भएको वर्षा आइतबार बिहानसम्म निरन्तर भइरहेकाले नदीमा पानीको सतह बढेकाले खोजी कार्यमा तालिम प्राप्त जनशक्ति खटाइएको उनले बताए ।"
