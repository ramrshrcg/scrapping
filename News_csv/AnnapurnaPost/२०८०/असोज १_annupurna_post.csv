शीर्षक,विवरण
"बैंकले बढाए ब्याज, कसको कति ?","काठमाडौं : वाणिज्य बैंकहरूसँग पर्याप्त लगानी योग्य पुँजी हुँदाहुँदै पनि केहीले निक्षेपको ब्याजदर बढाएका छन्। निक्षेप संकलन राम्रै भए पनि गत भदौको तुलनामा असोजमा आठ वाणिज्य बैंकले मुद्दती निक्षेपको ब्याजदर बढाएका हुन्। बाँकी चार बैंकको ब्याजदर तटस्थ छ भने अन्य आठले भने सामान्य घटाएका छन्। बैंकहरूले असोजका लागि ब्याजदर बढेको सूचना आइतबार प्रकाशित गरेका छन्। जसमा बैंकहरूले न्यूनतम ७९९ देखि अधिकतम ११३८ प्रतिशतसम्ममा निक्षेपको नयाँ ब्याजदर कायम गरेका छन्। यद्यपि सञ्चालनमा रहेका २० वाणिज्य बैंकको निक्षेपको औसत ब्याजदर भने न्यूनतम ९८ देखि अधिकतम १०३ प्रतिशत रहेको छ। यसअघि भदौमा पनि समग्र वाणिज्य बैंकको औसत ब्याजदर असोजकै सरह थियो। नेपाल बैंकर्स संघका कार्यकारी निर्देशक अनिल शर्मा अहिले बैंकिङ प्रणालीमा लगानी योग्य पुँजी भए पनि बैंकलाई आफ्नो भइरहेको निक्षेपलाई जोगाउन ब्याजदर बढाउनु परेको बताउँछन्। स्थानीय तहमा जाने ८० प्रतिशत रकम पनि निक्षेपमा गणना गर्न पाउने सरकारले व्यवस्था गरिसकेको छ। उनका अनुसार स्थानीय तहको रकम सबै बैंकलाई बराबर नगई सीमित बैंकमा जाने भएकाले यसले थेग्दैन। तीभन्दा बाहिरका बैंकलाई आफ्नो भइरहेको निक्षेपलाई जोगाउन ब्याजदर बढाउनु परेको उनको तर्क छ। कार्यकारी निर्देशक शर्माले भने, थप कर्जा दिनभन्दा पनि केही बैंकको असोज महिनामा ठूलो मात्रामा निक्षेपको नवीकरण हुने बेला भएको हुन सक्छ। यसैले पनि ती बैंकले प्रणालीमा भएको निक्षेपलाई होल्ड गर्न निक्षेपकर्तालाई आकर्षण गरेर आफ्नो प्रोटोकल मिलाउन यसो ब्याजदर बढाएका हुन्। कतिपय बैंंकको निक्षेप नवीकरण कम भएकाले तिनीहरूले ब्याजदर घटाएका पनि छन्। वाणिज्य बैंकले पछिल्लो समय भद्र सहमति तोडेपछि आफूअनुकूल ब्याजदर घटबढ गर्दै आएका छन्। खुला बजारको सिद्धान्त पनि यही हो। आफू अनुकूल कसैले ब्याजदर बढाउने कसैले घटाउने र कसैले स्थिर राख्ने स्वाभाविक भएको शर्माले औंल्याए। ४ बैंकको स्थिर र ८ को ब्याजदर घट्यो असोजमा निक्षेपको ब्याजदर बढाउने वाणिज्य बैंकमा एभरेस्ट, हिमालयन, नबिल, नेपाल इन्भेस्टमेन्ट मेगा, नेपाल एसबीआई, एनआईसी एसिया, प्राइम बैंक र स्ट्यान्डर्ड चार्टर्ड रहेका छन्। यसमध्ये पनि सबैभन्दा बढी निक्षेपको ब्याजदर तोक्नेमा प्राइम बैंक अगाडि छ। प्राइमले सबैखाले व्यक्तिगत मुद्दती निक्षेपको ब्याजदर ११३५ प्रतिशतसम्म तोकेको छ। यसअघि भदौमा साढे १० प्रतिशतमात्रै थियो। यसैगरी एभरेस्ट र हिमालयन बैंकले मुद्दती निक्षेपको ब्याजदर बढाएर ११०५ प्रतिशत तोकेका छन्। गत भदौमा एभरेस्ट बैंकको अधिकतम १० र हिमालयनको ९९९ प्रतिशत थियो। यस्तै नबिल बैंकको व्यक्तिगत निक्षेपको ब्याजदर भदौमा अधिकतम १०४९ रहेकोमा असोजमा ११०५ प्रतिशत पुर्याइएको छ। मुद्दती निक्षेपको ब्याजदर बढाएको नेपाल इन्भेस्टमेन्ट मेगा र नेपाल एसबीआईको अधिकतम ९९९, एनआईसी एसियाको १०८९ र स्ट्यान्डर्ड चार्टर्डको ब्याजदर न्यूनतम ७९९ देखि अधिकतम ९२९ प्रतिशतसम्म कायम गरिएको छ। यसबाहेकका माछापुच्छे, एनएमबी, प्रभु र सिद्धार्थ बैंकको ब्याजदर तटस्थ रहेको छ। अर्थात् यी बैंकहरूले भने भदौकै मुद्दती निक्षेपको ब्याजदरलाई निरन्तरता दिएका छन्। माछापुच्छे, एनएमबी र सिद्धार्थ बैंकले ९९९ प्रतिशतको अधिकतम ब्याजदरलाई निरन्तरता दिएका छन् भने प्रभु बैंकले १० प्रतिशतलाई नै कायम राखेको छ। यसबाहेकका कृषि विकास, सिटिजन्स, ग्लोबल आईएमई, कुमारी, लक्ष्मी, नेपाल बैंक, राष्ट्रिय वाणिज्य र सानीमा बैंकले भने मुद्दती निक्षेपको ब्याजदर असोजमा घटाएका छन्। भदौको तुलनामा असोजमा मुद्दती निक्षेपको ब्याजदर घटेपछि कृषि विकास बैंकको न्यूनतम ९५१ देखि अधिकतम १००१, सिटिजन्सको १००५, ग्लोबल आईएमईको साढे १०, कुमारीको अधिकतम १०११, लक्ष्मी बैंकको १०, नेपाल बैंकको ९२९ प्रतिशत रहेको छ। त्यसैगरी, राष्ट्रिय वाणिज्यको साढे ९ र सानिमा बैंकको ९९५ प्रतिशत ब्याजदरमा सीमित राखिएको छ। विकास बैंकमा व्यक्तिगत निक्षेपको ब्याजदर घट्यो सबै विकास बैंकहरूले ब्याजदर एकैनासले घटाएका छन्। जसमा व्यक्तिगत निक्षेपको ब्याजदर ११ र संस्थागततर्फको ९ प्रतिशतमा झारेका छन्। भदौमा अधिकतम व्यक्तिगततर्फ १११५ र संस्थागततर्फ ९१५ प्रतिशत ब्याजदर दिएका थिए। अहिले विकास बैंकहरूसँग टन्नै निक्षेप रहेको र थप लगानी पनि नभइरहेकाले ब्याजदर घटाएको डेभलपमेन्ट बैंकर्स संघका निवर्तमान अध्यक्ष प्रद्युम्न पोखरेलले बताए। पोखरेल मुक्तिनाथ विकास बैंकको प्रमुख कार्यकारी अधिकृत (सीईओ) हुन् ।"
काण्डहरू गिजोल्ने कि निखार्ने,"नेतामा पद, प्रतिष्ठा र धन आर्जन प्रमुख छ। त्यसैले ठूला भ्रष्टाचारका काण्डहरूमा ठूला नेताहरू नै संलग्न हुन थाले। विश्वमा काण्डैकाण्डको देश कुन हो भन्दा सायद नेपालको नाम आउँछ। २०४६ सालसम्म त धेरैले केही थाहा पाउँदैनथे। पाए पनि कोही बोल्न सक्दैनथे। कतै बोले आवाज उठाएपछि या त मारिन्थे या त थुनिन्थे। कम्तीमा अंगभंग हुन्थे। यस्ता जे जस्ता काण्ड हुन्थे, सीमित घेराभित्र हुन्थे। जनमानसमा पुग्न पाउँदैनथ्र्यो। अहिलेजस्तो सामाजिक सञ्जाल र सञ्चार जगत् थिएन। धेरै ठूला घटनामात्र बाहिर आउथे। जनता पनि कसैले सुन्ला कि भनेर आपसमा कुरा गर्नसमेत डराउँथे। अचेल त शंकाको भरमा मिडियाले सरकार वा ठूला नेताबारे केही बोल्यो वा लेख्यो भने त्यसैलाई ट्रोल बनाएर सञ्जालभरि फैलाउँछन्। अझै संसद्मा समेत बहस हुने गर्छ। सत्य र यथार्थको खोजीमा होइन, पक्षविपक्षमा सिंगो समाज विभाजित हुन्छ। राजनीतिक दलका कार्यकर्ता हिलो छ्यापाछ्याप गर्छन्। स्वार्थी समूह धमिलो पानीमा माछा मार्न खोज्छन्, मार्छन्। सीमित कार्यकर्ता भएर पनि विचार महान् थियो। अहिले धेरै कार्यकर्ता भएर पनि विचार गौण छ। पद, प्रतिष्ठा र धन आर्जन प्रमुख बनेको छ। राष्ट्रलाई समृद्ध बनाएर आफूलगायत जनतालाई सुखी बनाउने होइन बरु पहिले आफू र आफन्तलाई पद प्रतिष्ठा दिलाएर समृद्ध बनाउने एकसूत्रीय अभियानमा छन्। किनकि राजनीति सेवा नभएर व्यवसाय बन्यो। ठूला भ्रष्टाचारका काण्डहरूमा ठूलाठूला नेताहरू नै संलग्न हुन थाले। तस्कर, दलाल र भ्रष्टाचारीका संरक्षक बन्न थाले। जसले गर्दा आज लोकतन्त्र गणतन्त्र कमजोर मात्र होइन, धरापमा पर्न थालेको छ। जसविरुद्ध लडे, अहिले उनीहरूप्रति आत्मग्लानी हुने अवस्था आउन थालेको छ। धमिजा, लाउडा, वाइडवडी, क्यान्टोनमेन्ट, ३३ किलो सुन, ओम्नी, यती, भुटानी शरणार्थी, बालुवाटार जग्गा, क्विन्टल सुनजस्ता ठूला काण्ड बाहिर आए। यसमा को दोषी, को निर्दाेषी छन् भन्ने छानबिनअनुसन्धानले नै बताउँला। सत्य के हो भने यति ठूला काण्डहरू उच्च पदस्थ राजनीतिक नेतृत्व वा सरकारको प्रत्यक्ष वा अप्रत्यक्ष संलग्नताबिना सम्भव छैन। यस्ता ठूला काण्डहरूको छानबिन सरकारकै मातहतका निकाय वा वर्तमान वा पूर्वसरकारी कर्मचारीबाट गठन गरिएको संवैधानिक निकायबाट हुन सक्दैन। किनकि उनीहरूमा भविष्यमा पद प्रतिष्ठा प्राप्तिको अझै आशा हुन्छ। जसकारण उनीहरू राजनीतिक वा प्रशासनिक नेतृत्वप्रति कठोर बन्न सक्दैनन्। आदेश दिनेले उन्मुक्ति पाउने साना निमुखा र कर्तव्य पालनाको सिलसिलामा आदेशबमोजिम काम गर्ने कर्मचारीमात्र आरोपित हुने अवस्था विद्यमान छ। पुराना काण्डका कुरा गर्न चाहन्नँ। केही समययता केही काण्ड बाहिरिए जसले आमराजनीति तथा जनतामा ठूलो हलचल ल्यायो। भुटानी शरणार्थी काण्डमा पूर्वउपप्रधानमन्त्री, पूर्वगृहमन्त्री तथा बहालवाला सचिवसमेत थुनामा परे र अझै छन्। अदालतमा मुद्दासमेत दर्ता भइसकेको छ तर छानबिनको घेराले अझै माथि राजनीतिक नेतृत्वलाई घोच्न थाल्दा मुद्दा कमजोर हुन्छ कि भने शंका जनमानसमा छ। ललिता निवास जग्गा काण्डमा केही वर्षअघि अख्तियारले पूर्वउपप्रधानमन्त्री, मन्त्रीहरूलाई समेत आरोप लगाई विशेष अदालतमा मुद्दा दर्ता गरेको थियो। अहिले फेरि उक्त काण्ड चर्चामा छ। केही व्यापारी र कर्मचारी पक्राउ गरिएको छ। यस्ता थुप्रै काण्डलाई गिजोलेर होइन, निखारेर जरोमा पुग्नु र दोषीलाई कठोर कारबाही गर्नुपर्छ। ताकि आइन्दा कसैले यस्ता तस्करी गर्ने हिम्मत नगरून्। सर्वाेच्च अदालतले ललिता निवास काण्डमा निर्णयकर्ता पूर्वप्रधानमन्त्रीहरूलाई समेत छानबिन गर्न सक्ने फैसला सुनाए पनि सत्ताको प्रभाव परेको छ। यसरी रातमा उनीहरूको घरमै पुगी साक्षीको रूपमा मात्र देखावटी बयान लिइएको छ। क्विन्टल सुन काण्ड अनुसन्धानकै बाटोमा अल्मलिएको छ। केही थान भरिया समातिए तर मूल र त्यसको नेपाली एजेन्ट पत्ता लागेको छैन। अझ यसबीच दुई हजार केजीभन्दा बढी सुन तस्कर गरिएको आशंका छ। क्विन्टल सुन काण्ड सञ्चारमाध्यमदेखि संसद्सम्म बहसको विषय बनेको छ। सुन पक्रिने काम र अनुसन्धान पनि राजस्व अनुसन्धान विभागले गरेको थियो। सत्ता गठबन्धनका उच्च नेतृत्वकै संलग्नता रहेको भन्ने समाचार आएपछि प्रमुख प्रतिपक्ष दलले यस काण्डलाई उच्चस्तरीय संयन्त्र बनाई छानबिन गर्नुपर्ने माग गर्दै सदन नै अवरुद्ध गर्यो। सरकारले सरकारी संयन्त्रले नै छानबिन गर्न सक्छ भनेर राजस्व अनुसन्धानबाट मुद्दालाई प्रहरी मातहतको केन्द्रीय अनुसन्धान ब्युरोमा पुर्यायो। ब्युरो गृह मन्त्रालय मातहतमा छ भने राजस्व अनुसन्धान केन्द्र प्रधानमन्त्री मातहत छ। प्रमुख प्रतिपक्ष इतिहासकै ठूलो सुनकाण्ड गृह वा अर्थ प्रशासनको संलग्नताबिना हुन सक्दैन भनिरहेछ। सरकारले भने संलग्नता नभएको दाबी गर्छ। अनुसन्धानलाई अन्तिम टुंगोमा पुर्याउँछौं भनिरहेछ। सुन काण्डको छानबिन कसले गर्ने भन्ने सन्दर्भमा संसद्मा प्रमुख प्रतिपक्ष दलले राखेको उच्चस्तरीय न्यायिक छानबिन आयोग गठन गर्नुपर्ने अडानले करिब एक महिनादेखि संसद् चल्न सकेन। सत्ता गठबन्धन दल प्रतिपक्षको प्रस्तावलाई मान्न तयार भएनन्। यतिबेला पनि यो कार्य सीआईबीकै मातहतमा छ। सबै घटना र सन्दर्भका बाबजुद सरकारकै निकायले गर्दै गरेको छानबिनलाई निरन्तरता दिँदै असोज ५ गते न्यायिक आयोग गठन गरी सुन काण्ड छानबिन गर्नेमा सहमति भएको छ। जसले भविष्यमा हुन सक्ने यस्ता काण्डको नियन्त्रण कसरी गर्ने भन्नेबारे पनि ठोस सुझाव लिने भनी लिखित सहमति बनेको छ। बालुवाटार काण्ड उच्चस्तरीय छानबिन आयोगबाट दोषीहरू बाहिर ल्याइएको हो भने कैयौं छानबिन आयोग बिनानिष्कर्ष विघटन पनि भएका छन्। सुन काण्डको सन्दर्भमा पनि इतिहासकै ठूलो काण्ड उच्चस्तरीय आयोग गठन गर्ने माग औचित्यपूर्ण थियो। यति ठूलो तस्करी देशभित्रका मान्छेमात्रको संलग्नता नभई अन्तर्राष्ट्रिय अपराधी तस्करहरूको संलग्नतासमेत भएको सम्भावना देखिएकाले त्यसतर्फ पनि ध्यान दिनु जरुरी देखिन्छ। यस्ता काण्डलाई गिजोलेर होइन, निखारेर जरोमा पुग्ने र दोषीलाई कठोर कारबाही गर्नुपर्छ। ताकि आइन्दा कसैले यस्ता तस्करी गर्ने हिम्मत नगरून्।"
"देशको कला, संस्कृतिलाई जगेर्ना गर्दै मौलिक चाडको गरिमालाई सम्मानजनक बनाऔं : राष्ट्रपति","काठमाडौं : राष्ट्रपति रामचन्द्र पौडेलले परापूर्व कालदेखि चलिआएको रीतिरिवाज, रहनसहन र धार्मिक सहिष्णुताको प्रतिविम्बको रुपमा हरितालिका (तीज) चाड मनाइएको बताएका छन्। हरितालिका (तीज), २०८० को अवसरमा शुभकामना दिँदै उनले नेपाली महिलाहरूले एक सनातन सांस्कृतिक पर्वको रूपमा मनाउने गरेको बताएका हुन्। उनले भने,यस पर्वले धार्मिक तथा सांस्कृतिक महत्त्व बोकेको छ। समाजमा भ्रातृत्व, सदाचार, एकता र सामाजिक सद्भाव कायम गर्न यस पर्वले महत्त्वपूर्ण भूमिका निभाएको छ। परापूर्व कालदेखि चलिआएको रीतिरिवाज, रहनसहन र धार्मिक सहिष्णुताको प्रतिविम्बको रुपमा यो चाड मनाउँदै आइरहेको मैले महसुस गरेको छु। समस्त नारी जाति प्रकृति र सृष्टिका दृष्टिले उच्च स्थानमा पर्दछन्। आदर्शमय सामाजिक वातावरण जीवन्त राख्न, सदाचारयुक्त जीवन शैली अपनाउन तथा देशको कला संस्कृतिलाई जगेर्ना गर्दै आगामी पुस्तालाई हस्तान्तरण गर्न यस्ता मौलिक चाडको गरिमालाई सम्मानजनक बनाई राख्नु अति आवश्यक छ।सन्देशमा भनिएको छ, हरितालिका तीजको मौलिकतालाई कायम राख्दै यसको सांस्कृतिक महत्त्वको जगेर्ना गर्न यो पर्व मनाउने सन्दर्भमा देखिने गरेको भड्किलोपन र खर्चिलोपनलाई हटाउँदै जानु अति आवश्यक रहेको छ। राष्ट्रपति पौडेलले हरितालिका तीजले नेपाली महिलाहरूलाई समाजमा विद्यमान लैंगिक विभेदजातीय विभेद लगायत सबै प्रकारका असमानताहरूको अन्त्य गर्दै समतामूलक समाजको निर्माणतर्फ अग्रसर हुन उत्प्रेरित गर्न सकोस् भन्ने शुभेच्छा व्यक्त गरेका छन्। उनले भने, हरितालिका (तीज) पर्वले हामी सबैमा खुसी र मनोरञ्जन साटासाट गरेर देशका हरेक सार्वजनिक क्षेत्रमा महिलाहरूको समान पहुँचलाई अझ सशक्त रूपमा अघि बढाउन सहयोग पुगोस् भन्ने कामना गर्दै पुन: हरितालिका (तीज) पर्वको शुभकामना प्रकट गर्दछु।"
"मन्त्रीको रहर, विदेश सयर","चालु आर्थिक वर्षको बजेट वक्तव्यमा नेपाल सरकारबाट अनिवार्य रूपमा प्रतिनिधित्व गर्नुपर्ने बाहेक अन्य वैदेशिक भ्रमणलाई निरुत्साहित गरिने उल्लेख भए पनि मन्त्रीहरू अनिवार्य भन्दै विदेश भ्रमणमा गएका हुन्। काठमाडौं : पछिल्लो समय संघीय सरकारका मन्त्रीहरू विदेश भ्रमणमा जाने क्रम ह्वात्तै बढेको छ। चालु आर्थिक वर्षको बजेट वक्तव्यमा नेपाल सरकारबाट अनिवार्य रूपमा प्रतिनिधित्व गर्नुपर्ने बाहेक अन्य वैदेशिक भ्रमणलाई निरुत्साहित गरिने उल्लेख भए पनि मन्त्रीहरू अनिवार्य भन्दै विदेश भ्रमणमा गएका हुन्। बजेट भाषणअघि यस्ता कार्यक्रममा सचिवले देशलाई नेतृत्व गर्ने गरेका थिए। बजेट भाषणपछि व्यवस्था खुकुलो भएसँगै मन्त्रीहरू नै अघि सरेका हुन्। विदेश भ्रमणमा जाने मन्त्रीको सूचीमा अग्रस्थानमै अर्थमन्त्री डा प्रकाशशरण महत आउँछन्। गत जेठ १५ मा बजेट भाषण गरेयता मन्त्री महत, परराष्ट्रमन्त्री एनपी साउद र प्रधानमन्त्री पुष्पकमल दाहाल प्रचण्ड स्वयम् सर्वाधिक विदेश सयरमा गएका छन्। यसअघि पनि कोरोना महामारी र विदेशी मुद्रा सञ्चिति न्यून रहेका बेला सरकारले अत्यावश्यकबाहेक विदेश भ्रमण रोकेको थियो। परिस्थिति खुकुलो बनेसँगै मन्त्रीहरू आफैं सानातिना कार्यक्रम र सम्मेलनमा सहभागिता जनाउन थालेका छन्। बजेट भाषणपछि कुनकुन मन्त्री कहाँकहाँ गए ? जेठ १७ देखि सुरु प्रधानमन्त्रीको भारत भ्रमणमा प्रधानमन्त्री दाहालसहित ६ मन्त्री सहभागी थिए। भ्रमण टोलीमा समावेश मन्त्रीहरूमा परराष्ट्रमन्त्री एनपी साउद, अर्थमन्त्री डा प्रकाशशरण महत, ऊर्जा, जलस्रोत तथा सिँचाइमन्त्री शक्तिबहादुर बस्नेत, उद्योग, वाणिज्य तथा आपूर्तिमन्त्री रमेश रिजाल, भौतिक पूर्वाधार तथा यातायातमन्त्री प्रकाश ज्वाला, कृषि तथा पशुपन्छी विकासमन्त्री डाबेदुराम भुसाल सहभागी थिए। जुन ५ देखि ९ सम्म केन्यामा सम्पन्न संयुक्त राष्ट्रसंघ ह्याबिट्याट एसेम्ब्लीमा सहरी विकासमन्त्री सीता गुरुङ सहभागी भएकी थिइन्। स्विट्जरल्यान्टमा सम्पन्न अन्तर्राष्ट्रिय श्रम सम्मेलनमा श्रम रोजगार तथा सामाजिक सुरक्षामन्त्री शरतसिंह भण्डारी सहभागी भएर फर्केका छन्। यता खेलकुदमा एन्टिडोपिङबारे १८ औं एसियाओसिनिया क्षेत्रीय अन्तरसरकारी वैठकमा सहभागी हुन युवा तथा खेलकुदमन्त्री डिगबहादुर लिम्बू श्रीलंका गएका थिए। चीनमा सम्पन्न १९औं वेस्टर्न चाइना इन्टरनेसनल फेयरमा सहभागी हुने उपप्रधान तथा गृहमन्त्री नारायणकाजी श्रेष्ठ सहभागी भएका थिए। ओमनमा सम्पन्न गैरआवासीय नेपाली संघको ८ औं मध्यपूर्वी क्षेत्रीय सम्मेलनमा उपप्रधान तथा रक्षामन्त्री पूर्णबहादुर खड्का प्रमुख अतिथिको रूपमा सहभागी रहँदा श्रम रोजगार तथा सामाजिक सुरक्षामन्त्री भण्डारी पनि सहभागी थिए। विदेश भ्रमणमा जाने मन्त्रीमात्र छैनन्। संयुक्त राष्ट्रसंघ आर्थिक तथा सामाजिक परिषद्को आयोजनामा सम्पन्न दिगो विकासका लागि उच्च्स्तरीय राजनीतिक मञ्चमा राष्ट्रिय योजना आयोगको उपाध्यक्ष डा मीनबहादुर श्रेष्ठ सहभागी रहे। चीनमा सम्पन्न फोरम अन ग्लोबल एक्सन फर सेयर्ड डेभलपमेन्टमा पनि राष्ट्रिय योजना आयोगको उपाध्यक्ष श्रेष्ठ नै सहभागी भएका थिए। ऊर्जा जलस्रोत तथा सिँचाइमन्त्री शक्तिबहादुर बस्नेतले संयुक्त अरब इमिरेट्समा सम्पन्न अन्तर्राष्ट्रिय सौर्य गठबन्धनको क्षेत्रीय समितिको ५ औं वैठकमा नेपालको प्रतिनिधि गर्दा अजरबैजानमा सम्पन्न असंलग्न राष्ट्रहरूको मन्त्रिस्तरीय बैठकमा नेपालको नेतृत्व परराष्ट्रमन्त्री साउद गरेका थिए। कोरियामा सम्पन्न २०२३ ग्लोबल साइमौल अनडोङ मिनिस्ट्रियल मिटिङमा संघीय मामिला तथा सामान्य प्रशासनमन्त्री अमनलाल मोदी सहभागी रहे। जापानमा सम्पन्न उच्चस्तरीय जाइका अफिसियल वैठकमा भौतिक पूर्वाधार तथा यातायातमन्त्री प्रकाश ज्वाला सहभागी भएर फर्केका छन्। थाइल्यान्डमा सम्पन्न चौथो बहुभाषिक शिक्षाबारे चौथो उच्चस्तरीय नीतिगत मञ्च तथा भाषा र शिक्षाबारे ७ औं अन्तर्राष्ट्रिय सम्मेलनमा शिक्षा, विज्ञान तथा प्रविधि राज्यमन्त्री प्रमिला कुमारी सहभागी बनिन्। भारतमा सम्पन्न तेस्रो जी २० अर्थमन्त्रीस्तरीय वैठकमा अर्थमन्त्री महत सहभागी भएर फर्के। थाइल्यान्डमा सम्पन्न बिमस्टेक परराष्ट्र मन्त्रीहरूको रिट्रिटमा परराष्ट्रमन्त्री साउद उपस्थित भएका थिए। प्रधानमन्त्री नेतृत्वको प्रतिनिधिमण्डल इटलीमा सम्पन्न संयुक्त राष्ट्रसंघ खाद्य प्रणाली २०२३ स्टकटेकिङ मुमेन्टमा सहभागी बनेर फर्कियो। टोलीमा कृषिमन्त्री भुसाल पनि सहभागी थिए। साउन ३१ देखि भदौ ३ सम्म चीनमा सम्पन्न ७ औं दक्षिण एशियाली एक्स्पोजिसन र २७औं चीन आयात निर्यात मेलामा उपराष्ट्रपति रामसहायप्रसाद यादव सहभागी थिए। यसैगरी भदौ ५ र ६ः थाइल्यान्डमा सम्पन्न उच्चस्तरीय युरो एसिया रिजनल रिभ्यु अन भियना प्रोग्राम अफ एक्सन अफ एलएलडीसीमा उद्योग, वाणिज्य तथा आपूर्तिमन्त्री रमेश रिजालले सहभागिता जनाए। यस्तै भदौ ५ देखि ७ सम्म क्यानडामा आयोजित विश्व वातावरण सुविधाको ७ औं सभामा अर्थमन्त्री उपस्थित रहे। भदौ १५ देखि १६ सम्म स्विजरल्यान्डमा सम्पन्न कोअपरेसन इन फाइनान्सिङ, सोसिअल, हुमानिटेरियन, पीपीपी एन्ड ग्रीन प्रोगाम लगानी सहकार्य विषयक कार्यक्रम कर्णाली प्रदेशका मुख्यमन्त्री राजकुमार शर्मा सहभागी भएका थिए। सेडुलमा छन् यी भ्रमण संयुक्त राष्ट्रसंघको ७८औं महासभामा सहभागी हुने प्रधानमन्त्री नेतृत्वको प्रतिनिधिमण्डल शनिबार अमेरिका उडेको छ। टोलीमा परराष्ट्रमन्त्री साउद सामेल छन्। प्रधानमन्त्री अमेरिकाबाटै चीन हुँदै नेपाल आउनेछन्। चीन भ्रमण असोज ६ देखि ८ का लागि तय भएको छ। यसैगरी असोज ८ र ९ गते इजिप्टमा हुने एसियाली पूर्वाधार लगानी बैंकको बोर्ड अफ गभर्नर्सको ८ औं वार्षिक बैठकमा अर्थमन्त्री महतले सहभागिता जनाउनेछन्। सोही अवधिमा चीनमा आयोजना हुने ग्लोबल सस्टेनेबल ट्रान्स्पोर्ट फोरम २०२३ मा भौतिक पूर्वाधार तथा यातायात राज्यमन्त्री नन्दा चपाईंले नेपालको प्रतिनिधित्व गर्नेछिन्। इजिप्टमा हुने जनसंख्या, स्वास्थ्य र शिक्षाको ग्लोबल कंग्रेसः स्वास्थ्य तथा जनसंख्यामन्त्री मोहन बस्नेतले सहभागिता जनाउने कार्यक्रम तय भएको छ भने मोरक्कोमा आयोजना हुने विश्व बैंक समूह र अन्तर्राष्ट्रिय मुद्रा कोषको संयुक्त वार्षिक बैठकमा फेरि अर्थमन्त्री महत जानेछन्। यता मन्त्रिपरिषद्को बैठकले चीनमा आयोजना हुने १९औं एसियाली खेलकुदमा युवा तथा खेलकुद मन्त्री लिम्बूको भ्रमण स्वीकृत गरेको छ। श्रीलंकामा हुने एशियाली संसदमा लंगिक समानतामा समावेशीता तथा विविधता विषयक कार्यक्रममा शिक्षा, विज्ञान तथा प्रविधि राज्यमन्त्री कुमारीले सहभागिता जनाउने छिन्। यसैगरी कात्तिक ७ देखि ९ सम्म मलेसियामा आयोजना हुने एसियाको वातावरणीय दीगो यातायातबारे १५ औं उच्चस्तरीय मञ्च सहरी विकास मन्त्री गुरुङले नेपालको प्रतिनिधित्व गर्नेछिन्। सरकारी टोलीमा सहभागी भई विदेश भ्रमणमा जाने टोलीमा मन्त्रीले दैनिक २ सय ५०, सचिवहरूले दैनिक २ सय २५ तथा सहसचिवहरूले १ सय ७५ डलर दैनिक भ्रमण भत्ता पाउने कानुनमा व्यवस्था छ।"
आजबाट पुन : ३४ पृष्ठको राहदानीका लागि आवेदन खुला,काठमाडौं : राहदानी विभागले आजबाट ३४ पृष्ठको राहदानीका लागि आवेदन खुला गरेको छ। राहदानी विभागले सूचना निकालेर अनलाइन फारम भर्ने सेवाग्राहीले ३४ पृष्ठ राहदानी छनोट गरी आवेदन दिन अनुरोध गरेको छ। ३४ पृष्ठको राहदानीको अभावले गत असारदेखि विभागले ६६ पृष्ठको वितरण गर्दै आएको थियो। ३४ पृष्ठको लागि ५ हजार र ६६ पृष्ठको १० हजार रुपैयाँ शुल्क लिने गरेको विभागले ३४ पृष्ठको राहदानी सकिएपछि ५ हजारमै ६६ पृष्ठको राहदानी वितरण गरिरहेको थियो।
परराष्ट्रमन्त्री साउद र राष्ट्रसङ्घका उपमहासचिवबीच भेट,"वाशिङ्टन डिसी : संयुक्त राष्ट्रसङ्घको महासभामा भाग लिन न्यूयोर्क आएका परराष्ट्रमन्त्री एनपी साउद र राजनीति तथा शान्ति स्थापना मामिलाका लागि राष्ट्रसङ्घीय उपमहासचिव रोजम्यारी डि कार्लोबीच भेटघाट भएको छ । आइतबार उनीहरु भएको भेटमा विश्व शान्ति र सुरक्षाका बारेमा छलफल भएको राष्ट्रसङ्घका लागि नेपाली नियोगले जनाएको छ । साथै शान्ति स्थापनाका लागि खेल्नुपर्ने विभिन्न मुद्दाहरूमा छलफल भएको बताइएको छ । भेटघाटमा परराष्ट्र सचिव भरतराज पौड्याल, राष्ट्रसङ्घका लागि स्थायी नियोग प्रमुख लोकबहादुर थापालगायत सहभागी थिए।  रासस"
हामीलाई गठबन्धनबाट निकाल्ने षड्यन्त्र भयो : माधव नेपाल,काठमाडौं : नेकपा एकीकृत समाजवादीका अध्यक्ष माधवकुमार नेपालले गठबन्धनबाट आफ्नो पार्टीलाई निकाल्ने षड्यन्त्र भइरहेको बताएका छन्। सोमबार पार्टी कार्यालय आलोकनगरमा नेपाल नेवाः राष्ट्रिय संघ (समाजवादी)ले आयोजना गरेको कार्यक्रममा अध्यक्ष नेपालले अहिले गठबन्धनलाई कमजोर पार्न र गठबन्धनबाट समाजवादीलाई बाहिर निकाल्ने षड्यन्त्र भइरहेको बताए। उनले गठबन्धन बनाउन आफ्नो पार्टीले नै नेतृत्वदायी भूमिका निर्वाह गरेको भन्दै गठबन्धनभित्र भएका कमीकमजोरीलाई सुधार गर्दै एकतावद्ध भएर अघि बढ्नुपर्ने धारणा राखे। उनले अहिलेको गठबन्धन समाजवादका लागि बाधक नभएकाले गठबन्धन र सरकारबाट बाहिर निस्किए पार्टी समाप्त हुन सक्ने जिकिर गरे। उनले मुलुक अन्त्यै जटिल भूराजनीतिमा रहेकाले एमसीसीलाई मुलुकको हितका आधारमा अघि बढाउनुपर्ने बताए। अध्यक्ष नेपालले समाज रुपान्तरणको क्रममा बाधा हुनेहरूलाई पन्छाउँदै अघि बढ्नुपर्ने बताए।
स्थगित बिपी साहित्य महोत्सव असोज ३ मा,काठमाडौं : नेपाली कांग्रेसले बिपी साहित्य महोत्सव अन्तर्गतको तेस्रो र अन्तिम दिन (भदौ २६ गते) स्थगित भएको कार्यक्रम असोज ३ गते गर्ने भएको छ। असोज ३ गते विहान १०:३० बजेदेखि साँझ ५ बजेसम्म पार्टीको केन्द्रीय कार्यालयमा महोसत्व आयोजना हुने सो पार्टीले जनाएको छ। महोत्सव भदौ २४ र २५ गते दुई दिन सञ्चालन भए पनि संविधानसभाका अध्यक्ष एवं नेकपा (एमाले) का उपाध्यक्ष सुवासचन्द्र नेम्वाङको निधन भएपछि कांग्रेसले महोसत्व स्थगन गरेको थियो। कांग्रेसको सूचना तथा प्रचार प्रसार विागका प्रमुख मीन विश्वकर्माले गत भदौ २४ र २५ को कार्यक्रममा जस्तै असोज ३ गते हुने ऐतिहासिक बिपी साहित्य महोत्सवको अन्तिम दिनको कार्यक्रममा सहभागीताका लागि सबैलाई अनुरोध गरेका छन्।
तीज महिला जागरणको सन्देश फैलाउने सामाजिक मञ्चका रुपमा विकास हुँदैछ : सभामुख घिमिरे,"काठमाडौं : सभामुख देवराज घिमिरेले तीज महिला जागरणको सन्देश फैलाउने सामाजिक मञ्चका रुपमा विकास हुँदै गइरहेको बताएका छन्। हरितालिका तीजको शुभकामना दिँदै उनले मौलिक संस्कृति अनुरुप हरितालिका पर्व मनाउँदा तीजको महत्त्व झन् बढ्दै जाने विश्वास व्यक्त गरेका हुन्। पर्वको धार्मिकसाँस्कृतिकसँगै सामाजिक चेतना अभिवृद्धि गर्नका लागि पनि महत्त्वपूर्ण रहेको घिमिरेले बताए।तीज बालीनाली रोपिसकेपछि फुर्सदको समयमा मनाइने पर्व हो । तर, यस पर्वको धार्मिकसाँस्कृतिकसँगै सामाजिक चेतना अभिवृद्धि गर्नका लागि पनि महत्त्वपूर्ण रहेको छ । लैंगिक तथा पारिवारिक विभेदहरुलाई तीजका अवसरमा विभिन्न माध्यमद्वारा सार्वजनिक गर्ने चलन रहेको थियो । तसर्थ तीज महिला जागरणको सन्देश फैलाउने सामाजिक मञ्चका रुपमा समेत विकास हुँदै गएको छ । तीज हिन्दूहरुको मौलिक संस्कृतिमा आधारित पर्व हो । हाम्रा मौलिक पर्वहरुलाई भावी पुस्तामा हस्तान्तरण गर्दै समयक्रममा विकास भएका कतिपय तडकभडकको शैली भने त्याग्न जरुरी छ । मौलिक संस्कृति अनुरुप हरितालिका पर्व मनाउने संकल्प गरेमात्र तीजको महत्त्व झन् बढ्दै जाने विश्वास लिएको छु ।शुभकामना सन्देशमा भनिएको छ, तीजले महिलाविरुद्ध हुने सबै प्रकारका भेदभाव, हिंसा एवं सामाजिक कुरीति अन्त्य गरी समतामूलक समाज निर्माण गर्न उत्साह र जाँगर प्रदान गरोस् भन्ने कामना गर्दछु ।"
एकीकृत समाजवादीका उपमहासचिव तुलाधरलाई पितृशोक,काठमाडौं : नेकपा (एकीकृत समाजवादी)का उपमहासचिव डा गङ्गालाल तुलाधरका पिता रामबहादुर तुलाधरको निधन भएको छ। तुलाधरको पाटन अस्पतालमा उपचारका क्रममा ९७ वर्षका उमेरमा निधन भएको हो । उनी उच्च रक्तचापलगायत रोगबाट पीडित थिए। पार्टीका सम्मानित नेता एवं पूर्वप्रधानमन्त्री झलनाथ खनालले समाजसेवी रामबहादुरको निधनको खबरले अन्तन्तै मर्माहत तुल्याएको बताएका छन्। खनालले आज एक शोक सन्देश जारी गर्दै तुलाधरप्रति श्रद्धाञ्जलि तथा शोकसन्तप्त सम्पूर्ण परिवारजनमा गहिरो समवेदना व्यक्त गरेका छन्।  रासस
प्रधानमन्त्री प्रचण्ड र संयुक्त राष्ट्र संघका महासचिव गुटेरेसबीच भेटवार्ता,"न्युयोर्क : प्रधानमन्त्री पुष्पकमल दाहाल (प्रचण्ड) र संयुक्त राष्ट्र संघका महासचिव एन्टोनियो गुटेरेसबीच भेटवार्ता भएको छ। संयुक्त राष्ट्रसंघको ७८औं महासभामा सहभागी हुन न्युयोर्क पुगेका प्रधानमन्त्री प्रचण्ड र महासचिवगुटेरेसबीच संयुक्त राष्ट्र संघको मुख्यालय भेटवार्ता भएको हो। महासचिव गुटेरेस र प्रधानमन्त्री प्रचण्डबीच नेपालको शान्ति प्रक्रिया, शान्ति स्थापना, जलवायु परिवर्तन, एसडीजी, एलडीसी र विकास वित्तपोषणलगायतका विभिन्न विषयमा छलफल भएको प्रधानमन्त्री सचिवालयले जनाएको छ। नेपालमा संयुक्त राष्ट्र संघको संलग्नता र साझेदारीलाई अझ सुदृढ गर्नेबारे पनि प्रचण्ड र गुटेरेसबीच छलफल भएको बताएएको छ।"
अर्थ मन्त्रालयको सचिवमा कृष्णहरि पुष्करलाई सरुवा,"काठमाडौं : सरकारले अर्थ मन्त्रालयको सचिवमा कृष्णहरि पुष्करलाई सरुवा गरेको छ। शुक्रबार बसेको मन्त्रिपरिषद् बैठकले राजस्व सचिव भइसकेका पुष्करलाई अर्थमन्त्रालयमा सरुवा गरेको हो। अर्थमन्त्रालयका सचिव अर्जुन पोखरेललाई प्रधानमन्त्री कार्यालयमा सरुवा गरिएको छ। त्यस्तै सरकारले सशस्त्र प्रहरीका तीन एआइजीको समेत सरूवा गरेको छ। जसमा चन्द्रप्रकाश गौतमलाई मानव स्रोत, बंशी दाहाललाई कार्य विभाग र रामशरण पौडेललाई सीमा विभागमा सरुवा गरेको हो।"
२९ न्यायाधीश माग्दा १ मात्र पास,"एक जनामात्र उत्तीर्ण भए, त्यो पनि लिखित परीक्षामा। यो नतिजाले के हाम्रो मुलुकमा जिल्ला न्यायाधीशका लागि योग्य व्यक्ति छैनन् ? भन्ने प्रश्न पनि उब्जाएको छ। काठमाडौं : न्याय सेवा आयोगले लिएको जिल्ला न्यायाधीशको लिखित परीक्षामा सहभागी २ सय १० जना फेल भएका छन्। एक जनामात्र उत्तीर्ण भए, त्यो पनि लिखित परीक्षामा। यो नतिजाले के हाम्रो मुलुकमा जिल्ला न्यायाधीशका लागि योग्य व्यक्ति छैनन् ? भन्ने प्रश्न पनि उब्जाएको छ। यसपटक लिखित परीक्षा उत्तीर्ण गरेका एकमात्र परीक्षार्थी हुन, पारशमणि पोखरेल। चार वर्षअघि पनि पोखरेलले न्याय सेवा, न्याय समूहअन्तर्गत उपसचिवमा पहिलो नम्बरमा नाम निकालेका थिए। धुसेनी इलामका पोखरेल यसपालि जिल्ला न्यायाधीशको लिखित परीक्षा उत्तीर्ण गरेर चर्चामा छन्। उनलाई आफन्त र साथीभाइबाट प्राप्त बधाईको जवाफ फर्काउन भ्याइनभ्याइ छ। गत साउन १६ देखि २० गतेसम्म जिल्ला न्यायाधीशको लिखित परीक्षा भएको थियो। लिखित परीक्षामा २ सय ११ जना सहभागी थिए। जसमा २९ जिल्ला न्यायाधीशको माग गरिएको थियो। उक्त माग पदमध्ये आन्तरिक १५, खुला ७, महिला २, आदिवासीजनजाति २, मधेसी २ र दलित १ जनाका लागि लिखित परीक्षा भएको थियो। पोखरेल त्यस्ता भाग्यमानी परीक्षार्थी मानिएका छन्, जसले आन्तरिक र खुलामै छनोट भएका छन्। उनको अन्तर्वार्ता सोमबार न्यायपरिषद् सचिवालयमा हुँदै छ। पारशमणि पोखरेल किन भए धेरै असफल ? जिल्ला न्यायाधीशको परीक्षामा पाठ्यक्रमअनुसार नै प्रश्न सोधिएको हुन्छ। विवादास्पद तथा द्विविधायुक्त प्रश्न नराख्न दक्ष विशेषज्ञहरूले प्रश्नपत्रको परिमार्जनसमेत गर्छन्। जिल्ला न्यायाधीशको पदको स्तरसँग मिल्ने किसिमका प्रश्न राख्ने व्यवस्था रहे पनि लिखित परीक्षामा एकजना परीक्षार्थी मात्र उत्तीर्ण हुँदा धेरैको ध्यानाकृष्ट भएको छ। कतिपय विज्ञहरू भने परीक्षार्थी अब्बल नभएका कारण असफल भएको बताउँछन्। परीक्षामा उपसचिव एवं कानुन व्यवसायीहरू सहभागी थिए। न्यायपरिषद्बाट न्याय सेवा आयोगलाई अनुरोध भएपछि मात्र जिल्ला न्यायाधीशको पदपूर्तिको प्रक्रिया सुरु हुन्छ। आयोगले संविधानबमोजिम समानुपातिक समावेशी सिद्धान्तको आधारमा विज्ञापन प्रकाशन गर्छ। आयोगको बैठकले निर्णय गरेपछि जिल्ला न्यायाधीश पदका लागि लिखित परीक्षा सञ्चालन हुन्छ। परीक्षाको पाठ्यक्रम र अंकभार लोकसेवा आयोग, न्यायपरिषद् तथा सम्बन्धित विषयका विशेषज्ञसँग परामर्श गरी आयोगले निर्धारण गरेबमोजिम हुन्छ। पाठ्यक्रम निर्माण गर्दा न्यायाधीशको पदमा रही गर्नुपर्ने कामको विश्लेषण गरी पदको काम र शैक्षिक योग्यतालाई पनि आधार लिनुपर्ने व्यवस्था छ। परीक्षाका लागि प्रश्नपत्र निर्माणमा सम्बन्धित विषयका दक्ष र विशेषज्ञ सहभागी हुन्छन्। विशेषज्ञले नै सम्बन्धित विषयको पाठ्यक्रम, नमुना प्रश्न उपलब्ध गराउनुपर्छ। प्रश्नपत्रको परिमार्जन (मोडरेसन) आवश्यकताअनुसार एक वा एकभन्दा बढी दक्ष वा विशेषज्ञद्वारा गराउनुपर्छ। प्रश्न परिमार्जन गर्दा विवादास्पद तथा द्विविधायुक्त प्रश्न नराख्ने, पाठ्यक्रम बाहिरका प्रश्न नराख्ने, जिल्ला न्यायाधीशको पदको स्तरसँग मिल्ने किसिमका प्रश्न सोध्नुपर्ने व्यवस्था छ। नेपाल बार एसोसिएसनका अध्यक्ष गोपालकृष्ण घिमिरेका अनुसार, परीक्षा प्रणालीमा सुधार ल्याउनुपर्ने बताउँछन्। परीक्षा प्रणालीमा परिवर्तन गर्नुपर्ने आवश्यकता देखिन्छ, वरिष्ठ अधिवक्ता घिमिरे भन्छन्, कोर्ष न्यायिक पद्धति अनुसारको हुनुपर्छ। प्रश्नपत्रको ढाँचा पनि फेर्नुपर्छ। जिल्ला अदालतका एक न्यायाधीश पनि परीक्षा प्रणालीमा नै सुधारको खाँचो देख्छन्। ती न्यायाधीश भन्छन्, परीक्षा प्रणालीमा सुधार गर्नुपर्छ। सीमित समयभित्र अपेक्षाअनुरूप गहन उत्तर लेख्न सम्भव हुँदैन। ज्ञान भए पनि तोकिएको समयभित्र सबै लेखेर सक्न सम्भव हुँदैन। जाँच प्रणाली विषयगत भयो। वस्तुनिष्ठ बनाउनु जरुरी छ। सक्षमतामा कम्प्रोमाइज नगरौं आयोगका पूर्वअध्यक्ष ओमप्रकाश मिश्रका अनुसार, अब्बल व्यक्तिमात्र न्यायाधीश हुनुपर्ने बताउँछन्। अध्ययनको कमीले सफलता पाउन कठिन हुन्छ, पूर्वप्रधानन्यायाधीश मिश्र भन्छन्, अब्बल व्यक्ति नै न्यायाधीशका लागि योग्य हुन्छ। योग्यता र सक्षमतामा कम्प्रोमाइज गर्नुहुँदैन।"
शेरधनले गरे राजेन्द्रलाई आलोपालो मुख्यमन्त्री बन्न प्रस्ताव,धरान : कोशी प्रदेशका पूर्वमुख्यमन्त्रीद्वय शेरधन राई र राजेन्द्र राईबीच धरानमा भेटवार्ता भएको छ। आइतबार राती एमाले स्थायी कमिटी सदस्य र एकीकृत समाजवादीका सचिव बीच धरान उपमहानगरपालिका१५ स्थित धरान किचन होटलमा भेट भएको हो। भेटमा शेरधनले राजेन्द्रलाई पुन: कोशी प्रदेशको मुख्यमन्त्री बन्न प्रस्ताव गरेका छन्। उनले कोशी प्रदेशको हिक्मत कार्की नेतृत्वको सरकारलाई विश्वासको मत दिएर आलोपालोमा मुख्यमन्त्री बन्न राजेन्द्रलाई प्रस्ताव गरेका थिए। एमाले विभाजन दुई नेताको यो पहिलो भेट हो। सर्वोच्च अदालतले गठबन्धनका मुख्यमन्त्री उद्धव थापालाई हटाएर एमालेका हिक्मत कार्कीलाई मुख्यमन्त्री बनाउन आदेश दिएपछि शेरधनले विश्वासको मत लिनका लागि राजेन्द्रलाई भेटेको स्रोतको भनाई छ। दुई नेतालाई भेट गराउन नेकपा एसका नेता पिताम्बर तिम्सिनाको मुख्य भुमिका रहेको छ। शेरधनले कोशी प्रदेशमा मध्यावधि निर्वाचनमा जाँदा अस्थिरता आउने भन्दै आलोपालोमा मुख्यमन्त्री बनेर सरकारको नेतृत्व गर्न प्रस्ताव गरेको राजेन्द्रले बताएका छन्। उनीहरुले भोजपुरको विकासका विषयमा पनि छलफल गरेको बताए। राजेन्द्रले अहिले एमालेविरुद्ध गठबन्धनमा आबद्ध दलहरु एक भएकाले कार्की नेतृत्वको सरकारलाइ समर्थन जनाउन नसकिने जवाफ दिएका थिए। शेरधनले एउटै जिल्लाबासी भएका नाताले कोशी प्रदेश सरकार र भोजपुरको समग्र विकासका विषयमा छलफल भएको बताए।
विकासशील राष्ट्रलाई नेतृत्वदायी भूमिका निर्वाह गर्न परराष्ट्रमन्त्रीको अपिल,"वाशिङ्टन डिसी : परराष्ट्रमन्त्री एनपी साउदले जलवायु परिवर्तनले पारेको असरबाट जुध्न विकासशील राष्ट्रलाई नेतृत्वदायी भूमिका निर्वाह गर्न अपिल गरेका छन्। जैविक ऊर्जाको भविष्यका लागि सांसदको सञ्जाल (पार्लियामेन्टरियन्स नेटवर्क फर अ फोसी फयुल फयुचर) द्वारा आइतबार आयोजित कार्यक्रमलाई सम्बोधन गर्दै उनले स्थितिको गाम्भिर्यतालाई दृष्टिगत गर्दै भावी पिँढीका लागि कार्ययोजना निर्माण गर्न समन्वयत्मक ढङ्गले अगाडि बढनुपर्ने चुनौती देखापरेको बताएका हुन्। उनले जैविक ऊर्जाको विस्थापनका लागि प्रक्रियागत रणनीतिका बारेमा अतिकम विकसित देशको अध्यक्षको हैसियतले मुख्य वक्ताका रूपमा कार्यक्रमलाई सम्बोधन गरेका थिए। कार्यक्रममा मन्त्री साउदले विकासशील राष्ट्रले प्रतिबद्धता जनाएअनुसारको ग्रीन क्लाइमेट फन्डमा एक सय अर्ब उपलब्ध गराउनुपर्ने र सन् २०२५ सम्ममा दोब्बर वृद्धि गर्नुपर्ने कुरामा जोड दिए। उनले भने, हामीहरूले विकसित देशहरूलाई स्वच्छ ऊर्जा उत्पादन वृद्धि गर्न र जैविक ऊर्जाको खपत कम गर्न सदैव भनिररहेका छौँ। हामी हाम्रा विकास साझेदारहरूलाई अतिकम विकसित राष्ट्रहरूमा प्रविधिको रुपान्तरण गर्दै स्वच्छ तथा नवीकरणीय ऊर्जाको प्रयोगमा वढोत्तरी गराउन अनुरोध गर्दछौँ। जैविक ऊर्जाको भविष्यका लागि सांसदहरूको सञ्जाल (पार्लियामेन्टरियन्स नेटवर्क फर अ फोसी फयुल फयुचर)मा ७० देशका सात सय बढीले हस्ताक्षर गरेर जलवायु परिवर्तनको असर न्यूनीकरण गर्न जैविक ऊर्जालाई विस्थापित गर्ने अभिप्रायले स्थापित संस्था हो।  रासस"
"हाम्रो देश अनेक धर्म, संस्कृति र पर्वले समृद्ध छ : देउवा","काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले हाम्रो देश अनेक धर्म, अनेक संस्कृति र अनेक पर्वले समृद्ध रहेको उल्लेख गर्दै यी पर्व हाम्रा पहिचान र गौरव भएको उल्लेख गरेका छन्। नेपाली महिलाहरूको विशेष पर्व हरितालिका तीजका अवसरमा सम्पूर्णमा सुख, शान्ति र समृद्धिका लागि शुभकामना व्यक्त गर्दै उनले समाजमा सौहार्दता र एकतालाई मजबुत तुल्याउन यी पर्वहरुले योगदान गर्दै आएको बताएका हुन्। सभापति देउवाले सबै खाले पर्वमा आपसी प्रेम, सद्भाव, विश्वास र भाइचारा व्यक्त गर्ने हाम्रो परम्पराले समाजलाई एक साझा फुलवारीका रुपमा प्रतिविम्वित गर्दै आएको उल्लेख गर्दै तीजमा चेलीहरु माइत आउने र पारिवारिक सम्बन्धलाई हार्दिक बनाउन भूमिका निर्वाह गर्ने दृष्टिले पनि यसको विशेष महत्व रहेको बताए । उनले यो पर्वले आजको दिनमा हाम्रो देश, समाज र सबैको पारिवारिक जीवनमा सुखद् अपनत्व अभिवृद्धि गर्न सकोस् भन्दै शुभकामना व्यक्त गरे।  रासस"
आगामी पुस्तालाई हस्तान्तरण गर्न हाम्रा मौलिक चाडपर्वको गरिमालाई उच्च राख्नुपर्छ : पूर्वराष्ट्रपति भण्डारी,"काठमाडौं :पूर्वराष्ट्रपति विद्यादेवी भण्डारीले आगामी पुस्तालाई हस्तान्तरण गर्न हाम्रा मौलिक चाडपर्वको गरिमालाई उच्च राख्नुपर्ने बताएकी छन्। तीजको शुभकामना दिँदै उनले धार्मिक र सांस्कृतिक पक्षको समयानुकूल जगेर्ना गर्ने तथा विकृति र विसङ्गतिहरू न्यून गर्दै लैजानुपर्ने बताएकी हुन्। सामाजिक वातावरण जीवन्त राख्न, सदाचारयुक्त जीवन शैली अपनाउन तथा देशको कलासंस्कृति जगेर्ना गर्दै आगामी पुस्तालाई हस्तान्तरण गर्न हाम्रा मौलिक चाडपर्वको गरिमालाई सदा उच्च राख्नु पर्दछ । भण्डारीले भनिन्,तीज जस्ता पर्वहरू मनाउने सन्दर्भमा देखिने भड्किलोपन र खर्चिलोपनले हाम्रा चाडपर्वको मौलिक सौन्दर्यलाई नै फिक्का बनाउँन सक्दछ । अत: हाम्रा चाडपर्वसँग गाँसिएका धार्मिक र सांस्कृतिक पक्षको समयानुकूल जगेर्ना गर्ने तथा विकृति र विसङ्गतिहरू न्यून गर्दै लैजाने कार्यमा हामी सबै क्रियाशील रहन आवश्यक छ । नेपाली संस्कृतिको अभिन्न अङ्गको रूपमा रहेको मौलिक धार्मिक तथा सांस्कृतिक पर्व हरितालिका तीज रहेको उनको भनाई छ। नेपालको प्रथम महिला राष्ट्रपति भण्डारीले हरितालिका तीज पर्वले समाजका हरेक क्षेत्रमा महिलाहरूको समान पहुँचलाई अझ सशक्त रूपमा अघि बढाउँदै सामाजिक, सांस्कृतिक एकता तथा पारिवारिक सम्बन्धहरू थप सुमधुर बनाउन योगदान गर्ने विश्वास व्यक्त गरिन्।"
मंगलबार देशका यी स्थानमा हुने छ वर्षा,"काठमाडौं : मंगलबार देशभर आंशिक देखि सामान्य बदली रहनेछ। मौसम पूर्वानुमान महाशाखाका अनुसार कोशी, बागमती, गण्डकी र लुम्बिनी प्रदेशका केही स्थानहरूमा र बाँकी प्रदेशका थोरै स्थानहरूमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ। मंगलबार राति देशभर आंशिकदेखि सामान्य बदली रहनेछ। देशको पहाडी भूभागको थोरै स्थानहरूमा र बाँकी भूभागको एकदुई स्थानमा मेघ गर्जनचट्याङसहित हल्कादेखि मध्यम वर्षाको सम्भावना रहेको छ।"
नुवाकोटमा बजार अनुगमन: अखाद्य वस्तु जफत गरेर नष्ट,"नुवाकोट : नुवाकोटमा सोमबार बजार अनुगमन गरिएको छ। बजारमा गुणस्तरहीन वस्तुको बिक्री वितरण भइरहेको गुनासो आएपछि संयुक्त बजार अनुगमन टोलीले विदुर नगरपालिका१ ढुंगे र त्रिशूलीमा रहेका मासु पसलको अनुगमन गरेको छ। एकैदिन नौवटा मासु तथा माछा पसलमा अनुगमन गरिएको घरेलु तथा साना उद्योग कार्यालय नुवाकोटले जनाएको छ । सरोकारवालासहिकतको संयुक्त वजार अनुगमन टोलीले सन्जय कोल्ड स्टोर, त्रिशूली फ्रेस एण्ड कोल्ड स्टोर, न्यु त्रिशूली मिटन्यु फिस हाउस, मामाको फ्रेस हाउस, त्रिशूली कोल्ड स्टोर, एएस मिट सप, त्रिशूली मिट सप, सानेकुमार फिस हाउस र महालक्ष्मी जनक श्रेष्ठ मिट सपमा अनुगमन गरिएको प्रमुख किशोर सापकोटाले जानकारी दिए। उनका अनुसार अनुगमनका क्रममा एक माछा पसलबाट अखाद्य माछा बरामद गरी नष्ट गरिएको छ । उक्त माछा पसललाई उपभोक्ता संरक्षण ऐन २०७५ बमोजिम २० हजार रुपैयाँ जरिवाना गरिएको छ।"
"भद्रपुरमा दुईवटा घर जल्यो, साढे ५ लाखको क्षति","झापा : भद्रपुरमा दुईवटा घरमा आगलागी हुँदा साढे ५ लाख रुपैयाँ बराबरको क्षति भएको छ। भद्रपुर नगरपालिका५ स्थित झिम्कीचोक निवासी रोहित कामती र सोही ठाउँका अजय रसाइलीको घरमा सोमबार दिउँसो सवा ४ बजेको आगलागी भएको थियो। कामतीको घरमा खाना पकाउने ग्यास सिलिन्डरबाट ग्यास लिक भई आगलागी भएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। कामतीको टिनको छानो, टिनको बेरा भएको एक तले घर, भाडावर्तन, लत्ता कपडा, फ्रिज लगायतका सरसामान जल्दा करिब ४ लाख रुपैयाँ क्षति भएको छ। त्यस्तै रसाइलीको टिनको छानो, टिनको बेरा भएको घर आंशिक रूपमा जल्दा करिब डेढ लाख रुपैयाँ बराबरको क्षति भएको प्रहरीले जनाएको छ। घरमा लागेको आगो भद्रपुर नगरपालिकाको दमकल, नेपाल प्रहरी, सशस्त्र प्रहरी, स्थानीयवासीको सहयोगमा नियन्त्रणमा लिएको थियो। आगलागीबाट कुनै मानवीय क्षति नभएको प्रहरीले जनाएको छ।"
विश्व बैंकको अनुदानमा तीन सडक कालोपत्रे गरिने,"बागलुङ : विश्व बैंकको अनुदानमा बागलुङ नगरपालिकाका तीन सडक कालोपत्रे गरिने भएको छ। विसं २०७७ मा विश्व बैंक र बागलुङ नगरपालिकाबीच अनुदानका लागि सम्झौताका गरिएको थियो। सम्झौता अनुसार ५८ करोड रुपैयाँ रकम अनुदानमार्फत पूर्वाधार र सामाजिक विकासमा खर्च गरिनेभएको हो। सम्झौताअनुसार उक्त अनुदान नगरपालिकाले भौतिक पूर्वाधार र सामाजिक कार्यमा खर्च गर्नुपर्नेछ। नगरपालिकाले भौतिक पूर्वाधारमा सडकको विकास नै पहिलो विकास भएको भन्दै उक्त अनुदानमार्फत तीन सडक कालोपत्रे गर्ने गरी काम अघि बढाएको हो। सम्झौता तीन वर्षपछि कार्यान्वयनमा आउन थालेको हो। जसअनुसार दुई वर्षभित्र ती सडकहरू कालोपत्रे भइसक्ने गरी बागलुङ नगरपालिकाले डिपिआरको काम सुरु गरेको छ। नगरपालिकाअन्तर्गतका तीन सडकहरू आठ मिटर चौडा बनाइनेछ भने १३ किलोमिटर लम्बाइमा कालोपत्रे गरिने भएको हो। डिपिआर सक्दासाथ ठेक्कामा लैजाने गरी सडकको स्थाल अनुगमन, नाप जाँच तथा विश्व बैंकका प्रतिनिधिले समेत अनुगमन गरिसक्नु भएको बागलुङ नगरपालिकाका नगर प्रमुख बसन्त कुमार श्रेष्ठले जानकारी दिए। 'दुई वर्षभित्रै तीन सडक कालोपत्रे गर्नेगरी डीपीआरको अन्तिम तयारी छ, एक महिनापछि डिपिआरको काम सकिन्छ त्यसपछि तत्कालै ठेक्कामा जान्छ र सडक कालोपत्रे गरिन्छ' श्रेष्ठले भने, 'यस्तो अनुदान देशभरका जम्मा १७ नगरपालिकाले मात्रै पाएको बताउँदै नगरपालिकाभित्रका तीन सडक कालोपत्रेले नगरलाई विकासमा टेवा पुग्न निकै सहज हुनेछ।' तीन वर्ष अघिदेखि थालिएको बागलुङ नगरपालिकाले सहरी शासकीय तथा पूर्वाधार विकास कार्यक्रममार्फत डेढ वर्षभित्र तीनवटा स्तरीय सडक बनाइने उनको भनाइ छ। नगरपालिकाका अनुसार वडा नम्बर ७ को मूलपानीदेखि तितौरेसम्म साढे आठ दशमलव छ किमि, ओडारचौरदेखि ढोडेनीसम्म साढे दुई किमि र गणेशघुम्तीदेखि नीरयघाटको डेढ किमि सडक कालोपत्रे गर्न लागिएको बागलुङ नगरपालिकाका इन्जिनियर त्रिलोचन गिरीले जानकारी दिए। ट्रयाकमात्रै खुलेका उक्त तीन सडकहरू स्तरोन्नतिको पर्खाइमै थिए। संघ र प्रदेश सरकारको प्राथमिकतामा नपरेका र स्थानीय सरकारले निर्माण गर्न नसक्ने सडक विश्व बैंकको अनुदानमार्फत पक्की बनाउन थालिएको हो। ती सडकहरू अत्यन्तै सुविधा सम्पन्न हुने र नवीनतम प्रविधि प्रयोग गरेर उक्त सडकहरू निर्माण गरिने छ। नगरपालिकाले मुकामदेखि तीनवटा वडामा कालोपत्रे सडकले जोड्न पाउनेछ । विश्व बैंकको सहयोग निकायका प्रतिनिधि, परामर्शदाता, शहरी विकास मन्त्रालयको प्रोजेक्ट संयोजक रवीन्द्र बोहरा, सिटुटेक विधान जेभी कन्सल्ट्यान्ट तथा जिल्ला परामर्शदाताको टोली संयोजक रितु बस्नेतसहितको समूहले कालोपत्रे गरिने तीनवटै सडकको स्थलगत अनुगमन गरेर फर्कीसकेको बागलुङ नगरपालिकाले जनाएको छ। उक्त सडकहरू छ मिटरदेखि आठ मिटरसम्म चौडा हुनेछन्। सडकमा पर्ने घर तथा अन्य टहरा र संरचना हटाउने काम नगरपालिकाले गर्नुपर्ने छ। बैंकले नेपालभर १७ वटा नगरपालिकामा शहरी शासकीय सुधार तथा पूर्वाधार विकास कार्यक्रममा सहयोग गरेको छ। बागलुङ नगरपालिकालाई यसअघि समेत अनुदानमा सडक निर्माण गरेको थियो। उक्त अनुदान सहयोगमा बागलुङ नगरपालिका४ कुडुँले हुँदै मुलपानीतर्फको चक्रपथ निर्माण गरिएको थियो। अहिले उक्त सडकलाई टुंगोमा पुर्याइने छ। स्थलगत अध्ययन अनुसार मुलपानीदेखि कालीमाटी जाने सडकमा छ वटा घरटहरा हटाउनुपर्ने देखिएको हो भने ओडारचौर सडकमा १३ घरको केही भाग हटाउनुपर्ने देखिएको छ।"
चिनियाँ कम्युनिस्ट पार्टीको उच्चस्तरीय टोली काठमाडौंमा,"काठमाडौं : चिनियाँ उच्चस्तरीय टोली काठमाडौं आइपुगेको छ। चिनियाँ कम्युनिस्ट पार्टी, युनान प्रान्तका स्थायी समिति सदस्य जेङ यानको नेतृत्वमा ६ सदस्यीय टोली सोमबार काठमाडौं आइपुगेको हो। जेङ यान प्रान्तीय प्रचार विभागका प्रमुखसमेत हुन्। प्रधानमन्त्री पुष्पकमल दाहाल असोज ५ गते अमेरिकाको न्युयोर्कबाट सिधै चीन भ्रमणमा जाँदैछन्। प्रधानमन्त्री दाहाल अहिले संयुक्त राष्ट्रसंघीय महासभालाई सम्बोधन गर्न न्युयोर्कमा छन्। चिनियाँ कम्युनिस्ट पार्टीको टोली चाइना एयरको जहाजबाट सोमबार विहान काठमाडौं आइपुगेको हो। टोलीमा वाङ यु, लाई योङ, वाङ थिङयाओ, फङ साओयून र थिएन रेनपाओ रहेका छन्। काठमाडौं आएलगत्तै सो टोलीले उपराष्ट्रपति रामसहाय प्रसाद यादवसँगभेट गरेको छ। लैनचौरस्थित उपराष्ट्रपतिको कार्यालयमा उनीहरूबीच नेपाल र चीनबीच द्विपक्षीय हितका विषयमा छलफल भएको थियो। जेङ यान नेतृत्वको टोली पर्सी बुधबार राति सिंगापुर जानेछन्। केही दिनअघि चिनियाँ कम्युनिस्ट पार्टीको निमन्त्रणामा नेकपा एमालेका महासचिव शंकर पोखरेको नेतृत्वमा एक टोली चीन गएको थियो। उनीहरूले चीनका विभिन्न प्रान्त गई चिनियाँ कम्युनिस्ट पार्टीका नेताहरूसँग भेट गरेका थिए।"
सामान्य विवादमा कुटपिट गरी साथीको हत्या,लुम्बिनी : स्थानीय युवाहरूबीच विवाद हुँदा पाल्पामा कुटपिटबाट एक युवकको हत्या भएको छ। पाल्पाको तिनाउ गाउँपालिका२ दोभान घोंडेबासका २४ वर्षीय सुनिल खत्रीको आफ्नै साथीहरूबीच सामान्य विवाद हुँदा साथीहरूको कुटपिटबाट हत्या भएको जिल्ला प्रहरी कार्यालय पाल्पाले जनाएको छ। जिल्ला प्रहरी कार्यालय पाल्पाका सूचना अधिकारी प्रहरी निरीक्षक सन्तोष चन्दका अनुसार स्थानीय युवाहरूबीच विवाद बढ्दै जाँदा राति साढे १२ बजेको समयमा युवकमाथि कुटपिट भएको थियो। गम्भीर घाइते खत्रीलाई उपचारका लागि लुम्बिनी प्रादेशिक अस्पतालमा ल्याइएकामा उपचारका क्रममा राति पौने २ बजे मृत्यु भएको प्रहरी निरीक्षक चन्दले जानकारी दिए। तीजको दर खाएर राति महिला नाचिरहेका बेला युवाहरूबीच विवाद भएको थियो। त्यही विषयलाई लिएर पुनः झगडाले उग्ररूप लिएपछि खत्रीमाथि कुटपिट भएको प्रारम्भिक अनुसन्धानबाट खुलेको चन्दले बताए। हत्याको आरोपमा चारजना युवालाई प्रहरीले नियन्त्रणमा लिएको छ। तर प्रहरीले थप विवरण खुलाएको छैन। जिल्ला प्रहरी कार्यालय पाल्पाका प्रमुख प्रहरी उपरीक्षक हेरम्ब शर्मासहितको टोली घटनास्थलमा पुगेर थप अनुसन्धान गरिरहेको प्रहरीले जनाएको छ।
सडकमै चालकहरूको स्वास्थ्य परीक्षण,"नुवाकोट : नुवाकोटमा सवारी गुडाइरहेका चालकहरूको सडकमै निःशुल्क स्वास्थ्य परीक्षण गरिएको छ। परीक्षणका क्रममा चालकहरूको सुगर तथा रक्तचापको समस्या देखिएको छ। समुदाय प्रहरी साझेदारीको अवधारणा अनुरुप चालकसँग एक दिन कार्यक्रम अन्तर्गत गल्छीदेवीघाटत्रिशूली सडकखण्डको बीचमा रहेको पिपलटारमा चालकहरूको स्वास्थ्य परीक्षण गरिएको हो। सो क्रममा एक सय जना बढी चालकको निःशुल्क स्वास्थ्य परीक्षण गरिएको हो। अस्वस्थ, बिरामी, थकित तथा स्वास्थ्यमा समस्या आएको समयमा चालकहरूले सवारी साधन चलाउँदा हुन सक्ने सम्भावित सवारी दुर्घटना र त्यसबाट हुन सक्ने जनधनको क्षतिलाई न्यूनीकरण गर्ने उद्देश्यका साथ जिल्ला प्रहरी कार्यालय नुवाकोट र जिल्ला ट्राफिक प्रहरी कार्यालय नुवाकोटको संयुक्त आयोजनामा त्रिशूली अस्पताल नुवाकोटका स्वास्थ्यकर्मीहरूको सहयोगमा निःशुल्क स्वास्थ्य परीक्षण गरिएको हो।"
कर्णाली नदीमा माछा मार्न गएका एक जना बेपत्ता,"टीकापुर : कैलालीको जानकी गाउँपालिका६ जगतपुरका एक युवक दुई दिनदेखि बेपत्ता भएका छन्। स्थानीय जगतपुर सामुदायिक वनसँगै रहेको कर्णाली नदीमा माछा मार्न गएका ३५ वर्षीय चन्द्रप्रकाश चौधरी शनिबारदेखि बेपत्ता भएका हुन्। स्थानीय मोतिलाल चौधरीका अनुसार चौधरी शनिबार बिहान ३ बजे नै माछा मार्न कर्णाली नदीमा गएका थिए। साँझसम्म पनि घर नफर्किएपछि स्थानीयवासी र प्रहरीले उनको खोजी गरेका थिए। कर्णाली नदीको वारिपट्टी उनको साइकल छ, नदीको बीचमा रहेको टापुमा लुगा र मोबाइल भेटियो मोतिलालले भने स्थानीयले शनिबार बिहान माछा मारिरहेको देखेका रहेछन्, त्यसपछि उनीबारे अहिलेसम्म केही पत्ता लागेको छैन। लुगा र मोबाइल भेटिए पनि चौधरीबारे हालसम्म कुनै अत्तोपत्तो छैन। इलाका प्रहरी कार्यालय टीकापुरका डीएसपी विश्वराज अधिकारीले चन्द्रप्रकाश शनिबारदेखि नै बेपत्ता भएको बताए। हिजो साँझ ५ बजेतिर प्रहरीले खबर पाएपछि स्थानीय, नेपाल प्रहरी लगायतले खोजी गरिरहेको छ डीएसपी अधिकारीले भने हालसम्म उनको अवस्था पत्ता लागेको छैन। कर्णाली नदीमा सो क्षेत्रका स्थानीयहरु माछा मार्न, घाँस दाउरा गर्न जाने गर्छन्।"
पृथ्वी राजमार्गको नौबिसेमलेखु सडक राति बन्द हुने,धादिङ : पृथ्वी राजमार्गअन्तर्गत धादिङको नौबिसेमलेखु सडकखण्ड असोज ४ गतेदेखि राति बन्द हुने भएको छ। सिम्लेदेखि मलेखु सडकखण्ड चौडा बनाउन पहरा कटान गर्नुपर्ने भएका कारण राति सो खण्डमा सवारी आवागमन बन्द गर्न लागिएको हो। असोज ४ गतेदेखि २० गतेसम्म राति ११ बजेदेखि ३ बजेसम्म चार घण्टा खयरघारी र पोखरेखोला नजिक सवारी आवागमन रोकेर काम गर्न लागिएको धादिङका प्रमुख जिल्ला अधिकारी बद्रीनाथ गैरेले जानकारी दिए। सोमबार बसेको सरोकारवालाहरूको बैठकले रातिको समयमा एम्बुलेन्स र सुरक्षाकर्मीको सवारीबाहेक अन्य सवारीसाधन पूर्ण रूपमा बन्द गरिने निर्णय गरेको छ। सवारी बन्द गरेर काम गर्दा यात्रुलाई समस्या हुने भएकाले दिउँसो मात्र यात्रा गर्न अनुरोध गरिएको छ। निर्माण कार्यस्थल नजिक हुने सक्ने सम्भावित सवारी चापलाई मध्यनजर गरी राजमार्गका उपयुक्त स्थानमा सवारीसाधन रोकी व्यवस्थापन गर्न पनि अनुरोध गरिने प्रमुख जिल्ला अधिकारी गैरेले जानकारी दिए। उनले सम्बन्धित आयोजनाका तर्फबाट सबै पक्षलाई सूचित गर्न राष्ट्रिय दैनिक तथा अन्य सञ्चार माध्यमबाट सूचना प्रवाह गर्न र छिमेकी जिल्लासँग पनि समन्वय गरी यात्रुले दुःख नपाउने गरी काम गर्न निर्देशन दिएका छन्।
नारायणी नदीमा डुबेर दाजुभाइको मृत्यु,"नवलपरासी : नारायणी नदीमा डुबेर एकै घरका दाजुभाइको मृत्यु भएको छ। नवलपरासी (बर्दघाट सुस्तापूर्व)को गैँडाकोट नगरपालिका७ का सबिन कुमाल र सङ्गम कुमालको नारायणी नदीमा डुबेर मृत्यु भएको हो। आज दिउँसो नारायणी नदीमा पौडी खेल्ने क्रममा गैँडाकोट नगरपालिका७ गैरी बस्ने सुमन कुमालका छोराहरू १४ वर्षीय सबिन कुमाल र नौ वर्षीय सङ्गम कुमालको डुबेर मृत्यु भएको जिल्ला प्रहरी कार्यालय नवलपरासी (बर्दघाट सुस्तापूर्व)का प्रहरी नायब निरीक्षक बेदबहादुर पौडेलले बताए। 'नदीमा पौडी खेल्ने क्रममा डुबेर बेपत्ता भएका दुवै जनाको उद्धार गरी उपचारका लागि नयाँ मेडिकल कलेज भरतपुर लगिएकामा चिकित्सकले मृत घोषित गरेका हुन्', उनले भने। घटनाका बारेमा थप अनुसन्धान भइरहेको पौडेलले बताए।"
सिमकार्ड डुप्लिकेसन गरी रकम ठगी गर्ने व्यक्ति पक्राउ,काठमाडौं : सिमकार्ड डुप्लिकेसन गरी रकम ठगी गरेको आरोपमा एक जना पक्राउ परेका छन्। पक्राउ पर्नेमा काभ्रेपलाञ्चोक पाँचखाल नगरपालिका६ घर भई काठमाडौं गोकर्णेश्वर नगरपालिका२ नयाँपाटी बस्ने २२ वर्षीय सरोज दिवाली रहेका छन्। पीडितको मोबाइल नम्बरको सिमकार्ड सेवा प्रदायक कम्पनीबाट आफ्नो नाममा नामसारी गरी मोबाइल बैंकिङ एक्टिभ गराई पीडितको बैंक खाताबाट बिभिन्न बैंक खाता तथा वालेटरूमा पटकपटक गरी ६ लाख २ हजार ५ सय ४८ रूपैयाँ ट्रान्सफर गरी सिम डुप्लिकेसनमार्फत ठगी गरेको अनुसन्धानको क्रममा खुल्न आएपछि उनलाई प्रहरीले पक्राउ गरेको हो। उनलाई ठगी सम्बन्धी कसूरमा आवश्यक अनुसन्धान एवं कारवाहीको लागि जिल्ला प्रहरी परिसर टेकु काठमाडौंमा पठाइएको छ।
आज हरितालिका तीज,"काठमाडौं : भाद्र शुक्ल तृतीयाका दिनमा मनाइने हरितालिका (तीज) पर्व आज देवादिदेव महादेवको पूजा आराधना गरी मनाइँदैछ। भाद्र शुक्ल तृतीयामा व्रत बसी शिव पार्वतीको पूजा, उपासना गरेमा पारिवारिक सुख, शान्ति र कल्याणको प्राप्ति हुने धार्मिक विश्वास छ। सत्ययुगमा हिमालय पुत्री पार्वतीले गौरीघाटमा बसी तपस्या गरेर श्री महादेव पति पाउने वरदान पाएको विश्वासमा यो व्रत सुरु भएको पौराणिक मान्यता छ। वरदानविपरीत पार्वतीका पिता हिमालयले पार्वतीको इच्छा विपरीत विष्णुसित विवाह गरिदिन खोजेपछि साथीहरूलाई आफ्नो समस्या सुनाइन्। पार्वती समस्यामा परेको थाहा पाएपछि उनका साथीहरूले हरण गरेर लगी कसैले नदेख्ने ठाउँमा लुकाएर राखिदिए। साथीहरूले लुकाएकै ठाउँमा पार्वतीले निराहार व्रत गरी महादेवलाई पतिका रूपमा प्राप्त गरिन्। यसरी पार्वती साथीहरूद्वारा हरण भएको दिन भाद्र शुक्ल तृतियको दिन भएकाले त्यही समयदेखि हरितालिका (तीज) को व्रत लिने प्रचलन सुरु भएको धर्मशास्त्रीय मत छ। संस्कृत भाषाका हरित र आलिका दुई वटा शब्द मिलेर हरितालिका शब्द बनेको छ। जसमा हरित शब्दको अर्थ हरण गरिएको र आलिका शब्दको अर्थ साथी भन्ने हुन्छ। सत्ययुगमा आजैको दिन निराहार व्रत बसी पार्वतीले श्रीमहादेव स्वामी पाएकीले आजको दिनमा व्रत बस्दा मनोकामना पूरा हुने विश्वास छ।  रासस"
विदेशी मुद्रासहित एक जना पक्राउ,"मकवानपुर : हेटौंडा उपमहानगरपालिका१५ रातोमाटेबाट विदेशी मुद्रासहित एक भारतीय पक्राउ परेका छन्। विहार पुर्वी चम्पारन पलङवा थाना पसौना९ बस्ने ४० वर्षीय रम्भु दासलाई रातोमाटेबाट आइतबार साँझ प्रहरीले पक्राउ गरेको हो। ईलाका प्रहरी कार्यालय पशुपतिनगर र प्रहरी चौकी रातोमाटेबाट खटिएको संयुक्त टोलीले हेटौंडाबाट वीरगंजतर्फ जाँदै गरेको मधेश प्रदेश ०३००१ ज ३६४ नम्बरको माईक्रोमा सवार दासको साथबाट युरो ४ हजार, जापानी येन १३ लाख ३० हजार र साउदी रियाल १६ हजार ३ सय १५ फेला पारी पक्राउ गरेको हो। प्रहरीले आवश्यक अनुसन्धान गरिरहेको जनाएको छ।"
विश्व बैंकको अनुदानमा तीन सडक कालोपत्रे गरिने,"बागलुङ : विश्व बैंकको अनुदानमा बागलुङ नगरपालिकाका तीन सडक कालोपत्रे गरिने भएको छ। विसं २०७७ मा विश्व बैंक र बागलुङ नगरपालिकाबीच अनुदानका लागि सम्झौताका गरिएको थियो। सम्झौता अनुसार ५८ करोड रुपैयाँ रकम अनुदानमार्फत पूर्वाधार र सामाजिक विकासमा खर्च गरिनेभएको हो। सम्झौताअनुसार उक्त अनुदान नगरपालिकाले भौतिक पूर्वाधार र सामाजिक कार्यमा खर्च गर्नुपर्नेछ। नगरपालिकाले भौतिक पूर्वाधारमा सडकको विकास नै पहिलो विकास भएको भन्दै उक्त अनुदानमार्फत तीन सडक कालोपत्रे गर्ने गरी काम अघि बढाएको हो। सम्झौता तीन वर्षपछि कार्यान्वयनमा आउन थालेको हो। जसअनुसार दुई वर्षभित्र ती सडकहरू कालोपत्रे भइसक्ने गरी बागलुङ नगरपालिकाले डिपिआरको काम सुरु गरेको छ। नगरपालिकाअन्तर्गतका तीन सडकहरू आठ मिटर चौडा बनाइनेछ भने १३ किलोमिटर लम्बाइमा कालोपत्रे गरिने भएको हो। डिपिआर सक्दासाथ ठेक्कामा लैजाने गरी सडकको स्थाल अनुगमन, नाप जाँच तथा विश्व बैंकका प्रतिनिधिले समेत अनुगमन गरिसक्नु भएको बागलुङ नगरपालिकाका नगर प्रमुख बसन्त कुमार श्रेष्ठले जानकारी दिए। 'दुई वर्षभित्रै तीन सडक कालोपत्रे गर्नेगरी डीपीआरको अन्तिम तयारी छ, एक महिनापछि डिपिआरको काम सकिन्छ त्यसपछि तत्कालै ठेक्कामा जान्छ र सडक कालोपत्रे गरिन्छ' श्रेष्ठले भने, 'यस्तो अनुदान देशभरका जम्मा १७ नगरपालिकाले मात्रै पाएको बताउँदै नगरपालिकाभित्रका तीन सडक कालोपत्रेले नगरलाई विकासमा टेवा पुग्न निकै सहज हुनेछ।' तीन वर्ष अघिदेखि थालिएको बागलुङ नगरपालिकाले सहरी शासकीय तथा पूर्वाधार विकास कार्यक्रममार्फत डेढ वर्षभित्र तीनवटा स्तरीय सडक बनाइने उनको भनाइ छ। नगरपालिकाका अनुसार वडा नम्बर ७ को मूलपानीदेखि तितौरेसम्म साढे आठ दशमलव छ किमि, ओडारचौरदेखि ढोडेनीसम्म साढे दुई किमि र गणेशघुम्तीदेखि नीरयघाटको डेढ किमि सडक कालोपत्रे गर्न लागिएको बागलुङ नगरपालिकाका इन्जिनियर त्रिलोचन गिरीले जानकारी दिए। ट्रयाकमात्रै खुलेका उक्त तीन सडकहरू स्तरोन्नतिको पर्खाइमै थिए। संघ र प्रदेश सरकारको प्राथमिकतामा नपरेका र स्थानीय सरकारले निर्माण गर्न नसक्ने सडक विश्व बैंकको अनुदानमार्फत पक्की बनाउन थालिएको हो। ती सडकहरू अत्यन्तै सुविधा सम्पन्न हुने र नवीनतम प्रविधि प्रयोग गरेर उक्त सडकहरू निर्माण गरिने छ। नगरपालिकाले मुकामदेखि तीनवटा वडामा कालोपत्रे सडकले जोड्न पाउनेछ । विश्व बैंकको सहयोग निकायका प्रतिनिधि, परामर्शदाता, शहरी विकास मन्त्रालयको प्रोजेक्ट संयोजक रवीन्द्र बोहरा, सिटुटेक विधान जेभी कन्सल्ट्यान्ट तथा जिल्ला परामर्शदाताको टोली संयोजक रितु बस्नेतसहितको समूहले कालोपत्रे गरिने तीनवटै सडकको स्थलगत अनुगमन गरेर फर्कीसकेको बागलुङ नगरपालिकाले जनाएको छ। उक्त सडकहरू छ मिटरदेखि आठ मिटरसम्म चौडा हुनेछन्। सडकमा पर्ने घर तथा अन्य टहरा र संरचना हटाउने काम नगरपालिकाले गर्नुपर्ने छ। बैंकले नेपालभर १७ वटा नगरपालिकामा शहरी शासकीय सुधार तथा पूर्वाधार विकास कार्यक्रममा सहयोग गरेको छ। बागलुङ नगरपालिकालाई यसअघि समेत अनुदानमा सडक निर्माण गरेको थियो। उक्त अनुदान सहयोगमा बागलुङ नगरपालिका४ कुडुँले हुँदै मुलपानीतर्फको चक्रपथ निर्माण गरिएको थियो। अहिले उक्त सडकलाई टुंगोमा पुर्याइने छ। स्थलगत अध्ययन अनुसार मुलपानीदेखि कालीमाटी जाने सडकमा छ वटा घरटहरा हटाउनुपर्ने देखिएको हो भने ओडारचौर सडकमा १३ घरको केही भाग हटाउनुपर्ने देखिएको छ।"
कलङ्क हटाउने चौरचन पर्व तराईमा मनाइँदै,"विराटनगर : वर्षभरीको संकटबाट बचाउने र कलङ्क हटाउने पर्वको रुपमा मिथिलामा मनाइने चौरचन पर्व आज सोमबार तराईबासीले साझ घरघरमा मनाउने तयारीमा जुटेका छन्। भाद्र शुक्ल चर्तुर्थी तिथिमा सूर्यास्तपश्चात सवापहर (अधाई घण्टा) भित्र चौठीचान्दको पूजा गर्दे चौरचन मनाउने गरेको हो। चौरचन पर्वले पुत्र, धन तथा मान वृद्धि गरी लागेको कलङ्क पनि हटाउने जनविश्वास रहीआएको छ। दिनभरि ब्रत लिई साँझपख आँगनमा पिठार (चामलको पीठो) ले अरिपन दिई गोलाकार चन्द्रमा मण्डलमा केराको पात राखी त्यसमा पकवान, मिठाई लगायतका प्रसादहरु राख्ने चन्द्रमाको पूजा गर्ने चलन रहि आएको छ। मुकुटसहित चन्द्रमाको दिशामा बनाएको प्रतीक (अरिपन)मा केराको पातमा रोहिणीसहित चतुर्थी चन्द्रमाको पूजा सेतो फूलले गर्ने गरेको जानकारहरु बताउँछन्। परिवारको सदस्य संख्या जति छ त्यति नै पकवानयुक्त डाली र दहीको छाँछी अरिपनमा सजाएर केराको घरी, दीपयुक्त कुडवार (माटोको कलश), लावन आदि पूजा सामग्री राखिने ग्रन्थहरुमा उल्लेख छ। एकएक डाली, दही, केराको घरी उठाएर मंन्त्रले प्रत्येक व्यक्तिले हातमा फललिएर चन्द्रमाको दर्शन गरी अशिर्वाद लिने गरेको पण्डित महेन्द्रनारायण ठाकुर बताए। दही र फलफूल लिएर चन्द्रमाको दर्शन गरे पापबाट मुक्ति भइने विश्वास छ। चन्दमाको दर्शन गरी प्रदुषण गरेपश्चात चन्द्रमण्डलमा राखिएको प्रसादलाई उपस्थित पुरुषवर्गले चार भाग गरी पातमा भोजन गरेपश्चात बाँकी रहेको भाग त्यही नै खाल्डो खनी गाड्ने चलन छ। चौरचनको दिनभरि नै मिथिलाका महिलाहरुले पकवान पूरी, ठकुवा पुड्किया, मालपुवा आदि सामग्री बनाउन मिथिलाका महिलाहरु व्यस्त रहने गरेको दृष्य हेर्न पाइन्छ। कुशे औंसीदेखि नै दही, डालीछाँछीको व्यवस्था गर्ने तयारीमा मिथिलावासी जुट्ने गर्दछन्। चौरचनको दिन चन्द्रमा केही समय अस्त हुन्छ। वर्षायाम मौसम भएकाले आकाशमा बादल रहेको बेला हेर्ने दुर्लभ हुन्छ। त्यसकारण प्रसिद्ध पुराणमा उल्लेख गरिएको छ,चौरचनको दिन चन्द्रमालाई कलङ्क लागेको थियो, सो समय चन्द्रमाको दर्शन गरे पाप लाग्छ भन्ने मान्यता छ। उक्त दोष हटाउन सिंह : प्रसेन भन्ने मन्त्र पाठ गर्ने चलन छ। मिथिलामा भदौंको शुक्लपक्षको चौथीमा मिथ्या कलंकबाट बच्न रोहिणीसहित चतुर्थी चन्द्रको पूजा हुने गर्दछ। ईसं१६०० मा मिथिलाका राजा हेमाङ्गद ठाकुरले चौरचनको प्रचार सम्पूर्ण मिथिलावासीको घरघरमा गराएपछि यसको रौनक बढेको प्रवीणनारायण चौधरीले बताए। चन्द्रमाको आराधनाले धेरैको मनोकामना पूर्ण हुन्छ भन्ने विश्वास भएकाले मिथिलामा यसलाई विशेषपर्वको रुपमा मनाउने चलन रहेको चौधरीले बताए।"
चिकित्सकको आन्दोलन फिर्ता,काठमाडौं : सरकार र आन्दोलनरत चिकित्सक संघबीच ६ बुँदे सहमति भएको छ। सहमतिसँगै चिकित्सकहरूले घोषित आन्दोलनका सबै कार्यक्रम फिर्ता लिएका छन्। हेटौंडास्थित सञ्चो अस्पतालमा कार्यरत संघका दुई जना चिकित्सकहरूमाथि कुटपिट गरिएको घटनामा दोषीलाई कारबाही नगरिएकोमा विरोध स्वरूप आइतबार आकस्मिक बाहेकका सेवा बन्द गरिएको थियो।आकस्मिकबाहेकका सेवा ठप्प पारेपछि वार्ता भएको हो। वार्तामा सरकारले चिकित्सकलाई हातपात गर्नेलाई स्वास्थ्यकर्मी तथा स्वास्थ्य संस्थाको सुरक्षा सम्बन्धी ऐन २०६६ अनुसार कारबाही अघि बढाउने र प्रतिबद्धता जनाएको छ। चिकित्सकहरूको सेवा सुविधा सुरक्षा जनशक्ति परिचालन क्षमता अभिवृद्धि तथा बिदेसिने प्रवृत्ति कम गर्ने लगायतका समस्या समाधान गर्ने गरी ३ महिनाभित्र चिकित्सक सेवा सम्बन्धी विधेयकको मस्यौदा तयार गर्न आवश्यक प्रक्रिया अघि बढाउने सहमति पनि भएको छ।
परदेशमा तीजको रौनक,"परदेशको व्यस्त जीवनशैलीमा एकैछिन् भए पनि साथीभाइ भेट्ने, रमाइलो गर्ने र दुःख सुख बाँड्ने माध्यम बनेको छ, तीज। होला, तीज मनाउने शैली फेरिएको छ। तर, स्वदेशमा मात्र होइन, परदेशमा पनि तीजको रौनक झनै बढ्दो छ। सुखद् जीवन र सुरक्षित भविष्यको खोजीमा हरेकदिन देश छोड्नेको लर्को छ। तर, बिरानो देशमा पुग्दैमा आफ्ना चाडबाड, रीतिरिवाज र संस्कृति कहाँ बिर्सन मिल्छ र ? त्यसैले परदेशमा रहेका नेपाली महिलाहरूलाई यतिबेला तीजले बिछट्टै छोएको छ। चाहे छिमेकी भारतमा रहेका महिला हुन कि, सात समुद्रपारि अमेरिकामा रहेका नै हुन्। अर्थात्, अफ्रिकामा रहेका नेपाली महिला हुन कि, युरोपका विभिन्न देशमा विभिन्न पेसा र व्यवसायमा व्यस्त नेपाली महिला हुन्, सबै तीजमा रमेका छन्। परदेशको व्यस्त जीवनशैलीमा एकैछिन् भए पनि साथीभाइ भेट्ने, रमाइलो गर्ने र दुःख सुख बाँड्ने माध्यम बनेको छ, तीज। होला, तीज मनाउने शैली फेरिएको छ। तर, स्वदेशमा मात्र होइन, परदेशमा पनि तीजको रौनक झनै बढ्दो छ। विदेशमा रहेका नेपालीले के कसरी तीज मनाइरहेका छन् त ? अन्नपूर्णको विशेष प्रस्तुति : अमेरिकामा माइतीको सम्झना देशको माया विदेशमा बढ्ता हुन्छ भने झै चाड पर्वको पनि विदेशमा बढ्ता चाख हुन्छ नै। यस्तै भावका साथ अमेरिकामा रहेका नेपाली महिलाहरूले हरितालिका तीज भव्य रूपमा मनाइरहेका छन्। विभिन्न संघसंस्थाले आयोजना गरेका कार्यक्रममा भेला भएर होस् या समूहसमूहमा जम्मा भएर यहाँ रहेका महिलाहरूले हरितालिका तीज भव्य रूपमा मनाए। तीजको मौका छोपेर अमेरिकामा रहेका नेपाली दिदीबहिनीहरूले विदेशमा भोग्नु परेका पीडा, माइती देशको माया, माइत जान नपाउँदाको गुनासो गीतका माध्यमबाट व्यक्त गरे। मौलिक गीतमा नाच गान गरे। विवाहित महिलाहरू रातो सारीमा र अविवाहितहरू रातो कुर्तामा सजिएर कार्यक्रममा सहभागी जनाएका थिए। गैरआवासीय नेपाली संघ न्युयोर्क च्याप्टर अमेरिकाले तीज विशेष कार्यक्रम गर्यो। जसमा महिलाहरू छमछमी नाचेर रमाइलो गरेका थिए। यस्तै, बलेवा समाज अमेरिका, बागलुङ समाज, नारी एकता, हामी नेपाली, पर्वत समाजलगायतका संघसंस्थासँग मिलेर न्युयोर्कमा भव्य कार्यक्रम गरे। न्युयोर्क च्याप्टरका अध्यक्ष हेमन्त मल्लले आफ्नो भाषा, संस्कृतिलाई संरक्षण गर्दै चाड पर्वहरू विदेशमा मनाइने जानकारी दिँदै भने, हामीले हाम्रा दिदीबहिनीहरूलाई माइत गए जस्तै होस् भनेर तीज विशेष कार्यक्रम गरेका हौं। हाल अमेरिकाको ओक्लोहामा राज्यमा बसोबास गर्दै आएकी सबिता ढकालले तीजमा नेपाल जान नपाए पनि नजिकै रहेका दिदीबहिनीहरू जम्मा भएर रमाइलो गरेको बताइन्। सविताका लागि यसपटक भने आमा अमेरिकामै भएकाले माइती जान नपाउँदाको त्यत्ति गुनासो भएन्, तर ढकालसँगै जम्मा भएका अन्य दिदीबहिनीहरूले भने तीजमा माइत जान नपाउँदाको पीडा गीतमार्फत व्यक्त गरे। हङकङमा तीज धमाका तीज भड्किलो भयो भन्ने आवाज नसुनिने हैनन्, तर हङकङमा धुमधामसाथ तीज मनाउने गरिन्छ। नेपालबाट कलाकारलाई बोलाएर विभिन्न संघसंस्थाले दर खानेलगायत कार्यक्रम गर्ने गरेका छन्। हालै हङकङ क्षेत्री समाजको आयोजनामा तीज धमाका कार्यक्रम भयो। गायकद्वय श्रीकृष्ण बम मल्ल, सुमन थापा मगर र हास्यकलाकार सुमन कार्कीले भरपुर मनोरञ्जन दिए। एकता, सहअस्तित्व र भ्रातृत्वको लागि भन्दै लान्ताउ नेपाली समाज हङकङले पनि तीज विशेष कार्यक्रमको आयोजना गरेको थियो। लक्की ड्र, डिजेका साथै विभिन्न मनोरञ्जनात्मक कार्यक्रमहरूका साथ, स्याङ्जा जनसेवा समिति हङकङले पनि तीज धमाका साँझ सम्पन्न गरेको छ। गोर्खा समाज हङकङले पनि लोकदोहोरी गायिकाद्वय रेजिना परियार र सविना थापाको साथमा गोर्खाली तीज पर्व कार्यक्रम सम्पन्न गर्यो। घान्द्रुक सेलुन हङकङ, रमाइलो ग्रुप हङकङले पनि छुट्टाछुट्टै ठाउँमा तीज विशेष कार्यक्रमको आयोजना गरे। एनआरएनए हङकङ, महिला फोरम तथा नेपाली महिला संघले संयुक्त रूपमा तीज उत्सव कार्यक्रमको आयोजना गरेका थिए। इन्डिया क्लब हङकङमा आयोजित कार्यक्रममा स्थानीय प्रतिभाहरूको प्रस्तुति गरिएको थियो। योसँगै अन्य दर्जन बढी संघसंस्थाहरूले तीज विशेष कार्यक्रमको तालिका सार्वजनिक गरेका छन्। महिलाहरूका लागि नै भनेर कार्यक्रम आयोजना गर्नुपरेकाले पनि यसलाई विशेष अर्थमा हेरिएको आयोजकहरूको तर्क छ। अन्य समयमा परिवारको खुसीका लागि रातदिन मेहनतमा तल्लीन महिलाहरू एकदिन भए पनि तीजमा रमाइलो गरेको हामी देख्न चाहन्छौं उनीहरू भन्छन्। विदेशमा अझ नेपाली परम्परा, संस्कार र संस्कृतिको विशेष अर्थ र महत्व हुन्छ। वर्षमा एकदिन आउने चाडमा सारीचोली, सिन्दूर, चुरामा सजिएर हिँड्न पाउनु, वर्षै भेट नभएका दिदीबहिनीहरूसँग छमछमी नाँच्न पाउनुले पनि देशप्रेम र घरगाउँमा तृष्णा मेट्निे गरेको परदेशमा रहेका नेपाली दिदीबहिनीहरू बताउँछन्। डिस्को र वाइनमा रमाउने तीजमा मौलिकता भेटिन्छ त ? भन्ने प्रश्नमा दिदीबहिनीहरूको उन्मुक्त हाँसोसँगै जवाफ आउँछ, मौलिकता आफ्नै देशमा खोज्ने हो, विदेशी भूमिमा हाम्रो पर्वलाई हाम्रै शैलीमा मनाएका छौ, विर्सिएका छैनौं, भलै मनाउँने शैली आधुनिक भयो होला, तर यसको मर्म र सभ्यतालाई मर्न दिएका छैनौं। तीज आउनुभन्दा करिब महिना अघिबाट सुरु भएका कार्यक्रमको लर्को तीजपछि पनि चल्ने छन्। बेलायतको तीजमा आधुनिक शैली एक महिना अघिदेखि नै बेलायतमा तीजको दर खाने र नाचगानलगायतका कार्यक्रम सुरु भएका हुन्। तीजको पूर्वसन्ध्या त यस्ता कार्यक्रम निकै बाक्लिएका छन्। तीजको उल्लासले बेलायतवासी नेपाली नारीलाई छपक्कै छोपेको छ। बेलायतका घरघरमा दिदीबहिनी बोलाएर दर खुवाउने र नाचगान गर्ने ट्रेन्ड निकै चलेको छ। त्यस्तै, विभिन्न समूह र संस्थाको आयोजनामा सामूहिक जमघटमै दर तथा नाचगानका थुप्रै कार्यक्रमसमेत हुने गरेका छन्। लन्डनस्थित नेपाली दूतावासमा बर्सेनि हुँदै आएको तीज कार्यक्रमले यसपटक भने निरन्तरता पाएन। तर, अरू संस्था र समूहले गर्ने तीजको दर र नाचगान कार्यक्रममा भने कुनै कमी देखिएन। दर्जनौंको संख्यामा ठूला संस्थादेखि विभिन्न जातीय, क्षेत्रीय संस्था र समुदायले समेत तीजका कार्यक्रम आयोजना गरे। बेलायतमा हुने जमघटहरूमा मौलिक तीजका भाका गाउने र नाच्ने चलन शून्यप्रायः छ। नेपालबाट आएका कलाकारका प्रस्तुति र रेकर्डेड गीतहरूमा डिजे डान्स गरेरै आधुनिक शैलीमा तीज मनाउने गरिएको छ। तीजकै दिनमा पनि यहाँस्थित नेपाली महिलाहरू सामूहिक पूजाआजा र नाचगानमा रमाउने गरेका छन्। साउथ इस्ट लन्डन, लन्डन साउथहल, अल्डरसटलगायत धेरै नेपाली रहेका थुप्रै क्षेत्रमा स्थानीय मन्दिरहरूमा भेला भएर तीजको पूजा र नाचगान गर्ने गरिन्छ। कोरियामा पनि उस्तै रौनक दक्षिण कोरियामा पनि हिन्दू नारीहरूको महान पर्व हरितालिका तीज यहाँ रहेका नेपाली महिलाहरूले भव्यताका साथ मनाइरहेका छन्। दक्षिण कोरियामा रहेका विभिन्न नेपाली संघसंस्थाहरूले नेपाली परम्परा तथा कला संस्कृति सम्बर्दन गर्न भन्दै विभिन्न स्थानहरूमा तीज कार्यक्रम आयोजना गरेका हुन्। दक्षिण कोरियामा रहेका नेपाली महिलाहरूको साझा संस्थाका रूपमा परिचित वोमन फर वोमनले राजधानी सोलनजिकै नेपाली टाउन को रूपमा परिचित दोंगदेमुनमा तीज कार्यक्रमको आयोजना गरेको थियो। त्यस्तै दक्षिण कोरियाले बहुसांस्कृतिक सहर आन्सानमा तीज कार्यक्रमको आयोजना गरेको थियो। राजधानी सोलबाट २ घण्टाको दूरीमा रहेको सोक्छोको साराक एभरेस्ट रेस्टुरेण्टले पनि दिदीबहिनीहरूलाई दर खुवाउने कार्यक्रमको आयोजना गरेको थियो। दक्षिण कोरियाको बुसान, देगु, सुवन, फेन्थेकलगायतका स्थानहरूमा तीजका भव्य कार्यक्रम आयोजना गरिएका थिए। जापानमा गाउँकै झल्को विभिन्न पेसा, व्यवसाय र विद्यार्थी गरी जापानमा झन्डै १ लाख ५० हजार जति नेपाली बसोबास गर्छन्। नेपालीको संख्या बढेसँगै नेपाली रीतिरिवाज अनुसारका चाडपर्व मनाउने प्रचलन पनि बढ्दै गएको छ। यो वर्ष पनि जापानका विभिन्न सहरमा नेपाली चेलीबेटीहरूलाई दर खुवाउने र नाचगान गर्ने कार्यक्रम भव्यरूपमा मनाइएका थिए। गाउँघरकै झल्को दिने गरी रातो सारी, पोते र टीकामा सजिएर नेपाली दिदीबहिनीले छमछमी नाचेर रमाइलो गर्ने गरेका छन्। घर, समाज, भाषा र संस्कृति छोडेर सात समुद्र पारिको देश जापान आएर पनि नेपालकै याद दिने गरी तीज मनाउन पाउँदा आफूलाई निकै भाग्यमानी ठानेको बताउँछिन् झापा घर भएकी सुष्मा सिवाकोटी खतिवडा। तीजका कार्यक्रम गर्नेमा स्याङ्जा समाज, जापान बागलुङ समाज, गलकोट समाज, ओकायामा नेपाली कम्युनिटी, ओकायामा, बिहुँकोट समाज, धादिङ समाज जापान मुख्य देखिन्छन्। यहाँका अरू धेरै सामाजिक संघसंस्थाले पनि यस्ता कार्यक्रम गरिरहेका छन्। नेपाली संस्कृतिलाई जापानीहरूबीच चिनाउन पनि यस्ता कार्यक्रमबाट मद्दत पुग्ने गरेको बागलुङ समाज जापानका अध्यक्ष याम कँडेल बताउँछन्। स्थानीय र नेपालबाट पनि कलाकारहरू बोलाएर जापानमा तीजसम्बन्धी कार्यक्रम भव्य रूपमा मनाउने चलन पहिलेदेखि नै छ। यहाँबाट संकलन भएको रकमले नेपालमा सामाजिक काम एवम् परोपकारी काम गर्ने स्याङ्जा समाज जापान नागोयाका अध्यक्ष मित्र सिग्देल बताउँछन्। दुबईमा रातो चोली, रातै सारी आइतबार युनाइटेड अरब इमिरेट्स (यूएई) मा सार्वजनिक छुट्टी हुन्छ। यूएईको दोस्रो ठूलो सहर दुबई आइतबार रातो सारी र चोली लगाएका महिलाहरूले ढपक्कै ढाकेको थियो। यस्तो लाग्थ्यो कि, नेपालकै कुनै ठूलो सहरमा तीजको रमझम चलिरहेको छ। दुबईका ठूला साना होटलहरू नेपालीहरूका तीज कार्यक्रमले भरीपूर्ण छन्। आइतबारमात्रै दुबईमा कम्तीमा १० वटा कार्यक्रम आयोजना भए। गत तीन हप्तामा दुई दर्जन कार्यक्रम आयोजना गरिए। छुट्टीका दिनहरूमा नेपाली महिलाहरू दुबईका सडकभर रातो सारी चोलो र कुर्ता सलवार लगाएर हिँडेका देखिन्थे। नेपालीको संख्या बढेसँगै तीज मनाउनका लागि दुबईको मुख्य सहर बरदुबै जाने सबै महिलाहरूको दैनिकी बनेको छ अहिले। सातापिच्छे नेपालबाट कलाकार आएर कार्यक्रम आयोजना गरिएपछि नाचगान गर्न कसलाई मन लाग्दैन र ? त्यसमा पनि महिलाहरूको आफ्नै पर्व। तीजको दर खाएर आइतबार रातिसम्म पनि दुबईका सडकमा नेपाली महिलाहरूले नाचगान गरेका छन्। स्याङ्जा समाज यूएईले चर्चित लोक गायक बद्री पंगेनी, मन्जु बिक र खुमन अधिकारीलाई दुबई बोलाएर दुबईको काल्टन होटलमा भव्य तीज सांगीतिक कार्यक्रमको आयोजना गर्यो। कार्यक्रममा करिब ५ सय नेपाली दिदीबहिनीहरूको उपस्थिति थियो। रुपन्देही सेवा समाजले बरदुबईकै अर्को होटलमा लोकगाइका शिलु भट्टराई र मन्जु पौडेललाई नेपालबाट बोलाएर कार्यक्रम सम्पन्न गरेको छ। सिन्धुपाल्चोक समाजले हब्रा ब्ल्यु प्यालेसमा तीज कार्यक्रम आयोजना गर्यो। नवलपुर सेवा समाज, सैनामैना सेवा समाज, तनहुँ सेवा समाज, झापाली समाज, पाल्पाली समाजलगायतले पनि नेपाली महिलाहरूलाई दर खुवाएर र सांगीतिक कार्यक्रमको आयोजना गरी तीज मनाए। दुबईमा तीज मनाउन पाउँदा आफूहरूलाई खुसी लागेको पाल्पा समाज यूएईकी ओमकुमारी खाँडले बताइन्। पाल्पाली समाजले गत हप्ता दुबईको क्रुज जहाजमा ४ सय महिला दिदीबहिनीहरूलाई दर खुवाएको थियो। राजनीतिक दलका भ्रातृसंगठन, एनआरएनए, नेपाली समाज, जातीय र जिल्लागत गरेर यूएईमा झन्डै सयवटा नेपाली संघसंस्थाहरू सक्रिय छन्। प्रायः जिल्लागत संस्थाहरूले नेपाली चाडपर्वमा यस्ता कार्यक्रमहरू आयोजना गर्छन्। नेपाली कलाकारहरूलाई नेपालबाट बोलाएर कार्यक्रम आयोजना गर्ने गरेका छन्। नेपालका अधिकांश नाम चलेका कलाकारहरूको पहिलो विदेश यात्रा दुबई नै हुने गरेको छ। यूएईमा ३ लाखभन्दा बढी नेपालीहरू कार्यरत छन्। तीमध्ये एक लाखभन्दा बढी नेपालीहरू दुबई राज्यमा कार्यरत छन्। पछिल्ला दिनहरूमा महिला कामदारहरूको संख्यामा उल्लेख्य वृद्धि भएको छ। सुपरमार्केट, ठूला सपिङ मलहरू, होटल, क्लिनिङ कम्पनी र सेक्युरिटी कम्पनीमा महिलाहरू धेरै आउने गरेका छन्। केही महिलाहरू कार्यालयका उपल्लो पदहरूमा समेत कार्यरत छन्। झन्डै १० हजार नेपालीहरू परिवारसहित यूएईमा बसोबास गर्छन् भने र घरेलु कामदारसहित यूएईमा मात्र करिब १ लाख महिला कार्यरत रहेको अनुमान छ। सेलरोटी खाँदै खाडीमा मनाइयो तीज वैदेशिक रोजगारीका क्रममा खाडीमुलुकमा रहेका नेपालीले पनि भव्यरूपमा तीज मनाइरहेका छन्। खाडीमुलुकमा सक्रिय बिभिन्न संघसंस्था र भ्रातृसंगठनले तीजका अवसरमा विभिन्न मनोरञ्जनात्मक कार्यक्रम आयोजना गरेका थिए। साउदीमा रहेका पारिवारिक समाज, दिदीबहिनी समूह, एनआरएन आरसीसी समूह, नृत्य समूह साउदी, एनआरएन समानन्तर कमिटी तथा भ्रातृसंगठन नेपाली जनसम्पर्क समिति साउदीले दर खाने कार्यक्रम राखेका थिए। सेलरोटी तथा विभिन्न परिकारहरू बनाएर महिलाहरूलाई दर खुवाइएको थियो। त्यस क्रममा एक आपसमा शुभकामना आदानप्रदान गर्दै तीजका गीतमा नाचगान चलेको थियो। कुबेतमा रहेको सेल्फी संघ र नेपाल कुवेत सांस्कृतिक मञ्चले कलाकार मन्जु पौडेलको उपस्थितिमा तीज कार्यक्रम गरेका थिए। कतारमा रहेको नेपाली महिला समाजलगायत ५७ वटा संस्थाहरूले संयुक्त रूपमा हरितालिका तीज मनाएका थिए। गैरआवासीय नेपाली संघ क्षेत्रीय समिति जोहोरले समेत तीज गीतमा स्थानीय कलाकारलाई सहभागी गराएर कार्यक्रम गरेको थियो। त्यस क्रममा नेपाली दिदीबहिनीले बेजोड सांगीतिक प्रस्तुति दिएका थिए। नेपाली महिला समाज कुर्दितान इराकले पनि तीज विशेष कार्यक्रम गरेको थियो। नेपाली महिला समूह ओमनले समेत तीज विशेष भव्य कार्यक्रम सम्पन्न गरेको छ। भारतमा रहेका अखिल भारत नेपाली एकता मन्च, भुल एकता समाज भारत, भारत सुपादेउरली टुर्स एन्ड ट्राभल्स, सुदूरपश्चिमेली नेपाली समाज भारत तेलंगानाले समेत तीजको कार्यक्रम थिए। आफ्ना संस्कृति एवं रीतिरिवाजलाई जोगाउन र परदेशमा रहेका भावि पुस्तालाई पनि यसबारे जानकारी गराउन कार्यक्रम आयोजना गरेको आयोजकहरूले बताएका छन्।  अनिल अधिकारीअमेरिका, अनोज रोक्काहङकङ, ध्रुवराज अर्यालबेलायत, अशोक मैनालीकोरिया, रामबहादुर थापाजापान, मेघराज सापकोटादुबई, विष्णु घिमिरेसाउदी तस्बिरहरू : प्रविन निरौलाअष्ट्रेलिया, अनोज रोक्काहङकङ, साउदीविष्णु घिमिरे, एज्रा श्रेष्ठयूके, अर्जुन प्रधानअमेरिका, लालसिंह खड्काकम्बोडिया, रामबहादुर थापाजापान, अशोक मैनालीकोरिया, मेघराज सापकोटादुबई"
पशुपतिनाथमा भक्तजनको घुइँचो (फोटोफिचर),"काठमाडौं : हरितालिक तीज पर्वका अवसरमा पशुपतिनाथ मन्दिरलगायत देशभरका शिवालयमा भक्तजनको घुइँचो लागेको छ। तीज पर्वमा पशुपतिनाथ मन्दिरआउने भक्तजनका लागि बिहान ३ बजे नै मन्दिरको चारैवटा ढोका खुला गरिएको पशुपति क्षेत्र विकास कोषका संस्कृति संरक्षण महाशाखा प्रमुख एवं सूचना अधिकारी गौरीशङ्कर पराजुलीले जानकारी दिए । पशुपतिनाथ मन्दिर आउने भक्तजनका लागि चारवटा लामको व्यवस्था गरिएको छ। पशुपतिनाथ नित्य दर्शनार्थीलाई कोषल ६ बजे अगाडि नै दर्शन गराइएको थियो । बिहान ६ बजेपछि भने महिला बर्तालुलाई मात्र पशुपतिनाथ मूल मन्दिरमा प्रवेश दिइएको कोषले जनाएको छ । पशुपति क्षेत्रमा चारवटै सुरक्षा निकायका समन्वयमा सुरक्षा व्यवस्था मिलाइएको छ बिहानी समयमा भक्तजन लाममा बसेको आध घण्टामा दर्शन गरी फर्किएका छन् । पशुपति क्षेत्रमा स्वास्थ्य शिविर, निःशुल्क पानी वितरण, खोजतलास केन्द्रलगायत सेवाको पनि व्यवस्था गरिएको छ । आज काठमाडौँ उपत्यकाका गोकर्णेश्वर, डोलेश्वर, नागेश्वर, वसन्तपुरस्थित सानो पशुपतिनाथ मन्दिर भनेर चिनिने मखन महादेव मन्दिर क्षेत्रलगायत सानाठूला शिवालयमा भक्तजनको भीड लागेको छ । हेर्नुहोस् पशुपतिनाथमा भक्तजन । तस्बिर : अभिषेक महर्जन"
आज विश्वकर्मा पूजा एवं वास्तु दिवस : के छ शास्त्रीय मान्यता ?,"काठमाडौं : प्रत्येक वर्ष कन्या अर्थात् आश्विन सङ्क्रान्तिका दिन आज कालीगढहरूले विश्वकर्माको पूजा आराधना गरी वास्तु दिवस एवं विश्वकर्मा पूजा पर्व मनाउँदैछन्। विभिन्न कलकारखानामा विश्वकर्मा भगवान्को बालुवाको मूर्ति वा तस्वीरमा विधिपूर्वक पूजा आराधना गरी यो दिवस मनाउने गरिन्छ। कलकारखानालाई विशेष रूपमा सजाएर मजदुरलाई समेत सहभागी गराएर यो दिवस मनाइन्छ। बालुवा अन्य चीजबाट बनाइएको विश्वकर्माको मूर्ति वाग्मती मुहानस्थल सुन्दरीजल वा अन्य शुद्ध स्थलमा लगी सेलाउने गरिन्छ। आज पूजा गरी मङ्गलबारदेखि नदीमा लगी मूर्ति सेलाइन्छ। आजका दिन कालीगढले उपयोगमा ल्याउने विभिन्न औजारका सामानमा पूजा आराधना गरेमा धेरै समय टिक्ने, कामका बेलामा नबिग्रने र राम्रो काम गर्न सकिने लगायत गुण प्राप्त हुने धार्मिक विश्वास छ। द्वापरयुगमा भगवान् कृष्णलाई राक्षसले दुःख दिएपछि विश्वकर्माले समुद्रको बीचमा भेद द्वारका बनाई लुकाएको धार्मिक विश्वास छ। एकै रातमा समुद्रको बीचमा भेद द्वारका को निर्माण गरेकाले विश्वकर्मालाई सफल वास्तुविद्का रूपमा मानी त्यसै समयदेखि पूजाआजा गर्ने परम्परा बसेको धर्मशास्त्रविद् बताउँछन्। प्राचीन भारत वर्षका चार दिशाका रक्षक देवतामध्ये द्वारकालाई पश्चिम दिशाको रक्षकका रूपमा समेत मानिन्छ। विश्वकर्माले निर्माण गरेको भेद द्वारका अहिले पनि भारतको गुजरात राज्यमा समुद्रका बीचमा रहेको विश्वास गरिन्छ। विश्वकर्मालाई वास्तु विद्याका विशिष्ट ज्ञाताका रूपमा समेत मानिन्छ। यही सम्झनामा नेपालका कालिगडले आज भव्यरूपमा विश्वकर्मा बाबाको पूजा गरी उनको विद्वताको सम्मान गर्ने र यसो गरेमा आफूमा पनि विश्वकर्माको गुण प्राप्त हुने विश्वास गर्दछन्। यस विश्वासमा आज इञ्जिन जडान भएका यन्त्र सवारी साधनमा समेत पूजा आराधना गरिन्छ। वास्तु शास्त्र पुस्तकका लेखक एवं अध्येताको सम्झनामा आजको दिनलाई वास्तुविद्हरुले वास्तु दिवसका रूपमा समेत मनाउने गर्छन्। पछिल्लो समय नेपालमा पनि वास्तु विद्याको पुनर्जागरण सुरु भएको छ। चार उपवेदमध्येको एक स्थापत्यवेदमा वास्तुकै विषय उल्लेख गरिएको छ। लुप्तप्रायः भएको स्थापत्य वेदमा आधारित सहर एवं आवास निर्माण गर्नेको सङ्ख्या बढ्न थालेको छ।  राससको सहयोगमा"
सामान्य विवादमा कुटपिट गरी साथीको हत्या,लुम्बिनी : स्थानीय युवाहरुबीच सामान्य विवाद हुँदा कुटपिट एकजना युवकको हत्या भएको छ। पाल्पाको तिनाउ गाउँपालिका२ दोभान घोंडेबासका २४ वर्षीय सुनिल खत्रीको साथीहरुको कुटपिटबाट हत्या भएको जिल्ला प्रहरी कार्यालय पाल्पाले जनाएको छ। जिल्ला प्रहरी कार्यालय पाल्पाका सूचना अधिकारी प्रहरी निरीक्षक सन्तोष चन्दका अनुसार स्थानीय युवाबीच विवाद बढ्दै जाँदा हिजो राति साढे १२:३० बजेको समयमा युवकमाथि कुटपिट भएको थियो। गम्भीर घाइते खत्रीलाई उपचारका लागि लुम्बिनी प्रादेशिक अस्पतालमा ल्याइएकोमा उपचारका क्रममा राति १:४५ बजे मृत्यु भएको प्रहरी निरीक्षक चन्दले जानकारी दिए। तिजको दर खाएर राति महिला नाचिरहेका बेला युवाहरुबीच विवाद भएको थियो। त्यही विषयलाई लिएर भएको झगडाले उग्ररुप लिएपछि खत्रीमाथि कुटपिट भएको प्रारम्भिक अनुसन्धानबाट खुलेको चन्दले जानकारी दिए। हत्याको आरोपमा चार जना युवालाई प्रहरीले नियन्त्रणमा लिएको छ। तर प्रहरीले थप विवरण खुलाएको छैन जिल्ला प्रहरी कार्यालय पाल्पाका प्रमुख प्रहरी उपरीक्षक हेरम्ब शर्मासहितको टोली घटनास्थलमा पुगेर थप अनुसन्धान गरिरहेको छ।
दशैं भित्र्याउन चथा : मनाउँदै नेवार समुदाय,"भादगाउँ : आज भाद्र शुक्ल पक्ष चतुर्थी। गणेश चतुर्थीको अवसरमा सोमबार नेवार समुदायले जीवनमा चोर दोष नलागोस भन्ने कामना र आउँदै गरेको दशैँ भित्र्याउनका लागि गणेश भगवान र चन्द्रमाको पूजा गरी चथाः पर्व मनाउँदैछन। भगवान गणेशको जन्म दिन भएको मानिएको चतुर्थीको दिन नेवार समुदायले बिहानै घरलाई चोख्याएर बेलुका पूजा गर्न चथाः गणेशको तस्बिरसहित पूजामा चाहिने सामग्रीहरु भित्र्याउने गर्छन। गणेश चतुर्थीलाई नेवार समुदायले दशैँ भित्र्याउने चाडका रुपमा समेत लिन्छन्। यस दिनलाई दशैँको प्रारम्भ पर्वको रुपमा लिइन्छ। यस दिन विशेषगरी घरघरमा मासु भित्र्याउने चलन छ। नेवार समुदायमा चथाः पर्व राम्रो भए दशैँ राम्रो हुने धार्मिक विश्वास भएको पाइन्छ। आजकै दिन भक्तपुरका किसानहरुले अदुवा खेतीको पूजा गरी नयाँ अदुवा निकाल्ने प्रचलन समेत छ। यस दिन राति नेवार समुदायमा कौशी वा घरको आँगनमा चथाः गणेश र चन्द्रमाको विधिवत पूजा गर्ने गरिन्छ। पूजामा कमलको फूलको पातमा चथा गणेशको तस्बिर राखेर, नैबद्य, पंचपकवान, अनार, केरा, अम्बा, नासपाती, काँक्रो, सुन्तला, काँचो भिजाएको काँचो केराउ, कमलको फूल, नयाँ अदुवाको बोट तथा भुटेको मकै, भटमास, गहुँ, बदाम, मुगी, केराउ, चना, बकुल्ला समेत आठ प्रकारका गेडागुडी चढाइन्छ। साथै पूजामा ध्यूमा भुटेको आरुको वियाँ, दुवो, कालो तिलको लड्डु, मुला खाइसी(भोगते जस्तो एक प्रकारको फल) चढाउँछन्। चथाः गणेशको पूजा सकेपछि आकाशतिर हेरेर चन्द्रमाको पूजा गरिन्छ। पूजामा घर परिवारका सबै सदस्यहरु बस्नुपर्ने परम्परा छ। पूजा सकेपछि घरका सबैजना बसेर चथाः गणेशलाई चढाएको पंचपकाव, काँक्रा, फलफुल र भुटेका गेडागुडी प्रसादको रुपमा खाने गरिन्छ। प्रसाद खाइसकेपछि दहिको सगुनसहितको भोज खाइन्छ। यस दिन चथाः गणेशको पूजा गरे खुशी मिल्ने, जीवनमा चिताएको मनोकाक्षा पूरा हुनुका साथै दशैँ राम्रोसँग मनाउन पाउने लोक मान्यता छ। चन्द्रमालाई विधिपूर्वक पूजा गरे जीवनमा अनाहकमा चोर दोष नलाग्ने जनविश्वास छ। नेवार समुदायमा चथाःको दिन गणेश र चन्द्रमाको पूजा घरका सबै सदस्य जम्मा भएर चन्द्रमाको प्रतिक्षामा बस्ने र चन्द्रमा देखा परेपछि मात्र पूजा गरी प्रसाद खाएर घरभित्र जाने प्रचलन छ। आज राति चन्द्रमाको पूजा गर्नुको अर्थ कुनै पनि व्यक्तिको रुपरङ्ग अस्थायी र गौण हुने तथा उसका राम्रो पक्ष भनेको उसको काम हो भन्ने सन्देश समेत दिने गरेको संस्कृतिविद् तथा ईतिहासविद् प्रा डा पुरुषोत्तमलोचन श्रेष्ठ बताए। पौराणिक लोककथन अनुसार सत्ययुगमा एक दिन स्वर्गमा देवसभा भएको समयमा चन्द्रमाले गणेशलाई हात्तीका टाउके मुख भएको भनी ठूलो हेला र अपमान गरेपछि गणेशले सहन नसकेर रिसाएर चन्द्रमालाई तिम्रो मुख हेर्ने जोकोहीलाई चोर दोष लागोस भनेर श्राप दिएछन्। गणेशको सोही श्रापको प्रभावले त्यसदिनदेखि चन्द्रमाको मुख हेर्ने सबैलाई चोर दोष लाग्न थाल्यो। त्यसपछि देवीदेवताहरु समेतले चन्द्रमाको मुख हेर्न छाडेको र यसले गर्दा चन्द्रमाको ठूलो बेइज्जत भएको भनाइ छ। साथै चन्द्रमा बाहिर आउन, हिँडडुल गर्न समेत नसक्ने अवस्थामा पुगेको र त्यसपछि चन्द्रमा महादेवको शरणमा गइ महादेवको सहयोगले गणेशलाई दुवो, लड्डु र मुला चढाई क्षमायाचना गरेको कथा छ। चन्द्रमाको क्षमायाचनाबाट प्रभावित भएर गणेशले अबदेखि भाद्र शुक्ल चौथीको एक दिनबाहेक अरु दिनमा चन्द्रमाको मुख हेरे चोर दोष नलाग्ने वरदान दिएका थिए। साथै गणेशले राति विधिपूर्वक चन्द्रमाको पूजा गरे सो दिनमा चन्द्रमा दर्शन गरे पनि चोर दोष नलाग्ने वरदान समेत दिएकाले गणेश चतुर्थीको दिन राति चन्द्रमाको पूजा गर्ने परम्परा बसेको लोककथन पाइन्छ।  रासस"
सन्दीप लामिछानेविरुद्धको मुद्दाको सुनुवाइ सोमबार पनि स्थगित,काठमाडौं : क्रिकेटर सन्दीप लामिछानेविरुद्धको मुद्दाको सुनुवाइ सोमबार पनि स्थगित भएको छ । लामिछानेविरुद्ध मुद्दामा काठमाडौं जिल्ला अदालतमा नियमित सुनुवाइका लागि पेसी तोकिएपनि अदालतका केही न्यायाधीशको सरुवा र केही बढुवा भएर जान लागेकाले मुद्दाको पेशी स्थगित भएको अदालत प्रशासनले जनाएको छ। आज ७८ वटा फाँटका मुद्दाको पेशी स्थगित भएको हो। लामिछानेमाथि काठमाडौंको गौशालास्थित एक होटलमा नाबालिका बलात्कार गरेको आरोप छ। यस अगाडि जिल्ला अदालत काठमाडौंले लामिछानेविरुद्धको मुद्दामा गौशाला२६ को बसाइँसराइ तथा जन्मदर्ता सम्बन्धी थप अभिलेख झिकाउने आदेश दिएको थियो। ती ज पर्व र न्याायधीश कम हुँदा लामिछानेको मुद्दा स्थगितको सूचीमा परेको हो । स्थानीय तहबाट अभिलेख आएपश्चात आजलाई अन्तिम पेशी तोकिएको थियो। लामिछानेको मुद्दाको पेसी पटक पटक सर्दै आएको छ। यसअघि मुद्दाको थुनछेक बहसका क्रममा जिल्ला अदालत काठमाडौंले लामिछानेलाई पुर्पक्षका लागि कारागार पठाउने निर्णय गरेको थियो। बाहिरबाट मुद्दा लड्न पाउने मा गर्दै लामिछाने जिल्ला अदालतको सो फैसलाविरुद्ध उच्च अदालत पाटनमा रिट दायर गरेका थिए। पछि उच्च अदालत पाटनले २० लाख धरौटीमा छाड्न आदेश दिएको थियो। धरौटीमा रिहा भएपछि लामिछाने फेरि सर्वोच्च अदालत गएका थिए। धरौटी रकम धेरै लिएको र विदेश जान रोकेकाले त्यसको विरुद्धमा सर्वोच्च पुगेका थिए। पछि सर्वोच्च अदालतले लामिछानेलाई क्रिकेट खेल्न विदेश जान अनुमति दिएको थियो। त्यसपछि उनलाई अन्तर्राष्ट्रिय रुपमा क्रिकेट खेल्नका लागि विदेश जान सहज भएको थियो। पीडित किशोरीले आफन्तको सहयोगमा गत भदौ २१ गते गौशाला प्रहरी कार्यालयमा उजुरी दिएकी थिइन्। प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी हिरासतमा लिएको थियो।
