शीर्षक,विवरण
प्रदेशमा केन्द्रीय राजनीतिको छायाँ,"निर्वाचनलगत्तै नयाँ सरकार बनेर नयाँ तौरतरिकाले काम गर्ने अपेक्षाविपरीत प्रथम गाँसे मच्छिका पातः को अनुभव जनताले गर्नु परेको छ। संघीयता ल्याएको काठमाडौंमा मात्रै राज्यसत्ता केन्द्रित नहोस् भनेर हो। देशको कुनाकाप्चाका जनताले नजिकै सरकार पाऊन् भनेर हो। अधिकार र स्रोतको बाँडफाँट होस् भनेर हो। भौगोलिक र जातीय पहिचानको पनि सम्बोधन होस्, त्यसैको आधारमा समृद्धिको बाटो तय होस् भनेर हो। प्रदेश सरकारहरू स्वायत्त भएर आफ्नो भूगोलको आवश्यकता सम्बोधन गरुन् भनेर संघीयता ल्याइएको हो। प्रदेशहरू स्वायत्त भएर काम गर्न भने पाएकै छैनन्। जसै काठमाडौंमा पानी पर्छ, प्रदेशहरूमा छाता ओढ्न थालिन्छ। केन्द्रीय राजनीतिमा जस्तो बिग्रह आउँछ, प्रदेशमा त्यसको कम्पन परिहाल्छ। नयाँ संविधानपछिको दोस्रो आमनिर्वाचनपश्चात् पनि न, संघ न प्रदेशमा स्थिरता छ। मूल जडचाहिँ केन्द्रीय राजनीतिमा आएको अस्थिरता अनि सत्ता स्वार्थका अस्वस्थ खेलहरू नै हुन्। केन्द्रका दलहरू संघमा जसरी बदलीबदली परेली लगाइरहेका छन्, प्रदेशहरूमा पनि परेली साटिने र फेरिने क्रम छ। त्यसैले त सय दिन पनि नपुग्दै केन्द्रमा जस्तै प्रदेशहरूमा पनि सरकारहरू फेरिएका छन्। सुरुमा पुस १० गते माओवादी अध्यक्ष पुष्पकमल दाहाल प्रधानमन्त्री नियुक्त हुँदा एमाले, राप्रपा र रास्वपा पनि सरकारमा थिए। राष्ट्रपति निर्वाचनको संघारमा त्यो साझेदारी टुटेपछि अहिले १० दलीय गठबन्धन बनेको छ, त्यसैको परिणाम प्रदेशहरूमा पनि एमाले र राप्रपा सरकारबाहिर पुग्दैछन्, कांग्रेस भित्रिँदैछ। सुदूरपश्चिममा एमालेका मुख्यमन्त्री बाहिरिइसके, गण्डकीमा बाहिरिने पक्कापक्की छ। कोसीमा चाहिँ धरमर। मधेसको सरकारमा एमाले छैन, लुम्बिनीमा उसको नेतृत्वको सरकार डगमगाएको छ। दलहरू सत्तामा जान खोज्नु लोकतन्त्रमा अन्यथा होइन। तर, उनीहरूको काम तुरुन्तै एउटा सरकार बनाउने र तुरुन्तै त्यसलाई ढालेर अर्को सरकार बनाउने खेलचाहिँ नहोस् भन्ने हो। त्यस्तो अस्थिरताले न संघीय सरकारले गति लिन पाएको छ न प्रदेश सरकारहरूले। झन् जनतामा चरम निराशा पैदा भएको छ। जनतालाई सरकारको नेतृत्व कुन दलले गरेको छ, वा कुन दल सरकारमा गयो वा बाहिरियो भन्दा पनि काम राम्रो होस् भन्ने छ। सुशासन कायम गर्न, अर्थतन्त्रलाई सम्हाल्न छाडेर दलहरू केवल सत्ताको म्युजिकल चियर गेम नखेलून् भन्ने जनचाहना हो। जनताले जे चाहेका छन्, दलहरूको गतिविधि ठीक विपरीत छ र राजनीतिप्रति वितृष्णा पैदा भएको छ। निर्वाचनलगत्तै नयाँ सरकार बनेर नयाँ तौरतरिकाले काम गर्ने अपेक्षाविपरीत प्रथम गाँसे मच्छिका पातः को अनुभव जनताले गर्नु परेको छ। संघीयताकै बदनाम गर्ने गरी प्रदेश सरकारहरूलाई पनि दलहरूले केन्द्रकै जुन छायाँमा राखेका छन्, यसले प्रदेशहरूको औचित्य कमजोर बनाएको छ।"
"जहाज आउँदैन, विमानस्थललाई बजेट","दिनहुँ ब्यस्त हुने विमानस्थल अहिले सुनसान छ। जाजरकोट : कुनै समय जहाजको टिकट लिन स्थानीय प्रशासनको सिफारिस चाहिने रुकुम पश्चिमको चौरजहारी विमानस्थलमा झन्डै एक दशकदेखि जहाज उडान अवतरण भएको छैन। २०७० सालदेखि जहाज नआउँदा यो विमानस्थल बन्द जस्तै छ। तर, विभिन्न शीर्षकमा बजेट खन्याउन भने छाडिएको छैन। चौरजहारी विमानस्थल सञ्चालनमा नआउँदा यहाँका सर्वसाधारणहरूले सास्ती पाउने गरेका छन्। जहाज नआउने त्यही विमानस्थल सुधारका लागि भन्दै चालू आर्थिक वर्षमा केही रकम विनियोजन गरिएको छ। २०२८ सालमा सञ्चालनमा आएको यो विमानस्थलबाट जहाजको टिकट लिन जिल्ला प्रशासन कार्यालय रुकुम र जिल्ला प्रशासन कार्यालय जाजरकोटको सिफारिस चाहिन्थ्यो। सर्वसाधारणले टिकट पाउन निकै सास्ती हुन्थ्यो। दैनिक नियमित रूपमा चौरजहारीनेपालगञ्ज उडान हुने र हप्तामा दुई दिन चौरजहारीकाठमाडौं उडान हुने गथ्र्यो। दिनहुँ ब्यस्त हुने विमानस्थल अहिले सुनसान छ। विमानस्थल सञ्चालनमा नआउँदा बिरामी र अशक्तलाई निकै समस्या परेको स्थानीय खिमप्रसाद जैसीले बताए। २०२८ सालदेखि सञ्चालनमा आएको यो विमानस्थल २०७० सालको फागुनबाट सञ्चालनमा छैन। रुकुम, सल्यान र जाजरकोट जिल्लालाई लक्षित गरी चौरजहारीमा विमानस्थल बनाइएको थियो। २०७० फागुनदेखि २०७२ भदौसम्म धावनमार्ग कालोपत्र गरिएको थियो। ५ करोड ५९ लाख ४९ हजार रुपैयाँको लागतमा विमानस्थलको धावनमार्ग कालोपत्र गरिएको थियो। विमानस्थलको स्तरोन्नति भएसँगै जहाज आउन छोडेको स्थानीयको भनाइ छ। पछिल्लो पटक यो विमानस्थल बन्द जस्तै छ। विमानस्थल र टावर कुनैमा कर्मचारी, प्रहरी छैनन्। नेपाल वायुसेवा निगमको टुइनेटर जहाज आउने गर्थे। अहिले कुनै पनि जहाज आउँदैनन्। जहाज नआउँदा सिकिस्त बिरामीलाई समस्या पर्ने गरेको स्थानीय प्रेमप्रकाश केसीले बताए। स्तरोन्नतिका लागि थप बजेट तत्कालीन अर्थमन्त्री जनार्दन शर्माले गृहजिल्ला रुकुम पश्चिमको यही चौरजहारी विमानस्थल स्तरोन्नतिका लागि भन्दै आर्थिक वर्ष २०७९८० को वार्षिक बजेटमा केही रकम विनियोजन गरेका छन्। सरकारले विमानस्थल स्तरोन्नति गर्ने बजेट छुट्याइएपछि फेरि जहाज आउँछ कि भनेर स्थानीयवासी खुसी भएका छन्। देशका विभिन्न विमानस्थलको स्तरोन्नति तथा निर्माण गर्न भन्दै तत्कालीन अर्थमन्त्री शर्माले १२ अर्ब २४ करोड बजेट विनियोजन गरेका थिए। यसै बजेटबाट चौरजहारी विमानस्थलको पनि स्तरोन्नति हुने भएपछि स्थानीय खुसी भएका थिए। रुकुमपश्चिमको मुसीकोटमा सल्ले विमानस्थल पनि छ। स्तरोन्नति हुने खबरसँगै खुसी भएका स्थानीय जहाज आउँछआउँदैन भन्ने चिन्तामा छन्। भएकै एयरपोर्ट चलिरहेको छैन। जहाज आउँदैन स्थानीय सीता गोसाईंले भनिन् ।"
महालेखाका सुझावको बेवास्ता,"सरकारले तत्काल कारबाही प्रक्रिया अघि बढाउन सक्छ। भ्रष्टाचारका विषयलाई कारबाही गरेर नजिर बसाल्न सकिन्छ। महालेखापरीक्षक कार्यालयले हरेक वर्ष प्रतिवेदन सार्वजनिक गर्छ। त्यस बेला उसका सुझाव कार्यान्वयनको जिम्मा कसको भन्ने प्रश्न उठ्ने गर्छ। यसमा अलमल हुनुपर्ने कारण नै छैन। संवैधानिक निकायले दिने सुझाव कार्यान्वयनको जिम्मा सरकारको हो। बेथिति छ भने सुधार गर्न महालेखापरीक्षकले सरकारलाई भन्ने हो। पैसा असुली गर्नुपर्ने भए असुली गर, नियमन गर्नुपरे नियमन गर भनेर देखाइदिने हो। अर्को महत्वपूर्ण पक्ष हो, संसद्को सार्वजनिक लेखा समिति। प्रतिवेदनले औंल्याएका विषयमा महालेखापरीक्षकको उपस्थितिमा उसले छलफल गर्छ। कार्यान्वयन गर्न निर्देशन दिन्छ। समितिको निर्णयका आधारमा सरकारले सम्बन्धित निकायलाई कारबाही वा कार्यान्वयन गर्न भन्छ। आर्थिक हिनामिनाको विषय हो भने महालेखानियन्त्रक कार्यालयले हेर्छ। सैद्धान्तिक क्षेत्रको नीतिगत विषय हो भने अन्य सम्बन्धित निकायले सुधार गर्नुपर्छ। तर, विडम्बना ! समितिका बैठक नै नियमित हुन सकेका छैनन्। केही गरी बैठक बसेर कुनै निर्णय गरिहाले पनि सरकारले निहित स्वार्थमा बेवास्ता गर्छ। विकसित मुलुकसँगै छिमेकी भारतमा महालेखाले औंल्याएका विषयलाई सरकारले कार्यान्वयनमा लैजान्छ। अमेरिकामा ७०, चीनमा करिब ८० प्रतिशत सुझाव कार्यान्वयन हुने गरेका छन्। शतप्रतिशत त कहीँ पनि हुँदैन। तर, केही त हुनुपर्छ नि ! सबै सुझाव तथा सुधारका पाटा एकै वर्षमा पूरा गर्नै पर्छ भन्ने छैन। हरेक वर्ष प्रणालीगत सुधार गर्दै जानुपर्छ। अघिल्ला सुझाव कार्यान्वयन हुँदै जानुपर्ने हो। यसबाट प्रशासनिक एवं आर्थिक व्यवस्थाको मूल्यांकनमा पनि सुधार भएको मानिन्छ। सरकार तथा कर्मचारीतन्त्रले जवाफदेहिता महसुस गरे भनेर मूल्यांकन गर्ने ठाउँ पनि रहन्छ। तर, यस्तो हुन सकिरहेको छैन। अस्थिर सरकारका कारण प्रतिवेदनले प्राथमिकता पाउँदैन। प्रणालीगत सुधार गर्न सरकार प्रतिबद्ध हुनुपर्यो। अर्को भनेको कानुनी जिम्मेवारी लेखा समितिले पूरा गर्नुपर्छ। महालेखाको प्रतिवेदनमा कमजोरी भेटिए सुधार गराउने अधिकार पनि समितिलाई छ। तर, त्यत्तिकै गन्जागोल गरेर छाड्ने हो भने कहिले पनि सुशासन आउँदैन। कर्मचारीतन्त्रमा पुरानै मानसिकता हाबी हुन्छ। त्यसबाट जवाफदेहीमा असर गर्छ। जवाफदेहिता हुन नसके प्रणाली नै ध्वस्त हुन्छ। र, आर्थिक अनियमितताले गाँज्छ। सरकार, समिति र कर्मचारीतन्त्रमा जवाफदेहिता हुन जरुरी छ। सरकारले तत्काल कारबाही प्रक्रिया अघि बढाउन सक्छ। भ्रष्टाचारका विषयलाई कारबाही गरेर नजिर बसाल्न सकिन्छ। प्रतिवेदनकै आधारमा केही मुद्दा अख्तियारमा गएका पनि छन्। केहीमा कारबाही पनि भएका छन्। महालेखाको व्यवस्थामा पनि सुदृृढ गर्नुपर्नेछ। अहिलेको क्षमता, स्रोत तथा साधनले महालेखापरीक्षक कार्यालयले प्रभावकारी काम नगर्न सक्छ। (आचार्य पूर्वमहालेखापरीक्षक हुन्।)"
प्रदेशमा केन्द्रीय राजनीतिको छायाँ,"निर्वाचनलगत्तै नयाँ सरकार बनेर नयाँ तौरतरिकाले काम गर्ने अपेक्षाविपरीत प्रथम गाँसे मच्छिका पातः को अनुभव जनताले गर्नु परेको छ। संघीयता ल्याएको काठमाडौंमा मात्रै राज्यसत्ता केन्द्रित नहोस् भनेर हो। देशको कुनाकाप्चाका जनताले नजिकै सरकार पाऊन् भनेर हो। अधिकार र स्रोतको बाँडफाँट होस् भनेर हो। भौगोलिक र जातीय पहिचानको पनि सम्बोधन होस्, त्यसैको आधारमा समृद्धिको बाटो तय होस् भनेर हो। प्रदेश सरकारहरू स्वायत्त भएर आफ्नो भूगोलको आवश्यकता सम्बोधन गरुन् भनेर संघीयता ल्याइएको हो। प्रदेशहरू स्वायत्त भएर काम गर्न भने पाएकै छैनन्। जसै काठमाडौंमा पानी पर्छ, प्रदेशहरूमा छाता ओढ्न थालिन्छ। केन्द्रीय राजनीतिमा जस्तो बिग्रह आउँछ, प्रदेशमा त्यसको कम्पन परिहाल्छ। नयाँ संविधानपछिको दोस्रो आमनिर्वाचनपश्चात् पनि न, संघ न प्रदेशमा स्थिरता छ। मूल जडचाहिँ केन्द्रीय राजनीतिमा आएको अस्थिरता अनि सत्ता स्वार्थका अस्वस्थ खेलहरू नै हुन्। केन्द्रका दलहरू संघमा जसरी बदलीबदली परेली लगाइरहेका छन्, प्रदेशहरूमा पनि परेली साटिने र फेरिने क्रम छ। त्यसैले त सय दिन पनि नपुग्दै केन्द्रमा जस्तै प्रदेशहरूमा पनि सरकारहरू फेरिएका छन्। सुरुमा पुस १० गते माओवादी अध्यक्ष पुष्पकमल दाहाल प्रधानमन्त्री नियुक्त हुँदा एमाले, राप्रपा र रास्वपा पनि सरकारमा थिए। राष्ट्रपति निर्वाचनको संघारमा त्यो साझेदारी टुटेपछि अहिले १० दलीय गठबन्धन बनेको छ, त्यसैको परिणाम प्रदेशहरूमा पनि एमाले र राप्रपा सरकारबाहिर पुग्दैछन्, कांग्रेस भित्रिँदैछ। सुदूरपश्चिममा एमालेका मुख्यमन्त्री बाहिरिइसके, गण्डकीमा बाहिरिने पक्कापक्की छ। कोसीमा चाहिँ धरमर। मधेसको सरकारमा एमाले छैन, लुम्बिनीमा उसको नेतृत्वको सरकार डगमगाएको छ। दलहरू सत्तामा जान खोज्नु लोकतन्त्रमा अन्यथा होइन। तर, उनीहरूको काम तुरुन्तै एउटा सरकार बनाउने र तुरुन्तै त्यसलाई ढालेर अर्को सरकार बनाउने खेलचाहिँ नहोस् भन्ने हो। त्यस्तो अस्थिरताले न संघीय सरकारले गति लिन पाएको छ न प्रदेश सरकारहरूले। झन् जनतामा चरम निराशा पैदा भएको छ। जनतालाई सरकारको नेतृत्व कुन दलले गरेको छ, वा कुन दल सरकारमा गयो वा बाहिरियो भन्दा पनि काम राम्रो होस् भन्ने छ। सुशासन कायम गर्न, अर्थतन्त्रलाई सम्हाल्न छाडेर दलहरू केवल सत्ताको म्युजिकल चियर गेम नखेलून् भन्ने जनचाहना हो। जनताले जे चाहेका छन्, दलहरूको गतिविधि ठीक विपरीत छ र राजनीतिप्रति वितृष्णा पैदा भएको छ। निर्वाचनलगत्तै नयाँ सरकार बनेर नयाँ तौरतरिकाले काम गर्ने अपेक्षाविपरीत प्रथम गाँसे मच्छिका पातः को अनुभव जनताले गर्नु परेको छ। संघीयताकै बदनाम गर्ने गरी प्रदेश सरकारहरूलाई पनि दलहरूले केन्द्रकै जुन छायाँमा राखेका छन्, यसले प्रदेशहरूको औचित्य कमजोर बनाएको छ।"
मुलुकभर एकै दिन ११३४ ठाउँमा डढेलो,"जलवायु परिवर्तनका कारण तापक्रममा वृद्धिसँगै नेपालमा सिजनभन्दा पहिला नै आगलागी हुन थालेको अध्ययनले देखाएको छ। काठमाडौं : मुलुकभर सोमबार १ हजार १ सय ३४ ठाउँमा आगलागी भएको छ। आइतबार ६ सय १२ ठाउँमा यस्ता घटना भएकामा सोमबार दोब्बर पुगेको हो। यस्तै अवस्था लगातार तीन दिनसम्म रहे संकटकाल लगाउनुपर्ने हुन सक्ने जानकार बताउँछन्। यसअघि आगलागीका यति धेरै घटना भएको तथ्यांक नरहेको राष्ट्रिय विपद् जोखिम न्यूनीकरण तथा व्यवस्थापन प्राधिकरणका उपसचिव सुन्दर शर्माले बताए। सबैभन्दा धेरै ८ देखि ९ सय डढेलोका घटना मात्रै रेकर्डमा थियो। यो डरलाग्दो अवस्था हो। नेपालमा यति धेरै ठाउँमा कहिल्यै आगलागी भएको थिएन, उपसचिव शर्माले भने, भोलिसम्म पानी नपरे साँच्चै यसले विकराल रूप लिन सक्छ। संकटकाल नै लगाउनुपर्ने अवस्था आउन सक्छ। उनका अनुसार पिक सिजन अगावै आगलागी भएको हो। वैशाख १२ मा मात्रै पिक सिजन सुरु हुन्छ। पिक सिजन सरेर अगाडि आएको भए आगलागीका घटना छिट्टै घटेर जान सक्ने शर्माको भनाइ छ। भने, तर अझै बढ्दै गए संकटकाल लगाउनुपर्ने हुन्छ। यस्तै अवस्था तीन दिन रहे साँच्चै केही गर्नै पर्छ। प्राधिकरणका कार्यकारी प्रमुख अनिल पोखरेलका अनुसार वैशाख १२ लाई पिक सिजन मानिन्छ। सामान्यतः वैशाख दोस्रो साता आगलागीको सिजन सुरु हुन्छ। तर, चार साता पहिलादेखि नै हुन थालेको छ। जलवायु परिवर्तनका कारण तापक्रममा वृद्धिसँगै नेपालमा सिजनभन्दा पहिला नै आगलागी हुन थालेको एम्प्लिफाइड ड्राउट ट्रेन्ड इन नेपाल इन्क्रिज द पोटेन्सियल फर हिमालयन वाइल्ड फायर नामक अध्ययनले देखाएको छ। डढेलोको घटना पहिलाभन्दा दशांै गुणा बढ्नेसमेत औंल्याइएको छ। त्रिविको जल तथा मौसम विज्ञान केन्द्रीय विभागका सहप्राध्यापक डा विनोद पोखरेलले ताइवान, जर्मनी र अमेरिकी विश्वविद्यालयका अनुसन्धानकर्तासँग मिलेर गरेको अध्ययनले सन् २०२१ को डढेलोलाई सन् २००२ पछिको डरलाग्दो भनेको छ। प्राधिकरणको तथ्यांकअनुसार उक्त वर्ष ६ हजार ५ सय ३७ घटना भएका थिए। अध्ययनका अनुसार पनि जलवायु परिवर्तन र मानवीय क्रियाकलापका कारण हरित गृह ग्यासको उत्सर्जन, औसतभन्दा कम वर्षा हुँदा तापक्रम सामान्यभन्दा तातो हुन्छ। त्यसको असर विनाशकारी डढेलोका रूपमा देखिएको हो। अहिलेसम्मको रेकर्ड हेर्दा सन् २००९, २०१६ र २०२१ डरलाग्दा डढेलो लागेका छन्। उक्त वर्षहरूमा औसतभन्दा कम वर्षा भएको जल तथा मौसम विज्ञान विभागको तथ्यांकले प्रष्ट्याउँछ। के गरिरहेछ प्राधिकरण ? प्राधिकरणले मुख्य गरी तीन काम गरिरहेको कार्यकारी प्रमुख पोखरेलले बताए। वन डढेलो नियन्त्रणलाई चाहिने उपकरण गत वर्ष नै खरिद गरिएको उनको भनाइ छ। उनका अनुसार करिब ७ करोड लागतका उपकरण खरिद गरी उच्च जोखिमका जिल्लामा पठाइएको छ। दमकल जान नसक्ने ठाउँमा १० देखि १२ लाखसम्म मूल्य पर्ने पानी तान्ने पम्प (स्थानीय नदी नाला, पोखरीमा प्रयोग गर्न सकिने खाल) पठाइएको उनले बताए। सुरक्षाकर्मी, जिल्ला प्रशासन कार्यालय, वन उपभोक्ता समूह या जो कसैले पनि ती उपकरण प्रयोग गर्न सक्ने पोखरेलको भनाइ छ। उनका अनुसार डढेलो नियन्त्रण गर्न प्राधिकरणले विभिन्न कोर्ष डिजाइन गरेर तालिम दिँदै आएको छ। स्थानीय स्वयंसेवी, वन उपभोक्तालाई एक प्रकारको, आर्मी, प्रहरी र दमकल चालकलाई अर्को तरिकाको तालिम दिइन्छ। जिल्ला प्रशासन कार्यालय, वन तथा सिडियो कार्यालयका मान्छेलाई फरक खालको तालिमको व्यवस्थासमेत हुँदै आएको पोखरेलले बताए। कस्तो उपकरण प्रयोग गर्ने, जोखिमलाई कसरी हेर्ने, इलर्निङसमेत गर्न सकिने तालिम दिएको उनले सुनाए। विदेशमा आकाशबाट केमिकल पाउडर प्रयोग गर्ने, एयरलगायत विभिन्न प्रविधिको प्रयोग गरे पनि नेपालमा स्रोतसाधनको कमी भएको उनले जनाए। यस्ता उपकरणको प्रयोग, पूर्वसूचना प्रणाली कसरी प्रयोजनमा ल्याउन सकिन्छ भनेर त्यसबारे रणनीति बनाएर कार्ययोजना बनाउने काम अघि बढाइएको उनको भनाइ छ। अहिलेसम्मका अनुभव खोज्ने प्रयाससमेत भएको उनले बताए। हालसम्म डढेलोबाट कति क्षति भयो भन्ने विवरण लिन नसकिएको उनले जनाए। म्याग्दीमा ७० हेक्टर जलेको रेकर्ड भए पनि अन्य ठाउँको रेकर्ड नभएको उनले बताए। स्रोतसाधनको कमी भूउपग्रह नक्साबाट कहाँ आगो बलेका छन् भन्ने तस्बिर (रातो थोप्लो) को जानकारी मिले पनि त्यसको विस्तृतमा सूचना आउने प्रणालीको विकास नभएको पोखरेलले बताए। त्यो आगो कति फैलने संभावना छ ? सुक्खा कति ? हावाको बहाव कता जान्छ ? लगायत विषयमा विस्तृतमा जानकारी हुनुपर्छ, उनले भने, हावाको दिशा, हावाको गति कतातिर जान्छ, कुन दिशातिर हावा बहन्छ। स्पष्ट हुनुपर्छ अन्यथा पूर्वसूचना प्रणालीले काम गर्दैन।वैशाख दोस्रो साता आगलागी हुन्छ भन्ने थाहा भए पनि पूर्वसूचना प्रणाली अहिलेसम्म नबनेको उनले जनाए। भने, पूर्वसूचना प्रणालीका लागि लगानी चाहियो तालिम हुनुपर्यो, भरपर्दो हुनुपर्यो। यी कामहरू गर्ने सुरुवात भए पनि बजेट छैन। उपसचिव शर्माले डढेलोले कति हानीनोक्सानी हुन्छ भन्ने कुरा हालसम्म निक्र्योल नभएको बताए। प्रदूषण बढाउने मात्रै नभएर डढेलोले आकलन गर्न नसकिने खालको हानीनोक्सानी गर्दै आएको उनको भनाइ छ। वन विनाश, जैविक विविधता नाश, कार्बन उत्सर्जन जस्ता विषयमा आर्थिक क्षति कति भन्ने आकलन हुन नसकेको उनले बताए। डढेलोको आर्थिक मूल्यांकन कसरी गर्ने भन्ने विधि नै नेपालमा छैन, उनले भने, जैविक विविधतामा कति क्षति भयो, वायु प्रदूषणको आर्थिक मूल्यांकन कसरी गर्ने एकदमै गाह्रो छ। डढेलोको अचम्मै नोक्सानी छ। उनका अनुसार डढेलोले जलवायु परिवर्तनमा योगदान गर्छ। डढेलो आफैंमा फेरि जलवायु परिवर्तनका कारण बढेको छ। त्यसैले डढेलो नियन्त्रणमा सबैको हातेमालो जरुरी छ। स्थानीय निकायहरू अगाडि आउनुपर्ने उनको भनाइ छ। तर, सरकारले यस आर्थिक वर्षमा बजेट कटाएर ५० लाख मात्रै दिएकोमा उनले गुनासो गरे। क्षमता अभिवृद्धिका कार्यक्रम जोडदिनुपर्ने भए पनि अर्थ मन्त्रालयले डढेलोलाई प्राथमिकतामा नराखेको उनले बताए। यस क्षेत्रमा संरचनागत सुधार, लगानी आवश्यक रहेको उनको भनाइ छ। मौसम पूर्वानुमान महाशाखाका अनुसार मंगलबार, बुधबारसम्मको पूर्वानुमानअनुसार दिउँसो पहाडी भूभागमा आंशिक बदली हुने तथा गण्डकी, कर्णाली, सुदूरपश्चिम, बागमती र कोसी प्रदेशका केही ठाउँमा क्षणिक वर्षा हुनसक्ने आकलन छ। शर्माका अनुसार डढेलो भन्नाले जंगल मा झाँडीमा लाग्ने आगो र आगलागी भन्नाले घरबस्तीमा लाग्ने आगो भन्ने बुझिन्छ। सन् २०११ देखि २०२२ सम्ममा ३६ हजार २ सय ५३ वटा डढेलोको घटना भएको थियो। संयुक्त राष्ट्र पर्यावरण कार्यक्रम (यूएनईपी) को रिपोर्टअनुसार डढेलो संसारभरि बारम्बार र तीव्र रूपमा बढ्दै जाने देखिएको छ। सन् २०३० सम्ममा १२ प्रतिशत र सन् २०५० सम्ममा ३० प्रतिशत हुँदै यस शताब्दीको अन्त्यतिर ५० प्रतिशत बढ्ने आकलन छ। जलवायु परिवर्तन, जमिनको प्रयोगमा आएको परिवर्तनका कारण यस्ता घटना बढ्ने पनि उल्लेख छ। अनियन्त्रित डढेलो मानिस, जैविक विविधता, पारिस्थितिक प्रणालीका लागि विनाशकारी बन्न सक्छ। साथै हरितग्रीह ग्यासको उत्सर्जन बढाउने हुँदा तापक्रम वृद्धि हुनेछ। विकासोन्मुख देशहरूले जलवायुको जोखिम बुभ्न अत्यावश्यक रहेको र समाधानका लागि काम गर्न आवश्यक रहेको सुझाएको छ।"
हाई लेभलका बेरुजु मात्रै संसद्मा ल्याउनुपर्छ,"लेखापरीक्षणका क्रममा ससाना विषयलाई पनि उठाएर प्रतिवेदनमा ल्याउन असान्दिर्भक हो। जुन अन्य मुलुकमा गरेको देखिँदैन। तपाईंले संसद्को सार्वजनिक लेखा समिति सभापति भएर काम गर्नुभयो। महालेखापरीक्षकको कार्यालयका प्रतिवेदनबारे समितिमा छलफल भए। अहिले बेरुजु झन् किन बढेको हो ? काम गरेपछि बेरुजु बढ्नु स्वाभाविक हो। काम गर्ने सन्दर्भमा कतिपय कागजपत्र अपुग भएको, बनाउन नसकिएको हुन सक्छ। त्यसले बेरुजु देखाउँछ। कतिपय विषयमा भने गलत मनशायबाट नै काम गरिएको रहेछ भने त बेरुजु आउने नै भयो। अब सार्वजनिक लेखासमितिको कुरा गर्नुभयो। महालेखापरीक्षकको कार्यालयले राष्ट्रपतिलाई बुझाएको प्रतिवेदनमाथि नै समितिले छलफल गर्ने हो। छलफलपछि मातहतका कुनै निकायलाई यस्तो प्रकारको बेरुजु कम गर्नुस् भनेर निर्देशन दिने काम समितिले गर्ने हो। बेरुजु घटाउनका लागि संसदमा प्रतिवेदन लैजाने काम लेखा समितिले गर्छ। बेरुजु बढ्दै जानुमा साँच्चीकै कमजोरी हो कि नीतिगत अस्पष्टता ? नीतिगत रुपमा अस्पष्टता भन्ने होइन। तर, हामीकहाँ बेरुजु बढिरहेको देखिन्छ। मलाई त के लाग्छ भने, लेखापरीक्षणका क्रममा ससाना विषयलाई पनि उठाएर प्रतिवेदनमा ल्याउनु असान्दिर्भक हो। जुन अन्य मुलुकमा गरेको देखिँदैन। यस्ता साना लाख रुपैयाँका कुरामा हेर्ने हो भने अरु मुलुकमा कति बेरुजु आउँदो हो। तर ती मुलुकमा ठूला विषयमा मात्रै अडिटर कार्यालयले के भइरहेको छ भनेर हेर्ने गर्छ। महालेखाले स्याम्पलिङ हेर्ने हो। लाख, करोडका ससाना कुरा हेर्ने नै होइन। जहाँ करप्सन को हाइ रिक्स छ, ती क्षेत्रमा हेर्ने हो। काम गरेपछि बेरुजु बढ्नु स्वाभाविक हो। काम गर्ने सन्दर्भमा कतिपय कागजपत्र अपुग भएको, बनाउन नसकिएको हुन सक्छ। ५ लाख रुपैयाँको काम हेरेर १० प्रतिशत बेरुजु आयो भन्ने निकै सानोतिनो कुरा भयो। अर्बभन्दा माथिका कुराहरूमा के भइरहेको छ भन्नेमा ध्यान दिनुपर्छ। लेखापरीक्षणमा पनि केही परिवर्तन हुनुपर्छ। संसदीय समितिमा देशभरकै दशौं हजार योजनाको बेरुजु पेस गरेर त्यसमा ध्यान दिन पनि सकिने कुरा भएन। सांसदहरू कति सक्षम हुन्छन् भन्ने त सबैलाई थाहै छ। लेखापरीक्षणको जुन शैली छ त्यसमा अब परिवर्तन हुनुपर्छ भन्ने हो ? हो। ससानो कमीकमजोरी आन्तरिक रुपमा लेखापरीक्षण भएकै हुन्छ। त्यसैले टुंंग्याउनुपर्छ। आन्तरिक लेखापरीक्षणले जे प्रतिवेदन दियो, त्यही प्रतिवेदन महालेखापरीक्षकको कार्यालयले आफ्नो प्रतिवेदनमा राखेर राष्ट्रपतिसमक्ष बुझाउनु भएन। साना कुरा तलबाटै समाधान गर्ने परिपाटीको व्यवस्था हुनुपर्छ। अव संसदीय समितिले यी सबै कुरा हेर्न सक्ने अवस्था पनि रहँदैन। ठूला रकमका आयोजनामा भएका त्रुटि सच्याउन, बेरुजु कम गर्न, असुलउपर गर्न निर्देशन दिन सक्छ। हाई लेभल का बेरुजु मात्रै पार्लियामेन्ट मा ल्याउनुपर्छ। सरकारले बेरुजु कम गर्न के गर्नुपर्छ ?सरकार भनेको काम गर्ने निकाय हो। तर, काम गराइमा व्यवहारगत कुरा मिलिरहेको छैन। यसमा कमजोरी छन्। जस्तो ः दुई वर्षमा निर्माण सक्ने भनेर एउटा पुल बनाउन सुरु हुन्छ। तर, दश वर्षसम्म पनि पुल नबनेपछि महालेखाले बेरुजु लेखिदिन्छ। यो स्वाभाविक पनि हो। बेरुजु कम गर्नका लागि सरकारले नै कडाइका साथ काम गराउनुपर्छ। ठेक्काका काम समयमै गर्नुपर्छ। बजेट निकासादेखि कार्यान्वयनका कार्यहरू समयमा गर्ने हो भने ढिलो काम सकिने भन्ने हुँदैन। यसले बेरुजु स्वतः घट्छ। कर्मचारीले जान्दैनन् भन्ने कुरा होइन, दक्ष कर्मचारी छन्। ठेकेदारले समयमा काम गर्न सकेन भने त्यसलाई कानुनी रुपमा के गर्ने भन्ने कुरा निर्णय लिनुपर्यो नि ! हाम्रोमा के भयो भने, कामको जिम्मा लिने। शुरुमै पेस्की बुझ्ने अनि काम नगर्ने। यस्तोमा ठेकेदार मात्रै दोषी कि काम नगर्दै पेश्की दिने कर्मचारी पनि ? यस्ता धेरै विकृति छन्। यसमा व्यापक सुधार हुनुपर्छ। कागजमा बेरुजु लेखेर मात्रै सुधार हुन सक्दैन। बेरुजु भनेकै भ्रष्टाचार हो भन्ने आम बुझाइ छ। यसरी बेरुजुको अंक बढ्दै जाँदा त नागरिकमा असन्तुष्टि थपिने भयो नि ! बेरुजु भनेको भ्रष्टाचार नै भन्ने होइन। तर, असुल गर्ने खालको बेरुजु भने स्वार्थगत अनियमितता नै हो। धेरै बेरुजु कागज निमिलेको, नीति नियम नमिलेका कारणले आइरहेको छ। बेरुजुको २५ प्रतिशत पनि करप्सन होइन। तपाईं हेर्नुस् न, सानो कागज नभएको भन्दै बेरुजु लेखिहाल्छन्। कतिपय कुरामा त काम गर्नेहरू अनावश्यक रूपमा फसेका पनि छन्। अब कुनै योजना कोरोनाका कारण तोकिएको समयमा काम भएन। म्याद थपियो। त्यसमा कागज पुगेन, प्रक्रिया पुगेन भनेर बेरुजु लेखिएको छ। यो सबै भ्रष्टाचार होइन। त्यसरी बुझ्नु पनि हँुदैन। त्यसो हो भने बेरुजु कसरी कम हुन्छ ? अब बेरुजु घटाउने भनेको त लेखा समितिबाटै निर्णय हुनुपर्छ। कहीं बेरुजुबाट हटाउनुपर्नेछ भने हटाउनु भन्ने निर्देशन दिने, कतिपयमा असुल गर्न निर्देशन दिने। अब महालेखापरीक्षकले प्रतिवेदन दिइ नै सकेपछि त त्यसलाई हटाउने अर्काे निकाय छैन। लेखा समिति नै हो। यो त्यति गाह्रो विषय पनि होइन। गत सालको धेरै काम हामीले सकेका थियौं। तर पुरै काम गर्न सकिएन। करिब तीन खर्ब रुपैयाँ क्लियर भएको थियो। लेखा समिति नयाँ आउनासाथ काम थाल्नुपर्छ। तर, समितिले मात्रै काम गरेर हँुदैन। त्यसो हो भने कसले के काम गर्नुपर्छ ?काम त सबै मन्त्रालयले नै गर्ने हो। किनभने बजेट खर्चको काम त मन्त्रालयले मात्रै गर्छन्। मन्त्रालय आफैंले बेरुजु कम हुने गरी काम गर्ने परिपाटीको विकास गर्नुपर्यो। किन बेरुजु आएको छ भन्ने मन्त्रालयलाई नै थाहा छ। मन्त्रालयले नै फछ्र्याेट गर्ने हो। संसदीय समितिले यो कार्यालयलाई माफ भयो भन्ने त होइन। अर्थ मन्त्रालयले के कामका लागि बजेट दिएको हो ? त्यो काम भयो भएन भन्ने जिम्मेवारी त्यही मन्त्रालयकै हो। महालेखापरीक्षकले त जस्तो नीति बनेको छ, त्यसअनुरुप भयो भएन भनेर हेर्ने मात्रै त हो। एउटा अडिटर मात्रै हो, महालेखा भनेको। मन्त्रालयको सचिवले सबै कामको जिम्मेवारी लिएर काम गर्नुपर्छ। मन्त्रालयले ठिकसँग काम नगरेकै परिणाम बेरुजु भएको हो। मन्त्रालयले नै सबै सुधार गर्नुपर्छ। बेरुजु सम्परीक्षणमा जटिलता भए भन्ने गुनासाहरू पनि सुनिन्छन्। खास कुरा के हो ?यो संसारमा कहीं नभएको कुरा हो। जुन निकायले बेरुजु भयो भनेर रिपोर्ट दिन्छ, उसैले कसरी सम्परीक्षण गर्न पाउँछ ? सम्परीक्षण भन्ने नै होइन। जे गर्नुपर्छ संसदीय समितिले गर्ने हो। अडिटरले एकपटक अडिट गरे पछि फेरि त्यही कुरा अडिट गरेर ठिक छ भन्ने हुन्छ र ? रिपोर्ट दियो, उसको काम सिद्धियो। त्यसपछिको अर्काे निर्णय माथिल्लो निकायबाट हुनुपर्छ। अडिटरको अडिटलाई लेखा समितिले छानविन गरेर संसदमा पेश गर्नुपर्छ। हामी कहाँ के चलन भयो भने, एकपटक अडिट गर्यो, फेरि त्यही निकायले सम्परीक्षण गरिरहेको छ। अब सबै प्रक्रियामै सुधार हुन आवश्यक छ।"
जो हातले भित्तेपात्रो कोर्थे,"दैलेख : दायाँतर्फ दैलेखको बडलम्जीस्थित ऐतिहासिक कलात्मक पञ्चदेवल। बायाँतर्फ दैलेखकै पञ्चकोसी तीर्थस्थलमध्येको श्रीस्थान मन्दिरभित्र सदिऔंदेखि बलिरहेको ज्वाला। चन्द्र र सूर्य अंकित हिमाल, अनि नेपालको झन्डा। सुन्दर अक्षरले शिरमा लेखिएको छ, नेपाल भ्रमण वर्ष १९९८ लाई सफल पारौं। त्यसकै तलपट्टी नववर्ष २०५५ सालको सुखद् उपलक्ष्यमा हार्दिक मंगलमय शुभकामना। झट्ट हेर्दा वर्षौं पुरानो देखिने यो पाना हातले कोरेको भित्तेपात्रो हो। जसलाई दैलेखका अमरबहादुर सुनारले कोरेका हुन्। यो भित्तेपात्रो २०५५ सालको हो। एउटै पेजमा बनाइएको पात्रोमा नेपाली र अंग्रेजी महिना, गते र बार छुट्याइएको छ। पात्रोको पुछारमा वर्षभरिको सार्वजनिक बिदाहरू लेखिएका छन्। त्यसबेला दैलेखको तत्कालीन जिविस, प्रहरी, प्रशासन, अदालत, त्रिभुवन माविलगायतका सरकारी कार्यालयमा पुग्ने यो हस्तलिखित पात्रोको पुछारमा यस कार्यालयको विशेष कार्यक्रम भनेर खाली छोडिएको छ। जहाँ सरकारी कार्यालयले वर्षभरिका विशेष कार्यक्रम समावेश गर्थे। वर्ष फेरिएपछि सरकारी मात्रै होइन, कैयौं व्यक्तिहरूको घरमा पनि उनै सुनारले तयार पारेको पात्रो फेरिन्थ्यो। झन्डै तीन दशकदेखि पत्रकारिता र मानवअधिकारको क्षेत्रमा सक्रिय रहेका सुनारले २०४६ सालदेखि नै हातले कारेर पात्रो बनाउन सुरु गरेका थिए। उनले २०४६ देखि २०५६ सालसम्म हातले कोरेर पात्रो निर्माण गरे। बाँस काटेर बनाएको कलम मसिमा चोपेर लेखिन्थ्यो, भित्तोपात्रो बन्थ्यो। बाँसको कलम बनाएर लेख्दा अक्षर पनि राम्रो हुन्थ्यो। म ०४६ मा ९ कक्षामा पढ्दै थिएँ, ध्रुवनारायण चौधरी कृषि विकास कार्यालयको तत्कालीन प्रमुख हुनुहुन्थ्यो, उहाँको क्वाटर र मेरो डेरासँगै थियो, उहाँले हातले ड्रोइङ गरेर बनाएको क्यालेन्डर देखेँ, त्यसपछि मैले पनि बनाउनु सुरु गरेको हुँ। मेरो अक्षर पनि उहाँले मन पराउनुभयो, सुनार भन्छन्, मेरो अक्षर आकर्षक लागेर पनि होला, नयाँ वर्ष, दशैंजस्ता चार्डपर्वको शुभकामना लेखेर पठाउनु परे खाममा लेख्न मलाई लगाउनुहुन्थ्यो। त्यसबेला भित्तेपात्रोहरू अहिलेजस्तो सहजै पाइँदैनथ्यो। वन कार्यालयले वन समितिहरूलाई भित्तेपात्रो पठाउँथ्यो। जिल्लाका केही अगुवाहरू, गाउँका प्रधानपञ्चहरूसँग मात्रै पात्रो हुन्थ्यो। पात्रो बनाउनलाई फागुनमै पञ्चांग पात्रो ल्याउनुपथ्र्यो, त्यसकै आधारमा हातले भित्तेपात्रो कार्थे, उनी सम्झन्छ्, अहिले सरकारले बीचबीचमा निर्णय गरेर बिदा दिन्छ, अव्यवस्थित छ। त्यतिबेला त्यसो हुँदैनथ्यो, वर्षभरिको सार्वजनिक बिदा पहिले नै तय हुन्थ्यो। सुनारले बनाएको पात्रोमा शनिबार र सार्वजनिक बिदा छुट्याउन रातो मसी प्रयोग हुन्थ्यो। कोही कसैलाई आवश्यक पर्छ भनेर अंग्रेजी तारेखलाई सानो अक्षरले लेख्थे उनी। मैले तयार गरेको पात्रोमा कुनै पनि त्रुटि हुन्थेन्, सरकारी तथ्यांक पनि मिल्थ्यो, शुद्धता र आधिकारिकताकै कारण सबैले मैले बनाएको भित्तेपात्रोको मन पराउँथे, अपनत्व लिन्थे, उनी भन्छन्। एउटै ड्रइङसिटमा बनाएको क्यालेन्डर सबै कार्यालय र व्यक्तिहरूले वर्षभरि राख्थे। उनले हातले ड्रोइङ गरेर बनाएको पात्रोमा शुद्धाशुद्धीमा त्रिभुवन माविका तत्कालीन प्रधानाध्यापक खगेन्द्र मल्लले सहयोग गर्थे। त्यो बेला जिल्लाका मुख्यमुख्य कार्यालय र केही व्यक्तिहरूलाई पात्रो उपलब्ध गराउँथे, उनी। रेडियो नेपालको केन्द्रीय प्रशारणमा पनि पात्रो पठाउँथे। राम्रो अक्षर र भित्तेपात्रो बनाउने कलाकै कारण जिल्लाका सरकारी कार्यालयहरूले उनलाई नै सांगठनिक चार्ट बनाउन बोलाउँथे। सरकारी कार्यालयको सांगठनिक संरचना लेख्नुपर्दा कार्यालयहरूले बोलाउँथे, धेरथोर पैसा पनि दिन्थे, मलाई पढाइमा पनि सहयोग पुग्थ्यो, उनी भन्छन्। २०४७ मा एसएलसी दिएका सुनारले केही समय भारतमा काम गरेँ। २०४७ मा एसएलसी दिएर भारत गएँ, त्यहाँ ६ महिना काम गरेर फर्किए, एसएलसी उत्तीर्ण भएपछि रोजगारी खोजेँ तर अबसर पाइन्, उनले भने। त्यसैबेला सुनारले दृष्टि, बुधबार पत्रिकालाई समाचार लेख्न थाले। २०५१ को मध्यावधी सरकारपछि सुनारले राससको जिल्ला संवाददाता भएर काम गर्ने अवसर पाएँ। त्यसबेला सुनारले रासस र स्वर्गीय पत्रकार डेकेन्द्रराज थापा रेडियो नेपालमा काम गर्ने अवसर पाएका थिए। नियुक्तको हिसाबले २०५२ देखि औपचारिक रूपमा पत्रकारितामा संलग्न भएको सुनारको भनाइ छ। क्यालेन्डर (भित्तेपात्रो) बाटै पत्रकारितामा प्रवेश गराएको उनी बताउँछन्। राससमा आबद्ध भएको दोस्रो वर्ष देशभरकै उत्कृष्ठ संवाददाताको रूपमा पुरस्कृत भएका सुनार भन्छन्, त्यो बेला अहिले जस्तो इमेल इन्टरनेट थिएन, आवाबाट समाचार पठाउनुपथ्र्यो, मासिक तीनदेखि चार हजारसम्म तलब पाइन्थ्यो। दैलेख जिल्लामा व्यक्तिगत रूपमा निजी कम्प्युटर चलाउने व्यक्ति उनै सुनार हुन्। हुन त् २०५५ मा दैलेखमा एबीसी कम्प्युटर इन्स्टिच्युट सुरु भयो। सुनारले २०५६ मा कम्प्युटरसम्बन्धी सैद्धान्तिक ज्ञान त्यहीँबाट सिके। २०५७ मा सुनार आफैंले कम्प्युटर खरिद गरे। कम्प्युटर चलाउन थालेपछि हातले ड्रोइङ गरेर पात्रो बनाउनै छुटेको उनी बताउँछन्। अहिले मसँग रहेको नमुना पात्रो २०५५ सालको हो, उनले भने, त्यसबेला तत्कालीन सरकारले १९९८ लाई नेपाल भ्रमण वर्षको रूपमा मनाउने प्रश्ताव गरेको थियो। २०५६ मा हातले कारेको भित्तेपात्रो अन्तिम बनेको उनको भनाइ छ। कम्प्युटर चलाउन थालेपछि सिर्जनशीलता हराएको महसुस हुन्छ, सुनार भन्छन्। २०२७ चैत २४ गते हालको नारायण नगरपालिका ११ विन्ध्यवासिनीमा जन्मिएका सुनारले पत्रकारिता विषयमा एमए गरेका छन्।"
रोजगारको चक्रमा युवाको भविष्य,"सही शैक्षिक व्यवस्थापन गर्न सकेमात्र रोजगार चक्रमा हुने परिवर्तनलाई सम्बोधन गर्न सकिन्छ। संविधानले अनिवार्य तथा निःशुल्क आधारभूत शिक्षा र निःशुल्क माध्यमिक शिक्षाको व्यवस्था गरेको छ। राष्ट्रिय शिक्षा नीतिले नेपालको शिक्षालाई कक्षा १ देखि ८ सम्म आधारभूत तह, कक्षा ९ देखि १२ सम्म माध्यमिक र सोभन्दा माथि उच्च शिक्षा गरी तीन तहमा वर्गीकरण गरेको छ। कक्षा १२ भित्रै पर्ने प्राविधिक तथा व्यावसायिक शिक्षाको प्रबन्ध प्राविधिक शिक्षा तथा व्यावसायिक तालिम परिषद्मार्फत ऐनमा गरिएको छ। माध्यमिक शिक्षाजस्तो देखिए पनि यो विशेष शिक्षा हो। खासमा आधारभूत, मध्यम तथा उच्चस्तरीय प्राविधिक जनशक्ति उत्पादन गर्नु व्यावसायिक शिक्षाको उद्देश्य मानिन्छ। बालबालिकाको संज्ञानात्मक (कग्निटिभ), व्यवहारजन्य (बिह्याभिअरल) तथा संवेगात्मक (अट्टिच्युडिनल) पक्षहरूको आकलन व्यावसायिक शिक्षामा हुन्छ। सोही मुताबिक पठनपाठनको वातावरण निर्माण पनि भएको छ। विज्ञान तथा प्रविधिको विकासले औद्योगिक क्रान्ति गरेको पाइन्छ। जसमा औद्योगिक क्रान्ति (वाष्प यन्त्रको आविष्कार), औद्योगिक क्रान्ति (उद्योगमा स्टिल र बिजुलीको प्रयोग), औद्योगिक क्रान्ति (सूचना तथा सञ्चार प्रविधिको प्रयोग) र औद्योगिक क्रान्ति (रोबोटिक्स तथा साइबर प्रविधिको प्रयोग) मा विकास भएको छ। शिक्षामा पनि सोही अनुरूपको विकास युरोपियन राष्ट्रहरूले गर्दै आएका छन्। ज्याक गस्र्टाइन (सन् २०१४) इन्टरनेटको क्रमागत तथा पुस्तागत विकाससँगै यी चारवटै वेभको विकास भएको बताउँछन्। त्यसो भए के हो त शिक्षाको यो पुस्तैनी परिभाषा र यसको व्यावसायिक शिक्षासँगको नाता ? यस किसिमको पठनपाठनलाई क्रमशः पढाइ, सिकाइ र गराइ गरी तीनवटा क्रमागत विकसित तहमा विभक्त गरिएको हुन्छ। पहिलो तहमा शिक्षकले विद्यार्थीलाई ज्ञान प्रदान गर्छ। दोस्रोमा शिक्षक तथा विद्यार्थी दुवै सहभागी भएर विद्यार्थीले सिक्ने प्रयत्न गर्छ। तेस्रोमा विद्यार्थी आफैं सक्रिय भई ज्ञान निर्माण गर्छ। यही तेस्रो किसिम (तहको शिक्षा) नै व्यावसायिक शिक्षाको पठनपाठनको वातावरण तथा विधि हो। वर्तमान प्रतिस्पर्धी तथा नयाँ सीप खोजिरहने, थोरै समयमात्र रहने परिवर्तनशील प्रविधि र अनुमान गर्न नसकिन रोजगार बजारका लागि व्यावसायिक मात्र नभएर साधारण शिक्षा पनि तेस्रो तहमै हुनुपर्ने देखिन्छ। गस्टाइनले विभाजन गरेको शिक्षा १, २ र ३ लाई विश्व आर्थिक मञ्च (वल्र्ड इकोनोमिक फोरम) ले शिक्षा४ मा विभाजन गरेको छ। जुन निम्न छन् शिक्षा १ : नेपालमा सबै तहका हालसम्मका शिक्षामा शिक्षक सर्वज्ञान सम्पन्न सक्रिय तथा अधिकारसम्पन्न शैक्षिक अधिकारी हुन्छ र विद्यार्थी निष्क्रिय प्राप्तकर्ता हुन्छ। शिक्षकले निर्देशित गरेको शिक्षामात्र ग्रहण गर्ने विद्यार्थीले कण्ठ गर्छ र सोधेको प्रश्नको जवाफ फर्काउँछ। यस्तो शिक्षामा प्रविधिको प्रयोग पटक्कै गरिन्न। शैक्षिक प्रमाणपत्र नै यो शिक्षाको मुख्य उपलब्धि हो। जसले विवेकशील नागरिक तयार पार्दैन। शिक्षा २ : यसमा शिक्षकविद्यार्थीबीच दोहोरो सम्बन्ध स्थापित हुन्छ। विद्यार्थीको सक्रियता पठनपाठनमा बढ्दै जान्छ। विद्यार्थीले शिक्षामा सञ्चार, कौतुहल जोड्छ र शिक्षकसँग मिलेर समस्या समाधानमा लाग्छ। कम्प्युटरको उपयोग यहाँ क्लिक्सको रूपमा प्रयोग छ। यस्तो शिक्षामा अन्य प्रविधिको प्रयोगसमेत गरिन्छ। विद्यार्थीको शारीरिक, मानसिक, सांस्कृतिक तथा अन्य पक्षअनुसार शैक्षिक वातावरण तथा उपयुक्त विधि अवलम्बन गरी पठनपाठन गराइन्छ। परीक्षा र यसको नतिजा तथा अन्तमा ज्ञानको स्मरण नै यो शिक्षाको मुख्य उपलब्धि हो। शिक्षा ३ : तेस्रो पुस्ताको मानिने यो तहको शिक्षामा विद्यार्थी पाठनपाठनको केन्द्रमा हुन्छ। शिक्षक पठनपाठनमा समन्वयकर्ता, सहजकर्ता, सल्लाहकार तथा सहयोगीको रूपमा प्रस्तुत हुन्छ। विद्यार्थीले आफैं सीप तथा ज्ञानको खोजी गर्छ। सिक्ने स्थान बदलिइरहन्छन्। जहाँसुकै र जहिलेसुकै सिक्ने अवसर निर्माण गरिन्छ। विद्यार्थीले शिक्षकले उठान गरेको विषयमा (शिक्षा) आफ्नो खोज जोड्ने भूमिका गर्छ। यसरी नयाँ विचार निर्माण गर्छ। जसमा प्रविधिको प्रयोग गरिन्छ। विद्यार्थीको शारीरिक, मानसिक, सांस्कृतिक तथा अन्य पक्षअनुसार शैक्षिक वातावरण तथा उपयुक्त विधि अवलम्बन गरी पठनपाठन गराइन्छ। शिक्षा ४ : यो तहको शिक्षामा विद्यार्थी पठनपाठनको केन्द्रमा हुन्छ। विद्यार्थी सहसिर्जना तथा नवप्रवर्तनको केन्द्रमा हुन्छ। यसमा प्रत्यक्ष प्रयोगात्मक अन्तरसंवाद तथा अभ्यास गरिन्छ। सिकाइ घरभित्र वा बाहिर जहाँसुकै भए पनि सीप विकास चाहिँ स्कुलमै हुन्छ। शिक्षकले व्यक्तिकेन्द्रित शिक्षण सिकाइ विधि अवलम्बन गर्छ। सिकाइ योजना सिर्जनशील योजनामा बदलिन्छ। विद्यार्थी अनिश्चित बहुपेसामा तयार हुन्छ। सहसर्जक र उद्दमशील बन्छ। नेपालमा समग्र शिक्षाको मार्गचित्र मानिन्छ शिक्षा नीति (२०२०)। व्यावसायिक शिक्षाको मार्गचित्र मानिन्छ व्यावसायिक शिक्षा रणनीतिक योजना (२०२३)। के यिनमा शैक्षिक संसार र कामको संसारमा परिकल्पना गरिएको माग, परिवर्तन तथा अनिश्चिततालाई माथि भनिए झैं सम्बोधन गर्न खोजिएको छ ? दुवै नीति निर्माणमा तिनै विकास साझेदारका तर्फबाट काम गरेका नेपालीले तथा प्राधिकार सम्पन्न नेतृत्वले न्याय गर्न सकेका छन् ? जनगणनाले उल्लेख गरेझैं जनसांख्यिक लाभ कम हुँदै गएको अवस्थामा अनिश्चित बजारका लागि दक्ष जनशक्ति निर्माण गर्न अब के कस्तो योगदान हुन सक्छ ? प्रश्न उठेका छन्। जवाफ सोचनीय छ। हाल उद्योग प्रतिष्ठान, सरकार, शिक्षक तथा अभिभावक गरी चार तहका योगदानकर्ता छन्। पहिलो योगदानकर्ताले उत्पादनमा प्रयोग हुने कार्यशाला पठनपाठनका लागि उपलब्ध गराउने र परिवर्तनको आकलन गरिएको पठनपाठनलाई शिक्षकलाई तालिमका मार्फतबाट तयार गर्नमा संलग्न हुनुपर्छ। यस्तो योगदानले लगानी, गुणस्तर, दिगोपन तथा सामाजिक स्विकार्यतामा सघाउ पुग्छ। दोस्रो योगदानकर्ता सरकारले शिक्षकको समयानुकूल तालिमको विकास गर्ने, परिलक्षित पाठ्यक्रमको निर्माण गर्ने, सामाजिक बजारीकरणको व्यवस्था मिलाउने र सबै उपक्रममा लगानीको सुनिश्चितता गर्नुपर्ने हुन्छ। तेस्रो, योगदानकर्ता शिक्षकले भविष्यमा हुन सक्ने रोजगारीको परिवर्तनलाई सम्बोधन गरी पठनपाठन गर्नुपर्छ। चौथो, अभिभावकले खेलका माध्यमबाट घरमै सीप विकासमा जोड दिने र घर तथा समुदायका दैनन्दिन कार्यमा संलग्न गराएर सामाजिक बनाउने। माध्यमिक शिक्षा तथा उन्नत अंग्रेजीका माध्यमबाट पाश्चात्य मुलुकका लागि विज्ञापनको सिकार बनाइएका उच्च शिक्षाका विद्यार्थीबारे के राज्यसंयन्त्रलाई जानकारी छ ? राज्यको लगानी बसुधैव कुटुम्बकमका आधारमा खर्चिएको छ कि हाम्रा लागि ? सही शैक्षिक व्यवस्थापन गर्न सकेमा मात्र रोजगार चक्र (इम्प्लोइमेन्ट इकोसिस्टम) मा हुने परिवर्तनलाई सम्बोधन गर्न सकिन्छ। यसरी सीपको अभावमा हुने बेरोजगारी अन्त गर्न सकिन्छ। भट्टराई, प्राविधिक प्रशिक्षण प्रतिष्ठान (टीआईटीआई)का कार्यकारी निर्देशक हुन्। संज्ञानात्मक, व्यवहारजन्य तथा संवेगात्मक पक्षहरूको आकलन विद्यार्थीको व्यावसायिक शिक्षामा हुन्छ। सोही मुताबिक पठनपाठनको वातावरण निर्माण पनि भएको छ।"
चापाकोटका ११ हजार ५१० भेडा बाख्रालाई पीपीआर खोप,"स्याङ्जा : चापाकोट नगरपालिकाले घरमा पालिएका भेडा बाख्रालाई पीपीआर खोप लगाइदिएको छ। नगरभित्रका ११ हजार ५ सय १ भेडा बाख्रालाई खोप लगाएको हो। ती मध्ये ११ हजार ४ सय ७४ वटा बाख्रा र ३६ भेडा छन्। भेडा बाख्रामा लाग्ने मौसमी रोगबाट बचाउन र रोगसँग लड्ने क्षमता बढाउने उद्देश्यले नगरभित्रका भेडा बाख्रालाई प्राविधिक सहितको टोली घर घरमा पुगेर निःशुल्क पीपीआर खोप लगाइदिएको हो। मानिसमा जस्तै भेडा बाख्रामा पनि ज्वरो आउने, पखाला लाग्ने, नाकबाट सिंगान बग्ने जस्ता संक्रमण हुन सक्ने जनाउँदै ती संक्रमणबाट जोगाउन पीपीआर खोप अभियान सञ्चालन गरिएको चापाकोट नगरप्रमुख देवबहादुर खाँण (इश्वर)ले जानकारी दिए। प्राविधिक सहितका टोली सबै टोलटोलमा पुगेर खोप लगाउने व्यवस्था मिलाइएको उपप्रमुख ईशा रानाले जानकारी दिइन्। नगरपालिका र किसान प्राविधिक शिक्षालयका ३८ जना प्राविधिकको टोलीले १३ दिनमा १० वटा वडाका सबैलाई पायक पर्ने टोलमा पुगेर खोप लगाए। प्रायजसो वर्षाको समयमा भेडा बाख्रामा ज्वरो देखिने, घाँसपात खान रुचि नदेखाउने, झोक्राउने लगायतका लक्षण देखिन्छन्। सरुवा रोग भएकाले यसको नियन्त्रणका लागि अहिले नै भेडा बाख्रालाई खोप दिनुपर्ने भएकाले खोप अभियान सञ्चालन गरेको पशु शाखा प्रमुख भुपराज भण्डारीले बताए। खोप दिएपछि भेडा बाख्रामा ती संक्रमणबाट लड्न सक्ने क्षमता बढ्छ। यसपछि कुखुरा, गाई भैसीमा पनि खोप दिने तयारीमा जुटेको पालिकाले जनाएको छ। गत वर्ष स्याङ्जाका केही स्थानमा संक्रमण देखिएपछि केही भेडा बाख्रा मरेका थिए।"
लागुऔषधसहित विभिन्न स्थानबाट आठजना पक्राउ,"काठमाडौं : प्रहरीले लागुऔषधि विभिन्न स्थानबाट ८ जनाले पक्राउ गरेको छ। सर्लाही,मोरङ,कैलाली,पर्सा र बारामा लागुऔषधिसहित ८ जना पक्राउ परेका हुन्। सर्लाही,बरहथवा नगरपालिका  ७ वनटोल बस्ने ६८ वर्षीय परीक्षण पण्डितलाई अवैध लागूऔषध गाँजा ४ सय ८० ग्रामसहित पक्राउ परेका छन्। । विशेष सूचनाको आधारमा ईलाका प्रहरी कार्यालय बरहथवाबाट खटिएको प्रहरीले घरभित्र लुकाई छिपाई राखेको उक्त गाँजा फेला पारी उनलाई पक्राउ गरेको हो । यसैगरी सर्लाही,लालबन्दी नगरपालिका१२ जियाजोर जाने बाटो नजिकबाट अवैध लागुऔषध गाँजा करिब ९ केजीसहित सोही नगरपालिका१४ बस्ने २५ वर्षीय वीरबहादुर गोलेलाई प्रहरीले पक्राउ गरेको छ । प्रहरी चौकी पत्थरकोटबाट खटिएको प्रहरीले बा।५० प २९९८ नम्बरको मोटरसाइकल चालक गोलेलाई गाँजासहित पक्राउ गरेको हो। मोरङ, उर्लाबारी नगरपालिका३ केर्खाली चोक बस्ने १९ वर्षीय विश्वास धिमाल समेत ३ जनालाई अवैध लागूऔषध खैरो हेरोइनजस्तो देखिने पदार्थ करिब २१ ग्रामसहित प्रहरीले पक्राउ गरेको छ । विशेष सूचनाको आधारमा इलाका प्रहरी कार्यालय उर्लाबारीबाट खटिएको प्रहरीले धिमालको घरबाट उक्त पदार्थ फेला पारी उनीहरूलाई पक्राउ गरेको हो । कैलाली,गोदावरी नगरपालिका५ गेटाबाट अवैध लागूऔषध अवैध लागुऔषध खैरो हेरोइन जस्तो देखिने पदार्थ ४ ग्राम ८३० मिलिग्राम, प्रोक्सिब्यान्ड स्पास नामक ट्याब्लेट १६ थानसहित सोही नगरपालिका(७ बस्ने २८ वर्षीय पदम साउँद समेत २ जनालाई सोमबार साँझ प्रहरीले पक्राउ गरेको छ । पर्सा, वीरगंज महानगरपालिका१५ प्रतिमा चोकबाट नियन्त्रित लागूऔषध नाइट्राभेट ९० ट्याब्लेट, एकसय एमएलको वानरेक्स ५ बोतल र लागुऔषध चरेस जस्तो देखिने खैरो पदार्थ ८० ग्रामसहित मकवानपुर हेटौंडा उपमहनागरपालिका११ का ३१ वर्षीय बिकी विकलाई सोमबार राति प्रहरीले पक्राउ गरेको छ । जिल्ला प्रहरी कार्यालय पर्साबाट खटिएको प्रहरीले ना ७ प ६८१४ नम्बरको मोटरसाइकल चालक बिकलाई उक्त लागूऔषधसहित फेला पारी पक्राउ गरेको हो । बारा, सिम्रौनगढ नगरपालिका१ ढाटटोलाबाट अवैध लागुऔषध गाँजा ३० केजी प्रहरीले बरामद गरेको छ । इलाका प्रहरी कार्यालय सिम्रौनगढबाट खटिएको प्रहरी टोलीलाई देख्नासाथ नेपालबाट भारततर्फ जाँदै गरेका व्यक्तिहरूले उक्त लागुऔषध फाली फरार भएपछि प्रहरीले उक्त गाँजा बरामद गरेको हो । हाल फरार व्यक्तिको प्रहरीले खोजी गरिरहेको छ ।"
निजी क्षेत्रका समस्या समाधान गरिदिन व्यवसायीको आग्रह,"वीरगन्ज : पर्साबारा औद्योगिक कोरिडोर क्षेत्रका समस्या समाधानका लागि पहलकदमी लिन यस क्षेत्रका उद्योगी व्यवसायीले उद्योग वाणिज्य तथा आपूर्ति मन्त्री रमेश रिजाललाई आग्रह गरेका छन्। मन्त्री रिजालको स्वागत तथा सम्मानमा गृह जिल्ला पर्साको वीरगन्जमा मंगलबार आयोजित कार्यक्रममा यहाँका उद्योगी व्यवसायीले पर्साबारा क्षेत्रका उद्योग व्यवसायमा विद्यमान समस्या समाधानका लागि आग्रह गरेका हुन्। वीरगन्ज उद्योग वाणिज्य संघले आयोजना गरेको कार्यक्रममा उद्योगी व्यवसायीले पहिलो पटक पर्साले उद्योग मन्त्री पाएकाले उनकै कार्यकालमा निजी क्षेत्रमैत्री नयाँ युगको प्रारम्भ हुने विश्वास लिएको बताए। उद्योग मन्त्री रिजालसामु निजी क्षेत्रका समस्या सुनाउँदै वीरगन्ज उद्योग वाणिज्य संघका अध्यक्ष अनिल अग्रवालले देशकै ठूलो पर्सा बारा औद्योगिक कोरिडोरलाई औपचारिक रुपमै औद्योगिक क्षेत्र घोषणा गराउन पहलकदमी लिइदिन मन्त्री रिजाललाई आग्रह गरे। सरकारले औद्योगिक क्षेत्र घोषणा नगरिदिदाँ यसबापत सरकारबाट पाउने सेवा सुविधा उद्योगी व्यवसायीले पाउन नसकेको र यस क्षेत्रमा वैदेशिक लगानी पनि भित्र्याउन नसकिएको अग्रवालले गुनासो गरे। कोरिडोरमा अन्तर्राष्ट्रिय प्रदर्शनी केन्द्र र औद्योगिक सुरक्षा बल स्थापना गराइदिन पनि उनले आग्रह गरे। वीरगन्जमा रहेको सुख्खा बन्दरगाह (आइसिडी ) र एकिृत जाँच चौकी (आइसिपी) २० वर्ष पहिलेकै संरचनामा चलिरहेकाले ती दुवैको भौतिक पूर्वाधार विस्तारको खाँचो रहेको पनि उनले मन्त्री रिजालाई सुनाए। दुवैमा सुविधासम्पन्न खाद्यान्न क्वारेन्टाइन स्थापना पनि गरिदिन उनले आग्रह गरे। यस्तै औद्योगिक कोरिडोरका उद्योगबाट निस्कने फोहोर व्यवस्थापनका लागि औद्योगिक डम्पिङ साइड निर्माण गरिदन पनि उनले आग्रह गरे। बाराको सिमरामा विशेष आर्थिक क्षेत्र (सेज) स्थापना गरिए पनि त्यसको कार्यान्वयन सुस्त रहेको र त्यसको सफल सन्चालन हुन नसकेको गुनासो गर्दै अध्यक्ष अग्रवालले भने,सेजमा उद्योगका लागि जग्गा भाडा पनि निक्कै महङगो छ, त्यसलाई घटाइ दिनुपर्छ अनि मात्र त्यहाँ उद्योगहरूको लगानी बढ्न सक्छ। औद्योगिक कोरिडोरमा विद्युतको ट्रिपिङ र अघोषित लोडसेडिङले उद्योगीहरू अक्रान्त रहेकाले यो समस्या समाधानका लागि ऊर्जा मन्त्रालयमा पहल गरिदिन मन्त्री रिजाललाई उनले आग्रह गरे। जितपुर सिमरा नगर उद्योग वाणिज्य संघका अध्यक्ष मोहन शर्माले आर्थिक एवं औद्योगिक नगर वीरगन्जले पहिलो पटक पर्साकै वासिन्दा रमेश रिजाललाई उद्योग मन्त्रीका रूपमा पाएकाले उहाँको कार्यकालमा निजी क्षेत्रको समस्या यदि सम्बोधन भएन भने त्यसपछिका दिनमा यहाँका उद्योगी व्यपारीले सरकारबाट कुनै पनि कुराको अपेक्षा गर्नु नै व्यर्थ हुने बताए। वीरगन्ज उद्योग वाणिज्य संघका पूर्व अध्यक्ष एवं वीरगन्जका पूर्व मेयर विजय सरावगीले औद्योगिक र वाणिज्य क्षेत्रका लागि दीर्घकालीन नीति बनाउन मन्त्री रिजालसँग आग्रह गरे। वीरगन्ज उद्योग वाणिज्य संघका पुर्व अध्यक्ष ओमप्रकाश शर्माले अहिलेको औद्योगिक कोरिडोर मानव बस्तिका बीचमा परेकाले ग्रामीण भेगतिर जग्गा खोजेर नयाँ औद्योगिक कोरिडोर स्थापनाका लागि पहलगरिदिन मन्त्री रिजालसँग आग्रह गरे। वीरगन्जमा बन्द रहेको चिनी कारखाना सम्भव भए सन्चालनका लागि पहल गरिदिन नभए त्यसको जग्गा जोगाइदिन पनि उनले मन्त्री रिजाललाई आग्रह गरे। पर्साबाराका उद्योगी व्यवसायीको समस्या र सुझाव सुनेपछि उद्योगमन्त्री रिजालले वीरगन्जलाई आर्थिक राजधानी र औद्योगिक नगरी भनिएपनि यहाँका उद्योगी व्यापारी ठगिएको स्वीकारे। तर अब त्यस्तो हुन नदिने उनले बताए। मन्त्री रिजालले भने, म यही जन्मेको यहि हुर्केको र यही राजनीति गरिरहेको मान्छे हुँ , यहाँको निजी क्षेत्रको समस्याबारे जानकार छु, ती समस्या सम्बोधनका लागि मैले मन्त्रीको हैसियतामा हरसम्भव प्रयास गर्नेछु। उनले यस क्षेत्रका अगुवा उद्योगी व्यवसायीलाई एउटा टिम बनाएर समस्यासहित मन्त्रालयमा आउन आग्रह गरे। उनले भने, तपाईंहरू टिम बनाएर मन्त्रालयमा आउनुस् मैले मन्त्रालयका सचिव र विज्ञहरू राखेर छलफल गर्छु , एउटा रोड म्याप बनाएर अगाडि बढौला। अहिलेको सरकार निजी क्षेत्रमैत्री वातावरण र नीति निर्माणका लागि गम्भीरता पूर्वक लागिसकेको पनि उनले बताए।"
संस्थागत विद्यालयहरूलाई चर्को शुल्क नअसुल्न निर्देशन,"भैरहवा : रुपन्देहीको सिद्धार्थनगर नगरपालिकाले नगर क्षेत्रमा रहेको संस्थागत विद्यालयहरूलाई चर्को शुल्क नअसुल्न र पसल तोकेर शैक्षिक साम्रगी खरिद गर्नका लागि अभिभावकलाई बाध्य नबनाउन निर्देशन दिएको छ। नयाँ शैक्षिक सत्र सुरु भएसँगै विद्यालयहरूले आफूखुशी शैक्षिक शुल्क बढाउने र विद्यालयले तोकेको पसलमा शैक्षिक सामग्री खरिद गर्न अभिभावकलाई बाध्य बनाउने गरेको अभिभावकको गुनासोउजुरीलाई सम्बोधन गर्दै नगरपालिकाले विद्यालयहरूलाई निर्देशन दिएको हो। शिक्षा ऐन २०२८, शिक्षा नियमावली २०५९ संशोधन सहित र संस्थागत विद्यालय शुल्क निर्धारण मापदण्ड निर्देशिका २०७२ तथा संस्थागत विद्यालय मापदण्ड तथा सञ्चालन निर्देशिका २०६९ को प्रावधान विपरीत मनोमानी ढंगले चर्को शुल्क असुल्ने र पसल तोकेर शैक्षिक साम्रगी खरिद गर्न बाध्य गराएको गुनासोउजुरी प्राप्त भएपछि पत्र जारी गरेर निर्देशन दिइएको सिद्धार्थनगर नगरपालिकाका प्रमुख इश्तियाक अहमद खानले बताए। विगतदेखि नै विद्यालयहरूले आफूखुशी शैक्षिक शुल्क बढाउने र कमिसनको लोभमा पसल नै तोकेर अभिभावकहरूलाई पाठ्यपुस्तक, विद्यालय पोसाक, झोला लगायतका शैक्षिक साम्रगी खरिद गर्न बाध्य बनाउँदै आएका छन्। विद्यालयहरूले पसल नै तोकेर अभिभावकलाई शैक्षिक सामग्री त्यहीबाट खरिद गर्न बाध्य बनाउनु ठिक होइन शिक्षा समितिका संयोजक समेत रहेका खानले भने, शैक्षिक सामग्रीको विवरण उपलब्ध गराएर अभिभावकहरूलाई चाहेको पसलबाट सामग्री खरिद गर्न दिनुपर्छ, यो अभिभावकको स्वतन्त्रताको विषय हो, यसमा अंकुस लगाउन पाइदैन। उनले थपे, विद्यालयहरूले आफूखुशी शैक्षिक शुल्क समेत बढाउने गरेको गुनासो प्राप्त भएको छ र हामीले विद्यालयहरूलाई आफूखुशी शैक्षिक शुल्क वृद्धि नगर्न समेत निर्देशन दिइसकेका छौँ। नगरपालिकाबाट जारी गरिएको पत्रमा भनिएको छ यदि कही कतैबाट सो सम्बन्धमा गुनासो आएमा वा अनुगमनका क्रममा निर्देशनको उल्लंघन भएगरेको पाइएमा ऐन, नियमावली तथा कानुन अनुसार कारवाहीको प्रक्रिया अगाडि बढाइनेछ।"
नेपालको पर्यटन चिनाउन माल्टामा महोत्सव,"काठमाडौं : नेपाल माल्टा च्यारिटी अर्गनाईजेसनले नेपाली नयाँ वर्षका अवसरमा पारेर नेपालमा पर्यटन प्रवर्द्धन गर्ने उद्देश्यले माल्टामा नेपाल डे कार्यक्रम सम्पन्न गरेको छ। नेपाली नयाँ वर्षको अवसर पारेर नेपाल माल्टा च्यारीटी अर्गनाईजेसनको आयोजनामा माल्टामा मिनी नेपाल झल्किने कार्यक्रम गरिएको हो। नेपाली दूतावास लण्डन, नेपाली दूतावास स्पेन, नेपाल टुरिजम बोर्ड र कोस्टा ईज क्लियर फाउन्डेसन माल्टा लगायत संस्थाको सहयोगमा कार्यक्रम भएको थियो। माल्टाको सबै नेपाली संघ संस्थाको सहभागिता एवं सहकार्यमा सम्पन्न उक्त कार्यक्रममा करिब ३ नेपाली नेपाली र विदेशी दर्शकको उपस्थिति थियो। संस्थाका संयोजक प्रकाश भण्डारीको अध्यक्षतामा भइएको कार्यक्रमको संयोजन उपसंयोजक रेम्स खनालले गरे। देशमा पर्यटन भित्र्याउने योजना अनुरूप कार्यक्रम गरिएको हो। नेपाल बहुजाति, बहुधार्मिक, बहुसांस्कृतिक, विविध भाषा, भेषभुषा र प्राकृतिक सम्पदाले भरिपूर्ण देश भएकाले देश विकासको प्रमुख आधार पर्यटन नै भएको र माल्टिज लगायत युरोपियन देशका पर्यटकलाई नेपाल र नेपाल चिनाउन नै संस्थाले उक्त कार्यक्रम आयोजना गरेको हो। माल्टाको अपोजीसन लिडर वेर्नाड गेर्चको उपस्थिति रहेको थियो। विश्को सर्वोच्च शिखर सगरमाथा पुगेको जुत्ता, झोला र माल्टिज झण्डासहित आएका मार्को कार्मोनाले नेपाल र नेपालीको खुलेर प्रशंसा गरे। उनी सगरमाथा आरोहण गर्ने पहिलो माल्टिज नागरिक हुन्। उनको टोलीमा ३ जनाले सगरमाथाको आरोहण गरेका थिए। सगरमाथाको चुचुरोमा पुगेको झण्डा देख्न पाउँदा नेपालीहरूले निकै गर्व गरेको उप संयोजक शर्मिला बस्नेतले बताइन्। कोस्टा ईज क्लियर फाउन्डेसनका मार्क गले पाचले सगरमाथा बेस क्याम्पमा गरेको सरसफाई अभियानका बारेमा चर्चा गर्दै नेपाली समुदायको खुलेर प्रशंसा गरे। एनआरएन माल्टाका अध्यक्ष भुवन अर्यालले नेपाल चिनाउन कार्यक्रमले सघाउ पुग्ने बताए। भेषभुषा झल्कने गरी नेपाली झण्डासहित करीब १ किमी मार्चपास समेत गरिएको थियो। कार्यक्रम स्थलबाट माल्टाको संसद भवनसम्म नेपाली नारा र प्लेकार्डसहित शान्ति र्याली निकालिएको थियो।"
फुङ्लिङ बजारमा नगरपालिकाले चलायो डोजर,"ताप्लेजुङ : ताप्लेजुङ सदरमुकाम फुङ्लिङ बजार क्षेत्रको सडक क्षेत्राधिकार भित्र निर्माण गरिएको अस्थायी संरचना नगरपालिकाले भत्काउन थालेको छ। चौथो पटकसम्मको म्यादमा पनि दायाँबायाँ साढे ७७ मिटर क्षेत्र भित्रका नहटाएका संरचना मंगलबारबाट नगरपालिकाले आफैं भत्काएको हो। नगरपालिकाले अन्तिम पटक गत चैत २६ गते सडक सीमा दायाँ बायाँका संरचना आफैं हटाउन स्थानीयलाई अवधि दिएको थियो। बैशाख २ गते म्याद सकिएपछि नगरपालिकाले उक्त क्षेत्रका संरचना धमाधम भत्काउन थालेको छ। पुस २४ गतेबाट पटकपटक सडक सीमा क्षेत्र भित्रका संरचना आफैं हटाई सहयोग गर्न स्थानीयलाई आग्रह गरिएको र अन्तिम पटकको मौकामा समेत नहटाइएका सडक सीमा क्षेत्र भित्रका संरचना डोजर प्रयोग गरी हटाउन थालिएको नगरप्रमुख अमीर मादेनले जानकारी दिए। यसअघि नगरपालिकाले सडक क्षेत्र भित्रको नक्साङ्कन गरेको थियो। त्यसपछि धमाधम संरचना हटाउन थालिएको छ। सुरुमा अस्थायी संरचना र त्यसपछि पक्की सहितका सडक सीमा क्षेत्र भित्रका अन्य संरचना हटाइने नगरपालिकाको तयारी रहेको छ। नगरपालिकाले यसअघि सडकको भाग रेखांकन गर्दै नगरबासीलाई अस्थायी रूपमा बनाइएका घर टहरा सहितका संरचनाहरु हटाउन पटकपटक सूचना गरेको थियो। नगरपालिकाको सूचना पछि कतिपयले आफैँ हटाएका थिए भने केहिले भने उठिबास लाग्ने भन्दै विरोध जनाएका थिए। रेखांकन गर्न समेत नगरबासीले अवरोध गरेका थिए। बजार क्षेत्रको सडक साँघुरो हुँदा यातायातमा कठिनाई हुनुका साथै पैदलयात्रु समेत असुरक्षित हुने गरेकाले फराकिलो बनाउने योजना बनाएको नगर प्रमुख मादेनले बताए। नगर क्षेत्रलाई सुन्दर र हराभरा बनाउन फराकिलो सडक आवश्यक भएकाले पनि सडक बिस्तार प्राथमिकतामा परेको उनको भनाइ छ। उनका अनुसार १५ मिटर भित्रैबाट दुवै तर्फ डेढ मिटरका दरले खाली भाग राखिने छ। सडक विस्तारकै क्रममा खानेपानीका पाइप, बिजुलीका पोल र तारलाई समेत व्यवस्थित गर्दै लैजाने योजना रहेको मादेनले बताउनुभयो। वर्षौदेखिका संरचना हटाउँदा उठिबास लाग्ने भन्दै कतिपय नगरबासीले भने विरोध गर्दै आएका छन्।"
सिन्धुलीमा ट्याक्टरबाट खस्दा एकको मृत्यु,सिन्धुली : मदन भण्डारी राजमार्गअन्तर्गत सिन्धुलीको दुधौली नगरपालिका१० मा गुडिरहेको ट्याक्टरबाट खस्दा एक जनाको मृत्यु भएको छ। मृत्यु हुनेमा दुधौली नगरपालिका५ तलखाका ५५ वर्षीय कालिदास अधिकारी दनुवार रहेको प्रहरीले जनाएको छ। मंगलबार दिउँसो दुधौली नगरपालिका स्थित सिर्थौलीबाट दुधौली बजारतर्फ जाँदै गरेको प्रदेश २०३००१ त ६७२८ नम्बरको ट्याक्टरबाट खस्दा दनुवार गम्भीर घाइते भएका थिए। उनको सिर्थौली अस्पतालमा उपचारका क्रममा मृत्यु भएको जिल्ला प्रहरी कार्यालय सिन्धुलीका प्रवक्ता चिरन्जीवी दाहालले जनाए। घटनापछि ट्याक्टर चालक फरार भएका छन्। उनको खोजी भइरहेको र ट्याक्टर प्रहरीको नियन्त्रणमा रहेको बताइएको छ।
मोटरसाइकल र स्कुटी ठोक्किँदा एक जनाको मृत्यु,गोरखा : पृथ्वीराजमार्गको गजुरीमा मोटरसाइकल र स्कुटी ठोक्किँदा गोरखाका एक युवाको मृत्यु भएको छ। मंगलबार दिउसो सवा ३ बजे भएको दुर्घटनामा परी गोरखा नगरपालिका९ का लक्ष्मण बानियाँको मृत्यु भएको जिप्रका धादिङले जनाएको छ। काठमाडौँबाट चितवनतर्फ जाँदै गरेको प्रदेश ३०२००६ प ५८२६ नम्बरको मोटरसाइकल र विपरीत दिशाबाट आउँदै गरेको बाग्मती प्रदेश ०२०३२प १६५५ नम्बरको स्कुटी एक आपसमा ठक्कर खाएको थियो। सो दुर्घटनामा मोटरसाइकल चालक गोरखा नगरपालिका९ का २६ वर्षीय बानिँया घाइते भएका थिए। प्राथमिक स्वास्थ्य केन्द्र गजुरीमा उपचारका क्रममा दिउँसो साँढे ३ बजेतिर उनको मृत्यु भएको जिप्रका धादिङका एसपी गौतम मिश्रले जानकारी दिए। स्कुटी चालक बिहानीपम्म बस्ने बस्ने बर्ष ५५ का चेतनारायण श्रेष्ठ घाइते रहेको प्रहरीले जनाएको छ।
भारतबाट तस्करी गरेर ल्याइएको गहुँ सुनसरीमा बरामद,"विराटनगर : भारतबाट तस्करी गरेर ल्याइएको गहुँ सोमबार राति प्रहरीले सुनसरीमा बरामद गरेको छ। नेपालभारत सीमा क्षेत्रअन्तर्गत सुनसरीको देवानगन्ज गाउँपालिका३ बाट १ सय बोरा गहुँ बरामद गरिएको सुनसरी प्रहरीका प्रवक्ता डीएसपी राजकुमार राईले जानकारी दिए। उनका अनुसार प्रदेश १०४००१ त ७१५ नम्बरको ट्याक्टरमा लोड गरेर ल्याउँदै गरेको अवस्थामा राति ८ बजेतिर ५ हजार ४ सय १ किलो गहुँ बरामद गरिएको हो। भन्सार छली गरेर भारतबाट नेपालतिर गहुँ ल्याउँदै गरेको सूचना प्राप्त हुनासाथ नियन्त्रणमा लिन सुनसरी प्रहरी प्रमुख एसपी प्रभुप्रसाद ढकालले टोली परिचालन गरेका थिए। प्रहरीलाई देख्नासाथ गहुँ तस्करीमा संलग्नहरु ट्याक्टर छाडेर फरार बनेको प्रहरीले जनाएको छ। ट्याक्टर र गहुँ नियन्त्रणमा लिएर आवश्यक अनुसन्धान एवं कारबाहीका लागि मंगलबार सेतुबन्द भन्सार कार्यालयमा बुझाइएको डीएसपी राईले बताए। उनका अनुसार फरार रहेका चालकको खोजी तीव्र पारिएको छ। ट्याक्टर धनी पत्ता लगाउने प्रयास भइरहेको उनले बताए। अवैध रूपमा गहुँ कसले ल्याएको हो भन्ने बारेमा पनि प्रहरीले अनुसन्धान गरिरहेको छ। ट्याक्टरसहित गहुँ १५ लाख १६ हजार ४० रूपैयाँ बराबरको रहेको प्रहरीले जनाएको छ। कोसी प्रदेशका निमित्त प्रहरी प्रमुख एसएसपी राजेशनाथ बास्तोलाले तस्करी नियन्त्रणका लागि नेपालभारत सीमा क्षेत्रमा निगरानी बढाउन निर्देशन दिएका छन्। बास्तोलाको निर्देशनसँगै एसपी ढकालले नेपालभारत सीमा क्षेत्रको दशगजामा हतियारसहित पैदल गस्तीका लागि प्रहरीको विशेष टोली परिचालन गरेका छन्। ढकालले इन्सपेक्टर सुदीप कार्कीको नेतृत्वमा टोली परिचालन गरेका हुन्। टोलीले भारतसँग खुला सीमा जोडिएको सुनसरीको ६१९ किलोमिटर क्षेत्रमा नियमित पैदल गस्ती सुरु गरेको छ। गस्ती गर्ने क्रममा टोलीले सीमा क्षेत्रलाई निगरानीमा राख्ने, दशगजाको वस्तुस्थिति बुझ्ने तथा चोरीतस्करी नियन्त्रणको काम गर्ने डीएसपी राईले बताए। सुनसरीको कोसी ब्यारेजदेखि अमडुवासम्मको क्षेत्र भारतसँग सीमा जोडिएको छ।"
बुधबार देशका पाँचवटा प्रदेशमा वर्षा हुने,"काठमाडौं : बुधबार देशका पाँचवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार गण्डकी, कर्णाली र सुदूरपश्चिम प्रदेशको पहाडी भूभागका थोरै स्थानहरूमा तथा बागमती र कोशी प्रदेशका पहाडी भूभागका एक वा दुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ। सुदूरपश्चिम र लुम्बिनी प्रदेशहरूका तराईका केही स्थानहरूमा हावाहुरीको सम्भावना रहेको छ। साथै उपत्यका लगायत देशका केही भूभागहरूमा तुवाँलोको सम्भावना रहेको छ । बुधबार राति गण्डकी, कर्णाली र सुदूरपश्चिम प्रदेशको पहाडी भूभागका थोरै स्थानहरूमा तथा बागमती र कोशी प्रदेशका पहाडी भूभागका एक वा दुई स्थानमा मेघ गर्जनचट्याङसहित हल्काक्षणिक वर्षाको सम्भावना रहेको छ।"
मलेसिया पठाइदिने भन्दै लाखौं रकम ठगी गर्ने पक्राउ,काठमाडौं : वैदेशिक रोजगारीका लागि मलेसिया पठाइ दिने भन्दै लाखौं रकम ठगी गर्नेलाई प्रहरीले पक्राउ गरेको छ। पक्राउ पर्नेमा पर्सा बहुदमाई गाउँपालिका ५ भौराटार घर भइ हाल काठमाडौंको कीर्तिपुर बस्ने ३६ वर्षीय हिरालाल महतो नुनिया हुन्। काठमाडौं उपत्यका अपराध अनुसन्धान कार्यालयको टोलीले उनलाई कीर्तिपुर नगरपालिकाको चोभारबाट पक्राउ गरेको हो। अपराध अनुसन्धान कार्यालयका सूचना अधिकारी तथा प्रहरी उपरीक्षक रविन्द्र रेग्मीले महतो पक्राउ गरेको पुष्टि गरे। सूचना अधिकृत रेग्मीका अनुसार महतो वैदेशिक रोजगारीका लागि मलेसिया पठाइदिने भन्दै पीडितसँग ३५ लाख बढि रकम लिएर फरार भएका थिए। रकम लिएर फरार भएपछि पीडितहरूले वैदेशिक रोजगार विभागमा उजुरी दिएका थिए। उजुरीका आधारमा खोजतलास गर्ने क्रममा महतो पक्राउ परेका हुन्।
मधेसका किसानले ५२ हजार मेट्रिक मल पाउने,"जनकपुरधाम : मधेस प्रदेशका किसानले ५२ हजार २ सय मेट्रिक टन खाद्य मल पाउने भएकान छन्। मधेस सरकारको भूमि, व्यवस्था कृषि तथा सहकारी मन्त्रालयबाट युरिया, डिएपी र पोटास गरी ५२ हजार २ सय मेट्रिक टन रसायनिक मल पाउने भएको हो। यो मलको मात्रा गत वर्षको भन्दा दोब्बर बढी भएको भूमि व्यवस्था कृषि तथा सहकारी मन्त्री बसन्त कुशवाहाले जानकारी दिए। यसअघि मधेस प्रदेशको मन्त्री परिषद् बेठकमा ५० करोड रुपैयाँ बराबरको मलखाद किन्ने प्रस्ताव गरिएको थियो। मधेस सरकारले किसानहरूका लागि कृषि विकास योजना अन्तर्गत ५० करोड बराबरको रसायनिक मल खरिद गर्ने प्रस्ताव गरिएको थियो। मधेस सरकारको भूमि व्यवस्था, कृषि तथा सहकारी मन्त्री इन्जिनियर बसन्त कुशवाहाले बिहीबार बसेको मधेस प्रदेश सरकारको मन्त्री परिषद् बैठकमा ५० करोडमा ३० हजार मैट्रिक टन मलखाद खरिद गर्ने प्रस्ताव गरेको छ। आर्थिक वर्ष २०७९०८० मा मन्त्रालय मातहत गर्न नसकिने तथा गर्न नमिल्ने टुक्रे तथा ससाना योजनाहरू कट्टा गरी कृषि बालीका लागि मलखाद किन्ने प्रक्रिया अघि बढाइने भएको मन्त्री कुशवाहाले जानकारी दिए। आगामी कृषि बाली, तेलहन, दलहन सहितका नगदे बाली उखुका लागि पनि मलखाद अनुदानमा उपलब्ध गराई किसानको समस्या समाधानका लागि पहल भइरहेको जानकारी दिए। उनले भने, संघीय सरकारको कृषि मन्त्रालयसँग पनि हाम्रो निरन्तर सम्पर्क छ, वहाँहरू पनि साकारात्मक हुनुहुन्छ। हामी छिट्टै मलखाद खरिदको प्रक्रियामा जान्छौं। किसानहरूका लागि दीर्घकालीन, अल्पकालीन र मध्यकालीन गरी कृषि विकासको योजनाहरू लिएर यहाँको किसानका लागि सर्वसुलभ मल, खाद्य, बिउ बिजन उपलब्धता गराउने कोसिसमा छौं।' उनले मधेस प्रदेशको हरेक वडामा जैविक मलखाद उद्योग स्थापना गर्ने, हरेक पालिकामा साना कृषि बजार व्यवस्थापन गर्ने, हरेक निर्वाचन क्षेत्रमा ठुला कृषि बजार व्यवस्थापन, हरेक निर्वाचन क्षेत्रमा ५०० टन माथिको कोल्ड स्टोर स्थापना, गर्ने। हरेक निर्वाचन क्षेत्रमा कृषि औजार कष्टम हायरिङ सेण्टर स्थापना गर्ने अन्नपूर्णसँगको कुराकानीमा बताए। यसैगरी हरेक जिल्लामा कृषि पर्यटनका लागि पूर्वाधार विकास, हरेक जिल्लामा घुम्ती माटो परीक्षण शिविर, हरेक जिल्लामा घुम्ती भेटनरी एम्बुलेन्स सेवा विस्तार, किसान कार्ड तथा किसान पेनशनको व्यवस्था, सुलभ तथा सहुलियत ऋणको व्यवस्थापन, बालीनाली तथा पशु पन्छीको बीमा कृषि विद्युतीकरण, सिँचाइ तथा निःशुल्क कृषि मिटर जडान, खेती प्रणालीलाई सेटेलाइट डिजिटल सिस्टमसँग जोड्ने र मधेस प्रदेशका कृषि उत्पादनका लागी काठमाण्डौ उपत्यकाभित्र बजार क्षेत्र निर्माण गर्ने योजना मन्त्रालयको रहेको बताए।"
बलात्कारको घटनाका ६ आरोपी पक्राउ,"नुवाकोट : नुवाकोटका विभिन्न स्थानमा बलात्कारका दुई छुट्टाछुट्टै घटना भएका छन्। बलात्कारको कसुरमा ६ जना पक्राउ परेका छन्। किस्पाङको सुकुटे खोलामा भएको सामूहिक बलात्कारको घटनामा पांच जना स्थानीय लजमा भएको महिला बलात्कारमा एक जना पक्राउ परी हिरासतमा राखिएको जिल्ला प्रहरी कार्यालय नुवाकोटले जनाएको छ। किस्पागं गाउंपालिका ५ सुकुटे खोलास्थित एक गोठमा नुवाकोटकै १५ वर्षीया (राममाया कुमारी) नाम परिवर्तितलाई वैशाख ३ गते वेलुकी सामूहिक बलात्कारमा संलग्न भएको किटानी उजुरीसहित किस्पाङ गापा ५ का १९ वर्षीय निर्मल तामाङ, सोही स्थानका २० वर्षीय अमृत तामाङ, सोही स्थान घर भएका अन्य १७ वर्षीय ३ जना किशोरलाई पक्राउ गरी हिरासतमा राखिएको प्रहरी नायब उपरीक्षक खगेन्द्रबहादुर खड्काले जानकारी दिए। उनका अनुसार निर्मल तामाङले पीडितलाई सुकुटे पुलमा भेट्न बोलाएकोपछि तामाङलाई भेट्न गएको बेलामा निर्मल तथा उनका ४ जना साथी सहित ५ जना मिलेर जबरजस्ती करणी गरेको उजुरी परेपछि पक्राउ गरिएको हो। उनीहरुलाई पक्राउ गरी नुवाकोट जिल्ला अदालतबाट ५ पाँच दिनको म्याद थप गरी अनुसन्धान तथा कारबाही भइरहेको डीएसपी खड्काले बताए। यसैबीच जबरजस्ती करणीको घटनामा संलग्न अर्का एक युवकलाई प्रहरीले पक्राउ गरेको छ। बिदुर नगरपालिका१ स्थित एक होटेल लजमा चैत ३० गते रसुवाको गोसाइकुण्ड ५ स्याफ्रुबेसीका २८ वर्षीय ग्याल्सन तामाङलाई पक्राउ गरिएको नुवाकोट प्रहरीले जनाएको छ। रसुवाकै २६ वर्षीया फुलमाया (परिवर्तित नाम)ले दिएको किटानी उजुरीका आधारमा पक्राउ गरिएको डीएसपी खड्काले बताए। गत चैत २७ गते पीडित महिला आफ्नो घरबाट कालिकास्थान (रसुवा) जाने क्रममा मोटरसाइकलमा सवार युवकसँग लिफ्ट मागी नुवाकोटतर्फ गएकोमा युवकले महिलासँग मोबाइल नम्बर माग्नुका साथै उनको बालबच्चालाई वदेशका विभिन्न विद्यालयमा निःशुल्क छात्रवृत्तिमा पढाउन पठाई सहयोग गर्ने प्रलोभन देखाएर बलात्कार गरेको नुवाकोट प्रहरीले जनाएको छ। यसअघि महिलालाई बालबालिकाहरूको फोटो लिई आउन भनेकोमा चैत ३० गते स्थानीय होटेलमा बोलाई जबरजस्ती करणी गरी फरार रहेको विषयमा किटानी उजुरी परेपछि युवकलाई हुलियाको आधारमा खोजतलाश गर्ने क्रममा बिदुर नगरपालिका १० स्थित बेत्रावतिबाट सोमबार पक्राउ गरी थप अनुसन्धानको लागि जिल्ला अदालत नुवाकोटमा पेस गरी म्याद थप गरी आवश्यकक अनुसन्धान भइरहेको जिल्ला प्रहरी कार्यालय नुवाकोटले जनाएको छ।"
नक्कली सवारी चालक अनुमतिपत्र बोकेर भाडाको बस चलाउने चालक पक्राउ,काठमाडौं : नक्कली सवारी चालक अनुमतिपत्र बोकेर भाडाको बस चलाउने चालक पक्राउ परेका छन्। काभ्रेपलाञ्चोक घर भइ हाल काठमाडौंको मनमैजु बस्दै आएका २३ वर्षीय श्रीकृष्ण भुर्तेल र सिन्धुली घर भइ काठमाडौंको स्वयम्भु बस्ने २७ वर्षीय भीम बहादुर स्याङतानलाई ट्राफिक प्रहरीले नियन्त्रणमा लिएको हो। उनको सवारी चालक अनुमतिपत्र विद्युतीय माध्यमबाट जाँच गर्दा कुनै पनि विवरण फेला नपरेकाले उनलाई नियन्त्रणमा लिइएको हो। नियन्त्रणमा आएका दुवै जनालाई आवश्यक अनुसन्धानका लागि सवारी चालक अनुमतिपत्रसहित प्रहरी वृत्त सिंहदरबार पठाइएको काठमाडौं उपत्यका ट्राफिक प्रहरी कार्यालयका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले जानकारी दिए।
सेवाका लागि धर्म जागनी महोत्सव,"ललितपुर : स्थापनाको ५०औं वार्षिकोत्सवका अवसरमा श्रीकृष्ण प्रणामी मूल मन्दिर इमाडोल, ललितपुरले धर्म जागनी स्वर्ण महोत्सव सञ्चालन गरिरहेको छ। वैशाख १ गतेदेखि एक साता चल्ने महोत्सवमा नेपाल र भारतका धार्मिक गुरुहरूदेखि भक्तजनसम्मको सहभागिता छ। मन्दिर स्थापनापछि यसले ल्याएको सामाजिक परिवर्तन, धर्मलाई व्यवहार परिवर्तन गर्ने माध्यम बनाउने र सेवाबाटै समाज परिवर्तन गर्न सकिन्छ भनेर महोत्सव मनाएका हौं, महोत्सवका संयोजक नन्दकिशोर शर्माले भने। महोत्सवका अवसरमा राष्ट्रिय रुपमै धार्मिक पर्यटकीय स्थल बनाउन धार्मिक अन्तर्राष्ट्रिय संग्रहालय स्थापना गरिएको छ। उनले थपे, ५० वर्ष पुगेकाले ५० थरीका क्रियाकलाप गरेको छ। विभिन्न रोगको निःशुल्क स्वास्थ्य परीक्षणदेखि ५० गरिब विद्यार्थीलाई छात्रवृत्ति दिनेजस्ता काम गर्दैछौं। ५० सामाजिक काममा स्वास्थ्य शिविर, ब्रतबन्ध, रक्तदान, सम्मान, जेहेन्दारलाई छात्रवृत्ति आदि छन्। महोत्सवबाट उठेको रकम कोष बनाउने र बर्सेनि छात्रवृत्ति दिने काम हुने आयोजकको भनाइ छ। २०१८ सालमा प्रलय हुने हल्ला चलेपछि सत्सङ कार्यक्रम गरियो। ४५ दिने सत्सङमा मन्दिर बनाउने स्थानीयले वीरबहादुर खत्री र माइलीमाया केसी १४ आना दुई पैसा जग्गा मन्दिर निर्माणका लागि दिएको मन्दिरका पूर्वअध्यक्ष हर्ष थापाले भने। निर्माण कार्य २०२२ सालदेखि सुरु भए पनि मन्दिर २०२९ सालमा बन्यो। थापाका अनुसार नारायणकाजी बस्नेतले नेपालमा पहिलो पटक २०२१ सालमा आफ्नो ओपन हर्ट सर्जरी हुने बेला अप्रेसन सफल भए मन्दिर निर्माणमा लाग्नेछु भनेकाले उनकै अग्रसरतामा बनेको हो। सभामुख देवराज घिमिरेले उद्घाटन गरेको महोत्सवमा नेपालका गुरुहरु डा चिन्तामणि योगी, भिक्षु तारामूर्ति, सांसदहरु महोत्सवमा आएका थिए। महोत्सवका सहसंयोजक थापाले भारतबाट धार्मिक गुरुहरु मोहन प्रियाचार्यजी महाराज, सूर्यमहाराज महाराज, लक्ष्मणज्योति महाराज, अमृताजी महाराज, पुरुषोत्तम दास महाराज आएका जानकारी दिए।"
जनप्रतिनिधि र सरकारी कर्मचारीका छोराछोरी अनिवार्य सामुदायिक विद्यालयमा पढाउन गाउँपालिकाको निर्देशन,"कुश्मा : पर्वतको पैंयु गाउँपालिकाले सार्वजनिक पद धारण गरेका व्यक्तिका छोराछोरीलाई अनिवार्यरुपमा सामुदायिक विद्यालयमा भर्ना गर्न निर्देशन दिएको छ । गाउँपालिकाले शैक्षिक सत्र २०८० बाटै लागू हुने गरी सो निर्देशन दिएको हो । गाउँ कार्यपालिकाको चैत २९ गतेको निर्णय अनुसार अनिवार्य रुपमा सामुदायिक विद्यालयमा भर्ना गराउने निर्देशन दिएको हो । गाउँपालिकाका प्रमुख प्रशासकीय अधिकृत केशव लामिछानेका अनुसार पालिकाभित्र सञ्चालनमा रहेका सामुदायिक विद्यालयको शैक्षिक गुणस्तर बढाउनको लागि सो निर्णय गरिएको बताए । सार्वजनिक पद धारण गरी पालिकाभित्र स्थायी वा अस्थायी रुपमा बसोबास गर्दै आएका व्यक्तिको सन्तान आगामी शैक्षिक सत्रदेखि अनिवार्य रुपमा सामुदायिक विद्यालयमा भर्ना गरेर पठाउनुपर्ने बाध्यकारी नियम लागू गरिएको उनले बताए । सरकारी कर्मचारी,जनप्रतिनिधि, शिक्षक, विद्यालय व्यवस्थापन समिति तथा शिक्षक अभिभिावक संघका पदाधिकारीलगायतले अनिवार्य रुपमा आफ्ना छोराछोरीलाई सामुदायिक विद्यालयमा भर्ना गराउनु पर्ने भएको हो । सामुदायिक विद्यालयमा विद्यालय व्यवस्थापन समिति वा शिक्षकको रुपमा रहेका हुन्छन् तर आफ्नो सन्तान संस्थागत विद्यालयमा पठाउँदै आएका छन् । प्रमुख प्रशासकीय अधिकृत केशवले सचेत अभिभावकले विद्यालयको शैक्षिक प्रणाली र व्यवस्थापनको निगरानी गर्ने भएकाले शिक्षाको गुणस्तरीयतामा वृद्धि हुने विश्वास व्यक्त गरे । आफू सामुदायिक विद्यालयमा कार्यरत रहे पनि आफ्नो सन्तानलाई संस्थागत विद्यालयमा पढाएकाले शिक्षामा गुणस्तर वृद्धि नभएको गाउँपालिकाका अध्यक्ष तोरण मल्ल ठकुरीले बताए । आफ्नो सन्तानले पढेपछि विद्यालय र शिक्षकलाई अभिभावकले पनि सचेत गराउनु हुन्छ, 'उनले भने । उनका अनुसार गाउँपालिकाले पालिका क्षेत्रमा बसोबास गर्ने सार्वजनिक व्यक्तिको तथ्यांक संकलन गर्नको लागि आवश्यक तयारी गर्दै आएको छ । 'पालिका क्षेत्रमा बसोबास गर्ने सार्वजनिक व्यक्तिको तथ्यांक र विवरण संकलन गर्दै छौँ, उनले भने, विवरणबाट सार्वजनिक व्यक्तिको संख्या,उनीहरूको सन्तान अध्ययन गर्ने विद्यालय तथा आवश्यक जानकारी संकलन गरिने छ ।' गाउँपालिकाका अध्यक्ष ठकुरीले सामुदायिक विद्यालयमा कार्यरत शिक्षक,जनताको जिम्मेवारी बोकेका जनप्रतिनिधि र राज्यलाई सञ्चालन गर्ने कर्मचारीहरूले नै आफ्ना सन्तानलाई निजी विद्यालयमा राख्दा सामुदायिक विद्यालयमा आवश्यक सुधार आउन नसकेको भन्दै यो निर्णय गरेको बताए । गत भदौको कार्यपालिका बैठकबाटै निर्णय भएबमोजिम यो शैक्षिक सत्रबाट कार्यान्वयन सुरू गरिएको उनले बताए । हामीले राज्यबाट तलब भत्ता लिएका छौँ । जागिर सरकारी नै खोजिरहेका छौँ । तर हामी हाम्रै विद्यालयहरूलाई विश्वास गरिरहेका छैनौं । आफूले सामुदायिक विद्यालयमा पढाउने बच्चालाई निजीमा राख्नुले केही शोभा दिन्छ ? हामीले आफैले आफैलाई विश्वास किन नगर्ने ?, अध्यक्ष मल्लले भने, यसै शैक्षिक सत्रबाट कार्यान्वयनमा ल्याउनको लागि अनिवार्य भर्ना गर्न निर्देशन गरेका हौँ । सामुदायिक विद्यालयमा जनताको विश्वास बढ्न सके मात्रै गरिब परिवारका बालबालिकाले पनि गुणस्तरीय शिक्षा प्राप्त गर्ने अवसर मिल्ने र त्यसले गाउँपालिकाको शैक्षिक गुणस्तरलाई वर्तमान अवस्थाबाट माथि उठाउने लक्ष्य गाउँपालिकाले लिएको छ । पालिकाको निर्णय बमोजिम जनप्रतिनिधि वा कर्मचारीले सन्तानलाई सामुदायिक विद्यालयमा भर्ना नगरेमा उनीहरूले राज्यको तर्फबाट पाउने तलब,भत्ता वा अरू केही सुविधामा कटौती गर्ने निर्णय भएको छ । जनसङ्ख्याको कम वृद्धिदर,स्वास्थ्य र शिक्षाको खोजीमा बजारमा बसाइँ सर्ने क्रम बढ्दै जाँदा गाउँमा रहेका अधिकांश विद्यालयहरू रित्तिने अवस्थामा पुगिसकेको बेला यो निर्णय उपयुक्त भएको स्थानीय महेन्द्र श्रेष्ठले बताए । रोजगारीका लागि गाउँमा रहेका शिक्षक तथा कर्मचारी र जनप्रनिधिले नै सन्तान निजी विद्यालयमा लैजाँदा सामुदायिक विद्यालयमा विद्यार्थी नभएको गाउँपालिकाको ठहर छ । राज्यको सुविधा लिएका व्यक्तिहरूले नै सन्तानलाई निजीमा लैजाँदा आम नागरिकले पनि त्यही सिको गर्दै निजी विद्यालय रोज्ने गरेको अध्यक्ष ठकुरीको भनाइ छ। निजी विद्यालयले ग्रामीण क्षेत्रका भित्री बस्तीसम्म सवारीसाधन पुर्याएर विद्यार्थी लैजान थालेपछि हरेक सामुदायिक विद्यालय झनै संकटमा पर्दै गएका छन् । यो अवस्थालाई रोक्नका लागि सामुदायिक विद्यालयमा नै गुणस्तर कायम गर्न यस्तो निर्णय गरेको अध्यक्ष ठकुरीले बताए ।"
"गृहमन्त्रीको विरोध गर्दै मिटरब्याज पीडितले भने : प्रधानमन्त्रीसँग मात्र वार्ता बस्छौं, माग पूरा नभई जाँदैनौं","आफ्ना माग पूरा गर्नका लागि दबाब दिँदै आन्दोलनमा उत्रिएका उनीहरुले राज्यले जति दम्न गरे पनि माग पूरा नभई घर नफर्किने बताएका छन्। काठमाडौं : मिटरब्याजी पीडितले प्रधानमन्त्रीसँगमात्र वार्ता गर्ने जनाएका छन्। मिटरब्याजी पिडितहरुले शान्तिबाटिका आज पत्रकार सम्मेलन उनीहरुले गृहमन्त्री नारायणकाजी श्रेष्ठको चर्को विरोध गरेका हुन्। आफ्ना माग पूरा गर्नका लागि दबाब दिँदै आन्दोलनमा उत्रिएका उनीहरुले राज्यले जति दम्न गरे पनि माग पूरा नभई घर नफर्किने बताए।मिटरब्याज तथा ठगीविरुद्ध आफूहरूको शान्तिपूर्ण प्रदर्शनमा प्रहरीले अमानवीय क्रुर दमन गरेको भन्दै उनीहरु आपत्ति जनाए। 'कम्युनिष्टको खोल ओढेको सामन्ती गृहमन्त्री', 'मजदूर किसान विरोधी नालायक गृहमन्त्री मुर्दावाद' जस्ता प्लेकार्ड बोकेर विरोध गरेका छन्। सोम शान्तिबाटीकाभित्र धर्ना बस्दै आएका मिटरब्याजी पीडित भद्रकाली जान खोजेपछि प्रहरीले रोक्न खोज्दा झडप भएको थियो। झडपमा मिटरब्याज पीडित घाइते भएका थिए। यसअघि बिहीबार गृह मन्त्रालयमा भएको वार्ता सहमति नभएपछि दुई पक्षबीचको वार्ता भंग भएको थियो। वार्ता भंग भएपछि उनीहरू काठमाडौंको शान्तिबाटीकामा निरन्तर धर्ना दिँदै आएका छन्। मिटरब्याज तथा ठगीविरुद्ध किसान मजदुर संघर्ष समितिले नेपाल सरकारसमक्ष विभिन्न ६ बुँदे माग राखेको छ। मिटरब्याजी पीडितले ६ बुँदे मागमा सरकारी पक्षले कुनै वास्ता नगरेको आरोप समेत लगाएका छन्। चक्रवृति तथा मिटर व्याजीलाई कारबाही गर्नुपर्ने, जाली तमसुक तथा पीडितको जमिन फिर्ता गर्नुपर्ने लगायतमा माग राख्दै पीडितहरुको काठमाडौं केन्द्रित आन्दोलन गरिरहेका छन्।"
नवलपुरको ५३ स्थानमा डढेलो,"नवलपुर : नवलपरासी (बर्दघाट सुस्तापूर्व) नवलपुरको वन क्षेत्रमा गत चैतमा ५३ स्थानमा डढेलो लागेको छ। डिभिजन वन कार्यालय नवलपुरका सूचना अधिकारी हरिप्रसाद गौतमले र जिल्लाका विभिन्न वनका गरी ५३ स्थानका दुई हजार छ सय ५० हेक्टर जमिनमा डढेलो लागेको सूचना प्राप्त भएको जानकारी दिए। चैतसम्मको प्राप्त तथ्यांक भएकाले यो क्षेत्रफल बढ्न सक्ने उनले बताए। 'कतिपय स्थानबाट सूचना आउँदैनन्, सबै गर्दा प्राप्त क्षेत्रफलभन्दा केही धेरै डढेलो लागेको हुन सक्छ', सूचना अधिकारी गौतमले भने। 'नवलपुरमा अहिले करिब तीन हजार पाँच सय हेक्टर जमिनमा डढेलो लागेको छ । चैतको तथ्यांकमा दुई हजार छ सय नाघेको छ, केही दिनयता पनि केही ठाउँमा डढेलो लागेको छ, यसले हाल करिब तीन हजार पाँच सय हेक्टर वन क्षेत्रमा डढेलो लागेको अनुमान छ', उनले भने। फागुनमा खासै डढेलोका घटना नभए पनि चैत लागेसँगै यहाँ रहेका सामुदायिक वनहरूमा लागेको डढेलो नियन्त्रणमा आए पनि अहिले थप केही क्षेत्रमा नयाँ डढेलो लागेको उनको भनाइ थियो । डढेलो नियन्त्रणका लागि चैतको पहिलो साता साताव्यापी कार्यक्रम गरिएको थियो। मानवीय कारणले नै डढेलो लाग्ने भएकाले वन कार्यालयले साताव्यापी सचेतना कार्यक्रम सञ्चालन गरेको हो । यहाँ रहेका सामुदायिक वनले नियमित हेरालुबाहेक डढेलो नियन्त्रणका लागि थप मौसमी हेरालु राख्ने र अग्नि नियन्त्रक समूह निर्माण गर्ने गरे पनि पूर्ण रूपमा डढेलोबाट वन जोगाउन भने नसकिएको सूचना अधिकारी गौतमले बताए। वनमा आगो लगाउँदा नयाँ घाँस पलाउने, च्याउ उम्रने भन्ने धारणाले आगलागीका घटना हुने गरेका छन्। कहिलेकाँही सिकारीले वन्यजन्तुको सिकार गर्न पनि डढेलो लगाउने गरेका छन्। पहिले पहिले खोरिया फाँड्न वनमा आगो लगाउने चलन भए पनि नवलपुरमा भने हाल यस्तो घटना भएको पाइएको छैन। गलत धारणाका कारण मानिसले जानाजानी वनमा आगो लगाउँदा नयाँ बुट्यानहरू जलेर नष्ट हुने, वन्यजन्तु आगोमा जलेर मर्ने, धुवाँका कारण मानव स्वास्थ्यमा समेत असर पर्ने हुँदा यस्ता कार्य नगर्न र यदि कतै डढेलो लागिहाले समयमै नियन्त्रणमा लिन सबै लाग्नुपर्ने हुन्छ। वन क्षेत्रमा लागेको डढेलोका कारण यहाँको वायुमण्डल धुवाँले ढाकेको छ। जिल्लाको सबैजसो क्षेत्रमा अहिले धुवाँको बादल देखिन्छ। वायुमण्डल धुवाँले ढाक्दा कतिपय मानिसको आँखा पोल्ने र श्वासप्रश्वासमा समस्या हुने मध्यविन्दु जिल्ला अस्पतालका जनस्वास्थ्य अधिकृत छविलाल सुवेदीले बताए। आँखाको सुरक्षाका लागि चस्मा प्रयोग गर्ने, बेलाबेलामा चिसोपानीले आँखा धुने र श्वासप्रश्वासमा समस्या हुन नदिन मास्क लगाउनेजस्ता उपाय अपनाउन सकिने उनले भनाइ थियो। नवलपुरमा करिब ७० हजार चार सय हेक्टर जमिनमा वन रहेको छ। रासस"
उद्योगमन्त्री रिजाललाई जिल्लावासीको आग्रह : वीरगन्ज चिनी कारखाना चलाइदिनुस्,"वीरगन्ज : उद्योग वाणिज्य तथा आपूर्तिमन्त्री रमेश रिजालका गृह जिल्लावासीले दुई दशकदेखि बन्द रहेको वीरगन्ज चिनी कारखाना सञ्चालनका लागि पहल गरिदिन आग्रह गरेका छन्। मन्त्री बनेपछि पहिलो पटक गृहजिल्ला पर्सामा आएका मन्त्री रिजालको स्वागतमा मंगलबार वीरगन्जमा नेपाली कांग्रेसले आयोजना गरेको स्वागत र सम्मान कार्यक्रममा जिल्लावासीले चिनी कारखाना सञ्चालनमा ल्याउन आग्रह गरेका हुन्। पर्सादेखि रौतहटसम्म तीन जिल्लाका किसानको समृद्धिसँग जोडिएको चिनी कारखाना बन्द भए लगत्तै किसानहरूको दुःखका दिन सुरु भएकाले चिनी कारखाना सञ्चालन हुनुपर्ने उनीहरूको माग थियो। उद्योग मन्त्रालय मातहतमै रहेको चिनी कारखाना मन्त्री रिजालको कार्यकालमै सञ्चालनमा आए जिल्लाका किसानहरूको सुखका दिन फेरि फर्किने उनीहरूको तर्क थियो। पर्साका प्रदेशसभा सदस्य शंकर चौधरीले मन्त्री रिजाललाई आग्रह गर्दै भने, जिल्लाले करिब दुई दशकपछि मन्त्री पाएको छ, त्यो पनि उद्योगमन्त्री, त्यसका कारण मन्त्रीज्यूको पहिलो ध्यान चिनी कारखाना सञ्चालनतर्फ जानुपर्छ, यदि चिनी कारखाना फेरि चल्यो भने यहाँका किसानहरूमा फेरि खुशीका दिन फर्केर आउनेछ, त्यसपछि यो जिल्लामा बेरोजगारीको समस्या पनि समाधान हुन्छ।' कांग्रेस पर्साका उपसभापति रामनारायण कुर्मीले पर्सा जिल्लाको दुई तिहाई बढी जनसंख्या कृषिमा निर्भर रहेकाले चिनी कारखाना पुनर्सञ्चालनमा ल्याउन उद्योगमन्त्री रिजालको ध्यानाकर्षण गराए। कुर्मीले भने, यदि मन्त्रीज्यूले चिनी कारखाना चलाइदिनुभयो भने जिल्लाभरका किसानको घरघरमा फेरि खुशी फर्किनेछ।' कांग्रेसका क्षेत्रीय सभापति महम्मद शाहबुद्धिनले पनि बन्द चिनी काराखाना मन्त्री रिजालकै कार्यकालमा सञ्चालनमा आउने आशा जिल्लावासीले गरेको बताए। उनले भने, यसअघि उद्योगमन्त्री अरू जिल्लाका हुन्थे, उनीहरूले चासो देखाएनन्, अब त आफ्नै जिल्लाका उद्योगमन्त्री बन्नु भएको छ, त्यसका कारण जिल्लावासी चिनी कारखाना अब चल्छ कि भन्ने आशमा छन्। प्रदेशसभा सदस्य श्याम पटेलले दुई दशकदेखि बन्द चिनी कारखाना पुनर्सञ्चालनमा ल्याउन चुनौती भए पनि यसलाई सञ्चालनमा ल्याउने इच्छाशक्ति उद्योगमन्त्री रिजालमा देखिएको बताए। पर्सा २ का सांसद अजय चौरसियालले मन्त्री रिजालसँग आग्रह गर्दै भने, उद्योगमन्त्री ज्यूले आफ्नै जिल्लामा रहेको चिनी मिल चलाउन पहलकदमी लिनुहुन्छ भन्नेमा विश्वस्त छौं, यदि वीरगन्जमा सम्भव छैन भने त्यसलाई जिल्लाकै अर्को ठाँउ खोजेर त्यहा सिफ्ट गरेर भएपनि चलाइदिनुपर्छ।' कांग्रेस पर्साका सभापति एवं प्रदेशसभा सदस्य जनार्दन सिंह क्षेत्रीले पनि बन्द चिनी कारखाना सञ्चालनका लागि पहलकदमी लिन उद्योगमन्त्री रिजालसँग आग्रह गरे। मन्त्री रिजाल तर्फ इंगित गर्दै उनले भने, तपाईं मन्त्री भएपछि जिल्लावासीले धेरै आश र अपेक्षा गरेका छन्, यदि चिनी मिल चलाइदिनुभयो भने जिल्लावासीका लागि ठूलो गुण लाग्नेछ।' यद्यपि चिनी कारखाना २० वर्षदेखि बन्द रहँदा त्यसका उपकरण र मेसिनहरू जीर्ण अवस्थामा पुगेको र त्यसको प्रविधि पनि धेरै पुरानो भइसकेकाले सञ्चालनमा चुनौती भने रहेको सिंहले बताए। तर सरकारको इच्छाशक्ति भएमा चिनी कारखाना सञ्चालन गर्न सकिने उनले बताए। सिंहले भने, मन्त्रीज्युका लागि पर्सावासीमा गुण लगाउने यो सुनौलो अवसर छ, यहाँ कै कार्यकालमा नयाँ प्रविधि र उपकरण भित्र्याएर चिनी मिल सञ्चालनमा आउछ भन्नेमा हामीले आशा गरेका छौं। जिल्लावासीको आग्रह सुनेपछि उद्योगमन्त्री रिजालले आफ्नै कार्यकालमा चिनी कारखाना सञ्चालनका लागि प्रयास गर्ने प्रतिबद्धता जनाए। पर्सा जिल्लावासीकै आशीर्वाद र साथले आफू चार दशकको राजनीतिक यात्रामा पहिलो पटक मन्त्री बनेकाले जिल्लावासीकै आदेशमा आफू चल्ने उनले बताए। मन्त्री रिजालले भने, चिनी मिल चलाउन म तयार छु, यसलाई चलाउनका लागि केके गर्नुपर्छ ? त्यसबारे मन्त्रालयमा विज्ञहरूलाई बोलाएर छलफल गरेर मन्त्रालयले काम अगाडि बढ्छ।' कृषि औजार कारखाना सञ्चालनमा ल्याउनका लागि काम गरिरहेको राष्ट्रिय आविष्कार केन्द्रले अहिलेसम्म सरकारबाट बजेट नपाएको गुनासो सम्बोधनका लागि आफूले पहल थालिसकेको पनि मन्त्री रिजालले जानकारी दिए। उनले भने, केन्द्रका अध्यक्ष महावीर पुन जीलाई मैले मन्त्रालयमै बोलाएर उहाँको गुनासो सुने, लगत्तै आवश्यक बजेट निकासका लागि मैले प्रकृया अगाडि बढाइसकेको छु।' वीरगन्जमा रुस सरकारको आर्थिक सहयोगमा स्थापना भई २०२१ सालदेखि सञ्चालनमा आएको वीरगन्ज चिनी कारखाना घाटामा गएको भन्दै सरकारले २०५९ सालमा बन्द गरेको थियो।"
जो हातले भित्तेपात्रो कोर्थे,"दैलेख : दायाँतर्फ दैलेखको बडलम्जीस्थित ऐतिहासिक कलात्मक पञ्चदेवल। बायाँतर्फ दैलेखकै पञ्चकोसी तीर्थस्थलमध्येको श्रीस्थान मन्दिरभित्र सदिऔंदेखि बलिरहेको ज्वाला। चन्द्र र सूर्य अंकित हिमाल, अनि नेपालको झन्डा। सुन्दर अक्षरले शिरमा लेखिएको छ, नेपाल भ्रमण वर्ष १९९८ लाई सफल पारौं। त्यसकै तलपट्टी नववर्ष २०५५ सालको सुखद् उपलक्ष्यमा हार्दिक मंगलमय शुभकामना। झट्ट हेर्दा वर्षौं पुरानो देखिने यो पाना हातले कोरेको भित्तेपात्रो हो। जसलाई दैलेखका अमरबहादुर सुनारले कोरेका हुन्। यो भित्तेपात्रो २०५५ सालको हो। एउटै पेजमा बनाइएको पात्रोमा नेपाली र अंग्रेजी महिना, गते र बार छुट्याइएको छ। पात्रोको पुछारमा वर्षभरिको सार्वजनिक बिदाहरू लेखिएका छन्। त्यसबेला दैलेखको तत्कालीन जिविस, प्रहरी, प्रशासन, अदालत, त्रिभुवन माविलगायतका सरकारी कार्यालयमा पुग्ने यो हस्तलिखित पात्रोको पुछारमा यस कार्यालयको विशेष कार्यक्रम भनेर खाली छोडिएको छ। जहाँ सरकारी कार्यालयले वर्षभरिका विशेष कार्यक्रम समावेश गर्थे। वर्ष फेरिएपछि सरकारी मात्रै होइन, कैयौं व्यक्तिहरूको घरमा पनि उनै सुनारले तयार पारेको पात्रो फेरिन्थ्यो। झन्डै तीन दशकदेखि पत्रकारिता र मानवअधिकारको क्षेत्रमा सक्रिय रहेका सुनारले २०४६ सालदेखि नै हातले कारेर पात्रो बनाउन सुरु गरेका थिए। उनले २०४६ देखि २०५६ सालसम्म हातले कोरेर पात्रो निर्माण गरे। बाँस काटेर बनाएको कलम मसिमा चोपेर लेखिन्थ्यो, भित्तोपात्रो बन्थ्यो। बाँसको कलम बनाएर लेख्दा अक्षर पनि राम्रो हुन्थ्यो। म ०४६ मा ९ कक्षामा पढ्दै थिएँ, ध्रुवनारायण चौधरी कृषि विकास कार्यालयको तत्कालीन प्रमुख हुनुहुन्थ्यो, उहाँको क्वाटर र मेरो डेरासँगै थियो, उहाँले हातले ड्रोइङ गरेर बनाएको क्यालेन्डर देखेँ, त्यसपछि मैले पनि बनाउनु सुरु गरेको हुँ। मेरो अक्षर पनि उहाँले मन पराउनुभयो, सुनार भन्छन्, मेरो अक्षर आकर्षक लागेर पनि होला, नयाँ वर्ष, दशैंजस्ता चार्डपर्वको शुभकामना लेखेर पठाउनु परे खाममा लेख्न मलाई लगाउनुहुन्थ्यो। त्यसबेला भित्तेपात्रोहरू अहिलेजस्तो सहजै पाइँदैनथ्यो। वन कार्यालयले वन समितिहरूलाई भित्तेपात्रो पठाउँथ्यो। जिल्लाका केही अगुवाहरू, गाउँका प्रधानपञ्चहरूसँग मात्रै पात्रो हुन्थ्यो। पात्रो बनाउनलाई फागुनमै पञ्चांग पात्रो ल्याउनुपथ्र्यो, त्यसकै आधारमा हातले भित्तेपात्रो कार्थे, उनी सम्झन्छ्, अहिले सरकारले बीचबीचमा निर्णय गरेर बिदा दिन्छ, अव्यवस्थित छ। त्यतिबेला त्यसो हुँदैनथ्यो, वर्षभरिको सार्वजनिक बिदा पहिले नै तय हुन्थ्यो। सुनारले बनाएको पात्रोमा शनिबार र सार्वजनिक बिदा छुट्याउन रातो मसी प्रयोग हुन्थ्यो। कोही कसैलाई आवश्यक पर्छ भनेर अंग्रेजी तारेखलाई सानो अक्षरले लेख्थे उनी। मैले तयार गरेको पात्रोमा कुनै पनि त्रुटि हुन्थेन्, सरकारी तथ्यांक पनि मिल्थ्यो, शुद्धता र आधिकारिकताकै कारण सबैले मैले बनाएको भित्तेपात्रोको मन पराउँथे, अपनत्व लिन्थे, उनी भन्छन्। एउटै ड्रइङसिटमा बनाएको क्यालेन्डर सबै कार्यालय र व्यक्तिहरूले वर्षभरि राख्थे। उनले हातले ड्रोइङ गरेर बनाएको पात्रोमा शुद्धाशुद्धीमा त्रिभुवन माविका तत्कालीन प्रधानाध्यापक खगेन्द्र मल्लले सहयोग गर्थे। त्यो बेला जिल्लाका मुख्यमुख्य कार्यालय र केही व्यक्तिहरूलाई पात्रो उपलब्ध गराउँथे, उनी। रेडियो नेपालको केन्द्रीय प्रशारणमा पनि पात्रो पठाउँथे। राम्रो अक्षर र भित्तेपात्रो बनाउने कलाकै कारण जिल्लाका सरकारी कार्यालयहरूले उनलाई नै सांगठनिक चार्ट बनाउन बोलाउँथे। सरकारी कार्यालयको सांगठनिक संरचना लेख्नुपर्दा कार्यालयहरूले बोलाउँथे, धेरथोर पैसा पनि दिन्थे, मलाई पढाइमा पनि सहयोग पुग्थ्यो, उनी भन्छन्। २०४७ मा एसएलसी दिएका सुनारले केही समय भारतमा काम गरेँ। २०४७ मा एसएलसी दिएर भारत गएँ, त्यहाँ ६ महिना काम गरेर फर्किए, एसएलसी उत्तीर्ण भएपछि रोजगारी खोजेँ तर अबसर पाइन्, उनले भने। त्यसैबेला सुनारले दृष्टि, बुधबार पत्रिकालाई समाचार लेख्न थाले। २०५१ को मध्यावधी सरकारपछि सुनारले राससको जिल्ला संवाददाता भएर काम गर्ने अवसर पाएँ। त्यसबेला सुनारले रासस र स्वर्गीय पत्रकार डेकेन्द्रराज थापा रेडियो नेपालमा काम गर्ने अवसर पाएका थिए। नियुक्तको हिसाबले २०५२ देखि औपचारिक रूपमा पत्रकारितामा संलग्न भएको सुनारको भनाइ छ। क्यालेन्डर (भित्तेपात्रो) बाटै पत्रकारितामा प्रवेश गराएको उनी बताउँछन्। राससमा आबद्ध भएको दोस्रो वर्ष देशभरकै उत्कृष्ठ संवाददाताको रूपमा पुरस्कृत भएका सुनार भन्छन्, त्यो बेला अहिले जस्तो इमेल इन्टरनेट थिएन, आवाबाट समाचार पठाउनुपथ्र्यो, मासिक तीनदेखि चार हजारसम्म तलब पाइन्थ्यो। दैलेख जिल्लामा व्यक्तिगत रूपमा निजी कम्प्युटर चलाउने व्यक्ति उनै सुनार हुन्। हुन त् २०५५ मा दैलेखमा एबीसी कम्प्युटर इन्स्टिच्युट सुरु भयो। सुनारले २०५६ मा कम्प्युटरसम्बन्धी सैद्धान्तिक ज्ञान त्यहीँबाट सिके। २०५७ मा सुनार आफैंले कम्प्युटर खरिद गरे। कम्प्युटर चलाउन थालेपछि हातले ड्रोइङ गरेर पात्रो बनाउनै छुटेको उनी बताउँछन्। अहिले मसँग रहेको नमुना पात्रो २०५५ सालको हो, उनले भने, त्यसबेला तत्कालीन सरकारले १९९८ लाई नेपाल भ्रमण वर्षको रूपमा मनाउने प्रश्ताव गरेको थियो। २०५६ मा हातले कारेको भित्तेपात्रो अन्तिम बनेको उनको भनाइ छ। कम्प्युटर चलाउन थालेपछि सिर्जनशीलता हराएको महसुस हुन्छ, सुनार भन्छन्। २०२७ चैत २४ गते हालको नारायण नगरपालिका ११ विन्ध्यवासिनीमा जन्मिएका सुनारले पत्रकारिता विषयमा एमए गरेका छन्।"
बानेश्वरमा सरकारविरुद्ध नाराबाजी गर्ने ११ जना पक्राउ,"काठमाडौं : सरकारविरुद्ध नाराबाजी गर्ने ११ जनालाई प्रहरीले पक्राउ गरेको छ। मंगलबार बिहान बानेश्वरस्थित संसद भवन अगाडि सरकारविरूद्ध नाराबाजीमा उत्रिएका द्वन्द्वपीडितलाई प्रहरीले नियन्त्रणमा लिएको हो। पक्राउ पर्नेमा सानु मैयाँ कार्की , बिना दाहाललगायत छन्। नाराबाजी गर्दै निषेधित क्षेत्र प्रवेश गर्न खोजेपछि प्रहरीले नियन्त्रणमा लिएको हो। घाइते,अशक्त भएकाहरूको उपचार गर,सहिदको उच्च सम्मान गर, देश द्रोही प्रचण्ड मुर्दाबाद,संक्रमणकालीन न्यायसम्बन्धी विधेयक संशोधन गर लगायतका नारा लगाएर उनीहरू प्रदर्शनमा उत्रिएका छन्। अहिले सो क्षेत्र तनावग्रस्त बनेको छ। आफूहरूको माग सम्बोधन गर्न सरकारलाई दबाब दिन द्वन्द्वपीडित काठमाडौंको विभिन्न स्थानमा धर्ना दिँदै आएका छन्"
"आज बिस्केट जात्राको अन्तिम दिन, हात नभएको लिङ्गो ढालियो","काठमाडौं : भक्तपुरको प्रसिद्ध जात्रा बिस्केटको अन्तिम दिन आज तालाक्वस्थित कुम्हाले टोलमा ल्हा मरुम्ह योसिँद्योः अर्थात् हात नभएको लिङ्गो ढालिएको छ । गत वर्षको अन्तिम दिन चैत ३० गते ठड्याइएको उक्त हात नभएको लिङ्गो मंगलबार ढाालिएको हो । प्रत्येक वर्ष चैत मसान्तका दिन योसिँद्योः ठड्याउने र वैशाख ५ गतेका दिन सो ढालेपछि नौ दिन आठ रात लामो बिस्का जात्रा सम्पन्न हुने परम्परा छ । त्यस्तै भैरवनाथ र भद्रकालीको रथ तानेर सुरु भएको बिस्केट जात्रा अपराह्न भैरवनाथ र भद्रकालीकै रथ तानेर विधिपूर्वक रूपमा सम्पन्न गरिने परम्परा रहेको छ । लिङ्गो जात्रा हेर्नाले सुख, शान्ति, समृद्घि, सहकाल आउनाका साथै शत्रु नाश हन्छन् भन्ने धार्मिक मान्यता रहेकाले यस जात्रालाई शत्रुहन्ता जात्रा पनि भन्ने गरिएको छ ।"
नुवाकोटमा ८ हजार बढि बालबालिका जन्मदर्ताबाट बञ्चित,"नुवाकोट: जिल्लामा ८ हजार बढि बालबालिका जन्मदर्ताबाट बञ्चित रहेको पाइएको छ। जसमध्ये धेरै बालबालिका गाउँपालिका भित्रका रहेका छन् । १२ स्थानीय तह रहेको नुवाकोटमा ६८ हजार ६ सय ७९ परिवार संख्या रहेकोमा २३ हजार १ सय ९६ बालबालिकाको मात्र जन्मदर्ता भएको छ। जसमा ८ हजार ८ सय ४६ बालबालिका जन्म दर्ताबाट बञ्चित रहेको एक तथ्यांकले देखाएको छ । नुवाकोटको विदुर र वेलकोटगढी गरी दुई नगरपालिकामा २ हजार ९ सय ६ जना र १० गाउँपालिकामा ५ हजार ९ सय ८० जना बालबालिका जन्मदर्ता बाहिर रहेको तथ्यांक सार्वजनिक भएको छ । विदुर नगरपालिकामा ५ हजार १ सय ६३ बालबालिकाको जन्मदर्ता रहेकोमा १ हजार ५ सय ९५ जना र बेलकोटगढी नगरपालिकामा २ हजार ९ सय २० बालबालिकाको जन्मदर्ता रहेको छ । वेलकोटगढीमा १ हजार ३ सय ११ जना बालबालिका जन्मदर्ता बाहिर रहेको छ । गाउँपालिकातर्फ दुप्चेश्वरमा १ हजार ३ जना, तादीमा ६ सय ९५ जना, सुर्यगढीमा ३ सय ६९ जना, किस्पाङमा ३ सय ७२ जना, म्यागङमा ४ सय ३५ जना, तारकेश्वरमा ४ सय ४३ जना, लिखुमा ५ सय ३७ जना, पञ्चकन्यामा ४ सय ५८ जना, शिवपुरीमा ६ सय ७ जना र ककनीमा १ हजार ६१ जना बालबालिकाको जन्मदर्ता नभएको तथ्यांक उल्लेख छ । यसैगरी,गाउँपालिकातर्फ नै दुप्चेश्वरमा कुल २ हजार ३ सय ३८ जना, तादीमा १ हजार ४ सय ७८ जना, सुर्यगढीमा १ हजार २ सय ८९ जना, किस्पाङमा १ हजार ४ सय १ जना, म्यागङमा १ हजार १ सय ५३ जना वालवालिकाको जन्मदर्ता भएको छ । तारकेश्वरमा १ हजार ३ सय १७ जना, लिखुमा १ हजार ४ सय ९४ जना, पञ्चकन्यामा १ हजार ७८ जना, शिवपुरीमा १ हजार ३ सय १९ जना र ककनीमा २ हजार २ सय ४४ जना बालबालिकाको जन्मदर्ता रहेको छ । जन्मदर्ता नहुनुमा सम्बन्धविच्छेदका साथै , पारिवारिक समस्या र अत्यावश्यक काम नपरी आफ्नो बालबालिकाको जन्मदर्ता नगर्ने लगायतका कारणले बालबालिकाको जन्मदर्ता नभएको एक प्रतिवेदनमा उल्लेख छ । संविधानले जन्मिएको ३५ दिनभित्र जन्मदर्ता गर्नुपर्ने प्रावधान छ। तर विविध कारणले बालिबालकाहरू जन्मदर्ताबाट बञ्चित हुँदै आएका छन्।"
"विदेश पठाउने भन्दै ६६ लाख ठगी, २ जना पक्राउ","काठमाडौं : विदेशमा आकर्षक रोजगारीमा लगाइदिने प्रलोभन पारेर ६६ लाख बढी ठगी गर्ने २ जना पक्राउ परेका छन्। उपत्यका अपराध अनुसन्धान कार्यालयको टोलीले कालीकोट घर भई हाल गोंगबु बस्ने सुधनकुमार शाही र अनिल श्रेष्ठलाई पक्राउ गरेको हो। अपराध अनुसन्धान कार्यालयका प्रवक्ता सोमेन्द्र सिंह राठौरका अनुसार उनीहरूले २२ जनाबाट ५ लाखका दरले रकम उठाइ ठगी गरेको उजुरी परेको थियो। उजुरीका आधारमा उनीहरूलाई गाेंगबुबाटै पक्राउ गरिएको हो। इटली, दक्षिण कोरिया, न्युजिल्यान्ड, पोर्चुगललगायतका देशमा पठाइदिन्छु भनेर ६६ लाख ३७ हजार रुपैयाँ ठगी गरेको आरोपमा उनीहरू पक्राउ परेका हुन् । उनीहरूले रकम लिएर फरार भएका थिए। महिनाको १ लाख बढी कमाइ हुन्छ र आकर्षक सुविधा छ, कार्ड पनि बन्द भन्दै पीडितलाई प्रलोभनमा पारेका थिए। काठमाडौं उपत्यका अपराध अनुसन्धान कार्यालयले ग्रिनलिफ इन्टरनेसनल कन्सलट्यान्सी र नेपाल स्नोफल माउन्टेन्स ट्रेक एन्ड एक्सपिडिसनका सञ्चालक २८ वर्षका सुधनकुमार शाही र म्यानेजिङ डिरेक्टर अनिल श्रेष्ठलाई पक्राउ गरेको हो। पक्राउ परेका शाही र श्रेष्ठमाथि ठगी मुद्दामा जिल्ला प्रहरी परिसर काठमाडौंमा अनुसन्धान भइरहेको छ।"
बैतडीमा जोशी हत्या प्रकरण : घटनामा संलग्न भएको आरोपमा दुईजना पक्राउ,"बैतडी : बैतडीको दोगडाकेदार गाउँपालिका८ कालागाउँका ३७ वर्षीय वाशुदेव जोशीको हत्यामा संलग्न भनिएका दुईजना पक्राउ परेका छन् । सोही ठाउँका २५ वर्षीय महेन्द्र विष्ट र २८ वर्षीया धनमती भण्डारीलाई प्रक्राउ गरी अनुसन्धान अघि बढाएको जिल्ला प्रहरी कार्यालय बैतडीका सूचना अधिकारी,प्रहरी निरीक्षक योगेश खत्रीले जानकारी दिए । दुबै जनामाथि मृतक जोशीका दाई पुष्पराज जोशीले कर्तव्य ज्यानसम्बन्धी मुद्दामा विष्ट र भण्डारीविरुद्ध किटानी जाहेरी दिएका थिए । त्यसपछि प्रहरीले दुबैलाई पक्राउ गरको हो । जोशीको शनिबार राति करिब ८ बजेतिर चक्कु प्रहार गरी हत्या गरिएको अवस्थामा घरनजिकै शव फेला परेको थियो । हत्या अभियुक्त भनिएका बिष्टले चक्कु प्रहार गरी जोशीको हत्या गरेको प्रारम्भीक अनुसन्धानबाट खुल्न आएको प्रहरीले जनाएको छ। जोशीको छाति,पाखुरा र ढाडमा चक्कु प्रहार गरेर हत्या गरिएको प्रहरीले जनाएको छ ।"
फोहरमा फालिएको अवस्थामा नक्कली नोट बरामद,मलंगवा : सर्लाहीको लालबन्दीबाट मंगलवार ठूलो परिमाणमा नक्कली नोट फेला परेको छ। लालबन्दी नगरपालिका७ स्थित फोहरमा फालिएको अवस्थामा एक हजारको ५ सय ३० वटा नक्कली नोट फेला परेको जिल्ला प्रहरी कार्यालय सर्लाहीले जनाएको छ। एउटा निजी विद्यालयको पछाडि फोहरमा फालिएको अवस्थामा ठूलो परिमाणमा नक्कली नोट फेला परेको प्रहरीले जनाएको छ। फोहरमा फालिएको अवस्थामा ५ सय ३० वटा हजारको नोट फेला परेको जिल्ला प्रहरी कार्यालय सर्लाहीका प्रहरी उपरीक्षक नरेश राज सुवेदीले बताएका छन्। नोटसँगै एक हजार दरको नोट आकारकै ५ सयभन्दा बढी फोटोकपी पेपर समेत फेला परेको छ। नोट कसले फालेको हो त्यसको अनुसन्धान भइरहेको प्रहरी उपरीक्षक सुवेदीले बताए। नक्कली नोट जिल्लामा फेला पर्न थालेपछि त्यसको खोज तलास गर्नका लागि प्रहरी अभियानको रुपमा लागि परेको छ। प्रहरीले कडाई र निगरानी बढाएपछि नक्कली नोट बनाउनेहरू डरले नोट फालेको हुन सक्ने प्रहरी उपरीक्षक सुवेदीको अनुमान छ। प्रहरीले चैत्र २३ गते सर्लाहीको दक्षिण पश्चिमी क्षेत्र बलराबाट ४ लाख ३८ हजार बराबरको नक्कली नोट बरामद गरेको थियो। बजारमा पनि नक्कली नोट देखिन थालेपछि प्रहरीले व्यापारी लगायत सर्वसाधारणलाई त्यस्तो नोट प्रति सचेत रहन अनुरोध गरेको छ।
"अन्नपूर्ण हिमाल आरोहणका क्रममा एक आरोहीको मृत्यु, एक वेपत्ता, एकको जिवितै उद्दार","बेनी : म्याग्दीको अन्नपूर्ण गाउँपालिका४ नारच्याङस्थित अन्नपूर्ण हिमाल आरोहणका क्रममा एकजनाको मृत्यु भएको छ । एकजना भारतीय नागरिक वेपत्ता छन् भने अर्का एकजनाको हेलिकोप्टरमार्फत् जिवितै उद्दार गरिएको छ । भारतका बालजितको सात हजार ५०० मिटर उचाईबाट कैलाश एयरको हेलिकोप्टरले मंगलबार दिउँसो उद्दार गरिएको उद्दारमा खटिएका म्याग्दी दानाका इन्द्रसिंह शेरचनले जानकारी दिए । उनी काठमाडौंको पायनर ट्रेकिङ कम्पनीमार्फत् अन्नपूर्ण आरोहणमा गएका थिए । शेरचनका अनुसार सेभेन समिट ट्रेकबाट आरोहणमा भएका नोयल नाम गरेका आरोहीको शव छ हजार मिटरको उचाईबाट आज दिउँसो आधार शिविरमा झारिएको छ । उनको परिचय खुलेको छैन। नोयल र बालजित मंगलबार बिहानदेखि बेपत्ता भएका थिए । सेभेन समिटबाट आरोहणमा गएका भारतको राजस्थानको किशनगढका ३४ वर्षीय अनुराग मालु भेटिएका छैनन् । सेभेन समिटका प्रबन्धक थानेश्वर गुरागाईका अनुसार आरोहण सफल नभएपछि मालु आधार शिविर फर्कने क्रममा सोमबार दिउँसोदेखि सात हजार ५०० मिटरको उचाईबाट वेपत्ता भएका थिए । उद्दार गरिएका आरोही र मृतकको शवलाई आधार शिविरबाट काठमाडौं लैजाने तयारी गरिएको छ । वेपत्ताको खोजीमा सिम्रिक,कैलाश, एयर अल्टिच्युट र एभरेष्ट एयरका चारवटा हेलिकोप्टर परिचालन भएका छन् । आठ हजार ९१ मिटर अग्लो अन्नपूर्ण हिमालमा शनिबारदेखि चालु वर्षको वसन्त ऋतुको आरोहण सुरू भएको थियो ।"
सिन्धुलीमा वनको डढेलो बस्तीमा पुग्यो : आगो निभाउने क्रममा एकजना घाइते,"सिन्धुली : सिन्धुलीको सुनकोशी गाउँपालिका २ अँधेरी पाखामा लागेको डढेलो बस्तीमा सल्किदा स्थानीय जुल्फे शार्कीको घरगोठ जलेर नष्ट भएको छ । उनकी श्रीमती सिता विसंखे घाइते भएकी छन्। नेकपा माओवादी केन्द्रका स्थानीय नेता उपेन्द्र कोइरालाका अनुसार जंगलमा लागेको आगो शार्कीको घरमा सल्किदा निभाउन खटिएकी सिता जलेर घाइते भएकी हुन् । उनको उपाचारका लागि धुलीखेल अस्पताल पठाइएको छ । आगलागीबाट शार्कीको अन्नपात,लत्ताकपडा,भाँडाकुँडा नष्ट हुनुका साथै तीनवटा भैंसी,एउटा बाख्रा जलेर मरेका छन् । अँधेरी पाखाको डढेलो नियन्त्रण बाहिर गएको छ । यस्तै सुनकोशी गाउँपालिकामा सातादेखि सल्केको डढेलो नियन्त्रण बाहिर जाँदा स्थानीय त्रसिद बनेका छन् । सुनकोशी गाउँपालिका २ को अँधेरी, साँधिखोला, वडा नम्बर ४ को लक्ष्मी डाँडा जंगलमा आगलागी भइरहेको छ । यस्तै जिल्लाका दुई दर्जनबढी जंगलमा आगलागी भइरहेको बताइएको छ ।"
चोरीको मोटरसाइकलसहित एक जना पक्राउ,"सिन्धुली : सिन्धुली प्रहरीले चोरीको मोटरसाइकलसहित एक जनालाई पक्राउ गरेको छ। जिल्लाको तिनपाटन गाउँपालिका२ भिमस्थानका ३४ वर्षीय जीवन कुमार तामाङलाई चोरीको मोटरसाइकलसहित नियन्त्रणमा लिइएको प्रहरीले जनाएको हो। जिल्ला प्रहरी कार्यालय सिन्धुलीका प्रहरी निरीक्षक किशोर ढुंगनाका अनुसार तामाङलाई प्रदेश २०३०७ प ४२४८ नम्बरको मोटरसाइकल सहित नियन्त्रणमा लिइएको हो। इलाका प्रहरी कार्याल बेलघारीको गस्टी टोलीले तिनपाटन१ स्थित चन्द्रवती माविको गेटमा राखिएको मोटरसाइकल शंका लागेर सोधपुछ गर्दा चोरीको पाइएपछि नियन्त्रणमा लिइएको हो, उनले भने। पक्राउ परेका तामाङलाई जिल्ला अदालत सिन्धुलीबाट पाँच दिनको म्याद थप गरी अनुसन्धान थालिएको जनाइएको छ। यस्तै प्रहरीले गैरकानुनी रूपमा प्रवेश गरेको एउटा भारतीय नम्बरको स्कारपियो समेत नियन्त्रणमा लिएको छ। बर्दिबासबाट सिन्धुलीको खुर्कोट आउँदै गरेको विआर ०६ सिएक्स ६५१९ नम्बरको स्कारपियो गाडीले अनुमति नै नलिई नेपाल प्रवेश गरी काठमाडौं तर्फ जाँदै गरेको पाइएपछि नियन्त्रणमा लिएर अनुसन्धान थालिएको ढुंगनाले बताए। उक्त गाडीलाई कमलामाई नगरपालिका६ माझिटारस्थित बिपी राजमार्गबाट नियन्त्रणमा लिइएको हो। उक्त गाडीलाई आवश्यक कारबाहीका लागि भन्सार कार्यालय जनकपुर पठाइएको छ।"
कोसी नामविरुद्ध आन्दोलन सशक्त बनाउन घंगरुको लौरो संकलन गर्दै पहिचानवादी,"धरान : कोशी प्रदेश खारेजीको माग राखेर आन्दोलनमा उत्रिएका पहिचानवादीहरूले आन्दोलन सशक्त बनाउन घंगरुको लौरो संकलन अभियान सुरु गरेका छन्। आन्दोलनमा प्रहरीसँगको झडपमा लिम्बुवान एलभी कमाण्डर पदम लिम्बु लाजेहाङको मृत्यु भएपश्चात पहिचानवादीहरूले आन्दोलनलाई थप सशक्त बनाउने बताएका छन्। कोसी प्रदेशका १४ वटै जिल्लामा संयुक्त आन्दोलन संघर्ष समिति गठन गर्दै आएको पहिचानवादीहरूले पहाडी जिल्लामा उत्पादन हुने घंगरुको लौरो काटेर विराटनगर तर्फ सप्लाई गर्न थालेका छन्। कोसी प्रदेश विरुद्धको आन्दोलन गरिरहेका संघर्ष समितिका एक सदस्यले प्रहरीले बल प्रयोग गरेका खण्डमा घंगरुको लौरो लिएर प्रतिकारमा उत्रनका लागि लौरो संकलन गरिएको बताए। अहिले पहाडी जिल्लाको धनकुटा, तेह्रचुम, इलाम लगायतका जिल्लाबाट आन्दोलनकारीहरूले कार्यकर्ता खटाएर घंगरुको लौरो संकलनलाई तीव्र पारेका छन्। संकलन गरिएको लौरो बोरामा हालेर विराटनगर, धरान, इटहरी लगायतका स्थानमा ल्याइने गरेको छ। संघीय लिम्बुवान मञ्च सुनसरीका अध्यक्ष अमर इजमले प्रतिकार गर्न नभएर पार्टीको झण्डा बनाउन घंगरुको लौरो संकलन गरिएको दावी गरेका छन्। हामी शान्तिपूर्ण आन्दोलन गर्ने र सुरक्षाकर्मीसँग प्रतिकार गर्ने कुनै योजना नरहेको उनले बताए। कोशी प्रदेश खारेजीको माग राखेर आन्दोलन गर्दा समेत सरकारले बेवास्था गरेकाले आन्दोलनलाई थप सशक्त बनाउनका लागि प्रत्यक वडादेखि जिल्लामा सशक्त आन्दोलनको तयारी थालिएको जसपाका नेता सागर चेम्जोङले बताएका छन्। उनले आन्दोलन सफल बनाउन प्रत्येक वडामा संयुक्त आन्दोलन संघर्ष समिति गठन गरिएको बताए। प्रदेश १ सरकारमा सहभागि भएको नेकपा माओवादी केन्द्र, जनता समाजवादी पार्टी लगायत संघिय लिम्बुवान मञ्च, संघीय समाजवादी पार्टी, किरात याक्थुम चुम्लुङ, किरात राई योयोक्खा लायतका पहिचान पक्षधरहरूले चैत ५ गतेदेखि कोशी प्रदेश विरुद्धको आन्दोलन गरिरहेका छन्। धरानका राजनैतिक विश्लेषक डा राजेन्द्र शर्माले कोशी प्रदेश विरुद्धको आन्दोलनकारीलाई वार्तामा बोलाएर समस्या समाधान गर्नुपर्नै सुझाव दिएका छन्। उनले आन्दोलनमा दमन गर्नु र प्रतिकार गर्दा धेरैको ज्यान जान सक्ने भएकाले सरकार र आन्दोलनरत पक्ष दुवै संयमित हुनुपर्ने बताएका छन्। कोशी प्रदेशका निमित्त प्रहरी प्रमख राजेशनाथ बास्तोलाले शान्तिपूर्ण आन्दोलन गर्न सबैलाई छुट भएपनी अराजक र संविधान विरोधि गतिविधि गर्नेलाई पक्राउ गरि कडा कारबाही गर्ने बताएका छन्। उनले पहिचानवादीहरूको आन्दोलनलाई नियन्त्रण गर्नका लागि १४ वटै जिल्लामा प्रर्याप्त प्रहरी परिचालन गरी सुरक्षा व्यवस्था कडा पारिएको बताए।"
मिटरब्याज पीडितमाथि प्रहरीले बल प्रयोग गरेकोमा मानवअधिकार आयोगको ध्यानाकर्षण,"काठमाडौं : मिटरब्याज पीडितमाथि प्रहरीले बल प्रयोग गरेकोमा राष्ट्रिय मानवअधिकार आयोगले गम्भीर ध्यानाकर्षण भएको जनाएको छ। आयोगले मंगलबार विज्ञप्ति जारी गरेर न्यायको माग राखी विगत केही दिनदेखि काठमाडौंको शान्ति वाटिकामा धर्नामा बसेका मिटरब्याज पीडितहरूमाथि प्रहरीद्वारा अत्यधिक बल प्रयोग गरी घाइते बनाएको एवं धरपकड गरिएको घटनाप्रति आयोगले ध्यानाकर्षण भएको जनाएको हो। घटनाको आयोगले स्थलगत अनुगमन गरेको छ। मिटरब्याज पीडितहरू प्रधानमन्त्रीलाई भेट्ने तयारीका साथ शान्ति वाटिकाबाट निस्केको अवस्थामा प्रहरीबाट रोक लागाइएको र सोही क्रममा झडप भएको आयोगको अनुगमनबाट पाइएको छ। सो क्रममा धर्नामा रहेका व्यक्तिहरूलाई प्रहरीले अत्यधिक बल प्रयोग गर्दै धरपकड गरेको पीडितहरूले प्रयोग गरिरहेको खाना पकाउने ग्याँस, खाद्यान्नलगायतका सामग्रीहरू जबर्जस्ती गरी लगिएको, धर्नामा रहेका प्रदर्शनकारी र वृद्धवृद्धाहरूलाई समेत नियन्त्रणमा लिई महेन्द्र पुलिस क्लबको भवन परिसरमा लगी कुटपिट गरिएको आयोगको अनुगमनबाट पाइएको छ। प्रहरीको कुटपिटबाट घाइते भई काठमाडौंको ट्रमा सेन्टरमा उपचाररत व्यक्तिहरू, अस्पताल प्रशासन तथा महानगरीय प्रहरी वृत्त दरबारमार्गमा राखिएका व्यक्तिहरूलाई समेत आयोगको अनुगमन टोलीले भेटेर जानकारी लिएको छ। घाइतेहरूमध्ये अधिकांशलाई टाउकोमा चोट लागेको र ट्रमा सेन्टरमा उपचाररत तीन जना गम्भीर घाइते भएको आयोगको अनुगमनको क्रममा पाइएको आयोगले जनाएको छ। विज्ञप्तिमा भनिएको छ, 'उल्लिखित घटनाबाट मानव अधिकारको विश्वव्यापी घोषणापत्र १९४८ को धारा १९, नेपालको संविधानको धारा १७ एवम् नेपाल पक्ष भएको नागरिक तथा राजनीतिक अधिकारसम्बन्धी अन्तर्राष्ट्रिय महासन्धि, १९६६ को धारा १९ मा उल्लेखित नागरिकको मर्यादित रुपमा विचार राख्ने र शान्तिपूर्ण गतिविधि गर्ने स्वतन्त्रताको गम्भीर उल्लंघन भएको छ। नागरिकहरूका यी अधिकारहरूको सुनिश्चितता गर्नु राज्यको दायित्व हुन्छ।' 'अतः नागरिकको शान्तिपूर्ण रुपमा भेला हुने र आफ्ना विचारहरू राख्न पाउने अधिकारको सम्मान र संरक्षण गर्न, प्रदर्शनकारीहरूमाथि अत्यधिक बल प्रयोग नगर्न, घाइतेहरूको प्रभावकारी उपचारको व्यवस्था गर्न र सार्थक संवादमार्फत समस्याको समाधान गर्न आयोग नेपाल सरकारको गम्भीर ध्यानाकर्षण गराउँदछ। साथै विरोध र प्रदर्शन गर्दा मर्यादित र शान्तिपूर्ण रुपमा गर्न धर्नामा बसेकाहरूलाई समेत आयोग अनुरोध गर्दछ', विज्ञप्तिमा उल्लेख छ।"
बैतडीमा ८ वर्षीया बालिका मृत फेला,सोमबार बाख्रा चराउन गएकी चन्द सम्पर्कविहीन बनेकी थिइन् । बैतडी : बैतडीमा एक बालिका मृत फेला परेकी छन् । पाटन नगरपालिका४ पटेलाका रामबहादुर चन्दकी ८ वर्षीया छोरी ललिता चन्द सुर्नया गाउँपालिका २ को मङरौँ खोलामा मृत भेटिएकी हुन् । सोमबार बाख्रा चराउन गएकी चन्द सम्पर्कविहीन बनेकी थिइन् । स्थानीयहरुले खोजतलास गर्दा मंगलबार बिहान मङरौँ खोलामा मृत भेटिएकी स्थानीयले बताएका छन् । इलाका प्रहरी कार्यालयबाट पाटनबाट प्रहरी निरीक्षक कमल प्रसाद चौधरीको टोली घटनास्थलमा खटिएको छ । घटनाबारे थप अनुसन्धान भइरहेको प्रहरी निरीक्षक चौधरीले बताए । ललिता पाटन४ मा रहेको मसानी दलित आधारभुत विद्यालयमा कक्षा ५ मा अध्ययनरत थिइन । उक्त विद्यालयमा आज शोक बिदा दिइएको छ । बालिका मृत फेला परेको ठाउँ
धरानको बिजयपुर हस्पिटलमा क्यान्सर र न्युरो सर्जरी उपचार सुरू,"धरान : निजी क्षेत्रबाट सञ्चालित धरानको बिजयपुर हस्पिटलले क्यान्सर र न्युरो सर्जरीको उपचार सेवा सुरू गरेको छ । सुनसरीको विजयपुर हस्पिटलले क्यान्सर र न्यूरो सर्जरी उपचार सुरू गरेको हस्पिटलका अध्यक्ष पंकज खतिवडाले बताए । न्युरो सर्जरी, हाडजोर्नी,शल्यक्रिया, प्रसूति तथा स्त्री, बाल रोक, नाक, कान घाँटी, छाला, जनरल मेडिसिन, दाँत, आँखाको उपचार गर्दै आएको बिजय हस्पिटलले बिरामीको सेवालाई मध्यनजर गर्दै क्यानसर र न्युरो सर्जरी सेवा सुचार गरेको अध्यक्ष खतिवडाले बताए । क्यान्सरको उपचार डाराजिवकुमार देव तथा न्युरोको डा रोशन खतिवडाले उपचार गर्ने हस्पिटलका प्रमुख अस्पताल प्रशासक इन्दुनेपाल योन्जनले बताए । उनले न्युरो र क्यान्सरको उपचार सुरु गरेसँगै हस्पिटलमा अत्याधुनिक प्रयोगशालाबाट ल्याब परीक्षण र रेडियोलोजी सेवाबाट सिटी स्क्यान, स्डोस्कोपी, प्याथोलोजी र डिजिडल एक्सरे र एको सेवालाई समेत विस्तार गरेको बताए । हस्पिटलले बिरामीलाई छिटो निको बनाउने उद्देश्यले फिजियो थेरामी र प्लाष्टिक सर्जरी सेवाको विस्थार गरी सञ्चालन गरिएको अध्यक्ष खतिवडाले बताए ।"
तस्करी रोक्न कोसी प्रदेशका सीमा क्षेत्रमा प्रहरीको नियमित गस्ती,"विराटनगर : नेपालभारत सीमा क्षेत्रबाट हुने चोरीतस्करी नियन्त्रण गर्न कोसी प्रदेशमा नेपाल प्रहरीले सक्रियता बढाएको छ । भारतसँगको खुला सीमाका कारण नेपालबाट भारत र भारतबाट नेपालतिर हुँदै आएको तस्करी नियन्त्रण चुनौतीपूर्ण बनिरहेको छ । चुनौतीको सामना गर्दै प्रहरीले अवैध चोरीपैठारी रोक्न विभिन्न निकायसँग समन्वय गरेर काम गरिरहेको हो । तस्करी नियन्त्रणलाई प्राथमिकतामा राखेर सीमा क्षेत्र लक्षित गर्दै नेपाल प्रहरीले नियमित गस्ती गर्न थालेको छ । तस्करी रोक्न विशेष कार्ययोजना बनाएरै अघि बढेको प्रहरीले हतियारसहित गस्ती सुरु गरेपछि सीमा क्षेत्रबाट सामानको अवैध ओसारपसार हुन नपाएको बताइएको छ । विशेष गरेर भारतसँग सीमा जोडिएका कोसी प्रदेशको तराईका जिल्लाहरू झापा, मोरङ र सुनसरीमा प्रहरीले सक्रियता बढाएको छ । नेपाल प्रहरीका उपरीक्षक (एसपी)हरु झापामा दुर्गाराज रेग्मी, मोरङमा दीपक पोखरेल र सुनसरीमा प्रभुप्रसाद ढकालको नेतृत्वमा प्रहरी छ । जिल्ला प्रहरी प्रमुखहरुले सीमा क्षेत्रमा निगरानी बढाउँदै चोरीतस्करी नियन्त्रण गर्न विशेष टोली परिचालन गरेका छन् । परिचालित प्रहरीले ठूलो परिणामको अवैध सामान बरामद गर्दै तस्करी नियन्त्रणको प्रयास गरिरहेको हो । सशस्त्र प्रहरीलगायतका निकायसँग समन्वय गर्दै ३ वटै जिल्लाका सिमावर्ती क्षेत्रमा नेपाल प्रहरीले हतियारसहित नियमित गस्ती गरिरहेको छ । प्रदेश प्रहरीका निमित्त प्रमुख प्रहरी वरिष्ठ उपरीक्षक (एसएसपी) राजेशनाथ बास्तोलाले राजस्व छली एवं तस्करी रोक्न नाकाहरुमा उच्च सतर्कता अपनाउन निर्देशन दिएसँगै सीमा क्षेत्रमा सतर्कता बढाइएको हो । उनको निर्देशनसँगै प्रहरीले सीमा क्षेत्र लक्षित २४ घण्टे गस्ती सुरु गरेको छ । झापा, मोरङ र सुनसरीका प्रहरी कार्यालयको निरीक्षण भ्रमणका क्रममा बास्तोलाले तस्करी नियन्त्रणमा कुनै सम्झौता नहुने उल्लेख गर्दै प्रहरीलाई प्रतिवद्ध भएर जिम्मेवार रूपमा प्रस्तुत हुन निर्देशन दिएका हुन् । राजस्व अनुसन्धान र भन्सार कार्यालयसँग समन्वयमा प्रहरीले पछिल्लो १ वर्षको अवधिमा भन्सार छली गरिएका २६ करोड रूपैयाँभन्दा बढीका अवैध मालसामान बरामद गरेको छ । २०७९ वैशाखदेखि चैतसम्ममा तस्करीमा प्रयोग गरिएका ७६ वटा सवारीसाधन र तस्करीमा संलग्न ८० जनालाई प्रहरीले नियन्त्रणमा लिएर अनुसन्धान एवं कारबाहीका लागि राजस्व तथा भन्सार कार्यालयमा बुझाएको छ । प्रहरीका अनुसार तस्करीका सामान ओसारपसार गर्न साइकल, मोटरसाइकल, अटो टेम्पो, पिकअप भ्यान, म्याजिक, ट्याक्टरलगायतका सवारीसाधन प्रयोग हुने गरेको छ । चैत महिनामा मात्रै प्रहरीले ७८ लाख ९४ हजार रूपैयाँभन्दा बढीको अवैध सामान बरामद गरेको छ । उक्त अवधिमा प्रहरीले तस्करीमा संलग्न ४ जनासहित एउटा सवारीसाधन पनि नियन्त्रणमा लिएको छ । प्रहरीले तस्करीका खाद्यान्न, किराना मालसामान, खादमल, लत्ताकपडा, मोटर पार्टस्, सिमेन्ट, पेय पदार्थ, कस्मेटिक सामान, फलफूल, बिजुलीका सामान, ब्रोइलर कुखुरा, औषधि, स्वास्थ्य सामग्री, माछा तथा नेपालबाट भारततिर लैजान खोजिएका चौपाया पनि नियन्त्रणमा लिएको छ । सीमा क्षेत्रमा निगरानी बढाएर कडाइ गर्नुपर्छ । तस्करी र अवैध ओसारपसार रोक्ने हतियारसहित नियमित गस्ती गर्नुपर्छ, प्रहरीलाई निर्देशन दिँदै एसएसपी बास्तोलाले भने, प्रहरी सक्रियताले नै शान्ति सुरक्षाको अवस्था मजवुत हुन्छ । अवैध धन्दा र सीमा अपराध नियन्त्रण गर्न मद्धत पुग्छ । आयातमा प्रतिबन्ध लगाइएका मालवस्तु बजारमा पाइने गरिएको भन्दै बास्तोलाले सीमा क्षेत्रमा प्रहरीले अहोरात्र मिहीनेत गर्दा त्यस्ता वस्तुको अवैध आयात हुन नपाउनेमा जोड दिएका छन् । चोरीतस्करीलगायतका अवैध धन्दा नियन्त्रणलाई प्राथमिकतामा राखेर सीमा क्षेत्रमा निगरानी बढाउनुपर्छ, उनले भने, तस्करीमा संलग्नलाई पक्राउ गरेर कारबाहीको दायरामा ल्याउँदा अवैध धन्दा मौलाउन पाउँदैन । तस्करीलाई बढवा दिने र अवैध धन्दामा संलग्नसँग साँठगाठ गर्ने प्रहरीलाई कारबाही गर्ने चेतावनी उनले दिएका छन् । नेपालभारत सीमा क्षेत्रमा तस्करीलगायतका अवैध धन्दा मौलाउनसक्ने सम्भावनालाई मध्यनजर गर्दै प्रहरी सक्रियता बढाइएको छ, बास्तोला भान्छन्, चोरीतस्करी नियन्त्रण गर्न कुनै कसर बाँकी राखिने छैन । उनले तस्करीमा संलग्न व्यक्तिहरु र सवारीसाधनलाई नियन्त्रणमा लिन सरोकारवाला सबैको सहयोग आवश्यक पर्ने बताए । सीमा क्षेत्रको अवस्था बुझ्न एसएसपी बास्तोला आफैँ अनुगमनमा निस्कने गरेका छन् । गस्ती र पेट्रोलिङलाई प्राथमिकतामा राखेका छन् । सशस्त्र प्रहरी बलसँग पनि समन्वय गरेर संयुक्त गस्तीसमेत गर्ने गरिएको उनले बताए । सीमा क्षेत्र, नाका र गौंडाहरूमा प्रहरीले आकस्मिक चेकजाँचको व्यवस्था मिलाएको छ,बास्तोला भन्छन्,प्रदेश प्रहरी कार्यालयले त्यसको नियमित अनुगमन गरिरहेको छ । सुरक्षा सक्रियता बिना अवैध धन्दा नियन्त्रण र शान्ति सुरक्षाको अवस्थालाई मजवुत बनाउन नसकिने उनको बुझाइ छ । शून्य सहनशीलता अपनाएर भन्सार छली हुने स्थानको पहिचान र निगरानी गर्दै व्यापक प्रहरी परिचालन गर्नका लागि एसएसपी बास्तोलाले निर्देशन दिएका छन् । समयसमयमा आवश्यक रणनीति बनाउन राजस्व अनुसन्धान, भन्सार कार्यालय र सुरक्षा निकायको संयुक्त बैठकसमेत बस्ने गरेको छ ।"
एनओसी पाउनुपर्ने माग गर्दै विद्यार्थी आन्दोलित,"काठमाडौं : पढ्नका लागि विदेश जाने विद्यार्थीलाई नो अव्जेक्सन लेटर(एनओसी) दिन रोक लगाइएको भन्दै विद्यार्थीले काठमाडौंमा प्रदर्शन गरेका छन् । स्नातक वा सोभन्दा माथिल्लो तहको अध्ययनका लागि मात्रै एनओसी दिने सरकारले निर्णयले आफूहरू मर्कामा परेको भन्दै विद्यार्थीहरूले काठमाडौको नयाँ बानेश्वरमा प्रदर्शन गरेका हुन् । प्रदर्शनमा उत्रिएकाहरूले एनओसी निर्देशिका खारेज गर,हामीलाई एनओसी चाहियो लगाायतका प्लेकार्ड प्रदर्शन गरेका थिए । वैदेशिक अध्ययन स्वीकृतिसम्बन्धी निर्देशिका२०७९ जारी गर्दै शिक्षा मन्त्रालयले स्नातक वा त्योभन्दा माथिको उच्च शिक्षा पढ्न जानेका लागि मात्र एनओसी दिइने उल्लेख छ । जसका कारण लामो समयदेखि भाषा पढिरहेका विद्यार्थीहरू अन्यौलमा रहेका छन् ।"
उर्लाबारीबाट खैरो हेरोइनसहित ३ जना पक्राउ,पक्राउ परेकाहरुको साथबाट २१ ग्राम खैरो हेरोइन बरामद भएको एसपी पोखरेलले बताए । विराटनगर : मोरङको उर्लाबारी नगरपालिका३ केर्खाली चोकबाट लागूऔषध खैरो हेरोइन (ब्राउन सुगर)सहित ३ जना सोमबार राति पक्राउ परेका छन् । विश्वास धिमालको घरमा लागूऔषधको कारोबार भइरहेको सूचनाका आधारमा खटिएको प्रहरी टोलीले धिमालसहित २२ वर्षीय आलोक धिमाल र भक्तपुर घर भएका २८ वर्षीय उपेन्द्र खड्कालाई पक्राउ गरेको हो । मोरङ प्रहरी प्रमुख एसपी दीपक पोखरेलका अनुसार तीनै जनालाई राति ११:३० बजेतिर पक्राउ गरिएको हो । पक्राउ परेकाहरुको साथबाट २१ ग्राम खैरो हेरोइन बरामद भएको एसपी पोखरेलले बताए । पक्राउ परेकाहरुलाई इलाका प्रहरी कार्यालय उर्लाबारीको हिरासतमा राखेर थप अनुसन्धान अघि बढाइएको उनको भनाइ छ । पक्राउ परेकाहरु लागूऔषधका प्रयोगकर्ता र कारोबारी रहेको प्रहरीको प्रारम्भिक अनुसन्धानबाट खुलेको छ ।
लागुऔषधसहित तीन जना पक्राउ,"जिल्ला प्रहरी कार्यालय महोत्तरीले दिएको जानकारी अनुसार प्रहरीले उनीहरुको शरिर, झोला चेकजाँच गर्दा ५७८ थान लागुऔषध बरामद गरिएको हो। महोत्तरी : महोत्तरी प्रहरीले १ भारतीय नागरिकसहित तीन जनालाई प्रतिबन्धित लागुऔषधसहित पक्राउ गरेका छन्। सोमबार महोत्तरी प्रहरीले चेकजाँच गर्दा वलवा नगरपालिका३ वनौटाका २३ वर्षीय मोहित महतो नुनिया र भारत विहार राज्य जिल्ला सितामढी ग्राम बनौलका २६ वर्षीय राहुल साह रहेका छन्। महोत्तरीको औरही नगरपालिका७ का रामबाबु यादव साइकल चोरी गरेको आरोपमा प्रहरीले नियन्त्रणमा लिई खानतलासी गर्दा उनीहरुलाई लागुऔषधसहित नियन्त्रणमा लिएको हो। जिल्ला प्रहरी कार्यालय महोत्तरीले दिएको जानकारी अनुसार प्रहरीले उनीहरुको शरिर, झोला चेकजाँच गर्दा ५७८ थान लागुऔषध बरामद गरिएको हो। मोहित महत्तो बोकेको झोला भित्रबाट नाईट्रोभेट टयाब्लेट ३८ पतामा गरी ५ सय ७० पिस र राहुल साहले लगाएको जिन्सको पाइन्टको खल्तीबाट नाईट्रोभेट टयाब्लेट १ पतामा ८ पिस ट्याब्लेट बरामद गरिएको हो। पक्राउ परेको दुवै जना उपर थप अनुसन्धान भइरहेको जिल्ला प्रहरी कार्यालय महोत्तरीका डीएसपी दिलीप गिरीले बताए। यता, प्रहरीले सम्सी गाउँपालिका४ स्थित पासवान टोल जाने भित्री सडकखण्डबाट दाङ जिल्ला घोराई नगरपालिकाका १९ वर्षीय प्रवीण नेपालीलाई नियन्त्रणमा लिएको छ। गैडाभेटपुर महोत्तरीबाट खटिएको प्रहरी गस्ती टोलीले भारतबाट नेपालतर्फ पैदल आउँदै गरेको नेपालीलाई चेकजाँच गर्दा ५९६ पिस लागुऔषध पदार्थ बरामद गरिएको हो। नेपालीले बोकेको सेतो रातो भएको कपडाको झोलाबाट नोर्फिन १०० एम्पुल, फेनार्गन १९५ एम्पुल, सिरिन्ज २ पिस, डाईजेपाम २०२ एम्पुल र नाम खुल्न नसेकको ९९ एम्पुल लागुऔषध पदार्थ गरिएको जिल्ला प्रहरी कार्यालय महोत्तरीले जनाएको छ। प्रहरी नियन्त्रणमा रहेको तीनै जना उपर थप अनुसन्धान भइरहेको जिल्ला प्रहरी कार्यालय महोत्तरीले जनाएको छ।"
जो हातले भित्तेपात्रो कोर्थे,"दैलेख : दायाँतर्फ दैलेखको बडलम्जीस्थित ऐतिहासिक कलात्मक पञ्चदेवल। बायाँतर्फ दैलेखकै पञ्चकोसी तीर्थस्थलमध्येको श्रीस्थान मन्दिरभित्र सदिऔंदेखि बलिरहेको ज्वाला। चन्द्र र सूर्य अंकित हिमाल, अनि नेपालको झन्डा। सुन्दर अक्षरले शिरमा लेखिएको छ, नेपाल भ्रमण वर्ष १९९८ लाई सफल पारौं। त्यसकै तलपट्टी नववर्ष २०५५ सालको सुखद् उपलक्ष्यमा हार्दिक मंगलमय शुभकामना। झट्ट हेर्दा वर्षौं पुरानो देखिने यो पाना हातले कोरेको भित्तेपात्रो हो। जसलाई दैलेखका अमरबहादुर सुनारले कोरेका हुन्। यो भित्तेपात्रो २०५५ सालको हो। एउटै पेजमा बनाइएको पात्रोमा नेपाली र अंग्रेजी महिना, गते र बार छुट्याइएको छ। पात्रोको पुछारमा वर्षभरिको सार्वजनिक बिदाहरू लेखिएका छन्। त्यसबेला दैलेखको तत्कालीन जिविस, प्रहरी, प्रशासन, अदालत, त्रिभुवन माविलगायतका सरकारी कार्यालयमा पुग्ने यो हस्तलिखित पात्रोको पुछारमा यस कार्यालयको विशेष कार्यक्रम भनेर खाली छोडिएको छ। जहाँ सरकारी कार्यालयले वर्षभरिका विशेष कार्यक्रम समावेश गर्थे। वर्ष फेरिएपछि सरकारी मात्रै होइन, कैयौं व्यक्तिहरूको घरमा पनि उनै सुनारले तयार पारेको पात्रो फेरिन्थ्यो। झन्डै तीन दशकदेखि पत्रकारिता र मानवअधिकारको क्षेत्रमा सक्रिय रहेका सुनारले २०४६ सालदेखि नै हातले कारेर पात्रो बनाउन सुरु गरेका थिए। उनले २०४६ देखि २०५६ सालसम्म हातले कोरेर पात्रो निर्माण गरे। बाँस काटेर बनाएको कलम मसिमा चोपेर लेखिन्थ्यो, भित्तोपात्रो बन्थ्यो। बाँसको कलम बनाएर लेख्दा अक्षर पनि राम्रो हुन्थ्यो। म ०४६ मा ९ कक्षामा पढ्दै थिएँ, ध्रुवनारायण चौधरी कृषि विकास कार्यालयको तत्कालीन प्रमुख हुनुहुन्थ्यो, उहाँको क्वाटर र मेरो डेरासँगै थियो, उहाँले हातले ड्रोइङ गरेर बनाएको क्यालेन्डर देखेँ, त्यसपछि मैले पनि बनाउनु सुरु गरेको हुँ। मेरो अक्षर पनि उहाँले मन पराउनुभयो, सुनार भन्छन्, मेरो अक्षर आकर्षक लागेर पनि होला, नयाँ वर्ष, दशैंजस्ता चार्डपर्वको शुभकामना लेखेर पठाउनु परे खाममा लेख्न मलाई लगाउनुहुन्थ्यो। त्यसबेला भित्तेपात्रोहरू अहिलेजस्तो सहजै पाइँदैनथ्यो। वन कार्यालयले वन समितिहरूलाई भित्तेपात्रो पठाउँथ्यो। जिल्लाका केही अगुवाहरू, गाउँका प्रधानपञ्चहरूसँग मात्रै पात्रो हुन्थ्यो। पात्रो बनाउनलाई फागुनमै पञ्चांग पात्रो ल्याउनुपथ्र्यो, त्यसकै आधारमा हातले भित्तेपात्रो कार्थे, उनी सम्झन्छ्, अहिले सरकारले बीचबीचमा निर्णय गरेर बिदा दिन्छ, अव्यवस्थित छ। त्यतिबेला त्यसो हुँदैनथ्यो, वर्षभरिको सार्वजनिक बिदा पहिले नै तय हुन्थ्यो। सुनारले बनाएको पात्रोमा शनिबार र सार्वजनिक बिदा छुट्याउन रातो मसी प्रयोग हुन्थ्यो। कोही कसैलाई आवश्यक पर्छ भनेर अंग्रेजी तारेखलाई सानो अक्षरले लेख्थे उनी। मैले तयार गरेको पात्रोमा कुनै पनि त्रुटि हुन्थेन्, सरकारी तथ्यांक पनि मिल्थ्यो, शुद्धता र आधिकारिकताकै कारण सबैले मैले बनाएको भित्तेपात्रोको मन पराउँथे, अपनत्व लिन्थे, उनी भन्छन्। एउटै ड्रइङसिटमा बनाएको क्यालेन्डर सबै कार्यालय र व्यक्तिहरूले वर्षभरि राख्थे। उनले हातले ड्रोइङ गरेर बनाएको पात्रोमा शुद्धाशुद्धीमा त्रिभुवन माविका तत्कालीन प्रधानाध्यापक खगेन्द्र मल्लले सहयोग गर्थे। त्यो बेला जिल्लाका मुख्यमुख्य कार्यालय र केही व्यक्तिहरूलाई पात्रो उपलब्ध गराउँथे, उनी। रेडियो नेपालको केन्द्रीय प्रशारणमा पनि पात्रो पठाउँथे। राम्रो अक्षर र भित्तेपात्रो बनाउने कलाकै कारण जिल्लाका सरकारी कार्यालयहरूले उनलाई नै सांगठनिक चार्ट बनाउन बोलाउँथे। सरकारी कार्यालयको सांगठनिक संरचना लेख्नुपर्दा कार्यालयहरूले बोलाउँथे, धेरथोर पैसा पनि दिन्थे, मलाई पढाइमा पनि सहयोग पुग्थ्यो, उनी भन्छन्। २०४७ मा एसएलसी दिएका सुनारले केही समय भारतमा काम गरेँ। २०४७ मा एसएलसी दिएर भारत गएँ, त्यहाँ ६ महिना काम गरेर फर्किए, एसएलसी उत्तीर्ण भएपछि रोजगारी खोजेँ तर अबसर पाइन्, उनले भने। त्यसैबेला सुनारले दृष्टि, बुधबार पत्रिकालाई समाचार लेख्न थाले। २०५१ को मध्यावधी सरकारपछि सुनारले राससको जिल्ला संवाददाता भएर काम गर्ने अवसर पाएँ। त्यसबेला सुनारले रासस र स्वर्गीय पत्रकार डेकेन्द्रराज थापा रेडियो नेपालमा काम गर्ने अवसर पाएका थिए। नियुक्तको हिसाबले २०५२ देखि औपचारिक रूपमा पत्रकारितामा संलग्न भएको सुनारको भनाइ छ। क्यालेन्डर (भित्तेपात्रो) बाटै पत्रकारितामा प्रवेश गराएको उनी बताउँछन्। राससमा आबद्ध भएको दोस्रो वर्ष देशभरकै उत्कृष्ठ संवाददाताको रूपमा पुरस्कृत भएका सुनार भन्छन्, त्यो बेला अहिले जस्तो इमेल इन्टरनेट थिएन, आवाबाट समाचार पठाउनुपथ्र्यो, मासिक तीनदेखि चार हजारसम्म तलब पाइन्थ्यो। दैलेख जिल्लामा व्यक्तिगत रूपमा निजी कम्प्युटर चलाउने व्यक्ति उनै सुनार हुन्। हुन त् २०५५ मा दैलेखमा एबीसी कम्प्युटर इन्स्टिच्युट सुरु भयो। सुनारले २०५६ मा कम्प्युटरसम्बन्धी सैद्धान्तिक ज्ञान त्यहीँबाट सिके। २०५७ मा सुनार आफैंले कम्प्युटर खरिद गरे। कम्प्युटर चलाउन थालेपछि हातले ड्रोइङ गरेर पात्रो बनाउनै छुटेको उनी बताउँछन्। अहिले मसँग रहेको नमुना पात्रो २०५५ सालको हो, उनले भने, त्यसबेला तत्कालीन सरकारले १९९८ लाई नेपाल भ्रमण वर्षको रूपमा मनाउने प्रश्ताव गरेको थियो। २०५६ मा हातले कारेको भित्तेपात्रो अन्तिम बनेको उनको भनाइ छ। कम्प्युटर चलाउन थालेपछि सिर्जनशीलता हराएको महसुस हुन्छ, सुनार भन्छन्। २०२७ चैत २४ गते हालको नारायण नगरपालिका ११ विन्ध्यवासिनीमा जन्मिएका सुनारले पत्रकारिता विषयमा एमए गरेका छन्।"
"जहाज आउँदैन, विमानस्थललाई बजेट","दिनहुँ ब्यस्त हुने विमानस्थल अहिले सुनसान छ। जाजरकोट : कुनै समय जहाजको टिकट लिन स्थानीय प्रशासनको सिफारिस चाहिने रुकुम पश्चिमको चौरजहारी विमानस्थलमा झन्डै एक दशकदेखि जहाज उडान अवतरण भएको छैन। २०७० सालदेखि जहाज नआउँदा यो विमानस्थल बन्द जस्तै छ। तर, विभिन्न शीर्षकमा बजेट खन्याउन भने छाडिएको छैन। चौरजहारी विमानस्थल सञ्चालनमा नआउँदा यहाँका सर्वसाधारणहरूले सास्ती पाउने गरेका छन्। जहाज नआउने त्यही विमानस्थल सुधारका लागि भन्दै चालू आर्थिक वर्षमा केही रकम विनियोजन गरिएको छ। २०२८ सालमा सञ्चालनमा आएको यो विमानस्थलबाट जहाजको टिकट लिन जिल्ला प्रशासन कार्यालय रुकुम र जिल्ला प्रशासन कार्यालय जाजरकोटको सिफारिस चाहिन्थ्यो। सर्वसाधारणले टिकट पाउन निकै सास्ती हुन्थ्यो। दैनिक नियमित रूपमा चौरजहारीनेपालगञ्ज उडान हुने र हप्तामा दुई दिन चौरजहारीकाठमाडौं उडान हुने गथ्र्यो। दिनहुँ ब्यस्त हुने विमानस्थल अहिले सुनसान छ। विमानस्थल सञ्चालनमा नआउँदा बिरामी र अशक्तलाई निकै समस्या परेको स्थानीय खिमप्रसाद जैसीले बताए। २०२८ सालदेखि सञ्चालनमा आएको यो विमानस्थल २०७० सालको फागुनबाट सञ्चालनमा छैन। रुकुम, सल्यान र जाजरकोट जिल्लालाई लक्षित गरी चौरजहारीमा विमानस्थल बनाइएको थियो। २०७० फागुनदेखि २०७२ भदौसम्म धावनमार्ग कालोपत्र गरिएको थियो। ५ करोड ५९ लाख ४९ हजार रुपैयाँको लागतमा विमानस्थलको धावनमार्ग कालोपत्र गरिएको थियो। विमानस्थलको स्तरोन्नति भएसँगै जहाज आउन छोडेको स्थानीयको भनाइ छ। पछिल्लो पटक यो विमानस्थल बन्द जस्तै छ। विमानस्थल र टावर कुनैमा कर्मचारी, प्रहरी छैनन्। नेपाल वायुसेवा निगमको टुइनेटर जहाज आउने गर्थे। अहिले कुनै पनि जहाज आउँदैनन्। जहाज नआउँदा सिकिस्त बिरामीलाई समस्या पर्ने गरेको स्थानीय प्रेमप्रकाश केसीले बताए। स्तरोन्नतिका लागि थप बजेट तत्कालीन अर्थमन्त्री जनार्दन शर्माले गृहजिल्ला रुकुम पश्चिमको यही चौरजहारी विमानस्थल स्तरोन्नतिका लागि भन्दै आर्थिक वर्ष २०७९८० को वार्षिक बजेटमा केही रकम विनियोजन गरेका छन्। सरकारले विमानस्थल स्तरोन्नति गर्ने बजेट छुट्याइएपछि फेरि जहाज आउँछ कि भनेर स्थानीयवासी खुसी भएका छन्। देशका विभिन्न विमानस्थलको स्तरोन्नति तथा निर्माण गर्न भन्दै तत्कालीन अर्थमन्त्री शर्माले १२ अर्ब २४ करोड बजेट विनियोजन गरेका थिए। यसै बजेटबाट चौरजहारी विमानस्थलको पनि स्तरोन्नति हुने भएपछि स्थानीय खुसी भएका थिए। रुकुमपश्चिमको मुसीकोटमा सल्ले विमानस्थल पनि छ। स्तरोन्नति हुने खबरसँगै खुसी भएका स्थानीय जहाज आउँछआउँदैन भन्ने चिन्तामा छन्। भएकै एयरपोर्ट चलिरहेको छैन। जहाज आउँदैन स्थानीय सीता गोसाईंले भनिन् ।"
काठमाडौंका मेयर बालेनविरुद्धको रिटमा आज सुनुवाइ हुने,"काठमाडौं : मुलुकको प्रमुख प्रशासनिक केन्द्र सिंहदरवार र राष्ट्रपति कार्यालय शीतल निवासको फोहोर नउठाएको भन्दै काठमाडौं महानगरपालिकाका मेयर बालेन साहविरुद्ध सर्वोच्च अदालतमा रिट दर्ता भएको छ। प्रधानमन्त्री तथा मन्त्रिपरिषद् कार्यालय र काठमाडौं महानगरपालिकाका मेयर बालेन्द्र शाह (बालेन)लाई विपक्षी बनाएर अधिवक्ता पदम श्रेष्ठले सोमबार रिट दायर गरेका हुन्। आफ्नो क्षेत्रभित्र फोहोर संकलन गर्ने दायित्व काठमाडौं महानगरपालिकाको भएकाले कानुनविपरीत फोहोर संकलन नगरेकाले तत्काल संकलन गरी ल्यान्डफिल्ड साइडमा लैजान र नियमित फोहोर संकलन र बिसर्जन गर्न रिटमा माग गरिएको छ। निवेदनमा भनिएको छ, नेपालको संविधानको धारा ३० बमोजिम प्रत्येक नागरिक स्वच्छ र स्वस्थ्य वातावरणमा बाँच्न पाउने हक हुनेछ भन्ने संविधानमा भएको मौलिक हकको उपयोगबाट वञ्चित हुने भएकाले उक्त विषय सार्वजनिक सरोकारको विषयसमेत भएको हुँदा नेपालको संविधानको धारा ३०, ४, फोहोरमैला व्यवस्थापन ऐन, २०६८ को दफा ३, ४, वातावरण संरक्षण ऐन २०७६ को दफा १५ बमोजिम निवेदन माग गरेको छु। काठमाडौं महानगरपालिकाको कार्यालय स्थानीय निकाय भएकाले नेपालको संविधानको धारा ३० मा प्रत्येक व्यक्ति स्वच्छ र स्वस्थ्य वातावरणमा बाँच्न पाउने हक भएको, फोहोरमैला व्यवस्थापन ऐन, २०६८ को दफा ३ र ४ बमोजिम स्वच्छ वातावरण कायम गर्न निवेदनमा माग गरिएको छ। काठमाडौंको सिंहदरबार भित्रको क्षेत्र, राष्ट्रपतिको कार्यालय शीतल निवास, प्रधानमन्त्रीको आवास रहेको क्षेत्रभित्र फोहोर संकलन नगर्ने भन्दै साहले अभिव्यक्ति दिएका थिए। उनको अभिव्यक्ति आएकै दिनदेखि सिंहदरबार परिसर, राष्ट्रपति भवन र सभामुख भवनको फोहोर उठेको छैन। सो क्षेत्र सार्वजनिक स्थल र विभिन्न महत्वपूर्ण कार्यालयहरू भएकाले देशभरिको सामान्य जनताहरू दिनहुँ हजारौंको संख्यामा आवतजावत गर्नुको साथै उक्त स्थानमा कार्यरत कर्मचारीसमेत करिब दुई हजार हजार जनाको संख्यामा रहेको र सो क्षेत्रभित्र होटलसमेत रहेकाले कुहिने र नकुहिने फोहोर नियमित संकलन गर्नुपर्ने निवेदनमा उल्लेख छ। अधिवक्ता श्रेष्ठ भन्छन्, मेयरको माग राम्रो होला, प्रभाव पनि परेको होला तर स्थानीय सरकार र संघिय सरकार विचको विवादमा सर्वसाधारणको अधिकार बञ्चित हुनुहुन्न। फोहोर संकलन नगर्ने मेयरको व्यक्तिगत निर्णयले नागरिक स्वच्छ वातावरणमा बाच्न पाँउने हक बञ्चित गरिनुहुन्न। फोहोरमैला व्यवस्थापन ऐन, २०६८ को प्रस्तावनामा फोहोरमैलाबाट जनस्वास्थ्य तथा वातावरणमा पर्न सक्ने प्रतिकूल प्रभावलाई कम गरी स्वच्छ तथा स्वस्थ वातावरण कायम गर्नका लागि फोहोरमैला व्यवस्थापन अत्यन्त आवश्यक जरुरी सेवा रहेको भन्ने उल्लेख छ। ऐको दफा ३ मा फोहोरमैलाको प्रबन्ध गर्ने जिम्मेवारी स्थानीय तहको हुनेछ, ऐनको दफा ४ मा फोहरमैला ब्यवस्थापन गर्ने गराउने दायित्व स्थानीय तहको हुनेछ भन्ने उल्लेख छ। फोहोरमैला नउठ्दा उक्त क्षेत्र प्रदूषित भएको अधिवक्ता श्रेष्ठको दाबी छ। उक्त क्षेत्रको फोहोरमैला संकलन नगर्ने महानगरको कुनै लिखित निर्णय भएको भए उक्त निर्णय उत्प्रेषणको आदेशले बदर गर्नुपर्ने र उक्त क्षेत्रको फोहोर निर्वाध रूपले नियमित संकलन गर्नको लागि परमादेश जारी गर्नसमेत निवेदकको माग छ। रिट निवेदनउपर कारबाही अगाडि बढाउनका लागि सर्वोच्च अदालतले यही वैशाख ५ गते तारेख राखेको छ।"
मुलुकभर एकै दिन ११३४ ठाउँमा डढेलो,"जलवायु परिवर्तनका कारण तापक्रममा वृद्धिसँगै नेपालमा सिजनभन्दा पहिला नै आगलागी हुन थालेको अध्ययनले देखाएको छ। काठमाडौं : मुलुकभर सोमबार १ हजार १ सय ३४ ठाउँमा आगलागी भएको छ। आइतबार ६ सय १२ ठाउँमा यस्ता घटना भएकामा सोमबार दोब्बर पुगेको हो। यस्तै अवस्था लगातार तीन दिनसम्म रहे संकटकाल लगाउनुपर्ने हुन सक्ने जानकार बताउँछन्। यसअघि आगलागीका यति धेरै घटना भएको तथ्यांक नरहेको राष्ट्रिय विपद् जोखिम न्यूनीकरण तथा व्यवस्थापन प्राधिकरणका उपसचिव सुन्दर शर्माले बताए। सबैभन्दा धेरै ८ देखि ९ सय डढेलोका घटना मात्रै रेकर्डमा थियो। यो डरलाग्दो अवस्था हो। नेपालमा यति धेरै ठाउँमा कहिल्यै आगलागी भएको थिएन, उपसचिव शर्माले भने, भोलिसम्म पानी नपरे साँच्चै यसले विकराल रूप लिन सक्छ। संकटकाल नै लगाउनुपर्ने अवस्था आउन सक्छ। उनका अनुसार पिक सिजन अगावै आगलागी भएको हो। वैशाख १२ मा मात्रै पिक सिजन सुरु हुन्छ। पिक सिजन सरेर अगाडि आएको भए आगलागीका घटना छिट्टै घटेर जान सक्ने शर्माको भनाइ छ। भने, तर अझै बढ्दै गए संकटकाल लगाउनुपर्ने हुन्छ। यस्तै अवस्था तीन दिन रहे साँच्चै केही गर्नै पर्छ। प्राधिकरणका कार्यकारी प्रमुख अनिल पोखरेलका अनुसार वैशाख १२ लाई पिक सिजन मानिन्छ। सामान्यतः वैशाख दोस्रो साता आगलागीको सिजन सुरु हुन्छ। तर, चार साता पहिलादेखि नै हुन थालेको छ। जलवायु परिवर्तनका कारण तापक्रममा वृद्धिसँगै नेपालमा सिजनभन्दा पहिला नै आगलागी हुन थालेको एम्प्लिफाइड ड्राउट ट्रेन्ड इन नेपाल इन्क्रिज द पोटेन्सियल फर हिमालयन वाइल्ड फायर नामक अध्ययनले देखाएको छ। डढेलोको घटना पहिलाभन्दा दशांै गुणा बढ्नेसमेत औंल्याइएको छ। त्रिविको जल तथा मौसम विज्ञान केन्द्रीय विभागका सहप्राध्यापक डा विनोद पोखरेलले ताइवान, जर्मनी र अमेरिकी विश्वविद्यालयका अनुसन्धानकर्तासँग मिलेर गरेको अध्ययनले सन् २०२१ को डढेलोलाई सन् २००२ पछिको डरलाग्दो भनेको छ। प्राधिकरणको तथ्यांकअनुसार उक्त वर्ष ६ हजार ५ सय ३७ घटना भएका थिए। अध्ययनका अनुसार पनि जलवायु परिवर्तन र मानवीय क्रियाकलापका कारण हरित गृह ग्यासको उत्सर्जन, औसतभन्दा कम वर्षा हुँदा तापक्रम सामान्यभन्दा तातो हुन्छ। त्यसको असर विनाशकारी डढेलोका रूपमा देखिएको हो। अहिलेसम्मको रेकर्ड हेर्दा सन् २००९, २०१६ र २०२१ डरलाग्दा डढेलो लागेका छन्। उक्त वर्षहरूमा औसतभन्दा कम वर्षा भएको जल तथा मौसम विज्ञान विभागको तथ्यांकले प्रष्ट्याउँछ। के गरिरहेछ प्राधिकरण ? प्राधिकरणले मुख्य गरी तीन काम गरिरहेको कार्यकारी प्रमुख पोखरेलले बताए। वन डढेलो नियन्त्रणलाई चाहिने उपकरण गत वर्ष नै खरिद गरिएको उनको भनाइ छ। उनका अनुसार करिब ७ करोड लागतका उपकरण खरिद गरी उच्च जोखिमका जिल्लामा पठाइएको छ। दमकल जान नसक्ने ठाउँमा १० देखि १२ लाखसम्म मूल्य पर्ने पानी तान्ने पम्प (स्थानीय नदी नाला, पोखरीमा प्रयोग गर्न सकिने खाल) पठाइएको उनले बताए। सुरक्षाकर्मी, जिल्ला प्रशासन कार्यालय, वन उपभोक्ता समूह या जो कसैले पनि ती उपकरण प्रयोग गर्न सक्ने पोखरेलको भनाइ छ। उनका अनुसार डढेलो नियन्त्रण गर्न प्राधिकरणले विभिन्न कोर्ष डिजाइन गरेर तालिम दिँदै आएको छ। स्थानीय स्वयंसेवी, वन उपभोक्तालाई एक प्रकारको, आर्मी, प्रहरी र दमकल चालकलाई अर्को तरिकाको तालिम दिइन्छ। जिल्ला प्रशासन कार्यालय, वन तथा सिडियो कार्यालयका मान्छेलाई फरक खालको तालिमको व्यवस्थासमेत हुँदै आएको पोखरेलले बताए। कस्तो उपकरण प्रयोग गर्ने, जोखिमलाई कसरी हेर्ने, इलर्निङसमेत गर्न सकिने तालिम दिएको उनले सुनाए। विदेशमा आकाशबाट केमिकल पाउडर प्रयोग गर्ने, एयरलगायत विभिन्न प्रविधिको प्रयोग गरे पनि नेपालमा स्रोतसाधनको कमी भएको उनले जनाए। यस्ता उपकरणको प्रयोग, पूर्वसूचना प्रणाली कसरी प्रयोजनमा ल्याउन सकिन्छ भनेर त्यसबारे रणनीति बनाएर कार्ययोजना बनाउने काम अघि बढाइएको उनको भनाइ छ। अहिलेसम्मका अनुभव खोज्ने प्रयाससमेत भएको उनले बताए। हालसम्म डढेलोबाट कति क्षति भयो भन्ने विवरण लिन नसकिएको उनले जनाए। म्याग्दीमा ७० हेक्टर जलेको रेकर्ड भए पनि अन्य ठाउँको रेकर्ड नभएको उनले बताए। स्रोतसाधनको कमी भूउपग्रह नक्साबाट कहाँ आगो बलेका छन् भन्ने तस्बिर (रातो थोप्लो) को जानकारी मिले पनि त्यसको विस्तृतमा सूचना आउने प्रणालीको विकास नभएको पोखरेलले बताए। त्यो आगो कति फैलने संभावना छ ? सुक्खा कति ? हावाको बहाव कता जान्छ ? लगायत विषयमा विस्तृतमा जानकारी हुनुपर्छ, उनले भने, हावाको दिशा, हावाको गति कतातिर जान्छ, कुन दिशातिर हावा बहन्छ। स्पष्ट हुनुपर्छ अन्यथा पूर्वसूचना प्रणालीले काम गर्दैन। वैशाख दोस्रो साता आगलागी हुन्छ भन्ने थाहा भए पनि पूर्वसूचना प्रणाली अहिलेसम्म नबनेको उनले जनाए। भने, पूर्वसूचना प्रणालीका लागि लगानी चाहियो तालिम हुनुपर्यो, भरपर्दो हुनुपर्यो। यी कामहरू गर्ने सुरुवात भए पनि बजेट छैन। उपसचिव शर्माले डढेलोले कति हानीनोक्सानी हुन्छ भन्ने कुरा हालसम्म निक्र्योल नभएको बताए। प्रदूषण बढाउने मात्रै नभएर डढेलोले आकलन गर्न नसकिने खालको हानीनोक्सानी गर्दै आएको उनको भनाइ छ। वन विनाश, जैविक विविधता नाश, कार्बन उत्सर्जन जस्ता विषयमा आर्थिक क्षति कति भन्ने आकलन हुन नसकेको उनले बताए। डढेलोको आर्थिक मूल्यांकन कसरी गर्ने भन्ने विधि नै नेपालमा छैन, उनले भने, जैविक विविधतामा कति क्षति भयो, वायु प्रदूषणको आर्थिक मूल्यांकन कसरी गर्ने एकदमै गाह्रो छ। डढेलोको अचम्मै नोक्सानी छ। उनका अनुसार डढेलोले जलवायु परिवर्तनमा योगदान गर्छ। डढेलो आफैंमा फेरि जलवायु परिवर्तनका कारण बढेको छ। त्यसैले डढेलो नियन्त्रणमा सबैको हातेमालो जरुरी छ। स्थानीय निकायहरू अगाडि आउनुपर्ने उनको भनाइ छ। तर, सरकारले यस आर्थिक वर्षमा बजेट कटाएर ५० लाख मात्रै दिएकोमा उनले गुनासो गरे। क्षमता अभिवृद्धिका कार्यक्रम जोडदिनुपर्ने भए पनि अर्थ मन्त्रालयले डढेलोलाई प्राथमिकतामा नराखेको उनले बताए। यस क्षेत्रमा संरचनागत सुधार, लगानी आवश्यक रहेको उनको भनाइ छ। मौसम पूर्वानुमान महाशाखाका अनुसार मंगलबार, बुधबारसम्मको पूर्वानुमानअनुसार दिउँसो पहाडी भूभागमा आंशिक बदली हुने तथा गण्डकी, कर्णाली, सुदूरपश्चिम, बागमती र कोसी प्रदेशका केही ठाउँमा क्षणिक वर्षा हुनसक्ने आकलन छ। शर्माका अनुसार डढेलो भन्नाले जंगल मा झाँडीमा लाग्ने आगो र आगलागी भन्नाले घरबस्तीमा लाग्ने आगो भन्ने बुझिन्छ। सन् २०११ देखि २०२२ सम्ममा ३६ हजार २ सय ५३ वटा डढेलोको घटना भएको थियो। संयुक्त राष्ट्र पर्यावरण कार्यक्रम (यूएनईपी) को रिपोर्टअनुसार डढेलो संसारभरि बारम्बार र तीव्र रूपमा बढ्दै जाने देखिएको छ। सन् २०३० सम्ममा १२ प्रतिशत र सन् २०५० सम्ममा ३० प्रतिशत हुँदै यस शताब्दीको अन्त्यतिर ५० प्रतिशत बढ्ने आकलन छ। जलवायु परिवर्तन, जमिनको प्रयोगमा आएको परिवर्तनका कारण यस्ता घटना बढ्ने पनि उल्लेख छ। अनियन्त्रित डढेलो मानिस, जैविक विविधता, पारिस्थितिक प्रणालीका लागि विनाशकारी बन्न सक्छ। साथै हरितग्रीह ग्यासको उत्सर्जन बढाउने हुँदा तापक्रम वृद्धि हुनेछ। विकासोन्मुख देशहरूले जलवायुको जोखिम बुभ्न अत्यावश्यक रहेको र समाधानका लागि काम गर्न आवश्यक रहेको सुझाएको छ।"
