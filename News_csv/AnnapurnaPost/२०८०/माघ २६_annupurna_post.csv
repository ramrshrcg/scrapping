शीर्षक,विवरण
पाँचौं सरस्वती कप फुटबल प्रतियोगिता सुरु,धनकुटा : जिल्लाको साँगुरीगढी गाउँपालिका३ कुसेटारमा पाँचौं सरस्वती कप फुटबल प्रतियोगिता सुरु भएको छ। सरस्वती मेलाको अवसर पारेर साँगुरीगढी गाउँपालिकाको सहयोगमा तथा ड्रिम ब्वाइज फुटबल क्लबको आयोजनामा प्रतियोगिता सुरु भएको हो। उद्घाटन खेलमा आयोजक रातोले विन्दिया फुटबल क्लबलाई ७१ गोलअन्तरले पराजित गरेको छ। त्यस्तै दोस्रो खेलमा सिवाइसी फुटबल क्लबलाई २१ गोलअन्तरले पराजित गर्दै याङ्लीखाम फुटबल क्लबले पनि विजयी बन्यो। प्रतियोगिताको पुरुष तर्फ १६ टिमको र महिला तर्फ ८ टिमको सहभागिता रहेको छ। पुरुषतर्फको विजेताले नगद ५५ हजार ५ सय ५५ र उपविजेता टिमले ३५ हजार ५ सय ५५ रुपैयाँ प्राप्त गर्नेछन्। त्यस्तै महिलातर्फको विजेताले नगद १५ हजार र उपविजेता टिमले १० हजार रुपैयाँसहित ट्रफी प्राप्त गर्ने आयोजक ड्रिम व्वाइज क्लबका अध्यक्ष नविन माझीले बताए। आगामी फागुन २ गते सम्म सञ्चालन हुने प्रतियोगिताको उद्घाटन साँगुरीगढी गाउँपालिका अध्यक्ष जितेन्द्र राईले गरेका थिए।
टोयोटाको नयाँ हाइब्रिड गाडी यारिस क्रस सार्वजनिक,"काठमाडौं : नेपालका लागि टोयोटा गाडीको आधिकारिक वितरक युनाइटेड ट्रेडर्स सिन्डिकेट प्रालिले शुक्रबार हाइब्रिड मोडल यारिस क्रस हाइब्रिड इलेक्ट्रिक नेपालमा सार्वजनिक गरेको छ। यो नयाँ यारिस क्रसको लम्बाई ४३१० एमएम, चौडाई १७७० एमएम र उचाई १६१५ एमएम छ। यसमा २६२० एमएम लामो ह्वीलवेस र १८ इन्च को टायर पाउन सकिन्छ। टोयोटाले नयाँ यारिस क्रसमा अटोमेटिक हाइबीम सहितको हेडलाइट, एलइडी डीआरएल, एलइडी फग लाइट र कनेक्टेड एलइडी टेललाइट दिइएको छ। पहिलो पटक कम्पनीले यो मोडलमा मल्टी कलर एम्बियन्ट लाइट पनि दिएको छ। हाइब्रिड पावरट्रेन भएकाले यसमा इलेक्ट्रीक मोटर र ४३ एम्पीयर आवरको ब्याट्री प्याक पाउन सकिन्छ। रिजेनेरेटीभ ब्रेकिङ सिस्टम रहेको गाडीमा ईसीभीटी गियरबक्स पाउन सकिने कम्पनीले जनाएको छ। यसको डिस्प्लेसमेन्ट १५०० सीसी, चार सिलिण्डर ड्यूल भीभीटीआई इन्जिन रहेको छ र ग्राउन्ड क्लियारेन्स भने २१० मिमी रहेको छ। यसको ब्याट्री प्रकार लिथियमआयोन हो भने यो मोडलमा प्यानोरेमिक ग्लास रूफ, १०१ इन्चको इन्फोटेन्मेन्ट सिस्टम, ७ इन्चको मल्टी इन्फर्मेशन डिस्प्ले, ६ स्पीकर, र प्यानोरेमिक ३६० डिग्री क्यामेरा साथै, इलेक्ट्रीक पार्किङ ब्रेक, अटो होल्ड पनि पाइने छ। यो मोडलमा ८ वे पावर इलेक्ट्रिक ड्राइभर सिट, वायरलेस मोवाइल चार्जर, एपल कारप्ले, अन्द्रोइड अटो र किक सेन्सर सहितको पावर टेलगेट पाउन सकिन्छ। सुरक्षाका लागि यो एसयूभीमा ६ एयरव्याग, भेहिकल स्टेबिलीटी कन्ट्रोल, एन्टीलक ब्रेकिङ सिस्टम, इमरजिनसि स्टप सिग्नल, हिल स्टार्ट असिस्ट कन्ट्रोल, रिभर्स क्यामेरा, फ्रन्ट र रियर दुबै साइडमा पार्किङ सेन्सर, जस्ता आधुनिक फिचर रहेको छ। यसको आधिकारिक मूल्य नेपाली बजारमा मूल्य १ करोड २२ लाख रहेको छ।"
नुवाकोटको विभिन्न स्थानीय तहमा सार्वजनिक बिदा,"नुवाकोट : तामाङ समुदायको विशेष पर्व सोनाम ल्होसारका अवसरमा नुवाकोटका विभिन्न स्थानीय तहले सार्वजनिक बिदा दिएका छन्। नुवाकोटको दुप्चेश्वर, पञ्चकन्या, म्यागङ, ककनी र तादी गाउँपालिकाले सार्वजनिक बिदा दिएका हुन्। दुप्चेश्वरले तीन दिन सार्वजनिक बिदा दिएको छ। दुप्चेश्वरले यही माघ २६, २७ र २८ गते स्थानीय बिदा दिएको हो। पञ्चकन्या र म्यागङले माघ २६ र २७, ककनीले माघ २६ र तादीले माघ २८ गते सार्वजनिक बिदा दिएको छ।"
तनहुँमा एक महिनामा अफ्रिकन स्वाइन फिभरबाट ३० बंगुर मरे,"तनहुँ : अफ्रिकन स्वाइन फिभरको संक्रमणबाट जिल्लामा एक महिना नबित्दै ३० वटा बंगुर मरेका छन्। यसै महिनाको १ गतेदेखि हालसम्म उक्त संख्यामा बंगुर मरेकामा व्यास नगरपालिकामा सबैभन्दा बढी छन्। उक्त नगरपालिकामा १९, म्याग्देमा आठ, भीमादमा दुई र ऋषिङ गाउँपालिकामा एक वटा बंगुर मरेका हुन्। उक्त संक्रमणका कारण बंगुर मर्न थालेपछि यहाँका व्यावसायिक किसान चिन्तित भएका छन्। जिल्लाका दस पालिकामध्ये चार पालिकमा अफ्रिकन स्वाइन फिभरको संक्रमण फैलिएको भेटेरिनरी तथा पशुविज्ञ केन्द्रका पशु प्राविधिक रुद्रसिं ठकुरीले जानकारी दिए। महामारीको रूपमा रहेको यस रोगको उपचार नहुने भएकाले उच्च जैविक सुरक्षा अपनाउन किसानलाई आग्रह गरिएको उनको भनाइ थियो । बाह्य मानिसलाई फार्ममा जान नदिन र बंगुर तथा सुङ्गुर ओसारपसार कार्य नगर्न सुझाब दिइएको छ, प्राविधिक ठकुरीले भने, सुँगुर तथा बंगुरबाट सुंगुर तथा बंगुरमै यो रोग सजिलै सर्छ तर मानिसमा सर्दैन। संस्था दर्ता गरी व्यावसायिक रूपले काम गर्दै आएका किसानलाई महामारीले सताएपछि पीडित किसानलाई पुनःस्थापना कार्यक्रमअन्तर्गत प्रतिबंगुर चार हजार रुपैयाँका दरले सहयोग गरिने सो कार्यालयले जनाएको छ। केन्द्रका पशु चिकित्सक र प्राविधिक टोलीले अहिले जिल्लाका बंगुर फार्ममा पुगेर अनुसन्धान थालेको छ। पीडित किसानका फार्ममा पुगेर सतर्कता अपनाउन आग्रह गरिएको कार्यालय प्रमुख डा राजेशकुमार चौधरीले बताए।"
"अध्यागमनले सुरू गर्यो ईभिसा, स्वचालित प्रणाली र अनलाइन भुक्तानी","काठमाडौं : अध्यागमन विभागले आजदेखि ईभिसा, कार्यालय स्वचालन प्रणाली र अनलाइन भुक्तानीको शुभारम्भ गरेको छ। आज विभागको कालिकास्थानस्थित कार्यालयमा उपप्रधानमन्त्री एवं गृहमन्त्री नारायणकाजी श्रेष्ठले सो सेवाको शुभारम्भ गरे। विभागका महानिर्देशक रुद्रसिंह तामाङले फागुन १ गतेदेखि विहान बिहान ८ बजेदेखि बेलुकी ८ बजेसम्म सेवा सुरु हुने बताए। 'हालः विहान १० बजेदेखि ५ बजेसम्म कार्यालय सञ्चालन हुने गरेकोमा फागुन १ गतेदेखि विहान ८ बजेदेखि साँझ ८ बजेसम्म र ईभिसा सुरु भएपछि बिहान ७ बजेदेखि बेलुकी ९ बजेसम्म सिफ्ट प्रणालीमा हरेक दिन कार्यालय सञ्चालन हुनेछ,' उनले भने। 'ईभिसा लागू गर्ने पूर्वअभ्यासका लागि इलेक्ट्रोनिक ट्राभल अथोराईजेसन (इटीए) लागू गरिएको विभागले जानकारी दिएको छ। यसमार्फत् संसारको कुनै पनि ठाउँबाट विदेशी नागरिकले अनलाइनमार्फत् भिसा आवदेन गर्नसक्ने र अनलाइनमार्फत् नै भिसा शुल्क बुझाउन सक्नेछन्। विभागले सबै प्रकार सेवा शुल्क तथा जरिवानाहरू नेपालका मोबाइल बैंकिङ र वालेट सेवा प्रदायकमार्फत् भुक्तानी गर्न सकिने जनाएको छ। सेवाग्राहीले अनलाइनमार्फत् दिएको आवेदनको अवस्था तथा भुक्तानीको विवरण ट्रयाक गरी हेर्न सकिने छ। विभागले सोबारे जानकारी इमेल तथा एसएमएसमार्फत दिने र डिजिटल साक्षरता कम भएका सेवाग्राहीका लागि कर्मचारीमार्फत् सहजीकरण गर्ने व्यवस्था मिलाएको छ। विभागका महानिर्देशक तामाङले समग्र अध्यागमन प्रशासनलाई पारदर्शी, उत्तरदायी, मितव्ययी बनाउनका लागि सरल, सहज र छिटो छरितो सेवा प्रवाह गर्न पूर्णरूपमा अनलाइनमार्फत स्वचालित सेवा प्रणाली प्रारम्भ गरिएको जानकारी दिए। उनले यसै महिनादेखि डिजिटल हस्ताक्षर पनि प्रयोगमा ल्याइने बताए। विभागले नयाँ वेवसाइट आजैदेखि सुरु गरेको छ । महानिर्देशक तामाङले सबै अध्यागमन कार्यालयलाई स्वचालित प्रणालीको सञ्जालमा जोडिएको बताए। 'यस विभागबाट प्रदान हुने सबै प्रकारका सेवा अनलाइनमार्फत् स्वचालितरूपमा सञ्चालन भइरहेकाले नयाँ भिसा प्राप्त गर्न, भिसाको म्याद थप गर्न, पदयात्रा अनुमति प्राप्त गर्न सेवाग्राही भौतिकरूपमा कार्यालयमा उपस्थित हुनुपर्ने, आवेदन दिन र भुक्तानी गर्न लाइन बस्नुपर्ने अवस्थाको अन्त्य भएको छ,' उनले भने। विभागले नाता र विवाहका आधारमा गैर पर्यटक भिसा लिने सेवाग्राही बाहेक अन्य सेवाग्राही विभाग आउन नपर्ने व्यवस्था गरेको हो। 'अब सबै प्रक्रिया अनलाइनमार्फत नै हुनेछ भने सेवाग्राही भिसा स्टिकर टाँस्न मात्र विभाग वा नेपालको जुनसुकै अध्यागमन कार्यालयमा जान सक्छन्,' उनले भने। विभागको अनलाइन प्रणालीलाई राहदानी विभाग, उद्योग विभाग, कन्सुलर सेवा विभाग, भन्सार विभाग, ईन्टरपोल, वैदेशिक रोजगार विभाग, शिक्षा, विज्ञान तथा प्रविधि मन्त्रालय र भुक्तानीका लागि महालेखा नियन्त्रक कार्यालय तथा अन्य विभिन्न निकायका अनलाइन प्रणालीसँग अन्तरआवद्धता गरिएको छ। विभागले राष्ट्रिय परिचयपत्र तथा पञ्जीकरण विभागसँग समेत अन्तरआवद्धताका लागि तयारी गरिरहेको जनाएको छ। विदेशी नागरिकहरुले विभागबाट लिने सेवाको सेवा शुल्कको भुक्तानीका लागि अन्तर्राष्ट्रिय भुक्तानी प्रदायकमार्फत विभागको प्रणालीलाई जोड्न महालेखा नियन्त्रक कार्यालयसँग समन्वय भइरहेको समेत जानकारी दिइएको छ। भिजिट भिसामा जाने नागरिकले स्वघोषणा फारम अनलाइनमार्फत् भर्न सक्ने व्यवस्था मिलाइएको छ। आगामी फागुन १ गतेदेखि विदेशी नागरिकले निषेधित क्षेत्रमा पदयात्रा गर्नुपर्दा लिनुपर्ने पदयात्रा इजाजतपत्रलाई अटो ट्रेकिङ एजेन्सी प्रणालीमा लैजाने र आवेदकले नेपाली बैंकिङ प्रणालीमार्फत् भुक्तानी गरेपश्चात अध्यागमन विभागको प्रणालीबाट विद्युतीय हस्ताक्षरित इजाजत जारी हुने व्यवस्था गरिएको छ। सो इजाजतपत्र सम्बन्धित एजेन्सीले आफैंले प्रिन्ट गर्न सक्नेछन्।"
माथिल्लो ठूलोखोला ए जलविद्युत्को ४० प्रतिशत काम सकियो,"म्याग्दी : म्याग्दीको रघुगंगा गाउँपालिकामा निर्माणाधीन माथिल्लो ठूलोखोला ए जलविद्युत् आयोजनाको ४० प्रतिशत निर्माण सकिएको छ। ठूलोखोला हाइड्रोपावर लिमिटेडले वडा नम्बर ७ चिमखोला र ८ कुइनेमंगलेको सीमा क्षेत्रमा निर्माण गर्न लागेको २२ दशमलव ५ मेगावाट क्षमताको उक्त आयोजनाले निर्माणलाई तीव्रता दिएको हो। गत वर्षको चैतदेखि पूर्वाधार निर्माण सुरु गरेको यस आयोजनाले पाइपलाइन र बाँधतर्फको कामलाई तीव्रता दिएको आयोजना प्रमुख लोकबहादुर नायकले जानकारी दिए। उनका अनुसार सुरुङरहित यस आयोजनामा कूल दुई हजार आठ सय मिटर पाइपलाइन निर्माण हुनेछन्। हेडरेष्ट, सर्जट्यांक र पेनस्टक सबैतर्फ पाइपलाइन जडान गर्छौं। अहिलेसम्म एक हजार दुई सय मिटर पाइपलाइन जडानको काम सकिएको छ, प्रमुख नायकले भने,पाइप ढुवानीसँगै जडानको कामले तीव्रता पाएको छ। आयोजनाको पूर्वाधारतर्फको ठेक्का देव ऊर्जा कन्ट्रक्सन प्रालिले लिएको छ। सुँगुरथलामाथि रघुगंगा नदीमा बनाउने बाँधबाट पाइपलाइन हुँदै ल्याउने पानीलाई सेतिनी भ्यालीको फेदीमा रहने विद्युत्गृहमा खसालेर उत्पादन हुने विद्युत्लाई दानामा निर्माण भएको सवस्टेशनमा जोडेर राष्ट्रिय प्रसारणमा जोडिनेछ। अहिले प्रसारण लाइन निर्माणका लागि टावर बनाउने काम अघि बढेको आयोजनाले जनाएको छ। आयोजनाले आगामी २०८२ वैशाखभित्रमा विद्युत् उत्पादन गर्ने लक्ष्य राखेको छ। दैनिक रुपमा दुई सय ५० जना मजदुर परिचालन गरेको काम भइरहेको आयोजना प्रमुख नायकले जानकारी दिए। उनका अनुसार बाँधतर्फ ड्याम, अण्डर सुलुस, बालुवा थिग्राउने पोखरीलगायतका पूर्वाधारको काम धमाधम भइरहेको छ। विद्युत्गृहको जग्गा व्यवस्थापन गरेर कटिङ र जग्गा संरक्षणको लागि पूर्वाधार निर्माण भइरहेको छ। सेतिनी भ्यालीमा कर्मचारी र मजदुरको लागि आवास गृहलगायतका पूर्वाधार र सडकको पहुँचमार्ग निर्माण गरी आयोजनाको पूर्वाधार निर्माण सुरु गरेको आयोजनाले १० महिनामै ४० प्रतिशत भौतिक प्रगति हासिल गरेको जनाइएको छ। कूल तीन अर्ब रुपैयाँ लागत अनुमान गरिएको उक्त आयोजनामा प्रवर्द्धकको तर्फबाट ३० प्रतिशत लगानी हुनेछ भने बाँकी ७० प्रतिशत लगानी सिटिजन बैंकको नेतृत्वमा कृषि विकास बैंक र माछापुच्छ्रे बैंक लिमिटेडले लगानी गर्ने वित्तीय सम्झौता भएको छ। आयोजनाको इलेक्टोमेकालिकतर्फको ठेक्का भने भारतीय बिएफएल कम्पनीले लिएको छ। हिमाली भूगोलको चिसो मौसम, हिमपात र वर्षा तथा चिमखोलाको मलाङ पहिरोको अवरोधलगायतका समस्याका बीच आयोजनाले निर्माणलाई निर्धारित समयमै सम्पन्न गराउने गरी जनशक्ति, मेसिन, उपकरण परिचालन तथा व्यवस्थापन गरिरहेको आयोजना प्रमुख नायकले जानकारी दिए। रासस"
नेपाल प्रहरीका १६ एसएसपीको सरुवा,"काठमाडौं : नेपाल प्रहरीका १६ प्रहरी वरिष्ठ उपरीक्षक (एसएसपी)को सरुवा भएको छ। गृह मन्त्रालयले त्रिभुवन अन्तर्राष्ट्रिय विमानस्थलका एसएसपी दीप शम्शेर जबरासहित १६ जनालाई सरुवा गरेको हो। उनलाई राष्ट्रिय प्रहरी प्रशिक्षण प्रतिष्ठानमा काज सरुवा गरेको हो। त्यस्तै अरुण पौडेल, ईश्वर कार्की, ओम बहादुरा राना, कृष्णबहादुर पल्ली मगर, कृष्णहरि शर्मा पोखरेल, गणेश चन्द, गोपाल चन्द्र भट्टराई, जीवनकुमार श्रेष्ठ, प्रविण पोखरेल, मुकुन्द मरासिनी, रमेशकुमार बस्नेत, राजेन्द्र प्रसाद भट्ट, शेखर खनाल, सिद्धिबिक्रम शाह र सुशील सिंह राठौरलाई सरुवा गरेको हो।"
सामाजिक उत्तरदायित्व बढाउन मिडियालाई सुझाव,"काठमाडौं : सञ्चार विज्ञहरूले युट्युबसहित सामाजिक सञ्जालले पहुँचसँगै सामाजिक उत्तरदायित्व बढाउनेतर्फ ध्यान केन्द्रित गर्नुपर्ने बताएका छन्। प्रेस काउन्सिल नेपालले सामजिक सञ्चालले पत्रकारितामा पारेको प्रभावका विषयमा शुक्रबार आयोजना गरेको सम्पादक सम्वादका सहभागीले पेसालाई मर्यादित, विश्वसनीय र दिगो बनाउनका लागि सामाजिक उत्तरदायित्वलाई केन्द्रविन्दु बनाउनुपर्ने सुझाव दिए। सहभागी सम्पादकहरूले सूचना प्रविधिमा आएको परिवर्तनसँगै युट्युबसहित सामाजिक सञ्जालको सञ्चारमाध्यममा देखिएका प्रभाव र चुनौतीलाई सम्बोधन गर्नुपर्ने धारणा राखे। 'भ्युर्स बढाउनमात्र दौडिएर भएन, देश र समाजप्रतिको उत्तरदायित्व के हो भन्ने पत्रकारले बिर्सनुभएन। सामाजिक सञ्जाल प्रयोगकर्ताले समेत यी कुरा बुझ्नुपर्ने भएको छ,' नेपाल पत्रकार महासंघका पूर्वअध्यक्ष किशोर नेपालले भने। पछिल्लो समय समाचारमा नभइ नहुने तत्वको अभाव देखिएको भन्दै मूलधारका सञ्चारमाध्यमले समेत अधुरो समाचार दिने गरेको उनको भनाइ छ। उनले भएका कानुनको समेत कार्यान्वयन नहुँदा सामाजिक सञ्जाल, नयाँ सञ्चारमाध्यम र पत्रपत्रिकामा संकट देखिएको बताए। पछिल्लो समय सरकार सामाजिक सञ्जाल र सञ्चारमाध्यमलाई नियन्त्रण गर्ने दिशातर्फ उन्मुख देखिएको उनले बताए। 'एउटा मान्छेलाई पछि लाग्ने र खेदिरहने प्रवृत्ति हुँदा अहिले मिडिया मिडियम भएको तर म्यासेज हुन नसकेकोतर्फ गम्भीर भई सोच्नुपर्छ,' उनले भने। प्रेस काउन्सिल नेपालका अध्यक्ष बालकृष्ण बस्नेतले युट्युब प्लेटफर्ममार्फत् चलेका मिडियालाई अन्य सञ्चारमाध्यमसरह अनुगमन र निगरानी भइरहेको र त्यसलाई कसरी प्रभावकारी बनाउने भनी सम्पादक संवादबाट सुझाव अपेक्षा गरेको बताएका थिए। पछिल्लो समय काउन्सिलले केही युट्युब च्यानललाई अनुगमन गर्दैआएको भन्दै उनले विद्यमान कानुनमा रहेको पत्रपत्रिका शब्दको सट्टा सञ्चारमाध्यम भन्ने शब्द संशोधन गरेमा सबै सञ्चारमाध्यमलाई अनुगमन र निगरानी गर्ने कानुनी अड्चन हट्ने बताए। नेपाल पत्रकार महासंघका अध्यक्ष विपुल पोखरेलले मुलधारका सञ्चारमाध्यममा सामाजिक सञ्जालले समाचार सामग्री, विज्ञापन, पाठकलगायतका विषयमा प्रभाव पारेको बताए। उनले युट्युबलगायतका सामाजिक सञ्जालका समाचार सामग्रीमा अनुगमन, नियन्त्रण र सम्पादन नहुँदा समाजमा नकारात्मक असर पर्नेगरेको बताए। त्यस्तै डिजिटल मिडिया सोसाइटीका अध्यक्षसमेत रहेका बाह्रखरी मिडियाका प्रधानसम्पादक प्रतिक प्रधानले कुनै पनि घटनामा सामाजिक सञ्जालमार्फत् कमेन्ट गर्दा विचार गर्नुपर्ने बताए। विज्ञापनदाताले सामाजिक सञ्जालमार्फत् सिधै विज्ञापन दिँदा अहिले व्यवसायिक पत्रकारिता मर्न लागेको उनको भनाइ छ। 'पत्रकारिता हामीलाई मात्र चाहिने होइन, सबैलाई चाहिने हो भने सबै गम्भीर हुनुपर्छ। सरकारले पनि सोच्नुपर्छ,' उनले भने।"
एक अर्ब १९ करोडभन्दा बढी जरिवाना असुल,"काठमाडौं :चालु आर्थिक वर्षको पहिलो छ महिनामा नेपाल प्रहरीले फैसला कार्यान्वयनका क्रममा पाँच हजार तीन सय ६४ जनालाई पक्राउ गरी एक अर्ब १९ करोड रुपैयाँ जरिवाना असुल गरेको छ। केन्द्रीय प्रहरी समाचारकक्षका अनुसार चालु आर्थिक वर्षको साउनदेखि पुस मसान्तसम्ममा पाँच हजार तीन सय ६४ जना फरार प्रतिवादी पक्राउ परेका छन्। साथै उनीहरूलाई तोकिएको एक अर्ब १९ करोड ८४ लाख ४९ हजार तीन सय ६१ रुपैयाँ जरिवाना असुल उपर गरिएको छ। उक्त रकम अघिल्लो आर्थिक वर्षको सोही अवधिमा भन्दा करिब तीन सय १३ प्रतिशतले बढी हो। सो अवधिमा केन्द्रीय अनुसन्धान व्यूरो महाराजगञ्जबाट ५४ जना, काठमाडौं उपत्यकाबाट ६ सय १३ जना, कोशी प्रदेशबाट आठ सय २५ जना, मधेश प्रदेशबाट एक हजार ७ सय ९७ जना, बागमती प्रदेशबाट पाँच सय २२ जना, गण्डकी प्रदेशबाट चार सय ४७ जना, लुम्बिनी प्रदेशबाट नौ सय १६ जना, कर्णाली प्रदेशबाट ८३ जना र सुदूरपश्चिम प्रदेशबाट १ सय ७ जना पक्राउ परेका हुन्। अघिल्लो आर्थिक वर्षको सोही अवधिमा तीन हजार एक ५० जना पक्राउ परेका थिए। कर्तव्य ज्यान, लागुऔषध, जबरजस्ती करणी, बैंकिङ कसूर, ठगीलगायत विभिन्न मुद्दामा फैसला ठहर भई फरार रहेका प्रतिवादी पक्राउ गर्ने सन्दर्भमा नेपाल प्रहरीले विशेष अभियान नै सञ्चालन गरी फैसला कार्यान्वयनलाई तीव्र गतिमा अघि बढाएको अपराध अनुसन्धान विभागका प्रहरी नायब महानिरीक्षक जनक भट्टराईले बताए। रासस"
लुम्बिनी प्रादेशिक अस्पतालमा बाल सघन उपचार कक्ष सुरु,"बुटवल : लुम्बिनी प्रादेशिक अस्पताल बुटवलमा बालबालिकाहरूको उपचारलाई लक्षित गर्दै बाल सघन उपचार कक्ष (पीएसआइसीयू)को सुरुवात गरिएको छ। जटिल प्रकृतिका बालबालिकाहरूको उपचार सामान्य बिरामीहरूसँगै गर्न नपरोस् भन्नका लागि सघ कक्षको स्थापना गरिएको मेडिकल सुपरिटेन्डेन्ट डाक्टर सुदर्शन थापाले जानकारी दिए। कम तौल, श्वासप्रश्वास (दम) र विभिन्न संक्रमणको सिकार भएका बालबालिकाहरूको यहाँ राखेर उपचार हुने उनले बताए। सघन कक्ष सञ्चालन भएपछि बालमृत्युदरलाई कमी ल्याउने विश्वास गरिएको अस्पतालले जनाएको छ। हाल ६ वटा शय्यामार्फत सघन कक्ष स्थापना गरिएको थापाले जानकारी गराए। यहाँ २८ दिनदेखि १४ वर्ष उमेर समूहका बालबालिकाहरूको उपचार हुने समेत उनले बताए। प्रादेशिक अस्पतालमा दैनिक सयौँको संख्यामा बालबालिकाहरू उपचारका लागि आउने गर्छन्। अस्पताल परिसरभित्रै बर्थिङ सेन्टरमा शय्याको क्षमता समेत बढाइएको थापाले बताए। सघन कक्षको लुम्बिनी प्रदेशका स्वास्थ्य मन्त्री राजु खनालले उद्घाटन र अवलोकन गरेका हुन्।"
एनसेलद्वारा मधेस र गण्डकी प्रदेशमा फोरजी सेवा थप सुधार,"काठमाडौं : आफ्नो फोरजी सेवाको गुणस्तर अझै सुधार गर्ने कामलाई तीव्रता दिँदै एनसेलले मधेस र गण्डकी प्रदेशका विभिन्न जिल्लाका स्थानीय स्तर र क्षेत्रमा फोरजी नेटवर्क सुधार गरेको छ। यससँगै यी क्षेत्रका ३० भन्दा बढी स्थानका ग्राहकहरूले अब फोरजीको सुदृढ नेटवर्क र मोबाइल ब्रोडब्याण्डबाट फाइदा लिन सक्छन्। आफ्नो सेवा विस्तार गर्दै आधुनिक मोबाइल ब्रोडब्यान्ड कनेक्टिभिटीमा सबैको पहुँच सुनिश्चित गर्ने आफ्नो प्रतिबद्धता बमोजिम एनसेलले यी स्थानहरूका फोरजी सेवामा थप सुधार गरेको हो। मधेस प्रदेशका दुई दर्जनभन्दा बढी स्थानमा फोरजी सेवामा सुधार गरिएको छ, जसले ग्राहकहरूलाई थप सुधारिएको मोबाइल ब्रोडब्यान्ड र कनेक्टिभिटीको पहुँचबाट फाइदा लिन सजिलो बनाएको छ। फोरजी सेवामा सुधार भएका क्षेत्रहरूमा औराही, बलवा, बटेश्वर, चन्द्रनगर, जनकपुरधाम, लोहरपट्टी, मटिहानी, मिथिला बिहारी, नहरा, नवराजपुर, पिपरालगायतका स्थानहरू रहेका छन्। त्यसैगरी ग्राहकले अब गण्डकी प्रदेशको आँबूखैरेनी, घरपझोङ, फेदीखोला, पोखरा, पुतलीबजार र ताराखोलामा पनि सुधारिएको फोरजी नेटवर्कबाट फाइदा लिन सक्छन्। देशका अन्य स्थानहरूमा पनि सेवाको अवस्था हेरि आवश्यक लगानी गर्दै विस्तारित फोरजी सेवामा थप सुधार गर्ने योजना रहेको छ। हालैमात्र एनसेलले सुदूरपश्चिम प्रदेश र लुम्बिनी प्रदेशमा विभिन्न स्थानहरूमा फोरजी सेवा सुधार गरेको थियो। सेवा विस्तार र नेटवर्क सुधारसँगै एनसेलले ग्राहकले सुलभ दरमा मोबाइल ब्रोडब्यान्डको पहुँचबाट लाभ लिन सक्ने गरी विभिन्न आकर्षक अफरहरू पनि ल्याइरहेको छ। मंगलबार, एनसेलले तीन वटा डबल मजा प्याकहरू सञ्चालनमा ल्याएको छ। यसमा ग्राहकले प्याकको भ्यालिडिटी समाप्त हुनुअघि फेरी सोही प्याक खरिद गरेमा डबल डेटा बोनस प्राप्तगरी यसको फाइदा लिन सक्छन्। एक जिम्मेवार कर्पोरेट नागरिकका रुपमा एनसेलले मधेस र गण्डकी प्रदेशमा विभिन्न व्यावसायिक सामाजिक जिम्मेवारीका आयोजनाहरू पनि कार्यान्वयन गरेको छ। जस्तै आधुनिक डिजिटल ल्याब आयोजनाले सरकारीसामुदायिक विद्यालयहरूका हजारौं विद्यार्थीहरूलाई आधुनिक सिकाइ विधिहरूमा पहुँचका साथ प्रत्यक्ष रूपमा लाभान्वित बनाएको छ भने एडप्ट ए स्कुल कार्यक्रमले विद्यालयका पूर्वाधार विकासमा योगदान गरेको छ। मधेस प्रदेशमा एनसेलले चारवटा सरकारी विद्यालयमा आधुनिक डिजिटल ल्याब स्थापना गरेको छ भने सात विद्यालयलाई कक्षाकोठा, शौचालय निर्माण, खानेपानी सुविधा र पुस्तकालय स्थापना गर्न सहयोग गरेको छ। त्यसैगरी धनुषाधाममा ३३ हेक्टर जमिनमा ५० हजारभन्दा बढी रुख रोपिएको छ भने सीमान्तकृत समुदायका महिलालाई शिक्षित बनाउन वमन एडल्ट लिटरेसी कार्यक्रम सञ्चालन गरिएको छ। त्यसैगरी गण्डकी प्रदेशमा एनसेलले पाँच वटा विद्यालयमा आधुनिक डिजिटल ल्याब स्थापना गरिएको छ भने एडप्ट ए स्कुल कार्यक्रममार्फत छ वटा विद्यालयलाई कक्षा कोठा निर्माण, खानेपानीको सुविधा, फर्निचर, शौचालय निर्माण र शैक्षिक सामग्री उपलब्ध गराइएको छ। व्यावसायिक सामाजिक जिम्मेवारीअन्तर्गत एनसेलले हालसम्म देशभर विभिन्न सामाजिक कार्यहरूमा १ अर्ब ८० करोड रुपैयाँभन्दा बढी योगदान गरिसकेको छ। आधुनिक प्रविधि र नेटवर्कमार्फत विश्वस्तरीय सेवा र ग्राहक अनुभव प्रदान गर्ने आफ्नो प्रतिबद्धता बमोजिम, एनसेलले ग्राहकहरूलाई उच्च गतिको मोबाइल ब्रोडब्यान्डमा पहुँच सुनिश्चित गर्दै जेठ १८, २०७४ मा काठमाडौं उपत्यकाबाट फोरजी सेवा सुरु गरेको थियो र हाल यो सेवा ७७ वटै जिल्लामा विस्तार गरि सकेको छ र कुल जनसंख्याको ९२०९ प्रतिशत जनतामाझ यो सेवा पुगेको छ। नेपाल दूरसञ्चार प्राधिकरणले सार्वजनिक गरेको तथ्यांक अनुसार एनसेलको फोरजी सेवा प्रयोग गर्ने ग्राहकहरूको सङ्ख्या असोजसम्ममा ६८ लाख ८५ हजार रहेको छ र भिजिटर लोकेसन रजिस्टर (भीएलआर) तथ्यांकका आधारमा एनसेलको बजार हिस्सा ५४०६ प्रतिशत रहेको छ। सेवामा विस्तार साथै कम्पनीले विभिन्न जिल्लाका टावरमा फोरजी क्षमताको स्तरोन्नति पनि गर्दै आएको छ।"
"नेपाल, नेदरल्यान्ड्स र नामिबियाबीच टी२० सिरिज पनि हुने","काठमाडौं : नेपाल, नेदरल्यान्ड्स र नामिबियाबीच टी२० सिरिज पनि हुने भएको छ। नेपाल क्रिकेट संघले फागुन १५ गतेदेखि त्रीदेशीय टी२० सिरिजको तालिका सार्वजनिक गरेको छ। त्रीदेशीय सिरिजको पहिलो खेल नेपाल र नामिबियाबीच हुनेछ। त्यसको भोलिपल्ट माघ १६ गते नेपाल र नेदरल्यान्ड्स, १७ गते नामिबिया र नेदरल्यान्ड्स, १८ गते नेपाल र नामिबिया, १९ गते नेपाल र नेदरल्यान्ड्स र २० गते नामिबिया र नेदरल्यान्ड्सबीच खेल हुनेछ। त्यसअघि नेपाल, नेदरल्यान्ड्स र नामिबियाबीच आइसीसी लिग २ को खेल हुनेछ। उक्त प्रतियोगिता एक दिवसीय फर्म्याटमा हुनेछ।"
माल्टा पठाइदिने भन्दै लाखौं रकम ठगी गर्ने पक्राउ,"काठमाडौं : वैदेशिक रोजगारीका लागि माल्टा पठाइदिने भन्दै रकम ठगी गर्ने एकजना पक्राउ परेका छन्। पक्राउ पर्नेमा वीरगन्ज महानगरपालिका वडा नम्बर १४ घर भइ हाल काठमाडौंको शान्तिनगर बस्दै आएका २५ वर्षीय धिरज पटेल रहेको प्रहरीले जनाएको छ। विवेक यादवलाई वैदेशिक रोजगारीका लागि माल्टा पठाइदिने,त्यसका लागि ११ लाख रुपैयाँ लाग्ने र त्यहाँ पुगेपछि प्रतिष्ठित कम्पनीमा काम लगाइदिने भन्दै ५ लाख रुपैयाँ लिइ फरार भएपछि प्रहरीमा उजुरी परेको थियो। सोही उजुरीका आधारमा खोजतलासका क्रममा पटेललाई बबरमहलबाट नियन्त्रणमा लिएको उपत्यका अपराध अनुसन्धान कार्यालयका प्रहरी उपरीक्षक रविन्द्र रेग्मीले जानकारी दिए। उनलाई थप कारवाही र अनुसन्धानका लागि वैदेशिक रोजगार विभाग पठाइएको छ।"
राष्ट्रपति पौडेलद्वारा क्यानडा र पोर्चुगलका लागि आवासीय राजदूत नियुक्त,काठमाडौं : राष्ट्रपति रामचन्द्र पौडेलले क्यानडा र पोर्चुगलका लागि आवासीय राजदूत नियुक्त गरेका छन्। राष्ट्रपति पौडेलले मन्त्रिपरिषद्को सिफारिसमा भरतराज पौडेललाई क्यानडा र शनिल नेपाललाई गणतन्त्र पोर्चुगल लागि राजदूत नियुक्त गरेका हुन्। नेपालको संविधानको धारा २८२ को उपधारा (१) बमोजिम राष्ट्रपति पौडेलले उनीहरूलाई राजदूतमा नियुक्त गरेको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्।
"चिराइतो मूल्य बढ्दो, उत्पादन घट्दै","ताप्लेजुङ : पछिल्लो समयमा चिराइतोको बजार मूल्य क्रमिक रुपमा बढ्दै गएको छ। तर उत्पादन भने घट्दै गएको छ। कोभिडको समयमा नाका बन्दको समय चिराइतो निकासी हुन सकेन। किसानले लगाएको चिराइतोको मूल्य समेत पाउन मुस्किल भएपछि किसानले खेती गर्न छोडेका थिए। तर अहिले बजार मूल्य बढ्दै गएको छ, तर उत्पादन भने विगतको तुलनामा घट्दै गएको छ। फक्ताङलुङ गाउँपालिका४ सुङसाबुका अमर लिम्बूले विगतमा ३५ मनसम्म चिराइतो उत्पादन गर्थे। उनले चिराइतो भरियामार्फत ढुवानी गरेर बिक्रीका लागि ओलाङचुङगोलासम्म पुर्याउँथे। ओलाङचुङगोला नजिकै रहेको टिप्ताला नाका हुँदै चिराइतो चीनमा निर्यात हुन्थ्यो। तेह्रथुम, पाँचथर, इलाम र ताप्लेजुङमा उत्पादन हुने चिराइतो ओलाङचुङगोला हुँदै चीनमा निर्यात हुने गरेको थियो। तर कोभिड१९ का कारणले टिप्ताला नाका बन्द भएसँगै अहिलेसम्म नाका खुलेको छैन। नाका बन्द हुँदा किसानले उत्पादन गरेको चिराइतो लामो समय बजार पाउन सकेन। किसानले उत्पादन गरेको चिराइतोको बजार नपाएसँगै धेरै किसानले चिराइतोखेती गर्न समेत छोडेर अन्य पेसा अँगाल्न पुगेका छन्। उनले विगत ३५ मन चिराइतो बिक्री गर्थे, तर गत वर्ष सात मन मात्र बिक्री गरे। उनले प्रति मन रु ३६ हजारमा गाउँमा नै व्यापारी आएर खरिद गरेको किसान लिम्बूले बताए। उनले भने, अहिले गाउँमा चिराइतो खेती छोडी सक्यो। लामो समय बजार मूल्य बढ्न नसकेको कारणले चिराइतो खेती गर्न छोडेर केही वैदेशिक रोजगारीमा गइसकेका छन्। हामी थोरैले मात्र यसो औषधीका लागि खेती गर्दै आएका छौँ। उनका अनुसार सुङसाबु गाउँमा विगतमा एक सय मनभन्दा बढी चिराइतो उत्पादन हुन्थो। तर यस वर्ष भने ४५ मनको हाराहारीमा चिराइतो उत्पादान भएको छ। ताप्लेजुङको फक्ताङलुङ गाउँपालिका७ का चिराइतो खरिद बिक्री गर्दै आएको चिराइतो व्यापारी टाँसी शेर्पाले यस वर्ष ५० मन चिराइतो संकलन गरेर झापाको विर्तामोडमा लगेर बिक्री गरे। उनका अनुसार अहिले ताप्लेजुङमा प्रतिमन ४५ हजार रुपैयाँमा खरिद बिक्री हुँदै आएको छ। गाउँमा उत्पादित चिराइतो बजारसम्म लैजान डिभिजन वन कार्यालयमा प्रतिकिलो १५ रुपैयाँ राजस्व बुझाउनुपर्छ। चालु आर्थिक वर्षमा ताप्लेजुङबाट पाँच हजार आठ सय २० केजी चिराइतो निकासी भएको डिभिजन वन कार्यालय ताप्लेजुङले जनाएको छ। वन कार्यालयको तथ्यांकअनुसार ताप्लेजुङमा आव २०७७०७८ मा १६ हजार तीन सय केजी चिराइतो संकलन भएको थियो। नेपालमा कूल उत्पादनको ९० प्रतिशत चिराइतो विदेश निर्यात हुन्छ। यसमध्ये ८० प्रतिशत भारतमा मात्र निर्यात हुने बताइएको छ। बाँकी २० प्रतिशत चीन, स्विडेन, हल्यान्ड, मलेसिया, सिंगापुर, जर्मनी, इटाली, फ्रान्स, स्विजरल्यान्ड, श्रीलंका, बंगलादेश, पाकिस्तान, अमेरिकालगायत देशमा निर्यात हुने वनस्पति विभागले जनाएको छ। रासस"
फागुन १ गतेदेखि गोपीकृष्ण सिनेमा हल बन्द हुने,"काठमाडौं : चाबहिलमा रहेको गोपीकृष्ण सिनेमा हल बन्द हुने भएको छ। आर्थिक संकटका कारण हल बन्द गरिएको गोपीकृष्ण मुभिज प्रालिले जनाएको छ। प्रालिले शुक्रबार एक विज्ञप्ति जारी गर्दै फागुन १ गतेदेखि हल बन्द हुने जानकारी गराएको हो। २०५२ सालदेखि सञ्चालनमा आएको हल आर्थिक संकटका कारण हल बन्द गर्नुपर्ने स्थिति आएको प्रबन्ध निर्देशक निरक पौडेलले जानकारी दिए। 'कोरोनाको संक्रमण कालदेखि नै चलचित्र क्षेत्रमा आएको व्यवसायिक मन्दीका कारण यस प्रालिले व्यहोर्नु परेको ठूलो आर्थिक घाटा तथा राज्यको विद्यमान कर प्रणालीले गर्दा चलचित्र निर्माण,प्रर्दशन तथा वितरणमा देशको अग्रणी स्थानमा रही विगत पाँच दशकदेखि सक्रिय रहेको यस व्यवसायलाई बन्द गर्नुको पीडा ब्यक्त गर्न सकिन्न नै ,'विज्ञप्तिमा भनिएको छ। कम्पनीले आजसम्म हल सञ्चालनमा सबैबाट प्राप्त सहयोग,सद्भाव तथा आत्मीयताका लागि धन्यवाद व्यक्त गरेको छ।"
लैंगिक हिंसा न्युनीकरणका लागि दम्पती कार्यक्रम,उदयपुर : लैगिंक हिंसा न्युनीकरणका उदयपुरको त्रियुगा नगरपालिकाले दम्पती कार्यक्रम सञ्चालनमा ल्याएको छ। दैनिकजसो हिंसाको घटना बढ्न थालेपछि न्युनीकरणमा सघाउ पुर्याउन नगरपालिकाले महिला तथा बालबालिका शाखामार्फत लैंगिक रुपान्तरणका लागि दम्पती कार्यक्रम सञ्चालनमा ल्याएको हो। लैगिंक समानता कायम गर्ने उद्देश्यले नगरपालिकाले पहिलो पटक नयाँ कार्यक्रमको सुरुवात गरेको शाखा प्रमुख निरु कार्कीले बताइन्। हिंसा न्युनीकरण सम्बन्धी सचेतनामुलक कार्यक्रम गर्दा महिलालाई मात्र बोलाउने र त्यस विषयमा पुरुष अनविज्ञ रहँदा महिलाहरू थप प्रताडित हुनु परेकाले दुवैलाई भेला पारेर कार्यक्रम गरिएको उनले बताइन्। दम्पती बीचको झैझगडालाई सामान्य रुपमा लिँदा अन्ततः उनीहरू आत्महत्या र सम्बन्ध विच्छेदको बाटो रोज्नु बाध्य भएकाले सम्बन्धलाई मजवुद बनाउन प्रयास गरिएको उनको भनाइ छ।
छाडा चौपाया व्यवस्थापन नहुँदा नगरवासीलाई सास्ती,"बुटवल : बुटवलका चोकचोकमा छाडा चौपायाका कारण बुटवलवासीले सास्ती खेपिरहेका छन्। महिनौदेखि बजारभरीका छाडा चौपायाले पैदलयात्रीदेखि व्यवसायीलाई सास्ती दिने गरेको छ। चौपायाकै कारण दिनहुँजसो सडक दुर्घटना हुने गरेको ट्राफिक प्रहरी बताउँछन्। छाडा चौपायाको व्यवस्थापन गर्ने प्रमुख दायित्व बुटवल उपमहानगरपालिकाको हो, बुटवल उद्योग वाणिज्य संघका अध्यक्ष हरिप्रसाद अर्यालले भने,पटक पटक उपमहानगरको ध्यानाकर्षण पनि गराएका छौँ। तर, व्यवस्थापन भएको छैन। यसले व्यवसायीको सुरक्षासँगै सडकको सौन्दर्यता र बजार अस्तव्यस्त बनाएको उनले बताए। छाडा चौपाया हेरेर नगरपालिका रमिते बनिरहेको समेत व्यवसायीको आरोप छ। व्यवस्थापनमा उपमहानगरपालिकाले छिट्टै अगुवाइ गर्न र त्यसमा साथ दिन सबै उद्योगी, व्यवसायीहरू तयार रहेको अर्यालले बताए। पूर्व पश्चिम महेन्द्र राजमार्ग अन्तर्गत बुटवलको पुष्पलाल पार्कदेखि राजमार्ग चौराह, भित्री सडकमा पर्ने मिलनचोक, देविनगर, कालिकापथ, बुद्धनगरसहित अमंरपथ, गोलपार्क, ट्राफिकचोक लगायत क्षेत्रमा छाडा चौपायाले व्यवसायीलाई सास्ती दिने गरेको छ। नगरप्रमुख खेलराज पाण्डेयले छाडा चौपाया व्यवस्थापन गर्ने बारेमा काम भइरहेको बताए। उपमहानगरपालिकाका जनप्रतिनिधि र कर्मचारीहरूले छाडा चौपाया व्यवस्थापन गर्ने विषय चुनौती बनिरहेको प्रतिक्रिया समेत दिइरहेका छन्। यसअघि नगरप्रमुख पाण्डेयले बुटवल उपमहानगरपालिका७ स्थित शिव सामुदायिक वनले गौशाला राख्नका लागि अनुमति नदिँदा छाडा चौपायाको नियन्त्रण र व्यवस्थापन गर्न समस्या भइरहेको बताएका थिए।"
शनिबार नेपाल र चिनियाँ टोलीबीच मैत्रीपूर्ण खेल,"काठमाडौं : चिनियाँ नयाँ वर्षको अवसरमा माघ २७ गते शनिबार नेपाल र चिनियाँ टोलीबीच दशरथ रंगशालमा मैत्रीपूर्ण फुटबल प्रतियोगिता हुँदैछ। चीनको चिङ्घाइ फुटबल क्लबको टोली र नेपालको यु२३ फुटबल टिमबीच मैत्रीपूर्ण फुटबल हुन लागेको हो। मैत्रीपूर्ण फुटबल प्रतियोगितालाई महत्वका साथ हेरेको र तयारी पनि राम्रो भएको दुवै टोलीका प्रशिक्षक एवं खेलाडीहरूले जनाएका छन्। खेलको पूर्वसन्ध्यामा शुक्रबार दशरथ रंगशालमा आयोजित प्रिम्याच कन्फ्रेन्समा यु२३ फुटबल टिमका कप्तान मनिष डाँगीले खेलका लागि राम्रो तयारी भएको नजिता पनि राम्रो आउने विश्वास व्यक्त गरे। सबै खेलाडीहरूको ध्यान शनिबारको खेलमा रहेको उनले बताए। त्यस्तै मुख्य प्रशिक्षक भिनचेन्जो अल्बर्टो एनेसले खेलाडीहरूले प्रशिक्षणका क्रममा राम्रो गरेकाले नतिजा पनि राम्रो आउने बताए। उनले नेपाली फुटबलको भविष्यका लागि पनि खेल महत्वपूर्ण हुने जनाए। त्यस्तै चिनियाँ युवा टोलीका प्रशिक्षक तथा खेलाडीले मैत्रीपूर्ण खेललाई निकै उत्साहका रूपमा लिएको र नतिजा राम्रो आउने बताएका थिए। चिनियाँ नयाँ वर्षको अवसरमा नेपालस्थित चिनियाँ दूतावास, राष्ट्रिय खेलकुद परिषद (राखेप) र नेपाल पर्यटन बोर्डको संयुक्त आयोजनामा मैत्रीपूर्ण फुटबल आयोजना गरिएको हो। खेलका लागि साधारण प्याराफिटतर्फ ३ सय र भिआइपी प्याराफिटतर्फ ५ सय रुपैयाँ टिकट मूल्य निर्धारण गरिएको छ। मैत्रीपूर्ण फुटबलमा चीनसँग खेल्ने नेपाली राष्ट्रिय युवा फुटबल टिमको घोषणा भइसकेको छ।"
परम्परागत बजेट प्रणाली देशको रुपान्तरणमा बाधक : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले परम्परागत बजेट प्रणाली देशको रुपान्तरणमा बाधक रहेको भन्दै राष्ट्रिय बजेट प्रणालीमा आमूल परिवर्तन आवश्यक रहेको बताएका छन्। प्रधानमन्त्री तथा मन्त्रिपरिषदको कार्यालय सिंहदरबारमा विकास तथा योजनासँग सम्बन्धित विज्ञहरूसँग आयोजित छलफल कार्यक्रममा प्रधानमन्त्रीले बजेट प्रणालीमा आमूल परिर्वतन गर्नुपर्ने औंल्याएका हुन्। हरेक वर्ष पुरानै वर्षको फोटोकपीका रुपमा नयाँ बजेट आउने परिपाटी रहेको बताउँदै प्रधानमन्त्री दाहालले यसपटक सार्वजनिक बहसको केन्द्रीकृत स्वरुपका रुपमा बजेट निर्माण गर्ने प्रक्रिया थालनी गरेको बताए। प्रधानमन्त्री दाहालले सरकारको नीति तथा कार्यक्रम र बजेट निर्माणका लागि सबै क्षेत्रसँग बहस, छलफल गर्ने र सुझावहरुलाई केन्द्रीकृत गरेर प्राथमिकताका आधारमा बजेट निर्माण गर्नेमा जोड दिए। देशमा आर्थिक संकट र गणतान्त्रिक व्यवस्थामाथि नै प्रश्न उठाउने कोसिस भइरहेको परिस्थितिमा सरकारको नेतृत्व लिएको बताउँदै प्रधानमन्त्री दाहालले संकटको निकास गर्ने जिम्मेवारी आफूमा रहेको जिकिर गरे। प्रधानमन्त्रीले भने,'म संकटको बेला प्रधानमन्त्री भएँ । देशलाई संकटबाट मुक्त गर्न मैले लगातार कोशिस गरिरहेको छु ।' प्रधानमन्त्रीले प्रदेश र स्थानीय तहलाई बलियो नबनाइकन व्यवस्था बलियो बनाउन नसकिने दावी गरे। उनले भने,'तीन तहको सरकार नै प्रभावकारी बनाउने गरी हामीले छलफल गरेका छौँ । प्रदेश र स्थानीय तहलाई बलियो नबनाइकन व्यवस्था बलियो बनाउन सकिँदैन । यसमा हामी गम्भीर छौँ । हामीले फड्को हान्न सक्नुपर्छ ।' उनले नीति, कार्यक्रम र बजेटको नीति, ढाँचा र समयतालिकामा परिमार्जन गर्ने प्रक्रियाअन्तर्गत नै छलफल आयोजना गरेको बताए। सबैको विवेकलाई केन्द्रित गरेर मात्र हामी ठीक ठाउँमा पुग्न सक्छौँ । हामीले सबै क्षेत्रमा आमूल सुधारतर्फ सोच्नैपर्छ ।' राष्ट्रिय योजना आयोगको समन्वयमा सम्पन्न सोह्रौँ योजना र आगामी वर्षको नीति तथा कार्यक्रममाथि विज्ञहरूको सुझाव लिने कार्यक्रममा विभिन्न क्षेत्रका विज्ञहरुले सरकारले निर्दिष्ट गर्नुपर्ने कार्यदिशाका बारेमा सुझाव दिएका थिए। छलफलका क्रममा विज्ञहरुले कृषि र उद्योगको योगदान खुम्चिने परिस्थितिमा सुधार ल्याउनुपर्ने,नीति र कार्यक्रमबीचको बिरोधाभाष अन्त्य गर्नुपर्ने,राष्ट्रिय गौरवको आयोजनाको लागत बढ्दै जाने परिस्थिति रोक्नुपर्ने तथा कृषिमा आत्मनिर्भरताको योजना निर्माण गर्नुपर्ने सुझाव दिएका थिए । राष्ट्रिय योजना आयोगलाई सङ्घीय योजना आयोगमा पुनर्संरचना गर्नुपर्ने सुझाव उनीहरूको थियो। विज्ञहरुले सडकहरू मान्छे मार्ने धराप बनेको बताउँदै सुरूङमार्गमा जोड दिनुपर्ने समेत बताए। यसैगरी शिक्षा, स्वास्थ्य र सूचना प्रविधिको हबका रुपमा नेपाललाई विकास गर्ने विषय समेत आगामी योजनामा समावेश हुनुपर्नेमा जोड दिएका थिए ।"
डडेलधुरामा राष्ट्रपति रनिङ शिल्ड सुरु,"डडेलधुरा : डडेलधुरामा जिल्ला स्तरीय राष्ट्रपति रनिङ शिल्ड सुरु भएको छ। शुक्रबारदेखि सुरु भएको प्रतियोगिताको प्रदेशका भौतिक पूर्वाधार मन्त्री प्रकाश देउवाले उद्घाटन गर। प्रतियोगितामा ७ वटा पालिकाका खेलाडीको सहभागिता रहेको छ। प्रतियोगितामा छात्रछात्रा भलिबल, एथ्लेटिक्स, कबड्डी, मार्सलआर्टका विभिन्न विधामा खेल हुने छ।"
'व्यवस्थामाथि धावा बोल्दा कांग्रेसले टुलुटुलु हेरेर बस्दैन',काठमाडौं : नेपाली कांग्रेसका सभापति शेरबहादुर देउवाले कांग्रेसको सम्मेलनले राष्ट्रियअन्तर्राष्ट्रियरूपमा प्रभाव पार्ने बताएका छन्। शुक्रबार काठमाडौंमा कांग्रेस काठमाडौं जिल्ला सम्मेलन उद्घाटन गर्दै सभापति देउवाले काठमाडौंमा कांग्रेसको संगठन महत्वपूर्ण रहेको भन्दै यसले राष्ट्रिय तथा अन्तर्राष्ट्रियरूपमा प्रभाव पार्ने बताए। उनले काठमाडौं देशको राजधानी भएकाले राम्रो काम गर्नुपर्ने सुझाव दिए। सभापति देउवाले निर्वाचनमा चुनाव जित्नेगरी तयारी गर्न सुझावसमेत दिएका थिए। त्यस्तै कांग्रेस महामन्त्री गगन कुमार थापाले चिनेका पात्रहरूबाटै संविधानमाथि प्रहार भइरहेको भन्दै कांग्रेसले त्यसको प्रतिकार गर्नुपर्ने बताए। संविधान मानेको जस्तो गर्ने र निर्वाचनमा पनि भाग लिने राजनीतिक दलहरूले व्यवस्थामाथि धावा बोल्दा कांग्रेसले टुलुटुलु हेरेर बस्न नमिल्ने उनको भनाइ छ। त्यस्तै कांग्रेस नेता प्रकाशमान सिंहले कांग्रेसको नेतृत्वमा आएको परिवर्तनलाई बलियो बनाएर जनतामा सकारात्मक नजिता दिन सक्नुपर्ने र यसका लागि कांग्रेसभित्रको कमीकमजोरी सुधार गर्नुपर्ने बताए। उनले कांग्रेसको नेतृत्वमा निर्माण भएको संविधानलाई कार्यान्वयन गर्नका लागि कांग्रेसले नै महत्वपूर्ण भूमिका खेल्नुपर्ने धारणा राखे।
पार्टी बैठकमा प्रधानमन्त्रीको ब्रिफिङ राजनीतिक परिस्थिति पेचिलो बन्दै गएको छ,"काठमाडौं : प्रधानमन्त्रीसमेत रहेका माओवादी केन्द्रका अध्यक्ष पुष्पकमल दाहालले देशको राजनीतिक परिस्थिति जटिल बन्दै गएको ब्रिफिङ गरेका छन्। पार्टीको स्थायी कमिटी बैठकमा उनले जटिल अवस्था सिर्जना भएको बताएका हुन्। मुख्यतः संक्रमणकालीन न्यायलाई टुंगोमा पुर्याउने विषयले अवस्था जटिल बनाएको अध्यक्ष दाहालको आशय रहेको नेताहरूले बताएका छन्। संक्रमणकालीन न्यायलाई सहमतिमै टुंगो लगाउने अडानमा प्रधानमन्त्री दाहाल छन्। यस विषयमा उनले निरन्तर सत्ता गठबन्धन र प्रमुख प्रतिपक्षी दलसँग सम्बाद गर्दै आएका छन्। यस विषयमा गठबन्धन दल सकारात्मक रहे पनि नेकपा एमाले अध्यक्ष केपी ओलीले पीडितमैत्री कानुन बनाएरमात्रै सहमति गर्ने अडान लिएका छन्। शान्ति प्रक्रियालाई टुंगोमा पुर्याउन आफूहरू तयार रहेको तर त्यसका लागि पीडितमैत्री कानुन बन्नुपर्ने जोड एमालेको छ। एमाले अडानकै कारण पनि उक्त संक्रमणकालीन न्यायसम्बन्धी विधेयकमा सोचेजस्तो उपलब्धि हासिल गर्न नसकेको बैठकमा अध्यक्ष दाहालले ब्रिफिङ गरेको स्रोतको भनाइ छ। पार्टी प्रवक्ता अग्नि सापकोटाले पनि अनेक खालका प्रवृत्तिहरू देखा पर्न थालेको बताए। सञ्चारकर्मीसँग कुरा गर्दै उनले भने, 'वर्तमान राजनीतिक परिस्थिति तरल, जटिल र पेचिलो बन्दै गएको छ। मुख्य कानुन बनाउने कुरा त छँदैछ। शान्ति प्रक्रियालाई टुंगोमा पुर्याउनुपर्छ भन्ने हो,' उनले भने। उनले सत्तापक्ष र प्रमुख प्रतिपक्षसँग टिआरसीलाई टुंग्याउन अधिकतम प्रयास भइरहेको बताए। 'शान्ति प्रक्रियालाई टुंगोमा पुर्याउन गठबन्धन र प्रमुख प्रतिपक्षी दलबीच निरन्तर सम्बाद चलिरहेको छ। सहमतिमै टीआरसी बिल पास हुनुपर्छ भन्ने अध्यक्षज्युले अडान लिनुभएको छ। त्यसको लागि अधिकतम प्रयास भइरहेको छ,' उनले भने। माओवादी स्रोतका अनुसार सर्वोच्च अदालतले जनयुद्ध दिवसमा दिइएको सार्वजनिक विदा खारेज गरिदिएको विषयमा अध्यक्ष दाहाल रुष्ट देखिएका थिए। माओवादी जनयुद्धको जोडबलमै नेपालको नयाँ संविधान आएको भन्दै उनले जनयुद्धमा लडेर शहीद भएकाहरूलाई सर्वोच्चको निर्णयले अपमान गरेको बताएका थिए। त्यस्तै बैठकमा केन्द्रीय समिति बैठक र विधान सम्मेलनका विषयमा छलफल भएको थियो। माओवादीको केन्द्रीय कमिटी भारीभरकम भएको गुनासो आएको भन्दै त्यसलाई छोट्याउने र १५१ सदस्यीय केन्द्रीय समिति बनाउने विषयमा छलफल भइरहेको प्रवक्ता सापकोटाले बताए।"
"देशको अर्थतन्त्र संकटमा छैन, उकालो लागिसक्यो : प्रधानमन्त्री","नुवाकोट : प्रधानमन्त्री पुष्पकमल दाहालले देशको अर्थतन्त्रमा सुधार आएको दाबी गरेका छन्। उनले सरकारले अर्थतन्त्रलाई लयमा लिएर हिँडिरहेको र केही समयमै सकारात्मक देखिने बताए। नुवाकोटको विदुरमा आयोजित कार्यक्रममा उनले देशको आर्थिक क्षेत्र चलायमान भइरहेको, बैंकको व्याजदर घटेको र देशको राजश्व १० प्रतिशत वृद्धि भएका कारण देशको अर्थतन्त्र संकटमा नरहेको प्रष्ट पारे। उनले देशमा उत्पादन र स्वरोजगारमुखी क्षेत्रमा जनता उत्प्रेरित भइरहेकोसमेत बताए। उनले देशमा विदेशी मुद्राको सञ्चिती गत वर्षभन्दा निकै उच्च रहेको बताए। उनले १२१३ महिनासम्म पुग्ने खर्च सरकारसँग रहेको बताए। उनले पहिलेको भन्दा ३० प्रतिशत रेमिट्यान्स पनि बढेकाले अर्थतन्त्र उकासिएको बताए। 'अहिले अर्थतन्त्रका सूचक धेरै उत्साहजनक रहेका छन्। विदेशी मुद्राको सञ्चिती तथा पर्यटकको आगमन वृद्धि भएको छ,' उनले भने। कित्ताकाट खुलेपछि जग्गाको कारोबार बढेको उनले बताए। उनले जलवायु परिवर्तनले नेपाललाई पारेको असरका सम्बन्धमा वैदेशिक सहयोग आउने क्रममा रहेको र उत्पादन, रोजगारमुखी र जनमुखी कार्यलाई सरकारले प्राथमिकता दिइरहेको बताए। उनले सरकारले आगामी बजेट उत्पादन वृद्धि र रोजगारी सिर्जनामा केन्द्रित गर्ने बताए। उनले सरकारको नीति तथा कार्यक्रम र बजेट निर्माणका लागि सबै क्षेत्रसँग छलफल गर्ने र सुझाव लिने काम भइरहेको बताए। उनले नुवाकोटको पासाङल्हामु मार्गको बालाजुरानीपौवापिपलटार, गल्छीत्रिशुलीरसुवागढी सडकमार्ग तथा सात तले दरबारको पुनःनिर्माणमा सरकारले विशेष सक्रियता दिने बताए। छहरेटोखा सुरुङमार्ग सरकारको प्राथमिकतामा निर्माण हुने उनको भनाइ छ। सुरुङमार्ग बनेपछि नुवाकोटको परिवर्तन हुने उनले बताए।"
कांग्रेसको स्वयंसेवक परिचालन उपसमितिमा पाँच सदस्य मनोनीत,"काठमाडौं : नेपाली कांग्रेसले महासमिति बैठकलाई व्यवस्थित एवं प्रभावकारी बनाउन स्वयंसेवक परिचालन उपसमितिमा सदस्य मनोनीत गरेको छ । महासमिति बैठक आगामी फागुन ७ देखि १० गतेसम्म ललितपुरको गोदावरीमा हुनेछ। कांग्रेसले केन्द्रीय सदस्य जीतजङ्ग बस्नेतको संयोजकत्वमा गठित स्वयंसेवक परिचालन उपसमितिमा आज पाँचजना सदस्य मनोनीत गरेको मुख्य सचिव कृष्णप्रसाद पौडेलले जानकारी दिए। पार्टीले उपसमितिमा नेपाल महिला संघ, केन्द्रीय तदर्थ समितिका अध्यक्ष उषा राउत मिश्र, नेपाल तरूण दल, केन्द्रीय तदर्थ समितिका अध्यक्ष विद्धान गुरुङ, नेपाल विद्यार्थी संघ, केन्द्रीय तदर्थ कार्य समिति अध्यक्ष दुजाङ शेर्पा, नेपाल भूतपूर्व सैनिक संघ, केन्द्रीय तदर्थ कार्य समितिका अध्यक्ष अवकाश प्राप्त सुवेदार मेजर मेघराज टन्डन र नेपाल लोकतान्त्रिक खेलकुद संघ, केन्द्रीय तदर्थ कार्य समिति अध्यक्ष देवेन्द्रकुमार शेरचन मनोनीत भएका हुन्।"
सुन्तलाबाट वार्षिक १० लाख आम्दानी,"भोजपुर : सुन्तला बिक्रीबाट यहाँका किसानले मनग्य आम्दानी गर्दै आएका छन्। भोजपुरको टेम्केमैयुङ३ अन्नपूर्णका किसान बद्रीप्रसाद अधिकारीले सुन्तला बिक्रीबाट वार्षिक १० लाख रुपैयाँ आम्दानी गर्दै आएका छन्। ४३ वर्षअघिदेखि ३३ रोपनी क्षेत्रमा व्यावसायिकरुपमा सुन्तलाखेती गर्दै आएका किसान अधिकारीले आफ्नो बगानमा रहेका तीन सय ७५ बोट सुन्तलाले आम्दानी दिँदै आएको जानकारी दिए। मैले विगत ४३ वर्षदेखि व्यावसायिक सुन्तलाखेती गर्दै आएको छु, उनले भने, सुन्तला बिक्रीबाट १० लाख वार्षिक आम्दानी हुन्छ। यसबाट भएको आम्दानीले दुई छोरालाई इञ्जिनियर र एक छोरीलाई बैंकको जागिरे बनाएको छु। मेरो मुख्य आम्दानीको स्रोत सुन्तला बनेको छ। विगतमा यहाँका स्थानीय बजारमा मात्र बिक्री हुने भन्दै अधिकारीले पछिल्लो समय सडक विस्तारका कारण बिक्री वितरणमा सहज बनेको बताए। अहिले बगानबाट नै धरान, इटहरी, विराटनगरलगायतका सहरमा पुग्न थालेपछि किसानले राम्रो मूल्य पाएका हुन्। उत्पादित सुन्तलाको बिक्रीका लागि बजारको समस्या नभएको उनको भनाइ थियो। एकपटक हुर्काएपछि सुन्तलाखेती दिगो आम्दानीको स्रोत बन्ने अधिकारीले बताए। एक पटक बिरुवा हुर्किसकेपछि एक सय वर्षसम्म लाभ लिन सकिने भएकाले भविष्यको पनि राम्रो आम्दानीको स्रोत बन्ने उनको भनाइ छ। सुन्तलाखेती भविष्यको राम्रो आम्दानीको स्रोत हो, उनले भने, एक पटक बिरुवा हुर्काएपछि लामो समयसम्म निरन्तर आम्दानी हुन्छ। सामान्यरुपमा बगानको हेरचाह मात्र गरे हुन्छ, धेरै दुःख गर्न पर्दैन। व्यावसायिक सुन्तलाखेतीमा लागेका अधिकारी जिल्लाको एक उदाहरणीय किसान बनेका छन्। आफैंले बिक्री गर्न ठूला बजारसम्म लैजानसके हालको भन्दा राम्रो मूल्य लिन सकिने उनको भनाइ छ। सिँचाइ तथा आधुनिक प्रविधिको विकासमा जोड दिनसके अझ राम्रो आम्दानी गर्न सकिने किसान अधिकारीको भनाइ छ। पछिल्लो समय यो क्षेत्रका धेरै युवा व्यावसायिक सुन्तलाखेती विस्तारमा जुटेको उनले बताए। कृषिलाई पहिलो प्राथमिकतामा राखेर काम गरिरहेको टेम्केमैयुङ गाउँपालिका उपाध्यक्ष रमादेवी राईले बताइन्। गाउँपालिकाले यहाँका किसानलाई लक्षित गरेर प्रोत्साहनमूलक कार्यक्रम सञ्चालन गरिरहेको उनले जानकारी दिइन्। गाउँपालिकाले कृषि र पर्यटनलाई प्राथमिकतामा राखेर काम गरिरहेको छ, उपाध्यक्ष राईले भनिन्, यहाँको माटो सुहाउँदो बालीमा जोड दिएका छौँ। गाउँपालिकालाई कृषिमा आत्मनिर्भर बनाउने लक्ष्यका साथ अघि बढेका छौँ। किसानलाई बहुवर्षीय बालीखेतीका लागि प्रोत्साहन गर्दै आएको गाउँपालिकाका प्रमुख प्रशासकीय अधिकृत विकेन पौडेलले बताए। किसानको आवश्यकतालाई ध्यानमा राखेर सुन्तला, किबीलगायत खेतीमा जोड दिइएको उनको भनाइ छ। रासस"
माओवादीको स्थायी कमिटी बैठक सुरू,"काठमाडौं : नेकपा माओवादी केन्द्रको स्थायी कमिटी बैठक पार्टी कार्यालय पेरिसडाँडामा सुरू भएको छ। बैठकमा विधान मस्यौदाबारे छलफल हुने बताइएको छ। यसअघि पुस २८ गते बसेको स्थायी कमिटी बैठकले फागुन १, २ र ३ गते विधान अधिवेशन गर्ने निर्णय गरेको थियो। पार्टीको विधानअनुसार केन्द्रीय कमिटीले अन्तिमरुप दिएपछि मात्रै विधान पारित हुने व्यवस्था छ। स्थायी कमिटी बैठकलगत्तै केन्द्रीय कमिटीको बैठक बोलाउने माओवादीको तयारी छ।"
कोशीका नवनियुक्त चार मन्त्री र दुई राज्यमन्त्रीले लिए शपथ,"विराटनगर : कोशी प्रदेशका नवनियुक्त चार मन्त्री र दुई राज्यमन्त्रीले पद तथा गोपनीयताको शपथ लिएका छन्। शुक्रबार नियुक्त भएका चार जना मन्त्री र दुई राज्यमन्त्रीले शुक्रबार प्रदेश प्रमुख परशुराम खापुङसमक्ष पद तथा गोपनीयताको शपथ लिएका हुन्। आज नेपाली कांग्रेसका दुई प्रदेशसभा सदस्य मन्त्री बने भने नेकपा माओवादी केन्द्रका दुई सांसद मन्त्री बने। यसैगरी, कांग्रेसका दुई सांसद राज्यमन्त्री बनिन्। माओवादीका तर्फबाट उदयपुरबाट निर्वाचित नारायण बुर्जा मगर र संखुवासभाका राजेन्द्र कार्की मन्त्री बने भने नेपाली कांग्रेसबाट प्रदीपकुमार सुनुवार र रामकुमार खत्री मन्त्री बने। कांग्रेसकी इन्दिरा थापा र सुनिताकुमारी गुरुङले राज्यमन्त्रीका रूपमा शपथ लिइन्। माओवादीका बुर्जामगरले खानेपानी, सिँचाइ तथा ऊर्जा मन्त्रीका रूपमा शपथ लिँदा कार्कीले सामाजिक विकास मन्त्रालयको जिम्मा पाए। कांग्रेसका खत्रीले उद्योग, कृषि तथा सहकारी र सुनुवारले स्वास्थ्यमन्त्री बने। कांग्रेसकी इन्दिरा थापाले भने आर्थिक मामिला तथा योजना मन्त्रालयमा राज्यमन्त्रीका रूपमा नियुक्त भएकी छन्। आर्थिक मामिला तथा योजना मन्त्रालय भने मुख्यमन्त्री केदार कार्की स्वयमले लिए। यसैगरी, कांग्रेसकै गुरुङ आन्तरिक मामिला तथा योजना राज्यमन्त्री बनेकी छन्। यससँगै कार्की नेतृत्वको १० सदस्यीय मन्त्रीमण्डल बनेको छ। नेकपा एमालेको सहयोगमा गत असोज २७ गते कोशी प्रदेशको मुख्यमन्त्री बनेका कार्कीले निरन्तर सरकार विस्तारको भाका सारिरहेका थिए। संविधानको धारा १६८ को उपधारा ५ अनुसार सत्ता गठबन्धनले माओवादीका इन्द्रबहादुर आङबोलाई मुख्यमन्त्रीमा अगाडि सारेका बेला कार्कीले विद्रोह गरेर कोशीको नेतृत्व सम्हालेका थिए। कांग्रेसका विद्रोही ८ सांसद र एमालेका ३९ सांसदको सहयोगमा कार्की गत असोज २७ गते मुख्यमन्त्रीमा नियुक्त भएका थिए। असोज २८ गते शपथग्रहण गरेका दिन नै उनले एमालेबाट रामबहादुर राना र कांग्रेसबाट शम्शेर राईलाई मन्त्री नियुक्त गरेका थिए। कार्कीले कात्तिक १ गते नै विश्वासको मत लिए। उनलाई राप्रपाका ६ सांसद बाहेक सबैले विश्वासको मत दिएका थिए। आफू मुख्यमन्त्रीमा नियुक्ति भएको २० दिनपछि कार्कीले कात्तिक १७ गते माओवादीबाट गणेशप्रसाद उप्रेती सुशील र नेकपा (एकीकृत समाजवादी) बाट कमल प्रसाद जबगुलाई मन्त्री पदमा नियुक्त गरे। उनीहरूलाई नियुक्त गर्न लागेपछि एमालेबाट मन्त्री बनेका राना मगरले भने राजीनामा दिएका थिए। एमालेबाट मगरले राजीनामा दिएसँगै मन्त्रीमण्डल चार सदस्यमा सीमित भयो। नियुक्त भएका मन्त्रीहरू राई, जबेगु र उप्रेतीले पनि लामो समय बिनाविभागीय बस्नु परेको थियो। कार्कीले उनीहरूलाई मंसिर १७ गते जिम्मेवारी दिए। जसअनुसार राई सरकारका प्रवक्ता तथा आन्तरिक मामिला तथा कानुन, जबेगुलाई भौतिक पूर्वाधार विकास र उप्रेतीलाई पर्यटन, वन तथा वातावरण मन्त्रालयको जिम्मेवारी दिइएको थियो।"
आयोजनाहरू समयमै सम्पन्न नहुँदा बाह्य ऋण बढ्यो : अर्थमन्त्री,"काठमाडौं : अर्थमन्त्री डाप्रकाशशरण महतले आयोजनाहरू समयमा नै सम्पन्न नहुँदा बाह्य ऋण बढ्दै गएको बताएका छन्। मेनेजमेन्ट एसोसिएसन अफ नेपालले शुक्रबार ललितपुरमा आयोजना गरेको कार्यक्रममा मन्त्री महतले आयोजनाहरू ठिक ढंगले अघि नबढ्दा बाह्य ऋण बढ्दै गएको बताएका हुन्। मन्त्री महतले पुँजीगत खर्चलाई अनुशासनमा ल्याउने काम गरेको,बहुवर्षिय ठेक्काको समस्या समाधान गर्ने गरि अघि बढेको जानकारी दिए । उनले उदारका साथ स्रोत र साधनलाई मध्यनजर नगरि सामाजिक सुरक्षाका क्षेत्रमा धेरै प्रतिवद्धता गरेको निश्चित दायित्व ठूलो हुन पुगेको धारणा राखे। निश्चित दायित्व बढ्दा आन्तरिक स्रोत र साधनले सम्बोधन गर्न कठिन भएकाले आन्तरिक ऋण बढेको उनको भनाइ छ। अर्थमन्त्री महतले लगानी क्षेत्रलाई बढाउनका लागि कानुनी सुधारलगायत संरचनात्मक सुधारहरू लगानी सम्मेलन अघि नै गर्ने धारणा राखे। उनले आगामी जुनको तेस्रो हप्तामा विश्व बैंकको बैठक नेपालमा आयोजना गर्न सहमति जनाएको र अब त्यसको पनि तयारी गरिने जानकारी दिए।"
कोशी सरकार र पहिचानवादीबीच पाँचबुदे सहमति,"विराटनगर : ऐतिहासिक पृष्ठभूमिका आधारमा प्रदेशको नामकरण गर्नुपर्ने माग गर्दै आएका पहिचान पक्षधर र कोशी प्रदेश सरकारबीच पाँचबुँदे सहमति भएको छ । कोशी प्रदेशको नाम संशोधन गर्नुपर्ने मागसहित आन्दोलनरत पहिचानवादीसँग सरकारले बिहीबार र शुक्रबार गरी दुई दिन वार्ता गरेको थियो । कोशी प्रदेश सरकारले भौतिक पूर्वाधार विकास मन्त्री कमलप्रसाद जवेगुको नेतृत्वमा बनाएको तीन सदस्यीय वार्ता समितिसँग पहिचान पक्षधरका ११ जनाले वार्ता गरेका थिए । विराटनगरस्थित बिग होटलमा शुक्रबार भएको दोस्रो चरणको औपचारिक द्विपक्षीय वार्तापछि सरकार र पहिचान पक्षधरबीच पाँचबुँदे सहमति भएको हो । जसमा प्रदेश सरकार र पहिचान पक्षधरले संविधानसम्मत ढंगले प्रदेशको पुनः नामकरणका लागि राजनीतिक वातावरण बनाउन संयुक्त रूपमा पहल गर्नेलगायत पाँचबुदे सहमति गरेका हुन् । पहिचान पक्षधरले निषेधको आन्दोलन फिर्ता लिएर शान्तिपूर्ण आन्दोलन गर्ने, आन्दोलनमा घाइते भएकाहरूको सरकारले निःशुल्क उपचार गर्ने र आन्दोलनकारीहरूमाथि लगाइएको मुद्दा सरकारले फिर्ता लिने सहमति भएको छ । यस्तै, फागुन १० गतेअगावै दुवै पक्षको सहमतिमा पुनः वार्ताका लागि मिति तोक्ने सहमति भएको वार्ता समितिका संयोजक जबेगुले जानकारी दिए । वार्तामा भएका सहमति दुवै पक्षले कार्यान्वयन गर्ने जबेगुको भनाइ छ । यता, वार्तामा पहिचान पक्षधरको माग अनुसारको नामकरण र आन्दोलनका क्रममा ज्यान गुमाएका तथा झुठा मुद्दामा फसाइएकाहरूलाई उचित क्षतिपूर्ति दिनुपर्ने विषयमा छलफल भएको पहिचान पक्षधरका वार्ता समितिका संयोजक डगेन्द्र सिङ थेगिमले बताए । उनका अनुसार शान्तिपूर्ण आन्दोलन गर्न दिने सहमतिसमेत भएको छ । सरकारले औपचारिक पत्र पठाएर आह्वान गरेपछि प्रदेश नं १ पुनः नामकरण संयुक्त संघर्ष समितिले वार्ता गर्ने निर्णय गरेको थियो । माघ ६ गते बसेको मन्त्रिपरिषद् बैठकले पहिचान पक्षधरसँग वार्ता गर्ने निर्णय गरेको थियो । मन्त्री जवेगुको नेतृत्वमा पर्यटन, वन तथा वातावरण मन्त्री गणेश उप्रेती सदस्य र आन्तरिक मामिला तथा कानुन मन्त्रालयका सचिव लक्ष्मीप्रसाद पौडेल सदस्य सचिव रहने गरी तीन सदस्यीय समिति बनाएको थियो । सोही समितिसँग पहिचान पक्षधरले हिजो र आज गरी दुई चरणमा वार्ता गरेको हो । वार्तालगत्तै मुख्यमन्त्री केदार कार्कीलाई प्रदेश सरकारले गठन गरेको वार्ता टोली र पहिचान पक्षधरबीच शुक्रबार भएको सहमति संयुक्त रूपमा हस्तान्तरणसमेत गरिएको थियो । सहमति बुझ्दै मुख्यमन्त्री कार्कीले यो वार्ताले प्रदेशमा शान्तिपूर्ण वातावरण बनेकोले विकास समृद्धिको कामले तीव्रता पाउने बताए । अब, प्रदेश सरकार र पहिचान पक्षधरको अर्को चरणको वार्ता फागुन १० गतेअगावै बस्ने बताइएको छ । संघर्ष समितिको तर्फबाट भने डकेन्द्रसिङ थेगिम, गोविन्दबहादुर आङबुहाङ, युवराज राई, दिवस राई, लाक्पा शेर्पा, कुमार लिङ्देन मिराक, पदम लिम्बू, अर्जुन जमेली राई, जेन्टल लावती, पदम जबेगु र चन्द्रकुमार चौधरी रहेका छन् । कोशी प्रदेशसभाले २०७९ फागुन १७ गते प्रदेशको नाम कोशी राखेपछि त्यसको विरुद्धमा पहिचानवादीहरू आन्दोलनरत छन् । उनीहरूले पहिचानसहित पुनः नामकरण गरिनुपर्ने माग गर्दै आएका छन् । आन्दोलनकै क्रममा गत वर्षको चैत ५ गते विराटनगरस्थित मुख्यमन्त्री कार्यालयअगाडि प्रहरीको लाठी लागेर घाइते भएका ४२ वर्षीय लिम्बुको उपचारको क्रममा मृत्यु भएको थियो । यसअघि तत्कालीन सरकारले तिलकुमार मेन्याङ्बोको संयोजकत्वमा वार्ता समिति गठन गरेको थियो । सो वार्ता टोलीसँग गत असार ४ गते पहिचान पक्षधरले पहिलोपटक वार्ता गरेको थियो । सरकार अस्थिर भएका कारण त्यसपछि वार्ता भएको थिएन ।"
गुणस्तरहीन दुधजन्य पदार्थ नष्ट,"रसुवा : रसुवाको कालिका गाउँपालिका२ कालिकास्थानमा रहेको कालिका दुग्ध उद्योगमा रहेको गुणस्तरहीन दुग्धजन्य पदार्थ र यसमा मिसाउने म्याद समाप्त भएको केमिकलजन्य पदार्थ नष्ट गरिएको छ। बिहीबार गाउँपालिकाका उपाध्यक्ष एवं बजार अनुगमन समिति संयोजक मिरा तामाङको नेतृत्वमा प्रमुख प्रशासकीय अधिकृतसहितको संयुक्त टोलीले अनुगमन गरेर सामग्री नष्ट गरेको हो। साथै पसलमा बिक्रीका लागि राखिएको दूध , पनिर , घ्यु लगायतका सामानहरुको गुणस्तर परीक्षण गर्न पठाएर बिक्रेतालाई सचेत गराएर छोडिएको छ। उद्योगबाट न्यून गुणस्तरका गुणस्तरहीन दुग्धजन्य पदार्थ र नागरिकहरुको स्वास्थ्यमा गम्भीर हानी पुर्याउने अखाद्य पदार्थ मिसिएको सामानहरू बेचिएको गुनासो आएको थियो।"
बालविवाह रोक्न छोरी जन्मिनेबित्तिकै खातामा २५ हजार,"नवलपरासी : पश्चिम नवलपरासीमा बालविवाह रोक्ने कार्य चुनौतीपूर्ण बनेको छ । लुम्बिनी प्रदेशभरको तथ्याङ्क हेर्दा पश्चिम नवलपरासीमा बाल विवाह धेरै हुने गरेको देखिन्छ । पश्चिम नवलपरासी लुम्बिनी प्रदेशमा बाल विवाह गर्ने तथ्याङ्कमा चौथो स्थानमा रहेको छ । यसैबीच जिल्लाको सुस्ता गाउँपालिकाले बालविवाह रोक्नलाई छोरी सुनौलो भविष्य कार्यक्रम ल्याएको हो । पालिकाभित्र बालविवाह रोक्नका लागि गाउँपालिकाले यस्तो कार्यक्रम ल्याएको जनाएको छ । उक्त कार्यक्रमअन्तर्गत छोरी जन्मेपछि गाउँपालिकाले छोरीको नाममा पैसा दिने निर्णय गरेको गाउँपालिका उपाध्यक्ष गीता चौधरीले बताए। पालिकाले बालविवाह रोक्न र शिक्षामा अभिप्रेरित गर्नका लागि छोरी जन्मेपछि उसको नाममा २५ हजार उपलब्ध गराउँदै आएको उनले बताए। तर गाउँपालिकाले केही शर्त राखेको छ । जसमा पालिकाले कार्यविधि नै बनाएर अगाडि बढेको छ । गाउँपालिका उपाध्यक्षका अनुसार छोरी जन्मेको ३५ दिनभित्र जन्मदर्ता गराइसक्नुपर्नेछ । त्यस्तै सुत्केरी अवस्थामा नेपाल सरकारले तोकेको मापदण्डअनुसार आठ पटकसम्म स्वास्थ्य तथा गर्भ परीक्षण, स्वास्थ्य संस्थामै सुत्केरी हुनुपर्ने, कक्षा १२ सम्म अध्ययन गराउनुपर्ने र दुई सन्तान मात्र भएको हुनुपर्ने छ । अध्ययनबाहेकका शर्त पूरा गरेपछि ४५ दिनभित्रै गाउँपालिकामा आमाबुबामध्ये एक जना संरक्षकले कागजात लिएर गाउँपालिकामा गएपछि पालिकाले खातामा २५ हजार जम्मा गरिदिन्छ । उक्त रकम २० वर्षपछि मात्र निकाल्न मिल्ने प्रावधान रहेको जनाइएको छ ।"
लगानी सम्मेलनअघि नै दर्जन नीति संशोधन प्रस्ताव,"काठमाडौं : तेस्रो अन्तर्राष्ट्रिय सम्मेलन अघि करिब दर्जन ऐनलाई संशोधनका लागि प्रस्ताव पेस गरिने भएको छ। तेस्रो लगानी सम्मेलन निर्देशक समितिको तेस्रो बैठकले यस्तो प्रस्ताव अघि सारेको हो। लगानी सम्मेलन आगामी वैशाख १६ देखि दुई दिनसम्म चल्नेछ। लगानी सम्मेलन निर्देशक समितिको बैठक अर्थमन्त्री तथा निर्देशक समितिका संयोजक डा प्रकाशशरण महतको संयोजकत्वमा बिहीबार भएको थियो। बैठकमा लगानी सम्मेलनलाई दृष्टिगत गर्दै तयार भएको नीति, कानुन तथा संरचनागत सुधारसम्बन्धी प्रतिवेदन तथा परियोजनाका सम्बन्धमा छलफल भएको थियो। यसै सन्दर्भमा कार्यदलले उद्योग, व्यवसाय एवं लगानीमा देखिएका कानुनी तथा नीतिगत अवरोध हटाउने र निर्माण परियोजना कार्यान्वयनमा अनुभव गरिएका अप्ठ्यारा र ढिलासुस्ती हटाउने उद्देश्यले थुप्रै प्रावधानलाई संशोेधन गर्न खोजेको बताइएको छ। यसअनुरूप औद्योगिक व्यवसाय ऐन (२०७६), विदेशी लगानी तथा प्रविधि हस्तान्तरण ऐन (२०७५), विशेष आर्थिक क्षेत्र ऐन (२०७३), वन ऐन (२०७६), राष्ट्रिय निकुञ्ज तथा वन्यजन्तु संरक्षण ऐन (२०२९) र भूमिसम्बन्धी ऐन (२०२१) का केही प्रावधान संशोधनका प्रस्ताव गरिएको छ। त्यसैगरी, जग्गा प्राप्ति ऐन (२०३४), वातावरण संरक्षण ऐन (२०७६), विद्युतीय (इलेक्ट्रोनिक) कारोबार ऐन (२०६३), नेपाल नागरिक उड्डयन प्राधिकरण ऐन (२०५३), विदेशी लगानी तथा प्रविधि हस्तान्तरण नियमावली (२०७७) तथा वन नियमावली (२०७९) का विभिन्न प्रावधानमा संशोधन प्रस्ताव गरिएको हो। बैठकमा नीति, कानुन तथा संरचनागत सुधार कार्यदलका संयोजक एवं प्रधानमन्त्री तथा मन्त्रिपरिषद् कार्यालयका सचिव एकनारायण अर्यालले कानुनी तथा नीतिगत सुधार सम्बन्धमा तयार भएको प्रतिवेदन प्रस्तुत गरेका थिए। निजी क्षेत्रसमेतको सहभागितामा प्रतिवेदन तयार भई मुख्य सचिव संयोजकत्वको लगानी सम्मेलन कार्यान्वयन समितिको बैठकमा प्राप्त पृष्ठपोषणसमेत समावेश गरी तयार भएको प्रतिवेदनमा आधारित रहेर उद्योग, वाणिज्य तथा आपूर्ति मन्त्रालयमार्फत लगानी सहजीकरण गर्न केही नेपाल ऐन संशोधन गर्न बनेको विधेयक, २०८० मन्त्रिपरिषद्को स्वीकृतिपश्चात् अनुमोदनका लागि संसदीय प्रक्रियामा प्रवेश गर्नेछ । बैठकलाई सम्बोधन गर्दै अर्थमन्त्री डा महतले नेपालमा लगानी गर्न अन्तर्राष्ट्रिय लगानीकर्ताबाट चासो प्राप्त भइरहेको बताउँदै गम्भीरताका साथ परियोजनाको तयारी गर्न निर्देशन दिए। लगानी आकर्षण गर्न हाम्रा लागि अभूतपूर्व अवसर छ, विदेशी लगानीकर्ताका साथै नेपाली लगानीकर्ता एवं गैरआवासीय नेपालीलाई समेत आकर्षित गर्न कानुनी र नीतिगत सुधारमा सरकारले कुनै कसर बाँकी राख्ने छैन, अर्थमन्त्रीले भने, लगानी सहजीकरण, परियोजना कार्यान्वयन र सञ्चालन तथा नाफा फिर्ता लैजान सरल व्यवस्था गरी नेपाल लगानीको उत्कृष्ट गन्तव्य हो भन्ने सन्देश विश्व समुदायमा पुर्याउने लगानी सम्मेलनको प्रमुख ध्येय हो। बैठकमा मन्त्री डा महतले आउँदो जुन महिनामा विश्व बैंकको सहुलियत दरमा ऋण दिने संस्थाले (आईडी)को सम्मेलन नेपालमा आयोजना गर्न विश्व बैंक तयार रहेको जानकारी दिए। अहिलेसम्म सबैभन्दा ठूलो अन्तर्राष्ट्रिय सम्मेलन नेपालमा हुनेछ। विश्व बैंकका अध्यक्षलगायत ९२ भन्दा बढी देशको प्रतिनिधि सम्मेलनमा सहभागी रहने बताए। योभन्दा अगाडि अप्रिल २८२९ (वैशाख १६१७) मा हामी लगानी सम्मेलन गर्दैछौं। यो सम्मेलनलाई उपलब्धिमूलक बनाइयो भने नेपालमा बहुराष्ट्रिय कम्पनी मात्र होइन, निजी लगानी बढ्ने सम्भावना छ। त्यसकारण हामीले छाती फराकिलो बनाउनुपर्ने आवश्यकता रहेको मन्त्री डा महतले सुनाए। त्यस्तै, बैठकमा तेस्रो लगानी सम्मेलनमा प्रस्तुत हुने परियोजनाको तयारीका सम्बन्धमा प्राविधिक समितिका संयोजक उद्योग, वाणिज्य तथा आपूर्ति मन्त्रालयका सचिव मुकुन्द निरौलाले प्रस्तुतीकरण गरे। प्राविधिक समितिले परियोजना अध्ययनको विभिन्न चरणमा रहेका परियोजना वर्गीकरण गरी परियोजनाको प्रारम्भिक सूची तयार गरी थप गृहकार्य अघि बढाएको छ। लगानी सम्मेलनसम्बन्धी समग्र तयारीबारे लगानी सम्मेलन सचिवालयका संयोजक तथा लगानी बोर्ड नेपालका प्रमुख कार्यकारी अधिकृत सुशील भट्टले विस्तृत प्रस्तुतीकरण गरे। बैठकमा ऊर्जा, जलस्रोत तथा सिँचाइ; उद्योग, वाणिज्य तथा आपूर्ति, कृषि तथा पशुपन्छी विकास, संस्कृति, पर्यटन तथा नागरिक उड्डयन, सहरी विकास, वन तथा वातावरण मन्त्रालयका मन्त्रीहरू सहभागिता थियो। त्यसैगरी, राष्ट्रिय योजना आयोगका उपाध्यक्ष, नेपाल सरकारका मुख्य सचिव, अर्थ मन्त्रालयका सल्लाहकार, नेपाल राष्ट्र बैंकका गभर्नर, विभिन्न मन्त्रालयका सचिवहरू, निजी क्षेत्रका छाता संगठनहरू नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सका अध्यक्षहरूको उपस्थिति रहेको थियो।"
"बागमतीमा धेरै, कर्णालीमा थोरै विद्युत् उत्पादन","काठमाडौं : मुलुकको विद्युत् जडित क्षमता करिब २ हजार ८ सय ६० मेगावाट छ। यो सन् २०२३ सम्मको तथ्यांक हो। नेपाल विद्युत् प्राधिकरण, प्राधिकरणका सहायक कम्पनी र निजी प्रवद्र्धकहरूको लगानीमा विद्युत् उत्पादन भइरहेको छ। जडान भएको बिजुलीमा निजी क्षेत्रबाट उत्पादित बिजुली २२ सय मेगावाट छ। जबकि, प्राधिकरण र उसका सहायक कम्पनीद्वारा निर्मित बिजुली ६ सय मेगावाट मात्रै छ। यसमा करिब ९० मेगावाट सौर्य ऊर्जा, करिब १४ मेगावाट डिजेल प्लान्टबाट र करिब ६ मेगावाट चिनीमिलबाट विद्युत् उत्पादन भइरहेको स्वतन्त्र ऊर्जा उत्पादकहरूको संस्था, नेपाल (इप्पान)को तथ्यांकमा उल्लेख छ। निजी प्रबद्र्धकहरूको करिब १३ खर्ब रुपैयाँ लगानी विद्युत् विकासमा भएको छ। कुल जडित क्षमतामा कुलेखानी मात्र जलाशययुक्त आयोजना हो। माथिल्लो तामाकोसी अर्धजलाशययुक्त(पीआरओआर) आयोजना हो। ०४९ सालपछि सरकारले आर्थिक उदारीकरणको नीति लियो। त्यससँगै निजी क्षेत्रले ऊर्जामा लगानी सुरु गर्यो। करिब तीन दशकमा विद्युत् उत्पादनमा निजी क्षेत्रको भूमिका सराहनीय रहेको पूर्वऊर्जा सचिव दिनेश घिमिरे बताउँछन्। अहिले विद्युत् निर्यातको अवस्थामा पुग्नमा निजी प्रवद्र्धकहरूको प्रमुख भूमिका रहेका उनको भनाइ छ। बरु सरकारले निजी क्षेत्रलाई गरेको प्रतिबद्धता पूरा गर्न नसकेको उनी बताउँछन्। बागमतीमा धेरै, कर्णालीबाट थोरै उत्पादन मुलुकका ७ वटै प्रदेशबाट विद्युत् उत्पादन भइरहेको छ। सबैभन्दा धेरै विद्युत् उत्पादन बागमती प्रदेशमा भइरहेको छ। कुल जडित क्षमतामा बागमती प्रदेशको योगदान करिब ४२ प्रतिशत छ। इप्पानको तथ्यांकअनुसार धादिङ, दोलखा, रसुवा, सिन्धुपाल्चोक, रामेछाप, नुवाकोट, काभ्रेपलाञ्चोक, काठमाडौं, ललितपुर र मकवानपुरमा गरी १२१२२३ मेगावाट विद्युत् उत्पादन भइरहेको छ। यो प्रदेशको दोलखाबाट सबैभन्दा बढी ५९४३७ मेगावाट जडित क्षमता छ। ४५६ मेगावाट क्षमताको अर्धजलाशययुक्त (पीआरओआर) माथिल्लो तामाकोसी आयोजना पनि यसै जिल्लामा पर्छ। सबैभन्दा कम काठमाडौंमा १३९ मेगावाट जडित क्षमता छ। मुलुकको सबैभन्दा पहिलो ५ सय किलोवाटको फर्पिङ जलविद्युत् आयोजना काठमाडौंमै पर्छ। बागमती प्रदेशमा भक्तपुर, सिन्धुली र चितवनमा कुनै पनि जलविद्युत् आयोजना छैनन्। दोस्रोमा गण्डकी प्रदेशको योगदान २९७५ प्रतिशत छ। गण्डकीको कुल जडित क्षमता करिब ८५१ मेगावाट छ। गण्डकी प्रदेशको म्याग्दीमा ७६६०, पर्वतमा ६०८९, बागलुङ ४, स्याङ्जामा १५३४, गोरखामा २२०४, लमजुङमा ३२५३८, तनहुँमा ७४ र कास्कीमा १३४७६ मेगावाट विद्युत् उत्पादन भइरहेको छ। मुस्ताङ, मनाङ र नवलपरासी पूर्वमा कुनै पनि आयोजना नभएको तथ्यांकले देखाउँछ। यसैगरी कोशी प्रदेशमा ५१९६४ मेगावाट विद्युत् उत्पादन भइरहेको छ। कुल जडित क्षमताको १८१६ प्रतिशत विद्युत् यस प्रदेशबाट उत्पादन भइरहेको छ। कोशीअन्तर्गत झापामा १०, इलाममा ११९२५, पाँचथरमा ६०४३, ताप्लेजुङमा २८२५, संखुवासभामा ५०८६, तेह्रथुममा ७५, भोजपुरमा १३, धनकुटामा ०४०, खोटाङमा १०५९, सुनसरीमा ३९४१, मोरङमा ६८०, सोलुखुम्बुमा १६६१३ र ओखलढुंगामा ७ मेगावाट विद्युत् उत्पादन भइरहेको छ। सुदूरपश्चिम प्रदेशका ३ जिल्लाबाट १६५३१ मेगावाट विद्युत् उत्पादन भइरहेको छ। कुल जडित क्षमतामा सुदूरपश्चिमको योगदान ५७ प्रतिशत छ। यस प्रदेशको बझाङ जिल्लामा ६५४८, डोटी ३३३ र दार्चुलामा ९६५ मेगावाट विद्युत् उत्पादन भइरहेको छ। प्रदेशका बाजुरा, बैतडी, अछाम, कैलाली, कञ्चनपुर र डडेलधुरामा कुनै पनि जलविद्युत् आयोजना सञ्चालनमा छैनन्। मधेस प्रदेशमा २५ मेगावाट उत्पादन भइरहेको छ। तर, यस प्रदेशमा जलविद्युत् आयोजनाबाट भन्दा पनि सौर्य ऊर्जा र चिनी मिलबाट उत्पादित विद्युत् राष्ट्रिय प्रसारणमा जोडिएको छ। मधेस प्रदेशको धनुषामा करिब १४, रौतहट ४ र बारामा १ मेगावाट सोलारबाट ऊर्जा उत्पादन भइरहेको छ। बाँकी महोत्तरी र सर्लाहीमा ३३ मेगावाट ऊर्जा चिनी मिलबाट उत्पादन भइरहेको छ। सबैभन्दा थोरै कर्णाली प्रदेशबाट ८५५ मेगावाट विद्युत् उत्पादन भइरहेको छ। कर्णालीको दैलेखमा मात्र द्वारी खोला ३७५ र पदम खोलाबाट ४८० मेगावाट विद्युत् उत्पादन भइरहेको छ। अहिलेसम्म हुम्ला, सुर्खेत, मुगु, डोल्पा, जुम्ला, कालिकोट, रुकुम (पश्चिम), सल्यान र जाजरकोटमा कुनै आयोजना बनेका छैनन्। झन्डै ३४ सय मेगावाटका आयोजना बन्दै विद्युत् प्राधिकरणको तथ्यांकअनुसार हाल ३ हजार ३ सय ९७ मेगावाट बराबरका १ सय ३१ आयोजना निर्माणाधीन अवस्थामा छन्। ३ हजार ६ सय १५ मेगावाट बराबरका १ सय ३८ आयोजना विद्युत् खरिद सम्झौता (पीपीए) भएर वित्तीय व्यवस्थापनको चरणमा छन्। यसैगरी करिब १९ हजार ६ सय २३ मेगावाट बराबरका २ सय ५८ आयोजना निजी क्षेत्रबाट अनुमतिपत्र लिएर निर्माणको विभिन्न चरणमा भए पनि नतिजाउन्मुख अवस्था नभएको इप्पानको तथ्यांक छ। त्यसैकारण सरकारले नीतिगत सुधार गर्न जरुरी रहेको इप्पानका अध्यक्ष गणेश कार्की बताउँछन्। आयोजना बनाउन १४ मन्त्रालय, ३०४० विभाग र २ सयभन्दा बढी टेबल चाहार्नुपर्ने अवस्थाको अन्त्य नभएसम्म विद्युत् विकासमा निजी क्षेत्रलाई समस्या भइरहने कार्कीको भनाइ छ। अहिलेको झन्झटिलो व्यवस्थालाई हटाएर एकद्वार प्रणाली लागू गर्नका लागि नीतिगत व्यवस्था हुनुपर्छ, अध्यक्ष कार्की भन्छन्। चैतसम्म ५ सय मेगावाट थपिँदै आउने चैत महिनासम्म करिब ५ सय मेगावाट विद्युत् प्रणालीमा थपिँदै छ। निजी क्षेत्रतर्फ हालसम्म ९ हजार १ सय ६४ मेगावाटका जलविद्युत्् आयोजनाको विद्युत्् खरिद सम्झौता (पीपीए) सम्पन्न भएको छ। यस वर्षमात्र करिब २ हजार २ सय मेगावाटका लागि पीपीए भएको छ। राष्ट्रिय प्रसारणमा जोडिएका निजी क्षेत्रका उत्पादन पूर्णतया नदी प्रवाहमा (आरओआर) मा आधारित छन्। जसले गर्दा वर्षायाममा बिजुली धेरै भए पनि हिउँदमा खोलामा पानीको बहाव कम भएसँगै करिब ३० प्रतिशतले उत्पादनमा कटौती हुन्छ। कुल जडित क्षमतामा निजी क्षेत्रको योगदान करिब ७० प्रतिशतभन्दा बढी भएको इप्पानका प्रमुख कार्यकारी अधिकृत भीम गौतम बताउँछन्। निर्माणका विभिन्न चरणमा पनि निजी क्षेत्रकै आयोजनाको हिस्सा बढी रहेको भन्दै गौतमले आर्थिक र प्राविधिक रूपमा विद्युत् विकास गर्न सक्षम रहेको बताए। ८३ हजार कि ७२ हजार हो ? मुलुकको जलविद्युत् क्षेत्रमा अपार सम्भावना भनिँदै आएको छ। मुलुकमा ८३ हजार मेगावाटसम्म विद्युत् उत्पादन गर्न सकिने भन्ने गरिन्छ। तर, कहिले ७२ हजार मेगावाट त कहिले ४२ हजार मेगावाट आर्थिक एवं प्राविधिक रूपमा उत्पादन गर्न सम्भव रहेको सरकारी तथ्यांकले देखाउँछ। सैद्धान्तिक रूपमा ८३ हजार मेगावाट विद्युत् उत्पादन गर्न सकिने भनिए पनि आर्थिक र प्राविधिक रूपमा ७२ हजार मेगावाट विद्युत् उत्पादन गर्न सकिने पूर्वसचिव घिमिरेको भनाइ छ। क्यू४० लाई आधार मानेर ७२ हजार मेगावाट विद्युत् उत्पादन गर्न सकिने जल तथा ऊर्जा आयोगको प्रक्षेपण हो। मुलुकका कोशी, गण्डकी, कर्णाली, राप्ती, बागमती, बबई, कन्काइ, कमला, तिनाउ, बकैया, मेची र महाकाली नदी बेसिनमा ७२ हजार मेगावाट विद्युत् उत्पादन गर्न सकिने उल्लेख रहेको छ। १० वर्षमा २८ हजारको लक्ष्य सरकारले आगामी १० वर्षमा २८ हजार मेगावाटभन्दा बढी विद्युत् उत्पादनको लक्ष्य लिएको छ। गत भदौमा ऊर्जा, जलस्रोत तथा सिँचाइ मन्त्रालयले सार्वजनिक गरेको ऊर्जा विकास मार्गचित्र तथा कार्ययोजनाले सन् २०२५ बाट २०३५ सम्म २८ हजार ७१३ मेगावाट निर्माण गर्ने लक्ष्य लिएको छ। आगामी १० वर्षमा २८ हजार मेगावाट उत्पादनका लागि करिब ५० अर्ब अमेरिकी डलरको आवश्यकता औंल्याइएको छ। २६ हजार मेगावाटमा ३७ सय मेगावाट भारतीय लगानीबाट निर्माण हुनेछन् भने यसको लागत ७७ अर्ब अमेरिकी डलर रहने छ। बाँकी २२ हजार ३ सय मेगावाटका लागि ४२३ अर्ब डलर लाग्ने छ। यो निजी क्षेत्र, नेपाल सरकार, नेपाल विद्युत् प्राधिकरण, तथा अन्य लगानीबाट जुटाउने भनिएको छ। जलविद्युत् उत्पादनको कुल लगानीमा २६ अर्ब डलरको लगानीको व्यवस्थापन भएको र ३९७ अर्ब डलर लगानी जुटाउन आवश्यक भनिएको छ। प्रसारणलाइन तथा सबस्टेसन निर्माणको लागतमा ११ हजार ७ सय सर्किट किलोमिटर प्रसारणलाइन तथा ३३ हजार एमभीए क्षमताको सबस्टेसन निर्माणको अनुमानित लागत ७४ अर्ब डलर रहेकोमा १८ अर्ब डलरको लगानी व्यवस्थापन भएको बताइएको छ। यसमा ५६ अर्ब डलर थप लगानी जुटाउन आवश्यक छ। वितरण प्रणालीतर्फ भने १५ अर्ब डलर लगानी आवश्यक रहेकोमा ३० करोडको लगानी व्यवस्थापन भएको र लगानी जुटाउन बाँकी रकम १२ अर्ब देखिन्छ। आगामी १२ वर्षमा उत्पादन, प्रसारण तथा वितरणका लागि ४६५ अर्ब डलर लगानी व्यवस्थापन गर्न सरकारलाई चुनौती छ। माथि उल्लेखित स्रोतमा ८ अर्ब डलरको मात्र स्रोत सुनिश्चितता देखिन्छ। कुल ४६५ अर्ब डलरमा ३८५ अर्ब डलरको स्रोत सुनिश्चित गर्न जरुरी देखिन्छ। सरकारले विद्युत् विकासको आधारका रूपमा १२ सय मेगावाटको बूढीगण्डकी, १० हजार ८०० मेगावाटको कर्णाली चिसापानी, १९०२ मेगावाट क्षमताको मुगु कर्णाली, ९०० मेगावाटको अरुण तेस्रो, १०६३ मेगावाट क्षमताको माथिल्लो अरूण लगायतका आयोजनालाई लिएको छ। ६७८ मेगावाटको सुनकोसी तेस्रो जलविद्युत् आयोजना पनि सरकारको प्राथमिकतामा छ। तर, यी आयोजनामा कुनै पनि प्रगति देखिँदैन। जलाशययुक्त आयोजना न सरकार एक्लैले बनाउन सक्छ न निजी प्रवद्र्धकले। यसका लागि सरकारले नै वातावरण तयार गरेर निजी क्षेत्रसँग सहकार्य गर्न पर्ने पूर्वसचिव घिमिरे बताउँछन्। अहिले पनि निर्माणको विभिन्न चरणमा रहेका आयोजना पनि निजी क्षेत्रका नै छन्। पीपीए भएका तर वित्तीय व्यवस्थापन हुन नसकेका आयोजनामा लगानी जुटाउन निजी क्षेत्रलाई धौधौ छ। ती आयोजनाका लागि करिब ७ खर्ब लगानी आवश्यक रहेको इप्पान अध्यक्ष कार्की बताउँछन्। ७ खर्बमा ३० प्रतिशत प्रबद्र्धक र बाँकी ७० प्रतिशत बैंकको ऋण लगानी आवश्यक हुन्छ। तर, कोभिड, रूसयुक्रेन युद्धका कारणको मूल्यवृद्धि, बैंकले ऋण लगानी नगर्नु जस्ता कारणले पीपीए भएका आयोजनाको पनि भविष्य अन्योलमा छ। यी आयोजनामा लगानी गर्ने वातावरण सरकारले तयार गर्नुपर्ने कार्कीको भनाइ छ। आन्तरिक खपत भने निकै कम आर्थिक वर्ष २०७९८० मा वार्षिक बिजुली खपत ३ सय ८० युनिट मात्र छ। विद्युत् उत्पादनसँगै यसको खपत बढाउन पनि उत्तिकै पहल गर्न जरुरी छ। सरकारले स्वच्छ ऊर्जाको प्रयोगमा वृद्धि र खनिज इन्धनको प्रयोग न्यूनीकरणका लागि निरन्तर कार्य गर्दै आएको बताउँछ। राष्ट्रिय प्रसारण लाइनको विस्तारबाट हालसम्म देशका कुल ७७ जिल्लामध्ये ४२ जिल्लामा ९५ देखि सतप्रतिशत, १४ जिल्लामा ७५ देखि ९५ प्रतिशत, १० जिल्लामा ५० देखि ७५ प्रतिशत, ७ जिल्लामा २५ देखि ५० प्रतिशत र ४ जिल्लामा शून्यदेखि २५ प्रतिशत विद्युतीकरण भएको छ। पहिला विद्युतीय करणलाई सबै जिल्लामा सतप्रतिशत पुर्याउन आवश्यक छ। सरकारले सन् २०३० मा कुल सवारी साधनको बिक्रीमा विद्युतीय सवारी साधनको हिस्सा निजी सवारीसाधन (दुईपांग्र्रेसहित) को हकमा ९० प्रतिशत तथा सार्वजनिक सवारीसाधनको हकमा ६९ प्रतिशत पुर्याउने लक्ष्य लिएको छ। विद्युतीय सवारीसाधनको सो लक्ष्य हासिल गर्दा सन् २०३० सम्ममा खनिज इन्धनमा आधारित ऊर्जाको मागमा ४८ मिलियन गिगाजुलले कमी आउने आंकलन गरिएकोे छ। जसले गर्दा खनिज इन्धनको निर्भरतामा २८ प्रतिशतले कमी आउनेछ। यसबाट कार्बन उत्सर्जनमा २८ प्रतिशतले कमी आउने अनुमान गरिएको छ। नयाँ ऐनको माग २०४९ को विद्युत् ऐन समय सान्दर्भिक नभएको निजी क्षेत्रको भनाइ छ। उसले निजी क्षेत्रले समस्या र उठाउँदै आएका मुद्दाहरूलाई समेट्ने गरी नयाँ विद्युत् ऐन ल्याउनुपर्ने बताउँदै आएको छ। दशकदेखि नयाँ विद्युत् ऐन ल्याउने भनिए पनि त्यसो हुन सकेको छैन। विद्युत् विधेयक २०८० फेरि पनि संसद्मा पेस भएको छ तर, ऐन बन्न बाँकी छ। उक्त विधेयकको खाका तयार पारेका पूर्वसचिव दिनेश घिमिरे विधेयक माथिको छलफल संसद्मा जारी रहेको र सकारात्मक हुने अपेक्षा गर्छन्। अथाह विद्युत्को स्रोत, हरित ऊर्जा, ऊर्जा रूपान्तरण, ऊर्जा निर्यातका लगायतका पक्षमा नयाँ ऐनले सम्बोधन गर्ने घिमिरेको भनाइ छ। राज्यसँग भएको यो स्रोतको अधिकतम प्रयोग गरी यसको उचित व्यवस्थापनका लागि पनि नयाँ ऐन ल्याउन पर्ने देखिन्छ। तर, संसद्मा दर्ता भएको विद्युत् विधेयक, ०८० का प्रावधानहरू ०४९ को विद्युत् ऐनभन्दा निकै पश्चगामी भएको सरोकारवाला बताउँछन्। ०४९ को विद्युत् ऐनले निजी क्षेत्रलाई आयोजनाको पहिचान र विकास गर्ने अधिकार दिएकोमा अहिलेको विधेयकको दफा ५ ले त्यसको ढोकाबन्द गरेको, दफा ६ को प्रावधानले विद्युत् नियमन आयोग ऐनको अधिकार खोसिएको, दफा ७ (क) मा रहेको प्रतिस्पर्धाको प्राविधिक आधारमा सम्बन्धित क्षेत्रको अनुभव हुनुपर्ने व्यवस्थाले जलविद्युत् क्षेत्रमा सिन्डिकेट कायम हुने जानकारहरू बताउँछन्। यस्तै, दफा ७ को प्रतिस्पर्धाको आधारः ख) को आर्थिक आधार प्रावधान, दफा १९ अनुमति पत्रको अवधिको सम्बन्धमा उपदफा १ को (क) जलाशययुक्त जलविद्युत् आयोजनाको हकमा ५५ वर्ष र अन्य प्रकृतिका जलविद्युत् आयोजनाको हकमा ५० वर्ष (ख) जलस्रोतबाहेक अन्य विविध स्रोतबाट विद्युत् उत्पादन गर्न ३५ वर्षको व्यवस्थालगायतमा सुधार गर्न इप्पानले माग गरेको छ।"
"नेता होइन, रूपान्तरित नेता","नेतृत्व भनेको अनुयायीहरूलाई प्रभावमा पारेर निर्धारित योजना र लक्ष्य हासिल गर्न सक्ने नेताको क्षमता हो। रूपान्तरित (ट्रान्सफरमेसनल) नेताले सो लक्ष्य पूरा गर्न आफूलाई समेत परिवर्तन गर्नुपर्छ। अनुयायी वा मानिसलाई उत्प्रेरणा प्रदान गरी उनीहरूको सोच, प्रवृत्ति र कार्य व्यवहारमा परिवर्तन गर्ने गराउने शक्ति र सामथ्र्य पनि उसैले राख्छ। यस्तो राजनीतिक नेतृत्वमा देशलाई सही ढंगले मार्गदर्शन गर्ने भिजन र करिज्मा हुन्छ। नेता वा नेतृत्वसँग समग्र रूपमा देशको कुशल व्यवस्थापन गर्न सक्ने अदम्य साहस, कला र सीप हुनुपर्छ। उनीहरू प्रेरणाको स्रोत एवं परिवर्तनको वाहक बन्न सक्नुपर्छ। यस्तो प्रकृतिको नेताले अनुयायीहरूको मूल्य, मान्यता, विश्वास र आवश्यकतालाई प्रेरणादायी शक्तिद्वारा परिवर्तन गरी नेतृत्वद्वारा तय गरिएको रणनीतिक योजना साकार बनाउन अग्रसर गराउँछ। रूपान्तरण गर्न सक्ने नेतामा दूरदृष्टि, उच्च सञ्चार सीप, व्यक्तिगत विचार, बौद्धिक उत्तेजना, प्रेरणात्मक सामर्थ्यजस्ता विशेषता हुन्छन्। यस्ता नेतृत्वले मुलुकको आर्थिक सामाजिक रूपान्तरण गर्न कारक तŒवको रूपमा कार्य गर्छ। नेपालको राजनीतिक इतिहासमा ट्रान्सफरमेसनल नेतामात्र होइन, राजनेताको लक्षण भएका बीपी कोइराला तथा मदन भण्डारीजस्ता करिज्म्याटिक एवं भिजनरी नेताहरूको उदय नभएको होइन। तर उहाँहरूलाई यस्तो क्यारिज्मा र भिजन नभएका स्वार्थ केन्द्रबाट षड्यन्त्रपूर्वक विलय गराइयो। बीपीलाई २०१७ पुस १ गतेको काण्ड मच्चाएर तत्कालीन राजा महेन्द्रले जेल हाले भने मदनलाई २०५० जेठ ३ गते दासढुंगा काण्डरूपी घटना घटाएर रहस्यमय ढंगले हत्या गरियो। दुवै घटनालाई नेपालको इतिहासमा कालो दिनको रूपमा स्मरण गरिन्छ। २०१७ पुस १ देखि त सक्रिय निरंकुश राजतन्त्रात्मक शासन व्यवस्था लादियो। तत्पश्चात् मुलुकले ट्रान्सफरमेसनल वा करिज्म्याटिक राजनीतिक नेतृत्व पाउन सकेको छैन भन्नुमा अतिशयोक्ति नहोला। खासमा मुलुकले परिस्थितिजन्य नेतासमेत पाउन सकेको छैन। मुलुकमा संघीय गणतान्त्रिक लोकतन्त्र स्थापना भयो तर यसलाई संस्थागत गर्ने सुनिश्चितता गर्ने आधार अझै देखिँदैन। मुलुकमा गणतन्त्र आउनुमा पनि तत्कालीन राजा ज्ञानेन्द्र शाहको लालच, विवेकहीनता र असक्षमता कारक तŒवको रूपमा रहेको महसुस हुन्छ। गणतन्त्र स्थापना भए पनि देशमा आर्थिक सामाजिक रूपान्तरण नभएको जगजाहेर छ। यसले देशमा रूपान्तरित नेता वा नेतृत्वको चरम खडेरी छ भन्ने तथ्यलाई पुष्टि गर्छ। सामान्यत: नेतामा हुनुपर्ने गुणले परिपूर्ण उच्च व्यक्तित्व नेपाललाई चाहिएको हो। देश र जनताप्रति भक्ति र हितभाव, मार्गदर्शन, साझा व्यक्तित्व, आवश्यकताअनुसार अन्तर्मुखी वा बहिर्मुखी स्वभाव, परिस्थितिजन्य वा आफू र आफ्ना अनुयायीलाई आवश्यकता र औचित्यको आधारमा परिवर्तन गर्न सक्ने सामथ्र्य नेतामा हुनुपर्छ। निहित स्वार्थबाट सर्वथा मुक्त पारस्पारिक सम्बन्ध, साझा लक्ष्य, भरोसायोग्य, प्रजातान्त्रिक नेतृत्व शैली, लक्ष्य, योजना र रणनीति तर्जुमा गर्न सक्ने, प्रभावकारी सञ्चार गर्न सक्ने क्षमता, मानिसलाई भित्रैदेखि इच्छाशक्ति जागृत गराई उत्प्रेरणात्मक प्रेरणाद्वारा प्रभाव पार्न सीप र कला आदि राजनीतिक नेतृत्वमा हुनुपर्ने गुण हुन्। के हाम्रा नेताहरूमा यस्ता गुण र स्वभाव छन् ? सही बाटो देखाउनु पर्ने व्यक्ति प्रथमत: आफैं सही बाटोमा हिँड्दैन भने अरूलाई सही बाटोमा सर्वथा हिँडाउन सक्तैन। त्यसो हुँदा उसले अरूलाई प्रभाव पार्न सक्तैन। प्रेरणात्मक प्रभाव पार्न नसक्ने त्यस्तो व्यक्ति सामान्यत: नेता हुन सक्दैन र नेतृत्व प्रदान गर्न असक्षम हुन्छ। हाम्रो देशमा जसलाई नेता भन्छौं, उनीहरू यस्तै प्रकृतिका छन्। त्यतिमात्र होइन, हाम्रो देशमा सतहमा देखिएअनुसार त्यस्ता नेता सत्तारस, ऐश्वर्यभोग र भ्रष्टाचारमा लिप्त छन्। त्यसैले, त्यस्ता नेता र पुरानो स्थापित राजनीतिक दलहरूको आदर्श, विचार र सिद्धान्त छैन भन्ने आवाजसमेत बुलन्द हुन थालेको छ। त्यसैले नेताभन्दा नेता शब्दकै अपव्याख्या जस्तो हुने देखिएकाले नेपालका नेतालाई नेता भनिएका नेताहरू भन्न उपयुक्त होला कि ? नेतृत्वको गुण सिद्धान्त, व्यवहारात्मक सिद्धान्त, परिस्थितिजन्य सिद्धान्त एवं आधुनिक कुनै पनि सिद्धान्तलाई ती नेताहरूले आत्मसात् गरेको जस्तो लाग्दैन। यस आलेखमा नेपालमा राजनीति गर्ने सबै राजनीतिक व्यक्तित्व खराब तथा असक्षम छन् भनेर सामान्यीकरण गर्न खोजिएको भने होइन। उनीहरू नेतृत्वदायी भूमिकामा नहोलान् वा त्यस्तो भूमिकाबाट विमुख पारिएका पनि होलान्। तर खराब, अकुशल र भ्रष्ट नेताहरूको विरुद्धमा उनीहरूले आवाज उठाउन नसकेको विषयगत तथ्यलाई चाहिँ सामान्यीकरण गर्न सकिएला कि ? योभन्दा पनि संवेदनशील पक्ष त के हो भने राजनीतिको मूल प्रवाहमा रहेका राजनीतिक दलहरूका खासगरी शीर्ष नेतृत्व र प्रभावशाली नेतालाई विस्तारवादी तथा सामाज्यवादी राष्ट्रका दलालको संज्ञा दिइएको छ। यस्तै आरोप उहाँहरूले प्रभावकारी ढंगले खण्डन गर्न नसक्नु, उनीहरूको काम व्यवहारले त्यस्तो आरोपलाई समर्थन गरेको अनुभूति हुनु, नीतिगत निर्णय सोही दिशातर्फ उन्मुख भएको हुँदा आरोपमा सत्यता ठहरिन पुगे, अबको आन्दोलन देश जोगाउनेतिर नहोला भन्न सकिन्न। २००७ सालमा प्रजातन्त्रको प्रादुर्भाव भयो। तर २००७ सालदेखि २०१७ सालसम्म राजतन्त्रात्मक तानाशाही व्यवस्था र राजनीतिक दलहरूको बीचमा टकराव, २०१७ सालदेखि २०४६ सालसम्म राजाको निरंकुशता र २०५२ देखि हालसम्म मुलुक विकृति, विसंगति भ्रष्टाचारको दुश्चक्रमा बन्धक बन्न पुग्यो। यति लामो समय बर्बाद भयो। परिणामस्वरूप मुलुक गरिबीको चपेटामा गुज्रिरहेको छ। २००७ सालमा नेपालमा प्रजातन्त्र स्थापना हुँदा त्यसै समयको हाराहारीमा छिमेकी देश भारत र चीनमा पनि राजनीतिक परिवर्तन भएको थियो। विश्व मानचित्रमा शक्ति र सामथ्र्यको दृष्टिकोणले नियाल्दा ती देशहरू कहाँ पुगे। नेपाल किन अगाडि बढ्न सकेन ? बरु पछाडि धकेल्यो। सापेक्षिक रूपमा नेपालमा कुन साधन र स्रोतको कमी थियो ? त्यसैले २००७ सालदेखि हालसम्मको समय खेर गएको भन्नमा अत्युक्ति नहोला कि ! अन्त्यमा, मुलुकको कुशल व्यवस्थापन गरी समृद्धि, विकाश, शुसाशन र सामाजिक न्याय संस्थागत गर्न मुलुकलाई ट्रान्सफरमेसनल र भिजिनरी नेताको टड्कारो खाँचो छ। यसका लागि विशेष गरेर शासक वर्गहरू सजग बन्न ढिलो भइसकेको अवस्था छ। सक्षम नेता वा व्यक्तिहरूबाट असक्षमहरू विस्थापित हुनैपर्छ। अन्यथा मुलुक थप बिनासको दलदलमा पर्न सक्छ। त्यसका लागि सबै तह र तप्काका विशेषगरी सचेत नागरिक सजग र जिम्मेवार बन्न आवाश्यक पर्ला कि !"
पाल्पाको पाँचौं राष्ट्रपति रनिङ शिल्ड प्रतियोगिताको उपाधि तानसेनलाई,"तानसेन : पाल्पामा सञ्चालित पाँचौं राष्ट्रपति रनिङ शिल्ड प्रतियोगिताको उपाधि तानसेन नगरपालिकाले हात पारेको छ । तानसेनले लगातार पाँचौं पटक उपाधि हात पारेको हो । प्रतियोगितामा २५ स्वर्ण, १० रजत र १९ काश्य पदकसहित तानसेन नगरपालिका प्रथम भएको हो । १० स्वर्ण, ६ रजत र ४ काश्यसहित पूर्वखोला गाउँपालिका दोस्रो भयो । ८ स्वर्ण, ११ रजत र ११ काश्य पदक विजेता रामपुर नगरपालिका तेस्रो भएको छ । ३ स्वर्ण, ८ रजत र ११ काश्य पदक जिती बगनासकाली गाउँपालिका चौथो भएको जिल्ला खेलकुद विकास समितिका अध्यक्ष दिपक घिमिरेले बताए । यसैगरी ३ स्वर्ण, २ रजत र ८ काश्य पदक माथागढी गाउँपालिका पाँचौं, २ स्वर्ण, ४ रजत र ३ काश्यसहित रम्भा गाउँपालिका छैठौं,२ स्वर्ण, १ रजत र २ काश्य पदक जितेको रिब्दीकोट गाउँपालिका सातौं, १ स्वर्ण र ३ काश्य पदकसहित निस्दी गाउँपालिका आठौं,९ रजत र ९ काश्य पदकसहित तिनाउ गाउँपालिका नवौं र १ रजत र १ काश्य पदक जिती रैनादेवी छहरा दशौं भएको छ । प्रतियोगितामा पाल्पाका १० स्थानीय तहमध्ये तिनाउ गाउँपालिका र रैनादेवी छहराले कुनैपनि विधामा स्वर्ण पदक प्राप्त गर्न नसकेको जिल्ला खेलकुद विकास समितिका अध्यक्ष घिमिरेले बताए । विजयी खेलाडीहरू लुम्बिनी प्रदेशका सभामुख तुलाराम घर्ती मगर (वसन्त), प्रदेशसभा सदस्य वीर बहादुर राना, जिल्ला समन्वय समिति पाल्पाका प्रमुख टंकनाथ खनाल, माथागढी गाउँपालिकाका अध्यक्ष यम बहादुर चिदी, तिनाउ गाउँपालिकाका अध्यक्ष प्रेम श्रेष्ठ, प्रमुख जिल्ला अधिकारी आनन्द काफ्ले लगायतले रनिङ शिल्डसहित विभिन्न विधाका पुरस्कार र सम्मान वितरण गरेका थिए।"
बाँसबारी छाला जुत्ता कारखानाको हडपिएको जग्गा सरकारीकरण गर्ने प्रक्रिया अगाडि बढिसक्यो : उपप्रधानमन्त्री,"काठमाडौं : उपप्रधान तथा गृहमन्त्री नारायणकाजी श्रेष्ठले बाँसबारी छाला जुत्ता कारखानाको हडपिएको १० रोपनी जग्गा सरकारको नाममा ल्याउने प्रक्रिया अगाडि बढिसकेको बताएका छन्।शुक्रबार अध्यागमन विभागमा नयाँ भिसा प्राप्त गर्न, भिसाको म्याद थप गर्ने वेभसाइटको उदघाटन कार्यक्रममा बोल्दै गृहमन्त्री श्रेष्ठले उक्त जग्गा सरकारको नाममा ल्याउने प्रक्रिया अघि बढिसकेकाले दोषीमाथि कारवाही हुने बताए। उनले सुन प्रकरण,नक्कली शरणार्थी प्रकरण लगायतदेखि बाँसबारी जग्गा प्रकरणको अनुसन्धानबाट सरकार पछि नहट्ने र दोषीलाई कारवाही गरेरै छाड्ने प्रतिवद्धता जनाए । 'बाँसबारी छाला जुत्ता कारखानाको हडपिएको १० रोपनी जग्गालाई सरकारीकरण गर्ने प्रक्रिया अघि बढिसकेको छ। जुन व्यक्ति र व्यक्तिका संस्थाहरूले आफ्नो बनाए, उनीहरूमाथि कारवाही गर्छौं,'उनले भने। श्रेष्ठले बाँसबारीको हडपिएको जग्गा नेपाल सरकारका नाममा ल्याउन भूमिसुधार तथा मालपोत कार्यालय काठमाडौंले च्याम्पियन फुटवेयरका नाममा २१ दिने सूचना जारी गरिसकेको जानकारी दिए। बाँसबारीको जग्गा हडपेको आरोपमा प्रहरीले व्यवसायी अरुण चौधरी, बाँसवारी छाला जुत्ता कारखानाका तत्कालीन अध्यक्ष अजितनारायण सिंह थापा र चाँदबाग रेसिडेन्सीका सञ्चालक सञ्जय ठाकु्रलाई पक्राउ गरेको थियो। जिल्ला अदालत काठमाडौंको आदेशपछि चौधरीसहित तीनैजना हाजिरी जमानीमा रिहा भएका छन्। नेपाल प्रहरीको केन्द्रीय अनुसन्धान ब्यूरो (सीआईबी) ले उनीहरूलाई माघ १८ गते पक्राउ गरेको थियो। उनीहरूलाई हिरासतमा राख्न दुई पटक म्याद थपिएको थियो। दोस्रो पटकको म्याद थप्दा जिल्ला अदालतले दुई दिनपछि थुनामुक्त गर्न आदेश दिएको थियो। गृहमन्त्री श्रेष्ठले गैह्र कानुनीरुपले सरकारका जग्गा विभिन्न व्यक्तिहरूले विभिन्न नाममा प्रयोग गर्दै आएको बताउँदै त्यस्ता जग्गालाई सरकारको नाममा ल्याइ दोषीमाथि कडा कारवाही हुने बताए। यस्तै गृहमन्त्री श्रेष्ठले प्रहरी समायोजनको प्रक्रिया अघि बढाउने तयारीमा रहेको बताउँदै केही दिनमा प्रहरी समायोजना समितिको घोषणा गरिने जानकारी दिए। यसका लागि नेपाल प्रहरी ऐनको विधेयक तयारी भइसकेको र छिट्टै संसद्मा पठाइने उनको भनाइ छ। त्यस्तै उनले सामान्तवादको अवशेषको रुपमा रहेको मिटरव्याजी पीडितलाई न्याय दिने काममा सरकारले महत्वपूर्ण काम गरेको र पाँच हजारभन्दा बढिले न्याय पाइसकेको जानकारी दिए । मिटरव्याजसम्बन्धी अनुसन्धान गर्ने आयोग खारेज भएपनि करिब २२ हजार जनाको उजुरीलाई जिल्ला प्रहरी कार्यालयमा पठाइसकेको र पीडितलाई न्याय हुने उनले दावी गरे। सरकारले घोषणा गरेको सुशासन, समृद्धि र न्यायअनुरुप नै काम भइरहेको उनको भनाइ छ।"
राष्ट्रिय प्रजातन्त्र दिवस तीन दिन भव्यताका साथ मनाउने सरकारको निर्णय,"काठमाडौं : सरकारले राष्ट्रिय प्रजातन्त्र दिवस २०८० लाई भव्यताका साथ मनाउने निर्णय गरेको छ । प्रधानमन्त्री पुष्पकमल दाहाल प्रचण्डको अध्यक्षतामा शुक्रबार सिंहदबारमा बसेको प्रजातन्त्र दिवस मुल समारोह समितिको बैठकले दिवसको अवसर पारेर आगामी फागुन ६, ७ र ८ गते विविध कार्यक्रम आयोजना गर्ने निर्णय गरेको हो । दिवसका अवसरमा प्रजातन्त्र दिवस केन्द्रित विशेष संवाद,परिसंवाद, रेडियो नाटकलगायत जनचेतनामूलक कार्यक्रमको निर्माण, सञ्चालन तथा प्रसारण गर्ने व्यवस्था मिलाउने, राष्ट्रियस्तरका छापा सञ्चार गृहलाई दिवसका उपलक्ष्यमा विशेषाङ्कस्मारिका प्रकाशन एवं प्रजातन्त्रको बहुपक्षीय आयामलाई उजागर गर्ने विभिन्न लेखरचनाहरूको सँगालो प्रकाशन गर्न अनुरोध गर्ने निर्णय समेत बैठकले गरेको छ । प्रजातन्त्र दिवसको पूर्वसन्ध्यामा सम्पूर्ण सरकारी निकाय, प्रतिष्ठान, सङ्घसंस्थाका कार्यालयका छत, वरण्डा र परिसरमा निर्धारित साइजका राष्ट्रिय झण्डा मर्यादापूर्वक राखी सजाउने र साँझ मण्डला, दरबार स्क्वायर जस्ता क्षेत्र एवं घरघरमा दीप प्रज्ज्वलन गरिनेछ। सबै जिल्लाहरूमा सरकारी तथा गैरसरकारी संस्थाको सहयोगमा रक्तदान कार्यक्रम सञ्चालन गर्ने,जिल्लास्तरमा फरक क्षमता भएका विद्यार्थीले अध्ययन गर्ने विद्यालयमा उपयुक्त हुने शैक्षिक तथा खेलकुद सामग्री वितरण गर्ने कार्यक्रम सञ्चालन गरिनेछ। यसैगरी दिवसका दिन नेपाली सेनाद्वारा सैनिक मञ्च, टुडिँखेलमा बिहान सूर्योदयसँगै विगुल (रिभ्याली) बजाउने तथा तोप र बन्दुकको बढाईं गर्ने, सेनाको हेलिकोप्टरबाट राष्ट्रिय प्रजातन्त्र दिवस, २०८० अङ्कीत व्यानर चक्रपथ वारपार प्रदर्शन गर्ने तथा नेपाली सैनिक मञ्च,टुडिखेलमा हेलिकोप्टरबाट पुष्पवृष्टि र झण्डा प्रदर्शन गर्ने कार्यक्रम तय भएको छ । सैनिक मञ्च,टुँडिखेलमा राष्ट्रिय प्रजातन्त्र दिवस, २०८० को औपचारिक मूल समारोह आयोजना गर्ने र उक्त समारोहमा निर्वाचित जनप्रतिनिधि,राष्ट्रसेवक कर्मचारी, सुरक्षकर्मी सार्वजनिक तथा सामुदायिक संघसंस्था र शैक्षिक तथा प्राज्ञिक प्रतिष्ठानका पदाधिकारी, नागरिक समाजका लव्धप्रतिष्ठित व्यक्तित्व तथा सर्वसाधारण समेतको उपस्थितिका लागि आमन्त्रण गर्ने सरकारको निर्णय छ। बैठकले रेडियो नेपाल तथा नेपाल टेलिभिजनबाट प्रजातन्त्र दिवसका अवसरमा जागरण गीत प्रसारण गर्ने र अन्य रेडियो,एफएम तथा टेलिभिजनहरुलाई समेत प्रसारणका लागि अनुरोध गर्ने निर्णय गरेको छ । यस्तै बैठकले विदेशस्थित नेपाली राजदूतावास, कूटनीतिक नियोग तथा वाणिज्य दूतावासका कार्यक्रमसमेत स्वीकृत गरेको छ । विदेशस्थित नेपाली राजदूतावास, कूटनीतिक नियोग तथा वाणिज्य दूतावासमा आगामी फागुन ६, ७ र ८ गते कार्यालयको छत, बरण्डा र परिसरमा निर्धारित साइजका राष्ट्रिय झण्डा मर्यादापूर्वक राखी सजाउने र साँझ दीप प्रज्ज्वलन गर्ने मूल समारोह समितिले निर्णय गरेको छ । संस्कृति, पर्यटन तथा नागरिक उड्डयन मन्त्रालयले नेपालका विशिष्ट गौरवमय मौलिक पहिचान तथा विशेषता झल्कने विद्युतीय प्रचार सामग्री समूचित प्रचारप्रसारका लागि परराष्ट्र मन्त्रालयमार्फत विदेशस्थित नेपाली कुटनीतिक नियोगहरुमा पठाउने बैठकको निर्णय छ । बैठकले सातै प्रदेशका मुख्यमन्त्रीको संयोजकत्वमा प्रदेशस्तरीय राष्ट्रिय प्रजातन्त्र दिवस समारोह समिति र सबै स्थानीय तहमा राष्ट्रिय प्रजातन्त्र दिवस कार्यक्रम आयोजक समिति गठन गरी विविध कार्यक्रमका साथ राष्ट्रिय प्रजातन्त्र दिवस भव्यरुपमा मनाउन प्रदेशबासीलाई अनुरोध गर्ने निर्णय गरेको छ। दिवस कार्यक्रम सञ्चालनको व्यवस्थाका लागि जिल्ला समन्वय समितिका प्रमुखको संयोजकत्वमा सम्बन्धित स्थानीय पालिका प्रमुख सम्मिलित समिति गठन गर्ने र सरसफाइ, प्रभातफेरि, खेलकुद, प्रवचन तथा साहित्यिक गोष्ठी, सांस्कृतिक कार्यक्रम र विभिन्न झाँकी प्रदर्शनी जस्ता विविध कार्यक्रम गरी राष्ट्रिय प्रजातन्त्र दिवस मनाउने निर्णय गरेको छ । दिवसको सन्दर्भ पारेर फागुन ६, ७ र ८ गते प्रदेश तथा स्थानीय तहका सम्पूर्ण सरकारी निकाय, प्रतिष्ठान, संघसंस्थाका कार्यालयको छत, वरण्डा र परिसरमा निर्धारित साइजका राष्ट्रिय झण्डा मर्यादापूर्वक राखी सजाउने र साँझ दीप प्रज्ज्वलन गरिने भएको छ।"
वायु प्रदूषण : सहरपछि गाउँतिर,"वायुमण्डलमा अनावश्यक पदार्थको मात्रामा यस्तो वृद्धिले वातावरण र मानव स्वास्थ्यमा प्रतिकूल प्रभाव पार्छ। यसलाई वायु प्रदूषण भनिन्छ। विश्वको ९० प्रतिशत वायु प्रदूषणका लागि जिम्मेवार पाँचवटा प्राथमिक प्रदूषकहरू कार्बनको अक्साइड, नाइट्रोजनको अक्साइड हुन्। यसमा सल्फर र वाष्पशील जैविक यौगिकहरूको अक्साइड र निलम्बित कणहरू जिम्मेवार छन््। मुख्य वायु प्रदूषकहरू कार्बन मोनोअक्साइड यो मुख्यतया अपूर्ण दहन (जीवाश्म इन्धन), स्वचालित सवारीसाधन र औद्योगिक संस्थाहरूबाट उत्पादन गरिन्छ। कार्बन डाइअक्साइड यो मुख्यतया जीवाश्म इन्धनको दहन, यातायात र उद्योगहरूबाट उत्पादन गरिन्छ। उत्पत्तिको आधारमा प्रदूषणका प्रकारहरू क) प्राथमिक प्रदूषण : प्राथमिक प्रदूषण ती हुन् जुन सीधै स्रोतबाट उत्सर्जित हुन्छन् र वातावरणमा मौलिक रूपमा अवस्थित हुन्छन्। उदाहरणका रूपमा खरानी, धुवाँ, कार्बन डाइअक्साइड, कार्बन मोनोअक्साइड, नाइट्रिक अक्साइड, प्लास्टिक सल्फर डाइअक्साइड, हाइड्रोजन आदिलाई लिन सकिन्छ। ख) माध्यमिक प्रदूषण : माध्यमिक प्रदूषण ती हुन्, जुन वायुमण्डलमा रहेको केही घटकसँग रासायनिक प्रतिक्रियाको कारणले प्राथमिक प्रदूषकहरूबाट बनेका हुन्छन्। उदाहरणका रूपमा ओजोन, नाइट्रोजन, अक्साइड, एल्डिहाइड, सल्फर ट्राइअक्साइड, सल्फ्युरिक एसिड पेरोक्सिसिल नाइट्रेट आदि। मिथेन : यो मुख्यतया दलदल क्षेत्र, धान खेतमा र जनावरद्वारा उत्पादन गरिन्छ। सल्फर डाइअक्साइड : यो मुख्यत: उद्योग, ढुवानी र जीवाश्म इन्धनयुक्त सल्फर जलाउन उत्पादन गरिन्छ। नाइट्रोजन डाइअक्साइड : यो मुख्यत: यातायात, इन्धन दहन र उद्योगहरूबाट उत्पादन गरिन्छ। सिसा : यो मुख्य रूपमा मोबाइल फोन र उद्योगहरूबाट निकालिन्छ। सस्पेन्डेड पार्टिकलयुलेट मैटरहरू : यी ठोस धातुहरूको सूक्ष्म कणहरू हुन्, जुन वायुमण्डलमा फैलिन्छ। एरोसोल : यी पनि एक प्रकारका सूक्ष्म कणहरू हुन्, जुन ठोस र तरल दुवै अवस्थामा पाइन्छ। उदाहरण, प्रेसराइज्ड क्यानबाट स्प्रे। जब एरोसोल तरलले ढाकिन्छ, कुहिरो बनाउँछ। फोटोकेमिकल स्मोक : धुवाँ शब्द फोग र स्मोक शब्दहरू मिलेर बनेको हुन्छ। फोटोकेमिकल स्मोकको प्रमुख घटक ओजोन हो। ओजोन सूर्यको प्रकाशको उपस्थितिमा नाइट्रोजनको अक्साइड र वाष्पशील जैविक यौगिकबीचको अन्तरक्रियाबाट बनेको हुन्छ। फ्लाई ऐस : यो एक प्रकारको मसिनो धूलो पदार्थ हो, जुन मुख्यतया कोइला आधारित पावर प्लान्टबाट उत्सर्जित हुन्छ। वायु प्रदूषण सामान्यतया सहरी घटनामात्र होइन, ग्रामीण क्षेत्रहरूमा पनि वातावरणलाई असर गर्न सक्छ। देशको ग्रामीण क्षेत्रमा वायु प्रदूषणको मुख्य स्रोत सडक यातायात हो। कुल प्रदूषणको ४५ प्रतिशत यातायातले ओगटेको छ। थप रूपमा, विद्युत् उत्पादन हुने क्षेत्रहरूमा ४० प्रतिशत प्रदूषण थर्मल पावर प्लान्टहरूबाट आउँछ। वायु प्रदूषणको १४ प्रतिशत हिस्सा कृषिले ओगटेको छ। अनुसन्धानकर्ताहरूले मौसममा परिवर्तनसँगै वायु प्रदूषणको ढाँचामा परिवर्तन भएको देखेका छन्। ग्रामीण क्षेत्रमा कम तापक्रम र कम हावाको गतिका कारण हिउँदमा नाइट्रोजन डाइअक्साइडको मात्रा बढी हुने गरेको छ। मनसुनमा नाइट्रोजन डाइअक्साइडको सबभन्दा कम सान्द्रता देखिन्छ। मनसुनअघि वायुमण्डलमा बढी गर्मी र हावा चल्दा वायु प्रदूषण कम हुन्छ। जाडोदेखि मनसुनसम्म, नाइट्रोजन डाइअक्साइड शान्द्रता घट्छ र मनसुनपछि फेरि बढ्छ। यसबाहेक पराल जलाउँदा पनि प्रदूषणमा असर पर्छ। हामी सामान्यत: सोच्छौं कि वायुमण्डलीय प्रदूषण सहरी खतरा वा सहरहरूमा मात्र अवस्थित एक घटना हो। हावाको गुणस्तर मापदण्डहरू प्राय: ग्रामीण क्षेत्रहरूमा बेवास्ता गरिन्छ। तर, हाम्रो विश्लेषणले ग्रामीण क्षेत्रमा हाम्रो ध्यान केन्द्रित गर्ने र ग्रामीण नेपालको प्रदूषण स्तर र स्वास्थ्य समस्याहरू जाँच्ने समय आएको देखाउँछ। वायु प्रदूषणको असर प्रदूषणको असर स्वास्थ्यमा देखिन्छ। श्वासप्रश्वाससम्बन्धी रोग लाग्नुका थुप्रै कारण हुन सक्छन्। जसमध्ये वायु प्रदूषण पनि मुख्य कारण हो। जाडो लागेपछि बिरामीको संख्यामा वृद्धि हुने र यो मौसममा प्रदूषण बढ्ने खबरलाई विश्वभर मानव स्वास्थ्यका लागि ठूलो खतरा मानिन्छ। सन् २०१७ मा वायु प्रदूषणका कारण मृत्यु र आयुको बारेमा गहिरो अनुसन्धान गरिएको थियो। ल्यान्सेट प्लानेट हेल्थमा प्रकाशित उक्त अनुसन्धानले राज्यवार प्रदूषणका कारण हुने मृत्युको मूल्यांकन गरेको छ। अनुसन्धानले सन् २०१७ मा वायु प्रदूषणका कारण प्रत्येक वर्ष १२ लाख ४० हजार ५३० जनाको मृत्यु हुने देखाएको छ। वायु प्रदूषणले बालबालिकालाई पनि असर गरिरहेको छ। उपमहाद्वीपमा हरेक वर्ष पाँच वर्षमुनिका करिब चार लाख बालबालिका एआरआईसम्बन्धी रोगबाट मृत्युवरण गर्छन्। उच्च वायु प्रदूषणमा लामो समयसम्म बस्दा दम, ब्रोन्काइटिस, मुटु रोग, निमोनिया र यस्तै रोगको जोखिम बढ्छ। वातावरण र जलवायु : एसिड वर्षा (कारक: एचटूएसओफोर, एचएनओथ्री ओजोन कमी। कारक (सीएफसी, सीआई) प्रवासी चराहरूको टेलिसेन्सिङ क्षमतामा कमी। माटोको उत्पादकत्वमा नकारात्मक असर। विश्वव्यापी तापमान वृद्धि (कारक) सीओटू र अन्य ग्यासहरू। जैविक विविधतामा : फाइटोप्लांकटनमा कमी, जलीय जैविक विविधतामा कमी, प्रजनन क्षमतामा नकारात्मक प्रभाव पर्छ। युट्रोफिकेसन जलीय क्षेत्रमा अक्सिजनको कमी। खाद्य शृंखलामा विषाक्त पदार्थहरूको प्रवेश, बिरुवाको वृद्धिमा नकारात्मक असर। आर्थिक र सामाजिक गतिविधिहरू : मानिसको दक्षतामा ह्रास, स्वास्थ्यमा बढी खर्चले गर्दा गरिबको संख्यामा वृद्धि, सामाजिक आयोजनामा सरकारको बढी खर्च।"
माओवादी केन्द्रको स्थायी कमिटी बैठक बस्दै,"काठमाडौं : नेकपा माओवादी केन्द्रको स्थायी कमिटी बैठक बस्दैछ। पार्टी केन्द्रीय कार्यालय पेरिसडाँडामा दिउँसो ३ बजे बस्नेगरी बैठक डाकिएको छ। बैठक भोलि पनि बस्नेछ। बैठकमा विधान मस्यौदाबारे छलफल हुने जनाइएको छ। यसअघि पुस २८ गते बसेको स्थायी कमिटी बैठकले फागुन १, २ र ३ गते विधान अधिवेशन गर्ने निर्णय गरेको थियो। पार्टीको विधानअनुसार केन्द्रीय कमिटीले अन्तिमरुप दिएपछि मात्रै विधान पारित हुने व्यवस्था छ। स्थायी कमिटी बैठक लगत्तै केन्द्रीय कमिटीको बैठक बोलाउने माओवादीको तयारी छ।"
कर्णालीको अब आफ्नै पोसाक,"सुर्खेत : कर्णाली प्रदेशले खेलाडीका लागि नयाँ जर्सी तयार गरेको छ। अब कर्णालीका खेलाडीले प्रदेशको पहिचान र चिनारी झल्किने जर्सी लगाएर खेल्ने भएका छन्। कर्णाली प्रदेश खेलकुद विकास परिषद्ले खेलाडीका लागि जर्सी र मार्चपासमा लगाउने पोसाक तयार पारेको हो। अब यही जर्सीमा कर्णालीका खेलाडीले देशभित्र हुने हरेक खेलमा प्रतिस्पर्धा गर्ने छन् भने मार्चपासमा पनि परिषद्ले तयार पारेको पोसाक नै लगाउने छन्। खेलाडीले लगाउने जर्सीमा कर्णालीका प्रमुख पर्यटकीय स्थल, प्रदेशमा पाइने दुर्लभ वन्यजन्तु र हिमाली क्षेत्रमा पाइने बहुमूल्य जडिबुटीको आकृति राखिएको छ। यस्तै जर्सी रातो र निलो गरी दुई रंगको छ भने पोसाक एउटा रंगको मात्र छ। परिषद्का सदस्यसचिव विश्वामित्र सन्ज्यालले जर्सी र पोसाक महिला तथा पुरुष खेलाडीले लगाउन मिल्नेगरी तयार पारिएको जानकारी दिए। उनका अनुसार जर्सीमा कर्णाली झल्किने आकृति र चिन्ह राखिएको छ भने मार्चपासमा प्रयोग हुने पोसाकमा कर्णालीमै उत्पादन हुने अल्लोको कपडासमेत प्रयोग गरिएको छ। खेलाडीको जर्सीमा नेपालको झन्डा, परिषद्को लोगो, नेपालको सबैभन्दा लामो कर्णाली नदी, कर्णालीमा पाइने बहुमुल्य जडिबुटी यार्सागुम्बा, कर्णालीकै हिमाल, दैलेखको पञ्चदेवल, मुगुको राराताल, सुर्खेतको काँक्रेबिहार र कर्णालीको हिमाली क्षेत्रमा पाइने दुर्लभ वन्यजन्तु याकको आकृति राखिएको छ। यस्तै मार्चपासमा प्रयोग हुने पोसाकअन्तर्गत टोपी र सुटमा नेपालको झण्डा, परिषद्को लोगोसहित कर्णाली झल्किने चिन्ह र आकृति राखिएको छ। परिषद्को बोर्ड बैठकले कर्णालीको पहिचान झल्किने जर्सी र पोसाक बनाउने निर्णय गरेको थियो। सोही निर्णय अनुसार कर्णालीका खेलाडीको लागि खेलकुद जर्सी र पोसाक तयार पारिएको सदस्यसचिव सन्ज्यालले जानकारी दिए। अब कर्णालीका खेलाडीले आफ्नै पहिचान झल्किने जर्सी लगाएर खेल्नेछन्, सदस्यसचिव सन्ज्यालले भने, हाम्रो जर्सी र पोसाक देख्नेबित्तिकै कर्णालीका खेलाडी भन्ने थाहा हुनेछ। देशभित्र हुने सबै प्रतियोगितामा कर्णालीका खेलाडीले अब यही जर्सी र पोेसाक लगाउने छन्। उनका अनुसार यो जर्सी र पोसाकलाई परिषदले कानुनी रुपमा नै राष्ट्रिय खेलकुद परिषद्मा दर्ता गर्ने तयारी गरेको छ। दर्ता भएपछि अन्य प्रदेशले कर्णालीले निर्माण गरेको जर्सी र पोसाकको रंगसँग मिल्ने कुनै पनि जर्सी र पोसाक बनाउन पाउने छैनन्। परिषद्ले तयार पारेको जर्सी र पोसाक खेलाडीलाई प्रदान गरिने भन्दै उनले खेलसँगै कर्णालीको पहिचान र चिनारी पोसाकमार्फत झल्किने सञ्ज्यालको भनाइ छ। कर्णालीले १०औं राष्ट्रिय खेलकुद प्रतियोगिता आयोजनाको तयारी गरिरहेको छ। यसका लागि आवश्यक भौतिक पूर्वाधार र खेलाडी उत्पादनमा आफूहरू जुटेको सन्ज्यालले बताए। १०औं राष्ट्रिय खेलकुदका लागि तयार हुने मस्कटमा पनि कर्णालीका हिमालमा पाइने दुर्लभ बन्यजन्तु याकको आकृति राखिने उनले बताए। यसका लागि राष्ट्रिय खेलकुद परिषद्मा प्रस्ताव गरिसकिएको छ। आगामी मंसिरमा कर्णालीमा १०औं राष्ट्रिय खेलकुद प्रतियोगिता आयोजनाका लागि तयारीका कामहरू भइरहेका छन्।"
नेपाल र अस्ट्रेलियाबीच व्यापार तथा लगानीसम्बन्धी सम्झौतामा हस्ताक्षर,"काठमाडौं : नेपाल र अस्ट्रेलियाबीच व्यापार तथा लगानीसम्बन्धी सम्झौता भएको छ। परराष्ट्रमन्त्री एनपी साउदको अस्ट्रेलिया भ्रमणका क्रममा दुई देशबीच उक्त सम्झौता भएको हो। अस्ट्रेलियाका लागि नेपालका राजदूत कैलाशराज पोखरेल र अस्ट्रेलियाका सहायक विदेशमन्त्री टिम वाट्सले उक्त सम्झौतामा हस्ताक्षर गरेका हुन्। परराष्ट्र मन्त्रालयका अनुसार परराष्ट्रमन्त्री साउद र अस्ट्रेलियाली समकक्षी पेनी वोङको उपस्थितिमा उक्त सम्झौतामा हस्ताक्षर भएको हो। कार्यक्रमपछि परराष्ट्रमन्त्रीहरूले दुवै देशबीचको मैत्रीपूर्ण सम्बन्ध थप उचाइमा पुर्याउन सम्झौता महत्वपूर्ण हुने विश्वास व्यक्त गरेका थिए। सम्झौतामा हस्ताक्षर गरेपछि वाट्सले ट्विटरमा लेखेका छन्,'अस्ट्रेलिया र नेपाल निकटका मित्रराष्ट्रहरू हुन्। हाम्रो सम्बन्ध जनस्तरसम्म गाँसिएको छ। हाम्रो देशमा नेपाली मूलका अस्ट्रेलियालीको समुदाय तीव्ररूपमा बढिरहेको छ।' वाट्स गत वर्ष नेपाल भ्रमणमा आएका थिए। त्यसबेला परराष्ट्रमन्त्री साउदसँग भएको भेटवार्तामा वाट्सले दुवै देशबीचको आर्थिक सम्बन्ध थप गहिराई पुर्याउने विषयमा छलफल गरेको स्मरण गर्दै उनैले दुवै देशबीच आर्थिक तथा लगानी फ्रेमवर्कमा हस्ताक्षर गर्ने अवसर मिलेकोमा खुशी व्यक्त गरेका छन्। 'त्यो छलफलपछि दुवै देशबीचको आर्थिक सम्बन्ध थप बलियो बनाउने गरी दुवै देशका अधिकारीरूले औपचारिक सम्झौताका लागि पटकपटक छलफल गरेका थिए,'उनको भनाइ छ, यसपाली हामीले त्यसलाई वास्तविकतामा परिणत गरेका छौँ।'"
भूकम्प प्रभावित क्षेत्रमा राजदूत थम्पसन,"जाजरकोट : अमेरिकी राजदूत डिन आर थम्पसनले भूकम्प प्रभावित क्षेत्रको स्थलगत अवलोकन भ्रमण गरेका छन्। भूकम्प प्रभावितहरूको अवस्थाबारे स्थलगत अवलोकनका लागि अमेरिकी राजदूत थम्पसन जाजरकोट र रुकुमपश्चिम आएका हुन्। यूएसएडको सहयोगमा भूकम्प प्रभावित क्षेत्रमा सञ्चालित कार्यक्रमबारे अवलोकन गर्न र पीडितहरूको वर्तमान अवस्थाबारे जानकारी लिन आएका राजदूत थम्पसन बुधबार र बिहीबार दुई जिल्लाका विभिन्न कार्यक्रममा व्यस्त रहे। राजदूत थम्पसनले जाजरकोटका प्रमुख जिल्ला अधिकारी सुरेश सुनारसँग भूकम्पपीडितहरूको अवस्था, अस्थायी आवास, पुनर्निर्माण लगायतका विषयमा चासो राखेका थिए। आफूले हालसम्म भएका कार्यबारेमा जानकारी गराएको प्रमुख जिल्ला अधिकारी सुनारले बताए। राजदूतले बिहीबार भेरी नगरपालिका१ रावतगाउँमा भूकम्प प्रभावितहरूको अवस्थाबारे स्थलगत अवलोकन गरेका थिए। मृतकका परिवार र अन्य पीडित परिवारको अवस्थाबारे जानकारी लिएका थिए। वडाध्यक्षसँग पनि पुनर्निर्माणका सम्बन्धमा भइरहेका गतिविधिबारे चासो लिएका थिए। त्यस्तै, भेरी नगरपालिकाका जनप्रतिनिधिसँग भूकम्प प्रभावितहरूको पुनर्निर्माण र हालसम्म भएका कामका बारेमा चासो राखेका थिए। भेरी नगरपालिकाका नगरप्रमुख चन्द्रप्रकाश घर्तीले भेरी नगरपालिकाभित्र भूकम्प प्रभावितहरूको अस्थायी आवासको काम, पीडितहरूको अवस्था र पुनर्निर्माणका सम्बन्धमा राजदूतलाई जानकारी गराएका थिए। बुधबार नलगाड नगरपालिका१ चिउरीगाउँ पुगेर उनले पीडितहरूको अवस्थाबारे जानकारी लिएका थिए। त्यसपछि नलगाड नगरपालिकाका नगरप्रमुख लगायतका जनप्रतिधिसँग भूकम्पपीडितहरूका लागि भइरहेको कामका बारेमा चासो लिएका थिए। आगामी दिनमा उनीहरूका लागि गर्न सकिने सहयोगका बारेमा समेत जानकारी लिएको नगरप्रमुख डम्बर रावतले बताए। राजदूत थम्पसनले भूकम्पपीडितहरूको स्वास्थ्य अवस्थाबारे स्वास्थ्य सेवा कार्यालयका प्रमुख डा प्रतीक्षा भारतीसँग जानकारी लिएका थिए। थम्पसनले सुत्केरी, गर्भवती, बालबालिका र अपांगको स्वास्थ्य अवस्थाबारे चासो राखेको डा भारतीले बताइन्। राजदूत थम्पसनले रुकुम पश्चिमको आठबिसकोट नगरपालिका १४ का भूकम्पपीडितको अवस्थाबारे पनि जानकारी लिएका थिए। यूएस एडअन्तर्गतको सेभ द चिल्ड्रेनको सहयोगमा जाजरकोट र रुकुम पश्चिममा पाँचतारा युवा संरक्षक मञ्च र पहाडी क्षेत्रविकास अभियानमार्फत भूकम्प प्रभावितहरूका लागि विभिन्न कार्यक्रम सञ्चालन भइरहेका छन्। उक्त कार्यक्रमहरूको स्थलगत अवलोकन गरेर राजदूत थम्पसन विहिवार नै फर्किएका छन्।"
छोरीबुहारीलाई निःशुल्क स्नातक पढाएर रोजगारी दिँदै सूर्योदय नगरपालिका,"इलाम : सूर्योदय नगरपालिका१ धजेकी सुजता बजगाईलाई २०७४ सालमा कक्षा १२ उत्तीर्ण गरेपछि कसरी स्नातक अध्ययन गर्ने भन्ने चिन्ता थियो । तर उनलाई नगरपालिकाले निःशुल्क पढायो । गाउँकै हिमालय माध्यमिक विद्यालयबाट १२ कक्षा उत्तीर्ण गरेकी उनी नगरको इच्छा छोरीबुहारीलाई शिक्षा कार्यक्रमअन्तर्गत पालिकाको शत्प्रतिशत छात्रवृत्तिमा स्नातक उत्तीर्ण भइन्। हाल उनी स्नात्तकोत्तर अध्ययन गरिरहेकी छन्। 'परिवारको सामान्य आर्थिक अवस्थाका कारण उच्च शिक्षा अध्ययनमा धेरैलाई समस्या छ,' सुजताका बुबा प्रेमले भने, 'हाम्रो नगरपालिकाले छोरीबुहारीलाई स्नातक पढाइरहेको छ, पैसाको अभावमा पढाइ छोड्नुपर्ने, पढाइ छोडेकै कारण कम उमेरमा विवाह हुने जस्ता समस्या बाट मुक्त बनाउन पालिकाको यो काम उदाहरणीय लाग्छ ।' सूर्योदयले सो कार्यक्रम अन्तर्गत कर्फोक क्याम्पसमा शत्प्रतिशत छात्रवृत्ति दिएर छोरीबुहारीलाई पढाउन थालेको चार वर्ष बित्यो । नगरको छात्रवृत्ति कार्यक्रममा अहिलेसम्म एक सय ५३ छोरीबुहारीले स्नातक अध्ययन गरिसकेका छन् । तीमध्ये २३ जनाले उत्तीर्ण गरेको करफोक क्याम्पस प्रमुख गोपाल कट्टेलले जानकारी दिए। यस वर्ष यहाँ छात्रवृत्तिमा अध्ययन गर्ने छोरीबुहारीको सङ्ख्या दुई सय पुग्दै छ । नगरपालिकाभित्रका छोरी र यहाँ विवाह भएर आएका बुहारीलाई पालिकाले छात्रवृत्तिमा स्नातक अध्ययन गराइरहेको नगरप्रमुख रणबहादुर राईले बताए। 'हामीले स्नातक गरिसकेका विद्यार्थीलाई रोजगारी पनि दिँदैछौँ,' उनले भने, 'विद्यार्थीले पढेको सङ्काय, विषय र उनीहरूको योग्यताअनुसार विभिन्न काममा एक सय दिनको रोजगारी दिँदैछौँ ।' नगरपालिकाले नगरबाट छात्रवृत्तिमा अध्ययन गरेका छोरीबुहारीलाई सय दिनको रोजगारी दिने तयारी गरेको हो । छोटो समयका लागि भए पनि छात्रवृत्तिमा उत्तीर्ण भएका महिलालाई प्रोत्साहनस्वरुप रोजगारी दिन लागिएको नगर प्रमुख राईले बताए। उनीहरूलाई थप सिकाइ र क्षमता प्रस्फुटनमा सय दिनको रोजगारी सहयोगी बन्ने उनले बताए। स्नातक गरेका छोरीबुहारीलाई रोजगारीको कार्यक्रमले थप सिकाइ हुनेछ,' उनले भने, 'उनीहरूको दक्षता र क्षमताबाट नगरपालिकाले पनि सहयोग लिन पाउने छ ।' कानुनी रुपमा उमेर पुगे पनि २०२२ वर्षका छोरीहरु विवाहका लागि अध्ययनका दृष्टिकोणले योग्य हुँदैनन् । उनीहरु उच्च शिक्षा अध्ययन गर्न नपाउँदै विवाह गरेर आए पनि शिक्षा लिने अवसरबाट वञ्चित नगराउन पालिकाले यो कार्यक्रम सुरुआत गरेको नगरप्रमुख रार्ईले बताए। 'बुहारीलाई पनि पढाउनुपर्छ भन्ने सोच विकास गर्न नगरले यो कार्यक्रम ल्याएको हो,' उनले भने, 'छात्रवृत्तिमा अध्ययन गरेका छोरीबुहारीलाई थप प्रोत्साहन गर्न र उनीहरूका माध्यमबाट अरू छोरीबुहारीलाई पनि पढाइमा हौसला थप्न रोजगारीको कार्यक्रम ल्याइएको हो ।' उनीहरूलाई क्षमताअनुसार नगर तथा अन्तर्गतका कार्यालय, विद्यालय, स्वास्थ्य संस्था लगायतमा रोजगारी दिइने छ । नगरका शिक्षा शाखा प्रमुख योगनिधि भट्टराईले शिक्षा, मानविकी, व्यवस्थापन, कम्प्युटरलगायत विद्यार्थीको जुन क्षेत्रमा योग्यता छ, त्यसैमा रोजगारी दिइने बताए। 'कलेजमा पढेको विषयसँग सम्बन्धित मात्र होइन, जोसँग जे क्षमता छ, त्यसैअनुसार काम विभाजन हुनेछ,' उनले भने, 'यसको कार्यविधि बन्न बाँकी छ तर इच्छुक विद्यार्थीका लागि आवेदन माग गरी सूचना जारी गरिसकिएको छ ।' नगरबाट छात्रवृत्ति पाएका महिलाले करफोक क्याम्पसमा विभिन्न सङ्काय र विषय अध्ययन गरिरहेका छन् । क्याम्पस प्रमुख कट्टेलले नगरको छात्रवृत्ति कार्यक्रमले दूरदराजका छोरीबुहारीले क्याम्पस पढ्न पाएको बताए। 'दूर दराजमा बसोबास गर्ने छोरीबुहारीलाई छात्रवृत्ति कार्यक्रमले क्याम्पससम्म ल्याएको छ,' उनले भने, 'छात्रवृत्तिमा अध्ययन गर्न पाउने र थप सय दिनको रोजगारी पनि हुने भएपछि छात्राहरूलाई थप प्रोत्साहन मिलेको छ ।' करफोक क्याम्पसमा छात्रवृत्ति पाएका विद्यार्थीले बिबीए, बिबीएच, बिएड र बिए अध्ययन गरिरहेका छन् । स्नातक तह उत्तीर्ण गरेकामध्ये धेरैजसो स्नात्तकोत्तर अध्ययन गर्न जिल्लाबाहिर रहेकाले आधाभन्दा बढीले मात्र सय दिनको रोजगारी लिने शिक्षा शाखा प्रमुख भट्टराईले बताएका छन्। रासस"
विमानस्थल बनाउन भन्दा चलाउन कठिन : पर्यटनमन्त्री,"काठमाडौं : संस्कृति पर्यटन तथा नागरिक उड्ययन मन्त्री सुदन किराँतीले विमानस्थल बनाउन भन्दा चलाउन कठिन रहेको बताएका छन्। शुक्रबार उदयपुरमा निर्माणाधीन सगरमाथा आन्तिरिक विमानस्थलको निरीक्षण अवोलकन गर्दै मन्त्री किराँतीले नेपाल जस्तो मुलुकमा विमानस्थल बनाउन समेत सजिलो नभएको र निर्माण भइसकेपछि पनि सञ्चालन गर्न कठिन रहेको बताएका हुन् । नेपालका २२ वटा विमानस्थल निर्माण भएर पनि संचालन गर्न नसकिएको भन्दै उनले उदयपुर, भोजपुर र खोटाङका केही ठाउँका स्थानीयहरू लक्षित गरेर मात्र सगरमाथा आन्तरिक विमानस्थल चल्न नसक्ने बताए ।मन्त्री किराँतीले उक्त विमानस्थलमा क्रस बोर्डर फ्लाईट र माउन्टेन फ्लाईटबाट भने केही संभावना हुने धारणा राखे। उदयपुरको त्रियुगा नगरपालिका वडा नं २ जोगिदहमा निर्माण सुरु गरिएको उक्त विमानस्थलको रुख कटान सम्पन्न भएको छ । १५६ हेक्टर वन क्षेत्रमा निर्माण हुने विमानस्थलको लागि सरकारले प्रयाप्त बजेट नछुट्याउदा रुख कटान बाहेकका काम अघि बढ्न सकेको छैन । तीन अर्ब बन्दा बढि निर्माण लागत लाग्ने विमानस्थलमा यस वर्ष ५ करोड विनियोजन भएको जनाइएको छ ।"
किर्ते नागरिकता बनाएर करोडौं ठगी,"काठमाडौं : धनुषाका नागेन्द्र यादवको नागरिकतामा सर्लाहीका रामसेवक सिंहको फोटो टाँसेर रामेश्वर सिंहले नयाँ किर्ते नागरिकता बनाए। आपूलाई नागेन्द्र यादव बनाए। हरिवन ३ सर्लाहीका रामेश्वर सिंहले किर्ते नागरिकता बनाएर करोडौं ठगी गरे। ३५ वर्षीय सिंह हाल प्रहरी हिरासतमा छन्। उनको ठगी धन्दा भने सामान्य छैन। विभिन्न ठाउँँमा मेनपावर तथा कन्सल्टेन्सी खोल्दै ठगी गर्दै उनले पटकपटक ४ करोड बढी ठगी गरेका छन्। उनलाई अपराध अनुसन्धान कार्यालयको टोलीले ललितपुर नख्खुबाट पक्राउ गरेको हो। उनीसँगै रामसेवक सिंह पनि प्रहरी हिरासतमा छन्। रामसेवक र रामेश्वर ज्वाइँ जेठान हुन्। रामेश्वर सिंह बजाज ओभरसिजमा एक वर्ष काम गरेका थिए। त्यहीँ उनले वैदेशिक रोजगारमा पठाउने काम सिके। २०७४ सालमा काठमाडौंमा रहेको भेरी ओभरसिज किनेका थिए। यो ओभरसिजले वैदेशिक रोजगारमा जानेहरूलाई सुनौलो अवसर भन्दै रोमानिया, दुबई, कतार, साउदी पठाउन भन्दै २०० जनाबाट लाखौं रुपैयाँ उठाएर ठगी गरेका थिए। ठगी मुद्दामा डेढ वर्ष जेल बसेर छुटेका थिए। यसपछि उनले नागेन्द्रको नाम ठेगानामा रामसेवकको फोटो प्रयोग गरेर नयाँ नागरिकता बनाए। उक्त नागरिकता बोकेर पुनः ठगी धन्दामा लागे। आपूलाई नागेन्द्र यादव भनेर चिनाए। यही नामबाट एनआईसी बैंक, कामना बैंकमासमेत खाता खोले। मान्छे एउटा, नाम अर्को र फोटो अर्का भएको नागरिकता प्रयोग गरेर बैंकहरूमा सजिलै खाता खुल्यो। यति मात्रै नभएर उनले साउथ नेपाल होल्डिङ, साउथ नेपाल कन्सल्टेन्सी, अन्जली होल्डीङलगायतका आधा दर्जन कम्पनी खोले र यी कम्पनीहरू विधिवत रूपमा नक्कली नागरिकताको विवरणमा नै दर्ता भएका छन्। अपराध अनुसन्धान कार्यालय काठमाडौंका डीएसपी गोबिन्द पन्थीका अनुसार आफूलाई धनुषाका नागेन्द्र भनेर चिनाएका रामेश्वरले विर्तामोड झापामा गएर विराट कन्सल्टेन्सी र काठमाडौंमा गढीमाई कन्सल्टेन्सी खोलेका थिए। त्यहाँबाट जर्मनी, अफगानिस्तान, क्रोएशिया र रोमानिया पठाउने भन्दै ४८ जनाबाट ७ लाखसम्म उठाएका छन्। पैसा उठाउने र त्यहाँबाट फरार हुने, अर्को ठाउँँमा गएर पुनः अर्को कम्पनी दर्ता गर्ने र ठगी सुरु गर्ने गर्थे। हरेक ठाउँमा नागेन्द्रका नाममा ठगी गर्दै हिँडेपछि पीडितहरू उजूरी लिएर अपराध अनुसन्धानमा पुगे। प्रहरी टोली नागेन्द्रलाई खोज्दै धनुषा पुग्यो। प्रहरी र पीडित त्यतिबेला चकित परे जब करोडौं ठगी गरेका नागेन्द्र खेत जोत्दै गरेको अवस्थामा फेला परे। नागेन्द्रलाई भेट्नासाथ पीडितहरूले ठगी गर्ने व्यक्ति यो होइन भनेर पत्ता लगाए। अनि मात्रै प्रहरीले अन्य व्यक्तिको नागरिकता किर्ते गरेर रामेश्वर सिंहले ठगी गर्ने गरेको पत्ता लगाए। अपराध अनुसन्धान कार्यालयका प्रमुख सोमेन्द्र सिंह राठौर भन्छन्, निकै चलाखीपूर्ण तरिकाले ठगी गर्दै हिँडेको देखियो। रामेश्वरको ठगी धन्दामा उनका ज्वाइँ र भाइले पनि सहयोग गर्ने गर्थे। परिचय नै बदलेर ललितपुरमा निकै भव्य तरिकाले बसेको अवस्थामा उनलाई प्रहरीले नियन्त्रणमा लिएको हो। राठौरका अनुसार पछिल्लो समय अनलाइन भिसा आएको भन्दै वैदेशिक रोजगारमा जाने व्यक्तिहरू ठगिन थालेका छन्। कारोबार पनि अनलाइनमार्फत नै गर्ने हुँदा पीडकहरू फरार हुने र पीडितहरू अप्ठ्यारोमा पर्ने घटना बढ्दो छ। उनले ठगी गरेका पीडितहरू एकै परिवारका ५ जनासम्म छन्। धेरै व्यक्तिले मानसिक तनाव झेलिरहेका छन्। डीएसपी पन्थीका अनुसार, उनको ठगी कार्यमा सरकारी कर्मचारीको पनि मिलेमतो हुने सम्भावना छ। नक्कली नागरिकताबाट कम्पनी कसरी दर्ता भयो ? बैंक खाता कसरी खोलियो ? यो विषयमा अनुसन्धान अगाडि बढाएका छौं। रामेश्वर सिंह विरुद्ध २०७८ सालमा पनि ठगी मुद्दा दर्ता भएको थियो। २०७९ सालमा लागुऔषध मुद्दामा सिन्धुली कारागारमा २४ दिन थुनामा परेका थिए।"
"धारा बन्यो, पानी आएन","बेनी : म्याग्दीको धौलागिरि गाउँपालिका६ मराङबेंसीका लाल केसीको आँगनमा खानेपानीको धारा निर्माण भएको तीन वर्ष भयो। केसीका परिवारलाई खानेपानीका लागि सार्वजनिक धारामा धाउनुपर्ने बाध्यता अझै हटेको छैन। आँगनमा धारा बनेको तीन वर्ष पुगिसक्दासमेत पानी आएको छैन, उनले भने, पानीका लागि सार्वजनिक धारा र मुहानकै भर पर्नु परेको छ। केसी मात्र नभएर बेंसी, कुम्री, राम्रे र ठूलोगाउँका बासिन्दाको आगनमा धारा निर्माण भए पनि पानी आएको छैन। २०७८ सालमा सुरु भएको मराङ एक घर एक धारा खानेपानी आयोजना निर्माण पुरा नहुँदा आगनकै धारामा सफा, स्वच्छ खानेपानी उपभोग गर्ने स्थानीयबासीको सपना अधुरै बनेको हो। धवलागिरी गाउँपालिका६ मराङका वडाध्यक्ष राजाराम सुवेदीले निर्माण व्यवसायीका कारण खानेपानी आयोजना निर्माणमा ढिलाइ भएको बताए। तीन वर्षअघि नै सम्पन्न हुनुपर्ने आयोजनाको धारा र ट्यांकी निर्माण भए पनि इन्टक, मुख्य र वितरण लाइन बनाउन ढिलाइ भएको छ, उनले भने, छिटो काम गराउन निर्माण व्यवसायीलाई ताकेता गरिरहेका छौं। निर्माण व्यवसायीले पर्याप्त मजदुर परिचालन र निर्माण सामग्री व्यवस्थापन नगरेकाले योजनामा ढिलाइ भएको हो। गाउँपालिकाका प्राविधिक शाखाका प्रमुख लोकेन्द्र रावलका अनुसार ९७ घरमा निजी धारा निर्माण गरेर खानेपानी वितरण गर्न २०७८ साल पुस २७ गते सुन्दर निर्माण सेवासँग १ करोड १३ लाख ४९ हजार २५ रुपैयाँँमा ठेक्का सम्झौता भएको थियो। हालसम्म ३३ लाख ५३ हजार रुपैयाँँ खर्च भएको योजनाको म्याद आगामी २०८१ असार २५ गतेसम्म थपिएको छ। हालसम्म ७२ वटा धारा निर्माण सकिएको छ। बेंसी, कुम्री र ठूलोगाउँमा पानी संकलन गर्ने टंकी निर्माण भएको छ। राम्चेमा ट्यांकी निर्माणाधीन छ। यहाँका बासिन्दाले पञ्चायतकालमा निर्माण भएको संरचनाबाट खानेपानी उपभोग गरिरहेका छन्। धारामा पर्याप्त र नियमित पानी नआउँदा मुहान र खोल्साको पानी उपभोग गर्नुपर्ने बाध्यता छ। पुरानो आयोजना जीर्ण भएपछि नयाँ योजना निर्माण गर्न थालिएको थियो।"
"कोशीमा मन्त्रीमण्डल विस्तार हुँदै, आजै शपथ","विराटनगर : कोशी प्रदेशका मुख्यमन्त्री केदार कार्कीले शुक्रबार (आज) सरकालाई पूर्णता दिने तयारी गरेका छन् । मुख्यमन्त्री कार्कीले सहकर्मी दलहरूसँग छलफल गरेर सरकार विस्तार गर्ने तयारी गरेका हुन्। गत असोज २७ गते मुख्यमन्त्री बनेका कार्कीले प्रदेशको नेतृत्व सम्हालेको साढे तीन महिनापछि सरकारलाई पूर्णता दिन आँटेका हुन् । कार्कीले सरकारलाई पूर्णता दिन चार जना मन्त्री र एक जना राज्यमन्त्री नियुक्त गर्ने तयारी थालेको स्रोतले जनाएको छ । उनका अनुसार माओवादीका तर्फबाट उदयपुरबाट निर्वाचित नारायण बुर्जा मगर र संखुवासभाका राजेन्द्र कार्की मन्त्री बन्ने भएका छन् । यसैगरी नेपाली कांग्रेसबाट प्रदीपकुमार सुनुवार र रामकुमार खत्री मन्त्री बन्ने भएका छन् । कांग्रेसकी इन्दिरा थापालाई राज्यमन्त्री बनाउने मुख्यमन्त्री कार्कीको तयारी छ । बुर्जामगरले खानेपानी, सिंचाइ तथा ऊर्जा मन्त्रालय र कार्कीले सामाजिक विकास मन्त्रालय पाउने भएक छन् । कांग्रेसका खत्रीले उद्योग, कृषि तथा सहकारी र सुनुवारले स्वास्थ्य मन्त्रालय पाउने छन् । स्वास्थ्य मन्त्रालय पनि कांग्रेसले नै लिने तयारी छ । कांग्रेसकी इन्दिरा थापा स्वास्थ्य राज्यमन्त्री बन्ने भएकी छन् । आर्थिक मामिला तथा योजना मन्त्रालय भने मुख्यमन्त्री कार्की स्वयमले पाउने सरकारका प्रवक्ता तथा आन्तरिक मामिला तथा कानुन मन्त्री शमशेर राईले अन्नपूर्ण पोष्टलाई जानकारी दिए । उनका अनुसार दिउँसो ३ बजे मन्त्रीमण्डल विस्तार हुनेछ भने नवनियुक्त मन्त्रीहरूले आजै शपथ ग्रहण गर्ने राईको भनाइ छ । नेकपा एमालेको सहयोगमा गत असोज २७ गते कोशी प्रदेशको मुख्यमन्त्री बनेका कार्कीले निरन्तर सरकार विस्तारको भाका सारिरहेका थिए । संविधानको धारा १६८ को उपधारा ५ अनुसार सत्ता गठबन्धनले माओवादीका ईन्द्रबहादुर आङबोलाई मुख्यमन्त्रीमा अगाडि सारेका बेला कार्कीले विद्रोह गरेर कोशीको नेतृत्व सम्हालेका थिए । कांग्रेसका विद्रोही ८ सांसद र एमालेका ३९ सांसदको सहयोगमा कार्की गत असोज २७ गते मुख्यमन्त्रीमा नियुक्त भएका थिए । असोज २८ गते शपथग्रहण गरेका दिन नै उनले एमालेबाट रामबहादुर राना र कांग्रेसबाट शम्शेर राईलाई मन्त्री नियुक्त गरेका थिए । कार्कीले कात्तिक १ गते नै विश्वासको मत लिए । उनलाई राप्रपाका ६ सांसदबाहेक सबैले विश्वासको मत दिएका थिए । आफू मुख्यमन्त्रीमा नियुक्ति भएको २० दिनपछि कार्कीले कात्तिक १७ गते माओवादीबाट गणेशप्रसाद उप्रेती सुशील र नेकपा (एकीकृत समाजवादी) बाट कमलप्रसाद जबगुलाई मन्त्री पदमा नियुक्त गरे । उनीहरूलाई नियुक्त गर्न लागेपछि एमालेबाट मन्त्री बनेका राना मगरले भने राजीनामा दिएका थिए । एमालेबाट मगरले राजीनामा दिएसँगै मन्त्रीमण्डल चार सदस्यमा सीमित भयो । नियुक्त भएका मन्त्रीहरू राई, जबेगु र उप्रेतीले पनि लामो समय बिनाविभागीय बस्नु परेको थियो । कार्कीले उनीहरूलाई मंसिर १७ गते जिम्मेवारी दिए । जसअनुसार राई सरकारका प्रवक्ता तथा आन्तरिक मामिला तथा कानून, जबेगुलाई भौतिक पूर्वाधार विकास र उप्रेतीलाई पर्यटन, वन तथा वातावरण मन्त्रालयको जिम्मेवारी दिइएको थियो ।"
१४ जना जिल्ला न्यायाधीशका लागि दरखास्त आह्वान,"काठमाडौं : न्याय सेवा आयोगले रिक्त ४३ जना जिल्ला न्यायाधीश पदका लागि विज्ञापन आह्वान गरेको छ। आन्तरिक खुला, खुला तथा समावेशी गरी ४३ जनाका लागि विज्ञान आह्वान गरेको हो। विज्ञापनअनुसार आन्तरिक खुलातर्फ २१,खुल्ला १२, महिला ४,आदिवासीजनजाती २,मधेशी २,दलित र अपांग एकएक जनाका लागि दरखास्त मागेको हो। लिखित र अन्तरवार्ता हुने उक्त परीक्षा काठमाडौंबाट मात्रै लिइने आयोगले जनाएको छ। केन्द्र भने पछि तोकिनेछ। विज्ञापन प्रकाशन भएको मितिले एक महिनाभित्र दरखास्त दिन सकिनेछ।"
फागुन ३ देखि फेवातालको किनारमा लिटरेचर फेस्टिभल,"पोखरा : ११औं संस्करणको नेपाल लिटरेचर फेस्टिभल फागुन ३ गतेदेखि ७ गतेसम्म फेवाताल किनार बाराहीघाटमा हुने भएको छ। सूर्य नेपाल गाथा नेपाल लिटरेचर फेस्टिभलमा देश विदेशका गरी दुई सयभन्दा बढी साहित्यकार, राजनीतिज्ञ, लेखक, कलाकार, पत्रकारलगायतको उपस्थिति रहने पोखरामा बिहीबार आयोजित पत्रकार सम्मेलनमा आयोजक संस्था बुकवर्म फाउन्डेसनले जनाएको छ। फेस्टिभलमा ५५ भन्दा बढी सेसन, सांगीतिक साँझलगायत नयाँ कार्यक्रम पनि समावेश गरिने भएको छ। फेस्टिभलमा वात्स्यायन एन्ड बाब्र्स भोल्युम टु पुस्तक विमोचन एवं कार्टुन प्रदर्शनी हुने छ। यस्तै फेस्टिभलमा गोर्खा वुमनः एन इको इन द स्टोरी प्रदर्शनी गरिने आयोजकले जनाएको छ। यस वर्ष फेस्टिभलमा विश्वप्रसिद्ध पुस्तक अमेरिकन प्रोमिथियसः द ट्रायम्फ एन्ड ट्र्याजिडी अफ जे रबर्ट ओपनहाइमरका सहलेखक काई बर्डको सहभागिता रहने नेपाल लिटरेचर फेस्टिभलका निर्देशक नीरज भारीले जानकारी दिए। यस पुस्तकले विश्वप्रसिद्ध पुलिट्जर प्राइजसमेत जितेको थियो। उनको यस पुस्तकमा आधारित ओपनहाइमर चलचित्र बनेको छ। क्रिस्टोफर नोलनले निर्देशन गरेका यो चलचित्र सन् २०२३ को बक्स अफिसमा ब्लकबस्टर बनेको थियो। ९६औं ओस्कर अवार्डमा यो फिल्म १३ विधामा मनोनीत भएको छ। प्रसिद्ध भारतीय लेखिका ज्यानिस प्यारियट पनि फेस्टिभलमा आउने बताइएको छ। उनको पुस्तक एभ्रिथिङ द लाइट टचेजका बारेमा उनले फेस्टिभलमा चर्चा हुने छ। उनको यस पुस्तकले सन् २०२३ मा उत्कृष्ट आख्यानका लागि सुशीलादेवी अवार्ड पाएको थियो। विश्वप्रसिद्ध समालोचक एवं उपन्यासकार चन्द्रहास चौधरी पनि फेस्टिभलमा आउने छन्। उनले क्लाउड्स र अर्जी द ड्वार्फ पुस्तक लेखेका छन्। उनको उक्त पुस्तक कमनवेल्थ फस्ट बुक प्राइज का लागि सर्टलिस्टसमेत भएको थियो। यस वर्षको फेस्टिभलमा पूर्वप्रधानन्यायाधीश कल्याण श्रेष्ठको विद्वत्प्रवचन रहने आयोजकले जनाएको छ। यस्तै पत्रकार विजय कुमार, सांसद एवं अर्थशास्त्री डा स्वर्णिम वाग्ले, संस्कृति, पर्यटन तथा नागरिक उड्डयनमन्त्री सुदन किराँती, सांसद सुमना श्रेष्ठ, पूर्वमिसनेपाल शृंखला खतिवडालगायतको सहभागिता रहनेछ।"
नीलगिरिखोला२ को प्रसारण लाइनको परीक्षण सफल,"म्याग्दी : म्याग्दीको अन्नपूर्ण गाउँपालिका४ नारच्याङमा निर्माण भएको ७१ मेगावाट क्षमताको नीलगिरिखोला दोस्रो जलविद्युत् आयोजनाको प्रसारण लाइनको परीक्षण सफल भएको छ। नीलगिरिखोला हाइड्रोपावर लिमिटेड प्रवद्र्धक रहेको आयोजनाले अन्नपूर्ण गाउँपालिका४ दोभिल्नादेखि वडा नं३ दाना जोड्ने प्रसारण लाइनको माघ १५ गतेदेखि परीक्षण सुरु गरेको थियो। यस आयोजनाको विद्युत् दाना सबस्टेसनमार्फत केन्द्रीय ग्रिडमा जोडिन्छ। नीलगिरिखोला हाइड्रोपावरका आधिकारिक प्रतिनिधि उपेन्द्र गौतमले दोभिल्नादेखि दाना जोड्ने दुई सय २० केभी क्षमताको प्रसारण लाइनको परीक्षण सफल भएको जानकारी दिए। ४२ मेगावाट क्षमताको नीलगिरिखोला पहिलोको विद्युत्गृह रहेको छोटेपादेखि दोभिल्ना हुँदै दाना जोड्ने ७४ किलोमिटर लामो प्रसारण लाइन निर्माण भएको छ। नेपाल विद्युत् प्राधिकरणको प्राविधिक टोलीको सहभागितामा दाना सबस्टेसनदेखि नीलगिरि दोस्रोको विद्युत्गृहसम्म प्रसारण लाइनबाट विद्युत् आपूर्ति गराएर परीक्षण गरिएको हो। प्रसारण लाइनको परीक्षण सकिए पनि आयोजनाको सुरुङको परीक्षण भने जारी रहेको छ। सुरुङमा पानी हालेर परीक्षण गर्ने समय तालिका २०८० साल फागुन १५ गतेसम्म लम्ब्याइएको आयोजनाका आधिकारिक प्रतिनिधि गौतमले बताए। 'टनेलमा पानी हाल्ने क्रममा छोटेपादेखि दोविल्नासम्म खोलाको पानीको बहाव थपघट हुन्छ,' उनले भने, 'माछा मार्ने, नुहाउने, गाईवस्तु, चौपाया छाड्ने र आवतजावत गर्ने कार्य नगराउन सार्वजनिक सूचनामार्फत आग्रह गरेका छौं।' नीलगिरिखोला दोस्रो म्याग्दीमा हालसम्म निर्माण भएकोमध्ये सबैभन्दा ठूलो जलविद्युत् आयोजना हो। बाँध, सुरुङ, विद्युत्गृह, प्रसारण लाइन, स्विचार्ड निर्माण सकेपछि परीक्षणलाई तीव्रता दिएको आयोजनाले जनाएको छ। छोटेपामा निर्माण भएको डिसेन्डर (बालुवा थिग्र्याउने पोखरी)मा यसअघि नै पानी हालेर परीक्षण गरिएको थियो। छोटेपादेखि दोभिल्नामा रहेको विद्युत्गृहसम्म चार हजार दुई सय ७५ मिटर लामो सुरुङ निर्माण भएको छ। विद्युत्गृह र छोटेपाको बाँधसहित पाँचवटा अडितबाट विसं २०७६ देखि सुरुङ निर्माण थालिएको थियो। नीलगिरि पहिलोको विद्युत्गृहबाट निस्कने पानीलाई बाँध बनाएर नीलगिरि क्यासकेडको सुरुङमा हाल्न मिल्ने गरी संरचना निर्माण भएको छ। दुईवटै आयोजनाको प्रवर्द्धक कम्पनी एउटै हो। नीलगिरि पहिलोको हुमखोलामा बाँध र छोटेपामा विद्युत्गृह निर्माण निर्माण अन्तिम चरणमा पुगेको छ। दुई हजार मिटर लामो सुरुङलाई प्लास्टर गरेर फिनिसिङ गर्ने काम अन्तिम चरणमा पुगेको छ। विद्युत्गृहको भवन निर्माण सकेर उपकरण जडान थालिएको छ। नीलिगिरि पहिलोको करिब ८० प्रतिशत भौतिक प्रगति भएको छ। दुई वटै आयोजनाको विद्युत्गृह परिसरमा स्विचार्ड बनाइएको छ। बस्तीदेखि टाढा रहेको नीलगिरिखोला जलविद्युत् आयोजना निर्माणस्थल भौगोलिकरुपमा विकट र दुर्गम क्षेत्रमा पर्छ। रु १३ अर्ब लागत अनुमान गरिएको दुवै आयोजना रन अफ द रिभर प्रकृतिका हुन्। नारच्याङमा यसअघि पाँच मेगावाट क्षमताको घलेम्दीखोला र ४२ मेगावाट क्षमताको मिस्त्रीखोला जलविद्युत् आयोजना निर्माण भएको थियो। ६ मेगावाट क्षमताको रेलेखोला जलविद्युत् आयोजना पनि निर्माणको अन्तिम चरणमा रहेको कार्यवाहक वडाअध्यक्ष श्याम पुर्जाले बताए। ९१४ मेगावाटको सुपर घलेम्दी आयोजना निर्माणमा जाने तयारीमा छ। कालीगण्डकी हाइड्रोपावर लिमिटेड प्रवद्र्धक रहेको एक सय ६४ मेगावाटको कालीगण्डकी गर्ज आयोजनाको विद्युत्गृह नारच्याङमा बनाउन प्रस्ताव गरिएको छ। रासस"
बर्दिबासमा पस्किँदै रैथाने खाना,"बिजलपुरा : महोत्तरीको बर्दिबासमा मधेसका रैथाने खानाखाजाको स्वाद चाख्न पाइने अवसर मिल्ने भएको छ। यसका लागि खाना महोत्सव गर्न लागिएको हो। होटल तथा पर्यटन व्यवसायी महासंघ मधेस प्रदेशका अध्यक्ष हीरा गौतमका अनुसार मधेस प्रदेशस्तरीय खाना महोत्सव गर्न लागिएको छ। आउँदो फागुन ५७ गतेसम्म बर्दिबासको सिन्धुली रोडमा फुड फेस्टिभल गरिन लागेको हो। बर्दिबास नगरपालिकासँग होटल तथा पर्यटन व्यवसायी संघ महोत्तरीले मिलेर रैथाने खानको प्रवद्र्धनका लागि महोत्सव आयोजना गर्न लागेको हो। यस अवसरमा चलेका मधेसका मौलिक खाना र खाजा चाख्न पाइने भएको छ। यसबेला ५० स्टल राखिने छन्। आर्थिक मन्दीले होटल तथा पर्यटन क्षेत्र ठप्पजस्तै छ। यो क्षेत्रलाई चलायमान बनाउन र आन्तरिक पर्यटन प्रवद्र्धनका लागि खाना महोत्सव गर्न लागिएको होटल तथा पर्यटन व्यवसायी संघ महोत्तरीका अध्यक्ष गुञ्जबहादुर कार्कीले जनाए। सडकमै खाऔं, सडकमै रमाऔं, भन्ने नाराका साथ मधेस प्रदेशस्तरीय खाना महोत्सव आयोजना गर्न लागिएको हो। होटल संघ महोत्तरीका महासचिव नारायण घिमिरेका अनुसार रैथाने खाना खाजाको स्वाद चखाउनु नै महोत्सवको उद्देश्य हो।"
बाँसबारीको जग्गा फर्काएर टार्ने खेल,"काठमाडौं : भूमिसुधार तथा मालपोत कार्यालय काठमाडौंले बाँसबारी छालाजुत्ता कारखानाको १० रोपनी जग्गा हिनामिना प्रकरणको अनुसन्धान थालेको छ। च्याम्पियन फुटवेयर प्रालि (हाल चाँदबाग रेजिडेन्सी प्रालि) का अध्यक्ष सञ्जय ठाकुरलाई २१ दिनभित्र जग्गा फिर्ता गर्न निर्देशन दिएको छ। मालपोत अधिकृत बोगराज शर्मा कट्टेलले ठाकुरलाई बाटोको हद म्यादबाहेक २१ दिनभित्र आफैं वा वारेस गरी कार्यालय समयभित्र उपस्थित हुन निर्देशन दिएका छन्। प्रहरी प्रधान कार्यालयले सो जग्गा नेपाल सरकारको नाममा स्रेस्ता अध्यावधिक गरी ल्याउन गरेको पत्राचार गरेअनुसार नै मालपोतले पत्र काटेको देखिएको छ। प्रहरीको केन्द्रीय अनुसन्धान ब्युरो (सीआईबी) ले सीजी होल्डिङका प्रबन्ध निर्देशक अरुण चौधरी र बाँसबारी छाला जुत्ता कारखानाका तत्कालीन सञ्चालक समिति अध्यक्ष अजितनारायणसिंह थापा र चाँदबाग रेसिडेन्सी प्रालिका अध्यक्ष ठाकुरलाई पक्राउ गरेको थियो। ठाकुर अम्रपाली इन्फ्रास्ट्रक्चर एन्ड हाउजिङ प्रालिका अध्यक्षसमेत हुन्। उनीहरू तीनै जना जग्गा फिर्ता गर्ने भन्दै नाटकीय रूपमा छुटेका थिए। २०३७ मा तत्कालीन श्री ५ को सरकारको १८ रोपनी ३ आना २ पैसा जग्गा बाँसबारी छालाजुत्ता कारखानालाई दिइएको थियो। २०४३ मा सो जग्गामध्येबाट बाँसबारी छालाजुत्ता कारखानाका तत्कालीन अध्यक्ष अजितनारायणसिंह थापा र चौधरी ग्रुपकातर्फबाट लुनकरणदास चौधरीबीच च्याम्पियन फुटवेयर लिमिटेड स्थापना गर्ने सम्झौता भएको थियो। सम्झौताअनुसार जारी पुँजी ५० लाख रहेको सो कम्पनीमा चौधरी समूहको ५१ प्रतिशत, बाँसबारी छालाजुत्ता कारखानाको २५ प्रतिशत र सार्वसाधारणको २४ प्रतिशत सेयर हुने गरी कम्पनी स्थापना गरिएको थियो। २०४३ कात्तिक २७ मा च्याम्पियन फुटवेयर लिमिटेड रजिष्टार कार्यालयमा दर्ता भएको थियो। २०४४ भदौ ५ मा छालाजुत्ता कारखानाको १८ रोपनीमध्ये ६ रोपनी जग्गा च्याम्पियन फुटवेयरका नाममा हस्तान्तरण गरिएको थियो। जसको मूल्यांकन २ लाख ५० हजार प्रतिरोपनी गरिएको थियो। छालाजुत्ता कारखानाको २५ प्रतिशत सेयरबापत ६ रोपनी जग्गा च्याम्पियन फुटवेयरलाई प्रदान गरिएको थियो। चौधरी समूहले २०४४ कात्तिक १३ मा कारखानामा थप एक लाख रुपैयाँ खर्च गरेको थियो। त्यही आधारमा थप ४ रोपनी जग्गा २०४४ मंसिर १८ मा च्याम्पियन फुटवेयरलाई हस्तान्तरण गरिएको थियो। यही साल कम्पनीको पुँजी १ करोड बनाइएको थियो। ५१ प्रतिशत सेयर भएको च्याम्पियनले २६ लाख मात्रै लगानी गरेको थियो भने छालाजुत्ताले ४ रोपनी जग्गा नामसारी गरिदिएको थियो। यसको केही वर्षपछि छालाजुत्ता कारखाना बन्द भयो। २०४९ असार २३ मा अर्थ मन्त्रालयले निजीकरण गर्ने निर्णय गरेको थियो। सीआईबीका अनुसार निजीकरणका क्रममा च्याम्पियन फुटवेयरबाट २५ प्रतिशत सेयर किन्नुपर्ने प्रस्ताव भएको थियो। २०५१ वैशाख १४ मा अर्थराज्यमन्त्री महेश आचार्यको नेतृत्वमा निजीकरण एकाइ समितिको बैठकद्वारा च्याम्पियन फुटवेयर कम्पनीमा बाँसबारी छालाजुत्ता कारखाना लिमिटेडको २५ प्रतिशत सेयर महालेखा नियन्त्रक कार्यालयमा नामसारी गर्ने निर्णय गरेको थियो। महालेखा नियन्त्रण कार्यालयमा २५ प्रतिशत सेयर लिलामी गर्ने निर्णय भएको थियो। अन्य केही कम्पनीको प्रस्तावसमेत हालेर ३६ लाख रुपैयाँमा अरुणकुमार चौधरीले सो सेयर खरिद गरेका थिए। २०५१ मा अर्थमन्त्री भरतमोहन अधिकारीले च्याम्पियन फुटवेयरमा रहेको कारखानाको सेयर बिक्री गर्ने निर्णय गरेका थिए। २०५२ साउन ११ मा कम्पनीको २५ प्रतिशत सेयर ३६ लाख रुपैयाँमा अरुणकुमार चौधरीले आफ्नो नाममा खरिद गरेका थिए। २०५४ साउन १२ मा च्याम्पियन फुटवेयरलाई प्राइभेट लिमिटेड बनाउने प्रक्रिया सुरु भएको थियो। बासँबारी छालाजुत्ता कारखानाको २५ प्रतिशत सेयर २०५४ साउन १२ मा अरुण चौधरीको नाममा हस्तान्तरण गरिएको थियो। २०५४ पुस ४ मा च्याम्पियन फुटवेयर अरुण चौधरी र शिला चौधरीको नाममा प्राइभेट लिमिटेडमा दर्ता भएको थियो। त्यसपछि च्याम्पियन फुटवेयर लिमिटेडको नाम परिवर्तन गरी सीजी चाँदबाग रेजिडेन्सी प्रालि बनाइएको हो। च्याम्पियन फुटवेयर प्रालि र चाँदबाग रेसिडेन्सीको दर्ता नम्बर एउटै ७८१९ छ। चाँदबाग रेसिडेन्सीमा अरुणकुमार चौधरी, शिला चौधरी, आम्रपालिका अध्यक्ष सञ्जय ठाकुर सञ्चालक छन्। यो जग्गा २०६६ कात्तिक २५ गते डिल्लीबजार मालपोत कार्यालयले हालसाविक गरेको थियो।"
त्रिविको उपकुलपतिमा आवेदन दिने ४३ मध्ये १४ जना अन्तर्वार्ताका लागि छनौट,"काठमाडौं : त्रिभुवन विश्वविद्यालयको रिक्त उपकुलपति पदमा आवेदन दिएका ४३ मध्ये १४ उम्मेदवार अल्पसूची (सर्ट लिष्ट) मा परेका छन् । सिफारिस समितिले प्रस्तुतीकरण र अन्तर्वार्ताका लागि ती सूचीलाई बिहीबार सार्वजनिक गरेको छ । शिक्षा, विज्ञान तथा प्रविधि मन्त्रालयका अनुसार उक्त सूचीमा पर्नेमा कुसुम शाक्य, केशरजङ्ग बराल, गोविन्द सुवेदी, चित्रबहादुर बुढाथोकी, ज्ञानेन्द्रप्रसाद पौड्याल, टङ्कनाथ धमला, तीर्थराज खनियाँ, नारायण बेलवासे, प्रकाश घिमिरे, भोजराज अर्याल, महेन्द्रप्रसाद शर्मा, रामचन्द्र बस्नेत, शिवलाल भुसाल र सूर्यबहादुर थापा छन्। त्रिविका उपकुलपति डा धर्मकान्त बास्कोटाको कार्यकाल यही कात्तिक १८ गते सकिएकपछि गत कात्तिक २४ गते प्रधानमन्त्री एवं विश्वविद्यालयका कुलपति पुष्पकमल दाहाल प्रचण्डले शिक्षा, विज्ञान तथा प्रविधिमन्त्री अशोककुमार राईका अध्यक्षतामा सचिव सुरेश अधिकारी र त्रिविका बौद्ध अध्ययन विभागका प्रमुख डा चन्द्रकला घिमिरे रहेको समिति गठन गरेका थिए। हाल शिक्षाध्यक्ष शिवलाल भुसाललाई निमित्त उपकुलपतिको जिम्मेवारी दिइएको छ ।"
जाडोयामको तनावबाट जोगियौं,"जाडोयाममा हुने तनाव (डिप्रेसन) बेग्लै किसिमको हुन्छ। यस खालका तनाव कात्तिकमंसिरतिर सुरु हुन्छ। चैतवैशाखतिर हराउँदै जान्छ वा निको हुन्छ। जाडोयाममा हुने डिप्रेसनले दैनिकीमा असर पार्छ। यसले मानिसको दैनिकीसमेत अस्तव्यस्त बनाइरहेको हुन्छ। तनावका कारण धेरै छन्। शारीरिक रोगका कारण पनि तनाव हुन्छ। कतिपय औषधि सेवनका कारण पनि तनाव हुनसक्छ। त्यस्तै भावनात्मक चोट, अप्रिय घटनाले पनि तनाव दिइरहेको हुन्छ। सबै व्यक्ति खुसी हुन चाहन्छन्। आनन्दको खोजीमा भौंतारिरहेका हुन्छन्। जिन्दगी रमाइलोसँग बिताउन चाहन्छन्। जाडोमा हुने डिप्रेसनबाट जोगिन देहायबमोजिमका उपाय अपनाउन सकिन्छ। घाम तापौं जाडोयाममा हुने तनावको कारण सूर्यको प्रकाशसँग पनि जोडिएको हुन्छ। डिप्रेसनको औषधिसँगै लाइट थेरापीले पनि जाडोयामको तनावको उपचार गरिन्छ। आराम गरौं तनाव भएपछि मन रमाउँदैन। कुनै कुरामा पनि चाख लाग्दैन। त्यसैले आफ्नो दैनिक कार्यव्यस्तताबाट आराम लिनुपर्छ। पर्याप्त सुतौं दैनिक दौडधुप र कार्यव्यस्तताका कारण पर्याप्त सुत्न नपाउँदा पनि डिप्रेसन हुन्छ। आराम र पर्याप्त निद्राले शरीरमा ऊर्जा दिन्छ। रोगसँग लड्ने क्षमता पनि बढ्छ। व्यायाम गरौं तनावमुक्त हुन शारीरिक व्यायामले पनि सहयोग गर्छ। दैनिक हलुका खालको शारीरिक व्यायम गर्नु लाभदायक हुन्छ। स्वस्थ खानपान खाऔं स्वस्थ आहारले हाम्रो स्वास्थ्यमा सकारात्मक प्रभाव पार्छ। त्यसैले तनावमुक्त हुन स्वच्छ, सफा र पोषिलो खानेकुरा खानुपर्छ। संगतमा ध्यान दिऊँ आफ्ना दुःखसुख बाँड्ने र एकअर्कामा सहयोग गर्ने साथीभाइबीच सम्पर्क बढाउनुपर्छ। रमाइलो कुराकानीबाट पनि तनावमुक्त हुन सकिन्छ। आत्मविश्वास बढाऔं म गर्न सक्छु र गरेर देखाउँछु भन्ने विश्वास जगाऔं। नकारात्मक सोंच हटाऔं। स्वस्थ जीवन बिताउनतर्फ ध्यान लगाऔं। (उपाध्याय, वरिष्ठ मनोचिकित्सक हुन्।)"
टीकापुरको ६ सय कठ्ठा सार्वजनिक जग्गा व्यक्तिका नाममा,"काठमाडौं : कैलालीको टीकापुरको सार्वजनिक जग्गा व्यक्तिका नाम कायम गरिएको ठूलो तथ्य बाहिर आएको छ। तत्कालीन टीकापुर नगर विकास समितिका पदाधिकारीसहित मालपोतका कर्मचारीको मिलोमतोमा बजार क्षेत्रको अर्बौं मूल्य पर्ने ६ सय कठ्ठाभन्दा बढी सार्वजनिक जग्गा व्यक्तिका नाम कायम गरिएको भन्दै अख्तियार दुरुपयोग अनुसन्धान आयोगले २ सय ४९ जनाविरुद्ध भ्रष्टाचार मुद्दा दायर गरेको छ। नक्कली कागजात खडा गरी बजार क्षेत्रकै सार्वजनिक जग्गा व्यक्तिका नाममा हक हस्तान्तरण गरेको आरोपमा अख्तियारले टीकापुर नगरविकास समितिका पदाधिकारी, कर्मचारी र जग्गाधनीविरुद्ध विशेष अदालतमा मुद्दा दायर गरेको अख्तियारका प्रवक्ता एवं सहसचिव नरहरि घिमिरेले जानकारी दिए। अख्तियारको अनुसन्धानमा टीकापुर नगरपालिका१ को टीकापुर नगर विकास समितिका तत्कालीन अध्यक्षलगायतका पदाधिकारीको मिलेमतोमा नक्कली रसिद बनाएर समितिका पदाधिकारी एवं कर्मचारीहरूको संलग्नतामा उनीहरूकै आफन्तलगायतको नाममा जग्गा हस्तान्तरण गरेको पाइएको छ। सार्वजनिक व्यक्तिका नाममा ल्याउन समितिमा कम रकम बुझाएर हक हस्तान्तरण गरेको देखिएको अख्तियारले जनाएको छ। यो प्रकरणमा नगर विकास समितिका तीन अध्यक्षसहित १४ जना टीकापुर नगर विकास समितिका पदाधिकारी छन्। १ सय १० जना जग्गाधनीलाई प्रतिवादी बनाइएको छ। मुद्दा दायर भएकामध्ये सात जनाको मृत्यु भइसकेको छ। चार जनाले पाएको जग्गा आफ्नो नाममा नआउँदै प्लटिङ गरेर बेचेको अख्तियारको आरोपपत्रमा उल्लेख छ। त्यो जग्गा उपभोग गरिरहेका थप १ सय ७ जनामाथि पनि अख्तियारले भ्रष्टाचार मुद्दा चलाएको छ। टीकापुर विकास समितिको नामका नक्कली कागजातहरू खडा गरी समितिको जग्गा व्यक्तिका नाममा हक हस्तान्तरण गरेको देखिएकाले जग्गा आफ्नो नाममा कायम गर्ने गराउने जग्गाधनीलाई बिगोसहितको सजायको माग दाबीसहित आरोपपत्र दायर गरिएको छ, अख्तियारको आरोपपत्रमा उल्लेख छ। समितिका तीन अध्यक्षको संलग्नता टीकापुर नगरविकास समितिका तीन पूर्वअध्यक्ष यो प्रकरणमा मुछिएका छन्। तत्कालीन अध्यक्ष नेत्रप्रसाद जोशी, ललित ताम्राकार र धिजराज रेग्मीलाई प्रतिवादी बनाइएको छ। जोशीलाई २ करोड १२ लाख ४० हजार ९४४ बिगो कायम गर्दै भ्रष्टाचार निवारण ऐनबमोजिम कैद तथा बिगोबमोजिमको जरिवाना गरी उक्त बिगो असुलउपरको माग गरिएको छ। अर्का तत्कालीन अध्यक्ष ललित ताम्राकारसँग ५९ लाख ३८० र धिजराज रेग्मीसँग ६६ लाख ९८ हजार ८ सय ९२ रुपैयाँ बिगो माग दाबी अख्तियारले गरेको छ। उनीहरूले घडेरी वितरण गर्दा अपनाउनुपर्ने विधि र प्रक्रियासमेतलाई छलेर पुरानो मितिका घडेरी प्रमाणपत्र, रकम बुझाएको रसिदलगायतका नक्कली कागजात बनाएर समितिको स्वामित्वमा रहेको जग्गा व्यक्तिको नाममा कायम गरेको अख्तियारको दाबी छ। तत्कालीन अध्यक्ष नेत्रप्रसाद जोशीले तोक आदेश गरी जग्गा व्यक्ति विशेषका नाममा पास गरेको भेटिएको छ। जग्गा वितरणका लागि टीकापुर नगरविकास समितिका अध्यक्षहरूले बोर्ड बैठकबाट उपसमिति गठन गरेका थिए। नेत्रप्रसाद जोशी अध्यक्ष हुँदा बोर्ड बैठकबाट उपसमिति संयोजकमा गणेशसिंह रावल र सदस्यमा खड्कबहादुर शाह, बमबहादुर बम, श्याम खत्री, देवेन्द्रबहादुर कुँवर र पदमराज न्यौपाने थिए। उपसमितिका संयोजक र सदस्यविरुद्ध अख्तियारले १ करोड ६५ लाख ६८ हजार १ सय ४९ रुपैयाँ बिगो माग दाबी गरिएको छ। यस्तै नगर विकास समितिको अध्यक्ष ललित ताम्राकार हुँदा गठित उपसमितिको संयोजकमा प्रेमसिंह विक र सदस्यमा श्याम खत्री, भरत स्वाँर, बेदराज ढुंगाना, दयाराम सन्ज्याल, पूर्णबहादुर बोगटी, अमरबहादुर कडायत, मदन कुँवर र तारा सन्ज्याल थिए। उनीहरूलाई अख्तियारले ५९ लाख ३८० रुपैयाँ बिगो माग दाबी गरेको छ। टीकापुर विकास समितिका तत्कालीन योजना प्रमुख बलबहादुर कडायतलाई २ करोड ११ लाख बिगो माग दाबी गरिएको छ। उनले समितिको अभिलेखको सक्कली कागजातझैं हुने गरी नक्कली कागजात खडा गरेको, रकम बुझाएको रसिद खडा गरेको अनुसन्धानमा भेटिएको थियो। योजना प्रमुख झप्परसिंह विश्वकर्मालाई पनि प्रतिवादी बनाइएको छ। उनले समितिको स्वामित्वमा रहेका जग्गा व्यक्तिको नाममा सार्न भूमिका खेलेको भन्दै १४ लाख १९ हजार बिगो र कैद सजाय माग दाबी गरिएको छ। अख्तियारले टीकापुर नगरविकास समितिका सदस्यसचिव अम्बादत्त जोशीमाथि उपसमितिका पदाधिकारी र जग्गाधनीसँग मिलेमतो गरी नक्कली कागजातलाई वैधानिकता दिएको आरोपपत्रमा उल्लेख छ। उनीलाई २ करोड ३० लाख रुपैयाँ बिगोसहित कैद तथा जरिवानाको माग दाबी गरिएको छ। मालपोत र नापीका कर्मचारी पनि संलग्न यो प्रकरणमा नापी र मालपोतका कर्मचारीको पनि संलग्नता भेटिएको छ। नापी अधिकृत मानबहादुर चन्द र गणेशबहादुर बममाथि पनि मिलेमतो गरी कागजात तयार पारेर सार्वजनिक जग्गा व्यक्तिको नाम बनाइएको आरोप लगाइएको छ। चन्दलाई १ लाख ९० हजार बिगो माग दाबी गरिएको छ। नापी अधिकृत बमले कागजातहरूको आधिकारिकता नबुझी हचुवाको भरमा स्रेस्ता प्रमाणित गरेको भेटिएको छ। उनीलाई ४२ हजार रुपैयाँ बिगोसहित कैद र जरिवानाको माग दाबी गरिएको छ। टीकापुरका मालपोत अधिकृत जयबहादुर विष्टले पनि कागजातहरूको आधिकारिकता नबुझी हचुवाका भरमा स्रेस्ता प्रमाणित गरेको पाइएको छ। नापी कार्यालयका अधिकृतबाट प्रमाणित स्रेस्तालाई जग्गाधनी दर्ता प्रमाणपुर्जा लगायतका कागजात उपलब्ध गराई समितिको स्वामित्वको जग्गा व्यक्तिका नाममा हक हस्तान्तरण गरेका अख्तियारको दाबी छ। उनीलाई १ करोड ६८ लाख बिगोसहित कैद तथा जरिवानाको माग दाबी गरिएको छ। यस्तै नगरविकास समितिका खरिदार धनीराम भण्डारीलाई १ करोड ८६ लाखको बिगो र कैद सजायको माग दाबी गरिएको छ। सबओभरसियर नेत्रबहादुर रावललाई १ करोड ७९ लाख र सुपरभाइजर देवीलाल घिमिरेलाई २१ लाख ११ हजार बिगो माग दाबी गरिएको छ।"
बसाइँसराइको चरित्र र चित्र,"पानी ओरालो बगे झैं मानिसचाहिँ अवसरतिर बग्छ । अवसर भनेकै सहरकेन्द्रित छ, त्यसैले गाउँबाट सहरतिर मानिसको ओइरो लागिरहेको छ । बसाइँसराइ मानिसको चरित्र हुँदैनथ्यो भने न गाउँ बन्थ्यो, न सहर । बसाइँसराइ आफैंमा स्वाभाविक प्रक्रिया हो । बसाइँसराइका लागि धकेल्ने र तान्ने तŒव चाहिँ हुन्छ । अझ यस सन्दर्भमा नेपाली समाजका डा हर्क गुरुङ चाहिँ तान्ने र धकेल्ने तŒवमात्रै बसाइँसराइको कारण मान्दैनन् । उनी त भित्तामा ठोकिएको काँटी नहल्लिएसम्म चुम्बकले तानेर नतानिने बताउँछन् । अहिले नेपाली समाज त्यही भित्ताको काँटी जसरी हल्लिएको पनि छ र अवसर अनि सुखसुविधाका वैदेशिक अवसरले तानिरहेको छ । सहरी आकर्षणले डाकिरहेको छ । सामाजिक मनोविज्ञानले आन्तरिक वा वैदेशिक बसाइँसराइका निम्ति धकेल्ने वातावरण बनाइरहेको छ । २ करोड ९१ लाख नेपालीमध्ये २१ लाख त विदेश छन् । पछिल्लो जनगणनाअनुसार २२ लाख जनाले आन्तरिक बसाइँसराइ गरेका छन् । पालिकाभित्रै पनि एक ठाउँबाट अर्काे ठाउँमा बसाइँ सर्नेहरूसमेत गर्दा ९३ लाखभन्दा बढी नेपालीले थाँतथलो छोडेको देखिन्छ । पढाइ, लेखाइ, शिक्षा, स्वास्थ्य, रोजगारीसँगसँगै प्राकृतिक विपद्लगायत कारण बसाइँसराइ भइरहेको छ । २०६८ सालको जनगणनाले १७ प्रतिशत नेपाली सहरमा बसिरहेको देखाएको थियो । २०७३ सालमा जसै गाउँहरू पनि धमाधम नगरपालिका घोषणा भए, सहरमा धेरै जनसंख्या बसेको देखियो । घोषित नगरपालिकाहरूमा सहरीकरणको रफ्तार पनि तीव्र नै छ । बसाइँसराइले अवसरमात्रै दिलाउँदैन । जनसांख्यिक सन्तुलन पनि फेदबदल गर्छ । नेपालको तराई भागमा बसाइँसराइले जनघनत्व बढाएको छ । खेतीयोग्य जमिन मासिँदै गएको छ । गाउँबाट सहर पसेकाहरू पनि सहरमै टिकेका छैनन् । विदेश भासिएका छन् । देशमै रोजगारी, गाउँठाउँमा शिक्षा, स्वास्थ्यका सुविधा हुने हो भने बसाइँसराइ कम हुन्थ्यो । देशभित्रै इलम धन्दा गर्ने वा रोजगारी पाउने वातावरण भए पौरखी युवा विदेसिँदैनथे । सरकार बसाइँसराइका सन्दर्भमा सोच्नुपर्ने र सोहीअनुसार योजना बनाएर कार्यान्वयन गर्नुपर्ने कुरा चाहिँ त्यो हो । गाउँबाट सहर र सहरबाट पनि विदेश बसाइँसराइ भइरहन दिने हो भने देशमा ऊर्जाशील जनशक्तिको अभाव हुन्छ र विकास र समृद्धि हासिल हुन सक्दैन ।"
बसाइँसराइको चरित्र र चित्र,"पानी ओरालो बगे झैं मानिसचाहिँ अवसरतिर बग्छ । अवसर भनेकै सहरकेन्द्रित छ, त्यसैले गाउँबाट सहरतिर मानिसको ओइरो लागिरहेको छ । बसाइँसराइ मानिसको चरित्र हुँदैनथ्यो भने न गाउँ बन्थ्यो, न सहर । बसाइँसराइ आफैंमा स्वाभाविक प्रक्रिया हो । बसाइँसराइका लागि धकेल्ने र तान्ने तŒव चाहिँ हुन्छ । अझ यस सन्दर्भमा नेपाली समाजका डा हर्क गुरुङ चाहिँ तान्ने र धकेल्ने तŒवमात्रै बसाइँसराइको कारण मान्दैनन् । उनी त भित्तामा ठोकिएको काँटी नहल्लिएसम्म चुम्बकले तानेर नतानिने बताउँछन् । अहिले नेपाली समाज त्यही भित्ताको काँटी जसरी हल्लिएको पनि छ र अवसर अनि सुखसुविधाका वैदेशिक अवसरले तानिरहेको छ । सहरी आकर्षणले डाकिरहेको छ । सामाजिक मनोविज्ञानले आन्तरिक वा वैदेशिक बसाइँसराइका निम्ति धकेल्ने वातावरण बनाइरहेको छ । २ करोड ९१ लाख नेपालीमध्ये २१ लाख त विदेश छन् । पछिल्लो जनगणनाअनुसार २२ लाख जनाले आन्तरिक बसाइँसराइ गरेका छन् । पालिकाभित्रै पनि एक ठाउँबाट अर्काे ठाउँमा बसाइँ सर्नेहरूसमेत गर्दा ९३ लाखभन्दा बढी नेपालीले थाँतथलो छोडेको देखिन्छ । पढाइ, लेखाइ, शिक्षा, स्वास्थ्य, रोजगारीसँगसँगै प्राकृतिक विपद्लगायत कारण बसाइँसराइ भइरहेको छ । २०६८ सालको जनगणनाले १७ प्रतिशत नेपाली सहरमा बसिरहेको देखाएको थियो । २०७३ सालमा जसै गाउँहरू पनि धमाधम नगरपालिका घोषणा भए, सहरमा धेरै जनसंख्या बसेको देखियो । घोषित नगरपालिकाहरूमा सहरीकरणको रफ्तार पनि तीव्र नै छ । बसाइँसराइले अवसरमात्रै दिलाउँदैन । जनसांख्यिक सन्तुलन पनि फेदबदल गर्छ । नेपालको तराई भागमा बसाइँसराइले जनघनत्व बढाएको छ । खेतीयोग्य जमिन मासिँदै गएको छ । गाउँबाट सहर पसेकाहरू पनि सहरमै टिकेका छैनन् । विदेश भासिएका छन् । देशमै रोजगारी, गाउँठाउँमा शिक्षा, स्वास्थ्यका सुविधा हुने हो भने बसाइँसराइ कम हुन्थ्यो । देशभित्रै इलम धन्दा गर्ने वा रोजगारी पाउने वातावरण भए पौरखी युवा विदेसिँदैनथे । सरकार बसाइँसराइका सन्दर्भमा सोच्नुपर्ने र सोहीअनुसार योजना बनाएर कार्यान्वयन गर्नुपर्ने कुरा चाहिँ त्यो हो । गाउँबाट सहर र सहरबाट पनि विदेश बसाइँसराइ भइरहन दिने हो भने देशमा ऊर्जाशील जनशक्तिको अभाव हुन्छ र विकास र समृद्धि हासिल हुन सक्दैन ।"
बर्दिबासमा पस्किँदै रैथाने खाना,"बिजलपुरा : महोत्तरीको बर्दिबासमा मधेसका रैथाने खानाखाजाको स्वाद चाख्न पाइने अवसर मिल्ने भएको छ। यसका लागि खाना महोत्सव गर्न लागिएको हो। होटल तथा पर्यटन व्यवसायी महासंघ मधेस प्रदेशका अध्यक्ष हीरा गौतमका अनुसार मधेस प्रदेशस्तरीय खाना महोत्सव गर्न लागिएको छ। आउँदो फागुन ५७ गतेसम्म बर्दिबासको सिन्धुली रोडमा फुड फेस्टिभल गरिन लागेको हो। बर्दिबास नगरपालिकासँग होटल तथा पर्यटन व्यवसायी संघ महोत्तरीले मिलेर रैथाने खानको प्रवद्र्धनका लागि महोत्सव आयोजना गर्न लागेको हो। यस अवसरमा चलेका मधेसका मौलिक खाना र खाजा चाख्न पाइने भएको छ। यसबेला ५० स्टल राखिने छन्। आर्थिक मन्दीले होटल तथा पर्यटन क्षेत्र ठप्पजस्तै छ। यो क्षेत्रलाई चलायमान बनाउन र आन्तरिक पर्यटन प्रवद्र्धनका लागि खाना महोत्सव गर्न लागिएको होटल तथा पर्यटन व्यवसायी संघ महोत्तरीका अध्यक्ष गुञ्जबहादुर कार्कीले जनाए। सडकमै खाऔं, सडकमै रमाऔं, भन्ने नाराका साथ मधेस प्रदेशस्तरीय खाना महोत्सव आयोजना गर्न लागिएको हो। होटल संघ महोत्तरीका महासचिव नारायण घिमिरेका अनुसार रैथाने खाना खाजाको स्वाद चखाउनु नै महोत्सवको उद्देश्य हो।"
किर्ते नागरिकता बनाएर करोडौं ठगी,"काठमाडौं : धनुषाका नागेन्द्र यादवको नागरिकतामा सर्लाहीका रामसेवक सिंहको फोटो टाँसेर रामेश्वर सिंहले नयाँ किर्ते नागरिकता बनाए। आपूलाई नागेन्द्र यादव बनाए। हरिवन ३ सर्लाहीका रामेश्वर सिंहले किर्ते नागरिकता बनाएर करोडौं ठगी गरे। ३५ वर्षीय सिंह हाल प्रहरी हिरासतमा छन्। उनको ठगी धन्दा भने सामान्य छैन। विभिन्न ठाउँँमा मेनपावर तथा कन्सल्टेन्सी खोल्दै ठगी गर्दै उनले पटकपटक ४ करोड बढी ठगी गरेका छन्। रामेश्वर सिंह बजाज ओभरसिजमा एक वर्ष काम गरेका थिए। त्यहीँ उनले वैदेशिक रोजगारमा पठाउने काम सिके। २०७४ सालमा काठमाडौंमा रहेको भेरी ओभरसिज किनेका थिए। यो ओभरसिजले वैदेशिक रोजगारमा जानेहरूलाई सुनौलो अवसर भन्दै रोमानिया, दुबई, कतार, साउदी पठाउन भन्दै २०० जनाबाट लाखौं रुपैयाँ उठाएर ठगी गरेका थिए। ठगी मुद्दामा डेढ वर्ष जेल बसेर छुटेका थिए। यसपछि उनले नागेन्द्रको नाम ठेगानामा रामसेवकको फोटो प्रयोग गरेर नयाँ नागरिकता बनाए। उक्त नागरिकता बोकेर पुनः ठगी धन्दामा लागे। आपूलाई नागेन्द्र यादव भनेर चिनाए। यही नामबाट एनआईसी बैंक, कामना बैंकमासमेत खाता खोले। मान्छे एउटा, नाम अर्को र फोटो अर्का भएको नागरिकता प्रयोग गरेर बैंकहरूमा सजिलै खाता खुल्यो। यति मात्रै नभएर उनले साउथ नेपाल होल्डिङ, साउथ नेपाल कन्सल्टेन्सी, अन्जली होल्डीङलगायतका आधा दर्जन कम्पनी खोले र यी कम्पनीहरू विधिवत रूपमा नक्कली नागरिकताको विवरणमा नै दर्ता भएका छन्। अपराध अनुसन्धान कार्यालय काठमाडौंका डीएसपी गोबिन्द पन्थीका अनुसार आफूलाई धनुषाका नागेन्द्र भनेर चिनाएका रामेश्वरले विर्तामोड झापामा गएर विराट कन्सल्टेन्सी र काठमाडौंमा गढीमाई कन्सल्टेन्सी खोलेका थिए। त्यहाँबाट जर्मनी, अफगानिस्तान, क्रोएशिया र रोमानिया पठाउने भन्दै ४८ जनाबाट ७ लाखसम्म उठाएका छन्। पैसा उठाउने र त्यहाँबाट फरार हुने, अर्को ठाउँँमा गएर पुनः अर्को कम्पनी दर्ता गर्ने र ठगी सुरु गर्ने गर्थे। हरेक ठाउँमा नागेन्द्रका नाममा ठगी गर्दै हिँडेपछि पीडितहरू उजूरी लिएर अपराध अनुसन्धानमा पुगे। प्रहरी टोली नागेन्द्रलाई खोज्दै धनुषा पुग्यो। प्रहरी र पीडित त्यतिबेला चकित परे जब करोडौं ठगी गरेका नागेन्द्र खेत जोत्दै गरेको अवस्थामा फेला परे। नागेन्द्रलाई भेट्नासाथ पीडितहरूले ठगी गर्ने व्यक्ति यो होइन भनेर पत्ता लगाए। अनि मात्रै प्रहरीले अन्य व्यक्तिको नागरिकता किर्ते गरेर रामेश्वर सिंहले ठगी गर्ने गरेको पत्ता लगाए। अपराध अनुसन्धान कार्यालयका प्रमुख सोमेन्द्र सिंह राठौर भन्छन्, निकै चलाखीपूर्ण तरिकाले ठगी गर्दै हिँडेको देखियो। रामेश्वरको ठगी धन्दामा उनका ज्वाइँ र भाइले पनि सहयोग गर्ने गर्थे। परिचय नै बदलेर ललितपुरमा निकै भव्य तरिकाले बसेको अवस्थामा उनलाई प्रहरीले नियन्त्रणमा लिएको हो। राठौरका अनुसार पछिल्लो समय अनलाइन भिसा आएको भन्दै वैदेशिक रोजगारमा जाने व्यक्तिहरू ठगिन थालेका छन्। कारोबार पनि अनलाइनमार्फत नै गर्ने हुँदा पीडकहरू फरार हुने र पीडितहरू अप्ठ्यारोमा पर्ने घटना बढ्दो छ। उनले ठगी गरेका पीडितहरू एकै परिवारका ५ जनासम्म छन्। धेरै व्यक्तिले मानसिक तनाव झेलिरहेका छन्। डीएसपी पन्थीका अनुसार, उनको ठगी कार्यमा सरकारी कर्मचारीको पनि मिलेमतो हुने सम्भावना छ। नक्कली नागरिकताबाट कम्पनी कसरी दर्ता भयो ? बैंक खाता कसरी खोलियो ? यो विषयमा अनुसन्धान अगाडि बढाएका छौं। रामेश्वर सिंह विरुद्ध २०७८ सालमा पनि ठगी मुद्दा दर्ता भएको थियो। २०७९ सालमा लागुऔषध मुद्दामा सिन्धुली कारागारमा २४ दिन थुनामा परेका थिए।"
भूकम्प प्रभावित क्षेत्रमा राजदूत थम्पसन,"जाजरकोट : अमेरिकी राजदूत डिन आर थम्पसनले भूकम्प प्रभावित क्षेत्रको स्थलगत अवलोकन भ्रमण गरेका छन्। भूकम्प प्रभावितहरूको अवस्थाबारे स्थलगत अवलोकनका लागि अमेरिकी राजदूत थम्पसन जाजरकोट र रुकुमपश्चिम आएका हुन्। यूएसएडको सहयोगमा भूकम्प प्रभावित क्षेत्रमा सञ्चालित कार्यक्रमबारे अवलोकन गर्न र पीडितहरूको वर्तमान अवस्थाबारे जानकारी लिन आएका राजदूत थम्पसन बुधबार र बिहीबार दुई जिल्लाका विभिन्न कार्यक्रममा व्यस्त रहे। राजदूत थम्पसनले जाजरकोटका प्रमुख जिल्ला अधिकारी सुरेश सुनारसँग भूकम्पपीडितहरूको अवस्था, अस्थायी आवास, पुनर्निर्माण लगायतका विषयमा चासो राखेका थिए। आफूले हालसम्म भएका कार्यबारेमा जानकारी गराएको प्रमुख जिल्ला अधिकारी सुनारले बताए। राजदूतले बिहीबार भेरी नगरपालिका१ रावतगाउँमा भूकम्प प्रभावितहरूको अवस्थाबारे स्थलगत अवलोकन गरेका थिए। मृतकका परिवार र अन्य पीडित परिवारको अवस्थाबारे जानकारी लिएका थिए। वडाध्यक्षसँग पनि पुनर्निर्माणका सम्बन्धमा भइरहेका गतिविधिबारे चासो लिएका थिए। त्यस्तै, भेरी नगरपालिकाका जनप्रतिनिधिसँग भूकम्प प्रभावितहरूको पुनर्निर्माण र हालसम्म भएका कामका बारेमा चासो राखेका थिए। भेरी नगरपालिकाका नगरप्रमुख चन्द्रप्रकाश घर्तीले भेरी नगरपालिकाभित्र भूकम्प प्रभावितहरूको अस्थायी आवासको काम, पीडितहरूको अवस्था र पुनर्निर्माणका सम्बन्धमा राजदूतलाई जानकारी गराएका थिए। बुधबार नलगाड नगरपालिका१ चिउरीगाउँ पुगेर उनले पीडितहरूको अवस्थाबारे जानकारी लिएका थिए। त्यसपछि नलगाड नगरपालिकाका नगरप्रमुख लगायतका जनप्रतिधिसँग भूकम्पपीडितहरूका लागि भइरहेको कामका बारेमा चासो लिएका थिए। आगामी दिनमा उनीहरूका लागि गर्न सकिने सहयोगका बारेमा समेत जानकारी लिएको नगरप्रमुख डम्बर रावतले बताए। राजदूत थम्पसनले भूकम्पपीडितहरूको स्वास्थ्य अवस्थाबारे स्वास्थ्य सेवा कार्यालयका प्रमुख डा प्रतीक्षा भारतीसँग जानकारी लिएका थिए। थम्पसनले सुत्केरी, गर्भवती, बालबालिका र अपांगको स्वास्थ्य अवस्थाबारे चासो राखेको डा भारतीले बताइन्। राजदूत थम्पसनले रुकुम पश्चिमको आठबिसकोट नगरपालिका १४ का भूकम्पपीडितको अवस्थाबारे पनि जानकारी लिएका थिए। यूएस एडअन्तर्गतको सेभ द चिल्ड्रेनको सहयोगमा जाजरकोट र रुकुम पश्चिममा पाँचतारा युवा संरक्षक मञ्च र पहाडी क्षेत्रविकास अभियानमार्फत भूकम्प प्रभावितहरूका लागि विभिन्न कार्यक्रम सञ्चालन भइरहेका छन्। उक्त कार्यक्रमहरूको स्थलगत अवलोकन गरेर राजदूत थम्पसन विहिवार नै फर्किएका छन्।"
टीकापुरको ६ सय कठ्ठा सार्वजनिक जग्गा व्यक्तिका नाममा,"काठमाडौं : कैलालीको टीकापुरको सार्वजनिक जग्गा व्यक्तिका नाम कायम गरिएको ठूलो तथ्य बाहिर आएको छ। तत्कालीन टीकापुर नगर विकास समितिका पदाधिकारीसहित मालपोतका कर्मचारीको मिलोमतोमा बजार क्षेत्रको अर्बौं मूल्य पर्ने ६ सय कठ्ठाभन्दा बढी सार्वजनिक जग्गा व्यक्तिका नाम कायम गरिएको भन्दै अख्तियार दुरुपयोग अनुसन्धान आयोगले २ सय ४९ जनाविरुद्ध भ्रष्टाचार मुद्दा दायर गरेको छ। नक्कली कागजात खडा गरी बजार क्षेत्रकै सार्वजनिक जग्गा व्यक्तिका नाममा हक हस्तान्तरण गरेको आरोपमा अख्तियारले टीकापुर नगरविकास समितिका पदाधिकारी, कर्मचारी र जग्गाधनीविरुद्ध विशेष अदालतमा मुद्दा दायर गरेको अख्तियारका प्रवक्ता एवं सहसचिव नरहरि घिमिरेले जानकारी दिए। अख्तियारको अनुसन्धानमा टीकापुर नगरपालिका१ को टीकापुर नगर विकास समितिका तत्कालीन अध्यक्षलगायतका पदाधिकारीको मिलेमतोमा नक्कली रसिद बनाएर समितिका पदाधिकारी एवं कर्मचारीहरूको संलग्नतामा उनीहरूकै आफन्तलगायतको नाममा जग्गा हस्तान्तरण गरेको पाइएको छ। सार्वजनिक व्यक्तिका नाममा ल्याउन समितिमा कम रकम बुझाएर हक हस्तान्तरण गरेको देखिएको अख्तियारले जनाएको छ। यो प्रकरणमा नगर विकास समितिका तीन अध्यक्षसहित १४ जना टीकापुर नगर विकास समितिका पदाधिकारी छन्। १ सय १० जना जग्गाधनीलाई प्रतिवादी बनाइएको छ। मुद्दा दायर भएकामध्ये सात जनाको मृत्यु भइसकेको छ। चार जनाले पाएको जग्गा आफ्नो नाममा नआउँदै प्लटिङ गरेर बेचेको अख्तियारको आरोपपत्रमा उल्लेख छ। त्यो जग्गा उपभोग गरिरहेका थप १ सय ७ जनामाथि पनि अख्तियारले भ्रष्टाचार मुद्दा चलाएको छ। टीकापुर विकास समितिको नामका नक्कली कागजातहरू खडा गरी समितिको जग्गा व्यक्तिका नाममा हक हस्तान्तरण गरेको देखिएकाले जग्गा आफ्नो नाममा कायम गर्ने गराउने जग्गाधनीलाई बिगोसहितको सजायको माग दाबीसहित आरोपपत्र दायर गरिएको छ, अख्तियारको आरोपपत्रमा उल्लेख छ। समितिका तीन अध्यक्षको संलग्नता टीकापुर नगरविकास समितिका तीन पूर्वअध्यक्ष यो प्रकरणमा मुछिएका छन्। तत्कालीन अध्यक्ष नेत्रप्रसाद जोशी, ललित ताम्राकार र धिजराज रेग्मीलाई प्रतिवादी बनाइएको छ। जोशीलाई २ करोड १२ लाख ४० हजार ९४४ बिगो कायम गर्दै भ्रष्टाचार निवारण ऐनबमोजिम कैद तथा बिगोबमोजिमको जरिवाना गरी उक्त बिगो असुलउपरको माग गरिएको छ। अर्का तत्कालीन अध्यक्ष ललित ताम्राकारसँग ५९ लाख ३८० र धिजराज रेग्मीसँग ६६ लाख ९८ हजार ८ सय ९२ रुपैयाँ बिगो माग दाबी अख्तियारले गरेको छ। उनीहरूले घडेरी वितरण गर्दा अपनाउनुपर्ने विधि र प्रक्रियासमेतलाई छलेर पुरानो मितिका घडेरी प्रमाणपत्र, रकम बुझाएको रसिदलगायतका नक्कली कागजात बनाएर समितिको स्वामित्वमा रहेको जग्गा व्यक्तिको नाममा कायम गरेको अख्तियारको दाबी छ। तत्कालीन अध्यक्ष नेत्रप्रसाद जोशीले तोक आदेश गरी जग्गा व्यक्ति विशेषका नाममा पास गरेको भेटिएको छ। जग्गा वितरणका लागि टीकापुर नगरविकास समितिका अध्यक्षहरूले बोर्ड बैठकबाट उपसमिति गठन गरेका थिए। नेत्रप्रसाद जोशी अध्यक्ष हुँदा बोर्ड बैठकबाट उपसमिति संयोजकमा गणेशसिंह रावल र सदस्यमा खड्कबहादुर शाह, बमबहादुर बम, श्याम खत्री, देवेन्द्रबहादुर कुँवर र पदमराज न्यौपाने थिए। उपसमितिका संयोजक र सदस्यविरुद्ध अख्तियारले १ करोड ६५ लाख ६८ हजार १ सय ४९ रुपैयाँ बिगो माग दाबी गरिएको छ। यस्तै नगर विकास समितिको अध्यक्ष ललित ताम्राकार हुँदा गठित उपसमितिको संयोजकमा प्रेमसिंह विक र सदस्यमा श्याम खत्री, भरत स्वाँर, बेदराज ढुंगाना, दयाराम सन्ज्याल, पूर्णबहादुर बोगटी, अमरबहादुर कडायत, मदन कुँवर र तारा सन्ज्याल थिए। उनीहरूलाई अख्तियारले ५९ लाख ३८० रुपैयाँ बिगो माग दाबी गरेको छ। टीकापुर विकास समितिका तत्कालीन योजना प्रमुख बलबहादुर कडायतलाई २ करोड ११ लाख बिगो माग दाबी गरिएको छ। उनले समितिको अभिलेखको सक्कली कागजातझैं हुने गरी नक्कली कागजात खडा गरेको, रकम बुझाएको रसिद खडा गरेको अनुसन्धानमा भेटिएको थियो। योजना प्रमुख झप्परसिंह विश्वकर्मालाई पनि प्रतिवादी बनाइएको छ। उनले समितिको स्वामित्वमा रहेका जग्गा व्यक्तिको नाममा सार्न भूमिका खेलेको भन्दै १४ लाख १९ हजार बिगो र कैद सजाय माग दाबी गरिएको छ। अख्तियारले टीकापुर नगरविकास समितिका सदस्यसचिव अम्बादत्त जोशीमाथि उपसमितिका पदाधिकारी र जग्गाधनीसँग मिलेमतो गरी नक्कली कागजातलाई वैधानिकता दिएको आरोपपत्रमा उल्लेख छ। उनीलाई २ करोड ३० लाख रुपैयाँ बिगोसहित कैद तथा जरिवानाको माग दाबी गरिएको छ। मालपोत र नापीका कर्मचारी पनि संलग्न यो प्रकरणमा नापी र मालपोतका कर्मचारीको पनि संलग्नता भेटिएको छ। नापी अधिकृत मानबहादुर चन्द र गणेशबहादुर बममाथि पनि मिलेमतो गरी कागजात तयार पारेर सार्वजनिक जग्गा व्यक्तिको नाम बनाइएको आरोप लगाइएको छ। चन्दलाई १ लाख ९० हजार बिगो माग दाबी गरिएको छ। नापी अधिकृत बमले कागजातहरूको आधिकारिकता नबुझी हचुवाको भरमा स्रेस्ता प्रमाणित गरेको भेटिएको छ। उनीलाई ४२ हजार रुपैयाँ बिगोसहित कैद र जरिवानाको माग दाबी गरिएको छ। टीकापुरका मालपोत अधिकृत जयबहादुर विष्टले पनि कागजातहरूको आधिकारिकता नबुझी हचुवाका भरमा स्रेस्ता प्रमाणित गरेको पाइएको छ। नापी कार्यालयका अधिकृतबाट प्रमाणित स्रेस्तालाई जग्गाधनी दर्ता प्रमाणपुर्जा लगायतका कागजात उपलब्ध गराई समितिको स्वामित्वको जग्गा व्यक्तिका नाममा हक हस्तान्तरण गरेका अख्तियारको दाबी छ। उनीलाई १ करोड ६८ लाख बिगोसहित कैद तथा जरिवानाको माग दाबी गरिएको छ। यस्तै नगरविकास समितिका खरिदार धनीराम भण्डारीलाई १ करोड ८६ लाखको बिगो र कैद सजायको माग दाबी गरिएको छ। सबओभरसियर नेत्रबहादुर रावललाई १ करोड ७९ लाख र सुपरभाइजर देवीलाल घिमिरेलाई २१ लाख ११ हजार बिगो माग दाबी गरिएको छ।"
लगानी सम्मेलनअघि नै दर्जन नीति संशोधन प्रस्ताव,"काठमाडौं : तेस्रो अन्तर्राष्ट्रिय सम्मेलन अघि करिब दर्जन ऐनलाई संशोधनका लागि प्रस्ताव पेस गरिने भएको छ। तेस्रो लगानी सम्मेलन निर्देशक समितिको तेस्रो बैठकले यस्तो प्रस्ताव अघि सारेको हो। लगानी सम्मेलन आगामी वैशाख १६ देखि दुई दिनसम्म चल्नेछ। लगानी सम्मेलन निर्देशक समितिको बैठक अर्थमन्त्री तथा निर्देशक समितिका संयोजक डा प्रकाशशरण महतको संयोजकत्वमा बिहीबार भएको थियो। बैठकमा लगानी सम्मेलनलाई दृष्टिगत गर्दै तयार भएको नीति, कानुन तथा संरचनागत सुधारसम्बन्धी प्रतिवेदन तथा परियोजनाका सम्बन्धमा छलफल भएको थियो। यसै सन्दर्भमा कार्यदलले उद्योग, व्यवसाय एवं लगानीमा देखिएका कानुनी तथा नीतिगत अवरोध हटाउने र निर्माण परियोजना कार्यान्वयनमा अनुभव गरिएका अप्ठ्यारा र ढिलासुस्ती हटाउने उद्देश्यले थुप्रै प्रावधानलाई संशोेधन गर्न खोजेको बताइएको छ। यसअनुरूप औद्योगिक व्यवसाय ऐन (२०७६), विदेशी लगानी तथा प्रविधि हस्तान्तरण ऐन (२०७५), विशेष आर्थिक क्षेत्र ऐन (२०७३), वन ऐन (२०७६), राष्ट्रिय निकुञ्ज तथा वन्यजन्तु संरक्षण ऐन (२०२९) र भूमिसम्बन्धी ऐन (२०२१) का केही प्रावधान संशोधनका प्रस्ताव गरिएको छ। त्यसैगरी, जग्गा प्राप्ति ऐन (२०३४), वातावरण संरक्षण ऐन (२०७६), विद्युतीय (इलेक्ट्रोनिक) कारोबार ऐन (२०६३), नेपाल नागरिक उड्डयन प्राधिकरण ऐन (२०५३), विदेशी लगानी तथा प्रविधि हस्तान्तरण नियमावली (२०७७) तथा वन नियमावली (२०७९) का विभिन्न प्रावधानमा संशोधन प्रस्ताव गरिएको हो। बैठकमा नीति, कानुन तथा संरचनागत सुधार कार्यदलका संयोजक एवं प्रधानमन्त्री तथा मन्त्रिपरिषद् कार्यालयका सचिव एकनारायण अर्यालले कानुनी तथा नीतिगत सुधार सम्बन्धमा तयार भएको प्रतिवेदन प्रस्तुत गरेका थिए। निजी क्षेत्रसमेतको सहभागितामा प्रतिवेदन तयार भई मुख्य सचिव संयोजकत्वको लगानी सम्मेलन कार्यान्वयन समितिको बैठकमा प्राप्त पृष्ठपोषणसमेत समावेश गरी तयार भएको प्रतिवेदनमा आधारित रहेर उद्योग, वाणिज्य तथा आपूर्ति मन्त्रालयमार्फत लगानी सहजीकरण गर्न केही नेपाल ऐन संशोधन गर्न बनेको विधेयक, २०८० मन्त्रिपरिषद्को स्वीकृतिपश्चात् अनुमोदनका लागि संसदीय प्रक्रियामा प्रवेश गर्नेछ । बैठकलाई सम्बोधन गर्दै अर्थमन्त्री डा महतले नेपालमा लगानी गर्न अन्तर्राष्ट्रिय लगानीकर्ताबाट चासो प्राप्त भइरहेको बताउँदै गम्भीरताका साथ परियोजनाको तयारी गर्न निर्देशन दिए। लगानी आकर्षण गर्न हाम्रा लागि अभूतपूर्व अवसर छ, विदेशी लगानीकर्ताका साथै नेपाली लगानीकर्ता एवं गैरआवासीय नेपालीलाई समेत आकर्षित गर्न कानुनी र नीतिगत सुधारमा सरकारले कुनै कसर बाँकी राख्ने छैन, अर्थमन्त्रीले भने, लगानी सहजीकरण, परियोजना कार्यान्वयन र सञ्चालन तथा नाफा फिर्ता लैजान सरल व्यवस्था गरी नेपाल लगानीको उत्कृष्ट गन्तव्य हो भन्ने सन्देश विश्व समुदायमा पुर्याउने लगानी सम्मेलनको प्रमुख ध्येय हो। बैठकमा मन्त्री डा महतले आउँदो जुन महिनामा विश्व बैंकको सहुलियत दरमा ऋण दिने संस्थाले (आईडी)को सम्मेलन नेपालमा आयोजना गर्न विश्व बैंक तयार रहेको जानकारी दिए। अहिलेसम्म सबैभन्दा ठूलो अन्तर्राष्ट्रिय सम्मेलन नेपालमा हुनेछ। विश्व बैंकका अध्यक्षलगायत ९२ भन्दा बढी देशको प्रतिनिधि सम्मेलनमा सहभागी रहने बताए। योभन्दा अगाडि अप्रिल २८२९ (वैशाख १६१७) मा हामी लगानी सम्मेलन गर्दैछौं। यो सम्मेलनलाई उपलब्धिमूलक बनाइयो भने नेपालमा बहुराष्ट्रिय कम्पनी मात्र होइन, निजी लगानी बढ्ने सम्भावना छ। त्यसकारण हामीले छाती फराकिलो बनाउनुपर्ने आवश्यकता रहेको मन्त्री डा महतले सुनाए। त्यस्तै, बैठकमा तेस्रो लगानी सम्मेलनमा प्रस्तुत हुने परियोजनाको तयारीका सम्बन्धमा प्राविधिक समितिका संयोजक उद्योग, वाणिज्य तथा आपूर्ति मन्त्रालयका सचिव मुकुन्द निरौलाले प्रस्तुतीकरण गरे। प्राविधिक समितिले परियोजना अध्ययनको विभिन्न चरणमा रहेका परियोजना वर्गीकरण गरी परियोजनाको प्रारम्भिक सूची तयार गरी थप गृहकार्य अघि बढाएको छ। लगानी सम्मेलनसम्बन्धी समग्र तयारीबारे लगानी सम्मेलन सचिवालयका संयोजक तथा लगानी बोर्ड नेपालका प्रमुख कार्यकारी अधिकृत सुशील भट्टले विस्तृत प्रस्तुतीकरण गरे। बैठकमा ऊर्जा, जलस्रोत तथा सिँचाइ; उद्योग, वाणिज्य तथा आपूर्ति, कृषि तथा पशुपन्छी विकास, संस्कृति, पर्यटन तथा नागरिक उड्डयन, सहरी विकास, वन तथा वातावरण मन्त्रालयका मन्त्रीहरू सहभागिता थियो। त्यसैगरी, राष्ट्रिय योजना आयोगका उपाध्यक्ष, नेपाल सरकारका मुख्य सचिव, अर्थ मन्त्रालयका सल्लाहकार, नेपाल राष्ट्र बैंकका गभर्नर, विभिन्न मन्त्रालयका सचिवहरू, निजी क्षेत्रका छाता संगठनहरू नेपाल उद्योग वाणिज्य महासंघ, नेपाल उद्योग परिसंघ र नेपाल चेम्बर अफ कमर्सका अध्यक्षहरूको उपस्थिति रहेको थियो।"
बाँसबारीको जग्गा फर्काएर टार्ने खेल,"काठमाडौं : भूमिसुधार तथा मालपोत कार्यालय काठमाडौंले बाँसबारी छालाजुत्ता कारखानाको १० रोपनी जग्गा हिनामिना प्रकरणको अनुसन्धान थालेको छ। च्याम्पियन फुटवेयर प्रालि (हाल चाँदबाग रेजिडेन्सी प्रालि) का अध्यक्ष सञ्जय ठाकुरलाई २१ दिनभित्र जग्गा फिर्ता गर्न निर्देशन दिएको छ। मालपोत अधिकृत बोगराज शर्मा कट्टेलले ठाकुरलाई बाटोको हद म्यादबाहेक २१ दिनभित्र आफैं वा वारेस गरी कार्यालय समयभित्र उपस्थित हुन निर्देशन दिएका छन्। प्रहरी प्रधान कार्यालयले सो जग्गा नेपाल सरकारको नाममा स्रेस्ता अध्यावधिक गरी ल्याउन गरेको पत्राचार गरेअनुसार नै मालपोतले पत्र काटेको देखिएको छ। प्रहरीको केन्द्रीय अनुसन्धान ब्युरो (सीआईबी) ले सीजी होल्डिङका प्रबन्ध निर्देशक अरुण चौधरी र बाँसबारी छाला जुत्ता कारखानाका तत्कालीन सञ्चालक समिति अध्यक्ष अजितनारायणसिंह थापा र चाँदबाग रेसिडेन्सी प्रालिका अध्यक्ष ठाकुरलाई पक्राउ गरेको थियो। ठाकुर अम्रपाली इन्फ्रास्ट्रक्चर एन्ड हाउजिङ प्रालिका अध्यक्षसमेत हुन्। उनीहरू तीनै जना जग्गा फिर्ता गर्ने भन्दै नाटकीय रूपमा छुटेका थिए। २०३७ मा तत्कालीन श्री ५ को सरकारको १८ रोपनी ३ आना २ पैसा जग्गा बाँसबारी छालाजुत्ता कारखानालाई दिइएको थियो। २०४३ मा सो जग्गामध्येबाट बाँसबारी छालाजुत्ता कारखानाका तत्कालीन अध्यक्ष अजितनारायणसिंह थापा र चौधरी ग्रुपकातर्फबाट लुनकरणदास चौधरीबीच च्याम्पियन फुटवेयर लिमिटेड स्थापना गर्ने सम्झौता भएको थियो। सम्झौताअनुसार जारी पुँजी ५० लाख रहेको सो कम्पनीमा चौधरी समूहको ५१ प्रतिशत, बाँसबारी छालाजुत्ता कारखानाको २५ प्रतिशत र सार्वसाधारणको २४ प्रतिशत सेयर हुने गरी कम्पनी स्थापना गरिएको थियो। २०४३ कात्तिक २७ मा च्याम्पियन फुटवेयर लिमिटेड रजिष्टार कार्यालयमा दर्ता भएको थियो। २०४४ भदौ ५ मा छालाजुत्ता कारखानाको १८ रोपनीमध्ये ६ रोपनी जग्गा च्याम्पियन फुटवेयरका नाममा हस्तान्तरण गरिएको थियो। जसको मूल्यांकन २ लाख ५० हजार प्रतिरोपनी गरिएको थियो। छालाजुत्ता कारखानाको २५ प्रतिशत सेयरबापत ६ रोपनी जग्गा च्याम्पियन फुटवेयरलाई प्रदान गरिएको थियो। चौधरी समूहले २०४४ कात्तिक १३ मा कारखानामा थप एक लाख रुपैयाँ खर्च गरेको थियो। त्यही आधारमा थप ४ रोपनी जग्गा २०४४ मंसिर १८ मा च्याम्पियन फुटवेयरलाई हस्तान्तरण गरिएको थियो। यही साल कम्पनीको पुँजी १ करोड बनाइएको थियो। ५१ प्रतिशत सेयर भएको च्याम्पियनले २६ लाख मात्रै लगानी गरेको थियो भने छालाजुत्ताले ४ रोपनी जग्गा नामसारी गरिदिएको थियो। यसको केही वर्षपछि छालाजुत्ता कारखाना बन्द भयो। २०४९ असार २३ मा अर्थ मन्त्रालयले निजीकरण गर्ने निर्णय गरेको थियो। सीआईबीका अनुसार निजीकरणका क्रममा च्याम्पियन फुटवेयरबाट २५ प्रतिशत सेयर किन्नुपर्ने प्रस्ताव भएको थियो। २०५१ वैशाख १४ मा अर्थराज्यमन्त्री महेश आचार्यको नेतृत्वमा निजीकरण एकाइ समितिको बैठकद्वारा च्याम्पियन फुटवेयर कम्पनीमा बाँसबारी छालाजुत्ता कारखाना लिमिटेडको २५ प्रतिशत सेयर महालेखा नियन्त्रक कार्यालयमा नामसारी गर्ने निर्णय गरेको थियो। महालेखा नियन्त्रण कार्यालयमा २५ प्रतिशत सेयर लिलामी गर्ने निर्णय भएको थियो। अन्य केही कम्पनीको प्रस्तावसमेत हालेर ३६ लाख रुपैयाँमा अरुणकुमार चौधरीले सो सेयर खरिद गरेका थिए। २०५१ मा अर्थमन्त्री भरतमोहन अधिकारीले च्याम्पियन फुटवेयरमा रहेको कारखानाको सेयर बिक्री गर्ने निर्णय गरेका थिए। २०५२ साउन ११ मा कम्पनीको २५ प्रतिशत सेयर ३६ लाख रुपैयाँमा अरुणकुमार चौधरीले आफ्नो नाममा खरिद गरेका थिए। २०५४ साउन १२ मा च्याम्पियन फुटवेयरलाई प्राइभेट लिमिटेड बनाउने प्रक्रिया सुरु भएको थियो। बासँबारी छालाजुत्ता कारखानाको २५ प्रतिशत सेयर २०५४ साउन १२ मा अरुण चौधरीको नाममा हस्तान्तरण गरिएको थियो। २०५४ पुस ४ मा च्याम्पियन फुटवेयर अरुण चौधरी र शिला चौधरीको नाममा प्राइभेट लिमिटेडमा दर्ता भएको थियो। त्यसपछि च्याम्पियन फुटवेयर लिमिटेडको नाम परिवर्तन गरी सीजी चाँदबाग रेजिडेन्सी प्रालि बनाइएको हो। च्याम्पियन फुटवेयर प्रालि र चाँदबाग रेसिडेन्सीको दर्ता नम्बर एउटै ७८१९ छ। चाँदबाग रेसिडेन्सीमा अरुणकुमार चौधरी, शिला चौधरी, आम्रपालिका अध्यक्ष सञ्जय ठाकुर सञ्चालक छन्। यो जग्गा २०६६ कात्तिक २५ गते डिल्लीबजार मालपोत कार्यालयले हालसाविक गरेको थियो।"
"बागमतीमा धेरै, कर्णालीमा थोरै विद्युत् उत्पादन","काठमाडौं : मुलुकको विद्युत् जडित क्षमता करिब २ हजार ८ सय ६० मेगावाट छ। यो सन् २०२३ सम्मको तथ्यांक हो। नेपाल विद्युत् प्राधिकरण, प्राधिकरणका सहायक कम्पनी र निजी प्रवद्र्धकहरूको लगानीमा विद्युत् उत्पादन भइरहेको छ। जडान भएको बिजुलीमा निजी क्षेत्रबाट उत्पादित बिजुली २२ सय मेगावाट छ। जबकि, प्राधिकरण र उसका सहायक कम्पनीद्वारा निर्मित बिजुली ६ सय मेगावाट मात्रै छ। यसमा करिब ९० मेगावाट सौर्य ऊर्जा, करिब १४ मेगावाट डिजेल प्लान्टबाट र करिब ६ मेगावाट चिनीमिलबाट विद्युत् उत्पादन भइरहेको स्वतन्त्र ऊर्जा उत्पादकहरूको संस्था, नेपाल (इप्पान)को तथ्यांकमा उल्लेख छ। निजी प्रबद्र्धकहरूको करिब १३ खर्ब रुपैयाँ लगानी विद्युत् विकासमा भएको छ। कुल जडित क्षमतामा कुलेखानी मात्र जलाशययुक्त आयोजना हो। माथिल्लो तामाकोसी अर्धजलाशययुक्त(पीआरओआर) आयोजना हो। ०४९ सालपछि सरकारले आर्थिक उदारीकरणको नीति लियो। त्यससँगै निजी क्षेत्रले ऊर्जामा लगानी सुरु गर्यो। करिब तीन दशकमा विद्युत् उत्पादनमा निजी क्षेत्रको भूमिका सराहनीय रहेको पूर्वऊर्जा सचिव दिनेश घिमिरे बताउँछन्। अहिले विद्युत् निर्यातको अवस्थामा पुग्नमा निजी प्रवद्र्धकहरूको प्रमुख भूमिका रहेका उनको भनाइ छ। बरु सरकारले निजी क्षेत्रलाई गरेको प्रतिबद्धता पूरा गर्न नसकेको उनी बताउँछन्। बागमतीमा धेरै, कर्णालीबाट थोरै उत्पादन मुलुकका ७ वटै प्रदेशबाट विद्युत् उत्पादन भइरहेको छ। सबैभन्दा धेरै विद्युत् उत्पादन बागमती प्रदेशमा भइरहेको छ। कुल जडित क्षमतामा बागमती प्रदेशको योगदान करिब ४२ प्रतिशत छ। इप्पानको तथ्यांकअनुसार धादिङ, दोलखा, रसुवा, सिन्धुपाल्चोक, रामेछाप, नुवाकोट, काभ्रेपलाञ्चोक, काठमाडौं, ललितपुर र मकवानपुरमा गरी १२१२२३ मेगावाट विद्युत् उत्पादन भइरहेको छ। यो प्रदेशको दोलखाबाट सबैभन्दा बढी ५९४३७ मेगावाट जडित क्षमता छ। ४५६ मेगावाट क्षमताको अर्धजलाशययुक्त (पीआरओआर) माथिल्लो तामाकोसी आयोजना पनि यसै जिल्लामा पर्छ। सबैभन्दा कम काठमाडौंमा १३९ मेगावाट जडित क्षमता छ। मुलुकको सबैभन्दा पहिलो ५ सय किलोवाटको फर्पिङ जलविद्युत् आयोजना काठमाडौंमै पर्छ। बागमती प्रदेशमा भक्तपुर, सिन्धुली र चितवनमा कुनै पनि जलविद्युत् आयोजना छैनन्। दोस्रोमा गण्डकी प्रदेशको योगदान २९७५ प्रतिशत छ। गण्डकीको कुल जडित क्षमता करिब ८५१ मेगावाट छ। गण्डकी प्रदेशको म्याग्दीमा ७६६०, पर्वतमा ६०८९, बागलुङ ४, स्याङ्जामा १५३४, गोरखामा २२०४, लमजुङमा ३२५३८, तनहुँमा ७४ र कास्कीमा १३४७६ मेगावाट विद्युत् उत्पादन भइरहेको छ। मुस्ताङ, मनाङ र नवलपरासी पूर्वमा कुनै पनि आयोजना नभएको तथ्यांकले देखाउँछ। यसैगरी कोशी प्रदेशमा ५१९६४ मेगावाट विद्युत् उत्पादन भइरहेको छ। कुल जडित क्षमताको १८१६ प्रतिशत विद्युत् यस प्रदेशबाट उत्पादन भइरहेको छ। कोशीअन्तर्गत झापामा १०, इलाममा ११९२५, पाँचथरमा ६०४३, ताप्लेजुङमा २८२५, संखुवासभामा ५०८६, तेह्रथुममा ७५, भोजपुरमा १३, धनकुटामा ०४०, खोटाङमा १०५९, सुनसरीमा ३९४१, मोरङमा ६८०, सोलुखुम्बुमा १६६१३ र ओखलढुंगामा ७ मेगावाट विद्युत् उत्पादन भइरहेको छ। सुदूरपश्चिम प्रदेशका ३ जिल्लाबाट १६५३१ मेगावाट विद्युत् उत्पादन भइरहेको छ। कुल जडित क्षमतामा सुदूरपश्चिमको योगदान ५७ प्रतिशत छ। यस प्रदेशको बझाङ जिल्लामा ६५४८, डोटी ३३३ र दार्चुलामा ९६५ मेगावाट विद्युत् उत्पादन भइरहेको छ। प्रदेशका बाजुरा, बैतडी, अछाम, कैलाली, कञ्चनपुर र डडेलधुरामा कुनै पनि जलविद्युत् आयोजना सञ्चालनमा छैनन्। मधेस प्रदेशमा २५ मेगावाट उत्पादन भइरहेको छ। तर, यस प्रदेशमा जलविद्युत् आयोजनाबाट भन्दा पनि सौर्य ऊर्जा र चिनी मिलबाट उत्पादित विद्युत् राष्ट्रिय प्रसारणमा जोडिएको छ। मधेस प्रदेशको धनुषामा करिब १४, रौतहट ४ र बारामा १ मेगावाट सोलारबाट ऊर्जा उत्पादन भइरहेको छ। बाँकी महोत्तरी र सर्लाहीमा ३३ मेगावाट ऊर्जा चिनी मिलबाट उत्पादन भइरहेको छ। सबैभन्दा थोरै कर्णाली प्रदेशबाट ८५५ मेगावाट विद्युत् उत्पादन भइरहेको छ। कर्णालीको दैलेखमा मात्र द्वारी खोला ३७५ र पदम खोलाबाट ४८० मेगावाट विद्युत् उत्पादन भइरहेको छ। अहिलेसम्म हुम्ला, सुर्खेत, मुगु, डोल्पा, जुम्ला, कालिकोट, रुकुम (पश्चिम), सल्यान र जाजरकोटमा कुनै आयोजना बनेका छैनन्। झन्डै ३४ सय मेगावाटका आयोजना बन्दै विद्युत् प्राधिकरणको तथ्यांकअनुसार हाल ३ हजार ३ सय ९७ मेगावाट बराबरका १ सय ३१ आयोजना निर्माणाधीन अवस्थामा छन्। ३ हजार ६ सय १५ मेगावाट बराबरका १ सय ३८ आयोजना विद्युत् खरिद सम्झौता (पीपीए) भएर वित्तीय व्यवस्थापनको चरणमा छन्। यसैगरी करिब १९ हजार ६ सय २३ मेगावाट बराबरका २ सय ५८ आयोजना निजी क्षेत्रबाट अनुमतिपत्र लिएर निर्माणको विभिन्न चरणमा भए पनि नतिजाउन्मुख अवस्था नभएको इप्पानको तथ्यांक छ। त्यसैकारण सरकारले नीतिगत सुधार गर्न जरुरी रहेको इप्पानका अध्यक्ष गणेश कार्की बताउँछन्। आयोजना बनाउन १४ मन्त्रालय, ३०४० विभाग र २ सयभन्दा बढी टेबल चाहार्नुपर्ने अवस्थाको अन्त्य नभएसम्म विद्युत् विकासमा निजी क्षेत्रलाई समस्या भइरहने कार्कीको भनाइ छ। अहिलेको झन्झटिलो व्यवस्थालाई हटाएर एकद्वार प्रणाली लागू गर्नका लागि नीतिगत व्यवस्था हुनुपर्छ, अध्यक्ष कार्की भन्छन्। चैतसम्म ५ सय मेगावाट थपिँदै आउने चैत महिनासम्म करिब ५ सय मेगावाट विद्युत् प्रणालीमा थपिँदै छ। निजी क्षेत्रतर्फ हालसम्म ९ हजार १ सय ६४ मेगावाटका जलविद्युत्् आयोजनाको विद्युत्् खरिद सम्झौता (पीपीए) सम्पन्न भएको छ। यस वर्षमात्र करिब २ हजार २ सय मेगावाटका लागि पीपीए भएको छ। राष्ट्रिय प्रसारणमा जोडिएका निजी क्षेत्रका उत्पादन पूर्णतया नदी प्रवाहमा (आरओआर) मा आधारित छन्। जसले गर्दा वर्षायाममा बिजुली धेरै भए पनि हिउँदमा खोलामा पानीको बहाव कम भएसँगै करिब ३० प्रतिशतले उत्पादनमा कटौती हुन्छ। कुल जडित क्षमतामा निजी क्षेत्रको योगदान करिब ७० प्रतिशतभन्दा बढी भएको इप्पानका प्रमुख कार्यकारी अधिकृत भीम गौतम बताउँछन्। निर्माणका विभिन्न चरणमा पनि निजी क्षेत्रकै आयोजनाको हिस्सा बढी रहेको भन्दै गौतमले आर्थिक र प्राविधिक रूपमा विद्युत् विकास गर्न सक्षम रहेको बताए। ८३ हजार कि ७२ हजार हो ? मुलुकको जलविद्युत् क्षेत्रमा अपार सम्भावना भनिँदै आएको छ। मुलुकमा ८३ हजार मेगावाटसम्म विद्युत् उत्पादन गर्न सकिने भन्ने गरिन्छ। तर, कहिले ७२ हजार मेगावाट त कहिले ४२ हजार मेगावाट आर्थिक एवं प्राविधिक रूपमा उत्पादन गर्न सम्भव रहेको सरकारी तथ्यांकले देखाउँछ। सैद्धान्तिक रूपमा ८३ हजार मेगावाट विद्युत् उत्पादन गर्न सकिने भनिए पनि आर्थिक र प्राविधिक रूपमा ७२ हजार मेगावाट विद्युत् उत्पादन गर्न सकिने पूर्वसचिव घिमिरेको भनाइ छ। क्यू४० लाई आधार मानेर ७२ हजार मेगावाट विद्युत् उत्पादन गर्न सकिने जल तथा ऊर्जा आयोगको प्रक्षेपण हो। मुलुकका कोशी, गण्डकी, कर्णाली, राप्ती, बागमती, बबई, कन्काइ, कमला, तिनाउ, बकैया, मेची र महाकाली नदी बेसिनमा ७२ हजार मेगावाट विद्युत् उत्पादन गर्न सकिने उल्लेख रहेको छ। १० वर्षमा २८ हजारको लक्ष्य सरकारले आगामी १० वर्षमा २८ हजार मेगावाटभन्दा बढी विद्युत् उत्पादनको लक्ष्य लिएको छ। गत भदौमा ऊर्जा, जलस्रोत तथा सिँचाइ मन्त्रालयले सार्वजनिक गरेको ऊर्जा विकास मार्गचित्र तथा कार्ययोजनाले सन् २०२५ बाट २०३५ सम्म २८ हजार ७१३ मेगावाट निर्माण गर्ने लक्ष्य लिएको छ। आगामी १० वर्षमा २८ हजार मेगावाट उत्पादनका लागि करिब ५० अर्ब अमेरिकी डलरको आवश्यकता औंल्याइएको छ। २६ हजार मेगावाटमा ३७ सय मेगावाट भारतीय लगानीबाट निर्माण हुनेछन् भने यसको लागत ७७ अर्ब अमेरिकी डलर रहने छ। बाँकी २२ हजार ३ सय मेगावाटका लागि ४२३ अर्ब डलर लाग्ने छ। यो निजी क्षेत्र, नेपाल सरकार, नेपाल विद्युत् प्राधिकरण, तथा अन्य लगानीबाट जुटाउने भनिएको छ। जलविद्युत् उत्पादनको कुल लगानीमा २६ अर्ब डलरको लगानीको व्यवस्थापन भएको र ३९७ अर्ब डलर लगानी जुटाउन आवश्यक भनिएको छ। प्रसारणलाइन तथा सबस्टेसन निर्माणको लागतमा ११ हजार ७ सय सर्किट किलोमिटर प्रसारणलाइन तथा ३३ हजार एमभीए क्षमताको सबस्टेसन निर्माणको अनुमानित लागत ७४ अर्ब डलर रहेकोमा १८ अर्ब डलरको लगानी व्यवस्थापन भएको बताइएको छ। यसमा ५६ अर्ब डलर थप लगानी जुटाउन आवश्यक छ। वितरण प्रणालीतर्फ भने १५ अर्ब डलर लगानी आवश्यक रहेकोमा ३० करोडको लगानी व्यवस्थापन भएको र लगानी जुटाउन बाँकी रकम १२ अर्ब देखिन्छ। आगामी १२ वर्षमा उत्पादन, प्रसारण तथा वितरणका लागि ४६५ अर्ब डलर लगानी व्यवस्थापन गर्न सरकारलाई चुनौती छ। माथि उल्लेखित स्रोतमा ८ अर्ब डलरको मात्र स्रोत सुनिश्चितता देखिन्छ। कुल ४६५ अर्ब डलरमा ३८५ अर्ब डलरको स्रोत सुनिश्चित गर्न जरुरी देखिन्छ। सरकारले विद्युत् विकासको आधारका रूपमा १२ सय मेगावाटको बूढीगण्डकी, १० हजार ८०० मेगावाटको कर्णाली चिसापानी, १९०२ मेगावाट क्षमताको मुगु कर्णाली, ९०० मेगावाटको अरुण तेस्रो, १०६३ मेगावाट क्षमताको माथिल्लो अरूण लगायतका आयोजनालाई लिएको छ। ६७८ मेगावाटको सुनकोसी तेस्रो जलविद्युत् आयोजना पनि सरकारको प्राथमिकतामा छ। तर, यी आयोजनामा कुनै पनि प्रगति देखिँदैन। जलाशययुक्त आयोजना न सरकार एक्लैले बनाउन सक्छ न निजी प्रवद्र्धकले। यसका लागि सरकारले नै वातावरण तयार गरेर निजी क्षेत्रसँग सहकार्य गर्न पर्ने पूर्वसचिव घिमिरे बताउँछन्। अहिले पनि निर्माणको विभिन्न चरणमा रहेका आयोजना पनि निजी क्षेत्रका नै छन्। पीपीए भएका तर वित्तीय व्यवस्थापन हुन नसकेका आयोजनामा लगानी जुटाउन निजी क्षेत्रलाई धौधौ छ। ती आयोजनाका लागि करिब ७ खर्ब लगानी आवश्यक रहेको इप्पान अध्यक्ष कार्की बताउँछन्। ७ खर्बमा ३० प्रतिशत प्रबद्र्धक र बाँकी ७० प्रतिशत बैंकको ऋण लगानी आवश्यक हुन्छ। तर, कोभिड, रूसयुक्रेन युद्धका कारणको मूल्यवृद्धि, बैंकले ऋण लगानी नगर्नु जस्ता कारणले पीपीए भएका आयोजनाको पनि भविष्य अन्योलमा छ। यी आयोजनामा लगानी गर्ने वातावरण सरकारले तयार गर्नुपर्ने कार्कीको भनाइ छ। आन्तरिक खपत भने निकै कम आर्थिक वर्ष २०७९८० मा वार्षिक बिजुली खपत ३ सय ८० युनिट मात्र छ। विद्युत् उत्पादनसँगै यसको खपत बढाउन पनि उत्तिकै पहल गर्न जरुरी छ। सरकारले स्वच्छ ऊर्जाको प्रयोगमा वृद्धि र खनिज इन्धनको प्रयोग न्यूनीकरणका लागि निरन्तर कार्य गर्दै आएको बताउँछ। राष्ट्रिय प्रसारण लाइनको विस्तारबाट हालसम्म देशका कुल ७७ जिल्लामध्ये ४२ जिल्लामा ९५ देखि सतप्रतिशत, १४ जिल्लामा ७५ देखि ९५ प्रतिशत, १० जिल्लामा ५० देखि ७५ प्रतिशत, ७ जिल्लामा २५ देखि ५० प्रतिशत र ४ जिल्लामा शून्यदेखि २५ प्रतिशत विद्युतीकरण भएको छ। पहिला विद्युतीय करणलाई सबै जिल्लामा सतप्रतिशत पुर्याउन आवश्यक छ। सरकारले सन् २०३० मा कुल सवारी साधनको बिक्रीमा विद्युतीय सवारी साधनको हिस्सा निजी सवारीसाधन (दुईपांग्र्रेसहित) को हकमा ९० प्रतिशत तथा सार्वजनिक सवारीसाधनको हकमा ६९ प्रतिशत पुर्याउने लक्ष्य लिएको छ। विद्युतीय सवारीसाधनको सो लक्ष्य हासिल गर्दा सन् २०३० सम्ममा खनिज इन्धनमा आधारित ऊर्जाको मागमा ४८ मिलियन गिगाजुलले कमी आउने आंकलन गरिएकोे छ। जसले गर्दा खनिज इन्धनको निर्भरतामा २८ प्रतिशतले कमी आउनेछ। यसबाट कार्बन उत्सर्जनमा २८ प्रतिशतले कमी आउने अनुमान गरिएको छ। नयाँ ऐनको माग २०४९ को विद्युत् ऐन समय सान्दर्भिक नभएको निजी क्षेत्रको भनाइ छ। उसले निजी क्षेत्रले समस्या र उठाउँदै आएका मुद्दाहरूलाई समेट्ने गरी नयाँ विद्युत् ऐन ल्याउनुपर्ने बताउँदै आएको छ। दशकदेखि नयाँ विद्युत् ऐन ल्याउने भनिए पनि त्यसो हुन सकेको छैन। विद्युत् विधेयक २०८० फेरि पनि संसद्मा पेस भएको छ तर, ऐन बन्न बाँकी छ। उक्त विधेयकको खाका तयार पारेका पूर्वसचिव दिनेश घिमिरे विधेयक माथिको छलफल संसद्मा जारी रहेको र सकारात्मक हुने अपेक्षा गर्छन्। अथाह विद्युत्को स्रोत, हरित ऊर्जा, ऊर्जा रूपान्तरण, ऊर्जा निर्यातका लगायतका पक्षमा नयाँ ऐनले सम्बोधन गर्ने घिमिरेको भनाइ छ। राज्यसँग भएको यो स्रोतको अधिकतम प्रयोग गरी यसको उचित व्यवस्थापनका लागि पनि नयाँ ऐन ल्याउन पर्ने देखिन्छ। तर, संसद्मा दर्ता भएको विद्युत् विधेयक, ०८० का प्रावधानहरू ०४९ को विद्युत् ऐनभन्दा निकै पश्चगामी भएको सरोकारवाला बताउँछन्। ०४९ को विद्युत् ऐनले निजी क्षेत्रलाई आयोजनाको पहिचान र विकास गर्ने अधिकार दिएकोमा अहिलेको विधेयकको दफा ५ ले त्यसको ढोकाबन्द गरेको, दफा ६ को प्रावधानले विद्युत् नियमन आयोग ऐनको अधिकार खोसिएको, दफा ७ (क) मा रहेको प्रतिस्पर्धाको प्राविधिक आधारमा सम्बन्धित क्षेत्रको अनुभव हुनुपर्ने व्यवस्थाले जलविद्युत् क्षेत्रमा सिन्डिकेट कायम हुने जानकारहरू बताउँछन्। यस्तै, दफा ७ को प्रतिस्पर्धाको आधारः ख) को आर्थिक आधार प्रावधान, दफा १९ अनुमति पत्रको अवधिको सम्बन्धमा उपदफा १ को (क) जलाशययुक्त जलविद्युत् आयोजनाको हकमा ५५ वर्ष र अन्य प्रकृतिका जलविद्युत् आयोजनाको हकमा ५० वर्ष (ख) जलस्रोतबाहेक अन्य विविध स्रोतबाट विद्युत् उत्पादन गर्न ३५ वर्षको व्यवस्थालगायतमा सुधार गर्न इप्पानले माग गरेको छ।"
कर्णालीको अब आफ्नै पोसाक,"सुर्खेत : कर्णाली प्रदेशले खेलाडीका लागि नयाँ जर्सी तयार गरेको छ। अब कर्णालीका खेलाडीले प्रदेशको पहिचान र चिनारी झल्किने जर्सी लगाएर खेल्ने भएका छन्। कर्णाली प्रदेश खेलकुद विकास परिषद्ले खेलाडीका लागि जर्सी र मार्चपासमा लगाउने पोसाक तयार पारेको हो। अब यही जर्सीमा कर्णालीका खेलाडीले देशभित्र हुने हरेक खेलमा प्रतिस्पर्धा गर्ने छन् भने मार्चपासमा पनि परिषद्ले तयार पारेको पोसाक नै लगाउने छन्। खेलाडीले लगाउने जर्सीमा कर्णालीका प्रमुख पर्यटकीय स्थल, प्रदेशमा पाइने दुर्लभ वन्यजन्तु र हिमाली क्षेत्रमा पाइने बहुमूल्य जडिबुटीको आकृति राखिएको छ। यस्तै जर्सी रातो र निलो गरी दुई रंगको छ भने पोसाक एउटा रंगको मात्र छ। परिषद्का सदस्यसचिव विश्वामित्र सन्ज्यालले जर्सी र पोसाक महिला तथा पुरुष खेलाडीले लगाउन मिल्नेगरी तयार पारिएको जानकारी दिए। उनका अनुसार जर्सीमा कर्णाली झल्किने आकृति र चिन्ह राखिएको छ भने मार्चपासमा प्रयोग हुने पोसाकमा कर्णालीमै उत्पादन हुने अल्लोको कपडासमेत प्रयोग गरिएको छ। खेलाडीको जर्सीमा नेपालको झन्डा, परिषद्को लोगो, नेपालको सबैभन्दा लामो कर्णाली नदी, कर्णालीमा पाइने बहुमुल्य जडिबुटी यार्सागुम्बा, कर्णालीकै हिमाल, दैलेखको पञ्चदेवल, मुगुको राराताल, सुर्खेतको काँक्रेबिहार र कर्णालीको हिमाली क्षेत्रमा पाइने दुर्लभ वन्यजन्तु याकको आकृति राखिएको छ। यस्तै मार्चपासमा प्रयोग हुने पोसाकअन्तर्गत टोपी र सुटमा नेपालको झण्डा, परिषद्को लोगोसहित कर्णाली झल्किने चिन्ह र आकृति राखिएको छ। परिषद्को बोर्ड बैठकले कर्णालीको पहिचान झल्किने जर्सी र पोसाक बनाउने निर्णय गरेको थियो। सोही निर्णय अनुसार कर्णालीका खेलाडीको लागि खेलकुद जर्सी र पोसाक तयार पारिएको सदस्यसचिव सन्ज्यालले जानकारी दिए। अब कर्णालीका खेलाडीले आफ्नै पहिचान झल्किने जर्सी लगाएर खेल्नेछन्, सदस्यसचिव सन्ज्यालले भने, हाम्रो जर्सी र पोसाक देख्नेबित्तिकै कर्णालीका खेलाडी भन्ने थाहा हुनेछ। देशभित्र हुने सबै प्रतियोगितामा कर्णालीका खेलाडीले अब यही जर्सी र पोेसाक लगाउने छन्। उनका अनुसार यो जर्सी र पोसाकलाई परिषदले कानुनी रुपमा नै राष्ट्रिय खेलकुद परिषद्मा दर्ता गर्ने तयारी गरेको छ। दर्ता भएपछि अन्य प्रदेशले कर्णालीले निर्माण गरेको जर्सी र पोसाकको रंगसँग मिल्ने कुनै पनि जर्सी र पोसाक बनाउन पाउने छैनन्। परिषद्ले तयार पारेको जर्सी र पोसाक खेलाडीलाई प्रदान गरिने भन्दै उनले खेलसँगै कर्णालीको पहिचान र चिनारी पोसाकमार्फत झल्किने सञ्ज्यालको भनाइ छ। कर्णालीले १०औं राष्ट्रिय खेलकुद प्रतियोगिता आयोजनाको तयारी गरिरहेको छ। यसका लागि आवश्यक भौतिक पूर्वाधार र खेलाडी उत्पादनमा आफूहरू जुटेको सन्ज्यालले बताए। १०औं राष्ट्रिय खेलकुदका लागि तयार हुने मस्कटमा पनि कर्णालीका हिमालमा पाइने दुर्लभ बन्यजन्तु याकको आकृति राखिने उनले बताए। यसका लागि राष्ट्रिय खेलकुद परिषद्मा प्रस्ताव गरिसकिएको छ। आगामी मंसिरमा कर्णालीमा १०औं राष्ट्रिय खेलकुद प्रतियोगिता आयोजनाका लागि तयारीका कामहरू भइरहेका छन्।"
नेपाल र अस्ट्रेलियाबीच व्यापार तथा लगानीसम्बन्धी सम्झौतामा हस्ताक्षर,"काठमाडौं : नेपाल र अस्ट्रेलियाबीच व्यापार तथा लगानीसम्बन्धी सम्झौता भएको छ। परराष्ट्रमन्त्री एनपी साउदको अस्ट्रेलिया भ्रमणका क्रममा दुई देशबीच उक्त सम्झौता भएको हो। अस्ट्रेलियाका लागि नेपालका राजदूत कैलाशराज पोखरेल र अस्ट्रेलियाका सहायक विदेशमन्त्री टिम वाट्सले उक्त सम्झौतामा हस्ताक्षर गरेका हुन्। परराष्ट्र मन्त्रालयका अनुसार परराष्ट्रमन्त्री साउद र अस्ट्रेलियाली समकक्षी पेनी वोङको उपस्थितिमा उक्त सम्झौतामा हस्ताक्षर भएको हो। कार्यक्रमपछि परराष्ट्रमन्त्रीहरूले दुवै देशबीचको मैत्रीपूर्ण सम्बन्ध थप उचाइमा पुर्याउन सम्झौता महत्वपूर्ण हुने विश्वास व्यक्त गरेका थिए। सम्झौतामा हस्ताक्षर गरेपछि वाट्सले ट्विटरमा लेखेका छन्,'अस्ट्रेलिया र नेपाल निकटका मित्रराष्ट्रहरू हुन्। हाम्रो सम्बन्ध जनस्तरसम्म गाँसिएको छ। हाम्रो देशमा नेपाली मूलका अस्ट्रेलियालीको समुदाय तीव्ररूपमा बढिरहेको छ।' वाट्स गत वर्ष नेपाल भ्रमणमा आएका थिए। त्यसबेला परराष्ट्रमन्त्री साउदसँग भएको भेटवार्तामा वाट्सले दुवै देशबीचको आर्थिक सम्बन्ध थप गहिराई पुर्याउने विषयमा छलफल गरेको स्मरण गर्दै उनैले दुवै देशबीच आर्थिक तथा लगानी फ्रेमवर्कमा हस्ताक्षर गर्ने अवसर मिलेकोमा खुशी व्यक्त गरेका छन्। 'त्यो छलफलपछि दुवै देशबीचको आर्थिक सम्बन्ध थप बलियो बनाउने गरी दुवै देशका अधिकारीरूले औपचारिक सम्झौताका लागि पटकपटक छलफल गरेका थिए,'उनको भनाइ छ, यसपाली हामीले त्यसलाई वास्तविकतामा परिणत गरेका छौँ।'"
बाँसबारीको जग्गा फर्काएर टार्ने खेल,"काठमाडौं : भूमिसुधार तथा मालपोत कार्यालय काठमाडौंले बाँसबारी छालाजुत्ता कारखानाको १० रोपनी जग्गा हिनामिना प्रकरणको अनुसन्धान थालेको छ। च्याम्पियन फुटवेयर प्रालि (हाल चाँदबाग रेजिडेन्सी प्रालि) का अध्यक्ष सञ्जय ठाकुरलाई २१ दिनभित्र जग्गा फिर्ता गर्न निर्देशन दिएको छ। मालपोत अधिकृत बोगराज शर्मा कट्टेलले ठाकुरलाई बाटोको हद म्यादबाहेक २१ दिनभित्र आफैं वा वारेस गरी कार्यालय समयभित्र उपस्थित हुन निर्देशन दिएका छन्। प्रहरी प्रधान कार्यालयले सो जग्गा नेपाल सरकारको नाममा स्रेस्ता अध्यावधिक गरी ल्याउन गरेको पत्राचार गरेअनुसार नै मालपोतले पत्र काटेको देखिएको छ। प्रहरीको केन्द्रीय अनुसन्धान ब्युरो (सीआईबी) ले सीजी होल्डिङका प्रबन्ध निर्देशक अरुण चौधरी र बाँसबारी छाला जुत्ता कारखानाका तत्कालीन सञ्चालक समिति अध्यक्ष अजितनारायणसिंह थापा र चाँदबाग रेसिडेन्सी प्रालिका अध्यक्ष ठाकुरलाई पक्राउ गरेको थियो। ठाकुर अम्रपाली इन्फ्रास्ट्रक्चर एन्ड हाउजिङ प्रालिका अध्यक्षसमेत हुन्। उनीहरू तीनै जना जग्गा फिर्ता गर्ने भन्दै नाटकीय रूपमा छुटेका थिए। २०३७ मा तत्कालीन श्री ५ को सरकारको १८ रोपनी ३ आना २ पैसा जग्गा बाँसबारी छालाजुत्ता कारखानालाई दिइएको थियो। २०४३ मा सो जग्गामध्येबाट बाँसबारी छालाजुत्ता कारखानाका तत्कालीन अध्यक्ष अजितनारायणसिंह थापा र चौधरी ग्रुपकातर्फबाट लुनकरणदास चौधरीबीच च्याम्पियन फुटवेयर लिमिटेड स्थापना गर्ने सम्झौता भएको थियो। सम्झौताअनुसार जारी पुँजी ५० लाख रहेको सो कम्पनीमा चौधरी समूहको ५१ प्रतिशत, बाँसबारी छालाजुत्ता कारखानाको २५ प्रतिशत र सार्वसाधारणको २४ प्रतिशत सेयर हुने गरी कम्पनी स्थापना गरिएको थियो। २०४३ कात्तिक २७ मा च्याम्पियन फुटवेयर लिमिटेड रजिष्टार कार्यालयमा दर्ता भएको थियो। २०४४ भदौ ५ मा छालाजुत्ता कारखानाको १८ रोपनीमध्ये ६ रोपनी जग्गा च्याम्पियन फुटवेयरका नाममा हस्तान्तरण गरिएको थियो। जसको मूल्यांकन २ लाख ५० हजार प्रतिरोपनी गरिएको थियो। छालाजुत्ता कारखानाको २५ प्रतिशत सेयरबापत ६ रोपनी जग्गा च्याम्पियन फुटवेयरलाई प्रदान गरिएको थियो। चौधरी समूहले २०४४ कात्तिक १३ मा कारखानामा थप एक लाख रुपैयाँ खर्च गरेको थियो। त्यही आधारमा थप ४ रोपनी जग्गा २०४४ मंसिर १८ मा च्याम्पियन फुटवेयरलाई हस्तान्तरण गरिएको थियो। यही साल कम्पनीको पुँजी १ करोड बनाइएको थियो। ५१ प्रतिशत सेयर भएको च्याम्पियनले २६ लाख मात्रै लगानी गरेको थियो भने छालाजुत्ताले ४ रोपनी जग्गा नामसारी गरिदिएको थियो। यसको केही वर्षपछि छालाजुत्ता कारखाना बन्द भयो। २०४९ असार २३ मा अर्थ मन्त्रालयले निजीकरण गर्ने निर्णय गरेको थियो। सीआईबीका अनुसार निजीकरणका क्रममा च्याम्पियन फुटवेयरबाट २५ प्रतिशत सेयर किन्नुपर्ने प्रस्ताव भएको थियो। २०५१ वैशाख १४ मा अर्थराज्यमन्त्री महेश आचार्यको नेतृत्वमा निजीकरण एकाइ समितिको बैठकद्वारा च्याम्पियन फुटवेयर कम्पनीमा बाँसबारी छालाजुत्ता कारखाना लिमिटेडको २५ प्रतिशत सेयर महालेखा नियन्त्रक कार्यालयमा नामसारी गर्ने निर्णय गरेको थियो। महालेखा नियन्त्रण कार्यालयमा २५ प्रतिशत सेयर लिलामी गर्ने निर्णय भएको थियो। अन्य केही कम्पनीको प्रस्तावसमेत हालेर ३६ लाख रुपैयाँमा अरुणकुमार चौधरीले सो सेयर खरिद गरेका थिए। २०५१ मा अर्थमन्त्री भरतमोहन अधिकारीले च्याम्पियन फुटवेयरमा रहेको कारखानाको सेयर बिक्री गर्ने निर्णय गरेका थिए। २०५२ साउन ११ मा कम्पनीको २५ प्रतिशत सेयर ३६ लाख रुपैयाँमा अरुणकुमार चौधरीले आफ्नो नाममा खरिद गरेका थिए। २०५४ साउन १२ मा च्याम्पियन फुटवेयरलाई प्राइभेट लिमिटेड बनाउने प्रक्रिया सुरु भएको थियो। बासँबारी छालाजुत्ता कारखानाको २५ प्रतिशत सेयर २०५४ साउन १२ मा अरुण चौधरीको नाममा हस्तान्तरण गरिएको थियो। २०५४ पुस ४ मा च्याम्पियन फुटवेयर अरुण चौधरी र शिला चौधरीको नाममा प्राइभेट लिमिटेडमा दर्ता भएको थियो। त्यसपछि च्याम्पियन फुटवेयर लिमिटेडको नाम परिवर्तन गरी सीजी चाँदबाग रेजिडेन्सी प्रालि बनाइएको हो। च्याम्पियन फुटवेयर प्रालि र चाँदबाग रेसिडेन्सीको दर्ता नम्बर एउटै ७८१९ छ। चाँदबाग रेसिडेन्सीमा अरुणकुमार चौधरी, शिला चौधरी, आम्रपालिका अध्यक्ष सञ्जय ठाकुर सञ्चालक छन्। यो जग्गा २०६६ कात्तिक २५ गते डिल्लीबजार मालपोत कार्यालयले हालसाविक गरेको थियो।"
राष्ट्रिय प्रजातन्त्र दिवस तीन दिन भव्यताका साथ मनाउने सरकारको निर्णय,"काठमाडौं : सरकारले राष्ट्रिय प्रजातन्त्र दिवस २०८० लाई भव्यताका साथ मनाउने निर्णय गरेको छ । प्रधानमन्त्री पुष्पकमल दाहाल प्रचण्डको अध्यक्षतामा शुक्रबार सिंहदबारमा बसेको प्रजातन्त्र दिवस मुल समारोह समितिको बैठकले दिवसको अवसर पारेर आगामी फागुन ६, ७ र ८ गते विविध कार्यक्रम आयोजना गर्ने निर्णय गरेको हो । दिवसका अवसरमा प्रजातन्त्र दिवस केन्द्रित विशेष संवाद,परिसंवाद, रेडियो नाटकलगायत जनचेतनामूलक कार्यक्रमको निर्माण, सञ्चालन तथा प्रसारण गर्ने व्यवस्था मिलाउने, राष्ट्रियस्तरका छापा सञ्चार गृहलाई दिवसका उपलक्ष्यमा विशेषाङ्कस्मारिका प्रकाशन एवं प्रजातन्त्रको बहुपक्षीय आयामलाई उजागर गर्ने विभिन्न लेखरचनाहरूको सँगालो प्रकाशन गर्न अनुरोध गर्ने निर्णय समेत बैठकले गरेको छ । सबै जिल्लाहरूमा सरकारी तथा गैरसरकारी संस्थाको सहयोगमा रक्तदान कार्यक्रम सञ्चालन गर्ने,जिल्लास्तरमा फरक क्षमता भएका विद्यार्थीले अध्ययन गर्ने विद्यालयमा उपयुक्त हुने शैक्षिक तथा खेलकुद सामग्री वितरण गर्ने कार्यक्रम सञ्चालन गरिनेछ। यसैगरी दिवसका दिन नेपाली सेनाद्वारा सैनिक मञ्च, टुडिँखेलमा बिहान सूर्योदयसँगै विगुल (रिभ्याली) बजाउने तथा तोप र बन्दुकको बढाईं गर्ने, सेनाको हेलिकोप्टरबाट राष्ट्रिय प्रजातन्त्र दिवस, २०८० अङ्कीत व्यानर चक्रपथ वारपार प्रदर्शन गर्ने तथा नेपाली सैनिक मञ्च,टुडिखेलमा हेलिकोप्टरबाट पुष्पवृष्टि र झण्डा प्रदर्शन गर्ने कार्यक्रम तय भएको छ । सैनिक मञ्च,टुँडिखेलमा राष्ट्रिय प्रजातन्त्र दिवस, २०८० को औपचारिक मूल समारोह आयोजना गर्ने र उक्त समारोहमा निर्वाचित जनप्रतिनिधि,राष्ट्रसेवक कर्मचारी, सुरक्षकर्मी सार्वजनिक तथा सामुदायिक संघसंस्था र शैक्षिक तथा प्राज्ञिक प्रतिष्ठानका पदाधिकारी, नागरिक समाजका लव्धप्रतिष्ठित व्यक्तित्व तथा सर्वसाधारण समेतको उपस्थितिका लागि आमन्त्रण गर्ने सरकारको निर्णय छ। बैठकले रेडियो नेपाल तथा नेपाल टेलिभिजनबाट प्रजातन्त्र दिवसका अवसरमा जागरण गीत प्रसारण गर्ने र अन्य रेडियो,एफएम तथा टेलिभिजनहरुलाई समेत प्रसारणका लागि अनुरोध गर्ने निर्णय गरेको छ । यस्तै बैठकले विदेशस्थित नेपाली राजदूतावास, कूटनीतिक नियोग तथा वाणिज्य दूतावासका कार्यक्रमसमेत स्वीकृत गरेको छ । विदेशस्थित नेपाली राजदूतावास, कूटनीतिक नियोग तथा वाणिज्य दूतावासमा आगामी फागुन ६, ७ र ८ गते कार्यालयको छत, बरण्डा र परिसरमा निर्धारित साइजका राष्ट्रिय झण्डा मर्यादापूर्वक राखी सजाउने र साँझ दीप प्रज्ज्वलन गर्ने मूल समारोह समितिले निर्णय गरेको छ । संस्कृति, पर्यटन तथा नागरिक उड्डयन मन्त्रालयले नेपालका विशिष्ट गौरवमय मौलिक पहिचान तथा विशेषता झल्कने विद्युतीय प्रचार सामग्री समूचित प्रचारप्रसारका लागि परराष्ट्र मन्त्रालयमार्फत विदेशस्थित नेपाली कुटनीतिक नियोगहरुमा पठाउने बैठकको निर्णय छ । बैठकले सातै प्रदेशका मुख्यमन्त्रीको संयोजकत्वमा प्रदेशस्तरीय राष्ट्रिय प्रजातन्त्र दिवस समारोह समिति र सबै स्थानीय तहमा राष्ट्रिय प्रजातन्त्र दिवस कार्यक्रम आयोजक समिति गठन गरी विविध कार्यक्रमका साथ राष्ट्रिय प्रजातन्त्र दिवस भव्यरुपमा मनाउन प्रदेशबासीलाई अनुरोध गर्ने निर्णय गरेको छ। दिवस कार्यक्रम सञ्चालनको व्यवस्थाका लागि जिल्ला समन्वय समितिका प्रमुखको संयोजकत्वमा सम्बन्धित स्थानीय पालिका प्रमुख सम्मिलित समिति गठन गर्ने र सरसफाइ, प्रभातफेरि, खेलकुद, प्रवचन तथा साहित्यिक गोष्ठी, सांस्कृतिक कार्यक्रम र विभिन्न झाँकी प्रदर्शनी जस्ता विविध कार्यक्रम गरी राष्ट्रिय प्रजातन्त्र दिवस मनाउने निर्णय गरेको छ । दिवसको सन्दर्भ पारेर फागुन ६, ७ र ८ गते प्रदेश तथा स्थानीय तहका सम्पूर्ण सरकारी निकाय, प्रतिष्ठान, संघसंस्थाका कार्यालयको छत, वरण्डा र परिसरमा निर्धारित साइजका राष्ट्रिय झण्डा मर्यादापूर्वक राखी सजाउने र साँझ दीप प्रज्ज्वलन गरिने भएको छ।"
सामाजिक उत्तरदायित्व बढाउन मिडियालाई सुझाव,"काठमाडौं : सञ्चार विज्ञहरूले युट्युबसहित सामाजिक सञ्जालले पहुँचसँगै सामाजिक उत्तरदायित्व बढाउनेतर्फ ध्यान केन्द्रित गर्नुपर्ने बताएका छन्। प्रेस काउन्सिल नेपालले सामजिक सञ्चालले पत्रकारितामा पारेको प्रभावका विषयमा शुक्रबार आयोजना गरेको सम्पादक सम्वादका सहभागीले पेसालाई मर्यादित, विश्वसनीय र दिगो बनाउनका लागि सामाजिक उत्तरदायित्वलाई केन्द्रविन्दु बनाउनुपर्ने सुझाव दिए। सहभागी सम्पादकहरूले सूचना प्रविधिमा आएको परिवर्तनसँगै युट्युबसहित सामाजिक सञ्जालको सञ्चारमाध्यममा देखिएका प्रभाव र चुनौतीलाई सम्बोधन गर्नुपर्ने धारणा राखे। 'भ्युर्स बढाउनमात्र दौडिएर भएन, देश र समाजप्रतिको उत्तरदायित्व के हो भन्ने पत्रकारले बिर्सनुभएन। सामाजिक सञ्जाल प्रयोगकर्ताले समेत यी कुरा बुझ्नुपर्ने भएको छ,' नेपाल पत्रकार महासंघका पूर्वअध्यक्ष किशोर नेपालले भने। पछिल्लो समय समाचारमा नभइ नहुने तत्वको अभाव देखिएको भन्दै मूलधारका सञ्चारमाध्यमले समेत अधुरो समाचार दिने गरेको उनको भनाइ छ। उनले भएका कानुनको समेत कार्यान्वयन नहुँदा सामाजिक सञ्जाल, नयाँ सञ्चारमाध्यम र पत्रपत्रिकामा संकट देखिएको बताए। पछिल्लो समय सरकार सामाजिक सञ्जाल र सञ्चारमाध्यमलाई नियन्त्रण गर्ने दिशातर्फ उन्मुख देखिएको उनले बताए। 'एउटा मान्छेलाई पछि लाग्ने र खेदिरहने प्रवृत्ति हुँदा अहिले मिडिया मिडियम भएको तर म्यासेज हुन नसकेकोतर्फ गम्भीर भई सोच्नुपर्छ,' उनले भने। प्रेस काउन्सिल नेपालका अध्यक्ष बालकृष्ण बस्नेतले युट्युब प्लेटफर्ममार्फत् चलेका मिडियालाई अन्य सञ्चारमाध्यमसरह अनुगमन र निगरानी भइरहेको र त्यसलाई कसरी प्रभावकारी बनाउने भनी सम्पादक संवादबाट सुझाव अपेक्षा गरेको बताएका थिए। पछिल्लो समय काउन्सिलले केही युट्युब च्यानललाई अनुगमन गर्दैआएको भन्दै उनले विद्यमान कानुनमा रहेको पत्रपत्रिका शब्दको सट्टा सञ्चारमाध्यम भन्ने शब्द संशोधन गरेमा सबै सञ्चारमाध्यमलाई अनुगमन र निगरानी गर्ने कानुनी अड्चन हट्ने बताए। नेपाल पत्रकार महासंघका अध्यक्ष विपुल पोखरेलले मुलधारका सञ्चारमाध्यममा सामाजिक सञ्जालले समाचार सामग्री, विज्ञापन, पाठकलगायतका विषयमा प्रभाव पारेको बताए। उनले युट्युबलगायतका सामाजिक सञ्जालका समाचार सामग्रीमा अनुगमन, नियन्त्रण र सम्पादन नहुँदा समाजमा नकारात्मक असर पर्नेगरेको बताए। त्यस्तै डिजिटल मिडिया सोसाइटीका अध्यक्षसमेत रहेका बाह्रखरी मिडियाका प्रधानसम्पादक प्रतिक प्रधानले कुनै पनि घटनामा सामाजिक सञ्जालमार्फत् कमेन्ट गर्दा विचार गर्नुपर्ने बताए। विज्ञापनदाताले सामाजिक सञ्जालमार्फत् सिधै विज्ञापन दिँदा अहिले व्यवसायिक पत्रकारिता मर्न लागेको उनको भनाइ छ। 'पत्रकारिता हामीलाई मात्र चाहिने होइन, सबैलाई चाहिने हो भने सबै गम्भीर हुनुपर्छ। सरकारले पनि सोच्नुपर्छ,' उनले भने।"
छाडा चौपाया व्यवस्थापन नहुँदा नगरवासीलाई सास्ती,"बुटवल : बुटवलका चोकचोकमा छाडा चौपायाका कारण बुटवलवासीले सास्ती खेपिरहेका छन्। महिनौदेखि बजारभरीका छाडा चौपायाले पैदलयात्रीदेखि व्यवसायीलाई सास्ती दिने गरेको छ। चौपायाकै कारण दिनहुँजसो सडक दुर्घटना हुने गरेको ट्राफिक प्रहरी बताउँछन्। छाडा चौपायाको व्यवस्थापन गर्ने प्रमुख दायित्व बुटवल उपमहानगरपालिकाको हो, बुटवल उद्योग वाणिज्य संघका अध्यक्ष हरिप्रसाद अर्यालले भने,पटक पटक उपमहानगरको ध्यानाकर्षण पनि गराएका छौँ। तर, व्यवस्थापन भएको छैन। यसले व्यवसायीको सुरक्षासँगै सडकको सौन्दर्यता र बजार अस्तव्यस्त बनाएको उनले बताए। छाडा चौपाया हेरेर नगरपालिका रमिते बनिरहेको समेत व्यवसायीको आरोप छ। व्यवस्थापनमा उपमहानगरपालिकाले छिट्टै अगुवाइ गर्न र त्यसमा साथ दिन सबै उद्योगी, व्यवसायीहरू तयार रहेको अर्यालले बताए। पूर्व पश्चिम महेन्द्र राजमार्ग अन्तर्गत बुटवलको पुष्पलाल पार्कदेखि राजमार्ग चौराह, भित्री सडकमा पर्ने मिलनचोक, देविनगर, कालिकापथ, बुद्धनगरसहित अमंरपथ, गोलपार्क, ट्राफिकचोक लगायत क्षेत्रमा छाडा चौपायाले व्यवसायीलाई सास्ती दिने गरेको छ। नगरप्रमुख खेलराज पाण्डेयले छाडा चौपाया व्यवस्थापन गर्ने बारेमा काम भइरहेको बताए। उपमहानगरपालिकाका जनप्रतिनिधि र कर्मचारीहरूले छाडा चौपाया व्यवस्थापन गर्ने विषय चुनौती बनिरहेको प्रतिक्रिया समेत दिइरहेका छन्। यसअघि नगरप्रमुख पाण्डेयले बुटवल उपमहानगरपालिका७ स्थित शिव सामुदायिक वनले गौशाला राख्नका लागि अनुमति नदिँदा छाडा चौपायाको नियन्त्रण र व्यवस्थापन गर्न समस्या भइरहेको बताएका थिए।"
गुणस्तरहीन दुधजन्य पदार्थ नष्ट,"रसुवा : रसुवाको कालिका गाउँपालिका२ कालिकास्थानमा रहेको कालिका दुग्ध उद्योगमा रहेको गुणस्तरहीन दुग्धजन्य पदार्थ र यसमा मिसाउने म्याद समाप्त भएको केमिकलजन्य पदार्थ नष्ट गरिएको छ। बिहीबार गाउँपालिकाका उपाध्यक्ष एवं बजार अनुगमन समिति संयोजक मिरा तामाङको नेतृत्वमा प्रमुख प्रशासकीय अधिकृतसहितको संयुक्त टोलीले अनुगमन गरेर सामग्री नष्ट गरेको हो। साथै पसलमा बिक्रीका लागि राखिएको दूध , पनिर , घ्यु लगायतका सामानहरुको गुणस्तर परीक्षण गर्न पठाएर बिक्रेतालाई सचेत गराएर छोडिएको छ। उद्योगबाट न्यून गुणस्तरका गुणस्तरहीन दुग्धजन्य पदार्थ र नागरिकहरुको स्वास्थ्यमा गम्भीर हानी पुर्याउने अखाद्य पदार्थ मिसिएको सामानहरू बेचिएको गुनासो आएको थियो।"
तनहुँमा एक महिनामा अफ्रिकन स्वाइन फिभरबाट ३० बंगुर मरे,"तनहुँ : अफ्रिकन स्वाइन फिभरको संक्रमणबाट जिल्लामा एक महिना नबित्दै ३० वटा बंगुर मरेका छन्। यसै महिनाको १ गतेदेखि हालसम्म उक्त संख्यामा बंगुर मरेकामा व्यास नगरपालिकामा सबैभन्दा बढी छन्। उक्त नगरपालिकामा १९, म्याग्देमा आठ, भीमादमा दुई र ऋषिङ गाउँपालिकामा एक वटा बंगुर मरेका हुन्। उक्त संक्रमणका कारण बंगुर मर्न थालेपछि यहाँका व्यावसायिक किसान चिन्तित भएका छन्। जिल्लाका दस पालिकामध्ये चार पालिकमा अफ्रिकन स्वाइन फिभरको संक्रमण फैलिएको भेटेरिनरी तथा पशुविज्ञ केन्द्रका पशु प्राविधिक रुद्रसिं ठकुरीले जानकारी दिए। महामारीको रूपमा रहेको यस रोगको उपचार नहुने भएकाले उच्च जैविक सुरक्षा अपनाउन किसानलाई आग्रह गरिएको उनको भनाइ थियो । बाह्य मानिसलाई फार्ममा जान नदिन र बंगुर तथा सुङ्गुर ओसारपसार कार्य नगर्न सुझाब दिइएको छ, प्राविधिक ठकुरीले भने, सुँगुर तथा बंगुरबाट सुंगुर तथा बंगुरमै यो रोग सजिलै सर्छ तर मानिसमा सर्दैन। संस्था दर्ता गरी व्यावसायिक रूपले काम गर्दै आएका किसानलाई महामारीले सताएपछि पीडित किसानलाई पुनःस्थापना कार्यक्रमअन्तर्गत प्रतिबंगुर चार हजार रुपैयाँका दरले सहयोग गरिने सो कार्यालयले जनाएको छ। केन्द्रका पशु चिकित्सक र प्राविधिक टोलीले अहिले जिल्लाका बंगुर फार्ममा पुगेर अनुसन्धान थालेको छ। पीडित किसानका फार्ममा पुगेर सतर्कता अपनाउन आग्रह गरिएको कार्यालय प्रमुख डा राजेशकुमार चौधरीले बताए।"
"चिराइतो मूल्य बढ्दो, उत्पादन घट्दै","ताप्लेजुङ : पछिल्लो समयमा चिराइतोको बजार मूल्य क्रमिक रुपमा बढ्दै गएको छ। तर उत्पादन भने घट्दै गएको छ। कोभिडको समयमा नाका बन्दको समय चिराइतो निकासी हुन सकेन। किसानले लगाएको चिराइतोको मूल्य समेत पाउन मुस्किल भएपछि किसानले खेती गर्न छोडेका थिए। तर अहिले बजार मूल्य बढ्दै गएको छ, तर उत्पादन भने विगतको तुलनामा घट्दै गएको छ। फक्ताङलुङ गाउँपालिका४ सुङसाबुका अमर लिम्बूले विगतमा ३५ मनसम्म चिराइतो उत्पादन गर्थे। उनले चिराइतो भरियामार्फत ढुवानी गरेर बिक्रीका लागि ओलाङचुङगोलासम्म पुर्याउँथे। ओलाङचुङगोला नजिकै रहेको टिप्ताला नाका हुँदै चिराइतो चीनमा निर्यात हुन्थ्यो। तेह्रथुम, पाँचथर, इलाम र ताप्लेजुङमा उत्पादन हुने चिराइतो ओलाङचुङगोला हुँदै चीनमा निर्यात हुने गरेको थियो। तर कोभिड१९ का कारणले टिप्ताला नाका बन्द भएसँगै अहिलेसम्म नाका खुलेको छैन। नाका बन्द हुँदा किसानले उत्पादन गरेको चिराइतो लामो समय बजार पाउन सकेन। किसानले उत्पादन गरेको चिराइतोको बजार नपाएसँगै धेरै किसानले चिराइतोखेती गर्न समेत छोडेर अन्य पेसा अँगाल्न पुगेका छन्। उनले विगत ३५ मन चिराइतो बिक्री गर्थे, तर गत वर्ष सात मन मात्र बिक्री गरे। उनले प्रति मन रु ३६ हजारमा गाउँमा नै व्यापारी आएर खरिद गरेको किसान लिम्बूले बताए। उनले भने, अहिले गाउँमा चिराइतो खेती छोडी सक्यो। लामो समय बजार मूल्य बढ्न नसकेको कारणले चिराइतो खेती गर्न छोडेर केही वैदेशिक रोजगारीमा गइसकेका छन्। हामी थोरैले मात्र यसो औषधीका लागि खेती गर्दै आएका छौँ। उनका अनुसार सुङसाबु गाउँमा विगतमा एक सय मनभन्दा बढी चिराइतो उत्पादन हुन्थो। तर यस वर्ष भने ४५ मनको हाराहारीमा चिराइतो उत्पादान भएको छ। ताप्लेजुङको फक्ताङलुङ गाउँपालिका७ का चिराइतो खरिद बिक्री गर्दै आएको चिराइतो व्यापारी टाँसी शेर्पाले यस वर्ष ५० मन चिराइतो संकलन गरेर झापाको विर्तामोडमा लगेर बिक्री गरे। उनका अनुसार अहिले ताप्लेजुङमा प्रतिमन ४५ हजार रुपैयाँमा खरिद बिक्री हुँदै आएको छ। गाउँमा उत्पादित चिराइतो बजारसम्म लैजान डिभिजन वन कार्यालयमा प्रतिकिलो १५ रुपैयाँ राजस्व बुझाउनुपर्छ। चालु आर्थिक वर्षमा ताप्लेजुङबाट पाँच हजार आठ सय २० केजी चिराइतो निकासी भएको डिभिजन वन कार्यालय ताप्लेजुङले जनाएको छ। वन कार्यालयको तथ्यांकअनुसार ताप्लेजुङमा आव २०७७०७८ मा १६ हजार तीन सय केजी चिराइतो संकलन भएको थियो। नेपालमा कूल उत्पादनको ९० प्रतिशत चिराइतो विदेश निर्यात हुन्छ। यसमध्ये ८० प्रतिशत भारतमा मात्र निर्यात हुने बताइएको छ। बाँकी २० प्रतिशत चीन, स्विडेन, हल्यान्ड, मलेसिया, सिंगापुर, जर्मनी, इटाली, फ्रान्स, स्विजरल्यान्ड, श्रीलंका, बंगलादेश, पाकिस्तान, अमेरिकालगायत देशमा निर्यात हुने वनस्पति विभागले जनाएको छ। रासस"
एक अर्ब १९ करोडभन्दा बढी जरिवाना असुल,"काठमाडौं :चालु आर्थिक वर्षको पहिलो छ महिनामा नेपाल प्रहरीले फैसला कार्यान्वयनका क्रममा पाँच हजार तीन सय ६४ जनालाई पक्राउ गरी एक अर्ब १९ करोड रुपैयाँ जरिवाना असुल गरेको छ। केन्द्रीय प्रहरी समाचारकक्षका अनुसार चालु आर्थिक वर्षको साउनदेखि पुस मसान्तसम्ममा पाँच हजार तीन सय ६४ जना फरार प्रतिवादी पक्राउ परेका छन्। साथै उनीहरूलाई तोकिएको एक अर्ब १९ करोड ८४ लाख ४९ हजार तीन सय ६१ रुपैयाँ जरिवाना असुल उपर गरिएको छ। उक्त रकम अघिल्लो आर्थिक वर्षको सोही अवधिमा भन्दा करिब तीन सय १३ प्रतिशतले बढी हो। सो अवधिमा केन्द्रीय अनुसन्धान व्यूरो महाराजगञ्जबाट ५४ जना, काठमाडौं उपत्यकाबाट ६ सय १३ जना, कोशी प्रदेशबाट आठ सय २५ जना, मधेश प्रदेशबाट एक हजार ७ सय ९७ जना, बागमती प्रदेशबाट पाँच सय २२ जना, गण्डकी प्रदेशबाट चार सय ४७ जना, लुम्बिनी प्रदेशबाट नौ सय १६ जना, कर्णाली प्रदेशबाट ८३ जना र सुदूरपश्चिम प्रदेशबाट १ सय ७ जना पक्राउ परेका हुन्। अघिल्लो आर्थिक वर्षको सोही अवधिमा तीन हजार एक ५० जना पक्राउ परेका थिए। कर्तव्य ज्यान, लागुऔषध, जबरजस्ती करणी, बैंकिङ कसूर, ठगीलगायत विभिन्न मुद्दामा फैसला ठहर भई फरार रहेका प्रतिवादी पक्राउ गर्ने सन्दर्भमा नेपाल प्रहरीले विशेष अभियान नै सञ्चालन गरी फैसला कार्यान्वयनलाई तीव्र गतिमा अघि बढाएको अपराध अनुसन्धान विभागका प्रहरी नायब महानिरीक्षक जनक भट्टराईले बताए। रासस"
नेपाल प्रहरीका १६ एसएसपीको सरुवा,"काठमाडौं : नेपाल प्रहरीका १६ प्रहरी वरिष्ठ उपरीक्षक (एसएसपी)को सरुवा भएको छ। गृह मन्त्रालयले त्रिभुवन अन्तर्राष्ट्रिय विमानस्थलका एसएसपी दीप शम्शेर जबरासहित १६ जनालाई सरुवा गरेको हो। उनलाई राष्ट्रिय प्रहरी प्रशिक्षण प्रतिष्ठानमा काज सरुवा गरेको हो। त्यस्तै अरुण पौडेल, ईश्वर कार्की, ओम बहादुरा राना, कृष्णबहादुर पल्ली मगर, कृष्णहरि शर्मा पोखरेल, गणेश चन्द, गोपाल चन्द्र भट्टराई, जीवनकुमार श्रेष्ठ, प्रविण पोखरेल, मुकुन्द मरासिनी, रमेशकुमार बस्नेत, राजेन्द्र प्रसाद भट्ट, शेखर खनाल, सिद्धिबिक्रम शाह र सुशील सिंह राठौरलाई सरुवा गरेको हो।"
फागुन १ गतेदेखि गोपीकृष्ण सिनेमा हल बन्द हुने,"काठमाडौं : चाबहिलमा रहेको गोपीकृष्ण सिनेमा हल बन्द हुने भएको छ। आर्थिक संकटका कारण हल बन्द गरिएको गोपीकृष्ण मुभिज प्रालिले जनाएको छ। प्रालिले शुक्रबार एक विज्ञप्ति जारी गर्दै फागुन १ गतेदेखि हल बन्द हुने जानकारी गराएको हो। २०५२ सालदेखि सञ्चालनमा आएको हल आर्थिक संकटका कारण हल बन्द गर्नुपर्ने स्थिति आएको प्रबन्ध निर्देशक निरक पौडेलले जानकारी दिए। 'कोरोनाको संक्रमण कालदेखि नै चलचित्र क्षेत्रमा आएको व्यवसायिक मन्दीका कारण यस प्रालिले व्यहोर्नु परेको ठूलो आर्थिक घाटा तथा राज्यको विद्यमान कर प्रणालीले गर्दा चलचित्र निर्माण,प्रर्दशन तथा वितरणमा देशको अग्रणी स्थानमा रही विगत पाँच दशकदेखि सक्रिय रहेको यस व्यवसायलाई बन्द गर्नुको पीडा ब्यक्त गर्न सकिन्न नै ,'विज्ञप्तिमा भनिएको छ। कम्पनीले आजसम्म हल सञ्चालनमा सबैबाट प्राप्त सहयोग,सद्भाव तथा आत्मीयताका लागि धन्यवाद व्यक्त गरेको छ।"
माथिल्लो ठूलोखोला ए जलविद्युत्को ४० प्रतिशत काम सकियो,"म्याग्दी : म्याग्दीको रघुगंगा गाउँपालिकामा निर्माणाधीन माथिल्लो ठूलोखोला ए जलविद्युत् आयोजनाको ४० प्रतिशत निर्माण सकिएको छ। ठूलोखोला हाइड्रोपावर लिमिटेडले वडा नम्बर ७ चिमखोला र ८ कुइनेमंगलेको सीमा क्षेत्रमा निर्माण गर्न लागेको २२ दशमलव ५ मेगावाट क्षमताको उक्त आयोजनाले निर्माणलाई तीव्रता दिएको हो। गत वर्षको चैतदेखि पूर्वाधार निर्माण सुरु गरेको यस आयोजनाले पाइपलाइन र बाँधतर्फको कामलाई तीव्रता दिएको आयोजना प्रमुख लोकबहादुर नायकले जानकारी दिए। उनका अनुसार सुरुङरहित यस आयोजनामा कूल दुई हजार आठ सय मिटर पाइपलाइन निर्माण हुनेछन्। हेडरेष्ट, सर्जट्यांक र पेनस्टक सबैतर्फ पाइपलाइन जडान गर्छौं। अहिलेसम्म एक हजार दुई सय मिटर पाइपलाइन जडानको काम सकिएको छ, प्रमुख नायकले भने,पाइप ढुवानीसँगै जडानको कामले तीव्रता पाएको छ। आयोजनाको पूर्वाधारतर्फको ठेक्का देव ऊर्जा कन्ट्रक्सन प्रालिले लिएको छ। सुँगुरथलामाथि रघुगंगा नदीमा बनाउने बाँधबाट पाइपलाइन हुँदै ल्याउने पानीलाई सेतिनी भ्यालीको फेदीमा रहने विद्युत्गृहमा खसालेर उत्पादन हुने विद्युत्लाई दानामा निर्माण भएको सवस्टेशनमा जोडेर राष्ट्रिय प्रसारणमा जोडिनेछ। अहिले प्रसारण लाइन निर्माणका लागि टावर बनाउने काम अघि बढेको आयोजनाले जनाएको छ। आयोजनाले आगामी २०८२ वैशाखभित्रमा विद्युत् उत्पादन गर्ने लक्ष्य राखेको छ। दैनिक रुपमा दुई सय ५० जना मजदुर परिचालन गरेको काम भइरहेको आयोजना प्रमुख नायकले जानकारी दिए। उनका अनुसार बाँधतर्फ ड्याम, अण्डर सुलुस, बालुवा थिग्राउने पोखरीलगायतका पूर्वाधारको काम धमाधम भइरहेको छ। विद्युत्गृहको जग्गा व्यवस्थापन गरेर कटिङ र जग्गा संरक्षणको लागि पूर्वाधार निर्माण भइरहेको छ। सेतिनी भ्यालीमा कर्मचारी र मजदुरको लागि आवास गृहलगायतका पूर्वाधार र सडकको पहुँचमार्ग निर्माण गरी आयोजनाको पूर्वाधार निर्माण सुरु गरेको आयोजनाले १० महिनामै ४० प्रतिशत भौतिक प्रगति हासिल गरेको जनाइएको छ। कूल तीन अर्ब रुपैयाँ लागत अनुमान गरिएको उक्त आयोजनामा प्रवर्द्धकको तर्फबाट ३० प्रतिशत लगानी हुनेछ भने बाँकी ७० प्रतिशत लगानी सिटिजन बैंकको नेतृत्वमा कृषि विकास बैंक र माछापुच्छ्रे बैंक लिमिटेडले लगानी गर्ने वित्तीय सम्झौता भएको छ। आयोजनाको इलेक्टोमेकालिकतर्फको ठेक्का भने भारतीय बिएफएल कम्पनीले लिएको छ। हिमाली भूगोलको चिसो मौसम, हिमपात र वर्षा तथा चिमखोलाको मलाङ पहिरोको अवरोधलगायतका समस्याका बीच आयोजनाले निर्माणलाई निर्धारित समयमै सम्पन्न गराउने गरी जनशक्ति, मेसिन, उपकरण परिचालन तथा व्यवस्थापन गरिरहेको आयोजना प्रमुख नायकले जानकारी दिए। रासस"
नुवाकोटको विभिन्न स्थानीय तहमा सार्वजनिक बिदा,"नुवाकोट : तामाङ समुदायको विशेष पर्व सोनाम ल्होसारका अवसरमा नुवाकोटका विभिन्न स्थानीय तहले सार्वजनिक बिदा दिएका छन्। नुवाकोटको दुप्चेश्वर, पञ्चकन्या, म्यागङ, ककनी र तादी गाउँपालिकाले सार्वजनिक बिदा दिएका हुन्। दुप्चेश्वरले तीन दिन सार्वजनिक बिदा दिएको छ। दुप्चेश्वरले यही माघ २६, २७ र २८ गते स्थानीय बिदा दिएको हो। पञ्चकन्या र म्यागङले माघ २६ र २७, ककनीले माघ २६ र तादीले माघ २८ गते सार्वजनिक बिदा दिएको छ।"
सुन्तलाबाट वार्षिक १० लाख आम्दानी,"भोजपुर : सुन्तला बिक्रीबाट यहाँका किसानले मनग्य आम्दानी गर्दै आएका छन्। भोजपुरको टेम्केमैयुङ३ अन्नपूर्णका किसान बद्रीप्रसाद अधिकारीले सुन्तला बिक्रीबाट वार्षिक १० लाख रुपैयाँ आम्दानी गर्दै आएका छन्। ४३ वर्षअघिदेखि ३३ रोपनी क्षेत्रमा व्यावसायिकरुपमा सुन्तलाखेती गर्दै आएका किसान अधिकारीले आफ्नो बगानमा रहेका तीन सय ७५ बोट सुन्तलाले आम्दानी दिँदै आएको जानकारी दिए। मैले विगत ४३ वर्षदेखि व्यावसायिक सुन्तलाखेती गर्दै आएको छु, उनले भने, सुन्तला बिक्रीबाट १० लाख वार्षिक आम्दानी हुन्छ। यसबाट भएको आम्दानीले दुई छोरालाई इञ्जिनियर र एक छोरीलाई बैंकको जागिरे बनाएको छु। मेरो मुख्य आम्दानीको स्रोत सुन्तला बनेको छ। विगतमा यहाँका स्थानीय बजारमा मात्र बिक्री हुने भन्दै अधिकारीले पछिल्लो समय सडक विस्तारका कारण बिक्री वितरणमा सहज बनेको बताए। अहिले बगानबाट नै धरान, इटहरी, विराटनगरलगायतका सहरमा पुग्न थालेपछि किसानले राम्रो मूल्य पाएका हुन्। उत्पादित सुन्तलाको बिक्रीका लागि बजारको समस्या नभएको उनको भनाइ थियो। एकपटक हुर्काएपछि सुन्तलाखेती दिगो आम्दानीको स्रोत बन्ने अधिकारीले बताए। एक पटक बिरुवा हुर्किसकेपछि एक सय वर्षसम्म लाभ लिन सकिने भएकाले भविष्यको पनि राम्रो आम्दानीको स्रोत बन्ने उनको भनाइ छ। सुन्तलाखेती भविष्यको राम्रो आम्दानीको स्रोत हो, उनले भने, एक पटक बिरुवा हुर्काएपछि लामो समयसम्म निरन्तर आम्दानी हुन्छ। सामान्यरुपमा बगानको हेरचाह मात्र गरे हुन्छ, धेरै दुःख गर्न पर्दैन। व्यावसायिक सुन्तलाखेतीमा लागेका अधिकारी जिल्लाको एक उदाहरणीय किसान बनेका छन्। आफैंले बिक्री गर्न ठूला बजारसम्म लैजानसके हालको भन्दा राम्रो मूल्य लिन सकिने उनको भनाइ छ। सिँचाइ तथा आधुनिक प्रविधिको विकासमा जोड दिनसके अझ राम्रो आम्दानी गर्न सकिने किसान अधिकारीको भनाइ छ। पछिल्लो समय यो क्षेत्रका धेरै युवा व्यावसायिक सुन्तलाखेती विस्तारमा जुटेको उनले बताए। कृषिलाई पहिलो प्राथमिकतामा राखेर काम गरिरहेको टेम्केमैयुङ गाउँपालिका उपाध्यक्ष रमादेवी राईले बताइन्। गाउँपालिकाले यहाँका किसानलाई लक्षित गरेर प्रोत्साहनमूलक कार्यक्रम सञ्चालन गरिरहेको उनले जानकारी दिइन्। गाउँपालिकाले कृषि र पर्यटनलाई प्राथमिकतामा राखेर काम गरिरहेको छ, उपाध्यक्ष राईले भनिन्, यहाँको माटो सुहाउँदो बालीमा जोड दिएका छौँ। गाउँपालिकालाई कृषिमा आत्मनिर्भर बनाउने लक्ष्यका साथ अघि बढेका छौँ। किसानलाई बहुवर्षीय बालीखेतीका लागि प्रोत्साहन गर्दै आएको गाउँपालिकाका प्रमुख प्रशासकीय अधिकृत विकेन पौडेलले बताए। किसानको आवश्यकतालाई ध्यानमा राखेर सुन्तला, किबीलगायत खेतीमा जोड दिइएको उनको भनाइ छ। रासस"
लैंगिक हिंसा न्युनीकरणका लागि दम्पती कार्यक्रम,उदयपुर : लैगिंक हिंसा न्युनीकरणका उदयपुरको त्रियुगा नगरपालिकाले दम्पती कार्यक्रम सञ्चालनमा ल्याएको छ। दैनिकजसो हिंसाको घटना बढ्न थालेपछि न्युनीकरणमा सघाउ पुर्याउन नगरपालिकाले महिला तथा बालबालिका शाखामार्फत लैंगिक रुपान्तरणका लागि दम्पती कार्यक्रम सञ्चालनमा ल्याएको हो। लैगिंक समानता कायम गर्ने उद्देश्यले नगरपालिकाले पहिलो पटक नयाँ कार्यक्रमको सुरुवात गरेको शाखा प्रमुख निरु कार्कीले बताइन्। हिंसा न्युनीकरण सम्बन्धी सचेतनामुलक कार्यक्रम गर्दा महिलालाई मात्र बोलाउने र त्यस विषयमा पुरुष अनविज्ञ रहँदा महिलाहरू थप प्रताडित हुनु परेकाले दुवैलाई भेला पारेर कार्यक्रम गरिएको उनले बताइन्। दम्पती बीचको झैझगडालाई सामान्य रुपमा लिँदा अन्ततः उनीहरू आत्महत्या र सम्बन्ध विच्छेदको बाटो रोज्नु बाध्य भएकाले सम्बन्धलाई मजवुद बनाउन प्रयास गरिएको उनको भनाइ छ।
माल्टा पठाइदिने भन्दै लाखौं रकम ठगी गर्ने पक्राउ,"काठमाडौं : वैदेशिक रोजगारीका लागि माल्टा पठाइदिने भन्दै रकम ठगी गर्ने एकजना पक्राउ परेका छन्। पक्राउ पर्नेमा वीरगन्ज महानगरपालिका वडा नम्बर १४ घर भइ हाल काठमाडौंको शान्तिनगर बस्दै आएका २५ वर्षीय धिरज पटेल रहेको प्रहरीले जनाएको छ। विवेक यादवलाई वैदेशिक रोजगारीका लागि माल्टा पठाइदिने,त्यसका लागि ११ लाख रुपैयाँ लाग्ने र त्यहाँ पुगेपछि प्रतिष्ठित कम्पनीमा काम लगाइदिने भन्दै ५ लाख रुपैयाँ लिइ फरार भएपछि प्रहरीमा उजुरी परेको थियो। सोही उजुरीका आधारमा खोजतलासका क्रममा पटेललाई बबरमहलबाट नियन्त्रणमा लिएको उपत्यका अपराध अनुसन्धान कार्यालयका प्रहरी उपरीक्षक रविन्द्र रेग्मीले जानकारी दिए। उनलाई थप कारवाही र अनुसन्धानका लागि वैदेशिक रोजगार विभाग पठाइएको छ।"
नीलगिरिखोला२ को प्रसारण लाइनको परीक्षण सफल,"म्याग्दी : म्याग्दीको अन्नपूर्ण गाउँपालिका४ नारच्याङमा निर्माण भएको ७१ मेगावाट क्षमताको नीलगिरिखोला दोस्रो जलविद्युत् आयोजनाको प्रसारण लाइनको परीक्षण सफल भएको छ। नीलगिरिखोला हाइड्रोपावर लिमिटेड प्रवद्र्धक रहेको आयोजनाले अन्नपूर्ण गाउँपालिका४ दोभिल्नादेखि वडा नं३ दाना जोड्ने प्रसारण लाइनको माघ १५ गतेदेखि परीक्षण सुरु गरेको थियो। यस आयोजनाको विद्युत् दाना सबस्टेसनमार्फत केन्द्रीय ग्रिडमा जोडिन्छ। नीलगिरिखोला हाइड्रोपावरका आधिकारिक प्रतिनिधि उपेन्द्र गौतमले दोभिल्नादेखि दाना जोड्ने दुई सय २० केभी क्षमताको प्रसारण लाइनको परीक्षण सफल भएको जानकारी दिए। ४२ मेगावाट क्षमताको नीलगिरिखोला पहिलोको विद्युत्गृह रहेको छोटेपादेखि दोभिल्ना हुँदै दाना जोड्ने ७४ किलोमिटर लामो प्रसारण लाइन निर्माण भएको छ। नेपाल विद्युत् प्राधिकरणको प्राविधिक टोलीको सहभागितामा दाना सबस्टेसनदेखि नीलगिरि दोस्रोको विद्युत्गृहसम्म प्रसारण लाइनबाट विद्युत् आपूर्ति गराएर परीक्षण गरिएको हो। प्रसारण लाइनको परीक्षण सकिए पनि आयोजनाको सुरुङको परीक्षण भने जारी रहेको छ। सुरुङमा पानी हालेर परीक्षण गर्ने समय तालिका २०८० साल फागुन १५ गतेसम्म लम्ब्याइएको आयोजनाका आधिकारिक प्रतिनिधि गौतमले बताए। 'टनेलमा पानी हाल्ने क्रममा छोटेपादेखि दोविल्नासम्म खोलाको पानीको बहाव थपघट हुन्छ,' उनले भने, 'माछा मार्ने, नुहाउने, गाईवस्तु, चौपाया छाड्ने र आवतजावत गर्ने कार्य नगराउन सार्वजनिक सूचनामार्फत आग्रह गरेका छौं।' नीलगिरिखोला दोस्रो म्याग्दीमा हालसम्म निर्माण भएकोमध्ये सबैभन्दा ठूलो जलविद्युत् आयोजना हो। बाँध, सुरुङ, विद्युत्गृह, प्रसारण लाइन, स्विचार्ड निर्माण सकेपछि परीक्षणलाई तीव्रता दिएको आयोजनाले जनाएको छ। छोटेपामा निर्माण भएको डिसेन्डर (बालुवा थिग्र्याउने पोखरी)मा यसअघि नै पानी हालेर परीक्षण गरिएको थियो। छोटेपादेखि दोभिल्नामा रहेको विद्युत्गृहसम्म चार हजार दुई सय ७५ मिटर लामो सुरुङ निर्माण भएको छ। विद्युत्गृह र छोटेपाको बाँधसहित पाँचवटा अडितबाट विसं २०७६ देखि सुरुङ निर्माण थालिएको थियो। नीलगिरि पहिलोको विद्युत्गृहबाट निस्कने पानीलाई बाँध बनाएर नीलगिरि क्यासकेडको सुरुङमा हाल्न मिल्ने गरी संरचना निर्माण भएको छ। दुईवटै आयोजनाको प्रवर्द्धक कम्पनी एउटै हो। नीलगिरि पहिलोको हुमखोलामा बाँध र छोटेपामा विद्युत्गृह निर्माण निर्माण अन्तिम चरणमा पुगेको छ। दुई हजार मिटर लामो सुरुङलाई प्लास्टर गरेर फिनिसिङ गर्ने काम अन्तिम चरणमा पुगेको छ। विद्युत्गृहको भवन निर्माण सकेर उपकरण जडान थालिएको छ। नीलिगिरि पहिलोको करिब ८० प्रतिशत भौतिक प्रगति भएको छ। दुई वटै आयोजनाको विद्युत्गृह परिसरमा स्विचार्ड बनाइएको छ। बस्तीदेखि टाढा रहेको नीलगिरिखोला जलविद्युत् आयोजना निर्माणस्थल भौगोलिकरुपमा विकट र दुर्गम क्षेत्रमा पर्छ। रु १३ अर्ब लागत अनुमान गरिएको दुवै आयोजना रन अफ द रिभर प्रकृतिका हुन्। नारच्याङमा यसअघि पाँच मेगावाट क्षमताको घलेम्दीखोला र ४२ मेगावाट क्षमताको मिस्त्रीखोला जलविद्युत् आयोजना निर्माण भएको थियो। ६ मेगावाट क्षमताको रेलेखोला जलविद्युत् आयोजना पनि निर्माणको अन्तिम चरणमा रहेको कार्यवाहक वडाअध्यक्ष श्याम पुर्जाले बताए। ९१४ मेगावाटको सुपर घलेम्दी आयोजना निर्माणमा जाने तयारीमा छ। कालीगण्डकी हाइड्रोपावर लिमिटेड प्रवद्र्धक रहेको एक सय ६४ मेगावाटको कालीगण्डकी गर्ज आयोजनाको विद्युत्गृह नारच्याङमा बनाउन प्रस्ताव गरिएको छ। रासस"
"धारा बन्यो, पानी आएन","बेनी : म्याग्दीको धौलागिरि गाउँपालिका६ मराङबेंसीका लाल केसीको आँगनमा खानेपानीको धारा निर्माण भएको तीन वर्ष भयो। केसीका परिवारलाई खानेपानीका लागि सार्वजनिक धारामा धाउनुपर्ने बाध्यता अझै हटेको छैन। आँगनमा धारा बनेको तीन वर्ष पुगिसक्दासमेत पानी आएको छैन, उनले भने, पानीका लागि सार्वजनिक धारा र मुहानकै भर पर्नु परेको छ। केसी मात्र नभएर बेंसी, कुम्री, राम्रे र ठूलोगाउँका बासिन्दाको आगनमा धारा निर्माण भए पनि पानी आएको छैन। २०७८ सालमा सुरु भएको मराङ एक घर एक धारा खानेपानी आयोजना निर्माण पुरा नहुँदा आगनकै धारामा सफा, स्वच्छ खानेपानी उपभोग गर्ने स्थानीयबासीको सपना अधुरै बनेको हो। धवलागिरी गाउँपालिका६ मराङका वडाध्यक्ष राजाराम सुवेदीले निर्माण व्यवसायीका कारण खानेपानी आयोजना निर्माणमा ढिलाइ भएको बताए। तीन वर्षअघि नै सम्पन्न हुनुपर्ने आयोजनाको धारा र ट्यांकी निर्माण भए पनि इन्टक, मुख्य र वितरण लाइन बनाउन ढिलाइ भएको छ, उनले भने, छिटो काम गराउन निर्माण व्यवसायीलाई ताकेता गरिरहेका छौं। निर्माण व्यवसायीले पर्याप्त मजदुर परिचालन र निर्माण सामग्री व्यवस्थापन नगरेकाले योजनामा ढिलाइ भएको हो। गाउँपालिकाका प्राविधिक शाखाका प्रमुख लोकेन्द्र रावलका अनुसार ९७ घरमा निजी धारा निर्माण गरेर खानेपानी वितरण गर्न २०७८ साल पुस २७ गते सुन्दर निर्माण सेवासँग १ करोड १३ लाख ४९ हजार २५ रुपैयाँँमा ठेक्का सम्झौता भएको थियो। हालसम्म ३३ लाख ५३ हजार रुपैयाँँ खर्च भएको योजनाको म्याद आगामी २०८१ असार २५ गतेसम्म थपिएको छ। हालसम्म ७२ वटा धारा निर्माण सकिएको छ। बेंसी, कुम्री र ठूलोगाउँमा पानी संकलन गर्ने टंकी निर्माण भएको छ। राम्चेमा ट्यांकी निर्माणाधीन छ। यहाँका बासिन्दाले पञ्चायतकालमा निर्माण भएको संरचनाबाट खानेपानी उपभोग गरिरहेका छन्। धारामा पर्याप्त र नियमित पानी नआउँदा मुहान र खोल्साको पानी उपभोग गर्नुपर्ने बाध्यता छ। पुरानो आयोजना जीर्ण भएपछि नयाँ योजना निर्माण गर्न थालिएको थियो।"
विमानस्थल बनाउन भन्दा चलाउन कठिन : पर्यटनमन्त्री,"काठमाडौं : संस्कृति पर्यटन तथा नागरिक उड्ययन मन्त्री सुदन किराँतीले विमानस्थल बनाउन भन्दा चलाउन कठिन रहेको बताएका छन्। शुक्रबार उदयपुरमा निर्माणाधीन सगरमाथा आन्तिरिक विमानस्थलको निरीक्षण अवोलकन गर्दै मन्त्री किराँतीले नेपाल जस्तो मुलुकमा विमानस्थल बनाउन समेत सजिलो नभएको र निर्माण भइसकेपछि पनि सञ्चालन गर्न कठिन रहेको बताएका हुन् । नेपालका २२ वटा विमानस्थल निर्माण भएर पनि संचालन गर्न नसकिएको भन्दै उनले उदयपुर, भोजपुर र खोटाङका केही ठाउँका स्थानीयहरू लक्षित गरेर मात्र सगरमाथा आन्तरिक विमानस्थल चल्न नसक्ने बताए ।मन्त्री किराँतीले उक्त विमानस्थलमा क्रस बोर्डर फ्लाईट र माउन्टेन फ्लाईटबाट भने केही संभावना हुने धारणा राखे। उदयपुरको त्रियुगा नगरपालिका वडा नं २ जोगिदहमा निर्माण सुरु गरिएको उक्त विमानस्थलको रुख कटान सम्पन्न भएको छ । १५६ हेक्टर वन क्षेत्रमा निर्माण हुने विमानस्थलको लागि सरकारले प्रयाप्त बजेट नछुट्याउदा रुख कटान बाहेकका काम अघि बढ्न सकेको छैन । तीन अर्ब बन्दा बढि निर्माण लागत लाग्ने विमानस्थलमा यस वर्ष ५ करोड विनियोजन भएको जनाइएको छ ।"
भूकम्प प्रभावित क्षेत्रमा राजदूत थम्पसन,"जाजरकोट : अमेरिकी राजदूत डिन आर थम्पसनले भूकम्प प्रभावित क्षेत्रको स्थलगत अवलोकन भ्रमण गरेका छन्। भूकम्प प्रभावितहरूको अवस्थाबारे स्थलगत अवलोकनका लागि अमेरिकी राजदूत थम्पसन जाजरकोट र रुकुमपश्चिम आएका हुन्। यूएसएडको सहयोगमा भूकम्प प्रभावित क्षेत्रमा सञ्चालित कार्यक्रमबारे अवलोकन गर्न र पीडितहरूको वर्तमान अवस्थाबारे जानकारी लिन आएका राजदूत थम्पसन बुधबार र बिहीबार दुई जिल्लाका विभिन्न कार्यक्रममा व्यस्त रहे। राजदूत थम्पसनले जाजरकोटका प्रमुख जिल्ला अधिकारी सुरेश सुनारसँग भूकम्पपीडितहरूको अवस्था, अस्थायी आवास, पुनर्निर्माण लगायतका विषयमा चासो राखेका थिए। आफूले हालसम्म भएका कार्यबारेमा जानकारी गराएको प्रमुख जिल्ला अधिकारी सुनारले बताए। राजदूतले बिहीबार भेरी नगरपालिका१ रावतगाउँमा भूकम्प प्रभावितहरूको अवस्थाबारे स्थलगत अवलोकन गरेका थिए। मृतकका परिवार र अन्य पीडित परिवारको अवस्थाबारे जानकारी लिएका थिए। वडाध्यक्षसँग पनि पुनर्निर्माणका सम्बन्धमा भइरहेका गतिविधिबारे चासो लिएका थिए। त्यस्तै, भेरी नगरपालिकाका जनप्रतिनिधिसँग भूकम्प प्रभावितहरूको पुनर्निर्माण र हालसम्म भएका कामका बारेमा चासो राखेका थिए। भेरी नगरपालिकाका नगरप्रमुख चन्द्रप्रकाश घर्तीले भेरी नगरपालिकाभित्र भूकम्प प्रभावितहरूको अस्थायी आवासको काम, पीडितहरूको अवस्था र पुनर्निर्माणका सम्बन्धमा राजदूतलाई जानकारी गराएका थिए। बुधबार नलगाड नगरपालिका१ चिउरीगाउँ पुगेर उनले पीडितहरूको अवस्थाबारे जानकारी लिएका थिए। त्यसपछि नलगाड नगरपालिकाका नगरप्रमुख लगायतका जनप्रतिधिसँग भूकम्पपीडितहरूका लागि भइरहेको कामका बारेमा चासो लिएका थिए। आगामी दिनमा उनीहरूका लागि गर्न सकिने सहयोगका बारेमा समेत जानकारी लिएको नगरप्रमुख डम्बर रावतले बताए। राजदूत थम्पसनले भूकम्पपीडितहरूको स्वास्थ्य अवस्थाबारे स्वास्थ्य सेवा कार्यालयका प्रमुख डा प्रतीक्षा भारतीसँग जानकारी लिएका थिए। थम्पसनले सुत्केरी, गर्भवती, बालबालिका र अपांगको स्वास्थ्य अवस्थाबारे चासो राखेको डा भारतीले बताइन्। राजदूत थम्पसनले रुकुम पश्चिमको आठबिसकोट नगरपालिका १४ का भूकम्पपीडितको अवस्थाबारे पनि जानकारी लिएका थिए। यूएस एडअन्तर्गतको सेभ द चिल्ड्रेनको सहयोगमा जाजरकोट र रुकुम पश्चिममा पाँचतारा युवा संरक्षक मञ्च र पहाडी क्षेत्रविकास अभियानमार्फत भूकम्प प्रभावितहरूका लागि विभिन्न कार्यक्रम सञ्चालन भइरहेका छन्। उक्त कार्यक्रमहरूको स्थलगत अवलोकन गरेर राजदूत थम्पसन विहिवार नै फर्किएका छन्।"
१४ जना जिल्ला न्यायाधीशका लागि दरखास्त आह्वान,"काठमाडौं : न्याय सेवा आयोगले रिक्त ४३ जना जिल्ला न्यायाधीश पदका लागि विज्ञापन आह्वान गरेको छ। आन्तरिक खुला, खुला तथा समावेशी गरी ४३ जनाका लागि विज्ञान आह्वान गरेको हो। विज्ञापनअनुसार आन्तरिक खुलातर्फ २१,खुल्ला १२, महिला ४,आदिवासीजनजाती २,मधेशी २,दलित र अपांग एकएक जनाका लागि दरखास्त मागेको हो। लिखित र अन्तरवार्ता हुने उक्त परीक्षा काठमाडौंबाट मात्रै लिइने आयोगले जनाएको छ। केन्द्र भने पछि तोकिनेछ। विज्ञापन प्रकाशन भएको मितिले एक महिनाभित्र दरखास्त दिन सकिनेछ।"
बालविवाह रोक्न छोरी जन्मिनेबित्तिकै खातामा २५ हजार,"नवलपरासी : पश्चिम नवलपरासीमा बालविवाह रोक्ने कार्य चुनौतीपूर्ण बनेको छ । लुम्बिनी प्रदेशभरको तथ्याङ्क हेर्दा पश्चिम नवलपरासीमा बाल विवाह धेरै हुने गरेको देखिन्छ । पश्चिम नवलपरासी लुम्बिनी प्रदेशमा बाल विवाह गर्ने तथ्याङ्कमा चौथो स्थानमा रहेको छ । यसैबीच जिल्लाको सुस्ता गाउँपालिकाले बालविवाह रोक्नलाई छोरी सुनौलो भविष्य कार्यक्रम ल्याएको हो । पालिकाभित्र बालविवाह रोक्नका लागि गाउँपालिकाले यस्तो कार्यक्रम ल्याएको जनाएको छ । उक्त कार्यक्रमअन्तर्गत छोरी जन्मेपछि गाउँपालिकाले छोरीको नाममा पैसा दिने निर्णय गरेको गाउँपालिका उपाध्यक्ष गीता चौधरीले बताए। पालिकाले बालविवाह रोक्न र शिक्षामा अभिप्रेरित गर्नका लागि छोरी जन्मेपछि उसको नाममा २५ हजार उपलब्ध गराउँदै आएको उनले बताए। तर गाउँपालिकाले केही शर्त राखेको छ । जसमा पालिकाले कार्यविधि नै बनाएर अगाडि बढेको छ । गाउँपालिका उपाध्यक्षका अनुसार छोरी जन्मेको ३५ दिनभित्र जन्मदर्ता गराइसक्नुपर्नेछ । त्यस्तै सुत्केरी अवस्थामा नेपाल सरकारले तोकेको मापदण्डअनुसार आठ पटकसम्म स्वास्थ्य तथा गर्भ परीक्षण, स्वास्थ्य संस्थामै सुत्केरी हुनुपर्ने, कक्षा १२ सम्म अध्ययन गराउनुपर्ने र दुई सन्तान मात्र भएको हुनुपर्ने छ । अध्ययनबाहेकका शर्त पूरा गरेपछि ४५ दिनभित्रै गाउँपालिकामा आमाबुबामध्ये एक जना संरक्षकले कागजात लिएर गाउँपालिकामा गएपछि पालिकाले खातामा २५ हजार जम्मा गरिदिन्छ । उक्त रकम २० वर्षपछि मात्र निकाल्न मिल्ने प्रावधान रहेको जनाइएको छ ।"
बाँसबारीको जग्गा फर्काएर टार्ने खेल,"काठमाडौं : भूमिसुधार तथा मालपोत कार्यालय काठमाडौंले बाँसबारी छालाजुत्ता कारखानाको १० रोपनी जग्गा हिनामिना प्रकरणको अनुसन्धान थालेको छ। च्याम्पियन फुटवेयर प्रालि (हाल चाँदबाग रेजिडेन्सी प्रालि) का अध्यक्ष सञ्जय ठाकुरलाई २१ दिनभित्र जग्गा फिर्ता गर्न निर्देशन दिएको छ। मालपोत अधिकृत बोगराज शर्मा कट्टेलले ठाकुरलाई बाटोको हद म्यादबाहेक २१ दिनभित्र आफैं वा वारेस गरी कार्यालय समयभित्र उपस्थित हुन निर्देशन दिएका छन्। प्रहरी प्रधान कार्यालयले सो जग्गा नेपाल सरकारको नाममा स्रेस्ता अध्यावधिक गरी ल्याउन गरेको पत्राचार गरेअनुसार नै मालपोतले पत्र काटेको देखिएको छ। प्रहरीको केन्द्रीय अनुसन्धान ब्युरो (सीआईबी) ले सीजी होल्डिङका प्रबन्ध निर्देशक अरुण चौधरी र बाँसबारी छाला जुत्ता कारखानाका तत्कालीन सञ्चालक समिति अध्यक्ष अजितनारायणसिंह थापा र चाँदबाग रेसिडेन्सी प्रालिका अध्यक्ष ठाकुरलाई पक्राउ गरेको थियो। ठाकुर अम्रपाली इन्फ्रास्ट्रक्चर एन्ड हाउजिङ प्रालिका अध्यक्षसमेत हुन्। उनीहरू तीनै जना जग्गा फिर्ता गर्ने भन्दै नाटकीय रूपमा छुटेका थिए। २०३७ मा तत्कालीन श्री ५ को सरकारको १८ रोपनी ३ आना २ पैसा जग्गा बाँसबारी छालाजुत्ता कारखानालाई दिइएको थियो। २०४३ मा सो जग्गामध्येबाट बाँसबारी छालाजुत्ता कारखानाका तत्कालीन अध्यक्ष अजितनारायणसिंह थापा र चौधरी ग्रुपकातर्फबाट लुनकरणदास चौधरीबीच च्याम्पियन फुटवेयर लिमिटेड स्थापना गर्ने सम्झौता भएको थियो। सम्झौताअनुसार जारी पुँजी ५० लाख रहेको सो कम्पनीमा चौधरी समूहको ५१ प्रतिशत, बाँसबारी छालाजुत्ता कारखानाको २५ प्रतिशत र सार्वसाधारणको २४ प्रतिशत सेयर हुने गरी कम्पनी स्थापना गरिएको थियो। २०४३ कात्तिक २७ मा च्याम्पियन फुटवेयर लिमिटेड रजिष्टार कार्यालयमा दर्ता भएको थियो। २०४४ भदौ ५ मा छालाजुत्ता कारखानाको १८ रोपनीमध्ये ६ रोपनी जग्गा च्याम्पियन फुटवेयरका नाममा हस्तान्तरण गरिएको थियो। जसको मूल्यांकन २ लाख ५० हजार प्रतिरोपनी गरिएको थियो। छालाजुत्ता कारखानाको २५ प्रतिशत सेयरबापत ६ रोपनी जग्गा च्याम्पियन फुटवेयरलाई प्रदान गरिएको थियो। चौधरी समूहले २०४४ कात्तिक १३ मा कारखानामा थप एक लाख रुपैयाँ खर्च गरेको थियो। त्यही आधारमा थप ४ रोपनी जग्गा २०४४ मंसिर १८ मा च्याम्पियन फुटवेयरलाई हस्तान्तरण गरिएको थियो। यही साल कम्पनीको पुँजी १ करोड बनाइएको थियो। ५१ प्रतिशत सेयर भएको च्याम्पियनले २६ लाख मात्रै लगानी गरेको थियो भने छालाजुत्ताले ४ रोपनी जग्गा नामसारी गरिदिएको थियो। यसको केही वर्षपछि छालाजुत्ता कारखाना बन्द भयो। २०४९ असार २३ मा अर्थ मन्त्रालयले निजीकरण गर्ने निर्णय गरेको थियो। सीआईबीका अनुसार निजीकरणका क्रममा च्याम्पियन फुटवेयरबाट २५ प्रतिशत सेयर किन्नुपर्ने प्रस्ताव भएको थियो। २०५१ वैशाख १४ मा अर्थराज्यमन्त्री महेश आचार्यको नेतृत्वमा निजीकरण एकाइ समितिको बैठकद्वारा च्याम्पियन फुटवेयर कम्पनीमा बाँसबारी छालाजुत्ता कारखाना लिमिटेडको २५ प्रतिशत सेयर महालेखा नियन्त्रक कार्यालयमा नामसारी गर्ने निर्णय गरेको थियो। महालेखा नियन्त्रण कार्यालयमा २५ प्रतिशत सेयर लिलामी गर्ने निर्णय भएको थियो। अन्य केही कम्पनीको प्रस्तावसमेत हालेर ३६ लाख रुपैयाँमा अरुणकुमार चौधरीले सो सेयर खरिद गरेका थिए। २०५१ मा अर्थमन्त्री भरतमोहन अधिकारीले च्याम्पियन फुटवेयरमा रहेको कारखानाको सेयर बिक्री गर्ने निर्णय गरेका थिए। २०५२ साउन ११ मा कम्पनीको २५ प्रतिशत सेयर ३६ लाख रुपैयाँमा अरुणकुमार चौधरीले आफ्नो नाममा खरिद गरेका थिए। २०५४ साउन १२ मा च्याम्पियन फुटवेयरलाई प्राइभेट लिमिटेड बनाउने प्रक्रिया सुरु भएको थियो। बासँबारी छालाजुत्ता कारखानाको २५ प्रतिशत सेयर २०५४ साउन १२ मा अरुण चौधरीको नाममा हस्तान्तरण गरिएको थियो। २०५४ पुस ४ मा च्याम्पियन फुटवेयर अरुण चौधरी र शिला चौधरीको नाममा प्राइभेट लिमिटेडमा दर्ता भएको थियो। त्यसपछि च्याम्पियन फुटवेयर लिमिटेडको नाम परिवर्तन गरी सीजी चाँदबाग रेजिडेन्सी प्रालि बनाइएको हो। च्याम्पियन फुटवेयर प्रालि र चाँदबाग रेसिडेन्सीको दर्ता नम्बर एउटै ७८१९ छ। चाँदबाग रेसिडेन्सीमा अरुणकुमार चौधरी, शिला चौधरी, आम्रपालिका अध्यक्ष सञ्जय ठाकुर सञ्चालक छन्। यो जग्गा २०६६ कात्तिक २५ गते डिल्लीबजार मालपोत कार्यालयले हालसाविक गरेको थियो।"
त्रिविको उपकुलपतिमा आवेदन दिने ४३ मध्ये १४ जना अन्तर्वार्ताका लागि छनौट,"काठमाडौं : त्रिभुवन विश्वविद्यालयको रिक्त उपकुलपति पदमा आवेदन दिएका ४३ मध्ये १४ उम्मेदवार अल्पसूची (सर्ट लिष्ट) मा परेका छन् । सिफारिस समितिले प्रस्तुतीकरण र अन्तर्वार्ताका लागि ती सूचीलाई बिहीबार सार्वजनिक गरेको छ । शिक्षा, विज्ञान तथा प्रविधि मन्त्रालयका अनुसार उक्त सूचीमा पर्नेमा कुसुम शाक्य, केशरजङ्ग बराल, गोविन्द सुवेदी, चित्रबहादुर बुढाथोकी, ज्ञानेन्द्रप्रसाद पौड्याल, टङ्कनाथ धमला, तीर्थराज खनियाँ, नारायण बेलवासे, प्रकाश घिमिरे, भोजराज अर्याल, महेन्द्रप्रसाद शर्मा, रामचन्द्र बस्नेत, शिवलाल भुसाल र सूर्यबहादुर थापा छन्। त्रिविका उपकुलपति डा धर्मकान्त बास्कोटाको कार्यकाल यही कात्तिक १८ गते सकिएकपछि गत कात्तिक २४ गते प्रधानमन्त्री एवं विश्वविद्यालयका कुलपति पुष्पकमल दाहाल प्रचण्डले शिक्षा, विज्ञान तथा प्रविधिमन्त्री अशोककुमार राईका अध्यक्षतामा सचिव सुरेश अधिकारी र त्रिविका बौद्ध अध्ययन विभागका प्रमुख डा चन्द्रकला घिमिरे रहेको समिति गठन गरेका थिए। हाल शिक्षाध्यक्ष शिवलाल भुसाललाई निमित्त उपकुलपतिको जिम्मेवारी दिइएको छ ।"
किर्ते नागरिकता बनाएर करोडौं ठगी,"काठमाडौं : धनुषाका नागेन्द्र यादवको नागरिकतामा सर्लाहीका रामसेवक सिंहको फोटो टाँसेर रामेश्वर सिंहले नयाँ किर्ते नागरिकता बनाए। आपूलाई नागेन्द्र यादव बनाए। हरिवन ३ सर्लाहीका रामेश्वर सिंहले किर्ते नागरिकता बनाएर करोडौं ठगी गरे। ३५ वर्षीय सिंह हाल प्रहरी हिरासतमा छन्। उनको ठगी धन्दा भने सामान्य छैन। विभिन्न ठाउँँमा मेनपावर तथा कन्सल्टेन्सी खोल्दै ठगी गर्दै उनले पटकपटक ४ करोड बढी ठगी गरेका छन्। उनलाई अपराध अनुसन्धान कार्यालयको टोलीले ललितपुर नख्खुबाट पक्राउ गरेको हो। उनीसँगै रामसेवक सिंह पनि प्रहरी हिरासतमा छन्। रामसेवक र रामेश्वर ज्वाइँ जेठान हुन्। रामेश्वर सिंह बजाज ओभरसिजमा एक वर्ष काम गरेका थिए। त्यहीँ उनले वैदेशिक रोजगारमा पठाउने काम सिके। २०७४ सालमा काठमाडौंमा रहेको भेरी ओभरसिज किनेका थिए। यो ओभरसिजले वैदेशिक रोजगारमा जानेहरूलाई सुनौलो अवसर भन्दै रोमानिया, दुबई, कतार, साउदी पठाउन भन्दै २०० जनाबाट लाखौं रुपैयाँ उठाएर ठगी गरेका थिए। ठगी मुद्दामा डेढ वर्ष जेल बसेर छुटेका थिए। यसपछि उनले नागेन्द्रको नाम ठेगानामा रामसेवकको फोटो प्रयोग गरेर नयाँ नागरिकता बनाए। उक्त नागरिकता बोकेर पुनः ठगी धन्दामा लागे। आपूलाई नागेन्द्र यादव भनेर चिनाए। यही नामबाट एनआईसी बैंक, कामना बैंकमासमेत खाता खोले। मान्छे एउटा, नाम अर्को र फोटो अर्का भएको नागरिकता प्रयोग गरेर बैंकहरूमा सजिलै खाता खुल्यो। यति मात्रै नभएर उनले साउथ नेपाल होल्डिङ, साउथ नेपाल कन्सल्टेन्सी, अन्जली होल्डीङलगायतका आधा दर्जन कम्पनी खोले र यी कम्पनीहरू विधिवत रूपमा नक्कली नागरिकताको विवरणमा नै दर्ता भएका छन्। अपराध अनुसन्धान कार्यालय काठमाडौंका डीएसपी गोबिन्द पन्थीका अनुसार आफूलाई धनुषाका नागेन्द्र भनेर चिनाएका रामेश्वरले विर्तामोड झापामा गएर विराट कन्सल्टेन्सी र काठमाडौंमा गढीमाई कन्सल्टेन्सी खोलेका थिए। त्यहाँबाट जर्मनी, अफगानिस्तान, क्रोएशिया र रोमानिया पठाउने भन्दै ४८ जनाबाट ७ लाखसम्म उठाएका छन्। पैसा उठाउने र त्यहाँबाट फरार हुने, अर्को ठाउँँमा गएर पुनः अर्को कम्पनी दर्ता गर्ने र ठगी सुरु गर्ने गर्थे। हरेक ठाउँमा नागेन्द्रका नाममा ठगी गर्दै हिँडेपछि पीडितहरू उजूरी लिएर अपराध अनुसन्धानमा पुगे। प्रहरी टोली नागेन्द्रलाई खोज्दै धनुषा पुग्यो। प्रहरी र पीडित त्यतिबेला चकित परे जब करोडौं ठगी गरेका नागेन्द्र खेत जोत्दै गरेको अवस्थामा फेला परे। नागेन्द्रलाई भेट्नासाथ पीडितहरूले ठगी गर्ने व्यक्ति यो होइन भनेर पत्ता लगाए। अनि मात्रै प्रहरीले अन्य व्यक्तिको नागरिकता किर्ते गरेर रामेश्वर सिंहले ठगी गर्ने गरेको पत्ता लगाए। अपराध अनुसन्धान कार्यालयका प्रमुख सोमेन्द्र सिंह राठौर भन्छन्, निकै चलाखीपूर्ण तरिकाले ठगी गर्दै हिँडेको देखियो। रामेश्वरको ठगी धन्दामा उनका ज्वाइँ र भाइले पनि सहयोग गर्ने गर्थे। परिचय नै बदलेर ललितपुरमा निकै भव्य तरिकाले बसेको अवस्थामा उनलाई प्रहरीले नियन्त्रणमा लिएको हो। राठौरका अनुसार पछिल्लो समय अनलाइन भिसा आएको भन्दै वैदेशिक रोजगारमा जाने व्यक्तिहरू ठगिन थालेका छन्। कारोबार पनि अनलाइनमार्फत नै गर्ने हुँदा पीडकहरू फरार हुने र पीडितहरू अप्ठ्यारोमा पर्ने घटना बढ्दो छ। उनले ठगी गरेका पीडितहरू एकै परिवारका ५ जनासम्म छन्। धेरै व्यक्तिले मानसिक तनाव झेलिरहेका छन्। डीएसपी पन्थीका अनुसार, उनको ठगी कार्यमा सरकारी कर्मचारीको पनि मिलेमतो हुने सम्भावना छ। नक्कली नागरिकताबाट कम्पनी कसरी दर्ता भयो ? बैंक खाता कसरी खोलियो ? यो विषयमा अनुसन्धान अगाडि बढाएका छौं। रामेश्वर सिंह विरुद्ध २०७८ सालमा पनि ठगी मुद्दा दर्ता भएको थियो। २०७९ सालमा लागुऔषध मुद्दामा सिन्धुली कारागारमा २४ दिन थुनामा परेका थिए।"
