शीर्षक,विवरण
बहुमतको खेलमा संक्रमणकालीन न्याय,"लोकतन्त्रमा न्याय निसाफको जिम्मेवारी सधैं अदालतको हुन्छ । तर, १० वर्ष चलेको सशस्त्र द्वन्द्वका घटनाको छिनोफानोका लागि फरक बाटो अपनाउने गरी शान्ति सम्झौता भएको छ । अर्थात् बेपत्ता पारिएका व्यक्तिको छानबिन आयोग र सत्यनिरूपण तथा मेलमिलाप आयोगको परिकल्पना त्यही सम्झौतामै भयो । जुन अन्तरिम संविधान २०६३ को अनुसूचीमा समावेशसमेत थियो । तर, १७ वर्षमा पनि संक्रमणकालीन न्याय टुंगो लागेको छैन । बेपत्ता पारिएका व्यक्तिको छानबिन, सत्यनिरूपण तथा मेलमिलाप आयोग ऐनमा संशोधन गर्ने भनेर संसद्मा पेस विधेयकमाथि दलीय सहमति जुटेको छैन । तत्कालीन विद्रोहीका सुप्रिमो पुष्पकमल दाहाल प्रचण्ड सरकारको नेतृत्वमा छन् । उनीसँग सत्ताको साझेदारी कांग्रेसले गरिरहेको छ । सरकारसँग बहुमत छ । त्यही बलमा ऊ संशोधन विधेयक पारित गर्ने दाउपेचमा छ । खासमा कानुन बहुमतका आधारमा बनाएर जबर्जस्ती लादियो भने परिणाम सुखद नहुन पनि सक्छ । त्यो के भने द्वन्द्वपीडित र प्रभावितले न्यायको अनुभूति गरेनन् भने ठूलो अन्याय हुन्छ । कानुनको सामान्य सिद्धान्त, न्यायको मर्म के हो भने न्याय प्रदान गरियो भनेर मात्रै हुँदैन, सम्बन्धित पक्षले त्यसको अनुभूति पनि गर्नुपर्छ । तबमात्रै त्यो वास्तविक न्याय ठहरिन्छ । बेपत्ता खोजबिन या छानबिनको मुद्दा या गम्भीर प्रकारका मानवअधिकार उल्लंघनजस्ता विषयलाई बहुमतका बलमा चपरीमुनि पुर्न हुँदैन । अन्तर्राष्ट्रिय अभ्यास र मूल्यमान्यतालाई समेत आत्मसात् गरी निरूपण गर्नुपर्छ । पीडितले दिएको खण्डमा माफी हुनेसम्मको दक्षिण अफ्रिकी अनुभव पनि काम लाग्ला । तर, जबर्जस्ती मेलमिलाप र माफीको व्यवस्था भए त्यो न्यायसंगत कदापि हुन सक्दैन । केन्द्रमा पीडित हुनुपर्छ । ठूला नेताकै संलग्नता पुष्टि हुन्छ वा तिनका विश्वासपात्र भने पनि कानुनी कठघरामा उभ्याउन कुनै सम्झौता नहुने गरी नै कानुन बन्नुपर्छ । ठूलाबडा र तिनका भाइभारदारलाई उन्मुक्तिको व्यवस्था गर्ने कुनै छिद्र राखिनु हुँदैन । त्यसो त विधेयकमा मूल बहसको विषय द्वन्द्व प्रभावित वा त्यससँग जोडिएकाहरूको परिभाषाकै प्रसंग छ । प्रस्टताको सुरुआत त्यहींबाट हुनुपर्छ । परिभाषामै गोलमटोल गरियो भने पीडकले उन्मुक्ति पाउने र पीडितले अन्याय भोग्नुपर्ने हुन्छ । १७ वर्षदेखि अलपत्र मामिलालाई झनै गिजोल्दै लैजानेभन्दा पनि दलीय सहमति जुटाएर सरकार अघि बढ्नुपर्छ । यो अहिलेको एउटा सरकारको विषयमात्रै होइन, पुस्तौंपुस्तासम्म टाटा बसिरहन सक्ने घाउको उपचारको कुरा हो ।"
"रेलको आम्दानी ८१ लाख, खर्च १ करोड २९ लाख","जनकपुरधाम : मुलुकको एक मात्र रेल सेवाबाट महिनाको आम्दानी हुन्छ ८१ लाख रुपैयाँ। तर, खर्च भने दोब्बर बढी छ। अर्थात् महिनाकै १ करोड २९ लाख बढी खर्च हुन्छ। त्यसैकारण रेल सेवा मासिक घाटामा गइरहेको छ। सरकारले सहयोग गरे चल्ने, नभए थला पर्ने अवस्थामा पुगेको छ। विज्ञहरू रेल सेवा घाटामा जानुका प्रमुख चार कारण बताउँछन्। पहिलो, रेल सञ्चालन गर्ने आफ्नै कर्मचारी नहुनु। अर्थात् भारतीय कर्मचारीलाई महँगो पारिश्रमिक तिर्नु परिरहेकाले पनि रेल सेवा घाटामा गएको हो। दोस्रो कारण हो मालवाहक रेल सेवा नहुनु। यात्री सेवाबाट मात्रै आम्दानी नहुने भएकाले मालवाहक रेल सेवा सञ्चालन गर्नुपर्ने विज्ञहरू बताउँछन्। तेस्रो कारण हो मर्मतसम्भार, फ्युल र वासिङ सेन्टर आफ्नो नहुनु। यी कामका लागि पनि छिमेकी भारतमै गएर सेवा लिनुपर्छ। चौथो कारण हो रेल्वे कम्पनीसँग व्यावसायिक योजना नहुनु। अर्थात् रेललाई कसरी आत्मनिर्भर बनाउने भन्ने व्यावसायिक योजनाको अभाव देखिन्छ। रेल सेवा सञ्चालनका लागि नेपाल रेल्वे कम्पनी लिमिटेड स्थापना गरिएको हो। २२ महिनामै बेहाल मुलुकको कुर्थादेखि भारतको जयनगरसम्म ३५ किलोमिटर सडकखण्डमा ०७८ चैत २० गतेबाट रेल सञ्चालन गरियो। १ अर्बभन्दा बढीमा खरिद गरी डेमो रेल सेवा सञ्चालनमा ल्याइएको थियो। रेल सञ्चालनको २२ महिना बढी समय बित्यो। तर, खर्च धान्न त परको कुरा, उल्टै दिन प्रतिदिन घाटा बेहोरिरहेको छ। दुई वर्ष पुग्न लाग्दा पनि रेल सञ्चालन गर्ने जनशक्ति मुलुकले तयार पार्न सकेको छैन। त्यसैकारण भारतीय कर्मचारीहरूकै भरमा रेल चलिरहेको छ। भारतीय कर्मचारीलाई महँगो पारिश्रमिक दिनुपर्दा १३ करोड बढी घाटा रेल्वे कम्पनीको भइसकेको छ। दिनानुदिन घाटा बढ्दै गए पनि यसतर्फ सरकारको ध्यान छैन। अर्कोतिर, मुलुकमै दक्ष जनशक्ति निर्माण गर्नेतिर सरकार र रेल्वे कम्पनीको ध्यान गएको छैन। सुरुमा कुर्थादेखि भारतको जयनगरसम्म ३५ किलोमिटरमा रेल चलाइयो। गत असार ३१ गतेदेखि जयनगरदेखि महोत्तरीको भंगहासम्म थप १७ किलोमिटरमा रेल सेवा विस्तार गरियो। दैनिक ३ हजारभन्दा बढीले रेलमा यात्रा गर्छन्। तर, टिकटको पैसा मात्रैले रेल मुनाफामा जान नसक्ने नेपाल रेल्वे कम्पनी लिमिटेडका महाप्रबन्धक निरञ्जन कुमार झा बताउँछन्। विश्वमा कहीँ पनि यात्री मात्रै बोकेर रेल सेवा फाइदा गएको उदाहरण छैन, महाप्रवन्धक झा भन्छन्, हाम्रै छिमेकी देश भारतकै उदाहरण लिने हो भने पनि त्यहाँ विश्वकै सबैभन्दा ठूलो रेल्वे सञ्जाल छ। जहाँ १ लाख २८ किलोमिटर लामो रेल कनेक्टिभिटी छ। त्यहाँ पनि प्यासेन्टर रेल ५० प्रतिशतभन्दा बढी घाटामै छ। रेलको घाटा पूर्ति गर्न मालवाहक रेल सञ्चालन गर्नुपर्ने झा बताउँछन्। यात्रुवाहक रेल त यात्रुहरूलाई सेवा दिने उद्देश्यले सञ्चालन गरिएको हुन्छ, झा भन्छन्। हाल कुर्थादेखि जयनगरसम्म प्रतियात्रु (जनरल बगी) भाडादर ७० रुपैयाँ छ। यो निकै कम भाडा दर हो, झा भन्छन्, यसलाई बढायौं भने मारमा पर्ने जनता नै हुन्। जसको सुविधाका लागि हामीले रेल सेवा सञ्चालन गरेका छौं, उनैलाई मार पर्ने गरी भाडा बढाउनु उचित होइन। भारतीय कर्मचारीको भरमा रेल भारत सरकारको आर्थिक तथा प्राविधिक सहयोगमा सञ्चालित रेलमा हालसम्म पनि भारतीय कर्मचारीहरूकै हालीमुहाली छ। जनशक्ति व्यवस्थापनका लागि नेपालले भारतको कोनकन रेल्वेज कर्पोरेसन (केआरसीएल) सँग सम्झौता गरेको छ। सुरुका दिनमा भारतबाट मुख्य २६ जना जनशक्ति ल्याइएको थियो। हाल २० जना कार्यरत छन्। भारतीय कर्मचारीहरूलाई रेल कम्पनीले महँगो तलब दिने गरेको छ। भारतीय कर्मचारीहरूमा लोको पाइलट (चालक) लाई मासिक ३ लाख भारतीय रुपैयाँ दिने करार सम्झौता गरिएको छ। त्यसैगरी स्टेसन मास्टर, इलेक्ट्रोनिक र टेलिकम जुनियर इन्जिनियर, मेकानिकल जुनियर इन्जिनियर, सिभिल जुनियर इन्जिनियरलगायत अन्य कर्मचारीहरूलाई २ लाख ५० हजार, २ लाख र डेढ लाख भारतीय रुपैयाँ दिने सर्तमा राखिएका हुन्। कर्मचारीको तलबभत्ता, रेलको सरसफाइ र मर्मत सम्भारका लागि नेपाल रेल्वेले भारतीय कम्पनीलाई एकमुस्ट मासिक ७० लाख भारतीय रुपैयाँ (१ करोड १२ लाख नेपाली रुपैयाँ) बुझाउँदै आएको छ। जबकी, महाप्रबन्धकसहित १ सय ३ जना नेपाली कर्मचारीको मासिक तलब १७ लाख मात्रै छ। यस्तै, रेल मर्मतसम्भार, फ्युल र वासिङ सेन्टरसमेत नेपालमा छैन। यी कामका लागि मात्रै छुट्टै वार्षिक १० करोडभन्दा बढी रुपैयाँ भारतीय कम्पनीहरूलाई बुझाउनु परिरहेको रेल्वे महाप्रबन्धक झा बताउँछन्। रेलको मासिक आम्दानी भने ८१ लाख मात्रै छ। खर्च १ करोड २९ लाखभन्दा बढी छ। रेल्वे कम्पनीले आफ्नै दक्ष कर्मचारी राख्ने भन्दै मासिक ज्यालादारीमा कर्मचारी भर्नाको प्रक्रिया सुरु गर्न खोज्यो। १ सय २९ जना कर्मचारीका लागि विज्ञापन पनि गयो। तर, प्रक्रिया नपुगेको भन्दै लोकसेवाले रोक लगाइदियो। तर, दक्ष जनशक्ति उत्पादनका लागि रेल सञ्चालनसम्बन्धी अध्ययनका लागि पाठ्यक्रम निर्माणको कार्य भइरहेको रेल्वे कम्पनीले बताएको छ। व्यवस्थापनमा सरकारको बेवास्ता मुलुकमा रेल सेवा क्रमशः विस्तार हुँदै छ। तर, यसको उचित व्यवस्थापनतर्फ सरकारको ध्यान पुगेको छैन। भारत सरकारको सहयोगमा रेल नेपाल भिœयाइए पनि जनशक्ति व्यवस्थापन, मालवाहक रेल सेवा सञ्चालन, फ्युल सेन्टर, वासिङ सेन्टरको स्थापनालगायत आम्दानी गर्न सकिने क्षेत्रहरूको विस्तारका लागि सरकारको तर्फबाट कुनै चासोनै नदेखाइएको महाप्रबन्धक झा आरोप लगाउँछन्। सेवा विस्तार हुँदै गए पनि मेरो नियुक्ति भएको दुई वर्ष चार महिनाको अवधिमा केन्द्र सरकारबाट एक रुपैयाँ पनि रेलको व्यवस्थापनका लागि छुट्ट्याइएको छैन। यो बडो दुर्भाग्य पूर्ण हो, झा भन्छन्, जतिसुकै अपरेटिङ खर्च कम गरिए पनि यदि यसको सञ्चालनको सम्पूर्ण जिम्मेवारी सरकारले लिँदैन, तबसम्म रेलसेवा व्यवस्थित हुन सक्दैन। न्यारोगेज रेल सेवा सञ्चालन हुँदाको बखतमा पनि धनुषाको खजुरी स्टेसनमा नेपाल रेल्वेको मर्मत केन्द्र सञ्चालनमा थियो। जहाँ तालिमप्राप्त नेपाली जनशक्तिले नै रेल मर्मत सम्भारको काम गर्थे। सरकारले रेल सेवा सञ्चालन गरिराख्दा यसको मर्मत आफ्नै देशमा गर्नका लागि यथाशीघ्र मर्मतकेन्द्र खोल्नु आवश्यक रहेको कर्मचारीहरू बताउँछन्। यसो गरिएमा मर्मत सम्भारको नाममा भारतलाई तिर्नुपर्ने खर्च बच्छ। त्यसैगरी रेलको सरसफाई गर्न वासिङ पिटको स्थापना र फ्युल स्टेसनको व्यवस्थापन तत्काल गरिएमा यी सबैमा लाग्ने खर्चहरू जोगिने महाप्रबन्धक झा बताउँछन्। सुरक्षा उपकरणको अभाव जयनगरजनकपुरभगंहा रेलको सुरक्षाको जिम्मेबारी सशस्त्र प्रहरीलाई दिइएको छ। तर, रेल सुरक्षा उपकरण भने उपलब्ध गराइएका छैनन्। यात्रुवाहक रेल त यात्रुहरूलाई सेवा दिने उद्देश्यले सञ्चालन गरिएको हुन्छ । हाल कुर्थादेखि जयनगरसम्म प्रतियात्रु (जनरल बगी) भाडादर ७० रुपैयाँ छ। यो निकै कम भाडा दर हो । निरञ्जनकुमार झा, महाप्रबन्धक, नेपाल रेल्वे कम्पनी लिमिटेड नेपाल रेल्बेको ९६ वर्षको लामो इतिहास रहे पनि जयनगरमा नेपाली सुरक्षाकर्मीले स्टेसनमा झरेर चेकजाँच गर्न पाउँदैनन्। भारतीय भूमि भएको हुँदा सुरक्षाकर्मीले हतियारसमेत बोक्न पाउँदैनन्। भारतीय कस्टमले नै चेकजाँचको काम गर्दै आएको छ। रेलभित्रको चेकजाँच हामी गर्छौं। जयनगरमा पनि गर्छौं। बाहिर भने हामीले जाँच गर्न मिल्दैन, सशस्त्र प्रहरीका डीआईजी दीपेन्द्र शाह भन्छन्, रेलको सुरक्षाको सम्पूर्ण जिम्मेवारी हाम्रै हो। हामीले नेपाल सरकारको रेल्वे कम्पनीबाट पाएको जिम्मेवारीअनुसार नै काम गरिरहेका छौं। मालवाहक रेल सञ्चालन भए रेल र व्यापार दुवैलाई नाफा यात्रुवाहक रेल सेवा सँगै मालवाहक रेल सञ्चालन भयो भने त्यसले रेल्वे कम्पनीलाई फाइदा हुनुका साथै यस क्षेत्रको व्यापार व्यवसायमा पनि उल्लेख्य फाइदा पुग्ने जनकपुर उद्योग वाणिज्य संघका अध्यक्ष जितेन्द्र महासेठ बताउँछन्। यदि मालवाहक रेल सञ्चालनमा आयो भने भारतसँग सीधा व्यापार सम्बन्ध हुनुको साथै सस्तो मूल्यमा सामान आयात हुन्थ्यो र त्यसबाट महँगीसमेत नियन्त्रणमा आउँथ्यो, अध्यक्ष महासेठ भन्छन्, कार्गाे सेवा सञ्चालनमा ल्याउन सके मधेस प्रदेशलगायतका उद्योगी व्यवसायीहरूलाई भारतबाट सीधै कच्चा पदार्थ, कोइला, खाद्यानलगायतका सामानहरू ढुवानीमा धेरै नै कम खर्च पर्न जान्छ। यसका लागि रेल विभागबाट पहल भएको छैन। नेपाल रेल्वे कम्पनी लिमिटेडका पदाधिकारीहरूसँग मधेस प्रदेशका पाँच जिल्लाका उद्योगी व्यापारीहरूले गत माघमा सामूहिक छलफल गरी मालवाहक रेल सञ्चालन गर्न सुझाव दिएका थिए। सप्तरी, सिरहा, धनुषा, महोत्तरी, सर्लाहीका उद्योगी व्यवसायीहरूसँगको छलफलमा नेपाल रेल्वे कम्पनीका पदाधिकारीहरूले मालवाहक रेल चलाउन आफूहरू सकारात्मक रहेको र तत्कालका लागि जनकपुरधाममा कति परिमाणमा मालसामान ल्याउन सकिन्छ भनेर उद्योगी व्यवसायीहरूसँग यकिन गरेर तथ्यांक उपलब्ध गराउन आग्रह गरेका थिए। तर, त्यसपछि यो विषयमा दुवै तर्फबाट कुनै पहल भएन। कार्गाे सेवा सञ्चालनका लागि भारतीय दूतावासले १०१० वटा बोगीसहितको २ सेट रेल दिन तयार रहे पनि नेपाल सरकारले नै कुनै चासो नदेखाएको व्यापारीहरूको आरोप छ। कार्गो सेवा हाल वीरगन्जमा सञ्चालनमा रहेको छ। बर्दिबाससम्म विस्तारका लागि सर्वे सुरु पहिलो चरणमा जयनगरदेखि कुर्था ३५ किलोमिटर र दोस्रो चरणमा कुर्थादेखि महोत्तरीको भंगहासम्म १७ किलोमिटर गरी ५२ किलोमिटरमा रेल सञ्चालन छ। तेस्रो चरणमा भंगहाबर्दिबास १७ किलोमिटरको खण्डमा रेल सेवा विस्तारका लागि पनि काम सुरु भइसकेको छ। बर्दिबास खण्डमा जग्गा अधिग्रहणको काम सम्पन्न भइसकेको र मुआब्जा वितरणको काम अन्तिम चरणमा रहेको रेल्वे कम्पनी लिमिटेडका साइट इन्जिनियर विनोद ओझाले जानकारी दिए। भारतीय पक्ष र नेपाली पक्षबाट अहिले सो खण्डमा संयुक्त सर्वेको काम भइरहेको छ, ओझाले भने, रेलको जग्गा छुट्ट्याउने, पिलर लगाउने जस्ता कामहरू भइरहेका छन्। भारतीय पक्षबाट प्राविधिक कामहरू भइरहेको हुँदा काम सुरु भएको तीन वर्षभित्रै यस खण्डमा पनि रेल सेवा सञ्चालन हुने प्रतिबद्धता व्यक्त गरिएको छ। तिनै चरणको काम सम्पन्न भएपछि ६९ किलोमिटरमा रेल सेवा सञ्चालन हुने छ। मालवाहक रेल सञ्चालनमा आयो भने भारतसँग सीधा व्यापार सम्बन्ध हुनुको साथै सस्तो मूल्यमा सामान आयात हुन्थ्यो । महँगीसमेत नियन्त्रण हुन्थ्यो । जितेन्द्र महासेठ, अध्यक्ष, जनकपुर उद्योग वाणिज्य संघ सन् २०१० मा नेपाल सरकार र भारत सरकारबीच जयनगरभंगहा बर्दिबास रेल सेवा सञ्चालनको सहमति भएको थियो। नेपाल सरकारले जग्गा उपलब्ध गराउने र निर्माणसम्बन्धी सम्पूर्ण कामहरू (ट्रयाक निर्माण, स्टेसन भवन, हल्ट, पुलपुलेसा, खानेपानी, विद्युत्लगायत) का काम भारत सरकारले गर्ने सहमति भएको थियो। रेलको इतिहास मुलुकमा रेल सञ्चालनको इतिहास निकै पुरानो छ। सन् १९२७ मा रेल सेवा सञ्चालनमा आएको थियो। सन् १९२३ मा भारतीय वन सेवाका जेभी कोलिएरले नेपालको वन पैदावार परिवहनका लागि सर्ट न्यारो गेज रेलवे निर्माण गरेका थिए। कोलिएरलाई राणा प्रधानमन्त्रीले मुलुकको वन विभाग व्यवस्थापन गर्ने जिम्मेवारी दिएका थिए। सन् १९२३ मा कोलकताको मार्टिन्स लाइट रेलवे (मार्टिन एन्ड को) ले उत्तरको सिमाबाट अमलेखगञ्जसम्म रेलमार्ग निर्माण गर्न सर्वेक्षण गरेको थियो। सो निर्माण कार्य सन् १९२६ मार्चबाट सुरु भयो र सन् १९२७ फेब्रुअरी १६ मा नेपाल सरकारले रेलवे सञ्चालनमा आएको थियो। उक्त रेल नेपाल सरकारको रेलवे (एनजिआ) मातहत सञ्चालित थियो। पहिलो रेल रेलवे ७६२ एमएम न्यारो गेज हो। तत्कालीन बेलायती सरकारले भारतको रक्सौलअमलेखगन्जमा ३९ किलोमिटर रेलमार्ग निर्माण गरेको थियो। बाफ (स्टिम) बाट चल्ने रेल इन्जिनको प्रयोग गरी रेल सञ्चालनमा ल्याइएको थियो। राजमार्ग नबन्दासम्म अमलेखगञ्ज, रक्सौल रेलमार्ग अप्रत्यक्ष रूपमा काठमाडौंलाई भारतसँग जोड्ने एकमात्र बाटो थियो। तर, सन् १९५६ मा तत्कालीन राजा त्रिभुवनले महेन्द्र राजमार्ग निर्माण गरेपछि रेलमै हिँड्नुपर्ने बाध्यता अन्त्य भयो र पुरानो रेलमार्ग इतिहासमै सीमित भयो। पहिलो रेल सञ्चालन भएको ठीक १० वर्षपछि दोस्रो रेल जयनगरजनकपुर रेल सञ्चालनमा आयो। विसं १९९४ मा सञ्चालनमा आएको सो रेल जयनगरदेखि महोत्तरीको बिजलपुरासम्म ५२ किलोमिटरमा गुड्थ्यो। तत्कालीन बेलायत सरकारले नेपालबाट जडिबुटी, काठ तथा खनिज पदार्थहरू ओसारपोसार गर्नका लागि रेल सञ्चालनमा ल्याएका थिए। उक्त रेल पनि न्यारो गेजकै थियो। कोइलाबाट सञ्चालन हुने सो रेल २०१८ सालदेखि औपचारिक रुपमा यात्री ओसारपोसार गर्न थालेको थियो। २०५१ सालमा भारत सरकारले १८ डिब्बासहितको चारथान डिजेल पावर इन्जिन सहयोग गरेपछि आधुनिक रेल सेवा सञ्चालन भएको थियो। विसं ०५९ मा आएको बाढीबाट बिगही नदिको पुल बगाएपछि जनकपुरदेखि जयनगरको जम्मा २९ किलोमिटरमा मात्रै रेल सेवा सीमित भयो। पछि बाढीले पुल र रेल्वे ट्र्याक बगाएपछि रेल सेवा पूर्णरूपमा बन्द भयो। रेल्वेलाई व्यवस्थित गर्न ०२१ सालमा नेपाल यातायात संस्थानअन्तर्गत राखिएको थियो। ०२५ सालदेखि यसको नाम जनकपुरजयनगर रेल्वे राखियो। ०६१ मा यसलाई नेपाल रेल्वेमा परिणत गरियो। नेपालमा रेल सेवालाई विश्वसनिय र भरपर्दा यातयातको साधन बनाउने उद्देश्यले १ असार ०६८ देखि रेल विभागको स्थापना गरी सोअन्तर्गत राखियो। लामो समयको प्रतीक्षापछि सन् २०१० मा भारतसरकारसँग सम्झौता गरी न्यारोगेजमा सीमित रहेको रेल सेवालाई बिस्तार गरी ब्रोडगेजमा परिणत भयो। सन् २०१० मा भएको सम्झौताअनुसार रेल मार्ग निर्माण तथा विस्तार आयोजना सुरु भएपछि ०७० साल माघ १७ गतेदेखि रेल सेवा बन्द भएको थियो। ०७५ सालमा भारतबाट दुई थान डेमो रेलसेट ८४ करोड ६५ लाखमा नेपाल सरकारले खरिद गयो। डिजेल मल्टी इलेक्ट्रोफायरिङ (डिमो) मोडलको रेल मा ५ वटा डिब्बा छन्। जसमा एउटा मुख्य इन्जिन र अर्को सहायक इन्जिन समावेश छन्। एउटा ट्रेन सेटले १३ सय यात्रु बोक्न सक्ने क्षमता हुन्छ। बन्द भएको आठ वर्ष २ महिनापछि ०७८ चैत १९ गते भारतको नयाँ दिल्लीस्थित हैदरावाद हाउसबाट प्रधानमन्त्री शेरबहादुर देउवा र भारतका प्रधानमन्त्री नरेन्द्र मोदीले एकसाथ हरियो झन्डा देखाएपछि ब्रोडगेज रेल सुचारु भएको हो। अत्याधुनिक इलेक्ट्रोनिक सिस्टमयुक्त रेल खरिद गरि हाल सञ्चालनमा ल्याइएको छ।"
"शासन प्रणाली फेरियो, शासकको मानसिकता फेरिएन","मधेस आन्दोलनको १७ वर्ष पुग्यो। त्यो किन भएको थियो ? मधेस आन्दोलनका मूलतः तीन पक्ष थिए। राजनीतिक, आर्थिक र सामाजिकसांस्कृतिक। मूलतः राजनीतिक नै हो। यसलाई अलि प्रस्ट्याइदिनुस् न ! मधेसी समुदायलाई नेपालमा दोस्रो दर्जाको नागरिक र मधेसलाई आन्तरिक उपनिवेशजस्तो मान्ने, त्यहाँ जाने, त्यहाँको आयस्रोत लिने तर, त्यहाँको विकास निर्माणमा खासै इन्ट्रेस्ट नलिने र बाहिरबाट गएकाहरूले त्यहाँका जनतामाथि शासनशोषण गर्ने जुन प्रवृत्ति छ, त्यसलाई आन्तरिक औपनिवेशिक चरित्र भनिन्छ। आन्तरिक औपनिवेशिकताबाट मुक्ति, पहिचानको मान्यता, राज्यका निकायहरूमा प्रतिनिधित्व आन्दोलनका राजनीतिक पक्ष थिए। संसद्, कर्मचारीतन्त्र र आर्थिक तथा प्रशानिक क्षेत्रदेखि देशको नीति निर्माणमा मधेसी समुदायको पहुँच र पहिचानका लागि आन्दोलन भयो। आर्थिक पक्ष नि ? आन्दोलनको दोस्रो पक्ष विकास र निर्माणसँग जोडिएको थियो। राज्यले मधेसमा त्यो बेला झण्डै ७६७७ प्रतिशत आय पाउँथ्यो। तर, मधेसको समग्र विकासमा १३१४ प्रतिशत मात्रै खर्च गथ्र्यो। जसका भरमा कहिल्यै विकास हुन नसक्ने। मधेसलाई विकास गर्ने हो भने अहिले पनि अवसरै अवसर छ। देशै विकसित भएर जान्छ। मधेसलाई खासमा औद्यौगिक र कृषिको केन्द्र बनाउनुपर्छ। यसले पूरै नेपाललाई खाद्यान्न पुर्याएर उब्रिएको निर्यात गर्न सकिन्छ। तर, लगानी छैन। परम्परागत खेती छ। उद्योगधन्दा सबै चौपट भइसक्यो। गरिबी, बेरोजगारी बढेको छ। युवाहरू खाडीमुलुकमा जान बाध्य छन्। त्यसैले विकास, निर्माण र समृद्धिको हिस्सेदारी मधेस आन्दोनका माग थिए। पहिचानको मुद्दा पनि त थियो ? मधेसको भाषा, संस्कृति, इतिहास यसका मूल आधार हुन्। जुन पहिचानसँग जोडिएका छन्। राजनीतिक रूपमा विभेद र असमानताबाट मुक्ति, प्रतिनिधित्व, पहिचान, भागेदारीको लडाइँ मुख्य थिए। व्यावहारिक रूपमा भने नेपाललाई संघीय लोकतान्त्रिक गणतन्त्र बनाउनुपर्छ भन्ने थियो। संघीय लोकतान्त्रिक गणतन्त्रको अवधारणा यही आन्दोलनले ल्याएको भन्न खोज्नुभएको हो ? अवश्य, हो। आन्दोलनमा स्वायत्त मधेस प्रदेशको आवाज उठ्यो। प्रादेशिक सुशासन र स्वायत्तता दिनुपर्छ र अधिकारसम्पन्न मधेस प्रदेश बनाउनुपर्छ भन्ने मत अभिव्यक्त भएको थियो। त्यो आन्दोलन बढिसकेपछि सरकारसँग सम्झौता भयो। त्यसमा नेपाल संघीय लोकतान्त्रिक गणतन्त्र हुने छ, मधेस स्वायत प्रदेशसहित अन्य स्वायत प्रदेश हुनेछन् भनेर हस्ताक्षर गरियो। जुन सम्झौताका आधारमा अन्तरिम संविधान २०६३ संसोधन भयो। र, नेपाल संघीय लोकतान्त्रिक गणतन्त्र भयो। पहिचानसँग जोडेर तपाईंहरूले नागरिकताको माग अघि सार्नुभएको थियो ? त्यो कहाँ पुग्यो ? मधेसीहरूलाई नागरिकताविहीन बनाएर राखिएको थियो। आन्दोलनकै दौरान पहिलो सम्झौता हुँदा गाउँगाउँमा टोली पठाइयो। २२ लाख नेपालीले नागरिकता पाए। पछि फेरि ११ लाखलाई नागरिकता दिइयो। फेरि त्यो क्रम रोकियो। नागरिकता नपाउने समस्या हिजो अस्तिसम्म थियो। अहिले नयाँ कानुन बनेपछि त्यो समाधान हुने बाटोतिर छ। आन्दोलनले पहिचानसहितको मधेस प्रदेश दिलायो त ? पहिचानको सवालमा समग्र मधेस स्वायतः प्रदेश बनाउन हामीले खोजेका थियौं। जहाँ सम्पूर्ण देशभरिका मधेसीहरूको बीचमा एउटा प्रदेश होस्। पछि संविधानसभामा राज्य पुनर्संरचना आयोग बन्यो। त्यो आयोगले मेचीनारायणीसम्मको एउटा प्रदेश र नारायणीकञ्चनपुरसम्म अर्को प्रदेश भनेर दुई प्रदेशको आवधारण ल्यायो। थारुहरूले पनि आफ्नो पहिचानसहितको प्रदेश मागेपछि हामीले लौ त नारायणीपछि पश्चिम एउटा र पूर्व अर्को भनेर दुई प्रदेशको अवधारणलाई स्वीकार गरे अघि बढ्यौं। तर, संविधान निर्माणका बेला समग्र मधेसलाई खण्डखण्ड पारिदिए। एउटा मधेसलाई पाँच टुक्रा गरियो। एउटा मगरातलाई चार टुक्रा गरियो। संविधानसभामा राज्य पुनर्संरचना आयोगले दुई मुख्य आधार प्रस्तुत गरेको थियो, एउटा पहिचान र अर्को सामथ्र्यको आधार। संविधान बनाउने बेला प्रदेशलाई न पहिचान दिइयो न सामथ्र्यको लेखाजोखा गरियो। पहिचानै नभएको अवस्था हो ? अब कसैले मधेसीलाई बिहारी, धोतीभाइ, भैया, मर्सिया भनेर अपमान गर्ने अवस्था छैन। त्यो अवस्थाको अन्त्यचाहिँ भएकै हो। अरू उपलब्धि केही भएनन् ? यही आन्दोलनका बलमा नेपाल संघीय लोकतान्त्रिक गणतन्त्र भयो। मधेसीलगायत धेरै समुदायले समानुपातिक र समावेशिताको अवसर पाए। मधेस प्रदेश निर्माण भएर पहिचानमाथि आधारित मधेस कायम भयो। नेपालको राजनीतिक इतिहासमा सबैमध्ये ठूलो उपलब्धिपूर्ण भनेको मधेस आन्दोलन नै हो। जसले नेपालको शासन प्रणाली र शासकीय स्वरूपलाई नै बदलिदियो। आन्दोलनको सांस्कृतिक उपलब्धिचाहिँ के हो ? मधेस, किराँत, मगरात वा अन्य ठाउँमा लुप्त हुँदै गएका साहित्य, कला, संस्कृति अहिले जागृत भएर आएका छन्। आफ्नो भेषभूषा, कला, धर्म, संस्कृतिलाई आन्दोलनको बलमा जागृत गराइयो। यो अर्को ठूलो प्राप्ति हो। उसो भए, असन्तुष्टिचाहिँ केमा ? ऐतिहासिक उपलब्धि भयो। तर, शासक वर्गको पुरानो मानसिकता परिवर्तन भएन। जसका कारण पनि धेरै कुरा अधुरा रहे। जस्तो कि ? जनगणनाले मधेसमा ५३ प्रतिशत जनसंख्या देखाउँछ। तर, सरकारले पेस गरेको बजेटमा मधेसको विकासका लागि १३ प्रतिशत मात्रै छुट्ट्याइयो। आर्थिक रूपले दोहनचाहिँ गर्ने, विकास निर्माणको काम नगर्ने जुन प्रवृत्ति पहिलादेखि चल्दै आएको थियो, त्यो शासकीय मानसिकता अहिले पनि यथावत् छ। संविधानअनुसार मधेसले आरक्षण र संरक्षण पाएको भन्न मिल्दैन ? मधेसको भूभागमा ५३ प्रतिशत जनसंख्या छ। प्रतिनिधित्व ४० प्रतिशत मात्रै छ। यो लोकतान्त्रिक प्रतिनिधित्व भएन। अर्कातिर मधेसी, आदिवादी जनजाति, दलित, महिला आदिलाई जति कोटा तोकियो, त्यसअनुसार प्रतिनिधित्व भइरहेको छ। तर, खुलामा एउटालाई पनि पास गराइँदैन। अहिलेको कर्मचारीतन्त्रमा एकल जातीय प्रभुत्व र अधिपत्य छ। सुरक्षा निकायको उपल्लो तहमा नामोनिशान छैन। यो त उदाहरण मात्र हो। हरेक क्षेत्रमा हालत यही छ। परिवर्तनको चित्र कोरियो तर, संरचना तयार भएन भन्नु खोज्नुभएको ? हो। देश संघीयतामा गयो। तर, त्यस अनुसारको कामहरूले गति लिएको छैन। संरचनागत परिवर्तन पूरा भएको छैन। विकास पनि गर्न नसक्ने र विभेदको पनि अन्त्य नगर्ने हो भने मुलुकमा शान्ति र स्थिरता टिक्दैन। त्यो ठाउँमा नेपाल पुगेको छ। अन्याय, असमानता र गरिबी यी तीनै कुरा एकै ठाउँमा भए विद्रोह र बिस्फोट हुन्छ। हामीकहाँ त्यो सम्भावना अझै छँदै छ। संघीयता नै महँगियो भन्ने पनि सुनिन्छ, खास के हो ? कसरी महँगो भयो ? सरकारले जम्मा १४ प्रतिशत बजेट संघीयतालाई छुट्ट्याएको छ। सातै प्रदेशमा २ प्रतिशतका दरले बराबर बाँडिएको छ। २ प्रतिशत बजेट दिने अनि महँगो भयो भन्ने ? प्रदेशमा दिएको २ प्रतिशत खर्चबाट काठमाडौंकै कर्मचारीले तलब भत्ता लिएर आउँछन्। बरु जिल्लाको संरचना जरुरी छैन। तर, त्यो किन राखेको ? संघ, प्रदेश र स्थानीय मात्रै तह राखौं। मधेसको अबको बाटो कता जान्छ ? संघीय गणतन्त्रको रक्षा गर्ने अहिलेको मुख्य कार्यभार हो। समावेशी लोकतन्त्रको रक्षा पहिलो काम हो। प्राप्त अधिकारलाई रक्षा र संस्थागत गर्दै मधेसी, आदिवासीलगायत शोसित उत्पीडित जनताहरूको मुक्तिका लागि पुनः संघर्ष अगाडि बढाउनुपर्छ। छुवाछूत, उचनिचका रोगहरू हजारौं वर्षदेखि समाजमा कामय छन्। यसलाई उखेलेर फाल्नुपर्छ। भौगोगिक रूपमा अरूभन्दा मधेस सुगम छ। तर, मानव विकास सूचकांकमा पछाडि छ, किन ? मधेसी जनता सयकडौं वर्षदेखि शासित र सोशित रहे। राज्यमा आफ्नो लागि नीति निर्माण गर्ने भूमिकामा रहेनन्। आन्तरिक औपनिवेशिक शोषण र उत्पीडन भएकै कारणले त्यसको असर मधेसमा परेको छ। एकातिर संविधान त्रुटिपूर्ण भन्दै हुनुहुन्छ र अर्कातिर मानेर सत्तामा हुनुहुन्छ। यो विरोधाभाषपूर्ण भएन ? हामीले यो संविधान जलाएका हौं। देशको ठूलो भूभाग र जनसंख्याले यसलाई स्वीकारेको छैन। तर, हामी लोकतन्त्र र संविधानवादमा विश्वास गर्छौं। यो संविधानमा केही कुरा सकारात्मक पनि छन्। त्यसलाई समात्दै शान्तिपूर्ण संवैधानिक प्रक्रियाबाट यसलाई परिवर्तन गर्न सकिन्छ। संविधानलाई खारेज नै गर्नुपर्छ भनेर लागेको भए संघीय गणतन्त्रण, मौलिक हकजस्ता उपलब्धि जान सक्थे। त्यसकारण यही संविधानमा टेकेर यही संविधानलाई संशोधन, पुनरलेखन र परिमार्जन गरेर सबैले स्वीकार्ने गरी र सबैको स्वामित्व हुने गरी अघि बढ्ने हो। संविधान संशोधन र परिमार्जन भएन भने अर्को विद्रोह गर्नुपर्ने हुन्छ। संविधानमा संशोधन गर्नुपर्ने कुराहरू केके छन् ? जनसंख्याको आधार प्रतिनिधित्व हुनुपर्छ। निर्वाचन प्रणाली संशोधन गर्नुपर्छ। अहिलेको निर्वाचन प्रणाली अत्यन्त महँगो र विकृत छ। एउटा वडा सदस्य लड्न लाखौं खर्च हुन्छ। सांसद् लड्दा त करोडौं सकिन्छ। यो प्रणाली खारेज गर्नुपर्छ। समानुपातिक प्रणालीमा जानुपर्छ। जुन विश्वका ७१ देशमा चलिरहेको छ। दल नै उम्मेदवार भएपछि व्यक्तिले खर्च गर्नुपर्दैन। थप केमा संशोधन गर्ने ? दोस्रो शासकीय स्वरूपमा। अहिले हामीले वेस्टमिनिस्टर मोडलको नक्कल गर्र्यौं। यो विकृत नक्कल हो। संसदीय प्रणाली हटाएर जनताबाट प्रत्यक्ष निर्वाचित कार्यकारणी राष्ट्रपति प्रणालीमा जानुपर्छ। संसद् ? संसद् हुन्छ। जनताबाट प्रत्यक्ष निर्वाचित राष्ट्रपति हुन्छ। उसले विज्ञहरूलाई लिएर सरकार बनाउँछ। जनताप्रति उत्तरदायी हुन्छ। संसद्ले विधायकी काम हेर्छ। सरकार बनाउने, ढाल्नेतिर लाग्नै परेन। संसद् दुई सदनात्मक कि एक सदानात्मक ? दुई सदनात्मक ठीकै छ। तर, अहिलेको राष्ट्रियसभाको जुन संरचना छ त्यो गलत छ। देशमा उल्लेखनीय योग्दान दिएका विज्ञहरूलाई राष्ट्रियसभामा लैजानुपर्छ। अहिलेको राष्ट्रियसभा प्रतिनिधिसभाकै कान्छो भाइजस्तो भयो। एकदमै अधिकारविहीन भइदियो। यो संरचना बदल्नुपर्छ। संशोधन गर्नुपर्ने यत्ति नै हो ? सात प्रदेशको संरचनै बदल्नुपर्छ। यो अव्यावहारिक र अवैज्ञानिक छ। दोलखाको गणेश हिमालका मान्छेले प्रदेश सरकारमा काम लिनुपर्दा हेटौंडा जानुपर्छ। यो यातना दिएको भएन ? प्रदेशहरूलाई अधिकारसम्पन्न र स्वायत पनि बनाउनुपर्छ। सबै क्षेत्रलाई समावेशी बनाउनुपर्छ। जस्तोः कर्मचारीतन्त्र, सुरक्षा निकाय आदि। मधेसको मुद्दामा मधेसवादी दलहरू नै एकताबद्ध त भएको देखिँदैन, किन ? केही ठाउँमा भएको पनि छ। त्यसका सकारात्मकनकारात्मक दुवै पक्ष छन्। यदि हामी संसद्मा नभएको भए नागरिकता ऐन पास हुँदैन थियो। विकास र अलिअलि पुरानो अधिकार व्यवस्थित हुँदै छ, त्यो हामी सदन र सरकारमा भएरै हो। संसदीय व्यवस्थामा जसले सरकारको नेतृत्व गर्छ, उसैको चल्ने हो। बहुमतले लडिलगेर खाने हो। हामी त सहयोगी भूमिकाभन्दा अघि बढ्न सकिरहेका छैनौं। सहयोगी भूमिकामा हुँदाहुँदै पनि नागरिकता ऐन आयो। सफल पनि भयो। प्रत्येक तहमा अलि अलि कानुन बने। अतः यो संघीय गणतन्त्रलाई संस्थागत गर्नुपर्छ। किनभने संघीयता र गणतन्त्र विरोधी शक्ति पनि छन्। जसले यसलाई संस्थागत हुनुभन्दा अगाडि नै सिध्याइदिन खोजिरहेका छन्। नेपाली राजनीतिलाई समीक्षा गर्ने बेला भएन अब ? बहुदलीय व्यवस्था स्थापना भएको ३४ वर्ष भयो। गणतन्त्र स्थापना भएको १५ वर्ष भयो। ३४ वर्षदेखि अहिलेसम्म हामी आइपुग्दा के पायौं, के गुमायौं ? त्यो मूल्यांकन गर्ने बेला आयो। संघीय लोकतान्त्रिक गणतन्त्र, नागरिक अधिकार, मौलिक अधिकार पायौं। आज नेपाल लोकतान्त्रिक देश भयो, गणतन्त्रिक देश भयो। यो राजनीतिक रूपले ठूलो उपलब्धि हो। तर, ३४ वर्षमा धेरै कुरा गुमायौं। शिक्षा ध्वस्त भयो। ३४ वर्षअघि हामी पढ्ने कलेजको शिक्षा धेरै राम्रो थियो। स्वास्थ्य, कृषि क्षेत्र सखाप भए। पहिला बरु धेरै कृषि आयोजनाहरू हुन्थे। दर्जनौं उद्योगधन्दा त्यतिखेर चलेका थिए। लगभग १० लाख मानिसले प्रत्यक्ष र अप्रत्यक्ष रोजगारी पाएका थिए। ३४ वर्ष अगाडि नाम मात्रका केही मानिसहरू वैदेशिक रोजगारीमा गएका थिए। हरेक दिन विमानस्थलमा युवायुवतीहरू जहाज चढ्दै गरेको, आमाबुवा र आफन्तहरू रुँदै गरेका अहिलेका दृश्य पहिला देखिँदैन थिए। अहिले देशै विदेश गइरहेको देखिन्छ। किन यस्तो भयो ? दोषी तपाईंहरू पनि होइन ? मुलुकमा ३४ वर्षसम्म सबैभन्दा बढी शासन कसले गरे ? ३० वर्ष त शासन कांग्रेस र कम्युनिस्टले गरे। ३४ वर्ष राजाले टेकओभर गरे। कांग्रेस र कम्युनिस्टको नीति र प्रयोग दुवै असफल भएका कारण मुलुकमा शिक्षा, स्वास्थ्य, कृषि, उद्योग जस्ता क्षेत्र ध्वस्त भए, बर्बाद भए। अनि भयो चाहिँ के ? भ्रष्टाचार, कमिसनतन्त्र, ब्ल्याकमार्केटिङ फस्टाएर गयो। जसले ३० वर्ष शासन सत्ता चलाए, उनीहरूका कारण मुलुक असफ बन्न पुगेको छ। चुरेको अत्यधिक दोहनका कारण मधेसमा अन्न र जलको समस्या आयो। तर, सरकार चुरेको बालुवागिट्टी विदेश निर्यात गर्ने भन्दै कानुन बनाउन लागेको छ। यसमा तपाईंहरूको भूमिका कस्तो हुन्छ ? चुरेको छेडखानीले चुरियालाई विनाश गर्ने कार्य गर्यो। चुरेबाट राजमार्ग बनाउन जुन काम भयो त्यो घातक भयो। चुरे क्षेत्रमा बसोबास गराउने र वन फडानी गर्ने कार्य घातक हो। वनले त्यहाँको पानी जोगाएर राखेको थियो। त्यसको सिपेजले तराई हराभरा हुन्थ्यो। अब चुरे बर्बाद भयो भने तराई मरुभूमीकरण हुन्छ। सरकारले अहिले त झन बालुवा, गिट्टी, ढुंगा विदेश निर्यात गर्न बाटो खोल्ने कानुनै ल्याएको छ। यो भयो भने मधेस मरुभूमीकरण हुन्छ र पहाड कंगाल हुन्छ। नेताहरूको लोभलालचले के गर्दै छ ? केही माफियाको इसारामा यो कानुन संसद्मा पेस गरेका हुन्। यसलाई रोक्न सकिन्न ? हामीले चौतर्फी रूपमा यसको विरोध गरिरहेका छौं। संसद्मै बोलेको छु, यो गलत हो भनेर। पास हुन्न दिन्नौं। जबर्जस्ती गरे भने सरकारको विरुद्धमा हामी हुन्छौं। मधेस, पहाड र देशलाई बर्बाद बनाउने नीति सरकारले लियो भने दुर्भाग्य हुनेछ। हामीले मात्रै भनिरहेका छैनौं यो, राष्ट्रसंघका महासचिवले संसद्मा बोल्दै नेपाल वातावरणीय संकटको जोखिममा सबभन्दा अगाडि छ भन्नुभयो। त्यो त्यसै बोलेको होइन। संसारको सबैभन्दा खतरनाक स्थानमा नेपाल हुने अनि यहाँचाहिँ पर्यावरण नष्ट गर्ने नीति ल्याउने ? यसमा मेरो लटरपटर कुरो छैन हामी सडकमा जान्छौं। हुलाकी राजमार्ग तराईको लाइफलाइन हो तर यसको निर्माण काम कहिले पूरा हुँदैन, किन ? हुलाकी राजमार्गको पैसाले मदन भण्डारी राजमार्ग निर्माणमा गयो। हुलाकी राजमार्ग बन्यो भने त त्यहाँको मान्छेको आर्थिक कारोबार बढ्छ। जो यहाँका शासक वर्गले चाहँदैन। तर, त्यो राजमार्ग मुलुकका लागि आवश्यक छ। यसैपालि हुलाकी राजमार्गका लागि २ अर्ब बजेट अनि अर्को राजमार्ग बनाउन ३२ अर्ब छुट्ट्याइएको छ। अनि हुलाकी राजमार्ग कहिले बन्छ ? यता बन्दै जान्छ उता भत्किँदै जान्छ। समस्या मानसिकतामा छ। मधेस आन्दोलनका थुप्रै आन्दोलनकारीमाथि मुद्दा छ। कतिपय बन्दी जीवन बिताइरहेका छन्। यसको कसरी सम्बोधन हुन्छ ? राज्यले यसलाई सम्बोधन गर्छ भनेर कागज गरेको छ। तर, राज्यले यसमा बेइमानी गरेको छ। मसँग प्रधानमन्त्रीले दुईदुईपटक हस्तक्ष गर्नुभएको छ यो सम्झौतामा। मधेस आन्दोलनमा लगाइएका मुद्दाहरू खारेज गर्ने, बन्दीहरू रिहाइ गर्ने राज्यले घोषण गरेको छ तर, मधेस आन्दोलनमा लागेका मानिसहरूको धनसम्पत्ति रोक्का गर्ने, थुनामा र जेलमा राख्ने काम गरेको छ। विभिन्न आन्दोलनमा शाहदात प्राप्त गर्नेका परिवारको बेहाल छ, त्यसमा देशको ध्यान जानुपर्दैन ? मधेसका मात्रै होइन, सशस्त्र विद्रोहमा मरेका र मारिएका (राज्य पक्ष वा जनता) तिनका परिवारको वास्तवमा बेहाल छ। यतिसम्म बेहाल छ कि रुसी सेनामा हिजोकै छापाकार लडिरहेका छन्। युक्रेनी सेनामा पनि नेपाली छन्। एकअर्काकाबीच नेपालीनेपाली लिडिरहेका छन्। योभन्दा दर्दनाक अवस्था के हुन्छ ? अन्त्यमा, मधेसलाई अब समृद्ध बनाउन तपाईं र तपाईंको पार्टीको रणनीति के हुन्छ ? प्रदेशलाई अधिकारसम्पन्न बनाउने, संघबाट स्रोत, साधन र जनशक्ति न्यायोचित्त वितरण गराउने। अनि मधेस र देशलाई समृद्धिको बाटोमा लाने। राष्ट्रिय राजनीतिभित्र मधेसलाई हेरिनुपर्छ। एउटा टुक्राका रूपमा मात्रै हेरियो भने सही ठाउँमा पुर्याउन सकिँदैन। प्रस्तुति : अखण्ड भण्डारीराजकरण महतो"
"अदुवा उत्पादनमा कमी, मूल्य तेब्बर","रुकुमपश्चिम : रुकुमपश्चिममा यस वर्ष किसानले उत्पादन गरेको अदुवाले राम्रो मूल्य पाएका छन्। गत वर्षको भन्दा उत्पादनमा कमी आए पनि अदुवाको मूल्य भने तेब्बरले वृद्धि भएको हो। गत वर्षको तुलनामा यस वर्ष किसानले उत्पादन गरेको अदुवाले राम्रो मूल्य पाएको कृषि विकास कार्यालय रुकुमपश्चिमका निमित्त कार्यालय प्रमुख मीनबहादुर केसीले जानकारी दिए। उनका अनुसार गत वर्ष प्रतिक्विन्टल २ हजार ५ सयमा अदुवा बिक्री गरेका किसानले यस वर्ष ५ हजारदेखि ८ हजार रुपैयाँसम्म बिक्री गरेका छन्। जिल्लामा मुख्यगरी त्रिवेणी गाउँपालिकामा अदुवाको उत्पादन राम्रो हुने गरेको छ। त्यस्तै, सानीभेरी गाउँपालिका, मुसीकोट र आठबिसकोट नगरपालिकामा पनि केही मात्रामा अदुवा उत्पादन हुने गरेको निमित्त प्रमुख केसीले जनाए। यस वर्ष जिल्लाबाट १ हजार ६ सय टन अदुवा बिक्रीबाट ८ करोड ८० लाख रुपैयाँ बिक्री भइसकेको छ। अझै केही अदुवा बिक्री गर्न बाँकी रहेको बताइएको छ। अदुवा उत्पादनबाट ४० हजारदेखि पाँच लाख रुपैयाँसम्म किसानले आम्दानी गर्ने गरेको उनले बताए। अदुवा उत्पादन गर्ने किसानको संख्या जिल्लामा चार सय हाराहारीमा भए पनि व्यावसायिक रूपमा अदुवा खेती गर्ने किसानको संख्या ६० देखि ७० रहेको निमित्त प्रमुख केसीले जानकारी दिए। सामान्य खेती गर्ने किसानले दुई रोपनीदेखि व्यावसायिक रूपमा खेती गर्ने किसानले ३० रोपनी जग्गामा अदुवा खेती गर्ने गरेका छन्। जिल्लामा उत्पादन भएको अदुवा दाङ, नेपालगन्ज र काठमाडौंसम्म जाने गरेको छ। अदुवा लगाएको निश्चित समय नपुग्दै साउन महिनाको अन्तिममा बुर्णा (नयाँ तयार नहुँदै निकालिएको पुरानो बिउ) निकाल्नु पर्नेमा असारमै निकालेको यस वर्ष अदुवा उत्पादनमा कमी आएको कृषि विकास कार्यालय रुकुमपश्चिमले जनाएको छ। व्यावसायिक रूपमा अदुवा खेती गरेका त्रिवेणी४ खुम्चेरीका नरबहादुर खड्काले यस वर्ष अदुवा बिक्रीबाट एक लाख रुपैयाँ आम्दानी गरेको बताए। विगत २० वर्षदेखि खड्का निरन्तर अदुवा खेतीमा लागेका छन्। यस वर्ष उत्पादन भएको प्रतिक्विन्टल ४ हजारदेखि ८ हजार रुपैयाँसम्ममा बिक्री भएको खड्काले बताए।"
त्रिवि सुधारको सोचपत्र,"सरकारले त्रिभुवन विश्वविद्यालयको उपकुलपति नियुक्ति प्रक्रिया आरम्भ गर्नासाथ सम्बन्धित क्षेत्रको ध्यान खिचिएको छ। जुन राष्ट्रिय सरोकार स्वागतयोग्य छ। देशको विकासका लागि ज्ञान उत्पादन, त्यसको उचित प्रसार हुनेमा समाजको सरोकार कति गम्भीर एवम् जिज्ञासु पनि छ भन्ने परिदृश्य यसबाट प्रतिविम्बित भइरहेको छ। यस्तो सकारात्मक वातावरणलाई निरन्तरता दिँदै नतिजामा परिणत गर्न उपकुलपतिको दौडमा रहेका वा दाबेदार ठान्ने प्राध्यापकहरूले त्रिवि विकासको आफ्ना योजना सार्वजनिक गर्नुपर्छ। त्यसमाथि खुला छलफलमा आउन विलम्ब र कन्जुस्याइँ गर्नु हुँदैन। उपकुलपतिको खुला विज्ञापनका सन्दर्भमा यस आलेखमा उपकुलपति छनोट एवम् सिफारिस समितिले जारी गरेको कार्यविधिभित्र रहेर पाँच विषयमा सघन छलफलको आवश्यकताबारे चर्चा गरिनेछ। पाँच आधारभूत प्रश्न उपकुलपतिमा दाबा राख्ने प्राध्यापक वा जो कोहीले उच्च शिक्षाको गुणस्तर अभिवृद्धिमा विश्वविद्यालय भित्रका संरचनागत समस्या के हुन् र त्यसको सुधारका लागि के कस्ता अल्प, मध्यम र दीर्घकालीन योजना आवश्यक छन् भनेर प्रस्ट धारणा अघि सार्नुपर्छ। त्यसका लागि सार्वजनिक बहसको प्रस्ताव राख्नु महŒवपूर्ण पक्ष हो। दाबेदारहरूले त्रिविसँग सरोकार राख्ने तथा सर्वसाधारणले बुझ्ने गरी पाँच प्रश्नको अति सरल उत्तर दिन सक्नुपर्छ। पहिलो, झन्डै साढे तीन लाख विद्यार्थी भएको त्रिविका सबै संरचनामा अबको चार वर्षपछि तपाईंको कार्यकाल सकिँदा कति विद्यार्थी हुनेछन् ? किन र कसरी ? दोस्रो, ११ सय हाराहारी रहेका आंगिक तथा सम्बन्धन प्राप्त क्याम्पसको संख्या चार वर्षपछि बढाइन्छ वा घटाइन्छ ? किन र कसरी ? तेस्रो, झन्डै ४५ विद्यार्थीबराबर एक प्राध्यापक रहेको अवस्था के परिवर्तन हुन्छ ? किन र कसरी ? चौथो, दुई प्राध्यापक हुँदा एक प्रशासनिक कर्मचारी हुनुपर्नेमा दुवैको संख्या झन्डै बराबरी रहेको अवस्थामा कस्तो र कसरी परिवर्तन हुन्छ ? पाँचांै, भर्खरै सम्पन्न दीक्षान्त समारोहमा दुई सय हाराहारी विषय शीर्षकमा शैक्षिक उपाधिले विद्यार्थीलाई विभूषित गरियो। यो संख्याको उपाधि के धेरै हो ? ठीक हो वा कम हो ? यसमा कस्तो सुधार आवश्यक छ ? संसारका उत्कृष्ट विश्वविद्यालयमध्ये अधिकांशमा १० देखि ३० हजार विद्यार्थी हुन्छन्। स्नातक तहमा अध्ययन गर्नेमध्ये ५०६० प्रतिशत भर्ना भएको कार्यक्रमअन्तर्गतका विषय र बाँकी जीवन र जगत्को विषयसँगै अन्य सीप एवम् ज्ञान सिक्न इच्छुक रहेका विषयबारे अध्ययन गर्दै दीक्षित हुने अवसर प्रदान गर्छन्। यो सक्षम र असल नागरिक उत्पादन गर्ने सर्वमान्य विधि हो। कि हामी त्यहाँ पुग्न सक्नुपयो कि त्यसको तार्किक विकल्प दिन सक्नुपयो। शैक्षिक प्रशासनमा नवीनतम सुधार त्रिविमा शैक्षिक प्रशासनको विषय सबैभन्दा जटिल छ। सम्भावित उपकुलपतिमात्रै होइन, कुलपति, सहकुलपति र सरोकारवालाबीच प्रस्टता अनि मतैक्य चाहिन्छ। यस सन्दर्भमा महŒवपूर्ण प्रश्न भनेको के अहिलेको सांगठनिक (पदाधिकारी) संरचनामा बसेर शैक्षिक सुधार गर्न सकिन्छ ? विषयगत संकायले आफ्नो क्यालेन्डर, नीति निर्माण गर्ने, आफैं कार्यान्वन गर्ने र एउटा संकायका प्रायः गतिविधि अर्कालाई थाहामतलबै नहुने परिपाटीमा पुनर्विचार आवश्यक छैन त ? के विद्यार्थीले एकभन्दा धेरै संकाय र थप विषय एकसाथ अध्ययन गरी दीक्षित हुन पाउने युगको परिकल्पना गर्न सक्दैनन् ? सेमेस्टर प्रणालीमा एक वर्षमा दुई सेमेस्टर पूर्ण लागू गर्न मुख्य चुनौती के हो ? त्यसको सुधारको विकल्प के हुन सक्छ ? पठनपाठन समयभित्रै पूरा गर्ने विषय सबैभन्दा धेरै परीक्षासँग सरोकार राख्छ। दक्ष तथा अनुभवी परीक्षा प्रशासक एवम् कर्मचारी, कामअनुसारको सेवासुविधा, प्रविधिमैत्री प्रणालीको विकासजस्ता नारा पुराना भइसके। कुनै पनि प्राध्यापकले १५औं हप्ताभित्र पढाइ सकेर १६औंमा आफैं परीक्षा लिई २०औं हप्तासम्म नतिजा सम्बन्धित कार्यालयमा बुझाउने थिति बस्दैन भने परीक्षाको समस्या पूर्णरूपमा समाधान हुँदैन। हामीलाई त्यहाँ पुग्न के कुराले रोकेको छ र कुन तरिकाले पुग्न सकिन्छ भन्ने योजना उपकुलपति दाबी गर्नेहरूसँग छ त ? एउटा विश्वविद्यालयले आफ्ना पाठ्यक्रम पढाउने प्राध्यापकलाई परीक्षाको मामिलामा पूर्ण विश्वास गर्न सक्दैन भने त्यो संस्थाको औचित्यमाथि प्रश्न उठाइनु स्वाभाविक हुन्छ। यी सबै सुधारको आरम्भ तत्काल सम्भव नहोला। तर, दाबेदारहरूले त्रिविलाई कहिले र कसरी त्यहाँ पुयाउन सक्छु भन्ने अवधारणा प्रस्तुत गरी समाजलाई आश्वस्त बनाउन सक्नुहुन्छ त ? काठमाडौंमा केही प्राध्यापकले बनाएका प्रश्नपत्रमा मात्रै देशभरका विद्यार्थीले कहिलेसम्म परीक्षा दिनुपर्ने हो ? यी सबै प्रश्न त्रिविले दाबी गरेको स्वायत्तताको मोडलसँग जोडिएका छन्। त्रिवि केन्द्रको प्रत्यक्ष निगरानीबिना पनि सम्भव भएका शैक्षिक काम र जिम्मेवारीलाई विभिन्न संकाय, विभाग, क्याम्पसका तहमा हस्तान्तरण गर्दै जानुपर्छ। तत्काल सम्भव नभएका क्षेत्रमा क्षमता अभिवृद्धि, विश्वासको वातावरण निर्माणमार्फत क्रमिक रूपमा हस्तान्तरण गर्दै जाने विधिमार्फत नीतिगत र संरचनागत सुधारको बाटो आजको साझा विकल्प हो। भविष्य जनशक्तिका आधारभूत क्षमता देशभरमा उच्च शिक्षा हासिल गरिरहेका विद्यार्थीमध्ये ८० प्रतिशत त्रिविमा छन्। उनीहरूमा रहेको क्षमता देशको भविष्यसँग जोडिन्छ। अबका उपकुलपतिले परिकल्पना गर्नु भएको सबै विद्यार्थीसँग हुने साझा क्षमता के हुन् र त्यसलाई देशको आवश्यकतासँग जोडेर थप विकसित गर्न सकिन्छ भन्ने कसरी प्रत्याभूत गर्नुहुन्छ ? विद्यार्थीले रोजेको विषयमा उच्च सीप र दक्षता हासिल गर्नु पहिलो प्राथमिकता हुनुपर्छ। तर, त्यससँगै प्रविधिको युगमा यसको अधिकतम सदुपयोग गर्दै प्रस्ट लेख्ने र आफ्नो धारणा राख्ने, संवाद गर्न सक्ने, समस्या समाधान उन्मुख रहने, आफैं थप अध्ययन, अनुसन्धान गर्न सक्षम एवम् इच्छुक, आवश्यकताअनुसार विदेशी भाषामा दक्खल राख्ने, विश्व बजारमा पनि प्रतिस्पर्धा गर्दै मुलुकको स्वाधीनताको रक्षा र सर्वाङ्र्गीण विकासको पहरेदारमा हुनुपर्ने सक्षम नागरिक विकासको खाका उपकुलपति पदमा योग्य ठान्ने जो कोहीसँग हुनुपर्छ। यसका लागि विश्वविद्यालयभित्र विद्यार्थीले अनिवार्य गर्नुपर्ने शैक्षिक एवम् अन्य क्रियाकलाप के हुने भनेर प्रत्याभूति कसरी गर्नेछन् भन्ने मापन पनि उपकुलपतिको मूल्यांकनको सन्दर्भमा आवश्यक छ। राष्ट्रिय विकासका अनुसन्धान केन्द्रहरू त्रिविको संरचनामा प्रमुख अनुसन्धान केन्द्र चारवटा छन्। यसका अतिरिक्त हरेक विभाग र क्याम्पसमा थप केन्द्र रहेको हुन सक्यो। तर, के देशको विकासका लागि यी पर्याप्त छन् त ? सरोकारवालाको साझा बुझाइ यी केन्द्रमा स्रोतसाधन पर्याप्त छैन। त्रिविको आगामी नेतृत्वमा अनुसन्धान केन्द्र थप्ने र तिनीहरूलाई शैक्षिक गतिविधिसँग जोड्न मूर्त परिकल्पना अपरिहार्य छ। प्राध्यापक सबेरै हस्याङफस्याङ विश्वविद्यालय छिरुन्। स्नातकोत्तर र विद्यावारिधि गर्ने विद्यार्थीले आआफ्ना प्रयोगशाला एवम् अध्ययन केन्द्रमा प्राध्यापकलाई स्वागत गरुन्। त्यहाँबाट प्राध्यापकलाई जीविकोपार्जन गर्न आवश्यक थप आम्दानी होस्। अनुसन्धानकर्ता एवम् विद्यार्थीले पनि नियमित तलब प्राप्त गरुन्। त्यहाँ प्रत्येक सेकेन्ड आर्थिक, सामाजिक एवम् राजनीति रूपान्तरणका लागि ज्ञान उत्पादनको होडबाजी चलोस्। संसारभरका सबै सबल र आधुनिक विश्वविद्यालय त्यस्तै हुन्छन् र आफ्नो औचित्य पनि यस्तै कामबाटै प्रमाणित गर्छन् भन्ने अबको नेतृत्वले बुझ्न आवश्यक छ। दक्षिण कोरियाको उच्च शिक्षाबारे बेलाबखत चर्चा हुने गरेको छ। त्यहाँका १ सय ८७ विश्वविद्यालयमा ५१ सयभन्दा धेरै अनुसन्धान केन्द्र छन्। सहकार्य : कोसँग र कसरी ? अब नियुक्त हुने उपकुलपतिमा माथि उल्लिखित अधिकांश योजना भएका अवस्थामा पनि त्यसका लागि अथाह स्रोतसाधनको व्यवस्थापन गर्न सक्ने क्षमता आवश्यक रहन्छ। सरकारले त्रिविको बजेटमा व्यापक वृद्धि गर्नु अनिवार्य त छ तर त्यतिले मात्र यी योजना पूरा गर्न सकिन्छ त ? विश्वविद्यालयले जबसम्म राज्यका नीतिनिर्माण र खुला बजारका लागि वस्तु तथा सेवाको उत्पादन एवम् गुणस्तर अभिवृद्धिमा निजी क्षेत्रको सहयात्री बन्ने विषयमा प्रस्ट खाका बनाएर अघि बढ्न सक्दैन तबसम्म यहाँ परिकल्पना गरिएजस्तै उपकुलपति आउँदा पनि अवस्था उस्तै रहनेछ। विश्वविद्यालयमा रहेका प्रशासन संरचनाको कार्यसम्पादन, शैक्षिक क्रियाकलाप, प्रयोगशाला र अनुसन्धान केन्द्रहरू स्थापित, विश्वासिला र दीर्घकालीन बन्न सक्दैनन्। यो काममा विश्वविद्यालयले को र कस्ता संस्थासँग कस्तो स्वरूपको सहकार्य गर्ने भन्नेमा प्रस्ट हुनुपर्छ। हाम्रो समाजको विशेषता भनेकै हरेक समस्याको एकल समाधान खोज्ने प्रयत्न गर्नु हो। यो तरिका सधैं प्रभावकारी हँुदैन भनेर सबैलाई बुझाउन नसक्नु आजको समाजको दुःख पनि हो। जुन कुनै संगठनको नेतृत्वकर्तामा संगठनभित्र रहेका समस्या वा चुनौतीको विवरण तयार, त्यसको वर्गीकरण, प्राथमिकीकरण र क्रमिक रूपमा तत्कालिक तथा दीर्घकालीन समाधान तथा सुधारको योजनासहितको बाटोमा हिँड्दा मात्र सही गन्तव्यमा पुग्न सकिन्छ भन्ने आत्मबोध हुनु आवश्यक छ। त्रिविजस्तो राष्ट्रिय महŒवको संस्थाको नेतृत्व गर्ने व्यक्तिको छनोट विधि र त्यसपश्चात्को नयाँ यात्रा आरम्भ गर्ने क्रममा यस साधारण विधिको प्रयोगका लागि विनम्र अनुरोधसहित सरोकारवालाले सार्वजनिक आह्वान गरौं।"
"रणनीतिक उत्तरदक्षिण सडकमार्ग, बजेट अभावको मारमा","काठमाडौं : उत्तरी छिमेकी चीन र भारतसँग जोडने तीन राष्ट्रिय गौरवका कोरिडोर मार्ग निर्माणमा तीन मुख्य समस्या देखा परेका छन्। पहिलो बजेट अभाव। दोस्रो जग्गा अधिग्रहणको समस्या। तेस्रो, रुख कटानको समस्या। सरकारले दुई ठूला छिमेकीसँग सीधै व्यापार, व्यवसाय र आर्थिक गतिविधिका लागि राष्ट्रिय गौरवका कोशी, कालीगण्डकी र कर्णाली कोरिडोर निर्माण सुरु गरेको हो। आर्थिक वर्ष २०६५०६६ बाट निर्माण सुरु गरिएका यी आयोजना चालू आर्थिक वर्षमा निर्माण सम्पन्न हुनुपर्ने हो। तर, चरम बजेट अभावमा यी आयोजनाले गति लिन सकेका छैनन्। भौतिक पूर्वाधार मन्त्री प्रकाश ज्वाला बजेटको अभाव भए पनि क्षमताले भ्याएसम्म यी आयोजनालाई प्राथमिकता दिएर अघि बढ्ने बताउँछन्। संसद्को सरोकार तथा समन्वय समितिको बिहीबारको बैठकमा मन्त्री ज्वालाले रणनीतिक महŒवका तीनवटै कोरिडोरका लागि आवश्यक बजेटको प्रबन्ध गरी निर्माणकार्य अघि बढाउने बताए। यी कोरिडोरले त्रिदेशीय व्यापार, मुलुकमा रोजगारी सिर्जना र आर्थिक गतिविधिमै टेवा दिनेछन्, मन्त्री ज्वालाले भने, आगामी आर्थिक वर्षमा पर्याप्त बजेट विनियोजन गरेर यी सडक निर्माणलाई सरकारले उच्च प्राथमिकता दिनेछ। बैठकमा सांसदले रणनीतिक महŒवका सडक निर्माणमा ढिलासुस्ती र लापरबाही नगर्न सरकारको ध्यानाकर्षण गरेका थिए। कोशी कोरिडोर राष्ट्रिय गौरवको कोशी कोरिडोरले दक्षिणमा भारतको सिमाना जोगवनीदेखि वसन्तपुर, खाँदबारी हुँदै नेपालको उत्तरी सिमाना किमाथांका जोड्नेछ। आयोजनाले तेह्रथुमको वसन्तपुरदेखि मुलुकको उत्तरी सिमाना किमाथांकासम्मको १ सय ६२ किमि सडक निर्माण एवम् स्तरोन्नति गर्ने लक्ष्य लिएको छ। जसमध्ये हालसम्म ७४ किलोमिटर ग्राबेल, ८८ किलोमिटर कच्ची र ८० किलोमिटरको स्तरोन्नतिका लागि ठेक्का लागेको छ। आर्थिक वर्ष २०६५६६ बाट सुरु भई आर्थिक वर्ष २०८०८१ सम्पन्न गर्ने लक्ष्य लिएको छ। यस आयोजनाको कुल लागत ११ अर्ब ९३ करोड रहेकोमा ५ अर्ब ७ करोड रुपैयाँ खर्च भएको छ। कुल लागतको करिब ७८ प्रतिशत रकम खर्च भएको छ। ७ अर्ब १५ करोड बराबरको ठेक्का लागेकोमा २ अर्ब ९३ करोड रुपैयाँको भने ठेक्का लाग्न बाँकी छ। यस कोरिडोरको भौतिक प्रगति ४५७० प्रतिशत मात्र छ। खाँदबारीदेखि नुम सडकखण्डको ३९ किलोमिटरमा विद्युतीय पोलको स्थानान्तरण तथा जग्गा मुआब्जासम्बन्धी विवादका कारण निर्माण अवरोध भइरहेको छ। यस्तै निर्माण कार्य अवधि कम हुनाले ठेक्काहरू समयमा नै सम्पन्न हुन नसकेको, जथाभावी शाखा सडक खोल्नेखन्ने समस्या र निर्माण कार्यतालिका अनुसार प्रगति हुन नसकेको, वरुण खोलादेखि किमाथांक खण्ड आयोजना समयावधिभित्र निर्माण सम्पन्न गर्ने लगायतका चुनौती रहेको बताइएको छ। यो कोरिडोरलाई अघि बढाउनका लागि स्तरोन्नति गर्न बाँकी खण्डका लागि स्रोत सुनिश्चितता तथा बहुवर्षीय ठेक्का सहमति उपलब्ध गराउने, पर्याप्त बजेट र जनशक्ति उपलब्ध गराउने लगायतका कार्य गरी काम अघि बढाउन सहजीकरण गर्न माग गरिएको छ। पूर्वी पहाडलाई तराई र काठमाडौंसँग जोड्ने दु्रत सडक मार्गको रूपमा कोशी कोरिडोरको काम अघि बढाइएको हो। कालीगण्डकी कोरिडोर यस आयोजनाले नवलपरासी जिल्लाको गैंडाकोटदेखि गुल्मीको रिडी, बागलुङको मालढुंगा, म्याग्दीको बेनी र मुस्ताङको जोमसोम हुँदै उत्तरी सिमाना कोरला नाकासम्म सडक निर्माण एवम् स्तरोन्नति गर्ने लक्ष्य लिएको छ। यो आयोजना सम्पन्न भएपछि गैंडाकोटदेखि कोरला नाकासम्मको ४ सय ४५ किमिमध्ये गैंडाकोटराम्दीमालढुंगा सडक २ सय ४५ किमि सडक निर्माणबाट कालीगण्डकी तटीय क्षेत्रमा आवागमनको सुविधा पुग्नेछ। आर्थिक वर्ष २०६५६६ बाट सुरु भई २०८०८१ मा सम्पन्नको लक्ष्य लिइएको यस कोरिडोरलाई कालीगण्डकीअन्तर्गत गैंडाकोटराम्दीमालढुंगा सडक योजना र बेनीजोमसोमकोरला सडक गरी विभाजन गरिएको छ। २ सय ४० किमि सडकले नवलपरासी पूर्वीखण्ड, पाल्पा, गुल्मी, बागलुङ, पर्वत र स्याङ्जा जिल्ला जोड्छ। यस्तै २ सय २ किमि सडकले पर्वत, म्याग्दी र मुस्ताङ जिल्ला जोड्छ भने यसअन्तर्गत सम्पूर्ण ट्र्याक खोलेको छ। गैंडाकोटराम्दीमालढुंगा सडक योजनाको कुल लागत २५ अर्ब रुपैयाँ रहेको छ। कोरिडोरको हालसम्मको भौतिक प्रगति ६२४५ प्रतिशत र वित्तीय प्रगति ७५१९ प्रतिशत रहेको छ। यस कोरिडोरको काम चरम बजेट अभावका कारण समयमा सम्पन्न हुन नसक्ने देखिन्छ। बजेट अभावकै कारण ४ अर्ब ९० करोड रुपैयाँ लागतको रानीमहलराम्दी र फलेबासअर्मादी खण्डको ठेक्का लाग्न बाँकी छ। हालसम्म २० अर्ब ९ करोड रुपैयाँबराबरको आयोजना निर्माणको ठेक्का लागेकोमा कुल खर्च १० अर्ब ९४ करोड रुपैयाँ भएको छ। बजेट अभाव तथा स्रोत सुनिश्चितता समयमै नहुँदा योजना तोकिएको समयमै सम्पन्न हुन नसक्ने भनिएको छ। कर्णाली कोरिडोर हुम्ला जिल्लालाई राष्ट्रिय सडक सञ्जालसँग जोड्न हिल्सादेखि सलिसल्ला सडक खण्डमा ट्र्याक खोल्ने र त्यसको स्तरोन्नति गर्नका लागि आर्थिक वर्ष २०६९७० मा कार्यालय स्थापना भई यो आयोजना सुरुवात भएको हो। सुरुमा हिल्सासिमिकोटसम्मको कार्यक्षेत्र रहेको यस आयोजनामा आव २०७४७५ बाट सिमिकोटदेखि सलिसल्ला खण्डको ट्र्याक खोल्ने र स्तरोन्नतिको दायित्व थप भएको हो। यस आयोजनामा नेपाली सेनाद्वारा सञ्चालित खुलालु सलिसल्ला खण्ड र हिल्सासिमिकोटसलिसल्ला खण्ड गरी दुई खण्डमा काम हुँदै आएको छ। यस आयोजनाको कुल लम्बाइ २ सय ६९ किलोमिटर छ। खुलालुदेखि सलिसल्ला हुँदै सर्केगाडसम्म १ सय ३५ किमि ट्र्याक खुलेको, सर्केगाडदेखि सिमिकोट ३८ किमिमा तीन ठेक्का व्यवस्थापन भई नेपाली सेनाद्वारा ट्र्याक खोल्ने कार्य भइरहेको छ। करिब ४ किमि ट्र्याक खोल्न बाँकी छ।"
"रेलको आम्दानी ८१ लाख, खर्च १ करोड २९ लाख","जनकपुरधाम : मुलुकको एक मात्र रेल सेवाबाट महिनाको आम्दानी हुन्छ ८१ लाख रुपैयाँ। तर, खर्च भने दोब्बर बढी छ। अर्थात् महिनाकै १ करोड २९ लाख बढी खर्च हुन्छ। त्यसैकारण रेल सेवा मासिक घाटामा गइरहेको छ। सरकारले सहयोग गरे चल्ने, नभए थला पर्ने अवस्थामा पुगेको छ। विज्ञहरू रेल सेवा घाटामा जानुका प्रमुख चार कारण बताउँछन्। पहिलो, रेल सञ्चालन गर्ने आफ्नै कर्मचारी नहुनु। अर्थात् भारतीय कर्मचारीलाई महँगो पारिश्रमिक तिर्नु परिरहेकाले पनि रेल सेवा घाटामा गएको हो। दोस्रो कारण हो मालवाहक रेल सेवा नहुनु। यात्री सेवाबाट मात्रै आम्दानी नहुने भएकाले मालवाहक रेल सेवा सञ्चालन गर्नुपर्ने विज्ञहरू बताउँछन्। तेस्रो कारण हो मर्मतसम्भार, फ्युल र वासिङ सेन्टर आफ्नो नहुनु। यी कामका लागि पनि छिमेकी भारतमै गएर सेवा लिनुपर्छ। चौथो कारण हो रेल्वे कम्पनीसँग व्यावसायिक योजना नहुनु। अर्थात् रेललाई कसरी आत्मनिर्भर बनाउने भन्ने व्यावसायिक योजनाको अभाव देखिन्छ। रेल सेवा सञ्चालनका लागि नेपाल रेल्वे कम्पनी लिमिटेड स्थापना गरिएको हो। २२ महिनामै बेहाल मुलुकको कुर्थादेखि भारतको जयनगरसम्म ३५ किलोमिटर सडकखण्डमा ०७८ चैत २० गतेबाट रेल सञ्चालन गरियो। १ अर्बभन्दा बढीमा खरिद गरी डेमो रेल सेवा सञ्चालनमा ल्याइएको थियो। रेल सञ्चालनको २२ महिना बढी समय बित्यो। तर, खर्च धान्न त परको कुरा, उल्टै दिन प्रतिदिन घाटा बेहोरिरहेको छ। दुई वर्ष पुग्न लाग्दा पनि रेल सञ्चालन गर्ने जनशक्ति मुलुकले तयार पार्न सकेको छैन। त्यसैकारण भारतीय कर्मचारीहरूकै भरमा रेल चलिरहेको छ। भारतीय कर्मचारीलाई महँगो पारिश्रमिक दिनुपर्दा १३ करोड बढी घाटा रेल्वे कम्पनीको भइसकेको छ। दिनानुदिन घाटा बढ्दै गए पनि यसतर्फ सरकारको ध्यान छैन। अर्कोतिर, मुलुकमै दक्ष जनशक्ति निर्माण गर्नेतिर सरकार र रेल्वे कम्पनीको ध्यान गएको छैन। सुरुमा कुर्थादेखि भारतको जयनगरसम्म ३५ किलोमिटरमा रेल चलाइयो। गत असार ३१ गतेदेखि जयनगरदेखि महोत्तरीको भंगहासम्म थप १७ किलोमिटरमा रेल सेवा विस्तार गरियो। दैनिक ३ हजारभन्दा बढीले रेलमा यात्रा गर्छन्। तर, टिकटको पैसा मात्रैले रेल मुनाफामा जान नसक्ने नेपाल रेल्वे कम्पनी लिमिटेडका महाप्रबन्धक निरञ्जन कुमार झा बताउँछन्। विश्वमा कहीँ पनि यात्री मात्रै बोकेर रेल सेवा फाइदा गएको उदाहरण छैन, महाप्रवन्धक झा भन्छन्, हाम्रै छिमेकी देश भारतकै उदाहरण लिने हो भने पनि त्यहाँ विश्वकै सबैभन्दा ठूलो रेल्वे सञ्जाल छ। जहाँ १ लाख २८ किलोमिटर लामो रेल कनेक्टिभिटी छ। त्यहाँ पनि प्यासेन्टर रेल ५० प्रतिशतभन्दा बढी घाटामै छ। रेलको घाटा पूर्ति गर्न मालवाहक रेल सञ्चालन गर्नुपर्ने झा बताउँछन्। यात्रुवाहक रेल त यात्रुहरूलाई सेवा दिने उद्देश्यले सञ्चालन गरिएको हुन्छ, झा भन्छन्। हाल कुर्थादेखि जयनगरसम्म प्रतियात्रु (जनरल बगी) भाडादर ७० रुपैयाँ छ। यो निकै कम भाडा दर हो, झा भन्छन्, यसलाई बढायौं भने मारमा पर्ने जनता नै हुन्। जसको सुविधाका लागि हामीले रेल सेवा सञ्चालन गरेका छौं, उनैलाई मार पर्ने गरी भाडा बढाउनु उचित होइन। भारतीय कर्मचारीको भरमा रेल भारत सरकारको आर्थिक तथा प्राविधिक सहयोगमा सञ्चालित रेलमा हालसम्म पनि भारतीय कर्मचारीहरूकै हालीमुहाली छ। जनशक्ति व्यवस्थापनका लागि नेपालले भारतको कोनकन रेल्वेज कर्पोरेसन (केआरसीएल) सँग सम्झौता गरेको छ। सुरुका दिनमा भारतबाट मुख्य २६ जना जनशक्ति ल्याइएको थियो। हाल २० जना कार्यरत छन्। भारतीय कर्मचारीहरूलाई रेल कम्पनीले महँगो तलब दिने गरेको छ। भारतीय कर्मचारीहरूमा लोको पाइलट (चालक) लाई मासिक ३ लाख भारतीय रुपैयाँ दिने करार सम्झौता गरिएको छ। त्यसैगरी स्टेसन मास्टर, इलेक्ट्रोनिक र टेलिकम जुनियर इन्जिनियर, मेकानिकल जुनियर इन्जिनियर, सिभिल जुनियर इन्जिनियरलगायत अन्य कर्मचारीहरूलाई २ लाख ५० हजार, २ लाख र डेढ लाख भारतीय रुपैयाँ दिने सर्तमा राखिएका हुन्। कर्मचारीको तलबभत्ता, रेलको सरसफाइ र मर्मत सम्भारका लागि नेपाल रेल्वेले भारतीय कम्पनीलाई एकमुस्ट मासिक ७० लाख भारतीय रुपैयाँ (१ करोड १२ लाख नेपाली रुपैयाँ) बुझाउँदै आएको छ। जबकी, महाप्रबन्धकसहित १ सय ३ जना नेपाली कर्मचारीको मासिक तलब १७ लाख मात्रै छ। यस्तै, रेल मर्मतसम्भार, फ्युल र वासिङ सेन्टरसमेत नेपालमा छैन। यी कामका लागि मात्रै छुट्टै वार्षिक १० करोडभन्दा बढी रुपैयाँ भारतीय कम्पनीहरूलाई बुझाउनु परिरहेको रेल्वे महाप्रबन्धक झा बताउँछन्। रेलको मासिक आम्दानी भने ८१ लाख मात्रै छ। खर्च १ करोड २९ लाखभन्दा बढी छ। रेल्वे कम्पनीले आफ्नै दक्ष कर्मचारी राख्ने भन्दै मासिक ज्यालादारीमा कर्मचारी भर्नाको प्रक्रिया सुरु गर्न खोज्यो। १ सय २९ जना कर्मचारीका लागि विज्ञापन पनि गयो। तर, प्रक्रिया नपुगेको भन्दै लोकसेवाले रोक लगाइदियो। तर, दक्ष जनशक्ति उत्पादनका लागि रेल सञ्चालनसम्बन्धी अध्ययनका लागि पाठ्यक्रम निर्माणको कार्य भइरहेको रेल्वे कम्पनीले बताएको छ। व्यवस्थापनमा सरकारको बेवास्ता मुलुकमा रेल सेवा क्रमशः विस्तार हुँदै छ। तर, यसको उचित व्यवस्थापनतर्फ सरकारको ध्यान पुगेको छैन। भारत सरकारको सहयोगमा रेल नेपाल भिœयाइए पनि जनशक्ति व्यवस्थापन, मालवाहक रेल सेवा सञ्चालन, फ्युल सेन्टर, वासिङ सेन्टरको स्थापनालगायत आम्दानी गर्न सकिने क्षेत्रहरूको विस्तारका लागि सरकारको तर्फबाट कुनै चासोनै नदेखाइएको महाप्रबन्धक झा आरोप लगाउँछन्। सेवा विस्तार हुँदै गए पनि मेरो नियुक्ति भएको दुई वर्ष चार महिनाको अवधिमा केन्द्र सरकारबाट एक रुपैयाँ पनि रेलको व्यवस्थापनका लागि छुट्ट्याइएको छैन। यो बडो दुर्भाग्य पूर्ण हो, झा भन्छन्, जतिसुकै अपरेटिङ खर्च कम गरिए पनि यदि यसको सञ्चालनको सम्पूर्ण जिम्मेवारी सरकारले लिँदैन, तबसम्म रेलसेवा व्यवस्थित हुन सक्दैन। न्यारोगेज रेल सेवा सञ्चालन हुँदाको बखतमा पनि धनुषाको खजुरी स्टेसनमा नेपाल रेल्वेको मर्मत केन्द्र सञ्चालनमा थियो। जहाँ तालिमप्राप्त नेपाली जनशक्तिले नै रेल मर्मत सम्भारको काम गर्थे। सरकारले रेल सेवा सञ्चालन गरिराख्दा यसको मर्मत आफ्नै देशमा गर्नका लागि यथाशीघ्र मर्मतकेन्द्र खोल्नु आवश्यक रहेको कर्मचारीहरू बताउँछन्। यसो गरिएमा मर्मत सम्भारको नाममा भारतलाई तिर्नुपर्ने खर्च बच्छ। त्यसैगरी रेलको सरसफाई गर्न वासिङ पिटको स्थापना र फ्युल स्टेसनको व्यवस्थापन तत्काल गरिएमा यी सबैमा लाग्ने खर्चहरू जोगिने महाप्रबन्धक झा बताउँछन्। सुरक्षा उपकरणको अभाव जयनगरजनकपुरभगंहा रेलको सुरक्षाको जिम्मेबारी सशस्त्र प्रहरीलाई दिइएको छ। तर, रेल सुरक्षा उपकरण भने उपलब्ध गराइएका छैनन्। यात्रुवाहक रेल त यात्रुहरूलाई सेवा दिने उद्देश्यले सञ्चालन गरिएको हुन्छ । हाल कुर्थादेखि जयनगरसम्म प्रतियात्रु (जनरल बगी) भाडादर ७० रुपैयाँ छ। यो निकै कम भाडा दर हो । निरञ्जनकुमार झा, महाप्रबन्धक, नेपाल रेल्वे कम्पनी लिमिटेड नेपाल रेल्बेको ९६ वर्षको लामो इतिहास रहे पनि जयनगरमा नेपाली सुरक्षाकर्मीले स्टेसनमा झरेर चेकजाँच गर्न पाउँदैनन्। भारतीय भूमि भएको हुँदा सुरक्षाकर्मीले हतियारसमेत बोक्न पाउँदैनन्। भारतीय कस्टमले नै चेकजाँचको काम गर्दै आएको छ। रेलभित्रको चेकजाँच हामी गर्छौं। जयनगरमा पनि गर्छौं। बाहिर भने हामीले जाँच गर्न मिल्दैन, सशस्त्र प्रहरीका डीआईजी दीपेन्द्र शाह भन्छन्, रेलको सुरक्षाको सम्पूर्ण जिम्मेवारी हाम्रै हो। हामीले नेपाल सरकारको रेल्वे कम्पनीबाट पाएको जिम्मेवारीअनुसार नै काम गरिरहेका छौं। मालवाहक रेल सञ्चालन भए रेल र व्यापार दुवैलाई नाफा यात्रुवाहक रेल सेवा सँगै मालवाहक रेल सञ्चालन भयो भने त्यसले रेल्वे कम्पनीलाई फाइदा हुनुका साथै यस क्षेत्रको व्यापार व्यवसायमा पनि उल्लेख्य फाइदा पुग्ने जनकपुर उद्योग वाणिज्य संघका अध्यक्ष जितेन्द्र महासेठ बताउँछन्। यदि मालवाहक रेल सञ्चालनमा आयो भने भारतसँग सीधा व्यापार सम्बन्ध हुनुको साथै सस्तो मूल्यमा सामान आयात हुन्थ्यो र त्यसबाट महँगीसमेत नियन्त्रणमा आउँथ्यो, अध्यक्ष महासेठ भन्छन्, कार्गाे सेवा सञ्चालनमा ल्याउन सके मधेस प्रदेशलगायतका उद्योगी व्यवसायीहरूलाई भारतबाट सीधै कच्चा पदार्थ, कोइला, खाद्यानलगायतका सामानहरू ढुवानीमा धेरै नै कम खर्च पर्न जान्छ। यसका लागि रेल विभागबाट पहल भएको छैन। नेपाल रेल्वे कम्पनी लिमिटेडका पदाधिकारीहरूसँग मधेस प्रदेशका पाँच जिल्लाका उद्योगी व्यापारीहरूले गत माघमा सामूहिक छलफल गरी मालवाहक रेल सञ्चालन गर्न सुझाव दिएका थिए। सप्तरी, सिरहा, धनुषा, महोत्तरी, सर्लाहीका उद्योगी व्यवसायीहरूसँगको छलफलमा नेपाल रेल्वे कम्पनीका पदाधिकारीहरूले मालवाहक रेल चलाउन आफूहरू सकारात्मक रहेको र तत्कालका लागि जनकपुरधाममा कति परिमाणमा मालसामान ल्याउन सकिन्छ भनेर उद्योगी व्यवसायीहरूसँग यकिन गरेर तथ्यांक उपलब्ध गराउन आग्रह गरेका थिए। तर, त्यसपछि यो विषयमा दुवै तर्फबाट कुनै पहल भएन। कार्गाे सेवा सञ्चालनका लागि भारतीय दूतावासले १०१० वटा बोगीसहितको २ सेट रेल दिन तयार रहे पनि नेपाल सरकारले नै कुनै चासो नदेखाएको व्यापारीहरूको आरोप छ। कार्गो सेवा हाल वीरगन्जमा सञ्चालनमा रहेको छ। बर्दिबाससम्म विस्तारका लागि सर्वे सुरु पहिलो चरणमा जयनगरदेखि कुर्था ३५ किलोमिटर र दोस्रो चरणमा कुर्थादेखि महोत्तरीको भंगहासम्म १७ किलोमिटर गरी ५२ किलोमिटरमा रेल सञ्चालन छ। तेस्रो चरणमा भंगहाबर्दिबास १७ किलोमिटरको खण्डमा रेल सेवा विस्तारका लागि पनि काम सुरु भइसकेको छ। बर्दिबास खण्डमा जग्गा अधिग्रहणको काम सम्पन्न भइसकेको र मुआब्जा वितरणको काम अन्तिम चरणमा रहेको रेल्वे कम्पनी लिमिटेडका साइट इन्जिनियर विनोद ओझाले जानकारी दिए। भारतीय पक्ष र नेपाली पक्षबाट अहिले सो खण्डमा संयुक्त सर्वेको काम भइरहेको छ, ओझाले भने, रेलको जग्गा छुट्ट्याउने, पिलर लगाउने जस्ता कामहरू भइरहेका छन्। भारतीय पक्षबाट प्राविधिक कामहरू भइरहेको हुँदा काम सुरु भएको तीन वर्षभित्रै यस खण्डमा पनि रेल सेवा सञ्चालन हुने प्रतिबद्धता व्यक्त गरिएको छ। तिनै चरणको काम सम्पन्न भएपछि ६९ किलोमिटरमा रेल सेवा सञ्चालन हुने छ। मालवाहक रेल सञ्चालनमा आयो भने भारतसँग सीधा व्यापार सम्बन्ध हुनुको साथै सस्तो मूल्यमा सामान आयात हुन्थ्यो । महँगीसमेत नियन्त्रण हुन्थ्यो । जितेन्द्र महासेठ, अध्यक्ष, जनकपुर उद्योग वाणिज्य संघ सन् २०१० मा नेपाल सरकार र भारत सरकारबीच जयनगरभंगहा बर्दिबास रेल सेवा सञ्चालनको सहमति भएको थियो। नेपाल सरकारले जग्गा उपलब्ध गराउने र निर्माणसम्बन्धी सम्पूर्ण कामहरू (ट्रयाक निर्माण, स्टेसन भवन, हल्ट, पुलपुलेसा, खानेपानी, विद्युत्लगायत) का काम भारत सरकारले गर्ने सहमति भएको थियो। रेलको इतिहास मुलुकमा रेल सञ्चालनको इतिहास निकै पुरानो छ। सन् १९२७ मा रेल सेवा सञ्चालनमा आएको थियो। सन् १९२३ मा भारतीय वन सेवाका जेभी कोलिएरले नेपालको वन पैदावार परिवहनका लागि सर्ट न्यारो गेज रेलवे निर्माण गरेका थिए। कोलिएरलाई राणा प्रधानमन्त्रीले मुलुकको वन विभाग व्यवस्थापन गर्ने जिम्मेवारी दिएका थिए। सन् १९२३ मा कोलकताको मार्टिन्स लाइट रेलवे (मार्टिन एन्ड को) ले उत्तरको सिमाबाट अमलेखगञ्जसम्म रेलमार्ग निर्माण गर्न सर्वेक्षण गरेको थियो। सो निर्माण कार्य सन् १९२६ मार्चबाट सुरु भयो र सन् १९२७ फेब्रुअरी १६ मा नेपाल सरकारले रेलवे सञ्चालनमा आएको थियो। उक्त रेल नेपाल सरकारको रेलवे (एनजिआ) मातहत सञ्चालित थियो। पहिलो रेल रेलवे ७६२ एमएम न्यारो गेज हो। तत्कालीन बेलायती सरकारले भारतको रक्सौलअमलेखगन्जमा ३९ किलोमिटर रेलमार्ग निर्माण गरेको थियो। बाफ (स्टिम) बाट चल्ने रेल इन्जिनको प्रयोग गरी रेल सञ्चालनमा ल्याइएको थियो। राजमार्ग नबन्दासम्म अमलेखगञ्ज, रक्सौल रेलमार्ग अप्रत्यक्ष रूपमा काठमाडौंलाई भारतसँग जोड्ने एकमात्र बाटो थियो। तर, सन् १९५६ मा तत्कालीन राजा त्रिभुवनले महेन्द्र राजमार्ग निर्माण गरेपछि रेलमै हिँड्नुपर्ने बाध्यता अन्त्य भयो र पुरानो रेलमार्ग इतिहासमै सीमित भयो। पहिलो रेल सञ्चालन भएको ठीक १० वर्षपछि दोस्रो रेल जयनगरजनकपुर रेल सञ्चालनमा आयो। विसं १९९४ मा सञ्चालनमा आएको सो रेल जयनगरदेखि महोत्तरीको बिजलपुरासम्म ५२ किलोमिटरमा गुड्थ्यो। तत्कालीन बेलायत सरकारले नेपालबाट जडिबुटी, काठ तथा खनिज पदार्थहरू ओसारपोसार गर्नका लागि रेल सञ्चालनमा ल्याएका थिए। उक्त रेल पनि न्यारो गेजकै थियो। कोइलाबाट सञ्चालन हुने सो रेल २०१८ सालदेखि औपचारिक रुपमा यात्री ओसारपोसार गर्न थालेको थियो। २०५१ सालमा भारत सरकारले १८ डिब्बासहितको चारथान डिजेल पावर इन्जिन सहयोग गरेपछि आधुनिक रेल सेवा सञ्चालन भएको थियो। विसं ०५९ मा आएको बाढीबाट बिगही नदिको पुल बगाएपछि जनकपुरदेखि जयनगरको जम्मा २९ किलोमिटरमा मात्रै रेल सेवा सीमित भयो। पछि बाढीले पुल र रेल्वे ट्र्याक बगाएपछि रेल सेवा पूर्णरूपमा बन्द भयो। रेल्वेलाई व्यवस्थित गर्न ०२१ सालमा नेपाल यातायात संस्थानअन्तर्गत राखिएको थियो। ०२५ सालदेखि यसको नाम जनकपुरजयनगर रेल्वे राखियो। ०६१ मा यसलाई नेपाल रेल्वेमा परिणत गरियो। नेपालमा रेल सेवालाई विश्वसनिय र भरपर्दा यातयातको साधन बनाउने उद्देश्यले १ असार ०६८ देखि रेल विभागको स्थापना गरी सोअन्तर्गत राखियो। लामो समयको प्रतीक्षापछि सन् २०१० मा भारतसरकारसँग सम्झौता गरी न्यारोगेजमा सीमित रहेको रेल सेवालाई बिस्तार गरी ब्रोडगेजमा परिणत भयो। सन् २०१० मा भएको सम्झौताअनुसार रेल मार्ग निर्माण तथा विस्तार आयोजना सुरु भएपछि ०७० साल माघ १७ गतेदेखि रेल सेवा बन्द भएको थियो। ०७५ सालमा भारतबाट दुई थान डेमो रेलसेट ८४ करोड ६५ लाखमा नेपाल सरकारले खरिद गयो। डिजेल मल्टी इलेक्ट्रोफायरिङ (डिमो) मोडलको रेल मा ५ वटा डिब्बा छन्। जसमा एउटा मुख्य इन्जिन र अर्को सहायक इन्जिन समावेश छन्। एउटा ट्रेन सेटले १३ सय यात्रु बोक्न सक्ने क्षमता हुन्छ। बन्द भएको आठ वर्ष २ महिनापछि ०७८ चैत १९ गते भारतको नयाँ दिल्लीस्थित हैदरावाद हाउसबाट प्रधानमन्त्री शेरबहादुर देउवा र भारतका प्रधानमन्त्री नरेन्द्र मोदीले एकसाथ हरियो झन्डा देखाएपछि ब्रोडगेज रेल सुचारु भएको हो। अत्याधुनिक इलेक्ट्रोनिक सिस्टमयुक्त रेल खरिद गरि हाल सञ्चालनमा ल्याइएको छ।"
"नेतालाई सत्ता, सहिदलाई पीडैपीडा","माघ ५ मा मधेस प्रदेश सरकारले बलिदानी दिवस मनाइरहँदा सहिद परिवारमा भने सरकार र मधेसी दलप्रतिको आक्रोश चुलिँदो छ। मधेसमा २०६२६३ र २०७२७३ मा दुई ठूला आन्दोलन भए। तर, आन्दोलनमा ज्यानको बलिदानी दिएका सहिदहरूको सपना अझै पूरा हुन सकेको छैन। सहिद परिवारले न उचित सम्मान पाउन सकेका छन्, न जनताले संघीयता र समावेशिताको आभास गर्न पाएका छन्। मधेस आन्दोलनको जगमा ओहोदामा पुगेका नेताहरूले हिजोका दिनलाई भुलेको सहिद परिवारको आरोप छ। प्रत्यक्ष वा अप्रत्यक्ष आन्दोलनमा होमिएकाहरूलाई उपेक्षा गरिएको राजनीतिक विश्लेषक अनन्त अनुराग बताउँछन्। सत्ताको उन्मादमा सहिदलाई बिर्सनु उनीहरूप्रति अन्याय गर्नु हो, उनले भने। नेताले सत्ता पाए, हामीले चोटमधेसमा पटकपटक भएका आन्दोलनमा दर्जनौं मधेसी जनताले ज्यानको बाजी लगाए। सयौं आन्दोलनकारी घाइते तथा अशक्त भए। धेरैले राजनीतिक मुद्दा खेप्नुपर्यो। मधेसका सयौं नागरिक आन्दोलनकै कारण अहिले पनि जेलमै छन्। यति ठूलो मूल्य चुकाएर मधेसले प्रदेश सरकार निर्माण गर्यो। तर, सहिद परिवारको अवस्था जहीँको तहीँ छ। सहिद परिवारले कसरी गुजारा चलाएका छन्। बुवा आमाको अवस्था कस्तो छ ? कसैलाई मतलब छैन, दोस्रो मधेस आन्दोलनका सहिद नितु यादवका आमा राजकुमारीदेवी यादवले भनिन्, मधेस आन्दोलन तथा सहिदको बलिदानीको जगमा बनेको प्रदेश सरकारले सहिदको आमा बुवालाई केही गरेको छैन। सरकारले सहिद परिवारलाई रोजगारीपत्र र घाइतेलाई आर्थिक सहायता दिए पनि मेरो परिवारले प्रदेश सरकारबाट सम्मानस्वरूप एक वर्षमा एउटा माला, टीका र एउटा गम्छाबाहेक केही पाएको छैन। धनुषा लक्ष्मीनिया गाउँपालिका१ अरेरबा टोलका रामनरेश यादवले आन्दोलनमा १४ वर्षीय छोरा दीलिपलाई गुमाए। दीलिपको २०७२ भदौ २५ गते चलु जनकपुर भरु जनकपुर आह्वानका क्रममा प्रहरीको गोली लागी निधन भएको थियोे। त्यतिबेला सरकारले प्रत्येक सहिद परिवारलाई १०१० लाख राहत उपलब्ध गराउने घोषणा गरेको थियो। घोषण अनुसारको राहत दियो पनि। तर, छोरो नै गुमाइसकेपछि पैसाको के अर्थ, उनले आक्रोश पोखे। प्रदेश सरकारले सहिद परिवारको अवस्था बुभ्ने प्रयास गरेको छैन। भाषण गर्दा ठूल्ठूला आश्वासन दिने र सहिदलाई भोट बैंक बनाएर सत्तामा पुग्न सिँढी बनाउने गरेको छ। रामनरेशले नियुक्ति पत्र देखाउँदै भने, यी हेर्नुस् मसँग नियुक्तिपत्र छ। तर, काम छैन। पैसा पाएको छैन। जनतालाई ठूला सपना देखाएर सत्ताका लागि राजनीति गर्ने नेताहरूको पछि कोही नलाग्न उनले सुझाव दिए। गरिब जनताले आन्दोलन गरेर सहादत दिएर सत्तामा पुर्याए पनि गरिब तथा सहिद परिवारको भावनासँग उनीहरूले खेलबाड गरेका छन्, उनले भने। अधिकारको लडाइमा आफ्नो दाइको सहादतले मुटुमाथि पत्थर राखेर बाँचेका राजु चौधरीको पीडा पनि उस्तै छ। होटलमा जुठो भाँडा माझेर बच्चा पालिरहेकी छु वीरगन्ज८ स्थित झुप्रोको होटलमा काम गर्दै सहिद सोहन साह कलवारकी पत्नी विनितादेवी । तस्बिर :क्रान्ति शाह। वीरगन्ज८ स्थित सानो कटेरोमा सञ्चालित होटलमा भाँडा माज्दै गरेकी विनिता देवीले भनिन्, जुठो भाँडा माझेर बच्चा पालिरहेको छु। योभन्दा दुःख अरू के सुनाऔं। सहिद पत्नी विनिताका पति सोहन साह कलवारको मधेस आन्दोलनका क्रममा २०७२ भदौ १५ गते प्रहरीको गोली लागेर ज्यान गएको थियो। वीरगन्ज महानगरपालिका१६ नगवामा त्यस दिन भइरहेको प्रदर्शनमा सहभागी भएका बेला उनी सहिद भएका थिए। सरकारले सोहनलाई सहिद घोषणा गर्यो। परिवारलाई क्षतिपूर्तिबापत १० लाख रुपैयाँ पनि दियो। तर, सहिद पत्नी विनिता मधेस अधिकारका लागि पतिले दिएको बलिदानीको मधेसी दलले कदर गर्न नसकेको बताउँछिन्। दलहरूले तामझामका साथ बलिदानी दिवस मनाउँछन्। तर, सहिदका परिवार र बालबच्चा कसरी बाँचिरहेका छन् ? के खाइरहेका छन् ? कुनै नेतालाई मतलब छैन, मधेसी दलप्रति आक्रोश पोख्दै उनले भनिन्। सरकारले दिएको १० लाख रुपैयाँले ७ धुर घडेरी किने पनि पैसा नहुँदा सानो झुप्रो पनि बनाउन नसकेको दुखेसो उनले पोखिन्। विनिता भन्छिन्, एक त वडा सदस्य बनाएर मलाई जागिरबाट बञ्चित पारे। त्यसपछि अर्को चुनावमा वडा ध्यक्षमा लड्छुभन्दा जसपाका नेताहरूले मलाई टिकट नै दिएनन्। जो धनीमानी थियो, उसैलाई टिकट दिए। सहिद परिवारको कुनै कदर नै गरेनन्। पार्टीले टिकट नदिएपछि आफू विवेकशील साझा पार्टीको चुनाव चिन्ह लिएर वडा ध्यक्षमा चुनाव लडेको भए पनि पराजित भएको उनले बताइन्। यहाँ सहिद परिवारको कसैलाई मतलब छैन। नेताहरूलाई सत्ता र कुर्सी मात्रै चाहिएको छ, उनले भनिन्। मधेस आन्दोलनका सहिद र सहिद परिवारलाई नेताहरूले मोहरा मात्रै बनाएको उनले आरोप लगाइन्। खादामै सीमित बलिदानी दिवस मधेस आन्दोलनका क्रममा महोत्तरीका ७ जनाले सहादत प्राप्त गरेका थिए। प्रहरीले चलाएको गोली लागि जलेश्वर नगरपालिका७ बजराहीमा एकै घरका हजुरबुबा र नातिले ज्यान गुमाए। प्रहरीको गोली प्रहारबाट एकैदिन ६० वर्षीय हजुरबुबा गणेश चौधरी र उनका १४ वर्षीय नाति रोहन चौधरीको घटनास्थलमै ज्यान गयो। सहिद गणेश चौधरीका छोरा विजय चौधरीले मधेस सरकारको बलिदानी दिवस र सहिद दिवस नारामै सीमित रहेको बताउँछन्। बर्सेनि जलेश्वरको सहिद वाटिकामा आयोजित कार्यक्रममा सहिद परिवारलाई गम्छा र खादा ओढाउनुबाहेक केही पनि उपलब्धि नरहेको उनले बताए। मधेसी दलले दिएको वाचा र प्रतिबद्धता अहिले झुठो सावित भएको विजयले बताए। मेरो घरका दुई जनाले आन्दोलनमा सहादत प्राप्त गरेका छन्। तर, उपलब्धि केही भएन, उनले भने। सहिद परिवारको यथार्थ अवस्था बुझ्न मधेस सरकार चुकेको उनले आरोप लगाए। लामो समयदेखि बिरामी भएर घरमै रहेका उनी भन्छन्, उनीहरूबाट भरणपोषण त परै जाओस्, सहिद परिवारको वास्तविक अवस्थाको खोजबिनसमेत गर्ने फुर्सद छैन। फोन गर्दासमेत नेताहरू सम्पर्कमा आउन चाहँदैनन्। मधेस आन्दोलनका क्रममा ज्यान गुमाएका वीरेन्द्र विच्छाका बुवा देवचन्द्र विच्छाले पारिवारिक भरणपोषणका लागि धौधौ परेको बताए। तत्कालीन समयमा राहत र सहयोग पाए पनि स्थायी रूपमा केही उपलब्धि प्राउन सकेनौं। परिवार धान्नका लागि निकै गाह्रो भएको छ, उनले भने। वीरेन्द्रको एक छोरा एक छोरी छन्। उनको सन्तानको भरणपोषण र शिक्षादीक्षाको निम्ति स्थायी रुपमै बन्दोबस्त गर्नुपर्ने उनले माग राखे। क्रान्ति शाहवीरगन्जगोविन्द महतोजनकपुरधामधनवीर महतोमहोत्तरी"
जलवायु परिवर्तनको असर न्यूनीकरण गर्न सबैले भूमिका खेलौं : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले हिमाली पारिस्थितिक प्रणालीको संरक्षण गर्नु सबैको साझा हितमा रहेको बताएका छन् । युगाण्डाको काम्पलामा आयोजित असंलग्न आन्दोलन (नाम) को १९औँ शिखर सम्मेलनलाई आज सम्बोधन गर्दै उनले जलवायु परिवर्तनको असर न्यूनीकरण गर्न सबैले आआफ्नो ठाउँबाट भूमिका खेल्नुपर्नेमा जोड दिएका हुन्। हिमालयको देशबाट आएको हुनाले यो महत्त्वपूर्ण सम्मेलनमा हिमालको विषयमा केही भन्नैपर्छ, हिमाल विश्वव्यापी जनसङ्ख्याको १५ प्रतिशत र पृथ्वीको जैविक विविधताको ५० प्रतिशतको घर हो । यसले सबै जीवित प्राणीलाई विश्वव्यापी सेवा प्रदान गर्दछ । तर उनीले ठूलो पीडा भोगिरहेका छन्,उनले भने । उनले हिमाली देश नेपालले हिमाल, हिमाली पारिस्थितिक प्रणाली र त्यहाँ बसोबास गर्ने जनताको संरक्षणका लागि वकालत गर्दै आएको बताए । प्रधानमन्त्री दाहालले जलवायु परिवर्तनको विनाशकारी प्रभावका कारण डरलाग्दो दरमा घट्दै गएको हिमनदीका स्वरुप र यसले कैयनको जीवन र जीविकोपार्जनमा ल्याउने अनगिन्ती पीडालाई नजिकबाट महसुस गरिएको बताए । साझा समृद्धिका लागि अत्यन्त इमान्दारी सद्भाव, ऐक्यबद्धता र सहयोगका साथ काम गर्न आह्वान गर्दै प्रधानमन्त्री दाहालले कसैलाई पनि पछि नछोडी न्यायपूर्ण, समतामूलक, शान्तिपूर्ण, दिगो र समृद्ध विश्व निर्माण गर्न नामलाई बलियो बनाउनुपर्नेमा जोड दिए।  रासस"
रुसी सेनामा भर्ना नलिन र भर्ना भएका नेपालीलाई स्वदेश फर्काउन परराष्ट्रमन्त्रीको आग्रह,"काठमाडौं : परराष्ट्रमन्त्री एनपी साउदले रुससँग नेपाली नागरिकहरुलाई रुसी सेनामा भर्ना नलिन र भर्ना भएका नेपाली नागरिकलाई स्वदेश फिर्ता गरिदिन आग्रह गरेका छन्। युगाण्डाको राजधानी कम्पालामा जारी नाम शिखर सम्मेलनका क्रममा रुसी उपविदेशमन्त्री सर्गेई वर्सिनिनसँगको भेटघाटका क्रममा उनले नेपाली नागरिकलाई रुसी सेनामा भर्ना नलिन र भर्ना भएकाहरुलाई फिर्ता गरिदिन आग्रह गरेका हु्न्। हामीले रुसी पक्षलाई केही मुलुकसँग परम्परागत व्यवस्थाबाहेक विदेशी सेनामा नागरिक पठाउने नेपालको नीति नरहेको बतायौँ, उनले भने, त्यस कारण रुसलाई हामीले नेपाली नागरिक भर्ना नगर्न आग्रह गरेका छौँ। परराष्ट्रमन्त्री साउदले युक्रेनसँगको युद्धका क्रममा मृत्यु भएका नेपालीको शव स्वदेश फिर्ता गरिदिन र उनीहरुको परिवारलाई क्षतिपूर्ति उपलब्ध गराइदिन पनि आग्रह गरेका छन्। रुसमा मृत्यु भएका व्यक्तिका परिवार धेरै पीडामा छन्। आफन्तको शव प्राप्त गरी आफ्नो संस्कृतिअनुसार अन्त्येष्टि गर्ने परिवारको चाहनालाई सम्मान गर्नु हाम्रो मानवीय दायित्व हो। त्यसकारण नेपाली नागरिकका शवलाई चाँडै स्वदेश फिर्ता गर्न हार्दिक अनुरोध गर्दछौं, मन्त्री साउदले रुसी उपविदेशमन्त्रीसँग भने। रुसी पक्षले मृतकका परिवारलाई रुसी कानुनअनुसार क्षतिपूर्ति उपलब्ध गराइने जानकारी दिएको उनको भनाइ छ। यसका लागि प्रक्रिया छिटो अघि बढाउन अनुरोध गरेको उनले बताए। जवाफमा रुसी उपविदेशमन्त्रीले परराष्ट्रमन्त्री साउदले उठाएका विषयहरू सम्बोधनका लागि पहल गरिने बताएका छन्। रुसी प्रतिनिधिमण्डलका प्रमुखसमेत रहेका उपविदेशमन्त्रीसँगको भेटमा दुई पक्षबीच नेपालरुस सम्बन्धका विविध विषयमा छलफल भएको थियो। उनले नेपाल र रुस सम्बन्धको लामो इतिहाससमेत उल्लेख गरेका छन्। हाम्रो सम्बन्धको जग बलियो छ, रुसी उपविदेशमन्त्रीले भने, हामीले यी सम्बन्धलाई अगाडि बढाउनु पर्छ।"
"नेतालाई सत्ता, सहिदलाई पीडैपीडा","माघ ५ मा मधेस प्रदेश सरकारले बलिदानी दिवस मनाइरहँदा सहिद परिवारमा भने सरकार र मधेसी दलप्रतिको आक्रोश चुलिँदो छ। मधेसमा २०६२६३ र २०७२७३ मा दुई ठूला आन्दोलन भए। तर, आन्दोलनमा ज्यानको बलिदानी दिएका सहिदहरूको सपना अझै पूरा हुन सकेको छैन। सहिद परिवारले न उचित सम्मान पाउन सकेका छन्, न जनताले संघीयता र समावेशिताको आभास गर्न पाएका छन्। मधेस आन्दोलनको जगमा ओहोदामा पुगेका नेताहरूले हिजोका दिनलाई भुलेको सहिद परिवारको आरोप छ। प्रत्यक्ष वा अप्रत्यक्ष आन्दोलनमा होमिएकाहरूलाई उपेक्षा गरिएको राजनीतिक विश्लेषक अनन्त अनुराग बताउँछन्। सत्ताको उन्मादमा सहिदलाई बिर्सनु उनीहरूप्रति अन्याय गर्नु हो, उनले भने। नेताले सत्ता पाए, हामीले चोटमधेसमा पटकपटक भएका आन्दोलनमा दर्जनौं मधेसी जनताले ज्यानको बाजी लगाए। सयौं आन्दोलनकारी घाइते तथा अशक्त भए। धेरैले राजनीतिक मुद्दा खेप्नुपर्यो। मधेसका सयौं नागरिक आन्दोलनकै कारण अहिले पनि जेलमै छन्। यति ठूलो मूल्य चुकाएर मधेसले प्रदेश सरकार निर्माण गर्यो। तर, सहिद परिवारको अवस्था जहीँको तहीँ छ। सहिद परिवारले कसरी गुजारा चलाएका छन्। बुवा आमाको अवस्था कस्तो छ ? कसैलाई मतलब छैन, दोस्रो मधेस आन्दोलनका सहिद नितु यादवका आमा राजकुमारीदेवी यादवले भनिन्, मधेस आन्दोलन तथा सहिदको बलिदानीको जगमा बनेको प्रदेश सरकारले सहिदको आमा बुवालाई केही गरेको छैन। सरकारले सहिद परिवारलाई रोजगारीपत्र र घाइतेलाई आर्थिक सहायता दिए पनि मेरो परिवारले प्रदेश सरकारबाट सम्मानस्वरूप एक वर्षमा एउटा माला, टीका र एउटा गम्छाबाहेक केही पाएको छैन। धनुषा लक्ष्मीनिया गाउँपालिका१ अरेरबा टोलका रामनरेश यादवले आन्दोलनमा १४ वर्षीय छोरा दीलिपलाई गुमाए। दीलिपको २०७२ भदौ २५ गते चलु जनकपुर भरु जनकपुर आह्वानका क्रममा प्रहरीको गोली लागी निधन भएको थियोे। त्यतिबेला सरकारले प्रत्येक सहिद परिवारलाई १०१० लाख राहत उपलब्ध गराउने घोषणा गरेको थियो। घोषण अनुसारको राहत दियो पनि। तर, छोरो नै गुमाइसकेपछि पैसाको के अर्थ, उनले आक्रोश पोखे। प्रदेश सरकारले सहिद परिवारको अवस्था बुभ्ने प्रयास गरेको छैन। भाषण गर्दा ठूल्ठूला आश्वासन दिने र सहिदलाई भोट बैंक बनाएर सत्तामा पुग्न सिँढी बनाउने गरेको छ। रामनरेशले नियुक्ति पत्र देखाउँदै भने, यी हेर्नुस् मसँग नियुक्तिपत्र छ। तर, काम छैन। पैसा पाएको छैन। जनतालाई ठूला सपना देखाएर सत्ताका लागि राजनीति गर्ने नेताहरूको पछि कोही नलाग्न उनले सुझाव दिए। गरिब जनताले आन्दोलन गरेर सहादत दिएर सत्तामा पुर्याए पनि गरिब तथा सहिद परिवारको भावनासँग उनीहरूले खेलबाड गरेका छन्, उनले भने। अधिकारको लडाइमा आफ्नो दाइको सहादतले मुटुमाथि पत्थर राखेर बाँचेका राजु चौधरीको पीडा पनि उस्तै छ। होटलमा जुठो भाँडा माझेर बच्चा पालिरहेकी छु वीरगन्ज८ स्थित झुप्रोको होटलमा काम गर्दै सहिद सोहन साह कलवारकी पत्नी विनितादेवी । तस्बिर :क्रान्ति शाह। वीरगन्ज८ स्थित सानो कटेरोमा सञ्चालित होटलमा भाँडा माज्दै गरेकी विनिता देवीले भनिन्, जुठो भाँडा माझेर बच्चा पालिरहेको छु। योभन्दा दुःख अरू के सुनाऔं। सहिद पत्नी विनिताका पति सोहन साह कलवारको मधेस आन्दोलनका क्रममा २०७२ भदौ १५ गते प्रहरीको गोली लागेर ज्यान गएको थियो। वीरगन्ज महानगरपालिका१६ नगवामा त्यस दिन भइरहेको प्रदर्शनमा सहभागी भएका बेला उनी सहिद भएका थिए। सरकारले सोहनलाई सहिद घोषणा गर्यो। परिवारलाई क्षतिपूर्तिबापत १० लाख रुपैयाँ पनि दियो। तर, सहिद पत्नी विनिता मधेस अधिकारका लागि पतिले दिएको बलिदानीको मधेसी दलले कदर गर्न नसकेको बताउँछिन्। दलहरूले तामझामका साथ बलिदानी दिवस मनाउँछन्। तर, सहिदका परिवार र बालबच्चा कसरी बाँचिरहेका छन् ? के खाइरहेका छन् ? कुनै नेतालाई मतलब छैन, मधेसी दलप्रति आक्रोश पोख्दै उनले भनिन्। सरकारले दिएको १० लाख रुपैयाँले ७ धुर घडेरी किने पनि पैसा नहुँदा सानो झुप्रो पनि बनाउन नसकेको दुखेसो उनले पोखिन्। विनिता भन्छिन्, एक त वडा सदस्य बनाएर मलाई जागिरबाट बञ्चित पारे। त्यसपछि अर्को चुनावमा वडा ध्यक्षमा लड्छुभन्दा जसपाका नेताहरूले मलाई टिकट नै दिएनन्। जो धनीमानी थियो, उसैलाई टिकट दिए। सहिद परिवारको कुनै कदर नै गरेनन्। पार्टीले टिकट नदिएपछि आफू विवेकशील साझा पार्टीको चुनाव चिन्ह लिएर वडा ध्यक्षमा चुनाव लडेको भए पनि पराजित भएको उनले बताइन्। यहाँ सहिद परिवारको कसैलाई मतलब छैन। नेताहरूलाई सत्ता र कुर्सी मात्रै चाहिएको छ, उनले भनिन्। मधेस आन्दोलनका सहिद र सहिद परिवारलाई नेताहरूले मोहरा मात्रै बनाएको उनले आरोप लगाइन्। खादामै सीमित बलिदानी दिवस मधेस आन्दोलनका क्रममा महोत्तरीका ७ जनाले सहादत प्राप्त गरेका थिए। प्रहरीले चलाएको गोली लागि जलेश्वर नगरपालिका७ बजराहीमा एकै घरका हजुरबुबा र नातिले ज्यान गुमाए। प्रहरीको गोली प्रहारबाट एकैदिन ६० वर्षीय हजुरबुबा गणेश चौधरी र उनका १४ वर्षीय नाति रोहन चौधरीको घटनास्थलमै ज्यान गयो। सहिद गणेश चौधरीका छोरा विजय चौधरीले मधेस सरकारको बलिदानी दिवस र सहिद दिवस नारामै सीमित रहेको बताउँछन्। बर्सेनि जलेश्वरको सहिद वाटिकामा आयोजित कार्यक्रममा सहिद परिवारलाई गम्छा र खादा ओढाउनुबाहेक केही पनि उपलब्धि नरहेको उनले बताए। मधेसी दलले दिएको वाचा र प्रतिबद्धता अहिले झुठो सावित भएको विजयले बताए। मेरो घरका दुई जनाले आन्दोलनमा सहादत प्राप्त गरेका छन्। तर, उपलब्धि केही भएन, उनले भने। सहिद परिवारको यथार्थ अवस्था बुझ्न मधेस सरकार चुकेको उनले आरोप लगाए। लामो समयदेखि बिरामी भएर घरमै रहेका उनी भन्छन्, उनीहरूबाट भरणपोषण त परै जाओस्, सहिद परिवारको वास्तविक अवस्थाको खोजबिनसमेत गर्ने फुर्सद छैन। फोन गर्दासमेत नेताहरू सम्पर्कमा आउन चाहँदैनन्। मधेस आन्दोलनका क्रममा ज्यान गुमाएका वीरेन्द्र विच्छाका बुवा देवचन्द्र विच्छाले पारिवारिक भरणपोषणका लागि धौधौ परेको बताए। तत्कालीन समयमा राहत र सहयोग पाए पनि स्थायी रूपमा केही उपलब्धि प्राउन सकेनौं। परिवार धान्नका लागि निकै गाह्रो भएको छ, उनले भने। वीरेन्द्रको एक छोरा एक छोरी छन्। उनको सन्तानको भरणपोषण र शिक्षादीक्षाको निम्ति स्थायी रुपमै बन्दोबस्त गर्नुपर्ने उनले माग राखे। क्रान्ति शाहवीरगन्जगोविन्द महतोजनकपुरधामधनवीर महतोमहोत्तरी"
२९ जना सहसचिवको सरूवा : बालेनले कार्यालय पस्न नदिएका बसन्त अधिकारीलाई मधेशी आयोगमा पठाइयो,"काठमाडौं : संघीय मामिला तथा सामान्य प्रशासन मन्त्रालयले २९ जना सहसचिवहरूको सरूवा गरेको छ। विभिन्न चरणमा छलफल गरेपश्चात सरकारले २९ जना सहसचिवको सरूवा गरेको हो। सरकारले काठमाडौं महानगरका प्रमुख प्रशासकीय अधिकृत बसन्त अधिकारीलाई सरुवा गरेको छ। कार्यपालिकाको निर्णय प्रमाणीकरण र कार्यान्वयनमा अनियमितता भएको जानकारी पाएलगत्तै मेयर बालेन साहले आफ्नै सचिवालय प्रमुखसहित तीन कर्मचारी निलम्बन गरेका थिए। उनले प्रमुख प्रशासकीय अधिकृत अधिकारीलाई बिदामा बस्न निर्देशन दिएर हाजिर गर्न दिएका थिएनन्। काठमाडौँ महानगरपालिकाका प्रमुख प्रशासकीय अधिकृत अधिकारीको पनि शंकास्पद भूमिका भएको भन्दै कार्यालय पस्न नदिएपछि बिदामा बसेका उनलाई मन्त्रालयले मधेशी आयोगको सचिवमा पठाइएको छ। बालेनले निजी सचिव नुर निधि न्यौपाने, वरिष्ठ अधिकृत भगवती विडारी तथा स्वास्थ्य सेवा प्रमुख रामप्रसाद पौडेललाई निलम्बन गरेका छन्। महानगरले छानविन समिति गठन गरेर उनीहरुमाथि छानबिन एवम् अनुसन्धान गरिरहेको छ। यसैगरी अधिकारीको स्थानमा राष्ट्रिय योजना आयोगका प्रदीप परियारलाई काठमाडौं महानगरको प्रमुख प्रशासकीय अधिकृत बनाएर पठाइएको छ। गृहमा रहेका नारायणप्रसाद रिसालको अर्थ मन्त्रालयमा र अर्थमा रहेका सेवन्तक पोखरेल मधेस प्रदेशको अर्थ मन्त्रालयमा प्रदेश सचिवमा सरूवा गरिएको छ। सामान्य प्रशासन मन्त्रालयकी निता पोखरेल अर्याललाई बागमती प्रदेशको लोकसेवा आयोगमा प्रदेश सचिव बनाइएको छ।"
राष्ट्रियसभा निर्वाचन : सातै प्रदेशमा पुग्यो मतपत्र,"काठमाडौं : राष्ट्रिय सभा सदस्य निर्वाचनका लागि मतपत्र छपाई गरी सातै प्रदेशको निर्वाचन अधिकृतहरूको कार्यालयमा पुर्याइएको छ। निर्वाचन आयोगले स्वीकृत गरेको मतपत्रको डिजाइन तथा मापदण्ड बमोजिमका सबै मतपत्रहरु छपाई गरी सातै प्रदेशका निर्वाचन अधिकृतहरुको कार्यालयमा पुर्याइएको आयोगमा सहायक प्रवक्ता श्रीधर पन्थीले जानकारी दिए। राष्ट्रिय सभा सदस्य निर्वाचनमा प्रदेश सभाका सदस्य, गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख रहेको निर्वाचन मण्डलद्वारा मतदान हुने कानुनी व्यवस्था रहेको छ। सोही अनुसार प्रदेश सभाका सदस्यका लागि सेतो रङको कागजमा हरियो रङको मसीको विवरण तथा निर्वाचन चिह्न रहेको मतपत्र छपाइ भएका छन्। गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुखका लागि सेतो रङको कागजमा रातो रङको मसीको विवरण तथा निर्वाचन चिह्न रहेको मतपत्रहरु छपाइ भएका छन् । मतदान प्रयोजनका लागि ३८ प्रकारका कूल ६९१० मतपत्रहरु छपाइ भएका छन्। प्रदेशगत रुपमा रहेका निर्वाचक मण्डलका सदस्यको संख्या तथा निर्वाचन हुने पद संख्यालाई आधार मानी आयोगले तोकेको संख्यागत मापदण्डका आधारमा कोशी प्रदेशमा निर्वाचन हुने दुई पदका लागि चार प्रकारका ९२० मतपत्र, मधेश प्रदेशमा निर्वाचन हुने दुई पदका लागि चार प्रकारका ९४० मतपत्र रहेका छन्। यसैगरी बागमती प्रदेशमा निर्वाचन हुने चार पदका लागि आठ प्रकारका १७६० मतपत्र र गण्डकी प्रदेशमा निर्वाचन हुने तीन पदका लागि ६ प्रकारका ९०० मतपत्र छपाइ भएका छन् । त्यसैगरी लुम्बिनी प्रदेशमा निर्वाचन हुने दुई पदका लागि चार प्रकारका ७४० मतपत्र, कर्णाली प्रदेशमा निर्वाचन हुने तीन पदका लागि छ प्रकारका ७५० मतपत्र र सुदुरपश्चिम प्रदेशमा निर्वाचन हुने तीन पदका लागि छ प्रकारका ९०० मतपत्रहरु रहेका छन् । २०८० फाल्गुन २० गतेदेखि रिक्त हुने १९ राष्ट्रिय सभा सदस्य पदको लागि आगामी माघ ११ गते निर्वाचन हुँदैछ। मतदान बिहान ९ बजेदेखि अपरान्ह ३ बजेसम्म हुनेछ।"
"अध्यादेशमार्फत सरकारले गर्यो बजेट क्यालेन्डर संशोधन, फागुन १५ गतेभित्रै सिद्धान्त तथा प्राथमिकता पेश गर्ने बाटो खुल्यो","काठमाडौं : सङ्घीय संसद्मा विनियोजन विधेयक (वार्षिक बजेट) प्रस्तुत हुनुभन्दा तीन महिनाअगावै बजेटका सिद्धान्त तथा प्राथमिकता पेश गरिसक्नुपर्ने व्यवस्थासहित अध्यादेशमार्फत ऐन संशोधन भएको छ। राष्ट्रपति रामचन्द्र पौडेलले बिहीबार आर्थिक कार्यविधि तथा वित्तीय उत्तरदायित्व (पहिलो संशोधन) अध्यादेश, २०८० जारी गरेसँगै बजेटका सिद्धान्त तथा प्राथमिकता फागुन १५ गतेभित्रै संसद्मा पेश गर्न बाटो खुलेको हो। अध्यादेशमार्फत बजेटको सीमा (सिलिङ) तोक्ने साविकको समयसीमामा पनि संशोधन गरिएको छ। आर्थिक कार्यविधि तथा वित्तीय उत्तरदायित्व ऐन, २०७६ मा संशोधन गरी यो अध्यादेश ल्याइएको हो। उक्त ऐनको दफा ११ (१) मा प्रत्येक आर्थिक वर्षका लागि विनियोजन विधेयक पेश गर्नुभन्दा कम्तीमा १५ दिनअगावै अर्थमन्त्रीले विनियोजन विधेयकमा समावेश हुने सरकारका बजेट तथा कार्यक्रमका सिद्धान्त र आयोजना वा कार्यक्रमको प्राथमिकताको विवरण सङ्घीय संसद्मा प्रस्तुत गरिसक्नुपर्ने व्यवस्था रहेको थियो। यो व्यवस्थालाई अध्यादेशबाट संशोधन गरी विनियोजन विधेयक ल्याइनुभन्दा तीन महिनाअगावै बजेटका सिद्धान्त र प्राथमिकतामा संसद्मा पेश गरिनुपर्ने व्यवस्था ल्याइएको अर्थमन्त्रालयका प्रवक्ता धनीराम शर्माले जानकारी दिए। सङ्घीय सरकारले विनियोजन विधेयक जेठ १५ गते संसद्मा पेश गर्नुपर्ने कानुनी व्यवस्था छ। त्यस्तै बजेट तथा कार्यक्रमका सिद्धान्त र प्राथमिकता माथि संसद्मा छलफल भएर एक महिनाभित्र सरकारलाई सुझाव जानेछ। बजेटका सिद्धान्त र प्राथमिकता सङ्घीय संसद्मा पेश भएपछि संसद्ले सोउपर सैद्धान्तिक छलफल गरी त्यसमा कुनै विषय समावेश गर्नुपर्ने वा हटाउनुपर्ने वा सोसम्बन्धी कुनै सुझाव वा निर्देशन दिन आवश्यक देखेमा एक महिनाभित्र अर्थात् चैत १५ गतेसम्म त्यस्तो सुझाव तथा निर्देशन अर्थ मन्त्रालयमा पठाउनुपर्ने व्यवस्था गरिएको छ, प्रवक्ता शर्माले भने। यसअघि बजेटका सिद्धान्त तथा प्राथमिकता संसद्मा प्रस्तुत भएको सात दिनभित्र सांसदहरुले सुझाव सरकारलाई दिइसक्नुपर्ने व्यवस्था थियो। चालु आर्थिक वर्ष २०८०८१ को वार्षिक बजेटको बुँदा नं २९ मा आगामी आवदेखि मन्त्रालयगत बजेट सीमा निर्धारण भएपश्चात् फागुन मसान्तभित्र विनियोजन विधेयकका सिद्धान्त र प्राथमिकता सङ्घीय संसदमा पेश गर्ने व्यवस्था मिलाइने उल्लेख छ। बजेटको यही व्यवस्था कार्यान्वयनका लागि अध्यादेश ल्याइएको हो। यसबाट विनियोजन विधेयकका सिद्धान्त र प्राथमिकतामाथि संसद्मा पर्याप्त छलफल भई सांसदहरुबाट आएका सुझावका आधारमा यथार्थपरक बजेट तर्जुमा गर्न सघाउ पुग्ने विश्वास गरिएको छ। राससका अनुसार अध्यादेशमार्फत आर्थिक कार्यविधि तथा वित्तीय उत्तरदायित्व ऐनको दफा ७ मा संशोधन गरिएको छ। ऐनको उक्त दफामा स्रोतको अनुमान र खर्चको सीमा निर्धारण गर्ने (सिलिङ) सम्बन्धी व्यवस्था रहेको छ। दफा ७ (१) मा योजना आयोगले अर्थ मन्त्रालयसँगको समन्वयमा मध्यमकालीन खर्च संरचना तथा आगामी आर्थिक वर्षको बजेट र कार्यक्रम तर्जुमा गर्ने प्रयोजनका लागि आगामी तीन वर्षमा उपलब्ध हुने स्रोत तथा गर्न सकिने खर्चको सीमाको पूर्वअनुमान चालु आवको माघ १५ गतेभित्र गरिसक्नुपर्नेछ भनी व्यवस्था रहेको छ। अध्यादेशमार्फत उक्त व्यवस्थालाई संशोधन गरी माघ मसान्तसम्म गरिसक्नुपर्ने बनाइएको छ। उक्त ऐनको दफा ८ (१) मा पनि संशोधन भएको छ। उक्त दफामा योजना आयोगले स्रोत अनुमान समितिबाट निर्धारित स्रोत तथा खर्चको सीमाको अधीनमा रही आगामी तीन वर्षको बजेट तर्जुमाका लागि बजेट सीमा, मध्यमकालीन खर्च संरचनाको खाकासमेत उल्लेख गरी बजेट तर्जुमा सम्बन्धी मार्गदर्शन तथा ढाँचा चालु आर्थिक वर्षको माघ मसान्तभित्र सम्बन्धित मन्त्रालय, आयोग, सचिवालय वा निकायमा पठाइसक्नुपर्नेछ भनी व्यवस्था गरिएको थियो। अध्यादेशमार्फत् यो व्यवस्थामा संशोधन गरी स्रोत समितिले बजेट सिलिङ र मध्यमकालिन खर्च संरचनासम्बन्धी विवरण फागुन ७ गतेभित्र सम्बन्धित मन्त्रालयमा पठाइसक्न भनिएको छ। साथै आर्थिक कार्यविधि तथा वित्तीय उत्तरदायित्व ऐनको दफा ६५ मा उल्लेखित नियम, कार्यविधि वा निर्देशिका बनाउने अधिकारमा संशोधन गरिएको छ। दफा ६५ (२) मा महालेखा नियन्त्रक कार्यलयले प्राविधिक मार्गदर्शन, कार्यविधि निर्देशिका तथा दिग्दर्शन बनाउन सक्नेछ भनी व्यवस्था रहेकामा त्यसलाई संशोधन गरी अर्थमन्त्रालय र महालेखा नियन्त्रक कार्यालयले उक्त काम गर्नुपर्ने व्यवस्था गरिएको छ।"
नेपाल मेडिकल कलेजमा गुणस्तरहीन खाना खुवाएको भन्दै विद्यार्थीले दिए धर्ना,"काठमाडौं : काठमाडौंको अत्तरखेलस्थीत नेपाल मेडिकल कलेज शिक्षण अस्पतालका विद्यार्थीहरुले कलेजको मेसलाई लिएर निरन्तर धर्ना दिएका छन्। कलेजमा एमबीबीएस अध्ययनरत विद्यार्थीहरुले एक वर्षको अग्रिम खाना शुल्क लिएपनि गुणस्तरहीन खाना खुवाएको र मेस अनिवार्य गरेको भन्दै नवौं दिन पनि धर्नामा बसेका हुन्। उनीहरुले अनिवार्य मेस हटाउनुपर्ने, मेसमा कार्ड सिस्टम लागू गर्नुपर्ने माग राखेका छन्। प्रशासनले अनिवार्य राखेको मेसमा पारदर्शीता समेत नभएको उनीहरुले जनाएका छन्। एक वर्षमा खानाका लागि डेड लाख रुपैयाँ तिरेपनि मेसको व्यवस्था भने सन्तोषजनक नभएको उनीहरुको भनाइ छ। कलेजले मेस सुधार गरेको भनेपनि विविध विषयमा दुई सय विद्यार्थीको माग सम्बोधन हुन नसकेकाले धर्ना बस्नुपरेको विद्यार्थीहरुको भनाइ छ।"
चुरेको दोहन नरोकिए तराईमधेस मरुभूमीकरण हुन्छ : उपेन्द्र यादव,"वीरगन्ज : जनता समाजवादी पार्टी (जसपा) का अध्यक्ष उपेन्द्र यादवले मधेस विद्रोह देशमा भएका अन्य आन्दोलनभन्दा युगान्तकारी आन्दोलन भएको दाबी गरेका छन्। प्रदेश सरकारको मधेसी सहिद प्रतिष्ठानले शुक्रबार वीरगन्जमा आयोजना गरेको बलिदानी दिवस कार्यक्रममा यादवले मधेश आन्दोलन केवल सत्ता प्राप्तिको लागि मात्र नभएको दाबी गरेका हुन्। उनले भने,यो मुलुकमा राणा, राजालाई हटाउनेदेखि गणतन्त्र ल्याउनेसम्मका आन्दोलनहरु भए। तर ती आन्दोलन केवल सत्ता प्राप्तिको लागि मात्र थिए। केहि अधिकार पनि प्राप्त भए। तर मधेस आन्दोलनले सत्ता मात्र होइन राजनीतिक प्रणाली नै परिवर्तन गरिदियो। त्यसकारण मधेस आन्दोलन युगान्तकारी आन्दोलन थियो। मधेस आन्दोलनकै कारण मुलुक संघीयता र समावेशीता पाएको जिकिर उनले गरे। मधेसीमाथि भएका विभेद र अपमानित जीवन जिउनु पर्ने विवसताको अन्त्य र बराबरीको हक प्राप्तिका लागि मधेस आन्दोलन भएको उनले बताए। नेपालमा बहुदल आएदेखि यताको ३४ वर्षमा देशमा भ्रष्टचारतन्त्र, कमिशनतन्त्र र कुशासन चरम सीमामा पुगेको भन्दै यादवले शिक्षा र स्वास्थ्य क्षेत्रको व्यापारिकण र माफियाकरण गरिएको उनले बताए। देशको कृषि क्षेत्र र उद्योग कारखानापनि धराशायी बनाइएको आरोप लगाउँदै यादवले भने,यी सबै सुधार गरिएन भने देश बर्बाद हुने निश्चित छ। उनले मधेसमाथि फेरि एउटा ठूलो संकट निम्तिन थालेको पनि यादवले बताए। तराईमधेसको लाइफलाइन चुरे क्षेत्रको बढ्दो दोहनले तराईमधेस मरुभूमीमा परिणत हुने खतरा रहेको बताए। चुरेको दोहनले मधेसका भूजलको सतह झन् झन तल झर्दै गइरहेको छ। पानीका स्रोतहरु सुकिरहेका छन्। यादवले भने,यदि चुरेको दोहन रोकेर चुरेको संरक्षण नगर्ने हो भने पूरा तराईमधेस मरुभूमीकरण हुने निश्चित छ। चुरेको दोहन नरोकिए मधेसमात्र नभइ देश नै बर्बाद हुने उनको कथन थियो। त्यसका कारण चुरेलाई जोगाउन जसपा संघर्ष गर्न तयार रहेको उनले बताए।"
सांसदसँग ऊर्जामन्त्रीले भने : जलाशाययुक्त आयोजनामा लगानी आकर्षित गर्न सकिएन,काठमाडौं : ऊर्जा जलस्रोत तथा सिँचाई मन्त्री शक्ति बहादुर बस्नेतले राष्ट्रिय गौरवका सिचाईं आयोजना निर्माणमा बजेटको कमी हुन नदिने बताएका छन्। सिचाईं आयोजना निर्माणलाई निरन्तरता दिइएको र पूर्ण रुपमा सम्पन्न नभएपनि जनताले भने त्यसबाट लाभ लिइरहेको उनले बताए। मन्त्री बस्नेतले राष्ट्रिय गौरवका सिचाई आयोजना निर्माणमा केहि ढिलाई भएकाले समय तोकेरै सम्पन्न गर्नेगरि काम अघि बढेको धारणा राखे। त्यस्तै उनले सुख्खा याममा विधुतको आयात घटाउन उत्पादन बढाउनुपर्ने र जलाशययुक्त आयोजनाहरुमा ध्यान दिनुपर्ने बताए। जलाशाययुक्त आयोजनाहरु निर्माण गर्दा लागत महङ्गो हुन जाने र नाफा पनि कम हुने भएकाले त्यस्ता आयोजनामा लगानी आकर्षित गर्न नसकिएको मन्त्री बस्नेतको भनाई छ। समिति सभापति दिल कुमारी रावलले राष्ट्रिय गौरवका आयोजनामा बजेटको कमी हुन नदिने प्रतिबद्धता सरकारबाट आएपनि बजेट अभावको गुनासो आउने गरेकाले अर्थ मन्त्रालय र राष्ट्रिय योजना आयोगसँग छलफल गर्ने बताए।
"न्यायपूर्ण, समृद्ध विश्वको स्थापना गर्न नामले निर्णायक भूमिका खेल्नुपर्छ : प्रचण्ड","काठमाडौं : प्रधानमन्त्री पुष्पकमल दाहाल प्रचण्डले असम्लग्न आन्दोलन (नाम) ले सुरक्षा, स्थायित्व र समृद्धिका लागि न्यायपूर्ण, समतामूलक समृद्ध विश्वको स्थापना गर्न निर्णायक भूमिका खेल्नुपर्नेमा जोड दिएका छन्। शुक्रबार युगाण्डामा असंलग्न आन्दोलन (नाम) को १९ औँ शिखर सम्मेलनमा सम्बोधन गर्दै प्रचण्डले संयुक्त राष्ट्रसङ्घपछिको सबैभन्दा प्रतिनिधि संस्थाको रूपमा रहेको नामले विश्वव्यापी समृद्धि हासिल गर्ने प्रयास गर्नुपर्नेमा जोड दिएका हुन्। उनले भने, यस आन्दोलनले विश्वका धेरै देशहरूको राजनीतिक स्वतन्त्रता, उपनिवेशीकरण र सार्वभौमसत्ता प्राप्त गर्न महत्त्वपूर्ण भूमिका निर्वाह गरेको छ। यो खालको गरिमा, गर्व, एक्यबद्धता र सहयोगका लागि आशापूर्ण अवस्था हो। यद्यपी आन्दोलनले न्यायोचित, समतामूलक, समावेशी, शान्तिपूर्ण र समृद्ध विश्वका लागि सङ्घर्ष जारी राखे पनि आजको संसार अन्याय, असमानता, विभाजन, विभेद र बहिष्कारले भरिएको छ। विशेष परिस्थितिमा रहेका देशहरूलाई आफ्नो विकासका दृष्टिकोण र लक्ष्यहरू प्राप्तिका लागि वित्तीय सुरक्षा गर्नका लागि विश्वको वित्तीय संरचना सुधार गर्नुपर्ने आवश्यकता रहेको उनको भनाई छ। अन्तर्राष्ट्रिय व्यापार न्यायोचित, निष्पक्ष र समावेशी हुनुपर्छ, जसले तल्लोहतका अर्बौं जनतालाई फाइदा पुग्छ।प्रधानमन्त्री प्रचण्डले भने, विश्वव्यापीकरण हामीले जुन रूपमा विश्वास गरेका र्छौँ, त्यही अनुरूपमा समान तवरले उठेको छैन, बरु यसले आयमा असमानता र थोरै मानिसहरू र थोरै देशरूको हातमा सम्पत्ति केन्द्रित गरेको छ। नामले दिगो विकासका लागि सन् २०३० को मुद्दा र अन्य अन्तर्राष्ट्रिय रूपमा सहमत विकासका लक्ष्यहरूको समयमै उपलब्धिमार्फत दक्षिण विश्वको आर्थिक विकास र समृद्धिमा जोड दिनुपर्ने उनको तर्क छ।धेरै सहयात्री नामका सदस्य मुलुकहरूले सामाजिकआर्थिक र प्राविधिक विकासमा उल्लेखनीय प्रगति गरेकाले उत्तरदक्षिण र त्रिपक्षीय सहकार्यका साथै दिगो विकासका लागि साधन र स्रोतको कमी न्यूनीकरण गर्न दक्षिणदक्षिण सहयोगलाई अभिवृद्धि गर्नुपर्छउनले भने। उनले साझा र समसामयिक चुनौतीहरूलाई सम्बोधन गर्न नामले नेतृत्व लिनुपर्नेमा जोड दिए। प्रचण्डले भने,हाम्रा बहुपक्षीय संस्थाहरू समावेशी, पारदर्शी र लोकतान्त्रिक हुनुपर्छ, जसले दिगो शान्ति र साझा समृद्धि सुनिश्चित गर्न सहयोग गर्छ। हामीले झेल्नुपरेका साझा र समसामयिक चुनौतीहरूलाई सम्बोधन गर्न नामले नेतृत्व लिनुपर्छ। उनले सबैको सम्मान र मर्यादाका लागि राजनीतिक संवाद र कूटनीतिक माध्यमबाट शान्ति र सुरक्षाको स्थायी समाधान खोज्ने समय भएको उल्लेख गरे।"
युगाण्डामा रहेका नेपालीसँग प्रधानमन्त्रीको अन्तरक्रिया,"कम्पाला : असंलग्न राष्ट्रहरूको आन्दोलन (नाम) को उन्नाइसौँ सम्मेलनमा भाग लिन बिहीबार साँझ युगाण्डाको कम्पाला आएका प्रधानमन्त्री पुष्पकमल दाहाल 'प्रचण्ड'ले युगाण्डामा रहेका नेपालीहरूसँग भेट गरेका छन्। भेटघाटमा प्रधानमन्त्री प्रचण्डले आफ्नो युगाण्डा भ्रमण पहिलो भ्रमण रहेको बताउँदै यहाँ रहेका नेपालीहरूसँग अन्तरक्रिया गर्न पाउँदा खुसी भएको बताए। प्रधानमन्त्रीले भने, 'युगाण्डामा मेरो पहिलो भ्रमण हो। तपाईहरूसँग भेटेर कुराकानी गर्न पाउँदा खुसी लागेको छ। यहाँ तपाईहरूले केही कुरा उठाउनुभयो। ती महत्वपूर्ण छन्। हिजोमात्रै मैले भिजिट भिसाका बारेमा केही महत्वपूर्ण निर्णय गरिएको छ। केही समयअघि आप्रवासन समस्या समाधानका निम्ति सबै राजदुतहरू बोलाएर कुरा गरिएको छ।' 'विदेशमा रहेका नेपालीहरूको समस्या सम्बोधन नगरी देशले गति लिन सक्दैन। विदेशमा रहेका नेपालीहरूका दुखकष्ट बुझ्ने अवसर पनि पाएँ', प्रधानमन्त्रीले भने। कार्यक्रममा परराष्ट्रमन्त्री एनपी साउदले युगाण्डामा रहेका नेपालीहरूले देशको अवैतनिक राजदुतका रूपमा काम गरिरहेको बताउँदै नेपालीहरूले गर्ने हरेक क्रियाकलापसँग देशको विम्ब जोडिने भएकाले देशको प्रतिष्ठा बढाउने गरी काम गर्न अपील गरे। कार्यक्रममा गैरआवासीय नेपाली संघ युगाण्डाका अध्यक्ष रमा अर्यालले आफ्नो देशको प्रधानमन्त्री लगायतका नेताहरू भेट्न पाउँदा अत्यन्तै खुसीका साथै अभिभावकत्व महसुस भएको बताए। सो कार्यक्रममा गैरआवासीय संघका युगाण्डाका संरक्षक रमेश कंडेलले युगाण्डामा ३५० जनाभन्दा बढी नेपाली रहेको, विगत ३० वर्षदेखि नेपालीहरूले युगाण्डाको विकास निर्माण र व्यापार व्यवसायमा समेत राम्रो भूमिका निर्वाह गरिरहेको बताउँदै युगाण्डामा रहेका नेपालीहरूको अवस्थाबारे जानकारी गराएका थिए। उक्त भेटघाटमा प्रधानमन्त्री प्रचण्डसँगै छोरी गंगा दाहाल, परराष्ट्रमन्त्री साउद, प्रधानमन्त्रीका परराष्ट्र मामिला सल्लाहकार डा रूपक सापकोटा, परराष्ट्र मन्त्रालयका सचिव सेवा लम्साल लगायत उपस्थित थिए।"
"खुकुलो बन्दै भिजिट भिसा : १७ बुँदे प्रावधान खारेज, ट्राभल एडभाइजरी जारी हुँदै","त्रिभुवन अन्तर्राष्ट्रिय विमानस्थलमा प्रहरी र अध्यागमनका कर्मचारीहरूले भिजिट भिसामा विभिन्न मुलुक जाने यात्रुलाई सास्ती दिन थालेपछि प्रधानमन्त्री पुष्पकमल दाहालले त्यसको अन्त्य गर्न आफैले अग्रसरता लिएका छन् । काठमाडौं : सरकारले पर्यटक प्रवेशाज्ञा (भिजिट भिसा) लाई सहज बनाउने तयारी गरेको छ । त्रिभुवन अन्तर्राष्ट्रिय विमानस्थलमा प्रहरी र अध्यागमनका कर्मचारीहरूले भिजिट भिसामा विभिन्न मुलुक जाने यात्रुलाई सास्ती दिन थालेपछि प्रधानमन्त्री पुष्पकमल दाहालले त्यसको अन्त्य गर्न आफैले अग्रसरता लिएका छन् । प्रधानमन्त्री दाहालले बुधबार भिजिट भिसा र त्यसले सृजना गरेको समस्या समाधान गर्न सरोकारवालाहरूसँग छलफल गरेका थिए । प्रधानमन्त्री दाहालले उपप्रधानमन्त्री एवं गृहमन्त्री नारायणकाजी श्रेष्ठ, श्रम, रोजगार तथा सामाजिक सुरक्षामन्त्री शरतसिंह भण्डारी, मुख्यसचिव डाबैकुण्ठ अर्यालसहित सम्बन्धित मन्त्रालयका सचिवहरूलाई सँगै राखेर भिजिट भिसासम्बन्धी यसअघिको १७ बुँदे प्रावधान खारेज गरिदिएका हुन् । प्रधानमन्त्री दाहालले छलफलमा भिजिट भिसामा घुम्न जानेहरूलाई अध्यागमन कार्यविधिअनुसार गर्नूगराउनू भनी निर्देशन दिएका थिए । सत्र बुँदे प्रावधानअनुसार भिजिट भिसामा यात्रा गर्न १२ कक्षा उत्तिर्ण हुनैपर्ने, अंग्रजी भाषा जान्नुपर्ने, न्यूनतम दुई वर्षभन्दा बढी समय विदेशी मुलुकमा व्यतित गरेको हुनुपर्नेलगायत झन्झटिला १७ फरकफरक प्रावधानहरू राखिएका थिए। जसले गर्दा सर्वसाधारणलाई भिजिट भिसामा कुनै पनि मुलुक जान कठिन बनेको थियो । असंलग्न आन्दोलनका राष्ट्रहरूको सम्मेलनमा भाग लिन युगाण्डा पुगेका प्रधानमन्त्री दाहालले त्यहाँका नेपाली समुदायसँगको छलफलमा भिजिट भिसासम्बन्धमा केही महत्वपूर्ण निर्णय भएको जानकारी गराएका थिए। अघिल्लो सरकारले गृहसचिवस्तरीय निर्णय गराउँदै २०७८ चैत्र २६ गते भिजिट भिसा र सोबाट सृजित समस्या समाधान गर्न १७ बुँदे प्रावधान जारी गरेको थियो । प्रधानमन्त्री दाहालले उक्त १७ बुँदे प्रावधानले विकृति फैलाएको भन्दै त्यसलाई खारेज गरिदिएको स्रोतले बताएको छ । सत्र बुँदे प्रावधान लागू भएपछि भिजिट भिसामा जाने यात्रुहरूले दु:ख पाएका त थिए नै विमानस्थलबाट मानव तस्करी समेत ह्वात्तै बढेको थियो । सत्र बुँदे प्रावधानअनुसार भिजिट भिसामा यात्रा गर्न १२ कक्षा उत्तिर्ण हुनैपर्ने, अंग्रजी भाषा जान्नुपर्ने, न्यूनतम दुई वर्षभन्दा बढी समय विदेशी मुलुकमा व्यतित गरेको हुनुपर्नेलगायत झन्झटिला १७ फरकफरक प्रावधानहरू राखिएका थिए। जसले गर्दा सर्वसाधारणलाई भिजिट भिसामा कुनै पनि मुलुक जान कठिन बनेको थियो । नियमअनुसार जान नमिल्ने तर प्रहरी र अध्यागमनका कर्मचारीलाई मोटो रकम बुझाएपछि भिजिट भिसामा सहजै प्रस्थान अनुमति पाइन्थ्यो । अध्यागमनका कर्मचारीहरूले भिजिट भिसामा जानेलाई कागज पुगेन भनेर विमानस्थलबाट फर्काउने र फेरि केही दिनपछि सेटिङ मिलाएर पठाउने गर्दै आएका थिए । प्रधानमन्त्रीका प्रेस सल्लाहकार गोविन्द आचार्यले सर्वसाधारणहरूले सास्ती नव्यहोरुन् भन्ने उद्देश्यले भिजिट भिसालाई खुकुलो बनाउने निर्णय भएको बताए। प्रेस सल्लाहकार आचार्यले अन्नपूर्णसँग भने, 'प्रधानमन्त्रीज्यू स्वयंले चासो राखेर भिजिट भिसामा देखिएका समस्या समाधान गर्न खोज्नु भएको छ। उहाँले अध्यागमन कार्यविधि बाहिर गएर कुनै पनि निर्णय कार्यान्वयन नगर्नू नगराउनू भनी निर्देशन दिनु भएको छ।' नियमअनुसार जान नमिल्ने तर प्रहरी र अध्यागमनका कर्मचारीलाई मोटो रकम बुझाएपछि भिजिट भिसामा सहजै प्रस्थान अनुमति पाइन्थ्यो । अध्यागमनका कर्मचारीहरूले भिजिट भिसामा जानेलाई कागज पुगेन भनेर विमानस्थलबाट फर्काइदिने र फेरि केही दिनपछि सेटिङ मिलाएर पठाउने गर्दै आएका थिए । कसैको निमन्त्रणामा जाने यात्रुले निमन्त्रणा पत्र अनिवार्य देखाउनु पर्नेछ । निमन्त्रणा पत्र भएकाको हकमा भने डलर सटही अनिवार्य गरिएको छैन् । भिजिट भिसामा खाडी मुलुक जानेहरूले केही आइपरे आफैंले व्यहोर्ने गरी स्वघोषणा गर्नुपर्नेछ । १७ बुँदे अघिल्लो प्रावधान खारेज भएपछि भिजिट भिसा केही खुकुलो हुने भएको हो । भिजिट भिसामा यात्रा गर्ने व्यक्तिहरूले कम्तिमा ६ महिना वैध अवधि भएको राहदानी, प्रवेशाज्ञा (भिसा), दुईतर्फी हवाई टिकट, कम्तीमा ५०० अमेरिकी डलर बराबरको सटही, होटल बुकिङ गरेको प्रमाण अध्यागमन अधिकृतसमक्ष पेस गर्नुपर्नेछ । भिजिट भिसाका लागि बनाइएको यसअघिको १७ बुँदे घोषणा खारेज गरेपछि गृहमन्त्रालयले ट्राभल एडभाइजरी जारी गर्ने तयारी गरेको छ। कसैको निमन्त्रणामा जाने यात्रुले निमन्त्रणा पत्र अनिवार्य देखाउनु पर्नेछ । निमन्त्रणा पत्र भएकाको हकमा भने डलर सटही अनिवार्य गरिएको छैन् । भिजिट भिसामा कुवेत,कतार,ओमन, साउदी अरेबियालगायत खाडी मुलुक जानेहरूले केही आइपरे आफैंले व्यहोर्ने गरी स्वघोषणा गर्नुपर्नेछ । त्रिअवि अध्यागमन कार्यालयले तोकेको ढाँचा बमोजिम भिजिट भिसामा जाने यात्रुहरूले स्वघोषणा गर्नुपर्नेछ। ट्राभल एडभाइजरी जारी गर्ने तयारी भिजिट भिसाका लागि बनाइएको यसअघिको १७ बुँदे घोषणा खारेज गरेपछि गृहमन्त्रालयले ट्राभल एडभाइजरी जारी गर्ने तयारी गरेको छ । भिजिट भिसामा जाने यात्रुहरूले गन्तव्य मुलुकमा अपनाउनुपर्ने विवरणहरु राखेर गृहमन्त्रालयले ट्राभल एडभाइजरी जारी गर्ने तयारी गरेको छ ।गृह मन्त्रालयका एक अधिकारीले भने, प्रधानमन्त्रीज्यूको निर्देशन बमोजिम ट्राभल एडभाइजरी जार्ने गर्ने तयारीमा छौं। ट्राभल एडभाइजरीमा समावेश गर्ने विषयलाई टुंग्याउनेबारे छलफल गरिरहेका छौं । 'उनका अनुसार ,सत्र बुँदे यसअघिको प्रावधान खारेजीपछि भिजिट भिसामा यात्रा गर्ने यात्रुहरूले समस्या झेल्नु पर्दैन ।"
"प्रधानमन्त्री प्रचण्डले भने : विज्ञान, प्रविधि र नवप्रर्वनमा उच्च प्राथमिकता दिनुपर्छ","कम्पाला : प्रधानमन्त्री पुष्पकमल दाहाल प्रचण्डले विज्ञान, प्रविधि र नवप्रर्वनमा असम्लग्न आन्दोलन (नाम) ले उच्च प्राथमिकता दिनुपर्ने बताएका छन्। नामको १९ औँ शिखर सम्मेलनलाई शुक्रबार सम्बोधन गर्दै प्रधानमन्त्री प्रचण्डले वर्तमान विश्वमा गेम चेन्जरका रूपमा देखा परेको विज्ञान, प्रविधि र नवप्रर्वनमा नामले उच्च प्राथमिकता दिनुपर्ने बताएका हुन्। उनले भने, विकासशील र अल्पविकसित देशहरूले सामना गरिरहेका संस्थागत र क्षमताका बाधाहरूलाई सम्बोधन गर्न नामले विज्ञान, प्रविधि र नवप्रर्वनमा उच्च प्राथमिकता दिनुपर्छ।"
"आज मधेसमा बलिदानी दिवस मनाइँदै, सरकारी बिदा",प्रदेशले मधेस आन्दोलन सुरु भएको दिन माघ ५ मा सरकारी बिदा दिने निर्णय गरेको छ। मधेस आन्दोलनका सहिदहरूको सम्झनामा प्रत्येक वर्ष माघ ५ गते मनाइने बलिदानी दिवसमा प्रदेश सरकारले बिदा दिने गरेको छ। पहिलो मधेस आन्दोलनका क्रममा २०६३ माघ ५ गते सिरहाको लहानमा रमेश महतोले सहादत पाएका थिए। यसैको सम्झनामा बलिदानीको संज्ञा दिँदै मधेसी दलहरूले बलिदानी दिवस मनाउँदै आएका छन्।
कच्ची सडकले लियो २९ जनाको ज्यान,"बागलुङ : पछिल्लो दुई वर्ष छ महिनामा बागलुङमा सवारी दुर्घटनाबाट २९ जनाले ज्यान गुमाएका छन्। यस समयमा ४८ वटा दुर्घटना भएका छन्। दुर्घटनामा ८१ जना घाइते भएका छन्। हरेक वर्ष दुर्घटनामा ज्यान गुमाउनेको संख्या बढ्दो रहेको जिल्ला ट्राफिक प्रहरी कार्यालय बागलुङले जनाएको छ। दुर्घटनाको कारण भने अव्यवस्थित ग्रामीण सडक बनेको छ। साँघुरा र अप्ठेरा सडकमा दैनिक सयौँ सवारी तथा मालवाहक गाडी गुड्ने गर्छन्। वर्षौं अगाडि ट्रयाक खुलेका सडकको अहिलेसम्म पनि स्तरोन्नति हुन सकेको छैन। जिल्लामा तीन वटा राष्ट्रिय गौरवका आयोजना पर्छन्। त्यसमध्ये मध्यपहाडी लोकमार्गको बागलुङघोडाबाँधे खण्डको करिब आठ किलोमिटरबाहेक अन्य सबै कालोपत्रे भएको छ। कालीगण्डकी कोरिडोर र सालझण्डीढोरपाटन भने अहिलेसम्म स्तरोन्नतिसमेत हुन सकेका छैन। यी सडकमा दैनिक यात्रु जोखिम मोलेरै यात्रा गर्ने हुँदा दुर्घटना हुने गरेको छ। बर्सेनि दर्जन नागरिकले दुर्घटनामा ज्यान गुमाउँदा पनि सरोकारवाला निकायको ध्यान जान सकेको छैन। ट्राफिक प्रहरीले बजार क्षेत्रमा ट्राफिक नियमलाई कडाइका साथ लागू गरे पनि ग्रामीण क्षेत्रमा पुग्न सकेको छैन। गाउँमा ट्राफिक नपुग्दा सवारी चालक अनुमतिपत्र नभएका व्यक्तिले गाडी चलाउँदासमेत दुर्घटना हुने गरेको छ। जिल्ला ट्राफिक कार्यालय बागलुङका ट्राफिक प्रमुख मीनबहादुर खड्का साँघुरा सडक र चालकको लापरबाहीले दुर्घटना हुने गरेको बताउँछन्। अहिले जिल्लाका केही बजारी क्षेत्रबाहेक धेरै ठाउँमा ट्राफिक प्रहरीको पहुँच न भएको उनको भनाइ छ। 'दुर्घटना न्यूनीकरण गर्नका लागि हामी हरसम्भव लागि रहेका छौं, तर सबैभन्दा बढी दुर्घटना गाउँका कच्ची सडकमा हुने गरेका छन्, सबै ठाउँमा ट्राफिक प्रहरी छैन, सीमित जनशक्तिले धेरै गाडीको चाप हुने ठाउँमा हेर्ने गरेका छौं,' प्रमुख खड्काले भने, 'कहिलेकाहीँ काँचो चालकले गाडी चलाउँदा पनि दुर्घटना भएको छ, भने कहिले मदिरा सेवन गरी चलाउँदा घटना हुने गरेका छन्, हामीले सचेत गराउने काम गरिरहेका छौं, यात्रु, चालक र सडक प्रयोगकर्ता सबैलाई समयसमयमा सचेतनामूलक कार्यक्रम गरी दुर्घटना न्यूनीकरणका लागि काम गरेका छौं।' तमानखोला गाउँपालिकाका अध्यक्ष जोकलाल बुढा मगरले दुर्घटना हुनबाट जोगाउनका लागि पालिकाले अप्ठेरा र साँघुरा सडकलाई स्तरीकरण गरिरहेको बताए। पछिल्लो सडक सुधार भएपछि तमानखोला क्षेत्रमा दुर्घटनामा कमी आएको उनको भनाइ छ। अहिलेसम्म तमानखोला क्षेत्रमा ट्राफिक प्रहरीको व्यवस्थापन हुन सकेको छैन। बढी गाडीको चाप हुने ठाउँमा सवारी जाँच गर्नुपर्ने उनी बताउँछन्। जिल्ला ट्राफिक प्रहरी कार्यालय बागलुङका अनुसार आव २०७८०७९ मा २९ वटा सवारी दुर्घटना हुँदा ११ जनाले ज्यान गुमाएका थिए भने २९ जना घाइते भएका थिए। आव २०७९०८० मा ३२ सवारी दुर्घटनामा १३ जनाको ज्यान गएको थियो भने ३५ जना घाइते भएका थिए। चालु आवको हालसम्म आठ वटा सवारी दुर्घटना हुँदा पाँच जनाले ज्यान गुमाएका छन्। जसमा १९ जना घाइते भएका छन्। ट्राफिक प्रहरीले हरेक वर्ष राजस्व पनि बढाउँदै आएको छ। आव २०७८०७९ मा रु ६९ लाख ९८ हजार पाँच सय, आव २०७९०८० मा एक करोड १८ लाख १० हजार रुपैयाँ संकलन गरेकोमा चालु आवको हालसम्म ६७ लाख ३४ हजार पाँच सय रुपैयाँ संकलन गरेको प्रहरी प्रमुख मीनबहादुर खड्काले जानकारी दिए। यस वर्ष अघिल्लो वर्षको तुलनामा बढी राजस्व संकलन हुने आंकलन गरेको उनको भनाइ छ। रासस"
राजश्व अनुसन्धान विभागले गर्यो अग्रवालको बौद्ध मण्डला स्टोर सिल,"काठमाडौं : राजश्व अनुसन्धान विभागको टोलीले बौद्ध मण्डला स्टोर सिल गरेको छ। शुक्रबार बेलुका बौद्धमा रहेको नरेश अग्रवालको स्टोर सिल गरेको हो। विभागका महानिर्देशक नवराज ढुंगानाका अनुसार अग्रवाल यस अगाडि पनि राजश्व विभागको अनुसन्धानमा परेका व्यक्ति हुन्। उनी हुण्डी कारोबारमा संलग्न रहेको आशंकामा गएराति पक्राउ परेका थिए। ढुंगानाले भने,गएराति नरेश अग्रवालको घरमा १ करोड बढी स्रोत नखुलेको रकम फेला परेको थियो। सोही विषयलाई सम्पत्ति शुद्धीकरण, हुण्डी कारोबार र कर छलीको विषयमा पनि अनुसन्धानका लागि बेलुका उनको बौद्धको पसल सिल गरिएको हो। राजश्व अनुसन्धान विभागको टोलीले स्रोत नखुलेको २ करोड ३० लाख बढी रकमसहित चारजनालाई पक्राउ गरेको छ। विभागका महानिर्देशक ढुंगानाका अनुसार बिहीबार राती कपडा व्यवसायी अग्रवालको घरमा छापा मारेको थियो। विभागको टोलीले हुण्डि कारोबारको आशंकामा न्युरोडको मखन गल्लीबाट बिहीबार साँझ दीपक कार्कीलाई ३४ लाख स्रोत नखुलेको रकमसहित पक्राउ गरेको थियो। त्यसपछि कार्कीले दिएको सूचनाकै आधारमा विभागको टोली ताहाचलमा रहेका मोहन साह कहाँ पुगेको थियो। उनको साथबाट ७३ लाख स्रोत नखुलेको रकम बरामद गरेको स्रोतले जनाएको छ। त्यसपछि कलंकीमा बस्ने विवेक कार्कीलाई २२ लाख रकमसहित विभागको टोलीले नियन्त्रणमा लिएको हो। दीपक, मोहन र विवेकलाई नियन्त्रणमा लिएपछि उक्त टोली मध्यरात ३ बजे कपडा व्यवसायी अग्रवालको घरमा पुगेको थियो। पक्राउ परेका सबैले उक्त रकमको स्रोत खुलाउन नसकेको महानिर्देशक ढुंगानाले बताए। उनले भने,'रकम कहाँबाट कसरी आयो ? भन्ने विषयमा अनुसन्धान भइरहेको छ।' यो पनि पढ्नुहोस स्रोत नखुलेको २ करोड बढी रकमसहित चारजना पक्राउ राजस्व अनुसन्धानले मध्यरातमा हुण्डी कारोबारीमाथि गरेको त्यो अपरेशन"
गाउँमा एकीकृत घुम्ती शिविर सञ्चालन,"नुवाकोट : नुवाकोटको पञ्चकन्यामा एकीकृत घुम्ती शिविर सञ्चालन गरिएको छ। पञ्चकन्या गाउँपालिका महिला, बालबालिका तथा ज्येष्ठ नागरिक शाखाले विभिन्न वडामा पाँच दिन शिविर सञ्चालन गरिएको हो। शिविरमा ज्येष्ठ नागरिक परिचयपत्र र अपांगता परिचयपत्र प्रदान गरिएको पालिकाले जनाएको छ। शिविरमा २ सय ५ लाई ज्येष्ठ नागरिक परिचयपत्र र २२ जनालाई अपांगता परिचयपत्र प्रदान गरिएको छ। शिविरमा छुटेकाहरूले प्रत्येक महिनाको पहिलो साता गाउँपालिका कार्यालयबाट परिचयपत्र प्रदान गरिने छ।"
सुझाव संकलनपछि मात्रै भूकम्प पुनर्निर्माणको ढाँचा तय हुने,"काठमाडौं : राष्ट्रिय विपद् जोखिम न्यूनीकरण तथा व्यवस्थापन प्राधिकरणले भूकम्प प्रभावितको अवस्था अध्ययन तथा सुझाव संकलनपछि मात्रै भूकम्प प्रभावित क्षेत्रमा पुनःनिर्माणको ढाँचा तयार पार्ने बताएको छ। प्राधिकरणका प्रमुख कार्यकारी अधिकृत अनिल पोखरेलले स्थलगत अध्ययन र सुझावका आधारमा पुनर्निर्माण अघि बढाइने र त्यसका लागि अहिले स्थलगत अनुगमन तथा सुझाव संकलन थालिएको बताए। उनकै नेतृत्वमा भूकम्प प्रभावित क्षेत्रमा पुगेर टोलीले आजदेखि अनुगमन तथा अध्ययन गर्न लागेको हो। टोली कर्णाली प्रदेश पुगिसकेको छ। टोलीले भोलि रुकुम पश्चिम र पर्सी आइतबार जाजरकोटमा पुगेर अन्तरक्रिया गरी सुझाव लिने उनले बताए। 'अहिले भूकम्पका लाभग्राहीको अस्थायी आवास निर्माण जारी छ, आवास निर्माण कुन गतिमा भइरहेको छ, के समस्या आइपर्यो र समाधान कसरी गर्न सकिन्छ भन्ने पहिलो विषय अध्ययनको रहेको छ', कार्यकारी प्रमुख पोखरेलले भने, 'त्यसपछि दोस्रो चरणमा हुने पुनर्निर्माणलाई कुन ढाँचाबाट कसरी सञ्चालन गर्ने भन्ने विषयमा पनि सुझाव संकलन गरिने छ।' उनले दुवै जिल्लाका प्रभावित क्षेत्र पुगेर अन्तरक्रिया गरिसकेपछि अर्को दिन सुर्खेतमा आएर प्रदेशस्तरीय छलफल गरी एउटा निचोडमा पुगिने पनि बताए। टोलीले पश्चिम क्षेत्रकै मुख्य नाका नेपालगञ्ज भएकाले विपद् आइपर्दा बाँकेले खेल्नुपर्ने भूमिका तथा आवश्यक विपद् व्यवस्थापन, सामग्री भण्डारणलगायतको तयारीका विषयमा पनि छलफल गरिने जानकारी दिए। अनुगमन तथा सुझाव संकलन टोलीमा सहभागी प्राधिकरणका निजी आवास तथा पुनर्निर्माण शाखाका प्रमुख प्रकाशचन्द्र अधिकारीले मुख्यगरी फिल्डमा कस्ता काम भइरहेका छन् र गुनासाहरु के छन् भनेर जानकारी लिनका लागि टोली खटिएको बताए। प्राधिकरणबाट प्राप्त विवरणअनुसार अहिलेसम्म जाजरकोट भूकम्पका लाभग्राही ७९ हजार नाघेका छन्। अहिलेसम्म २४ हजार अस्थायी आवास निर्माण सम्पन्न भइसकेको छ। ५० हजार परिवारसँग अनुदान सम्झौता भइसकेको र १० हजार घर निर्माणाधीन छन्।"
वडामै योजना सम्झौता हुँदा समय र खर्च बचत,"म्याग्दी : भौगोलिक रुपमा विकट र दुर्गम क्षेत्रमा अवस्थित म्याग्दीको धौलागिरि गाउँपालिकाले वडामै पुगेर उपभोक्ता समितिसँग योजना सम्झौता गर्न थालेको छ। वडामै योजना सम्झौता हुँदा उपभोक्ता समितिले झन्झट बेहोर्नु नपर्नाका साथै समय र खर्च बचत भएको छ। गाउँपालिकाको केन्द्र मुनासम्म पुगेर योजना सम्झौता गर्न अपायक परेकाले वडा नं ६ मराङ र वडा नं ५ मल्कवाङका उपभोक्ता समितिलाई लक्ष्य गरेर बिहीबारदेखि घुम्ती शिविर सञ्चालन गरिएको हो। मराङमा चालु आर्थिक वर्षमा बजेट विनियोजन भएका १८ वटा योजनाका लागि वडा कार्यालयमै सम्झौता गरिएको वडाध्यक्ष राजाराम सुवेदीले जानकारी दिए। शुक्रबार पनि मल्कवाङको वडा कार्यालयमा घुम्ती शिविर सञ्चालन गरेर योजना सम्झौता गरिएको छ। वडामै योजना सम्झौता हुँदा उपभोक्ता समितिका पदाधिकारीलाई पालिकामा जाने आउने समय बचत र झन्झट हट्नाका साथै व्ययभार पनि घटेको डाँफे युवा क्लबको खेलमैदान निर्माण समितिका अध्यक्ष खिमबहादुर गर्बुजाले बताए। 'मुनासम्म पुग्न, काम गर्न र फर्कन उपभोक्तालाई कम्तीमा तीन दिन लाग्छ', उनले भने, 'वटामै योजना सम्झौता भएपछि एउटा उपभोक्ता समितिका कम्तीमा तीन जनाको पालिका जाने आउने समय र खर्च बचत भएको छ।' मराङ र मल्कवाङका बासिन्दालाई धौलागिरिको केन्द्र मुनामा पुग्न मालिकाको केन्द्र दरबाङ धारापानी ताकम हुँदै घुमाउरो यात्रा गर्नुपर्छ। पालिकाको आर्थिक कारोबार हुने प्रभु बैंकको शाखा ताकममा छ। मुनामा बैंकको शाखा नभएकाले खाता खोल्ने र आर्थिक कारोबारका लागि ताकम पुग्नुपर्छ। पालिकाको केन्द्र र बैंकको शाखा एकै ठाउँमा नहुँदा मल्कवाङ, मराङ र ताकमका सेवाग्राहीलाई झन्झटपूर्ण यात्रा गर्नुपर्छ। मराङ र मल्कवाङका उपभोक्तालाई आर्थिक कारोबार गर्न ताकमभन्दा दरबाङमा रहेको बैंकको शाखाबाट सजिलो र पायक पर्छ। पालिकाको आर्थिक कारोबार हुने प्रभु बैंकको शाखा ताकममा छ। मुनामा उक्त बैंकको शाखा नभएकाले खाता खोल्ने र आर्थिक कारोबारका लागि ताकम पुग्नुपर्छ। प्रमुख प्रशासकीय अधिकृत कृष्णप्रसाद सुवेदीको नेतृत्वमा योजना शाखाका रमेश पौडेल, लेखा शाखाका तिलक पौडेल, पूर्वाधार शाखाका लोकेन्द्र रावल, दीपेन्द्र थापा र रोमी भण्डारीको टोली घुम्ती शिविर लिएर मराङ पुगेको हो। वडाध्यक्ष, सचिव र जनप्रतिनिधिले सहजीकरण तथा समन्वय गरेका थिए। प्राविधिक टोलीले यसअघि नै योजनाको लागत अनुमान र डिजाइन तयार पारेका थिए। सबै प्रक्रिया पूरा गरेर योजना सम्झौता गरी पायक पर्ने ठाउँको बैंकको शाखामा गएर खाता खोल्न सिफारिस गर्नुका साथै पेश्की उपलब्ध गराउने व्यवस्था मिलाइएको प्रमुख प्रशासकीय अधिकृत सुवेदीले बताए। योजना सम्झौता गर्न आएका उपभोक्ता समितिका पदाधिकारीलाई प्राविधिक, लेखा व्यवस्थापन र प्रशासनिक प्रक्रियाका विषयमा परामर्श पनि दिइएको गाउँपालिकाका अध्यक्ष प्रेमप्रसाद पुनले बताए। आवश्यकता र मागको आधारमा अन्य वडामा पनि योजना सम्झौता गर्न जाने तयारी गरिएको उनले जानकारी दिए। ठूला योजनामा ठेक्का प्रक्रिया अघि बढाउन र उपभोक्ता समितिमार्फत कार्यान्वयन गर्ने योजना सम्झौतामा तीव्रता दिइएको गाउँपालिकाका उपाध्यक्ष रेशम पुनमगरले बताए। यस वर्ष उक्त गाउँपालिकाले एक सय १६ वटा योजना कार्यान्वयन गर्दैछ। वडामा पुगेको गाउँपालिकाको टोलीले स्थानीयवासीसँग छलफल, विकास योजनाको अनुगमन पनि गरेको छ।"
"पर्न छाड्यो हिउँ, फल्न छाड्यो स्याउ","सुर्खेत : कुनैबेला दैलेखको गुराँसमा लटरम्म स्याउ फल्थ्यो। सडक पुगेपछि स्याउले सहजै बजार पनि पायो। सोचे अनुसार आम्दानी भएपछि किसानहरू दंग परे। उनीहरूले बैंकबाट ऋण लिएरै स्याउका बिरुवा थप्दै गए। अधिकांश किसानसँग स्याउका बगैंचा भए। विस्तारै स्याउखेती पनि विस्तार भयो। तर पछिल्लो समय भने यस क्षेत्रमा स्याउ फल्न छाडेको छ। अर्थात स्याउ फल्न छाडेपछि हिजोआज किसानले स्याउका बगैंचा नै मासेका छन्। विगतमा स्याउका लागि चर्चित गुराँसे क्षेत्रमा अहिले स्याउका बोट भेट्न मुस्किल छ। कहीँकतै बाँकी रहेका बोटमा पनि पहिले जस्तो स्याउ फल्दैन। केही किसानका स्याउका बोटमा बेसिजनमा दाना लाग्छन्। अचेल गुराँसमा स्याउ नफल्नुको एउटै कारण हो, जलवायुमा आएको परिवर्तन। चिसो हावापानी भएको गुराँसका गाईबान्ना, गुराँसे र रानीमत्ता लगायतका क्षेत्रमा पछिल्लो समय हिउँ पर्न छाडेको छ। हिमपात कम हुन थालेसँगै यहाँको तापक्रम वृद्धि भएको छ। तापक्रम वृद्धि भएको र हिमपात कम हुन थालेपछि गुराँसमा स्याउ फल्न छाडेको कृषि प्राविधिकहरू बताउँछन्। समुद्री सतहबाट दुई हजार एकसय ९८ मिटर उचाइमा रहेको यो क्षेत्र स्याउ खेतीका लागि उपयुक्त नै हो। यसैकारण पनि २०४० सालको दशकमा किसानले जुम्लाबाट स्याउका बिरुवा ल्याएर रोपेका थिए। स्थानीय किसान नरबहादुर चन्द भन्छन्, पहिले त बगैंचामा लटरम्म स्याउ फल्थ्यो, मेरो बगैंचामा मात्र एक सिजनमा ५० क्वीन्टलसम्म स्याउ फल्थ्यो। स्याउबाटै आम्दानी गरेर परिवारको खर्च टार्ने योजना थियो, तर विस्तारै स्याउ नै फल्न छोडेपछि मैले हाल बगैंचा नै मासेर त्यो ठाउँमा तरकारी खेती गर्न थालेको छु। स्थानीयका अनुसार २०५७ सालदेखि स्याउखेती बिग्रँदै गएको थियो। तर पछिल्लो एक दशकयता भने हिउँ नै पर्न कम भएपछि स्याउ पनि फल्न छाडेको हो। पछिल्ला वर्षहरूमा गुराँसमा हिउँ नियमित पर्दैन। कुनै वर्ष हिमपात भएको खण्डमा पनि यस क्षेत्रमा निकै कम मात्र हुन्छ। पहिला त एउटै बोटमा ६ सयसम्म दाना फल्थ्यो स्थानीय किसान प्रेम ढकाल भन्छन्,मेरो बगैंचामा ५ सय बोट थिए, लटरम्म स्याउ फल्दा यहाँ आउने पाहुना पनि दंग हुन्थे। तर विस्तारै स्याउका बोट सुक्दै गए, दाना पनि साना लाग्ने र फल्नै छोडेपछि मैले बगैंचा नै मासिदिएँ। उनले स्याउ खेती हराएपछि हिजोआज तरकारी खेती सुरु गरेको सुनाए। उनका अनुसार यहाँ फल्ने स्याउ सुरुमा रसिला र ठूला दाना हुन्थे। तर विस्तारै कम फल्ने, साना दाना लाग्ने, बेमौसममा पनि फुल्ने र फलेका दानाको स्वाद पनि हराउँदै गएपछि आफूहरू स्याउखेती मास्न बाध्य भएको उनको भनाइ छ। तीनसय रोपनीमा थियो स्याउ खेती कुनैबेला गुराँस गाउँपालिकामा स्याउ खेती फस्टाएको थियो। त्यसबेला यहाँका एकसय भन्दा बढी किसानले व्यावसायिक रुपमा स्याउखेती गरेका थिए। स्याउबाट आम्दानी हुन थालेपछि स्थानीयले ३ सयभन्दा धेरै रोपनी क्षेत्रफलमा स्याउखेती गरेका थिए। सुर्खेतदैलेख सडकको ट्र्याक खुलेपछि स्याउको व्यापार पनि बढेको थियो। यहाँ फलेको स्याउ दैलेख बजार, सुर्खेत र नेपालगंज लगायतका सहरमा निर्यात हुन्थ्यो। तर मौसममा भएको फेरबदल र जलवायु परिवर्तनका कारण वृद्धि भएको तापक्रमले गर्दा स्याउखेती नै लोप भएको कृषि विकास कार्यालय दैलेखका प्रमुख दशरथ पाण्डेले बताए। उनका अनुसार स्याउलाई बढी चिस्यान आवश्यक पर्छ। उनले भने,स्याउलाई हिउँ बढी पर्ने र बाह्रै महिना लेकाली हावापानी हुने क्षेत्र उपयुक्त हुन्छ, तर जलवायु परिवर्तनका कारण तापक्रम बढ्दै गयो। अचेल गुराँसमा हिउँ पनि कम मात्र पर्छ, परिणाम स्वरूप अचेल यस क्षेत्रमा स्याउका लागि उपयुक्त हावापानी नहुँदा स्याउखेती इतिहास बन्ने अवस्था आयो। उनका अनुसार स्याउको राम्रो उत्पादनका लागि पर्याप्त हिउँ परेर चिसो वातावरण र स्याउ फल्ने सिजनमा पर्याप्त वर्षा आवश्यक हुन्छ। तर बढ्दो तापक्रमले हावापानी परिवर्तन हुँदा यस क्षेत्रमा पछिल्लो समय हिउँ नै नपर्ने, पर्ने समयमा नपर्ने र परे पनि कम मात्र पर्नाले गुराँसबाट स्याउखेती नै विस्थापित हुने अवस्था आएको उनको भनाइ छ। अब वैकल्पिक खेतीमा आकर्षित गरिने किसान यसको मारमा परेको उनको भनाइ छ। यसका लागि अब जलवायु अनुकुलन खेती प्रणालीतर्फ किसानलाई सरकारले प्रोत्साहन गर्नुपर्ने उनको सुझाव छ। स्याउ खेतीबाट विस्थापित भएका आफूहरूलाई अब उपयुक्त र बैकल्किप खेतीमा जोड्ने खालका नीति र कार्यक्रम स्थानीय सरकारले ल्याउनुपर्ने किसानको पनि माग छ। जिल्ला कृषि विकास कार्यालय दैलेखका प्रमुख दशरथ पाण्डेले जलवायु परिवर्तन न्यूनीकरणका लागि विभिन्न कार्यक्रममार्फत जलवायु अनुकुलनको क्षेत्रमा काम भइरहेको बताए। यस्तै गुराँस गाउँपालिकाले भने जलवायु अनुकुलन खेती प्रणालीका लागि दातृ निकायसँग मिलेर काम गरिरहेको जनाएको छ। गाउँपालिकाका अध्यक्ष टोपबहादुर बिसीले जलवायु परिवर्तनका कारण किसानहरू मारमा परिरहेको भन्दै अब किसानलाई जलवायुमैत्री कृषि प्रणालीसँग जोड्न पहल गरिने बताए। उनले पालिकाले अब जलवायु परिवर्तनसँग जुध्नका लागि जलवायु अनुकुलन कृषि प्रविधि अंगाल्दै किसानलाई वैकल्पिक खेतीमा आकर्षित गर्ने योजना रहेको जानकारी दिए।"
"कोशीमा अनुशासित चालक, सुरक्षित सडक अभियान सुरु","विराटनगर : कोशी प्रदेशमा अनुशासित चालक, सुरक्षित सडक अभियान सुरुआत भएको छ। प्रदेश सरकारले शुक्रबारबाट मोरङ र झापाबाट अनुशासित चालक, सुरक्षित सडक अभियानको थालनी गरेको हो। कोशीका मुख्यमन्त्री केदार कार्कीले विराटनगरस्थित रानी र नेमुवामा कार्यक्रम आयोजना गरी उक्त अभियानको थालनी गरेका हुन्। उनले कोशी प्रदेशभरिका सवारी चालकहरूको लागूऔषध तथा मादक पदार्थ सेवनका साथै आँखा जाँच अभियान सुरु गरेका हुन्। यो अभियानले नागरिकको जीवन बचाउ अभियानका रूपमा सुरु गरेका छौं, उनले भने, बिनाकारण सवारी दुर्घटनाबाट प्रदेशमा धेरैले अकालमा ज्यान गुमाइरहनुका साथै घाइतेको तथ्यांक पनि बढिरहेकाले सरकार गम्भीर भएर यो अभियान सुरु गरेको हो। मुख्यमन्त्री कार्कीले सडकमा यात्रा गर्दा अनुशासित भएर नियमको पालना गर्न प्रदेशवासीलाई आग्रह गरेका छन्। हामीले अस्पताल गएर उपचार गराउने भन्दा पनि अस्पताल नै जाने अवस्था कसरी अन्त्य गर्नु भन्नेतर्फ जानुपर्दछ, उनले भने लापसे र मापसेले ज्यान गुम्छ त्यसैले यसको नियन्त्रणका लागि हामीले नागरिकको ज्यान जोगाउने अभियान सुरु गरेका हौं। लागूपदार्थ तथा मादक पदार्थ सेवन गरेको नगरेको जाँच गर्ने किट हस्तान्तरण गर्दै मुख्यमन्त्री कार्कीले चेक जाँच कार्य नियमित गर्न प्रहरी अधिकृतहरूलाई निर्देशनसमेत दिए। लापसे मापसे गरेर सवारी चलाउँदा दुर्घटना मात्रै नभइ स्वास्थ्यमा समेत गम्भीर समस्या उत्पन्न हुने भएकाले त्यसको सेवन रोक्नुको विकल्प नभएको मुख्यमन्त्री कार्कीले बताए। आन्तरिक मामिला तथा कानुन मन्त्रालयले सडक, चालकका साथै नागरिकको सुरक्षाका लागि प्रदेशभरि सडक सुरक्षा अभियान सुरु गरेको मन्त्रालयका मन्त्री समशेर राईले बताएका छन्। कोशी प्रदेशमा दैनिक औसत आठवटा दुर्घटनाको घटना हुने गरेको ट्राफिक प्रहरीको तथ्यांक छ। जसमा सरदर एक जनाले ज्यान गुमाउनुका साथै दुई जना गम्भीर घाइते र १० जना सामान्य घाइते हुने गरेको ट्राफिक प्रहरीले जनाएको छ।"
"बलिदानी दिवसमा मधेस सरकारले बाढ्यो सहिद परिवारलाई जनही ३ लाख, घाइतेहरूले गरे विरोध","वीरगन्ज : मधेस प्रदेश सरकारले मधेस आन्दोलनका सहिदका परिवारलाई जनही ३ लाख रुपैयाँ वितरण गरेको छ। बलिदानी दिवसका अवसरमा वीरगन्जमा आयोजित कार्यक्रममा मधेस आन्दोलनका ६३ जना सहिद परिवारलाई जनही ३ लाख रुपैयाँ प्रदान गरिएको हो। प्रदेश सरकारको गृह सञ्चार तथा कानुन मन्त्रालयअन्तर्गतको मधेसी सहिद प्रतिष्ठानले शुक्रबार आयोजना गरेको कार्यक्रममा प्रमुख अतिथि जनता समाजवादी पार्टीका राष्ट्रिय अध्यक्ष उपेन्द्र यादवले सहिद परिवारलाई ३३ लाख रुपैयाँको चेक हस्तान्तरण गरे। कार्यक्रममा मधेस सरकारले मधेस आन्दोलनका घाइते १३० जनालाईपनि उनिहरूको शारीरिक अवस्था हरेर अवस्था हेरेर १ देखि २ लाख रुपैयाँ प्रदान गर्यो। यसका अतिरिक्त सहिद परिवार र घाइतेलाई ११ थान कम्बल र यातायात खर्च बापत जनही ४ हजार रुपैयाँ पनि प्रदान गरिएको थियो। कार्यक्रममा मधेस आन्दोलनका केही घाइतेहरूले प्रदेश सरकारले आफूहरूलाई विभेद गरेको भन्दै नारबाजी पनि गरे। मधेसी सहिद प्रतिष्ठानले तयार पारेको घाइतेको सूचीमा आफूहरूको नाम छुटाएर विभेद गरिएको भन्दै उनीहरूले कार्यक्रमको मञ्चमै पुगेर विरोध जनाए। दोस्रो मधेस आन्दोलनमा खुट्टामा गोली लागेर घाइते भएका पर्साको कालीकामाई गाउँपालिका१ मुडलीका दिनेश साह कानुले मधेस सरकारले आफू लगायत दर्जनौ घाइतेलाई विभेद गरेको बताए। आन्दोलनमा गोली लागेर घाइते भई कष्टकर जीवन यापन गरिरहेको भए पनि मधेस सरकारले घाइतेहरूको सूचीमा आफूहरूको नाम नै समावेश नगरेको भन्दै उनले आक्रोश पोखे। जसपाका अध्यक्ष उपेन्द्र यादवसँगै मुख्यमन्त्री र मन्त्रीहरू आसीन मञ्चमै पुगेर माइकमा बोल्दै कानुले भने,मधेसको अधिकारका लागि हामीले पनि गोली खायौं, रगत बगायौं, तर राहत र सहयोग दिने बेला अहिले मधेसी दल र मधेस सरकारले नै विभेद गरेको छ। आफूहरूकै बलिदानी र त्यागका कारण मधेसी दलका नेताहरू सत्तामा पुगेको बताउँदै कानुले मञ्चमा आसिन मुख्यमन्त्री र मन्त्रीहरूलाई इंगित गर्दै भने,हाम्रै त्याग र बलिदानीको कारण तपाईंहरू यो पदमा आसिन हुनुहुन्छ। तर आज हामीलाई नै विभेद र अन्याय तपाईंहरूले गर्दै हुनुहुन्छ। कानू लगायतका घाइतेहरूले विरोध जनाउँदै आक्रोश पोखेपछि मुख्यमन्त्री सरोजकुमार राय यादवले घाइतेको सूचीमा छुटेकाहरूको माग प्रदेश सरकारले सम्बोधन गर्ने आश्वासन दिए। उनले भने,घाइतेको प्रमाणपत्र बनाउनका लागि सिडिओ कार्यालयको सिफरिस आवश्यक पर्दैन। घाइते हुँदाका बखत जुन अस्पतालमा उपचार गराएको हो उत्तः अस्पतालको पुर्जी पेश गरे सहिद प्रतितष्ठानले घाइतेको प्रमाणपत्र बनाइदिन्छ। त्यस अनुसारको सेवा सुविधा मधेस सरकारले उपलब्ध गराउँछ। मुख्यमन्त्री यादवले मधेस आन्दोलनका सहिद र घाइतेले दिएको बलिदानीको सम्मानका लागि प्रदेश सरकारले हरेक वर्ष बलिदानी दिवसमा आर्थिक सहयोग गर्दै आएको बताए। उनले भने,यो दुई तीन लाखले हुन त केही हुने होइन। २५ करोड दिँदा पनि गएको ज्यान फर्केर आउँदैन। तर बलिदानीको सम्मानका लागि सहिदका परिवार र घाइतेलाई प्रदेश सरकारले सहयोग गरेको हो। यसअघि प्रदेश सरकारले दिएको रोजगारीबाट छुटेका सहिदका परिवारलाईपनि अब रोजगारी दिने भन्दै उनले भने,सहिद परिवार र घाइतेका लागि जे जे गर्नुपर्छ त्यो प्रदेश सरकारले गर्छ। उनले मधेसी सहिदका सपना मधेस सरकारले नै साकार पर्ने प्रतिबद्धता पनि जनाए। प्रदेशका गृह सञ्चार तथा कानून मन्त्री महम्मद समिमको अध्यक्षतामा भएको बलिदानी दिवस कार्यक्रमलाई संघीय सरकारका पूर्व वन तथा वातावरणमन्त्री प्रदीप यादव, प्रदेशका पूर्व मुख्यमन्त्री लालबाबु राउत, अर्थमन्त्री सञ्जय यादव, खेलकूदमन्त्री सुनिता साह, उद्योग तथा पर्यटनमन्त्री सुनिता यादव, ऊर्जा सिंचाई तथा खानेपानीमन्त्री सिंहासन साह क्लबार,वीरगन्ज महानगरका मेयर राजेशमान सिंह, प्रदेशसभा सदस्यहरू जर्नादन सिंह छेत्री, श्याम पटेल, प्रमोद जयसवाल लगायतलेपनि सम्बोधन गरेका थिए।"
गायक तथा संगीतकार योगेश वैद्यको निधन,"काठमाडौं : गायक तथा संगीतकार योगेश वैद्यको निधन भएको छ। उनको ७७ वर्षको उमेरमा बिहीबार राती निधन भएको पारिवारिक स्रोतले जनाएको छ। मधुमेह रोगबाट पीडित वैद्यको उपचारका क्रममा निधन भएको हो। उनको आजै पशुपति आर्यघाटमा अन्त्येष्टि गरिने पारवारिक स्रोतले जनाएको छ। गायक,संगीतका र गीतकार समेत रहेका वैद्यले नेपाली र नेवारी भाषाका चार सय बढी गीतमा स्वर दिएका छन् भने दर्जनौं गीतमा संगीत भरेका छन्। उनले नातिकाजी संगीत सम्मान, नारायण गोपाल संगीत सम्मान,छिन्नलता गीति पुरस्कारलगायत दर्जनौं पुरस्कार तथा सम्मान पाएका छन्। २०१४ सालताका चिनियाँ प्रधानमन्त्री नेपाल आउँदा युग कवि सिद्धिचरण श्रेष्ठले लेखेको गीत गाएपछि उनको चर्चा सुरू भएको थियो। वैद्यले मवीवि शाहले लेखेको 'नेपाल मेरो तिमीलाई उपहार भो' गीत २०२७ सालमा रेकर्ड गराएका थिए। उनले २०४४ सालमा गाएको 'सपना भुलाइ सारा' नेपाली गीत संगीत क्षेत्रमा कालजयी गीत मानिन्छ।"
प्रदेश योजना आयोग सदस्यमा केसी नियुक्त,दाङ : लुम्बिनी प्रदेश योजना आयोगको रिक्त महिला सदस्यमा कपिलवस्तुकी गीता केसी नियुक्त भएकी छन्। केसी नियुक्त भएपछि योजना आयोगले पूर्णता पाएको छ। उपाध्यक्षसहित चार सदस्यीय रहेको योजना आयोगमा उपाध्यक्षमा डा नहकुल केसी र अन्य दुई सदस्य यसअघि नै नियुक्त भइसकेका छन्। शुक्रबार भएको मन्त्रिपरिषदको बैठकले केसीलाई योजना आयोगको सदस्यमा नियुक्त गर्ने निणर्य गरेको सरकारका प्रवक्ता तथा गृहमन्त्री सन्तोषकुमार पाण्डेयले जानकारी दिए। बैठकले विशेष अनुदान कार्यक्रम सञ्चालन पहिलो संशोधन कार्यविधि २०८० स्वीकृत गर्ने निर्णय गरेको छ। समयानुकुल गराउन कार्य विधि संशोधन गरिएको पाण्डेयले बताए।
निजामती कर्मचारी अस्पतालको प्रशासनमा करार कर्मचारीले गरे तालाबन्दी,"काठमाडौं : विभिन्न माग राख्दै आन्दोलनरत काठमाडौंको मीनभवनस्थित निजामती कर्मचारी अस्पतालका करार कर्मचारीहरुले प्रशासनिक भवनमा तालाबन्दी गरेका छन्। अस्पतालको विनियमावली सम्पूर्ण कर्मचारीहरुको हकहित सुनिश्चित गर्नका लागि संशोधन गर्नुपर्ने लगाएतका माग राखेर आन्दोलनरत करार सेवाका कर्मचारीहरुले अस्पतालको प्रशासनिक भवनमा तालाबन्दी गरेका हुन्। कार्यकारी निर्देशकका साथै आर्थिक तथा प्रशासन विभाग प्रमुखको कार्यकक्षमा ताला लगाउन खोज्दा सुरक्षाकर्मीहरुले रोकेका थिए। त्यसपछि उनीहरुले अस्पतालको प्रशासनिक भवनमा नै तालावन्दी गरेका छन्। करार कर्मचारी हित संघर्ष समितिले विनियमावली निर्माण गर्दा निजामति कर्मचारी युनियन र संघर्ष समितिका प्रतिनिधिहरुलाई सहभागी गराउनुपर्ने, विगत लामो समयदेखि करार सेवामा कार्यरत कर्मचारीहरुलाई पूर्ववत सेवा र सुविधाको निरन्तरता कायम गर्नुपर्ने, स्थायी प्रक्रियामा जाने व्यवस्था गर्नुपर्ने माग राख्दै आन्दोलन गरिरहेको छ। त्यस्तै उनीहरुले कर्मचारीहरुको बृत्ति विकासमा न्यायापूर्ण समानता र पेशागत सुरक्षा कायम गर्न माग गरेका छन्।"
जाजरकोट भूकम्पका लाभग्राही ७९ हजार नाघे,काठमाडौं : जाजरकोटमा भूकम्प प्रभावितको संख्या ७९ हजार पाँच सय ९९ पुगेको छ। पछिल्लो पटक १२ हजार बढी लाभग्राही थपिएका छन्। पहिचान हुन बाँकी रहेका लाभग्राहीलाई स्थानीय तहले पहिचान गरेर तथ्यांक पठाएपछि लाभग्राहीको संख्या ७९ हजार पाँच सय ९९ पुगेको राष्ट्रिय विपद् जोखिम न्यूनीकरण तथा व्यवस्थापन प्राधिकरणले जनाएको छ। यसअघि ६७ हजार लाभग्राही रहेकामा यही माघ ४ गतेसम्म पहिचान भएकाको संख्या थप भएको प्राधिकरणको निजी आवास तथा पुनर्निर्माण शाखाका प्रमुख प्रकाशचन्द्र अधिकारीले जानकारी दिए। प्राधिकरणले यसअघि लाभग्राही ८० हजार एक सय ५० पुग्ने अनुमान गरेकामा अहिले सोही हाराहारीमा कायम भएको उनले बताए। अधिकारीका अनुसार सरकारले लाभग्राहीका लागि अहिलेसम्म दुई अर्ब २६ करोड रुपैयाँ निकासा गरिसकेको छ। उनीहरुको अस्थायी आवासका लागि चार अर्ब ७५ लाख रुपैयाँ चाहिने अनुमान यसअघि नै गरिएको थियो। सो आधारमा अझै रकम आवश्यक देखिएको छ। केन्द्रबाट निकासा गरी पठाइएको रकममध्ये आजसम्म जिल्ला विपद् व्यवस्थापन समितिबाट स्थानीय तहको विपद् व्यवस्थापन समितिमा एक अर्ब ९० करोड रुपैयाँ गएको र स्थानीय तहबाट लाभग्राहीको खातामा एक अर्ब २६ करोड रुपैयाँ पुगिसकेको प्राधिकरणका प्रमुख कार्यकारी अधिकृत अनिल पोखरेलले जानकारी दिए। उनका अनुसार हालसम्म ५० हजार लाभग्राहीको खातामा रकम पुगिसकेको छ। त्यसमध्ये २४ हजार १० लाभग्राहीको अस्थायी आवास निर्माण सम्पन्न भएको पोखरेलले बताए। उनका अनुसार अहिले १० हजार घर निर्माण जारी रहेको छ। बाँकी परिवारमा अनुदान सम्झौताको चरणमा रहेको छ। जाजरकोट केन्द्रविन्दु भएर गत कात्तिक १७ गते जनधनको क्षति हुनेगरी भूकम्प गएको थियो।
पुर्ख्यौली पेशाको संरक्षण गर्दै हिराबहादुर,"दोलखा : भीमेश्वर नगरपालिका४ का हिराबहादुर घतानीले आफ्नो पुर्ख्यौली पेसा काठलाई कुँदेर बनाइने सामग्रीलाई संरक्षण गर्दै आएका छन्। बुबाले गर्दै आएको पेसालाई हिराबहादुरले ६७ वर्षदेखि सम्हालेका छन्। उनले मेसिनको प्रयोग गरी परम्परागत रूपमा काठबाट निर्मित कलात्मक तरिकाले कुँदिएका दूध दुहुने ढुङ्ग्रो, दही जमाउने ठेकी, अन्न भर्ने पाथी र माना तथा घ्यू जमाउने हर्पे, मोही पार्ने घुर्रो, चिया पिउने कपजस्ता सामग्रीहरू बनाउँदै आएका छन्। विद्युतको प्रयोग गरी काठमा जीवन्त कला भरेर काँचो काठलाई आकारमा ढालेर विभिन्न सामग्री बनाउने गरेका छन्। बाउबाजेले अत्यन्तै कष्टकर ढंगले खोलाको पानीको प्रयोग गरेर आफ्नो स्वास्थ्यलाई जोखिममा राखेर सामग्रीहरू बनाउने गरेका र अहिले प्रविधिको विकासका कारण काम गर्न अलि सहज भएको हिराबहादुरले बताए। मेहनत धेरै गर्नुपर्छ। काम अनुसारको आम्दानी हुँदैन। धेरै दुःख गर्नुपर्ने भएकाले नयाँ पुस्ताले यो पेसाप्रति चासो दिनै छाडेका छन्,' उनले भने। पहिलेको जस्तो उत्पादित सामग्री राम्रोसँग बिक्री हुँदैन। पहिला त उत्पादित सामग्री गाउँमा नै बिक्री हुने गरेको थियो। अहिले गाउँमा ती वस्तु लोप हुने अवस्थामा पुगेका उनको भनाइ छ। हाम्रो पुर्ख्यौली पेसा संकटमा पर्न थालेको छ। त्यसकारण आफू यो पेसालाई जोगाउनुपर्छ भनेर लागि परेको हो', उनले भने। ठेकीमा जमाएको घ्यु, दही र मोही निक्कै मीठो हुने बिक बताउँछन। अहिलेको पुस्ताले यसको प्रयोग कम गर्ने र घरेलु रूपमा प्रयोग हुने काठका भाँडाको सट्टामा बजारमा किन्न पाइने आधुनिक सामानको प्रयोग बढ्दै गएपछि काठका भाँडा लोप हुँदै गएका छन्। प्लास्टिक, आल्मुनियम र सिल्भरका भाँडाको प्रयोग बढ्दै गएपछि गाउँघरमा प्रयोग हुने काठका ठेकी, हर्पे, कुरुवा, पाथीजस्ता काठको भाँडा लोप हुने अवस्थामा पुगेको हो। मेहनत अनुसारको आम्दानी त हुँदैन तर आफ्नो परम्परागत पेसालाई जोगाई राख्नका लागि र पछिल्ला पुस्ताले पनि अनुसरण गरोस् भन्ने लक्ष्यले पेसालाई निरन्तरता दिइएको उनको भनाइ छ। पानीको प्रयोगबाट सामग्री बनाउँदा वर्षमा ४५ लाख आम्दानी हुने गर्थ्यो विद्युतबाट सामग्री बनाउँदा चाहिँ सजिलो भए पनि अलि खर्चिलो हुने उनले बताए। काठको सामग्री बनाउन दार, पँयले, काउलो, मौवालगायत रुखको काठ उपयोगी हुन्छ। उनका अनुसार पछिल्लो समय त्यस्ता काठसमेत अभाव हुँदै गएको छ। 'अहिले वडाले पनि हाम्रो पेसाको निरन्तरताका लागि एक लाख अनुदान सहयोग गरेपछि विद्युतीय विभिन्न यन्त्र उपकरण किनेर काम सुरु गरेका छौं,' उनले भने। केही समयअघि सञ्चालन भएको उनले महोत्सवमा २ लाख ५० हजारभन्दा बढीको व्यापार गरे। काठबाट बन्ने विभिन्न सामग्रीलाई प्राथमिकता दिएर वडाबाट १ लाख रुपैयाँ अनुदान प्रदान गरिएको वडाध्यक्ष तारानाथ चौलागाईंले बताए।"
राजस्व अनुसन्धानले मध्यरातमा हुण्डी कारोबारीमाथि गरेको त्यो अपरेशन,"काठमाडौं : राजश्व अनुसन्धान विभागको टोलीले स्रोत नखुलेको २ करोड ३० लाख बढी रकमसहित चारजनालाई पक्राउ गरेको छ । विभागका महानिर्देशक नवराज ढुंगानाका अनुसार बिहीबार राती स्रोत नखुलेको २ करोड बढी रकमसहित कपडा व्यवसायी नरेश अग्रवाल र उनका सहकर्मीलाई पक्राउ गरेको हो। विभागका महानिर्देशक ढुंगानाका अनुसार गोप्य सूचनाका आधारमा छापा मार्ने क्रममा स्रोत नखुलेको रकमसहित चारजनालाई पक्राउ गरिएको हो। महानिर्देशक ढुंगानाले भने, 'हुण्डि कारोबार भइरहेको छ भन्ने सूचना हामीले पाएका थियौं । सोही सूचनालाई पछ्याउँदै जादाँ विभिन्न स्थानबाट चारजनासहित सो रकम बरामद गरिएको हो । यति नै रकम भन्ने टुंगो भइसकेको छैन । रकम गन्ने प्रक्रियामा छ । साँझसम्म सकिएला । ' पक्राउ पर्नेमा अग्रवालसहित दीपक कार्की,मोहन साह, विवेक कार्की रहेका छन्। विभागले गए राती ३ बजेतिर कपडा व्यवसायी अग्रवालको घरमा छापा मारेको थियो । उनको घरबाट विभागको टोलीले एक करोड बढी रकम बरामद गरेको हो। विभागको टोलीले हुण्डि कारोबारको आशंकामा न्युरोडको मखन गल्लीबाट बिहीबार साँझ दीपक कार्कीलाई ३४ लाख स्रोत नखुलेको रकमसहित पक्राउ गरेको स्रोतले जनाएको छ। त्यसपछि कार्कीले दिएको सूचनाकै आधारमा विभागको टोली ताहाचलमा रहेका मोहन साहकहाँ पुगेको थियो । उनको साथबाट ७३ लाख स्रोत नखुलेको रकम बरामद गरेको स्रोतले जनाएको छ। त्यसपछि कलंकीमा बस्ने विवेक कार्कीलाई २२ लाख रकमसहित विभागको टोलीले नियन्त्रणमा लिएको हो । दीपक,मोहन र विवेकलाई नियन्त्रणमा लिएपछि उक्त टोली मध्यरात ३ बजे कपडा व्यवसायी अग्रवालको घरमा पुगेको थियो । उनको घरमा खानतलासी गर्दा एक करोड बढी रकम फेला परेको थियो । पक्राउ परेका सबैले उक्त रकमको स्रोत खुलाउन नसकेको महानिर्देशक ढुंगानाले बताए। उनले भने,'रकम कहाँबाट कसरी आयो ? भन्ने विषयमा अनुसन्धान भइरहेको छ ।'"
बोक्सीको आरोपमा काकाको हत्या गरी फरार रहेका दुईजना १५ वर्षपछि पक्राउ,काठमाडौं : बोक्सीको आरोपमा काकाको हत्या गरी फरार रहेका दुईजना अभियुक्त १५ वर्षपछि पक्राउ परेका छन्। पक्राउ पर्नेमा काभ्रेको रोशी गाउँपालिका वडा नम्बर ३ का ४४ वर्षीय टंकबहादुर मगर र ४२ वर्षीय सन्तबहादुर मगर रहेको काठमाडौं उपत्यका अपराध अनुसन्धान कार्यालयका प्रहरी उपरीक्षक मिलन केसीले जानकारी दिए। उनीहरूले २०६५ असोज २९ गते काका नाता पर्ने सोही ठाउँका चमारसिंह मगरलाई बोक्सीको आरोप लगाइ हत्या गरी फरार भएका थिए।पक्राउ परेका सन्तलाई आवश्यक कारवाहीका लागि जिल्ला अदालत काठमाडौंमा बुझाइएको छ भने टंकबहादुरको स्वास्थ्यमा समस्या आएकाले उपचारपछि मात्रै अदालत बुझाइने प्रहरीले जनाएको छ।
डोल्पा जोड्ने भेरी करिडोरमा सवारीसाधनबाट शुल्क उठाउन नपाइने,"डोल्पा : डोल्पा जोड्ने भेरीकरिडोरअन्तर्गत पर्ने तल्नुबगरस्थित भेरी नदीमा लगाइएको ह्युमपाइपको पुलमा अबदेखि अनधिकृत रुपमा शुल्क उठाउन नपाइने भएको छ। जाजरकोट जिल्लाका प्रमुख जिल्ला अधिकारी सुरेश सुनारको नेतृत्वको सुरक्षा निकायका प्रमुख, नलगार्ड नगरपालिकाका जनप्रतिनिधिसहितको टोलीले स्थानीय युवाहरूसँग छलफल गरेर अनधिकृत रुपमा शुल्क नउठाउने सहमति गरेको हो। ह्युमपाइपको पुलमा अनधिकृत शुल्क उठाउन थालेको समाचार अन्नपूर्ण पोस्टमा प्रकाशन भएपछि त्यसबारे बुझ्न शुक्रबार बिहानै जाजरकोट प्रशासनको टोली तल्नुबगर पुगेको थियो। स्थानीय युवाहरूको समूहले अनधिकृत रुपमा शुल्क उठाउन थालेको गुनासो आएपछि सुरक्षा प्रमुखसहितको टोली तल्नुबगर पुगेका थिए। अबदेखि सवारीसाधनलाइ कुनै शुल्क नउठाउने सहमति भएको जाजरकोटका प्रमुख जिल्ला अधिकारी सुनारले बताए। अबदेखि चापाङ्ग्रे सवारीसाधन ह्युमपाइपबाट निर्वाध रुपमा आवतजावत गर्न पाउने व्यवस्था मिलाइएको उनले बताए। व्यक्तिगत खर्च भयो भन्ने समूहले अब सम्बन्धित ठेकेदारसँगै समन्वय गर्ने आफ्नो विषय उनीहरूले नै टुंग्याउने उनको भनाइ छ। शुल्क उठाएको गुनासो आएपछि डोल्पाका प्रमुख जिल्ला अधिकारी तुलसीप्रसाद दाहालसहित सुरक्षा प्रमुखहरूले उक्त कार्य रोक्न छिमेकी तिनै जिल्लाका प्रशासनसँग समन्वय गरेका थिए। ह्युमपाइप बनाउन व्यक्तिगत रुपमा ४० लाख खर्च भएको भन्दै स्थानीय युवाहरूले बुधबारदेखि जीप, ट्याक्टर र ट्रकलाई पाँचदेखि १५ हजारसम्म उठाउन थालेका थिए।"
"दार्चुलामा यात्रुबाहक बस दुर्घटना, १५ जना घाइते",दार्चुला : दार्चुलाबाट महेन्द्रनगरका लागि छुटेको महाकाली यातायातको यात्रु्बाहक बस केही बेरअघि दार्चुलामै दुर्घटना भएको छ । सुपप्र ०२ ००१ ख १०३१ नम्बरको यात्रुबाहक बस दार्चुलाको मकाहाली नगरपालिका वडा नम्बर ५ फोहर फाल्ने ठाउँ नजिकै सडकबाट महाकालीतिर खसेको हो । प्रारम्भीक जानकारी अनुसार बसमा सवार १५ जना घाइते भएका जानकारी प्राप्त भएको छ । घाइतेहरु सबैलाई जिल्ला अस्पताल दार्चुला लगिएको प्रहरीले जनाएको छ । घाइतेमध्ये २ जना गम्भीर रहेका प्रहरीले जनाएको छ । उद्धारकार्य जारी रहेकाले विस्तृत जानकारी आउन सकेको छैन ।
बर्दियामा जंगली हात्तीको आक्रमणबाट २ महिला घाइते,"गुलरिया : बर्दियामा जंगली हात्तीको आक्रमणमा परी २ जना महिला घाइते भएका छन्। मधुवन नगरपालिका१ सूर्यपटुवामा अवस्थित दुर्गा सामुदायिक वनमा दाउरा खोज्ने क्रममा उनीहरूलाई जंगली हात्तीले आक्रमण गरेको हो। हात्तीको आक्रमणमा परी स्थानीय ५२ वर्षीय सीता थारू र ३१ वर्षीय सुशीला चौधरी घाइते भएका मधुवन नगरपालिका वडा नम्बर १ का वडाध्यक्ष मिन थापाले जानकारी दिए। उनीहरूको गुलरियास्थित बर्दिया अस्पतालमा उपचार भइरहेको छ। 'चिकित्सक नहुँदा थप उपचारका लागि नेपालगञ्ज लैजानुपर्ने हुनसक्छ,' उनले भने, 'घाइतेहरूको उपचारमा लागेको सबै विल अनुसार डिभिजन वन कार्यालय बर्दियाले भुक्तानी गर्ने कुरा भएको छ।' मधुवन नगरपालिकाको तर्फबाट जनही १० हजार रुपैयाँ राहत उपलब्ध गराइने उनको भनाइ छ। उक्त क्षेत्रमा सबैलाई सजगता अपनाउन वडाध्यक्ष थापाले अनुरोध गरेका छन् । सामुदायिक वनमा दाउरा खोज्ने क्रममा एक्कासि जंगली हात्ती आएर आक्रमण गरेको घाइते सीताका श्रीमान् विन्तीराम थारूले बताए। हात्तीले लखेट्ने क्रममा लडेपछि सुढले आक्रमण गरेको थियो। श्रीमतीको शरीरमा कुनै रक्तश्राप नभएपनि भित्री चोट लागेको उनको भनाइ छ। घाइते सुशीलाको हातका तीनवटा औलाहरूमा चोट लागेको छ। घाउहरूमा करिब दर्जन टाँका लगाइएको छ। एक्कासि हात्तीले आक्रमण गर्न आएको देखेपछि जंगलमा सँगै भएका अरू मान्छेहरूले हल्ला गरेपछि हात्ती भागेको थियो।"
कलकत्ताबाट भिजिट भिसामा सिंगापुर पुगेका ९ नेपाली महिला फर्काइए,"काठमाडौं : गत पुस २६ गते ९ जना महिला त्रिभुवन अन्तर्राष्ट्रिय विमानस्थल हुँदै नेपाल आइपुगे। उनीहरुलाई सिंगापुर अध्यागमन कार्यालयले फिर्ता पठाएको हो। उनीहरु पुस २३ गते भारतको कलकत्ता हुँदै सिंगापुर गएका थिए। जसमध्ये एक अविवाहित युवतीसँग ओमानको भिसा थियो। उनी मुम्बईको एअरपोर्ट प्रयोग गरेर सिंगापुर पुगेकी थिइन्। अन्य ८ जना भने कलकत्ताबाट सिँधै सिंगापुर पुगेका थिए तर उनीहरुसँग भिसा थिएन। उनीहरु कुवेत जानका लागि भारतको बाटो हुँदै सिंगापुर पुगेका हुन्। ट्रान्जिटको रुपमा सिंगापुर पुगेका उनीहरुलाई त्यहाँको अध्यागमनले उनीहरुको नीति बमोजिम कागजात नभएको र भ्रमण शंकास्पद देखिएको भन्दै नेपाल फिर्ता पठाएको थियो। हाल उपत्यका अपराध अनुसन्धान कार्यालय उनीहरुको कागजात अनुसन्धान गरिरहेको छ। उपत्यका अपराध अनुसन्धान कार्यालय काठमाडौंका सूचना अधिकारी मिलन केसीका अनुसार एअरपोर्टमा अध्यागमनले कडाई गर्नासाथ एजेन्टहरुले भारतीय बाटो प्रयोग गर्न थालेका हुन्। घरेलु कामदारको रुपमा नेपाली महिलाहरुलाई खाडी मुलुक जान सरकारले रोक लगाएको छ। तर महिलाहरु विदेशिने क्रम भने रोकिएको छैन। तेस्रो बाटो प्रयोग गरेर हुन्छ कि, भिजिट भिसा लिएर हुन्छ उनीहरु खाडी गइरहेका छन्। अपराध अनुसन्धान कार्यालयका डीएसपी गोविन्द पन्थीका अनुसार सिंगापुरबाट फिर्ता हुनेमा रसुवा, दाङ, मकवानपुर, सिन्धुपाल्चोक धादिङ, झापा, दैलेख लगायतका महिलाहरु छन्। उनीहरुमध्ये ८ जना विवाहित र घरमा बालबच्चा भएका महिलाहरु हुन्। सबैजना सामान्य साक्षर मात्रै छन्। भिजिट भिसा त यहाँबाट जाने बेलासम्म मात्रै हो। ट्रान्जिटमा पुगेपछि उनीहरुले घरेलु कामदारको वर्किङ भिसा देखाएर नै सम्बन्धित देश जाने गर्छन्। पन्थीले अन्नपूर्ण पोस्ट्सँग भने,घरेलु कामदारको रुपमा नेपाली महिलाहरु ओमान, साउदी, कुवेत, दुबई, कतार लगायतका देशमा जाने गर्छन्। पन्थीका अनुसार नेपाली एजेन्टले भारतीय एजेन्टसँग मिलेर नेपाली महिलालाई भारत पुर्याउने गरेका छन्। फर्काइएका ९ जनामध्ये केहीले प्रतिव्यक्ति ८० हजारदेखि एक लाख भारतीय रुपैयाँसम्म बुझाएर सिंगापुर पुगेका हुन्। अनुसन्धानका क्रममा केहि महिलाले भने आफू एजेन्टकै खर्चमा कुवेत जान लागेको बयान प्रहरीसमक्ष दिएका छन्। प्रहरीका अनुसार भारतीय बाटो हुँदै खाडी पुग्ने महिलाहरु अधिकाशं घरेलु हिंसामा पर्ने गरेका छन्। अधिकांश महिला २५ देखि ३५ वर्ष उमेर समूहका छन्। दुबई, मलेसिया र सिंगापुरमा विभिन्न देशका सम्पर्क कार्यालय छन्। विभिन्न कन्सल्टेन्सीको माध्यमबाट त्यहाँ पुगेका महिलाहरु कामको माग अनुसारको देशमा पुग्छन्। गैह्र कानुनी रुपमा विदेश गएकाहरुले तलब नपाउने, कुटपिट तथा यातना पाउने, हिंसामा पर्ने गरेका छन्। अहिले सबैको हातहातमा मोबाइल हुने र मोबाइलमै पेपर भिसा आउने हुँदा पनि बाटो छलेर विदेश जान सहज भएको डीएसपी पन्थीको दावी छ।प्रहरीका अनुसार अनुसन्धानका क्रममा फिर्ता आएका महिलाहरुले आफूहरु कलकत्तामा ६ महिनासम्म घरेलु काम गरेर बसेको बताएका छन्। उनीहरुलाई एक जना भारतीय एजेन्ट महिलाले सिंगापुर पुर्याएका हुन्। नेपाली महिलालाई कलकत्ता पुर्याउने एक नेपाली महिला पनि ओमान पुगिसकेको जानकारी प्रहरीले पाएको छ। डीएसपी पन्थी भने,नेपालको अध्यागमनमा कडाई गर्नासाथ एजेन्टहरुले कलकत्ता र दिल्लीको बाटो प्रयोग गर्न थालेको स्पष्ट देखिन्छ।"
"दार्चुला बस दुर्घटनामा १६ जना घाइते, तीनजनालाई धनगढी रिफर","दार्चुला : दार्चुला बस दुर्घटनामा गम्भीर घाइते भएका तीनजनालाई उपचारका लागि धनगढी रिफर गरिएको छ। दुहुँ गाउँपालिका५ का ५३ वर्षीय दिलिप बहादुर बम,उनकी बुहारी कमला बम र नाती हिमान्सु बमलाई उपचारका लागि धनगढी रिफर गरिएको जिल्ला अस्पताल दार्चुलाले जनाएको छ। अस्पतालका सूचना अधिकारी डम्बर भट्टका अनुसार दिलिम बमको स्वास्थ्य अवस्था गम्भीर रहेको छ। कमला र हिमान्सको अवस्था भने सामान्य नै रहेको उनको भनाइ छ। बाँकी १३ जना घाइतेको दार्चुलामा उपचार भइरहेको छ। दार्चुलाबाट महेन्द्रनगरका लागि छुटेको महाकाली यातायातको बस शुक्रबार बिहान महाकाली नगरपालिका५को फोहोर फाल्ने ठाउँबाट महाकालीतिर खसेको थियो।सुपप्र ०२ ००१ ख १०३१ नम्बरको सो बस बैतडीको दोगडाकेदार गाउँपालिका ४ पिपलकोट बसालीका जनक ठगुन्नाको रहेको बुझिएको छ ।"
"किसानको रोजाइमा तरकारी खेती : छाकमात्रै टरेको छैन,आर्थिकस्तर नै फेरियो","दैलेख : पहाडी बस्ती । हरियाली गाउँ । जिल्लाको दुल्लु नगरपालिका२ वडापोखराबासी सधैंजसो तरकारी खेतीको स्याहारमै व्यस्त रहन्छन् । तरकारी खेतीले यहाँका स्थानीयको बिहान बेलुकीको छाकमात्रै टरेको छैन्, आर्थिकस्तरमै फेरिएको छ । व्यवसायिक तरकारी खेती सिपले स्थानीयको जीवनस्तरमा उल्लेख्य सुधार ल्याएको छ । स्थानीय ३५ वर्षिया हिरा रावतको दिनको अधिकाँश समय घरछेउको पोखो बारीमा लगाएको तरकारी खेतीमै बित्छ । यसअघि उनी सोहि बारीमा परम्परागत रुपमा नगदे बाली लगाउँथिन् । त्यसले परिवारको गर्जो टार्न धौधौ पथ्र्यो । तरकारी खेतीबाट हिरा सन्तुष्ट छिन् । भन्छिन्, बिहान उठेदेखि बेलुकी अबेरसम्म तरकारी गोड्ने, फलेका तरकारी टिप्ने, पानी चाहार्ने, बेर्ना छर्ने लगायतका काममै बित्छ,तरकारी खेतीले छाकमात्रै टरेको छैन्,आम्दानी पनि मिलेको छ । बारीमा लगाएको टमाटर काँटछाँट गर्दै दुल्लुको भण्डारी गाउँकी एक महिला । दुईवर्षअघिसम्म हिराको परिवारले आफूलाई खानका लागि मात्र थोरै जग्गामा तरकारी लगाउँथ्यो । तरकारी खेतीबाटै मनग्य आम्दानी हुने देखेपछि ०७८ देखि व्यवसायिक रुपमै तरकारी खेती थालेको हिरा बताउँछिन् । पहिला आफूलाई खान पुग्ने मात्रै तरकारी लगाउँथ्यौं, हाल ३ रोपनी क्षेत्रफलमा लटरम्म तरकारी फलेको छ,हिरा भन्छिन् । उनका अनुसार उनको पाखो बारीमा टमाटर, प्याज, गोभी, करेला, रायो लगाएतका तरकारी उत्पादन हुने गरेको छ । उनी तरकारीका बेर्ना समेत उत्पादन गर्छिन् । मौषम अनुसार तरकारीको बेर्ना पनि बिक्री हुन्छ,उत्पादन भएको तरकारी नजिकको बजारमा लगेर बेच्ने गरेका छौँ, आफ्नै बारीमा उत्पादन भएको अर्गानिक तरकारी खान पाएका पनी छौँ,व्यवसायिक तरकारी खेती सुरु गरेपछि आम्दानीसँगै खुसी मिलेको छ,उनले भनिन् । तरकारीको अभावमा चाउचाउको तरकारी खानुपर्ने बाध्यता अहिले अन्त्य भएको हिराको भनाइ छ । अहिले त उनको गाउँ स्मार्ट कृषि गाउँ ले परिचित छ । दुल्लु क्षेत्रमा हजारौँ किसानहरु कृषि पेशामा आवद्ध छन् । तीमध्ये केहिले परम्परागत नगदेबाली खेती र तरकारी खेती दुवै अंगालेका छन् । तरकारीमा प्रयोग गर्न घरमै तयार पारिएको झोलमल । अधिकाँश परम्परागत खेती छोडेर व्यवसायिक तरकारी खेतीमा लागेका हुन् । सिजन अनुसार उत्पादित तरकारीले राम्रो भाउ पाएको भन्दै उनीहरु उत्साहित छन् । वडापोखरा गाउँकै ४८ वर्षिय धर्मबहादुर थापा भन्छन्, परम्परागत रुपमा नगदे बाली छोडेर तरकारी खेती लगाउँदा राम्रो उत्पादन भईरहेको छ,हामी त मख्ख छौँ । उनले व्यवसायिक तरकारी खेती थालेको चारवर्ष भयो । स्थानीय वडापोखरा कृषक समुहका अध्यक्ष समेत रहेका थापा भन्छन् वडापोखरा गाउँका ४८ घरपरिवार कृषक समुहमा आबद्ध छन्, उहाँहरु सबै तरकारी खेतीमै आबद्ध हुनुहुन्छ, पहिले जुन पाखो बारीमा नगदे बाली उत्पादन हुन्थ्यो, त्यो भन्दा बढी मौषम अनुसारको तरकारी फलिरहेको छ, सिजन अनुसार २४ लाख कमाई हुन्छ, सबै खुसी छन् । समूहमा आवद्ध भएकाहरुले जलवायूमैत्री तरकारी खेतीबारे ज्ञान सिप पाएको उनको भनाइ छ । यहाँका स्थानीयले वर्षौअघिदेखि लगाउँदै आएको नगदेबाली उत्पादन विस्तारै ह्रास आउन थाल्यो । व्यवस्थित नभएर होकी भन्ने लागेर किसानले विषादीको प्रयोग बढाए । विषादीको प्रयोगले उत्पादन बढ्नुपर्नेमा झन घट्दै गयो । माटोको उर्बरा शक्ति बढाउने उपाय खोज्दै जाँदा विषादीको प्रयोग छोडेर घरमै बनाउन सकिने कम्पोष्ट मल, झोल मल लगायत प्रविधि प्रयोग गरेको थापा बताउँछन् । स्थानीयस्तरमै बनाउन सकिने मल प्रयोगमा ल्याएपछि तरकारी उत्पादनमा वृद्धि भएको उनको अनुभव छ । किटनाशक विषादीको विकल्पमा जैविक विषादी किसानहरुले व्यवसायिक तरकारी खेतीमा होमिएपछि बजारमा पाइने किटनाशक विषादी प्रयोग गर्न छोडेका छन् । किसानहरुले जलवायु अनुकूलनमैत्री कृषि प्रविधि अपनाउँदै तरकारी खेती गरिरहेका छन्। उनीहरुले घरमै बनाउन सकिने जैविक विषादी, मल प्रयोग गर्ने गरेका छन् । रासायनिक मल र किटनाशक विषादी प्रयोग गर्दा रोग किरा बढि देखिने, तरकारी कुहिने, छिट्टै सड्ने समस्या बढि भएको किसानहरु बताउँछन् । जलवायु अनुकूलमैत्री कृषि प्रविधिबाट व्यवसायिक तरकारी खेती थालेपछि उत्पादन र आम्दानी राम्रो भएको स्थानीय नानकला थापा बताउँछिन् । भन्छिन्, बजारमा पाइने किटनाशक विषादीको प्रयोगले उत्पादन कम हुने रहेछ, तरकारीमा लाग्ने रोग किरा नियन्त्रणका लागि विषादीको साटो जैविक विषादी प्रयोग गरिरहेका छौँ । जैविक मल र जैविक विषादीको प्रयोग गरेर अर्गानिक तरकारी फलाएको उनको दाबी छ । आफूहरुलाई विभिन्न एनजीओआईएनजीओबाट आर्थिक तथा प्राविधिक सहयोग मिलेको थापा बताउँछिन् । संघसंस्थाको साथ पाएर तरकारी उत्पादनमा वृद्धिसँगै किसान परिवारको आर्थिकस्थिती सुधार तथा आत्मनिर्भर बन्न सहयोग पुगेको थापा बताउँछिन् । हामी आत्मनिर्भर हुने बाटो खुलेको छ, तरकारी बेचेर परिवारको खर्च चलाउन र छोराछोरीलाई पढाउन सक्ने भएका छौँ, थापा भन्छिन् घरखर्च कटाएर बचेको रकम समुहमा बचत गर्ने गरेका छौँ । कृषि प्राविधिकहरुले घरघरमा पुगेर प्राविधिक सल्लाह दिने गरेका छन् । किसानहरुले पक्की र कच्ची टनेलसमेत प्राप्त गरेका थिए । वडापोखरासँगै दुल्लुका विभिन्न वडाका किसान कृषक समूहमा आवद्ध भई व्यवसायिक तरकारी खेतीमा होमिएको कृषि प्राविधिक हिक्मेन्द्र माझी बताउँछन् । दुल्लुको विभिन्न वडास्थित भगवती वडापोखरा कृषक समुह, तरिँया बेमौषमी तरकारी उत्पादन समूह, मुलपानी कृषक समूह, भण्डारी टोल बहुउद्देश्यीय कृषक समूह, कालिका दलित कृषि तथा पशुपंक्षी सहकारी समूहमा आवद्ध किसानहरु व्यवसायिक तरकारी खेतीमा सक्रिय छन् । उनीहरु परम्परागत खेती छोडेर तरकारी खेतीमा होमिएको कृषि प्राविधिक माझीको भनाइ छ । यहाँका झण्डै दुई सय किसानहरुलाई अर्गानिक उत्पादनमा जोड्न जैविक विषादी, झोल मल प्रयोग गर्ने ज्ञान र सिप सिकाईएका छौँ,जसले जमिनको उर्वरा शक्तिमा वृद्धि हुनुका साथै अर्गानिक उत्पादनमा टेवा पुगेको छ ।"
"आज मधेसमा बलिदानी दिवस मनाइँदै, सरकारी बिदा",प्रदेशले मधेस आन्दोलन सुरु भएको दिन माघ ५ मा सरकारी बिदा दिने निर्णय गरेको छ। मधेस आन्दोलनका सहिदहरूको सम्झनामा प्रत्येक वर्ष माघ ५ गते मनाइने बलिदानी दिवसमा प्रदेश सरकारले बिदा दिने गरेको छ। पहिलो मधेस आन्दोलनका क्रममा २०६३ माघ ५ गते सिरहाको लहानमा रमेश महतोले सहादत पाएका थिए। यसैको सम्झनामा बलिदानीको संज्ञा दिँदै मधेसी दलहरूले बलिदानी दिवस मनाउँदै आएका छन्।
आज देशका यी स्थानमा हिउँ पर्ने,"काठमाडौं : हाल नेपालमा पश्चिमी वायुको आंशिक प्रभाव रहेकाले कोशी र गण्डकी प्रदेशका केही पहाडी भूभागमा आंशिकदेखि साधारणतया बदली रही बाँकी भूभागमा मौसम सफा रहनेछ । साथै देशको तराईका अधिकांश भूभागमा हुस्सु लागेको जल तथा मौसम पूर्वानुमान महाशाखाले जनाएको छ । आज दिउँसो देशको पहाडी भूभागमा आंशिकदेखि साधारणतया बदली रही बाँकी भूभागमा मौसम सफा रहने र तराईमा दिनभरि हुस्सु लाग्ने मौसमविद् सञ्जीव अधिकारीले जानकारी दिए। उनका अनुसार कोशी र गण्डकी प्रदेशका पहाडी भूभागका एकदुई स्थानमा हल्का वर्षाको सम्भावनाका साथै कोशी, बागमती, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ । आज बिहान काठमाडौंको वायुको तापक्रम ७ डिग्री सेन्डीग्रेड मापन गरिएको तथा पारदर्शिता दुई हजार पाँच सय मिटर रहेको मौसमपूर्वानुमान महाशाखाले जनाएको छ । यसैगरी काठमाडौंको आज बिहानको न्यूनतम तापक्रम ५ दशमलव ४ डिग्री रहेको छ भने आज अधिकतम तापक्रम १७ देखि १९ डिग्री सेन्डीग्रेडको बीचमा रहने मौसमविद् अधिकारीलले बताए। यसैगरी आज राति देशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने तथा कोशी, गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको मौसम पूर्वानुमान महाशाखाले जनाएको छ ।"
अस्पताल घुमेरै बित्यो डाक्टरको कारागार बस्ने समय,"विराटनगर : नवजात शिशु बेचेको कसुरमा पक्राउ परेका वरिष्ठ स्त्री तथा प्रसूति रोग विशेषज्ञ डाक्टर तपेश्वरलाल कर्णलाई उच्च अदालत विराटनगरले धरौटीमा छोड्न आदेश दियो। बिहीबार उच्चले ६८ वर्षीय कर्ण र उनीसँग यही कसुरमा पुर्पक्षका लागि थुनामा गएका सूर्यनारायण राजवंशीलाई जनही एकएक लाख रुपैयाँ धरौटीमा रिहा गर्न आदेश दियो। मुख्य न्यायाधीश रमेशप्रसाद राजभण्डारी र न्यायाधीश श्रीधराकुमारी पुडासैनीको संयुक्त इजालाशले उनीहरूलाई धरौटीमा छोड्न आदेश गरेको हो। गत असोज २४ गते मोरङ अदालतका न्यायाधीश अम्बिकाप्रसाद दाहालको इजालशले कर्ण, राजवंशी र गोविन्द राईलाई पुर्पक्षका लागि जेल चलान गरेको थियो। तर, उच्चले एकै कसुरका कर्ण र राजवंशीलाई धरौटीमा छोड्दा शिशुका बाबुसमेत रहेका राईको हकमा भने थुनामै राख्ने जिल्लाको आदेश सदर गरेको जिल्ला अदालतका उपरजिष्ट्रार टिकेन्द्रवीरजंग राणाले जानकारी दिए। भोजपुरको हतुवागढी गाउँपालिका४ का २७ वर्षीय अविवाहित गोविन्द राई र उनकी २६ वर्षीया प्रेमिकाको सम्बन्धबाट असार १४ गते विराटनगरको ग्रिनक्रस अस्पतालमा शिशु जन्मिएकी थिइन्। नर्मल डेलिभरिमार्फत् सामान्य अवस्थामा शिशुको जन्म भएको थियो। तर, नाताभित्रकै युवतीसँगको सम्बन्धबाट जन्मिएकी शिशुको व्यवस्थापनको जिम्मा गोविन्दले डा कर्णलाई दिए। आमासँगै हुनुपर्ने ती शिशु नर्सले लिएर गए। सोही दिन अस्पतालबाट डिस्चार्ज गराएर गोविन्दले आफ्नी प्रेमीकालाई इटहरीस्थित एक होटलमा राखे। बच्चाबारे सोध्दा उपचार हुँदैछ भन्ने जवाफ दिएका गोविन्द होटल पुगेको दु दिनपछि बेपत्ता भए। आफूले जन्माएको छोरी र प्रेमी गायब भएपछि उनले ३२ साउनमा जिल्ला प्रहरी कार्यालय मोरङमा उजुरी दिइन्। अनुसन्धानका क्रममा डा कर्णले शिशुलाई कटहरी गाउँपालकिा२ आदर्श टोलका सूर्यनारायण राजवंशी दम्पतीलाई पाँच लाख रुपैयाँमा बिक्री गरेको खुलेको थियो। अस्पतालको रेकर्डमा गोविन्दको नाम मानबहादुर तामाङ र युवतीको फूलकुमारी तामाङ तथा ठेगाना सुनसरीको रामधुनी११ उल्लेख गरिएको थियो। अस्पतालका कर्मचारीको सहयोगमा डा कर्णले निःसन्तान दम्पतीलाई शिशु बेचेका थिए। अवैध सम्बन्धबाट जन्म भएको बच्चा भनेर कर्णले उक्त बच्चा व्यवस्थापनका लागि अविवाहित बाबुसँग पनि ३५ हजार रुपैयाँ लिएका थिए। मोरङ प्रहरीले उनीसहित अपराधमा संलग्न सात जनालाई नियन्त्रणमा लिएर अनुसन्धान थालेको थियो। तर, पक्राउ परेकामध्ये ग्रिनक्रस हस्पिटलका सञ्चालक कृष्ण खवासलाई मुद्दा नचलाउने निर्णय भएको थियो। प्रहरीले डा कर्णसहित ६ जनाविरुद्ध मानव बेचविखन, संगठित अपराध र मानव तस्कर गरी तीनवटा मुद्दा चलाएको थियो। जिल्ला अदालतबाट डा कर्ण, शिशु खरिद गर्ने राजवंशी र शिशुका बाबु राईसहित तीन जना पुर्पक्षका लागि थुनामा गएका थिए भने सहयोगी तीन जना धरौटीमा रिहा भएका थिए। मोरङको कटहरी२ आदर्शटोलकी ३३ वर्षीया सुधा भन्ने सुक्री राजवंशी दुई लाख, सिराहाको कल्याणपुर नगरपालिका१२ की ३८ वर्षीया नर्स निर्मला यादव एक लाख र ४७ वर्षीया दिलमनीदेवी राजवंशी १० हजार रुपैयाँ धरौटीमा रिहा भएका थिए। पुर्पक्षमा रहेका कर्ण र चौधरीले जिल्लाको आदेश बदरको माग राख्दै ७३ नम्बर गरेका थिए। थुनामा बस्ने समय अस्पतालमै बच्चा बेचेको आरोप लागेपछि मोरङ प्रहरीले डा कर्णलाई भदौ १ गते पक्राउ गरेर अनुसन्धान थालेको थियो। तर, बिरामी भएको बाहाना बनाउँदै उनी हिरासतको अधिकांश समय अस्पतालमै बसे। मोरङ प्रहरीले उनलाई हिरासतअस्पताल डुलाइरह्यो। सुगर र प्रेस अनियन्त्रित भएको भन्दै उनले कोशी अस्पतालको २१२ नम्बरको सिंगल क्याबिन छाड्न मानेनन्। मोरङ प्रहरीका प्रवक्ता तथा प्रहरी नायब उपरीक्षक रञ्जन दाहालका अनुसार डा कर्णको हिरासतको समय पनि अस्पतालमै बितेको थियो। घटना सतहमा आएपछि बयानका लागि हामीले उहाँलाई ल्याउने तयारी गरेका थियौं, त्यसबेला उहाँ दुइटा अपरेसन सकेर बस्नुभएको रहेछ, उनले भने, प्रहरीलाई देख्नेबित्तिकै बिरामी भएर ढल्नुभएछ। अर्को दिन उहाँलाई बयानका लागि ल्याएका बेला पनि अस्पताल पुर्याउनेल्याउने गर्यौं तर नियमित ल्याउनुलैजानुपर्ने भएका कारण प्रहरीको निगरानीमा अस्पतालमै राखेका थियौं। असोज २४ गते मोरङ अदालतले पूर्पक्षका लागि मोरङ कारागार पठाएपछि पनि उनी त्यहाँ अडिन सकेनन्। कर्णको उपचारमा खटिएका डाक्टरहरूले उनको स्वास्थ्य सामान्य रहेको भन्दै पटकपटक डिस्चार्ज दिएका थिए। बरु डा कर्ण अस्पताल घुमेरै बसे तर कारागार जान मानेनन्। स्वास्थ्य अवस्था ठीकै हुँदा पनि उहाँले अस्पताल छोड्न मान्नुभएन, अस्पताल स्रोतले भन्यो, प्रेसरसुगर कन्ट्रोल भएको भन्दै यसअघि पनि चिकित्सकहरूले उहाँलाई डिस्चार्ज दिनुभएको थियो। तर, उहाँले स्वास्थ्यलाभ नभएको बहानामा क्याबिन ओगट्नुभयो। मोरङ कारागारका जेलर कृष्णहरि न्यौपानेका अनुसार कारागार ल्याएकै दिन डा कर्ण बेहोस् भएका थिए। प्रहरीको निगरानीमा रहेर आफैं खर्च तिर्नेगरी असोज २६ गते कारागार प्रशासनले कागज गरिदिएको थियो। मोरङ कारागारमा स्वास्थ्यकर्मीको टोली पनि छ र औषधि पनि उपलब्ध हुन्छ। कर्ण आफैं पनि चिकित्सक भएका हुनाले आफ्नो इन्सुलिन आफैं लगाउन सक्थे। यस्तो अवस्थामा पनि डा कर्णले कारागारको समय पनि अस्पतालमै बिताएका थिए। डा कर्ण कोसी अस्पतालका पूर्वमेडिकल सुपरिटेन्डेन्ट पनि हुन्। कर्ण २०७० चैत १९ देखि २०७१ असोज १४ सम्म कोशी अस्पतालको मेसु थिए। कोशी अस्पतालको मेडिकल सुपरिटेन्डेन्टबाट अवकाश लिएपछि उनले क्लिनिक सञ्चालन गर्दै आएका छन्। क्लिनिक सञ्चालनसँगै उनी ग्रिनक्रस अस्पतालमा पनि काम गर्छन्।"
सडक निर्माण गर्न जगत बजार भत्काउँदै स्थानीय,"गोरखा : नेपाली सेनाले निर्माण गरिरहेको बेनिघाट, आरघाट, लार्के सडकको जगतखण्ड जगत बजारभित्रबाटै अघि बढाउने निर्णय भएको छ। विवाद समाधान नहुँदा अवरुद्ध भएको सो खण्डको काम विवाद मिलेसँगै पुनः सुचारु भएको चुमनुब्री ३ का वडाअध्यक्ष रामकुमार गुरुङले जानकारी दिए। विवाद मिलेसँगै जगतबजारबाट सडक कसरी अघि बढाउने बारे लामो समयदेखि विद्यमान अलमलले निकास आएको छ। जगत बजारभित्रबाटै सडक अघि बढाउन सर्वपक्षीय सहमति जुटेपछि जारी विवादले निकास पाएको हो। सहमति जुटेसँगै बेनिघाट, आरुघाट, लार्के सडकको जगतखण्ड जगतबजारभित्रबाटै अघि बढाउने कार्य सुरु भएको स्थानीय गणेश कार्कीले जानकारी दिए। कुनबाटो अघि बढाउने भन्ने बारे टुंगो नलाग्दा चुमनुडी गाउँपालिका ३ को जगतबाट नाग्चेतसम्मको उक्त सडकखण्ड गत पुस १३ गतेदेखि अवरुद्ध भएको थियो। वडाअध्यक्ष गुरुडको अध्यक्षतामा बसेको सर्व पक्षीय छलफलले विवादको टुङ्गो लगाएको हो। बडा अध्यक्ष गुरुडले स्थानीयहरुसँग समन्वय गरेर सडकको काम अघि बढाउन लागिएको बताए। 'जग्गा सम्बन्धी विवाद मिल्यो। अब बस्ती क्षेत्रबाट सडक बनाउनका लागि चौडा निर्धारण पनि भइसकेको छ, उनले भने, कायम भएको क्षेत्रमा अबको एक दुई दिनमै सडक बनाउने काम सुरु हुन्छ। जग्गासम्बन्धी विवाद हुँदा जग्गाधनी सुकबहादुर गुरुङले सडक मर्मतसम्भार गरेर गाडी चल्न थालेको एक, दुई दिनमै बाटो अवरुद्ध गरेका थिए। अहिले विवाद सहमतिमा आइसक्यो, स्थानीय गणेश कार्कीले भने, दायाँबायाँ चार मिटर सडक खोल्न दिने र पुरानो ऐतिहासिक माने भत्किने हुँदा मानेलाई छलेर सडकको काम सुरु भएको कार्कीले बताए। यसरी बजारको बीचबाट सडक लैजाँदा घरहरु क्षति हुन्छन्। ऐतिहासिक मानेलाई यथाव राख्न घरहरु भत्काउन लागिएको उनले बताए। विकास पनि चाहिएको छ, सम्पदा पनि चाहिएको छ, उनले भने, सर्वसाधारण जनताको आवश्यकता र भविष्यका लागि सोचेर विकासलाई रोज्यौं। मैले त आफ्नो घर पनि भत्काउन थालिसके। उनले जगतबासीले सडक अन्तर्गत पर्ने जग्गाको मुआब्जा नपाएको पनि बताए। सडक बनाउने भनेर अहिले सबैजनाले आफ्नो घर आफ्नै खर्चबाट भत्काउन लागेका छौं र विवाद समाधान भएपछि सडक निर्माणको काम गर्ने तयारीमा रहेको नेपाली सेनाको सडक निर्माण मिलाउने काम समुदायको हो। जगतमा उपयुक्त निर्णय गरेपछि हामी काम सुरु गर्छौं ', बेनिघाट, आरुघाट लार्के सडक निर्माण कार्यदलका प्रमुख मेजर विनोद भट्टले भने, जगत बजारमा बाटो कहाँबाट लैजाने भन्ने विवाद मिलेकाले अब त्यही अनुसार काम गर्नेछौं। उक्त सडक खण्डमा एम्बुलेन्स, मालबाहक सवारी साधन, निर्माण सामग्री ढुवानी गरेको सवारी साधन र मोटरसाइकल बाहेकका सवारी साधन आवतजावतमा रोक लगाइएको थियो। विवाद मिलेपछि यात्रुबाहक यातायतहरु पुन सञ्चालनमा आउने तयारी रहेको उनले बताए। बेनिघाट, आरुघाट, लार्के सडकको हावाडाँडादेखि लार्केसम्मको करिब ९२ किलोमिटर सडक नेपाली सेनाले निर्माण गरिरहेको छ। अहिले सिर्दिबासको पाडसिड आसपास सडक निर्माण भइरहेको छ। कार्कीका अनुसार आठ मिटरको सडक बनाउँदा गाउँका सबै घर ध्वस्त पार्नुपर्छ। 'मापदण्ड अनुसारको आठ मिटर सडक बनाउने हो भने गाउँ नै बाँकी रहन्न', उनले भने, 'त्यसैले आधाआधी घर बाँकी रहने गरी बाटो लैजान दिएका छौं।' जगत बजारको छेउबाट सडक निर्माण गर्दा त्यो बाटो बर्खाको बेलामा खोलाले बगाउने, बीचबाट सडक निर्माण गर्दा बजारका घरहरुमा क्षति पुग्ने, बजारभन्दा माथिबाट सडक निर्माण गर्दा पनि पहरो बिस्फोट गर्ने क्रममा बजारमा क्षति पुग्ने उनले बताए। धेरै छलफल गरेर बजार क्षेत्रका बीचमा चार मिटर जग्गा सडकलाई दिने निर्णय भएको उनको भनाइ छ।"
बजारबाट फर्किएका वृद्ध खोलामा मृत फेला,विराटनगर : मोरङको सुन्दरहरैँचा नगरपालिका६ स्थित गछिया खोलामा शुक्रबार बिहान एक जना वृद्ध पुरुष मृत फेला परेका छन् । भोजपुरको भोजपुर नगरपालिका२ घर भइ सुन्दरहरैँचा६ मा बस्दै आएका ६४ वर्षीय टेकबहादुर गुरुङ खोलामा डुबेको अवस्थामा मृत फेला परेको प्रहरीले जनाएको छ। मोरङ प्रहरीमा प्रवक्ता डीएसपी रन्जनकुमार दाहालका अनुसार गुरुङ सब्जी लिन भनेर बिहीबार गछिया बजार गएको खुलेको छ । बजारबाट घर नफर्किएपछि प्रहरीलाई जानकारी गराएर आफन्तले खोजी थालेका थिए । खोजी गर्ने क्रममा खोलामा डुबेर मृत्यु भएको अवस्थामा बिहान ८ बजेतिर शव फेला परेको जानकारी दाहालले दिए । उनका अनुसार शब्जी लिएर घर फर्किने क्रममा चिप्लिएर खोलामा डुबेका वृद्धको त्यही मृत्यु भएको हुनसक्छ । शवलाई पोस्टमार्टमका लागि उर्लाबारीको मंगलबारेस्थित मदन भण्डारी अस्पताल एवं ट्रमा सेन्टर पठाएर घटनाको अनसन्धान सुरु गरिएको दाहालको भनाइ छ । इलाका प्रहरी कार्यालय बेलबारीका इन्सपेक्टर तेजबहादुर दाहाल नेतृत्वको टोलीले घटनाको अनुसन्धान सुरु गरेको छ ।
स्रोत नखुलेको २ करोड बढी रकमसहित चारजना पक्राउ,काठमाडौं : राजश्व अनुसन्धान विभागको टोलीले स्रोत नखुलेको २ करोड बढी रकमसहित चारजनालाई पक्राउ गरेको छ। विभागका महानिर्देशक नवराज ढुंगानाका अनुसार बिहीबार साँझ कपडा व्यवसायी नरेश अग्रवालको घरमा छापा मार्ने क्रममा सो रकम बरामद भएको अन्नपूर्णलाई जानकारी दिए। महानिर्देशक ढुंगानाका अनुसार अग्रवालको घरबाट एक करोड रुपैयाँ र बाँकी रकम उनका सहयोगीहरूबाट बरामद भएको हो। अग्रवालको घरमा हुण्डी कारोबार भइरहेको भन्ने गोप्य सूचनाका आधारमा विभागको टोलीले छापा मारेको हो। उनीहरू काठमाडौंको चाबहिल क्षेत्रबाट पक्राउ परेका हुन्। यो पनि पढ्नुहोस राजस्व अनुसन्धानले मध्यरातमा हुण्डी कारोबारीमाथि गरेको त्यो अपरेशन
सालकको खपेटासहित २ जना पक्राउ,कैलाली : बर्दगोरीया गाउँपालिका६ स्थित सडकबाट सालकको खपेटा ११ किलो १ सय ग्रामसहित २ जनालाई प्रहरीले पक्राउ गरेको छ । भजनी नगरपालिका८ का ३५ वर्षीय पर्शुराम चौधरी र जोशिपुर गाउँपालिका४ का ३२ वर्षीय प्रेम चौधरीलाई बिहीबार दिउँसो पक्राउ गरिएको प्रहरीले जनाएको छ। सुपप्र०१००८ प ३५१२ नम्बरको मोटरसाइकललाई जाँच गर्ने क्रममा मोटरसाइकलमा सवार उनीहरूलाई खपेटासहित फेला पारेपछि पक्राउ गरेको हो । उनीहरूलाई आवश्यक अनुसन्धान एवं कारबाहीको लागि डिभिजन वन कार्यालय पहलमानपुरमा बुझाइएको प्रहरीले जनाएको छ ।
"नेतालाई सत्ता, सहिदलाई पीडैपीडा","माघ ५ मा मधेस प्रदेश सरकारले बलिदानी दिवस मनाइरहँदा सहिद परिवारमा भने सरकार र मधेसी दलप्रतिको आक्रोश चुलिँदो छ। मधेसमा २०६२६३ र २०७२७३ मा दुई ठूला आन्दोलन भए। तर, आन्दोलनमा ज्यानको बलिदानी दिएका सहिदहरूको सपना अझै पूरा हुन सकेको छैन। सहिद परिवारले न उचित सम्मान पाउन सकेका छन्, न जनताले संघीयता र समावेशिताको आभास गर्न पाएका छन्। मधेस आन्दोलनको जगमा ओहोदामा पुगेका नेताहरूले हिजोका दिनलाई भुलेको सहिद परिवारको आरोप छ। प्रत्यक्ष वा अप्रत्यक्ष आन्दोलनमा होमिएकाहरूलाई उपेक्षा गरिएको राजनीतिक विश्लेषक अनन्त अनुराग बताउँछन्। सत्ताको उन्मादमा सहिदलाई बिर्सनु उनीहरूप्रति अन्याय गर्नु हो, उनले भने। नेताले सत्ता पाए, हामीले चोटमधेसमा पटकपटक भएका आन्दोलनमा दर्जनौं मधेसी जनताले ज्यानको बाजी लगाए। सयौं आन्दोलनकारी घाइते तथा अशक्त भए। धेरैले राजनीतिक मुद्दा खेप्नुपर्यो। मधेसका सयौं नागरिक आन्दोलनकै कारण अहिले पनि जेलमै छन्। यति ठूलो मूल्य चुकाएर मधेसले प्रदेश सरकार निर्माण गर्यो। तर, सहिद परिवारको अवस्था जहीँको तहीँ छ। सहिद परिवारले कसरी गुजारा चलाएका छन्। बुवा आमाको अवस्था कस्तो छ ? कसैलाई मतलब छैन, दोस्रो मधेस आन्दोलनका सहिद नितु यादवका आमा राजकुमारीदेवी यादवले भनिन्, मधेस आन्दोलन तथा सहिदको बलिदानीको जगमा बनेको प्रदेश सरकारले सहिदको आमा बुवालाई केही गरेको छैन। सरकारले सहिद परिवारलाई रोजगारीपत्र र घाइतेलाई आर्थिक सहायता दिए पनि मेरो परिवारले प्रदेश सरकारबाट सम्मानस्वरूप एक वर्षमा एउटा माला, टीका र एउटा गम्छाबाहेक केही पाएको छैन। धनुषा लक्ष्मीनिया गाउँपालिका१ अरेरबा टोलका रामनरेश यादवले आन्दोलनमा १४ वर्षीय छोरा दीलिपलाई गुमाए। दीलिपको २०७२ भदौ २५ गते चलु जनकपुर भरु जनकपुर आह्वानका क्रममा प्रहरीको गोली लागी निधन भएको थियोे। त्यतिबेला सरकारले प्रत्येक सहिद परिवारलाई १०१० लाख राहत उपलब्ध गराउने घोषणा गरेको थियो। घोषण अनुसारको राहत दियो पनि। तर, छोरो नै गुमाइसकेपछि पैसाको के अर्थ, उनले आक्रोश पोखे। प्रदेश सरकारले सहिद परिवारको अवस्था बुभ्ने प्रयास गरेको छैन। भाषण गर्दा ठूल्ठूला आश्वासन दिने र सहिदलाई भोट बैंक बनाएर सत्तामा पुग्न सिँढी बनाउने गरेको छ। रामनरेशले नियुक्ति पत्र देखाउँदै भने, यी हेर्नुस् मसँग नियुक्तिपत्र छ। तर, काम छैन। पैसा पाएको छैन। जनतालाई ठूला सपना देखाएर सत्ताका लागि राजनीति गर्ने नेताहरूको पछि कोही नलाग्न उनले सुझाव दिए। गरिब जनताले आन्दोलन गरेर सहादत दिएर सत्तामा पुर्याए पनि गरिब तथा सहिद परिवारको भावनासँग उनीहरूले खेलबाड गरेका छन्, उनले भने। अधिकारको लडाइमा आफ्नो दाइको सहादतले मुटुमाथि पत्थर राखेर बाँचेका राजु चौधरीको पीडा पनि उस्तै छ। होटलमा जुठो भाँडा माझेर बच्चा पालिरहेकी छु वीरगन्ज८ स्थित झुप्रोको होटलमा काम गर्दै सहिद सोहन साह कलवारकी पत्नी विनितादेवी । तस्बिर :क्रान्ति शाह। वीरगन्ज८ स्थित सानो कटेरोमा सञ्चालित होटलमा भाँडा माज्दै गरेकी विनिता देवीले भनिन्, जुठो भाँडा माझेर बच्चा पालिरहेको छु। योभन्दा दुःख अरू के सुनाऔं। सहिद पत्नी विनिताका पति सोहन साह कलवारको मधेस आन्दोलनका क्रममा २०७२ भदौ १५ गते प्रहरीको गोली लागेर ज्यान गएको थियो। वीरगन्ज महानगरपालिका१६ नगवामा त्यस दिन भइरहेको प्रदर्शनमा सहभागी भएका बेला उनी सहिद भएका थिए। सरकारले सोहनलाई सहिद घोषणा गर्यो। परिवारलाई क्षतिपूर्तिबापत १० लाख रुपैयाँ पनि दियो। तर, सहिद पत्नी विनिता मधेस अधिकारका लागि पतिले दिएको बलिदानीको मधेसी दलले कदर गर्न नसकेको बताउँछिन्। दलहरूले तामझामका साथ बलिदानी दिवस मनाउँछन्। तर, सहिदका परिवार र बालबच्चा कसरी बाँचिरहेका छन् ? के खाइरहेका छन् ? कुनै नेतालाई मतलब छैन, मधेसी दलप्रति आक्रोश पोख्दै उनले भनिन्। सरकारले दिएको १० लाख रुपैयाँले ७ धुर घडेरी किने पनि पैसा नहुँदा सानो झुप्रो पनि बनाउन नसकेको दुखेसो उनले पोखिन्। विनिता भन्छिन्, एक त वडा सदस्य बनाएर मलाई जागिरबाट बञ्चित पारे। त्यसपछि अर्को चुनावमा वडा ध्यक्षमा लड्छुभन्दा जसपाका नेताहरूले मलाई टिकट नै दिएनन्। जो धनीमानी थियो, उसैलाई टिकट दिए। सहिद परिवारको कुनै कदर नै गरेनन्। पार्टीले टिकट नदिएपछि आफू विवेकशील साझा पार्टीको चुनाव चिन्ह लिएर वडा ध्यक्षमा चुनाव लडेको भए पनि पराजित भएको उनले बताइन्। यहाँ सहिद परिवारको कसैलाई मतलब छैन। नेताहरूलाई सत्ता र कुर्सी मात्रै चाहिएको छ, उनले भनिन्। मधेस आन्दोलनका सहिद र सहिद परिवारलाई नेताहरूले मोहरा मात्रै बनाएको उनले आरोप लगाइन्। खादामै सीमित बलिदानी दिवस मधेस आन्दोलनका क्रममा महोत्तरीका ७ जनाले सहादत प्राप्त गरेका थिए। प्रहरीले चलाएको गोली लागि जलेश्वर नगरपालिका७ बजराहीमा एकै घरका हजुरबुबा र नातिले ज्यान गुमाए। प्रहरीको गोली प्रहारबाट एकैदिन ६० वर्षीय हजुरबुबा गणेश चौधरी र उनका १४ वर्षीय नाति रोहन चौधरीको घटनास्थलमै ज्यान गयो। सहिद गणेश चौधरीका छोरा विजय चौधरीले मधेस सरकारको बलिदानी दिवस र सहिद दिवस नारामै सीमित रहेको बताउँछन्। बर्सेनि जलेश्वरको सहिद वाटिकामा आयोजित कार्यक्रममा सहिद परिवारलाई गम्छा र खादा ओढाउनुबाहेक केही पनि उपलब्धि नरहेको उनले बताए। मधेसी दलले दिएको वाचा र प्रतिबद्धता अहिले झुठो सावित भएको विजयले बताए। मेरो घरका दुई जनाले आन्दोलनमा सहादत प्राप्त गरेका छन्। तर, उपलब्धि केही भएन, उनले भने। सहिद परिवारको यथार्थ अवस्था बुझ्न मधेस सरकार चुकेको उनले आरोप लगाए। लामो समयदेखि बिरामी भएर घरमै रहेका उनी भन्छन्, उनीहरूबाट भरणपोषण त परै जाओस्, सहिद परिवारको वास्तविक अवस्थाको खोजबिनसमेत गर्ने फुर्सद छैन। फोन गर्दासमेत नेताहरू सम्पर्कमा आउन चाहँदैनन्। मधेस आन्दोलनका क्रममा ज्यान गुमाएका वीरेन्द्र विच्छाका बुवा देवचन्द्र विच्छाले पारिवारिक भरणपोषणका लागि धौधौ परेको बताए। तत्कालीन समयमा राहत र सहयोग पाए पनि स्थायी रूपमा केही उपलब्धि प्राउन सकेनौं। परिवार धान्नका लागि निकै गाह्रो भएको छ, उनले भने। वीरेन्द्रको एक छोरा एक छोरी छन्। उनको सन्तानको भरणपोषण र शिक्षादीक्षाको निम्ति स्थायी रुपमै बन्दोबस्त गर्नुपर्ने उनले माग राखे। क्रान्ति शाहवीरगन्ज गोविन्द महतोजनकपुरधाम धनवीर महतोमहोत्तरी"
