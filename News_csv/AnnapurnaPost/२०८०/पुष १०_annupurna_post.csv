शीर्षक,विवरण
सरकार अलमलिएको वर्ष,"माओवादी सुप्रिमो पुष्पकमल दाहाल प्रचण्डले प्रधानमन्त्रीको कमाण्ड सम्हालेको पुस १० गते एक वर्ष हुन्छ। तेस्रोपटक मुलुकको कार्यकारी प्रमुख हुने अवसर पाउँदा उनले अवसरलाई सदुपयोग गर्दै देश र जनताका लागि ऐतिहासिक काम गर्ने वाचा गरेका थिए। सुशासन उनको पहिलो प्राथमिकतामा थियो। बोलेरभन्दा काम गरेर देखाउँछु उनले भनेका थिए। तर वर्ष दिनमा उनले गरेका कुनै काम जनताले भन्न सक्दैनन् किनभने उनीहरूले केही भोग्न पाएका छैनन्। बरु अशान्ति, अराजकता र दण्डहीनता अनि चरम भ्रष्टाचारले जनतामा व्यापक निराशा सिर्जना गरेको छ। सुशासनलाई प्राथमिकता दिन्छु भनेका प्रधानमन्त्रीले अपराधीलाई आममाफी दिलाए। सत्तारुढ दलकै पूर्वगृहमन्त्री समातिए। केही पक्ष परिणाममूलक पनि छन्। तर, तिनलाई अन्य पक्षले किचिदिएको छ। सुनकाण्डका विषय पनि यसै ढिसमिस जस्तो भएको छ। प्रधानमन्त्री दाहालको वर्ष दिन आशाभन्दा बढी निराशाको देखिएको छ। यो एक वर्ष मुलुकबाट सर्वाधिक युवा पलायनको वर्ष भएको छ, त्यो निराशाको उपज हो। अर्थतन्त्र जर्जर भएको छ। तर सरकार अर्थतन्त्र सपार्न चुकिरहेको छ। अर्थतन्त्र चलायमान बनाउने औजार खोज्ने र प्रयोग गर्ने त परै विकास खर्च फिट्टी गर्न सकेको छैन। अरू त अरू प्रधानमन्त्री स्वयं र उनको दल माओवादीसँग प्रत्यक्ष सरोकार राख्ने शान्ति प्रक्रियाको टुंगो लगाउन पनि उनी चुकेका छन्। संक्रमणकालीन न्यायको छिनोफानो अलपत्र छ। संघीयता ल्याउने सबैभन्दा ठूलो जस आफैंले लिन खोज्ने प्रधानमन्त्री प्रदेशहरूलाई अधिकार दिन कन्जुस्याइँ गरेर यो संरचना र संघीय व्यवस्थालाई पंगु बनाउन योगदान गरिरहेका छन्। आफू भाषणभन्दा काम धेरै गर्ने भन्दै खाली भाषणका औपचारिक कार्यक्रममा भुलिरहेका प्रधानमन्त्रीको सिंगो मन्त्रिमण्डल लोसे प्रतीत भइरहेको छ। कुनै पनि मन्त्रीले आफ्नो अस्तित्व देखाउने गरी वा जनताका समस्या सम्बोधन गर्नेगरी काम गर्न सकेका छैनन्। प्रधानमन्त्री दाहालले राजनीतिक जीवनमा आएको अन्तिम अवसर भनिरहेको मौकालाई सदुपयोग गर्न नसक्नु उनको कमजोरी नै हो। महत्वपूर्ण त युवा पिँढीले यो देशमा आफ्नो कुनै सम्भावना देख्न नसक्नु गम्भीर र खतरापूर्ण अवस्था हो। कारण यो वा त्यो होला तर जे भए पनि सरकारले जनताले अनुभूति गर्नेगरी काम गर्न नसक्नु चाहिँ विडम्बनाकै विषय बनेको छ।"
यो पनि स्कुलै हो,"बैतडी : काठ र जस्तापाता प्रयोग गरी निर्माण गरिएको सानो टहरा । टहरामा तीन कोठा, त्यो पनि साँघुरा । यसै कोठामा कोचिएका छन् १ देखि ५ कक्षा सम्मका विद्यार्थी । यो हो सुर्नया गाउँपालिका२ बैतडीमा रहेको पत्ताल भूमेश्वर आधारभूत विद्यालय । कक्षा सञ्चालन भइरहेकै कोठामा कार्यालय पनि राखिएको छ । अनि, कार्यालयमा फर्निचरको नाममा एक टेबलबाहेक केही छैन । विद्यालयको भौतिक सम्पत्ति भनेको यही टहरा नै हो, एउटै कोठामा सबै कक्षाका विद्यार्थीलाई राखेका छौं, विद्यालयका प्रधानाध्यापक दीपा विष्ट भन्छिन्, कार्यालय पनि कक्षा कोठामै छ, पठनपाठनमा निकै समस्या छ । हिउँदको समयमा विद्यार्थीलाई पठनपाठन गराउन निकै समस्या हुने गरेको शिक्षिका लक्ष्मी विष्टले बताइन् । घाम लागेको समयमा त बाहिर बसाउँछौं, नत्र सबै विद्यार्थी एकै कोठामा राख्नुपर्छ, कोठामा बस्ने ठाउँ हँुदैन, विष्टले भनिन् । चिसो मौसम पनि सुरु भएकाले विद्यार्थीको पढाइ प्रभावित हुने गरेको उनले बताइन् । विद्यालयमा पर्याप्त शैक्षिक सामग्री र कक्षा कोठा व्यवस्थापन नहुँदा समस्या हुने गरेको छ । गाउँमा नजिक विद्यालय नभएपछि २०७२ सालमा स्थानीयको श्रमदानबाट निर्माण गरिएको अस्थायी टहरामै हालसम्म कक्षा ५ सम्मको पढाइ हुने गरेको छ । २०७५ सालमा पालिकाबाट विद्यालयले स्वीकृति पाएको थियो । उक्त विद्यालयमा करिब ८६ जना बालबालिका अध्ययन गरिरहेको विद्यालयले जनाएको छ । कक्षा अनुपातमा भौतिक संरचनामात्रै होइन शिक्षक पनि अभाव छ । राहत तथा स्थायी वा संघीय अनुदानको शिक्षक नै छैनन् । हाल दुई जना गाउँपालिका शिक्षकको रूपमा कार्यरत छन् भने दुई जना शिक्षकलाई निजी विद्यालयले नै निजी स्रोतबाट तलब खुवाउने भन्दै नियुक्ति दिएको छ । तर, निजी स्रोतका शिक्षकहरूलाई नियमित पारिश्रमिक दिन नसकिएको विद्यालय व्यवस्थापन समितिले जनाएको छ । स्थापनाकालदेखि हालसम्म भौतिक संरचनाको लागि माग भए पनि कुनै पहल नभएको प्रधानाध्यापक विष्टले बताइन् । श्रमदानमा विद्यालयको टहरा निर्माण गरिएको भए पनि थप संरचना निर्माण गर्न नसकिएको विद्यालय व्यवस्थापन समितिका अध्यक्ष कृष्णबहादुर विष्टले बताए । २०७५ सालमा सुर्नया गाउँपालिकाबाट फिल्ड निर्माणको लागि बजेट पाएका थियौं, त्यसयता केही बजेट आएन, अध्यक्ष विष्टले भने । विद्यालयको भवन निर्माणको लागि बेलाबेला माग गरिएको भए पनि कुनै सुनुवाइ नभएको उनको गुनासो छ । दुई पटक राष्ट्रपति शैक्षिक सुधार कार्यक्रमका लागि निवेदन पेस गर्यौँ, गाउँपालिकासँग पनि नियमित माग गर्दै आएका छौं, उनले भने । किमगैर, घर्कटे, ग्वानी, गाडाइजर, सुन्धारन, थालापानी, कुर्कुट्यालगायतका टोलबाट बालबालिका अध्ययन गर्न उक्त विद्यालयमा आउने गरेका छन् । साँघुरा कक्षा कोठामा दुई वा दुईभन्दा बढी कक्षाका विद्यार्थीलाई एकै कोठामा बस्नुपर्दा असहज हुने गरेको छ । विद्यालयमा डेस्क बेन्च नै पर्याप्त छैनन्, साँघुरा कोठामा बस्नुपर्छ, विद्यालयमा शिक्षकसमेत छैनन्, कक्षा ५ मा अध्ययनरत मनोज मानमती महरले भनिन् । चिसोको मौसममा बालबालिकाहरूको पढाइ प्रभावित हुने गरेको छ । घाम लागेको समयमा बाहिर बसाउने गरेको भए पनि पानी पर्दा निकै असहज हुने गरेको शिक्षिका पार्वती विष्टले बताइन् । वडास्तरीय शिक्षा समितिका अध्यक्षसमेत रहेका वडा नं २ का अध्यक्ष गणेशबहादुर विष्टले विद्यालयको समस्या समाधानका लागि आफू सकारात्मक रहेको बताए । भौतिक संरचना र शिक्षक अभाव रहेको विद्यालयमा वडाबाट आवश्यक पहल चालिने अध्यक्ष विष्टले बताए । उक्त विद्यालयमा आवश्यक रहेको भवन निर्माणको लागि प्रदेश सरकार समक्ष सिफारिससहित अनुरोध गरिएको गाउँपालिका अध्यक्ष अमरबहादुर कुँवरले जानकारी दिए । योजना छनोटका क्रममा प्रदेश सरकारसमक्ष भवन निर्माणको माग गरिएको छ, पालिकामा अहिले बजेट छैन, आवश्यक शिक्षक दरबन्दीको विषयमा गाउँपालिकाबाट आवश्यक पहल गर्छाैं, अध्यक्ष कुँवरले भने । गाउँपालिकाका विद्यालयहरूमा समस्या सबै ठाउँमा रहेको बताउँदै विस्तार र सुधारको पहल भइरहेको अध्यक्ष कुँवरले बताए ।"
गोठै रमाइलो,"गोरखा : आठ वर्षको उमेरदेखि भेडीगोठमा बसेका चुमनुब्री३ पाङसिङका नवीन गुरुङलाई घरभन्दा गोठै प्यारो लाग्छ। गाउँमा आयो भने मान्छे धेरै भेटिने, धेरै मान्छेका धेरै कुरा सुन्नुपर्ने, घर व्यवहारको उस्तै तनावी कुरा सुन्नुपर्ने। आफ्नो घरको पनि तनाव, अर्काको पनि तनावका कुरा सुन्नुभन्दा गोठमै बस्दा स्वर्गीय आनन्द लाग्ने उनको अनुभव छ। सबैभन्दा रमाइलो त लेकमा गोठ लगेको बेला हुन्छ, नवीन भन्छन्, पहाडको टुप्पामा जता हेर्यो उतै धेरै फराकिलो चहुर, घाँसेमैदान हुन्छ। भेडा अर्काको बारीमा पसेर बाली खाइदेला भन्ने पिर पनि नहुने। रमाइलोबाहेक अरू केही हुन्न। गाउँमा आउँदा कोही मोबाइल हेरेर दुनियाँभरका कुरा गर्ने, कोही राजनीतिको कुरा गरेर दिक्क पार्ने उनले बताए। उनी अहिले भर्खर २१ वर्ष पुगे। विवाह गरेका छैनन्। अब विवाह गर्ने, गोठमै रमाइलो जीवन बिताउने सौख उनले सुनाए। एउटा साँढेको २५ हजार पर्छ। वर्षमा १० वटा बेच्न सकियो भने साउदी, कतार जानेलाई जित्न सकिन्छ, उनी भन्छन्, गाउँमा आउँदा अरू विदेश जाने कुरा गर्छन्। मलाई त गोठै रमाइलो। कमाइ पनि हुने, रमाइलो पनि हुने। लेकको ठूलो चौर, घाँसे मैदानमा भेडा छोडेर आनन्दले बस्न मज्जा आउने उनको भनाइ छ। तर ठूलो जंगलमा भेडा हरायो भने खोज्दाखोज्दै हैरान भइन्छ। त्यतिबेला चाहिँ दुःख हुन्छ, उनी भन्छन्, कहिलेकाहीँ गोठमा एक्लै भइयो र बिरामी परियो भने पनि गाह्रो हुन्छ। अहिले उनको भेडा बेसी झरेका छन्। गाउँभन्दा पारि चिसापानीको खुला आकाशमुनि रहेको गोठ देखाउँदै उनी भन्छन्, ऊ हेर्नुस् त त्यो गरामा गएराति भेडा बास बसेको हो। अहिले उज्यालो भएपछि सबै चर्न गइसके। भकारीले बारेर राखेको छ नि त्यहाँ भेडाको बच्चाहरू छन्। बच्चा निस्किए भने फर्कन जान्दैनन्। कि हराउँछन्, कि जंगली जनावरले खाइदिन्छ। त्यसैले तिनीहरूलाई दिनभर भकारीले बारेर राख्छौं। बेलुका आमा आएपछि आमासित बस्छन्। एउटा गोठमा कम्तीमा चार, पाँच घरधुरीका भेडाहरू राखिन्छ। कुनै गोठमा दुई सय, कुनैमा तीन सय वटा भेडाहरू हुन्छन्। जति धेरै भेडा भए पनि गोठालाले आफ्नो भेडा सजिलैसँग चिन्छन्, नवीनले भने। त्रिपाल पाउन पाए गोठमा बस्ने गोठाला र भेडालाई धेरै ठूलो राहत हुने उनले बताए। अहिले भेडा बेंसी झार्ने सिजन हो। कोदो, मकै भित्र्याएर बारी खनिएपछि चराउन र मोल्न बारीमा गोठ झारेको अर्का भेडी गोठाला बलबहादुर गुरुङले बताए। मंसिरमा गाउँसम्म झारिन्छ। चैत लागेपछि लेक लैजानु पर्छ। बच्चा पाउने भएका र सुत्केरी हुने बेला औंलमा पर्यो भने राम्ररी सप्रिँदैनन्। त्यसैले तल झार्नुभन्दा लेक लैजाँदा नै हामी खुसी हुन्छौं। अरू ठाउँमा भेडागोठ राख्ने परम्परा विस्तारै घट्दै गए पनि पाङसिङमा भेडागोठ राख्ने चलन यथावत् रहेको उनको भनाइ छ। पाङसिङ भेडापालनका लागि जिल्लाको सबैभन्दा चर्चित ठाउँ हो। यहाँँका १ सय १६ घरधुरीमध्ये करिब ७० घरधुरीले भेडापालन गरेका छन्। हाम्रो वडा नं ३ का किसानका २८ वटा गोठहरू छन्। तिनीहरूमध्ये १५ वटा पाङसिङकै हो, पाङसिङ घर भर भएका वडासदस्य विकास गुरुङ भन्छन्, एउटा गोठमा करिब पाँच घरधुरीका भेडाहरू हुन्छन्। एकजनाकै कम्तीमा ५० वटादेखि दुईतीन सयवटासम्म भेडा हुने उनले बताए। गोठमा खानेपानीको दुःख हुने उनको भनाइ छ। पाङसिङका भेडाहरू मंसिर, पुस, माघ, फागुन महिनामा गोरखा, धादिङ र लमजुङ जिल्लाका विभिन्न भूभागसम्म पुग्छन्। गोरखाका साबिकका मान्बु, स्वाँरा, लापु, बारपाक, सौरपानी, लाप्राक, गुम्दा, सिङ्ला, उहिया, घ्याच्चोक, हंशपुर, खरिबोट गाविस तथा लमजुङका विभिन्न गाविसहुँदै बेंसीसहरसम्म लैजाने अर्का भेडी गोठाला लाङ्वा गुरुङले बताए। म त सानैदेखि गोठमै हुर्केको हो। अहिले पनि गाउँघरभन्दा गोठै प्यारो लाग्छ। म गोठमा बसेन भने भेडा कसले चिन्ने ?, उनी भन्छन्, कुनैकुनै लेकमा पानी खान पाइँदैन। कतै जुकाभित्र हिँड्नु पर्छ। कुनै बेला हिउँ परेर सुत्न, बस्न सकिँदैन। त्यतिबेला साह्रै दुःख हुन्छ। आफूले बेलामा पढ्न नपाए पनि भेडा बेचेको पैसाले अहिले छोराछोरीलाई काठमाडौंंमा राखेर पढाएको उनले बताए। दुइटा छोरी, एउटा छोरा छ। आफूले दुःख पाए पनि उनीहरूलाई चाहिँ पढाएको छु, उनले भने, ठूलो छोरीलाई चाहिँ विदेश पठाएको छु। गाउँमा प्राचीनकालदेखिको भेडीगोठको परम्परा यथावत् रहेको वडासदस्य विकास गुरुङको भनाइ छ। भेडीगोठ अन्यत्र मासिँदै गएको छ भन्ने सुनिन्छ। हाम्रोमा भने यथावत् छ। त्यसैले मैले भेडीगोठ संरक्षण र विकास गर्ने कार्यक्रम बनाएर पालिकासँग बजेट माग गरेको छु। यस वर्ष त्रिपाल किन्नका लागि दुई लाख रुपैयाँँ बजेट परेको पनि छ, उनले भने, अरु ठाउँमा २०, २५ वटा बाख्रा पाल्नेले सरकारी अनुदान खाएका छन्। यहाँ दुई, तीन सय भेडा पाल्ने किसान छन्। तर कहीँबाट अनुदान आएको छैन। किसानलाई माग गर्ने मेसो पनि छैन, फुर्सद पनि छैन। संघीय सरकार तथा प्रदेश सरकारले यहाँँका सिदासादा किसानलाई प्रोत्साहन गर्न सहयोग गर्नुपर्ने उनको भनाइ छ।"
घरदेखि परसम्म छाउका दुःख,"बैतडी : बैतडीको सुर्नया गाउँपालिका८ की निशा महरालाई महिनावारी भएको समयमा विद्यालय जान मन लाग्दैन। उनी महिनाको चार दिन विद्यालयमा अनुपस्थित हुन्छिन्। महिनावारी भएको बेला पढाइमा फिटिक्कै ध्यान जाँदैन। बेलाबेला प्याड फेर्नुपर्ने र सरसफाइ गर्नुपर्ने बाध्यता हुन्छ। तर यसका लागि विद्यालयमा छुट्टै शौचालय तथा साबुनपानीको समेत व्यवस्था छैन। कहिलेकाहीँँ उनलाई पेट दुख्ने समस्या पनि हुन्छ। त्यतिबेला विश्राम गर्नसमेत उनले छुट्टै बस्न पाउँदिनन्। आफ्नो पीडा पोख्दै निशा भन्छिन्, शौचालय नै राम्रो छैन, प्याड बदल्न असहज हुन्छ। प्रयोग गरिएका प्याड व्यवस्थापनका लागि पनि कुनै सामग्री छैन। विद्यालयमा रहेका कमसल खालका प्याडले रगत पनि थाम्नै नसक्ने उनको गुनासो छ। प्याडबाहेक महिनावारीसँग सम्बन्धित अन्य कुनै सुविधा नभएको उक्त विद्यालयका अधिकांश किशोरीहरूको महिनावारीका समयमा पढाइ प्रभावित हुने गरेको छ। महिनावारी भएको समयमा किशोरी र शिक्षिकाको सहजताका लागि कुनै व्यवस्था छैन। सिगास गाउँपालिका८ लेककी प्रतिभा धामीलाई पनि महिनावारी भएको बेला विद्यालयमा निकै समस्या हुन्छ। लेकलुपुड माविमा कक्षा १० मा पढ्ने प्रतिभाले महिनावारीको समयमा पेटसमेत दुख्ने र लामो समयसम्म रगत च्यापेर बस्न नसकिने भन्दै विद्यालय जान नसकिने बताइन्। प्याड बदल्ने ठाउँ छैन, पेट धेरै दुख्छ। न आराम गर्ने ठाउँ छ न सरसफाइ गर्ने स्रोतसाधन। त्यसैले घरमै बस्छु, विद्यालय जान सकिँदैन, उनले भनिन्। पेट दुखेको समयमा एकान्तमा बाहिर गएर बस्नुपर्ने बाध्यता रहेको अर्की छात्रा गौरी साउँदले बताइन्। कहिलेकाहीँ एकदमै गाह्रो हुन्छ, एकान्तमा बस्न जान्छु, उनले भनिन्। महिनावारी भएको बेला बैतडीका विद्यालयहरूमा किशोरीहरूलाई मात्रै होइन शिक्षिकाहरूलाई पनि समस्या हुने गरेको छ। पाँच सय बढी विद्यालय रहेको बैतडीमा १ सय ३३ वटा माध्यमिक तहका विद्यालयहरू छन्। यहाँँका सबै माध्यमिक तहका विद्यालयहरूमा पालिकाले दिएको प्याडबाहेक महिनावारीसँग जोडिएका अन्य कुनै पनि सुविधा छैन। किशोरीहरूका लागि छुट्टै शौचालय छैन भने महिनावारी भएका बेला प्याड बदल्ने र व्यवस्थापन गर्ने उपकरणको सुविधा छैन। प्याड भएरमात्रै के गर्नु, व्यवस्थापनको कुनै सुविधा छैन, बढी रगत बगेको बेला सहेर बस्नुपर्छ, सुर्नया८ केदार माविकी शिक्षिका भानमती साउदले भनिन्, घरबाट लगेको प्याड फेरी घरमै आएर बदल्नु पर्छ। घरमा पनि व्यवस्थापन गर्न मिल्दैन, उनले भनिन्। बढी रगत बगेको समयमा विद्यालयबाट बिदा मागेर घर जानुपर्ने बाध्यतासमेत आउने गरेको उनले बताइन्। प्याड पनि खासै गतिलो छैनन्, बढी ब्लड बगेको समयमा कपडामै लाग्छ। त्यसपछि घर आउनुपर्ने हुन्छ, उनले भनिन्। सिगास गाउँपालिका९ मा रहेको नीलपाल आधारभूत विद्यालयकी शिक्षिका लक्ष्मी शाह चन्दले पनि विद्यालयमा महिनावारी प्याड लगाउन असहज हुने बताइन्। गुणस्तरहित प्याड छ, एक घण्टासम्म पनि रगत थाम्न सक्दैन, उनले भनिन्, फेरि व्यवस्थापन गर्ने ठाउँ पनि छैन। प्याडसमेत गतिलो नहुने र महिनावारी भएको समयमा आवश्यक पर्ने संरचना तथा उपकरणको अभावले विद्यालयमा सहज रूपमा अध्ययन, अध्यापन गराउन समस्या हुने गरेको शिक्षिका चन्दले बताइन्। बैतडीका सबैजसो विद्यालयहरूमा महिनावारी मैत्री संरचना र उपकरणको सुविधा नभएको शिक्षा विकास तथा समन्वय इकाइ बैतडीका सूचना अधिकारी पुष्करराज शर्माले जानकारी दिए। महिनावारी भएका बेला सहज रूपमा अध्ययन अध्यापनका लागि महिनावारी मैत्री संरचना र उपकरणको सुविधा अपरिहार्य छ, तर यहाँँका सबैजसो विद्यालयमा पर्याप्त संरचना र उपकरण छैनन्, सूचना अधिकारी शर्माले भने। सामुदायिक विद्यालयहरूमा महिनावारी प्याडको सुविधाबाहेक अन्य संरचना र उपकरण नभएको उनले बताए। यसरी विद्यालयहरूमा महिनावारी मैत्री संरचना र उपकरणको अभावमा शिक्षण सिकाइ क्रियाकलाप प्रभावकारी नहुने शर्माले बताए। विद्यालय उमेरका किशोरी र शिक्षिकामात्रै होइन अन्य कार्यालयमा काम गर्ने महिला कर्मचारीहरूलाई पनि महिनावारी भएको समयमा गाह्रो पर्ने गरेको उनीहरूको अनुभव छ। पाटन नगरपालिकाको कृषि शाखामा कार्यरत शाखा अधिकृत अञ्जली विष्टलाई महिनावारी भएको समयमा काम गर्न असहज हुन्छ। पाटन नगरपालिकामा महिलाहरूका लागि छुट्टै शौचालयसमेत छैन। प्याड बदल्ने ठाउँ नै छैन, स्तरीय शौचालयसमेत छैन। प्याड बदल्न कोठामा जानुपर्ने हुन्छ, विष्टले भनिन्। प्याड व्यवस्थापन गर्ने सामग्रीहरू नभएकाले पनि काम नै प्रभावित हुने गरेको अञ्जलीले सुनाइन्। प्याड व्यवस्थापन गर्न समस्या भइरहने गरेको पाटन नगरपालिकामा कार्यरत कार्यालय सहयोगी हीरा विकको पनि गुनासो छ। प्याडको उपलब्धता भए पनि व्यवस्थापन गर्न पूर्वाधार नै नभएका कारणले समस्या हुने गरेको उनको भनाइ छ। शौचालयमा डस्टबिनसमेत छैन। प्याड प्रयोग गरेपछि झोलामा राखेर घर गएरमात्रै व्यवस्थापन गर्नुपर्छ, विकले भनिन्। विद्यार्थी, शिक्षिका, महिला कर्मचारीहरूलाई मात्रै होइन महिनावारी मैत्री पूर्वाधार नहुँदा सेवाग्राहीहरूलाई पनि समस्या हुने गरेको छ। सुरक्षित खानेपानीको सुविधा, महिलाका लागि छुट्टै शौचालय, सरसफाइका स्रोतसाधनको उपलब्धतालगायत उपयुक्त पूर्वाधार नहुँदा असहज हुने गरेको पाटन नगरपालिका४ की भागिरथी भट्टले बताइन्। यहाँँका कार्यालयमा व्यवस्थित शौचालयको त के कुरा गर्नु पुरुष तथा महिलाका लागिसमेत छुट्टाछुट्टै शौचालयको सुविधा नरहेको उनले बताइन्। जिल्लाका अधिकांश विद्यालय तथा कार्यालयहरूमा प्याड व्यवस्थापन र महिनावारीसँग सम्बन्धित उपकरण र आवश्यक पूर्वाधारको अभाव छ। गुणस्तरीय प्याड, प्याड व्यवस्थापनका उपकरण र व्यवस्थित शौचालयको अभावमा महिला तथा किशोरीहरूलाई समस्या हुने गरेको छ। पूर्वाधारको अभावका कारण महिनावारी भएको समयमा लामो समयसम्म प्याड राखिराख्ने र सरसफाइसमेत नहुने भएकाले यौनजन्य रोगको संक्रमण बढ्ने गरेको पाटन नगरपालिकामा कार्यरत जनस्वास्थ्य अधिकृत दमन्ती ऐरले बताइन्। ४ देखि ६ घण्टामा प्याड बदल्नुपर्छ। सरसफाइ पनि उत्तिकै चाहिन्छ। यहाँँका कुनै कार्यालय तथा सार्वजनिक ठाउँमा त्यसको सुविधा छैन, जनस्वास्थ्य अधिकृत ऐरले भनिन्। गुणस्तरीय महिनावारी प्याडको सहज उपलब्धताको अभाव र आवश्यकताअनुसार प्याड बदल्नका लागि उपकरण र ठाउँ छैन भने किशोरी तथा महिलालाई शारीरिक तथा मानसिक समस्या पनि निम्तिन सक्ने उनले बताइन्। लामो समयसम्म प्याड रहिरहँदा योनीमार्ग तथा मूत्रनलीमा संक्रमणको जोखिम हुने उनको भनाइ छ। यसले गर्दा योनी चिलाउने, बिमिरा आउने, सेतो पानी बग्ने, पिसाब पोल्नेलगायतका समस्या देखिनुका साथै पाठेघरमा समेत रोगको संक्रमण बढ्ने स्वास्थ्यकर्मीको भनाइ छ। महिनावारीका समयमा पर्याप्त मात्रामा सरसफाइ गर्नुपर्ने र यसका लागि विद्यालय तथा कार्यालयहरूमा उपयुक्त पूर्वाधारको व्यवस्था हुनुपर्ने ऐरले बताइन्। विद्यालय तथा कार्यालयहरूमा कर्मचारी तथा सेवाग्राहीको लागि महिनावारी मैत्री संरचना निर्माणमा जोड दिनुपर्ने स्वास्थ्य कार्यालय बैतडीका प्रमुख योगेशप्रसाद भट्टले बताए। महिला र पुरुषको अनिवार्य रूपमा छुट्टाछुट्टै शौचालय हुनुपर्ने र महिला शौचालयमा महिनावारीसम्बन्धी आवश्यक उपकरणको व्यवस्था हुनुपर्ने उनले बताए। महिनावारी मैत्री संरचनाको अभाव छ। महिला शौचालयमा भेन्डिङ मेसिन र इन्सिनेटरको व्यवस्था अपरिहार्य भइसक्यो। तर यहाँँका कार्यालयमा यस्तो व्यवस्था छैन, उनले भने। पूर्वाधार अभावमा महिनावारी भएको समयमा आवश्यकताअनुसार सरसफाइ तथा उपकरण नहुँदा महिलामा शारीरिक तथा मानिसक समस्या आउने स्वास्थ्य कार्यालय बैतडीका प्रमुख भट्टले बताए। ग्रामीण क्षेत्रमा महिलाले प्याडको समेत प्रयोग नगर्ने गरेकाले सचेतनामूलक कार्यक्रम पनि सञ्चालन गर्नुपर्ने स्वास्थ्यकर्मीको भनाइ छ। घर नै छाउगोठ बैतडीको पञ्चेश्वर गाउँपालिकाले मर्यादित महिनावारी निर्देशिका जारी गेरर कार्यान्वयनमा ल्याएको दाबी गरेको छ। तर सोही गाउँपालिकामा महिनावारी भएको अवस्थामा गोठमै सुतेकी १६ वर्षीया किशोरी अनिता चन्दको ज्यान गएको छ। देवीदेवता रिसाउने र घरपरिवारमा अनिष्ट हुनेलगायतका पुरातन सोचका कारण महिनावारी भएको समयमा खानेकुरा बार्नेदेखि रहनसहनमा सामान्य अवस्थाको भन्दा धेरै कुरा वर्जित गर्ने गरेको पाइएको छ। गाउँघरहरूमा यस्तै चलन रहेकाले आफूहरू पनि अलग्गै बस्ने र पाँच दिनसम्म महिनावारी कडाइका साथ बार्ने गरेको पञ्चेश्वर गाउँपालिका१ पालडीकी कसेडी सार्कीले बताइन्। पाँच दिन अलग्गै बस्छौं। घरभित्र ठाउँ भयो भने पनि छुट्टै बस्छौँ। नत्र कहिलेकाहीँँ गोठमा पनि सुत्ने गरेका छौँ, उनले भनिन्। पहिलेदेखि चलिआएकाले यो चलन सहजै छोड्न नसकिनेसमेत उनले सुनाइन्। महिनावारीका बेला विभेद गर्नुहुन्न र महिनावारी बार्नु हुन्न भन्ने विभिन्न कार्यक्रममा सुन्ने गरेको भए पनि व्यवहारमा परिवर्तन ल्याउन नसकिने समेत सार्कीले बताइन्। पञ्चेश्वर गाउँपालिकाले महिनावारी विभेद अन्त्यको लागि मर्यादित महिनावारी व्यवस्थापन निर्देशिका २०७६ जारी गरेर कार्यान्वयन गरेको दाबी गरेको छ। गाउँपालिकाको तर्फबाट सचेतनामूलक कार्यक्रम गर्दै आएको भए पनि महिनावारी भएको बेला अलग्गै बस्ने चलन हट्न नसकेको गाउँपालिकाले जनाएको छ। अधिकारको क्षेत्रमा सबैसँग हातेमालो गरिरहेका छौं, सबैले सचेत हुनु जरुरी छ। हामीले हाम्रो तर्फबाट सक्दो प्रयास गरिरहेका छौँ, गाउँपालिका उपाध्यक्ष वीना भट्टले भनिन्, गत वर्ष पनि सुदूरपश्चिम प्रदेशका लागि मर्यादित महिनावारी सद्भावना दूतमा नियुक्त हुनु भएकी गायिका रेखा जोशीलगायतको समूहलाई आमन्त्रित गर्दै सचेतनामूलक कार्यक्रम गरेका हौँ, उनले भनिन्, अझै पनि कार्यक्रम गरिरहेका छौँ। यस विषयमा किशोरी र महिलाले पनि आफैं सचेत हुनु जरुरी रहेको उनले सुनाइन्। मर्यादित महिनावारीको सबालमा अझै पनि सशक्त ढंगले कार्यक्रम चलाउनु आवश्यक भइसकेको छ, उनले भनिन्, सामान्य कार्यक्रमले मर्यादित महिनावारीको अभियान पूरा हुनेमा आशंका छ। जिल्लाको पञ्चेश्वर गाउँपालिकाले मर्यादित महिनावारीको सबालमा केही कार्यक्रम गर्ने भन्दै निर्देशिका जारी गरेको भए पनि पूर्वाधारमा ध्यान दिएको छैन। महिनावारीको समयमा महिला गोठमै सुत्ने गरेका छन् भने खानेकुरामा पनि बार्ने गरेका छन्। विद्यालयदेखि गाउँपालिकामा समेत मर्यादित महिनावारीसँग जोडिएका पूर्वाधर निर्माण हुन सकेका छैनन्। महिलाका लागि छुट्टै शौचालयको समेत व्यवस्था छैन। पञ्चेश्वरसँगै बैतडीका कुनै पनि पालिकाले महिनावारी मैत्री संरचना निर्माण गर्न सकेका छैनन्। पूर्वाधारबिना मर्यादित महिनावारीको परिकल्पना असम्भव मर्यादित महिनावारीका लागि सरकारी तथा गैह्रसरकारी निकायबाट वर्षंैपिच्छे बजेट विनियोजन हुने गरेको छ। सचेतनामूलक कार्यक्रमका नाममा बजेट पनि खर्च हुन्छ। तर पूर्वाधारका क्षेत्रमा कुनै निकायको ध्यान जान सकेको छैन। जबसम्म पूर्वाधारको क्षेत्रमा लगानी हँुदैन तवसम्म मर्यादित महिनावारीको परिकल्पना गर्न नसकिने मानव अधिकारीकर्मी सरस्वती नेपाली बताउँछिन्। मर्यादित महिनावारीको परिकल्पना गर्नको लागि पहिले पूर्वाधार तयार हुनुपर्यो। घर, विद्यालय र सेवाप्रदायक कार्यालयमा आवश्यक उपकरण र पूर्वाधारको व्यवस्था हुनुपर्यो। यसले मानिसक रूपमा पनि सकारात्मक धारणा ल्याउँछ, नेपालीले भनिन्। प्याड दिएर मात्रै मर्यादित महिनावरीको परिकल्पना गर्न नसकिने अधिकारकर्मी नेपाली बताउँछिन्। स्थानीय स्तरमा पूर्वाधारमा लगानी गर्नुपर्ने अर्की अधिकारकर्मी कल्पना राना बताउँछिन्। सचेतनामूलक कार्यक्रमसँगै पूर्वाधार निर्माण गरी तीनको उपयोग गरी अघि बढ्नुपर्ने उनले बताइन्। मर्यादित महिनावारी मैत्री समाज निर्माणको नाममा सचेतनामूलक कार्यक्रममै व्यस्त भयौँ, अब पूर्वाधार पनि निर्माण गर्नुपर्ने देखियो। पूर्वाधार नभइकन कसरी अभ्यास हुन्छ ? स्रोतसाधनको व्यवस्था गरी तिनको उपयोग पनि गरौं, उनले भनिन्।"
सडकले किसानलाई सहज,"चितवन : नाम्लोमा थाप्लो अनि घण्टौं हिँडेर बजार पुग्ने बाध्यता सम्झिँदा चितवनको पहाडी भेगका कृषकलाई कहाली लाग्छ। सडक नहुँदा तरकारी र फलफूल बारीमै कुहिन्थे। आम्दानी नहुँदा घर खर्च चलाउनै मुस्किल भएपछि बिदेसिएको पीडा छ। अहिले सडक बनेको छ। घरको छेवैमा मोटर गुड्छ। घण्टांै हिँडेको बाटो सडक बनेपछि २० मिनेटमै पुगिन्छ। नाम्लोमा भारी बोकेको दिन उनीहरूलाई कथा जस्तो लाग्न थालेको छ। सडक बनेपछि स्थानीयलाई कृषि उपज बजारसम्म पुर्याउन सहज भएको छ। पहिलेपहिले दिनभर हिँडेर सामान बोकेर बजार झर्थे। अहिले गाउँमै पुगेको गाडीमा सामान लगेर बेचेर फर्किन्छन्। उनीहरूले अहिले थाप्लोको नाम्लो बिर्सिएका छन्। बाटो बनेपछि डोको र नाम्लो हटेको माझगाउँका खड्गराम गुरुङले बताए। बाटोले गर्दा थाप्लोमा नाम्लो हाल्न परेको छैन, उनले भने, गाडीमा सामान लैजान पाएका छौं। जति फलेको छ बजारमा बेच्न पाएका छौं। काउले सुन्तलाको पकेट क्षेत्र हो। यहाँ अचेल बोटमै सुन्तला किन्नका लागि व्यापारी गाडी लिएर किसानका बगैंचामा पुग्न थालेका छन्। माझगाउँका किसानले सुन्तला बिक्रीको पैसाले चन्दा उठाएर सडकमा सहयोग गरेका थिए। फिस्लिङबाट इच्छाकामना बाटो पुर्याउँदा स्थानीयले ४८ लाख रुपैयाँ उठाएका थिए। थोरैमा ५ हजारदेखि १० लाख रुपैयाँसम्म चन्दा दिएका थिए। माझगाउँकै इन्द्रबहादुर गुरुङले सडक निमार्णको सुरुवाती दिनमा गाउँलेले सरकारले भन्दा बढी पैसा उठाएको बताए। त्यसबेला गाविसले ५० हजार हाल्दा हामीले लाखौं उठाएका थियौ, उनले भने, केही नहुनेले पनि सुन्तला बेचेर पैसा हालेको बाटो हो यो। अहिले सबै गाउँ जोडिएको छ। जहाँ भए पनि हामी जस्ता किसानले सास फेर्न पायौं त्यही खुसी हो। गाउँमा मोटरबाटो पुगेपछि स्थानीयमा खुसीको सीमा छैन। घण्टौंसम्म हिँड्न नपर्ने मात्र होइन, उत्पादित उब्जनीले बजार पाएपछि आम्दानीको स्रोत बढेको छ। गाउँमा उत्पादित तरकारी सहजै बजार लैजान सकेका छन्। फिस्लिङदेखि शक्तिखोरसम्म बनेको ४९ किलोमिटर सडकले आसपासका बासिन्दाको जीवनशैली फेरिएको छ। यो सडक ग्रामीण कनेक्टिभिटी इम्प्रुभ प्रोजेक्टमार्फत निर्माण गरिएको हो। तोलाङका कुमार गुरुङले बारीको तरकारी बेचेर जीवन चलाउन पाएको बताए। करिब चार घण्टा हिँडेर फिस्लिङ पुग्न पथ्र्यो। अहिले घरैबाट तरकारी उठाउँछ, उनले भने, बाटो बनेपछि धेरै सहज भएको छ। पृथ्वी राजमार्गको फिस्लिङ हुँदै तोलाङ, बाँसपुर, मायाटार, उपरदाङगढी, शक्तिखोर सडक बनेको छ। बिहानै आउने बोलेरो गाडीले उत्पादन बजार लगिदिन्छ। बजार भाउ पाएपछि खुसी भएका कृषक खेतीपातीमा अग्रसर भएका छन्। सडक जोडिएसँगै माथिल्लो काउले, भोटो गाउँ, तोवाङ, हपनीलगायत ११ गाउँका स्थानीयलाई सहज भएको छ। हिजो भारी बोकेर एक भारी तरकारी मात्रै बिक्री हुन्थ्यो। अहिले करोडौंको तरकारी र फलफूल देशभर पुगेको छ, इच्छाकामना गाउँपालिकाका प्रवक्ता नरबहादुर नेपालले भने, राजमार्गमा मात्रै हुने कुखुरापालन डाँडाडाँडामा पनि छ। यो सडकले फेरेको जीवन हो। चितवनको इच्छाकामनाको फिस्लिङस्थित पृथ्वी राजमार्गमा जोडिएको उक्त सडक कालिका नगरपालिकाको शक्तिखोर जोडिन्छ। मुख्य गरेर इच्छाकामनाको विकट वडा १, २, ३ का स्थानीय लाभान्वित भएका छन्। यो सडक सिंगल लेन को हो।"
भूकम्प प्रभावित क्षेत्रमा औषधि अभाव,"जाजरकोट : भूकम्प प्रभावित जाजरकोटको जुनीचाँदे गाउँपालिकामा औषधि अभाव भएको छ। भूकम्पले घरमा क्षति पुगेपछि त्रिपालमा बस्दै आएका जुुनीचाँदे गाउँपालिकाका बासिन्दा बिरामी भएर स्वास्थ्य संस्था जाँदा पनि औषधि पाउन सकेका छैनन्। स्वास्थ्य संस्था औषधिविहीन हुँदा पनि सम्बन्धित निकाय यसबारे बेखबरजस्तै छन्। दिनप्रतिदिन चिसो बढिरहेको छ। चिसोले गर्दा रुघाखोकी, निमोनिया, पखाला, टाउको दुख्ने, ज्वरो आउनेलगायतका समस्या लिएर बिरामीहरू स्वास्थ्यसंस्था जाने गरेका छन् तर औषधि नहुँदा बिरामी रित्तो हात फर्कन बाध्य छन्। औषधि अभावमा उ पचार सेवा प्रभावित भएको स्वास्थ्यकर्मी स्वयम्ले बताएका छन्। प्राथमिक स्वास्थ्य केन्द्र गर्खाकोटमा कार्यरत अनमी सरस्वती शाहीले चिसोले गर्दा बिरामी संख्या बढ्दै गएको भए पनि औषधि नभएको बताइन्। चिसोका कारण निमोनिया, झाडापखाला, दम, रुघाखोकीलगायतका श्वासप्रश्वाससम्बन्धी समस्या बढ्दै गएको भए पनि औषधि नहुँदा उपचार गर्न स्वास्थ्य संस्थामा सिटामोलसमेत छैन। बिरामीले निःशुल्क पाउने औषधिसमेत दिन सकेका छैनौं। उनीहरू रित्तो हात फर्किन बाध्य छन्, उनले भनिन्, भूकम्पपछि चिसोका बिरामीको संख्या बढ्दै गएका छन् तर लामो समयदेखि औषधि आएको छैन। जुनीचाँदे गाउँपालिका६ दहकरुवा आधारभूत स्वास्थ्य केन्द्रमा कार्यरत अनमी कमलाकुमारी शाहीले पनि औषधि अभाव हुँदा उपचार सेवा प्रभावित भएको बताइन्। उनले गाउँपालिकामा औषधिको माग गरे पनि आउन नसकेको बताइन्। उनले भनिन्, चिसोका बिरामी दैनिक १०१२ जना आउँछन् तर औषधि नहुँदा उपचारमा समस्या परेको छ। चिसोले सुत्केरी महिला, बालबालिका र वृद्धवृद्धा धेरै प्रभावित भएका छन्। औषधि नहुँदा कतिपय बिरामीहरू स्वास्थ्य संस्था नआएर घरेलु उपचारमा लाग्ने गरेका छन्। दादुरारुबेला र टाइफाइडविरुद्धको खोप कार्यक्रमको लागि अभिमुखीकरण कार्यक्रममा छेडागाड नगरपालिकाको मनघाटमा आएका जुनीचाँदे गाउँपालिकाका अधिकांश स्वास्थ्यकर्मीले औषधिको अभाव रहेको बताएका छन्। जुनीचाँदे१ मजकोट स्वास्थ्यचौकीमा कार्यरत अनमी विष्णुकुमारी शाहीले औषधिको अभाव रहेको बताइन्। उनले निमोनिया र दमका बिरामी बढेको बताइन्। दैनिक २०२५ जना चिसोका बिरामी स्वास्थ्य संस्था आउने गरेको उनको भनाइ छ। तर औषधि नहुँदा बिरामीहरू रित्तो हात फर्कन बाध्य हुने गरेका छन्। उनले भनिन्, चिसोले बिरामी पर्न थालेपछि त्रिपालमा बस्दै आएका धेरैजसो भूकम्प पीडित जोखिम मोलेरै भए पनि घरभित्र बस्न थालेका छन्। जुनीचाँदे गाउँपालिकाका ११ वटै वडामा रहेका स्वास्थ्यसंस्थामा औषधिको अभाव रहेको छ। जुनीचाँदे गाउँपालिका सदरमुकाम खलंगाबाट सबैभन्दा दुर्गम स्थानमा रहेको पालिका हो। यहाँ अत्यधिक चिसो हुने गर्छ। जुम्ला, कालीकोट र दैलेखसँग सिमाना जोडिएको यो गाउँपालिकाका विभिन्न वडाहरूमा पुग्न यातायातको असुविधा छ। यस वर्ष गाउँपालिकाले अहिलेसम्म औषधि खरिद नगरेको र जिल्लाले औषधि नपठाएका कारण समस्या भएको हो। चिसो बढेसँगै भूकम्प पीडित बिरामी भएर स्वास्थ्यसंस्था पुग्दा पनि औषधि नपाएर रित्तै फर्कनु नागरिकको स्वास्थ्यप्रति गम्भीर खेलवाड भएको जुनीचाँदे गाउँपालिका२ का स्थानीय सर्पराज रावतले बताए। गाउँमा चिसोका बिरामी बढेका छन्। कतिपयको ज्यानै गइसकेको छ तर यस्तो अवस्थामा पनि स्थानीय सरकार, प्रदेश सरकार र संघीय सरकारले भूकम्प पीडित जनताको स्वास्थ्य समस्याबारे संवेदनशील हुन सकेका छैनन्। एकले अर्कालार्ई दोष लगाएर आफू जिम्मेवारीबाट उम्कने प्रयास गरिरहेको तर स्थानीयले सामान्य सिटामोलसमेत नपाउने अवस्था रहेको उनको भनाइ छ। संघ सरकारअन्तर्गतको स्वास्थ्य तथा जनसंख्या मन्त्रालय र प्रदेशको सामाजिक विकास मन्त्रालयले खरिद गरेको औषधि स्वास्थ्य सेवा कार्यालयमार्फत पालिकामा पठाउने, पालिका आफैंले पनि औषधि खरिद गर्ने र त्यसपछि स्वाास्थ्यसंस्थामा जाने प्रणाली कायम गरिएको छ तर औषधि सकियो कहाँ माग गर्ने, कति बेला माग गर्ने भन्ने कुराहरूमा समन्वय नहुँदा औषधि अभाव हुने गरेको छ। स्वास्थ्यसेवा कार्यालय जाजरकोटका प्रमुख डा प्रतीक्षा भारतीले माग गरेका पालिकामा औषधि गइरहेको तर जुनीचाँदेले औषधि नै माग नगरेको बताइन्। औषधिको स्टक सकिएको भए माग गरेर लैजान निर्देशन दिने उनको भनाइ छ। जिल्लाभर चिसोका बिरामी बढेको उनको भनाइ छ। चिसोकै कारण जाजरकोट र रुकुमपश्चिममा गरी ३ बालबालिकासहित ३४ जनाको ज्यान गइसकेको छ। जाजरकोटमा हालसम्म ३५ हजार १ सय ४० भूकम्प पीडित लाभग्राही कायम भएका छन्। त्यसमध्ये १६ हजार २ सय ३४ लाभग्राहीसँग अस्थायी आवासका सम्झौता भएको छ भने पहिलो किस्ताको २५ हजार रुपैयाँँ ६ हजार ८ सय ४६ परिवारको खातामा जम्मा भएको छ। भूकम्पको दुई महिना पुग्न लाग्दा पनि अधिकांश भूकम्प पीडितहरू त्रिपालबाट अस्थायी आवासमा सर्न सकेका छैनन्।"
कोरला सडकका ५ पुल सञ्चालनमा,"जोमसोम : उत्तरदक्षिण व्यापारिक मार्ग विस्तारित आयोजनाअन्तर्गत राष्ट्रिय गौरवको (बेनीजोमसोमकोरला) सडकखण्डमा निर्माणाधीन पुलमध्ये पाँच पुल सञ्चालनमा आएका छन्। बेनीजोमसोम सडकखण्डअन्तर्गत मुस्ताङको छाक्ताङ खोला पुल र लोमान्थाङकोरला सडकखण्डअन्तर्गतका चार निर्माणाधीन पुल सञ्चालनमा आएको कालीगण्डकी करिडोर (बेनीजोमसोमकोरला) सडक आयोजनाले जनाएको छ। राष्ट्रिय गौरवको सडकअन्तर्गत मुस्ताङको छाक्ताङ खोला पक्की पुलको पछिल्लो भौतिक प्रगति ९५ प्रतिशत रहेको आयोजनाका सूचना अधिकारी विष्णु चापागाईंले जानकारी दिए। पुल निर्माणका लागि केही फिनिसिङका काम बाँकी रहेको भए पनि यातायात सञ्चालनका खुल्ला गरिएको सूचना अधिकारी चापागाईंले उल्लेख गरे। पुल निर्माण अन्तिम चरणमा रहँदै गर्दा यातायातका साधन आवतजावत गर्न थालेपछि बर्खायाममा मुस्ताङ आउजाउ गर्ने सवारीसाधनलाई निकै सहज हुने आयोजनाका सूचना अधिकारी चापागाईंको भनाइ छ। कोरला सडकअन्तर्गत निर्माणाधीन मुस्ताङको छाक्ताङ खोला पुलको लम्बाइ ८० मिटरको छ। दुई स्पानको पुलको ७ करोड ४२ लाख रुपैयाँ लागतमा कालिका गजुुरमुखी जेभीले ठेक्का सम्झौता गरेको थियो। छाक्ताङ खोला पुल चालू आर्थिक वर्ष सबै काम सम्पन्न हुने आयोजनाका सूचना अधिकारी चापागाईंले बताए। यसैगरी जोमसोमकोरला सडकखण्डअन्तर्गत लोमान्थाङकोरला सडकमा पर्ने आयोजनाका चार पक्की पुल निर्माण पनि अन्तिम चरणमा छन्। पुल निर्माण अन्तिम चरणमा रहँदै गर्दा लोमान्थाङ, किम्लिङ, नाम्डोक र भर्मा खोलामा निर्माणाधीन पुलहरू यातायात आउजाउ गर्ने मिल्ने गरी सञ्चालनमा आएको आयोजनाले जनाएको छ। यी चारवटै पुल २०७६ साल असार ३१ गते ठेक्का सम्झौता भएको थियो। सम्झौता अवधि २०८० साल असोज ३० गतेसम्म रहेको लोमान्थाङकोरला चार पुलको काम म्याद सकिएको दुई महिनापछि यातायात सञ्चालनका लागि योग्य भएको हो। चार वटै पुलको पछिल्लो भौतिक प्रगति ९५ प्रतिशतभन्दा माथि रहेको आयोजनाका सूचना अधिकारी चापागाईंले जानकारी दिए। लोमान्थाङ, किम्लिङ, नाम्डोक र भर्मा खोला पुल निर्माणको जिम्मा मुक्तिनाथ अमित जेभीले लिएको थियो। भौगोलिक विकटताका बाबजुद निकै द्रुत गतिमा पुल निर्माण सुरु गरेको कम्पनीले सन्तोषजनक रूपमा भौतिक प्रगति गरेको आयोजनाको भनाइ छ। यातायात सञ्चालनमा आएको एक स्पान रहेको २० मिटर लामो लोमान्थाङ पुलको लागत ४ करोड ६८ लाख, २ स्पानको ५० मिटर लम्बाइको किम्लिङ खोला पुलको लागत ६ करोड ३० लाख, २ स्पानकै ५० मिटर लामो नाम्डोक खोला पुलको लागत ६ करोड ३७ लाख र २ स्पानको ८० मिटर लम्बाइको भर्मा खोला पुलको लागत ६ करोड ८५ लाख रुपैयाँ छ। राष्ट्रिय गौरवको सडकअन्तर्गत उपल्लो मुस्ताङमा चार पुल एकैसाथ सञ्चालनमा आएपछि बर्खायामको मौसममा कोरलानाका प्रस्थानका लागि यातायातका साधनलाई निकै सहज हुने लोमान्थाङ गाउँपालिकाका अध्यक्ष टसीनर्बु गुरुङले जानकारी दिए। राष्ट्रिय गौरवको कोरला सडकअन्तर्गत यसअघि पाँच पुल निर्माण सम्पन्न भइसकेको कालीगण्डकी करिडोर सडक आयोजनाले बताएको छ। निर्माणको अन्तिम चरणमा रहेका पाँच वटा सम्पन्न भएमा कोरला सडकमा १० पुल सम्पन्न हुनेछन्। यसअघि म्याग्दीको घट्टेखोला पुल, राहुघाट खोला पुल, मुस्ताङको लेते खोला पुल, पान्डा खोला पुल र स्याङ खोला पुल आयोजनालाई हस्तान्तरण भइसकेको छ।"
चुरेमा फस्टाएको अचार उद्योग,"कैलाली : नेपालमा रोजगारी छैन भनेर विदेश जानेहरूको लर्को छ, तर कैलाली चुरेका दिवाकर योगी यतै सम्भावना खोजिरहेका छन्। चुरे क्षेत्रमा फल्ने सिजनअनुसारको अचार बनाउने, अर्गानिक पहाडी उत्पादन प्रशोधन गरेर उनले खाडी मुलुक जाने युवाहरूको भन्दा चार गुणा बढी आम्दानी गरेका छन्। कैलालीको चुरे गाउँपालिकामा पर्ने भीमदत्त पन्त राजमार्गको फल्टुडेमा हाम्रो अचार उद्योग तथा फलफूल प्रशोधन केन्द्र। राजमार्गमै उद्योगको बोर्ड लगाइएको छ। बुवा हरिशंकर योगीले २०६१ सालदेखि अचार बनाउने व्यवसाय सुरु गरेकोमा अहिले छोरा दिवाकरले अत्याधुनिक प्लान्ट जडान गरेर अचार र अमिलो (चुक) उत्पादन गरिरहेका छन्। योगीको उद्योगमा सिजनअनुसारका लसुनको अचार, आँपको अचार, अमीलो र खुर्सानीको अचार, सिस्नुको पाउडर, तेजपत्ता, कागतीको रसलगायतका थुप्रै अर्गानिक उत्पादन पाइन्छन्। बुवाले अचारको व्यवसाय सुरु गर्नुभएको हो, अहिले अमिलो (चुक) पनि उत्पादन गरिरहेको छु। चुकभन्दा पनि बोक्राबाट बढी फाइदा छ, दिवाकरले भने। चुकको बोक्रा जर्मन निर्यात भइरहेको उनले जानकारी दिए। दिवाकरका अनुसार अमिलो १० लिटर रस पकायो भने १ लिटरमात्रै चुक निस्कन्छ। तर सुकाएको बोक्रा भने २ सय ५० रुपैयाँ किलो बिक्री हुन्छ। अमिलोको दाना किनेर चुक बनाएर बिक्री गर्नुमा खासै फाइदा छैन तर बोक्रा बिक्री हुन थालेपछि राम्रो फाइदा हुने गरेको छ, दिवाकरले भने। अमिलोको बोक्रा सुर्खेतको एउटा अर्बल कम्पनीले किलोको २ सय ५० रुपैयाँका दरले किन्छ। दिवाकर भन्छन्, त्यो सबै बोक्रा जर्मन जान्छ। त्यहाँ त्यो बोक्रा हर्बल चियाका लागि प्रयोग हुन्छ भन्ने सुनेको छु। अहिले अमिलोको सिजन हो। कैलालीका चुरे, जोरायल र मोहन्याल गाउँपालिका, डँडेलधुरा, बैतडी र दार्चुलाबाट समेत उनको उद्योगमा किसानले अमिलोका दाना ल्याइरहेका छन्। २०६४ सालमा रिज्म एफपीले उनलाई अचार बनाउने र चुक बनाउने मेसिन सहयोग गरेपछि उनी अर्गानिक उत्पादनमा लागेका हुन्। गाउँघरमा चुक बनाउँदा सामान्यतया परम्परागत काठको कोलमा पेलेर तामाको भाँडामा दाउराले पकाउने गरिन्छ तर योगीको उद्योगमा अचार बनाउने र पकाउने आधुनिक मेसिन राखिएका छन्। त्यसमा स्टिमबाट पकाउने गरिन्छ। आफ्नो रोजगारीमात्रै होइन, योगीको उद्योगमा सिजनअनुसार १५२० स्थानीय महिलाले पनि रोजगारी पाउने गरेका छन्। अमिलो खुर्सिंदै गरेकी अर्की महिला कौशिला रसाइलीले भनिन्, एक क्रेट अमिलो खोर्सेको सय रुपैयाँ हुन्छ। सक्नेले दिनमा ८ क्रेट पनि बनाउँछन्। सिजनअनुसारको राम्रो रोजगारी भएको छ। योगीको उद्योगमा स्थानीय किसानको अमिलो, आँप, कागती, लसुन, सिस्नु र खुर्सानी पनि आउँछ। उनको उद्योगका कारण स्थानीयको उत्पादनले बजार पाएको छ। गाउँका किसान उनको उद्योगमा भारी बोकेर मौसमअनुसारको कृषि उपज ल्याउने गरेका छन्। स्थानीय चण्डिका रानामगर भन्छिन्, गाउँको उत्पादन गाउँमै बिक्री गर्न पाएकाले सजिलो भएको छ। खुर्सानी, लसुन, आम, अमिलो, कागती, तेजपत्ता, सिस्नु सबै गाउँमै बिक्री हुने गर्छ। दिवाकरले उद्योगमा एक करोड रुपैयाँ लगानी गरेका छन्। उनका बुवा हरिहर योगीले २०६४ सालमा राष्ट्रियस्तरको उत्कृष्ट खाद्य उद्यमी तथा व्यवसायी पुरस्कार पनि पाइसकेका छन्। बुवाको कामलाई आधुनिक रूपमा अगाडि बढाएका दिवाकर, पहाडमा पनि स्वरोजगारको प्रचुर सम्भावना छ भन्ने उदाहरण बनेका छन्।"
अन्नपूर्ण संरक्षण क्षेत्रमा होटलै होटल,"पोखरा : संरक्षण क्षेत्र व्यवस्थापन नियमावली २०५३ को नियम २२ (१) मा लेखिएको छ कुनै व्यक्तिले संस्थासँग करार गरेर संरक्षण क्षेत्रभित्रको कुनै जग्गामा होटेल, लज, सार्वजनिक यातायात वा यस्तै किसिमका अन्य सेवा व्यवसाय सञ्चालन गर्न सक्नेछ। तर, यस व्यवस्थाविपरीत देशकै ठूलो अन्नपूर्ण संरक्षण क्षेत्रमा गैरकानुनी तवरले दर्जनौं होटल, रेस्टुराँ सञ्चालनमा छन्। धेरै व्यवसायीले संस्थासँग करार गरेका छैनन्। जसले करार गरे उनीहरूले पनि आफ्नो व्यवसाय नवीकरण गरेका छैनन्। अदालतले अवैध अवस्थामा रहेका घर, टहरा जफत गर्न भनेको छ। तर, फैसला कार्यान्वयनमा आउन सकेको छैन। कतिपय व्यवसाय स्थानीय सरकारमा दर्ता भई संस्थालाई बेवास्ता गरेको देखिन्छ। बिनाअनुमति सञ्चालित व्यवसाय रोक्न स्थानीय गाउँपालिका, वडा कार्यालय र अन्नपूर्ण संरक्षण क्षेत्र आयोजनाले समन्वय गरेर काम गर्न सकिरहेका छैनन्। न पालिकाले चासो देखाएका छन् न त अन्नपूर्ण संरक्षण क्षेत्र नै अग्रसर देखिन्छ। बरु यी निकायबीच द्वन्द्व देखिन्छ। आयोजनाले संरक्षण क्षेत्रका सरकारी जमिनमा बनेका संरचना अदालतको निर्णयअनुसार छिट्टै हटाउने भनेकाले त्यसका लागि गृहकार्य गरिरहेको आयोजना प्रमुख डा रविन कडरियाले बताए। उनका अनुसार कोभिडको समयमा होटल बढी बनेकाले समस्या भएको हो। यसरी बनेका पर्यटकीय संरचना बल प्रयोग गरेर हटाउनुभन्दा पनि गाउँपालिका, स्थानीयवासीसँग समन्वय गरेर हटाउने पहल गरिरहेका छौं, उनले भने। माछापुच्छ्रे, अन्नपूर्ण, मादी गाउँपालिकामा रहेका सरकारी जमिनमा अनुमतिबिना दर्जनौं होटल व्यवसाय सञ्चालन भइरहेका छन्। यो क्रम २०७४ सालदेखि बढ्दै गएको हो। त्यसमध्ये कोरोनाकालमा धेरै संरचना बने। त्यस क्रममा संरक्षण क्षेत्रका वन फँडानी गरी त्यहीँको काठपात र ढुंगा प्रयोग गरेका छन्। नियमावलीले यस्ता कार्यलाई निषेधित गरेको छ। प्रमुखबाट लिखित अनुमति नलिई यीलगायत कार्य गर्न नपाउने नियम १६ मा उल्लेख छ। कास्कीको माछापुच्छ्रे गाउँपालिका अध्यक्ष मीनबहादुर गुरुङका अनुसार मर्दी हिमाल क्षेत्रको पदयात्रामा बनेका होटल अन्नपूर्ण संरक्षण क्षेत्र (एक्याप)मा पर्छन्। जसले अनुमति लिएका छैनन्। हामीले अनुमति दिएका छैनौं। पदयात्रा क्षेत्रमा जाने पर्यटकका लागि होटल आवश्यक छन्, उनले भने, अब अनुमति दिनुपर्छ र व्यवसायलाई सहज रूपमा व्यवसाय चल्ने वातावरण बनाउनुपर्छ भनेर हामीले एक्यापसँग समन्वय गरिरहेका छौं। जति बन्यो तिनीहरूलाई वैध बनाए गाउँपालिकालाई राजस्व आउने वातावरण बनाउनुपर्ने उनको भनाइ छ। यसका लागि पालिकाले के सहयोग गर्नुपर्छ ? हामी तयार छौं, गुरुङले भने। माछापुच्छ्रे गाउँपालिकामा पर्ने मर्दी हिमाल पदयात्रा क्षेत्रमा १ सय ८ होटल बनेका पाइएको पनि उनले सुनाए। कास्की जिल्ला अदालतले यसअघि मर्दी हिमाल पदयात्रा क्षेत्रमा बनेका ११ होटलका विषयमा परेको पुनरावेदनको फैसला गर्दै अन्नपूर्ण संरक्षण क्षेत्र सम्पर्क कार्यालय हरियोखर्क पोखराले गरेको निर्णयलाई सदर गरेको थियो। उक्त कार्यालयले संरक्षण क्षेत्रको सरकारी र वनको जग्गा अतिक्रमण गरी बनाइएका घरटहरा जफत गरी पुरानै अवस्थामा फर्काउने निर्णय २०६७ जेठ ८ मा गरेको थियो। यस्तै, जनही २० हजार रुपैयाँ जरिवाना गर्ने निर्णय पनि गरेको थियो। राष्ट्रिय निकुञ्ज तथा वन्यजन्तु संरक्षण संरक्षण ऐन, २०२९ को दफा २८ बमोजिम घर, टहरा जफत हुने ठहर्याइएको थियो। अदालतले २०७९ कात्तिक २२ गते उक्त निणर्यलाई नै सदर गरेको हो। संरक्षण क्षेत्र व्यवस्थापन नियमावली, २०५३ को नियम १६ (घ), राष्ट्रिय निकुञ्ज तथा वन्यजन्तु संरक्षण क्षेत्र ऐन, २०२९ का दफा (२६) र २८ बमोजिम सम्पर्क कार्यालयको निर्णयलाई सदर गरेको हो। मर्दी क्षेत्रमा गैरकानुनी रूपमा बनेका १ सय १५ होटल, रेस्टुरेन्टलगायत संरचनामध्ये ११ वटाविरुद्ध गरिएको निर्णयलाई अदालतले सदर गरेको अन्नपूर्ण संरक्षण क्षेत्र सम्पर्क कार्यालय पोखराका प्रमुख रविन चौधरीले बताए। उनका अनुसार त्यस क्षेत्रमा बनेका थप ८ होटलविरुद्ध पनि मुद्दा दायर भएको छ। थप १६ होटल र रेस्टुराँका विषयमा पनि उजुरी परी अनुसन्धानको क्रममा रहेको उनको भनाइ छ। उनका अनुसार उजुरीका आधारमा त्यस्ता संरचनाका विषयमा छानबिन अन्तिम चरणमा पुगेको छ। केही दिनमा अदालतमा मुद्दा दर्ता गर्ने तयारी रहेको चौधरीले बताए। मर्दी हिमाल, खुमाइ, क्रपु डाँडा, कपुचे ताल, कोरी डाँडालगायत क्षेत्रको पदमार्गमा पर्यटक जाने क्रम बढेसँगै होटल र रेस्टुरेन्ट बनाउने प्रतिस्पर्धा बढेको छ। संरक्षण क्षेत्रका सरकारी जमिनमा होटल, रेस्टुरेन्ट, चिया पसलसमेत गरी ३ सय ५० व्यवसाय सञ्चालनमा रहेका अन्नपूर्ण संरक्षण क्षेत्रको तथ्यांक छ। तीमध्ये सबैभन्दा धेरै संरचना मर्दी हिमाल पदयात्रा रुटमा १ सय १५ वटा रहेको अन्नपूर्ण संरक्षण क्षेत्र आयोजनाले जनाएको छ। होटल पर्यटकीय पूर्वाधारमध्ये १ सय ६६ वटा सुरुमा दर्ता थिए। कास्कीतर्फको अन्नपूर्ण आधारशिविर, माछापुच्छ्रे आधारशिविर, मर्दी हिमाल क्षेत्रमा सुरुमा होटल दर्ता भएका थिए। लामो समयदेखि ती होटल पनि नवीकरण भएका छैनन्। सरकारी जमिनमा बनेका पुराना दर्ता भएका होटल, रेस्टुरेन्ट पनि नवीकरण नभएका पछिल्लो केही वर्षदेखि अन्नपूर्ण संरक्षण क्षेत्र आयोजनाले जनाएको छ। यसले गर्दा सरकारले राजस्व पनि गुमाएको छ। अन्नपूर्ण क्षेत्रमा १ सय २ वटा होटेल लज, २ वटा क्याम्पसाइट, ४२ रेस्टुराँ र १७ वटा चिया पसल दर्ता भए पनि ९ होटेल लज २०७६ र बाँकी २०७२ सालपश्चात् नवीकरण नभएको देखिन्छ। संरक्षण क्षेत्रमा ठूलो लगानीमा यसरी बनेका संरचना भत्काउन आयोजना एक्लै अघि बढ्न सकिरहेको छैन। स्थानीय, प्रदेश र संघ सरकारले संरक्षण क्षेत्रलाई व्यवस्थित बनाउने र जैविक विविधताको संरक्षण गर्नेतर्फ चासो राखेको पाइँदैन। यसैले संरक्षण क्षेत्रमा गैरकानुनी रूपमा पर्यटकीय पूर्वाधार बनाउने क्रम बढेको छ। पहिले स्थानीय समुदाय नै संरक्षण क्षेत्रको वन, वन्यजन्तु संरक्षणमा क्रियाशील हुन्थे। तर, पछिल्लो समय स्थानीय समुदाय संरक्षणभन्दा दोहनमा बढी लाग्ने गरेको पाइएको संरक्षणकर्मी बताउँछन्। पहिले संरक्षण क्षेत्रको बजेट धेरै हुने भएकाले पनि समुदाय आयोजनाप्रति आकर्षित हुन्थे। अहिले स्थानीय तहमा बजेट धेरै हुने र अधिकार पनि धेरै भएकाले स्थानीय सरकार र आयोजनाबीच दूरी बढेको छ। छोमरोम पर्यटन व्यवस्थापन समितिका अध्यक्ष जगन गुरुङका अनुसार छोमरोमदेखि अन्नपूर्ण आधारशिविरसम्मका सबै ६८ वटा होटल २०७४ देखि गाउँपालिकामा दर्ता भएर सञ्चालनमा छन्। यसअघि संरक्षण क्षेत्रमा दर्ता भएर सञ्चालनमा आएको थियो। अन्नपूर्ण संरक्षण क्षेत्र आयोजनामा भने नवीकरण भएको छैन। यो संरक्षण क्षेत्र र गाउँपालिकाबीचको समस्या हो। हामी होटल व्यवसायी समितिको होइन। संरक्षण क्षेत्र र गाउँपालिकाबीच द्वन्द्वका कारण हामी मारमा परेका छौं। दोहोरो दर्ता गर्न पनि हामी तयार छौं, उनले भने। कानुन मिचेर जलविद्युत् आयोजना यो संरक्षण क्षेत्र पहिला जनसहभागितामा आधारित संरक्षणका हिसाबले विश्वमै उदाहरणीय बनेको थियो। तर, पछिल्लो समय संरक्षणमा चुनौती थपिएको संरक्षणविद् डा हुमबहादुर गुरुङले बताए। संरक्षण क्षेत्रका नदीमा जलविद्युत् आयोजना सञ्चालन गर्दा कानुनत कम्तीमा १० प्रतिशत पानी छाड्नुपर्छ। तर, मादी नदी पूरै सुक्ने गरी एउटै खोलामा सातवटासम्म आयोजना बन्नु पर्यावरण, वन्यजन्तु र जैविक विविधता संरक्षणका क्षेत्रमा चुनौती बनेको उनको भनाइ छ। यसले गर्दा खोलामा माछा पाइन छाडेको छ। पानीमा आश्रितहरू जीव, चरा, जंगली जनावरलाई पानीको अभाव भएको डा गुरुङको भनाइ छ। हिउँदमा नदीमा पानी बग्न छाड्दा वरपरका गाउँमा गर्मी बढेको स्थानीयवासी बताउँछन्। यसले गर्दा नदी जलचर, जैविक विविधतालाई असर गरेको सिक्लेसका स्थानीयवासीसमेत रहेका संरक्षणविद् डा गुरुङको भनाइ छ। उनका अनुसार अन्नपूर्ण संरक्षण क्षेत्रलाई नवीकरण गरेर फेरि ट्रस्टलाई दिने हो या समुदायलाई हस्तान्तरण गर्ने हो ? यसतर्फ सरकारले निर्णय गर्न ढिलाइ गर्दा संरक्षण क्षेत्र बेवारिसे बनेको छ। प्रदेशले पनि संरक्षण क्षेत्र आफू मातहतमा आउनुपर्छ भनिरहेको छ। कानुनले प्रदेशलाई चिन्दैन। प्रदेशले राजपत्रसमेत निकालेको छ। सरकारले निर्णय नगर्दा भ्याकुमको अवस्था आयो। यसले गर्दा पनि संरक्षण क्षेत्रमा जथाभावी चोरी सिकारी, सरकारी वन क्षेत्रमा आफूखुसी पर्यटकीय पूर्वाधार बनाउने क्रम बढेको हो, उनले भने। एक्याप पर्यटकको प्रवेश शुल्कबाट चल्छ। कोभिडका कारण आम्दानी घटेपछि स्टाफ कटौती भयो। स्टाफ कटौतीपछि संरक्षण क्षेत्रका सबै क्षेत्रमा अनुगमन हुन नसक्दा पनि चोरी सिकारी बढेको छ। यसैले जथाभावी संरचना बन्ने क्रम पनि बढेको छ। सबैको आँखा पैसामा गयो संरक्षणमा गएन। यसैले संरक्षण क्षेत्रको अवस्था बिग्रँदो रह्यो, डा गुरुङले भने। यस्तो हुनुमा मुख्य कमजोरी नेपाल सरकारको रहेको उनको भनाइ छ। सरकारले अन्नपूर्ण संरक्षण क्षेत्रको व्यवस्थापनको जिम्मा राष्ट्रिय प्रकृति संरक्षण कोषलाई दिएको छ। यसैले कोषले स्थानीय समुदायसँगको सहकार्यमा व्यवस्थापन गर्दै आएको छ। राष्ट्रिय प्रकृति संरक्षण ऐनद्वारा स्थापित यस संस्थाको संरक्षक प्रधानमन्त्री हुन्। अध्यक्ष प्रधानमन्त्रीले तोकेको व्यक्ति हुन्छन्। अध्यक्षले तोकेको सञ्चालक समिति हुन्छ। एक्याप गण्डकी प्रदेशका पाँच जिल्लामा ७ हजार ६ सय २९ स्क्वायर किलोमिटरमा फैलिएको छ। अन्नपूर्ण संरक्षण क्षेत्र सबैभन्दा ठूलो संरक्षण क्षेत्र हो। अन्नपूर्ण संरक्षण क्षेत्र पदयात्राका हिसाबले विश्वमा उत्कृष्ट १० भित्र पर्छ। पोखरामा आवश्यक स्वच्छ पानीको उपलब्धता पनि अन्नपूर्ण संरक्षण क्षेत्रबाट हुँदै आएको छ। ३७ वर्षअघि सन् १९६८ (२०४३ साल)मा घान्द्रुक गाविसको २ सय ९० वर्ग किलोमिटरबाट सुरु भएको एक्याप विस्तार हुँदै सन् १९९० मा ११ गाविस १ हजार ७ सय ४८ वर्गकिलोमिटर हुँदै सन् १९९२ (२०४९) मा राजपत्रमै संरक्षण क्षेत्रको रूपमा घोषण भएको थियो। साबिक ५७ गाविस (हालको १५ गाउँपालिका) को ७ हजार ६ सय २९ वर्ग किलोमिटरमा फैलिएको छ। यो क्षेत्रमा ९२ हजार ६ सय ७५ जनसंख्या छ। जैविक विविधताले धनी अन्नपूर्ण संरक्षण क्षेत्रमा १८ सयभन्दा बढी प्रजातिका वनस्पति, १ सय २८ स्तनधारी, ५ सय १८ प्रजातिका चरा, ४९ प्रजातिका सरिसृप, २३ प्रजातिका उभयचर र ३ सय ५२ प्रजातिका पुतली पाइन्छन्। हिमाली क्षेत्रमा पाइने हिउँ चितुवा, कस्तुरी मृग पनि यस क्षेत्रमा पाइन्छ्। नेपालमा पाइने ६ वटै प्रजातिका कालिज पाइने एक मात्र संरक्षण क्षेत्र एक्याप हो। यस क्षेत्र सांस्कृतिक विविधतामा पनि निकै धनी छ। हिन्दु तथा बौद्ध धर्मावलम्बीको तीर्थस्थल मुक्तिनाथ पनि यसै क्षेत्रमा पर्दछ। अन्नपूर्ण संरक्षण क्षेत्रमा १५ प्रतिशत वन क्षेत्र, ३ प्रतिशत कृषि क्षेत्र, ४ प्रतिशत झाडी क्षेत्र, २१ प्रतिशत चरन क्षेत्र, ५० प्रतिशत पत्थर क्षेत्र छ। बलौटे क्षेत्र २ प्रतिशत, हिम क्षेत्र ०५, पहिरो क्षेत्र ४ प्रतिशत रहेको छ। यसैगरी खोला क्षेत्र ००७ प्रतिशत रहेको छ भने ताल तथा पोखरी क्षेत्र ००९ प्रतिशत छ। २०७७ माघ १० गते देखि अन्नपूर्ण संरक्षण क्षेत्र आयोजनाको म्याद सकिएको छ। आयोजनालाई यही मोडलमा निरन्तरता दिनेकी विभागले चलाउने भन्ने मन्त्रिपरिषद्ले निर्णय गर्नुपर्ने हो। तर कसरी र कुन मोडलमा अन्नपूर्ण संरक्षण क्षेत्रलाई लग्ने भन्ने निर्णय सरकारले गर्न सकेको छैन। व्यवसायलाई करको दायरामा ल्याउनुपर्छ। अन्नपूर्ण संरक्षण क्षेत्रअन्तर्गत कास्कीको माछापुच्छ्रे गाउँपालिकामा पर्ने मर्दी हिमाल पदयात्राको हाइक्याम्प, बाँदलडाँडा, लोक्याम्पलगायतका डाँडामा बनेका होटल। तस्बिर : कृष्णमणि बराल आम्दानीमा आँखा, संरक्षणमा बेवास्ता अन्नपूर्ण संरक्षण क्षेत्र सबैभन्दा धेरै आम्दानी हुने संरक्षण क्षेत्र हो। पर्यटकको प्रवेश शुल्कबाट अन्नपूर्ण संरक्षण क्षेत्र आयोजना चल्दै आएको छ। जहाँ यसअघि सन् २०१८०१९ मा सबैभन्दा धेरै पर्यटक आए। त्यस वर्ष पर्यटकको आगमन १ लाख ८१ हजार पुगेको थियो। पर्यटक प्रवेश शुल्कबाट ३७ करोड रुपैयाँ आम्दानी भएको थियो। कोभिडपछि सन् २०२३ मा पर्यटक आगमन सुधारिएको छ। यस वर्ष एक महिना बाँकी रहँदै सन् २०१९ को पर्यटक संख्याभन्दा बढी ४ सय ८९ जनाले पदयात्रा र भ्रमण गरेका छन्। सन् २०२३ मा सन् २०१९ को भन्दा बढी आम्दानी हुने देखिएको छ। अन्नपूर्ण संरक्षण क्षेत्र घुम्न जानुअघि प्रवेश शुल्क तिर्नुपर्छ। सार्क मुलुकका पर्यटकलाई प्रतिव्यक्ति दुई हजार, अन्य मुलुकका पर्यटकलाई तीन हजार शुल्क लाग्छ। स्वदेशीलाई एक सय लिने गरी राजपत्रमा शुल्क तोकिए पनि शुल्क नतिरी जाने गर्छन्। अन्नपूर्ण संरक्षण क्षेत्रको आम्दानीमा स्थानीय र प्रदेश सरकारले पनि दाबी गर्दै आएका छन्। तर, संरक्षणमा तीन तहकै सरकारको बेवास्ताका कारण बस्ती नभएका क्षेत्रमा पनि जथाभावी सडक सञ्जालको विकास गरिँदा पदमार्ग छोटिएको छ। जैविक विविधता खल्बलिएको छ। वैकल्पिक पदमार्ग नबनाई पदमार्गमै सडक विस्तार गरिँदा धुलो खाएर पदयात्रा गर्नुपर्ने अवस्था आएपछि तेस्रो मुलुकका पर्यटकको आगमन घट्दो क्रममा रहेको संरक्षण क्षेत्रकै तथ्यांक छ। संरक्षण क्षेत्रका वन फाँडेर जथाभावी होटल, रेस्टुरेन्ट निर्माण र बाटो बनाउँदा जैविक विविधता संरक्षणमा चुनौती थपिएको छ। कास्कीको सिक्लेसभन्दा माथि गाउँ नै नभएको क्षेत्र कफुचे हिमताल नजिकैसम्म जलविद्युत् आयोजनाले बाटो खनेको छ। संरक्षण क्षेत्रभित्र पर्ने मादी नदीमा मात्रै सातवटा जलविद्युत् आयोजना रहेको कास्कीका संघीय सांसद मनबहादुर गुरुङले बताए। स्थानीय सरकारसँग समन्वय नगरी सोझै केन्द्र सरकारले हिमाल नजिकै पनि जलविद्युत् आयोजना निर्माण गर्न दिँदा संरक्षणमा चुनौती आएको सांसद गुरुङको भनाइ छ। तहले अनुमति दिएकै छैनमीनबहादुर गुरुङ, अध्यक्ष माछापुच्छ्रे गाउँपालिका, कास्की मर्दी हिमाल क्षेत्रको पदयात्रामा बनेका होटल एक्याप क्षेत्रमा बनेका हुन्। अनुमति नलिई आफूखुसी बनेका होटलहरू हुन्। हामीले अनुमति दिएका छैनौं। पदयात्रा क्षेत्रमा जाने पर्यटकका लागि होटलहरू आवश्यक छन्। अब अनुमति दिनुपर्छ र व्यवसायलाई सहज रूपमा व्यवसाय चल्ने वातावरण बनाउनुपर्छ भनेर हामी एक्यापसँग समन्वय गरिरहेका छौं। जति पनि बन्यो लगानी गरिसक्यो तिनीहरूलाई लिगलाइज गरेर व्यवसाय सञ्चालन गर्न पनि दिने र गाउँपालिकालाई राजस्व पनि आउने वातावरण बनाउनुपर्छ भनेर हामीले एक्यापलाई भनिरहेका छौं। यसका लागि पालिकाले के सहयोग गर्नुपर्छ हामी सहयोग गर्न तयार रहेका छौं भने र हामीले भनिरहेका छौं। एक्यापका नियमावली निर्देशिकामा सार्वजनिक जग्गा करारनाममा लिजमा दिन मिल्ने खालको रहेछ। यसैमा टेकेर तपाईंहरूले करारनामा लिजमा दिनोस् र पालिकाले होटल दर्ता गरेर दर्ताका शुल्क लिएर संरक्षण क्षेत्रमै खर्च गर्छ भनेर हामीले एक्यापसँग छलफल गरिरहेका छौं।यसका लागि मोटामोटी खाका तयार भएको पनि अध्यक्ष गुरुङले सुनाए। गत असारमा अनुगमन गरेर निकालेको डाटाअनुसार माछापुच्छ्रे गाउँपालिका क्षेत्रमा पर्ने मर्दी हिमाल पदयात्रा क्षेत्रका सरकारी जमिनमा १ सय ८ होटल बनेका पाइएको पनि अध्यक्षले जानकारी दिए। प्रकृतिमैत्री सेल्टर चाहिन्छ धर्मराज पन्थी , अध्यक्ष, टान, पश्चिमाञ्चल क्षेत्रीय संघ, पोखरा संरक्षण क्षेत्रका कुन ठाउँ लोपोन्मुख वन्यजन्तुको बासस्थान हुन पहिचान गर्नुपर्छ। त्यस्ता ठाउँमा पर्यटक जाँदा बासस्थान नमासिने, वन्यजन्तुलाई असर नपर्ने गरी पदयात्रु आफैंले टेन्ट लिएर जाने गरी ठाउँठाउँमा अप्ठ्यारो पर्दा बस्ने प्रकृतिमैत्री सेल्टर बनाउनुपर्ने हो।तर, संरक्षणसँग जोडेर पदयात्रा पर्यटनको विकास नै भएको छैन। नयाँ पदयात्रा मार्ग खोल्नासाथ सँगै राज्यको उपस्थिति नै नभएको जस्तो गरी आफूखुसी होटल, रेस्टुरेन्ट बन्न सुरु हुन्छ। त्योसँगै बाटो पनि बन्न थाल्छ। यस्ता गतिविधिले पर्यापर्यटनको भावनामा चोट पुग्दै गएको छ। नयाँ पदयात्रा मार्गको पहिचान, रेखांकन र सञ्चालन गर्ने बेलामा नै कस्ता पदयात्रा क्षेत्रमा होटल, रेस्टुरेन्ट चलाउने कुन क्षेत्रलाई टेन्ट पर्यटनको रूपमा विकास गर्ने भन्ने यकिन हुनुपर्ने हो। टान पश्चिमाञ्चलले अन्नपूर्ण संरक्षण क्षेत्र आयोजनासँग सहकार्य गरेर नयाँनयाँ पदयात्रा मार्गको खोजी गरेर सञ्चालनमा ल्याएको पनि छ। तर यसरी सञ्चालनमा आएका नयाँ पदयात्रा मार्गमा समेत केही वर्षपछि सडक लगिँदा समस्या हुँदै आएको छ। पदयात्रा क्षेत्र धुलाम्य हुँदा पर्यटकले कष्टकर रूपमा पदयात्रा गर्नु परेको छ। यसैले पदयात्रामा रमाउने पर्यटकको गन्तव्य अन्यत्र मोडिएको छ। यस्तो हुनु पर्यटन उद्योगका लागि ठूलो नोक्सानी हो। अझै सच्याएर जान सकिने ठाउँमा सरकारले सच्याएर वातावरण मैत्री पर्यापर्यटनको रूपमा अन्नपूर्ण संरक्षण क्षेत्रलगायत सबै संरक्षण क्षेत्रको संरक्षणमा ढिलाइ गर्नु हुँदैन। संरक्षण क्षेत्रगाउँपालिका द्वन्द्व छ  जगन गुरुङ, अध्यक्ष, छोमरोम पर्यटन व्यवस्थापन समिति छोमरोम पर्यटन व्यवस्थापन समितिअन्तर्गत छोमरोमदेखि अन्नपूर्ण आधारशिविरसम्मका सबै ६८ वटा होटल २०७४ देखि गाउँपालिकामा दर्ता भएर सञ्चालनमा छन्। यसअघि अन्नपूर्ण संरक्षण क्षेत्रमा दर्ता भएर सञ्चालनमा आएको थियो। अन्नपूर्ण संरक्षण क्षेत्र आयोजनामा भने नवीकरण भएको छैन। यो संरक्षण क्षेत्र र गाउँपालिकाबीचको समस्या हो। हामी होटल व्यवसायी समितिको होइन। संरक्षण क्षेत्र र गाउँपालिकाबीच द्वन्द्वका कारण हामी मारमा परेका छौं। दोहोरो दर्ता गर्न पनि हामी तयार छौं। समितिभित्रका सबै ६८ वटा होटल गाउँपालिकामा दर्ता भएर २०७४ देखि कर पनि तिरिरहेका छौं। हामीले त्यस क्षेत्रका जमिनको पहिले नै निस्सा पनि पाएका छौं। संरक्षण क्षेत्रको अन्यत्र जस्तो हाम्रो क्षेत्रमा आफूखुसी होटल बनाउन दिएका पनि छैनौं।"
प्रधानमन्त्री दाहालले सार्वजनिक गरे ८८ पृष्ठ लामो 'रिपोर्ट कार्ड' (पूर्ण पाठ),"काठमाडौं : प्रधानमन्त्री पुष्पकमल दाहालले एक वर्षको कार्यप्रगति विविरण (रिपोर्ट कार्ड) सार्वजनिक गरेका छन्। प्रधानमन्त्री नियुक्त भएको एक वर्ष पुगेको अवसरमा मंगलबार उनले ८८ पृष्ठको रिपोर्ट कार्ड सार्वजनिक गरेका हुन्। यस अवधिमा सरकारले गरेका कामहरूबारे उनले रिपोर्ट कार्डमा समावेश गरेका छन्। प्रधानमन्त्री दाहालले एक वर्षमा २९२ अर्ब ५१ करोड वैदेशिक लगानी स्वीकृत भएको बताए। प्रतिक्विन्टल ७० रुपैयाँ अनुदान पाउनेगरी उखुको मूल्य ६३५ रुपैयाँ तोकिएको र बक्यौता अनुदान १ अर्ब ३२ करोड व्यवस्था गरिएको उनको भनाइ छ। त्यस्तै लामो समयदेखि बन्द रहेको तातोपानीखासा, रसुवाकेरुङ्ग, हिल्सापुराङ्ग र मुस्ताङको कोरला नाका द्विपक्षीय व्यापारका लागि खुला गरिएको, थप ७७६६१ किमि कालोपत्र, ५८७५ किमि ग्राभेल र १८१२९ किमि नयाँ ट्रयाक र २१९ वटा पुल निर्माण सम्पन्न भएको दाबी प्रधानमन्त्रीले गरेका छन्। त्यस्तै १,६२,७२० लाभग्राहीका लागि सुरक्षित आवास भवन निर्माण गरिएको, ५४१ मेगावाट विद्युत् उत्पादन वृद्धि भई २८९२ मेगावाट पुगेको र विद्युतमा पहुँच पुग्ने जनसङ्ख्यामा ५ प्रतिशत थप भई ९८ प्रतिशत पुगेको उनको दाबी छ। त्यस्तै भारतीय बजारमा करिब १७४१ गिगावाट घण्टा युनिट विद्युत् निर्यात गरी १३ अर्ब रुपैयाँभन्दा बढी विदेशी मुद्रा आर्जन गरिएको र कर्णालीचिसापानी जलाशययुक्त जलविद्युत् आयोजना (१०,८०० मेवा क्षमता) को थप अध्ययन कार्य नेपाल विद्युत् प्राधिकरणबाट सुरु गरिएको बताए। त्यस्तै नेपाल वायुसेवाको व्यापार विस्तार गरी सञ्चालन नाफामा लगिएको र निगमको तिर्न बाँकी दायित्वमध्ये करिब चार अर्ब ऋण चुक्ता गरिएको र हालसम्म औपचारिक क्षेत्रमा रहेका ४,६४,७२१ जना, वैदेशिक रोजगारीमा रहेका ४,९४,२९२ जना, अनौपचारिक क्षेत्रमा रहेका ३ जना र स्वरोजगारमा रहेका ३४ जना गरी जम्मा ९,५९,०५० जना व्यक्तिहरू योगदानमा आधारित सामाजिक सुरक्षा कोषमा सूचीकृत गरिएको बताए। श्रमिकहरूको न्यूनतम ज्यालामा वृद्धि गरी रु१७ हजार ३ सय पुर्याइएको उनले बताए। त्यस्तै नक्कली भुटानी शरणार्थी बनाई विदेश पठाउने प्रकरणको निष्पक्ष र तथ्यपरक छानबिन गरी दोषीहरूलाई कानुनी दायरामा ल्याइएको र यससम्बन्धी थप अनुसन्धान भइरहेको र मिटरब्याज पीडितहरूका समस्या समाधानका लागि कानुन निर्माण गरी तीन सदस्यीय आयोग गठन गरिएको, मिटरब्याजसम्बन्धी आयोगमा परेका करिब २८ हजार उजुरीमध्ये ५१८८ उजुरीमा रु१ अर्ब ७२ करोड ८६ लाख रुपैयाँमा मिलापत्र भएको र १ सय ८८ जना पीडित परिवारको ७ सय ९३ कित्तामा रहेको २ सय १८ बिघा १० कट्ठा ७ धुर जग्गासमेत साहुबाट फिर्ता भएको प्रधानमन्त्रीको दाबी छ। यस्तो छ ८८ पृष्ठको प्रगति विवरण:"
जसपाको बैठकमा सांगठनिक प्रस्तावमाथि छलफल,"काठमाडौं : जनता समाजवादी पार्टी, (जसपा) नेपालको आज बसेको बैठकमा सांगठनिक प्रस्तावउपर छलफल भएको छ। पार्टीका केन्द्रीय कार्यकारिणी समिति सदस्य एवं संगठन विभाग प्रमुख र सात प्रदेश समितिका इन्चार्ज रहेको कार्यदलले तयार पारेको जिम्मेवारी बाँडफाँटको प्रस्तावमाथि छलफल भएको सो पार्टीका प्रचारप्रसार विभाग प्रमुख पूर्ण बस्नेतले जानकारी दिए। उनका अनुसार जसपाले यसअघि केन्द्रीय कार्यकारिणी समिति सदस्य र केही राजनीतिक समिति सदस्यलाई मात्र जिम्मेवारी तोकेको थियो। खासगरी पार्टीका एक सय १९ राजनीतिक समिति सदस्यलाई विभाग तथा संयन्त्रमा जिम्मेवारी दिने गरी तयार पारिएको प्रस्तावमा बैठकमा छलफल भएको जनाइएको छ।"
स्वास्थ्य विमाको दायरा बढाउने प्रधानमन्त्रीको घोषणा,"काठमाडौं : प्रधानमन्त्री पुष्पकमल दाहाल प्रचण्डले स्वास्थ्य विमाको दायरा विस्तार गर्ने घोषणा गरेका छन्। मंगलबार देशबासीका नाममा सम्बोधन गर्दै प्रधानमन्त्री प्रचण्डले स्वास्थ्य विमाको दायरा विस्तार गर्ने घोषणा गरेका हुन्। उनले भने,२०७४ सालमा म प्रधानमन्त्री हुँदा राष्ट्रिय स्वास्थ्य बिमा ऐन ल्याइएको हो, तर बिमा कार्यक्रम त्यसको भावना र व्यवस्थाअनुसार अघि बढेन। अब यसलाई सुधार्दै मेरै कार्यकालमा बनेको ऐन बमोजिम नागरिकको स्वास्थ्यमा पहुँचको संवैधानिक हकको ग्यारेन्टी गर्ने काम उच्च प्राथमिकतामा हुनेछ। स्वास्थ्य बिमा ऐन बमोजिम बिमाको प्रभावकारी कार्यान्वयनका लागि नीतिगत र प्रक्रियागत सुधार, बोर्डको क्षमता अभिवृद्धि, बलियो अनुगमन र मूल्यांकन संयन्त्र,बिमाको दायरामा वृद्धि र सबैको आबद्धता, उपचारका लागि अस्पताल लगायतका संरचना र सेवाको गुणस्तरमा व्यापक सुधार र जनशक्ति व्यवस्थापनका लागि सरकार तदारुकताका साथ लागिरहेको जानकारी दिए। प्रधानमन्त्री दाहालले बिमाको हालको रकमको दायरा बढाइने र आधारभूत बाहेक हाल सञ्चालित सबै निःशुल्क कार्यक्रमहरूलाई समेत एकीकृत रूपमा स्वास्थ्य बिमामा आवद्ध गरिने प्रतिबद्धता व्यक्त गरे। उनले स्वास्थ्य बिमालाई केन्द्रमा राखी एकीकृत स्वास्थ्य पूर्वाधार विकास मापदण्ड अनुसार स्वास्थ्य प्रणालीको विकासमा जोड दिइने पनि स्पष्ट पारे।"
मन्त्री र आफैंलाईसमेत प्रधानमन्त्रीले भने परिणाममुखी काम गर्न नसके पद ओगटेर नबसौं (पूर्ण पाठ),"काठमाडौं : प्रधानमन्त्री पुष्पकमल दाहालले परिणाममुखी काम गर्न नसके पदमा नबस्ने दाबी गरेका छन्। देशबासीको नाममा सम्बोधन गर्दै मंगलबार उनले देशमा सकारात्मक आशा जगाउन नसके आफूले पनि पद ओगटिरहन नमिल्ने बताए। उनले मन्त्रीहरूलाई पनि कार्यक्षमता प्रमाणित गर्न नसके पद छाड्नुपर्ने बताए। 'मन्त्रीहरूलाई भन्न चाहन्छु हामीलाई असफल हुने छुट छैन। कार्यसम्पादन कमजोर भएको अवस्थामा कसैलाई माफ गर्ने अवस्था र मनस्थितिमा छैन। हामी सबैले आआफ्नो भूमिका न्याय गर्नैपर्ने नैतिक दबाबमा छौं। कार्यक्षमता प्रमाणित गर्न सकेनौं भने कसैले पनि ठाउँ ओगटिरहनु हुँदैन छाडदिनुपर्छ। यो मैले अरुलाई उपदेश दिएको मात्र होइन, आफैंसँग गरेको वाचा पनि हो। देशमा सकारात्मक आशा जगाउन नसके मैले पनि पद ओगटिरहने जरुरी छैन,' उनले भने। पूर्ण पाठ:"
बेथिति अन्त्य गर्न सरकार निर्मम भएर लागेको छ : सापकोटा,"बैतडी : नेकपा माओवादी केन्द्रका उपाध्यक्ष अग्निप्रसाद सापकोटाले जनतासँग माओवादी रुपान्तरण अभियान सार्थक भएको बताएका छन्। पाटनमा आयोजित पत्रकार सम्मेलनमा रुपान्तरण अभियानबाट जनतासँग झनै निकट सम्बन्ध स्थापित भएको उनले बताए। २०६४ सालको निर्वाचनमा पाएको जनमत र २०७९ मा पाएको जनमतको समीक्षा गर्दा माओवादी केन्द्र र जनताबीचको सम्बन्ध कमजोर भएको महसुस गरिएपछि यो अभियानको थालनी गरेको बताउँदै सापकोटाले रुपान्त्रण अभियानबाट नयाँ विश्वास पैदा गर्न सफल भएको बताए। हामीले जनासँगै हिँडनुपर्छ। उनीहरूकै जीवनस्तरमा रहनुपर्छ। सोहीअनुसारको अभ्यास गरिरहेका छौं। केही हदसम्म सफल भयौं,' उनले भने। रुपान्त्रण अभियान पार्टीको मात्रै नभई सिंगो राज्यकै अभियान भएको सापकोटाको भनाइ थियो। यो आन्दोलनको पनि शुद्धीकरण हो। परम्परागत शैली र सोचले हुँदैन, उनले भने, दृष्टिकोण, कार्यनीतिमा परिवर्तन गर्न जरुरी छ।' माओवादीको रुपान्तरण अभियानबाट जनतामा आशाका झिल्काहरू पैदा भएको उपाध्यक्ष सापकोटले बताए। माओवादी केन्द्रका अध्यक्ष पुष्पकमल दाहाल नेतृत्वमा रहेको सरकार लयमा रहेको समेत सापकोटाले बताएका थिए। देशमा विगतमा भएका बेथितिको अन्त्य गर्नको लागि सरकार निर्मम भएर लागेको सापकोटाले बताए। ललिता निवास प्रकरण, सुन प्रकरण, भुटानी शरणार्थीलगायतका देशका अहितमा भएका सबै कामविरुद्ध सरकार कठोर भएर लागेको सापकोटाले बताए।"
संघीयताका सबै गाँठा छिट्टै फुकाइँदैछ : प्रधानमन्त्री,"काठमाडौं : प्रधानमन्त्री पुष्पकमल दाहालले संघीयताका सबै गाँठाहरू छिट्टै फुकाउन लागिएको दाबी गरेका छन्। देशबासीको नाममा मंगलबार सम्बोधन गर्दै उनले संघ, प्रदेश र स्थानीय तहको कार्यसम्पादनमा देखिएको दोहोरोपन र अस्पष्टता हटाउन कार्यविस्तृतीकरण प्रतिवेदन परिमार्जन गरिने बताए। उनले मुख्यमन्त्रीहरूको असन्तुष्टि आफूले सुनेको भन्दै प्रदेशलाई बलिया बनाएर लैजाने पक्षमा आफू दृढ रहेको बताए। संघीयताबारे उनले यसो भने म प्रदेशलाई बलियो बनाएर लैजानुपर्छ भन्ने पक्षमा दृढ छु । पछिल्लो समय प्रदेश मुख्यमन्त्रीहरूको असन्तोष मैले सुनेको छु र बुझेको पनि छु। म आज यही सम्बोधनबाट उहाँहरूलाई विश्वास दिलाउँछु, संघीयताका सबै गाँठा निकै छिटो फुकाइँदैछन्। राष्ट्रिय समन्वय परिषद्को पहिलो बैठक मैले नै डाकेको हुँ। सङ्घ, प्रदेश र स्थानीय तहको कार्यसम्पादनमा देखिएको दोहोरोपन र अस्पष्टता हटाउन कार्यविस्तृतीकरण प्रतिवेदन परिमार्जन गरिँदैछ। राष्ट्रिय सभाको सङ्घीयता कार्यान्वयन अध्ययन तथा अनुगमन संसदीय विशेष समितिका सिफारिसहरू पनि कार्यान्वयनको चरणमा छन्। पूर्वाधार विकासमा थप गति दिन संविधानबमोजिम तीन तहका सरकारबीचको कार्यक्षेत्रमा स्पष्टता ल्याई पूर्वाधार विकासका कार्यक्रममा रहेको दोहोरोतेहेरोपन हटाइँदैछ। सरकारका तीनै तहबीच प्रशासनिक समन्वय र सहकार्यका लागि नेपाल सरकारका मुख्यसचिवको संयोजकत्वमा प्रदेशका प्रमुख सचिवहरू सम्मिलित प्रशासनिक समन्वय परिषद्को बैठक बसेर आवश्यक काम गरिरहेको छ। संघीयतालाई वास्तविक रूपमा नै कार्यान्वयन गर्न म प्रतिबद्ध र दृढ छु। यसका लागि जरूरी कानून तुरुन्त ल्याउन म तयार छ।"
क्रान्तिको मोडेल देशको विशिष्टता र मौलिकतामा निर्भर रहन्छ : प्रचण्ड,"काठमाडौं : नेकपा माओवादी केन्द्र पुष्पकमल दाहाल प्रचण्डले क्रान्तिको मोडेल देशको विशिष्टता र मौलिकतामा निर्भर रहने दाबी गरेका छन्। मंगलबार माओत्सेतुङ १३० औं जन्मजयन्तीको अवसरमा शुभकामना व्यक्त गर्दै उनले क्रान्तिको मोडेल र कार्यदिशा आयातनिर्यात गर्ने विषय नभई देशको विशिष्टता र मौलिकतामा निर्भर रहने बताएका हुन्। दर्शन, राजनीतिक अर्थशास्त्र र वैज्ञानिक समाजवादका क्षेत्रमा माओले गर्नुभएको योगदानको संश्लेषण गर्दै हाम्रो पार्टीले मार्क्सवादलेनिनवादमाओवादलाई मार्गनिर्देशक सिद्धान्तका रूपमा आत्मसात गर्दै आएको छ। यस सन्दर्भमा मालेमावादको वैचारिक आलोकलाई आत्मसात गर्दै हाम्रो पार्टीको ऐतिहासिक आठौं राष्ट्रिय सम्मेलनले २१ औं शताब्दीमा समाजवादको नेपाली बाटो संश्लेषण गर्दै समाजवादको आधार तयार पार्ने दृढ सङ्कल्प गरेको छ। प्रचण्डले शुभकामना सन्देशमार्फत भनेका छन्,हामी विशेष रूपमा स्पष्ट हुनुपर्दछ कि क्रान्तिको मोडेल र कार्यदिशा आयातनिर्यात गर्ने विषय नभएर सम्बन्धित देशको विशिष्टता र मौलिकतामा निर्भर रहन्छ। आजको सन्दर्भ क्रान्तिनायक माओत्सेतुङ र माओवादी दर्शनबाट लिनुपर्ने विशेष शिक्षा पनि यही हो। २६ डिसेम्बर १८९३ मा जन्मिएका चिनियाँ क्रान्तिका नायक एवं विश्व सर्वहारा वर्गका नेता माओ मार्क्सवादलेनिनवादका सच्चा अनुयायी एवं नयाँ विचार र कार्यदिशाको विकास गर्ने एक सच्चा मालेमावादी नेता भएको उनको दाबी छ। प्रचण्डले आजको सन्दर्भमा माओको स्मरण र सम्मान गर्नु आफ्नो देशको मौलिकता र विशिष्टता र मौलिकतासहित क्रान्तिको कार्यदिशा तय गर्नु र निरन्तर क्रान्तिको सिद्धान्तलाई आत्मसातीकरण गर्नु हुन जाने धारणा राखेका छन् उनले सामाजिक न्याय, सुशासन र समृद्धिको लक्ष्यसहित समाजवादको आधार तयार पार्ने राष्ट्रिय कार्यभारमा ऐक्यवद्धता र सहकार्यका लागि अपीलसमेत गरेका छन्।"
"सरकार असफल त भएन, तर मेरो हुटहुटीअनुसार परिणाम आएन : प्रधानमन्त्री","काठमाडौं : प्रधानमन्त्री पुष्पकमल दाहालले सरकारले गरेको कामको उचित परिणाम नआएको स्वीकार गरेका छन्। देशबासीका नाममा मंगलबार सम्बोधन गर्दै प्रधानमन्त्री दाहालले आफ्नो हुटहुटीअनुसार परिणाम नआएको स्वीकारेका हुन्। 'सरकार असफल त भएन। तर, मेरो आफ्नै हुटहुटीअनुसारको परिणाम पनि आएको छैन,' उनले भने। उनले बनिसकेका पूर्वाधारको जस लिन आफूले खोसाखोस नगरेको प्रस्ट पारे। उनले सम्पन्न हुन बाँकी पूर्वाधारको चिन्तामा आफू रहेको बताए। 'म बनिसकेको पूर्वाधारको जस खोसाखोस गर्न छाडेर सम्पन्न हुन बाँकी पूर्वाधारको चिन्तामा छु। देश कति बन्यो भन्ने होइन कति बन्नसक्थ्यो भन्ने आत्मसमीक्षामा छु,' उनले भने। उनले सरकारको कार्यशैली बदल्ने घोषणासमेत गरे। त्यतिमात्र होइन, सार्वजनिक कार्यक्रममा समेत त्यति सहभागी नहुने उनको उद्घोष थियो। 'म सार्वजनिक घोषणा गर्न चाहन्छु, अब सरकारको कार्यशैली बदलिनेछ। केही पूर्वनिर्धारित र अपरिहार्यबाहेक बाहिरका कुनै कार्यक्रममा नगई नयाँ नीति तथा कार्यक्रम र बजेटको तयारी एवं विकास र सुशासनको समस्या समाधान गर्नेतिर लाग्छु। सरकारको कार्यशैली बदलिने यो प्रस्थान बिन्दु हो,' उनले भने।"
कार्यक्षमता कमजोर भएका राजदूत र नियोग प्रमुखहरूलाई फिर्ता बोलाउँछौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले निर्यात बढाउने गरी उत्पादन वृद्धि गर्न आवश्यक पहल लिने बताएका छन्। सरकार एक वर्ष पूरा भएको अवसरमा देशबासीका नाममा सम्बोधन गर्दै प्रधानमन्त्री प्रचण्डले यस वर्ष उपभोक्ता मूल्य वृद्धिदर गत वर्षभन्दा २७ प्रतिशत बिन्दुले कम भएको बताए। उनले भने,'यो पक्कै उपलब्धि हो तर यसमा सन्तुष्ट भएर राष्ट्र बन्दैन। उपभोक्ता मूल्य वृद्धिदरलाई आमजनताले महशुस गर्ने गरी कम गर्न सरकारी नीति र प्रशासनिक क्षमताको सुधार अब मेरो प्राथमिकतामा छ।' भुक्तानी सन्तुलन झण्डै १५० अर्ब रुपैयाँले सकारात्मक रहनु र विगत कैयौं वर्षदेखि घाटामा रहेका चालु खाता समेत नाफामा रहनु सरकारको अर्को गणनीय उपलब्धि भएको स्पष्ट पारे । उनले पूँजी बजार र बिमा क्षेत्रमा मात्रात्मक सुधार त भएको तर अपेक्षित सुधार नहुँदा आफू चिन्तित भएको भन्दै सुधारका लागि गम्भीर गृहकार्य गरिरहेको बताए। व्यापार घाटामा कमी आएको छ, तर निर्यात नबढीकन आयात मात्र घटेर कम भएको व्यापार घाटा दिगो हुँदैन भन्ने वास्तविकता म यहाँहरूलाई लुकाउन चाहन्नँ। समस्याहरूलाई जनतासँग लुकाएर देश अघि बढ्दैन,' प्रधानमन्त्रीले भने,'आन्तरिक उत्पादनसँगै निर्यात पनि बढाउने गरी उत्पादन परिमाण वृद्धि गर्न आवश्यक पहल म लिनेछु। विप्रेषण आप्रवाहमा २६ प्रतिशतले वृद्धि भएको छ। अब मेरो ध्यान विप्रेषणसँगै भित्रिने सीप, अनुभव र दक्षताको उपयोग गरी देशभित्र उत्पादन र रोजगारी बढाउनेतर्फ केन्द्रित हुनेछ। ' सबै आर्थिक र कुटनीतिक नियोगहरूलाई लगानी र पर्यटनमा परिणाममुखी परिचालनका लागि आफू प्रतिबद्ध रहेको बताए। प्रधानमन्त्री प्रचण्डले कार्यक्षमता कमजोर भएका राजदूत र नियोग प्रमुखहरू फिर्ता बोलाइने बताए। प्रधानमन्त्रीले भने,' सबै आर्थिक र कुटनीतिक नियोगहरूलाई लगानी र पर्यटनमा परिणामुखी परिचालनका लागि म प्रतिबद्ध छु। कार्यक्षमता कमजोर भएका राजदूत र नियोग प्रमुखहरू फिर्ता बोलाउँछौं।'"
एक वर्षमा १५ अर्ब बढीको बिजुली निर्यात गरेको प्रधानमन्त्रीको दावी,"काठमाडौं : प्रधानमन्त्री पुष्पकमल दाहाल 'प्रचण्ड'ले नेपाल करिब करिब सतप्रतिशत विद्युतको पहुँचमा पुगेको दावी गरेका छन्। आफ्नो नेतृत्वमा सरकार गठन भएको १ वर्ष पुगेको अवसरमा प्रधानमन्त्री दाहालले राष्ट्रका नाममा सम्बोधन गर्ने क्रममा विद्युत आयात गर्ने अवस्थाबाट देश निर्यात गर्ने अवस्थामा पुगेको बताए। प्रधानमन्त्री दाहालले एक वर्षको अवधिमा नेपालले १५ अर्ब बढी रुपैयाँको बिजुली निर्यात गरेको दावी गरेका छन्। उनले भने,' वर्षायाममा पनि विद्युत आयात गर्नुपर्ने अवस्थाबाट आज देश विद्युत निर्यात गर्ने अवस्थामा पुगेको छ। विगत एक वर्षमा ७०० मेगावट विद्युत निर्यात गरी १५ अर्ब २७ करोड रुपैयाँ विदेशी मुद्रा आर्जन गरेको छ। जुन अघिल्लो वर्षको सोही अवधिको तुलनामा ३१२८ प्रतिशतले बढी हो। आफू दोस्रो पटक प्रधानमन्त्री हुनुअघिसम्म देशमा १८ घन्टासम्मको लोडसेडिङलाई नियति मानिएको उल्लेख गर्दै प्रधानमन्त्री प्रचण्डले आज लगभग सिङ्गो देशमा विद्युतको पहुँच पुगेको स्पष्ट पारे। उनले भने,वर्षायाममा पनि विद्युत् आयात गर्नुपर्ने अवस्थाबाट आज देश विद्युत् निर्यात गर्ने ठाउँमा पुगेको छ । विक्रम संवत् १९६८ मा फर्पिङ जलविद्युतबाट ५०० किलोवाट विद्युत उत्पादनबाट सुरु भएको नेपालको विद्युतीकरण यात्रामा त्यसपछिका १०४ वर्षमा जम्मा ८०० मेगावाट मात्र उत्पादन क्षमता पुगेको तर विगत ७ वर्षभित्र नेपालको विद्युत उत्पादन क्षमता बढेर २८९२ मेगावाट पुगेको छ र जसमध्ये करिव ५४१ मेगावाट यही एक वर्षमा मात्र थप भएको जानकारी दिए। विगतका हिसाबले यो एक वर्ष करिब ८० वर्ष बराबर हो। तर, मैले यसमा सन्तोष मानेको छैन। मेरो विश्लेषणमा हामीसँग यस क्षेत्रमा भएको सम्भावनाको तुलनामा यो साह्रै सानो उपलब्धि हो। यसै वर्ष भएको मेरो भारत भ्रमणका क्रममा दश वर्षमा दश हजार मेगावाट बिजुली निर्यात गर्ने लक्ष्यका साथ दीर्घकालीन जलविद्युत् सम्झौताको प्रारम्भिक सहमतिमा हस्ताक्षर भएको छ,'उनले भने।"
पर्यटन क्षेत्रमा लगानी गर्न अर्थमन्त्रीको आह्वान,"चितवन : अर्थमन्त्री डा प्रकाशशरण महतले अर्थतन्त्र सुधारोन्मुख भएको बताएका छन् । मंगलबार भरतपुर विमानस्थलमा पत्रकारसँग कुराकानी गर्दै मन्त्री महतले अर्थतन्त्रका सूचक सकारात्मक देखिएका बताएका हुन्। 'नेपालमा भविष्य छैन, यहाँ लगानी गर्नु हुँदैन भन्ने नकारात्मक प्रचार अन्त्य भएको छ,अब लगानीको वातावरण बनेको छ,' मन्त्री महतले भने,'यहाँ अब केही गर्न हुँदैन भन्ने प्रचार भयो, तर वास्तवमा त्यस्तो होइन, तथ्याङ्कले देखाएको छ ।' लगानीको वातावरण बिथोल्न खोजिएको भए पनि यसलाई चिरेर सहज अवस्थामा अर्थतन्त्र आएको उनको भनाइ छ। अर्थमन्त्रीले भने, 'लगानी गर्नेहरूको आत्मविश्वास बढेको छ, नियोजित प्रचार गर्नेको नियत सबैले बुझेका छन्, लगानी गर्दा पहिचान गरेर लगानी गरौँ भन्ने सन्देशका साथ अघि बढे भविष्य सुन्दर छ ।' उनले निर्धक्क भएर लगानी र खर्च गर्न आग्रह गर्दै प्रतिफल प्राप्त हुने उद्योगमा खर्च गर्ने सरकारको नीति रहेको स्पष्ट पारे। सेयरबजार विस्तारै माथि गइरहेको भन्दै अर्थमन्त्रीले भने, 'घरजग्गा कारोबारमा सुधार भएको छ, उल्लेख्य मात्रामा पर्यटक भित्रिएका छन्, पूर्वाधारमा लगानी केन्द्रिकृत गर्ने हो भने प्रशस्त मुनाफा आर्जन हुन्छ ।' अथाह सम्भावनाको पर्यटन क्षेत्रमा लगानी गर्न उनले आह्वान गरे। विदेशी मुद्रा सञ्चिति सन्तुलित रहेको भन्दै उनले विप्रेषण पनि सकारात्मक रहेकाले अर्थतन्त्र सुधारोन्मुख रहेको दोहोर्याएको समाचार राससमा छ। राष्ट्र बैंकको पछिल्लो निर्णयले अप्ठ्यारो परेका व्यवसायीलाई सम्बोधन गरेको उनको भनाइ छ। 'नीतिगत व्याजदर घटेको छ, त्यसको प्रभाव बैंकहरुमा देखिन थालेको छ । असल नियतका साथ काम गर्नेलाई सरकारले सहयोग गर्दै आएको छ । बैंकको ऋण तिर्दैतिर्दिन भन्न कसैले पनि पाउँदैन, कुत्सित स्वार्थले गरिएका प्रचारको प्रतिवाद गर्नुपर्छ,'उनले भने।"
देशसँग अहिले इतिहासकै उच्च विदेशी मुद्राको सिञ्चिति छ : प्रधानमन्त्री,"काठमाडौं : प्रधानमन्त्री पुष्पकमल दाहालले विदेशी मुद्राको सिञ्चिति इतिहासकै उच्च रहेको दाबी गरेका छन्। देशबासीका नाममा मंगलबार सम्बोधन गर्दै प्रधानमन्त्री दाहालले १५७ अर्ब रुपैयाँले विदेशी मुद्रा बढेको दाबी गरे। उनले प्रधानमन्त्री बन्ने बेलामा प्रतिवद्धता गरेअनुसार नै आफूले एक वर्षको रिपोर्ट कार्ड सार्वजनिक गरेको बताए। यसबीचमा सार्वजनिक संस्थानहरू नाफामा गएको उनको दाबी छ। उनले नेपाल आयल निगम, विद्युत प्राधिकरण र नेपाल वायुसेवा निगम नाफा गएको दाबी गरे। तर आफूले सोचेको जस्तो आर्थिक वृद्धिदर भने नभएको उनले बताए। प्रधानमन्त्री दाहालले त्यसको जिम्मेवारी आफैंले लिने स्वीकारे। 'सरकारसँगै मेरो प्रतिवद्धता थियो, रिपोर्ट कार्ड पेस गर्छु। तर म प्रतिरक्षात्मक छैन किनकि समष्टिगत आर्थिक परिसूचकहरू सकारात्मक छन्। एक वर्षअघि जम्मा तीन महिना आयात धान्नसक्ने दिवालिया बन्ने त्रासमा बाँचेको देशसँग अहिले विदेशी मुद्राको सिञ्चिति इतिहासकै उच्च छ। १५७ अर्ब रुपैयाँले बढेको छ। सधैं घाटामा रहेको संस्थान नाफामा जान थालेका छन्। तर आर्थिक वृद्धि मैले सोचेको भन्दा कम छ। यसको आन्तरिक र बाह्य कारण देखाएर जिम्मेवारी नलिन चाहन्नँ। यसको जडमा पुगेर समस्या समाधान गर्नेतिर लाग्छु। दुई अंकको आर्थिक वृद्धिको लक्ष्य नराखी देशको विकास सम्भव छैन,' उनले भने।"
आज जनतासँग आफूले सुरु गरिसकेको काम र गर्ने लक्ष्यहरु भन्छु : प्रचण्ड,"काठमाडौं : नेकपा माओवादी केन्द्र पुष्पकमल दाहाल प्रचण्डले समाजवादका भ्रुण रोप्ने कोसिस भइरहेको बताएका छन्। मंगलबार माओत्सेतुङ १३० औं जन्मजयन्तीको अवसरमा पार्टी कार्यालय पेरिसडाँडामा आयोजित कार्यक्रममा उनले चुनौतिका बीचमा समाजवादका भ्रुण रोप्ने कोसिस भइरहेको बताएका हुन्। प्रचण्डले हिजोको माओवादीभन्दा जस्तो थियो उसैगरी समाजवादी क्रान्तिमा ठाउँमा पुर्याउन लाग्नुपर्ने धारणा राखे। युवाले अध्ययन गरे विचारको विकास र संश्लेषणगरेर पार्टीको विकास गर्न उनले अपील गरे। प्रधानमन्त्रीसमेत रहेका प्रचण्डले आफ्नो कार्यशैलीमा परिवर्तन ल्यायो भन्ने जनताले देखुन् भन्ने किसिमले काम गर्ने तयारी गरेको बताए। आज राष्ट्रका नाममा सम्बोधन गर्ने जानकारी दिँदै उनले यस अगाडि गरेका काम र आगामी प्राथमिकताबारे जानकारी गराउने बताए। मैले अहिले सिंहदरबारको कामलाई मन्त्रालय र मन्त्रीसचिवहरुले कति काम गरेगरेनन्, किन गरेनन् के भयो ? भन्नेबारेमा आफैं १० बजे सिंहदरबारमा उपस्थित हुने र मन्त्रालयसँग छलफल गर्ने र परिणाम गर्ने गरी तयारी गर्ने भनेको छु। उनले भने,आज जनतासँग आफूले सुरु गरिसकेको कुरा भन्छु र गर्ने लक्ष्यहरु पनि भन्छु। उनले यस अगाडि केहि रेकर्ड बनेका भएपनि अर्को वर्ष धेरै रेकर्ड गर्न गरी काम गर्ने बताए। उनले सरकारका प्राथमिकता पनि जानकारी गराउने बताए। प्रधानमन्त्री तथा मन्त्रिपरिषदको कार्यालय सिंहदरबारमा आज साँझ ५ बजे प्रचण्डले सरकारको नेतृत्व एक वर्ष पूरा भएको अवसरमा राष्ट्रका नाममा सम्बोधन गर्दैछन्।"
युवा पलायन रोक्न रोजगारीमूलक सीपसहितको शिक्षा आवश्यक : राष्ट्रपति,"काठमाडौं : राष्ट्रपति रामचन्द्र पौडेलले लोकतन्त्रपछि गाउँगाउँमा शिक्षा,सञ्चार, सडक, स्वास्थ्य र विद्युत्तीकरणको विकास भएपनि गाउँ रित्तिदै गएकोमा चिन्ता व्यक्त गरेका छन्। सरस्वती बहुमुखी क्याम्पसको ६५ औं वार्षिकोत्सवलाई मंगलबार सम्बोधन गर्दै राष्ट्रपति पौडेलले लोकतन्त्रपछि मुलुकको शिक्षा, सञ्चार, सडक, स्वास्थ्य र विद्युत्तीकरणको क्षेत्रमा भएको विकासका बाबजुद त्यसको उपभोग गर्ने मानिसको अभावमा आज गाउँ रित्तिदै गएको भन्दै चिन्ता व्यक्त गरेका हुन्। उनले नीति निर्माण र शासनसत्तामा बस्नेलगायत सबैले यस समस्याको समाधान खोज्नुपर्ने बताए। शिक्षा र रोजगारीका लागि दैनिक रुपमा हजारौं नेपाली युवाहरु विदेशिने क्रम रोक्नेगरी रोजगारी र सीपमूलक शिक्षा दिन जरुरी रहेकामा उनले जोड दिए । कुनै पनि देशको शिक्षा त्यस देशको सामाजिक,आर्थिक अवस्था र देशको आवश्यकता अनुरुप निर्धारण हुनुपर्नेमा जोड दिँदै राष्ट्रपति पौडेलले बदलिँदो परिस्थितिमा देश विकासमा टेवा पुर्याउने र विश्व बजारमा पनि प्रतिस्पर्धी हुनसक्ने शिक्षा नीति र कार्यक्रम आजको आवश्यकता रहेको बताए। राष्ट्रपति पौडेलले धेरै शैक्षिक उन्नति र प्रगतिका बावजुद पनि सरस्वती क्याम्पसको भौतिक संरचना खासगरी अत्याधुनिक भवनलगायतको अभाव हुनु चिन्ताको विषय भएको भन्दै भौतिक पूर्वाधारलगायतमा सहयोग गर्न सरकारलाई आग्रह समेत गरे।"
प्रधानमन्त्री दाहालले राष्ट्रका नाममा सम्बोधन गर्दै,काठमाडौं : प्रधानमन्त्री पुष्पकमल दाहालले राष्ट्रका नाममा सम्बोधन गर्दैछन्। प्रधानमन्त्री भएको एक वर्ष पुगेको उपलक्ष्यमा प्रधानमन्त्री दाहालले देशबासीका नाममा सम्बोधन गरेका हुन्।
प्रदेश र स्थानीय तहलाई अधिकार नदिने भए संघीयता नै खारेज गर्नुपर्छ : शेखर कोइराला,"काठमाडौं : नेपाली कांग्रेसका वरिष्ठ नेता डा शेखर कोइरालाले संविधानमा उल्लेख भए अनुसार प्रदेश र स्थानीय तहलाई अधिकार नदिने भए संघीयता नै खारेज गर्नुपर्ने बताएका छन्। मंगलबार मोरङको बुढीगंगा गाउँपालिका वडा नं २ स्थित लिलाभक्त राम आधारभूत विद्यालय भवनको उद्घाटन गर्दै वरिष्ठ नेता कोइरालाले यस्तो बताएका हुन्। उनले राजनैतिक दलका नेताहरुको अकर्मण्यताका कारण अहिले गणतन्त्र, संघियता र धर्म निरपेक्षता बारे जनताले आक्रोश व्यक्त गरिरहेको उल्लेख गरे । नेता कोइरालाले मुलुकमा भ्रष्टाचार व्याप्त रहेको र सुशासन दिन नसकिएकोले जनतामा निराशा छाएको समेत बताए । नेता कोइरालाले उद्योगहरु बन्द हुने अवस्थामा पुगिरहेको बेला विद्युतको बक्यौताका नाममा चलिरहेको उद्योग बन्द गराउने सरकारको नीति गलत भएकाले डेडिकेटेड र ट्रंक लाइन विवादबारे छिटो निक्र्र्यौलमा पुग्न आग्रह गरे। बुढीगंगा गाँउपालिका वडा नं २ मा २०६४ सालमा स्थापना गरिएको सो आधारभूत विद्यालयमा ३ सय दलित र सुकुम्बासी परिवारका ३ सय ७५ जना बालबालिकाहरु अध्ययनरत छन् । बुढीगंगा गाँउपालिकाको करिब १८ लाख सहयोगमा दुई कोठे भवन निर्माण गरिएको हो ।"
समुदायको पहिचानमा मुलुकको समुन्नति र समृद्धि निर्भर रहन्छ : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले राष्ट्रियताको सम्वर्द्धन र समुदायको पहिचानमा नै मुलुकको समुन्नति र समृद्धि निर्भर रहने बताएका छन्। मंगलबार उधौली पर्वको शुभकामना दिँदै उनले आफ्नै मौलिक विचार नेपाली राष्ट्रियताको जगमा उभिएको बताएका हुन्। राष्ट्रियताको सम्वर्द्धन र समुदायको पहिचानमा नै मुलुकको समुन्नति र समृद्धि निर्भर रहन्छ। यस्ता मौलिक चाडपर्वहरूले नेपालीहरूबीच सामाजिक एकता, सद्भाव, धार्मिक सहिष्णुता र राष्ट्रिय एकता मजबुत बनाउँछ।शुभकामना सन्देशमा भनिएको छ, नेपाली समाजले विकास गरेको आफ्नै मौलिक विचार नेपाली राष्ट्रियताको जगमा उभिएको छ। उनले नेपालको संविधानले धार्मिक स्वतन्त्रता र भाषा तथा संस्कृतिसम्बन्धी विषयलाई मौलिक हकको रूपमा सुनिश्चित गरेको उल्लेख गरेका छन्। सन्देशमा भनिएको छ, विभिन्न समुदायका धार्मिक तथा सांस्कृतिक आस्थालाई सम्मान गर्दै यहाँ विभिन्न भाषा, लिपि, संस्कृति, सभ्यता र सांस्कृतिक सम्पदाको संरक्षण हुँदै आएको छ। लोकतन्त्र, समाजिक न्याय, राष्ट्रिय एकता, स्वाधीनता, राष्ट्रिय अखण्डता र देशभक्तिलाई केन्द्रमा राख्दै अनुशरण गरिने अक्षुण एकता, सद्भाव र सहिष्णुता हाम्रो राष्ट्रिय विशेषता हो। प्रचण्डले २१ औं शताब्दीमा नेपाली पहिचानसहितको विचारलाई माथि उठाउन र विश्वव्यापी बनाउन सबै क्षेत्र, लिङ्ग, वर्ग, समुदायको ऐक्यवद्धता आजको आवश्यकता भएको बताएका छन्। उनले पर्वले राष्ट्रिय एकता र राष्ट्रिय मौलिक संस्कृतिको निर्माणमा उर्जा प्रदान गर्ने अपेक्षा व्यक्त गरेका छन्।"
माओवादीले विचार केन्द्रित अभियान थाल्ने,"काठमाडौं : प्रधानमन्त्री तथा नेपाल कम्युनिस्ट पार्टी (माओवादी केन्द्रु' का अध्यक्ष पुष्पकमल दाहाल प्रचण्ड ले माक्र्सवाद ठोस परिस्थितिको ठोस विश्लेषण गर्ने दर्शन भएको बताएका छन् । एक सय ३१ औँ माओ दिवसका सन्दर्भमा मंगलबार पार्टी केन्द्रीय कार्यालय पेरिसडाँडामा आयोजित कार्यक्रममा उनले आजको सन्दर्भमा विचारको विकास नै कम्युनिष्ट आन्दोलनको प्रमुख चुनौतिका रुपमा रहेको उल्लेख गरे। अध्यक्ष दाहालले विकसित परिस्थितिको जगमा विचारको विकास गर्नुपर्ने आवश्यकता रहेको बताए। उनले भने, 'आजको राष्ट्रिय र अन्तर्राष्ट्रिय परिस्थिति माओको जीवनकालको जस्तो छैन,माओपछि विश्व परिस्थितिमा निकै ठूलो फेरबदल आएको छ, साम्राज्यवादले नयाँनयाँ रणनीति र कार्यनीतिसहित आफूलाई टिकाइरहेको छ, हामी माक्र्सवादीहरूले ठोस परिस्थितिअनुसार आफूलाई जसरी रूपान्तरण गर्नुपथ्र्यो त्यो गर्न सकिरहेका छैनौँ, आजको मुख्य चुनौती यही हो । माओको स्मरण गर्नुको अर्थ विचार र क्रान्तिलाई मौलिक ढङ्गले सोच्नु रहेको उल्लेख गर्दै अध्यक्ष दाहालले माक्र्सवादीले यान्त्रिकता वा अन्धानुकरणमा जानु उपयुक्त नहुने विचार व्यक्त गरे । माओवादीको आठौँ महाधिवेशनले संश्लेषण गरेको कार्यदिशा पनि यही नै रहेको उनको भनाइ छ । प्रधानमन्त्री दाहालले सामाजिक न्याय, सुशासन र समृद्धिको बाटोबाटै समाजवादको आधार तयार हुनेमा जोड दिँदै त्यसका लागि आफ्नो नेतृत्वको वर्तमान सरकार क्रियाशील रहेको बताए । उनले भने,'सरकारले सामाजिक न्याय, सुशासन र समृद्धिलाई उच्च प्राथमिकता दिएको छ, यसको अर्थ समाजवादको आधार तयार पार्नु हो । त्यसकै आधारमा अगाडि बढ्छौँ ।' पार्टीले सञ्चालन गरेको जनतासँग माओवादी विशेष रूपान्तरण अभियानको समापनलगत्तै नयाँ अभियानको थालनी गरिने जनाउँदै अध्यक्ष दाहालले भने, 'चार महिने अभियान पुस १६ गते समापन हुँदैछ, त्यसपछि हामी विचारको छलफल र अन्तरक्रियाका लागि जनतामा नै जान्छौँ, त्यसका लागि विचार केन्द्रित अर्को अभियान सुरू गर्छौं ।' आजभन्दा १३१ वर्ष अघि चीनमा माओको जन्म भएको थियो । माओको नेतृत्वमा चीनमा नयाँ जनवादी क्रान्ति सम्पन्न भएको थियो । कार्यक्रममा अध्यक्ष दाहालललगायत नेताहरुले माओको तस्बिरमा माल्यापर्ण गरेका थिए।"
यो पनि स्कुलै हो,"बैतडी : काठ र जस्तापाता प्रयोग गरी निर्माण गरिएको सानो टहरा । टहरामा तीन कोठा, त्यो पनि साँघुरा । यसै कोठामा कोचिएका छन् १ देखि ५ कक्षा सम्मका विद्यार्थी । यो हो सुर्नया गाउँपालिका२ बैतडीमा रहेको पत्ताल भूमेश्वर आधारभूत विद्यालय । कक्षा सञ्चालन भइरहेकै कोठामा कार्यालय पनि राखिएको छ । अनि, कार्यालयमा फर्निचरको नाममा एक टेबलबाहेक केही छैन । विद्यालयको भौतिक सम्पत्ति भनेको यही टहरा नै हो, एउटै कोठामा सबै कक्षाका विद्यार्थीलाई राखेका छौं, विद्यालयका प्रधानाध्यापक दीपा विष्ट भन्छिन्, कार्यालय पनि कक्षा कोठामै छ, पठनपाठनमा निकै समस्या छ । हिउँदको समयमा विद्यार्थीलाई पठनपाठन गराउन निकै समस्या हुने गरेको शिक्षिका लक्ष्मी विष्टले बताइन् । घाम लागेको समयमा त बाहिर बसाउँछौं, नत्र सबै विद्यार्थी एकै कोठामा राख्नुपर्छ, कोठामा बस्ने ठाउँ हँुदैन, विष्टले भनिन् । चिसो मौसम पनि सुरु भएकाले विद्यार्थीको पढाइ प्रभावित हुने गरेको उनले बताइन् । विद्यालयमा पर्याप्त शैक्षिक सामग्री र कक्षा कोठा व्यवस्थापन नहुँदा समस्या हुने गरेको छ । गाउँमा नजिक विद्यालय नभएपछि २०७२ सालमा स्थानीयको श्रमदानबाट निर्माण गरिएको अस्थायी टहरामै हालसम्म कक्षा ५ सम्मको पढाइ हुने गरेको छ । २०७५ सालमा पालिकाबाट विद्यालयले स्वीकृति पाएको थियो । उक्त विद्यालयमा करिब ८६ जना बालबालिका अध्ययन गरिरहेको विद्यालयले जनाएको छ । कक्षा अनुपातमा भौतिक संरचनामात्रै होइन शिक्षक पनि अभाव छ । राहत तथा स्थायी वा संघीय अनुदानको शिक्षक नै छैनन् । हाल दुई जना गाउँपालिका शिक्षकको रूपमा कार्यरत छन् भने दुई जना शिक्षकलाई निजी विद्यालयले नै निजी स्रोतबाट तलब खुवाउने भन्दै नियुक्ति दिएको छ । तर, निजी स्रोतका शिक्षकहरूलाई नियमित पारिश्रमिक दिन नसकिएको विद्यालय व्यवस्थापन समितिले जनाएको छ । स्थापनाकालदेखि हालसम्म भौतिक संरचनाको लागि माग भए पनि कुनै पहल नभएको प्रधानाध्यापक विष्टले बताइन् । श्रमदानमा विद्यालयको टहरा निर्माण गरिएको भए पनि थप संरचना निर्माण गर्न नसकिएको विद्यालय व्यवस्थापन समितिका अध्यक्ष कृष्णबहादुर विष्टले बताए । २०७५ सालमा सुर्नया गाउँपालिकाबाट फिल्ड निर्माणको लागि बजेट पाएका थियौं, त्यसयता केही बजेट आएन, अध्यक्ष विष्टले भने । विद्यालयको भवन निर्माणको लागि बेलाबेला माग गरिएको भए पनि कुनै सुनुवाइ नभएको उनको गुनासो छ । दुई पटक राष्ट्रपति शैक्षिक सुधार कार्यक्रमका लागि निवेदन पेस गर्यौँ, गाउँपालिकासँग पनि नियमित माग गर्दै आएका छौं, उनले भने । किमगैर, घर्कटे, ग्वानी, गाडाइजर, सुन्धारन, थालापानी, कुर्कुट्यालगायतका टोलबाट बालबालिका अध्ययन गर्न उक्त विद्यालयमा आउने गरेका छन् । साँघुरा कक्षा कोठामा दुई वा दुईभन्दा बढी कक्षाका विद्यार्थीलाई एकै कोठामा बस्नुपर्दा असहज हुने गरेको छ । विद्यालयमा डेस्क बेन्च नै पर्याप्त छैनन्, साँघुरा कोठामा बस्नुपर्छ, विद्यालयमा शिक्षकसमेत छैनन्, कक्षा ५ मा अध्ययनरत मनोज मानमती महरले भनिन् । चिसोको मौसममा बालबालिकाहरूको पढाइ प्रभावित हुने गरेको छ । घाम लागेको समयमा बाहिर बसाउने गरेको भए पनि पानी पर्दा निकै असहज हुने गरेको शिक्षिका पार्वती विष्टले बताइन् । वडास्तरीय शिक्षा समितिका अध्यक्षसमेत रहेका वडा नं २ का अध्यक्ष गणेशबहादुर विष्टले विद्यालयको समस्या समाधानका लागि आफू सकारात्मक रहेको बताए । भौतिक संरचना र शिक्षक अभाव रहेको विद्यालयमा वडाबाट आवश्यक पहल चालिने अध्यक्ष विष्टले बताए । उक्त विद्यालयमा आवश्यक रहेको भवन निर्माणको लागि प्रदेश सरकार समक्ष सिफारिससहित अनुरोध गरिएको गाउँपालिका अध्यक्ष अमरबहादुर कुँवरले जानकारी दिए । योजना छनोटका क्रममा प्रदेश सरकारसमक्ष भवन निर्माणको माग गरिएको छ, पालिकामा अहिले बजेट छैन, आवश्यक शिक्षक दरबन्दीको विषयमा गाउँपालिकाबाट आवश्यक पहल गर्छाैं, अध्यक्ष कुँवरले भने । गाउँपालिकाका विद्यालयहरूमा समस्या सबै ठाउँमा रहेको बताउँदै विस्तार र सुधारको पहल भइरहेको अध्यक्ष कुँवरले बताए ।"
"रुसी सेनामा २०० बढी नेपाली भर्ना, झन्डै १०० जना हराइरहेको उजुरी परेको छ : परराष्ट्रमन्त्री","काठमाडौं : परराष्ट्रमन्त्री एनपी साउदले रुसी सेनामा करिब दुई सय जना नेपाली भर्ना भएको दाबी गरेका छन्। अध्ययन र भ्रमण भिसामा गएका उनीहरू रुसी सेनामा भर्ना भएको सरकारको प्रारम्भिक अनुसन्धानबाट खुलेको उनले बताए। उनले कम्तिमा सय जना नेपाली हराइरहेको बताएका छन्। 'करिब दुई सय जना काम गर्न, अध्ययन र भ्रमण भिसामा रुस गएका नेपाली युवा त्यहाँको सेनामा भर्ना भएको खुलेको छ। त्यसभन्दा केही बढी भर्ना भएको हुनुपर्छ भन्ने हो। किनभने सयजना हाराहारीमा हराइरहेका र घाइते भएकाको उजुरी मन्त्रालयमा आएको छ,' उनले भने। उनले युक्रेनमा बन्दी रहेका नेपालीको रिहाईका लागि त्यहाँको सरकारसँग निरन्तर संवाद भइरहेको बताए। 'युक्रेन हेर्ने हाम्रो राजदूतले उद्धारका लागि वार्ता संवाद गरिरहनुभएको छ। दिल्लीस्थित नेपाल हेर्ने युक्रेनको राजदूतावासमा पनि कुरा भइरहेको छ। अन्तर्राष्ट्रिय रेडक्रसलाई युद्ध बनाइएका चार नेपालीलाई तत्काल रिहाइका लागि सहजीकरण गरिदिन पनि आग्रह गरेका छौं,' उनले भने। रुसी सेनामा केही नेपाली नागरिक भर्ना भएको र त्यसमध्ये सात जना मारिएको भन्ने सूचना रुसी सरकारले नै दिएको उनले प्रस्ट पारे। उनले नेपालस्थित रुसका राजदूतलाई मन्त्रालयमा बोलाएर नेपालका चासोहरू रुसी सरकारसम्म पुर्याउन सन्देश दिएको मन्त्री साउदले बताए। मस्कोस्थित नेपाली दूतावासलाई पनि राष्ट्रिय मानवअधिकार आयोगको चासोलाई नेपाल सरकारको दृष्टिकोण सम्प्रेषण गर्न निर्देशन दिएको उनको भनाइ छ। उनले रुसमा नेपाली नागरिक सैन्य भर्तीका लागि जान नपाउन् वा नजाउन् भनेर नो अब्जेक्सन सर्टिफिकेट (एनओसी)को प्रबन्ध गरेको बताए। त्यतिमात्र होइन, भारत, बंगलादेश र श्रीलंका तथा खाडी क्षेत्रका छ देशबाट एनओसी चाहिने गरी प्रबन्ध मिलाएको उनले बताए। 'यसपछि पनि थप केही त्यहाँ गएको भन्ने सूचना आएको अवस्थामा विमानस्थलमा थप निगरानी बढाएका छौं। यसमा हामीले आफ्नोतर्फबाट गर्ने पहलकदमीमा केही कसर बाँकी राखेका छैनौं। कुनै कारणवस अफ्ठ्यारोमा परेर हाम्रो दूतावासमा पुगेकाको उद्धार गरेका छौं। नेपाल फिर्ता गरेका छौं,' उनले भने। रासस"
प्रशासनिक सुधारका लागि प्रधानमन्त्रीको अध्यक्षतामा शासकीय अधिकार आयोग गठन गरिने,काठमाडौं : प्रशासनिक सुधारका लागि प्रधानमन्त्रीको अध्यक्षतामा शासकीय अधिकार आयोग गठन गरिने भएको छ। आफ्नो नेतृत्वमा सरकार गठन भएको १ वर्ष पुगेको अवसरमा प्रधानमन्त्री दाहालले राष्ट्रका नाममा सम्बोधन गर्ने क्रममा प्रशासनिकलगायत समग्र शासकीय पक्षमा सुधार गर्न प्रधानमन्त्रीको अध्यक्षतामा तत्काल शासकीय सुधार आयोग गठन गरिने बताएका हुन्। प्रधानमन्त्री दाहालले यसका लागि समयवद्ध सुझाव तत्काल कार्यान्वयनमा लैजाने र परिणाम दिने सरकारको तयारी रहेको बताए। उनले निजामती सेवा कानुन र सार्वजनिक खरिद कानुन संसदको आउँदो हिउँदे अधिवेशनबाट पारित गरी कार्यान्वयनमा लैजाने बताए। यसैगरी भूमि ऐन र वन ऐनमा रहेको विरोधाभासलाई हटाइ तिनलाई विकासमैत्री बनाइने उनको भनाइ छ। नेपालको शान्ति प्रक्रिया संसारका लागि अनुपम र उदाहरणीय रहेको प्रधानमन्त्री दाहालले दावी गरे। उनले शान्ति प्रक्रियाका बाँकी रहेका विषय टुंगाउन आफू लागिरहेको बताए।
अन्नपूर्ण संरक्षण क्षेत्रमा होटलै होटल,"पोखरा : संरक्षण क्षेत्र व्यवस्थापन नियमावली २०५३ को नियम २२ (१) मा लेखिएको छ कुनै व्यक्तिले संस्थासँग करार गरेर संरक्षण क्षेत्रभित्रको कुनै जग्गामा होटेल, लज, सार्वजनिक यातायात वा यस्तै किसिमका अन्य सेवा व्यवसाय सञ्चालन गर्न सक्नेछ। तर, यस व्यवस्थाविपरीत देशकै ठूलो अन्नपूर्ण संरक्षण क्षेत्रमा गैरकानुनी तवरले दर्जनौं होटल, रेस्टुराँ सञ्चालनमा छन्। धेरै व्यवसायीले संस्थासँग करार गरेका छैनन्। जसले करार गरे उनीहरूले पनि आफ्नो व्यवसाय नवीकरण गरेका छैनन्। अदालतले अवैध अवस्थामा रहेका घर, टहरा जफत गर्न भनेको छ। तर, फैसला कार्यान्वयनमा आउन सकेको छैन। कतिपय व्यवसाय स्थानीय सरकारमा दर्ता भई संस्थालाई बेवास्ता गरेको देखिन्छ। बिनाअनुमति सञ्चालित व्यवसाय रोक्न स्थानीय गाउँपालिका, वडा कार्यालय र अन्नपूर्ण संरक्षण क्षेत्र आयोजनाले समन्वय गरेर काम गर्न सकिरहेका छैनन्। न पालिकाले चासो देखाएका छन् न त अन्नपूर्ण संरक्षण क्षेत्र नै अग्रसर देखिन्छ। बरु यी निकायबीच द्वन्द्व देखिन्छ। आयोजनाले संरक्षण क्षेत्रका सरकारी जमिनमा बनेका संरचना अदालतको निर्णयअनुसार छिट्टै हटाउने भनेकाले त्यसका लागि गृहकार्य गरिरहेको आयोजना प्रमुख डा रविन कडरियाले बताए। उनका अनुसार कोभिडको समयमा होटल बढी बनेकाले समस्या भएको हो। यसरी बनेका पर्यटकीय संरचना बल प्रयोग गरेर हटाउनुभन्दा पनि गाउँपालिका, स्थानीयवासीसँग समन्वय गरेर हटाउने पहल गरिरहेका छौं, उनले भने। माछापुच्छ्रे, अन्नपूर्ण, मादी गाउँपालिकामा रहेका सरकारी जमिनमा अनुमतिबिना दर्जनौं होटल व्यवसाय सञ्चालन भइरहेका छन्। यो क्रम २०७४ सालदेखि बढ्दै गएको हो। त्यसमध्ये कोरोनाकालमा धेरै संरचना बने। त्यस क्रममा संरक्षण क्षेत्रका वन फँडानी गरी त्यहीँको काठपात र ढुंगा प्रयोग गरेका छन्। नियमावलीले यस्ता कार्यलाई निषेधित गरेको छ। प्रमुखबाट लिखित अनुमति नलिई यीलगायत कार्य गर्न नपाउने नियम १६ मा उल्लेख छ। कास्कीको माछापुच्छ्रे गाउँपालिका अध्यक्ष मीनबहादुर गुरुङका अनुसार मर्दी हिमाल क्षेत्रको पदयात्रामा बनेका होटल अन्नपूर्ण संरक्षण क्षेत्र (एक्याप)मा पर्छन्। जसले अनुमति लिएका छैनन्। हामीले अनुमति दिएका छैनौं। पदयात्रा क्षेत्रमा जाने पर्यटकका लागि होटल आवश्यक छन्, उनले भने, अब अनुमति दिनुपर्छ र व्यवसायलाई सहज रूपमा व्यवसाय चल्ने वातावरण बनाउनुपर्छ भनेर हामीले एक्यापसँग समन्वय गरिरहेका छौं। जति बन्यो तिनीहरूलाई वैध बनाए गाउँपालिकालाई राजस्व आउने वातावरण बनाउनुपर्ने उनको भनाइ छ। यसका लागि पालिकाले के सहयोग गर्नुपर्छ ? हामी तयार छौं, गुरुङले भने। माछापुच्छ्रे गाउँपालिकामा पर्ने मर्दी हिमाल पदयात्रा क्षेत्रमा १ सय ८ होटल बनेका पाइएको पनि उनले सुनाए। कास्की जिल्ला अदालतले यसअघि मर्दी हिमाल पदयात्रा क्षेत्रमा बनेका ११ होटलका विषयमा परेको पुनरावेदनको फैसला गर्दै अन्नपूर्ण संरक्षण क्षेत्र सम्पर्क कार्यालय हरियोखर्क पोखराले गरेको निर्णयलाई सदर गरेको थियो। उक्त कार्यालयले संरक्षण क्षेत्रको सरकारी र वनको जग्गा अतिक्रमण गरी बनाइएका घरटहरा जफत गरी पुरानै अवस्थामा फर्काउने निर्णय २०६७ जेठ ८ मा गरेको थियो। यस्तै, जनही २० हजार रुपैयाँ जरिवाना गर्ने निर्णय पनि गरेको थियो। राष्ट्रिय निकुञ्ज तथा वन्यजन्तु संरक्षण संरक्षण ऐन, २०२९ को दफा २८ बमोजिम घर, टहरा जफत हुने ठहर्याइएको थियो। अदालतले २०७९ कात्तिक २२ गते उक्त निणर्यलाई नै सदर गरेको हो। संरक्षण क्षेत्र व्यवस्थापन नियमावली, २०५३ को नियम १६ (घ), राष्ट्रिय निकुञ्ज तथा वन्यजन्तु संरक्षण क्षेत्र ऐन, २०२९ का दफा (२६) र २८ बमोजिम सम्पर्क कार्यालयको निर्णयलाई सदर गरेको हो। मर्दी क्षेत्रमा गैरकानुनी रूपमा बनेका १ सय १५ होटल, रेस्टुरेन्टलगायत संरचनामध्ये ११ वटाविरुद्ध गरिएको निर्णयलाई अदालतले सदर गरेको अन्नपूर्ण संरक्षण क्षेत्र सम्पर्क कार्यालय पोखराका प्रमुख रविन चौधरीले बताए। उनका अनुसार त्यस क्षेत्रमा बनेका थप ८ होटलविरुद्ध पनि मुद्दा दायर भएको छ। थप १६ होटल र रेस्टुराँका विषयमा पनि उजुरी परी अनुसन्धानको क्रममा रहेको उनको भनाइ छ। उनका अनुसार उजुरीका आधारमा त्यस्ता संरचनाका विषयमा छानबिन अन्तिम चरणमा पुगेको छ। केही दिनमा अदालतमा मुद्दा दर्ता गर्ने तयारी रहेको चौधरीले बताए। मर्दी हिमाल, खुमाइ, क्रपु डाँडा, कपुचे ताल, कोरी डाँडालगायत क्षेत्रको पदमार्गमा पर्यटक जाने क्रम बढेसँगै होटल र रेस्टुरेन्ट बनाउने प्रतिस्पर्धा बढेको छ। संरक्षण क्षेत्रका सरकारी जमिनमा होटल, रेस्टुरेन्ट, चिया पसलसमेत गरी ३ सय ५० व्यवसाय सञ्चालनमा रहेका अन्नपूर्ण संरक्षण क्षेत्रको तथ्यांक छ। तीमध्ये सबैभन्दा धेरै संरचना मर्दी हिमाल पदयात्रा रुटमा १ सय १५ वटा रहेको अन्नपूर्ण संरक्षण क्षेत्र आयोजनाले जनाएको छ। होटल पर्यटकीय पूर्वाधारमध्ये १ सय ६६ वटा सुरुमा दर्ता थिए। कास्कीतर्फको अन्नपूर्ण आधारशिविर, माछापुच्छ्रे आधारशिविर, मर्दी हिमाल क्षेत्रमा सुरुमा होटल दर्ता भएका थिए। लामो समयदेखि ती होटल पनि नवीकरण भएका छैनन्। सरकारी जमिनमा बनेका पुराना दर्ता भएका होटल, रेस्टुरेन्ट पनि नवीकरण नभएका पछिल्लो केही वर्षदेखि अन्नपूर्ण संरक्षण क्षेत्र आयोजनाले जनाएको छ। यसले गर्दा सरकारले राजस्व पनि गुमाएको छ। अन्नपूर्ण क्षेत्रमा १ सय २ वटा होटेल लज, २ वटा क्याम्पसाइट, ४२ रेस्टुराँ र १७ वटा चिया पसल दर्ता भए पनि ९ होटेल लज २०७६ र बाँकी २०७२ सालपश्चात् नवीकरण नभएको देखिन्छ। संरक्षण क्षेत्रमा ठूलो लगानीमा यसरी बनेका संरचना भत्काउन आयोजना एक्लै अघि बढ्न सकिरहेको छैन। स्थानीय, प्रदेश र संघ सरकारले संरक्षण क्षेत्रलाई व्यवस्थित बनाउने र जैविक विविधताको संरक्षण गर्नेतर्फ चासो राखेको पाइँदैन। यसैले संरक्षण क्षेत्रमा गैरकानुनी रूपमा पर्यटकीय पूर्वाधार बनाउने क्रम बढेको छ। पहिले स्थानीय समुदाय नै संरक्षण क्षेत्रको वन, वन्यजन्तु संरक्षणमा क्रियाशील हुन्थे। तर, पछिल्लो समय स्थानीय समुदाय संरक्षणभन्दा दोहनमा बढी लाग्ने गरेको पाइएको संरक्षणकर्मी बताउँछन्। पहिले संरक्षण क्षेत्रको बजेट धेरै हुने भएकाले पनि समुदाय आयोजनाप्रति आकर्षित हुन्थे। अहिले स्थानीय तहमा बजेट धेरै हुने र अधिकार पनि धेरै भएकाले स्थानीय सरकार र आयोजनाबीच दूरी बढेको छ। छोमरोम पर्यटन व्यवस्थापन समितिका अध्यक्ष जगन गुरुङका अनुसार छोमरोमदेखि अन्नपूर्ण आधारशिविरसम्मका सबै ६८ वटा होटल २०७४ देखि गाउँपालिकामा दर्ता भएर सञ्चालनमा छन्। यसअघि संरक्षण क्षेत्रमा दर्ता भएर सञ्चालनमा आएको थियो। अन्नपूर्ण संरक्षण क्षेत्र आयोजनामा भने नवीकरण भएको छैन। यो संरक्षण क्षेत्र र गाउँपालिकाबीचको समस्या हो। हामी होटल व्यवसायी समितिको होइन। संरक्षण क्षेत्र र गाउँपालिकाबीच द्वन्द्वका कारण हामी मारमा परेका छौं। दोहोरो दर्ता गर्न पनि हामी तयार छौं, उनले भने। कानुन मिचेर जलविद्युत् आयोजना यो संरक्षण क्षेत्र पहिला जनसहभागितामा आधारित संरक्षणका हिसाबले विश्वमै उदाहरणीय बनेको थियो। तर, पछिल्लो समय संरक्षणमा चुनौती थपिएको संरक्षणविद् डा हुमबहादुर गुरुङले बताए। संरक्षण क्षेत्रका नदीमा जलविद्युत् आयोजना सञ्चालन गर्दा कानुनत कम्तीमा १० प्रतिशत पानी छाड्नुपर्छ। तर, मादी नदी पूरै सुक्ने गरी एउटै खोलामा सातवटासम्म आयोजना बन्नु पर्यावरण, वन्यजन्तु र जैविक विविधता संरक्षणका क्षेत्रमा चुनौती बनेको उनको भनाइ छ। यसले गर्दा खोलामा माछा पाइन छाडेको छ। पानीमा आश्रितहरू जीव, चरा, जंगली जनावरलाई पानीको अभाव भएको डा गुरुङको भनाइ छ। हिउँदमा नदीमा पानी बग्न छाड्दा वरपरका गाउँमा गर्मी बढेको स्थानीयवासी बताउँछन्। यसले गर्दा नदी जलचर, जैविक विविधतालाई असर गरेको सिक्लेसका स्थानीयवासीसमेत रहेका संरक्षणविद् डा गुरुङको भनाइ छ। उनका अनुसार अन्नपूर्ण संरक्षण क्षेत्रलाई नवीकरण गरेर फेरि ट्रस्टलाई दिने हो या समुदायलाई हस्तान्तरण गर्ने हो ? यसतर्फ सरकारले निर्णय गर्न ढिलाइ गर्दा संरक्षण क्षेत्र बेवारिसे बनेको छ। प्रदेशले पनि संरक्षण क्षेत्र आफू मातहतमा आउनुपर्छ भनिरहेको छ। कानुनले प्रदेशलाई चिन्दैन। प्रदेशले राजपत्रसमेत निकालेको छ। सरकारले निर्णय नगर्दा भ्याकुमको अवस्था आयो। यसले गर्दा पनि संरक्षण क्षेत्रमा जथाभावी चोरी सिकारी, सरकारी वन क्षेत्रमा आफूखुसी पर्यटकीय पूर्वाधार बनाउने क्रम बढेको हो, उनले भने। एक्याप पर्यटकको प्रवेश शुल्कबाट चल्छ। कोभिडका कारण आम्दानी घटेपछि स्टाफ कटौती भयो। स्टाफ कटौतीपछि संरक्षण क्षेत्रका सबै क्षेत्रमा अनुगमन हुन नसक्दा पनि चोरी सिकारी बढेको छ। यसैले जथाभावी संरचना बन्ने क्रम पनि बढेको छ। सबैको आँखा पैसामा गयो संरक्षणमा गएन। यसैले संरक्षण क्षेत्रको अवस्था बिग्रँदो रह्यो, डा गुरुङले भने। यस्तो हुनुमा मुख्य कमजोरी नेपाल सरकारको रहेको उनको भनाइ छ। सरकारले अन्नपूर्ण संरक्षण क्षेत्रको व्यवस्थापनको जिम्मा राष्ट्रिय प्रकृति संरक्षण कोषलाई दिएको छ। यसैले कोषले स्थानीय समुदायसँगको सहकार्यमा व्यवस्थापन गर्दै आएको छ। राष्ट्रिय प्रकृति संरक्षण ऐनद्वारा स्थापित यस संस्थाको संरक्षक प्रधानमन्त्री हुन्। अध्यक्ष प्रधानमन्त्रीले तोकेको व्यक्ति हुन्छन्। अध्यक्षले तोकेको सञ्चालक समिति हुन्छ। एक्याप गण्डकी प्रदेशका पाँच जिल्लामा ७ हजार ६ सय २९ स्क्वायर किलोमिटरमा फैलिएको छ। अन्नपूर्ण संरक्षण क्षेत्र सबैभन्दा ठूलो संरक्षण क्षेत्र हो। अन्नपूर्ण संरक्षण क्षेत्र पदयात्राका हिसाबले विश्वमा उत्कृष्ट १० भित्र पर्छ। पोखरामा आवश्यक स्वच्छ पानीको उपलब्धता पनि अन्नपूर्ण संरक्षण क्षेत्रबाट हुँदै आएको छ। ३७ वर्षअघि सन् १९६८ (२०४३ साल)मा घान्द्रुक गाविसको २ सय ९० वर्ग किलोमिटरबाट सुरु भएको एक्याप विस्तार हुँदै सन् १९९० मा ११ गाविस १ हजार ७ सय ४८ वर्गकिलोमिटर हुँदै सन् १९९२ (२०४९) मा राजपत्रमै संरक्षण क्षेत्रको रूपमा घोषण भएको थियो। साबिक ५७ गाविस (हालको १५ गाउँपालिका) को ७ हजार ६ सय २९ वर्ग किलोमिटरमा फैलिएको छ। यो क्षेत्रमा ९२ हजार ६ सय ७५ जनसंख्या छ। जैविक विविधताले धनी अन्नपूर्ण संरक्षण क्षेत्रमा १८ सयभन्दा बढी प्रजातिका वनस्पति, १ सय २८ स्तनधारी, ५ सय १८ प्रजातिका चरा, ४९ प्रजातिका सरिसृप, २३ प्रजातिका उभयचर र ३ सय ५२ प्रजातिका पुतली पाइन्छन्। हिमाली क्षेत्रमा पाइने हिउँ चितुवा, कस्तुरी मृग पनि यस क्षेत्रमा पाइन्छ्। नेपालमा पाइने ६ वटै प्रजातिका कालिज पाइने एक मात्र संरक्षण क्षेत्र एक्याप हो। यस क्षेत्र सांस्कृतिक विविधतामा पनि निकै धनी छ। हिन्दु तथा बौद्ध धर्मावलम्बीको तीर्थस्थल मुक्तिनाथ पनि यसै क्षेत्रमा पर्दछ। अन्नपूर्ण संरक्षण क्षेत्रमा १५ प्रतिशत वन क्षेत्र, ३ प्रतिशत कृषि क्षेत्र, ४ प्रतिशत झाडी क्षेत्र, २१ प्रतिशत चरन क्षेत्र, ५० प्रतिशत पत्थर क्षेत्र छ। बलौटे क्षेत्र २ प्रतिशत, हिम क्षेत्र ०५, पहिरो क्षेत्र ४ प्रतिशत रहेको छ। यसैगरी खोला क्षेत्र ००७ प्रतिशत रहेको छ भने ताल तथा पोखरी क्षेत्र ००९ प्रतिशत छ। २०७७ माघ १० गते देखि अन्नपूर्ण संरक्षण क्षेत्र आयोजनाको म्याद सकिएको छ। आयोजनालाई यही मोडलमा निरन्तरता दिनेकी विभागले चलाउने भन्ने मन्त्रिपरिषद्ले निर्णय गर्नुपर्ने हो। तर कसरी र कुन मोडलमा अन्नपूर्ण संरक्षण क्षेत्रलाई लग्ने भन्ने निर्णय सरकारले गर्न सकेको छैन। व्यवसायलाई करको दायरामा ल्याउनुपर्छ। अन्नपूर्ण संरक्षण क्षेत्रअन्तर्गत कास्कीको माछापुच्छ्रे गाउँपालिकामा पर्ने मर्दी हिमाल पदयात्राको हाइक्याम्प, बाँदलडाँडा, लोक्याम्पलगायतका डाँडामा बनेका होटल। तस्बिर : कृष्णमणि बराल आम्दानीमा आँखा, संरक्षणमा बेवास्ता अन्नपूर्ण संरक्षण क्षेत्र सबैभन्दा धेरै आम्दानी हुने संरक्षण क्षेत्र हो। पर्यटकको प्रवेश शुल्कबाट अन्नपूर्ण संरक्षण क्षेत्र आयोजना चल्दै आएको छ। जहाँ यसअघि सन् २०१८०१९ मा सबैभन्दा धेरै पर्यटक आए। त्यस वर्ष पर्यटकको आगमन १ लाख ८१ हजार पुगेको थियो। पर्यटक प्रवेश शुल्कबाट ३७ करोड रुपैयाँ आम्दानी भएको थियो। कोभिडपछि सन् २०२३ मा पर्यटक आगमन सुधारिएको छ। यस वर्ष एक महिना बाँकी रहँदै सन् २०१९ को पर्यटक संख्याभन्दा बढी ४ सय ८९ जनाले पदयात्रा र भ्रमण गरेका छन्। सन् २०२३ मा सन् २०१९ को भन्दा बढी आम्दानी हुने देखिएको छ। अन्नपूर्ण संरक्षण क्षेत्र घुम्न जानुअघि प्रवेश शुल्क तिर्नुपर्छ। सार्क मुलुकका पर्यटकलाई प्रतिव्यक्ति दुई हजार, अन्य मुलुकका पर्यटकलाई तीन हजार शुल्क लाग्छ। स्वदेशीलाई एक सय लिने गरी राजपत्रमा शुल्क तोकिए पनि शुल्क नतिरी जाने गर्छन्। अन्नपूर्ण संरक्षण क्षेत्रको आम्दानीमा स्थानीय र प्रदेश सरकारले पनि दाबी गर्दै आएका छन्। तर, संरक्षणमा तीन तहकै सरकारको बेवास्ताका कारण बस्ती नभएका क्षेत्रमा पनि जथाभावी सडक सञ्जालको विकास गरिँदा पदमार्ग छोटिएको छ। जैविक विविधता खल्बलिएको छ। वैकल्पिक पदमार्ग नबनाई पदमार्गमै सडक विस्तार गरिँदा धुलो खाएर पदयात्रा गर्नुपर्ने अवस्था आएपछि तेस्रो मुलुकका पर्यटकको आगमन घट्दो क्रममा रहेको संरक्षण क्षेत्रकै तथ्यांक छ। संरक्षण क्षेत्रका वन फाँडेर जथाभावी होटल, रेस्टुरेन्ट निर्माण र बाटो बनाउँदा जैविक विविधता संरक्षणमा चुनौती थपिएको छ। कास्कीको सिक्लेसभन्दा माथि गाउँ नै नभएको क्षेत्र कफुचे हिमताल नजिकैसम्म जलविद्युत् आयोजनाले बाटो खनेको छ। संरक्षण क्षेत्रभित्र पर्ने मादी नदीमा मात्रै सातवटा जलविद्युत् आयोजना रहेको कास्कीका संघीय सांसद मनबहादुर गुरुङले बताए। स्थानीय सरकारसँग समन्वय नगरी सोझै केन्द्र सरकारले हिमाल नजिकै पनि जलविद्युत् आयोजना निर्माण गर्न दिँदा संरक्षणमा चुनौती आएको सांसद गुरुङको भनाइ छ। तहले अनुमति दिएकै छैनमीनबहादुर गुरुङ, अध्यक्ष माछापुच्छ्रे गाउँपालिका, कास्की मर्दी हिमाल क्षेत्रको पदयात्रामा बनेका होटल एक्याप क्षेत्रमा बनेका हुन्। अनुमति नलिई आफूखुसी बनेका होटलहरू हुन्। हामीले अनुमति दिएका छैनौं। पदयात्रा क्षेत्रमा जाने पर्यटकका लागि होटलहरू आवश्यक छन्। अब अनुमति दिनुपर्छ र व्यवसायलाई सहज रूपमा व्यवसाय चल्ने वातावरण बनाउनुपर्छ भनेर हामी एक्यापसँग समन्वय गरिरहेका छौं। जति पनि बन्यो लगानी गरिसक्यो तिनीहरूलाई लिगलाइज गरेर व्यवसाय सञ्चालन गर्न पनि दिने र गाउँपालिकालाई राजस्व पनि आउने वातावरण बनाउनुपर्छ भनेर हामीले एक्यापलाई भनिरहेका छौं। यसका लागि पालिकाले के सहयोग गर्नुपर्छ हामी सहयोग गर्न तयार रहेका छौं भने र हामीले भनिरहेका छौं। एक्यापका नियमावली निर्देशिकामा सार्वजनिक जग्गा करारनाममा लिजमा दिन मिल्ने खालको रहेछ। यसैमा टेकेर तपाईंहरूले करारनामा लिजमा दिनोस् र पालिकाले होटल दर्ता गरेर दर्ताका शुल्क लिएर संरक्षण क्षेत्रमै खर्च गर्छ भनेर हामीले एक्यापसँग छलफल गरिरहेका छौं।यसका लागि मोटामोटी खाका तयार भएको पनि अध्यक्ष गुरुङले सुनाए। गत असारमा अनुगमन गरेर निकालेको डाटाअनुसार माछापुच्छ्रे गाउँपालिका क्षेत्रमा पर्ने मर्दी हिमाल पदयात्रा क्षेत्रका सरकारी जमिनमा १ सय ८ होटल बनेका पाइएको पनि अध्यक्षले जानकारी दिए। प्रकृतिमैत्री सेल्टर चाहिन्छ धर्मराज पन्थी , अध्यक्ष, टान, पश्चिमाञ्चल क्षेत्रीय संघ, पोखरा संरक्षण क्षेत्रका कुन ठाउँ लोपोन्मुख वन्यजन्तुको बासस्थान हुन पहिचान गर्नुपर्छ। त्यस्ता ठाउँमा पर्यटक जाँदा बासस्थान नमासिने, वन्यजन्तुलाई असर नपर्ने गरी पदयात्रु आफैंले टेन्ट लिएर जाने गरी ठाउँठाउँमा अप्ठ्यारो पर्दा बस्ने प्रकृतिमैत्री सेल्टर बनाउनुपर्ने हो।तर, संरक्षणसँग जोडेर पदयात्रा पर्यटनको विकास नै भएको छैन। नयाँ पदयात्रा मार्ग खोल्नासाथ सँगै राज्यको उपस्थिति नै नभएको जस्तो गरी आफूखुसी होटल, रेस्टुरेन्ट बन्न सुरु हुन्छ। त्योसँगै बाटो पनि बन्न थाल्छ। यस्ता गतिविधिले पर्यापर्यटनको भावनामा चोट पुग्दै गएको छ। नयाँ पदयात्रा मार्गको पहिचान, रेखांकन र सञ्चालन गर्ने बेलामा नै कस्ता पदयात्रा क्षेत्रमा होटल, रेस्टुरेन्ट चलाउने कुन क्षेत्रलाई टेन्ट पर्यटनको रूपमा विकास गर्ने भन्ने यकिन हुनुपर्ने हो। टान पश्चिमाञ्चलले अन्नपूर्ण संरक्षण क्षेत्र आयोजनासँग सहकार्य गरेर नयाँनयाँ पदयात्रा मार्गको खोजी गरेर सञ्चालनमा ल्याएको पनि छ। तर यसरी सञ्चालनमा आएका नयाँ पदयात्रा मार्गमा समेत केही वर्षपछि सडक लगिँदा समस्या हुँदै आएको छ। पदयात्रा क्षेत्र धुलाम्य हुँदा पर्यटकले कष्टकर रूपमा पदयात्रा गर्नु परेको छ। यसैले पदयात्रामा रमाउने पर्यटकको गन्तव्य अन्यत्र मोडिएको छ। यस्तो हुनु पर्यटन उद्योगका लागि ठूलो नोक्सानी हो। अझै सच्याएर जान सकिने ठाउँमा सरकारले सच्याएर वातावरण मैत्री पर्यापर्यटनको रूपमा अन्नपूर्ण संरक्षण क्षेत्रलगायत सबै संरक्षण क्षेत्रको संरक्षणमा ढिलाइ गर्नु हुँदैन। संरक्षण क्षेत्रगाउँपालिका द्वन्द्व छ  जगन गुरुङ, अध्यक्ष, छोमरोम पर्यटन व्यवस्थापन समिति छोमरोम पर्यटन व्यवस्थापन समितिअन्तर्गत छोमरोमदेखि अन्नपूर्ण आधारशिविरसम्मका सबै ६८ वटा होटल २०७४ देखि गाउँपालिकामा दर्ता भएर सञ्चालनमा छन्। यसअघि अन्नपूर्ण संरक्षण क्षेत्रमा दर्ता भएर सञ्चालनमा आएको थियो। अन्नपूर्ण संरक्षण क्षेत्र आयोजनामा भने नवीकरण भएको छैन। यो संरक्षण क्षेत्र र गाउँपालिकाबीचको समस्या हो। हामी होटल व्यवसायी समितिको होइन। संरक्षण क्षेत्र र गाउँपालिकाबीच द्वन्द्वका कारण हामी मारमा परेका छौं। दोहोरो दर्ता गर्न पनि हामी तयार छौं। समितिभित्रका सबै ६८ वटा होटल गाउँपालिकामा दर्ता भएर २०७४ देखि कर पनि तिरिरहेका छौं। हामीले त्यस क्षेत्रका जमिनको पहिले नै निस्सा पनि पाएका छौं। संरक्षण क्षेत्रको अन्यत्र जस्तो हाम्रो क्षेत्रमा आफूखुसी होटल बनाउन दिएका पनि छैनौं।"
पुल निर्माणमा ढिलाइ हुँदा स्थानीयवासीलाई सास्ती,"गुल्मी : गुल्मीमा दुईवटा वडा जोड्ने पुल निर्माणमा ढिलाइ हुँदा स्थानीयवासी जोखिम मोलेरै यात्रा गर्न बाध्य छन्। जिल्लाको मदाने गाउँपालिका भित्रका दुईवटा वडा जोड्ने गरी पनाहा खोलामा २०७७ सालदेखि निर्माण कार्य सुरु गरिएता पनि काममा ढिलासुस्ती हुँदा स्थानीय जोखिम मोलेर यात्रा गर्न बाध्य भएका हुन्। पालिका पहुँचमार्गअन्तर्गत मदाने गाउँपालिकाको३ सिर्सेनी र ६ पुर्कोटदहलाई जोड्ने गरी पनाहखोला थालिएको पुल निर्माणको कामले लामो समयसम्म पनि पूर्णता पाउन सकेको छैन। पनाहा खोलामा पुल निर्माणको काम थालिएको वर्षौ बित्यो। तर काम सकिएको छैन। स्थानीय सागर भट्टराईले भने, ठेकेदारले गरेको ढिलासुस्तीका कारण वर्षायाममा साना तथा ठुला सवारीले जोखिम मोलेरै खोलामा यात्रा गर्नु परेको छ। पुल निर्माणमा ठेकेदार कम्पनीले काममा चासो नदिँदा समयमै काम सम्पन्न नभएको स्थानीय बताउँछन्। २०७७ सालमा झण्डै साढे ३ करोडमा सडक पूर्वाधार कार्यालय र सुनील समीर निर्माण सेवा प्रालिबीच सम्झौता भएको थियो। २०७९ पौष १४ गते पुल निर्माणको काम सक्नेगरी निर्माण कम्पनीले जिम्मा लिए पनि हालसम्म काम सम्पन्न हुन सकेको छैन। निर्माण कम्पनीले २०७९ पौष १४ गते निर्माणको काम सक्नेगरी म्याद थपे पनि हालसम्म पुलको कामले गति लिन सकेको छैन। स्थानीय सरकारले नागरिकको सहजताका लागि पालिका पहुँचमार्गको अवधारणा अगाडि सारेर विकास निर्माणका कामलाई तीव्रता दिए पनि खासै प्रभावकारी भएको देखिएको छैन। बर्खायाम र अन्य समयमा साना तथा ठूला सवारीले सास्ती खेप्नु परेको स्थानीय कुमार थापाले बताए। ३५ मिटर लम्बाइ र ८ मिटर चौडाइ रहेको पुलको हालसम्म ७५ प्रतिशत भौतिक प्रगति रहेको पुलको २ करोड ४९ लाख ८ हजार ९ सय ८८ कार्यालयले भुक्तानी गरेको छ। कार्यालयले बारम्बार ताकेता गरेको र जग्गा विवाद सकिए लगत्तै काम सम्पन्न हुने सडक पूर्वाधार कार्यालयका प्रमुख सचितानन्द चौधरीले जानकारी दिए।"
उद्यौलीमा रमाउँदै (फोटो फिचर),"ललितपुर : किरात समुदायले हरेक वर्ष मनाउँदै आएको उद्यौली पर्व विभिन्न कार्यक्रम गरी मनाइएको छ। किरात समुदायले मनाउने प्रमुख चाडमध्ये यसलाई किरात राई जातिले साकेला, लिम्बूले चासोक तङ्नाम, याक्खाले चासुवा, सुनुवार जातिले फल्षाँदर भनेर मनाउने गर्छन्। हरेक वर्ष मङ्सिर पूर्णिमाका दिनदेखि चासोक तङ्नाम (न्वागी पूजा) अर्थात् उद्यौली सुरु हुने किरात इतिहासकारहरू बताउँछन्। चासोक तङ्नामलाई लिम्बूहरूले परिश्रमको फल खाने उपयुक्त समय मानी तागेरा निङ्वा युमालाई चढाएर पूजाअर्चना गरी खाने चलन छ। यो पर्व प्रत्येक वर्ष संसारभरी छरिएर रहेका भूमिपुत्र भेला भएर विशेष पूजाअर्चना गरी मनाउने गरिन्छ।"
डाँडापारिका गाउँमा पूर्वाधार विस्तारले पलायो आशा,"धुलिखेल : काभ्रेपलाञ्चोक जिल्लाको विकट डाँडापारिस्थित महाभारत गाउँपालिकामा सडक निर्माण र विद्युत् विस्तारले केही भए पनि आशा पलाएको छ। स्थानीय सरकारको अघिल्लो कार्यकालमा खोलिएको सडक ट्रयाक र विद्युत् प्रसारण लाइनका खम्बामा पछिल्लो सयम तार टाँगेर विद्युत् विस्तार हुँदा गाउँमा साँच्चै विकासको लहर छाएको आभास भएको वडा नम्बर ८ का वडाध्यक्ष टंकबहादुर आलेमगरले बताए। अहिले महाभारत र खानीखोला गाउँपालिकाको अधिकांश क्षेत्रमा सडक ट्रयाक र केन्द्रीय विद्युतीकरणको काम भइरहेको छ। बाह्रै महिना सवारीसधान सञ्चालन हुने पक्की सडक, खोलामा पुल र सञ्चार सेवाको विस्तार हुनु अझै सपनाको कुरा भएको उनको भनाइ थियो। घर्तीछापमा एउटा मोबाइल टावर र सिन्धुली तथा काभ्रेपलाञ्चोकको सिमाना कोखाजोर खोलामा एउटा पक्की पुल निर्माणका लागि गरिएको मागसमेत सम्बोधन नभएको वडाध्यक्ष आलेमगरको गुनासो थियो। 'नागरिकको समस्या समाधानका लागि प्रदेशबाट प्रतिनिधित्व गर्ने प्रदेश सभासदस्य, प्रदेशमन्त्री, संघीय सांसद, मन्त्री र पार्टीको नेतासम्म पनि हारगुहार गर्दा पनि चासो नदिँदा आश मरेर आएको छ,' उनले भने, घर्तीछापमा रहेको मोबाइल नेटवर्कको समस्या, नजिकै सिमानामा जोडिएको सिन्धुलीको हरिहरपुर र महाभारत गाउँपालिका जोड्ने पुल निर्माणका लागि गरिएको माग वर्षौं बितिसक्दा पनि सम्बोधन गरिएन। अरू वडा र पालिकाबाट गर्नुपर्ने विकासका काममा आफूहरूको प्रयास रहे पनि प्रदेश र संघीय सरकारबाट गर्नुपर्ने काममा सधैँ आलटाल नगर्न आग्रह गर्दछु।' नेकपा (माओवादी केन्द्र)का स्थानीय सचिव अमर मगरले प्रदेश सरकारले अगाडि बढाएको गौरवको आयोजना बिपी राजमार्गको पिन्थली हुँदै चारकिल्लोदेवीटारघर्तीछापगोकुलेछोटेसाहनसिक्रेदोभानभोर्लेनीझुरझुरेसम्मको जनमुक्ति मार्ग स्तरोन्नति हुँदै आएको देख्दा विकासको गतिले फड्को मार्ने आशा पलाएको बताए। 'विद्युतीकरणको काम क्रमशः अगाडि बढिरहेको छ, अब छिट्टै यो गाउँपालिका झिलीमिली हुने अवस्थामा छ,' उनले भने, 'जनमुक्ति मार्गलाई खण्डखण्ड गरी बजेट व्यवस्थापन गर्दै कालोपत्रका लागि गरिएको शिलान्यास र बीचबीचमा आवश्यक पक्की पुल निर्माणका लागि गरिएको शिलान्यासले डाँडापारिको समृद्धिको यात्रा अगाडि बढेको पाएको छु। समग्रमा अझै यहाँको विकासलाई द्रुतगति दिनका लागि स्थानीय सरकारदेखि सबै पार्टीपङ्क्ति र नागरिकको उत्तिकै साथ आवश्यक रहेको छ।' सोही पालिकाका उपाध्यक्ष सागर मोक्तानले विकटका बासिन्दाका लागि पहिलो विकास सडक भएको र यसले उत्पादनलाई आर्थिक उन्नतिमा जोड्नाका साथै पर्यटकसँग सम्बन्ध विस्तार गर्ने माध्यम हुने भएकाले खोलिसकेको सडक ट्रयाकलाई पक्की बनाउने र पक्की पुल निर्माणको काम अगाडि बढिसकेकाले अब डाँडापारिका बासिन्दा विकासको उपभोग गर्न आतुर रहेको बताए। पालिका अध्यक्ष कान्छालाल जिम्बाले यहाँको विकासमा निर्माण व्यवसायीले बाधा पुर्याएको बताए। स्थानीय सरकारको पहलमा योजनाहरू पारेर प्रक्रिया अगाडि बढाए पनि निर्माण व्यवसायीकै कारण समयमा नै काम सम्पन्न नगर्ने र आलटालमै समय बिताउने गरेका कारण नागरिकको विकास उपभोग गर्न पाउने आशालाई निरुत्सहित गर्ने काम भइरहेको गुनासो गरे। बजेट पारेपछि काम गर्न आलटाल गर्ने निर्माण व्यवसायीलाई कारबाही गर्न प्रदेश र संघीय सरकारले पहल गरेमा यहाँका नागरिकको चाहना पूरा गर्न सकिने उनको भनाइ थियो । स्थानीय तहको सरकारले करिब छ वर्षमा तीन सय ६५ किलोमिटर सडकको ट्रयाक खोलिएको र विद्युत् विस्तारको काम अन्तिम चरणमा पुर्याएको उनले बताए। विसं २०७७ असोज २० गते बागमती प्रदेशका तत्कालीन मन्त्री रामेश्वर फुँयालले स्तरोन्नति गरिएको पिन्थलीचारकिल्लातीनखुट्टेबनखु सडक आयोजनाअन्तर्गत उक्त गाउँपालिकाको तीनखुट्टेदेवीटार सडकखण्ड कालोपत्र शुभारम्भ गर्नुभए पनि अहिलेसम्म अधुरो छ। खानीखोला गाउँपालिका अध्यक्ष इन्द्रबहादुर थिङले अझैसम्म पनि पक्की पुल र सडक कालोपत्र नहुँदा डाँडापारि क्षेत्रमा बर्खामा छ महिनासम्म यातायातको साधन सञ्चालन हुन नसकेको गुनासो गरे। पछिल्लो समयमा पनौती हुँदै बेथानचोकको ढुङखर्कच्याम्राङबेँसीठूलादुर्लुङतालढुंगा सडकअन्तर्गत खानीखोला गाउँपालिका५ र ६ जोड्ने पक्की पुल शिलान्यासले थप आशा पलाएको र अब छिट्टै दुर्लुङ खोलामा पनि पक्की पुल निर्माण हुन लागेकाले डाँडापारिका बासिन्दालाई सहज हुने अपेक्षा गरिएको बताए। बागमती प्रदेशसभामा प्रतिनिधित्व गर्नुभएका स्थानीयवासी रत्नप्रसाद ढकालले डाँडापारि क्षेत्रको भौतिक पूर्वाधार विकाससँगै शिक्षा, स्वास्थ्य, पर्यटन र कृषि क्षेत्रमा बिस्तारै काम गर्दै अगाडि बढिरहेकाले यहाँ विकासको लहर बढ्दै गएको बताए। वर्षौंसम्म जनुमक्ति मार्गले नछोएको ग्रामीण भेगका बस्तीमा बिस्तारै आवश्यकताका आधारमा योजनाहरूलाई अगाडि बढाउने अभियानमा बागमती प्रदेश सरकार रहेको उनको भनाइ थियो। बागमती प्रदेशका भौतिक पूर्वाधार विकासमन्त्री युवराज दुलालले आवश्यकताका आधारमा बजेट विनियोजन गरी थालनी गरेको विकासका आयोजनाले दूरदराजका गाउँमा पनि विकासको लहर फैलिँदै गएको बताए। 'प्रदेश सरकारले ग्रामीण क्षेत्रलाई केन्द्रित गरेर पूर्वाधार निर्माणको कामलाई तीव्रता दिएको छ', उनले भने, 'बिपी राजमार्गको पिन्थलीदेखि डाँडापारिका दुई पालिका हुँदै मकवानपुर जिल्लाको झुरझुरेसम्म जनमुक्ति मार्ग निर्माणको काम अघि बढिसकेको छ। यसमा साथ र सहयोग दिन ढिलासुस्ती तथा अनियमितता गर्न खोजेमा खबरदारी गर्न स्थानीयवासीलाई आग्रह गर्छु।' पछिल्लो चरणमा उक्त सडकखण्डको बनखु खोलामा पुल निर्माणका लागि सात करोड सात लाख ९९ हजार नौ सय ४६ मा ठेक्का आह्वान गरेर काम अगाडि बढाइसकिएको छ। सडक स्तरोन्नतिका लागि ३९ करोड ७४ लाख ५५ हजार रुपैयाँमा निर्माण व्यावसायीलाई ठेक्का दिएर निर्माण कार्य अगाडि बढाइएको छ। यता जिल्लाको पनौती हुँदै बेथानचोकको ढुङखर्कच्याम्राङबेंसीठूलादुर्लुङतालढुंगा सडकअन्तर्गत खानीखोला गाउँपालिका५ र ६ जोड्ने पक्की पुलका लागि पाँच करोड ८२ लाख ९७ हजार पाँच सय ६५ रुपैयाँ विनियोजन गरी निर्माण कार्य अगाडि बढाइएको छ।"
नवलपरासीको धौवादी क्षेत्रमा फलाम उत्खनन् गर्दै सरकार,"काठमाडौं : सरकारले छिमेकी मुलुकबाट आयत हुँदै आएको फलामलाई रोक्नका लागि नेपालमै फलाम उत्खनन्को कार्य अगाडि बढाएको छ। खानी तथा भूगर्भ विभागले गरेको अध्ययनका क्रममा गण्डकी प्रदेशको नवलपरासी (पूर्व)मा पर्ने हुप्सेकोट गाउँपालिका५ को पश्चिम नाम्जाकोटदेखि पूर्वी धौवादी क्षेत्रमा फलाम रहेको तथ्य फेला पारेसँगै उत्खनन् कार्यलाई अगाडि बढाइएको हो। विभागले गरेको अध्ययनका क्रममा हुप्सेकोटको धौवादीको १० किलोमिटर क्षेत्रमा फलामको ठूलो खानी पत्ता लागेसँगै मन्त्रिपरिषद्को विसं २०७६ भदौ ४ गतेको निर्णयबाट धौवादी फलाम कम्पनी लिमिटेड स्थापना गरी अध्ययनको कार्यलाई अगाडि बढाइएको हो। उक्त कम्पनी विसं २०७६ असोज ९ गते कम्पनी रजिष्ट्रार कार्यालयमा धौवादी फलाम कम्पनी लिमिटेडको नाममा दर्ता भएर २०७६ फागुनदेखि सञ्चालित छ। कम्पनीले हालः फलामको गुणस्तर र भण्डारण क्षमताको अध्ययन गर्नुका साथै फलाम रहेको क्षेत्रमा भौगर्भिक अध्ययन, ड्रिलिङ कार्य, रसायनिक परीक्षण र फलामको धाउ कित्ताकाट तथा नक्शांकन सम्पन्न गरेको कम्पनीका प्रमुख कार्यकारी अधिकृत (सिईओ) डा जनकबहादुर चन्दले जानकारी दिए। 'सीमित स्रोतसाधन र जनशक्तिबाट सञ्चालित धौवादी कम्पनीले भौगर्भिक अध्ययन, ड्रिलिङ, रासायनिक परीक्षण गर्नुका साथै आर्थिक र व्यावसायिक सम्भाव्यता अध्ययनसमेत गरिरहेको छ,' उनले भने। कम्पनीले उद्योगको लागि पूर्वी नवलपरासीको कावासोती र देवचुली नगरपालिकाको लोकाहा क्षेत्रमा जग्गा प्राप्तिको प्रक्रिया अगाडि बढाइसकिएको चन्दले बताए। कूल ४१ वर्गकिलोमिटर क्षेत्रमा फैलिएको धौवादी फलाम खानीबाट निकाल्न सकिने परिणाम र गुणस्तरका बारेमा सरकारले यसअघि चीनको सिचुआन इन्स्टिच्यूट अफ मेटालोजिकल जियोलोजी एन्ड एक्स्प्लोरेसन छेन्दुमा पाँच टन फलाम परीक्षणका लागि पठाइसकेको उनले जानकारी दिए। चिनियाँ प्रयोगशालाले उक्त खानीमा औद्योगिक उत्पादन गर्न सकिने फलाम रहेको जानकारी गराएको थियो। कम्पनीले यहाँको प्रस्तावित औद्योगिक क्षेत्र र प्रशोधन क्षेत्रकोसमेत अध्ययन गरिएको छ भने खानी पहुँच सडक मार्ग निर्माण र विद्युत्को कामलाई समेत अगाडि बढाइसकेको छ। कम्पनीले नेपालमै पहिलो पटक धातुजन्य पदार्थको लागि सात स्थानमा एक हजार एक सय ६४ मिटर गहिराइसम्म ड्रिलिङ कार्य गरी फलामको भण्डारको प्रमाणीकरण सम्पन्न गरेको डा चन्दले बताए। उनका अनुसार कम्पनीले व्यावसायिकरूपमा आर्थिक दृष्टिकोणले सम्भाव्य छ कि छैन भन्नेबारेमा अध्ययन गरिरहेको छ। उत्खनन्का लागि लाग्ने खर्चसम्बन्धी अध्ययन भइसकेको भन्दै चन्दले कम्पनीले गरेको अध्ययनको प्रतिवेदन अन्तिम चरणमा पुगेको बताए। उनका अनुसार अहिले फलाम छिमेकीमूलुक भारतबाट आयात भइरहेको छ। धौवादी क्षेत्रमा फलाम उत्पादन भए २० देखि २५ प्रतिशत व्यापार घाटा प्रतिस्थापन गर्न सकिने कम्पनीले जनाएको छ। उक्त क्षेत्रमा नौ करोड ९० लाख टन फलाम भए पनि नौ करोड ६० लाख टनमात्र उत्खनन् गर्न सकिने डा चन्दको भनाइ थियो। कम्पनीका अध्यक्ष एवं खानी तथा भूगर्भ विभागका महानिर्देशक रामप्रसाद घिमिरेले खानी विभागले विसं २०६८ देखि नै फलाम खानीको अध्ययन गर्दै आएको बताए। 'नेपालमा रहेको फलाम खानीबाट फलाम उत्पादन गरी बिक्रीवितरण गर्न सके मुलुकको अर्थतन्त्रमा समेत टेवा पुग्थ्यो,' उनले भने। महानिर्देशक घिमिरेले खानी तथा भूगर्भ विभागले देशभरका साना तथा ठूला खानीको अध्ययन अनुसन्धान गर्दै आएको बताए। उनका अनुसार विभागले हाल पूर्वी रुकुमको झुलावाङमा फलाम उत्खनन्को काम गर्दै आएको छ। कम्पनीले धौवादी फलाम कम्पनीबाट अनुन्धान गरेको सम्भाव्यता अध्ययन प्रतिवेदन सकारात्मक आउने घिमिरेको भनाइ थियो। उनका अनुसार धौवादी फलाम कम्पनी सञ्चालनमा आएमा वार्षिक दुई हजार व्यक्तिले प्रत्यक्ष्य रोजगारी पाउनेछन्। सो कम्पनीबाट वार्षिक दुई खर्ब बराबरको फलाम उत्पादन हुनेहुँदा व्यापार घाटामासमेत कमी आउने अपेक्षा गरिएको छ। कम्पनी सञ्चालनमा आउँदा व्यापारघाटामा कमी, रोजगारी सिर्जना, फलामजन्य कच्चा पदार्थको आयतमा कमी, पूर्वाधार औधोगिक विकासमा टेवा पुग्ने विश्वास सरकारले लिएको छ। त्यस्तै निर्माणमुखी सामग्रीको अभावलाई उच्च गुणस्तरको गिट्टीले परिपूर्ति गर्ने, विभिन्न देशमा परीक्षणमा रहेको ग्रिन इनर्जी हाइड्रो बाट कोइलाजस्ता बढी कार्वन उत्सर्जन गर्ने तेलजन्य पदार्थलाई भविष्यमा विस्थापित गर्नसक्ने लक्ष्य लिइएको छ।"
सुपरमाई हाइड्रोको उत्पादन बन्द,"इलाम : इलाममा सञ्चालित सुपरमाई हाइड्रोपावरको उत्पादन स्थानीयद्वारा बन्द गरिएको छ। हाइड्रोले छोड्नुपर्ने जति पानी खोलामा नछोडेको र स्थानीयको माग सम्बोधन नगरेको भन्दै स्थानीयवासीले सोमबार रातिदेखि उत्पादन बन्द गराएका हुन्। इलाम नगरपालिका र माईजोगमाई गाउँपालिकाबीचको माईखोलामा हाइड्रोपावर सञ्चालित छ। स्थानीयले खोलाको पानी हाइड्रोमा जान नदिई बगरमा पानी कटाइदिएको स्थानीय हरि भण्डारीले जानकारी दिए। सो हाइड्रोपावरले माईजोगमाई५ सोताङमा ३० घण्टा सडक मर्मतका लागि स्काभेटर उपलब्ध गराउने भन्दै स्थानीयलाई पटकपटक झुक्याएका कारण हाइड्रोको उत्पादन बन्द गर्नुपरेको उनले बताए। 'खोलामा छोड्नुपर्ने २० प्रतिशत पानीसमेत उहाँहरूले छोड्नु भएको छैन,' भण्डारीले भने। सुरुमा स्थानीयवासीले माग गरेको ३० घण्टा सडक मर्मतका लागि स्काभेटर दिने भनिएको र वडाबाट सिफारिस लिएर आउन आग्रह भएको थियो। माईजोगमाई गाउँपालिका५ वडा कार्यालयको सिफारिससहित जाँदासमेत स्काभेटर उपलब्ध नगराएपछि उत्पादन बन्द गराउनु परेको बताइएको छ। स्थानीयवासीले सोमबार रातिदेखि नै जाग्राममा बसेर उत्पादन बन्द गराएका हुन्। सबै पानी खोलातर्फ लगाइदिएपछि उत्पादन पूर्ण रूपमा बन्द भएको छ। माग पूरा नभएसम्म आन्दोलन नरोकिने स्थानीयको भनाइ छ। हाइड्रो सञ्चालकले स्थानीयका माग पूरा नगर्ने, पूरा गर्ने भनेर झुक्याउने गरेपछि उत्पादन बन्द गरिदिएको स्थानीयको भनाइ छ। सोमबार राति ११ बजेदेखि नै हाइड्रोतर्फ गएको पानी खोलातर्फ कटाइदिएको जनाइएको छ। हाइड्रोका प्रमुख कार्यकारी अधिकृत दिनेश बर्तौलाले स्थानीयका माग पूरा गर्ने भन्दाभन्दै उत्पादन बन्द गरिदिएको बताउनुभयो। उनले हाइड्रोको गेटसमेत बन्द गरेको जानकारी दिए। स्थानीयवासीले पटकपटक माग बढाउने गरेको उनको भनाइ छ। पछिल्लो समय शेयर लगानीमार्फत ५० हजार बढी सञ्चालक रहेको हाइड्रोको एकल निर्णय गर्न नपाइने भएकाले माग पूरा गर्न समय लागेको हाइड्रोले जनाएको छ। उत्पादन बन्द भएपछि सो हाइड्रोले दैनिक पाँच लाख बढी घाटा बेहोर्नुपर्छ। हाइड्रोपावर सात दशमलव आठ मेघावाट क्षमताको छ।"
"हुलाकी सडकको दुर्दशा : म्याद थपिन्छ, काम सकिँदैन","परासी : नवलपरासीमा रहेका हुलाकी सडकको दुर्दशाले स्थानीयलाई सास्ती भएको छ । हुलाकी सडक विस्तारको काममा भएको ढिलासुस्तीले स्थानीय सास्ती मात्र भएको छैन आजितसमेत भएका छन् । जिल्लाका तीन छुट्टाछुट्टै खण्डमा सडक विस्तारको काम भइरहेको छ । २०७६ सालमा तीन खण्डको सडक विस्तार गर्न ठेक्का लगाइएको थियो । तीन खण्डअन्तरगत प्रतापपुर गाउँपालिकाको कठहवादेखि सुस्ता गाउँपालिकासम्मको सडक विस्तार, परासीदेखि नारायण चोकसम्मको सडक विस्तार र नारायण चोकदेखि त्रिवेणीसम्मको सडक विस्तारका लागि सडक विभागको हुलाकी राजमार्ग निर्देशानलयले ठेक्का लगाएको हो । सडक विस्तार गर्ने सम्झौता अवधि सकिएपछि ति सडक खण्डको दुईदुई पटक म्याद थपिएको छ । गएको मंसिरको म्याद दिएर दोस्रो पटक म्याद थप्दा पनि काम नसकिएपछि आउँदो असारसम्म काम सक्ने गरी म्याद थप्ने तयारी गरिएको हुलाकी राजमार्ग योजना कार्यालय गोरुसिङ्गे कपिवस्तुका इन्जिनियर युवराज पाण्डेल बताए । समयमा काम नसक्दा वर्षामा हिलो र हिउँदमा धुलोको समस्याले स्थानीय आजित छन् । ठेकेदारले निर्माणमा ढिलाइ गरेपछि स्थानीयहरूले पटकपटक चक्का जामसमेत गरेर विरोध गर्दै आएका छन् । विभिन्न स्थानमा निर्माण सामग्री राख्ने र कल्भर्ट निर्माणका लागि सडक भत्काएर नपुर्दा आवतजावतमा समस्या भएको सरावलका दीपक शर्माले गुनासो गरे । काम ढिलो भएको बारेमा निर्माण कम्पनीहरुले कोभिड र नदीजन्य पदार्थको अभावको बहाना बनाउँदै आएका छन् । पछिल्लो पटक पूर्वपश्चिम राजमार्गअन्तर्गत बुटवलनारायणगढ खण्ड विस्तार थालिएपछि हुलाकी सडकलाई विकल्पका रुपमा प्रयोग गर्न थालिएको छ । अहिले पूर्वबाट पश्चिम जाने सवारी साधनहरु बर्दघाटदेखि नारायण चोक भएर परासीहुँदै भैरहवा जाने गरेका छन् भने पश्चिमबाट पूर्व जाने सवारी साधन पनि सोही मार्ग भएर राजमार्ग पुग्ने गरेका छन् । जसले गर्दा हुलाकी सडकमा सवारी चाप बढेर थप समस्या सिर्जना गरेको छ । भने सवारीको चाप बढ्दा वरिपरिका बस्ती धुलोले ढाकिन थालेका छन् । साइकल,मोटरसाइकल र पैदल यात्रीलाई समेत धुलोका कारण सास्ती हुने गरेको छ । धुलोका कारण मानव स्वास्थ्यदेखि खेतिपातीमा समेत असर पुगेको छ । कठहवासुस्ता सडक प्रतापपुर गाउँपालिकाको कठहवादेखि सुस्ता गाउँपालिका जोड्ने ९ किलोमिटर सडक विस्तारको लागत २७ करोडको हो । सडक विस्तारका लागि कन्ट्याक्ट प्रालिले ठेक्का लिएको छ । उक्त सडकको काम अहिले जम्मा ४० प्रतिशत मात्र भएको छ । २०७९ असार मसान्तसम्ममा सम्पन्न हुनुपर्ने काम पूरा नभएपछि फेरि म्याद थपिएको हो । यो सडक खण्डमा विगत दुई दिनदेखि आवश्यक सामग्रीको व्यवस्था गरी संरचना निर्माणको काम भइरहेको हुलाकी राजमार्ग योजना कार्यालय गोरुसिङ्गे कपिलवस्तुका इन्जिनियर युवराज पाण्डेले बताए । स्ट्रक्चरका काम हुँदै छन् । अब दुईचार दिनमा पिचको काम पनि हुन्छ । अहिले केही आस लाग्दो काम भएको छ,'पाण्डेले भने । परासीनारायण चोक सडक सदरमुकाम परासीदेखि नारायण चोकसम्मको १२ किलोमिटर सडक विस्तारको काम २५ करोडको हो । यो सडकको विस्तारको काम पनि अलपत्र छ । रामग्राम नगरपालिकाको बैकुण्ठापुरको घोलामाथि भत्किएको कल्भर्ट नबनाउँदा दुर्घटनाका घटना बढेका छन् । भत्किएको कल्भर्ट नबनाउँदा केही महिना अघि त्यहाँ मोटरसाइकल दुर्घटनामा एक जनाको ज्यान गएको थियो । द कन्चन बिरुवा शिवशक्ति जेभीले ठेक्का लिएको छ । काम नगरेपछि हुलाकी राजमार्ग निर्देशानलयले ठेक्का तोडेर आफैं काम गर्ने तयारी गरेको थियो । तर काम गर्छु भनेपछि असारसम्मको म्याद थप्ने तयारी निर्देशानलयले गरेको छ । हामीले ठेक्का तोडेर व्यसवसायीले राखेको धरौटी रकमबाट काम गर्ने सोँच बनाएका थियौं । व्यवसायीले एक पटक फेरि मौका दिनुस् भनेपछि असार मसान्तसम्मको म्याद दिनका लागि फाइल अघि बढाएका छौं । योजना कार्यालयका इन्जिनियर पाण्डेले भने । नारायण चोक त्रिवेणी सडक गोपिगञ्जको नारायण चोकदेखि त्रिवेणीसम्मको सडकको लम्बाई १५ किलोमिटरको छ । ५८ करोडको लागतमा विस्तार हुन लागेको सडकको काम पनि उस्तै छ । सडक विस्तारका लागि निर्माण कम्पनीलाई ताकेता गरिरहेको हुलाकी राजमार्ग योजना कार्यालयले जनाएको छ । यो सडक खण्ड विस्तार गर्न बज्र गुरु महालक्ष्मी जेभीले ठेक्का लिएको छ । त्यस सडक खण्डमा अहिले ग्राभेल र माटो उठाउने कामलगायतका काम भएको योजना कार्यालयले जनाएको छ । पुल निर्माणका लागि पाँचौं पटक ठेक्का आह्वान नवलपरासीका विभिन्न स्थानका हुलाकी राजमार्गमा निर्माण गर्न लागिएका पुलका लागि ठेक्का आव्हान भएपनि ठेक्का नपर्दा निर्माण कार्यमा समस्या भएको हुलाकी राजमार्ग योजना कार्यालले जनाएको छ । पुल निर्माणका लागि अहिले पाँचौ पटक ठेक्का आव्हान गरिएको छ । हुलाकी राजमार्ग अन्तरगतका चार स्थानमा पुल निर्माणका लागि यसअघि चार पटकसम्म ठेक्का आव्हान गरेपनि कुनै पनि व्यवसायीले ठेक्का नहाल्दा समस्या भएको योजना कार्यालयका इन्जिनियर पाण्डेले बताए । अहिले फेरि पुल निर्माणका लागि ठेक्का आव्हान गरेका छौं । ठेक्का हाल्ने मिति पनि अन्तिममा छ,त्यसअवधिसम्म ठेक्का पर्छ की पर्दैन त्यसपछि मात्र थाहा हुन्छ,'इन्जिनियर पाण्डेले भने । ठेक्का आह्वान गरिएका हुलाकी राजमार्गका पुलमा परासी नारायणचोक सडक खण्डका छन् । जसमा रामग्रामको बैठकुण्ठापुर,सरावलको मौवा पिपरा, भिमटाँडी र सरावल गाउँपालिका जाने स्थानका पुल रहेको हुलाकी राजमार्ग योजना कार्यालयले जनाएको छ ।"
मनमोहन अस्पतालमा महिलाको मृत्यु प्रकरण : प्रशासन र मृतकका परिवारबीच सहमति,"झापा : झापाको बिर्तामोडस्थित मनमोहन मेमोरियल सामुदायिक अस्पतालमा उत्पन्न भएको विवाद साम्य भएको छ। अस्पताल प्रशासन र मृतकका परिवारबीच भएको सहमतिपश्चात् उत्पन्न विवाद साम्य भएको छ। इलाका प्रहरी कार्यालय अनारमनिमा दुवै पक्षबीच छलफल भएपनि लिखित सहमति भने बाहिर भएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। उपचारमा संलग्न स्वास्थ्यकर्मीलाई कारबाही गर्नुपर्ने, प्रमुख जिल्ला अधिकारीको संयोजकत्वमा उच्चस्तरीय छानबिन समिति बनाउनुपर्ने, मृतकका छोराछोरीलाई शिक्षा र भरणपोषण अस्पतालले व्यवहोर्नुपर्ने लगायत बुँदामा सहमति भएको जनाइएको छ। क्षतिपूर्ति बापत एकमुष्ट रकम दिने सहमति भएपनि दुवै पक्षले सो कुरा खुलाउन चाहेनन्। प्रहरीका अनुसार १० देखि १२ लाख रुपैयाँसम्म क्षतिपूर्ति बापतको रकम दिनुपर्ने छलफलमा कुरा उठेका थियो। प्रमुख जिल्ला अधिकारीको संयोजकत्वमा गठित समितिले तयार गरेको प्रतिवेदनका आधारमा घटनाका दोषीलाई कारबाही गर्ने सहमति जुटेपछि मृतकको शव बुझेको मृतकका भान्जा भवानीप्रसाद दंगालले जानकारी दिए। अस्पतालको लापरबाहीले पाँचथरको हिलिहाङ गाउँपालिका ३ घर भई हाल बिर्तामोड नगरपालिका९ स्थित नडियाबारी बस्दै आएकी अन्दाजी ३५ वर्षीया नर्वदा बास्कोटा घिमिरेको मृत्यु भएको थियो। घुँडामुनि सुन्निएर नर्वदालाई सोमबार बिहान ७ बजे मनमोहन अस्पतालको इमर्जेन्सीमा भर्ना गरिएको थियो। उपचारका क्रममा उनको बेलुका साढे ५ बजे मृत्यु भएको थियो। मृतकका श्रीमान्, ११ वर्षका छोरा र अढाई वर्षकी छोरी रहेका छन्। नर्वदाको मृत्यु पश्चात् आक्रोशित बनेका मृतकका परिवार र आफन्तजनहरू सोमबार साँझदेखि नै अस्पताल घेराउ गर्दै नाराबाजीमा उत्रिएका थिए। उनीहरूले प्रदर्शनमा उत्रिँदा मंगलबार दिनभर अस्पताल परिसर तनावग्रस्त बनेको थियो। आक्रोशित बनेका प्रदर्शनकारीहरूले बाहिरबाट ढुंगामुडा प्रहार गर्दा अस्पतालका सिसाहरू फुटेका थिए। अस्पताल हुने सम्भावित तोडफोडको घटनालाई लक्षित गरी ठूलो संख्यामा सुरक्षाकर्मी परिचालन गरिएको थियो। गत साउन २९ गते चिकित्सकको लापरबाहीले बिरामीको मृत्यु भएको भन्दै आफन्तहरूले मनमोहन हस्पिटलमा आन्दोलन गरेका थिए। प्रसूति गराउन मनमोहन ल्याइएकी बिर्तामोड१ की २७ वर्षीयासिर्जना सङ्ग्रौलाको मृत्यु भएपछि आफन्तहरूले आन्दोलन गरेका थिए। अस्पताल प्रशासनले क्षतिपूर्तिबापत मृतक परिवारलाई ३५ लाख रुपैयाँ दिएको थियो।"
जनआन्दोलनका घाइतेलाई बागलुङ महोत्सवमा प्रवेश शुल्क नलाग्ने,"बागलुङ : पुस ११ गतेदेखि सञ्चालन हुन लागेको सातौं बागलुङ महोत्सवमा जनआन्दोलनका घाइतेलाई प्रवेश शुल्क नलाग्ने भएको छ। आयोजक बागलुङ उद्योग वाणिज्य संघले महोत्सवमा सरकारले उपलब्ध गराएको सामाजिक सुरक्षा अन्तर्गतका (जेष्ठ नागरिक, अशक्त तथा फरक क्षमता भएका व्यक्ति, जनआन्दोलनका घाइते)हरूलाई निःशुल्क प्रवेशको व्यवस्था मिलाएको अध्यक्ष नरेश कँडेलले बताए। उनले सरकारले उपलब्ध गराएको सामाजिक सुरक्षाअन्तर्गतका व्यक्तिहरूले परिचयपत्रसहित उपस्थित हुने दर्शकलाई निःशुल्क प्रवेशको व्यवस्था गरिएको जानकारी दिए। यस्तै महोत्सवमा रहेका स्टलहरू र यसका सम्बन्धमा अध्ययन तथा अवलोकनका लागि औपचारिक रुपमा संस्थाको पोशाकसहित समूहमा आउने विद्यार्थीलाई पनि निःशुल्क प्रवेशको व्यवस्था गरिएको संघका प्रेस सल्लाहकार सुवास आचार्यले बताए। यस्तै आयोजकले महोत्सवमा टिकट काट्ने दर्शकलाई हरेक दिन लक्की ड्र मार्फत विशेष उपहारको व्यवस्था गरेको छ। १ सय रुपैयाँको प्रवेश टिकट लिने दर्शकले लक्की ड्र मार्फत केवलकार चड्ने मौका पाउने प्रेस सल्लाहकार तथा प्रचारप्रसार संयोजक आचार्यले बताए। उनले नवलपुरको गौडाकोटमा रहेको गण्डकी प्रदेशको एक मात्र केवलकार मौला कालिका केवलकार र छिमेकी प्रदेशको लम्बिनी केवलकार बुटवल र बागमती प्रदेशको चन्द्रागिरी केवलकार प्रयोग गर्दा लाग्ने टिकट शुल्कमा ५० प्रतिशत छुटको व्यवस्था मिलाइएको जानकारी दिए।"
बालबालिका र बुढापाकाले धानेको गाउँ रायडाँडा,"ढोरपाटन : अप्ठ्यारो भूगोल। चारैतिर डाँडाकाँडा र भिरैभिर। थुम्काथुम्कामा बस्ती। साँघुरा र कच्ची सडक। बागलुङ नगरपालिका११ मा पर्ने रायडाँडा अहिले पनि बत्तीमुनिको अँध्यारो जस्तै छ। दुर्गम गाउँ भए पनि डेढ दशक अघिसम्म यहाँ खेतीपाती र पशुपालन गरी स्थानीयले जीविकोपार्जन गर्दै आएका थिए। जब मोटरबाटोले गाउँ जोडिए, तब मान्छे गाउँ छोड्दै बजार ओर्लिन थाले। हरेक वर्ष बजार झर्नेको संख्या बढेपछि अहिले रायडाँडा सुनसान बन्दै गएको छ। गाउँमा माध्यमिक तहसम्मको विद्यालय छ। नजिकै स्वास्थ्य चौकी र आँगनअघि गाडी गुड्छन्। सुविधा घरको आँगनमै पुगे पनि गाउँलेको बजार मोह घटेको छैन। सदरमुकाम बागलुङ बजारबाट २०५८ सालमा रायडाँडा जोड्ने सडकको काम सुरु भयो। २०६० सालमा रायडाँडासम्म गाडी पुग्यो। सडक पुगेको धेरै वर्षसम्म स्थानीय गाउँमै बसे पनि अहिले अधिकांश बागलुङ बजारमा बस्ने गर्छन्। रायडाँडा बागलुङ नगरपालिकाको सबैभन्दा टाढा र दुर्गमको वडा हो। यहाँ अहिले विकासले गति लिन थालेको छ। भौगोलिक हिसाबले जैमिनी नगरपालिकासँग नजिक पर्ने भए पनि रायडाँडालाई बागलुङ नगरपालिकामा गाभिएको छ। रायडाँडा साबिक गाविस थियो। स्थानीय तह स्थापनापछि रायडाँडालाई एउटै वडा बनाइएको छ। बर्सेनि बसाइँसराइले गर्दा रित्तिएको गाउँका घर मक्किन थालेका छन्। अहिले केही बालबालिका र बुढापाका मात्रैले गाउँ धानेका छन्। उत्पादनका हिसाबले उर्वर ठाउँ भए पनि बढ्दो बसाइँसराइका कारण काम गर्ने जनशक्ति घट्दै गएका छन्। युवा शक्ति विदेश पलायन र हुनेखाने बजार झरेपछि यतिबेला रायडाँडामा सामान्य वर्गमात्र रहेका छन्। बसाइँसराइ गरेर बजार झरेका पनि बेलाबेला गाउँ जाने गरे पनि खेतबारीमा खेतीपाती भने गर्दैनन्। सीमित किसानले मात्रै खेती किसानी गर्दा गाउँमा उत्पादन कम भएर भोकमरी निम्तिने जोखिम बढेको स्थानीय दुर्गाबहादुर थापाले बताए। पहिलेपहिले गाउँमा वरपर काम गर्ने छरछिमेकी पाइने, कुनै पनि जग्गा जमिन खाली नहुने भन्दै अहिले खेतीयोग्य जमिन सबै बनमाराले ढाकिँदै गएको उनले गुनासो पोखे। दुई दशक पहिले गाउँमा कुनै विकास नभएको बेला बसाइँसराइ शून्य रहेको उनले स्मरण गरे। अहिले बस्ती नै रित्तिँदै गएको छ। 'पहिले गाउँमा विकास थिएन। मान्छे थिए। अहिले गाउँमा विकास आयो। मान्छे बजार झरे। अब गाउँ घर त हुँदाखाने र गरिब जनताको मात्रै हुने भयो,' उनले भने, 'मान्छेले खेती गर्न छोडे। बजारबाटै चामल, पीठो लिएर खान्छन्। पहिले गाउँमा मकै, कोदो निकै उत्पादन हुन्थ्यो। अहिले वर्षभरि खान पुग्दैन।' गाउँमा भोकमरी आउने जोखिम बढ्यो उनको भनाइ छ। 'अहिले बारी हेर्न गयो भने बैराग लाग्छ। हाम्रो पालामा गाउँ घर कति रमाइलो थियो। अहिले केही छैन,' उनले भने, 'सबैलाई बजार चाहिने, विदेश नै जानुपर्ने, यही हिसाबले बसाइँसराइ हुँदै गयो भने अबको १० वर्षमा गाउँमा कोही पनि रहने छैन।' स्थानीय ओमबहादुर केसी गाउँमा जनसंख्या कम हुँदै गएपछि बाँदर आतंक बढ्दै गएको सुनाउँछन्। पहिले जंगलमा मात्रै भेटिने बाँदर हिजोआज घरमै आएर सास्ती दिने गरेको उनको भनाइ छ। विकास गाउँ उक्लने, मानिस सुविधा खोज्दै बजार झर्ने गरेको भन्दै सुनसान गाउँमा बाँदर र चितुवाले बासस्थान बनाउन थालेको केसीले बताए। गाउँमा गुणस्तरीय स्वास्थ्य सेवा नहुँदा बागलुङ बजार पुग्नुपर्ने अवस्था छ। सरकारले गाउँमा सेवासुविधा थपे मात्रै बसाइँसराइ रोकिने स्थानीयको अपेक्षा छ। बागलुङ बजारबाट रायडाँडासम्म पुग्ने सडक पनि जोखिमपूर्ण छ। दुई दशक पहिले ट्र्याक खुलेको सडक अहिले पनि साँघुरो र खाल्डाखुल्डी परेको छ। जसले गर्दा यात्रा निकै कष्टकर हुने गरेको छ। सडक अप्ठ्यारो हुँदा २० किलोमिटर सडकमा यात्रा गर्न दुई घण्टा बढी लाग्छ। रायडाँडाबाट अघिल्लो वर्ष करिब १६ र चालु वर्ष आठ घर परिवार बसाइँसराइ गरेर अन्तै गएको वडा कार्यालयले जनाएको छ। सडकको दुरावस्था र गाउँमा स्वरोजगारको अवसर नहुँदा धेरै स्थानीय बसाइँसराइ गर्छन्। बागलुङ नगरपालिका११ का अध्यक्ष ज्ञानेन्द्र गौतमले गाउँलाई राष्ट्रिय सडकसँग जोड्न नसक्दा समस्या भएको बताए। २० वर्षअघि खुलेको सडक पाँच वर्षअघि नै एशियाली विकास बैंकले स्तरोन्नति गर्ने भनेको थियो। तर अहिलेसम्म प्रक्रिया पूरा हुन सकेको छैन। रायडाँडाबाट बसाइँसराइ रोक्नका लागि गाउँमै रोजगार सिर्जना गर्ने र स्थानीयलाई उत्पादनसँग जोड्नुपर्ने स्थानीयवासीको भनाइ छ। 'भूगोलका हिसाबले पहिलेदेखि नै अलि पछाडि परेको क्षेत्र भएको हुँदा विकास ढिला भयो,' अध्यक्ष गौतमले भने, 'पहिलेको तुलनामा विकास धेरै भएको छ। गाउँका मान्छेलाई गाउँमै रोक्ने धेरै प्रयास गरिरहेका छौँ।' युवा शक्तिलाई लक्षित गरी स्वरोजगार कार्यक्रम ल्याउने वडाको योजना छ। सडकका कारण उत्पादनले बजार पाउन सकेको छैन। 'सडकको अवस्था पनि सुधार गर्ने चरणमा छौँ। त्यसैले बसाइँसराइ रोकिने विश्वास लिएका छौँ,' उनले भने।"
लालबकैया पुल १० वर्षदेखि अलपत्र,"रौतहट : गौर र इशनाथ नगरपालिकाको टिकुलिया घाटमा १० वर्षदेखि अलपत्र परेको पुल सोमबार अनुगमन भएको छ। संघीय सांसदको महिला तथा समाजिक मामिला समितिका सभापति तथा रौतहट क्षेत्र नम्बर २ का सङ्घीय सांसद किरणकुमार साहले सो पुलको अनुगमन गरेका हुन्। पुल अनुगमन गर्दै सांसद साहले देशको अर्थतन्त्र कमजोर भए पनि पुन निर्माण गर्न सदनदेखि सडकसम्म आवाज उठाउँदै आएको बताएका छन्। केही महिनाअघि पुल निर्माण पूरा गर्न भन्दै अमरण अनसनमा बसेका स्थानीय पत्रकार संजय सहनीको प्रतिबद्धता पूरा गर्न आफू रातदिन सकृय रहेको र देशको अर्थतन्त्र कमजोर भएका कारण काममा ढिलाइ भएको सांसद साहले बताए। सांसद साहले सदरमुकाम गौर र इशनाथ नगरपालिकाको बीचमा पर्ने लालबकैया पुल निमार्णका लागि पुरानो टेण्डर रद्द भइ नयाँ टेण्डरको प्रक्रियासमेत अगाडि बढेको जानकारी दिएका छन्। पुल चाँडो निर्माणका लागि आफू अर्थमन्त्रालयदेखि विभिन्न मन्त्रालयमा धाउँदै आएको उनले बताए। समयमा पुल नबन्दा ईशनाथ नगरपालिकाका स्थानियलाई सदरमुकाम गौर आवतजावत गर्न वर्षायाममा डुंगा चढ्नु पर्ने बाध्यता छ। तत्कालीन प्रधानमन्त्री सुशील कोइरालाले शिलान्यास गरेको सो पुल निर्माणको ठेक्का पप्पु कन्स्ट्रक्सनले ठेक्का सकार गरेको थियो। ठेक्का सकारेको १० वर्षमा पनि काम नसक्दा सम्बन्धित निकायले पप्पु कन्ट्रक्सनको सो ठेक्का तोडेर नयाँ ठेक्का लगाएको तर श्रोतको सुनिश्चिता अहिलेसम्म नहुँदा काम सुरु हुन सकेको छैन। लाल बकैया नदीपारि पर्ने बन्जाराहा, औरैया, मठिया, डुमरीया, जोकहालगायतका स्थानहरुबाट सदरमुकाम गौर आउनजान गर्न कष्ट भोग्दै आएका छन्। तत्कालीन प्रधानमन्त्री सुशील कोइरालाले २०७१ असार २९ गते सो पुल शिलान्यास गरेका थिए। विसं २०७१ असारमा पप्पु कन्स्ट्रक्सनले करिब १६ करोड ८६ लाख २७ हजार १ सय ५० रुपैयाँमा सकार गरेको थियो। पप्पु कन्स्ट्रक्सनले २०७४ असार २५ भित्र काम सक्ने सम्झौता गरे पनि पटकपटक विभिन्न बहाना बनाउँदै काम अलपत्र बनाउँदै म्याद मात्रै थप्ने गरेको थियो। पप्पु कन्ट्रक्सनले काम नगर्ने भएपछि सडक डिभिजन कार्यालय रौतहटले २०७९ जेठ ९ गते सो निर्माण कम्पनिसँगको ठेक्का रद्ध गरेर नयाँ ठेक्का जारी गरेको थियो। पुल बनाउन रकमको सुनिश्चिता अर्थ मन्त्रालयले नगर्दा पुल निमार्ण सुरु हुन नसकेको सडक डिभिजन कार्यालय चन्द्रपुरले जनाएका छन्। डिभिजन कार्यालयले नयाँ ठेक्काको सुचना जारी गरेपछि श्री आजाद रदिपु एंण्ड कम्पनिले २०८१ चैत १ गतेसम्म सो पुल निमार्ण सम्पन्न गर्ने गरी २०८० असोज ९ गते २७ करोड ६६ लाख ८ हजार १ सय ६७ रुपैयाँमा सम्झौता गरेको छ।"
त्रिअवि नागरिक उड्डयनले भन्यो  क्षमता विस्तारका कारण तीन महिनाको सीसीटीभी फुटेज उपलब्ध गराउन सकिएन,"काठमाडौं : त्रिभुवन अन्तर्राष्ट्रिय विमानस्थलको सीसीटीभी फुटेज २१ दिनको मात्रै भेटिएको विषयमा त्रिभुवन अन्तर्राष्ट्रिय विमानस्थल नागरिक उड्डयन कार्यालयको ध्यानाकर्षण भएको छ। गत मंसिर २१ गते विमानस्थलबाट १४ किलो सुनसहित चन्द्र घले पक्राउ परेपछि सो सुनको छानबिन गर्न गठित समितिले अनुसन्धानका क्रममा विमानस्थलको सीसीटीभी फुटेज २१ दिनको मात्रै भेटिएको जनाएको थियो। १४ केजी सुनको विषयमा छानबिन गर्न त्रिभुवन विमानस्थल भन्सार कार्यालयका भन्सार अधिकृत मणिराम पौडेलको संयोजकत्वमा ६ सदस्यीय छानबिन समिति गठन गरिएको थियो। उक्त समितिले आइतबार छानबिन प्रतिवेदन बुझाएको हो । उक्त अवसरमा छानबिन समितिका संयोजक पौडेलले विमानस्थल भन्सार कार्यालयमा २१ दिनको मात्रै सीसीटीभी फुटेज भेटिएको जनाएका थिए। सोही विषयलाई लिएर त्रिअवि नागरिक उड्डयन कार्यालयले स्टोरेज क्षमता विस्तारको कार्य जारी रहेकाले तीन महिनाको सीसीटीभी फुटेज उपलब्ध गराउन नसकेको स्पष्ट पारेको हो। नागरिक उड्डयन कार्यालयका महाप्रवन्धक प्रताप बाबु तिवारीले स्टोरेजको क्षमता विस्तारको काम भइरहेकाले तत्कालीन अवस्थामा केहीको २१ दिन भएता पनि अहिले ६१ दिनको सीसीटीभी फुटेज उपलब्ध गराउन सकिने बताए। 'विमानस्थल कार्यालयले आर्थिक वर्ष २०७८७९ मा सिसिटिभी क्यामेराको रेकर्ड ३ महिना स्टोरेज रहने व्यवस्थाका लागि प्राधिकरण प्रधान कार्यालयमा बजेट माग गरेकोमा   का कारण बजेट अभाव भई अरु प्राथमिक क्षेत्रमा वजेट व्यवस्था गर्नु पर्ने भएकोले बजेट उपलब्ध हुन सकेन । यो बजेट आवा २०७९८० मा व्यवस्था भइ टेन्डर प्रक्रिया अन्तर्गत खरिद गरी असोज २७, २०८० मा रेकर्ड स्टोरेज विस्तारको लागि नागरिक उड्डयन, भन्सार कार्यालय, नेपाल प्रहरी, अध्यागमन कार्यालय प्रमुखको उपस्थितिमा संयुक्त बैठक बसी निर्णय गरी जानकारी समेत गराई तीन महिना स्टोरेज क्षमता भएको प्रविधिको जडान कार्य अघि बढाइएको हो । १६  क्षमताको ३६ वटा हार्डडिस्क जडान गर्न सुरुमा केही समय लागेको हो। सबै सीसीटीभीको स्टोरेज २१ दिन मात्र भएको भनी प्रतिवेदन र समाचारमा आएको विषयमा त्यस समयमा क्षमता विस्तारको कार्य सुरु गरेको नै तीन महिना नभएकोले विस्तार गर्ने क्रममा तत्कालीन अवस्थामा केहीको २१ दिन भएता पनि अहिले यो बढ्दै केहीको ६१ दिन क्षमताको भइसकेको छ भने बाँकीको पनि क्रमश बढ्ने क्रममा छ। यस अघि बढीमा २९ दिन सम्म स्टोरेज क्षमता मात्र रहेने गरेकोमा ढिलै भएपनि यो वर्ष स्टोरेज क्षमता विस्तारको कार्य सम्पन्न भई सकेकोले सम्पूर्ण सीसीटीभी क्यामेराको रेकर्ड स्टोरेज ३ महिनाको हुनेछ । भन्सार तथा अध्यागन क्षेत्रमा जडान गरिएको क्यामेराबाट गरिने सर्भिलेन्स तथा तिनको रेकर्ड स्टोरेज तततत निकायलाई नै जानकारी रहन्छ । हाल ५०० को संख्यामा भन्दा बढी सिसिटिभी भएको विमानस्थलमा सामान्य प्राविधिक समस्या आउनु स्वभाविकै देखिन्छ र त्यस्ता समस्याको दैनिक रुपमा नै निराकरण गरिदै आएको छ । पछिल्लो समयमा यस्ता प्राविधिक समस्यामा कमी हुँदै आएको छ,'त्रिअवि नागरिक उड्डयन कार्यालयले जारी गरेको विज्ञप्तिमा उल्लेख छ। भन्सार कार्यालयले जानकारी मागेको विषयमा उपलब्ध भएसम्मको सूचना उपलब्ध गराएको नागरिक उड्डयन कार्यालयले जनाएको छ। नागरिक उड्डयन कार्यालयका अनुसार पास वाहकको रेकर्ड माग भए बमोजिम नाम नामेशी उपलब्ध गराइएको र टेलिफोन नम्बरको हकमा कुनै व्यक्तिसंस्था विशेषको आवस्यक भए उपलब्ध गराउन सकिने जानकारी समेत गराइएको थियो। विमानस्थलमा ५०० सय बढी सीसीटीभी क्यामेरा रहेको र सीसीटीभी जडानको कार्य त्रिअवि विमानस्थल कार्यालयले नै गर्ने र त्यसको अपरेशन तथा सर्वेलेन्स नेपाल प्रहरीले गर्दै आएको छ। विमानस्थल भित्रको संदिग्ध गतिविधि सम्बन्धमा सूचना दिन नेपाल प्रहरी,राष्ट्रिय अनुसन्धानलगायत विभिन्न निकायहरू कार्यारत रहेको त्रिअवि नागरिक उड्डयन कार्यालयले जनाएको छ।"
म्याग्दीमा ६ वटा मोटरेबल पुल निर्माण,"बेनी : म्याग्दीमा आठ महिनाको अवधिमा ६ वटा नयाँ सडक पुल निर्माण भएको छ। थप एक वटा मोटरेबल पुल निर्माणको अन्तिम चरणमा छ। ग्रामिण बस्ती जोड्ने सडकमा पुल निर्माण भएपछि साधन आवतजावतमा सहज भएको छ। संघीय सरकारमार्फत चार र प्रदेश सरकारमार्फत तीनवटा पुल निर्माण भएका हुन्। यस वर्ष दुईवटा मोटरेबल पुल निर्माण सुरु गरेको गण्डकी प्रदेशको भौतिक पूर्वाधार विकास तथा यातायात व्यवस्था मन्त्रालयले थप दुईवटा पुलको ठेक्का लगाउने तयारी गरेको छ। सहरी विकास मन्त्रालय अन्तर्गतको स्थानीय पूर्वाधार विकास कार्यालय कास्कीमार्फत अन्नपूर्ण गाउँपालिकाको वडा नम्बर ५ र ६ को सिमाना घारखोलामा २५ मिटर लामो मोटर चल्ने पुल निर्माण भएको छ। पोखरेबगरदेखि नेपाने हुदै पाउद्वार जोड्ने सडक अन्तर्गत घारखोलामा २५ मिटर लामो मोटरेबल पुल निर्माणका लागि फेवाबिएम जेभी पोखरासँग २०७६ माघ १७ गते भ्याटसहित दुई करोड ८१ लाख ७८ हजार ६४६ रुपैयाँमा ठेक्का सम्झौता भएको थियो। सडक विभागको पुल महाशाखाले राष्ट्रिय गौरवको कालीगण्डकी कोरीडोर, बेनीजोमसोमकोरला सडकअन्तर्गत रघुगंगा गाउँपालिका१ बेगखोलामा ७० मिटर लामो डबल स्पाम पुल निर्माण गरेको छ। बिओकेआईहिमालयन जेभीले भ्याट सहित आठ करोड ३० लाख ६८ लाख ४७३ मा २०७८ असार २९ गते सम्झौता गरेको यो पुल लक्ष्यभन्दा छ महिना अघिनै सम्पन्न भएको छ। सडक डिभिजन कार्यालय बाग्लुङले बेनी नगरपालिका४ फापरखेत र मंगला गाउँपालिका३ बरंजाको पखेर जोड्ने ११७ मिटर र मंगला गाउँपालिका२ माटेबगर र वडा नं ५ पोक जोड्ने ८० मिटर लामो दुई वटा मोटरेबल पुल बनाएको छ। म्याग्दी नदीमाथि बनेका दुई वटै पुल निर्माणका लागि २०७५ पुषमा लुम्विनीप्राकृतिक जेभी र सडक डिभिजन कार्यालय बागलुङबीच २२ करोड रुपैयाँमा ठेक्का सम्झौता भएको थियो। पुल बनेपछि जिल्लाको मुख्य बेनीदरवाङ सडक हुँदै ठूलो भूगोल र बस्ती भएका बरंजा र अर्मन सिधा सडक सञ्जालमा जोडिएका मङ्गला गाउँपालिकाका३ का वडा अध्यक्ष याम रोकाले बताए। पूर्वाधार विकास कार्यालय मार्फत मालिका गाउँपालिका१ र ६ को सिमानास्थित छ्यारछ्यारेको म्याग्दी नदीमा ४० मिटर लामो स्टिल ट्रस्ट प्रविधिको मोटरेबल पुल निर्माण भएको छ। सो पुल निर्माणका लागि प्रदीप जुम्ली जेभीसँग २०७७ साउन ४ गते चार करोड ४५ लाख ८१ हजार रुपैयाँमा ठेक्का सम्झौता भएको थियो। मालिका र धवलागिरी गाउँपालिकाको सिमाना अर्गलास्थित मराङ खोलामा २५ मिटर लामो पक्कि मोटरेबल पुल निर्माण भएको छ। पुल निर्माणका लागि २०७६ फागुन २९ गते फेवा सावित्री जेभी पोखराले दुई करोड ७२ लाख ९४ हजार ५६९ रुपैयाँमा ठेक्का सम्झौता गरेको थियो। मालिका गाउँपालिका७ र धवलागिरी गाउँपालिका७ भारवाङघाट स्थित म्याग्दी नदीमा ४० मिटर लामो मोटरेबल पुल निर्माणको अन्तिम चरणमा छ। यो पुल निर्माणका लागि २०७६ असारमा देव एण्ड सायर बिएन जेभीले ६ करोड २४ लाख रुपैयाँमा ठेक्का लिएको थियो। मालिका गाउँपालिका३ र ४ को सिमानामा पर्ने अदिभारास्थित रितुङ खोलामा २५ मिटर लामो मोटरेबल पुल निर्माण सुरु भएको छ। असोज अन्तिम साता चार करोड १० लाख ८३ हजारमा ठेक्का सम्झौता गरेको बिएम कोण्डा जेभीले पुलको फाउण्डेशन खन्न सुरु गरेको पूर्वाधार विकास कार्यालय म्याग्दीका प्रमुख विष्णु पौडेलले बताए। उनका अनुसार मंगला गाउँपालिका३ र बेनी नगरपालिका४ को सिमाना अर्चेखोलामा २५ मिटर लामो मोटरेबल पुल बनाउन असोज अन्तिम साता तीन करोड ४१ लाख १६ हजारमा ठेक्का सम्झौता गरेको प्रमान सारस जेभी कार्यस्थलमा परिचालन हुने तयारीमा छ। धवलागिरी गाउँपालिका२ को दरखोला र मालिका गाउँपालिका७ शिवरात्री खोलामा पनि मोटरेबल पुल निर्माणको तयारी भएको पूर्वाधार विकास कार्यालयले जनाएको छ।"
गोठै रमाइलो,"गोरखा : आठ वर्षको उमेरदेखि भेडीगोठमा बसेका चुमनुब्री३ पाङसिङका नवीन गुरुङलाई घरभन्दा गोठै प्यारो लाग्छ। गाउँमा आयो भने मान्छे धेरै भेटिने, धेरै मान्छेका धेरै कुरा सुन्नुपर्ने, घर व्यवहारको उस्तै तनावी कुरा सुन्नुपर्ने। आफ्नो घरको पनि तनाव, अर्काको पनि तनावका कुरा सुन्नुभन्दा गोठमै बस्दा स्वर्गीय आनन्द लाग्ने उनको अनुभव छ। सबैभन्दा रमाइलो त लेकमा गोठ लगेको बेला हुन्छ, नवीन भन्छन्, पहाडको टुप्पामा जता हेर्यो उतै धेरै फराकिलो चहुर, घाँसेमैदान हुन्छ। भेडा अर्काको बारीमा पसेर बाली खाइदेला भन्ने पिर पनि नहुने। रमाइलोबाहेक अरू केही हुन्न। गाउँमा आउँदा कोही मोबाइल हेरेर दुनियाँभरका कुरा गर्ने, कोही राजनीतिको कुरा गरेर दिक्क पार्ने उनले बताए। उनी अहिले भर्खर २१ वर्ष पुगे। विवाह गरेका छैनन्। अब विवाह गर्ने, गोठमै रमाइलो जीवन बिताउने सौख उनले सुनाए। एउटा साँढेको २५ हजार पर्छ। वर्षमा १० वटा बेच्न सकियो भने साउदी, कतार जानेलाई जित्न सकिन्छ, उनी भन्छन्, गाउँमा आउँदा अरू विदेश जाने कुरा गर्छन्। मलाई त गोठै रमाइलो। कमाइ पनि हुने, रमाइलो पनि हुने। लेकको ठूलो चौर, घाँसे मैदानमा भेडा छोडेर आनन्दले बस्न मज्जा आउने उनको भनाइ छ। तर ठूलो जंगलमा भेडा हरायो भने खोज्दाखोज्दै हैरान भइन्छ। त्यतिबेला चाहिँ दुःख हुन्छ, उनी भन्छन्, कहिलेकाहीँ गोठमा एक्लै भइयो र बिरामी परियो भने पनि गाह्रो हुन्छ। अहिले उनको भेडा बेसी झरेका छन्। गाउँभन्दा पारि चिसापानीको खुला आकाशमुनि रहेको गोठ देखाउँदै उनी भन्छन्, ऊ हेर्नुस् त त्यो गरामा गएराति भेडा बास बसेको हो। अहिले उज्यालो भएपछि सबै चर्न गइसके। भकारीले बारेर राखेको छ नि त्यहाँ भेडाको बच्चाहरू छन्। बच्चा निस्किए भने फर्कन जान्दैनन्। कि हराउँछन्, कि जंगली जनावरले खाइदिन्छ। त्यसैले तिनीहरूलाई दिनभर भकारीले बारेर राख्छौं। बेलुका आमा आएपछि आमासित बस्छन्। एउटा गोठमा कम्तीमा चार, पाँच घरधुरीका भेडाहरू राखिन्छ। कुनै गोठमा दुई सय, कुनैमा तीन सय वटा भेडाहरू हुन्छन्। जति धेरै भेडा भए पनि गोठालाले आफ्नो भेडा सजिलैसँग चिन्छन्, नवीनले भने। त्रिपाल पाउन पाए गोठमा बस्ने गोठाला र भेडालाई धेरै ठूलो राहत हुने उनले बताए। अहिले भेडा बेंसी झार्ने सिजन हो। कोदो, मकै भित्र्याएर बारी खनिएपछि चराउन र मोल्न बारीमा गोठ झारेको अर्का भेडी गोठाला बलबहादुर गुरुङले बताए। मंसिरमा गाउँसम्म झारिन्छ। चैत लागेपछि लेक लैजानु पर्छ। बच्चा पाउने भएका र सुत्केरी हुने बेला औंलमा पर्यो भने राम्ररी सप्रिँदैनन्। त्यसैले तल झार्नुभन्दा लेक लैजाँदा नै हामी खुसी हुन्छौं। अरू ठाउँमा भेडागोठ राख्ने परम्परा विस्तारै घट्दै गए पनि पाङसिङमा भेडागोठ राख्ने चलन यथावत् रहेको उनको भनाइ छ। पाङसिङ भेडापालनका लागि जिल्लाको सबैभन्दा चर्चित ठाउँ हो। यहाँँका १ सय १६ घरधुरीमध्ये करिब ७० घरधुरीले भेडापालन गरेका छन्। हाम्रो वडा नं ३ का किसानका २८ वटा गोठहरू छन्। तिनीहरूमध्ये १५ वटा पाङसिङकै हो, पाङसिङ घर भर भएका वडासदस्य विकास गुरुङ भन्छन्, एउटा गोठमा करिब पाँच घरधुरीका भेडाहरू हुन्छन्। एकजनाकै कम्तीमा ५० वटादेखि दुईतीन सयवटासम्म भेडा हुने उनले बताए। गोठमा खानेपानीको दुःख हुने उनको भनाइ छ। पाङसिङका भेडाहरू मंसिर, पुस, माघ, फागुन महिनामा गोरखा, धादिङ र लमजुङ जिल्लाका विभिन्न भूभागसम्म पुग्छन्। गोरखाका साबिकका मान्बु, स्वाँरा, लापु, बारपाक, सौरपानी, लाप्राक, गुम्दा, सिङ्ला, उहिया, घ्याच्चोक, हंशपुर, खरिबोट गाविस तथा लमजुङका विभिन्न गाविसहुँदै बेंसीसहरसम्म लैजाने अर्का भेडी गोठाला लाङ्वा गुरुङले बताए। म त सानैदेखि गोठमै हुर्केको हो। अहिले पनि गाउँघरभन्दा गोठै प्यारो लाग्छ। म गोठमा बसेन भने भेडा कसले चिन्ने ?, उनी भन्छन्, कुनैकुनै लेकमा पानी खान पाइँदैन। कतै जुकाभित्र हिँड्नु पर्छ। कुनै बेला हिउँ परेर सुत्न, बस्न सकिँदैन। त्यतिबेला साह्रै दुःख हुन्छ। आफूले बेलामा पढ्न नपाए पनि भेडा बेचेको पैसाले अहिले छोराछोरीलाई काठमाडौंंमा राखेर पढाएको उनले बताए। दुइटा छोरी, एउटा छोरा छ। आफूले दुःख पाए पनि उनीहरूलाई चाहिँ पढाएको छु, उनले भने, ठूलो छोरीलाई चाहिँ विदेश पठाएको छु। गाउँमा प्राचीनकालदेखिको भेडीगोठको परम्परा यथावत् रहेको वडासदस्य विकास गुरुङको भनाइ छ। भेडीगोठ अन्यत्र मासिँदै गएको छ भन्ने सुनिन्छ। हाम्रोमा भने यथावत् छ। त्यसैले मैले भेडीगोठ संरक्षण र विकास गर्ने कार्यक्रम बनाएर पालिकासँग बजेट माग गरेको छु। यस वर्ष त्रिपाल किन्नका लागि दुई लाख रुपैयाँँ बजेट परेको पनि छ, उनले भने, अरु ठाउँमा २०, २५ वटा बाख्रा पाल्नेले सरकारी अनुदान खाएका छन्। यहाँ दुई, तीन सय भेडा पाल्ने किसान छन्। तर कहीँबाट अनुदान आएको छैन। किसानलाई माग गर्ने मेसो पनि छैन, फुर्सद पनि छैन। संघीय सरकार तथा प्रदेश सरकारले यहाँँका सिदासादा किसानलाई प्रोत्साहन गर्न सहयोग गर्नुपर्ने उनको भनाइ छ।"
मौलिक संस्कृति जगेर्नामा ज्यापुहरूको महत्वपूर्ण योगदान : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले परम्परागत मौलिक संस्कृतिको जगेर्ना गर्नु सम्पूर्ण नेपालीहरूको साझा दायित्व भएको बताएका छन्। मंगलबार बिहान २० औं राष्ट्रिय ज्यापू दिवसका अवसरमा काठमाडौंमा आयोजित कार्यक्रममा बोल्दै प्रधानमन्त्री दाहालले विभिन्न जातजाति, भाषाभाषी र सांस्कृतिक समूहहरूको परम्परागत मौलिक सांस्कृतिक पहिचान नै नेपालीको पहिचान र गौरव भएको बताए। प्रधानमन्त्री दाहालले राष्ट्रिय ज्यापु दिवसको माध्यमबाट काठमाडौं उपत्यकाभित्रका र बाहिर रहेका ज्यापुहरूबीच मात्र नभई विभिन्न धर्म, संस्कृति, समुदाय र क्षेत्रसँग आवद्ध नागरिकहरूबीच आपसी मेलमिलाप, सद्भाव र सहिष्णुता सुदृढ गर्न सहयोग पुग्ने विश्वास व्यक्त गरे। सांस्कृतिक सम्पदाको धनी नेपालमा धार्मिक र सांस्कृतिक रूपमा परम्परादेखि नै विभिन्न चाडपर्व,जात्रा एवं संस्कारहरू चल्दै आएको भन्दै प्रधानमन्त्री दाहालले यो नेपाली समाजको अभिन्न अङ्ग भइसकेको बताए। ऐतिहासिक एवं सांस्कृतिक सम्पदाहरूको संरक्षण गरी आफ्नो परम्परालाई जीवन्त राख्न र विकासको नयाँ अवधारणासँग अनुकूलित तुल्याउनु राष्ट्रको दायित्व रहेको उनले बताए। यसै कुरालाई मनन गरी नेपाल सरकारले भौतिक तथा अभौतिक संस्कृतिलाई संरक्षण र सम्बद्र्धन गर्न प्रतिवद्ध रहेको प्रधानमन्त्री दाहालको भनाइ छ। प्रधानमन्त्री दाहालले काठमाडौं महानगरपालिकाभित्रका ज्यापुहरूले विभिन्न वाधा अड्चनको बावजुद पनि परम्परागत मौलिक संस्कृतिको जगेर्ना गरी आएको प्रयासलाई नेपाल सरकारले कदर गर्दै आइरहेको जिकिर गरे। सरकारको सानो सहयोगबाट सुरू भएको ज्यापु संस्कृति विकास कोषले नेपाली समुदायसमेतको सहयोग र सद्भाव लिई काठमाडौं उपत्यकाभित्रका ज्यापुहरूलाई मात्र नभएर मोफसलमा बसोबास गरेका ज्यापुहरूसमेत समेटेर बिसौं राष्ट्रिय ज्यापु दिवस मनाएको भन्दै उनले आगामी दिनमा समेत नेपाल सरकारको तर्फबाट साथ र सहयोग रहने विश्वास व्यक्त गरे। उनले भने,'तपाईहरू सबैलाई अवगत नै छ म पहिलोपटक प्रधानमन्त्री हुँदा नेपाल संवत्लाई राष्ट्रिय संवत्का रूपमा मनाउने निर्णय गरेको थिएँ । अहिले तेस्रो कार्यकालमा नेपाल संवत्लाई सरकारी लिखतमा अनिवार्य गर्ने निर्णय गरी उक्त निर्णयको कार्यान्वयनसमेत भइरहेको छ । यसका साथै नेपाली समाजको विशेषता र सामाजिक बनोटअनुसार सबै वर्ग, जाति, क्षेत्र, लिंग र समुदायको पहिचान र अधिकारका निम्ति मैले लगातार संघर्ष गर्दै आइरहेको छु । आगामी दिनमा समेत मेरो र नेपाल सरकारको तर्फबाट यहाँहरूलाई साथ र सहयोग रहने विश्वास दिलाउन चाहन्छु ।'"
लाखौं भक्तजन सन्तानको माग गर्दै पुगे दुप्चेश्वर,"राउतवेशी : दोस्रो पशुपतिनाथको उपनामले प्रसिद्ध नुवाकोटको दुप्चेश्वरमा धान्यपूर्णिमाका अवसरमा लागेको मेलामा लाखौं भक्तजनले दूधको धारा चढाएका छन्। निःसन्तानलाई सन्तान दिने जनविस्वासले प्रसिद्धि कमाएको दुप्चेश्वरमा यस वर्ष लागेको मेलामा लाखौं भक्तजनले सहभागिता जनाएका हुन्। मेलामा उत्साहपूर्वक रूपमा सर्वसाधारणले दुप्चेश्वर पुगेर पूजापाठसमेत गरेको निमित्त प्रमुख जिल्ला अधिकारी तुलसीराम पौडेलले जानकारी दिए। साताव्यापी लागेको मेलामा हजारौ निःसन्तान दम्पत्तिले सन्तान प्राप्तिको माग गरेका छन्। मेलामा देश तथा विदेशबाट भक्तजन आएका थिए। सदरमुकाम विदुरदेखि ४५ किलोमिटर उत्तरमा रहेको दुप्चेश्वर गाउँपालिका६ स्थित तादी खोलाको पूर्वी मोहडाको किनारामाथिको पहरोमा रहेको दुप्चेश्वरमा यस वर्षको मुख्य मेला मंगलबार दुप्चेश्वरलाई गाईको दूधका धारा चढाउँदै सम्पन्न भएको छ । भक्तजनले जे माग्यो त्यो सिद्ध गराउने महादेवले सन्तानमध्ये पनि पुत्रलाभ गराउने विश्वास गरिँदै आएको छ। अविवाहितलाई जोडी प्राप्ति, पशुचौपाया नब्याएमा दाम्लो चढाएमा गर्भाधान, बोली नफुटेका बालबालिकालाई दर्शन गराएमा बोल्न सक्ने वरदान दिने भनेर दुप्चेश्वरको प्रख्याति छ। समुद्र मन्थन गर्दा निक्लिएको कालकूट विष सेवनपछि छट्पटिएका शिव पशुपतिनाथ हुँदै दुप्चेश्वरमा बास बसेर गोसाइँकुण्ड गएको किंवदन्ती पनि छ।"
"घुँडामुनि सुन्निएर अस्पताल भर्ना भएकी महिलाको मृत्यु, मनमोहनमा तनावग्रस्त","झापा : झापाको बिर्तामोडस्थित मनमोहन मेमोरियल सामुदायिक अस्पताल परिसर तनावग्रस्त बनेको छ । उपचाररत एक महिला बिरामीको मृत्यु भएपछि बिरामी पक्षका आफन्तहरूले सोमबार साँझदेखि नै अस्पताल परिसर घेराउ गर्दै नाराबाजी गरिरहेका छन् । उनीहरूले उपचारका संलग्न चिकित्सकमाथि कारबाहीको माग गरिरहेका छन् । अस्पताल हुने सम्भावित तोडफोडको घटनालाई लक्षित गरी ठुलो सङ्ख्यामा प्रहरी परिचालन गरिएको छ । अस्पतालको लापरबाहीले बिर्तामोड नगरपालिका ९ निवासी अन्दाजी ३४ वर्षीया नर्वदा बाँस्कोटाको मृत्यु भएको परिवारजनको आरोप लगाएका छन्। घुँडामुनि सुन्निएर नर्वदालाई सोमबार बिहान ७ बजे मनमोहन अस्पतालको इमर्जेन्सीमा भर्ना गरिएको थियो । उपचारका क्रममा उनको बेलुका साढे ५ बजे मृत्यु भएको थियो । बिरामीको मृत्युको कारण अस्पताल प्रशासनले सार्वजनिक गरेको छैन । लापरबाही गर्ने स्वास्थ्यकर्मीलाई कारबाही गर्नुपर्ने आफूहरूको माग रहेको मृतकका भाइ दिनेश बाँस्कोटाले बताए । मनमोहनले उपचार पनि नगरेको र ८ घण्टासम्म रिपोर्ट नदिँदा अन्यत्र लैजान नसकेको उनको आरोप छ । अहिले अस्पतालको घटनाको विषयमा इलाका प्रहरी कार्यालय अनारमनिमा दुवै पक्षबीच छलफल चलिरहेको मृतकका मामा ओझाले बताए । मृतकका श्रीमान्, ११ वर्षका छोरा र अढाई वर्षकी छोरी रहेका छन् ।"
पोखरामा यःमरी महोत्सवसँगै प्रतियोगिता,"पोखरा : नेवारी समुदायको निकै लोकप्रिय परिकार हो, यःमरी। नयाँ धानको चामलको पीठोबाट माथिल्लो भाग गजुरजस्तै चुच्चो बनाई खाली भागमा चाकु, खुवा, गुँदपाक, मास, मुँगीलगायत सामग्री राखेर बनाइने योःमरी पछिल्लो समय लोप हुने अवस्थामा छ। नेवारी भाषामा य को अर्थ मन परेको र मरीको अर्थ रोटी हो। आधुनिकतासँगै नयाँ पुस्ताले मन परेको रोटी अर्थात् यःमरी बनाउन थोरैले जान्दछन्। त्यसैले पुस्तान्तरण र अन्य समुदायलाई जानकारी दिन नेवा मिसा पुचः कास्की लागिपरेको छ। पुचःले सोमबार पोखरा महानगरपालिका४ सँगको सहकार्यमा पोखरामा यःमरी सांस्कृतिक महोत्सव तथा प्रतियोगिता आयोजना गरेको थियो। प्रतियोगितामा २० समूहको सहभागिता रहेको नेवा मिसा पुचः कास्कीकी अध्यक्ष संगीता बज्राचार्यले जानकारी दिइन्। महोत्सवले युवापुस्तामा यःमरीको महत्व बुझाउन सहयोग पुगेको उनले बताइन्। यो परिकारको नेवार समुदायमा विशेष महत्व रहेकाले जोगाएर राख्नुपर्ने उनको धारणा छ। नयाँ धानको पहिलो परिकारका रुपमा यःमरी बनाइन्छ, अध्यक्ष बज्राचार्यले भनिन्, मार्गशीर्ष शुक्ल पूर्णिमाको दिन नयाँ धानको चामलबाट बनेको यःमरीलाई पूजा गरियो भने घरमा कहिल्यै अन्नको अभाव हुँदैन भन्ने जनविश्वास छ। पूर्णिमाका दिन यमरीलाई धानलगायत अन्नका भकारीमा चढाइन्छ। यस दिन नेवार समुदायले यमरीको कुवेर, गणेश, लक्ष्मीलगायत विभिन्न भगवानको मूर्ति बनाएर चढाउने चलन रहेको छ। यसरी चढाएको यःमरी चार दिनपछि मात्र प्रसादका रुपमा बाँडेर खाने प्रचलन रहेको अध्यक्ष बज्राचार्यले बताइन्। नेवार समुदायमा महत्व बोकेको यःमरीलाई औषधिका रुपमा पनि प्रयोग गरिने महोत्सव संयोजक भवानी माकाजुले बताइन्। यःमरी औषधिका रुपमा पनि खाने प्रचलन छ, उनले भनिन्, यसमा राखिने चाकु, तिल, मरिचले जाडोमा चिसोबाट बचाउन पनि सहयोग गर्छ। परम्परागत परिकार जोगाउन पोखरा महानगरपालिकाले पनि साथ दिएको पोखरा महानगरपालिका४ का वडाअध्यक्ष देवकृष्ण पराजुलीले बताए। वडा कार्यालयले कला र संस्कृतिको संरक्षणका लागि वितगदेखि नै काम गर्दै आएकाले यःमरी जोगाउन प्रतियोगिता आयोजना गरेको उनले सुनाए। पोखराको पुरानो बजार जुन ऐतिहासिकता र मौलिकतासँग जोडिएको छ, वडाध्यक्ष पराजुलीले भने, यःमरीलाई पर्यटनसँग जोड्न र संरक्षण गर्न महोत्सवको आयोजना गरेका हौँ। यो परिकार संरक्षणका लागि आगामी दिनमा पनि सहयोग गर्न तयार रहेको उनले बताए। नेवा मिसा पुचः कास्कीले आगामी दिनमा जिल्लामा भएका सबै सदस्यलाई यःमरी बनाउन सिकाउने योजना बनाएको छ। सबै पोख्त भएपछि यसलाई व्यावसायिकीकरण गरिने भएको छ। यःमरी प्रतियोगितामा कर्माचार्य मिसा पुचःले प्रथम हुँदै १० हजार पुरस्कार प्राप्त गर्यो। द्वितीय जिरो मालेपाटन पर्स्याङ मिसा पुच, तृतीय बगर मिसा पुच र सान्त्वना शिशुवा मिसा पुच हुँदै क्रमशः सात हजार, पाँच हजार र तीन हजारसहित प्रमाणपत्र प्राप्त गरे। रासस"
मुस्ताङका किसान स्याउको बगैंचा व्यवस्थापन गर्दै,"जोमसोम : मुस्ताङका स्याउ किसान बगैंचा व्यवस्थापनमा जुटेका छन्। कात्तिक महिनामा स्याउ टिपेर सकाएपछि किसानले बगैंचा व्यवस्थापनको काम गर्दै आएका छन्। बर्सेनि हिउँदयामको पुस र माघ महिनामा स्याउ बगैंचा व्यवस्थापन तथा काँटछाँट गर्ने र त्यसपछि आशिंक रुपमा स्याउको व्यवस्थापन गर्ने गरिन्छ। स्याउको उत्पादन, संकलन तथा बजारीकरण गरिसकेपछि हिउँदयामको चिसो मौसममा स्याउ बगैंचा व्यवस्थापन गरिँदै आएको घरपझोङ४ जोमसोमका किसान अजित थकालीले जानकारी दिए उपल्लो मुस्ताङमा अत्यधिक चिसोका कारण स्थानीय बेसी झर्ने परम्पराले फागुन १५ गतेसम्म बगैंचा व्यवस्थापन गरिन्छ। किसानले अहिले स्याउ बगैंचामा गोडमेल गर्ने, सिँचाइ गर्ने, मलजल गर्ने, रोग कीरा आदिको प्रकोप नियन्त्रणका लागि विषादी छर्किने र स्याउ बोटमा फैलिएका अनधिकृत हाँगाबिँगाको काँटछाँट गर्ने काम गरिरहेका छन्। स्याउ बोटलाई फर्मल इन्फेक्सनका कारण बोटमा कटिङ्को घाउ बढ्न नदिन र प्रकोप नियन्त्रणका लागि स्याउको अनधिकृत हाँगा काँटछाँट गर्नुपर्ने कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीले बताए। मुस्ताङमा १४९५ हेक्टर क्षेत्रफलमा स्याउ खेती विस्तार भएको छ। जसमध्ये ५८५ हेक्टर क्षेत्रफलमा लगाइएको स्याउले उत्पादन दिने गरेको केन्द्रले जनाएको छ। मुस्ताङमा मुख्य गरी उन्नत जातका रेड डेलिसियस, रोयल डेलिसियस, गोल्डेन डेलिसियस र रिचारेड डेलिसियस स्याउ उत्पादन हुन्छ। आर्थिक वर्ष २०८००८१ मा मुस्ताङमा ४ हजार ९७५ मेट्रिक टन स्याउ उत्पादन भएको थियो।"
महोत्तरीमा मिटर र मोटरहरू नियन्त्रण,महोत्तरी : नेपाल विद्युत प्राधिकरण गौशाला वितरण केन्द्रले विद्युत चुहावट गरिएको अवस्थामा मिटर र मोटरहरु नियन्त्रणमा लिएको छ। मंगलबार विद्युत प्राधिकरण गौशाला वितरण केन्द्रबाट खटिएको अनियमितता सुधार तथा विद्युत चुहावट नियन्त्रण टोलीले विभिन्न स्थानहरूमा ८ थान मिटर र ५ थान मोटर नियन्त्रणमा लिएको हो। डाइरेक्ट हुकिङ गरी अनधिकृत रूपमा विद्युत चोरी गरिरहेको अवस्थामा सो मिटर र मोटर नियन्त्रणमा लिएको शाखा प्रमुख जगन्नाथ झाले जानकारी दिए। नियन्त्रणमा लिएको मिटर तथा मोटर गौशाला वितरण केन्द्रमा बुझाइएको प्रमुख झाले जानकारी दिए।
किराँत समुदायमा आज उधौली पर्व मनाइँदै,"काठमाडौं : प्रकृति पुजारी किराँत समुदायको दोस्रो महत्त्वपूर्ण चाड उधौली देशभर हर्षोल्लासका साथ आज मनाइँदै छ । हरेक वर्ष मङ्सिर पूर्णिमाका दिनदेखि सुरु हुने उधौली चाड मानिस, जीवजन्तु तथा चराचुरुङ्गी लेकतिरबाट बेँसीतिर बसाइँ सर्ने समय भएको सङ्केत गर्न तथा अन्नबाली भित्र्याइएको खुशियालीमा मनाउने गरिन्छ । किराँत राईहरुको दोस्रो महान् चाड उधौलीमा अन्नबाली भित्र्याउनुअघि प्रकृति र पितृको पूजा गर्ने चलन रहेको छ । यस चाडमा किराँतीहरु एकापसमा भेला भएर सङ्गठितरुपमा चाड मनाउने र शुभकामना आदनप्रदान गर्ने गर्दछन् । किराँतको धार्मिक पुस्तक मुन्धुमअनुसार समयलाई दुई भागमा बाँडेको छ, उधौली र उभौली । खेतीकिसानीका आधारमा यी दुई समय बाँडिएको किराँत समुदायको बुझाइ छ । वैशाख पूर्णिमामा उभौली चाड मनाइन्छ । खेती किसान गर्नका लागि मनाइने चाड उभौली हो । बाली भित्र्याउने समयलाई उधौली चाड मनाउने गरिन्छ । बाली भित्र्याउनुअघि प्रकृतिसँग नजिक देवताका पूजा गरेर आफ्ना पुर्खा र पितृलाई सम्मान गर्दै चढाउने प्रचलन रहेको छ । उधौली पर्वले जाडो मौसममा मानिस, जीवजन्तु तथा चराचुरुङ्गी लेकबाट बेँसीतिर बसाइँ सर्ने समय भएको सङ्केत गर्दछ । यस पर्वमा भित्र्याइएको नयाँ अन्नबाली पितृलाई चढाई पितृ पूजा गरिनाका साथै अन्नको सह बनोस् भन्ने कामनासहित भूमिको पूजा गर्ने गरिन्छ । किराँत समुदायका मूलतः राई, लिम्बू, सुनुवार र याख्खाहरूले उधौली पर्व परम्परागत वेशभूषा लगाई सार्वजनिक स्थलमा भेला भएर सामूहिक रूपमा साकेला नृत्य गर्दै विविध कार्यक्रम गर्दै मनाउने गर्दछन् । रासस"
उधौलीको शुभकामना दिंदै राष्ट्रपतिले भने : यस्ता पर्वले जातजातिबीच सद्भाव बढाउँछ,"काठमाडौं : राष्ट्रपति रामचन्द्र पौडेलले किराँत समुदायको महान् पर्व उधौलीले नेपालमा रहेका विभिन्न जात जातिबीच आपसी सद्भाव बढाउन सहयोग गर्ने बताए। राष्ट्रपति पौडेलले उधौलीका अवसरमा शुभकामना दिंदै यस्ता पर्वले नेपालका सबै जातजातिबीच आपसी सद्भाव अभिवृद्धि गर्न सहयोग गर्ने बताएका हुन्। राष्ट्रपतिले उधौलीको अवसरमा स्वदेश तथा विदेशमा रहेका सम्पूर्ण नेपालीहरुलाई शुभकामना दिएका छन्। 'किराँत समुदायको महान् पर्व उधौलीका अवसरमा स्वदेश तथा विदेशमा रहनुभएका सम्पूर्ण नेपाली दिदीबहिनी तथा दाजुभाइलाई शुभकामना। प्रकृतिसँग अभिन्न सम्बन्ध रहेको किराँत समुदायको यस पर्वले नेपालका सबै जातजातिबीच आपसी सद्भाव अभिवृद्धि गर्नाका साथै पारिवारिक, सामुदायिक र सामाजिक एकता कायम राख्न सहयोग गर्छ', राष्ट्रपति पौडेलले भने। राष्ट्रपति पौडेलले विविधतायुक्त नेपाली समाजमा उधौलीजस्ता चाड पर्वले आपसी सद्भाव, सहिष्णुता र भ्रातृत्वको भावना अभिवृद्धि गर्ने बताए। उनले यस्ता पर्वले राष्ट्रिय एकतालाई थप सुदृढ बनाउन सहयोग पुग्ने बताउँदै भने, 'विभिन्न जातजाति र समुदायहरूको साझा फूलबारीका रूपमा रहेको नेपालमा उधौलीजस्ता चाड पर्वले हाम्रो सांस्कृतिक, जातीय र भाषिक विविधतालाई आपसमा गाँसेर सामाजिक सद्भाव, राष्ट्रिय एकता र साझा नेपालीको पहिचान कायम गर्नमा अहम् भूमिका निभाएको छ।' उधौली पर्वले जाडो मौसममा मानिस, जीवजन्तु तथा चराचुरुङ्गी लेकबाट बेँसीतिर बसाइँ सर्ने समय भएको सङ्केत गर्दछ । यस पर्वमा भित्र्याइएको नयाँ अन्नबाली पितृलाई चढाई पितृ पूजा गरिनाका साथै अन्नको सह बनोस् भन्ने कामनासहित भूमिको पूजा गर्ने गरिन्छ । किराँत समुदायका मूलतः राई, लिम्बू, सुनुवार र याख्खाहरूले उधौली पर्व परम्परागत वेशभूषा लगाई सार्वजनिक स्थलमा भेला भएर सामूहिक रूपमा साकेला नृत्य गर्दै विविध कार्यक्रम गर्दै मनाउने गर्दछन् ।"
जसको विवाहले मान्यता पाउन २ वर्ष कुर्नुपर्यो,"रुकुमपश्चिम : अन्तरजातीय विवाह गर्ने एक जोडीको नाम हो कलव बस्नेत र एलिना परियार। बस्नेत सल्यान जिल्लाको बागचौर नगरपालिका५ सिर्पटोलका हुन् भने परियार रुकुमपश्चिमको त्रिवेणी गाउँपालिका ६ बारिया टोलकी हुन्। २४ वर्षीय बस्नेत आफ्नो व्यवसाय सञ्चालन गर्न सल्यानबाट रुकुमपश्चिमको त्रिवेणी गाउँपालिका२ सिम्रुतुमा झरे। उनले कपाल काट्ने व्यवसाय सञ्चालन गरे। त्यही क्रममा रुकुमपश्चिमको त्रिवेणी गाउँपालिका२ सिम्रुतुमा रहेको त्रिवेणी माध्यमिक विद्यालयमा कृषि प्राविधिक विषयमा अध्ययनरत एलिनासँग उनको परिचय भयो। विस्तारै परिचय परिचयमा मात्र सीमित भएन, प्रेमसम्बन्ध मौलायो। प्रेमसम्बन्ध सुरु भएको तीन वर्षपछि भने दुवै जनाको विवाहको कुरा चल्यो। २०७८ साल मंसिर ३ गते कर्णाली प्रदेशकै धार्मिक पर्यटकीय स्थलका रूपमा परिचित रुकुमपश्चिमको मुसीकोट नगरपालिका५ थर्पुमा लाग्ने डिग्रे मेलामा दुवै जनाको सहमति भएपछि कलवले एलिनालाई आफ्नो कोठामा लिएर आए। उक्त कुरा घरपरिवारलाई चित्त बुझेको थिएन। यही कारण उनले श्रीमतीलाई घर लैजान सकेनन्। घरपरिवारले अन्तरजातीय विवाह नस्विकारेकाले २०७८ सालमा कलव र एलिनाको हिन्दु परम्पराअनुसार विवाह हुन नसकेको तीतो अनुभव कलवले सुनाए। दुई वर्षको अवधिमा घरपरिवारसँग एक्लिएर दुईजना छुट्टै बस्नु परेको पनि उनले बताए। घरपरिवारको जेठो छोरा भएकाले पनि घरपरिवारको कलवप्रति राम्रो विश्वास थियो। उनले अन्तरजातीय विवाह गर्लान् भन्ने परिवारले सोचेका समेत थिएनन्। त्यसैले दलित जातकी केटीलाई ल्याएपछि घरपरिवार तथा आफन्तको नजरमा उनी एकाएक तारो बने। सबैले दलितको छोरीलाई ल्याएर इज्जत फाल्यो, गाउँसमाजको बेइज्जत गर्यो भनेर भनेका उनले सुनाए। घरपरिवार समाजले नराम्रो सोचे, नानाथरी कुरा गरे, दुई वर्षसम्म त हाम्रो घरपरिवारले समेत स्वीकार गरेन। समाजले त झन् के कुरा गर्नु। बल्ल दुई वर्ष पूरा भएपछि भने घरपरिवारले स्वीकार गर्यो। गत मंसिर २३ गते धूमधामका साथ हिन्दु परम्पराअनुसार उनीहरूको घरमै विवाह भयो। जातीय कारणले विभिन्न ठाउँमा घटेका घटनाहरूले माइती परिवारलाई भने चिन्ता थपेको थियो। बरु त्यस्ता खालका घटना नहोस् भनेर छोरीलाई पनि छोराबराबरको अंश दिएर माइती परिवारले आफूसँगै बसाल्न चाहेको उनले बताए। घरपरिवारले स्वीकार गरेपछि माइती परिवार पनि खुसी रहेको बस्नेत दम्पतीको भनाइ छ। समाजलाई बुझाउन राजनीतिक दलको सक्रियता अन्तरजातीय विवाह भएको दुई वर्षको अवधिमा घरपरिवार तथा समाजलाई बुझाउन राजनीतिक दलले निकै सक्रियता देखाएको बस्नेतले बताए। रुकुमपश्चिम र सल्यानका राजनीतिक दलको सक्रियताले गाउँ समाज तथा घरपरिवाले अन्तरजातीय विवाह स्वीकार्न महत्त्वपूर्ण भूमिका खेलेको उनको भनाइ छ। त्यसमा पनि रुकुमपश्चिम र सल्यानमा नेकपा माओवादी केन्द्रले निकै राम्रो साथ दिएको उनले महसुस गरे। जातकै कारण घरपरिवार र समाजबाट हाम्रो जोडीलाई स्वीकार गरिएको थिएन, दुवै जिल्लाका राजनीतिक दलले यसमा सहजीकरण गरेपछि अहिले घरपरिवार तथा समाजबाट समस्या छैन। माइती पक्षबाट त झन् कुनै समस्या हुने कुरा भएन, उनले भने। समाज परिवर्तन गर्न अन्तरजातीय विवाह समाजमा देखिएको जातकै कारण भएको विभेद र समाज परिवर्तनको निम्ति आफूहरूले अन्तरजातीय विवाह गरेको यी दम्पतीले बताए। सुरुसुरुमा गाउँ, समाजबाट पनि हेपिनुपर्यो, हेपिनुमा मलाई कुनै समस्या थिएन। गाउँ समाजले जे भने पनि स्वीकार गर्ने र आफूबाटै जातमा देखिएको विभेद अन्त्य गर्ने उद्देश्यले मैले अन्तरजातीय विवाह रोजेको हुँ। सबै जात एउटै हो, मन मिलेपछि किन विवाह नगर्ने। आफ्नो अधिकारको कुरा हो, उनले भने। श्रीमान् हेयर कटिङ व्यवसायमै जमेका छन् भने उनकी श्रीमती एलिनाले कृषि जेटिए पढाइ सकेर रुकुमपश्चिमकै त्रिवेणी गाउँपलिकाको ८ नम्बरमा रहेको जनप्रिय मावि पेउघामा कृषि प्रशिक्षकको रूपमा कार्यरत छन्। जोडीलाई सम्मान अन्तरजातीय विवाहबन्धनमा बाधिएको यो जोडीलाई वडा कार्यालयले सम्मान गरेको छ। माइतीतर्फ रुकुमपश्चिमको त्रिवेणी गाउँपालिका६ ले विवाह गरेर पहिलोपटक माइतमा आएको अवसर पारेर अन्तरजातीय जोडीलाई सम्मान गरेको हो। सम्मान कार्यक्रममा राजनीतिक दत, समाजसेवीलगायतले बधार्ई तथा शुभकामनासमेत दिएका थिए। उक्त कार्यक्रममा सहभागी रुकुमपश्चिमको त्रिवेणी गाउँपालिकाका उपाध्यक्ष राजकुमारी रेउलेले समाज रूपान्तरणबिना आर्थिक समृद्धि सम्भव नहुने बताइन्। एलिनाको माइतीघरमा आयोजना गरिएको अन्तरजातीय विवाह सम्मान कार्यक्रममा उनले समाज रूपान्तरणका लागि अन्तरजातीय विवाह कोशेढुंगा सावित हुने बताइन्।"
यो पनि स्कुलै हो,"बैतडी : काठ र जस्तापाता प्रयोग गरी निर्माण गरिएको सानो टहरा । टहरामा तीन कोठा, त्यो पनि साँघुरा । यसै कोठामा कोचिएका छन् १ देखि ५ कक्षा सम्मका विद्यार्थी । यो हो सुर्नया गाउँपालिका२ बैतडीमा रहेको पत्ताल भूमेश्वर आधारभूत विद्यालय । कक्षा सञ्चालन भइरहेकै कोठामा कार्यालय पनि राखिएको छ । अनि, कार्यालयमा फर्निचरको नाममा एक टेबलबाहेक केही छैन । विद्यालयको भौतिक सम्पत्ति भनेको यही टहरा नै हो, एउटै कोठामा सबै कक्षाका विद्यार्थीलाई राखेका छौं, विद्यालयका प्रधानाध्यापक दीपा विष्ट भन्छिन्, कार्यालय पनि कक्षा कोठामै छ, पठनपाठनमा निकै समस्या छ । हिउँदको समयमा विद्यार्थीलाई पठनपाठन गराउन निकै समस्या हुने गरेको शिक्षिका लक्ष्मी विष्टले बताइन् । घाम लागेको समयमा त बाहिर बसाउँछौं, नत्र सबै विद्यार्थी एकै कोठामा राख्नुपर्छ, कोठामा बस्ने ठाउँ हँुदैन, विष्टले भनिन् । चिसो मौसम पनि सुरु भएकाले विद्यार्थीको पढाइ प्रभावित हुने गरेको उनले बताइन् । विद्यालयमा पर्याप्त शैक्षिक सामग्री र कक्षा कोठा व्यवस्थापन नहुँदा समस्या हुने गरेको छ । गाउँमा नजिक विद्यालय नभएपछि २०७२ सालमा स्थानीयको श्रमदानबाट निर्माण गरिएको अस्थायी टहरामै हालसम्म कक्षा ५ सम्मको पढाइ हुने गरेको छ । २०७५ सालमा पालिकाबाट विद्यालयले स्वीकृति पाएको थियो । उक्त विद्यालयमा करिब ८६ जना बालबालिका अध्ययन गरिरहेको विद्यालयले जनाएको छ । कक्षा अनुपातमा भौतिक संरचनामात्रै होइन शिक्षक पनि अभाव छ । राहत तथा स्थायी वा संघीय अनुदानको शिक्षक नै छैनन् । हाल दुई जना गाउँपालिका शिक्षकको रूपमा कार्यरत छन् भने दुई जना शिक्षकलाई निजी विद्यालयले नै निजी स्रोतबाट तलब खुवाउने भन्दै नियुक्ति दिएको छ । तर, निजी स्रोतका शिक्षकहरूलाई नियमित पारिश्रमिक दिन नसकिएको विद्यालय व्यवस्थापन समितिले जनाएको छ । स्थापनाकालदेखि हालसम्म भौतिक संरचनाको लागि माग भए पनि कुनै पहल नभएको प्रधानाध्यापक विष्टले बताइन् । श्रमदानमा विद्यालयको टहरा निर्माण गरिएको भए पनि थप संरचना निर्माण गर्न नसकिएको विद्यालय व्यवस्थापन समितिका अध्यक्ष कृष्णबहादुर विष्टले बताए । २०७५ सालमा सुर्नया गाउँपालिकाबाट फिल्ड निर्माणको लागि बजेट पाएका थियौं, त्यसयता केही बजेट आएन, अध्यक्ष विष्टले भने । विद्यालयको भवन निर्माणको लागि बेलाबेला माग गरिएको भए पनि कुनै सुनुवाइ नभएको उनको गुनासो छ । दुई पटक राष्ट्रपति शैक्षिक सुधार कार्यक्रमका लागि निवेदन पेस गर्यौँ, गाउँपालिकासँग पनि नियमित माग गर्दै आएका छौं, उनले भने । किमगैर, घर्कटे, ग्वानी, गाडाइजर, सुन्धारन, थालापानी, कुर्कुट्यालगायतका टोलबाट बालबालिका अध्ययन गर्न उक्त विद्यालयमा आउने गरेका छन् । साँघुरा कक्षा कोठामा दुई वा दुईभन्दा बढी कक्षाका विद्यार्थीलाई एकै कोठामा बस्नुपर्दा असहज हुने गरेको छ । विद्यालयमा डेस्क बेन्च नै पर्याप्त छैनन्, साँघुरा कोठामा बस्नुपर्छ, विद्यालयमा शिक्षकसमेत छैनन्, कक्षा ५ मा अध्ययनरत मनोज मानमती महरले भनिन् । चिसोको मौसममा बालबालिकाहरूको पढाइ प्रभावित हुने गरेको छ । घाम लागेको समयमा बाहिर बसाउने गरेको भए पनि पानी पर्दा निकै असहज हुने गरेको शिक्षिका पार्वती विष्टले बताइन् । वडास्तरीय शिक्षा समितिका अध्यक्षसमेत रहेका वडा नं २ का अध्यक्ष गणेशबहादुर विष्टले विद्यालयको समस्या समाधानका लागि आफू सकारात्मक रहेको बताए । भौतिक संरचना र शिक्षक अभाव रहेको विद्यालयमा वडाबाट आवश्यक पहल चालिने अध्यक्ष विष्टले बताए । उक्त विद्यालयमा आवश्यक रहेको भवन निर्माणको लागि प्रदेश सरकार समक्ष सिफारिससहित अनुरोध गरिएको गाउँपालिका अध्यक्ष अमरबहादुर कुँवरले जानकारी दिए । योजना छनोटका क्रममा प्रदेश सरकारसमक्ष भवन निर्माणको माग गरिएको छ, पालिकामा अहिले बजेट छैन, आवश्यक शिक्षक दरबन्दीको विषयमा गाउँपालिकाबाट आवश्यक पहल गर्छाैं, अध्यक्ष कुँवरले भने । गाउँपालिकाका विद्यालयहरूमा समस्या सबै ठाउँमा रहेको बताउँदै विस्तार र सुधारको पहल भइरहेको अध्यक्ष कुँवरले बताए ।"
बसन्तपुरमा मनाइयो योमरी पूर्णिमा (फोटो फिचर),काठमाडौं : घरघरमा योमरी (मनपर्ने रोटी) पकाएर देशभरका नेवार समुदाय मंगलबार योमरी पुन्ही (पूर्णिमा) मनाउँदै छन्। काठमाडौं उपत्यकामा योमरी पुन्हीको अवसरमा सांस्कृतिक पोसाक लगाई बाजाबादनसहितको र्याली गरिएको छ। ज्यापु संस्कृति विकास कोषले पनि हरेक वर्ष ज्यापु दिवसमा कार्यक्रम गर्दै आएको छ। बसन्तपुरमा नेवार समुदायले यःमरीसहित नगर परिक्रमा गरेका छन्। नेपाल भाषामा योको अर्थ मनपर्ने र मरीको अर्थ रोटी हो। यस अर्थमा योमरीको अर्थ मनपर्ने रोटी हो। प्रत्येक वर्ष मंसिर शुक्ल पूर्णिमाको दिन एक प्रकारको रोटी योमरी खाएर देशभरका नेवारहरु योमरी पुन्ही मनाउँछन्। चामलको पिठोबाट बनेको एक प्रकारको रोटीभित्र चाकुको झोल राखी योमरी बनाइन्छ। हिजोआज चाकुका सटा खुवालगायतका अरु मसलाजन्य पदार्थ राखेर पनि योमरी पकाउने चलन बढेको छ। उभौलीमा खेतीपाती राम्रो होस् भनी पूजा गर्ने र उधौलीमा खेतीपाती राम्रो गरेकामा साकेला (भूमे) लाई धन्यवाद दिने पर्वका रुपमा मनाउने गरिएको विश्वाससमेत रहेको छ। तस्बिर : अभिषेक महर्जन
"नमोबुद्धका पूर्ववडाध्यक्ष लामाको निस्सासिएर मृत्यु, श्रीमतीको उपचार हुँदै",काभ्रे : काभ्रेको नमोबुद्ध नगरपालिका १ का पूर्ववडा अध्यक्ष कर्मा ग्याल्बो लामाको हिटर र कोइला तापेर सुत्दा निस्सासिएर मृत्यु भएको छ । उनको उपचारका क्रममा धुलिखेल अस्पतालमा मृत्यु भएको प्रहरीले जनाएको छ । सोमबार राती नमोबुद्ध नगरपालिका वडा न १ का ८२ वर्षीय पूर्ववडाध्यक्ष कर्मा ग्याल्बो लामा र उनकी ८१ वर्षीय श्रीमती असनी लामा बेलुका खाना खाइ सुतेको र बिहान अबेरसम्म नउठेपछि छोराबुहारीले ढोका खोली हेर्दा बेहोस अवस्थामा भेटिएका थिए। त्यसपछि उनीहरूलाई उपचारका लागि अस्पताल ल्याइएको थियो । लामाको श्रीमतीको अस्पतालमा उपचार भइरहेको प्रहरीले जनाएको छ । घटनास्थलमा प्रहरी पुग्दा लामा परिवार हिटर र फलामको कोइला बालेर झ्याल ढोका बन्द गरी सुतेको आवस्थामा भेटिएको छ। लामाको उपचारको क्रममा मंगलबार बिहान १० बजे धुलिखेल अस्पतालले मृत्य घोषणा गरेको प्रहरीले जनाएको छ । जिल्ला प्रहरी कार्यालय काभ्रेका प्रहरी नायब उपरीक्षक राजकुमार श्रेष्ठले लामाको श्रीमतीको अवस्था सामान्य रहेको र थप उपचार भइरहेको बताए।
घरदेखि परसम्म छाउका दुःख,"बैतडी : बैतडीको सुर्नया गाउँपालिका८ की निशा महरालाई महिनावारी भएको समयमा विद्यालय जान मन लाग्दैन। उनी महिनाको चार दिन विद्यालयमा अनुपस्थित हुन्छिन्। महिनावारी भएको बेला पढाइमा फिटिक्कै ध्यान जाँदैन। बेलाबेला प्याड फेर्नुपर्ने र सरसफाइ गर्नुपर्ने बाध्यता हुन्छ। तर यसका लागि विद्यालयमा छुट्टै शौचालय तथा साबुनपानीको समेत व्यवस्था छैन। कहिलेकाहीँँ उनलाई पेट दुख्ने समस्या पनि हुन्छ। त्यतिबेला विश्राम गर्नसमेत उनले छुट्टै बस्न पाउँदिनन्। आफ्नो पीडा पोख्दै निशा भन्छिन्, शौचालय नै राम्रो छैन, प्याड बदल्न असहज हुन्छ। प्रयोग गरिएका प्याड व्यवस्थापनका लागि पनि कुनै सामग्री छैन। विद्यालयमा रहेका कमसल खालका प्याडले रगत पनि थाम्नै नसक्ने उनको गुनासो छ। प्याडबाहेक महिनावारीसँग सम्बन्धित अन्य कुनै सुविधा नभएको उक्त विद्यालयका अधिकांश किशोरीहरूको महिनावारीका समयमा पढाइ प्रभावित हुने गरेको छ। महिनावारी भएको समयमा किशोरी र शिक्षिकाको सहजताका लागि कुनै व्यवस्था छैन। सिगास गाउँपालिका८ लेककी प्रतिभा धामीलाई पनि महिनावारी भएको बेला विद्यालयमा निकै समस्या हुन्छ। लेकलुपुड माविमा कक्षा १० मा पढ्ने प्रतिभाले महिनावारीको समयमा पेटसमेत दुख्ने र लामो समयसम्म रगत च्यापेर बस्न नसकिने भन्दै विद्यालय जान नसकिने बताइन्। प्याड बदल्ने ठाउँ छैन, पेट धेरै दुख्छ। न आराम गर्ने ठाउँ छ न सरसफाइ गर्ने स्रोतसाधन। त्यसैले घरमै बस्छु, विद्यालय जान सकिँदैन, उनले भनिन्। पेट दुखेको समयमा एकान्तमा बाहिर गएर बस्नुपर्ने बाध्यता रहेको अर्की छात्रा गौरी साउँदले बताइन्। कहिलेकाहीँ एकदमै गाह्रो हुन्छ, एकान्तमा बस्न जान्छु, उनले भनिन्। महिनावारी भएको बेला बैतडीका विद्यालयहरूमा किशोरीहरूलाई मात्रै होइन शिक्षिकाहरूलाई पनि समस्या हुने गरेको छ। पाँच सय बढी विद्यालय रहेको बैतडीमा १ सय ३३ वटा माध्यमिक तहका विद्यालयहरू छन्। यहाँँका सबै माध्यमिक तहका विद्यालयहरूमा पालिकाले दिएको प्याडबाहेक महिनावारीसँग जोडिएका अन्य कुनै पनि सुविधा छैन। किशोरीहरूका लागि छुट्टै शौचालय छैन भने महिनावारी भएका बेला प्याड बदल्ने र व्यवस्थापन गर्ने उपकरणको सुविधा छैन। प्याड भएरमात्रै के गर्नु, व्यवस्थापनको कुनै सुविधा छैन, बढी रगत बगेको बेला सहेर बस्नुपर्छ, सुर्नया८ केदार माविकी शिक्षिका भानमती साउदले भनिन्, घरबाट लगेको प्याड फेरी घरमै आएर बदल्नु पर्छ। घरमा पनि व्यवस्थापन गर्न मिल्दैन, उनले भनिन्। बढी रगत बगेको समयमा विद्यालयबाट बिदा मागेर घर जानुपर्ने बाध्यतासमेत आउने गरेको उनले बताइन्। प्याड पनि खासै गतिलो छैनन्, बढी ब्लड बगेको समयमा कपडामै लाग्छ। त्यसपछि घर आउनुपर्ने हुन्छ, उनले भनिन्। सिगास गाउँपालिका९ मा रहेको नीलपाल आधारभूत विद्यालयकी शिक्षिका लक्ष्मी शाह चन्दले पनि विद्यालयमा महिनावारी प्याड लगाउन असहज हुने बताइन्। गुणस्तरहित प्याड छ, एक घण्टासम्म पनि रगत थाम्न सक्दैन, उनले भनिन्, फेरि व्यवस्थापन गर्ने ठाउँ पनि छैन। प्याडसमेत गतिलो नहुने र महिनावारी भएको समयमा आवश्यक पर्ने संरचना तथा उपकरणको अभावले विद्यालयमा सहज रूपमा अध्ययन, अध्यापन गराउन समस्या हुने गरेको शिक्षिका चन्दले बताइन्। बैतडीका सबैजसो विद्यालयहरूमा महिनावारी मैत्री संरचना र उपकरणको सुविधा नभएको शिक्षा विकास तथा समन्वय इकाइ बैतडीका सूचना अधिकारी पुष्करराज शर्माले जानकारी दिए। महिनावारी भएका बेला सहज रूपमा अध्ययन अध्यापनका लागि महिनावारी मैत्री संरचना र उपकरणको सुविधा अपरिहार्य छ, तर यहाँँका सबैजसो विद्यालयमा पर्याप्त संरचना र उपकरण छैनन्, सूचना अधिकारी शर्माले भने। सामुदायिक विद्यालयहरूमा महिनावारी प्याडको सुविधाबाहेक अन्य संरचना र उपकरण नभएको उनले बताए। यसरी विद्यालयहरूमा महिनावारी मैत्री संरचना र उपकरणको अभावमा शिक्षण सिकाइ क्रियाकलाप प्रभावकारी नहुने शर्माले बताए। विद्यालय उमेरका किशोरी र शिक्षिकामात्रै होइन अन्य कार्यालयमा काम गर्ने महिला कर्मचारीहरूलाई पनि महिनावारी भएको समयमा गाह्रो पर्ने गरेको उनीहरूको अनुभव छ। पाटन नगरपालिकाको कृषि शाखामा कार्यरत शाखा अधिकृत अञ्जली विष्टलाई महिनावारी भएको समयमा काम गर्न असहज हुन्छ। पाटन नगरपालिकामा महिलाहरूका लागि छुट्टै शौचालयसमेत छैन। प्याड बदल्ने ठाउँ नै छैन, स्तरीय शौचालयसमेत छैन। प्याड बदल्न कोठामा जानुपर्ने हुन्छ, विष्टले भनिन्। प्याड व्यवस्थापन गर्ने सामग्रीहरू नभएकाले पनि काम नै प्रभावित हुने गरेको अञ्जलीले सुनाइन्। प्याड व्यवस्थापन गर्न समस्या भइरहने गरेको पाटन नगरपालिकामा कार्यरत कार्यालय सहयोगी हीरा विकको पनि गुनासो छ। प्याडको उपलब्धता भए पनि व्यवस्थापन गर्न पूर्वाधार नै नभएका कारणले समस्या हुने गरेको उनको भनाइ छ। शौचालयमा डस्टबिनसमेत छैन। प्याड प्रयोग गरेपछि झोलामा राखेर घर गएरमात्रै व्यवस्थापन गर्नुपर्छ, विकले भनिन्। विद्यार्थी, शिक्षिका, महिला कर्मचारीहरूलाई मात्रै होइन महिनावारी मैत्री पूर्वाधार नहुँदा सेवाग्राहीहरूलाई पनि समस्या हुने गरेको छ। सुरक्षित खानेपानीको सुविधा, महिलाका लागि छुट्टै शौचालय, सरसफाइका स्रोतसाधनको उपलब्धतालगायत उपयुक्त पूर्वाधार नहुँदा असहज हुने गरेको पाटन नगरपालिका४ की भागिरथी भट्टले बताइन्। यहाँँका कार्यालयमा व्यवस्थित शौचालयको त के कुरा गर्नु पुरुष तथा महिलाका लागिसमेत छुट्टाछुट्टै शौचालयको सुविधा नरहेको उनले बताइन्। जिल्लाका अधिकांश विद्यालय तथा कार्यालयहरूमा प्याड व्यवस्थापन र महिनावारीसँग सम्बन्धित उपकरण र आवश्यक पूर्वाधारको अभाव छ। गुणस्तरीय प्याड, प्याड व्यवस्थापनका उपकरण र व्यवस्थित शौचालयको अभावमा महिला तथा किशोरीहरूलाई समस्या हुने गरेको छ। पूर्वाधारको अभावका कारण महिनावारी भएको समयमा लामो समयसम्म प्याड राखिराख्ने र सरसफाइसमेत नहुने भएकाले यौनजन्य रोगको संक्रमण बढ्ने गरेको पाटन नगरपालिकामा कार्यरत जनस्वास्थ्य अधिकृत दमन्ती ऐरले बताइन्। ४ देखि ६ घण्टामा प्याड बदल्नुपर्छ। सरसफाइ पनि उत्तिकै चाहिन्छ। यहाँँका कुनै कार्यालय तथा सार्वजनिक ठाउँमा त्यसको सुविधा छैन, जनस्वास्थ्य अधिकृत ऐरले भनिन्। गुणस्तरीय महिनावारी प्याडको सहज उपलब्धताको अभाव र आवश्यकताअनुसार प्याड बदल्नका लागि उपकरण र ठाउँ छैन भने किशोरी तथा महिलालाई शारीरिक तथा मानसिक समस्या पनि निम्तिन सक्ने उनले बताइन्। लामो समयसम्म प्याड रहिरहँदा योनीमार्ग तथा मूत्रनलीमा संक्रमणको जोखिम हुने उनको भनाइ छ। यसले गर्दा योनी चिलाउने, बिमिरा आउने, सेतो पानी बग्ने, पिसाब पोल्नेलगायतका समस्या देखिनुका साथै पाठेघरमा समेत रोगको संक्रमण बढ्ने स्वास्थ्यकर्मीको भनाइ छ। महिनावारीका समयमा पर्याप्त मात्रामा सरसफाइ गर्नुपर्ने र यसका लागि विद्यालय तथा कार्यालयहरूमा उपयुक्त पूर्वाधारको व्यवस्था हुनुपर्ने ऐरले बताइन्। विद्यालय तथा कार्यालयहरूमा कर्मचारी तथा सेवाग्राहीको लागि महिनावारी मैत्री संरचना निर्माणमा जोड दिनुपर्ने स्वास्थ्य कार्यालय बैतडीका प्रमुख योगेशप्रसाद भट्टले बताए। महिला र पुरुषको अनिवार्य रूपमा छुट्टाछुट्टै शौचालय हुनुपर्ने र महिला शौचालयमा महिनावारीसम्बन्धी आवश्यक उपकरणको व्यवस्था हुनुपर्ने उनले बताए। महिनावारी मैत्री संरचनाको अभाव छ। महिला शौचालयमा भेन्डिङ मेसिन र इन्सिनेटरको व्यवस्था अपरिहार्य भइसक्यो। तर यहाँँका कार्यालयमा यस्तो व्यवस्था छैन, उनले भने। पूर्वाधार अभावमा महिनावारी भएको समयमा आवश्यकताअनुसार सरसफाइ तथा उपकरण नहुँदा महिलामा शारीरिक तथा मानिसक समस्या आउने स्वास्थ्य कार्यालय बैतडीका प्रमुख भट्टले बताए। ग्रामीण क्षेत्रमा महिलाले प्याडको समेत प्रयोग नगर्ने गरेकाले सचेतनामूलक कार्यक्रम पनि सञ्चालन गर्नुपर्ने स्वास्थ्यकर्मीको भनाइ छ। घर नै छाउगोठ बैतडीको पञ्चेश्वर गाउँपालिकाले मर्यादित महिनावारी निर्देशिका जारी गेरर कार्यान्वयनमा ल्याएको दाबी गरेको छ। तर सोही गाउँपालिकामा महिनावारी भएको अवस्थामा गोठमै सुतेकी १६ वर्षीया किशोरी अनिता चन्दको ज्यान गएको छ। देवीदेवता रिसाउने र घरपरिवारमा अनिष्ट हुनेलगायतका पुरातन सोचका कारण महिनावारी भएको समयमा खानेकुरा बार्नेदेखि रहनसहनमा सामान्य अवस्थाको भन्दा धेरै कुरा वर्जित गर्ने गरेको पाइएको छ। गाउँघरहरूमा यस्तै चलन रहेकाले आफूहरू पनि अलग्गै बस्ने र पाँच दिनसम्म महिनावारी कडाइका साथ बार्ने गरेको पञ्चेश्वर गाउँपालिका१ पालडीकी कसेडी सार्कीले बताइन्। पाँच दिन अलग्गै बस्छौं। घरभित्र ठाउँ भयो भने पनि छुट्टै बस्छौँ। नत्र कहिलेकाहीँँ गोठमा पनि सुत्ने गरेका छौँ, उनले भनिन्। पहिलेदेखि चलिआएकाले यो चलन सहजै छोड्न नसकिनेसमेत उनले सुनाइन्। महिनावारीका बेला विभेद गर्नुहुन्न र महिनावारी बार्नु हुन्न भन्ने विभिन्न कार्यक्रममा सुन्ने गरेको भए पनि व्यवहारमा परिवर्तन ल्याउन नसकिने समेत सार्कीले बताइन्। पञ्चेश्वर गाउँपालिकाले महिनावारी विभेद अन्त्यको लागि मर्यादित महिनावारी व्यवस्थापन निर्देशिका २०७६ जारी गरेर कार्यान्वयन गरेको दाबी गरेको छ। गाउँपालिकाको तर्फबाट सचेतनामूलक कार्यक्रम गर्दै आएको भए पनि महिनावारी भएको बेला अलग्गै बस्ने चलन हट्न नसकेको गाउँपालिकाले जनाएको छ। अधिकारको क्षेत्रमा सबैसँग हातेमालो गरिरहेका छौं, सबैले सचेत हुनु जरुरी छ। हामीले हाम्रो तर्फबाट सक्दो प्रयास गरिरहेका छौँ, गाउँपालिका उपाध्यक्ष वीना भट्टले भनिन्, गत वर्ष पनि सुदूरपश्चिम प्रदेशका लागि मर्यादित महिनावारी सद्भावना दूतमा नियुक्त हुनु भएकी गायिका रेखा जोशीलगायतको समूहलाई आमन्त्रित गर्दै सचेतनामूलक कार्यक्रम गरेका हौँ, उनले भनिन्, अझै पनि कार्यक्रम गरिरहेका छौँ। यस विषयमा किशोरी र महिलाले पनि आफैं सचेत हुनु जरुरी रहेको उनले सुनाइन्। मर्यादित महिनावारीको सबालमा अझै पनि सशक्त ढंगले कार्यक्रम चलाउनु आवश्यक भइसकेको छ, उनले भनिन्, सामान्य कार्यक्रमले मर्यादित महिनावारीको अभियान पूरा हुनेमा आशंका छ। जिल्लाको पञ्चेश्वर गाउँपालिकाले मर्यादित महिनावारीको सबालमा केही कार्यक्रम गर्ने भन्दै निर्देशिका जारी गरेको भए पनि पूर्वाधारमा ध्यान दिएको छैन। महिनावारीको समयमा महिला गोठमै सुत्ने गरेका छन् भने खानेकुरामा पनि बार्ने गरेका छन्। विद्यालयदेखि गाउँपालिकामा समेत मर्यादित महिनावारीसँग जोडिएका पूर्वाधर निर्माण हुन सकेका छैनन्। महिलाका लागि छुट्टै शौचालयको समेत व्यवस्था छैन। पञ्चेश्वरसँगै बैतडीका कुनै पनि पालिकाले महिनावारी मैत्री संरचना निर्माण गर्न सकेका छैनन्। पूर्वाधारबिना मर्यादित महिनावारीको परिकल्पना असम्भव मर्यादित महिनावारीका लागि सरकारी तथा गैह्रसरकारी निकायबाट वर्षंैपिच्छे बजेट विनियोजन हुने गरेको छ। सचेतनामूलक कार्यक्रमका नाममा बजेट पनि खर्च हुन्छ। तर पूर्वाधारका क्षेत्रमा कुनै निकायको ध्यान जान सकेको छैन। जबसम्म पूर्वाधारको क्षेत्रमा लगानी हँुदैन तवसम्म मर्यादित महिनावारीको परिकल्पना गर्न नसकिने मानव अधिकारीकर्मी सरस्वती नेपाली बताउँछिन्। मर्यादित महिनावारीको परिकल्पना गर्नको लागि पहिले पूर्वाधार तयार हुनुपर्यो। घर, विद्यालय र सेवाप्रदायक कार्यालयमा आवश्यक उपकरण र पूर्वाधारको व्यवस्था हुनुपर्यो। यसले मानिसक रूपमा पनि सकारात्मक धारणा ल्याउँछ, नेपालीले भनिन्। प्याड दिएर मात्रै मर्यादित महिनावरीको परिकल्पना गर्न नसकिने अधिकारकर्मी नेपाली बताउँछिन्। स्थानीय स्तरमा पूर्वाधारमा लगानी गर्नुपर्ने अर्की अधिकारकर्मी कल्पना राना बताउँछिन्। सचेतनामूलक कार्यक्रमसँगै पूर्वाधार निर्माण गरी तीनको उपयोग गरी अघि बढ्नुपर्ने उनले बताइन्। मर्यादित महिनावारी मैत्री समाज निर्माणको नाममा सचेतनामूलक कार्यक्रममै व्यस्त भयौँ, अब पूर्वाधार पनि निर्माण गर्नुपर्ने देखियो। पूर्वाधार नभइकन कसरी अभ्यास हुन्छ ? स्रोतसाधनको व्यवस्था गरी तिनको उपयोग पनि गरौं, उनले भनिन्।"
नेवार समुदाय आज यःमरी पुन्हि मनाउँदै,"भक्तपुर : मार्गशीर्ष शुक्ल पूर्णिमाका दिन आज नयाँ धान भित्र्याएको खुसीयालीमा नेवार समुदायले यःमरी पूर्णिमा अर्थात् यःमरी पुन्हि मनाउँदैछन्। यः को अर्थ नेपाल भाषामा मनपर्ने, मरी भनेको रोटी र पुन्हिको अर्थ पूर्णिमा हो अर्थ राख्दै धानको विधिपूर्वक पूजाआजा एवं दान गरी धान्यपूर्णिमा पर्व मनाउने प्रचलन युगौँदेखि जारी छ। नेवार समुदायले ठूलो चाडका रूपमा मनाउने गर्छन्। यस पर्वमा खाद्य पदार्थको रसिलो चाडका साथै नयाँ धानबाट बनेको चामलको पिठोमा चाकु, खुवा र तिल राखेर मिठो यःमरी बनाउने गरिन्छ। यःमरी बनाउन आज बिहानदेखि घरघरका महिला व्यस्त भएका छन्। बिहान स्नानपछि घरमा लिपपोत गरी यःमरी पकाउने प्रचलन छ। यो पर्वलाई नेवार समुदायले नवअन्नप्राशनका रूपमा समेत मनाउने गरेको संस्कृतिविद् तेजेश्वरबाबु ग्वँग बताउँछन्। आजको दिन धान, गणेश, कूलदेवता, गैडुदेवता, गोठदेवता, महारुद्र, महालक्ष्मीलगायत देवताको पनि पूजा गरी नयाँ भित्रिएको धान कुटेर चामल बनाउने त्यसबाट पिठो पिँधेर सेल, बाबर, पुरी मालपुवा बनाएर चढाउने परम्परा छ। यःमरी पर्व विशेषगरी अन्नको राजा धानसँग सम्बन्धित रहेको संस्कृतकर्मी रामेश्वर बज्राचार्य बताउनुहुन्छ। यःमरी पुन्हि सुरु हुनुअघि घरघरमा भित्र्याइएको धानलाई पाँचछ दिन छोपेर राखी, घाममा सुकाएर पूजा गरेपछि मात्र भकारीमा राखिन्छ। नयाँ धान वर्षभरिका लागि पूगोस् भनेर नेवार समुदायमा धानलाई पूजा गर्ने प्रचलन छ। आजको दिन धान राखिएको भकारी, ढुकुटी, घ्याम्पोलगायतका भाँडामा नयाँ चामलको पिठोबाट यःमरी बनाएर पाथीभरि यःमरी राखेर धानलाई अन्नपूर्ण देवताका रूपमा पूजा गर्ने परम्परा रहेको उनी बताउँछन्। यःमरी पुन्हिका दिन गृहणीहरु शुद्ध भएर चामलको पिठो मुछेर रोटीको माथिल्लो भाग गजुरजस्तै चुच्चो बनाई तल्लो भागको गर्भमा चाकु, तिल, मास, गुदपाक, खुवा राखी क्रिकोण आकारमा बनाई पानीको बाफमा पकाउने गरिन्छ। परम्पराअनुसार यःमरी पकाएको चार दिन, छ दिन र बाह्र दिनसम्म धानको भकारीमा यःमरी पूजा गर्ने र छोरीचेली तथा आफन्तलाई बोलाएर भोज खुवाउने प्रचलन छ। यःमरीलाई कुवेर र गणेशका प्रतीकका रूपमा समेत लिइने उनी बताउँछन्। यःमरीको मायोँ (केटी) र वायोँ (केटा) बनाएर धानलाई पूजा गरिन्छ। धानको संरक्षण महिला र पुरुष दुवैले गर्ने हुँदा मायोँ र वायोँको पूजाले महिला र पुरुषबीचको समानतालाई देखाउने संस्कृति पहिलादेखि नै रहँदै आएको उनी बताउँछन्। तिहारमा देउसीभैलो खेलेझैँ धान्यपूर्णिमाका दिन साँझ टोलटोलका घरघरमा गएर युवायुवतीले गीत गाउँदै यःमरी तथा धान, चामल, दामलगायत माग्ने त्यःछिं त्यः बकछिं त्यः खेल्ने मल्लकालीन प्रचलन लोपोन्मुख अवस्थामा पुगेको छ। आजको दिन साँझ घरघरमा गएर देउसीभैलो खेलेजस्तै गरी यःमरी माग्ने प्रचलन अहिले लोपोन्मुख अवस्थामा पुगेको छ। योमरी माग्ने क्रममा घरघरमा गएर यो गीत गाउँने प्रचलन छ। ट्यो सिं ट्यो, बकसिं ट्यो लटापाटा कुलिचाँ जुसिंट्या।। ब्यु मह ल्यासे, म्ह ब्यु म्ह बूढीकुटी चा।। छिमनचुकी जिमनचुकी, बिगोसा याकन्ब्युँ।। अर्थात् जुनसुकै भाँडाबाट भए पनि झिकेर देऊ मानापाथी जेबाट जति दिए पनि देऊ। दिने मान्छे राम्रो, नदिने मान्छे नराम्रो। तिम्रो पनि जाडो, हाम्रो पनि जाडो दिने भए छिटो देऊ यस्ता गीत गाउँदै यःमरी पुन्हिमा घरघरमा गएर यमरी, दान, दक्षिणा, धान, चामल पनि माग्ने प्रचलन लोपोन्मुख अवस्थामा पुगेको छ। नेवार समुदायमा दान गरेर चाडपर्व मनाउने परम्परा अझै छ। आफ्नासँग नभए अरुसँग मागेर भए पनि खानुपर्छ भन्ने मान्यताअनुसार नै यःमरी टोलका सबैले बाँडेर खानुपर्छ भन्ने मान्यता रहेको संस्कृतकर्मी बज्राचार्य बताउँछन्। संस्कृतिकर्मी बज्राचार्यले मल्लकालीन अन्तिम अवस्थामा नेपाल भाषा उच्च स्थानमा रहेकाले यःमरी माग्ने गीत त्यही समयदेखि प्रचलनमा आएको हुनसक्ने बताउँदै यःमरी माग्ने गीतमा नेवार समुदायमा हुने एकतर्फी प्रेमको झल्कोसमेत पाइने बताए। यो प्रचलनलाई अहिलेका पुस्ताले छाड्दै गएपछि ऐतिहासिक परम्परा लोप हुन लागेको उनको भनाइ थियो। यःमरी पूर्णिमाको दिन आज यहाँका नेवार समुदायले समय सूचक चाड एवं दान पर्वका रूपमा यःमरी पुन्हि मनाउने गर्छन्। धार्मिक विश्वासअनुसार आजको दिनदेखि दिन लामो र रात छोटो हुँदै जाने भएकाले यो पर्वलाई समय सूचकका रूपमा लिने गरिन्छ। धान्यपूर्णिमा अर्थात् यःमरी पुन्हिका अवसरमा दान गरे फलिफाप हुने विश्वासअनुसार दान दिने प्रचलन रहेको छ। किंवदन्तीअनुसार पाञ्चाल देश (हालको पनौती)मा सुचन्द्र नाम गरेका दानी र धर्मात्मा महर्जन बस्दथे। उनका दम्पती भगवान् विष्णुका परमभक्त थिए। उनीहरूको दयालु स्वभावको जाँच गर्न एक दिन धनपति कुवेर गरिब ब्राह्मणको वेशमा भिक्षा माग्न सुचन्द्रका घरमा पुगेका थिए। सुचन्द्रका श्रीमतीले ब्राह्मणरुपी कुवेरलाई श्रदापूर्वक आफूले तयार पारी राखेको यःमरी खुवाएका थिए। उनको सत्कारदेखि प्रशन्न भई कुबेरले आफ्नो असली रुप देखाई यःमरीको गुण र धानको भकारीमा श्रीगणेश, कुबेर, लक्ष्मीको पूजा गरी यःमरी चढाउने विधि बताएर गए। सोहीअनुरुप सुचन्द्र दम्पतीले यःमरी धानको भकारीमा चढाएर चार दिनपछि प्रसादका रूपमा बाँडेर खाएकाले उनीहरूको धनसम्पत्ति वृद्धि भयो र यःमरी खाएका कारण शरीरसमेत हृष्टपुस्ट हुन थाल्यो। त्यही बेलादेखि नेवार समुदायमा यःमरी पूर्णिमा मनाउने संस्कृति विकास भएको मानिन्छ। रासस"
"घुँडामुनि सुन्निएर अस्पताल भर्ना भएकी महिलाको मृत्यु, मनमोहनमा तनावग्रस्त","झापा : झापाको बिर्तामोडस्थित मनमोहन मेमोरियल सामुदायिक अस्पताल परिसर तनावग्रस्त बनेको छ । उपचाररत एक महिला बिरामीको मृत्यु भएपछि बिरामी पक्षका आफन्तहरूले सोमबार साँझदेखि नै अस्पताल परिसर घेराउ गर्दै नाराबाजी गरिरहेका छन् । उनीहरूले उपचारका संलग्न चिकित्सकमाथि कारबाहीको माग गरिरहेका छन् । अस्पताल हुने सम्भावित तोडफोडको घटनालाई लक्षित गरी ठुलो सङ्ख्यामा प्रहरी परिचालन गरिएको छ । अस्पतालको लापरबाहीले बिर्तामोड नगरपालिका ९ निवासी अन्दाजी ३४ वर्षीया नर्वदा बाँस्कोटाको मृत्यु भएको परिवारजनको आरोप लगाएका छन्। घुँडामुनि सुन्निएर नर्वदालाई सोमबार बिहान ७ बजे मनमोहन अस्पतालको इमर्जेन्सीमा भर्ना गरिएको थियो । उपचारका क्रममा उनको बेलुका साढे ५ बजे मृत्यु भएको थियो । बिरामीको मृत्युको कारण अस्पताल प्रशासनले सार्वजनिक गरेको छैन । लापरबाही गर्ने स्वास्थ्यकर्मीलाई कारबाही गर्नुपर्ने आफूहरूको माग रहेको मृतकका भाइ दिनेश बाँस्कोटाले बताए । मनमोहनले उपचार पनि नगरेको र ८ घण्टासम्म रिपोर्ट नदिँदा अन्यत्र लैजान नसकेको उनको आरोप छ । अहिले अस्पतालको घटनाको विषयमा इलाका प्रहरी कार्यालय अनारमनिमा दुवै पक्षबीच छलफल चलिरहेको मृतकका मामा ओझाले बताए । मृतकका श्रीमान्, ११ वर्षका छोरा र अढाई वर्षकी छोरी रहेका छन् ।"
भूकम्प प्रभावित क्षेत्रमा औषधि अभाव,"जाजरकोट : भूकम्प प्रभावित जाजरकोटको जुनीचाँदे गाउँपालिकामा औषधि अभाव भएको छ। भूकम्पले घरमा क्षति पुगेपछि त्रिपालमा बस्दै आएका जुुनीचाँदे गाउँपालिकाका बासिन्दा बिरामी भएर स्वास्थ्य संस्था जाँदा पनि औषधि पाउन सकेका छैनन्। स्वास्थ्य संस्था औषधिविहीन हुँदा पनि सम्बन्धित निकाय यसबारे बेखबरजस्तै छन्। दिनप्रतिदिन चिसो बढिरहेको छ। चिसोले गर्दा रुघाखोकी, निमोनिया, पखाला, टाउको दुख्ने, ज्वरो आउनेलगायतका समस्या लिएर बिरामीहरू स्वास्थ्यसंस्था जाने गरेका छन् तर औषधि नहुँदा बिरामी रित्तो हात फर्कन बाध्य छन्। औषधि अभावमा उ पचार सेवा प्रभावित भएको स्वास्थ्यकर्मी स्वयम्ले बताएका छन्। प्राथमिक स्वास्थ्य केन्द्र गर्खाकोटमा कार्यरत अनमी सरस्वती शाहीले चिसोले गर्दा बिरामी संख्या बढ्दै गएको भए पनि औषधि नभएको बताइन्। चिसोका कारण निमोनिया, झाडापखाला, दम, रुघाखोकीलगायतका श्वासप्रश्वाससम्बन्धी समस्या बढ्दै गएको भए पनि औषधि नहुँदा उपचार गर्न नसकिएको बताइन्। स्वास्थ्य संस्थामा सिटामोलसमेत छैन। बिरामीले निःशुल्क पाउने औषधिसमेत दिन सकेका छैनौं। उनीहरू रित्तो हात फर्किन बाध्य छन्, उनले भनिन्, भूकम्पपछि चिसोका बिरामीको संख्या बढ्दै गएका छन् तर लामो समयदेखि औषधि आएको छैन। जुनीचाँदे गाउँपालिका६ दहकरुवा आधारभूत स्वास्थ्य केन्द्रमा कार्यरत अनमी कमलाकुमारी शाहीले पनि औषधि अभाव हुँदा उपचार सेवा प्रभावित भएको बताइन्। उनले गाउँपालिकामा औषधिको माग गरे पनि आउन नसकेको बताइन्। उनले भनिन्, चिसोका बिरामी दैनिक १०१२ जना आउँछन् तर औषधि नहुँदा उपचारमा समस्या परेको छ। चिसोले सुत्केरी महिला, बालबालिका र वृद्धवृद्धा धेरै प्रभावित भएका छन्। औषधि नहुँदा कतिपय बिरामीहरू स्वास्थ्य संस्था नआएर घरेलु उपचारमा लाग्ने गरेका छन्। दादुरारुबेला र टाइफाइडविरुद्धको खोप कार्यक्रमको लागि अभिमुखीकरण कार्यक्रममा छेडागाड नगरपालिकाको मनघाटमा आएका जुनीचाँदे गाउँपालिकाका अधिकांश स्वास्थ्यकर्मीले औषधिको अभाव रहेको बताएका छन्। जुनीचाँदे१ मजकोट स्वास्थ्यचौकीमा कार्यरत अनमी विष्णुकुमारी शाहीले औषधिको अभाव रहेको बताइन्। उनले निमोनिया र दमका बिरामी बढेको बताइन्। दैनिक २०२५ जना चिसोका बिरामी स्वास्थ्य संस्था आउने गरेको उनको भनाइ छ। तर औषधि नहुँदा बिरामीहरू रित्तो हात फर्कन बाध्य हुने गरेका छन्। उनले भनिन्, चिसोले बिरामी पर्न थालेपछि त्रिपालमा बस्दै आएका धेरैजसो भूकम्प पीडित जोखिम मोलेरै भए पनि घरभित्र बस्न थालेका छन्। जुनीचाँदे गाउँपालिकाका ११ वटै वडामा रहेका स्वास्थ्यसंस्थामा औषधिको अभाव रहेको छ। जुनीचाँदे गाउँपालिका सदरमुकाम खलंगाबाट सबैभन्दा दुर्गम स्थानमा रहेको पालिका हो। यहाँ अत्यधिक चिसो हुने गर्छ। जुम्ला, कालीकोट र दैलेखसँग सिमाना जोडिएको यो गाउँपालिकाका विभिन्न वडाहरूमा पुग्न यातायातको असुविधा छ। यस वर्ष गाउँपालिकाले अहिलेसम्म औषधि खरिद नगरेको र जिल्लाले औषधि नपठाएका कारण समस्या भएको हो। चिसो बढेसँगै भूकम्प पीडित बिरामी भएर स्वास्थ्यसंस्था पुग्दा पनि औषधि नपाएर रित्तै फर्कनु नागरिकको स्वास्थ्यप्रति गम्भीर खेलवाड भएको जुनीचाँदे गाउँपालिका२ का स्थानीय सर्पराज रावतले बताए। गाउँमा चिसोका बिरामी बढेका छन्। कतिपयको ज्यानै गइसकेको छ तर यस्तो अवस्थामा पनि स्थानीय सरकार, प्रदेश सरकार र संघीय सरकारले भूकम्प पीडित जनताको स्वास्थ्य समस्याबारे संवेदनशील हुन सकेका छैनन्। एकले अर्कालार्ई दोष लगाएर आफू जिम्मेवारीबाट उम्कने प्रयास गरिरहेको तर स्थानीयले सामान्य सिटामोलसमेत नपाउने अवस्था रहेको उनको भनाइ छ। संघ सरकारअन्तर्गतको स्वास्थ्य तथा जनसंख्या मन्त्रालय र प्रदेशको सामाजिक विकास मन्त्रालयले खरिद गरेको औषधि स्वास्थ्य सेवा कार्यालयमार्फत पालिकामा पठाउने, पालिका आफैंले पनि औषधि खरिद गर्ने र त्यसपछि स्वाास्थ्यसंस्थामा जाने प्रणाली कायम गरिएको छ तर औषधि सकियो कहाँ माग गर्ने, कति बेला माग गर्ने भन्ने कुराहरूमा समन्वय नहुँदा औषधि अभाव हुने गरेको छ। स्वास्थ्यसेवा कार्यालय जाजरकोटका प्रमुख डा प्रतीक्षा भारतीले माग गरेका पालिकामा औषधि गइरहेको तर जुनीचाँदेले औषधि नै माग नगरेको बताइन्। औषधिको स्टक सकिएको भए माग गरेर लैजान निर्देशन दिने उनको भनाइ छ। जिल्लाभर चिसोका बिरामी बढेको उनको भनाइ छ। चिसोकै कारण जाजरकोट र रुकुमपश्चिममा गरी ३ बालबालिकासहित ३४ जनाको ज्यान गइसकेको छ। जाजरकोटमा हालसम्म ३५ हजार १ सय ४० भूकम्प पीडित लाभग्राही कायम भएका छन्। त्यसमध्ये १६ हजार २ सय ३४ लाभग्राहीसँग अस्थायी आवासका सम्झौता भएको छ भने पहिलो किस्ताको २५ हजार रुपैयाँँ ६ हजार ८ सय ४६ परिवारको खातामा जम्मा भएको छ। भूकम्पको दुई महिना पुग्न लाग्दा पनि अधिकांश भूकम्प पीडितहरू त्रिपालबाट अस्थायी आवासमा सर्न सकेका छैनन्।"
पोखरामा कारको ठक्करबाट २ युवकको मृत्यु,गण्डकी : कास्कीको पोखरा महानगरपालिका५ प्रस्याङमा गए राति कारले ठक्कर दिँदा दुईजना पैदलयात्रीको मृत्यु भएको छ । बागलुङ बसपार्कबाट जिरो किमीतर्फ जाँदै गइरहेको कारले ठक्कर दिँदा पोखरा३ नदीपुरका २० वर्षीय ढोलन्द्र छन्त्याल र परिचय नखुलेका अर्का एक युवकको मृत्यु भएको जिल्ला प्रहरी कार्यालयले जनाएको छ । कारको ठक्करबाट गम्भीर घाइते भएका उनीहरूलाई पश्चिमाञ्चल क्षेत्रीय अस्पताल पुर्याइएकामा चिकित्सकले मृत घोषणा गरेका थिए । दुर्घटनापछि कारचालक फरार छन् । निजको खोजी भइरहेको र कारलाई प्रहरीले नियन्त्रणमा लिएको छ । रासस
