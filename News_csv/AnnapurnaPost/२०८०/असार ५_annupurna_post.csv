शीर्षक,विवरण
"गोलभेडा किसानको, भाउ विचौलियाको","मूल्यअनुसार किसानको वर्षभरिको मेहनत र लगानी पनि नउठ्ने भएपछि बाध्य भएर गोलभेँडा फ्याँकिएको हो। एक वर्षकै अन्तरमा ७८ प्रतिशतले थोक मूल्य घटाइएको छ। देशमा माग भएको गोलभेँडा स्वदेशी उत्पादनले थेग्दैन। माग धान्नकै लागि गोलभेँडा भारतबाट आयात गरिन्छ। भन्सार विभागका अनुसार चालू आर्थिक वर्षको पहिलो १० महिनामा ५५ करोडको गोलभेँडा भारतबाट आयात भएको छ। तर, देशमा किसानको मर्का ठीक उल्टो छ। उचित मूल्य नपाएका कारण किसानले लाखौं रुपैयाँको गोलभेंडा खेर फाल्नुपर्ने बाध्यता छ। किसानबाट उपभोक्ताको हातमा पुग्दासम्म गोलभेँडाको मूल्य आकाशजमिनको फरक परिसकेको हुन्छ। शनिबार गोलभेँडाको थोक मूल्य प्रतिकिलो १२ रुपैयाँ थियो। आइतबार एकाएक ६ रुपैयाँ निर्धारण गरेपछि कालीमाटी फलफूल तथा तरकारी बजार विकास समितिको सडकमा गोलभेँडा फ्याँकेर किसानले सरकारको ध्यानाकर्षण गराए। मूल्यअनुसार किसानको वर्षभरिको मेहनत र लगानी पनि नउठ्ने भएपछि बाध्य भएर गोलभेँडा फ्याँकिएको हो। एक वर्षकै अन्तरमा ७८ प्रतिशतले थोक मूल्य घटाइएको छ। यसैकारण किसान मर्कामा परेका हुन्। प्रतिकेजी दुई रुपैयाँसम्ममा गोलभेँडा बेच्नु परिरहेको किसानको गुनासो छ। तर, त्यही गोलभेँडा खुद्रा पसलबाट भने प्रतिकेजी ३५ देखि ४० रुपैयाँमा उपभोक्ताले किन्नु परिरहेको छ। उपभोक्ता र किसानबीचको यो खाडल नपुरिएसम्म किसान र उपभोक्ता दुवै मर्कामा परिरहन्छन्। त्यसका लागि तीनै तहका सरकारहरू गम्भीर हुन जरुरी छ। वाणिज्य आपूर्ति तथा उपभोक्ता संरक्षण विभागको अध्ययन प्रतिवेदनअनुसार तरकारी तथा फलफूल क्षेत्रमा ५ देखि ६ तहसम्म बिचौलिया छन्। त्यसको अन्त्य नै यसको समाधान हो। तर, यसको उपाय के ? यसबारे ठोस निकास सरकारले दिन सकेको छैन। यसका लागि वाणिज्य आपूर्ति तथा उपभोक्ता संरक्षण विभागले कार्यदल बनाएर सुझाव लिएको थियो। कार्यदलले तरकारीको मूल्यको सन्दर्भमा बिचौलियालाई निरुत्साहित गर्न तह घटाउनेदेखि खाद्यवस्तुको तह निर्धारणसम्मका सुझाव दिएको थियो। उपभोक्ता संरक्षण ऐन २०७५ ले समेत तह निर्धारण गर्न भनेको छ। यो काम नहुँदासम्म बिचौलियामा मोटाउने बाहेकका काम हुन सक्दैन। त्यसैले कृषिप्रधान देशका किसानले तरकारी सडकमा फालेर विरोध प्रदर्शन गर्नुपर्ने र बारीमै तरकारी कुहाउनु पर्ने बाध्यता हटाउन जरुरी छ। त्यसका लागि बिचौलियाको तह घटाएर सरकारी माध्यमबाटै किसानको उत्पादन उपभोक्तामाझ पुर्याउने विधि र उपाय अवलम्बन गर्नुको विकल्प छैन। अन्यथा किसानमात्र होइन, सर्वसाधारण नागरिक सधैं पीडामै छट्पटिनु पर्नेछ।"
२० वर्ष पूरा गरी छोरीको विवाह गर्ने अभिभावकलाई सम्मान,"ढल्केवर : महोत्तरीको मटिहानीमा २० वर्ष पूरा गरी छोरीको विवाह गर्ने अभिभावकलाई सम्मान गरिएको छ। आइतबार मटिहानी नगरपालिकाले २० वर्ष पूरा गरी छोरीको विवाह गर्ने अभिभावकलाई सम्मान गरेको हो। २० वर्ष उमेर पूरा गरी छोरीलाई विवाह गर्ने ४१ जना अभिभावकलाई सम्मान गरिएको मटिहानी नगरपालिकाको महिला बालबालिका जेष्ठ नागरिक शाखाका प्रमुख दीपा दासले जानकारी दिइन्। उनीहरूलाई कार्यक्रममा मटिहानी नगरपालिका प्रमुख हरिप्रसाद मण्डल र प्रमुख जिल्ला अधिकारी दीपक पहाडीले दोसल्ला र सम्मानपत्रसहित सम्मान गरेका थिए। बालविवाहलाई निरुत्साहित गर्ने उद्देश्यले वडाले सिफारिस गरेका अभिभावकलाई सम्मान गरिएको शाखा प्रमुख दासले बताइन्। उनका अनुसार नगरपालिकाले गरेको एक सर्भेक्षणअनुसार नगरभित्र ३७ प्रतिशत बालविवाह हुने गरेको पाइएको छ। कार्यक्रममा जिल्ला प्रहरी कार्यालय महोत्तरीका प्रहरी उपरीक्षक प्रकाश मल्लले बालविवाह गर्ने र गराउनेलाई तीन वर्षसम्म कैद र ३० हजार रुपैयाँसम्म जरिवाना हुने कानुनी व्यवस्था रहेको औंल्याए। उनले छरछिमेकमा हुने बालविवाहको विषयमा प्रहरीमा जानकारी गराउन आग्रह गरे। बालविवाहको थुप्रै असरहरू छन्। यसले किशोरीको स्वास्थ्यमा प्रत्यक्ष असर गर्छ, प्रहरी उपरीक्षक प्रकाश मल्लले भने बहुविवाहको मुद्दा बढ्नुमा बालविवाह पनि एउटा प्रमुख कारण हो। महोत्तरीका प्रमुख जिल्ला अधिकारी दिपक पहाडीले बालविवाह सामाजिक अपराध भएकोले यस्ता कुरीतिलाई अन्त्य गर्नुपर्नेमा जोड दिए। उनले २० वर्षमुनिका बालबालिकाको हुने विवाह अबैध रहेको उल्लेख गरे। यो असह्य अपराध हो। यस्ता विवाह गर्ने गराउनेदेखि जन्ती र पण्डितसम्मलाई थुनेर कारवाही गर्ने कानुनले व्यवस्था गरेको छ, प्रमुख जिल्ला अधिकारी पहाडीले भने यो सम्मानले बालविवाह अन्त्य गर्ने अभियानलाई मद्दत पुग्ने विश्वास छ। कार्यक्रममा बोल्दै नगरप्रमुख हरिप्रसाद मण्डलले समाजमा विद्यमान बालविवाहलाई निरुत्साहित गर्न कुनै कसर बाँकी नराखिने उल्लेख गरे। बालविवाहको गम्भिर असर रहेकाले त्यसलाई मनन् गरेर अभिभावकहरूले बालविवाह नगर्ने भनेर संकल्प गर्नुपर्नेमा जोड दिए। बालविवाहलाई कानुनले त बन्देज गरेकै छ तर यसको असर सबैले बुझ्न आवश्यक छ। छोरीको भविष्य चाहनेले बालविवाह स्वीकार्दैन, नगरप्रमुख मण्डलले भने। २० वर्ष पुरा गरी छोरीको विवाह गर्ने अभिभावकको खुलेर प्रशंसा गर्दै उनले भने, उहाँहरू बालविवाहविरुद्ध अभियानका योद्धा हुनुहुन्छ।"
नेताकै आशंकाको घेरामा समाजवादी मोर्चा,"काठमाडौं : चार पार्टी समेटिएको समाजवादी मोर्चा घोषणासभालाई सोमबार सम्बोधन गर्दै त्यसको एउटा घटक नेकपा एकीकृत समाजवादीका सम्मानित नेता एवं पूर्वप्रधानमन्त्री झलनाथ खनालले भने, यो मोर्चा सत्ता टिकाउने मोर्चा मात्रै नबनोस्। घोषणासभामा नेता खनालले मोर्चालाई अझै व्यापक बनाउनुपर्ने भन्दै सबै वामपन्थी, समाजवादी र क्रान्तिकारीहरूलाई ल्याउनुपर्ने धारणा राखे। उनले यहाँ समेटिएकाले लक्ष्यमा नपुगिने हो कि भन्ने आशंका प्रकट गरे। जबसम्म देशका क्रान्तिकारीहरू, आमूल परिवर्तनकारीहरू, प्रगतिशीलहरू एकताबद्ध भएर उभिदैनौं, तबसम्म आमूल परिवर्तन हुँदैन, उनले भने, यो मोर्चा पहिलो पाइला मात्र हो। सिंगो देशका समस्त वामपन्थी, समाजवादी र क्रान्तिकारीलाई एकताबद्ध गर्नुपर्छ। यसलाई अझै व्यापक बनाउनुपर्नेछ र विस्तार गर्नुपर्नेछ। प्रतिनिधिसभामा सबैभन्दा ठूलो दल कांग्रेस हो। यो मोर्चाका तीन घटक नेकपा माओवादी केन्द्र, नेकपा एकीकृत समाजवादी र जनता समाजवादी पार्टीसँगै कांग्रेस अहिले सरकारमा छ। कांग्रेसको प्रतिनिधिसभामा ८८ सिट छ। प्रमुख प्रतिपक्ष दल एमालेको ७९ सिट छ। माओवादी केन्द्रसँग ३२, जसपासँग १२ र नेकपा एससँग १० सिट छ। यो मोर्चासँग ५४ सिट हुन्छ। यी तीनै पार्टी सत्तामा छन्। तर, विप्लवको पार्टी मात्रै सत्ता बाहिर छ। मोर्चामा आएका चार पार्टीका फरकफरक सिद्धान्त, विचार, दृष्टिकोण र कार्यक्रमहरू छन्। माओवादी केन्द्र, नेकपा एस र विप्लव तीन कम्युनिस्ट पार्टी हुन्। मधेस केन्द्रित जसपा पनि यो मोर्चामा छ। तर, उसले कम्युनिस्ट सिद्धान्त मान्दैन। विप्लव कम्युनिस्ट भए पनि संसदीय व्यवस्था मान्दैन। फरक विचार भएका यस्ता दल एक ठाउँमा कति टिक्न सक्छन् ? यो प्रश्न तेस्र्याउने पनि छन्। यो मोर्चा बनाउने कसरत लामै हो। २०७७ साल फागुन २३ मा तत्कालीन नेकपा भंग भएपछि नै यो प्रयास भएको थियो। यो प्रयास नेकपा माओवादी केन्द्रका अध्यक्ष पुष्पकमल दाहालले नै गरेका थिए। मोर्चा बनेसँगै सबैभन्दा बढी फाइदा पनि दाहाल नै भएको छ। उनीसँग अब ५४ सांसदको शक्ति छ। एकीकृत समाजवादीका अध्यक्ष माधवकुमार नेपाल पनि प्रधानमन्त्री बन्न सहजताका लागि यो मोर्चामा छन्। सिद्धान्त, विचारधारा, दृष्टिकोण फरक भए पनि साझा मुद्दामा एक हुने भएकाले मोर्चा बनाएको उनीहरूको दाबी छ। नेकपा एकीकृत समाजवादीका अध्यक्ष माधवकुमार नेपालले समाजवादी मोर्चा स्वार्थको नभएको प्रष्टीकरण दिएका छन्। हामीमा कुनै संर्किणता र आग्रह पनि छैन। मैले सुनिरहेको छु, केहीकेही नेताहरूलाई परेको रहेछ कि यो मोर्चा बन्नुमा दुइटा कुरा छ। तर, यो कसैलाई तर्साउन र मुकाबिला गर्न पनि बनाएको होइन। उनले आफ्नै पार्टीका सम्मानित नेता खनालप्रति इंगित गर्दै आफ्नै पार्टीमा पनि यो आशंका रहेको बताए। उनले आफ्नै पार्टीका नेताहरूलाई पनि मोर्चामा आबद्ध भएका दलहरू एकअर्कामा विलय हुने त होइन भन्ने परेको बताए। नेपालले भने, कसैले निल्ने वाला छैन, हामी निलिनेवाला पनि छैनौं। मोर्चाको विषयमा खनालको मात्रै आशंका होइन। यसभित्रैका र अन्य दलका नेताले पनि यो सही मार्गमा हिँड्ने मोर्चाभन्दा पनि स्वार्थको मोर्चा बन्नेमा आशंका नगरेका गरिरहेका छन्। त्यसअघि एमाले अध्यक्ष केपी शर्मा ओलीले मोर्चाको औचित्यमाथि नै प्रश्न उठाउँदै कांग्रेस तर्साउने अस्त्र भएको टिप्पणी गरे। गठबन्धन मात्रै नपुगेर समाजवादी मोर्चा बनाउने कुरा आएको छ। समाजवादी मोर्चा किन बनाउनेभन्दा यसका दुई कारण छन्, ओलीले भने, एमालेसँग मुकाबिला गर्ने र कांग्रेसलाई तर्साउने। सातबुँदे सहमतिपत्र सातबुँद्धे सहमतिपत्रमा हस्ताक्षर गरेर समाजवादी मोर्चा नेपालको घोषणा भयो। पत्रमा नेकपा माओवादी केन्द्रका अध्यक्ष पुष्पकमल दाहाल प्रचण्ड, जनता समाजवादी पार्टीका अध्यक्ष उपेन्द्र यादव, नेकपा एकीकृत समाजवादी पार्टीका अध्यक्ष माधवकुमार नेपाल र नेकपाका महासचिव नेत्रविक्रम चन्द विप्लवले हस्ताक्षर गरेका छन्। उनीहरूले घोषणासभामा हात समातेर एकताबद्ध जाहेरसमेत गरेका थिए। उनीहरूले नेपाल विविधतायुक्त संघीय लोकतान्त्रिक गणतन्त्रात्मक राज्य भएकाले लोकतान्त्रिक मूल्य मान्यता र समाज विकासको क्रममा विकसित ज्ञान, विज्ञान र प्रविधि समेतको आधारमा समाजवादी गणतन्त्रात्मक राज्य निर्माण गर्ने संकल्प गरेका छन्। जनआन्दोलन, जनयुद्ध, मधेस जनविद्रोहलगायतका विभिन्न समुदायले गरेका आन्दोलनबाट विकसित २०६२६३ सालको जनक्रान्तिका उपलब्धि स्वरूप प्राप्त संघीय लोकतान्त्रिक गणतन्त्रलाई सुदृढीकरण र संस्थागत विकास गरी अग्रगामी रूपान्तरण तथा नेपाली विशेषताको समाजवादको लक्ष्यप्राप्तितर्फ दृढतापूर्वक अगाडि बढ्ने संकल्प उक्त सहमतिपत्रमा गरिएको छ। मुलुकमा विद्यमान रहेको राष्ट्रिय राजनीति, आर्थिक, सामाजिक एवंम् साँस्कृतिक समस्या र चुनौतीको सामना गर्न तथा राष्ट्रिय राजनीतिमा पश्चगामी, यथास्थितिवादी र अग्रगामी राजनीतिक प्रवृत्ति विद्यमान रहेको वर्तमान अवस्थामा देशलाई अग्रगामी निकास दिन समाजवादी शक्तिहरूको एकताबद्ध पहलकद्मी आवश्यकता छ भन्ने कुरा हृदयंगम गर्दै, संविधानको रक्षा, कार्यान्वयन, समयसापेक्ष संशोधन, परिमार्जन र विकासका साथै शान्ति प्रक्रियाका बाँकी काम पूरा गर्न समाजवादी मोर्चा, नेपाल गठन गर्न सहमत भएका छौं, सहमतिपत्रमा लामै बुँदा उल्लेख छ। उनीहरूले १५ बुँदे अवधारा पत्र पनि जारी गरेका छन्। माओवादी केन्द्रका उपमहासचिव जनार्दन शर्मा, नेकपा एसका उपाध्यक्ष प्रमेश हमाल, नेकपाका प्रवक्ता खड्कबहादुर विश्वकर्मा प्रकाण्ड र जसपाबाट राजेन्द्र श्रेष्ठ कार्यदलका सदस्य थिए। उनीहरूले यो सहमति पत्र तयार गरेका हुन्। घोषणासभामा जसपाका नेता राजेन्द्र श्रेष्ठले सहमति पत्र पढेर सुनाएका थिए। यो मार्चालाई आवश्यकताअनुसार प्रदेश र स्थानीय तहसम्म विस्तार गर्न सकिने उनले जानकारी दिए। शीर्ष नेताको आलोपालो नेतृत्व समाजवादी मोर्चाको नेतृत्व शीर्ष नेताहरूले आलोपालोमा गर्ने छन्। यस मोर्चाको निर्णय प्रक्रिया सहमति र सहकार्यको मान्यताअनुरूप हुने बताइएको छ। मोर्चाका सदस्यहरूले साझा नीति, कार्यक्रम र उद्देश्यको आधारमा काम कारबाही गर्नेछन्। मोर्चाले आफ्नो साझा नीति तथा कार्यक्रम, आचारसंहिता र आवश्यकताअनुसार कार्यविधिहरू बनाउने छ। र, समयसापेक्ष परिमार्जन गर्ने छ। मोर्चाले घटक सदस्यहरूबीच सहकार्यको संस्कृति विकास गर्दै केन्द्रदेखि स्थानीय स्तरसम्म प्रचारप्रसार, अन्तक्र्रिया, आमसभा तथा आवश्यकतानुसार संयुक्त संघर्षका कार्यक्रमहरू सञ्चालन गर्ने छ। जसपा नेता श्रेष्ठले नीति तथा कार्यक्रम तय गर्न बाँकी रहेको बताए। स्थानीय तहसम्म विस्तार नीतिगत निर्णय गर्न अध्यक्षहरूसहितको संयोजन समिति हुनेछ भने यसलाई स्थानीय तहसम्म विस्तार गर्न सकिनेछ। जसपा नेता राजेन्द्र श्रेष्ठले यो पहिलो पटकको सहकार्य नभएकाले विश्वासको साथ अघि बढ्ने बताए। मोर्चाको नीतिगत निर्णय गर्न सदस्य दलहरूको अध्यक्षसहित तोकिएका प्रतिनिधिहरू रहेको एक संयोजन समिति हुने छ। उक्त समितिले आवश्यकताअनुसार उपसमितिहरू गठन गरी क्षेत्राधिकार तोक्न सक्ने छ। समितिले समान उद्देश्य, नीति, कार्यक्रम बोकेका र मोर्चाका अवधारणालाई समर्थन गर्ने राजनीतिक दलहरूसँग वार्ता गरी यस मोर्चामा सामेल गर्नसक्ने छ। यो मोर्चालाई आवश्यकताअनुसार प्रदेश र स्थानीय तहसम्म विस्तार गरिने बताइएको छ। मोर्चाले तय गरेको नीति, योजना र कार्यक्रमहरूको कार्यान्वयन र अनुगमनका साथै दैनिक कार्य सञ्चालन गर्न एक सचिवालय हुने छ, जसमा सदस्य दलहरूबाट तोकिएबमोजिमका प्रतिनिधिहरू रहने छन्। सहमति पत्रमा सहमति जनाई हस्ताक्षर गर्ने दलहरू यस मोर्चाको सदस्य हुने छन्। मोर्चा निर्माण भइसकेपछिको अवस्थामा समितिले निर्णय गरी अन्य समाजवादी तथा प्रगतिशील दलहरूलाई पनि यसमा समावेश गर्न सकिने सहमति पत्रमा उल्लेख छ। यसका सदस्यहरूले मोर्चाको नीति, कार्यक्रम र उद्देश्यविपरीत हुने गरी आफ्नो गतिविधि गर्ने छैनन्। तर, आफ्नो अलग कार्यक्रममा पार्टी नीतिअनुरूप काम गर्न स्वतन्त्र हुनेछन्। केके भने मोर्चाका नेताहरूले ? बाढी पहिरोको अनुगमन गर्दै हतारहतार कार्यक्रममा पुगेका प्रधानमन्त्री तथा नेकपा माओवादी केन्द्रका अध्यक्ष प्रचण्ड ले समाजवादी मोर्चासँग अग्रगमनको पक्षमा रहेकाहरू डराउनु नपर्ने बताए। तर, परिवर्तनहरू उल्ट्याउने र मुलुकलाई फेरि प्रतिगमनतिर फर्काउन खोज्नेहरूविरुद्ध यो एउटा युद्धकै घोषणा भएको उनले बताए। उनले अग्रगमन पक्षधर, प्रगतिशील, वामपन्थी शक्तिहरूलाई हातेमालो गर्न आह्वान गरे। तर, अहिले परिवर्तनलाई होच्याउने, अपमानित गर्न खोज्ने अराजक र प्रतिगामी प्रवृत्तिका कारण केहीले टाउको उठाउन खोजेको उनको भनाइ थियो। भने, ७० वर्ष संघर्ष गरेर स्थापित भएको जनताको अधिकार खोसेर देशलाई प्रतिगमनतिर फर्काउन चाहनेहरूका लागि चुनौती हो। यो मोर्चाले तिनका विरुद्ध युद्धको घोषणा हो। उनले विगतमा हतारमा पार्टी एकता गरेर नेकपा बनाएकाले असफल भएको बताए। उनले मोर्चा कसैको विपक्षमा नरहेको दाबी गरे। यो मोर्चा कुनै परिवर्तनका पक्षधर, गणतन्त्रका पक्षधर, उत्पीडित जाति समुदायका विरुद्ध परिलक्षित छैन, प्रचण्डले भने। उनले क्षणिक र आवेगमा मोर्चा गठन नगरिएको बताए। प्रचण्डले सबैलाई मोर्चामा आउन आग्रह पनि गरे। नयाँ शिराबाट तीता मीठा अनुभवको समीक्षा गर्दै जनताको हकलाई सुनिश्चित गर्न समाजवादतर्फ लैजान गठन भएको हो, हिजो हतारमा एकता गरेर सफल गर्न नसकेका नेताहरूलाई पनि मोर्चाको बाटो गरी जाऔँ, प्रचण्डले भने। उनले नेकपा टिक्न नसक्नुमा सबैले समीक्षा गर्नुपर्ने पनि बताए। कहाँ त्रुटि गयांै समीक्षा गरौं। मलाई कहिलेकाहीँ लाग्छपार्टी एकता गर्न पो हतार गरेछौं कि ? मोर्चा गठन गरेर एकता गर्ने उद्देश्य राखेको भए सफल हुन्थ्यो कि यो सोच्नुपर्ने प्रश्न छ, उनले भने। नेकपा एसका अध्यक्ष माधवकुमार नेपालले मुलुकमा प्रतिगमनको खतरा विद्यमान रहेको बताए। उनले जनताको मन जित्ने काम गर्नुपर्ने अहिलेको चुनौती रहेको उल्लेख गरे। नेपालले प्रतिगमनविरुद्धमा सबै शक्तिहरू एकजुट हुनुपर्ने बताउँदै भने, अहिले हाम्रो देशमा प्रतिगमनको खतरा विद्यमान छ। त्यसविरुद्ध संघर्ष गर्नुपर्ने र त्यसका लागि राजनीतिक मोर्चा बलियो बनाएर जनताको विश्वास जितेर अगाडि बढ्नुपर्ने अवस्था अहिलेको छ। उनले मोर्चा कुनै स्वादको मोर्चा नभएको बताए। हाम्रो यो मोर्चा स्वादको मोर्चा होइन। सिद्धान्तहीन मोर्चा होइन। विचारहीन मोर्चा होइन, नेपालले भने, प्रतिगमनका विरुद्धमा परिवर्तनका लागि एकताबद्ध हुने देशभक्त शक्तिहरूलाई एकताबद्ध बनाएर अघि बढाउनुपर्छ। प्रतिगमन पक्ष र परिवर्तनको विपक्षमा उभिनेहरूको विरुद्धमा आफूहरूको मोर्चा हुने उनले बताए। यसो हेर्दा सजिलै गरी नेताहरू बसेका होलान, सजिलै सहमति गरेका होलान्। त्यस्तो होइन। पापड बेल्नु पर्दो रहेछ। शब्दशब्दमा हामीले छलफल गरेका छौं, उनले भने, विषयवस्तुमा हामीले गम्भीर बहस गरेका छौं। जसपाका अध्यक्ष उपेन्द्र यादवले शासन प्रणाली बदलिए पनि शासनशैली पुरानै मानसिकताबाट चलेको बताए। पटकपटक मन्त्री उपप्रधानमन्त्रीसमेत भइसकेका अध्यक्ष यादवले राजनीतिक रूपमा शासन प्रणाली बदलिए पनि शासन गर्ने शैली पुरानै रहेको बताए। प्रतिगमनकारी शक्तिहरू प्राप्त उपलब्धिलाई अगाडि बढाउन नदिन लागिरहेको उनको तर्क थियो। चारवटा पार्टीका भिन्नाभिन्नै धारणा र सिद्धान्त हुँदाहुँदै पनि राष्ट्रको हित र परिवर्तनका लागि साझा मुद्दाहरूमा सहमत भएर अवधारणा पत्र सुनाइयो त्यसमा सहमत भएर समाजवादी मोर्चा गठन भएको छ, उनले भने। उनले विगतमा जनआन्दोलन, जनयुद्ध, मधेस जनविद्रोहलगायतका विभिन्न आन्दोलनको परिणामअनुसार नेपाल संघीय लोकतान्त्रिक गणतन्त्र हुन पुगे पनि जनताले त्यो परिवर्तनको अनुभूति गर्न नपाएको बताए। शासन प्रणाली बदलिए पनि शासनशैली पुरानै मानसिकताबाट चलेका छन्, अध्यक्ष यादवले भने, लोकतन्त्रको संस्थागत, संघीयता, गणतन्त्र मौलिक हकजस्ता अधिकार प्राप्त भए पनि प्रतिगमनकारी शक्तिबाट धरापमा पार्ने र समाप्त पार्ने र पुरानै व्यवस्थामा फर्कने प्रयासलाई असफल पार्दै उपलब्धिलाई रक्षा गर्दै थप उपलब्धि हासिल गर्न मोर्चा अग्रसर हुनेछ। उनले त्यसका लागि मोर्चाले संसद् र सडक संघर्ष गर्नेसमेत बताए। सामाजिक न्यायसहितको लोकतन्त्रलाई विकसित गर्दै समाजवादको धेय पूरा गर्न यो मोर्चा गठन गरिएको हो। यसमा चार दल मिलेर अगाडि बढ्ने छ। आआफ्ना दृष्टिकोण रहिरन्छन्। तर, साझा मुद्दामा हामीले भूमिका खेल्नुपर्छ, उनले भने। नेत्र विक्रम चन्द विप्लवले समाजवादको लक्ष्यमा दृढ रहेको बताए। उनले समाजवादी मोर्चा नेपाली राजनीतिको नयाँ मोड र प्रयोग भएको बताए। नेपालको स्वाधीनता जोगाउन नयाँ लडाइँ अघि बढाउनुपर्छ भन्ने उद्देश्यले घोषणा भएको समाजवादी मोर्चा नेपालको राजनीतिमा नयाँ मोड हो, उनले भने, यो नयाँ प्रयोग हो। सरकारमा रहेको पार्टी पनि यहाँ छ, हामी बाहिर रहेका छौं। यो देशको नेतृत्व मोर्चाले गर्ने हो। समाजवादी मोर्चा घोषणासभालाई सम्बोधन गर्दै उनले देशमाथि ठूलो संकट आइरहेको बताए। भने, हाम्रा जनतामाथि अत्याचार मच्चिरहेको छ। नागरिकमा छटपटी छ। युवा शक्ति, निराशा र आशाको दोधारमा छ। अग्रगमन र पश्चगमनको लडाइँमा नेपाल उभिरहेको छ। उनले कुनै पनि हालतमा प्रतिगामी र पश्चगामी शक्तिलाई मौका दिन नहुने बताए। चार दलको लामो प्रयासपछि आजको अवस्थामा आइपुगेको उनको पनि भनाइ थियो। किन समेटिएनन् बाबुराम ?समाजवादी मोर्चाको विषय उठान गर्ने डा बाबुराम भट्टराई भने यहाँ समेटिएनन्। जसपा छोडेर नेपाल समाजवादी पार्टी बनाएका डा भट्टराई यादवको असहमतिका कारण मोर्चामा नसमेटिएको बताउँछन्। २०७९ असार २९ सम्म बाबुराम जसपाकै संघीय परिषद् अध्यक्ष थिए। तर, उपेन्द्र यादवसँग नमिलेपछि नेसपा गठन गरे। २०७९ मंसिर ४ को संघीय निर्वाचनमा माओवादी केन्द्रसँग मिलेर चुनाव लडे। अहिले प्रचण्ड नेतृत्वका सरकारमा नेसपाकै नेता महिन्द्र यादव मन्त्री पनि छन्। यो समाजवादी मोर्चा बनाउने पहलमा डा भट्टराईको पनि योगदान छ। नेसपा गठन गरेपछि उनी माओवादीसहित पूर्वमाओवादी घटकसँग एकता गर्ने गरी लागेका थिए। समाजवादी मोर्चा घोषणा त भयो, तर बाबुराम छुटेका छन्। एक सुत्रधार नै छुट्नमा यादव नै प्रमुख कारण रहेको बताइएको छ। मोर्चाका नीतिगत प्रतिबद्धताहरू १ संघीय लोकतान्त्रिक गणतन्त्रको रक्षा र सुदृढीकरण गर्दै नेपाली समाजवादको विशेषताहरू पहिचान गरी समाजवादको नेपाली बाटो तय गर्ने। २ नेपालमा सदियौंदेखि कायम रहिआएको असमानता र विभेदहरू अन्त्य गर्ने। त्यसका लागि निरन्तर जनपहल र जनदबाब सिर्जना गर्ने। ३ राजनीतिक, आर्थिक, सामाजिक र साँस्कृतिक रूपले बहिष्करणमा परेका वा पारिएका समुदाय र विपन्न वर्गलाई सामाजिक न्यायको प्रत्याभूति गराउने। ४ जनताको नागरिक र राजनीतिक अधिकारका साथै आर्थिक, सामाजिक र सांस्कृतिक अधिकारको प्रत्याभूति गराउँदै शान्तिपूर्ण, न्यायसंगत र समावेशी समाजको निर्माण गर्ने। ५ वित्तीय एकाधिकार तथा दलाल पुँजीवादको शोषण र हस्तक्षेपबाट मुक्त गर्दै क्रियाशील भूमिकाका आधारमा समाजवादी अर्थ राजनीतिक व्यवस्था अवलम्बन गर्ने। ६ आन्तरिक र बाह्य लगानीमैत्री वातावरण निर्माण गरी देशलाई औद्योगीकरण गर्ने, वैदेशिक रोजगारीबाट पुँजी र प्रविधिसहित फर्केका नेपालीहरूलाई देशभित्र रोजगारमूलक व्यवसाय गर्न प्रोत्साहित गर्ने। ७ वैज्ञानिक भूउपयोग नीति लागू गर्दै कृषि क्रान्तिको माध्यमबाट कृषिको औद्योगीकरण, व्यवसायीकरण र आधुनिकीकरण गरी कृषिमा निर्भर श्रमजीवी जनताको जीवनस्तर सुधार र विकास गर्ने। ८ शिक्षा, स्वास्थ्यजस्ता सामाजिक क्षेत्रहरूको रूपान्तरणका लागि राज्यले प्राथमिकता दिने। प्रत्येक नागरिकलाई आधारभूत स्वास्थ्य सेवा निःशुल्क उपलब्ध गराउने। ९ जलवायु परिवर्तन, वातावरणीय प्रदूषण र प्राकृतिक विपद्का कारण उत्पन्न नकारात्मक असरलाई नियन्त्रण गर्ने, जैविक विविधता र पर्यावरणको संरक्षण गर्ने। १० गुणस्तरीय सेवा प्रवाहका लागि सार्वजनिक प्रशासन चुस्त दुरुस्त बनाउने, अनुगमन र मूल्यांकनका परिपाटी स्थापित गर्दै सुशासनको प्रत्याभूति गराउने। ११ संघीयताको प्रभावकारी कार्यान्वयनका लागि संघ, प्रदेश र स्थानीय तहका सरकारहरूबीचको क्षेत्राधिकारलाई स्पष्ट पार्ने। १२ देशको स्वाधिनता, सार्वभौमसत्ता र राष्ट्रिय हितको रक्षा गर्न पञ्चशीलको सिद्धान्तलाई आधारमानी स्वतन्त्र, असंलग्न र सन्तुलित परराष्ट्र नीति अबलम्बन गर्ने। १३ विगतका विभिन्न कालखण्डमा भएका आन्दोलनहरूका कारण विभिन्न दलका नेताकार्यकर्ताहरूमाथि लगाइएका मुद्दाहरूको खारेजी र राजबन्दी रिहाइका लागि आवश्यक कानुनी र राजनीतिक पहल गर्ने। १४ समाजको विविधतायुक्त चरित्रअनुरूप राष्ट्रिय लोकतान्त्रिक र वैज्ञानिक संस्कृति प्रवद्र्धन गर्ने। १५ श्रमसंस्कृतिलाई प्रोत्साहित गर्ने। श्रमजीवी जनताको पहलकदमीमा आर्थिक समृद्धिको माध्यमबाट आर्थिक, सामाजिक र सांस्कृतिक रूपान्तरण गर्ने।"
अन्ततः रोकियो घोराही सिमेन्टको आईपीओ,"काठमाडौं : विवादै विवादका माझ खुला भएको घोराही सिमेन्ट इन्डस्ट्री आईपीओ प्रक्रिया अन्ततः स्थगित भएको छ। आईपीओ बिक्री सोमबार नेपाल धितोपत्र बोर्डले स्थगन गरेको हो। आवेदन दिन तीन घन्टा बाँकी छँदै प्रक्रिया स्थगित भएको छ। बिना कुनै आधार आवेदन दिने समयावधि थप्न सूचना प्रकाशित गरेपछि बोर्डले प्रक्रिया नै रद्द गरेको हो। अर्थात् अब घोराहीको आईपीओ बाँडफाँट हुने छैन। अध्ययनका क्रममा आईपीओ आवेदन प्रक्रियामा कम्पनीले अनुचित लाभ लिने प्रयास गरेको पाइएमा प्रक्रिया नै रद्द हुने र यदि दोषी नदेखिएमा प्रक्रियाले निरन्तरता पाउने गरी बोर्डले स्थगित गरेको हो। आवेदकको होल्ड भएको रकम भने अध्ययन नसकिउन्जेलसम्म होल्ड नै हुनेछ। सोमबार अपराह्न प्रक्रिया स्थगित हुनुअघिसम्म ५ लाख ६२ हजार ४३ जनाले ९ अर्ब ८३ करोड ८५ लाख ५६ हजार रुपैयाँबराबरको २ करोड २६ लाख १७ हजार ३ सय ७० कित्ताका लागि आवेदन दिएका थिए। कम्पनीले बिक्री नभएका रिजर्भ सेयरसमेत गरी ६९ लाख ११ हजार ६ सय ७० कित्ताका लागि आवेदन माग गरेको थियो। कम्पनीले भ्रमपूर्ण वित्तीय विवरण राखी आईपीओमा आवेदन आह्वान गरेपछि विवाद उब्जिएको थियो। एकातिर पत्याउनै नसक्ने वित्तीय विवरण र अर्कातिर प्रतिरक्षा गर्नै नमिल्नै अधिक प्रिमियम मूल्यका कारण घोराहीको आईपीओ शंकास्पद थियो। यसमा अन्डरराइडर (प्रत्याभूतिकर्ता) नागरिक लगानी कोषलाई पनि शंकाको दायरामा राख्दै अन्नपूर्णले वैशाख २६ गते विशेष समाचार सम्प्रेषण गरेको थियो। विषय सतहमा आएपछि बोर्डले आईपीओ प्रक्रियालाई अनुसन्धानको घेरामा राख्यो। केयर रेटिङ नेपाल लिमिटेडबाट केयरएनपी ट्रिपल बी माइनस इस्युअर रेटिङ पाएकै आधारमा आईपीओ निष्कासन अनुमति र अन्डरराइटर सम्झौता गरिएको पाएपछि बोर्डले रेटिङ एजेन्सीलाई प्रश्न गयो। बोर्डले सर्वसाधारणको नाममा आईपीओ जारी गर्नुअघि अर्थात् जेठ ३० गते नै आईपीओ रेटिङ गर्ने केयर रेटिङ नेपाललाई नियमअनुसार रेटिङ भएनभएको जानकारी आफूलाई जानकारी गराउन पत्राचार गरेको थियो। जेठ ३२ देखि आईपीओमा आवेदन खुला भए पनि केयर रेटिङ नेपालले बोर्डलाई जवाफ दिएन। उल्टै आवेदन दिने समयावधि थप्न घोराहीले नेपाल धितोपत्र बोर्डलाई पत्र लेख्यो। सोमबार बिहानै आवेदन दिने अवधि असार १४ सम्म विस्तार गरिएको सार्वजनिक सूचना निकाल्यो पनि। आवेदन थप्न गर्नुको बहाना थियो, यथोचित संख्यामा आवेदन प्राप्त भए पनि आवेदनहरू प्रमाणित हुने प्रक्रियामा रहेको। निष्कासन तथा बिक्री प्रबन्धकद्वय हिमालयन क्यापिटल र नबिल इन्भेस्टमेन्ट बैंकिङसमेतले कम्पनीको बहानामा साथ दिएका थिए। अर्कातर्फ आईपीओमा अपत्यारिलो दरले आवेदन परिरहेको थियो। अपत्यारिलो दरले अर्थात् झुटो (फर्जी) आवेदन परेको जानकारी सीडीएस एन्ड क्लियरिङ (सीडीएससी)ले आइतबारै पहिचान गरिसकेको थियो। सोमबार बिहानसम्म खातामा पर्याप्त रकम नभएका १३ जनाले प्रतिकित्ता १०१० लाखका दरले आवेदन दिएको टुंगो लागेपछि सीडीएससीले नेपाल धितोपत्र बोर्डलाई जानकारी गरायो। यतिबेलासम्म घोराहीको नियत स्पष्ट भइसकेको थियो। त्यो थियो, आईपीओ राम्रो छ भन्ने देखाउन पर्याप्त आवेदन परेको भ्रम फिजाउने। यस्तो देखाउन फर्जी आवेदन गज्जबको उपाय थियो। जबकि कम्पनीले आवेदन समयावधि थप गरिसकेको थियो। यस्तोमा नेपाल धितोपत्र बोर्डले निष्कासन तथा बिक्री प्रबन्धक क्यापिटलद्वयलाई पत्र लेखिदियो। जहाँ उल्लेख छ, सर्वसाधारण लगानीकर्ताको सुरक्षा र हित संरक्षणलाई मध्यनजर गर्दै कम्पनीको रेटिङ र सार्वजनिक निष्कासनसम्बन्धी कैफियतको जाँचबुझका लागि हाललाई घोराही सिमेन्ट इन्डस्ट्रिको सार्वजनिक निष्कासनको सम्पूर्ण प्रक्रिया स्थगन गर्न निर्णयानुसार जानकारी गराइन्छ। सोही निर्देशनअनुसार सीडीएससीले आवेदन प्रक्रिया रोकेको छ। सीडीएससीका प्रमुख कार्यकारी अधिकृत पूर्ण आचार्यका अनुसार यसअघिका आईपीओमा रिजेक्ट (अस्वीकृत) हुने आवेदनको संख्या कम हुने गरेको थियो। यसपल्ट भने आवेदन दिने अवधि नसकिँदै १ करोड २० लाख कित्ता ओवदन रद्द भयो। आवेदन रद्द हुनुको कारण छ, बैंक खातामा पर्याप्त रकम नहुनु। धेरै आवेदन परेको देखाएर सर्वसाधारणलाई आकर्षित गर्न खोजेको हो कि भन्ने देखियो, प्रमुख कार्यकारी अधिकृत आचार्यले भने, खातामा पर्याप्त पैसा नभएका १३ जनाले १०१० लाख कित्ताका दरले आवेदन दिएको पाइयो। १० लाख कित्ताका लागि आवेदन दिन खातामा ४ करोड ३५ लाख रुपैयाँ हुनुपर्छ। आचार्यले अनुसन्धान गर्नुपर्ने आवश्यकता महसुस गरेपछि बोर्डलाई जानकारी गराइएको बताए। नेपाल धितोपत्र बोर्डका अध्यक्ष रमेश हमाल आफूहरूले मेरिटको आधारमा स्वीकृति दिएको आईपीओ माथि गुनासो आएपछि रेटिङ गर्ने निकायलाई सोधपुछ गरिसकेको तर उनीहरूले स्पष्टीकरण दिनुको सट्टा समयावधि थप गर्न आएको बताए। चित्तबुझ्दो स्पष्टीकरण आएपछि कारबाही गर्छौं भन्ने सोचाई थियो, तर स्पष्टीकरणको सट्टा म्याद थप्ने अनुरोध आयो, हमालले भने, त्यसपछि आशंका पैदा भयो। त्यतिबेलासम्म रेटिङ गर्ने कम्पनीको स्वार्थ बाझिएको बोर्डले तय गरिसकेको थियो। आज पहिलोपल्ट लगानीकर्ताको पैसा जोखिममा हुनसक्छ भन्ने विषय सहतमा आयो। १३ वटा आवेदनकर्ताबाट प्रतिव्यक्ति ५ करोड रुपैयाँभन्दा बढी रकमको आवेदन दिएर रद्द भएको भन्ने हामीले जानकारी पाएपछि सुनिश्चित गयौं कि अपत्यारिलो आवेदन संख्या देखाएर लगानीकर्ता झुक्याउन खोजिँदै छ, उनले भने, सर्वसाधारणको पैसा कम्पनीको खातामा नजाओस् भन्ने निर्णय तत्कालै गरिहाल्यौं र छानबिनको प्रक्रिया अघि बढायौं। बोर्डको यो निर्णयसँगै अर्को निर्णय नहुञ्जेलसम्म सर्वसाधारणको पैसा घोराहीको खातामा पुग्न पाउने छैन। अध्ययनका क्रममा कम्पनी दोषी नदेखिए आईपीओको प्रक्रियाले निरन्तरता पाउने उनको भनाइ छ तर अनुचित लाभ लिन यो सबै प्रपञ्च गरिएको हो भने कम्पनीलाई कारबाही हुन्छ। हमालको प्रश्न छ, पहिल्यै नै ओभर सब्स्क्राइब भएको भए म्याद किन थप गरियो ? हमालले ओभर सब्स्क्राइब कसरी भयो ? फर्जी आवेदन स्वार्थ समूहले गरेका हुन् कि कसले हो ? रेटिङ किन भ्रमपूर्ण भयो ? जोखिमपूर्ण अन्डरराइटिङ एग्रिमेन्ट किन गरियो ? भन्ने सम्मको अध्ययन गरेर लगानीकर्तालाई न्याय दिलाउने हमालको अडान छ। घोराही सिमेन्टले भने फर्जी आवेदन दिएको अस्वीकार गरेको छ। हामी पनि फर्जी आवेदन परेकामा चकित छौं, कम्पनीका एक उच्च व्यक्तिले भने, जो मान्छे छ, उसलाई बोर्डले पत्ता लगाउनेछ। कम्पनी स्रोतका अनुसार बैंकले आवेदन प्रमाणीकरण प्रक्रिया ढिला गरिदिँदा आवेदन थप्ने सूचना जारी गर्नुपरेको हो। विशाल ग्रुप र त्रिवेणी ग्रुप (संघई परिवार) को लगानी रहेको घोराही सिमेन्ट इन्डष्ट्रिले स्थानीयवासीका लागि प्रतिकित्ता ४ सय र अन्य सर्वसाधारणका लागि प्रतिकित्ता ४ सय ३५ रुपैयाँमा आईपीओ जारी गरेको हो। जबकि कम्पनीको आधारभूत वित्तीय परिसूचकले यो मूल्य समर्थन गर्दैन। घोराही सिमेन्टभन्दा राम्रो परिसूचक भएका कम्पनीले पनि प्राथमिक बजारमा फेस भ्यालु (अंकित मूल्य) अर्थात् प्रतिकित्ता सय रुपैयाँमा जारी गर्ने गरेका छन्। बैंकसँगको डिलिङमा कमजोर देखिएको कम्पनीले लगानी उठाउन सर्वसाधारणलाई झूटो र अपत्यारिलो विवरण राखेर आफू सशक्त, नाफामूलक, वास्तविकभन्दा दोब्बर नेटवर्क भएको कम्पनी प्रमाणित गर्न खोजेको थियो। स्थानीयवासीको अवरोध खेपिरहेको कम्पनीले नेपाल विद्युत् प्राधिकरणलाई १ अर्ब रुपैयाँभन्दा बढी तिर्न बाँकी छ। कम्पनीले प्रक्षेपण गरेको वित्तीय परिसूचक नै भ्रमपूर्ण छ। चालू आर्थिक वर्षको ६ महिनामा कम्पनीले १ अर्ब ८३ करोड २० लाख रुपैयाँको कारोबार गरेर ४९ करोड रुपैयाँ नाफा गरेको छ। तर, कम्पनीले चालू आर्थिक वर्षमा ९ अर्ब ८९ करोड २० लाख रुपैयाँको कारोबार गर्ने प्रक्षेपण गरेको छ। प्रक्षेपणअनुसार कारोबार नभएका खण्डमा कम्पनीले चालू आर्थिक वर्षमै घाटा बेहोर्ने छ। सञ्चालनमा आइसकेको कम्पनीको ऋण १२ अर्ब छ। यस्तो भ्रममा साथ दिएको नागरिक लगानी कोषले बिक्री नभएको सबै सेयर प्रतिकित्ता ४ सय ३५ मा एक्लै किन्ने प्रत्याभूति दिएको छ। यो प्रत्याभूतिका लागि कोषले कम्पनीबाट १ करोड ७२ लाख ७७ हजार रुपैयाँ शुल्क लिएको छ। आईपीओ निष्कासनमा घोराहीले अपत्यारिलो वित्तीय विवरण तयार पारेर लगानीकर्तालाई फसाउन खोजेको पाइएको छ। घोराही सिमेन्टको आईपीओको सेयर निष्काषन तथा बिक्री प्रबन्धक हिमालयन क्यापिटल र नबिल इन्भेस्टमेन्ट हुन्। यस्तै बीके अग्रवाल एन्ड कम्पनी र जीपी राजवाहक एन्ड कम्पनीले वित्तीय प्रक्षेपण पुनरावलोकन गर्दै लेखापरीक्षणको सिद्धान्तअनुरूप नै रहेको प्रमाणीकरण गरेका थिए।"
नागरिकता माग्दै सत्याग्रह,"काठमाडौं : अनागरिक हुनुको पीडा उसैलाई थाहा छ। जसले ३५ वर्षको उमेर पुग्दा पनि सिम कार्ड लिन पाएका छैनन्। सवारी चालक अनुमतिक पत्र(लाइसेन्स) बनाउन सकेका छैनन्। नागरिकता विना दशौं लाख नेपाली आमाबुवाका सन्तानको भविष्य अन्धकारमय बन्दै गएको छ। जीवनमा कहिले उज्यालो हुन्छ त्यसको अत्तोपत्तो छैन। सबै अधिकार प्राप्तिको माध्यम रहेको नागरिकता नपाएपछि जेठ ३० गते २५ वर्षीय युवक निरज कामतले माइतीघर मण्डलामा आत्मदाह प्रयास गरे। नागरिक हुन नपाएको पीडामा कैयौंले त फाँसी लागेर प्राण नै त्यागिसके। नागरिकताविहीन नेपालीलाई नागरिकता दिनुपर्ने माग राख्दै माओवादी केन्द्रका पोलिटब्युरो सदस्य रामकुमार शर्माले चार दिनदेखि माइतीघर मण्डलामा भोक हडतालमा छन्। युवाहरूको आन्दोनलको समर्थन गर्दै उनले शुक्रबारबाट सत्याग्रह थालेका थिए। माग पूरा नभएसम्म आन्दोलन जारी राख्ने उनले बताए। राष्ट्रपति रामचन्द्र पौडेलले नागरिकता विधयेक जारी गरे पनि सर्वोच्च अदालतको अल्पकालीन आदेशपछि पनि विधेयक कार्यान्वयन भएको छैन। अल्पकालीन आदेशले नागरिकता वितरणमा रोक लगाएपछि नागरिकताविहीन युवाहरूले माइतीघरमा आन्दोलन गर्दै आएका हुन्। नेपालको संविधान २०७२ जारी भएको करिब ८ वर्ष भइसकेको छ। संविधान जारी भएको मितिले ३ वर्षभित्र संघीय संसद्बाट कानुन बनाएर पूर्णरूपमा कार्यान्वयन गरिने भनिएको छ। तर, राज्यद्वारा अनागरिक बनाउने प्रपञ्च हुँदै आएको छ। अब त अति नै भयो, उनले भने।"
अकुत सम्पत्ति आर्जन गर्ने दम्पतीविरुद्ध मुद्दा,"काठमाडौं : जलस्रोत तथा सिँचाइ विभागका तत्कालीन महानिर्देशक (अवकाश प्राप्त सुई) मधुकरप्रसाद राजभण्डारीले साढे तीन करोड अकुत सम्पत्ति आर्जन गरेका छन्। २८ वर्ष सरकारी सेवामा रहँदा ३ करोड ५६ लाख ७७ हजार रुपैयाँ गैरकानुनी सम्पत्ति कमाएको देखिएको छ। अख्तियार दुरुपयोग अनुसन्धान आयोगले राजभण्डारीसहित उनकी पत्नी दीपा श्रेष्ठविरुद्ध मुद्दा दायर गरेको छ। विशेष अदालतमा दर्ता गरिएको मुद्दामा उनले महानिर्देशकका रूपमा सरकारी पदमा कार्यरत रहँदा अकुत सम्पत्ति आर्जन गरेको उल्लेख छ। राजभण्डारी २०५१ फागुन ३० देखि २०७९ भदौ ३१ गतेसम्म सार्वजनिक सेवामा रहे। सार्वजनिक सेवामा रहँदा अवधिको उनीविरुद्ध अनुसन्धान गरिएको थियो। वैधानिक आय पारिश्रमिक बचत आय, निजको श्रीमतीको पारिश्रमिक बचत आय, श्रीमतीको उपदान, दैनिक भ्रमण तथा स्थानीय भत्ता, बिमा परिपक्व भई प्राप्त आय, सेयर बिक्रीबाट प्राप्त आय, कर्मचारी संचयकोषलगायत विभिन्न बैंक तथा वित्तीय संस्थाहरूबाट लिएका ऋणकर्जा आय, घर बहाल (घर भाडा) बापत प्राप्त वैधानिक आय, वैदेशिक भ्रमण आय, निवृत्तिभरण आय, कृषि आय, विप्रेषण आय, शेयर लाभांश आयसमेत गरी तीन करोड ८५ लाख ५१ हजार वैधानिक आय स्रोत खुल्न आएको देखिन्छ भने सोही जाँच अवधिमा उनको सम्पूर्ण व्यय (खर्च तथा लगानी) मा जग्गा खरिद, घर निर्माण खर्च, सेयर खरिदमा भएको खर्च, कर्जाऋणको साँवा ब्याज तिरेको रकम, जीवन बिमा प्रिमियम भुक्तानीमा भएको खर्च, अध्ययन खर्च, कम्पनी लगानीमा भएको खर्च, सवारीसाधन खरिदमा भएको खर्च र बैंक मौज्दात रकमसमेत गरी जम्मा ७ करोड ४२ लाख २९ हजार खर्च तथा लगानी गरेको देखिएको छ। उनीविरुद्ध सार्वजनिक पदको दुरुपयोग गरी अकुत सम्पत्ति आर्जन गरेको हुँदा भ्रष्टाचार निवारण ऐन बमोजिम कैद तथा जरिवानाको सजाय मागदाबी गरिएको छ। राजभण्डारीले जाँच अवधिमा गैरकानुनी रूपमा आर्जन गरेको सम्पत्ति निज तथा निजको श्रीमतीको नाममा हाल कायम रहेको स्रोत नखुलेको सम्पत्तिबाट जफतअसुल उपर गरी पाउन मागदाबी गरिएको छ। गैरकानुनी रूपमा आर्जन गरेको स्रोत नखुल्ने सम्पत्ति राजभण्डारीले श्रीमती दीपा श्रेष्ठको नाममा खरिद गरिएको जग्गा, घर निर्माण, कम्पनी लगानी, बिमा प्रिमियम भुक्तानीलगायतमा गरिएको खर्च बराबरको स्रोत नखुलेको सम्पत्ति र त्यसबाट बढेबढाएको सम्पत्ति जफत गर्ने प्रयोजनार्थ प्रतिवादी बनाइएको छ। दीपा श्रेष्ठलाई प्रतिवादी कायम गरी स्रोत नखुलेको सम्पत्तिबाट बढेबढाई निजको नाममा हाल कायम सम्पत्तिमध्येबाट बिगो जफत गरी पाउन मागदावीसहित विशेष अदालत, काठमाडौंमा आरोपपत्र दायर गरिएको छ।"
राहत र उपचार पाउनै मुस्किल,"अनिष विष्टसंखुवासभा बाढी पहिरो प्रभावित कोसी पहाडी जिल्लामा शनिबार रातिदेखिको वर्षा रोकिएको छैन। केहीबेर रोकिए जस्तो गर्छ र पुनः सुरु हुन्छ। ताप्लेजुङ, पाँचथर र संखुवासभामा बाढी पहिरोका कारण बेपत्ता भएका केहीको शव भेटिए पनि उद्धार र खोजीमा जुट्न स्थानीय र सुरक्षाकर्मीलाई हम्मेहम्मे परेको छ। बाढीपहिरो नरोकिएपछि विस्थापित बढ्दैछन्। घाइतेलाई समयमा उपचारका लागि अस्पताल पुर्याउन सकिएको छैन। उद्धार, राहत र पुनःस्थापनाको कार्य चौपट छ। प्रभावित क्षेत्रका जनप्रतिनिधिले सरकारको ध्यानाकर्ष पनि गरे। सोमबार नेपाली सेनाको हेटिकप्टरमार्फत प्रधानमन्त्री पुष्पकमल दाहाल प्रचण्ड प्रभावित क्षेत्रतर्फ निस्किए। तर, संखुवासभा बाहेकका ठाउँमा पुग्न उनलाई समय मिलेन कारण मौसम र राजधानीमा आयोजित समाजवादी मोर्चा घोषणा बन्यो। उता राहत र प्राथमिक उपचार कुरेकाहरू हेरेका हेर्यै भए। राहतसहित स्थलगत अनुगमनमा प्रधानमन्त्रीसहितको टोली आउने आशामा बसेका पीडित सोमबार पनि निराश भए। मृतकका परिवारलाई एक लाख राहत दिने कोसी प्रदेश सरकारको निर्णयबाहेक सरकारको अन्य राहत र आश्वासन केही छैन। पाँचथरमा ३२ परिवार विस्थापित शनिबार रातिदेखिको अबिरल वर्षाको भार थेग्न नसकी उर्लेको बाढीपहिरोले पाँचथरमा ३२ घरपरिवार विस्थापित भएका छन्। प्रहरीले संकलन गरेको तथ्यांकअनुसार हालसम्म जिल्लाका चार स्थानीय तहका एक सय ४८ जना विस्थापित भएका हुन्। विस्थापितहरूको संख्या अझै बढ्न सक्छ, जिल्ला प्रहरी कार्यालय पाँचथरका प्रहरी नायब उपरीक्षक हरि खतिवडाले भने, वर्षात् नरोकिएकाले जोखिम झन् बढेको छ। तमोर नदी र हेवाखोला किनार आसपासका बस्तीहरू बाढीबाट उच्च जोखिममा परेका छन्। वर्षात् नरोकिएकाले खोलामा बाढीको बहाब झनै बढिरहेको छ। जिल्लाको फालेलुङ र याङवरक गाउँपालिकामा पहिरोबाट विस्थापित हुनेको संख्या धेरै छ। फालेलुङमा १४ घरका ७२ जना विस्थापित छन्। विस्थापितहरू छिमेकी र आफन्तकोमा शरण लिएर बसेका छन्। विस्थापितहरूको उद्धार गर्ने र राहत प्रदान गर्ने काम भइरहेको प्रमुख जिल्ला अधिकारी मेखबहादुर मंग्रान्तिले जानकारी दिए। पाँचथरमा बाढीपहिरोका कारण मृत्यु हुनेको संख्या तीन पुगेको छ। यसैबीच याङवरक गाउँपालिका १ फेदीमा पहिरोमा फसेका १२ जनालाई उद्धार गरिएको छ। नेपाली सेनाको हेलिकप्टर प्रयोग गरी उनीहरूलाई च्याङथापुस्थित विष्णु माविमा ल्याइएको हो। यता मेची राजमार्गमा पर्ने हेवाखोलामा सोमबारदेखि बेलिब्रिज बनाउने काम सुरु भएको छ। फिदिम नगरपालिका र हिलिहाङ गाउँपालिकालाई जोड्ने पक्की पुल हेवाखोलामा आएको बाढीले भत्किएपछि राजमार्गमा यातायात ठप्प भएको छ। पुगेन राहत सामग्री ताप्लेजुङका बाढी पहिरो प्रभावित क्षेत्रमा खाद्यान्न तथा लत्ताकपडाको अभाव भएको छ। सिदिंवा गाउँपालिका६ मेहेलेमा पहिरोका कारण विस्थापित बनेका ३० परिवारलाई राहत सामग्रीको आवश्यकता परेको हो। स्थानीय कमल कडरियाका अनुसार पहिरोका कारण घरमा बस्न सक्ने अवस्था नभएकाले गाउँका करिब १ सय जना नीलगिरी माध्यमिक विद्यालयमा बसेका छन्। सबैजना घर छोडेर स्कुलमा आएर बसेका छौं। खाद्यान्न र राति सुत्नका लागि लत्ताकपडाको अभाव छ, कडरियाले भने, घर गएर ल्याउने अवस्थासमेत छैन। रातभर कसरी कटाउने निकै समस्या छ। पहिरोमा परि गम्भीर घाइते भएका राजकुमार राईको उद्धारका लागि आएको हेलिकप्टरमा खाद्यान्न सहितको सामग्री पुर्याउन सकेको भए केही भए पनि राहत हुने थियो। वडाध्यक्ष रत्न लिङ्देनले भने। उनका अनुसार अहिले सो क्षेत्रमा स्वास्थ्य सामग्रीको पनि अभाव छ। गत आइतबार त्यहाँ रहेको स्वास्थ्य चौकीसमेत पहिरोले बगाएको थियो। स्वास्थ्यकर्मी भए पनि स्वास्थ्य सामग्रीको अभाव भएका कारण सामान्य चोटपटक लाग्दासमेत प्राथमिक उपचार गराउन सकिएको छैन। यता प्रमुख जिल्ला अधिकारी गोमादेवी चोङ्वाङले भने खाद्यान्नको व्यवस्था गर्ने जिम्मा स्थानीय तहलाई दिएको बताइन्। आइतबार बसेको जिल्ला विपद् व्यवस्थापन समितिको बैठकले खाद्यान्नको व्यवस्थापन गर्ने जिम्मेवारी स्थानीय तहलाई दिइएको थियो। सो क्षेत्रमा विस्थापित रहेकालाई टेन्टलगायतका अन्य सामग्री पठाउने तयारी भएको चेम्जोङले जानकारी दिइन्। पाँच दिनदेखि अबिरल वर्षा हुँदा ताप्लेजुङमा तीन जनाको ज्यान गएको छ भने अन्य तीन जना बेपत्ता छन्। अर्का एकजनाको भने नेपाली सेनाको हेलिकप्टरमार्फत उद्धार गरी उपचारका लागि विराटनगर पठाइएको छ। पहिरोमा परी ज्यान गुमाउनेमा मेहेलका गणेश तामाङ, केशरबहादुर राई र सुरेश राई रहेको ताप्लेजुङ प्रहरी प्रमुख डीएसपी राजन लिम्बूले जानकारी दिए। यस्तै भगिमाया बुढाक्षेत्री, सन्ध्या बुढाक्षेत्री र प्रज्वल बुढाक्षेत्री बेपत्ता छन्। उता सुरुमखिमस्थित गाग्रेमा उद्धारका पर्खाइमा ओढारमा बसेको भनिएका ३ जनाको अवस्था खतरामुक्त भएको जानकारी प्राप्त भएको छ। छोरा डेनिस गुरुङ र बुहारी अनिता राई गुरुङ र नातिनी आकाङक्षा गुरुङ खतरामुक्त रहेको आमा चेतमाया गुरुङले केहीबेर अघि जानकारी दिए। आमा चेतमायाले भनिन्, गाउँकै देउबहादुर खुदाङ भिरको बाटो हुँदै माथिबाट अवलोकन गरेर फर्केछन्। पहिरोले याक्सा बगाएकाले ओढारमा बसेको ठम्याएछन्। मलाई सोमबार अर्थात् आज दिउँसो फोन गरेर जानकारी गराएपछि ढुक्क भएकी छु। छोराबुहारीले सँगै लगेको दुई दर्जन बाख्रा गोठसँगै बगाएको गुरुङले जानकारी दिए। उद्धार र राहत उच्च प्राथमिकतामा प्रधानमन्त्री पुष्पकमल दाहाल प्रचण्डले सरकारले बाढी पहिरो प्रभावितलाई उद्धार, राहत र पुनःस्थापना उच्च प्राथमिकतामा राखेको बताएका छन्। बाढी पहिरो प्रभावित क्षेत्रको स्थलगत निरीक्षणका लागि सोमबार संखुवासभा पुगेका प्रधानमन्त्री दाहालले सरकारको तर्फबाट गर्नुपर्ने काममा कुनै कमी हुन नदिने बताए। बेपत्ताको खोजी र विस्थापितको स्थानान्तरणको काम गर्न मातहतका कार्यालयलाई प्रधानमन्त्री दाहालले निर्देशनसमेत दिए। तुम्लिङटार विमानस्थलमा पत्रकारसँग संक्षिप्त कुरा गर्दै प्रधानमन्त्री दाहालले बाढीपहिरो प्रभावित र विस्थापितलाई पुनःस्थापना गर्ने, घरबारविहीनको तत्काल स्थानान्तरण र आवासको व्यवस्था मिलाउने बताए।"
समाजवादी मोर्चाको औचित्य छैन : एमाले सचिव भट्ट,"बिस्नप्रसाद न्यौपाने वीरेन्द्रनगर : नेकपा एमालेका सचिव एवं कर्णाली प्रदेश इन्चार्ज लेखराज भट्टले समाजवादी मोर्चाको कुनै औचित्य नरहेको बताएका छन्। मंगलबार प्रेस चौतारी नेपाल कर्णाली प्रदेशले वीरेन्द्रनगरमा आयोजना गरेको पत्रकार सम्मेलनमा नेता भट्टले यो मोर्चाले कुनै नयाँ चिज दिन नसक्ने बताउँदै यस्तो बताएका हुन्। उनले सरकारले ल्याएको बजेट पास गर्नेमा विषयमा गठबन्धनका दलहरू नै अन्योलमा रहेको बताए। उनले भने, बजेट अर्थनीतिलाई माथि उकास्ने खालको छैन। बजेटमा अर्थतन्त्रमा देखिएका समस्याहरू सुधारका कार्यक्रमहरू देखिएको छैन। बजेट वितरणमुखी परम्परागत तरिकाले आएको छ। कर नीतिमा पनि ठीक नभएकाले यसलाई पास गर्ने विषयमा गठबन्धनभित्र नै अन्यौलता देखिएको छ। यस्तै नेकपा एमालेले पाटीको प्रदेश अधिवेशन आगामी भदौमा गर्ने निर्णय पनि गरेको छ। दुई दिन अगाडि बसेको प्रदेश कमिटीको बैठकले आगामी भदौ २९ र ३० गर्ने निर्णय गरेको हो।"
एमालेले बुझायो स्वास्थ्यमन्त्रीलाई ११ बुँदे ज्ञापनपत्र,"काठमाडौं : प्रमुख प्रतिपक्षी नेकपा एमालेले विगतको सरकारले अघि बढाएको आधारभूत अस्पतालको निर्माण प्रक्रिया अघि बढाउन माग गर्दै स्वास्थ्यमन्त्री मोहनबहादुर बस्नेतलाई ज्ञापन पत्र बुझाएको छ । मंगलबार एमाले स्वास्थ्य तथा जनसंख्या विभागका प्रमुख कृष्ण गोपाल नेतृत्वको टोलीले विगतको सरकारले ३९६ स्थानमा आधारभूत अस्पतालको शिलान्याश गरेपनि अहिले बजेटका अभावका कारण निर्माणले गति लिन नसकेको भन्दै निर्माण प्रक्रिया अघि बढाउन माग गर्दै स्वास्थ्यमन्त्री बस्नेतलाई ११ बुँदे ज्ञापन पत्र बुझाएको हो । त्यस्तै एमालेले संघीय स्वास्थ्य सेवा ऐन तत्काल ल्याउनुपर्ने तथा जनस्वास्थ्य सेवा ऐन २०७५ र जनस्वास्थ्य सेवा नियमावली २०७७ को पूर्ण कार्यान्वयन लगाएतका ११ बुँदे माग अघि सारेको छ । ज्ञापन पत्र बुझाउँदै एमाले स्वास्थ्य तथा जनसंख्या विभागका प्रमुख श्रेष्ठले स्वास्थ्य सेवामा देखिएका समस्या समाधान गर्दै स्वाथ्यकर्मीलाई देशमै काम गर्ने वातावरण बनाउनुपर्ने धारणा राखे । उनले स्वास्थ्य जस्तो महत्वपूर्ण क्षेत्रमा बजेट कम हुनु उचित नभएको उल्लेख गरे। त्यस्तै ज्ञापनपत्र बुझ्दै स्वास्थ्य मन्त्री बस्नेतले स्वास्थ्य सम्बन्धी विषयमा आएका सुझाव महत्वपूर्ण रहेको भन्दै यसलाई आवश्यक छलफल गरेर कार्यान्वयनमा लैजाने प्रतिवद्धता जनाए । उनले स्वास्थ्य बिमालाई थप प्रभावकारी बनाइने,सबै जनतालाई सहज रुपमा स्वास्थ्योपचारको व्यवस्था गर्न ध्यान केन्द्रीत गरेको उल्लेख गरे। एमालेले दरबन्दी अनुसारको जनशक्ति व्यवस्था गर्नुपर्ने,महामारीजन्य रोगहरुको रोकथाम तथा नियन्त्रणको पूर्वतयारी गर्नुपर्ने लगायतका विषयमा सरकारको ध्यानाकर्षण गराएको छ ।"
अर्थमन्त्रीले आवश्यकताभन्दा पहुँचलाई आधार बनाएर बजेट विनियोजन गरे : सांसद तामाङ,"काठमाडौं : नेकपा एमालेका सांसद तारा लामा तामाङले अर्थमन्त्री प्रकाशशरण महतले आवश्यकताभन्दा पनि व्यक्तिको पहुँचको आधारमा बजेट विनियोजन गरेको आरोप लगाएका छन्। प्रतिनिधिसभाको बैठकमा मंगलबार बोल्दै सांसद तामाङले सरकारले आवश्यकतालाई ध्यान दिने भन्दा पनि पहुँचलाई आधार बनाएको भन्दै असन्तुष्टि प्रकट गरे। एमाले सांसद तामाङले अर्थमन्त्री र अर्थमन्त्रालयसँग आफ्नो निर्वाचन क्षेत्र रहेको कञ्चनपुरको छोटी भन्सारलाई व्यवस्थित गरेर राजस्व संकलन कसरी संकलन गर्ने भन्ने कुनै योजना नभएको आरोप लगाए। 'कञ्चनपुरको बेलौरी भन्सारले धेरै क्षेत्र ओगट्थ्यो। तर, त्यसलाई व्यवस्थित नगरी सेटिङको भरमा छोटी भन्सार नचलाएको भन्ने सुनेको छु। यो काम सरासर गलत हो। अर्थमन्त्रालय र अर्थमन्त्रीको यसमा ध्यान जान आवश्यक छ', सांसद तामाङले भने। सांसद तामाङले बजेटमा सत्तारुढ दल र मन्त्रीको मनपरीको समेत विरोध गरे। उनले सहरी विकास मन्त्रालय अन्तर्गत पनि बजेट विनियोजनमा मन्त्रीले मनपरी गरेको आरोप लगाए। सहरी विकासमन्त्री सिता गुरुङले उनको जिल्ला तेह्रथुममा बजेट विनियोजन गरेको भए समग्र जिल्लाको मन्त्री भएको आभास हुने भन्दै आफ्नो निर्वाचन क्षेत्र लक्षित बजेट ल्याएको भन्दै त्यसले क्षेत्रको जस्तो मात्र मन्त्री भएको सन्देश गएको टिप्पणी गरे। सुदूरपश्चिम सरकारका पूर्वअर्थमन्त्री समेत रहेका सांसद तामाङले सहरी विकास मन्त्रालयलले कञ्चनपुरको पूर्नवासलाई सरकारले बेवास्ता गरेको भन्दै असन्तुष्टि जनाएका छन्। उनले सरकारले जग्गा एकीकरण गरेर पूर्वाधार निर्माण गर्ने भनेर डीपीआर बनाउन करोडौ खर्च गरेपनि सुदूरपश्चिममा बजेट विनियोजन नगरेको भन्दै विरोध जनाए। सरकारले कञ्चनपुरको पुर्नवासमा कहिले बजेट विनियोजन गर्दैन। राजा र पञ्चायतकालमा पुनर्वासमा १० हजार हेक्टरमा व्यवस्थित वस्ती बसालिएको छ। अहिले सरकारले मध्य लोकमार्गले छोएको पहाडी क्षेत्रमा १० वटा स्मार्ट सिटीको योजना राखेको देखियो। नयाँ सहर भनेर ५२ वटा कार्यक्रम घोषणा समेत गरेको रहेछ। त्यसमा १ करोड बजेट विनियोजन गरेको छ। नयाँ नयाँ कार्यक्रम घोषणा गर्ने र करोडौं बजेट अरुमा घोषणा गर्ने यो राम्रो देखिएन। मैले पुनर्वासमा बजेट विनियोजन गर्ने विषयमा सबैसँग पहल गरे तर कसैले कुरा सुनेनन्, सांसद तामाङले भने।"
समाजवादी मोर्चा स्वार्थका निम्ति बार्गेनिङको हतियार नबनोस् : डाभट्टराई,"काठमाडौं : नेपाल समाजवादी पार्टीका अध्यक्ष एवं पूर्वप्रधानमन्त्री डाबाबुराम भट्टराईले समाजवाद संसदीय अंकगणित मिलाएर जालझेल गरेर आउने उपभोग्य वस्तु नभएको बताएका छन्। मंगलबार नेकपा माओवादीसहित चार दलले समाजवादी मोर्चा घोषणा गरेपछि भट्टराईले समाजवाद उदार विचार,उन्नत चेतना र उच्च नैतिक धरातल भएका मानवको लामो सामूहिक प्रयत्नले निर्माण हुने अति उन्नत सभ्यताको चरण भएको प्रतिक्रिया दिएका हुन्। समाजवादी मोर्चामा नेकपा माओवादी,जनता समाजवादी पार्टी,एकीकृत समाजवादी पार्टी र विप्लव नेतृत्वको नेकपा छन्। अध्यक्ष भट्टराईले समाजवादी मोर्चालाई निजी सत्ता स्वार्थका निम्ति भित्री र बाहिरी शक्तिहरूसँग बार्गेनिङको हतियार नबनोस् भन्दै टिप्पणी गरेका छन्। उनले चार दलीय समाजवादी मोर्चामा आवद्ध हुने भनेपनि अन्तिममा अस्वीकार गरेका छन्। भट्टराईले सामाजिक सञ्जालमा लेखेका छन् 'समाजवाद संसदीय अंकगणित मिलाएर र जालझेल गरेर आउने उपभोग्य वस्तु होइन। यो त उदात्त वैचारिकीको निर्देशनमा उन्नत चेतना र उच्च नैतिक धरातल भएका मानवको लामो सामुहिक प्रयत्नले निर्माण हुने अति उन्नत सभ्यताको चरण हो। कथित समाजवादी मोर्चालाई निजी सत्ता स्वार्थकानिम्ति भित्री र बाहिरी शक्तिहरूसंग बार्गेनको हतियार बनाउने दुष्कर्म नहोस्! केहीलाई सधैं र धेरैलाई केहीबेर ठग्न सकिन्छ तर सबैलाई सधैं ठग्न सकिन्न भन्ने हेक्का रहोस्।'"
हवाई मार्गका विषयमा भारतसँग छलफल सकारात्मक : मन्त्री किराँती,"काठमाडौं : संस्कृति पर्यटन तथा नागरिक उड्डयनमन्त्री सुदन किराँतीले योगलाई धार्मिक शारीरिक, मानसिक स्वास्थ्यलाभसँग मात्र नभएर विश्वका मानव कल्याणको साझा ज्ञानसँग जोड्नुपर्ने बताएका छन्। अन्तर्राष्ट्रिय योग दिवसको पूर्वसन्ध्यामा आज बुद्धजन्मस्थल लुम्बिनीमा आयोजित शान्ति र सद्भावका लागि योग अभ्यास कार्यक्रमलाई सम्बोधन गर्दै उनले महर्षि पतञ्जलीले वैज्ञानिकरूपमा सूत्रबद्ध गरे पनि यसका लागि धेरै ऋषिमुनिले योगदान दिएका र त्यसमध्येमा गौतमबुद्धको नाम अग्रपङ्क्तिमा आउने बताए। नेपाल र भारतबीचको सम्बन्ध दुई हजार तीन सय वर्षअघि देखिको व्यापार सम्बन्धिबाट सुरु भएको बताउँदै मन्त्री किराँतीले प्रधानमन्त्रीको भारत भ्रमणले भारतसँगको सम्बन्ध थप सुमधुर बनेको बताए। उनले रामबिना नेपाल र सीता बिनाभारत अपूर्ण हुने पनि स्पष्ट पारे। मन्त्री किराँतीले भैरहवा विमानस्थलको हवाई मार्गका विषयमा भारत सरकारसँग छलफल सकारात्मक रहेको बताए। लुम्बिनी विकास कोष, भारतीय राजदूतावास र पताञ्जली नेपालको आयोजनामा लुम्बिनीमा भएको अन्तरराष्ट्रिय योग दिवस २०२३ का अवसरमा सो कार्यक्रम आयोजना गरिएको थियो। कार्यक्रममा भारतीय राजदूत नवीन श्रीवास्तवले नेपालसँगको सम्बन्धलाई योगले पनि जोडेको बताए। उनले नेपालभारत सम्बन्ध युगौँदेखि रहँदै आएको र प्रधानमन्त्रीको हालै भएको भ्रमणले थप प्रगाढ बनेको बताए। राजदूत श्रीवास्तवले भारत र नेपाल सरकारबीच हवाई मार्गबारे भइरहेको छलफलबाट सकारात्मक नतिजा आउने विश्वास व्यक्त गरे। पतञ्जली योग समिति कपिलवस्तु शाखाका अध्यक्ष कृष्णमुरारी ज्ञवाली र नवलपरासी शाखाका अध्यक्ष नरुपति पाण्डेयले योग अभ्यास गराएका थिए। उक्त दिवसका अवसरमा पतञ्जली र स्थानीयवासीहरु गरी लुम्बिनीमा चार सय जनाले योग अभ्यास गरेका थिए। योगाभ्यासमा मन्त्री किराँतीसहित, लुम्बिनी प्रदेशका मुख्यमन्त्री डिल्लीबहादुर चौधरी, भारतीय राजदूत श्रीवास्तव, रुपन्देहीका प्रमुख जिल्ला अधिकारी भरतमणि पाण्डे, लुम्बिनी विकास कोषका सदस्यसचिव सानुराजा शाक्य, कोषका बोर्ड सदस्यहरु सरिक भएका थिए। बुद्धजन्मस्थल लुम्बिनीमा हुने यस्ता कार्यक्रमले लुम्बिनीको प्रचारप्रसारमा योगदान गर्ने कोषका प्रमुख प्रशासकीय अधिकृत ज्ञानिन राईले बताउनुभयो । प्रत्येक वर्ष जुन २१ तारिखका दिन अन्तरराष्ट्रिय योग दिवस मनाउने गरिन्छ । भारतीय राजदूतावासले नेपालमा प्रत्येक वर्ष योग दिवस मनाउने कार्यक्रमअन्तर्गत यस वर्ष लुम्बिनी र पोखरामा कार्यक्रम गरेको दूतावासका निरज भण्डारीले जानकारी दिनुभयो ।"
राष्ट्रपति पौडेलको मुटुमा स्थायी पेस मेकर राखियो,"काठमाडौं : राष्ट्रपति रामचन्द्र पौडेलको मुटुमा स्थायी पेस मेकर राखिएको छ। मनमोहन कार्डियोथोरासिक भास्कुलर तथा ट्रान्सप्लान्ट सेन्टर महाराजगन्जमा उपरारत राष्ट्रपति पौडेलको मुटुको चाल कम हुन थालेपछि मंगलबार स्थायी पेस मेकर राखिएको हो। अस्पतालका कार्यकारी निर्देशक प्राडा मणि गजुरेलले पौडेलको स्वास्थ्य अवस्था सामान्य रहेको छ। 'सम्माननीय राष्ट्रपति श्री रामचन्द्र पौडेलज्यू यस सेन्टरमा २०८०।०३।०२ गतेदेखि उपचाररत् हुनु हुन्छ। ७२ घण्टाको नियमित निगरानीका क्रममा सम्माननीयज्यूको मुटुको चाल बेला बखतमा कम हुने देखिएकोले विशेषज्ञहरुको राय बमोजिम पेस मेकर राख्नु पर्ने देखिएकोले आजै सफलतापूर्वक स्थायी पेस मेकर राखिएको छ। हाल उहाँको स्वास्थ्य अवस्था सामान्य रहेको छ,' विज्ञप्तिमा भनिएको छ।"
नवीन सोच देशको सामाजिक रुपान्तरण निम्ति अपरिहार्य : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्ड ले नवीन सोच राष्ट्र र जनताको पक्षमा सामाजिक रुपान्तरणका निम्ति अपरिहार्य भएको बताएका छन् । संघीय मामिला तथा सामान्य प्रशासन मन्त्रालयद्वारा आयोजित प्रतिभा डबली कार्यक्रमलाई सम्बोधन गर्दै प्रधानमन्त्री प्रचण्डले यस्तो बताएका हुन्। प्रचण्डले भने, 'मैले विगतदेखि कहिले विद्रोहमा, कहिले शान्ति सम्झौतामा त कहिले संविधानसभामा र अहिले पनि फेरि एउटा नयाँ ध्रुविकरण र प्रक्रियाको निम्ति सामाजिक रुपान्तरणको अभियानमा जारी राखेको पहल पनि नवीन सोचका कारण नै सम्भव भएको हो । प्रधानमन्त्री प्रचण्डले हरदम आफ्नो विचार,सोच र शैलीलाई सृजनात्मक ढंगले विकास गर्ने व्यक्तित्वको आफूले सधैं उच्च मूल्याङ्कन गर्ने गरेको बताए । मानव समाजको विकास पनि नवीन सोचको खोजीको क्रममा भएको हो । मानव र अरु प्राणीबीचको अन्तर पनि विचारको निरन्तर विकासको प्रक्रियासँग सम्बन्धित छ। अहिले २१ औं शताब्दीमा विज्ञानको विकाससँग हामीले हाम्रा सोचहरुलाई अझ नवीन र तीब्रताका साथ बनाउँदै लैजाने र त्यसले आफ्नो कर्मलाई अझ प्रभावकारी बनाउँदै लैजान केन्द्रित हुनु पर्दछ,'उनले भने। 'मलाई विश्वास छ,तपाईंहरुले यो प्रतिभा डबली कार्यक्रमबाट यस्तो सृजनात्मक नवीन सोचलाई प्रोत्साहित गर्न आआफ्नो ठाउँबाट चिन्तनमनन गरिराख्नुभएको छ,'प्रधानमन्त्री प्रचण्डले भने। उनले वर्तमान सरकारले सुशासनलाई जोड दिएको उल्लेख गर्दै सुशासन भनेको आफ्नै सोच र शैलीमा सुधार गर्दै आत्मसमीक्षा गर्ने विधि भएको बताए । उनले भने,त्यसको लागि आफैंभित्र सबैभन्दा पहिला सुशासनको सुरुवात गर्नुपर्दछ । उनले नेपालमा कर्मचारी भित्र क्षमता, प्रतिभा र अनुभव सबै दृष्टिकोणले सक्षम कर्मचारीतन्त्र रहेको विश्वास व्यक्त गरे । प्रधानमन्त्रीले स्थायी सरकारको रुपमा चिनिने कर्मचारीतन्त्रको सेवा प्रवाहको प्रभावकारिताले सरकारको मूल नेतृत्वको सफलता र असफलतालाई पनि प्रत्यक्ष रुपले प्रभावित हुने बताए।"
प्रतिनिधिसभामा शुक्रबार प्रधानमन्त्रीसँग प्रत्यक्ष प्रश्नोत्तर कार्यक्रम,काठमाडौं : प्रतिनिधिसभामा यही असार ८ गते प्रधानमन्त्री पुष्पकमल दाहाल प्रचण्डसँग प्रत्यक्ष प्रश्नोत्तर कार्यक्रम हुने भएको छ । सभामुख देवराज घिमिरेले प्रधानमन्त्रीसँग प्रत्यक्ष प्रश्नोत्तरका लागि मिति निर्धारण भएको सदनलाई जानकारी गराएका छन्। सभामुखले हरेक समूहमा १५ जना सांसद रहने गरी १७ समूहमा विभाजन गरिएको बताए। प्रश्नोत्तरका लागि सांसदहरूलाई आज साँझ ५ बजेसम्म प्रतिनिधिसभाका सचिवसमक्ष प्रश्न टिपाउन आग्रह गरेका छन्। असार ८ गते हुने प्रश्नोत्तरमा पहिलो समूहमा रहेका सांसदहरुले प्रश्न टिपाउने र सोहीमाथि छलफल हुनेछ । यसअघि पनि प्रतिनिधिसभामा प्रधानमन्त्री प्रचण्डसँग प्रत्यक्ष प्रश्नोत्तरको कार्यक्रम सञ्चालन गरिएको थियो ।
सिंहदरवारस्थित केन्द्रीय सर्भरमा विद्युत अवरुद्ध हुँदा सरकारी साइट डाउन,"काठमाडौं : सिंहदरवारस्थित केन्द्रीय सर्भरमा विद्युत अवरुद्ध हुँदा नेपालभरिका सरकारी साइटहरू डाउन भएका छन्। नेपाल विद्युत प्राधिकरणको ट्रान्सफर्मर पड्किँदा केन्द्रीय सर्भरमा विद्युत अवरुद्ध भएको हो। राष्ट्रिय सूचना केन्द्र स्रोतका अनुसार विद्युत अवरुद्ध हुँदा सिस्टम डाउन भएको हो। सिस्टम सञ्चालन हुन केही समय लाग्ने उनको भनाइ छ। 'ट्रान्सफर्मर पड्किएपछि विद्युत अवरुद्ध हुँदा सर्भर डाउन हुन पुगेको हो। विद्युत प्राधिकरणको टोली जडानका निम्ति आएको छ। केही समयपछि सर्भर सञ्चालनमा आउँछ,' अन्नपूर्णसँग स्रोतले भन्यो। सर्भर डाउन हुँदा अति महत्वपूर्ण सरकारी साइटहरू डाउन हुँदा काम कारबाही पनि प्रभावित भएको छ। सर्भर डाउन भएपछि अध्यागमनको सिस्टम पनि चल्न सकेको छैन। जसका कारण विमानस्थलका अति महत्वपूर्ण कामहरू प्रभावित भएको अध्यागमनका एक कर्मचारीले बताए। यसअघि केन्द्रीय सर्भरमा ह्याकरहरूले आक्रमणसमेत गरेका थिए। केन्द्रीय सर्भर असुरक्षित भएपछि प्रधानमन्त्री पुष्पकमल दाहालले समेत चासो लिएका थिए।"
कूटनीतिक परिपक्वता र दुरदर्सिता देखाउन नसके नेपालले असहज परिस्थितिको सामना गर्नुपर्छ : वर्षमान पुन,"काठमाडौं : नेकपा माओवादी केन्द्रका उपमहासचिव एवं पूर्वमन्त्री वर्षमान पुन अनन्तले नेपालले भूराजनीतिक जटिलताको संवेदनशीलतालाई केन्द्रमा राखेर कूटनीतिक सम्बन्ध सञ्चालन गर्नुपर्ने बताएका छन् । अन्तर्राष्ट्रिय सम्बन्ध सञ्चालनमा कूटनीतिक परिपक्वता र दुरदर्शिता देखाउन नसके नेपालले अहिलेको भन्दा असहज परिस्थितिको सामना गर्नुपर्ने स्थिति आउन उनको भनाइ छ। मंगलबार सिंहदरबारमा बसेको प्रतिनिधिसभाको अन्तर्राष्ट्रिय सम्बन्ध समिति बैठकमा बोल्दै उपमहासचिव पुनले कूटनीतिक सम्बन्धबारे सत्तापक्ष र प्रतिपक्षबीच समान सोच र धारणा हुनुपर्नेमा जोड दिए। उनले अन्तर्राष्ट्रिय सम्बन्ध सञ्चालन गर्दा दलगत हितभन्दा माथि उठेर राष्ट्रहितलाई प्राथमिकतामा राख्नुपर्ने बताए । उनले भने, हामी भूराजनीतिक जटिलताको सामना गरिरहेका छौं। कूटनीतिक सम्बन्ध सञ्चालन गर्दा राष्ट्रहितलाई प्राथमिकतामा राख्नुपर्छ। राष्ट्रिय स्वार्थलाई गौण बनाएर दलगत स्वार्थमा चल्दा हामी अप्ठेरोमा पर्ने स्थिति छ । पुनले प्रधानमन्त्री पुष्पकमल दाहाल प्रचण्डको भारत भ्रमणका क्रममा प्रथम महिला बारे जवाफ दिने दायित्व परराष्ट्र मन्त्रालयको भएको उल्लेख गरे । प्रधानमन्त्रीको भारत भ्रमणका क्रममा उनकी स्वकीय सचिवसमेत रहेकी पुत्री गंगा दाहालको सक्रियता र कतिपय भेटहरुमा उनको उपस्थितिलाई लिएर एमालेसहित प्रतिपक्षी दलले प्रश्न उठाएका थिए । पुनले राष्ट्रप्रमुख र सरकार प्रमुखको विदेश भ्रमणका समयमा कसलाई प्रथम महिला मान्ने र कसलाई नमान्ने भन्नेबारे स्पष्ट नीति हुनुपर्ने र परराष्ट्र मन्त्रालयले त्यसमा अग्रसरता देखाउनुपर्ने उल्लेख गरे । विगतमा गिरिजाप्रसाद कोइरालादेखि प्रथम राष्ट्रपति डा रामवरण यादव र निवर्तमान राष्ट्रपति विद्यादेवी भण्डारीले समेत विदेश भ्रमणमा छोरीलाई प्रथम महिलाका रुपमा लगेको स्मरण पुनले गरे । श्रीमती नहुँदा सरकार प्रमुख र राष्ट्र प्रमुखले छोरीलाई प्रथम महिलाका रुपमा लाने प्रचलन पहिल्यैदेखिको हो,'उनले भने,यसो गर्न मिल्ने कि नमिल्ने भन्नेबारे स्पष्ट धारणा बनाइएको भए प्रधानमन्त्रीको भ्रमणमा विवाद हुने नै थिएन । राष्ट्रपति र प्रधानमन्त्रीको विदेश भ्रमण को पदमा हुँदा भयो भन्ने आधारमा धारणा बनाउन नमिल्ने तर्क उनले गरे । फरक प्रसंगमा पूर्वऊर्जामन्त्री समेत रहेका पुनले प्रधानमन्त्रीको भारत भ्रमणका क्रममा दिर्घकालीन ऊर्जा व्यापार सम्झौता र समुन्द्रसम्मको पहुँच विस्तार गर्ने विषयमा भएका सहमति महत्वपूर्ण भएको बताए ।"
स्काउटको भूमिका प्रसंसनीय छ : पूर्वराष्ट्रपति भण्डारी,"काठमाडौं : पूर्वराष्ट्रपति विद्यादेवी भण्डारीले मुलुकलाई अफ्ठ्यारो पर्दा नेपाल स्काउटले खेलेको भूमिकाको प्रसंसा गरेकी छन्। मंगलबार काठमाडौंमा स्काउटको ७२औं स्थापना दिवसको अवसरमा आयोजित कार्यक्रममा पूर्वराष्ट्रपति भण्डारीले कोरोना महामारीदेखि प्राकृतिक विपत्तिमा स्काउले खेलेको भूमिका महत्वपूर्ण रहेको भन्दै प्रसंसा गरिन्। उनले कोरोना महामारीका बेला चिकित्सक परामर्श सेवा, क्यारेन्टीन निर्माण र शव व्यवस्थापनमा समेत गरेको सहयोगप्रति सम्मान व्यक्त गरिन्। सातै प्रदेशमा दक्ष विपत व्यवस्थापन टोली गठन भई विपद प्रतिकार्यमा परिचालन भएको जानकारी पाउँदा हर्ष लागेको उनले बताइन्। उनले समाज रुपान्तरणमा युवा स्काउटले खेलेको भूमिकाले युवाहरुलाई सही दिशा देखाउन सफल भएको जिकिर गरे।"
"माओवादी नेता पोखरेल तीन दिनदेखि अस्पतालमा, स्वास्थ्य अवस्था सुधार हुँदै","काठमाडौं : पूर्व शिक्षा मन्त्री तथा माओवादी केन्द्रका उपमहासचिव गिरिराजमणि पोखरेल अस्पताल भर्ना भएका छन्। उनी तीन दिनअघि महोत्तरीको बर्दिबासस्थित बर्दिवास जनसेवा हस्पिटलमा भर्ना भएका थिए। त्यसपछि थप उपचारका लागि प्लेनबाट काठमाडौं ल्याई नेता पोखरेललाई टिचिङ हस्पिटलमा भर्ना गरिएको थियो। उनको टिचिङ्ग हस्पिटलको इमर्जेन्सी कक्षको ६०१ नम्बर बेडमा राखेर उपचार भइरहेको नेता पोखरेलका सहयोगी गणेश बस्नेताले बताए। उनको अहिले स्वास्थ्यमा सुधार भइरहेको छ। उच्च ज्वरो, पखालासँग अक्सिजनको मात्रा कम भएपछि उनी अस्पताल भर्ना भएका थिए। उच्च गर्मी र खानपिनको समस्याले उनी बिरामी परेका थिए।"
मन्त्री बनेपछि गृह जिल्लावासीसँग खुशी साट्न नपाई अस्ताए सिंह,"बझाङ : सुदूरपश्चिम प्रदेश सरकारका आन्तरिक मामिला तथा कानुन मन्त्री पृथ्वीबहादुर सिंह मंगलबार बझाङ प्रवेश गर्दै थिए। मन्त्रीमा नियुक्त भएपछि उनी पहिलो पटक बझाङमा प्रवेश हुँदै थिए। सोमबार प्रदेश राजधानी धनगढीबाट सोमबार ४ जना परिवार सदस्यसहित १६ जनाको टोली डडेलधुरा पुगेको थियो। डडेलधुरामा मन्त्री सिंहले विपद् व्यवस्थापन सम्बन्धी कार्यक्रम सकेर त्यही बास बसेका थिए। मंगलबार बिहानै डडेल्धुरास्थित प्रसिद्ध उग्रतारा मन्दिरको दर्शन गर्न बिहान ६ बजे सबै जना त्यहाँ पुगेका थिए। उग्रताराको दर्शनपश्चात करिब ७ बजे सकेर खाना खाइसकेपछि मन्त्री सिंहको गाडी अघि अघि बाँकी गाडी पछाडि हुँदै बझाङका लागि हिँडेको जयपृथ्वी नगरपालिका५ का राजेन्द्र थापाले बताए। मंगलबार दिउँसो १२ बजे बझाङ प्रवेश भएको मन्त्री सिंहको जीप साढे १ बजे बाग्थला बजार पुगेको थियो। केदारस्युँ गाउँपालिका४ बाग्थलाबाट १५ मिनेट अगाडि बढेको जीप कालंगा खोला किनार धारछडी भन्ने स्थानमा दुर्घटनाग्रस्त हुन पुग्यो। जीपमा रहेका कानुन मन्त्री पृथ्वीबहादुर सिंह, उनकी धर्मपत्नी अमृतादेवी सिंह, भाउजु जयदेवी सिंह, चालक धर्मराज जोशी र मन्त्री सिंहका सुरक्षागार्ड दीपक भण्डारी सबै गम्भीर घाइते बनेका थिए। गम्भीर घाइते उनीहरूलाई हतार हतार केदारस्युँ गाउँपालिकाको देउरास्थित रायल प्राथमिक स्वास्थ्य केन्द्र र ऋतु पोलिक्लिनिक लगिएको थियो। उपचारकै क्रममा डाक्टरले मन्त्री सिंहकी धर्मपत्नी अमृतादेवी सिंह र भाउजु जयदेवी सिंह मृत्यु भएको पुष्टि गरे। ऋतुमै छँदा मन्त्री सिंहको नाबीको चाल र मुटुको धड्कनले काम गर्न छोडिसकेको त्यहाँ कार्यरत चिकित्सक सर्जन सुवेदीले बताए। सुर्खेतबाट आएको हेलिकोप्टरले मन्त्री सिंहसहित चालक जोशी र अंगरक्षक भण्डारीलाई ४:५८ बजे नेपालगञ्ज मेडिकल कलेज कोहलपुर पुर्याएको थियो। त्यहाँ प्राध्यापक डाक्टर ढुण्डी राज पौडल नेतृत्वको टोलीले मन्त्री सिंहलाई बचाउन हर प्रयास गर्दा पनि नाबीको चाल र मुटुको धड्कनले काम गरेको नपाइएपछि बेलुका ५ः३३ बजे मृत घोषण गरेको थियो। दुर्घटनामा घाइते भएका मन्त्रीका पीएसओ सहायक प्रहरी हवल्दार दीपक भण्डारी र गाडी चालक घर्मराज जोशीको नेपालगन्ज मेडिकल कलेजमा उपचार भइरहेको छ। उनीहरूको अवस्थामा पनि गम्भिर रहेको अस्पतालले जनाएको छ। मन्त्री भइसकेपछि पहिलो पटक खुशी साट्न बझाङ जेठ ६ गते लामो रस्साकस्सीपछि सुदूरपश्चिम प्रदेश सरकारको आन्तरिक मामिला तथा कानुन मन्त्रीमा नियुक्त भएका पृथ्वीबहादुर सिंह मंगलबार धेरै कार्यक्रम तालिका बनाएर खुशी साट्न बझाङ आउँदै थिए। उनले बझाङमा रहँदा असार ६ गते ढँडार मष्टा मन्दिर दर्शन तथा भेटघाट गरेर एलइओसी कार्यक्रम उद्घाटनसहित बझाङका कार्यालय प्रमुखलाई निर्देशन दिएर ७ गते धनगढी फिर्ता हुने कार्य तालिका थियो। तर अपसोच उनले सदरमुकाम चैनपुर पुग्न नपाइ ४० किलोमिटर टाढाबाट अस्ताउनु पर्यो। सिंह प्रदेश सरकारमा बझाङबाट मन्त्री बन्ने पहिलो व्यक्ति हुन्। ५५ वर्षको उमेर भएको उनको निधनले सिंगो बझाङ स्तब्ध बनेको छ। ४ मंसिरमा भएको प्रदेशसभा चुनावमा उनी बझाङ१ बाट सुदूरपश्मिम प्रदेशसभामा नेपाली कांग्रेसबाट निर्वाचित भएका थिए। उनी १२ वर्षसम्म नेपाली कांग्रेस बझाङको जिल्ला समिति सभापति रहेका थिए।"
"सरकारले नेपालचीनको सीमास्तम्भ ५३१ लाई पुनःस्थापना गर्ने, टोली गठन गर्ने निर्णय","काठमाडौं : सरकारले नेपालचीनको सीमा स्तम्भ ५३१ लाई पुनस्थापना गर्ने भएको छ। मंगलबार बसेको मन्त्रिपरिषद् बैठकले तातोपानीको झ्याङ्मोमास्थित सीमा चिन्ह स्तम्भ ५३१ लाई यथास्थानमा संयुक्तरूपमा पुनस्पनाका गर्नका लागि टोली गठन गर्ने निर्णय गरेको सञ्चार तथा सूचना प्रविधिमन्त्री रेखा शर्माले जानकारी दिइन्। त्यस्तै बैठकले धुमुर्स सुन्तली फाउण्डेशनले गिरानचौर एकीकृत नमुना बस्ती पुननिर्माण तथा पर्यटन प्रवर्द्धन परियोजनाको स्वामित्वमा रहेको घर जग्गा हस्तान्तरण गर्दा लाग्ने कर छुट दिने निर्णय भएको मन्त्री शर्माले बताइन्। बैठकमा पूर्वी क्षेत्रमा बाढी र पहिरोपछि बेपताको खोजी, राहत र पुनस्थापनाको कामलाई प्रभावकारी ढंगले अघि बढाउने विषयमा छलफल भएको थियो।"
बझाङ दुर्घटना : सुदूरपश्चिमका आन्तरिक मामिला मन्त्री पृथ्वीबहादुर सिंहको निधन,धनगढी : सुदूरपश्चिम प्रदेशका आन्तरिक मामिला तथा कानुन मन्त्री पृथ्वीबहादुर सिंहको निधन भएको छ। बझाङमा भएको जीप दुर्घटनामा गम्भीर घाइते भएका मन्त्री सिंहको उपचारको क्रममा निधन भएको हो। नेपालगन्जको कोहलपुरस्थित मेडिकल कलेजमा उपचारका क्रममा मन्त्री सिंहको निधन भएको भौतिक पूर्वाधार विकास मन्त्री प्रकाश देउवाले अन्नपूर्णलाई जानकारी दिए। यसअघि उनकी पत्नी अमृता सिंह र उनका भाउजु जयदेवी सिंहको निधन भएको थियो। मन्त्री सिंह सवार सुपप्र ०१००१ झ ४८० नम्बरको जीप डडेल्धुराबाट चैनपुर आउने क्रममा मंगलबार दिउँसो १:३० बजे केदारस्युँ गाउँपालिकाको धारछडा भन्ने स्थानमा दुर्घटनामा भएको थियो। जीप सडकबाट अन्दाजी ५० मिटर तल कालंगा खोला किनारमा खसेको थियो।
मन्त्री सिंहको निधनपछि कांग्रेसले भन्यो पार्टीले कुशल संगठनकर्ता गुमायो,"काठमाडौं : नेपाली कांग्रेसले सुदूरपश्चिम प्रदेशका आन्तरिक मामिला तथा कानुनमन्त्री पृथ्वीबहादुर सिंहको निधनले अपूरणीय क्षति भएको जनाएको छ। सिंहले पार्टी लामो समय विभिन्न पदीय जिम्मेवारी सम्हालेको कांग्रेसले जनाएको छ। 'लामो समयसम्म नेपाली कांग्रेसको विभिन्न पदीय जिम्मेवारीमा रहेर पृथ्वीबहादुर सिंहले कार्य गर्नु भएको थियो। उहाँले पार्टीको संगठन निर्माण र नेपालको लोकतान्त्रिक आन्दोलनहरुमा सक्रिय भूमिका निर्वाह गर्नु भएको थियो। उहाँको निधनबाट पार्टीले एक कुशल संगठनकर्तालाई गुमाएको छ र नेपाली कांग्रेसलाई अपूरणीय क्षति पुगेको छ,' विज्ञप्तिमा भनिएको छ। यसैबीच सिंहको सवारी दुर्घटनामा परी भएको निधनप्रति दुःख व्यक्त गर्दै प्रतिनिधिसभाको आजको बैठक स्थगित भएको भएको थियो। दिउँसो बझाङको बागथलामा सिंह सवार गाडी दुर्घटना हुँदा उनकी पत्नी अमृता सिंह र भाउजु जयादेवी सिंहको पनि निधन भएको थियो।"
मन्त्रिपरिषद् बैठक सुरु,काठमाडौं : सिंहदरवारमा मन्त्रिपरिषद् बैठक सुरु भएको छ। प्रधानमन्त्री पुष्पकमल दाहाल प्रचण्डको आह्वानमा मन्त्रिपरिषद् बैठक बसेको हो। बैठकले समसमायिक विषयवस्तुमा निर्णय गर्ने बताइएको छ।
भारतको संसद् भवनमा राखिएको नक्साबारे प्रतिवेदन पठाउन दिल्लीस्थित नेपाली दूतावासलाई निर्देशन दिइसकेका छौं : परराष्ट्रमन्त्री,"काठमाडौं : परराष्ट्रमन्त्री एनपी साउदले भारतले संसद भवनमा राखिएको म्युरल (नक्सा) बारे प्रतिवेदन पठाउन नयाँ दिल्लीस्थित राजदूतावासलाई निर्देशन दिएको बताएका छन्। मंगलबार सिंहदरबारमा बसेको संघीय संसदको अन्तर्राष्ट्रिय सम्बन्ध समितिको बैठकमा बोल्दै परराष्ट्रमन्त्री साउदले म्युरलबारे भारतीय पक्षसँग बुझेर प्रतिवेदन पठाउन दूतावासलाई निर्देशन दिइसकिएको बताएका हुन्। मन्त्री साउदले नवनिर्मित भारतीय संसद भवनमा राखिएको म्युरलमा सम्राट अशोकको समयमा उनको साम्राज्यको फैलावट जनाइएको क्याप्सनमा लेखिएको बारे पनि समितिलाई जानकारी गराएका थिए। उनले भने, 'यो विषय राजनीतिक विषय नरहेको भनेर भारत सरकारका तर्फबाट आधिकारिक धारणा समेत विदेशमन्त्रीबाट आइसकेको व्यहोरा समितिलाई अवगत छ।यस विषयमा भारतीय पक्षसँग कुरा गरी प्रतिवेदन पठाउन नयाँ दिल्लीस्थित नेपाली राजदूतावासलाई निर्देशन दिइसकिएको छ। भारतीय संसद भवनमा राखिएको म्युरलबारे सरकारको गम्भीर ध्यानाकर्षण भएको भन्दै उनले नेपालको अन्तराष्ट्रिय सीमाबारे समिति, समितिका सदस्य, सरकार सबै स्पष्ट र दृढ रहेका पनि बताए। यस विषयमा हाम्रो राष्ट्रिय सहमति रहेको छ। २०७७ असार ४ मा संविधानको दोस्रो संशोधनमार्फत् नयाँ नक्सा समेटी संविधानको अनुसूची ३ मा रहेको नेपालको निशाना छाप अद्यावधीक गरिएको तथ्य अवगत नै छ,'उनले भने। उनले प्रधानमन्त्री पुष्पकमल दाहाल प्रचण्डको भारत भ्रमणका क्रममा उक्त म्युरलबारे भारतीय सञ्चारमाध्यमलाई दिएको अन्तर्वार्ताका बारेमा पनि प्रष्ट पारेका थिए। मन्त्री साउदले भने,मैले केही साताअघि एक भारतीय मिडियालाई दिएको अन्तर्वातामा यस विषयका बारेमा बोलेको कुरा लाई लिएर भएको चर्चाबारे पनि स्पष्ट पार्न चाहन्छु,उक्त समयमा सो म्युरलसँग सम्बन्धित जानकारी पूर्णरुपमा आइसकेको थिएन। प्रष्ट जानकारीको अभावमा यो विषयमा कुनै ठोस टिप्पणी गर्नको लागि त्यो उपयुक्त समय थिएन। मन्त्री साउदले नेपालको सार्वभौम सत्ता, राष्ट्रिय अखण्डता, स्वतन्त्रता र अन्तराष्ट्रिय सिमानामा कुनै आँच आउन नदिन र नेपालको एक इन्च जमिन पनि अतिक्रमण हुन नदिन सरकार पूर्ण प्रतिवद्ध रहेको स्पष्ट पारे।"
नागरिकता विधेयकको माग गर्दै सत्याग्रहमा उत्रिएका नेता शर्मा अस्पताल भर्ना,काठमाडौं : पाँच दिनदेखि भोकहड्ताल (सत्याग्रह)मा उत्रिएका माओवादी केन्द्रका पोलिष्टब्युरो सदस्य रामकुमार शर्मा अस्पताल भर्ना भएका छन्। नागरिकताविहीनलाई नागरिकता दिनुपर्ने मागसहित उनी माइतीघरमा आन्दोलन गर्दै आएका छन्। सोमबार स्वास्थ्यमा समस्या आएपछि चिकित्सिको सल्लाहमा उनलाई वीर अस्पतालको आकश्मिक कक्षामा भर्ना गरिएको हो। राष्ट्रपति रामचन्द्र पौडेलले नागरिकता विधयेक जारी गरेपनि सर्वोच्च अदालतको अल्पकालीन आदेशपछि विधयेक कार्यान्वन भएको छैन। अदालतको आदेशले नागरिकता वितरणमा रोक लगाएपछि नागरिकताविहीन युवाहरूले विरोध प्रदर्शन गर्दै आएका छन्।
एमालेको अवरोधपछि प्रतिनिधिसभा बैठक १५ मिनेट स्थगित,काठमाडौं : शहरी विकास मन्त्रालयको बजेटसम्बन्धी पुस्तिकामा प्रदेशको नामकरण नगरिएको भन्दै नेकपा एमालेले विरोध जनाएपछि प्रतिनिधिसभा बैठक स्थगित भएको छ । मंगलबार प्रतिनिधिसभा बैठकमा कायसूचीमा रहेको शहरी विकास मन्त्रालयअन्तर्गतको विभिन्न शीर्षकमाथिको छलफल सुरु गर्ने क्रममा एमालेका सांसद सूर्य थापाले उक्त मन्त्रालयको बजेटसम्बन्धी पुस्तिकामा प्रदेशको नामकरण नगरिएको भन्दै छलफलको कार्यसूचीबाट हटाउन माग गरेका थिए। थापाले आपत्ति जनाएपछि शहरी विकास मन्त्री सिता गुरुङले मन्त्रालयको बजेट पुस्तिकमा त्रुटि भएको भए सच्याइने बताएपनि एमालेका सांसदहरुले सच्चिएर आएपछि मात्रै छलफल गर्नुपर्ने अडान राखेका थिए । त्यस क्रममा कांग्रेस मुख्य सचेतक रमेश लेखकले सभामुखले उक्त विषयमा रुलिङ गरिसकेको अवस्थामा आपत्ती नजनाउन आग्रह गरेपनि एमाले सांसद रघुजी पन्तले यसअघि पर्यटन मन्त्रालयको बजेट पुस्तिकामा यस्तै प्रकारको त्रुटि हुँदा छलफलको कार्यसूचीबाट हटाएको भन्दै सभामुखले एकरुपता हुने गरि रुलिङ गर्नुपर्ने माग गरे। त्यसपछि सभामुख देवराज घिमिरेले बैठक १५ मिनेटका लागि स्थगित भएको जानकारी गराए।
"प्रतिनिधिसभा बैठक बस्दै, तीन मन्त्रालयको बजेटमाथि छलफल हुने","काठमाडौं : संघीय संसदअन्तर्गत प्रतिनिधिसभा बैठक बस्दैछ। नयाँ बानेश्वरस्थित संसद भवनमा बिहान ११ बजे बस्ने बैठकमा विनियोजन विधेयक २०८० को विभिन्न शीर्षकहरुमाथिको जारी छलफलअन्तरगत तीनवटा मन्त्रालयको विभिन्न शीर्षकहरुमाथि छलफल हुनेछ। शहरी विकास,खानेपानी, अर्थ र श्रम रोजगार तथा सामाजिक सुरक्षा मन्त्रालयको बजेटमाथि छलफल हुनेछ।"
बझाङमा सुदूरपश्चिम सरकारका आन्तरिक मामिलामन्त्री सिंह सवार जीप दुर्घटना,बझाङ : बझाङमा सुदूरपश्चिम सरकारका मन्त्री सवार जीप दुर्घटनामा परेको छ । सुदूरपश्चिम सरकारका आन्तरिक मामिला तथा कानुनमन्त्री पृथ्वीबहादुर सिंह सवार सुपप्र ०१००१ झ ४८० नम्बरको जीप डडेल्धुराबाट चैनपुर आउने क्रममा केदारस्युँ गाउँपालिकाको धारछडा भन्ने स्थानमा दर्घटनामा परेको हो। जीप सडकबाट करिब ५० मिटर तल कालंगा खोला किनारमा खसेको छ । दुर्घटनामा मन्त्री सिंहसहित चारजना घाइते भएका छन् । मन्त्री सिंहको खुट्टा र अनुहारमा चोट लागेको छ। उनको केदारस्युँ गाउँपालिका १ देउरास्थित ॠतु पोलिक्लिनिकमा उपचार भइरहेको छ। अन्य घाइते तीनजनाको रायल प्राथमिक स्वास्थ केन्द्र देउरामा उपचार भइरहेको छ । घटनाबारे थप विवरण आउन बाँकी छ।
मरिण गाउँपालिकाको बजेट ५६ करोड,"सिन्धुली : सिन्धुलीको मरिण गाउँपालिकाले आगामी आर्थिक वर्ष २०८००८१ का लागि नीति तथा कार्यक्रम र बजेट सार्वजनिक गरेको छ। मंगलबार गाउँपालिकाको दोस्रो गाउँसभा तथा तेस्रो अधिवेशनमा गाउँपालिकाका अध्यक्ष बिमर्श मोक्तान प्रख्यातले आव ०८००८१ का लागि नीति तथा कार्यक्रम र उपाध्यक्ष बिमला माझीले बजेट सार्वजनिक गरेका हुन्। गाउँपालिकाको नीति तथा कार्यक्रम प्रस्तुत गर्दै अध्यक्ष मोक्तानले सार्वजनिक खर्चमा मितव्ययिता, पुँजीगत खर्च वृद्धि, गुणस्तरीय पूर्वाधार निर्माण, सेवा प्रवाहमा सुधार, भ्रष्टाचार नियन्त्रण, उत्पादन र रोजगारी वृद्धि, गरिवि निवारणसहित समावेशी विकास मरिण गाउँपालिकाको प्राथमिकता रहेको बताए। कृषि, शिक्षा, स्वास्थ्य, खानेपानी, सडक, पर्यटन लगायतका भौतिक पूर्वाधारका कार्यक्रम समेत प्राथमिकतामा राखिएको मोक्तानको भनाइ छ। उता सभामा मरिण गाउँपालिकाकी उपाध्यक्ष बिमला माझीले आगामी आर्थिक वर्ष ०८००८१ का लागि ५५ करोड ९६ लाख ५१ हजार ८ सय १ रुपैयाँको बजेट प्रस्तुत गरिन्। माझीले पुँजीगत तर्फ १४ करोड ६७ लाख ५५ हजार र चालु तर्फ ४१ करोड २८ लाख ९६ हजार ८ सय १ रुपैयाँ गरी कुल ५५ करोड ९६ लाख ५१ हजार ८ सय १ रुपैयाँको बजेट सार्वजनिक गरेकी हुन्।"
विपद् व्यवस्थापनका लागि नगरपालिकालाई सामग्री हस्तान्तरण,"सन्धिखर्क : अर्घाखाँचीको शितगंगा नगरपालिकालाई विपद् व्यवस्थापन तथा बाँदर धपाउने यन्त्र हस्तान्तरण गरिएको छ। नगरपालिकाभित्र हुनसक्ने बाढी, पहिरो, आगलागी र अन्य दुर्घटना लगायतका विपदबाट स्थानीयलाई बचाउनका लागि लाइफ ज्याकेट, हेल्मेट, स्ट्रेचर, गमबुट लगायतका सामग्री प्रदान गरिएको हो। आइपास नेपालको आर्थिक सहयोगमा करिब ११ लाख रुपैयाँका सामग्री नगरपालिकामार्फत वडाअध्यक्षलाई प्रदान गरिएको हो। यसैगरी सुरक्षित गर्भपतन गराउने स्वास्थ्य सामग्री ६ वटा वडाका स्वास्थ्य चौकीलाई वितरण गरिएको छ।"
बझाङ दुर्घटनामा मन्त्री सिंहकी पत्नीसहित दुई जनाको मृत्यु (अपडेट),"बझाङ : बझाङमा भएको मन्त्री सवार जीप दुर्घटनामा घाइते भएका दुई जनाको उपचारका क्रममा मृत्यु भएको छ। मृत्यु हुनेमा सुदूरपश्चिमका आन्तरिक मामिलामन्त्री पृथ्वीबहादुर सिंहकी सिंहकी पत्नी अमृता सिंह र उनका भाउजु जयदेवी सिंह रहेका छन्। उनीहरूको केदारस्युँ गाउँपालिकास्थित रायल प्राथमिक स्वास्थ्य केन्द्रमा उपचारका क्रममा मृत्यु भएको केदारस्युँ गाउँपालिका अध्यक्ष गणेश बोहराले पुष्टि गरे। मन्त्री सिंह सवार सुपप्र ०१००१ झ ४८० नम्बरको जीप डडेल्धुराबाट चैनपुर आउने क्रममा मंगलबार दिउँसो १:३० बजे केदारस्युँ गाउँपालिकाको धारछडा भन्ने स्थानमा दुर्घटनामा भएको थियो। जीप सडकबाट अन्दाजी ५० मिटर तल कालंगा खोला किनारमा खसेको थियो। दुर्घटनामा परेर शक्त घाइते बनेका मन्त्री पृथ्वीबहादुर सिंह, चालक धर्मराज जोशी र मन्त्रीका पिएसओ प्रहरी सहायक हवल्दार दिपक भण्डारीलाई नेपाली सेनाको हेलिकप्टरद्वारा नेपालगञ्ज लगिएको छ।"
आरतीका श्रीमान् र ससुरालाई पूर्पक्षका लागि थुनामा पठाउन आदेश,"जनकपुरधाम : धनुषा जिल्ला अदालतले रहस्यमय मृत्यु भएको आरती साहको मुद्दामा अभियुक्त बनाइएका उनका श्रीमान् र ससुरालाई पूर्पक्षका लागि थुनामा पठाउन आदेश दिएको छ। जिल्ला अदालत धनुषाका न्यायाधीश रामप्रसाद न्यौपानेको एकल इजलासले आरतीका श्रीमान् मोतिबाबु साह र ससुरा मदन मोहन ब्याहुत सुडीलाई पुर्पक्षका लागि थुनामा पठाउने आदेश दिएको हो। गत जेठ ७ गते साँझ आफ्नै घरमा मृत अवस्थामा फेला परेकी आरतीको हत्या भएको भन्दै माइती पक्षले जाहेरी दिएपछि प्रहरीले आरतीका श्रीमान् मोतीबाबु र ससुरा मदन मोहनलाई पक्राउ गरी अनुसन्धान गरेको थियो। आफ्नै घरमा झुण्डिएको अवस्थामा फेला परेकी भनिएकी आरतीको घाँटी लगायत शरीरका अन्य भागमा पनि निलडाम तथा घाउचोट भेटिएपछि उनको हत्या भएको भन्दै किटानी जाहेरी दिइएको थियो। त्यसपछि अनुसन्धान गरेको प्रहरीले घटनामा आरतीका श्रीमान् र ससुराको संलग्नतामा घटना भएको देखिएपछि जिल्ला सरकारी वकिल कार्यालय धनुषाले अदालतमा मुद्दा दायर गरेको थियो। गत असार १ गते दर्ता भएको मुद्दामा असार ३ मा लगातार थुनछेक बहस भएको थियो। प्रतिवादीतर्फ धेरै कानुन व्यवसायी रहेको कारण हेर्दा हेर्दैमा राखेर उक्त मुद्दामा बहस सुनिएको थियो। मंगलबार खाजा समय अघि बहस सकिएपछि न्यायाधीश रामप्रसाद न्यौपानेको इजलासले दुवै प्रतिवादीलाई पुर्पक्षका लागि थुनामा पठाउने आदेश दिएको हो। अदालतमा ढुंगामुढा रहस्यमय मृत्यु भएको आरती साह न्याय माग्दै माइतीपक्षले जिल्ला अदालत धनुषामा ढुंगामुढा गरेका छन्। धनुषा प्रहरीले हत्यारालाई जोगाउन खोजेको भन्दै माइतीपक्षले मंगलबार धनुषा जिल्ला अदालत अगाडि प्रदर्शन गर्दै अदालत परिसरमा ढुंगामुढा गरेका थिए। मृतक आरतीको माइतीपक्षले अदालत परिसरमा ढुंगामुढा गर्दा प्रहरीसँग झडप समेत भएको छ। झडपको क्रममा प्रहरीले लाठीचार्ज गर्दा चार जना घाइते भएका छन्। घाइते हुनेहरूमा नगराइन नगरपालिका८ खिरखिरिया बस्ने लिला देवी, लाडो बति देवी, कृष्णा साह र प्रवीण साह छन्। प्रहरीले सोही ठाउँ बस्ने गोविन्द साहलाई पक्राउ समेत गरेको छ। परिवारजनले घटनाको निष्पक्ष अनुसन्धान र दोषीमाथि कारबाहीको माग गर्दै प्रदर्शन गरेका छन्। पीडित परिवारलाई उल्टै धनुषाका एसपी विश्वराज खड्का र डीएसपी वेदप्रसाद गौतमले कुटपिट गरेको भन्दै उनीहरूलाई तत्काल कारबाही गर्न माग गर्दै विरोध गरिएको हो। गत जेठ ७ गते साँझ जनकपुरधाम उपमहानगरपालिका९ थापाचोक बस्ने मोतीबाबु साहका श्रीमती २२ वर्षीय आरतीको रहस्यमय मृत्यु भएको थियो। उनीहरूले एसपी र डीएसपीलाई निलम्बन गरी कारबाही गर्नुपर्ने, जिल्ला न्यायाधिवक्ता, पोस्टमार्टममा संलग्न डाक्टरमाथि अनुसन्धान गरी कारबाही गर्नुपर्ने, हत्याको सीआइबीद्वारा जाँच लगायत ६ सुत्रीय माग राखेका छन्। काठमाडौंमा धर्ना हत्यारालाई कारबाहीको माग गर्दै बुबा आमा सहित परिवारजन गत शनिबार देखि काठमाडौंमा धर्नामा बसेका छन्। धनुषाको मिथिला बिहारी नगरपालिका३ मिथिलेश्वर मौवाही घर भई हाल जनकपुरधाम९ थापा चोकमा रहँदै आएकी २२ वर्षीय आरती कुमारी साहको हत्या दाइजोका कारण गरिएको माइतीपक्षको आरोप छ। दहेजको थप रकम नदिँदा पटकपटक आरतीलाई कुटपिट गर्दै शारीरिक र मानसिक यातना दिँदै आएको थियो। यसअघि पनि आफ्ना छोरीलाई उनका श्रीमान्, ससुरा र सासू मिलेर थप दाइजो माग गर्दै आएको विनोदको दाबी छ। उनले भने, दहेजको थप रकम नदिँदा पटक पटक आरतीलाई उनीहरूले कुटपिट गर्दै शारीरिक र मानसिक तनाव दिँदै आएका थियो। छोरीलाई कुटपिट गरेको देख्दा मैले धेरैपटक रकम पनि दिएँ, उनले भने, अन्ततः उसको श्रीमान्, ससुरा, सासू र देवर मिलेर कुटपिट गर्नुका साथै घाँटी थिचेर हत्या गरे। स्थानीयवासीलाई उद्धृत गर्दै मृतकका बुबा विनोदले भने, घाँटी थिचेपछि आरती कराएकी थिइन्, त्यसपछि टोलका मानिसहरू भेला हुन थालेपछि आरतीले झुण्डेर आत्महत्या गर्यो भन्दै नाटक गरियो। उनले विगतमा पनि पटकपटक थप दहेजका लागि आरतीलाई उनीहरूले दबाब र कुटपिट गर्दै आएको दाबी गरे। दहेजकै रकमका लागि उनको टाउको लगायत शरीरका विभिन्न भागमा कुटपिट गरी घाँटी थिचेर हत्या गरेको विनोदको आरोप छ। आरतीका ससुरा, श्रीमान् र सासूले पोल खुल्ने डरले मृत शरीर नै काव्या अस्पतालमा उपचारका लागि लगेको उनको दाबी छ। उनले आरतीले झुण्डेर आत्महत्या गर्यो भन्दै आफूलाई साँझ फोन गरेर जानकारी गराइए पनि घटना भने दिउँसै घटाइएको जिकिर समेत गरेका छन्।"
नागरिकता दिएर नागरिकको भविष्य बनाऔं : मानव अधिकार आयोग,"काठमाडौं : दशौं लाख नेपाली आमाबुवाका सन्तानले नागरिकता नपाउँदा उनीहरूको मानव अधिकार खोसिएको छ। नागरिकता नहुँदा व्यक्तिको सम्मानपूर्वक बाँच्न पाउने हक समेत खोसिएको राष्ट्रिय मानव अधिकार आयोगले जनाएको छ। नागरिकताको विषय नागरिकको राष्ट्रियता, शिक्षा आर्जन गर्ने, पेसा र रोजगारी प्राप्त गर्ने, सम्पत्तिको अधिकार, सामाजिक न्यायलगायतका हरेक पक्षसँग जोडिएको आयोगका प्रवक्ता डा टीकाराम पोखरेलले बताए। नागरिकता प्राप्त गर्ने अधिकारको संरक्षणका लागि आयोगमा पीडितहरूले ज्ञापनपत्र समेत बुझाएका थिए। यस बारे आयोगले सोमबार आधिकारी धारणा समेत सार्वजनिक गरेको छ। नागरिकता प्राप्तिको अधिकारबाट नेपालीलाई वञ्चित गर्न नहुने आयोग भनाइ छ। नागरिकता प्राप्तिका लागि धर्ना, आन्दोलन एवम् आत्मदाहको प्रयास गर्ने अवस्थाको सिर्जना हुनु लोकतान्त्रिक राज्यका लागि अत्यन्त दुःखदायी स्थिति रहेको आयोगले जनाएको छ। मानव अधिकारको विश्वव्यापी घोषणापत्र, १९४८ को धारा १५ ले प्रत्येक व्यक्तिलाई राष्ट्रियताको हक हुने उल्लेख गरेको छ, आयोगले सार्वजनिक गरेको प्रेस विज्ञप्तिमा भनिएको छ, संविधानको धारा १० मा कुनै पनि नेपाली नागरिकलाई नागरिकता प्राप्तिको हकबाट वञ्चित गरिने छैन यस्ता कानूनी प्रावधानले पनि नागरिकता पीडितहरूको माग सम्बोधन नहुनु दुःखद रहेको आयोगको बुझाई छ। जन्मसिद्ध नागरिकता भएका व्यक्तिका सन्तानलाई सरकारले नागरिकताबाट बञ्चित गरेको भन्दै पीडितहरूले जेठ २२ गतेदेखि काठमाडौंको माइतीघर मण्डलामा धर्नामा दिँदै आएका छन्। धर्ना स्थालमा मानव अधिकार आयोगले स्थलगत अनुगमन पनि गरेको छ। अनुगमनको क्रममा १६ वर्षदेखि ३५ वर्षसम्मका नागरिकहरू धर्नामा बसेको पाइएको थियो। यो उमेर समूहका नागरिकहरूले अध्ययन, पेसा, व्यवसाय गरी जीवन यापन गर्न समस्या भइरहेको आयोगले जनाएको छ। नागरिकता नहुँदा उच्चशिक्षा अध्ययन गर्न, वैदेशिक रोजगारमा जान, नेपालमै रोजगारी तथा पेसा व्यवसाय गर्न नपाएको पाइएको छ, आयोगका प्रवक्ता डा टीकाराम पोखरेलले भने। व्यक्तिको सम्मानपूर्वक बाँच्न पाउने अधिकारका सबै पक्षसँग जोडिएको नागरिकता सम्बन्धी समस्या समाधान गर्न सबै पक्षलाई गम्भीर बन्न आयोगले आग्रह गरेको छ। व्यक्तिको पहिचानको विषयलाई संवेदनशील रूपमा लिई नागरिकता प्राप्त गर्ने अधिकारको सम्मान, संरक्षण र सुनिश्चित गर्न सरकारको ध्यानाकर्षण गराउँदछ, आयोगले सार्वजनिक गरेको प्रेस विज्ञप्तिमा उल्लेख छ।"
भीमफेदीमा सवारी दुर्घटना हुँदा एक जनाको मृत्यु,हेटौंडा : मकवानपुरको भीमफेदी गाउँपालिका८ गंगटेस्थित सडकखण्डमा सवारी दुर्घटनामा परी एक जनाको मृत्यु भएको छ। मृत्यु हुनेमा हेटौंडा उपमहानगरपालिका३ निवासी ३० वर्षीय विवेक लामा रहेको जिल्ला प्रहरी कार्यालय मकवानपुरका प्रहरी नायव उपरीक्षक टेकबहादुर कार्कीले जानकारी दिए। हेटौंडाकाठमाडौं जोड्ने कान्तिलोकपथ सडकखण्ड अन्तर्गतको सडकमा दिउँसो १:४५ बजेको समयमा काठमाडौंबाट हेटौंडातर्फ आउँदै गरेको बीएसी ०५३७ नम्बरको कार आफैँ अनियन्त्रित भई सडकबाट अन्दाजी ३०० मिटर तल खोँचमा खसेको थियो। त्यस्तै कारमा सवार अर्का एक जना घाइते भएका छन्। भीमफेदी५ बस्ने ४५ वर्षीय राजकुमार बल घाइते भएको र उनलाई उपचारका लागि हेटौंडातर्फ ल्याउँदै गरिएको प्रहरीले जनाएको छ।
निःशुल्क शिक्षा कार्यान्वयन वडा घोषणा,"काभ्रे : जिल्लाको बेथानचोक गाउँपालिका१ लाई अनिवार्य तथा निःशुल्क शिक्षा कार्यान्वयन वडा घोषणा गरिएको छ। वडाभित्र रहेका चार वर्ष पूरा भइ १३ वर्ष उमेर पूरा नभएका सबै बालवालिकाहरू विद्यालयको पहुँचमा भएको कारण सोमबार अनिवार्य तथा निःशुल्क शिक्षा कार्यान्वयन वडा घोषणा गरिएको वडाध्यक्ष मधुसुधन तिमल्सिनाले बताए। वडावासीलाई निःशुल्क शिक्षाको अनुभूति दिलाउनका लागि घोषणा गरिएको हो। पालिकाले निःशुल्क शिक्षामा जोड दिएको अध्यक्ष भगवान अधिकारीले जानकारी दिए। माध्यमिक तहसम्मको शिक्षा व्यवस्थापनको जिम्मेवारी स्थानीय तहमा आएकाले जनप्रतिनिधिहरूले शिक्षासम्बन्धी विभिन्न नीति, कार्यक्रम सार्वजनिक गरे पनि नीति तथा कार्यक्रम कार्यान्वयनका लागि भने बजेटकै अभाव हुने उनले बताए।"
प्रहरी सहायक निरीक्षकविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले प्रहरी सहायक निरीक्षक (असइ) विरुद्ध भ्रष्टाचार मुद्दा दायर गरेको छ। इलाका प्रहरी कार्यालय,मिर्चैया सिरहाको मुद्दाा शाखामा कार्यरत असइ सचिन कुमार भदैसवारविरुद्ध भ्रष्टारचार मुद्दा दायर भएको हो। आयोगका प्रवक्ता भोला दाहालले उजुरी निवेदनका आधारमा अनुसन्धान हुँदा प्रहरी सहायक निरीक्षक भदैसवारले सेवाग्राहीसँग ९ हजार रुपैयाँ घुस लिएको पुष्टि हुन आएपछि आज विशेष अदालत काठमाडौंमा मुद्दा दायर भएको जानकारी दिए। केही दिनअघि अख्तियार दुरूपयोग अनुसन्धान आयोगको कार्यालय बर्दिबासबाट खटिएको टोलीले असइ भदैसवारलाई ९ हजार रुपैयाँ घुस लिइसकेको अवस्थामा नियन्त्रणमा लिएको थियो। भदैसवारलाई नौ हजार विगोसहित कैद सजाय माग गरिएको छ।"
चुडामणि शर्मासहित आयोगका तीनैजना पदाधिकारीलाई ९ वर्ष जेल सजाय,काठमाडौं : विशेष अदालतले कर फर्छ्यौट आयोगका तीन जना पूर्व पदाधिकारीलाई ९ वर्षजको जेल सजाय सुनाएको छ। त्यस्तै उनीहरूबाट बिगो र जरिवाना गरेर ६ अर्ब १६ करोड ४० लाख ९६ हजार ८४७ रुपैयाँ असुल गर्नुपर्ने सजाय निर्धारण गरेको छ। विशेष अदालतका अध्यक्ष श्रीकान्त पौडेल तथा सदस्यहरू यमुना भट्टराई र शालिग्राम कोइरालाको इजलासले आयोगका अध्यक्ष लुम्बध्वज महतलाई ९ वर्ष १ महिना र सदस्य उमेश ढकाललाई ९ र सदस्य सचिव चुडामणि शर्मालाई पनि ९ वर्ष कैद सजाय सुनाएको हो।
संस्कृति संरक्षणका लागि मौलिक सिंगारु नृत्य प्रतियागिता,"जाजरकोट : हरेक कार्यक्रम तथा पर्वमा डिजे र डेक बज्ने जाजरकोट सदरमुकाम खलंगामा लामो समयपछि स्थानीय लोक बाजा घन्किएका छन्। मंगलबार बिहानैदेखि गाउँ गाउँबाट लोक बाजासहित आएका स्थानीय कलाकारले सदरमुकाम खलंगालाई संगीतमय बनाए। स्थानीय संस्कृतिको जगेर्न र संरक्षणका लागि आयोजित स्थानीय मौलिक सिंगारु नृत्य प्रतियोगितामा भाग लिन आएका सहभागीले मादल, कुर्कुटे, खैजेडी, बाँसुरी, टेम्को लगायतका बाजाले सदरमुकाम गुन्जायमान बनाए। जिल्लाका सम्पदा संरक्षण गर्ने उद्देश्यले ठीक एक वर्षअघि स्थापना भएको जाजरकोट सम्पदा संरक्षण प्रतिष्ठानले आफ्नो वार्षिकोत्सवका अवसरमा सिंगारु नृत्य प्रतियोगिताको आयोजना गरेको थियो। स्थानीय कला संस्कृतिको संरक्षण गर्नका लागि जाजरकोटमा खलंगामा आयोजित स्थानीय मौलिक सिंगारु नृत्य प्रतियोगितामा जगतिपुरको सिंगारु नाच प्रथम भएको छ। सिंगारु नृत्यमा नलगाड द्वितीय, बोहरा गाउँको नृत्य तृतिय र पोखरा गाउँको सिंगारु नाच सान्त्वना भएका छन्। नौ वटा समुह सहभागी भएको प्रतियोगितमा प्रथम हुने समूहलाई नगद २५ हजार, द्वितीयलाई २० हजार, तृतियलाई १५ हजार र सान्तोना हुने समूहलाई १० हजार प्रदान गरिएको छ। सहभागी अन्य टिमलाई ५ हजार प्रदान गरिएको प्रतिष्ठानका अध्यक्ष जनक केसीले बताए। सिंगारु नृत्य हेर्न स्थानीयको भीड लागेको थियो। लोप हुन थालेका स्थानीय कला, संस्कृति र सम्पदाको संरक्षण गर्ने उद्देश्यले प्रतियोगिता आयोजना गरिएको अध्यक्ष केसीले बताए। पुरानो पुस्ताले मात्र जानेको र तर नयाँ पुस्ताले स्थानीय मौलिक लोक संस्कृति नसिकेपछि पुस्तान्तरणका लागि प्रतिष्ठानले सम्पदा संरक्षणका लागि विभिन्न कार्यक्रम गर्दै आएको उनको भनाइ छ। कार्यक्रममा लोप हुन थालेका पशुपंक्षी संरक्षणमा महत्वपूर्ण योगदान पुर्याएको भन्दै पशुपंक्षी संरक्षणकर्मी बारेकोटका गोविन्द बहादुर सिंहलाई जाजरकोट ताराको उपाधिले सम्मान गरिएको छ।"
"सरकारका सबै वेवसाइट डाउन, अध्यागमनको सिस्टम पनि चलेन","काठमाडौं : नेपालका सबै सरकारी निकायको वेवसाइट डाउन भएको छ। सिंहदरवारस्थित केन्द्रीय सर्भरमा समस्या आएपछि सरकारी वेवसाइटहरू डाउन भएका हुन्। सर्भर ह्याक भएको हो वा प्राविधिक कारणले बन्द भएको भन्नेबारे अझै एकिन हुन नसकेको गृहमन्त्रालय स्रोतले बतायो। 'सर्भरमा एक्कासि समस्या आएपछि वेवसाइटहरू नचलेका हुन्। ह्याक भएको हो वा प्राविधिक कारण भएको हो। त्यसबारे अझै अध्ययन भइरहेको छ,' स्रोतले भन्यो। केन्द्रीय सर्भरमा समस्या आउँदा त्रिभुवन अन्तर्राष्ट्रिय विमानस्थलको अध्यागमनको सिस्टम पनि चलेको छैन। जसका कारण हवाई उडानलगायत अति आवश्यक काम कारबाही हुन सकेको छैन।"
"नागरिकता माग गर्दै प्रदर्शन गर्ने समूहमाथि प्रहरीको लाठी, ३४ जना पक्राउ","काठमाडौं : नागरिकता माग गर्दै माइतीघरमा आन्दोलन गरिरहेका समूहमाथि प्रहरीले लाठीचार्ज गरेको छ। यसक्रममा आन्दोलनरत सरोज शाहले माइतीघरमै आत्महत्या प्रयास गरेका छन्। उपत्यका प्रहरी कार्यालयका प्रवक्ता दिनेश मैनालीका अनुसार आत्महत्या प्रयास गर्ने शाहलाई उद्धार गरिएको छ। लामो समयदेखि नागरिकता नपाएका बाराका सरोज शाहले घाँटीमा डोरी लगाएर आत्महत्या प्रयास गरेका थिए। सर्वोच्च अदालतले नागरिकता विधेयक कार्यान्वयनमा रोक लगाएपछि नागरिकताविहीन संघर्ष समितिले माइतीघरमा निरन्तर प्रदर्शन गर्दै आएको छ। उपचारका लागि शाहलाई ट्रमा सेन्टर लगिएको छ। संघर्ष समिति का राष्ट्रिय अध्यक्ष इन्द्रजीत साफि भन्छन्, नागरिकताविहीन नेपालीको दुख र संवेदनामाथि सम्बन्धित पक्षले रातदिन खेलवाड गरिरहेको छ। कहिले संसदले त सरकारले त कहिले अदालतले हाम्रो अधिकार हनन् गरिरह्यो। साफिका अनुसार संघर्ष समिति का ३४ जनालाई प्रहरीले पक्राउ गरेको छ। नागरिकता ऐन कार्यान्वयनमा लैजानुपर्ने माग राख्दै उनीहरूले आन्दोलन गरेका हुन्। यही समूहले आज सर्वोच्च अदालत परिसरमा नारा जुलुस गरेको थियो। निषेधित क्षेत्रमा नारा जुलुस गरिएको भन्दै प्रहरीले ३४ जनालाई नियन्त्रणमा लिएको हो। साफि भन्छन्, शान्तीपूर्ण रूपमा माइतीघरमा आन्दोलन गरिरहेका हामीमाथि प्रहरीले अमानवीय तरिकाले कुटपिट गर्यो। प्रहरीको लाठी प्रहारबाट धेरै मान्छे घाइते भएका छन्। एक जनाको टाउको फुटेको छ। २ जना गम्भीर घाइते हुनुहुन्छ। नागरिकता ऐन रोकेर हामीलाई थप पीडा र दुख दिने हो भने हामी कडा रूपमा आन्दोलन गर्छौं।'"
गहवामाई रथयात्रामा उर्लियो जनसागर,"वीरगन्ज : वीरगन्जमा मंगलबार पहिलो पटक गहवामाई रथयात्रा निकालिएको छ। गहवामाईको नवनिर्मित मन्दिरको ११ औं वर्ष पूरा भएको अवसरमा रथयात्रा निकालिएको हो। गहवामाई मन्दिर प्रांगणबाट मंगलबार बिहान साढे ७ बजे सुरु भएको रथयात्रामा नगरपरिक्रमापछि बिहान ११ बजे पुनः मन्दिर परिसरमा पुगेर समापन भयो। रथयात्रामा पर्सा, बारा, रौतहट र सीमावर्ती भारतका विभिन्न स्थानबाट हजारौंको संख्यामा आएका हिन्दू भक्तजन र दर्शनार्थीहरूको सहभागिता थियो। गहवामाई माताको मूर्ति काठको रथमा राखेर निकालिएको रथयात्रा माईस्थान चोक, घणटघर , रेल्वे रोड हुँदै छपकैया, वीर्ता, अलखियामठ , आदर्शनगर चोक, महावीरस्थान, माईस्थान चोक हुँदै पुन मन्दिर प्रांगणमा पुगेर समापन भएको हो। रथ यात्रमा हिन्दु धर्म र संस्कृति झल्किने झाँकी पनि प्रदर्शन गरिएको थियो। झाँकी र पञ्चेबाजासहित निकालिएको रथयात्रामा हजारौंको संख्यामा सहभागी भक्तजनले जयमाता दी लेखिएको भगवा झण्डा बोकेका थिए। रथयात्रामा सहभागी भक्तजनका लागि विभिन्न संघसंस्थाले नगरका ठाउँ ठाउँमा चिसो पानी, सर्बत, लस्सी र जुस निःशुल्क वितरण गरेका थिए। मंगलबार नै साँझ मन्दिर परिसरमा भजनकृतन आयोजना गरिने गहवामाई रथयात्रा समितिका अध्यक्ष श्याम पोखरेलले बताए। बुधबार बिहान गहवामाईलाई ५६ प्रकारको भोग चढाइने र त्यसपछि भक्तजन तथा दर्शनार्थीका लागि भण्डारा सञ्चालन गरी महाप्रसाद वितरण गरिने समितिका सदस्य मुन्ना सर्राफले जानकारी दिए। अध्यक्ष पोखरेलका अनुसार, रथ निर्माणमा करिब ४ सय घनफिट काठ प्रयोग गरिएको छ। रथ निर्माणको लागत मात्रै करिब २० लाख रुपैयाँ रहेको उनले बताए। भारत र नेपालका गरी १० भन्दा बढी कारिगरले रथ निर्माण गरेका हुन्।"
३३ तोला सुनका गहनासहित नगद चोरी,चितवन : पूर्वी चितवनको रत्ननगरमा ३३ तोला ५० लाल सुनसहित नगद चोरी भएको छ। रत्ननगर नगरपालिका१२ का गोपाल ओझाको घरबाट सुनका गहना र नगद चोरी भएको जिल्ला प्रहरी कार्यालय चितवनले जनाएको छ। कार्यालयका अनुसार आज दिउँसो १२:४५ बजे गहना र नगद दुई लाख ५० हजार रुपैयाँ चोरी भएको हो। कार्यालयका प्रवक्ता प्रहरी नायब उपरीक्षक विजयराज पण्डितले घटनाको अनुसन्धान सुरु गरिएको बताए।
दोलखामा दुई यातायात समितिबीच सहमति जुटेसँगै यातायात सञ्चालन,"दोलखा : दोलखामा दुई यातायात व्यवसायीबीच चार बुँदे सहमतिपछि यातायात सञ्चालनमा आएको छ। रोल्वालिङ यातायात र पूर्व अरनिको यातायातबीच मंगलबार जिल्ला प्रशासन कार्यालय दोलखामा सहमति भएपछि सार्वजनिक यातायात अवरोध हटेको हो। पूर्व अरनिको यातयात प्रालि रोल्वालिङ यातयातका मजदुरहरूबीच एक आपसमा भएको झडपमा भएका घाइते जुन घटना गराएको पक्षले उपचार व्यवस्था मिलाउने, दुवै समितिबीच विगतमा भएको सहमति कार्यान्वयन गर्ने र एकले अर्को समितिको यात्रुवाहक सवारीलाई अवरोध नगर्ने सहमतिपछि दोलखामा यातायात सञ्चालनमा आएको हो। काठमाडौं महानगरपालिकाले नयाँ बसपार्कबाट अनिवार्य बस सञ्चालन गर्नुपर्ने नियम लगाएपछि रोल्वालिङले नयाँ काउन्टर खोलेको थियो। महानगरको नियम मान्ने र नमान्ने अडानका कारण दुई दिनदेखि एकले अर्को समितिको यातायातमा अवरोध गर्दा यातायात सञ्चालन हुन सकेको थिएन। सहमतिपछि दोलखाबाट लामो तथा छोटो दूरीका सार्वजनिक यातायात सञ्चालनमा आएका छन्।"
ताप्लेजुङ मेहेल पहिरो : बेपत्ता अझै भेटिएनन्,"जिल्ला प्रहरी कार्यालय ताप्लेजुङका प्रहरी प्रमुख प्रहरी नायब उपरीक्षक राजन लिम्बूका अनुसार मेहेलेमा भालुखोपका ६३ वर्षीया भगीमाया बुढाक्षेत्री, उनकी बुहारी ३० वर्षीया सन्ध्या र नाति नौ वर्षीय प्रज्ज्वल अझै बेपत्ता रहेको र उनीहरूको खोजतलास तथा उद्धार जारी रहेको जानकारी दिए। ताप्लेजुङ : गत शनिबार राति ताप्लेजुङ सिदिङ्वा गाउँपालिका६ मेहेलेमा गएको पहिरामा परी बेपत्ता भएकाको खोजीकार्य जारी छ । अहिले स्थानीय र नेपाल प्रहरीले खाजीकार्य जारी राखेका छन् । सिदिङ्वा गाउँपालिका६ मेहेले मुकुभञ्ज्याङमा शनिबार राति पहिराले एकै घरको तीन गरी चार जनाको बगाएको थियो । चार जनामध्ये आइतबार बिहान एक जनाको शव भेट्टिएको थियो भने एकै घरका परिवारको तीन जना अझै बेपत्ता रहेको जिल्ला प्रहरी कार्यालय ताप्लेजुङका प्रहरी प्रवक्ता कुशुराम कार्कीले बताए। जिल्ला प्रहरी कार्यालय ताप्लेजुङका प्रहरी प्रमुख प्रहरी नायब उपरीक्षक राजन लिम्बूका अनुसार मेहेलेमा भालुखोपका ६३ वर्षीया भगीमाया बुढाक्षेत्री, उनकी बुहारी ३० वर्षीया सन्ध्या र नाति नौ वर्षीय प्रज्ज्वल अझै बेपत्ता रहेको र उनीहरूको खोजतलास तथा उद्धार जारी रहेको जानकारी दिए। जिल्ला प्रहरीका अनुसार आइतबार बिहान सिदिङ्वा६ मेहेलेमा पहिरामा परी एकै परिवारका बाबुछोराको मृत्यु भएको छ । गएको पहिरामा परी मेहेलेका ६७ वर्षीय केशरबहादुर राई र छोरा ३६ केशरकुमारलाई मृतावस्थामा फेला पारिएको थियो । सोही पहिरामा परी ४५ वर्षीय राजकुमार राई गग्भीर घाइते अवस्थामा नेपाली सेनाको हेलिकोप्टरमार्फ उद्धार गरिएको छ । जिल्ला विपद् व्यवस्थापन समितिका अनुसार प्रतिकूल मौसमका कारण पाँचथर जिल्लामा आकस्मिक अवतरण गरेर पाँचथरमै उपचार भएको थियो । घाइते राईलाई थप उपचारका लागि आज बिहान नेपाली सेनाका हेलिकोप्टरमार्फत विराटनगरको न्यूरो अस्पतालमा पुर्याएको जिल्ला विपद् व्यवस्थापन समिति ताप्लेजुङले जनाएको छ । रासस"
अन्तरजातीय विवाहको १२ वर्ष : न विवाह दर्ता न जन्मदर्ता,"उनको अहिलेसम्म न विवाह दर्ता बनेको छ न त बालबच्चाको जन्मदर्ता नै । विवाह भएदेखि श्रीमान् र घरपरिवारले दलित समुदायको बुहारी भित्र्याएको भन्दै हेला गर्दै आएको सुनिताले बताइन्। जानकी : बैजनाथ गाउँपालिका४ पिपलडाँडाका सुनिता परियारको विवाह भएको १२ वर्ष भयो । छिन्चु माइतीघर भएकी उनको बैजनाथ४ का रामबहादुर थापासँग भागी विवाह भएको थियो । उनको अहिलेसम्म न विवाह दर्ता बनेको छ न त बालबच्चाको जन्मदर्ता नै । विवाह भएदेखि श्रीमान् र घरपरिवारले दलित समुदायको बुहारी भित्र्याएको भन्दै हेला गर्दै आएको सुनिताले बताइन्। तीन सन्तानकी आमा सुनिताका दुई छोरी र एक छोरा छन् । तीनै जनाको जन्मदर्ता छैन । सामान्यदेखि घरको पूजाआजा र अन्य काममा समेत विभेद गर्दै आएको उनीको भनाइ छ । 'विवाह गरेको दिनदेखि अहिलेसम्म पीडाबाहेक कुनै दिन सुख आएन', सुनिताले भनिन्, 'अहिले घर न घाटको भएकी छु । श्रीमान्लाई घरपरिवारले अन्यत्र भगाएका छन् । आफू भने छोराछोरीको जोहो कसरी टार्ने भन्ने पिर छ ।' सुनिता अहिले राँझास्थित आफ्नो दिदीसँग बस्दै आएकी छन्। 'श्रीमान्ले घर छाडेपछि म दिदीसँगै बस्दै आएकी छु । उहाँसँगै मिलेर काम गर्छु । सुखदुःख पोख्ने गर्छु', उनले भनिन्, 'मेरो त यस्तै हो, छोराछोरीको चिन्ताले सताउँछ । विवाह दर्ता भएको भए विदेश गएर पनि कमाउन सकिन्थ्यो तर विवाह दर्ता बनाउन श्रीमान् र घरपरिवार राजी छैनन् । पाएको काम पनि गर्न सकिएको छैन ।' अन्तरजातीय विवाहले गर्दा विवाह दर्ता, नागरिकता र बच्चाको जन्मदर्ता बनाउन घरपरिवारले कहिले पनि सहयोग नगरेको सुनिताले बताइन्। 'वडा कार्यालय, इलाका प्रहरी कार्यालय कोहलपुर र बैजनाथ गाउँपालिका धाउँदाधाउँदै हारेस खाइसकेँ कतैबाट आश्वासन आएन', उनले भनिन्, 'जहाँ जाँदा पनि श्रीमान् ल्याउन भन्छन् सम्पर्कमै नभएको श्रीमान् कहाँबाट खोजेर ल्याउने ? भन्दै घर फर्किनुहुन्छ ।' सुनिताका आमा विष्णु परियारले सानो उमेरमै मन पराएर अन्तरजातीय बिहे गर्दा छोरीले दुःख पाइरहेको पीडा सुनाइन्। 'बिहे गरेदेखि नै छोरीको दुःख देखेर घरमा शान्तिको महसुस कहिल्यै भएन ।', उनले भनिन्, 'छोरीको पीडा देखेर उराठ लाग्छ, सधैँ चिन्ताले सताइरहन्छ । यसको विवाह दर्ता बन्यो र नातिनातिनीहरूको जन्मदर्ता बनेको हेर्न इच्छा छ ।' सुनिताले बिहे गरेदेखि सुनिताका श्रीमान् र सासुससुराले विवादमात्र सिर्जना गरेको आमा विष्णुले बताइन्। सुनिताको माइतमा कोही मर्दापर्दा पनि आउँदैनन् भन्दै आमा विष्णु पछ्यौराले मुख छोपेर भक्कानिइन्। उनका अनुसार बोल्दा पनि होच्याएर बोल्ने । अपशब्द प्रयोग गरेर बोल्ने गरेको उनको भनाइ छ । सुनिताको दुःख देखेर नङ्गा परियारले सकेको सहयोग गर्दै आइरहेकी छन्। दिदीको पनि सुनिताको भन्दा त कम पीडा छैन । तर पनि सुखदुःख जेजस्तो भए पनि बाँडीचुडी खाउँला भनेर उनीहरूसँगै बस्दै आएका छन् । 'बहिनीको दुःख देखेर दया लागेर आउँछ, सुनिताको श्रीमान् खोज्न हरसम्भव प्रयास गर्दा पनि भेट्टाउन सकिरहेका छैनौँ', नङ्गाले भनिन्, 'ज्वाइँलाई लुकाउन घरपरिवारको ठूलो हात छ । तर पनि हामीलाई कानुनमाथि विश्वास छ, एक दिन त मेरी बहीनी र यसका बच्चाले पक्कै न्याय पाउनेछन् ।' बैजनाथ वडा नं ४ का वडासचिव तिलक खत्री नागरिकता र विवाहदर्ताका लागि श्रीमान् स्वयं उपस्थित हुनुपर्ने बताउँछन्। बालबच्चाको जन्मदर्ता बनाउन सचिवले नै बालबालिकाको आफन्त र गाउँ समाजलाई साक्षी राखेर बनाउन सकिने उनको भनाइ छ । वडासचिव खत्रीका अनुसार रामबहादुर थापालाई वडा कार्यालयसम्म ल्याउने व्यवस्था गरेपछि आफूहरूले सबै प्रक्रिया पुर्याएर विवाह दर्ता र नागरिकता सिफारिसका साथै जन्मदर्ता बनाउन मद्दत गर्ने जानकारी गराए। श्रीमान नभएको खण्डमा विवाहदर्ता र नागरिकताका लागि अदालतबाट नाता प्रमाणित कायम गरेको प्रमाणका आधारमा पनि बनाउन सकिने वडासचिव खत्रीले बताए। रासस"
चापाकोटका पूर्वप्रमुख गिरीको अन्त्येष्टि,"स्याङ्जा : चापाकोट नगरपालिकाका पूर्वनगर प्रमुख शिवकुमार गिरीको सोमबार राति कालीगण्डकी नदी किनारमा अन्त्येष्टि गरिएको छ। दामाचौरस्थित ज्याग्दीघाटमा अत्येष्टि गरिएको हो। पुतलीबजार नगरपालिका १ स्थित कांग्रेस पार्टी कार्यालयमा आयोजित श्रद्धान्जलीसभामा नेपाली कांग्रेसका पूर्वमहामन्त्री डाशशांक कोइरालाले पार्टीको झण्डा ओढाउँदै श्रद्धाञ्जली दिएका थिए। श्रद्धान्जलीपछि शव यात्रा गर्दै गिरीको जन्मथलो चापाकोटस्थित सुन्तलीटारमा अन्त्येष्टि गरिएको हो। मृत्युपछि शोकाकुल परिवारलाई दुखभेट गरेर फर्कने क्रममा गत शुक्रबार राति सवारी दुर्घटनामा परी गिरीको निधन थियो । गिरी नेपाली कांग्रेस महाधिवेशन प्रतिनिधि, पूर्वमहासमिति सदस्य, पूर् जिविस सदस्य, पूर्वगाविस अध्यक्ष,कांग्रेसका पूर्वजिल्ला सचिव, तरुण दलका पूर्वअध्यक्ष, नेविसंघका पूर्वअध्यक्ष एवं विभिन्न सामाजिक संघसंस्थामा काम गरेका छन्। गिरीका दुई पत्नी, दुई छोरा,दुई छोरी छन्।"
उपप्राध्यापक चलाउनेलाई न्याय माग्दै अदालत परिसरमा प्रदर्शन,"काठमाडौं : सरकारले त्रिभुवन विश्वविद्यालयका उपप्राध्यापक प्रेमबहादुर चलाउनेमाथि सांघातिक आक्रमण गर्ने विरुद्धको मुद्दा फिर्ता लिएपछि विरोध प्रदर्शन सुरू भएको छ। मंगलबार बिहान बृहत नागरिक आन्दोलनले उपप्राध्यापक चलाउनेलाई न्याय दिलाउन माग गर्दै काठमाडौं जिल्ला अदालत परिसर अगाडि प्रदर्शन गरेको छ। आमरण अनशनरत उपप्राध्यापक चलाउनेको समर्थन र उनको मागमा ऐक्यबद्धता जनाउँदै प्रदर्शनहरु सुरु भएका हुन्। चलाउनेलाई न्याय दिन र उनको मागमा ऐक्यवद्धता जनाउन प्रदर्शनमा उत्रिएको प्रदर्शनकारीले बताएका छन्। आफूमाथि आक्रमण गर्नेको मुद्दा फिर्ता लिने निर्णयविरुद्ध सोमबार धर्ना दिन जिल्ला अदालत काठमाडौं पुगेका चलाउनेलाई प्रहरीले नियन्त्रणमा लिएको थियो। नेकपा एमाले निकट अनेरास्ववियुका विद्यार्थीसहित चलाउने काठमाडौं जिल्ला अदालत परिसरमा धर्ना दिन पुगेका थिए। अदालतभित्र नाराजुलुस गर्न थालेपछि चलाउनेसहित केही विद्यार्थीहरू प्रहरीले नियन्त्रणमा लिएको हो। समाजशास्त्रका उपप्राध्यापक चलाउनेमाथि २०७७ असोज २० गते नेविसंघका कार्यकर्ताले सांघातिक आक्रमण गरेका थिए । त्रिवि नेविसंघ अध्यक्ष हरि आचार्यको समूहले चलाउनेमाथि आक्रमण गरेको थियो । आचार्यसहित ५ जनाविरुद्ध जिल्ला अदालत काठमाडौंमा दायर भएको थियो । मुद्दाको अन्तिम सुनुवाइ मंगलबारका लागि तोकिएको थियो । तर,गत बिहीबार बसेको मन्त्रिपरिषद बैठकले नेविसंघका कार्यकर्ताविरुद्धको मुद्दा फिर्ता लिने निर्णय गरेको थियो।"
तनहुँको पहिरोमा पुरिएका दुई मजदुरको मृत्यु,घाइतेमध्ये भीमको दमौली अस्पतालमा र बलबहादुरको पोखरामा उपचारका क्रममा मृत्यु भएको जिल्ला प्रहरी कार्यालय तनहुँका प्रहरी नायब उपरीक्षक मोहनबहादुर खाणले जानकारी दिनुभयो। गम्भीर घाइते भई पोखरा पठाइएका बलबहादुरको राति मृत्यु भएको उनले बताए। तनहुँ : तनहुँको म्याग्दे गाउँपालिका१ गुणादीमा सोमबार साँझ पहिराले पुरिएर घाइते भएका दुई जनाको मृत्यु भएको छ। मृत्यु हुनेमा झापाको शिवशताक्षी नगरपालिका७ बस्ने ३३ वर्षीय भीम भुजेल र उदयपुरको कटारी नगरपालिका७ बस्ने ४० वर्षीय बलबहादुर राई रहेको जिल्ला प्रहरी कार्यालय तनहुँले जनाएको छ। घाइतेमध्ये भीमको दमौली अस्पतालमा र बलबहादुरको पोखरामा उपचारका क्रममा मृत्यु भएको जिल्ला प्रहरी कार्यालय तनहुँका प्रहरी नायब उपरीक्षक मोहनबहादुर खाणले जानकारी दिनुभयो। गम्भीर घाइते भई पोखरा पठाइएका बलबहादुरको राति मृत्यु भएको उनले बताए। ढिस्काले पुरिएर घाइते झापाको शिवशताक्षी ७ बस्ने ४५ वर्षीय कृष्ण लिङ्देनको दमौलीस्थित रत्नहरि अस्पतालमा उपचार भइरहेको छ। उनको अवस्था सामान्य रहेको प्रहरीले जनाएको छ। मुग्लिन पोखरा सडकखण्डअन्तर्गत सडक छेउमा पर्खाल निर्माणका क्रममा माथिबाट खसेको माटोको ढिस्कोले पुरिएर तीन जना घाइते भएका थिए। रासस
दार्चुलाको खाणेश्वरी केन्द्रविन्दु भएर भूकम्प,यसअघि गत जेठ २९ गते बाजुरा जिल्लाको बिछिया केन्द्रविन्दु भएर चार दशमलव चार रेक्टरस्केलको भूकम्प गएको थियो । दार्चुला : दार्चुलाको खाणेश्वरी आसपास केन्द्रविन्दु भएर भूकम्प गएको छ । राष्ट्रिय भूकम्प मापन तथा अनुसन्धान केन्द्र लैनचौरका अनुसार दार्चुला जिल्लाको खाणेश्वरी आपसपास केन्द्रविन्दु भएर आज बिहान ४ बजेर ५५ मिनेट मा चार रेक्टरस्केलको भूकम्प गएको हो । यसअघि गत जेठ २९ गते बाजुरा जिल्लाको बिछिया केन्द्रविन्दु भएर चार दशमलव चार रेक्टरस्केलको भूकम्प गएको थियो । पछिल्लो समय नेपालको पूर्वी तथा पश्चिमी हिमाली तथा पहाडी क्षेत्र केन्द्रविन्दु भएर भूकम्प जाने क्रम जारी छ । नेपालको हिमाली तथा पहाडी क्षेत्रलाई भूकम्पको जोखिम क्षेत्रका रूपमा लिने गरिन्छ ।
पोखरामा असार ६ गते विश्व सङ्गीत दिवस मनाईँदै,पोखरा उद्योग वाणिज्य सङ्घको हलमा आयोजना हुने सो साङ्गीतिक कार्यक्रमले पोखराको साङ्गीतिक गतिविधि बढ्ने विश्वास आयोजक संस्थाले गरेको छ । साङगीतिक कार्यक्रममा राष्ट्रिय तथा अन्तर्राष्ट्रिय कलाकारले आफ्नो प्रस्तुति गर्ने जानकारी सो अवसरमा दिइएको थियो । पोखरा : पोखरामा यही असार ६ गते विश्व सङ्गीत दिवस २०८० मनाइने भएको छ । सप्तरङ्गी सांस्कृतिक प्रतिष्ठानको मुख्य आयोजनामा यहाँका १८संस्थाले विश्व सङ्गीत दिवस मनाउन लागेका हुन् । सोमबार आयोजित पत्रकार सम्मेलनमा उक्त संस्थाका अध्यक्ष नवराज बरालले पाँच वर्षदेखि रोकिएको विश्व सङ्गीत दिवसलाई निरन्तरता दिन साङ्गीतिक कार्यक्रम गर्न लागिएको जानकारी दिए। पोखरा उद्योग वाणिज्य सङ्घको हलमा आयोजना हुने सो साङ्गीतिक कार्यक्रमले पोखराको साङ्गीतिक गतिविधि बढ्ने विश्वास आयोजक संस्थाले गरेको छ । साङगीतिक कार्यक्रममा राष्ट्रिय तथा अन्तर्राष्ट्रिय कलाकारले आफ्नो प्रस्तुति गर्ने जानकारी सो अवसरमा दिइएको थियो । सोह्र विभिन्न प्रस्तुति रहने उक्त साङ्गीतिक कार्यक्रमा दर्शकले निःशुल्क प्रवेश पाउने बताइएको छ । गण्डकी प्रज्ञा प्रतिष्ठान तथा पोखरा प्रज्ञा प्रतिष्ठानको सहकार्यमा गर्न लागिएको उक्त कार्यक्रम आगामी वर्ष संयुक्तरूपमा मनाइने जानकारी सो अवसरमा दिइएको थियो । रासस
"कोसी प्रदेशमा बाढी र पहिरोको कहर : ९ जनाको मृत्यु,२७ बेपत्ता,१६३ परिवार विस्थापित","विराटनगर : भीषण वर्षापछि आएको बाढी र पहिरोमा परेर कोसी प्रदेशमा मृत्यु हुनेको संख्या ९ पुगेको छ । २७ जना अझै बेपत्ता छन् । बाढी र पहिरोमा परेर ६ जना घाइते भएका छन् । पहिरोमा फसेका १३ जनाको उद्धार गरिएको छ । नेपाली सेनाको टोलीले पाँचथरबाट १२ र ताप्लेजुङबाट १ जनाको उद्धार गरेको हो । उद्दार गरिएकाको व्यवस्थापनका लागि प्रहरी खटाइएको छ । बाढी र पहिरोमा परेर हालसम्म ताप्लेजुङ र पाँचथरमा ३३, संखुवासभामा २ तथा भोजपुरमा १ जनाको मृत्यु भएको हो । मृतकमध्ये ७ जना पुरुष, १ महिला र १ जना बालिका रहेका छन् । संखुवासभाको चैनपुर नगरपालिका१० निगुरेमा सोमबार साँझ १ जना पुरुषको शव फेला परेको थियो । सुपर हेंवा हाइड्रोपावरबाट बेपत्ता भएका पुरुषको शव भेटिएको हो । कम्मरदेखि मनिको भाग मात्रै फेला परेका पुरुषको पहिचान खुल्न बाँकी रहेको प्रहरीले जनाएको छ । संखुवासभामा हालसम्म २ जनाको मृत्यु भइसकेको छ । कोसी प्रदेशको आन्तरिक मामिला तथा कानुन मन्त्रालयका अनुसार मृत्यु हुनेमा पाँचथरको फालेलुङ गाउँपालिका४ की ८ वर्षीया जुना साउदेन, फिदिम नगरपालिका११ घर भइ माउण्टेन बी हाइड्रोमा सेक्युरिटी गार्डको रूपमा कार्यरत २८ वर्षीय हेमराज भनिने संजोग लिम्बू र २५ वर्षीया एलिसा माझी रहेका छन् । त्यस्तै, ताप्लेजुङको सिदिङ्वा गाउँपालिका६ का ३० वर्षीय गणेश तामाङ, मुखुभन्ज्याङका ६७ वर्षीय केशर राई र ३६ वर्षीय सुरेश राईको पनि मृत्यु भएको छ । भोजपुरको टेम्केमैयुङ गाउँपालिका८ का ३२ वर्षीय मन्दीप राई र संखुवासभाको पाँचखपन नगरपालिका९ का २६ वर्षीय सन्तोश राईको मृत्यु भएको मन्त्रालयले जनाएको छ । संखुवासभामा आधा शव फेला परेका पुरुषको पहिचान खुलेको छैन। शव पोस्टमार्टमका लागि जिल्ला अस्पताल खाँदबारी लगिएको छ । बाढी र पहिरोमा परेर संखुवासभामा ३, ताप्लेजुङमा २ र पाँचथरमा १ जना घाइते भएका छन् । संखुवासभामा बर्दियाका २५ वर्षीय राजेश श्रेष्ठ, ३५ वर्षीय दीपकराज थारु तथा संखुवासभाकै चैनपुर७ का २५ वर्षीय राजेश श्रेष्ठ घाइते भएका छन् । ताप्लेजुङमा मैवाखोला गाउँपालिका२ का ४० वर्षीय भीम तामाङ र ४५ वर्षीय राजकुमार राई तथा पाँचाथरको फालेलुङ३ की ६७ वर्षीया रनमाया राई घाइते भएका छन् । बाढी र पहिरोमा परेर संखुवासभामा २१, पाँचथर र ताप्लेजुङमा ३३ जना बेपत्ता भएका छन् । बेपत्ताको खोजी जारी राखिएको कोसी प्रदेश प्रहरी प्रमुख डीआईजी राजेशनाथ बास्तोलाले बताए । उनका अनुसार बेपत्ताको खोजी एवं उद्दारमा नेपाली सेना, नेपाल र सशस्त्र प्रहरी परिचालित छ । स्थानीयले पनि खोज एवं उद्धारमा सुरक्षा निकायलाई सहयोग गरिरहेका छन् । बाढी र पहिरोमा परेर हालसम्म १ सय ६३ परिवार विस्थापित बनेका छन् । ताप्लेजुङमा ८०, पाँचथरमा ६८ र संखुवासभामा १५ परिवार विस्थापित भएको तथ्यांक मन्त्रालयसँग छ । मन्त्रालयका अनुसार विभिन्न जिल्लामा ४३ वटा घरहरु भत्किएका छन् । संखुवासभामा २४, पाँचथरमा १०, ताप्लेजुङमा ६ र इलाममा ३ वटा घर भत्किएर क्षति भएको हो । बाढी एवं पहिरोका कारण विभिन्न ४ वटामा जिल्लाका १६ वटा सडक अवरुद्ध बनेका छन् । पाँचथरमा ६, ताप्लेजुङमा ४, इलाम र संखुवासभामा ३३ वटा सडक अवरुद्ध बनेका हुन् । विभिन्न जिल्लामा २३ वटा पुलमा क्षति पुगेको छ । पाँचाथरमा १५, संखुवासभामा ६ र ताप्लेजुङमा २ वटा पुल क्षतिग्रस्त बनेको मन्त्रालयको विवरणमा उल्लेख छ । त्यस्तै विभिन्न जिल्लामा रहेका १३ वटा हाइड्रोपावरमा क्षति पुगेको छ । संखुवासभामा ८, पाँचथरमा ३ र ताप्लेजुङमा २ वटा हाइड्रोमा क्षति पुगेको हो ।"
चार लाख घुससहित तीन कर्मचारी पक्राउ,"काठमाडौं : अख्तियार दुरुपयोग अनुसन्धान आयोगले ग्रामीण सडक सुधार आयोजना कार्यान्वयन इकाई दमक झापामा कार्यरत आयोजना व्यवस्थापकसहित तीन कर्मचारीलाई चार लाख घुस रकमसहित पक्राउ गरेको छ । आयोगका प्रवक्ता भोला दाहालका अनुसार आयोगको टंगाल र इटहरीबाट गएको संयुक्त टोलीले आयोजना व्यवस्थापक हुतराज चौहान,इञ्जिनियर रविन्द्रकुमार शर्मा र लेखापाल हिमाल पौडेललाई घुससहित कार्यालय परिसरबाटै पक्राउ गरेको हो । सडक निर्माणका लागि अन्तिम बिल भुक्तानीका लागि सहजीकरण गरिदिए वापत उनीहरुले निर्माण व्यवसायीबाट घुस लिएको अवस्थामा मंगलबार नियन्त्रणमा लिइएको हो। उनीहरूमाथि थप अनुसन्धान भइरहेको अख्तियारले जनाएको छ।"
मोरङबाट भूतपूर्व बेलायती सैनिक पक्राउ : नक्कली बाबु बनेर धेरैलाई नागरिकता दिलाएको आशंका,"विराटनगर : मोरङको लेटाङबाट १ जना भूतपूर्व (अवकाश प्राप्त) बेलायती सैनिकलाई मंगलबार बिहान प्रहरीले पक्राउ गरेको छ । प्रहरीले जरुरी पक्राउ पूर्जी थमाएर लेटाङ नगरपालिका६ का ६१ वर्षीय सूर्यहाङ लिम्बूलाई पक्राउ गरेको हो । नक्कली बाबु बनेर धेरै जनालाई नेपाली नागरिकता दिलाएको आशंकामा अनुसन्धानका लागि लिम्बूलाई पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । नक्कली बाबु बनेर धेरै जनालाई नागरिकता दिलाएको विषय बाहिरिएपछि अनुसन्धानका लागि पक्राउ गरिएको हो, उनले भने, यस प्रकरणमा लिम्बूको कुन तहको संलग्नता छ भन्ने कुरा अनुसन्धानपछि मात्रै खुल्छ । तर, प्रारम्भिक अनुसन्धानबाट लिम्बूले मोरङसहित अन्य जिल्लाका व्यक्तिहरुलाई नक्कली नागरिकता बनाइदिएको पत्ता लागेको छ । नक्कली बाबु बनेर उनले कति जनालाई नागरिकता बनाइदिएभन्ने बारेमा खुल्न बाँकी रहेको प्रहरीको भनाइ छ । जिल्ला प्रशासन कार्यालय मोरङको निर्देशनमा उनलाई पक्राउ गरेर अनुसन्धान एवं कारबाहीको दायरामा ल्याइएको प्रहरी स्रोतले बतायो । मोरङका सहायक प्रमुख जिल्ला अधिकारी शरदकुमार पोखरेलले यस विषयमा प्रहरीले अनुसन्धान गर्ने उल्लेख गरे । प्रशासनले कुन विषयमा र किन पक्राउका लागि निर्देशन दिएको भन्ने आफूलाई थाहा नभएको उनले बताए । भने, सीडीओ (वीरेन्द्रकुमार यादव) साबको निर्देशनमा प्रहरीले पक्राउ गरेको हुनसक्छ । हामीलाई सबै कुरा थाहा हुँदैन । त्यो प्रहरीले अनुसन्धान गर्ने विषय हो । प्रहरीका अनुसार पक्राउ परेका लिम्बू बेलायतका अवकाश प्राप्त सैनिक हुन् । बेलायती सैनिकमा भर्ना गरिदिने आश्वासन दिँदै आफू बाबु बनेर अन्य व्यक्तिहरुलाई नेपाली नागरिकताको प्रमाणपत्र दिलाएको आरोप उनीमाथि लागेको छ । लेटाङबाटै पक्राउ परेका उनलाई थप अनुसन्धानका लागि विराटनगरस्थित जिल्ला प्रहरी कार्यालय ल्याइँदै छ ।"
