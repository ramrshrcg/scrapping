शीर्षक,विवरण
"कर बढाऊँ, मृत्यु घटाऊँ","विश्व स्वास्थ्य संगठन (डब्लूएचओ)को मापदण्ड भन्छ सुर्तीजन्य पदार्थमा ७५ प्रतिशत कर लगाउनुपर्छ। नेपालमा चाहिँ ४१ प्रतिशतमात्रै कर छ। दक्षिण एसियामै सुर्तीजन्य पदार्थमा सबैभन्दा कम कर लाग्ने मुलुक हो हाम्रो। सुर्तीजन्य पदार्थको सेवनकै कारण दक्षिण एसियामा सबैभन्दा धेरैजनाको मृत्यु हुने देश पनि हो हाम्रो। विज्ञहरूका अनुसार प्रतिघण्टा औसत चारजना नेपालीको मृत्युको कारण सुर्तीजन्य पदार्थको सेवन हो। सुर्ती, चुरोटको सेवन अचेल नेपालमा किशोरकिशोरीमा एउटा देखासिकी र फेसन बन्दै गएको छ। उत्पादकहरूको लक्षित वर्ग नै त्यही छ। त्यसको सट्टा सरकारी तवरबाट निरुत्साहनको प्रचार कम छ, उत्पादनहरूको विज्ञापन भने अत्यधिक छन्। चुरोट, बिँडी, सुर्ती, गुट्खा, खैनीलगायत सुर्तीजन्य पदार्थ राज्यलाई करका गतिला स्रोत चाहिँ हुन्। गत आवमा झन्डै २६ अर्ब राजस्व यही क्षेत्रबाट संकलन भयो। यसको अर्काे पाटो चाहिँ अँध्यारो छ। किनभने सुर्तीजन्य पदार्थबाट मानिसमा लागेका रोगको उपचारमा भने ४० अर्ब रुपैयाँ खर्च भयो। तसर्थ सुर्तीजन्य पदार्थबाट भएको राजस्व आम्दानी आर्थिक हिसाबमै पनि घाटादायक भयो। त्यसमाथि नागरिकको स्वास्थ्य चाहिँ त्योभन्दा महत्त्वपूर्ण विषय हो। नागरिकलाई मुटु, फोक्सोका रोगी बनाएर त्यतिका राजस्व संकलन गर्नु राज्यका लागि कुनै उपलब्धि होइन, उल्टो बाटो हो। नागरिकको स्वास्थ्यमात्रै नभई सुर्तीजन्य पदार्थको सेवनले मुलुकको सांस्कृतिक र सामाजिक पाटोलाई पनि बिरामी पारिरहेको हुन्छ। सुर्तीजन्य पदार्थमा कर वृद्धि गर्दा हुने फाइदा भने एकातिर राज्यको आम्दानी वृद्धि हो भने यसको सहज पहुँच नियन्त्रण हुन्छ। अन्तर्राष्ट्रिय अभ्यास र अनुभवले नै देखाएका छन् कि कर वृद्धिले राज्यको राजस्व बढ्छ र उपभोग घट्छ। सुर्तीजन्य वस्तुको उपभोग गर्ने नागरिक कम हुनेबित्तिकै रोगी वा बिरामी पनि कम हुन्छन्। भन्न त सरकारले सुर्तीजन्य वस्तुको कर वृद्धिको नीति लिने भनिरहन्छ। बेलाबेलाका बजेटमार्फत वृद्धि पनि गर्छ। तर पर्याप्तमात्रामा वा यथोचित वृद्धि हुन नसकेरै विश्व स्वास्थ्य संगठनले भनेअनुसारको कर लागू हुन नसकेको छैन। जुन लगाउनु नै अत्यावश्यक हो र छ। भारत, बंगलादेश, श्रीलंकाले नेपालका भन्दा धेरै कर लिइरहेकै छन्। नेपालले कर नबढाउनुपर्ने कुनै कारण छैन। कर बढायौं भने सुर्तीजन्य पदार्थकै कारण भइरहेको नेपालीको मृत्यु पनि स्वतः घट्ने निश्चित छ।"
हाम्रो बजेट खर्च अनुउत्पादक उन्मुख छ,"अर्थतन्त्र खस्किएको छ, हाम्रो अर्थतन्त्रले आर्थिक सुशासन कायम गरेको छ त ? जोडबल गरेर संकलन गरेको राजस्व सबै तहका पूर्वाधार निर्माणका विभिन्न ठाउँमा खर्च गर्छौं। त्यहाँ पनि अनियमितता बढेकाले त्यसको उपयोगिता बढ्न सकेको छैन। त्यहाँ चुहावट अथवा दुरुपयोग बढिरहेको छ। आर्थिक सुशासन कमजोर हुँदा लगानीको माहोल नहुने, राजस्व संकलनमा कमी हुने र भएको बजेटको सदुपयोग राम्रोसँग नहुनेलगायतका थुपै्र असर अर्थतन्त्रमा देखिएको छ। अर्थतन्त्र खस्किनुको कारण विकास खर्च नहुनुलाई पनि मान्न सकिन्छ ? विकास कार्यमा बजेट खर्च र त्यसबाट प्राप्त उपलब्धिले नै समुन्नति ल्याउने हो। तर, हाम्रोमा फजुल खर्च बढ्दै गएको छ। गएको १०१२ वर्षदेखि पुँजीगत अर्थात विकास खर्च कम हुनु र चालु खर्च बढी हुने प्रवृत्तिको विकास भएको छ। अहिले ५ रुपैयाँ खर्च गर्दा १ रुपैयाँको पनि विकास भएको छैन। हाम्रो खर्च अनुउत्पादकउन्मुख छ। फजुल खर्चले अहिलेलाई उपभोग त बढाउला तर दिर्घकालीन रुपमा अर्थतन्त्रमा असर गर्ने गरी उत्पादनमुखी हुन सक्दैन। हामीले ५ रुपैयाँ खर्च गर्दा कम्तिमा ३ रुपैयाँको विकास हुने माहोल खडा हुनुपर्यो। यो विकराल समस्या बन्दै गएको छ। अहिलेका अर्थमन्त्री र सरकार निर्मम भएर विगतका विभिन्न प्रतिवेदनहरूलाई आधार बनाएर यसरी हुने फजुल खर्चको रकमलाई विकासतिर लगानी गर्नुपर्छ। फजुल खर्चको रकमलाई बरु बाटो बनाउने, विधुत् प्रसारणलाइन निर्माणलगायतमा लैजानु पर्यो र त्यो सोच र आँट हुनपर्यो। बढ्दो व्यापारघाटाले अर्थतन्त्रलाई कसरी असर गरेको छ ?व्यापारघाटा बढ्दै जाँदा हामी परनिर्भर भएका छौं। यसले जोखिम बढाएको छ। वैदेशिक मुद्रा सञ्चिति भएन भने हामी आयात गर्न सक्दैनौं र आयात नहुँदा अहिले जस्तै संकुचन नै हुने अवस्थामा पुग्छ। कृषिलगायत दैनिक खपतयोग्य वस्तु पनि आयातमा परनिर्भर हुँदा आन्तरिक उत्पादन बढ्न सकेको छैन। आन्तरिक रोजगारीका अवसरहरू बढ्न सकेका छैनन्। हामीसँग भएका जनशक्तिको प्रयोग नभएपछि उत्पादन बढ्ने कुरा नै भएन। अझ सबैभन्दा दुःखको कुरा त आयातको झण्डै एक चौथाइ कृषि क्षेत्रका वस्तुहरूको आयात छ। आयात प्रतिस्थापन गर्न नसक्नुमा धेरै संरचनागत कुरा छन्। अनुदानका कुरा छन्। बजारको पहुँचका कुरा छन्। प्रविधि, ज्ञान र सीपका कुरा छन्। यी बाहेक हाम्रो नियत पनि सहि छैन। उदाहरणका लागि सोलुखुम्बुमा एउटा सरकारी कार्यलय बनाउनु पर्यो भने त्यसको लागत आंकलन गर्दा ग्रेनाइट र मार्बल राख्ने भन्छौं। जबकि त्यहीँ ढुंगा पाइन्छ। तर, हामीले बाहिरबाट आयात गर्ने गरी स्पेशिफिकेसन बनाएर टेन्डर गर्छौं। हामीले तुलनात्मक रुपमा यहीँ उत्पादन गर्न सकिने वस्तु र सेवाको प्रयोग र परनिर्भरतालाई घटाउन सकिनेगरी उत्पादनमा जोड दिनुपर्छ। सधैभरी अर्थतन्त्र विप्रेषणको भरमा टिक्न सक्ला ? सक्दैन। वैदेशिक मुद्रा आर्जन गर्ने प्रमुख स्रोत विप्रेषणले दिर्घकालीन रुपमा अर्थतन्त्रमा जोखिम ल्याउन सक्छ। केही कारणले विप्रेषण घट्नेवित्तिकै हाम्रो वैदेशिक मुद्रा आर्जनको स्रोतमा चाप पर्छ भने यसले मुलुकको अर्थव्यवस्थामा असर गर्छ। किनभने यो बाह्य स्रोत हो। बाह्य स्रोत हाम्रो नियन्त्रणमा हँुदैन। यसकारण विप्रेषणमा मात्र नभएर वैदेशिक मुद्रा आर्जन गर्ने स्रोतको विविधिकरण ल्याउन आवश्यक छ। जस्तै, सफ्टवेयर निर्यात गरेर करिब १ खर्ब रुपैयाँ प्राप्त गर्यौं भन्ने अनौपचारिक तथ्यांकहरू आइरहेका छन्। त्यसकारणले विप्रेषणमा मात्र निर्भर नभइ निर्यात बढाउन, पर्यटनको प्रबद्र्धन गर्ने र हाम्रा उत्पादनको निर्यात गर्न आवश्यक छ। पर्यटनबाट हुन्छ कि, वैदशिक लगानीबाट हुन्छ कि, अन्य वस्तुहरू निर्यात गरेर हुन्छ कि, वैदेशिक मुद्रा आर्जन गर्ने बाटो पहिल्याउनु पर्यो। लगानी नै संकुचन भएको बेलामा कसरी उत्पादन गर्ने अनि कसरी निर्यात बढाउने ? स्वदेशी एवं विदेशी लगानी संकुचन भएको छ। लगानी भएपनि उत्पादनमूलक क्षेत्रमा लगानी हुन सकिरहेको छैन। मेहनत गरी खाने वर्गलाई निकै नै गाह्रो छ। विशेषगरी जोखिम मोलेर, परिश्रम गरेर, सिर्जनशील भएर, बंैकबाट ऋण लिएर सरकारलाई कर तिर्ने वर्गले अहिले सजिलैसँग ऋण पाउन सकेका छैनन्। बजारमा आर्थिक गतिविधि नै ठप्प छ। हामीले जग्गाकारोबार बन्द गरायौं, आयात रोक्यौं, ऋणमा कडाइ गर्यौं जसले गर्दा बजारमा पुँजी पर्याप्तता भएन। मुद्रा चलायमान भएन। त्यो नहुँदा खपत भएन। उपभोक्ताको हातमा पैसा नै पुगेन। विकास खर्च भएन। सरकारले खर्च गर्नुपर्ने रकम खर्च नहुँदा पनि उपभोक्ताको हातमा पैसा नपुगेको हो। यसले गर्दा आन्तरिक खपत तथा मागमा कमी भएको हो। जस्तै सिमेन्ट, डण्डीहरूको माग र खपत घटेको छ। यसको मतलब अर्थतन्त्रमा संकुचन भएको छ। कुनैकुनै क्षेत्रको ८० प्रतिशतसम्म पनि आर्थिक संकुचन भएको छ। यसको चक्रीय प्रभाव हुन्छ। खर्च कम भए पछि उत्पादन बिक्री हँुदैन, बिक्री नभएपछि उत्पादन कम हुन्छ, रोजगारी सिर्जना हुँदैन र यसले पुनः वस्तु उत्पादनमा असर गर्छ। यसले गर्दा राजस्व पनि कम उठेको छ। सरकारले नै ब्याजदर घटाउन दबाब दिइरहेको छ ? अर्थतन्त्रको जोखिम कम गर्न ब्याजदर घटाउनु पर्ने नै हो त ?बजारलाई हस्तक्षेप गर्ने मौद्रिक नीतिले हो। बजारको पनि आफ्नै नियम हुन्छ। मौद्रिक नीतिले मात्र ब्याजदर कम गर्न सक्छ। तर, सरकारले ब्याजदर कम गर्छु भनेर भाषण गरेर पार लाग्दैन। यसमा राष्ट्र बैंक तथा निजी क्षेत्रसँग समन्वय गरेर मौद्रिक नीतिमा जोखिम नपर्ने गरी सुधार गरेर ब्याजदर घटाउन सकिएला। यसमा नीतिगत परिवर्तन नगरी ब्याजदर घट्दैन। नीतिगत सुधार हुन कत्तिको आवश्यक छ ?विदेशी निकायहरूले दिएको रकम या सरकारले बिनियोजन गरेको बजेट समयमा नै खर्च हुन सकेको छैन। आयोजनाहरू समयमा सम्पन्न हुन सकेका छैनन्। किनभने हाम्रा नीतिनियम र कानुनहरू एकआपसमा बाझिन्छन्। मन्त्रालयबीच समन्वय नहुनु, निर्माण सामाग्री समयमा उपलब्ध नहुनु, जग्गा प्राप्तिमा ढिलाइ हुनु, वातावरणीय अध्ययनका प्रक्रिया लामो हुनुलगायतका झन्झटिला नीति नियमहरूमा परिमार्जन गर्न आवश्यक छ। पुँजीगत खर्च नहुनुका कारण यी लगायत करिब २ दर्जन छन्। यसका लागि केही ऐन संशोधन गरेर हुन्छ या मन्त्रिस्तरीय निर्णय गरेर हुन्छ, ती समस्यालाई सम्बोधन गर्न आवश्यक छ। आर्थिक गतिविधि चलायमान गराउने तिनै नीति नियमहरू हुन्। यस्तै, संरचनागत संयन्त्रको सुधार पनि आवश्यक छ। खाली राजस्वको लक्ष्य राखिन्छ तर लगानीको पनि लक्ष्य राखेर कार्यान्वयन गर्न पर्यो। अनुदान संरचनामा सुधार गरी स्वदेशी तथा विदेशी लगानी ल्याएबापत हाम्रा जनशक्तिलाई प्रोत्साहन गर्ने प्रणालीको विकास गर्नपर्यो। सरकारले राजस्व उठाउनेतिर मात्र ध्यान केन्द्रित गर्दा कुल राजस्वको करिब ५० प्रतिशत राजस्व भन्सार बिन्दूबाट हुने वस्तु आयातमा निर्भर छ। यसका लागि राजस्वका स्रोतमा विविधिकरण गर्न आवश्यक छ। अबको नीति कार्यक्रम तथा बजेट कस्तो आउनुपर्छ ? हाम्रा समस्याहरू धेरै छन्, के मा केन्द्रित हुने भन्नेमा हामी स्पष्ट हुनपर्यो। उदाहरणका लागि पूर्वाधार हो कि। अझ त्यसमा भवन बनाउनेतिर भन्दा पनि विद्युत् प्रसारणलाइन, सडक निर्माणलगायतका क्षेत्रमा ध्यान केन्द्रित गर्नुपर्यो। बजेटलाई कनिका छरेजस्तो सबैतिर छर्नु भएन। आयात प्रतिस्थापनमा सिर्जनशील तरिकाले उत्पादन बढाउनेतर्फ केन्द्रित हुन जरुरी छ। हाम्रो शिक्षा र सिकाईको स्तर अन्तर्राष्ट्रिय नभएकोले पनि युवा बाहिरिएका छन्। नेपालमा नै त्यसको विकासमा सरकारले ध्यान दिन जरुरी छ। देशले कम्तिमा २ वर्षमा फड्को मार्ने गरी प्राथमिकताका आधारहरू बजेटले तय गर्न जरुरी छ। प्रस्तुति : सुनिता कार्की"
"कर बढाऊँ, मृत्यु घटाऊँ","विश्व स्वास्थ्य संगठन (डब्लूएचओ)को मापदण्ड भन्छ सुर्तीजन्य पदार्थमा ७५ प्रतिशत कर लगाउनुपर्छ। नेपालमा चाहिँ ४१ प्रतिशतमात्रै कर छ। दक्षिण एसियामै सुर्तीजन्य पदार्थमा सबैभन्दा कम कर लाग्ने मुलुक हो हाम्रो। सुर्तीजन्य पदार्थको सेवनकै कारण दक्षिण एसियामा सबैभन्दा धेरैजनाको मृत्यु हुने देश पनि हो हाम्रो। विज्ञहरूका अनुसार प्रतिघण्टा औसत चारजना नेपालीको मृत्युको कारण सुर्तीजन्य पदार्थको सेवन हो। सुर्ती, चुरोटको सेवन अचेल नेपालमा किशोरकिशोरीमा एउटा देखासिकी र फेसन बन्दै गएको छ। उत्पादकहरूको लक्षित वर्ग नै त्यही छ। त्यसको सट्टा सरकारी तवरबाट निरुत्साहनको प्रचार कम छ, उत्पादनहरूको विज्ञापन भने अत्यधिक छन्। चुरोट, बिँडी, सुर्ती, गुट्खा, खैनीलगायत सुर्तीजन्य पदार्थ राज्यलाई करका गतिला स्रोत चाहिँ हुन्। गत आवमा झन्डै २६ अर्ब राजस्व यही क्षेत्रबाट संकलन भयो। यसको अर्काे पाटो चाहिँ अँध्यारो छ। किनभने सुर्तीजन्य पदार्थबाट मानिसमा लागेका रोगको उपचारमा भने ४० अर्ब रुपैयाँ खर्च भयो। तसर्थ सुर्तीजन्य पदार्थबाट भएको राजस्व आम्दानी आर्थिक हिसाबमै पनि घाटादायक भयो। त्यसमाथि नागरिकको स्वास्थ्य चाहिँ त्योभन्दा महत्त्वपूर्ण विषय हो। नागरिकलाई मुटु, फोक्सोका रोगी बनाएर त्यतिका राजस्व संकलन गर्नु राज्यका लागि कुनै उपलब्धि होइन, उल्टो बाटो हो। नागरिकको स्वास्थ्यमात्रै नभई सुर्तीजन्य पदार्थको सेवनले मुलुकको सांस्कृतिक र सामाजिक पाटोलाई पनि बिरामी पारिरहेको हुन्छ। सुर्तीजन्य पदार्थमा कर वृद्धि गर्दा हुने फाइदा भने एकातिर राज्यको आम्दानी वृद्धि हो भने यसको सहज पहुँच नियन्त्रण हुन्छ। अन्तर्राष्ट्रिय अभ्यास र अनुभवले नै देखाएका छन् कि कर वृद्धिले राज्यको राजस्व बढ्छ र उपभोग घट्छ। सुर्तीजन्य वस्तुको उपभोग गर्ने नागरिक कम हुनेबित्तिकै रोगी वा बिरामी पनि कम हुन्छन्। भन्न त सरकारले सुर्तीजन्य वस्तुको कर वृद्धिको नीति लिने भनिरहन्छ। बेलाबेलाका बजेटमार्फत वृद्धि पनि गर्छ। तर पर्याप्तमात्रामा वा यथोचित वृद्धि हुन नसकेरै विश्व स्वास्थ्य संगठनले भनेअनुसारको कर लागू हुन नसकेको छैन। जुन लगाउनु नै अत्यावश्यक हो र छ। भारत, बंगलादेश, श्रीलंकाले नेपालका भन्दा धेरै कर लिइरहेकै छन्। नेपालले कर नबढाउनुपर्ने कुनै कारण छैन। कर बढायौं भने सुर्तीजन्य पदार्थकै कारण भइरहेको नेपालीको मृत्यु पनि स्वतः घट्ने निश्चित छ।"
नक्कली शरणार्थी प्रकरणमा कस्ता मुद्दा चल्छन् ?,"ठगी, भ्रष्टाचार, संगठित अपराध र राज्यविरुद्धको कसुरमा मुद्दा चलाउन फौजदारी कानुनका जानकारको सुझाव काठमाडौं : प्रहरीले पूर्वमन्त्रीदेखि बहालवाला सचिवसम्मका उच्च पदस्थ व्यक्तिलाई एकसाथ ठगी एवं संगठित अपराध कसुरमा अनुसन्धान गरिरहेको छ। नेपालीलाई नक्कली शरणार्थी बनाएर अमेरिका पठाउने भन्दै मोटो रकम उठाएको गिरोहको नेक्सस गृह मन्त्रालयको संयन्त्रसम्म पुगेको छ। तत्कालीन गृहमन्त्री बालकृष्ण खाँण, तत्कालीन गृहसचिव टेकनारायण पाण्डेदेखि अर्का तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई र खाँणका स्वकीय सचिव नरेन्द्र केसीसमेत पक्राउ परेका छन्। ठगी गरी संगठित अपराधअन्तर्गत मुद्दा दायर गर्ने गरी प्रहरीले अनुसन्धान अघि बढाएको छ। १२ जना पक्राउ परेका प्रहरीले जनाएको छ। यो प्रकरणमा कस्तो मुद्दा दायर होला ? सबैको चासो र चिन्ता छ। फौजदारी कानुनका जानकार मुख्य गरी संगठित अपराध र राज्यविरुद्धको अपराधअन्तर्गतसहित ठगी, भ्रष्टाचार मुद्दा चलाउन सकिने सुझाउँछन्। अदालतमा दायर गरिने मुद्दाको प्रकृतिमा पूर्वमहान्यायाधिवक्ताको शंका छ। जे पनि गर्न सक्छन्। ठगी गरेको भनेर मुद्दा चलाउनसमेत सक्छन्। घुस खाई भ्रष्टाचार गरेको भन्दै अख्तियार दुरुपयोग आयोगमा पनि मुद्दा पठाउन सक्छन्। सम्पत्ति शुद्धीकरणतर्फ पनि पठाउन सक्छन्, एक पूर्वमहान्यायाधिवक्ताले भने, जसले जे भने पनि यो अपराध संगठित रूपमै भएको छ। प्रहरी महानिरीक्षकको सचिवालयका प्रहरी वरिष्ठ उपरीक्षक दीपेन्द्र जिसीले बुधबार प्रेस विज्ञप्ति जारी गर्दै भुटानी शरणार्थी बनाएर अमेरिका लैजाने भन्दै नेपाली सर्वसाधारणलाई ठगी गरी संगठित अपराध गरेको मुद्दा भएको उल्लेख गरेका छन्। फौजदारी कानुनका जानकार भने नेपाली सर्वसाधारणले नै आफूहरूलाई भुटानी शरणार्थी बनाएर पठाइदिन आग्रह गरेकाले ठगी भन्न नमिल्ने बताउँछन्। ठगी हुनका लागि प्रतिवादीको मात्र बेइमानीको नियत हुनुपर्छ। प्रतिवादीले गरेका कार्य तथा घटनामा बेइमानी नियत भएको पुष्टि गरेको हुनुपर्छ। नेपाली स्वयं आफैं भुटानी हुन मञ्जुर भएका हुन्। नेपाली भएर पनि भुटानी हुन गएकाले पीडित होइनन्। उनीहरू पनि दोषी हुन्, ती पूर्वमहान्यायाधिवक्ताले भने, भुटानी बन्न चाहने नेपाली र भुटानी बनाउन चाहने नेपालीको मिलेमतोमा अपराध भएको हो। राज्यविरुद्धको षड्यन्त्रका रूपमा लिँदै राज्यविरुद्धको कसुरका रूपमा पनि मुद्दा चलाउन सकिन्छ। नागरिक समाजले भ्रष्टाचार ढाकछोपविरुद्ध बुधबार काठमाडौंमा आयोजना गरेको प्रदर्शनका सहभागी। तस्बिर : दिपेन श्रेष्ठ वरिष्ठ अधिवक्ता विश्वकान्त मैनाली नक्कली भुटानी शरणार्थी प्रकरणमा पक्राउ परेका व्यक्तिलाई संगठित अपराध र राज्यविरुद्धको दुवै कसुर आकर्षित हुने बताउँछन्। यो संगठित अपराध पनि हो। राज्यविरुद्धको कसुर पनि हो, वरिष्ठ अधिवक्ता मैनालीले भने, राज्यको शक्तिलाई दुरुपयोग गरेको छ। त्यो अर्थमा राज्यविरुद्धको अपराध हो। सरकारी संयन्त्र र माफियाहरू मिलेर गरेको कार्य भएकाले संगठित अपराध पनि हो। मैनाली फौजदारी अपराधअन्तर्गत संगठित र राज्यविरुद्धको अपराधअन्तर्गत दुवै मुद्दा चलाउन सकिने सुझाव दिन्छन्। यस प्रकरणमा साक्षीलाई डर, धाक, धम्की दिएर वा कुनै आर्थिक प्रलोभनमा पारेर अभियुक्तले होस्टाइल बनाउने सक्ने जोखिम भएको जानकारहरू बताउँछन्। त्यस्तै झूटा वकपत्र गर्ने सम्भावना पनि उत्तिकै छ। कांग्रेस महामन्त्री तथा सांसद गगनकुमार थापाले अनुसन्धान नागरिकलाई विश्वास लाग्ने हुनुपर्ने बताएका छन्। कुनै भेटघाटले पनि प्रभावित नहोस्। कुनै दबाबले प्रभावित नहोस्। कुनै प्रभावले कहीँबाट प्रभावित नहोस्। मेरो आग्रह छ, अनुसन्धान फ्रि र फेयर होस। निर्दोष कोही पनि नपरोस्। तर, दोषी छ भने नेता होस कि, नाता होस्। एउटा पनि नछुटोस्, प्रतिनिधिसभाको बुधबारको बैठकमा महामन्त्री थापाले भने, हामी सबैको एउटै आवाज छ, संलग्न जोसुकै होस्। जुनसुकै दलको होस्। जुनसुकै तहको होस्। ओहोदाको होस्। कारबाहीको दायरामा आउनैपर्छ। बजारको हल्लाले अनुसन्धान प्रभावित नहोस्। सर्वोच्च अदालतका पूर्वन्यायाधीश बलराम केसी अनुसन्धानका क्रममा जो कोहीले दबाब र प्रभाव पार्न खोजे सार्वजनिक गर्नुपर्ने बताउँछन्। दबाब दिने कुनै व्यक्ति वा निकाय भए प्रहरीले प्रेस विज्ञप्ति निकालेर दबाब दिनेको नाम सार्वजनिक गर्नुपर्छ, पूर्वन्यायाधीश केसीले भने, मुद्दा बिगार्न सक्ने सम्भावना छ। मुद्दा बिगारेर ठूला माछा उम्काउने र साना माछालाई मात्रै फसाउने षड्यन्त्र पनि हुन सक्छ। यसमा सबै सजग हुनुपर्छ। नेपालमा बसी वा नेपाल बाहिर रही नेपाल वा नेपाली नागरिकविरुद्ध संगठित अपराध गर्ने कार्य संगठित अपराधभित्र पर्छ। यस खालको अपराधमा नेपालभित्र वा नेपाल बाहिर रहेका व्यक्तिको समूह संलग्न रहन्छ। संगठित अपराध निवारण ऐन, २०७० मा भनिएको छ, आपराधिक समूह भन्नाले संगठित अपराध गर्ने उद्देश्यले नेपालभित्र वा नेपाल बाहिर रहे भएको संगठित वा असंगठित तीन वा तीनभन्दा बढी व्यक्तिहरूको समूह सम्झनुपर्छ। नक्कली भुटानी शरणार्थी प्रकरणमा १२ जना पक्राउ परिसकेका छन्। पूर्वगृहमन्त्री खाँण, बहालवाला सचिव पाण्डे, तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई, एमालेसचिव टोपबहादुर रायमाझीका छोरा सन्दीप रायमाझीलगायत छन्। गत साता पक्राउ पुर्जी जारी भएपछि फरार भएका रायमाझीलाई एमालेले पदबाट बुधबार निलम्बन गरेको छ। एमाले महासचिव शंकर पोखरेलले प्रेस वक्तव्य जारी गर्दै अविलम्ब सम्बन्धित निकायमा उपस्थित भएर अनुसन्धानलाई सघाउन निर्देशन दिँदा पनि रायमाझीले निर्देशनको पालना नगरेको भन्दै पार्टीबाट निलम्बन गरिएको जनाएका छन्। वक्तव्यमा भनिएको छ, अनुसन्धान र कानुनी कारबाहीको प्रक्रियाको अन्तिम टुंगो नलागेसम्म पदबाट निलम्बन गरिएको जानकारी गराइन्छ। रायमाझीले भने आफू बिरामी भएको भन्दै संसद् सचिवालयमा खामबन्दी पत्र पठाएका छन्। त्यस्तै प्रहरीले सानु भण्डारी, सन्देश शर्मा, सागर थुलुङ राई, केशव दुलाल, टंक गुरुङ, रामशरण केसी र गोविन्द चौधरी पनि पक्राउ गरेको छ। पक्राउ परेकाहरू पैसा उठाउने बिचौलिया भएको जनाइएको छ। जिल्ला प्रहरी परिसर काठमाडौंका प्रमुख एसएसपी दानबहादुर कार्की नेपालको संविधान, कानुन निर्दिष्टअनुसार नै अनुसन्धान गरिरहेको बताउँछन्। यस प्रकरणमा अन्तरवस्तु पनि हेर्नुपर्नेछ, एसएसपी कार्कीले भने, भुटानी शरणार्थीसँग सम्बन्धित मुद्दा ठगी तथा संगठित अपराधमा गइसकेको छ। सर्वोच्च अदालतका पूर्वन्यायाधीश बलराम केसी संगठित अपराधअन्तर्गत नै मुद्दा चलाउन सकिने बताउँछन्। के हो राज्यविरुद्धको अपराध ? मुलुकी अपराध (संहिता) ऐन, २०७४ दफा ५१ मा कसैले पनि राष्ट्रहित प्रतिकूल हुने कुनै काम गर्नु वा गराउन नहुने उल्लेख छ। सोही दफा ५१ (२)( क) मा भनिएको छ, नेपालको स्वतन्त्रता, सार्वभौमसत्ता, भौगोलिक वा प्रादेशिक अखण्डता, राष्ट्रियता, स्वाधीनता, स्वाभिमान वा नेपालको अन्तर्राष्ट्रिय छविउपर अपमान हुने, होच्याउने वा घृणा वा द्धेष फैलाउने। यो प्रकरणमा नेपालको स्वाधीनता, स्वाभिमान र नेपालको अन्तर्राष्ट्रिय छविको अपमान भएको भन्दै सांसदहरूले दोषीलाई कारबाहीको माग गर्दै आएका छन्। यस प्रकरणमा रकम लेनदेनसमेत भएको छ। उनीहरूलाई भुटानी शरणार्थी बनाएर अमेरिका लैजाने आश्वासन दिई प्रतिव्यक्ति १० देखि ५० लाख रुपैयाँ असुली भएको पाइएको छ। यदि राज्यविरुद्धको अपराधअन्तर्गत मुद्दा चलाई ठहर भएमा कसुर गर्ने आदेश दिने वा निर्देशन दिने, त्यस्तो कसुर गर्न दुरुत्साहन दिने वा उक्साउने, त्यस्तो कसुर गर्न मद्दत गर्ने व्यक्तिलाई मुख्य कसुरदार सरह सजाय हुने मुलुकी अपराध संहितामा उल्लेख छ। ५ वर्षसम्म कैद र ५० हजार रुपैयाँसम्म जरिवाना हुनेछ। सजायको अतिरिक्त लेनदेन गरेको रकमसमेत जफत हुनेछ। नक्कली शरणार्थी बनाउने खेल २०७६ सालमा सुुरु भएको थियो। तीन दशकभन्दा लामो समयदेखि नेपालमा बसिरहेका नेपालीभाषी भुटानी नागरिकलाई अमेरिकालगायत तेस्रो देशमा पुनर्वासको चाँजो मिलाइएको थियो। सरकारले ०७६ साल साउनमा शरणार्थीसम्बन्धी कार्यदल बनाएको थियो। बालकृष्ण पन्थीको संयोजकत्वमा भुटानी शरणार्थी समस्या समाधान सरकारी कार्यदल बनाइएको थियो। तत्कालीन गृहमन्त्री रामबहादुर थापा र गृहसचिव प्रेमकुमार राईले भुटानी शरणार्थी समस्या समाधानका लागि बनाएको कार्यदलले ४ सय २९ व्यक्तिलाई भुटानी शरणार्थीको सूचीमा राखेको थियो। उक्त सूची सच्याउनु साटो तत्कालीन गृहमन्त्री खाँण र गृहसचिव पाण्डेले पुन प्रमाणीकरण गर्न जिल्ला प्रशासन कार्यालय झापालाई निर्देशन दिएका थिए। अमेरिका जान छुटेकाहरूलाई पनि पुनर्वास गराउन सरकारी समिति बनाइएको थियो। समितिले बुझाएको प्रतिवेदन सार्वजनिक नगर्दै त्यसैको उपसूचीमा नेपाली नागरिकहरूको नाम थपिएको पाइएको छ। ८ सय ७५ नेपालीलाई भुटानी शरणार्थी बनाउने प्रपञ्चमा सामेल भएको अभियोगमा पक्राउ परेकाहरूको नेक्सस उच्च राजनीतिक नेतृत्वसम्म पुगेको छ। वरिष्ठ अधिवक्ता रजितभक्त प्रधानांग नक्कली भुटानी शरणार्थीको विषयमा गहन ढंगले अनुसन्धान गर्नुपर्ने बताउँछन्। धेरै अगाडि देखिको रहेछ। यसको जरैसम्म गएर अनुसन्धान गर्नुपर्छ, वरिष्ठ अधिवक्ता प्रधानांग भन्छन्, मानव तस्करीसँग समेत सम्बन्धित छ। यो राष्ट्र विरुद्धकै अपराध हो। मुद्दा बिगार्न सक्ने सम्भावना छ । मुद्दा बिगारेर ठूला माछा उम्काउने र साना माछालाई मात्रै फसाउने षड्यन्त्र पनि हुन सक्छ । सबै सजग हुनुपर्छ ।बलराम केसी, पूर्वन्यायाधीश, सर्वोच्च अदालत भुटानी शरणार्थिसँग सम्बन्धित मुद्दा ठगी तथा संगठित अपराधमा गइसकेको छ। दानबहादुर कार्की, एसएसपी, जिल्ला प्रहरी परिसर, काठमाडौं यो अपराध मानव तस्करीसँग समेत सम्बन्धित छ। यो संगठित मात्र नभएर राष्ट्र विरुद्धकै अपराध हो।प्रा डा रजितभक्त प्रधानांग, वरिष्ठ अधिवक्ता"
रेमिट्यान्सको भरमा अर्थतन्त्र,"९ महिनामा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या ५१५ प्रतिशतले वृद्धि भई ३ लाख ८७ हजार पुगेको छ। काठमाडौं : गत चैत महिनामा हालसम्मकै सबैभन्दा बढी रेमिट्यान्स प्राप्त भएको छ। नेपाल राष्ट्र बैंकका अनुसार २०७९ चैतमा १ खर्ब ९ अर्ब रुपैयाँ विप्रेषण प्राप्त भएको हो। वैधानिक माध्यमबाट रेमिट्यान्स प्राप्त हुने क्रम बढ्दा अर्थतन्त्रको बाह्य क्षेत्र सुदृढ भएको छ। अवैध रूपमा रकम पठाउँदा हुने जोखिमबारे जनचेतना, हुन्डी निरुत्साहन, भर्चुअल मुद्रामा हुने लगानीमा गिरावट, रेमिट्यान्स खातामा थप ब्याजजस्ता योजना र आर्ईपीओमा कोटा छुट्ट्याउने नेपाल सरकारको नीतिका कारण वैधानिक बाटोबाट रेमिट्यान्स प्राप्त हुने क्रम बढेको हो। यससँगै पछिल्लो अवधिमा वैदेशिक रोजगारीका लागि बिदेसिने नेपालीको संख्या बढ्नुको प्रत्यक्ष प्रभाव रेमिट्यान्समा देखिएको छ। चैतसम्म विप्रेषण आप्रवाह २४२ प्रतिशतले बढेर ९ खर्र्ब ३ अर्ब ३९ करोड रुपैयाँ पुगेको छ। अघिल्लो वर्षको सोही अवधिमा विप्रेषण आप्रवाह ०२ प्रतिशतले घटेको थियो। ९ महिनामा वैदेशिक रोजगारीका लागि अन्तिम श्रम स्वीकृति (संस्थागत तथा व्यक्तिगतनयाँ) लिने नेपालीको संख्या ५१५ प्रतिशतले वृद्धि भई ३ लाख ८७ हजार पुगेको छ। त्यसैगरी, वैदेशिक रोजगारीका लागि पुनः श्रम स्वीकृति लिने नेपालीको संख्या समीक्षा अवधिमा ५५ प्रतिशतले वृद्धि भई २ लाख १७ हजार ९ सय ५९ पुगेको छ। अघिल्लो वर्षको सोही अवधिमा यस्तो संख्या दुई सय प्रतिशतले बढेको थियो। चैत महिनामा महँगीको दर झनै बढेको छ। राष्ट्र बैंकका अनुसार २०७९ चैत महिनामा वार्षिक बिन्दुगत उपभोक्ता मुद्रास्फीति ७७६ प्रतिशत पुगेको छ। चैतअघि गत पुस र माघमा बराबर १ खर्ब ५ अर्ब रुपैयाँ रेमिट्यान्स प्राप्त भएको थियो। फागुनमा भने सामान्य खुम्चिए पनि मंसिरयता मासिक एक खर्ब रुपैयाँभन्दा बढी रेमिट्यान्स प्राप्त भइरहेको छ। केन्द्रीय बैंकका अनुसार रेमिट्यान्समा सुधार आउँदा शोधनान्तर अवस्थामा सुधार आएको छ। यस अवधिमा व्यापार घाटा अकासिए पनि रेमिट्यान्सले वैदेशिक क्षेत्र ढुक्कले धानेको छ। चैतसम्मको तथ्यांकअनुसार कुल वस्तु व्यापार घाटा १० खर्ब ८३ अर्ब २३ करोड रुपैयाँ छ। ९ महिनामा १ खर्ब १८ अर्ब २८ करोडको निर्यात हुँदा १२ खर्ब १ अर्ब ५१ करोड रुपैयाँको वस्तु आयात भएको छ। यस अवधिमा देशले सेवामार्फत गरेको आम्दानीभन्दा खर्च ५६ अर्ब २६ करोड रुपैयाँले बढी छ। अघिल्लो वर्षको सोही अवधिमा खुद सेवा आय ७९ अर्ब २८ करोड रुपैयाँले घाटामा रहेको थियो। यस अवधिमा विदेशी नेपाल घुम्न आउँदा अघिल्लो आवको भन्दा ९४३ प्रतिशतले बढी ४४ अर्ब १७ करोड रुपैयाँ खर्च गरेका छन् भने नेपालीहरू विदेश घुम्न जाँदा ९१ अर्ब ६० करोड रुपैयाँ खर्च गरेका छन्। यसमध्ये उच्च शिक्षाका लागि विदेश जानेले देशबाट ६ अर्ब १९ करोड रुपैयाँ लगेका छन्। अघिल्लो वर्ष नेपालीले विदेश भ्रमणमा ६५ अर्ब ५४ करोड खर्च गर्दा विदेश पढ्न जानेको हिस्सा ४३ अर्ब ६७ करोड रुपैयाँ थियो। ९ महिनामा खुद ट्रान्सफर २२८ प्रतिशतले वृद्धि भएर ९ खर्ब ९६ अर्ब ८८ करोड रुपैयाँ पुगेको छ। यस्तै पुँजीगत ट्रान्सफर २४ प्रतिशतले कमी आएको छ भने खुद प्रत्यक्ष वैदेशिक लगानी २ अर्ब ६२ करोड रुपैयाँ मात्र छ। अघिल्लो वर्षको सोही अवधिमा पुँजीगत ट्रान्सफर ७ अर्ब ७८ करोड र खुद प्रत्यक्ष वैदेशिक लगानी १६ अर्ब ५१ करोड रुपैयाँ थियो। यसरी विभिन्न माध्यमबाट मुद्रा बिदेसिने क्रमले उकालो यात्रा तय गर्दा रेमिट्यान्सले सन्तुलन गरेको छ। ९ महिनामा चालू खाता ५१ अर्ब ८२ करोडले घाटामा भए पनि रेमिट्यान्स बढ्दा शोधनान्तर स्थिति १ खर्ब ८० अर्ब १७ करोड रुपैयाँले बचतमा छ। यसरी अघिल्लो वर्षको सोही अवधिमा शोधनान्तर स्थिति २ खर्ब ६८ अर्ब २६ करोड रुपैयाँले घाटामा थियो। रेमिट्यान्सको कारण शोधनान्तर बचतमा रहँदा २०७९ असार मसान्तमा १२ खर्ब १५ अर्ब ८० करोडबराबर रहेको कुल विदेशी विनिमय सञ्चिति १७९ प्रतिशतले वृद्धि भएर २०७९ चैत मसान्तमा १४ खर्ब ३३ अर्ब ७३ करोड रुपैयाँ पुगेको छ। अमेरिकी डलरमा यस्तो सञ्चिति २०७९ असार मसान्तमा ९ अर्ब ५४ करोड रहेकोमा २०७९ चैत मसान्तमा १४८ प्रतिशतले वृद्धि भई १० अर्ब ९४ करोड रुपैयाँ कायम भएको हो। आर्थिक वर्ष २०७९८० को नौ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चिति ११ महिनाको वस्तु आयात र ९४ महिनाको वस्तु तथा सेवा आयात धान्न पर्याप्त छ। झनै बढ्यो महँगी चैत महिनामा महँगीको दर झनै बढेको छ। राष्ट्र बैंकका अनुसार २०७९ चैत महिनामा वार्षिक बिन्दुगत उपभोक्ता मुद्रास्फीति ७७६ प्रतिशत पुगेको छ। फागुन मसान्तसम्म यस्तो दर ७४४ प्रतिशत थियो। माघको तुलनामा फागुनको तथ्यांकले मुद्रास्फीति सामान्य अंकले घटेकोमा चैतमा पुनः बढेको हो। माघमा मुद्रास्फीति दर वर्षकै उच्च ७८८ प्रतिशत थियो। वार्षिक उपभोक्ता मुद्रास्फीति गत आवको चैतभन्दा बढी हो। अघिल्लो वर्षको सोही महिनामा यस्तो मुद्रास्फीति ७२८ प्रतिशत रहेको थियो। चालू आवको चैतमा खाद्य तथा पेयपदार्थ समूहको मुद्रास्फीति ६९३ प्रतिशत र गैरखाद्य तथा सेवा समूहको मुद्रास्फीति ८४२ प्रतिशत रहेको छ। २०७९ चैतमा खाद्य तथा पेयपदार्थ समूहअन्तर्गत रेस्टुरेन्ट तथा होटल उपसमूहको वार्षिक बिन्दुगत मूल्य सूचकांक १४६८ प्रतिशत, मरमसलाको १४६७ प्रतिशत, खाद्य तथा खाद्यजन्य पदार्थको १३७२ प्रतिशत, फलफूलको ११०० प्रतिशत र सुर्तीजन्य पदार्थको १०८३ प्रतिशतले बढेको छ। यस्तै गैरखाद्य तथा सेवा समूहअन्तर्गत स्वास्थ्य उपसमूहको वार्षिक बिन्दुगत मूल्य सूचकांक १०३९ प्रतिशत, घरायसी उपयोगका वस्तुहरूको ९५४ प्रतिशत, मनोरञ्जन तथा संस्कृतिको ८८१ प्रतिशत, फर्निसिङ तथा घरायसी उपकरणहरूको ८७४ प्रतिशत र शिक्षाको ८६७ प्रतिशतले बढेको छ। काठमाडौं उपत्यकामा मुद्रास्फीति ८५७ प्रतिशत, तराईमा ७६८ प्रतिशत, पहाडमा ७०१ प्रतिशत रहँदा हिमालमा ७४७ प्रतिशत छ। २०७८ चैतमा यी क्षेत्रमा मुद्रास्फीति क्रमशः ६२५ प्रतिशत, ७६१ प्रतिशत, ७७९ प्रतिशत र ८२५ प्रतिशत मुद्रास्फीति थियो।"
"नजिकलाई दुर्गम भत्ता, टाढालाई छैन","पाँच घण्टाको बाटो वर मान्बुमा कार्यरत केवटले स्केलमा ११ हजार १ सय १० रुपैयाँ दुर्गमभत्ता जोडेर तलब पाउँछन् तर उनीभन्दा पाँच घण्टाको बाटो धेरै हिँड्नुपर्ने भारतीले दुर्गम भत्ता पाउँदैनन्। गोरखा : शिवराज नगरपालिका३ कपिलवस्तुका शिक्षक जमुना भारती गोरखाको दुर्गम धार्चे गाउँपालिका३ को दुङ्ला आधारभूत विद्यालयमा पढाउँछन्। बुद्धभूमि नगरपालिका रुपन्देहीका भरत केवट पनि गोरखाकै भवानी मावि मान्बुमा पढाउँछन्। सँगसँगै घरबाट निस्केपछि गोरखाको सोतीसम्म उनीहरूको यात्रा सँगसँगै हुन्छ। केवट सोती झरेर १५ मिनेट जीप चढेपछि मान्बु पुग्छन्। तर, भारतीलाई दुङ्ला पुग्न अझै एक घण्टा बस र अर्को एक घण्टा जिप अनि थप तीन घण्टा पैदल यात्रा गर्नुपर्छ। पाँच घण्टाको बाटो वर मान्बुमा कार्यरत केवटले स्केलमा ११ हजार १ सय १० रुपैयाँ दुर्गमभत्ता जोडेर तलब पाउँछन् तर उनीभन्दा पाँच घण्टाको बाटो धेरै हिँड्नुपर्ने भारतीले दुर्गम भत्ता पाउँदैनन्। बर्दियाको बाह्रबर्दिया नगरपालिका११ की बुधरानी चौधरी धार्चे३ गोरखाको दुङ्ला आधारभूत विद्यालयमा पढाउँछिन्। कालिकोटका अलबहादुर रोकाया पनि धार्चे१ गोरखाकै इच्छा आधारभूत विद्यालय हुलचुकमा पढाउँछन्। घरबाट संँगसँगै आउँदा दुवैजना दोभानसम्म सँगै हुन्छन्। चौधरी दोभानबाट तीन घण्टाको बाटो उकालो हिँडेपछि दुङ्ला पुग्छिन् भने रोकायालाई हुलचुक पुग्न दुईघण्टा हिँड्नुपर्छ। हिँडाइको पीडा दुवैलाई उत्तिकै हो। तर, उनीहरूले पाउने तलबभत्ता भने फरक छ। रोकाया ३२ हजार ९ सय २ स्केलमा ६ हजार ४ सय ६० रुपैयाँ दुर्गमभत्ता जोडेर तलब पाउँछन्। चौधरीले ३२ हजार ९ सय २ रुपैयाँमै चित्त बुझाउँछिन्। घरदेखि स्कुल आइपुग्न कम्तीमा तीनदिन लाग्छ, चौधरी भन्छिन्, हामी तराईको मान्छे, यहाँ भीरको बाटो देख्दैमा डरले खुट्टा काँप्छ। यस्तो दुर्गम ठाउँ छ, तर दुर्गम भत्ता रहेनछ। साथीहरूले हामी बेजिल्लाबाट आएको मान्छेले नियुक्ति लिँदा दुर्गम भत्ता पाउने ठाउँ रोजौं, दुईचार पैसा भने पनि बचाउन सकिन्छ भनेर सल्लाह गरेका थियौं। धार्चेको दुङ्ला र हुलचुक एकैतिर हो भन्ने सुनेको थिएँ। हो पनि रहेछ। उतातिर दुर्गम भत्ता रहेछ तर यतातिर रहेनछ। दुर्गम भत्तामा असाध्यै भेदभाव रहेको उनको गुनासो छ। गोरखामा यस्ता धेरै गाउँ छन्, जहाँ सदरमुकामबाट नजिकलाई दुर्गमभत्ता छ, टाढालाई छैन। यो वर्ष त हाम्रो गाउँमा पनि मोटरबाटो खनिँदै छ। अब त दुर्गम भत्ता पनि पाइन्छ कि ? सरकारको भेदभावपूर्ण नीतिप्रति व्यंग्य गर्दै दुङ्ला आधारभूत विद्यालयका प्रअ जीतलाल गुरुङ भन्छन्, कताकता तल पर्ने मान्बुमा दुर्गमभत्ता छ, लाप्राकमा पनि छ, हाम्रो दुङ्लामा छैन। मान्बुमा पनि मोटर चल्छ, लाप्राकमा पनि मोटर चल्छ, हाम्रोमा अहिलेसम्म मोटरबाटो पनि छैन। हाम्रोतिर सुगम, उतातिर दुर्गम कसरी भयो ? यस्तो नियम कसले बनायो ? सरकारले हाम्रो ठाउँ कहाँ छ भनेर नदेखेको उनले गुनासो गरे। हुन त हामीले खटाएको ठाउँमा काम गर्छौं भनेर नियुक्ति लिएका हौं, तर हाम्रोभन्दा धेरै सुगम ठाउँमा दुर्गम भत्ताको व्यवस्था हुने, हाम्रोतिर त्यो व्यवस्था नहुँदा चित्तचाहिँ नबुझ्ने रहेछ, दुङ्ला आधारभूत विद्यालयका शिक्षक जमुना भारतीले भने।मन्जुश्री माध्यमिक विद्यालय। योभन्दा ठूलो चोट धार्चे गाउँपालिका६ काशीगाउँका शिक्षक कर्मचारीलाई छ। त्यहाँका स्थायी शिक्षक, कर्मचारीहरूले २०७३ सालसम्म दुर्गम भत्ता पाउँथे, तर अचेल पाउँदैनन्। हाम्रो वडामा कार्यरत शिक्षक, कर्मचारीले खाइपाई आएको दुर्गम भत्ता २०७३ सालपछि कसरी काटियो पत्तै भएन। किन काटियो भनेर सोधखोज गर्न धेरै ठाउँमा, धेरैचोटी धाइयो तर केही सीप चलेन, मञ्जुश्री माविका प्रअ धनमान गुरुङ भन्छन्, सीमाना जोडिएको हाम्रोभन्दा तलको आरुघाट वडा नं १ र २ मा पनि दुर्गमभत्ता छ, हाम्रोसँगै जोडिएको हामीभन्दा माथि धार्चेकै वडा नं १ र २ मा पनि भत्ताको व्यवस्था छ, हामीबीचको वडाको मात्र कसरी खोसियो ? यसको उत्तर कतैबाट पाउन सकेका छैनौं। यसअघि वडासचिव, स्वास्थ्यकर्मी, कृषि तथा पशु सेवाका कर्मचारी, प्राविधिक, शिक्षकलगायतका सरकारी स्थायी कर्मचारीहरूले दुर्गम भत्ता पाउने वडाअध्यक्ष धनकुमार घलेले बताए। राष्ट्रसेवक कर्मचारीले खाइपाई आएको सेवा सुविधा काटिँदा दुर्गम गाउँठाउँमा कर्मचारी आउन नमान्ने, आए पनि सरुवा मागेर गइहाल्ने समस्या रहेको उनको गुनासो छ। दुर्गमभत्तामा चरम भेदभाव भएकोबारे गृहमन्त्री नारायणकाजी श्रेष्ठको ध्यानाकर्षण गराएको गाउँपालिकाका अध्यक्ष लक्ष्मण गुरुङ बताउँछन्। उस्तै भूगोल कतै दुर्गमभत्ता दिने, कतै नदिने गर्नुभएन। राष्ट्रसेवक शिक्षक, कर्मचारीले खाइपाइ आएको सेवा सुविधा काटिनु झन् दुःखद कुरा हो भनेर गृहमन्त्रीको ध्यानाकर्षण गराएको छु उनले भने, हामीले हाम्रो ठाउँबाट पहल गरिरहेको हो, खै के हुन्छ, हेरौं।"
किन बाक्लियो शीर्ष नेताको दौडधुप ?,"काठमाडौं : नक्कली भुटानी शरणार्थी प्रकरणमा तत्कालीन मन्त्री र सरकारका सचिव नै पक्राउ परेपछि राजनीतिक हलचल भएको छ। शीर्ष नेताहरूको भेटघाट बाक्लिएको छ। प्रधानमन्त्री एवं माओवादी पुष्पकमल दाहाल, कांग्रेस सभापति शेरबहादुर देउवा र एमाले अध्यक्ष केपी शर्मा ओली दिनहुँजसो छलफलमा जुटिरहेका हुन्। दाहाल, देउवा र ओलीबीच बुधबार पनि भेट भयो। उनीहरूले यो प्रकरणलाई सामसुम गर्ने प्रयास गरेको आंशका सर्वसाधारणको छ। बैठकहरूमार्फत आफ्ना नेता जोगाउने उपायको खोजीमा लागेको देखिन्छ। यो प्रकरणलाई निश्कर्ष पुर्याउनेतर्फ उनीहरूले निर्णय गरेको कुनै कुरा बाहिर आएको छैन। राजनीतिक नेतृत्व दोषीलाई कारबाही गराउनेभन्दा जोगाउनतिर लागेका छन्। उनीहरूको भेटघाट यो प्रकरणलाई निश्कर्षमा पुर्याउनेतिर केन्द्रित देखिँदैन। भ्रष्टाचारको आगो दनदन बलिरहे पनि उनीहरू निभाउनेभन्दा ताप्नमै केन्द्रित रहेका सरोकारवाला बताउँछन्। कांग्रेस नेता एवं पूर्वगृहमन्त्री बालकृष्ण खाँणसहित १२ जना समातिएका छन्। खाँण सभापति शेरबहादुर देउवाका विश्वासपात्र पनि हुन्। एमाले सचिव एव पूर्वउपप्रधानमन्त्री टोपबहादुर रायमाझी फरार छन्। पूर्वमाओवादी रायमाझी नेकपा विभाजनका बेला एमालेमै बसेका थिए। उनका छोरा सन्दीप रायमाझी पक्राउ परिसकेका छन्। दाहाल सरकार ढल्छ कि भन्ने त्रासका कारण सम्झौतामा आउनुपर्ने अवस्था देखिएको छ। खाँण समातिएपछि मात्रै एमालेले रायमाझीलाई निलम्बन गरेको छ। यो जालो आफैंतिर सोझिएपछि शीर्ष नेता त्रसित पनि देखिएका छन्। प्रधानमन्त्री दाहालले नक्कली भुटानी शरणार्थी प्रकरणमा प्रहरीले गरिरहेको अनुसन्धानलाई कुनै बाधा नगर्ने सहमति शीर्ष नेताबीच भएको बताएका छन्। शीर्ष नेताको छलफललाई लिएर आशंका गरिरहनु आवश्यक नरहेको उनको दाबी छ। मिडियामा जसरी तपाईंहरूले प्रचार गर्नुभएको छ, तीन जना नेताको भेट त्यस्तो होइन। हामीहरूको भेट बढी सदनलाई कसरी सञ्चालन गर्ने, समिति बनाउने विषयमा छलफल भएको हो, उनले भने, नक्कली भुटानी शरणार्थी प्रकरणका विषयमा प्रहरीले जसरी अनुसन्धान अगाडि बढाएको छ त्यसलाई कुनै अवरोध गर्न हुँदैन भन्नेमा शीर्ष नेताको सहमति रहेको छ। प्रहरीले आफ्नो काम गरिरहेकाले यसमा कुनै शंका गर्नुपर्ने स्थिति नभएको उनको भनाइ छ। आशंका गरिरहनु जरुरी छैन। हामीले प्रस्ट भाषामा भनेका छौं, दोषी कोही नछुटोस्, निर्दोष कोही नपरोस्। प्रहरीले आफ्नो काम ठीक ढंगले गरोस् भनेर हामीले आदेश दिएका छौं। प्रहरीले आफ्नो काम गरेको छ। यसकारण यो विषयमा द्विविधा हुनुपर्ने, आशंका गर्नुपर्ने कारण छैन, दाहालले भने। विधि विधान, नियम र पद्धतिअनुसार अनुसन्धान भएको जनाउँदै उनले प्रहरीले आफ्नो काम गरेको बताए। तर, उनको भनाइ अनुसार शीर्ष नेता गतिविधि देखिएको छैनन्। प्रहरीको सक्रियतामा नै कारबाही अघि बढेको देखिन्छ। कांग्रेस युवा नेता गुरुराज घिमिरे यो प्रकरण राज्य संयन्त्र नै संलग्न भ्रष्टाचार भएको बताउँछन्। उनका अनुसार यसमा राज्यकै संरक्षणको भएको उजार भएको छ। यो राज्यविरुद्धको अपराध नै भयो। देशको अन्तराष्ट्रिय छवि नै धुमिल्याएको छ, उनले भने, जोसुकै होस् दोषीले उन्मुक्ति पाउनु हुँदैन। यो प्रकरणमा संलग्न भएकाहरूविरुद्ध कठोर कारबाही हुनुपर्ने उनको भनाइ छ। आग्रह, पूर्वाग्रहबिना निश्पक्ष रूपमा कसैको मोमलाइजा तथ्य र प्रमाणको आधारमा अनुसन्धानु हुनु पर्ने उनको भनाइ छ। एमालेले नक्कली भुटानी शरणार्थी प्रकरणमा मुछिएका पार्टी सचिव टोपबहादुर रायमाझीलाई निलम्बन गरेको छ। बुधबार एमालेले एक विज्ञप्ति जारी गर्दै पूर्वउपप्रधानमन्त्री रायमाझीलाई निलम्बन गरेको हो। राज्यले गर्ने अनुसन्धानमा सहयोग पुगोस् भनेर एमाले पार्टीले केन्द्रीय सचिव टोपबहादुर रायमाझीलाई यससम्बन्धी अनुसन्धान र कानुनी कारबाहीको प्रक्रियाको अन्तिम टुंगो नलागेसम्म पदबाट निलम्बन गरिएको महासचिव शंखर पोखरेलद्वारा हस्ताक्षर गरिएको प्रेस विज्ञप्तिमार्फत जनाएको छ। राज्यका वैधानिक संस्थाहरूले गर्ने अनुसन्धानका काममा सबैले सहयोग गर्नुपर्छ र कसैका बारेमा कुनै विवाद उठेमा त्यसबारे कानुनी सफाइ प्राप्त गर्ने दायित्व सम्बन्धित व्यक्तिकै हो भन्ने हाम्रो पार्टीको स्थापित मान्यता रहँदै आएको छ। सोही मान्यताअनुरूप पक्राउ पुर्जी जारी हुनासाथ उहाँलाई राज्यका अनुसन्धान निकायमा उपस्थित भएर विधिवत् रूपमा आफ्नो यथार्थ स्पष्ट पार्न भनिएको थियो, विज्ञप्तिमा भनिएको छ, उहाँले नेतृत्वलाई यस विषयमा सहमति पनि जनाउनुभएको थियो। तर, पार्टी नेतृत्वलाई दिएको विश्वासविपरीत उहाँ सम्बन्धित निकायमा उपस्थित नभएको विषयलाई हिजो बसेको केन्द्रीय सचिवालयको बैठकले गम्भिरतापूर्वक लिँदै उहाँलाई अविलम्ब सम्बन्धित निकायमा उपस्थित भएर अनुसन्धानमा सहयोग गर्न निर्देशन गरेको थियो। रायमाझी फरार छन्। मंगलबार बसेको एमाले सचिवालयको बैठकले रायमाझीलाई आत्मसमपर्ण गर्न निर्देशन दिएको थियो। तर, रायमाझीले संसद् सचिवालयलाई आफू बिरामी भएको पत्र पठाएका छन्। प्रहरीले पक्राउ पुर्जी लिएपछि फरार रहेका सांसद रायमाझीले लिखित पत्र पठाउँदै आफू बिरामी भएको जानकारी दिएका छन्।"
संगठित अपराधको जालो,"मुलुकका कार्यकारी प्रमुख प्रधानमन्त्रीले दृढ इच्छाशक्ति देखाउनुपर्छ। कानुनभन्दा माथि कोही छैन भन्ने विश्वास दिलाउनुपर्छ। मुलुकमा कानुनी शासन छ भन्ने दृष्टान्त पेस गर्नुपर्छ। पुर्वगृहमन्त्री, बहालवाला सचिवलगायत दर्जन व्यक्ति हिरासतमा छन्। भुटानी शरणार्थी बनाएर अमेरिका लैजाने भनी नेपालीलाई ठगी गरी संगठित अपराध गरेको अभियोग छ। यो विषयमा प्रहरीले अनुसन्धान गरिरहेको छ। ठूलाठूला अपराधमा धेरै जनाको संलग्नता हुन्छ। न राजनीतिज्ञले एक्लो गर्न सक्छ, न त कर्मचारी एक्लैले नै। संगठित अपराधमा दलाल, व्यावसायिक घराना पनि जोडिएका हुन्छन्। नेता, कर्मचारीलाई गलत काम गर्न प्रलोभन दिन्छन्। त्यसबाट हुने नाफा बाँडीचुँडी खान्छन्। कर्मचारी प्रशासन अहिले बिग्रेको छ। राजनीतिक नेतृत्व भ्रष्टाचारमा लिप्त भएका कारण पनि कर्मचारी संयन्त्र बिग्रेको छ। राजनीतिक शक्तिको प्रयोगबाट मुद्दा शिथिल बनाउने, कानुनी राज्यको भद्दा मजाक उडाउने प्रयास हुन सक्छ। त्यसलै राजनीतिक नेतृत्वबाट कानुनी शासनको भद्दा मजाक उडाउने कार्य हुनुहुँदैन। प्रहरीलाई उत्साही बनाउने मात्र नभई संरक्षणको कार्य पनि गृह मन्त्रालयले गर्नुपर्छ। अनुसन्धानमा त्रुटि र भेदभाव नहोस् । कुनै व्यक्तिलाई जोगाउने काम, हिसाब किताब हुनुहुँदैन। बलिया प्रमाण लुकाउने र कमजोर देखाउने काम हुनुहुँदैन। मोलमोलाहिजा नहोस् भनेर मन्त्रालय सजग हुनुपर्छ। वास्तवमा यो अपराध संगठित मात्र नभई राज्यविरुद्धकै अपराध हो। प्रहरी र सरकारी वकिल कार्यालयबीचको छलफलपछि मुद्दा चलाइन्छ। त्यसैले कडाभन्दा कडा सजाय पाउने गरी मुद्दा चलाउनुपर्छ। अपराधको अवस्थालाई हेरेर दुई वा सोभन्दा बढी मुद्दा आकर्षित हुन सक्छन्। नक्कली शरणार्थी बनाएर लैजाने किसिमको कार्य भ्रष्टाचार हो। भ्रष्टाचारमा पनि मुद्दा चलाउन सकिन्छ। तर, यसमा मात्र केन्द्रित गरेर मुद्दा चलाउँदा कमजोर हुन्छ। भ्रष्टाचारको कानुन कडा छैन। त्यसैले संगठित अपराधमा मुद्दा चलाउनु उपयुक्त हुन्छ। कारागार बसाइ अवधि पनि लामो हुन्छ। गृहमन्त्री र सचिव भइसकेको व्यक्तिमाथि अभियोग लाग्नु लज्जास्पद हो। राज्यले मानसम्मान र सुविधा दिँदादिँदै यस्तो हर्कत गर्नु दुर्भाग्य हो। सार्वजनिक पद धारण गरेको व्यक्तिलाई भ्रष्टाचारविरुद्ध पनि मुद्दा चल्न सक्छ। राष्ट्रिय अस्मिता पनि जोडिएकाले राज्यविरुद्धको अपराध पनि हो। हाम्रो कानुनले त्यो पक्षलाई सम्बोधन गर्छगर्दैन त्यो हेर्नुपर्ने हुन्छ। राज्य संयन्त्रले कानुनबमोजिम अनुसन्धान गर्न दिनुपर्छ। हस्तक्षेप हुनुहुँदैन। राजनीतिक वा बाह्य हस्तक्षेप अनुसन्धान र अभियोजनमा भए यसले राम्रो नतिजा ल्याउँदैन। आम सञ्चारमाध्यम र सामाजिक सञ्जालबाट अपजस सार्वजनिक हुन्छ। यस्तो बेला राजनीतिक दलका शीर्ष नेताले एक्लैदुक्लै बैठक गर्नुहुँदैन। बैठक गर्नुपर्ने अवस्था भए बैठकमा गरिएका छलफल र निर्णय पारदर्शी गर्दा राम्रो हुन्छ। आफ्ना सहयोगीसहित बैठक बस्न सकिन्छ। त्यसले गर्दा शीर्ष नेतामा पनि जनताको विश्वास बढ्छ। मुलुकका कार्यकारी प्रमुख प्रधानमन्त्रीले दृढ इच्छाशक्ति देखाउनुपर्छ। कानुनभन्दा माथि कोही छैन भन्ने विश्वास दिलाउनुपर्छ। मुलुकमा कानुनी शासन छ भन्ने दृष्टान्त पेस गर्नुपर्छ। (पूर्वगृहसचिव रेग्मी ट्रान्सपरेन्सी इन्टरनेसनल नेपालका पूर्वअध्यक्ष पनि हुन्।)"
अनि समातिए पूर्वगृहमन्त्री खाँण,"काठमाडौं : नक्कली भुटानी शरणार्थी प्रकरणमा तानिएका कांग्रेस नेता एवं पूर्वगृहमन्त्री बालकृष्ण खाँणलाई बुधबार बिहान प्रहरीले मैजुबहालबाट पक्राउ गरेको छ। उनी मंगलबार दिउँसोदेखि मोबाइल अफ गरेर बसेका थिए। अर्का आरोपित एमाले सचिव टोपबहादुर रायमाझी पक्राउ पुर्जी जारी भएपछि भागेका कारण खाँणप्रति प्रहरी चनाखो भएर बसेको थियो। जिल्ला प्रहरी परिसर काठमाडौंका प्रमुख एसएसपी दानबहादुर कार्कीका अनुसार उपत्यका अपराध अनुसन्धान कार्यालय र परिसरको टोलीले खाँणको घरवरिपरि मंगलबार रातिदेखि नै निगरानी बढाएको थियो। उनलाई बुधबार बिहान नियन्त्रणमा लिन जरुरी पक्राउ पुर्जी तयार थियो। प्रहरी स्रोतका अनुसार बुधबार बिहान प्रहरी टोली पुग्दा पूर्वमन्त्री खाँण घरको माथिल्लो कोठामा थिए। श्रीमती मञ्जु खाँणसँग भिडियोमा कुराकानी गर्दै अमलेट खाने तयारीमा थिए। आफू समातिने सुइको पाएपछि उनले कोठामा चुकुल लगाएर आफूलाई भित्र लक गरेका थिए। प्रहरीले बाहिर निस्कन पटकपटक आग्रह गर्यो। तर, उनले आफू कुनै पनि हालतमा प्रहरी कार्यालय नजाने जिद्धि कसिरहेका थिए। जे सोध्नु छ मलाई यहीँ सोध्नू। म किन जानु प्रहरी कहाँ ?, पूर्वगृहमन्त्रीले प्रहरीसँग अड्डी कस्दै भनेका थिए, केके कागज गर्नु छ म यहीँ गर्छु। तपाईंहरू बढ्ता आतंक नगर्नुस्। आफूले कुनै पनि प्रकरणमा गलत काम नगरेको अडान लिँदै उनले घरबाहिर ननिस्कने जिद्धी गरेका थिए। खाँणको घर पुग्नासाथ प्रहरीले तल्लो तलाबाटै उनका निजी सहयोगी नरेन्द्र केसीलाई नियन्त्रणमा लिई गाडीमा राखेको थियो। माथिल्लो तलाबाट उक्त दृश्य हेरिरहेका खाँणलाई प्रहरीले तल बोलाएको थियो। एकैछिनमा आइहाल्छु भन्दै कोठाभित्र पसेका खाँणले निकै बेरसम्म ढोका खोलेनन्। अन्ततः प्रहरीले बल प्रयोग गरेर ढोका खोलेको थियो। निकै हतास मुडमा रहेका उनले त्यस बेला प्रहरीसँग खासै संवाद नगरेका स्रोत बताउँछ। प्रहरीकै गाडीमा जिल्ला प्रहरी परिसर काठमाडौं पुर्याइएका उनी मुद्दा कक्षमा झोक्राएर बसेका थिए। स्वास्थ्य परीक्षणका लागि अस्पताल जान उनले पटकपटक अस्वीकार गरे। उनी भनिरहेका थिए, जेजे सोध्नु छ यही सोध्नुस्। म अदालत पनि जान्नँ। अस्पताल पनि जान्नँ। उनले खाना नखाई प्रहरी परिसरमै प्रेसरको औषधि मगाएका थिए। प्रहरी कर्मचारीले खाना खाएर औषधि लिन आग्रह गर्दा उनको जवाफ थियो, खाना खानै मन छैन। उनी जिद्दी गरेरै भए पनि बुधबार घर फर्किने भन्नेमा थिए। अदालत र अस्पताल गयो भने हिरासतमा राख्न म्याद थप हुन्छ भन्ने बुझेरै उनले अटेरी गरिरहेका थिए। यसका लागि जस्तोसुकै कागज गर्न र बयान दिन उनी तयार भएको प्रहरी स्रोत बताउँछ। जसकारण दिउँसो ३ बजे मात्रै उनलाई म्याद थपका लागि जिल्ला अदालत लगिएको थियो। प्रहरीले खाँणसँग बुधबार नै प्रारम्भिक बयान सकाएको छ। थप अनुसन्धानका लागि उनलाई जिल्ला अदालत काठमाडौंबाट ३ दिनको म्याद थप गरिएको हो। परिसर प्रमुख कार्कीका अनुसार उनलाई प्रहरी बृत्त सिंहदरबारमा राखिनेछ। खाँणले पत्रकारको क्यामेराबाट जोगाइदिन पटकपटक प्रहरीसमक्ष आग्रह गरे। उनी शौचालय जाँदा पनि दुईदुई जना प्रहरीले छेकेर लगिरहेका थिए। परिसर पुगेका पत्रकार र फोटोग्राफरलाई प्रहरीले कार्यालय छिर्न नै अवरोध गरिरहेको थियो। मुद्दा कक्ष रहेको भवन प्रवेश गर्न पत्रकारलाई रोक लगाइएको थियो। खाँणको नाममा काटिएको थियो चेक, नगद पनि जम्मा गिरोहले खाँणको नाममा आर्थिक कारोबार गरेको प्रमाण फेला पारिएको प्रहरी स्रोतले जनाएको छ। नाम नबताउने शर्तमा एक प्रहरी अधिकृतले भने, उहाँ (खाँण)की श्रीमतीको नाम अडियोमा आएको कारण उहाँलाई नियन्त्रणमा लिन मिल्दैन। यस प्रकरणमा गिरोहका मानिससँग पूर्वगृहमन्त्रीले नगद र चेक दुवै लिएको प्रमाण प्रहरीसँग छ। चेक किन दिइयो ? नगद किन जम्मा गरियो पुष्टि हुन बाँकी नै छ। अनुसन्धानको क्रममा पुष्टि होला। अपराधमा हाइप्रोफाइल नेक्सस नेपालीलाई भुटानी शरणार्थी बनाएर अमेरिका पठाउने धन्दामा संलग्न रहेको आरोपमा पूर्वमन्त्री खाँणसहित तत्कालीन उच्चपदस्थ व्यक्ति पक्राउ परेका छन्। यो प्रकरणमा पक्राउ परेका सानु भण्डारी र केशव दुलाललगायतले खाँणसहित उनकी श्रीमती मञ्जुलाई करोडौं रकम दिएको बयान दिएका छन्। अघिल्लो साता पक्राउ परेका बहालवाला सचिव टेकनारायण पाण्डेले यसलाई पुष्टि गर्ने बयान खाँण प्रहरीको नियन्त्रणमा परेका हुन्। यो प्रकरणमा तत्कालीन गृहमन्त्री रामबहादुर थापाका सुरक्षाविज्ञ इन्द्रजित राई, बहालवाला सचिव पाण्डेसहित खाँण र पूर्वमन्त्री रायमाझी पनि जोडिएपछि हाइप्रोफाइल व्यक्तिको संलग्नतामै करोडौं ठगी भएको प्रमाण प्रहरीले फेला पारेको छ। १२ जना हिरासतमा यो प्रकरणमा एमाले नेता टोपबहादुर रायमाझीका सहयोगी सानु भण्डारी र कांग्रेस नेतृ सुजाता कोइरालाका पूर्वस्वकीय सचिव केशव दुलालसहित मोरङका सागर थुलुङ, पाँचथरका टंक गुरुङ र दाङका सन्देश शर्मा यसअघि नै पक्राउ परेका छन्। उनीहरूविरुद्ध संगठित अपराधमा मुद्दा दर्ता भई जिल्ला अदालत काठमाडौंमा मुद्दा चलिरहेको छ। तत्कालीन मन्त्री थापाका सुरक्षा विज्ञ डा राई मंगलबार बिहान पक्राउ परेका थिए। एमाले नेता रायमाझीका छोरा सन्दीप पनि हिरासतमै छन्। टोपबहादुर भने अझै फरार छन्। एमालेले सचिव रायमाझीलाई पदबाट निलम्बन गरेको छ। नक्कली शरणार्थी प्रकरणमा नाम मुछिएपछि पार्टीले उनलाई निलम्बन गरेको हो। अनुसन्धानमा प्रहरीलाई असहयोग गरेको भन्दै संसद्मा उनको विषयमा प्रश्न उठिरहेको छ। उपराष्ट्रपति कार्यालयका बहालवाल सचिव पाण्डे गत बुधबार पक्राउ परेका थिए। यसै प्रकरणमा मंगलबार साँझ थप २ जनालाई प्रहरीले नियन्त्रणमा लिएको थियो। उपत्यका अपराध अनुसन्धान कार्यालयका सूचना अधिकारीका अनुसार यही गिरोहसँग मिलेर पैसा उठाएको आरोपमा मोरङका गोवीन्द्र चौधरी र टोखाका रामशरण केसी शंखमूलबाट पक्राउ परेका थिए। प्रहरीको प्रारम्भिक अनुसन्धानमा डा राईका छोरा निरजको पनि संग्लनता भेटिएपछि उनीविरुद्ध पनि पक्राउपुर्जी जारी भएको छ । निरजलाई भने प्रहरीले पक्राउ गर्न सकेको छैन। भुटानी शरणार्थी भन्दै नक्कली कागजात बनाएर नेपाली नागरिकलाई अमेरिका पठाउने धन्दामा हाई प्रोफाइल व्यक्तिको पनि संग्लनता भएको आरोप लागेपछि प्रहरीले अनुसन्धान तीव्र पारेको हो। अनुसन्धानकै क्रममा पूर्वगृहमन्त्री खाँणको पक्राउलाई राजनीतिक वृत्तमा तरंग ल्याएको छ। निष्पक्ष छानबिनका लागि सरकारसँग सांसदहरूले माग गरेका छन्। बुधबार संसद्मा बोल्दै सांसदहरू राजेन्द्र लिङदेन, गगन थापा, पृथ्वी सुब्बा गुरुङ लगायतका सांसदले निष्पक्ष छानबिनको माग गरे। डा राई र तत्कालीन गृहसचिव पाण्डेको प्रारम्भिक बयानका आधारमा शरणार्थी प्रकरणमा रायमाझी बाबुछोराको संग्लनता देखिएको हो। पाण्डेले बयानमा भनेका छन्, तत्कालीन गृहमन्त्री खाँणकै आग्रहमा फाइल अगाडि बढाएको हुँ। अन्नपूर्ण पोस्ट्लाई प्राप्त स्रोतका आधारमा प्रहरीले टोपबहादुरका छोरा सन्दीप रायमाझीको नाममा काटिएको डेढ करोडको चेक पनि बरामद गरेको छ। अनुसन्धानमा सक्रिय प्रहरीका अनुसार यसअघि पक्राउ परेका सानु भण्डारीको बयानमा डा राईलाई १ करोड ५० लाख दिएको उल्लेख छ। ललितपुरका भण्डारीले आफ्नो डायरीमा ३ पटक डा राईलाई नगद लिएको विवरण उल्लेख गरेका छन्। डायरीमा उल्लेख गरिएको विवरणअनुसार डा राईले ५० लाख, ३५ लाख र ६५ लाख गरेर ३ किस्तामा १ करोड ५० लाख लिएको बताएका छन्। यस्तै पूर्वऊर्जामन्त्री टोपबहादुर रायमाझीका छोरा सन्दीप रायमाझीलाई आरोपीहरूले १ करोड ५० लाख बुझाएको चेकसमेत प्रहरीले बरामद गरेको छ। यस्तै आरोपीहरूले तत्कालीन गृहसचिव पाण्डेलाई ५० लाख दिएको बयानमा उल्लेख गरेका छन्। प्रहरी अधिकृत भन्छन्, पीडितहरूले राईलाई पैसा बुझाएको प्रमाण प्रहरीले प्राप्त गरेको छ। उनले गृहमन्त्री, गृहसचिवलगायत सरकारका उच्चस्तरीय व्यक्तिलाई पैसा बुझाउन पर्छ भन्दै पीडितसँग रकम उठाएको अनुसन्धानमा खुलेको छ। नक्कली शरणार्थी प्रकरणमा अख्तियार दुरुपयोग अनुसन्धान आयोग प्रमुख प्रेम राईको पनि संलग्नता भएको भन्दै आरोपीले नाम लिएका छन्। यस प्रकरणमा नेपालस्थित शरणार्थीका लागि संयुक्त राष्ट्रसंघीय उच्चायुक्तको कार्यालय यूएनएचसीआर ले नक्कली भुटानी प्रकरणमा नेपाल सरकारले गरेको छानबिनको स्वागत गरेको छ। नेपालस्थित कार्यालयले ठगी प्रकरणमा नेपाली नागरिकहरू ठगीमा परेको यो घटनामा चिन्ता व्यक्त गरेको छ।"
एक साताभित्र सरकारले पूर्णता पाउँछ : मुख्यमन्त्री जमरकट्टेल,"नुवाकोट : बागमती प्रदेशका मुख्यमन्त्री शालिकराम जमरकट्टेलले देशमा संघीयताविरुद्ध आवाज बढिरहेको बताएका छन्। संघीयताविरुद्ध विभिन्न पक्षबाट लगातार आवाज आइरहेकाले लोकतन्त्र संकटमा पारेको उनको भनाइ छ। नुवाकोटको विदुरमा बिहीबार उनले लोकतन्त्रलाई समस्यामा पार्नेगरी संघीयताविरोधी आवाज आउनुको पछाडि कसैको हात रहेको दाबी गरे। देशमा संघीयता नमान्ने पक्षहरूको भावनालाई समेत समेटेर देशमा स्थायी शान्ति, संविधानको पूर्ण कार्यान्वयन र गणतन्त्रको संरक्षण गरिनुपर्ने उनले बताए। उनले जनअपेक्षा अनुसार कार्य हुन नसकेको गुनासो बढिरहेका कारण यसलाई सबै मिलेर समाधान गरिनुपर्ने बताए। जनआन्दोलनको मर्मअनुसार देशमा बनेको नयां संविधानले निर्दिष्ट गरेको गणतन्त्र र संघीयताको रक्षा गर्नु हरेक नागरिकको कर्तव्य भएको उनको दाबी छ। जनताको विकास र प्रगति संघीयतावाटै हुने भएका कारण यसको विरोध गर्न नहुने मुख्यमन्त्री जमरकट्टेलको भनाइ छ। उनले एक साताभित्रै बागमती प्रदेश सरकारले पूर्णता पाउने बताए। सरकार बनेको पाँच महिनासम्म पनि सरकार अपूर्ण हुनुमा केन्द्र सरकार परिवर्तन तथा अन्य कारणहरू रहेको उनले बताए। उनले बजेट निर्माणको पूर्वसन्ध्यामा टुक्रे योजनामा प्रदेश तहबाट लगानी नगरिने पनि स्पष्ट पारे। अब विकासको मोडेल नै परिवर्तन गर्नुपर्छ, प्रदेश सरकारले सानातिना टुक्रे योजना गर्दैन। साना योजना स्थानीय तहलाई जिम्मा दिने र प्रदेशमा ठूलो योजना मात्र सञ्चालने गर्ने छौं,' उनले भने।"
नक्कली भुटानी शरणार्थी प्रकरणमा मुछिएकाहरू दोषी हुन्होइनन् अदालतले निर्क्योल गर्छ : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले भ्रष्टाचार रोक्न नसकिनेगरी एउटा परिस्थित निर्माण भएको बताएका छन्। बिहीबारबाट सुरू भएको पार्टीको केन्द्रीय कमिटी बैठकमा बोल्दै अध्यक्ष ओलीले उनले भने,' कानुनको आँखा छलेर व्यक्तिगत र गिरोहगत रुपमा क्रियाकलाप गर्ने र राज्यलाई गम्भीर नोक्सान पार्ने काम भइरहेको छ। रोक्न नसकिने गरी एउटा परिस्थित निर्माण भयो। अब जेसुकै होस् यो भ्रष्टाचारको काण्ड सतमा आइसकेको छ।' उनले भ्रष्टाचारविरूद्ध बोल्नु नै अपराध हो कि जस्तो भइराखेको बताए। भुटानी शरणार्थी प्रकरणमा मुछिएकाहरू दोषी भएनभएको अदालतले छिनोफानो गर्ने बताए। अध्यक्ष ओलीले नक्कली भुटानी शरणार्थी प्रकरणमा आफ्नो पार्टीका नेताको नाम मुछिएको भन्दै उनीहरूलाई अहिले नै दोषी भन्न नमिल्ने बताए। उनले दोषी ठहरिए आफ्ना नेतामात्रै नभइ जोसुकैलाई छोड्न नहुने बताए। उनले भने,'हाम्रा पार्टीका मानिसको नाम आएको छ। हिजो हाम्रै सरकारमा रहेका साथीहरूको नाम आएको छ। यदि दोषी छन् भने कारबाही हुन्छ। जोसुकै होस्। जबसम्म मानिस दोषी कारर हुँदैन। तबसम्म दोषी रहेछ कि आशंका मात्रै गर्न सकिन्छ। हामी अपराधी हौं भनेर करार गर्न वा दोषी नै छौं भनेर करार गर्न सकिदैन। त्यसको अदालती छानविन र प्रक्रिया नै बाँकी रहन्छ। '"
नक्कली भुटानी शरणार्थी प्रकरणमा निर्दोषलाई फसाउन खोजियो भने आन्दोलनमा उत्रिन्छौं : ओली,"काठमाडौं : नेकपा एमालेका अध्यक्ष केपी शर्मा ओलीले नक्कली भुटानी शरणार्थी प्रकरणका दोषीलाई कुनै पनि हालतमा उन्मुक्ति दिन नहुने बताएका छन्। पार्टीको केन्द्रीय कमिटी बैठकमा बोल्दै अध्यक्ष ओलीले सो घटनाका दोषीलाई छोड्न खोजियो भने आन्दोलनमा उत्रिने चेतावनी समेत दिएका छन्। अध्यक्ष ओलीले निर्दोषलाई फसाउन खोजियो भने यसको प्रतिवादमा उत्रिने बताए। उनले भने,'कोही निर्दोषलाई फसाउने चेष्टा गरिनुहुँदैन। हामी दोषीलाई छोड्न खोजियो भने त्यसको विरोधमा पनि दृढताका साथ उभिन्छौं। आन्दोलनमा उत्रिन्छौं हामी । निर्दोषलाई फसाउन खोजियो भने त्यसमा पनि हाम्रो समर्थन रहदैन। निर्दोषलाई दोषी बनाउन खोजियो भने त्यो अपराध हामी हुन दिँदैनौं।' उनले आफूले प्रधानमन्त्री पु्ष्पकमल दाहाल प्रचण्डलाई भेटेर निर्दोष फस्न नहुने भन्दै ध्यानाकर्षण गराएको बताए । अध्यक्ष ओलीले नक्कली भुटानी प्रकरणमा प्रहरीलाई स्वतन्त्र रुपले अनुसन्धान गर्न दिनुपर्नेमा जोड दिए। उपप्रधान एवं गृहमन्त्री नारायाणकाजी श्रेष्ठप्रति लक्षित गर्दै ओलीले अनुसन्धान प्रकरणमा मन्त्री प्रधानमन्त्रीको कुनै भूमिका नहुने र उनीहरूको हातमा भए यो विषय अनुसन्धान नै नहुने बताए। उनले यो घटनामा निष्पक्ष छानबिन हुनुपर्ने बताए। पूर्वप्रधानमन्त्री समेत रहेका ओलीले नक्कली भुटानी शरणार्थी प्रकरणमा पार्टीका सचिव टोपबहादुर रायमाझी उनका छोराविरूद्ध पक्राउ पुर्जी जारी पछि खब नगरा पिटिएको भन्दै आक्रोश पोखे। उनले भने,'टोपबहादुर रायमाझी र उनका छोरालाई पक्राउ पुर्जी जारी भएपछि खुब नगरा पिटियो। धेरै मानिसहरू चम्कीचम्की अभिव्यक्ति दिन थाले। तर, मैले त्यहीबेला शान्त भएर भने कोही दोषी उम्किनु हुँदैन कोही निर्दोषलाई फसाउने चेष्टा गरिनुदैन।' उनले नक्कली भुटानी शरणार्थी प्रकरणका आरोपितहरू दोषी हुन्होइनन् त्यो अदालतले निर्क्योल गर्ने बताए।"
गल्ती गर्ने जोसुकैलाई सरकारले कारबाही गर्छ : मन्त्री रिजाल,"बर्दिवास : सरकारले जनतालाई सुशासन दिलाउने क्रममा गल्ती गर्ने जोकोहीलाई कानुनको दायरामा ल्याई कारबाही गर्ने उद्योग वाणिज्य तथा आपूर्तिमन्त्री रमेश रिजालले बताएका छन्। बिहीबार महोत्तरीको बर्दिवास नगरपालिकाले आयोजना गरेको एक कार्यक्रमलाई सम्बोधन मन्त्री रिजालले गल्ती गर्ने व्यक्ति जुनसुकै पद, प्रतिष्ठा, पार्टी, प्रभाव वा पारिवारिक घरानाको भए पनि सरकारलाई त्यस्तालाई हिरासतमा लिई कानुन अनुसारको कारबाही गर्न दृढ रहेको जनाएको छ। नक्कली भुटानी शरणार्थी प्रकरणले सरकार र गठबन्ध दलबीचको सम्बन्धमा कुनै प्रकारको समस्या नआउने बताउदै मन्त्री रिजालले भने, 'सरकारले सुशासन दिने हो। सुशासन दिन सरकारले गल्ती गर्नेमाथि कारबाही गर्छ। गल्ती गर्ने सजायको भागी पनि हुन्छ। सरकारको नियतमाथि शंक नगर्न मन्त्री रिजालले आग्रह गरे।"
८२ राजनीतिक दललाई लेखापरीक्षण प्रतिवेदन सार्वजनिक गर्न आयोगको निर्देशन,"काडमाडौं : निर्वाचन आयोगले ८२ राजनीतिक दललाई लेखापरीक्षण प्रतिवेदन सार्वजनिक गर्न निर्देशन दिएको छ। राजनीतिक दल सम्बन्धी ऐन, २०७३ को दफा ४१ को उपदफा (१) बमोजिम आयोगमा दर्ता कायम रहेका राजनीतिक दलहरूले आर्थिक वर्ष समाप्त भएको छ महिनाभित्र कानुन बमोजिम इजाजत प्राप्त लेखा परीक्षकबाट लेखापरीक्षण गराई एक महिनाभित्र आयोगमा सो लेखा परीक्षण प्रतिवेदन पेश गर्नु पर्ने कानूनी व्यवस्था रहेको छ। आर्थिक वर्ष २०७७७८ र २०७८७९ को लेखापरीक्षण प्रतिवेदन निरन्तर दुई आर्थिक वर्षसम्म पेश नगर्ने राजनीतिक दल मुस्कान सेना नेपाल पार्टी, शिव सेना नेपाल, आम आदमी पार्टी नेपाल, राष्ट्रिय जनमुखी पार्टी लोकतान्त्रिक र नेपाल कम्युनिष्ट पार्टी लोकतान्त्रिकलाई सो २ (दुई) आर्थिक वर्षको लेखापरीक्षण प्रतिवेदन कानुन बमोजिम तोकिएको समयावधि भित्र किन पेस नगरेको हो? लेखापरीक्षण प्रतिवेदन आयोगमा पेश गर्ने कार्य नगरेकोले तपाईंलाई राजनीतिक दल सम्बन्धी ऐन, २०७३ को दफा ५४ को उपदफा (५) को खण्ड (क) बमोजिम किन कारवाही हुनु नपर्ने हो? भन्ने व्यहोराको आफ्नो सफाई सहितको स्पष्टीकरण राजनीतिक दल सम्बन्धी ऐन, २०७३ को दफा ५४ को उपदफा (८) बमोजिम ७ (सात) दिन भित्र पेश गर्न आयोगले निर्देशन दिएको छ। यसैगरी आयोगबाट आव २०७८७९ को लेखापरीक्षण प्रतिवेदन तोकिएको समयवाधि भित्र पेश नगरी सो समयावधि व्यतित भएपछि पेश गर्ने ९ राजनीतिक दल र सो आर्थिक वर्षको लेखापरीक्षण प्रतिवेदन पेश नगर्ने १६ राजनीतिक दललाई सो आर्थिक वर्षको लेखापरीक्षण प्रतिवेदन कानून बमोजिम तोकिएको समयावधि भित्र किन पेस नगरेको हो? लेखापरीक्षण प्रतिवेदन आयोगमा पेश गर्ने कार्य नगरेकोले तपाईंलाई राजनीतिक दल सम्बन्धी ऐन, २०७३ को दफा ५४ को उपदफा (५) को खण्ड (क) बमोजिम किन कारवाही हुनु नपर्ने हो? भन्ने व्यहोराको आफ्नो सफाई सहितको स्पष्टीकरण सोही ऐनको दफा ५४ को उपदफा (८) बमोजिम ७ (सात) दिनभित्र पेस गर्न निर्देशन दिइएको छ।"
टोपबहादुर रायमाझी हाम्रो सम्पर्कमा छैनन् : एमाले,"काठमाडौं : नेकपा एमालेले नक्कली भुटानी शरणार्थी प्रकरणमा फरार रहेका टोपबहादुर रायमाझी सम्पर्कमा नरहेको बताएको छ। पार्टी कार्यालय च्यासलमा आयोजित पत्रकार सम्मेलनमा प्रचार विभाग प्रमुख पृथ्वीसुब्बा गुरुङले रायमाझी पार्टीको सम्पर्कमा नरहको बताए। 'उहाँ हाम्रो सम्पर्कमा हुनुहुन्न। सम्पर्कमा भएको भए त प्रहरीले पक्राउ गरिहाल्थ्यो नि,' सञ्चारकर्मीको जिज्ञासामा उनले भने। एमालेले रायमाझीलाई यसअघि नै निलम्बन गरिसकेको छ। 'सचिवालय बैठकको निर्णयपछि पार्टीले उहाँलाई निलम्बन गरिसकेको छ। आशा छ, उहाँको निलम्बन फुकुवा गर्न पाउँ,' उनले थपे। शरणार्थी प्रकरणमा संलग्न देखिएपछि प्रहरीले रायमाझीविरुद्ध पक्राउ पूर्जी जारी गरेको छ। पक्राउ पूर्जी जारी भएपछि उनी सम्पर्कविहीन बनेका छन्।"
'जिउँदो सहिद' कायस्थको निधनप्रति प्रधानमन्त्रीले गरे दुःख व्यक्त,"काठमाडौं : प्रधानमन्त्री पुष्पकमल दाहाल प्रचण्डले दोस्रो जनआन्दोलनका घाइते मुकेश कायस्थको निधनप्रति दुःख व्यक्त गरेका छन्। प्रधानमन्त्री प्रचण्डले सामाजिक सञ्जालमार्फत् जिउँदो सहिद कायस्थको निधनप्रति दुःख व्यक्त गर्दै भावपूर्ण श्रद्धाञ्जली अर्पण गरेका हुन्। उनको शोक सन्तप्त परिवारजन, आफन्त र शुभेच्छुकमा गहिरो समवेदना प्रकट गरेका छन्। उपचारका क्रममा बुधबार राति उनको निधन भएको हो। २०६२ चैत २७ गतेको आन्दोलनमा मुकेशको कञ्चटमा गोली लागेको थियो। गोली लाग्दा मुकेशको उमेर १४ वर्षको मात्र थियो। सुरक्षाकर्मीले चलाएको गोली लागेर घाइते भएका मुकेश सोही दिनदेखि ओछ्यानमा परेका थिए। ओछ्यानबाट लडेका मुकेश कहिल्यै उठेनन्। १७ वर्षदेखि उनी जीवन र मृत्युसँग लडिरहेका थिए। सरकारले मुकेशको उपचार खर्च, १५ हजार मासिक भत्ता, एक सुसारेको लागि ६ हजार २ सय भत्ता र एक नर्स नियमित उपलब्ध गराउँदै आएको थियो। मुकेशलाई २०७८ सालमा तत्कालीन परराष्ट्रमन्त्री प्रदीप ज्ञवाली संयोजक रहेको लोकतन्त्रका योद्धा,अभिलेखीकरण तथा सम्मान समितिले जनआन्दोलनमा खेलेको योगदानको उच्च मूल्यांकन गर्दै लोकतन्त्रका योद्धासम्मान प्रदान गरेको थियो।"
बालकृष्ण खाँणलाई अदालतको फैसलापछि मात्रै कारबाही गर्ने कांग्रेसको निष्कर्ष,"काठमाडौं : नेपाली कांग्रेसले नेता बालकृष्ण खाँणलाई अदालतको अन्तिम फैसलापछि मात्रै कारबाही गर्ने निष्कर्ष निकालेको छ। बिहीबार बसेको पदाधिकारी बैठकले नक्कली भुटानी शरणार्थी प्रकरणमा पक्राउ परेका नेता खाँणले अनुसन्धानलाई सहयोग पुर्याएको भन्दै तत्काल कारबाही नगर्ने निष्कर्ष निकालेको सहमहामन्त्री जीवन परियारले बताए। उनले बैठकमा यस विषयमा सामान्य छलफल भएको र कारबाही गर्ने विषयमा कोसैबीच पनि मतभेद् नभएको बताए। 'सञ्चारमाध्यममा यस विषयमा केही कुरा आयो। तर बैठकमा कुनै पनि मतभेद् भएको छैन। अदालतको फैसलापछि मात्रै के गर्ने विषयमा हामी सबै एकमत छौं,' उनले सञ्चारकर्मीसँग भने। उनले पक्राउ पर्नेवितिकै कोही पनि दोषी भइनहाल्ने बताउँदै शरणार्थी प्रकरणमा सरकारसँग निष्पक्ष र तटस्ठ छानबिनको माग गरे। 'कुनै पनि मुद्दा वा अनुसन्धानमा पक्राउ पर्नेवितिकै दोषी भन्न मिल्दैन। अभियुक्त हुन्। अदालतको फैसलापछि मात्रै ऊ दोषी हुन्छन्। नक्कली भुटानी शरणार्थी प्रकरणमा सरकारले निष्पक्ष र तटस्थ भएर छानिबन गर्नुपर्छ। दोषीलाई कारबाही र निर्दोषलाई पार्नु हुँदैन,' उनले भने। उनले कांग्रेस दोषीलाई उम्काउने पक्षमा नरहेको स्पष्ट पारे। 'अनुसन्धानलाई सहयोग पुर्याउने कुरामा पदाधिकारी एकमत छन्,' उनले भने। बैठकमा नागरिकता विधेयक, प्रदेश १ को सरकार गठन र भातृसंस्थाहरू विषयमा छलफल भएको सहमहामन्त्री परियारले बताए।"
पदाधिकारी बैठकअघि देउवाले भेटे प्रधानमन्त्री प्रचण्ड,काठमाडौं : नेपाली कांग्रेसका सभापति शेरबहादुर देउवाले प्रधानमन्त्री पुष्पकमल दाहाल 'प्रचण्ड'सँग भेट गरेका छन्। पार्टी पदाधिकारी बैठकअघि सभापति देउवा बालुवाटार पुगेर प्रधानमन्त्री प्रचण्डसँग भेटवार्ता गरेका हुन्। भेटमा उपप्रधान तथा रक्षामन्त्री पूर्णबहादुर खड्का र परराष्ट्रमन्त्री एनपी साउँद सहभागी थिए। बैठकमा नक्कली भुटानी शरणार्थी प्रकरणका विषयमा छलफल भएको बताइएको छ। कांग्रेस पदाधिकारी बैठक केहीबेरमा बस्दैछ। भुटानी शरणार्थी ठगी प्रकरणमा कांग्रेस नेता एवम् पूर्वगृहमन्त्री बालकृष्ण खाँण पक्राउ परेपछि सोही विषयमा छलफल गर्न पदाधिकारी बैठक बोलाइएको हो। यसअघि बुधबार पनि पदाधिकारी बैठक बसेको थियो। बैठकमा प्रहरी हिरासतमा रहेका केन्द्रीय सदस्य खाँणलाई पार्टीको जिम्मेवारीबाट निलम्बन गर्ने कि नगर्ने भन्ने विषयमा दुईथरी धारणा आएपछि आज पुन: बैठक बस्ने गरी स्थगित भएको थियो। आजको बैठकले सोही विषयमा निर्णय गर्नेछ। बैठकमा पूर्वपदाधिकारीलाई समेत बोलाइएको छ।
शरणार्थी प्रकरणका दोषी छुट्नु हुँदैन : डा शेखर कोइराला,"विराटनगर : कांग्रेस नेता डा शेखर कोइरालाले नक्कली भुटानी शरणार्थी प्रकरणका दोषी छुट्न नहुने धारणा राखेका छन्। यस प्रकरणमा संलग्न जोकोहीलाई कारबाही हुनुपर्छ, विराटनगर विमानस्थलमा बुधबार सञ्चारकर्मीसँग उनले भने, घटनाको अनुसन्धानलाई प्रभावित पार्ने हिसाबको राजनीतिक दबाब दिन हुँदैन। यो घटना मुलुकका लागि लज्जाको विषय भएको उनले बताए। दोषी उम्किने वातावरण बन्न हुँदैन। उनीहरूले पनि समेन्ट पाउनुपर्छ। यसमा इफ र बटको कुरै छैन। राजनीतिक दबाबमा अनुसन्धान प्रभावित हुनु हुँदैन, उनले भने। उनले यो प्रकरणले अन्तर्राष्ट्रिय रूप लिइसकेका कारण अनुसन्धान नरोकिने दाबी पनि गरे। गृह मन्त्रालय र प्रहरी प्रशासनले गरिरहेको काम राम्रो भएको भन्दै उनले अनुसन्धानलाई प्रहरीले एउटा लेभलसम्म पुर्याउनुपर्नेमा जोड दिए। कोइरालाले यस प्रकरणमा आफ्नो कुनै संलग्नता नभएको स्पष्ट पारे। केही दिनअघि तपाईंको पनि नाम जोडेर अडियो सार्वजनिक भयो नि भन्ने संचारकर्मीको प्रश्नमा उनले भने, यस्ता फाल्नु कुरा नगर्नुस्। यसमा कतै पनि, कहीँ पनि, केहीमा पनि म इन्भल्भ छैन। उनले यस प्रकरणमा जोडिएका केशव दुलाललाई भने आफूले चिनेको बताए। केशव दुलाललाई चिनेकै हो, नचिनेको होइन, घरमैै आउँछन्, भेट्छन्, तपाईंंहरूसँग पनि फोटो खिचेका होलान्। यसको माने के ? शेखर कोइराला पनि यसमा संलग्न छ भन्ने हो ?, उनले भने, यस्ता अनावश्यक कुराहरू गर्नु हुँदैन। नक्कली शरणार्थी प्रकरण त्यत्तिकै थामथुम हुँदैन। यस घटनामा प्रहरीले अनुसन्धान गरिरहेको बताउँदै उनले दोषीलाई कारबाही हुनुपर्छ भनेर सबैतिरबाट आवाज उठिरहेका कारण अनुसन्धानलाई पर्खिनुपर्ने उल्लेख गरे। डा कोइरालाले शीर्ष नेताबीचको छलफलको पनि चर्चा गरेका छन्। तीनजना शीर्ष नेताले छलफल गरे, दुईजनाले छलफल गरे भनेर हामीले पनि सुनिरहेका र पढिरहेका छौं, उनले भने, उहाँहरूले जेसुकै कुरा गरे पनि यो मुद्दामा ब्याक हुनसक्ने अवस्था छैन।"
खोक्रो अवस्थामा पुगेको मुलुकको अर्थतन्त्र सरकारले ढाकछोप गर्न खोज्यो : अध्यक्ष ओली,"काठमाडौं : नेकपा एमालेका अध्यक्ष केपी शर्मा ओलीले सरकारले मुलुकको अर्थतन्त्रबारे भ्रम सिर्जना गर्न खाेजेको आरोप लगाएका छन् । बिहीबारबाट सुरू भएको पार्टीको केन्द्रीय कमिटी बैठकमा बोल्दै अध्यक्ष ओलीले अर्थतन्त्र थप संकटमा परेको बेला सरकारले मुलुकको अर्थतन्त्रको वास्तविक अनुहार ढाकछोप गर्न खोजेको आरोप लगाएका हुन् । सरकारले रेमिट्यान्स बढेको, वैदेशिक मुद्राको संचिति बढ्यो भन्ने विषय सार्वजनिक गराएर वास्तविक अवस्थाको ढाकछोप गरेको ओलीको आरोप छ। एमाले अध्यक्ष ओलीले मुलुकको अर्थतन्त्र अप्ठयारो र झन् संकटमा परेको बताए । अर्थतन्त्र सुदृढ हुने दिशातिर मुलुक गएको भनेर सरकारले भ्रम सिर्जना गरेको ओलीको भनाइ छ । उनले वर्तमान सरकारले राज्यको ढुकुटीको दोहन गरेको समेत बताए ।"
एमालेको केन्द्रीय कमिटी बैठक सुरू,"काठमाडौं : प्रमुख प्रतिपक्षी दल नेकपा (एमाले) को केन्द्रीय कमिटी बैठक सुरू भएको छ। पार्टी केन्द्रीय कार्यालय च्यासलमा बैठक सुरू भएको हो। बैठक तीन दिनसम्म सञ्चालन हुने एमाले प्रचारविभाग प्रमुख विष्णु रिजालले जानकारी दिएका छन्। एमाले केन्द्रीय कमिटी बैठकमा छलफल हुने १० वटा एजेण्डा सचिवालयल बैठकले यसअघि नै तय गरिसकेको छ। केन्द्रीय कमिटी बैठकमा मिसन ग्रासरुटअभियानको समीक्षा, पार्टी सचिवालय बैठकले गरेका सम्पूर्ण निर्णयहरूको अनुमोदन, अध्यक्षको राजनीतिक प्रतिवेदन, पार्टीका विभिन्न आयोग र प्रदेशको प्रतिवेदन, भावी नीति तथा कार्यक्रम, समसामयिक राजनीति लगायतका विषयमाथि छलफल हुनेछ। एमालेले यस अगाडि झापामा बैठक राख्ने तयारी गरेपछि बजेट अधिवेशन आह्वान भएकाले पुन :पार्टी कार्यालयमा नै गर्ने निर्णय गरेको हो।"
"रेशम चौधरीलाई रिहाइ गर्ने सरकारको तयारी, संसदमा दर्ता भयो विधेयक","काठमाडौं : सरकारले रेशम चौधरीलाई रिहाइ गर्ने तयारी थालेको छ। टीकापुर घटनामा दोषी ठहर भई कारागारमा रहेका चौधरीको मुद्दा फिर्ता लिन सरकारले संसदमा विधेयक दर्ता गरेको हो। कानुन, न्याय तथान संसदीय मामिला मन्त्रालयले बिहीबार केही नेपाल ऐन संशोधन विधेयक प्रतिनिधिसभाको विधेयक शाखामा दर्ता गरेको छ। चौधरीको मुद्दा फिर्ता लिनेगरी कानुन संशोधन गर्न लागिएको मन्त्रालय स्रोतले जनाएको छ। सरकारले विधेयकमार्फत् मुलुकी फौजदारी कार्यविधि संहिता २०७४ को दफा ११६ मा एउटा बुँदा थप गरेको छ। जसमा शान्तिपूर्ण राजनीतिमा आउन सम्झौता गरेका दल वा समूहका नेता कार्यकर्ताविरुद्ध चलेका मुद्दा फिर्ता लिन सक्ने प्रावधान राखिएको छ। 'शान्तिपूर्ण राजनीतिको मूलधारमा ल्याउन मुद्दा फिर्ता लिन सकिनेः दफा ११६ मा जुनसुकै कुरा लेखिएको भए तापनि कुनै राजनीतिक दल वा समूहले मुलुकको राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकोमा त्यस्तो राजनीतिक दल वा समूह शान्तिपूर्ण राजनीतिको मुलधारमा आउन नेपालको संविधान र प्रचलित कानुनको अधिनमा रही शान्तिपूर्ण राजनीतिक क्रियाकलाप सञ्चालन गर्ने प्रतिबद्धता जनाई नेपाल सरकार र त्यस्तो राजनीतिक दल वा समूहबीच राजनीतिक प्रकृतिका सम्झौताको माध्यमबाट नेपाल सरकार वादी भई दायर भएका मुद्दा फिर्ता लिने गरी सहमति भएकोमा त्यस्तो सम्झौता बमोजिम त्यस्ता राजनीतिक दल वा समूहका नेता तथा कार्यकर्ताका विरुद्धमा नेपाल सरकार वादी भई चलाइएका जुनसुकै मुद्दा जुनसुकै तहको अदालतमा विचाराधीन रहेको भए पनि फिर्ता लिन बाधा पर्ने छैन,' दफा ११६ मा भनिएको छ। रेशम चौधरीको मुद्दा सर्वोच्च अदालतमा सुनुवाई भइरहेको छ।"
कर्मचारी नियुक्तिमा भागबण्डा : तीन दलका तीन ओभरसियर,"बझाङ : बझाङको जयपृथ्वी नगरपालिकाका प्रमुख चेतराज बजालले दलीय भागबण्डाका आधारमा कर्मचारी नियुक्त भएको खुलासा गरेका छन्। बुधबार विभिन्न माग राख्दै ध्यानाकर्षण पत्र बुझाउन नगरपालिका गएका नेकपा एमालेका नेताहरूसँग कुरा गर्दै नगरप्रमुख बजालले उक्त कुरा खुलासा गरेका हुन्। तपाईंहरूलाई पनि थाहा भएकै कुरा त हो। हामीले तीन दललाई भागबण्डा गरेका हौँ। एकजना तपाईंहरूको पार्टीको राख्यौं। दुईजना अन्य पार्टीका छन्। सरसल्लाह गर्दा विज्ञापन नगरे पनि हुन्छ भनेपछि भर्ना गरेका हौँ,'नगर प्रमुख बजालले भने।' तीन दलकै सहमतिमा परामर्श सेवाअन्तर्गत तीनजना ओभरसियर नियुक्त गरिएको हो। नगरपालिकाले विज्ञापनबिनै कर्मचारी भर्ना गरेको भीडीयो सार्वजनिक भएको छ। नगरप्रमुख बजाले कर्मचारी नियुक्तिमा नेपाली कांग्रेस,नेकपा माओवादी केन्द्र र नेकपा एमाले गरी तीन दललाई भागबण्डा गरिएको हो।"
गण्डकीमा भागबन्डा मिलाउन मन्त्रालय हेरफेर,"पोखरा : गण्डकी प्रदेशका मुख्यमन्त्री सुरेन्द्रराज पाण्डेले मन्त्रालय संख्या नघटाई कार्यविभाजन हेरफेर गरेका छन्। सत्ता साझेदार माओवादीको माग सम्बोधन गर्न पाण्डेले कृषि, ऊर्जा तथा जलस्रोत मन्त्रालयबाट ऊर्जा र जलस्रोतलाई छुट्याएका हुन्। कृषि तथा भूमि व्यवस्था मन्त्रालय भने छुट्टै हुने भएको छ। यसअघि एमाले नेता खगराज अधिकारी नेतृत्व सरकारले १२ बाट ७ मन्त्रालय बनाएको थियो। पूर्ववर्ति सरकारले मन्त्रालय संख्या घटाएको हुँदा कांग्रेस नेता पाण्डे नेतृत्वको सरकारले संख्या भने बढाएर अलोकप्रिय बन्न चाहेन। माओवादीले कृषिबाट जलस्रोत र ऊर्जा छुट्याउनुपर्ने भनेको हुँदा सोही अनुसार गरे पनि आन्तरिक मामिला मन्त्रालयलाई मुख्यमन्त्री तथा मन्त्रिपरिषदको कार्यक्षेत्रभित्र समेटिएको छ। मन्त्रालयहरुको कार्यविभाजन सम्बन्धी निर्णय बिहीबारको मन्त्रिपरिषदको बैठकबाट गरिएको हो। मन्त्रिपरिषदको निर्णय बिहीबारै प्रदेश राजपत्रमा प्रकाशनसमेत भएको छ। हेरफेर गरी राजपत्रमा प्रकाशित सूचनाअनुसार अब गण्डकी प्रदेशमा मुख्यमन्त्री तथा मन्त्रिपरिषदको कार्यालय, आर्थिक मामिला मन्त्रालय, उद्योग, पर्यटन, वन तथा वातावरण मन्त्रालय, ऊर्जा, जलस्रोत तथा खानेपानी मन्त्रालय, कृषि तथा भूमि व्यवस्था मन्त्रालय, भौतिक पूर्वाधार विकास तथा यातायात व्यवस्था मन्त्रालय र सामाजिक विकास तथा स्वास्थ्य मन्त्रालय हुनेछन्। कांग्रेसबाट मुख्यमन्त्रीसहित ४ जना मन्त्री हुनेछन्। कांग्रेसबाट अब २ जनालाई मन्त्री बनाउन मुख्यमन्त्री पाण्डेलाई धौधौ परेको छ। आकांक्षी धेरै हुँदा उनी मुस्किलमा परेका हुन्। कांग्रेस प्रदेश संसदीय दलको प्रमुख सचेतकमा पाण्डेले गोरखाका सांसद नन्द न्यौपानेलाई नियुक्त गरेका छन्। पुस २५ गते मुख्यमन्त्री नियुक्त भएका एमाले नेता खगराज अधिकारीको सरकार वैशाख ९ गते ढलेको थियो। माओवादी र राप्रपाको समर्थनमा मुख्यमन्त्री भएका उनलाई माओवादीले चैत १० गते समर्थन फिर्ता लिएको थियो। संवैधानिक व्यवस्था अनुसार उनले वैशाख ९ गते विश्वासको मत लिन राखेको प्रस्तावको विपक्षमा बहुमत परेको थियो। त्यसपछि कांग्रेसका पाण्डेको नेतृत्वमा माओवादीसहितको सरकार बनेको हो। २०७९ मंसिरको प्रदेश सभा निर्वाचनअघि गण्डकीमा नेपाली कांग्रेसका कृष्णचन्द्र नेपाली पोखरेल नेतृत्वको सरकार थियो। उनको पालामा १२ मन्त्रालय थिए। नयाँ निर्वाचनपछि अधिकारी सरकार बन्दा ७ मन्त्रालय बनाइएको थियो। संस्थापक मुख्यमन्त्री पृथ्वीसुब्बा गुरुङले सुरुमा ७ मन्त्रालय नै बनाएका थिए। कार्यकालको अन्तिममा भने ८ पुर्याएका थिए।"
कोसी प्रदेशमा वन ऐन कार्यान्वयनमा समस्या,"विराटनगर : समयमै नियमावली जारी हुन नसक्दा कोसी प्रदेशको वन ऐन कार्यान्वयनमा समस्या आइपरेको छ । नियमावलीको अभाव झेल्नु पर्दा प्रदेश वन ऐन कार्यान्वयनमा अनेक बाधा पुगेको हो । प्रदेशबाट स्वीकृत भएको प्रदेश वन ऐन, २०७७ कार्यान्वयनमा देखिएको अल्झनलाई हल गर्न कोसी प्रदेशका पर्यटन,वन तथा वातावरणमन्त्री जीवन आचार्यले सरोकारवालासँगको छलफललाई तीव्र पारेका छन् । मन्त्री आचार्यको सक्रियतामा वन नियमावलीको मस्यौदामाथि छलफललाई अघि बढाइएको हो । आचार्यले पहिलो चरणमा मन्त्रालयका सचिव डासञ्जीवकुमार राई,प्रदेशका वन निर्देशक धनन्जय लामिछाने,१४ वटै जिल्लाका डिभिजन वन प्रमुखहरू तथा वन एवं वातावरणका क्षेत्रमा काम गर्ने कार्यालयका प्रमुख एवं वनका प्रतिनिधिलाई सहभागी गराएर छलफल चलाए । ऐन जारी भएपनि लामो समयदेखि नियमावली नबन्दा त्यसको कार्यान्वयन नै हुन नसकेको निस्कर्ष छलफलमा निस्किएको छ । प्रदेशमा नियमावलीको अभाव रहेको र संघीय वन नियमावलीको केही अस्पष्ट व्यवस्थाका कारण फिल्डस्तरमा काम गर्न समस्या भइरहेको वनका अधिकारीहरू बताउँछन् । प्रदेशमा ३ वर्षअघि नै ऐन बनेपनि हालसम्म नियमावली जारी हुन सकेन । संघीय नियमावलीमा अस्पष्ट भएका विषयलाई प्रदेशमा समावेश गरेर जारी गर्नुपर्ने देखिन्छ,'एकजना वन अधिकृतले भने,मन्त्रालयले सुरु गरेको छलफलले चाँडो निकास निस्कने वातावरण बन्छ भन्ने अपेक्षा छ । नियमावलीले फिल्डमा काम गर्न र ऐन कार्यान्वयनमा सहजता ल्याउँछ । वनका अधिकारीहरूले नियमावली अभावले काम गर्न गाह्रो भइरहेको बताए । कामको सहजताका लागि फास्ट ट्रयाकबाट छिटोभन्दा छिटो नियमावली जारी गर्नुपर्ने सुझाव वन विज्ञहरूबाट प्राप्त भएको छ, मन्त्री आचार्यले भने,नियमावलीका लागि सहज वातावरण तयार पार्न सामुदायिक उपभोक्ता महासंघलगायतसँग चरणवद्ध छलफल गरिने छ । उनले जिल्लास्तरमा ऐन कार्यान्वयमा भएका विविध समस्याका सन्दर्भमा उपभोक्ता समूह, सरोकारवाला तथा मातहतका कार्यालयबाट कोसी प्रदेश वन नियमावली, २०८० का बारेमा सुझाव आइरहेको जानकारी दिए । कानुन निर्माणजस्तो कार्यमा ढिलाइ गर्न हुँदैन । त्यसले निम्त्याएको समस्या समाधान गर्न विषयगत सुझाव लिने कार्यलाई तीव्र पारिएको छ,उनले भने,समस्यालाई सुल्झाउन मन्त्रालय सधैं तत्पर छ । ऐन,नियमावली तथा निर्देशिकालगायतका नीति निर्माणमा मेरो सधैं सक्रियता र पहलकदमी रहने छ । संघीय ऐन र नियममा भएका विविध अस्पष्टतालाई संशोधन गर्नका लागि प्रदेश सरकारबाट गर्नुपर्ने पहलमा आवश्यक सुझाव एवं सल्लाह दिन मातहतका कार्यालयलाई आचार्यले निर्देशनसमेत दिए । वैज्ञानिक वन कार्यविधि खारेजीपछि उत्पन्न भएको असहज परिस्थिति,नन्दीजन्य पदार्थ (ढुंगा,गिट्टी र बालुवा)को व्यवस्थापन,ढलापडा काठदाउरा व्यवस्थापन तथा पुराना घरको काठ स्थानान्तरणलगायतमा देखिएका समस्यालाई सम्बोधन गर्न नियमावलीलाई छिट्टै अन्तिम रूप दिने तयारी गरिएको उनको भनाइ छ । सरोकारवालाको सुझावलाई समेटेर नियमावली जारी गर्न मन्त्रालयले पहल लिने आचार्य बताउँछन् । सरोकारवालाको सुझावसहित प्राथमिकताका साथ जनमुखी कानुन बनाउन आफू दृढ रहेको प्रतिवद्धता उनले व्यक्त गरे । वनसँग सम्बन्धित सबै खालका अप्ठेरोलाई हल गर्न नियमावली अत्यावश्यक देखियो,'उनी भन्छन्,ऐन कार्यान्वयनलाई सहजता प्रदान गर्न नियमावली तयार पारेपछि मन्त्रिपरिषद्मा लगेर पास गराइने छ । प्रदेशमा नियमावलीकै अभावमा स्थानीय र प्रदेश सरकारबीच मनमुटावको अवस्थासमेत उत्पन्न भएको छ । धेरै कुरा बाझिएका कारण सरकारहरुबीच एकआपसमा समन्वय हुन नसकेको बताउँदै आचार्यले नियमावलीले धेरै समस्याको समाधान हुने आशा राखेका छन् । नदीजन्य पदार्थको ठेक्का पालिकाले लगाउँछ । तर, नियमावली नभएको र संघीय ऐनले निर्देशीत नगरेको भनेर त्यसलाई वनले रोकिरहेको छ, उनले भने,पालिकाहरुलाई पनि नदीजन्य पदार्थको उत्खनन र त्यससँग सम्बन्धित काम अघि बढाउन अप्ठेरो भइरहेको छ । वन मन्त्रालयले पनि निर्देशन दिन नसकिरहेको अवस्थामा गाँठो फुकाउन जतिसक्दो चाँडो नियमावली जारी गरेर समस्याको हल गर्ने प्रयास भइरहेको छ । यसैबीच,मन्त्रालयको आयोजनामा नीति तथा कार्यक्रमको छलफल पहिलोपटक गरिएको छ । आर्थिक वर्ष २०७९०८० को समीक्षा र आगामी आर्थिक वर्ष २०८००८१ को नीति तथा कार्यक्रमसम्बन्धी छलफल सकेर मन्त्री आचार्य वन नियमावली जारी गर्नका लागि छलफलमा केन्द्रित भएका हुन् ।"
शरणार्थी प्रकरणमा बाबुराम भट्टराईले भने निकृष्टतम अपराध गर्नेलाई कारबाही होस्,"काठमाडौं : नेपाल समाजवादी पार्टीका अध्यक्ष डा बाबुराम भट्टराईले नागरिकलाई अनागरिक बनाएर विदेशमा मानवतस्करी गर्ने कार्य निकृष्टतम अपराध रहेको बताएका छन्। पार्टीको तर्फबाट वक्तव्य जारी गर्दै नेपाल समाजवादी पार्टीका अध्यक्ष भट्टराईले सबै तहका भ्रष्टाचारको छानबिन र कारबाही गर्न शक्तिशाली जनलोकपालको व्यवस्था हुनुपर्ने बताए। भट्टराईले भने, आफ्नै देशको नागरिकलाई अनागरिक बनाएर विदेशमा मानव तस्करी गर्नु र त्यस निम्ति राज्यको उच्च तहमा रहेकाहरुले नै निजी लाभका निम्ति राज्यशक्तिको चरम दुरुपयोग गर्नु निकृष्टतम अपराध हो। यसको जति भर्त्सना गरे पनि थोरै हुन्छ। चौतर्फी भ्रष्टाचार, अनियमितता, राज्यशक्तिको दुरुपयोग, सार्वजनिक सम्पतिको दोहन, कमिशनखोरी आदि विकृति नेपालको अति गम्भीर समस्या बनेको उनले बताए। भट्टराईले भने, दृश्य र अदृश्य भ्रष्टाचार र अनियमितताका अनगिन्ती प्रकरणले आम नागरिकमा समेत राज्य, राजनीतिक दल र नेताहरूप्रति गम्भीर अविश्वास, आक्रोस र विद्रोहभाव बढ्दै गइरहेको छ। निष्पक्ष ढंगले अनुसन्धानलाई अघि बढाएर यसलाई छिटो तार्किक निष्कर्षमा पुर्याउन राज्यका सम्बन्धित निकाय र पदाधिकारीलाई आग्रह गर्दछ। कुनै पनि बहानामा अपराधीलाई उन्मुक्ति नदिन र निर्दोषलाई फसाउन नहुने उनको भनाइ छ। यो प्रकरणलाई एउटा महत्वपूर्ण टेस्टकेसको रुपमा लिएर हाम्रो राज्य र समाजमा क्यान्सर फैलिएको भ्रष्टाचारको समस्यालाई दीर्घकालीन रूपमा निवारण गर्न शासकीय स्वरुप र निर्वाचन प्रणालीमा सुधार, दलहरुको चुनावी खर्च राज्यले व्यहोर्ने व्यवस्था, सबै तहका भ्रष्टाचारको छानबिन र कारबाही गर्न शक्तिशाली जनलोकपालको व्यवस्था, प्रशासन र न्यायालयमा समयोचित सुधार तथा राजनीतिक हस्तक्षेपको अन्त्य लगायतका संरचनात्मक सुधार निम्ति आवश्यक संवैधानिक र कानुनी परिवर्तनका लागि पनि नेसपा सबै दलहरू र सरोकारवालासँग विशेष अपील गर्दछ।"
नक्कली भुटानी शरणार्थी प्रकरणमा निष्पक्ष छानबिन हुनुपर्ने विद्यार्थी संगठनको माग,काठमाडौं : विभिन्न दल निकट विद्यार्थी संगठनका नेताहरूले नक्कली भुटानी शरणार्थी प्रकरणलाई कुनै दबाबविना निष्पक्ष छानबिन गर्नुपर्नेमा जोड दिएका छन् । बिहीबार एक अन्तक्रिया कार्यक्रमा उनीहरूले नक्कली भुटानी शरणार्थी प्रकरण राष्ट्रविरुद्धको पनि अपराध भएकाले कुनै दबाबविना निष्पक्ष छानबिन गर्नुपर्नेमा जोड दिएका हुन् । कार्यक्रममा अखिल (क्रान्तिकारी) का अध्यक्ष पञ्चा सिंहले न्यायिक निष्कर्षमा पुराउछ कि पुराउदैन भन्ने प्रश्न उठेकाले दोषीलाई कारवाही गर्न सरकार पछि हट्न नहुने बताइन् । उनले राम्रो काम गर्नका लागि सरकारलाई सहयोग गर्नुपर्ने भन्दै सरकारलाई कमजोर पार्ने काम गर्न नहुने धारणा राखिन्। त्यस्तै एमाले निकट अनेरास्ववियुका अध्यक्ष समिक बडालले नक्कली भुटानी शरणार्थी प्रकरणलाई निष्कर्षमा पुराउन सहयोग गर्ने भन्दै यसलाई पार्टीसँग जोडेर हेर्न नहुने बताए । उनले यस प्रकरणले विश्वजगतमा नेपालको नाम बदनाम भएकाले राष्ट्रद्रोह गर्नेलाई कारवाही हुनुपर्ने उल्लेख गरे। त्यस्तै नेकपा एकीकृत समाजवादी निकट अनेरास्ववियूका अध्यक्ष सुदेश पराजुलीले भ्रष्टाचार नियन्त्रणका लागि सरकारको साथमा रहेको भन्दै कुनै दबाब र प्रभावमा नपर्न खवरदारी गरे। त्यस्तै अन्य विद्यार्थी संगठनका नेताहरूले पनि नक्कली भुटानी शरणार्थी प्रकरणमा कुनै भेदभाव नगरी संलग्न सबैलाई कानुनी कारवाहीको दायरामा ल्याउन सरकारलाई सुझाव दिएका थिए ।
ओलीको राजनीतिक प्रतिवेदन : गठबन्धनले स्थापित संस्थामाथि निरन्तर प्रहार गर्यो,"काठमाडौं : नेकपा एमाले अध्यक्ष केपी शर्मा ओलीले प्रधानमन्त्री पुष्पकमल दाहाल प्रचण्ड नेतृत्वको गठबन्धनले राज्यका सबै अंगलाई भयदोहन गरेर आफ्नो स्वार्थपूर्तिका साधन बनाउन चाहेको बताएका छन्। केन्द्रीय कमिटी बैठकमा राजनीतिक प्रतिवेदन पेस गर्दै उनले वर्तमान गठबन्धनले स्थापित संस्थाहरूमाथिको प्रहारलाई निरन्तर जारी राखेको बताए। प्रतिवेदनमा भनिएको छ, राजनीतिक पूर्वाग्रहका आधारमा तत्कालीन राष्ट्रपतिमाथि बारम्बार गरिएको प्रहार होस् या नेपाल राष्ट्र बैंकजस्ता स्वायतः संस्थामाथिको हस्तक्षेप, यो गठबन्धन राज्यका सबै अंगलाई भयदोहन गरेर आफ्नो स्वार्थपूर्तिका साधन बनाउन चाहन्छ र त्यसो हुन तयार नहुनेहरूलाई कमजोर र क्षतविक्षत बनाउन चाहन्छ भन्ने स्पष्ट देखिन्छ। राजनीतिमा देखा परेका विकृतिविरुद्ध एमाले खरोरूपमा उत्रिने प्रतिवेदनमा भनिएको छ। प्रतिवेदनमा स्वस्थ्य लोकतान्त्रिक अभ्यास, प्रतिस्पर्धात्मक राजनीतिक प्रणाली र जनताप्रति उत्तरदायी शासन व्यवस्थाको पक्षमा एमाले रहेको भनिएको छ। पछिल्लो समय बिना कुनै सैद्धान्तिक या नीतिगत आधार जो कसैसँग गठबन्धन गर्ने, निर्वाचनमा जसरी पनि जित्नका लागि जो कसैसँग गठबन्धन बनाउने, जस्तासुकै कुकर्म गर्ने र गठबन्धनलाई अनुत्तरदायी, दोहनकारी र अलोकतान्त्रिक शासनको हतियार बनाउने क्रम बढेको छ। निर्वाचनका बेला जनताले घोषणापत्र र प्रतिबद्धताका आधारमा पार्टीहरु चयन गर्न पाइरहेका छैनन्। सत्ता पक्षले गठबन्धन गरेर विपक्षीमाथि आक्रमण गर्ने चरम अलोकतान्त्रिक चरित्र देखाइरहेको छ। प्रतिवेदनमा यो गठबन्धनले राष्ट्रिय महत्वका विषयमा नीतिगत विषयमा सहमति खोज्न नचाहेको उल्लेख छ।"
हर्क साम्पाङलाई वाईसीएलको चेतावनी,"धरान : धरान उपमहानगरपालिकाका मेयर हर्क राई (साम्पाङ)लाई अपशब्द नबोल्न योङ कम्युनिष्ट लिग (वाईसीएल)ले चेतावनी दिएको छ। मेयर सम्पाङ र वडाध्यक्षबीच विवाद उत्कर्षमा पुगेपछि उपमेयर अइन्द्रविक्रम बेघाले साम्पाङलाई समस्या समाधान गर्न सुझाव दिँदै विज्ञप्ति प्रकाशित गरेका थिए। उपमेयर बेघाले सुझावसहितको विज्ञप्ति प्रकाशित गरेपछि मेयर सम्पाङले मान्छे मारेर आउने मुलेहरूले मलाई विधि र प्रक्रिया सिकाउने भन्दै खिसी गरेका थिए। त्यसपश्चात वाईसीएलले मेयर साम्पाङलाई अमर्यादित र असभ्य शब्द प्रयोग गरेर नबोल्न चेतावनी दिएको छ। वाईसीएल धरानका अध्यक्ष दीपक तामाङले बिहीबार प्रेस विज्ञप्ति जारी गरी जनताको त्याग, तपस्या र बलिदानबाट प्राप्त गणतन्त्र माथि स्थानीय सरकार प्रमुख भएर जथाभाबी बोलेर सहिदको अपमान र धरान लज्जित भएको बताएका छन्। उनले मेयर साम्पाङको गैर जिम्मेवारीपनका कारण धारानमा सभ्य भाषा बोल्न आग्रह गरे। मेयर साम्पाङले आफ्नो बोलीचाली सच्याएर सभ्य भाषा नबोले उनीविरुद्ध कडा आन्दोलन गर्ने तामाङले चेतावनी दिए। पछिल्लो समय मेयर सम्पाङ सामाजिक सञ्जालमा अमर्यादित शब्द प्रयोग गरी स्टाट्स लेख्ने र अपशब्द प्रयोग गरी लाइभ बस्ने र वडाध्यक्षहरूलाई गुइठे भनेर विवादित बनेका छन्। मेयर र वडाध्यक्षको विवादका कारण धरानको कार्यपालिका बैठकसमेत बस्न सकेको छैन। मेयर सम्पाङको समूह र वडाध्यक्षको समूह एकअर्कामा आक्रमण र आरोप प्रत्यारोपमा उत्रिएपछि धरानमा सुरक्षा खतरा बढेको छ।"
क्यान्टोनमेन्टको भ्रष्टाचार छानबिन गर्न अख्तियारले खुट्टा कमायो : ओली,"नेकपा एमाले केन्द्रीय कमिटी बैठकमा बोल्दै एमाले अध्यक्ष ओलीले क्यान्टोनमेन्टलगायत विगतमा भएका भ्रष्टाचारको छानबिन आवश्यक रहेको बताएका हुन् । काठमाडौं :नेकपा एमाले अध्यक्ष केपी शर्मा ओलीले क्यान्टोन्मेन्टमा भएको भ्रष्टाचारका विषयमा छानबिन गर्न अख्तियार दुरुपयोग अनुसन्धानलाई खुट्टा नकमाउन आग्रह गरेका छन् । नेकपा एमाले केन्द्रीय कमिटी बैठकमा बोल्दै एमाले अध्यक्ष ओलीले क्यान्टोनमेन्टलगायत विगतमा भएका भ्रष्टाचारको छानबिन आवश्यक रहेको बताएका हुन् । ओलीले भने, पछिल्लो समयमा त लडाकुलाई समेत पैंसा बाड्ने भन्न थालियो । अहिलेको सरकार फेरि लडाकुलाई दुई लाख बाँड्ने भनेर उद्धत भइरहेको छ । अर्थतन्त्र यस्तो चौपट अवस्थामा छ । यस्तो बेलामा यो सरकार बहिर्गमित लडाकु बाँड्ने एकलौटी निर्णय गरेर अगाडि बढ्न खोजिरहेको छ । माओवादी केन्द्रले सरकारबाट बलजफ्ति निर्णय गराउने काम गर्यो । १ लाख ५० हजार कार्यकर्तालाई दिने ५० हजार आफै लिने तयारी छ माओवादी केन्द्रको । अध्यक्ष ओलीले भ्रष्टाचारको बारेमा कोहि पनि बोल्न तयार नभएको बताए। उनले भने,क्यान्टोनमेन्टमा नभएका मानिसको पैंसा बुझिएको छ । राज्यको ढुकुटी छलछाम गरेर गोजिमा हाल्ने भनेको भ्रष्टाचार नै हो । जो सुकैले गरेको होस् । त्यो भ्रष्टाचारको बारेमा कोहि पनि बोल्न तयार छैनन् । राज्यको पैसा व्यक्ति वा संस्थाले कुम्ल्याउन मिल्छ ? तर,यी कुरा भएका छन् । अरबौंको घोटाला भएको छ । अख्तियारले होल्ड गरेर बसको छ । म अख्तियारलाई भन्न चाहन्छु,खुट्टा नकमाउनुहोस् । किन खुट्टा कमाएर बसेको छ ?"
"एमालेको केन्द्रीय कमिटी बैठक आजबाट, १० एजेण्डामाथि छलफल हुने","एमाले केन्द्रीय कमिटी बैठकमा छलफल हुने १० वटा एजेण्डा सचिवालयल बैठकले यसअघि नै तय गरिसकेको छ। काठमाडौं : प्रमुख प्रतिपक्षी दल नेकपा (एमाले) को केन्द्रीय कमिटी बैठक आजबाट सुरु हुँदैछ। पार्टी केन्द्रीय कार्यालय च्यासलमा आजबाट सुरु हुने केन्द्रीय कमिटी बैठक तीन दिनसम्म सञ्चालन हुने एमाले प्रचारविभाग प्रमुख विष्णु रिजालले जानकारी दिए। एमाले केन्द्रीय कमिटी बैठकमा छलफल हुने १० वटा एजेण्डा सचिवालयल बैठकले यसअघि नै तय गरिसकेको छ। केन्द्रीय कमिटी बैठकमा मिसन ग्रासरुटअभियानको समीक्षा, पार्टी सचिवालय बैठकले गरेका सम्पूर्ण निर्णयहरूको अनुमोदन, अध्यक्षको राजनीतिक प्रतिवेदन, पार्टीका विभिन्न आयोग र प्रदेशको प्रतिवेदन, भावी नीति तथा कार्यक्रम, समसामयिक राजनीति लगायतका विषयमाथि छलफल हुनेछ। एमालेले यस अगाडि झापामा बैठक राख्ने तयारी गरेपछि बजेट अधिवेशन आह्वान भएकाले पुन : पार्टी कार्यालयमा नै गर्ने निर्णय गरेको हो। यता नक्कली भुटानी शरणार्थी प्रकरणमा मुछिएका नेकपा एमालेका सचिव टोपबहादुर रायमाझीलाई निलम्बन गरिएको छ। पार्टीका महासचिव शंकर पोखरेलले विज्ञप्ति जारी गर्दै भनेका छन्,'केन्द्रीय सचिवालयको बैठकले गम्भीरतापूर्वक लिँदै उहाँलाई अविलम्ब सम्बन्धित निकायमा उपस्थित भएर अनुसन्धानमा सहयोग गर्न निर्देशन गरेको थियो। केन्द्रीय सचिवालयको उक्त निर्णयलाई समेत ध्यानमा राख्दै राज्यले गर्ने अनुसन्धानमा सहयोग पुगोस् भनेर पार्टीका केन्द्रीय सचिव टोपबहादुर रायमाझीलाई यससम्बन्धी अनुसन्धान र कानुनी कारबाहीको प्रक्रियाको अन्तिम टुंगो नलागेसम्म पदबाट निलम्बन गरिएको जानकारी गराइन्छ। ' बैठकमा यस विषयमा पनि छलफल हुनेछ।"
"कांग्रेसको पदाधिकारी बैठक बस्दै, पूर्वगृहमन्त्री खाण होलान् निलम्बित ?","काठमाडौं : नेपाली कांग्रेसको पदाधिकारी बैठक आज पनि बस्दैछ। बुधबार भुटानी शरणार्थीको आवरणमा भएको ठगी प्रकरणमा कांग्रेस नेता एवम् पूर्वगृहमन्त्री बालकृष्ण खाण पक्राउ परेपछि सोही विषयमा छलफल गर्न पदाधिकारी बैठक बोलाइएको हो। खाण पक्राउ परेपछि बुधबार पनि पार्टी सभापति शेरबहादुर देउवाको निवासमा बैठक बसेको थियो। बैठकमा प्रहरी हिरासतमा रहेका केन्द्रीय सदस्य खाणलाई पार्टीको जिम्मेवारीबाट निलम्बन गर्ने कि नगर्ने भन्ने विषयमा दुईथरी धारणा आएपछि आज पुन: बैठक बस्ने गरी स्थगित भएको थियो। आजको बैठकमा पूर्व पदाधिकारीसमेत बोलाइएको छ। शरणार्थी प्रकरणमा मुछिएका नेकपा एमालेका सचिव टोपबहादुर रायमाझीलाई पक्राउ पुर्जी जारी भएपछि एमालेले उनलाई निलम्बन गरेको छ। खाणलाई पनि निलम्बन गरेर अनुसन्धान सघाउनु पर्ने दबाब पार्टीभित्र र बाहिर रहेको छ। खाणसँगै उनकी पत्नी एव् सांसद मञ्जु लगायतका कांग्रेसका अन्य सांसदसमेत भुटानी शरणार्थीको आवरणमा भएको ठगी प्रकरणमा संलग्न रहेको अडियो बाहिरिएका छन्। उक्त विषयमा पनि छलफल हुने बताइएको छ। जिल्ला प्रहरी परिसर काठमाडौंका प्रमुख एसएसपी दानबहादुर कार्कीका अनुसार उपत्यका अपराध अनुसन्धान कार्यालय र परिसरको टोलीले खाँणको घरवरिपरि मंगलबार रातिदेखि नै निगरानी बढाएको थियो। उनलाई बुधबार बिहान नियन्त्रणमा लिन जरुरी पक्राउ पुर्जी तयार थियो। प्रहरी स्रोतका अनुसार बुधबार बिहान प्रहरी टोली पुग्दा पूर्वमन्त्री खाँण घरको माथिल्लो कोठामा थिए। श्रीमती मञ्जु खाँणसँग भिडियोमा कुराकानी गर्दै अमलेट खाने तयारीमा थिए। आफू समातिने सुइको पाएपछि उनले कोठामा चुकुल लगाएर आफूलाई भित्र लक गरेका थिए। प्रहरीले बाहिर निस्कन पटकपटक आग्रह गर्यो। तर, उनले आफू कुनै पनि हालतमा प्रहरी कार्यालय नजाने जिद्धि कसिरहेका थिए। जे सोध्नु छ मलाई यहीँ सोध्नू। म किन जानु प्रहरी कहाँ ?, पूर्वगृहमन्त्रीले प्रहरीसँग अड्डी कस्दै भनेका थिए, केके कागज गर्नु छ म यहीँ गर्छु। तपाईंहरू बढ्ता आतंक नगर्नुस्। आफूले कुनै पनि प्रकरणमा गलत काम नगरेको अडान लिँदै उनले घरबाहिर ननिस्कने जिद्धी गरेका थिए। खाँणको घर पुग्नासाथ प्रहरीले तल्लो तलाबाटै उनका निजी सहयोगी नरेन्द्र केसीलाई नियन्त्रणमा लिई गाडीमा राखेको थियो। माथिल्लो तलाबाट उक्त दृश्य हेरिरहेका खाँणलाई प्रहरीले तल बोलाएको थियो। एकैछिनमा आइहाल्छु भन्दै कोठाभित्र पसेका खाँणले निकै बेरसम्म ढोका खोलेनन्। अन्ततः प्रहरीले बल प्रयोग गरेर ढोका खोलेको थियो। निकै हतास मुडमा रहेका उनले त्यस बेला प्रहरीसँग खासै संवाद नगरेका स्रोत बताउँछ। प्रहरीकै गाडीमा जिल्ला प्रहरी परिसर काठमाडौं पुर्याइएका उनी मुद्दा कक्षमा झोक्राएर बसेका थिए। स्वास्थ्य परीक्षणका लागि अस्पताल जान उनले पटकपटक अस्वीकार गरे। उनी भनिरहेका थिए, जेजे सोध्नु छ यही सोध्नुस्। म अदालत पनि जान्नँ। अस्पताल पनि जान्नँ। उनले खाना नखाई प्रहरी परिसरमै प्रेसरको औषधि मगाएका थिए। प्रहरी कर्मचारीले खाना खाएर औषधि लिन आग्रह गर्दा उनको जवाफ थियो, खाना खानै मन छैन। उनी जिद्दी गरेरै भए पनि बुधबार घर फर्किने भन्नेमा थिए। अदालत र अस्पताल गयो भने हिरासतमा राख्न म्याद थप हुन्छ भन्ने बुझेरै उनले अटेरी गरिरहेका थिए। यसका लागि जस्तोसुकै कागज गर्न र बयान दिन उनी तयार भएको प्रहरी स्रोत बताउँछ। जसकारण दिउँसो ३ बजे मात्रै उनलाई म्याद थपका लागि जिल्ला अदालत लगिएको थियो। प्रहरीले खाँणसँग बुधबार नै प्रारम्भिक बयान सकाएको छ। थप अनुसन्धानका लागि उनलाई जिल्ला अदालत काठमाडौंबाट ३ दिनको म्याद थप गरिएको हो।"
अनि समातिए पूर्वगृहमन्त्री खाँण,"काठमाडौं : नक्कली भुटानी शरणार्थी प्रकरणमा तानिएका कांग्रेस नेता एवं पूर्वगृहमन्त्री बालकृष्ण खाँणलाई बुधबार बिहान प्रहरीले मैजुबहालबाट पक्राउ गरेको छ। उनी मंगलबार दिउँसोदेखि मोबाइल अफ गरेर बसेका थिए। अर्का आरोपित एमाले सचिव टोपबहादुर रायमाझी पक्राउ पुर्जी जारी भएपछि भागेका कारण खाँणप्रति प्रहरी चनाखो भएर बसेको थियो। जिल्ला प्रहरी परिसर काठमाडौंका प्रमुख एसएसपी दानबहादुर कार्कीका अनुसार उपत्यका अपराध अनुसन्धान कार्यालय र परिसरको टोलीले खाँणको घरवरिपरि मंगलबार रातिदेखि नै निगरानी बढाएको थियो। उनलाई बुधबार बिहान नियन्त्रणमा लिन जरुरी पक्राउ पुर्जी तयार थियो। प्रहरी स्रोतका अनुसार बुधबार बिहान प्रहरी टोली पुग्दा पूर्वमन्त्री खाँण घरको माथिल्लो कोठामा थिए। श्रीमती मञ्जु खाँणसँग भिडियोमा कुराकानी गर्दै अमलेट खाने तयारीमा थिए। आफू समातिने सुइको पाएपछि उनले कोठामा चुकुल लगाएर आफूलाई भित्र लक गरेका थिए। प्रहरीले बाहिर निस्कन पटकपटक आग्रह गर्यो। तर, उनले आफू कुनै पनि हालतमा प्रहरी कार्यालय नजाने जिद्धि कसिरहेका थिए। जे सोध्नु छ मलाई यहीँ सोध्नू। म किन जानु प्रहरी कहाँ ?, पूर्वगृहमन्त्रीले प्रहरीसँग अड्डी कस्दै भनेका थिए, केके कागज गर्नु छ म यहीँ गर्छु। तपाईंहरू बढ्ता आतंक नगर्नुस्। आफूले कुनै पनि प्रकरणमा गलत काम नगरेको अडान लिँदै उनले घरबाहिर ननिस्कने जिद्धी गरेका थिए। खाँणको घर पुग्नासाथ प्रहरीले तल्लो तलाबाटै उनका निजी सहयोगी नरेन्द्र केसीलाई नियन्त्रणमा लिई गाडीमा राखेको थियो। माथिल्लो तलाबाट उक्त दृश्य हेरिरहेका खाँणलाई प्रहरीले तल बोलाएको थियो। एकैछिनमा आइहाल्छु भन्दै कोठाभित्र पसेका खाँणले निकै बेरसम्म ढोका खोलेनन्। अन्ततः प्रहरीले बल प्रयोग गरेर ढोका खोलेको थियो। निकै हतास मुडमा रहेका उनले त्यस बेला प्रहरीसँग खासै संवाद नगरेका स्रोत बताउँछ। प्रहरीकै गाडीमा जिल्ला प्रहरी परिसर काठमाडौं पुर्याइएका उनी मुद्दा कक्षमा झोक्राएर बसेका थिए। स्वास्थ्य परीक्षणका लागि अस्पताल जान उनले पटकपटक अस्वीकार गरे। उनी भनिरहेका थिए, जेजे सोध्नु छ यही सोध्नुस्। म अदालत पनि जान्नँ। अस्पताल पनि जान्नँ। उनले खाना नखाई प्रहरी परिसरमै प्रेसरको औषधि मगाएका थिए। प्रहरी कर्मचारीले खाना खाएर औषधि लिन आग्रह गर्दा उनको जवाफ थियो, खाना खानै मन छैन। उनी जिद्दी गरेरै भए पनि बुधबार घर फर्किने भन्नेमा थिए। अदालत र अस्पताल गयो भने हिरासतमा राख्न म्याद थप हुन्छ भन्ने बुझेरै उनले अटेरी गरिरहेका थिए। यसका लागि जस्तोसुकै कागज गर्न र बयान दिन उनी तयार भएको प्रहरी स्रोत बताउँछ। जसकारण दिउँसो ३ बजे मात्रै उनलाई म्याद थपका लागि जिल्ला अदालत लगिएको थियो। प्रहरीले खाँणसँग बुधबार नै प्रारम्भिक बयान सकाएको छ। थप अनुसन्धानका लागि उनलाई जिल्ला अदालत काठमाडौंबाट ३ दिनको म्याद थप गरिएको हो। परिसर प्रमुख कार्कीका अनुसार उनलाई प्रहरी बृत्त सिंहदरबारमा राखिनेछ। खाँणले पत्रकारको क्यामेराबाट जोगाइदिन पटकपटक प्रहरीसमक्ष आग्रह गरे। उनी शौचालय जाँदा पनि दुईदुई जना प्रहरीले छेकेर लगिरहेका थिए। परिसर पुगेका पत्रकार र फोटोग्राफरलाई प्रहरीले कार्यालय छिर्न नै अवरोध गरिरहेको थियो। मुद्दा कक्ष रहेको भवन प्रवेश गर्न पत्रकारलाई रोक लगाइएको थियो। खाँणको नाममा काटिएको थियो चेक, नगद पनि जम्मा गिरोहले खाँणको नाममा आर्थिक कारोबार गरेको प्रमाण फेला पारिएको प्रहरी स्रोतले जनाएको छ। नाम नबताउने शर्तमा एक प्रहरी अधिकृतले भने, उहाँ (खाँण)की श्रीमतीको नाम अडियोमा आएको कारण उहाँलाई नियन्त्रणमा लिन मिल्दैन। यस प्रकरणमा गिरोहका मानिससँग पूर्वगृहमन्त्रीले नगद र चेक दुवै लिएको प्रमाण प्रहरीसँग छ। चेक किन दिइयो ? नगद किन जम्मा गरियो पुष्टि हुन बाँकी नै छ। अनुसन्धानको क्रममा पुष्टि होला। अपराधमा हाइप्रोफाइल नेक्सस नेपालीलाई भुटानी शरणार्थी बनाएर अमेरिका पठाउने धन्दामा संलग्न रहेको आरोपमा पूर्वमन्त्री खाँणसहित तत्कालीन उच्चपदस्थ व्यक्ति पक्राउ परेका छन्। यो प्रकरणमा पक्राउ परेका सानु भण्डारी र केशव दुलाललगायतले खाँणसहित उनकी श्रीमती मञ्जुलाई करोडौं रकम दिएको बयान दिएका छन्। अघिल्लो साता पक्राउ परेका बहालवाला सचिव टेकनारायण पाण्डेले यसलाई पुष्टि गर्ने बयान खाँण प्रहरीको नियन्त्रणमा परेका हुन्। यो प्रकरणमा तत्कालीन गृहमन्त्री रामबहादुर थापाका सुरक्षाविज्ञ इन्द्रजित राई, बहालवाला सचिव पाण्डेसहित खाँण र पूर्वमन्त्री रायमाझी पनि जोडिएपछि हाइप्रोफाइल व्यक्तिको संलग्नतामै करोडौं ठगी भएको प्रमाण प्रहरीले फेला पारेको छ। १२ जना हिरासतमा यो प्रकरणमा एमाले नेता टोपबहादुर रायमाझीका सहयोगी सानु भण्डारी र कांग्रेस नेतृ सुजाता कोइरालाका पूर्वस्वकीय सचिव केशव दुलालसहित मोरङका सागर थुलुङ, पाँचथरका टंक गुरुङ र दाङका सन्देश शर्मा यसअघि नै पक्राउ परेका छन्। उनीहरूविरुद्ध संगठित अपराधमा मुद्दा दर्ता भई जिल्ला अदालत काठमाडौंमा मुद्दा चलिरहेको छ। तत्कालीन मन्त्री थापाका सुरक्षा विज्ञ डा राई मंगलबार बिहान पक्राउ परेका थिए। एमाले नेता रायमाझीका छोरा सन्दीप पनि हिरासतमै छन्। टोपबहादुर भने अझै फरार छन्। एमालेले सचिव रायमाझीलाई पदबाट निलम्बन गरेको छ। नक्कली शरणार्थी प्रकरणमा नाम मुछिएपछि पार्टीले उनलाई निलम्बन गरेको हो। अनुसन्धानमा प्रहरीलाई असहयोग गरेको भन्दै संसद्मा उनको विषयमा प्रश्न उठिरहेको छ। उपराष्ट्रपति कार्यालयका बहालवाल सचिव पाण्डे गत बुधबार पक्राउ परेका थिए। यसै प्रकरणमा मंगलबार साँझ थप २ जनालाई प्रहरीले नियन्त्रणमा लिएको थियो। उपत्यका अपराध अनुसन्धान कार्यालयका सूचना अधिकारीका अनुसार यही गिरोहसँग मिलेर पैसा उठाएको आरोपमा मोरङका गोवीन्द्र चौधरी र टोखाका रामशरण केसी शंखमूलबाट पक्राउ परेका थिए। प्रहरीको प्रारम्भिक अनुसन्धानमा डा राईका छोरा निरजको पनि संग्लनता भेटिएपछि उनीविरुद्ध पनि पक्राउपुर्जी जारी भएको छ । निरजलाई भने प्रहरीले पक्राउ गर्न सकेको छैन। भुटानी शरणार्थी भन्दै नक्कली कागजात बनाएर नेपाली नागरिकलाई अमेरिका पठाउने धन्दामा हाई प्रोफाइल व्यक्तिको पनि संग्लनता भएको आरोप लागेपछि प्रहरीले अनुसन्धान तीव्र पारेको हो। अनुसन्धानकै क्रममा पूर्वगृहमन्त्री खाँणको पक्राउलाई राजनीतिक वृत्तमा तरंग ल्याएको छ। निष्पक्ष छानबिनका लागि सरकारसँग सांसदहरूले माग गरेका छन्। बुधबार संसद्मा बोल्दै सांसदहरू राजेन्द्र लिङदेन, गगन थापा, पृथ्वी सुब्बा गुरुङ लगायतका सांसदले निष्पक्ष छानबिनको माग गरे। डा राई र तत्कालीन गृहसचिव पाण्डेको प्रारम्भिक बयानका आधारमा शरणार्थी प्रकरणमा रायमाझी बाबुछोराको संग्लनता देखिएको हो। पाण्डेले बयानमा भनेका छन्, तत्कालीन गृहमन्त्री खाँणकै आग्रहमा फाइल अगाडि बढाएको हुँ। अन्नपूर्ण पोस्ट्लाई प्राप्त स्रोतका आधारमा प्रहरीले टोपबहादुरका छोरा सन्दीप रायमाझीको नाममा काटिएको डेढ करोडको चेक पनि बरामद गरेको छ। अनुसन्धानमा सक्रिय प्रहरीका अनुसार यसअघि पक्राउ परेका सानु भण्डारीको बयानमा डा राईलाई १ करोड ५० लाख दिएको उल्लेख छ। ललितपुरका भण्डारीले आफ्नो डायरीमा ३ पटक डा राईलाई नगद लिएको विवरण उल्लेख गरेका छन्। डायरीमा उल्लेख गरिएको विवरणअनुसार डा राईले ५० लाख, ३५ लाख र ६५ लाख गरेर ३ किस्तामा १ करोड ५० लाख लिएको बताएका छन्। यस्तै पूर्वऊर्जामन्त्री टोपबहादुर रायमाझीका छोरा सन्दीप रायमाझीलाई आरोपीहरूले १ करोड ५० लाख बुझाएको चेकसमेत प्रहरीले बरामद गरेको छ। यस्तै आरोपीहरूले तत्कालीन गृहसचिव पाण्डेलाई ५० लाख दिएको बयानमा उल्लेख गरेका छन्। प्रहरी अधिकृत भन्छन्, पीडितहरूले राईलाई पैसा बुझाएको प्रमाण प्रहरीले प्राप्त गरेको छ। उनले गृहमन्त्री, गृहसचिवलगायत सरकारका उच्चस्तरीय व्यक्तिलाई पैसा बुझाउन पर्छ भन्दै पीडितसँग रकम उठाएको अनुसन्धानमा खुलेको छ। नक्कली शरणार्थी प्रकरणमा अख्तियार दुरुपयोग अनुसन्धान आयोग प्रमुख प्रेम राईको पनि संलग्नता भएको भन्दै आरोपीले नाम लिएका छन्। यस प्रकरणमा नेपालस्थित शरणार्थीका लागि संयुक्त राष्ट्रसंघीय उच्चायुक्तको कार्यालय यूएनएचसीआर ले नक्कली भुटानी प्रकरणमा नेपाल सरकारले गरेको छानबिनको स्वागत गरेको छ। नेपालस्थित कार्यालयले ठगी प्रकरणमा नेपाली नागरिकहरू ठगीमा परेको यो घटनामा चिन्ता व्यक्त गरेको छ।"
केन्द्रदेखि पालिकासम्मको वार्षिक कार्ययोजना तय गर्दै एमाले,"मिसन ग्रासरुटको प्रदेशस्तरिय समीक्षा सकिएसँगै एमालेको केन्द्रीय कमिटी बैठक तीन दिनसम्म चल्दैछ। काठमाडौं : नेकपा एमालेले केन्द्रदेखि पालिकासम्मको वार्षिक कार्ययोजना तय गर्ने भएको छ। बिहीबारदेखि सुरु हुने केन्द्रीय कमिटीको पाँचौं बैठकले मिसन ग्रासरुटको प्रभाव मुल्यांकनको जगमा कार्ययोजना तयार गर्ने एमाले महासचिव शंकर पोखरेलले जानकारी दिए। मिसन ग्रासरुटको प्रदेशस्तरिय समीक्षा सकिएसँगै एमालेको केन्द्रीय कमिटीको बैठक तीन दिनसम्म चल्दैछ। मुलुकमा राजनीतिक स्थायित्वका लागि नेकपा(एमाले)लाई बलियो राष्ट्रिय शक्तिकारुपमा सुदृढ गर्ने योजनासाथ सुरुभएको मिसन ग्रासरुटको प्रभाव मुल्याङ्कन यस बैठकले गर्नेछ र त्यसको जगमा कार्ययोजना तयार गर्नेछ। पोखरेलले भने,मुलुक राजनीतिक अस्थिरता र चरम आर्थिक संकट(मन्दी)बाट गुज्रिरहेको बेलामा नेकपा(एमाले) ले कार्ययोजनाका साथ अघि बढ्नु उपयुक्त हुन्छ? तपाईहरुको रचनात्मक सुझावको अपेक्षा गरिन्छ। यसैगरी उपमहासचिव विष्णु रिमालले वैशाखको केन्द्रीय कमिटी बैठकले वार्षिक कार्ययोजना तयार गर्ने र असोजमा हुने बैठकले कामको अर्धवार्षिक समीक्षा गर्ने जानकारी दिए। उनले भने,एमाले केन्द्रीय कमिटीको बैठक हरेक ६ महिनामा हुनुपर्छ। वैशाखको यो बैठकले वार्षिक कार्ययोजना तयार गर्ने र असोजमा हुने बैठकले कामको अर्धवार्षिक समीक्षा गर्नेछ। उपमहासचिव रिमालले आजबाट सुरु हुने पाँचौं बैठकले अघिल्लो बैठकपछि भएका कामको जानकारी दिने र मिसन ग्रासरुटको समीक्षा प्रतिवेदनको आधारमा केन्द्रदेखि पालिकासम्मको बार्षिक कार्ययोजना तय हुने बताए।"
किन बाक्लियो शीर्ष नेताको दौडधुप ?,"काठमाडौं : नक्कली भुटानी शरणार्थी प्रकरणमा तत्कालीन मन्त्री र सरकारका सचिव नै पक्राउ परेपछि राजनीतिक हलचल भएको छ। शीर्ष नेताहरूको भेटघाट बाक्लिएको छ। प्रधानमन्त्री एवं माओवादी पुष्पकमल दाहाल, कांग्रेस सभापति शेरबहादुर देउवा र एमाले अध्यक्ष केपी शर्मा ओली दिनहुँजसो छलफलमा जुटिरहेका हुन्। दाहाल, देउवा र ओलीबीच बुधबार पनि भेट भयो। उनीहरूले यो प्रकरणलाई सामसुम गर्ने प्रयास गरेको आंशका सर्वसाधारणको छ। बैठकहरूमार्फत आफ्ना नेता जोगाउने उपायको खोजीमा लागेको देखिन्छ। यो प्रकरणलाई निश्कर्ष पुर्याउनेतर्फ उनीहरूले निर्णय गरेको कुनै कुरा बाहिर आएको छैन। राजनीतिक नेतृत्व दोषीलाई कारबाही गराउनेभन्दा जोगाउनतिर लागेका छन्। उनीहरूको भेटघाट यो प्रकरणलाई निश्कर्षमा पुर्याउनेतिर केन्द्रित देखिँदैन। भ्रष्टाचारको आगो दनदन बलिरहे पनि उनीहरू निभाउनेभन्दा ताप्नमै केन्द्रित रहेका सरोकारवाला बताउँछन्। कांग्रेस नेता एवं पूर्वगृहमन्त्री बालकृष्ण खाँणसहित १२ जना समातिएका छन्। खाँण सभापति शेरबहादुर देउवाका विश्वासपात्र पनि हुन्। एमाले सचिव एव पूर्वउपप्रधानमन्त्री टोपबहादुर रायमाझी फरार छन्। पूर्वमाओवादी रायमाझी नेकपा विभाजनका बेला एमालेमै बसेका थिए। उनका छोरा सन्दीप रायमाझी पक्राउ परिसकेका छन्। दाहाल सरकार ढल्छ कि भन्ने त्रासका कारण सम्झौतामा आउनुपर्ने अवस्था देखिएको छ। खाँण समातिएपछि मात्रै एमालेले रायमाझीलाई निलम्बन गरेको छ। यो जालो आफैंतिर सोझिएपछि शीर्ष नेता त्रसित पनि देखिएका छन्। प्रधानमन्त्री दाहालले नक्कली भुटानी शरणार्थी प्रकरणमा प्रहरीले गरिरहेको अनुसन्धानलाई कुनै बाधा नगर्ने सहमति शीर्ष नेताबीच भएको बताएका छन्। शीर्ष नेताको छलफललाई लिएर आशंका गरिरहनु आवश्यक नरहेको उनको दाबी छ। मिडियामा जसरी तपाईंहरूले प्रचार गर्नुभएको छ, तीन जना नेताको भेट त्यस्तो होइन। हामीहरूको भेट बढी सदनलाई कसरी सञ्चालन गर्ने, समिति बनाउने विषयमा छलफल भएको हो, उनले भने, नक्कली भुटानी शरणार्थी प्रकरणका विषयमा प्रहरीले जसरी अनुसन्धान अगाडि बढाएको छ त्यसलाई कुनै अवरोध गर्न हुँदैन भन्नेमा शीर्ष नेताको सहमति रहेको छ। प्रहरीले आफ्नो काम गरिरहेकाले यसमा कुनै शंका गर्नुपर्ने स्थिति नभएको उनको भनाइ छ। आशंका गरिरहनु जरुरी छैन। हामीले प्रस्ट भाषामा भनेका छौं, दोषी कोही नछुटोस्, निर्दोष कोही नपरोस्। प्रहरीले आफ्नो काम ठीक ढंगले गरोस् भनेर हामीले आदेश दिएका छौं। प्रहरीले आफ्नो काम गरेको छ। यसकारण यो विषयमा द्विविधा हुनुपर्ने, आशंका गर्नुपर्ने कारण छैन, दाहालले भने। विधि विधान, नियम र पद्धतिअनुसार अनुसन्धान भएको जनाउँदै उनले प्रहरीले आफ्नो काम गरेको बताए। तर, उनको भनाइ अनुसार शीर्ष नेता गतिविधि देखिएको छैनन्। प्रहरीको सक्रियतामा नै कारबाही अघि बढेको देखिन्छ। कांग्रेस युवा नेता गुरुराज घिमिरे यो प्रकरण राज्य संयन्त्र नै संलग्न भ्रष्टाचार भएको बताउँछन्। उनका अनुसार यसमा राज्यकै संरक्षणको भएको उजार भएको छ। यो राज्यविरुद्धको अपराध नै भयो। देशको अन्तराष्ट्रिय छवि नै धुमिल्याएको छ, उनले भने, जोसुकै होस् दोषीले उन्मुक्ति पाउनु हुँदैन। यो प्रकरणमा संलग्न भएकाहरूविरुद्ध कठोर कारबाही हुनुपर्ने उनको भनाइ छ। आग्रह, पूर्वाग्रहबिना निश्पक्ष रूपमा कसैको मोमलाइजा तथ्य र प्रमाणको आधारमा अनुसन्धानु हुनु पर्ने उनको भनाइ छ। एमालेले नक्कली भुटानी शरणार्थी प्रकरणमा मुछिएका पार्टी सचिव टोपबहादुर रायमाझीलाई निलम्बन गरेको छ। बुधबार एमालेले एक विज्ञप्ति जारी गर्दै पूर्वउपप्रधानमन्त्री रायमाझीलाई निलम्बन गरेको हो। राज्यले गर्ने अनुसन्धानमा सहयोग पुगोस् भनेर एमाले पार्टीले केन्द्रीय सचिव टोपबहादुर रायमाझीलाई यससम्बन्धी अनुसन्धान र कानुनी कारबाहीको प्रक्रियाको अन्तिम टुंगो नलागेसम्म पदबाट निलम्बन गरिएको महासचिव शंखर पोखरेलद्वारा हस्ताक्षर गरिएको प्रेस विज्ञप्तिमार्फत जनाएको छ। राज्यका वैधानिक संस्थाहरूले गर्ने अनुसन्धानका काममा सबैले सहयोग गर्नुपर्छ र कसैका बारेमा कुनै विवाद उठेमा त्यसबारे कानुनी सफाइ प्राप्त गर्ने दायित्व सम्बन्धित व्यक्तिकै हो भन्ने हाम्रो पार्टीको स्थापित मान्यता रहँदै आएको छ। सोही मान्यताअनुरूप पक्राउ पुर्जी जारी हुनासाथ उहाँलाई राज्यका अनुसन्धान निकायमा उपस्थित भएर विधिवत् रूपमा आफ्नो यथार्थ स्पष्ट पार्न भनिएको थियो, विज्ञप्तिमा भनिएको छ, उहाँले नेतृत्वलाई यस विषयमा सहमति पनि जनाउनुभएको थियो। तर, पार्टी नेतृत्वलाई दिएको विश्वासविपरीत उहाँ सम्बन्धित निकायमा उपस्थित नभएको विषयलाई हिजो बसेको केन्द्रीय सचिवालयको बैठकले गम्भिरतापूर्वक लिँदै उहाँलाई अविलम्ब सम्बन्धित निकायमा उपस्थित भएर अनुसन्धानमा सहयोग गर्न निर्देशन गरेको थियो। रायमाझी फरार छन्। मंगलबार बसेको एमाले सचिवालयको बैठकले रायमाझीलाई आत्मसमपर्ण गर्न निर्देशन दिएको थियो। तर, रायमाझीले संसद् सचिवालयलाई आफू बिरामी भएको पत्र पठाएका छन्। प्रहरीले पक्राउ पुर्जी लिएपछि फरार रहेका सांसद रायमाझीले लिखित पत्र पठाउँदै आफू बिरामी भएको जानकारी दिएका छन्।"
नक्कली शरणार्थी प्रकरणमा कस्ता मुद्दा चल्छन् ?,"ठगी, भ्रष्टाचार, संगठित अपराध र राज्यविरुद्धको कसुरमा मुद्दा चलाउन फौजदारी कानुनका जानकारको सुझाव काठमाडौं : प्रहरीले पूर्वमन्त्रीदेखि बहालवाला सचिवसम्मका उच्च पदस्थ व्यक्तिलाई एकसाथ ठगी एवं संगठित अपराध कसुरमा अनुसन्धान गरिरहेको छ। नेपालीलाई नक्कली शरणार्थी बनाएर अमेरिका पठाउने भन्दै मोटो रकम उठाएको गिरोहको नेक्सस गृह मन्त्रालयको संयन्त्रसम्म पुगेको छ। तत्कालीन गृहमन्त्री बालकृष्ण खाँण, तत्कालीन गृहसचिव टेकनारायण पाण्डेदेखि अर्का तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई र खाँणका स्वकीय सचिव नरेन्द्र केसीसमेत पक्राउ परेका छन्। ठगी गरी संगठित अपराधअन्तर्गत मुद्दा दायर गर्ने गरी प्रहरीले अनुसन्धान अघि बढाएको छ। १२ जना पक्राउ परेका प्रहरीले जनाएको छ। यो प्रकरणमा कस्तो मुद्दा दायर होला ? सबैको चासो र चिन्ता छ। फौजदारी कानुनका जानकार मुख्य गरी संगठित अपराध र राज्यविरुद्धको अपराधअन्तर्गतसहित ठगी, भ्रष्टाचार मुद्दा चलाउन सकिने सुझाउँछन्। अदालतमा दायर गरिने मुद्दाको प्रकृतिमा पूर्वमहान्यायाधिवक्ताको शंका छ। जे पनि गर्न सक्छन्। ठगी गरेको भनेर मुद्दा चलाउनसमेत सक्छन्। घुस खाई भ्रष्टाचार गरेको भन्दै अख्तियार दुरुपयोग आयोगमा पनि मुद्दा पठाउन सक्छन्। सम्पत्ति शुद्धीकरणतर्फ पनि पठाउन सक्छन्, एक पूर्वमहान्यायाधिवक्ताले भने, जसले जे भने पनि यो अपराध संगठित रूपमै भएको छ। प्रहरी महानिरीक्षकको सचिवालयका प्रहरी वरिष्ठ उपरीक्षक दीपेन्द्र जिसीले बुधबार प्रेस विज्ञप्ति जारी गर्दै भुटानी शरणार्थी बनाएर अमेरिका लैजाने भन्दै नेपाली सर्वसाधारणलाई ठगी गरी संगठित अपराध गरेको मुद्दा भएको उल्लेख गरेका छन्। फौजदारी कानुनका जानकार भने नेपाली सर्वसाधारणले नै आफूहरूलाई भुटानी शरणार्थी बनाएर पठाइदिन आग्रह गरेकाले ठगी भन्न नमिल्ने बताउँछन्। ठगी हुनका लागि प्रतिवादीको मात्र बेइमानीको नियत हुनुपर्छ। प्रतिवादीले गरेका कार्य तथा घटनामा बेइमानी नियत भएको पुष्टि गरेको हुनुपर्छ। नेपाली स्वयं आफैं भुटानी हुन मञ्जुर भएका हुन्। नेपाली भएर पनि भुटानी हुन गएकाले पीडित होइनन्। उनीहरू पनि दोषी हुन्, ती पूर्वमहान्यायाधिवक्ताले भने, भुटानी बन्न चाहने नेपाली र भुटानी बनाउन चाहने नेपालीको मिलेमतोमा अपराध भएको हो। राज्यविरुद्धको षड्यन्त्रका रूपमा लिँदै राज्यविरुद्धको कसुरका रूपमा पनि मुद्दा चलाउन सकिन्छ। नागरिक समाजले भ्रष्टाचार ढाकछोपविरुद्ध बुधबार काठमाडौंमा आयोजना गरेको प्रदर्शनका सहभागी। तस्बिर : दिपेन श्रेष्ठ वरिष्ठ अधिवक्ता विश्वकान्त मैनाली नक्कली भुटानी शरणार्थी प्रकरणमा पक्राउ परेका व्यक्तिलाई संगठित अपराध र राज्यविरुद्धको दुवै कसुर आकर्षित हुने बताउँछन्। यो संगठित अपराध पनि हो। राज्यविरुद्धको कसुर पनि हो, वरिष्ठ अधिवक्ता मैनालीले भने, राज्यको शक्तिलाई दुरुपयोग गरेको छ। त्यो अर्थमा राज्यविरुद्धको अपराध हो। सरकारी संयन्त्र र माफियाहरू मिलेर गरेको कार्य भएकाले संगठित अपराध पनि हो। मैनाली फौजदारी अपराधअन्तर्गत संगठित र राज्यविरुद्धको अपराधअन्तर्गत दुवै मुद्दा चलाउन सकिने सुझाव दिन्छन्। यस प्रकरणमा साक्षीलाई डर, धाक, धम्की दिएर वा कुनै आर्थिक प्रलोभनमा पारेर अभियुक्तले होस्टाइल बनाउने सक्ने जोखिम भएको जानकारहरू बताउँछन्। त्यस्तै झूटा वकपत्र गर्ने सम्भावना पनि उत्तिकै छ। कांग्रेस महामन्त्री तथा सांसद गगनकुमार थापाले अनुसन्धान नागरिकलाई विश्वास लाग्ने हुनुपर्ने बताएका छन्। कुनै भेटघाटले पनि प्रभावित नहोस्। कुनै दबाबले प्रभावित नहोस्। कुनै प्रभावले कहीँबाट प्रभावित नहोस्। मेरो आग्रह छ, अनुसन्धान फ्रि र फेयर होस। निर्दोष कोही पनि नपरोस्। तर, दोषी छ भने नेता होस कि, नाता होस्। एउटा पनि नछुटोस्, प्रतिनिधिसभाको बुधबारको बैठकमा महामन्त्री थापाले भने, हामी सबैको एउटै आवाज छ, संलग्न जोसुकै होस्। जुनसुकै दलको होस्। जुनसुकै तहको होस्। ओहोदाको होस्। कारबाहीको दायरामा आउनैपर्छ। बजारको हल्लाले अनुसन्धान प्रभावित नहोस्। सर्वोच्च अदालतका पूर्वन्यायाधीश बलराम केसी अनुसन्धानका क्रममा जो कोहीले दबाब र प्रभाव पार्न खोजे सार्वजनिक गर्नुपर्ने बताउँछन्। दबाब दिने कुनै व्यक्ति वा निकाय भए प्रहरीले प्रेस विज्ञप्ति निकालेर दबाब दिनेको नाम सार्वजनिक गर्नुपर्छ, पूर्वन्यायाधीश केसीले भने, मुद्दा बिगार्न सक्ने सम्भावना छ। मुद्दा बिगारेर ठूला माछा उम्काउने र साना माछालाई मात्रै फसाउने षड्यन्त्र पनि हुन सक्छ। यसमा सबै सजग हुनुपर्छ। नेपालमा बसी वा नेपाल बाहिर रही नेपाल वा नेपाली नागरिकविरुद्ध संगठित अपराध गर्ने कार्य संगठित अपराधभित्र पर्छ। यस खालको अपराधमा नेपालभित्र वा नेपाल बाहिर रहेका व्यक्तिको समूह संलग्न रहन्छ। संगठित अपराध निवारण ऐन, २०७० मा भनिएको छ, आपराधिक समूह भन्नाले संगठित अपराध गर्ने उद्देश्यले नेपालभित्र वा नेपाल बाहिर रहे भएको संगठित वा असंगठित तीन वा तीनभन्दा बढी व्यक्तिहरूको समूह सम्झनुपर्छ। नक्कली भुटानी शरणार्थी प्रकरणमा १२ जना पक्राउ परिसकेका छन्। पूर्वगृहमन्त्री खाँण, बहालवाला सचिव पाण्डे, तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई, एमालेसचिव टोपबहादुर रायमाझीका छोरा सन्दीप रायमाझीलगायत छन्। गत साता पक्राउ पुर्जी जारी भएपछि फरार भएका रायमाझीलाई एमालेले पदबाट बुधबार निलम्बन गरेको छ। एमाले महासचिव शंकर पोखरेलले प्रेस वक्तव्य जारी गर्दै अविलम्ब सम्बन्धित निकायमा उपस्थित भएर अनुसन्धानलाई सघाउन निर्देशन दिँदा पनि रायमाझीले निर्देशनको पालना नगरेको भन्दै पार्टीबाट निलम्बन गरिएको जनाएका छन्। वक्तव्यमा भनिएको छ, अनुसन्धान र कानुनी कारबाहीको प्रक्रियाको अन्तिम टुंगो नलागेसम्म पदबाट निलम्बन गरिएको जानकारी गराइन्छ। रायमाझीले भने आफू बिरामी भएको भन्दै संसद् सचिवालयमा खामबन्दी पत्र पठाएका छन्। त्यस्तै प्रहरीले सानु भण्डारी, सन्देश शर्मा, सागर थुलुङ राई, केशव दुलाल, टंक गुरुङ, रामशरण केसी र गोविन्द चौधरी पनि पक्राउ गरेको छ। पक्राउ परेकाहरू पैसा उठाउने बिचौलिया भएको जनाइएको छ। जिल्ला प्रहरी परिसर काठमाडौंका प्रमुख एसएसपी दानबहादुर कार्की नेपालको संविधान, कानुन निर्दिष्टअनुसार नै अनुसन्धान गरिरहेको बताउँछन्। यस प्रकरणमा अन्तरवस्तु पनि हेर्नुपर्नेछ, एसएसपी कार्कीले भने, भुटानी शरणार्थीसँग सम्बन्धित मुद्दा ठगी तथा संगठित अपराधमा गइसकेको छ। सर्वोच्च अदालतका पूर्वन्यायाधीश बलराम केसी संगठित अपराधअन्तर्गत नै मुद्दा चलाउन सकिने बताउँछन्। के हो राज्यविरुद्धको अपराध ? मुलुकी अपराध (संहिता) ऐन, २०७४ दफा ५१ मा कसैले पनि राष्ट्रहित प्रतिकूल हुने कुनै काम गर्नु वा गराउन नहुने उल्लेख छ। सोही दफा ५१ (२)( क) मा भनिएको छ, नेपालको स्वतन्त्रता, सार्वभौमसत्ता, भौगोलिक वा प्रादेशिक अखण्डता, राष्ट्रियता, स्वाधीनता, स्वाभिमान वा नेपालको अन्तर्राष्ट्रिय छविउपर अपमान हुने, होच्याउने वा घृणा वा द्धेष फैलाउने। यो प्रकरणमा नेपालको स्वाधीनता, स्वाभिमान र नेपालको अन्तर्राष्ट्रिय छविको अपमान भएको भन्दै सांसदहरूले दोषीलाई कारबाहीको माग गर्दै आएका छन्। यस प्रकरणमा रकम लेनदेनसमेत भएको छ। उनीहरूलाई भुटानी शरणार्थी बनाएर अमेरिका लैजाने आश्वासन दिई प्रतिव्यक्ति १० देखि ५० लाख रुपैयाँ असुली भएको पाइएको छ। यदि राज्यविरुद्धको अपराधअन्तर्गत मुद्दा चलाई ठहर भएमा कसुर गर्ने आदेश दिने वा निर्देशन दिने, त्यस्तो कसुर गर्न दुरुत्साहन दिने वा उक्साउने, त्यस्तो कसुर गर्न मद्दत गर्ने व्यक्तिलाई मुख्य कसुरदार सरह सजाय हुने मुलुकी अपराध संहितामा उल्लेख छ। ५ वर्षसम्म कैद र ५० हजार रुपैयाँसम्म जरिवाना हुनेछ। सजायको अतिरिक्त लेनदेन गरेको रकमसमेत जफत हुनेछ। नक्कली शरणार्थी बनाउने खेल २०७६ सालमा सुुरु भएको थियो। तीन दशकभन्दा लामो समयदेखि नेपालमा बसिरहेका नेपालीभाषी भुटानी नागरिकलाई अमेरिकालगायत तेस्रो देशमा पुनर्वासको चाँजो मिलाइएको थियो। सरकारले ०७६ साल साउनमा शरणार्थीसम्बन्धी कार्यदल बनाएको थियो। बालकृष्ण पन्थीको संयोजकत्वमा भुटानी शरणार्थी समस्या समाधान सरकारी कार्यदल बनाइएको थियो। तत्कालीन गृहमन्त्री रामबहादुर थापा र गृहसचिव प्रेमकुमार राईले भुटानी शरणार्थी समस्या समाधानका लागि बनाएको कार्यदलले ४ सय २९ व्यक्तिलाई भुटानी शरणार्थीको सूचीमा राखेको थियो। उक्त सूची सच्याउनु साटो तत्कालीन गृहमन्त्री खाँण र गृहसचिव पाण्डेले पुन प्रमाणीकरण गर्न जिल्ला प्रशासन कार्यालय झापालाई निर्देशन दिएका थिए। अमेरिका जान छुटेकाहरूलाई पनि पुनर्वास गराउन सरकारी समिति बनाइएको थियो। समितिले बुझाएको प्रतिवेदन सार्वजनिक नगर्दै त्यसैको उपसूचीमा नेपाली नागरिकहरूको नाम थपिएको पाइएको छ। ८ सय ७५ नेपालीलाई भुटानी शरणार्थी बनाउने प्रपञ्चमा सामेल भएको अभियोगमा पक्राउ परेकाहरूको नेक्सस उच्च राजनीतिक नेतृत्वसम्म पुगेको छ। वरिष्ठ अधिवक्ता रजितभक्त प्रधानांग नक्कली भुटानी शरणार्थीको विषयमा गहन ढंगले अनुसन्धान गर्नुपर्ने बताउँछन्। धेरै अगाडि देखिको रहेछ। यसको जरैसम्म गएर अनुसन्धान गर्नुपर्छ, वरिष्ठ अधिवक्ता प्रधानांग भन्छन्, मानव तस्करीसँग समेत सम्बन्धित छ। यो राष्ट्र विरुद्धकै अपराध हो। मुद्दा बिगार्न सक्ने सम्भावना छ । मुद्दा बिगारेर ठूला माछा उम्काउने र साना माछालाई मात्रै फसाउने षड्यन्त्र पनि हुन सक्छ । सबै सजग हुनुपर्छ ।बलराम केसी, पूर्वन्यायाधीश, सर्वोच्च अदालत भुटानी शरणार्थिसँग सम्बन्धित मुद्दा ठगी तथा संगठित अपराधमा गइसकेको छ। दानबहादुर कार्की, एसएसपी, जिल्ला प्रहरी परिसर, काठमाडौं यो अपराध मानव तस्करीसँग समेत सम्बन्धित छ। यो संगठित मात्र नभएर राष्ट्र विरुद्धकै अपराध हो।प्रा डा रजितभक्त प्रधानांग, वरिष्ठ अधिवक्ता"
किशोरीलाई आत्मरक्षासम्बन्धी तालिम,"काठमाडौं : जिल्ला युवा समिति काठमाडौंले किशोरीहरुका लागि आत्मरक्षासम्बन्धी तालिम दिन सुरु गरेको छ। छात्राहरुमा आत्मावल र आत्मविश्वास बढाउने उद्देश्यले समितिले थानकोटस्थि मंगलदय माध्यामिक विद्यालयमा दुईदिने आत्मरक्षाको सम्बन्धी तालिम दिन सुरु गरेको हो। तालिममा कक्षा ७ देखि ९ सम्ममा अध्ययनरत ४० जना छात्राहरुको सहभागिता रहेको जिल्ला युवा समिति काठमाडौंका अध्यक्ष रुपा थापा मगरले जानकारी दिइन्। काठमाडौं क्षेत्रका १० सामुदायिक विद्यालयबाट चुनिएका विद्यार्थीहरुले तालीम लिइरहेका छन्। जीवनमा आइपर्ने कुनै पनि किसिमको चुनौति र खतराको बेला छात्राहरुले आफ्नो रक्षा आफै गर्न सक्षम गराउने उद्देश्यले तालिमको व्यवस्था गरिएको मगरको भनाइ छ। मगरले भनिन्, देशमा पछिल्लो समय महिला हिंसा तथा महिला दुव्र्यवहारका घटनाहरु दिनप्रतिदिन बढ्दै गएको छ। महिला हिंसा र दुव्र्यवहारका घटना न्यूनीकरणका लागि फरक तरिकाले सोच्ने र प्रत्येक नारीलाई आफ्नो रक्षा आफैं गर्न सक्षम बनाउने उद्देश्यले तालीम सञ्चालन गरिएको हो। भोलि शुक्रबारसम्म तालिम चल्नेछ। प्रतियोगिताको उद्घाटन बागमती प्रदेश सभा सदस्य रमा आले मगरले गरेकी थिइन्। तालिमको प्रशिक्षकका रुपमा नेपाल महिला आत्मरक्षा संघका वरिष्ठ प्रशिक्षक राधा हमाल, नन्दी माध्यामीक विद्यालयका प्रशिक्षक शर्मिला रेग्मी, अनीता अर्याल रेग्मी रहेका छन्। छात्राहरुलाई शारिरिक तथा मानसिक रुपले बलियो बनाउन यो तालिमले महत्वपूर्ण भूमिका निर्वाह गर्ने सरोकारवालाहरु बताउँछन्। सहभागीहरुले महिलाहरुलाई कमजोर ठान्ने प्रवृतिलाई परिवर्तन गर्न उनीहरु आत्मविश्वासी हुनु अत्यावश्यक रहेको भन्दै यो तालिमले उनीहरुलाई आत्मविश्वासी बनाउँदै आत्मरक्षा गराउन मद्धत गर्नेमा जोड दिए।"
"नेपालभारत सीमा क्षेत्रमा चल्यो डोजर, दुई देशको सुरक्षा समन्वयमा खाली गरिँदै दशगजा","विराटनगर : विराटनगरसँग सीमाना जोडिएको नेपालभारत सीमा क्षेत्रको दशगजामा बिहीबार दिउँसोदेखि डोजर चलाउन थालिएको छ। अतिक्रमण गरेर अवैध हिसाबले दशगजा कब्जा गरी बनाइएका घरटहरा हटाउने अभियानअन्तर्गत नेपाल र भारतका सुरक्षा निकायबीचको समन्वयमा डोजर चलाइएको हो। यसअघि नै सूचना जारी गरेर अतिक्रमित दशगजा क्षेत्र खाली गर्न आग्रह गरेपनि नमानेपछि भारतको सीमा सुरक्षा बल (एसएसबी)ले नेपाल र सशस्त्र प्रहरी बलसँगको समन्वयमा दशगजा क्षेत्रमा पहिलोपटक डोजर प्रयोग गरेको हो। डोजर चल्न थालेपछि अतिक्रमण गरी संरचना बनाएर दशगजा कब्जा गरी बसेकाहरुबीच भागाभाग मच्चिएको थियो। ठूलो संख्याका भारतीय र केही नेपालीले घर टहरा बनाएर लामो समयदेखि दशगजा कब्जा गरी बसेका थिए। विशेष गरेर दशगजामा भारतीयको हालीमुहाली चल्थ्यो। अवैध संरचना हटाउने क्रममा भारतको टिकुलिया र विराटनगर महानगरपालिका१६ दरैयाको सीमा क्षेत्रको दशगजामा बनाइएका ५५ वटा घरटहरा भत्काइएको छ। जसमा ५३ वटा भारतीय र २ वटा नेपाली नागरिकले बनाएका घरहरु परेका छन्। सशस्त्र प्रहरी बल मोरङका प्रमुख एसपी तीर्थ थापाका अनुसार टिकुलियादरैयाबीचको १८० नम्बर पिलरदेखि १८०१९ सम्म लगभग १ किलोमिटरजति क्षेत्रमा बनाइएका संरचना हटाएर दशगजा क्षेत्र खाली गरिएको छ। यो क्षेत्रमा बनाइएका ५५ वटा घरटहरा भत्काइएको छ, उनले भने, त्यसमा ५३ वटा भारतीय र २ वटा नेपालीका घरहरु परेका छन्। त्योबाहेक भारत जोगवनीको मेनरोड र विराटनगर१८ मटेरुवाबीचमा रहेको दशगजामा बनाइएका घरहरु पनि डोजर लगाएर हटाइएको छ। १७९२ पिलरसम्म लगभग १ किलोमिटर क्षेत्रमा बनाइएका ५० वटाजति घर भत्काइएको एसपी थापाले बताए। जसमा १५ वटा नेपाली नागरिकका घरहरु परेका छन्। नेपाली नागरिकले फुस र टिनको प्रयोग गरेर टहरा बनाएका रहेछन्, थापा भन्छन्, भारतीयले चैँ पक्की घर नै बनाएर दशगजा कब्जा गरेको पाइयो। दशगजा खाली गर्ने क्रममा भारतीय पक्षले गालीगलौज र दुव्र्यवहार गरेको नेपालतिरका स्थानीयको गुनासो छ। डोजर चल्न थालेपछि दशगजा कब्जा गरेर बसेकाहरु विरोधमा उत्रिएका थिए। त्यसक्रममा नेपालीमाथि हातपात गरेको गुनासो उनीहरुको छ। दशगजा खाली गर्ने नाममा नेपालीमाथि भारतीय पक्षबाट अत्याचार भयो, एक स्थानीय भन्छन्, दुर्व्यवहार र हातपात गर्न खोजियो। उनका अनुसार भारतीयलाई सहज व्यवहार गरिए पनि नेपालीप्रति भने आक्रामक व्यवहार देखाइयो। बिना जानकारी एक्कासि आएर घरटहरा भत्काइदिँदा आफूहरुको बिचल्ली भएको उनको गुनासो छ। डोजर चलाउँदा नेपाली पक्षको कुनै कुरा नसुनिएको उनले बताए। अतिक्रमण गरेर बनाइएका संरचना हटाउँदै दशगजा खाली गर्न नेपालका सुरक्षा निकायले लामो समयदेखि पहल गरिरहेका थिए। तर, भारतीय पक्षले बेवास्ता गर्दा दशगजामा घर बनाएर बस्नेहरुको संख्या बढ्दै गएको थियो। अहिले आएर दशगजा खाली गर्ने कामको अगुवाई भारतीय पक्षले नै गरेको हो। दशगजा कब्जा गर्नेमा भारतीय नै धेरै छन्। दशगजामा बनाइएका अवैध संरचनाको आडमा विभिन्न मालवस्तुको तस्करी, लागूऔषध एवं हतियार ओसारपसारलगायतका अवैध धन्दा हुँदै आएको थियो। दशगजा खाली गर्न पहिल्यै सूचना दिएपनि अटेर गरेपछि घरहरु भत्काउन डोजर चलाउनु परेको सुरक्षा स्रोतको भनाइ छ। डोजर चल्न थालेपछि केहीले हतारहतार गर्दै घरमा रहेका सामानहरु सारेका थिए। केहीका सामान भने त्यहीँभित्र पुरिएका छन्। मोरङका प्रमुख जिल्ला अधिकारी वीरेन्द्रकुमार यादवले नेपाल र भारतका सुरक्षा निकाय मिलेर दशगजाका घरटहराहरु हटाउन थालेको जानकारी दिए। दशगजाका घरटहरा भत्काउन थालिएको छ। कसैले पनि संरचना बनाएर दशगजा कब्जा गर्न पाउँदैन, उनले भने, खाली गर्ने योजना अनुरुप काम अघि बढेको छ। अन्तर्राष्ट्रिय कानुनअनुसार दुई देशीय सिमानाको दशगजा अतिक्रमण गर्न मिल्दैन। सीमा क्षेत्रको हिसाबले अति संवेदनशील मानिने दशगजालाई दुवै देशका नागरिकले वासस्थानका रूपमा प्रयोग गरिरहेका थिए। घर र गोठ बनाउने, गाईबस्तु बाँध्ने तथा चराउने एवं दैनिक कामका लागि दशगजाको प्रयोग गर्ने क्रम बढ्दो थियो। दशगजामा कुनै गतिविधि गर्न पाइँदैन। त्यहाँ अप्रिय घटना हुँदा कसले जिम्मा लिनेभन्ने कुरा पनि आउँछ, एक प्रहरी अधिकारी भन्छन्, लथालिंग अवस्थामा रहेको दशगजालाई खाली गरेर दशगजाकै रूपमा प्रयोग गरिनुपर्छ। त्यही भएकाले दुवै देशका सुरक्षा निकायको पहलमा अवैध संरचना हटाएर दशगजा खाली गर्न थालिएको हो। अवैध घरटहरा हटाएपछि जीर्ण अवस्थामा रहेका सीमा स्तम्भको मर्मत सम्भारका लागि पनि पहल गरिने प्रशासनले जनाएको छ। सीमा क्षेत्रको समस्या कूटनीतिक पहलबाटै समाधान गर्नु उत्तम हुने सुरक्षा अधिकारी बताउँछन्। प्रजिअ यादवले दशगजालाई व्यक्तिले कब्जा गरेर निजी उपयोगमा ल्याउनु अन्तर्राष्ट्रिय कानुनविपरीत भएको बताए।"
बैंकिङ कसुर मुद्दाका आरोपित पूर्वजनप्रतिनिधि भोजपुरको दिंलाबाट पक्राउ,"भोजपुर : सर्वसाधारणको रकम ठगी गरेर फरार बनेकी एकजना पूर्वजनप्रतिनिधिलाई भोजपुरको दिंलाबाट प्रहरीले पक्राउ गरेको छ । भोजपुरको इलाका प्रहरी कार्यालय दिंलाका प्रहरी निरीक्षक अर्जुन पोखरेल नेतृत्वको टोलीले षडानन्द नगरपालिका८ की पूर्ववडा सदस्य कमला विश्वकर्मालाई पक्राउ गरेको हो । विश्वकर्मा २०७४ सालको स्थानीय तह निर्वाचनबाट वडा सदस्यमा निर्वाचित भएकी थिइन् । उनीविरुद्ध बैंकिङ कसुरअन्तर्गतको मुद्दा चलाउन उच्च अदालत विराटनगरबाट ७ दिनको म्याद लिएर प्रहरीले अनुसन्धानको थप प्रक्रिया अघि बढाएको छ । विश्वकर्माले आफू जनप्रतिनिधि भएका बेला झुक्याउँदै सर्वसाधारणसँग लाखौं रूपैयाँ असुलेर ठगी गरेको प्रहरीको प्रारम्भिक अनुसन्धानबाट खुलेको छ । विभिन्न व्यवहारिक समस्या देखाएर आफ्नै वडाका सर्वसाधारणसँग रकम असुलेर फरार बनेको पाइयो,प्रहरीका एक अनुसन्धान अधिकृतले भने, कतिपयलाई पैसा नभएको बैंक खाताको चेक काटेर दिएको पनि खुलेको छ । उनका अनुसार विश्वकर्माबाट ठगिएका सर्वसाधारणको संख्या धेरै छ । तर, तीमध्ये दुईजनाले मात्रै प्रहरीमा किटानी जाहेरी दिएका थिए । पटकपटक बैंकमा जाँदा पनि उनको खातामा नभएकाले पैसा निकाल्न नपाएको र गलत चेक लिएर आफूहरूलाई झुक्याइएको भन्दै पीडितले बैंकबाट चेक बाउन्स गराएका थिए । पीडितले जिल्ला प्रहरी कार्यालय भोजपुरमा विश्वकर्माविरुद्ध किटानी जाहेरी दिएपछि प्रहरीले उनलाई पक्राउ गरेर अनुसन्धान एवं कारबाहीको दायरामा ल्याएको हो । भागेर काठमाडौं पुगेकी उनलाई भोजपुरको दिंला आएका बेला प्रहरीले पक्राउ गरेको हो । प्रहरीका अनुसार काठमाडौं पुगेपछि सम्पर्कविहीन भएर उनी उतै लुकिछिपी बस्दै आएकी थिइन् । विश्वकर्माको खाता रहेको एनआईसी एसिया बैंकले कारोबार गर्न नपाउने गरी उनलाई कालोसूचीमा समेत राखिसकेको छ । सापटी भनेर लगेको पैसा लामो समयदेखि फिर्ता नगरेपछि न्याय खोज्दै पीडितहरू प्रहरी कार्यालयमा पुगेका हुन् । पीडितले दिएको जाहेरी र उपलब्ध प्रमाणका आधारमा पक्राउ गरेर विश्वकर्माविरुद्ध अनुसन्धान एवं कारबाहीको प्रक्रिया अघि बढाइएको भोजपुर प्रहरी प्रमुख डीएसपी शरद थापा क्षेत्रीले जानकारी दिए । उनका अनुसार केही समयका लागि भनेर ३ वर्षअघि लिएको रकम नतिरिकन विश्वकर्मा फरार बनेको पाइएको छ । उनी सम्पर्कविहीन बनेपछि पैसा सापटी दिनेहरु भने बिचल्लीमा परेका थिए । निर्वाचनमा आफैंलाई भोट हालेर जिताउने जनतालाई झुक्याएर ठगी गरेको प्रहरीको भनाइ छ । जनप्रतिनिधिले खाएको पैसा उठाइदिन माग गर्दै पीडितले नगरपालिका र वडा कार्यालयमा निवेदन पनि दिएका थिए । पीडितमध्येका भीमबहादुर तामाङका अनुसार नगरपालिका र वडामा लगभग डेढ वर्षअघि भएको छलफलमा उनले रकम फिर्ता गर्ने कवुल पनि गरिन् । गाउँका मान्छेसँग ठूलो रकम उठाएकी विश्वकर्मा रकम फिर्ता गर्ने कवुल गरेर भागिन्,उनले भने,त्यसपछि हामीले प्रहरीलाई गुहार्नुपर्ने अवस्था आयो । तामाङका अनुसार आफ्नै टोलमा मात्रै ऋण भनेर प्रतिव्यक्ति एक लाखदेखि सात लाख रूपैयाँसम्म उठाएको पाइएको छ । जनप्रतिनिधि भएका बेला पैसा खाइदिएपछि गरिब गाउँलेको उठिबास हुने अवस्था आएको तामाङ बताउँछन् । स्थानीयका अनुसार वडासदस्य विश्वकर्माले विभिन्न सहकारी र अन्य संघसंस्थाबाट पनि लाखौं रूपैयाँ ऋण लिएकी थिइन् । गाउँलेबाट ठूलो रकम ठगी गरेकी उनले सुरुमा प्रहरीबाटै संरक्षण पाएको तामाङ बताउँछन् । त्यतिबेला बहालवाल जनप्रतिनिधि भएकाले प्रहरीले कारबाही अघि बढाउन चासो दिएन,उनी भन्छन्, अहिले हामीले दिएको जाहेरीका आधारमा पक्राउ परेकाले न्याय पाउने आशा पलाएको छ । खाइनखाइ दुःख गरेर कमाएको पैसा उठाएर विश्वकर्मा फरार बनेपछि धेरै जनाको बिल्लिबाठ भएको तामाङ बताउँछन् । पैसा फिर्ता माग्दा जनप्रतिनिधिको धामस देखाएर उल्टै धम्क्याउने गरेको उनको भनाइ छ । उनका अनुसार जनप्रतिनिधि भएकाले विश्वासमा परेर पैसा दिएका गाउँलेहरु त्यसपछि पीडा बेहोर्न बाध्य छन् । एकजना जनप्रतिनिधिले सिंगो गाउँलाई डुबाएको तामाङ बताउँछन् ।"
बस दुर्घटना हुँदा ३० घाइते,सिन्धुपाल्चोक : सिन्धुपाल्चोकमा बस दुर्घटना हुँदा ३० जना घाइते भएका छन्। सिन्धु हेलम्बु यातायातको बा २ ख ८४२२ नम्बरको गाडी दुर्घटना भएको हो। बलेफी गाउँपालिका१ जलबिरेको खमारेबाट जन्ती लिएर इन्द्रावती गाउँपालिका१० पाटीगाउँ हिँडेको बस चौतारा साँगाचोकगढी नगरपालिका७ झ्याडीमा साँझ दुर्घटना भएको हो। घटनामा करिब ३० जना घाइते भएको प्रहरीले जनाएको छ। घटनास्थलमा प्रहरी र एम्बुलेन्स पुगेर उद्धार गरिरहेको जिल्ला प्रहरी कार्यालय सिन्धुपाल्चोकका प्रहरी प्रमुख बालनरसिं राणाले जानकारी दिए। घाइतेहरूलाई जिल्ला अस्पताल चौतारा ल्याइँदै छ। प्रहरीले ब्रेक फेल भई दुर्घटना भएको प्रारम्भिक अनुमान गरेको छ। सो बारे थप अनुसन्धान भइरहेको प्रहरी प्रमुख जानकारी दिए।
५० लाखको योजना पारिदिने भन्दै प्रमुखले नै चार लाख घुस लिएपछि,"वीरेन्द्रनगर : कालिकोट जिल्लाको पलाता गाउँपालिका शिक्षा शाखा प्रमुख कलबहादुर भण्डारीले योजना ल्याउन चार लाख घुस खाएको खुलेको छ। उनले पलाँता गाउँपालिका२ स्थित सिद्धनाथ आधारभूत विद्यालयमा भवन निर्माणका लागि ५० लाखको योजना ल्याइदिने भन्दै ४ लाख घुस खाएको खुलेको हो। विद्यालयमा भवनको योजना पारिदिने भन्दै नेकपा माओवादी केन्द्र निकट एकीकृत अखिल नेपाल शिक्षक संगठन कालिकोटका अध्यक्ष समेत रहेका भण्डारीले विद्यार्थीका नाममा आएको खाजा रकमबाट ४ लाख रुपैयाँ लिएको पाइएको छ। गत साउनमा विद्यालयमा भवनको योजना पारिदिने भनेर भण्डारीले चार लाख घुस कमिसन लिएको सिद्धनाथ आधारभूत विद्यालयका प्रधानाध्यापक कृष्ण विकले बताए। उनले भने, 'विद्यालय भवन अभावमा खुला चौरमा पढ्न बाध्य छन्। शिक्षा शाखा प्रमुखले प्रदेश सरकारबाट ५० लाखको भवन पारिदिने भनेर ४ लाख कमिसन मागे मैले उनको खातामा जम्मा गरिदिए। तर न विद्यालयमा भवन आयो। न आफूले दिएको रकम नै फिर्ता भयो।' सिद्धनाथ आधारभूत विद्यालयका प्रधानाध्यापक कृष्ण विकले भण्डारीले मागेको कमिसन रकम पलाँता गाउँपालिका स्थित नबिल बैकमा शिक्षक नेता कलबहादुर भण्डारीका नामा रहेको खाता नम्बर ७५१००१७५००००५ मा २०७९ साल भदौ ८ गते ३ लाख ३५ हजार र ६५ हजारको गरी दुई वटा भौचरमा ४ लाख रुपैयाँ जम्मा गरेका छन्। उनले भने, 'विद्यालयको भवन जीर्ण छ। भवन निर्माणका लागि पटक पटक गाउँपालिकामा बजेट माग गरेपनि बजेट बिनियोजन भएन्। शिक्षा शाखा प्रमुखलाई अनुरोध गर्दा पालिकामा बजेट नभएकाले प्रदेश सरकारबाट योजना हाल्न लगाउनका लागि दिनुपर्ने भन्दै अग्रिम चार लाख मागे। त्यसपछि विद्यार्थीका नाममा आएको खाजा रकम र विद्यालयको खाताबाट अन्य पैसा झिकेर हामीले शिक्षा शाखा प्रमुखलाई बैंक खातामा ४ लाख रकम जम्मा गरिदियौँ। अहिलेसम्म न त पैसा फिर्ता भयो न त योजना नै आयो। सिद्धनाथ आधारभूत विद्यालयका प्रधानाध्यापक विकले भने, अहिलेसम्म दिवा खाजा दिन सकिरहेका छैनौँ।' अहिले पनि पलाता गाउँपालिका२ लार्फमा रहेको सिद्धनाथ आधारभूत विद्यालयका बालबालिका जीर्ण भवन र खुला चउरमा अध्ययन गरिरहेका छन्। नेपाल सरकारले कर्णालीका बालबालिकालाई विद्यालयमा नियमित बनाउनका लागि दिवा खाजावापत दैनिक २० रुपैयाँका दरले हरेक विद्यार्थीलाई दिँदै आएको छ। सरकारले बालबालिकाका नाममा विद्यालयमा पठाउने रकममा शिक्षा शाखा प्रमुखले नै विद्यालयलाई प्रलोभन देखाएर रकम लिए। न योजना दिए न रकम फिर्ता नै गरे। कालिकोटमा दरबन्दीविहीन विद्यालयहरूमा प्राय विद्यार्थीको खाजा शिक्षकले खान्छन्। निजी श्रोतबाट राखेका शिक्षकहरूलाई विद्यार्थीकै दिवा खाजा, छात्रबृति लगायतका श्रोतबाट तलब पनि दिने गरिएको छ। यता पलाँता गाउँपालिका शिक्षा शाखा प्रमुख कलबहादुर भण्डारीले फोन उठाएनन्। केही समयपछि फोन अफ नै गरे। उनलाई अघिल्लो स्थानीय सरकारले आर्थिक अनियमितता गरेको भनेर शिक्षा शाखा प्रमुखबाट हटाएको थियो। २०७९ सालको वैशाखमा भएको दोस्रो स्थानीय तहको निर्वाचन पछि नयाँ जनप्रतिनिधि आएसँगै उनी फेरि शिक्षा शाखा प्रमुखको जिम्मेवारी समाले। शिक्षक नेता भण्डारी सधै शक्तिका पछाडि लाग्ने र विचौलीयाको भूमिका खेलेर योजना माग्दै रकम असुल्ने धन्दा गर्ने गरेको स्थानीयले बताए। एक जनाले नाम नबताउने शर्तमा भने, 'उहाँ माओवादी केन्द्रको विचौलिया शिक्षक हो। स्थानीय तह र प्रदेश सरकारसँग बिचौलियाको काम गरी हरेक योजनामा कमिसन उठाउनुहुन्छ।' पलाँता गाउँपालिका अध्यक्ष बिष्णुबहादुर रोकायाले गाउँपालिकाको शिक्षक शाखा प्रमुखले कमिसन खाएको विषयमा आफूले पनि जानकारी पाएकाले छानबिन गर्ने बताए। उनले भने, 'म गाउँपालिकाको काममा गाउँतिर गएको थिए। शिक्षा शाखा प्रमुखको विषयमा बाहिरी रूपमा जानकारी पाँए। उहाँ कहाँ हुनुहुन्छ भेटघाट पनि भएको छैन। यस विषयमा हामी छानबिन गर्छौँ।' जिल्लामा अख्तियारको जिम्मेवारी समेत समालेका प्रमुख जिल्ला अधिकारी जोरासिंह माझीले पलाँता गाउँपालिका शिक्षा शाखा प्रमुखले योजना दिन कमिसन खाएको विषयमा उजुरी परे छानबिन गर्ने बताए। उनले भने, 'हामीकहाँ उजुरी आएको छैन। उजुरी आयो भने छानबिन गर्छौं। दोषी ठहरिए कमिसन दिने र लिने दुवैलाई कारबाही गछौँ। योजना दिने प्रलोभनमा कमिसन खानु र खुवाउनु दुवै भ्रष्टाचार हो।' कालिकोटमा प्रदेश सरकारबाट योजना ल्याउँदा केही प्रतिशत बुझाउनुपर्ने समस्या रहेको सरोकारवालाहरू बताउँछन्। केही समय अगाडि जिल्लाको सान्नीत्रिवेणी गाउँपालिकामा पनि मुख्यमन्त्री रोजगार कार्यक्रमको सामाजिक लेखा परीक्षण गर्दा उपभोक्ता समितिकै रजिस्टरमा प्रदेश सरकार ५ लाख रुकम दिएको भनेर निर्णय नै गरिएको फेला परेको थियो।"
'जिउँदा सहिद'कायस्थको निधनमा सभापति देउवाले गरे दु:ख व्यक्त,काठमाडौं : नेपाली कांग्रेसका सभापति एवं पूर्वप्रधानमन्त्री शेरबहादुर देउवाले जिउँदा सहिदका रुपमा चिनिने ३२ वर्षीय मुकेश कायस्थको निधनप्रति दुःख व्यक्त गरेका छन्। कायस्थ २०६२र६३ को जनआन्दोलनका क्रममा २०६२ चैत २७ गते बनेपामा निस्केको र्यालीमा सहभागी हुँदा प्रहरीको गोली लागेर गम्भीर घाइते भएका थिए। त्यसपछि सधैं अर्धचेत अवस्थामा रहेका कायस्थको बुधबार साँझ शिर मेमोरियल अस्पतालमा निधन भएको हो । सभापति देउवाले आज एक शोक सन्देशमार्फत् जनआन्दोलनमा १४ वर्षकै उमेरमा लोकतन्त्र बहालीका लागि आफ्नो प्राण जोखिममा राखी होमिनु भएका जिउँदा सहिद कायस्थको निधनको खबरले आफूलाई स्तब्ध र दुःखित बनाएको उल्लेख गरेका छन्। सभापति देउवाले आज प्राप्त भएको राजनीतिक उपलब्धि कायस्थ र उनीजस्तै जस्तै वीर सहिदहरूको अतुलनीय योगदानबाट सम्भव भएको बताउँदै नेपालको लोकतान्त्रिक आन्दोलनमा उनले निर्वाह गरेको भूमिका नेपाली इतिहासमा सदा स्मरणीय रहिरहने उल्लेख गरेका छन्। उनले कायस्थप्रति श्रद्धाञ्जलि र आत्माको चिर शान्तिको कामनाका साथ शोक सन्तप्त परिवारजनमा समवेदना प्रकट गरेका छन्।
कर्णालीमा पनि फैलियो लम्पी स्किन,"वीरेन्द्रनगर : दैलेखको दुल्लू नगरपालिका१३ का भीमबहादुर भण्डारीको गोठमा गाई गोरुहरू लम्पी स्किन रोगले बिरामी परेका छन्। करिब १५ दिनसम्म लम्पी स्किन रोगबाट थलिएको उनको एउटा गोरु मर्यो। 'गोरुको शरीरमा सुरुमा फोका उठ्यो। त्यसपछि शरीरभरी फैलियो। १०१५ दिनसम्म गोरु रोगले थलियो। खेतीपाती लगाउने बेलामा गोरु मर्यो। औषधी उपचार गर्दा पनि निको भएन', उनले भने। आफूले पहिलो पटक यस्तो डरलाग्दो रोग पशुमा देखेको उनले बताए। उनले भने, 'लम्पी स्किन रोग खेतीपातीको बेला सुरु भयो। एउटा गोरु मर्यो। बाँचेका गोरु हिँड्न सक्दैन। बाली कसरी लगाउने।' सोही वडाका जीवन भण्डारीले गाउँमा लम्पी स्किन रोगले गाईगोरु भटाभट मर्न थालेको बताए। रोगको सामान्य उपचार गरिए पनि गाईवस्तु बचाउन मुस्किल भइरहेको उनको भनाइ छ। उनले भने, 'गाईगोरु बिरामी देख्दा मन पोल्छ। यो रोगको भ्याक्सिन उपलब्ध छैन। उपचारका लागि प्राविधिक टोली पनि खटिएका छैनन्। बजारबाट ल्याएको मल्हमले काम गरेन। रोगले गर्दा उनको पनि एउटा गोरु मर्यो।' गाउँमा यो रोग महामारीका रूपमा फैलिँदै गएको उनले बताए। यो रोगले गाईगोरुका साप्रा सुन्निएर ठूलो हुने, घाउँ पाक्ने र किरा परेपछि थप समस्या हुने गरेको भण्डारीले बताए। उक्त रोगले छोइसकेपछि गाईगोरुले राम्रोसँग घास समेत खान सक्दैनन्। दैलेखको नौमुले गाउँपालिकामा पनि यो रोग माहामारीका रुपमै फैलिएको छ। गाउँपालिकाबाट आएको पशु स्वास्थ्यकर्मीको टोलीले सामान्य उपचार गरेको भए तापनि रोग नियन्त्रणमा नआएको स्थानीयको भनाइ छ। नौमुले गाउँपालिकाले प्रत्येक वडामा पशु स्वास्थ्य प्राविधिक प्रत्येक वडा वडामा परिचालन गरेको जनाएको छ। स्थानीय रत्नबहादुर बुढाले गाईगोरु एक महिनादेखि उक्त रोगबाट थलिएको बताए। सामान्य घरेलु उपचार बाहेक कुनै उपचार हुन नसकेको उनको भनाइ छ। दैलेख मात्र होइन्, कर्णाली प्रदेशका डोल्पा र मुगु बाहेकका अरू ८ जिल्लामा फैलिएको लम्पी स्किन रोगका कारण अहिले पशुचौपाया धमाधम बिरामी पर्न थालेका छन्। सबै जिल्ला लम्पी स्किन रोगको जोखिममा रहेकाले सावधानी अपनाउन समेत अपिल गरिएको भूमि व्यवस्था, कृषि तथा सहकारी मन्त्रालयले जनाएको छ। सबैभन्दा बढी गाईगोरुमा रोगको समस्या देखिएको मन्त्रालयका पशुपन्छी विकास महाशाखा प्रमुख प्रचण्ड खड्काले बताए। उनका अनुसार रोग देखिएपछि नियन्त्रणको लागि गाउँ तथा नगरपालिका समेत लागिपरेका छन्। अहिले तीव्र रूपमा फैलिन थालेकाले सचेत हुन अनुरोध गरिएको छ। रोग लागेका पशुचौपायालाई निरोगी पशु चौपायादेखि टाढै राख्नुपर्ने, माखा, लामखुट्टेको टोकाईबाट पशु चौापयालाई जोगाउन समेत सुझाव दिने गरिएको खड्काले बताए। लम्पी स्किन रोग नियन्त्रणका लागि जेठको पहिलो साता भ्याक्सिन नेपालमा ल्याइँदैछ। उक्त भ्याक्सिन सुरुमा कर्णालीका लागि माग गरिएको भूमि व्यवस्था, कृषि तथा सहकारी मन्त्रालयका सचिव नरहरिप्रसाद घिमिरेले बताए। उनले भने, 'अहिलेसम्म रोग नियन्त्रणका लागि अन्य उपाय मात्रै अपनाइएको छ। आउँदो आइतबारसम्म नेपालमा भ्याक्सिन आउन सक्छ। हामीले सुरुमा कर्णालीमा माग गरेका छौँ। जोर्डनबाट भ्याक्सिन ल्याइनेछ।'"
आगलागीबाट २६ लाखको क्षति,"उदयपुर : उदयपुरको उदयपुरगढी गाउँपालिका७ हाडेबास ध्वाँसेमा बिहीबार भएको आगलागीबाट करिब २६ लाखको धनमाल जलेर नष्ट भएको छ। बिहान ९ बजे कृषि मिटरको विद्युत सर्ट भई आगलागी हुँदा २५ लाख ८२ हजार बराबरको धनमाल जलेर नष्ट भएको हो। आगलागीबाट स्थानीय चोकबहादुर मगरको फुसको छानो भएको दुई तल्ले घर, टिनको छानो भएको कृषि फर्मको पाँचवटा टहरा, भाई चित्रबहादुर मगर फुसको छानो भएको घर, ग्वाली जलेर नष्ट भएको जिल्ला प्रहरी कार्यालयका प्रमुख एसपी ज्ञानेन्द्रप्रसाद फुयाँलले बताए। घटना लगत्तै पुगेको त्रियुगा, चौदण्डिगढी नगरपालिका र रौतामाई गाउँपालिकाको तीनवटा दमकल र स्थानीयको सहायतामा जिल्ला प्रहरी कार्यालय, अस्थायी प्रहरी पोष्ट चुहाडे, नेपालटारबाट खटिएको प्रहरीको टोलीले तीन घण्टापछि नियन्त्रणमा लिएको उनले बताए। आगलागीबाट चोकबहादुरले सञ्चालन गरेको सरस्वती फुलवारी पशुपालन कृषि फर्म, त्यस भित्र रहेको २ वटा सुंगुर, चाँदी ५ तोला, सुन आधा तोला, भाँडा, लत्ताकपडा, नगद ९० हजार गरी २४ लाख ३२ हजार र चित्रबहादुरको एक लाख ५० हजार बराबरको क्षति भएको एसपी फुयाँलले बताए।"
शुक्रबार देशका तीनवटा प्रदेशमा वर्षा हुने,काठमाडौं : शुक्रबार देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी प्रदेशका साथै बागमती र गण्डकी प्रदेशका पहाडी भूभागका एकदुई स्थानमा मेघ गर्जनचट्याङसहित क्षणिक वा हल्का वर्षाको सम्भावना रहेको छ। शुक्रबार राति कोशी प्रदेशमा आंशिक बदली रही बाँकी भूभागमा आंशिक बदलीदेखि मौसम सामान्यतया सफा रहने महाशाखाले जनाएको छ।
स्याङ्जामा मौसमजन्य विपदबाट प्रभावित ५० प्रतिशत घर बने,स्याङ्जा : स्याङ्जाका मौसमजन्य विपदबाट प्रभावित ५० प्रतिशत घर निर्माण भएका छन्। बाढी र पहिरोका कारण प्रभावित जिल्लाका १ सय ८६ घरमध्ये ९५ वटा निर्माण सम्पन्न भएका हुन्। ४६ वटा घर निमार्णाधीन छन् भने ४५ वटा निर्माण सुरु नभएको प्रमुख जिल्ला अधिकारी शशिधर घिमिरेले जानकारी दिए। बाढी पहिरोबाट प्रभावित भएको भन्दै कार्यालयमा ४ सय १५ वटा निवेदन आएको थियो। पछि स्थलगत अनुगमनबाट निर्धारित मापदण्डभित्र १ सय ८६ घर मात्र लाभग्राही सूचीमा परे।
बर्दियामा आगलागीबाट आठ घर जले,"गुलरिया : बर्दियाको मधुवन नगरपालिका१ स्थित कैलाशी डाँडागाउँमा आगलागी भएको छ। बिहीबार अपराह्न कुन्ती मगरको घरबाट बिजुली शर्ट भई आगलागी हुँदा ८ वटा घर २ गोठ जलेर नष्ट भएका छन्। घटनास्थलमा सुरक्षाकर्मी र स्थानीयले दमकलको सहायता लिई आगो नियन्त्रण गरेको जिल्ला प्रहरी कार्यालय बर्दियाका प्रहरी नायव उपरीक्षक हिक्मत बहादुर बोहराले जानकारी दिए। क्षतिको विस्तृत विवरण आएको छैन। मानवीय एवं पशुचौपाया भने क्षति नभएको डीएसपी बोहराको भनाइ छ। आगोले कुन्ती मगर, धर्म रोकाया, दिलबहादुर सुनार, डम्मर सुनार, गोविन्द विक लगायतको घर जलेको छ। आगलागीबाट घर एवं घरभित्र राखिएको सम्पूर्ण सामग्री जलेर नष्ट भएको छ।"
तीन ठाउँमा आगलागी हुँदा ५३ लाखको क्षति,"उदयपुर : उदयपुरको अलग अलग ठाउँमा आगलागी हुँदा करिब ५३ रुपैयाँको क्षति भएको छ। बिहीबार उदयपुरगढी, रौतामाई र ताप्लि गाउँपालिकामा आगलागी हुँदा ५२ लाख ६२ हजारको धनमाल जलेर नष्ट भएको हो। आगलागीबाट उदयपुरगढी ७ हाडेबास ध्वाँसेका चोकबहादुर र चित्रबहादुर मगरको घरमा बिहान ९ बजे कृषि मिटरको विद्युत सर्ट भई आगलागी हुँदा २५ लाख ८२ हजार बराबरको धनमाल जलेर नष्ट भएको जिल्ला प्रहरी कार्यालयका एसपी ज्ञानेन्द्रप्रसाद फुयाँलले जानकारी दिए। आगलागीबाट चोकबहादुर मगरको फुसको छानो भएको दुई तल्ले घर, टिनको छानो भएको आफ्नै लगानीको सरस्वती फुलवारी पशुपालन कृषि फर्मका पाँचवटा टहरा, त्यसभित्र रहेको दुईवटा सुंगुर, चाँदी ५ तोला, सुन आधा तोला, भाँडा, लत्ताकपडा, नगद ९० हजार गरी २४ लाख ३२ हजार र चित्रबहादुरको घर गरी एक लाख ५० हजार बराबरको क्षति भएको उनले बताए। घटना लगत्तै पुगेको त्रियुगा, चौदण्डिगढी नगरपालिका, रौतामाई गाउँपालिकाको तीन वटा दमकल र स्थानीयको सहायतामा जिल्ला प्रहरी कार्यालय, अस्थायी प्रहरी पोष्ट चुहाडे, नेपालटारबाट खटिएको प्रहरीको टोलीले तीन घण्टापछि नियन्त्रणमा लिएको उनले बताए। दिउँसो १ बजेको समयमा रौतामाई गाउँपालिका२ आहाले सामुदायिक जंगलमा आगलागी हुँदा जंगल नजिकैका ओमबहादुर तामाङको २ वटा घर, गाईगोठ, बाख्रा गोठ र मिल घर समेत पूर्णरुपमा जलेर नष्ट भएको उनले बताए। आगलागीबाट ओमबहादुरको बाख्रापाठा५ वटा, कुखुरा १० वटा अन्न, लत्ताकपडा, सुनचाँदी गरी १३ लाख ८० हजारको धनमाल नष्ट भएको एसपी फुँयालले बताए। आगो दुई घण्टापछि इलाका प्रहरी कार्यालय भुट्टारबाट खटिएको टोलीले नियन्त्रणमा लिएको प्रहरीले जनाएको छ। त्यस्तै दिउँसो २:३० बजे ताप्ली गाउँपालिका ५ कटहरेस्थित जंगलमा लागेको आगो स्थानीय तुलबहादुर मगरको घरमा सल्किँदा एक घर, नगद ५० हजार, सुन ३ तोला, अन्न, भाडावर्तन, लत्ताकपडा गरी ८ लाख बराबरको क्षति भएको प्रहरीले जनाएको छ। स्थानीय प्रलाद सिंहको समेत सोही आगोले घर, नगद १ लाख, अन्नपात, भाडावर्तन, लत्ताकपडा गरी ५ लाख बराबरको क्षति भएको प्रहरीले बताएको छ। आगो प्रहरीचौकी रुपाटारबाट खटिएको टोलीले डढ घण्टा पछि नियन्त्रणमा लिएको जनाइएको छ।"
"सिंगापुर, माल्दिभ्स र दुबई पठाइदिन्छु भन्दै ठगी गर्ने तीन जना पक्राउ",काठमाडौं : सिंगापुर पठाइदिने प्रलोभन देखाएर ठगी गर्ने एक जना पक्राउ परेका छन्। काठमाडौं उपत्यका अपराध अनुसन्धान कार्यालयले झापाका २० वर्षीय सृजन निरौलालाई पक्राउ गरेको हो। उनले विभिन्न १२ जना व्यक्तिलाई सिंगापुर पठाइदिने प्रलोभन दिई प्रतिव्यक्ति १४ लाख ठगी गरेको प्रहरी उपरीक्षक रविन्द्र रेग्मीले बताए। उनले मासिक चार लाख तबलको प्रलोभन दिएर ती व्यक्तिहरूबाट ९५ लाख ठगी गरेको प्रहरीको भनाइ छ। त्यस्तै माल्दिभ्स पठाइदिन्छु भन्दै ठगी गर्ने काभ्रेका ४६ वर्षीया अन्जन सिग्देल पनि पक्राउ परेका छन्। आकर्षक तलबको प्रलोभन देखाएर उनले ठगी गरेको प्रहरी उपरीक्षक रेग्मीले बताए। त्यस्तै दुबई पठाइदिने भन्दै ठगी गर्ने रसुवाका ३८ वर्षीय होमबहादुर तामाङ पनि पक्राउ परेका छन्।
सहमति कार्यान्वयन नगरेको भन्दै निर्माणाधीन गाउँपालिकाको भवनमा भैसी बाँधियो,"वीरेन्द्रनगर : कालिकोटको सान्नीत्रिवेणी गाउँपालिकाको निर्माणाधीन प्रशासनिक भवनमा भैँसी बाँधिएको छ। पालिकाको केन्द्र बनाउने बेलामा गाउँपालिका र जग्गाधनीबीच जग्गा दान गर्दा भएको सहमति कार्यन्वयन नगरेको भन्दै जग्गा दाता गणेश संज्यालले पालिकाको निर्माणाधीन प्रशासनिक भवनमा भैँसी बाँधेका हुन्। संज्यालले २०७४ सालको स्थानीय तहको निर्वाचनपछि पालिकाको केन्द्र बनाउँदा ३ सय २५ वर्गमिटर जग्गा दान गरे। घर आँगनमै पालिकाको केन्द्र बन्ने र गाउँपालिकामा आउने अवसरहरूमा जग्गादातालाई पहिलो प्राथमिकता दिने भनेर गाउँपालिकाले कागज गरेपछि उनले रोपाई खेतमै आफ्नो जग्गा दान गरेको कागजमा ल्याप्चे लगाए। जति बेला उनको नागरिकता पनि बनेको थिएन्। बाजे मधुकर संज्यालका नाममा रहेको उक्त जग्गा २०५३ सालतिर बुवाको समेत मृत्यु भएपछि मरुवाको सरुवा पनि भएको थिएन्। जग्गादाता संज्यालले भने, गाउँपालिकाको केन्द्र बन्ने र आफूले पनि केही अवसर पाउने भनेपछि आफ्नो नाममा नआएको जग्गा सिधै पालिकाका नाममा पास गर्न सहमति जनाएँ। तर गाउँपालिका सञ्चालन भएको ५ वर्ष बित्यो। मैले पनि एसएलसी पास गरेर अमिन समेत पढे। त्यस बीचमा गाउँपालिकामा धेरै अवसरहरू पनि आए। तर म लगायत मेरो परिवारबाट पालिकामा एक जना कार्यालय सहयोगी समेत राखिएन्। केही दिन अगाडि पालिकाले अमिनका लागि खोलेको विज्ञापनमा पनि मलाई छनोट गरिएन। त्यसैले मैले मेरो जग्गामा निर्माण हुन लागेको प्रशासनिक भवनमा भैँसी लगेर बाँधेको हुँ।' २०७४ सालको निर्वाचनपछि सान्नीत्रिवेणी गाउँपालिका६ मेहेलमुडीमा पालिकाको केन्द्र बनाउने भनेसँगै आफूसहित मेहलमुडीका २२ जनाले जग्गा दान गरेको उनले बताए। 'ती जग्गा दान गर्नेहरूमा सबैभन्दा बढी मेरो जग्गा हो। म नाबालक हुँदा जागिरकै आश देखाएर जग्गा लिए। मेरो परिवारबाट एक जना कार्यालय सहयोगी समेतको अवसर नपाउने भएपछि मैले जग्गा दान किन गर्ने? मेरै जग्गामा भवन बनाउने अनी गाउँपालिकाको नेतृत्व गर्नेहरूले आफ्नै आसेपासेलाई अवसर दिने। मेरो जग्गा लिएर मलाई अवसर नदिने भएपछि म पनि जग्गा दिन्नँ। जग्गा दान गर्ने बेला गरेको कागज लिएर जग्गा फिर्ता गराउनका लागि मुद्दा लड्छु। मेरो त अहिले न जग्गा रह्यो। न पैसा पाइयो। न अवसर पाइयो', उनले भने।' सान्नीत्रिवेणी गाउँपालिका उपाध्यक्ष पार्वति सिंहले पहिलेको सरकारले जग्गादातालाई अवसर दिने भनेर गरेको कागज आफूहरूलाई थाहा नभएको र अहिले समस्या आएपछि जानकारी पाएको बताइन्। उनले भनिन्, 'खासमा जग्गा दान इच्छाले गराउने हो। सर्त राखेर जग्गा दान गराउँदा त्यति बेला नै गाउँपालिकाले केही न केही अवसर दिनुपर्ने हो। कागज गरिजाने र अवसर नदिने उति बेला नै भयो। अहिले गाउँपालिकाले विज्ञापन गरेको अमिन पदमा जग्गा दाताले पनि दरखास्त हाल्नु भएछ। तर प्रतिस्पर्धामा उहाँले जित्न सक्नु भएन्। त्यसपछि उहाँले भवन निर्माण भइरहेको ठाउँमा भैँसी बाँध्नुभयो। उहाँसँग बसेर छलफल गरिरहेका छौँ। समस्या समाधान गर्नका लागि पहल गरिरहेका छौँ।' निर्माणाधीन उक्त प्रशासकीय भवन संघबाट ६ करोड र गाउँपालिकाको ३ करोड गरी ९ करोडमा निर्माण हुन लागेको हो। उक्त भवन निर्माण व्यवसायीले २ वर्षभित्र निर्माण गरिसक्नुपर्ने गरी सम्झौता गरिएको छ। तर निर्माण सुरु हुँदा नै उत्पन्न विवादले काम पनि प्रभावित भएको छ। पालिकाको केन्द्र बनाउन सबैलाई कागज गरेर जग्गा दान गर्न लगाइयो। 'जग्गा दातासँग कागज गर्दा पालिकामा आउने अवसरहरू जग्गा दाताहरूलाई नदिए तत्कालीन समयमा गरेको कागज लिएर अड्डा अदालत गएर त्यो अवसर भराई लिन हामी मन्जुरी छौँ भनेर तत्कालिन वडा अध्यक्ष रंगराज सार्कीले हस्ताक्षर गरेका छन्। यहाँका २२ जनाले २२ कित्ता जग्गादान गरेका थिए। पालिका उपाध्यक्ष संज्यालले भनिन्, विवाद भएको जग्गामा पालिकाको भवन निर्माण गर्न थालिएको छ।'"
कुकुरको आक्रमणबाट घाइते पर्यटकलाई हेलिकोप्टरबाट उद्धार,"गोरखा : मनास्लु क्षेत्र भ्रमणमा गएका विदेशी पर्यटकलाई कुकुरले आक्रमणबाट घाइते भएका छन्। लार्केपासका लागि गएका अस्ट्रेलियन नागरिक ३३ वर्षीया क्रिस्टेन लुइस विल्सनलाई कुकुरले आक्रमण गर्दा टाउकोमा चोट लागेको जिल्ला प्रहरी कार्यालय गोरखाले जनाएको छ। टाउको र खुट्टामा कुकुरले टोकेको उनलाई हेलिकोप्टर चार्टर गरी उपचारका लागि काठमाडौं लगिएको प्रहरी उपरीक्षक अनुपम श्रेष्ठले जानकारी दिए। गाउँका भुस्याहा कुकुरले यसअघि पनि दुई जना पर्यटकलाई आक्रमण गरिसकेको चुमनुब्री गाउँपालिका१ का अध्यक्ष कर्मा छेवाङ लामाले जानकारी दिए। गाउँमा भुस्याहा कुकुरको बिगबिगी छ, उनले भने, हिउँ पर्दा भागेर गाउँतिर आएका कस्तुरीहरूलाई मार्छ, कहिले पर्यटकलाई टोकेर हैरान पार्छ। गाउँका भुस्याहा कुकुरले हैरान पारेको छ। भुस्याहा कुकुर नियन्त्रण र व्यवस्थापन गर्न धेरैतिर हारगुहार गर्दा पनि कुनै पनि निकायले वास्ता नगरेको स्थानीय पर्यटन व्यवसायी मिङ्मा छिरिङ लामाले जानकारी दिए। दुई महिनाअघि हाम्रै आँखाअघि भुस्याहा कुकुरले कस्तुरी मृगजस्ता महत्वपूर्ण वन्यजन्तुलाई आक्रमण गरेर मारे, उनले भने, त्यतिबेला पनि मैले सिडिओसावलाई गुनासो गरेँ। उहाँले कुन कुन कार्यालयमा समन्वय गर्नुभयो। एकहप्ताभित्रै नियन्त्रण हुन्छ भनेर आश्वासन दिनुभयो, तर आजसम्म गाउँमा नियन्त्रण गर्न कोही आएका छैनन्। दुर्गम गाउँको समस्या समाधान गर्न कसैले चासो नदिने उनको गुनासो छ। वन्यजन्तुको संरक्षण गर्ने जिम्मेवारी भएकाले घरपालुवा जनावर नियन्त्रण गर्ने कार्यक्रम आफूहरूको नभएको सो क्षेत्रमा कार्यरत मनास्लु संरक्षण क्षेत्र आयोजना(एमक्याप)का प्रमुख सन्तोष शेरचनले जानकारी दिए। घरपालुवा जनावरको व्यवस्थापनका लागि हामीले सहयोगचाहिँ गर्न सक्छौँ, तर मुख्य जिम्मेवारी भेटेरीनरी अस्पताल तथा पशु विज्ञकेन्द्रको हो, जिम्मेवारी अन्यत्र पन्छ्याउँदै उनले भने। पशु विज्ञ केन्द्रले पनि सो जिम्मेवारीबाट पन्छिने प्रयास गरेको छ। जिम्मेवारी हाम्रो त हो, तर यसबर्ष सो कार्यक्रमका लागि बजेट सक्कियो, विज्ञकेन्द्रकी प्रमुख डाक्टर सर्मिला कुमाल भन्छिन्, पालिकाले बजेट तथा कार्यक्रम बनाएको खण्डमा प्राविधिक सहयोगचाहिँ गर्न सकिन्छ। पालिकाले कार्यक्रम बनाएर पेश गर्नुपर्नेमा उनले जोड दिइन्। चुमनुब्री गाउँपालिकाले भने गाउँका कतिपय समस्या स्थानीयस्तरमै समाधान गर्नुपर्ने तर्क गरेको छ। जिम्मेवारीबाट पन्छिन कोही पनि मिल्दैन। सबैको सामुहिक पहलबाट समस्याको समाधान निस्कन्छ, गाउँपालिकाका प्रमुख निमा लामा भन्छन्, खासमा यो समस्याको मलाई जानकारीसम्म पनि आएको छैन। वडा कार्यालय छ, पशु सेवा शाखा छ, तर कसैले भनेका छैनन्। गाउँको समस्या त गाउँमै समाधान गर्ने प्रयास गर्नुपर्नेमा उनले जोड दिए। सबै काममा सरकारको मुख मात्र ताक्नुपर्छ भन्नु पनि हुँदैन। कतिपय गाउँको समस्या गाउँमै समाधान गर्न पनि सकिन्छ, अध्यक्ष लामाले भने, आआफ्नो घरको कुकुर आफूआफूले जसरी व्यवस्थापन गरे पनि भइहाल्छ नि। यसैबीच गोरखाको भिमसेन थापा गाउँपालिका१ को घ्याम्पेसालमा बिहीबार एकैदिन पाँच जनालाई कुकुरले टोकेर घाइते बनाएको छ। साँझ पाँच बजेतिर कुकुरको टोकाइबाट पाँचजना घाइते भएका स्थानीय सितल गुभाजुले जानकारी दिए। उनीहरू पाँचै जनालाई एम्बुलेन्समार्फत गोरखा अस्पताल पठाइएको उनले बताए। बारपाक गाउँमा पनि कुकुरको टोकाइबाट तीनजना घाइते भएका छन्। बुधबार घाइते भएका उनीहरू गोरखा अस्पतालमा उपचाररत छन्।"
बाजुरामा भूकम्पको धक्का,"काठमाडौं : बाजुराको केन्द्रविन्दु भएर आज बिहान भूकम्प गएको छ । राष्ट्रिय भूकम्प मापन केन्द्रका अनुसार बिहान ५ : १५ बजे ४३ म्याग्निच्युडको भूकम्प गएको हो। बिछ्या मदना आसपास केन्द्रविन्दु बनाएको भूकम्प गएको हो। यसअघि बाजुरा केन्द्रविन्दु भएर वैशाख २१ गते ,१५ गते, १४ गते, १० गतेपनि ४ म्याग्निच्युड भन्दामाथिको भूकम्प गएको थियो । खानी तथा भूगर्भ विभागले तयार पारेको भूकम्पीय जोखिम नक्सामा पश्चिम नेपालमा भूकम्पको बढी जोखिमयुक्त क्षेत्र रहेको उल्लेख छ।"
"नजिकलाई दुर्गम भत्ता, टाढालाई छैन","पाँच घण्टाको बाटो वर मान्बुमा कार्यरत केवटले स्केलमा ११ हजार १ सय १० रुपैयाँ दुर्गमभत्ता जोडेर तलब पाउँछन् तर उनीभन्दा पाँच घण्टाको बाटो धेरै हिँड्नुपर्ने भारतीले दुर्गम भत्ता पाउँदैनन्। गोरखा : शिवराज नगरपालिका३ कपिलवस्तुका शिक्षक जमुना भारती गोरखाको दुर्गम धार्चे गाउँपालिका३ को दुङ्ला आधारभूत विद्यालयमा पढाउँछन्। बुद्धभूमि नगरपालिका रुपन्देहीका भरत केवट पनि गोरखाकै भवानी मावि मान्बुमा पढाउँछन्। सँगसँगै घरबाट निस्केपछि गोरखाको सोतीसम्म उनीहरूको यात्रा सँगसँगै हुन्छ। केवट सोती झरेर १५ मिनेट जीप चढेपछि मान्बु पुग्छन्। तर, भारतीलाई दुङ्ला पुग्न अझै एक घण्टा बस र अर्को एक घण्टा जिप अनि थप तीन घण्टा पैदल यात्रा गर्नुपर्छ। पाँच घण्टाको बाटो वर मान्बुमा कार्यरत केवटले स्केलमा ११ हजार १ सय १० रुपैयाँ दुर्गमभत्ता जोडेर तलब पाउँछन् तर उनीभन्दा पाँच घण्टाको बाटो धेरै हिँड्नुपर्ने भारतीले दुर्गम भत्ता पाउँदैनन्। बर्दियाको बाह्रबर्दिया नगरपालिका११ की बुधरानी चौधरी धार्चे३ गोरखाको दुङ्ला आधारभूत विद्यालयमा पढाउँछिन्। कालिकोटका अलबहादुर रोकाया पनि धार्चे१ गोरखाकै इच्छा आधारभूत विद्यालय हुलचुकमा पढाउँछन्। घरबाट संँगसँगै आउँदा दुवैजना दोभानसम्म सँगै हुन्छन्। चौधरी दोभानबाट तीन घण्टाको बाटो उकालो हिँडेपछि दुङ्ला पुग्छिन् भने रोकायालाई हुलचुक पुग्न दुईघण्टा हिँड्नुपर्छ। हिँडाइको पीडा दुवैलाई उत्तिकै हो। तर, उनीहरूले पाउने तलबभत्ता भने फरक छ। रोकाया ३२ हजार ९ सय २ स्केलमा ६ हजार ४ सय ६० रुपैयाँ दुर्गमभत्ता जोडेर तलब पाउँछन्। चौधरीले ३२ हजार ९ सय २ रुपैयाँमै चित्त बुझाउँछिन्। घरदेखि स्कुल आइपुग्न कम्तीमा तीनदिन लाग्छ, चौधरी भन्छिन्, हामी तराईको मान्छे, यहाँ भीरको बाटो देख्दैमा डरले खुट्टा काँप्छ। यस्तो दुर्गम ठाउँ छ, तर दुर्गम भत्ता रहेनछ। साथीहरूले हामी बेजिल्लाबाट आएको मान्छेले नियुक्ति लिँदा दुर्गम भत्ता पाउने ठाउँ रोजौं, दुईचार पैसा भने पनि बचाउन सकिन्छ भनेर सल्लाह गरेका थियौं। धार्चेको दुङ्ला र हुलचुक एकैतिर हो भन्ने सुनेको थिएँ। हो पनि रहेछ। उतातिर दुर्गम भत्ता रहेछ तर यतातिर रहेनछ। दुर्गम भत्तामा असाध्यै भेदभाव रहेको उनको गुनासो छ। गोरखामा यस्ता धेरै गाउँ छन्, जहाँ सदरमुकामबाट नजिकलाई दुर्गमभत्ता छ, टाढालाई छैन। यो वर्ष त हाम्रो गाउँमा पनि मोटरबाटो खनिँदै छ। अब त दुर्गम भत्ता पनि पाइन्छ कि ? सरकारको भेदभावपूर्ण नीतिप्रति व्यंग्य गर्दै दुङ्ला आधारभूत विद्यालयका प्रअ जीतलाल गुरुङ भन्छन्, कताकता तल पर्ने मान्बुमा दुर्गमभत्ता छ, लाप्राकमा पनि छ, हाम्रो दुङ्लामा छैन। मान्बुमा पनि मोटर चल्छ, लाप्राकमा पनि मोटर चल्छ, हाम्रोमा अहिलेसम्म मोटरबाटो पनि छैन। हाम्रोतिर सुगम, उतातिर दुर्गम कसरी भयो ? यस्तो नियम कसले बनायो ? सरकारले हाम्रो ठाउँ कहाँ छ भनेर नदेखेको उनले गुनासो गरे। हुन त हामीले खटाएको ठाउँमा काम गर्छौं भनेर नियुक्ति लिएका हौं, तर हाम्रोभन्दा धेरै सुगम ठाउँमा दुर्गम भत्ताको व्यवस्था हुने, हाम्रोतिर त्यो व्यवस्था नहुँदा चित्तचाहिँ नबुझ्ने रहेछ, दुङ्ला आधारभूत विद्यालयका शिक्षक जमुना भारतीले भने।मन्जुश्री माध्यमिक विद्यालय। योभन्दा ठूलो चोट धार्चे गाउँपालिका६ काशीगाउँका शिक्षक कर्मचारीलाई छ। त्यहाँका स्थायी शिक्षक, कर्मचारीहरूले २०७३ सालसम्म दुर्गम भत्ता पाउँथे, तर अचेल पाउँदैनन्। हाम्रो वडामा कार्यरत शिक्षक, कर्मचारीले खाइपाई आएको दुर्गम भत्ता २०७३ सालपछि कसरी काटियो पत्तै भएन। किन काटियो भनेर सोधखोज गर्न धेरै ठाउँमा, धेरैचोटी धाइयो तर केही सीप चलेन, मञ्जुश्री माविका प्रअ धनमान गुरुङ भन्छन्, सीमाना जोडिएको हाम्रोभन्दा तलको आरुघाट वडा नं १ र २ मा पनि दुर्गमभत्ता छ, हाम्रोसँगै जोडिएको हामीभन्दा माथि धार्चेकै वडा नं १ र २ मा पनि भत्ताको व्यवस्था छ, हामीबीचको वडाको मात्र कसरी खोसियो ? यसको उत्तर कतैबाट पाउन सकेका छैनौं। यसअघि वडासचिव, स्वास्थ्यकर्मी, कृषि तथा पशु सेवाका कर्मचारी, प्राविधिक, शिक्षकलगायतका सरकारी स्थायी कर्मचारीहरूले दुर्गम भत्ता पाउने वडाअध्यक्ष धनकुमार घलेले बताए। राष्ट्रसेवक कर्मचारीले खाइपाई आएको सेवा सुविधा काटिँदा दुर्गम गाउँठाउँमा कर्मचारी आउन नमान्ने, आए पनि सरुवा मागेर गइहाल्ने समस्या रहेको उनको गुनासो छ। दुर्गमभत्तामा चरम भेदभाव भएकोबारे गृहमन्त्री नारायणकाजी श्रेष्ठको ध्यानाकर्षण गराएको गाउँपालिकाका अध्यक्ष लक्ष्मण गुरुङ बताउँछन्। उस्तै भूगोल कतै दुर्गमभत्ता दिने, कतै नदिने गर्नुभएन। राष्ट्रसेवक शिक्षक, कर्मचारीले खाइपाइ आएको सेवा सुविधा काटिनु झन् दुःखद कुरा हो भनेर गृहमन्त्रीको ध्यानाकर्षण गराएको छु उनले भने, हामीले हाम्रो ठाउँबाट पहल गरिरहेको हो, खै के हुन्छ, हेरौं।"
बाँझो जमिनमा फलफूल खेती,"बागलुङ : पछिल्लो समय दैनिक सयौं युवा पुस्ता रोजगारीका लागि विदेश पलायन भइरहेका छन्। वैदेशिक रोजगारीमा जाने र बाँकी भएका पनि सहरतिर झर्ने क्रम बढेको छ। गाउँका कतिपय जमिनमा खेती गर्न छाडेपछि वनमाराले ढाक्दै गएको छ। बागलुङको तमानखोला गाउँपालिकाले खेतीयोग्य जमिनलाई पुनः प्रयोगमा ल्याउन र स्थानीयलाई गाउँमै आयआर्जनसँग जोड्न फलफूल खेतीमा जोड दिएको छ। गाउँपालिकाले चालू आर्थिक वर्ष २०७९८० मा बाँझो रहेका जमिनमा फलफूलका बिरुवा लगाउन थालेको गाउँपालिकाका अध्यक्ष जोकलाल बुढाले बताए। उनले गाउँघरमा जग्गा बाँझो राखेर रोजगारी र सुविधाको लागि सहर झर्ने स्थानीयलाई गाउँमै स्वरोजगार बनाउनका लागि फलफूल खेतीमा जोड्न लागेको बताए। तमानखोलामा यस वर्ष ओखर, स्याउ, उन्नत प्रजातिका आरू र किबीका बिरुवा लगाइएको छ। गाउँपालिका अध्यक्ष बुढाका अनुसार चालू आवमा वडा नम्बर ४ मा फलफूलका १५ सय बिरुवा लगाइएको जनाए। पालिकाले किसानलाई फलफूल खेतीतर्फ आकर्षित गर्नका लागि ५० प्रतिशत अनुदानमा फलफूलका बिरुवा उपलब्ध गराइएको हो, अध्यक्ष बुढाले भने, पहिलो चरणमा गाउँका खाली खेतीयोग्य जमिनमा ओखर, स्याउ, आरू र किबीका बिरुवा लगाइएको छ। व्यवसाय दर्ता गरेर कृषि गरिरहेका ४० किसानले फलफूलका बिरुवा उत्पादन गर्न व्यक्तिगत बारीमा लगाएको अध्यक्ष बुढाको भनाइ छ। कृषि प्राविधिकद्वारा माटो परीक्षण गरेर बाँझो जमिनमा बिरुवा लगाइएको उनले बताए। तमानखोलाले हिउँदे र बर्खे गरी दुई सिजनमा बिरुवा उपलब्ध गराउने गरी बजेट विनियोजित गरेको गाउँपालिका कृषि शाखा प्राविधिक सन्देश पराजुलीले बताए। उनले पहिलो चरणमा हिउँदे सिजनका फलफूलका बिरुवा उपलब्ध गराइएको र जेठ महिनामा बर्खे सिजनमा लगाउने फलफूलका बिरुवा किसानलाई उपलब्ध गराउने बताए। गाउँपालिका अध्यक्ष बुढाले गाउँमा बसाइँसराइ रोक्न र गाउँमै रोजगार सिर्जना गर्नका लागि अभियानको सुरुवात गरेको सुनाए। तमानखोलाको हावापानी अमिलो र फलफूल उत्पादन हुने सम्भावना देखिएकोले विज्ञको सल्लाहमा गाउँपालिकाले फलफूल खेती गर्न किसानलाई प्रोत्साहित गरेको प्राविधिक पराजुलीले बताए।"
मोरङमा टिपरको ठक्करबाट मृत्यु हुने व्यक्ति अर्कै,"विराटनगर : मोरङको ग्रामथान गाउँपालिका६ नेताचोकमा बुधबार दिउँसो टिपरको ठक्करले मृत्यु हुने स्कुटर चालक अर्कै व्यक्ति भएको खुलेको छ। प्रहरीका अनुसार दुर्घटनामा परेर झापाको अर्जुनधारा नगरपालिका७ का ४२ वर्षीय जीवन दाहालको मृत्यु भएको हो। साथमा भेटिएको नागरिकताका आधारमा प्रहरीले मृतक उदयपुरको चौदण्डीगढी नगरपालिका६ घर भइ मोरङको ग्रामथान५ तेतरियामा बस्दै आएका ४६ वर्षीय चन्द्रकान्त काफ्ले भनेर जानकारी दिएको थियो। तर, आफन्तले मृतक काफ्ले नभइ झापाको अर्जुनधाराका दाहाल भएको जानकारी प्रहरीलाई गराएका छन्। मोरङ प्रहरीका प्रवक्ता डीएसपी रन्जनकुमार दाहालका अनुसार साथमा भेटिएको नागरिकतामा मृतक चन्द्रकान्त काफ्ले भनिए पनि दुर्घटनामा अर्कै व्यक्तिको मृत्यु भएको खुलेको हो। मृतकको साथमा भेटिएको नागरिकका बारेमा थप अनुसन्धान भइरहेको उनले बताए। प्रहरीका अनुसार विराटनगरविराटचोक सडकखण्ड हुँदै उत्तरबाट दक्षिणतर्फ आइरहेको प्रदेश १०५००१ प ३८६० नम्बरको स्कुटरलाई सोही दिशाबाट आउँदै गरेको बागमती प्रदेश ०३००१ ख ७४०२ नम्बरको टिपरले दिउँसो ४:४० बजेतिर ठक्कर दिँदा दुर्घटना भएको थियो। तीव्र गतिमा रहेको टिपरले पछाडिबाट स्कुटरलाई ठक्कर दिएको प्रारम्भिक अनुसन्धानबाट खुलेको प्रहरीले जनाएको छ। टिपरका चालक ग्रामथान१ का २८ वर्षीय सुरज माझीलाई नियन्त्रणमा लिएर प्रहरीले घटनाको अनुसन्धान सुरु गरेको छ। टिपर चालकको लापरबाहीले दुर्घटना भएको प्रहरीले जनाएको छ।"
मोटरसाइकल दुर्घटना हुँदा साहको मृत्यु,विराटनगर : मोरङको रंगेली नगरपालिका५ धनापट्टीमा छोराले चलाएको मोटरसाइकल दुर्घटना हुँदा आमाको मृत्यु भएको छ । उत्तरबाट दक्षिणतर्फ जाँदै गरेको प्रदेश १०२०४९ प ७८३६ नम्बरको मोटरसाइकल आफैँ अनियन्त्रित भएर दुर्घटनामा परेको मोरङ ट्राफिक प्रमुख प्रहरी निरीक्षक सुनीलकुमार श्रेष्ठले जानकारी दिए । उनका अनुसार दुर्घटनामा मोटरसाइकलको पछाडि सवार रतुवामाई नगरपालिका५ की ५० वर्षीया मानकीदेवी साहको मृत्यु भएको हो । गम्भीर घाइते उनको उपचारका क्रममा विराटनगरको गोल्डेन अस्पतालमा राति १०:३० बजेतिर मृत्यु भएको प्रहरीले जनाएको छ। प्रहरीका अनुसार मानकीदेवी आफ्नै छोराले चलाएको मोटरसाइकलको पछाडि बसेकी थिइन् । दुर्घटनालगत्तै मानकीदेवीलाई छोरा २९ वर्षीय दिनेशकुमार साहले उपचारका लागि अस्पताल पुर्याएका थिए । आमाको मृत्यु भएपछि उनलाई प्रहरीले नियन्त्रणमा लिएर घटनाको अनुसन्धान सुरु गरेको छ । शव पोस्टमार्टमका लागि विराटनगरको कोसी अस्पतालमा राखिएको छ । प्रहरीको प्रारम्भिक अनुसन्धानबाट तीव्र गतिका कारण मोटरसाइकल दुर्घटना भएको खुलेको छ ।
गोदाम फुटाएर २१ वटा टिभी चोरी गर्ने गिरोह पक्राउ,"विराटनगर : गोदाम फुटाएर २१ वटा एलईडी टिभी (टेलिभिजन) चोरी गर्ने गिरोहका २ जनालाई प्रहरीले मोरङको बूढीगंगा गाउँपालिका४ बाट पक्राउ गरेको छ। मोरङ प्रहरीका प्रवक्ता डीएसपी (प्रहरी नायव उपरीक्षक) रन्जनकुमार दाहाल नेतृत्वको टोलीले टिभी चोरीमा संलग्न बूढीगंगा४ का २५ वर्षीय कोसन ऋषिदेव र १८ वर्षीय सन्दीपकुमार ऋषिदेवलाई पक्राउ गरेको हो। विशेष सूचनाका आधारमा कोसन र सन्दीपलाई बुधबार राति १० बजेतिर पक्राउ गरिएको मोरङ प्रहरी प्रमुख एसपी दीपक पोखरेलले जानकारी दिए। चोरी गरेर लगेको २१ मध्ये १५ थान टिभीसहित उनीहरू पक्राउ परेको पोखरेलको भनाइ छ। अन्य ६ थान टिभी बरामद हुन बाँकी छ। चोरीमा संलग्न १ जना फरार छन्। फरार रहेकाको खोजी तीव्र पारिएको जानकारी एसपी पोखरेलले दिए। उनका अनुसार बूढीगंगा४ मा रहेको नवीन डिस्ट्रिब्यूटर्सको झ्याल फुटाएर प्रतिगोटा ४५ हजार रूपैयाँ पर्ने २१ थान टिभी गत चैत २८ गते राति चोरी गरिएको थियो। चोरी भएको टिभीको बजार मूल्य लगभग ९ लाख ४५ हजार बराबर रहेको प्रहरीको भनाइ छ। चोरीमा संलग्नले मोरङ र सुनसरीका विभिन्न ठाउँमा पुर्याएर सस्तो मूल्यमा टिभी बिक्री गरेको पाइयो। विभिन्न व्यक्तिलाई बिक्री गरेको टिभी पनि बरामद भएको छ, एसपी पोखरेल भन्छन्, एउटा टिभीलाई २० देखि २५ हजार रूपैयाँसम्ममा बेचेको खुलेको छ। बिक्री हुन बाँकी रहेका केही सेट टिभी भने खाल्डो खनेर माटोमुनि गाडेको अवस्थामा फेला पर्यो। उनका अनुसार गिरोहले सस्तोमा किन्ने ग्राहक खोजी गर्दै चोरीको टिभी बेच्ने गरेको पाइयो। बिक्री हुन बाँकी रहेका टिभी किन्ने ग्राहाकको खोजीमा निस्किएका बेला चोरीमा संलग्नहरू पक्राउ परेका हुन्। उनीहरूविरुद्ध प्रहरीले चोरी मुद्दा चलाउन बिहीबार अदालतबाट म्याद थप गरेर अनुसन्धानको बाँकी प्रक्रिया अघि बढाएको छ।"
मिटरब्याजसम्बन्धी जाँचबुझ आयोगमा धमाधम उजुरी,"काठमाडौं : मिटरब्याज पीडितको धर्नाले सय दिन पार गरेको छ। न्याय माग्दै काठमाडौंमा जारी राखेको आन्दोलन १ सय दिनमा पुगेको हो। आन्दोलनसँगै पीडितहरूले अनुचित लेनदेन(मिटरब्याज) सम्बन्धी जाँचबुझ आयोगमा धमाधम उजुरी पनि दिइरहेका छन्। छिटो र पीडितको पक्षमा न्याय दिलाउन पीडितहरूले काठमाडौंको शान्ति बाटिकाबाट आन्दोलन जारी राखेका छन्। तेस्रो चरणको आन्दोलन ३९औं दिनमा पुगेको छ। गत वर्ष जेठदेखि आसार १३ गतेसम्म १४ दिनसम्म आन्दोलन भएको थियो। साउन १६ देखि असोज १ गतेसम्म ४७ दिन दोस्रो चरणको आन्दोलन भएको थियो। चैत २० गतेदेखि हालसम्म पीडितहरूले काठमाडौंकेन्द्रित र तेस्रो चरणमा आन्दोलन जारी राखेका हुन्। उनीहरूले विगत २८ महिनादेखि जिल्लादेखि राजधानीसम्म मिटरब्याजी साहुलाई कारवाही गर्न आन्दोलन गर्दैै आइरहेका छन्। पीडितहरूले न्याय नपाएसम्म आन्दोलन जारी रहने मिटरब्याज तथा ठगीविरुद्ध किसान मजदुर संघर्ष समितिका अध्यक्ष अवधेश कुशवाहाले बताए। गत असोज र वैशाख पहिलो साता पीडितहरूको आन्दोलनमा प्रहरीले हस्तक्षेप गर्दा कतिपयको टाउकोमा चोटपटक लाग्नुका साथै हातसमेत भाँचिएको थियो। लेनदेन(मिटरब्याज) सम्बन्धी जाँचबुझ आयोगले वैशाख १७ देखि ३१ सम्म पीडितहरूलाई उजुरी दिन आह्वान गरेको थियो। ७७ जिल्लाकै जिल्ला प्रशासन कार्यालयबाट उजुरी संकलन भइरहेको आयोगका अध्यक्ष गौरीबहादुर कार्कीले अन्नपूर्णलाई जानकारी दिए। प्रतिनिधिसभाबाट अध्यादेश स्वीकृत मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० प्रतिनिधिसभाबाट स्वीकृत भएको छ। कानुन न्याय तथा संसदीय मामिला मन्त्रालयका तर्फबाट अर्थमन्त्री डा प्रकाशशरण महतले बुधबार पेस गरेको अध्यादेश बहुमतले पारित भएको हो। योसँगै अब मिटरब्याज पीडितहरूले न्याय पाउने भएका छन्। वैशाख २० गते सरकारले मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० राजपत्रमा प्रकाशित गरेको थियो। सरकारले मिटरब्याजीलाई सात वर्ष कैद र ७० हजार रुपैयाँ जरिवाना हुने कानुनी व्यवस्था गरेको छ। कैद र जरिवानाको कुरा मुलुकी आचारसंहिता, २०७४ को संशोधन उपदफा ४ मा उल्लेख छ। अनुचित लेनदेनको आधारमा ऋणीबाट रकम वा कुनै अन्य अचल सम्पत्ति लिएमा सम्बन्धित ऋणीलाई त्यस्तो रकम वा अचल सम्पत्ति बराबरको रकम कसुरदारले तिर्नुपर्ने व्यवस्था त्यहाँ राखिएको छ। त्यस्तै, लिखत तयार गर्दा साहु र ऋणीको कम्तीमा एकएक जना साक्षीको नाम, थर, ठेगाना हुनुपर्ने व्यवस्था राजपत्रमा उल्लेख छ। तर, एक लाख रुपैयाँभन्दा बढीको लेनदेन कारोबार नगदै वा घरसारमा गरेको भएमा त्यस्तो रकम नभराउने पनि उल्लेख गरिएको छ। अब कानुनअनुसार, कसैले अनुचित लेनदेन गर्न वा गराउन पाइँदैन। लेनदेन नभएको वा नगरेको रकम दिएको भनी लिखत तयार गरे कडा कारबाही हुनेछ। लेनदेन गरेको वास्तविक रकमभन्दा बढी रकमको लिखत तयार गर्न पाइँदैन, ऐनमा उल्लेख छ, लेनदेन गर्दाकै बखतमा ब्याज रकमसमेत साँवामा जोडी लिखित तयार गर्ने कार्य कानुनविपरीत हुनेछ। ऋण असुलीका लागि कुनै प्रकारको धम्की दिने वा हिंसा वा शोषण दिए अब कानुन लाग्नेछ। साहुले अनुचित लेनदेनका आधारमा ऋणीको अचल सम्पत्ति हक हस्तान्तरण गरी लिन पाइने छैन। साहुबाट पीडित कुटिँदैछन् अवधेश कुशवाहा, अध्यक्ष, मिटरब्याज तथा ठगीविरुद्ध किसानमजदुर संघर्ष समिति हाम्रो आन्दोलन लामो समयदेखि चल्दै आएको छ। हामीसँग सम्झौता गरेर सरकारले पटकपटक धोका दियो। संरचनाका रूपमा आयोग आएको छ। नीति कानुनका रूपमा अध्यादेश जारी भएको छ। ठोस कानुन अझै बन्नै बाँकी छ। आयोगलाई मजबुत बनाएर जिल्लाजिल्लामा विस्तार गर्नुपर्छ भन्ने हामीले कुरो राखेका थियौं। आयोगमा पीडितका तर्फबाट पनि प्रतिनिधि राख्न भनेका थियौं। तर, सरकारले हाम्रो आन्दोलन कमजोर बनाउनेतर्फ लाग्यो। कुटपिटसमेत भयो । राज्यलाई निगरानी गर्न हामीले काठमाडौंमा आन्दोलन जारी राखेका छौं। न्यायका लागि काम गरिरहेका छौं गौरीबहादुर कार्की, अध्यक्ष, लेनदेनसम्बन्धी जाँचबुझ आयोग हामीले आयोगबाट दखास्त लिने काम गरिरहेका छौं। पहिला जिल्ला प्रशासन कार्यालयमा उजुरी परेको थियो। त्यो उजुरीमा सबै विवरण खुलेको थिएन। अहिले साहुको डिटेल विवरण खुल्नेगरी पीडितबाट निवेदन संकलन गरिरहेका छौं। पीडितले कति ऋण लिएको, अहिलेसम्म कति साँवा र ब्याज बुझाए, साहुलाई कुन जग्गा कहिले पास गरेको जस्ता विवरणसहितको निवेदन लिइरहेका छौं। सबै विवरण खुल्ने गरी निवेदन फारम तयार गरेर ७७ वटै जिल्ला प्रशासन कार्यालयबाट निवेदन संकलन भइरहेको छ।"
युवा व्यवसायी महतोलाई विकास रत्न पदक,"ढल्केवर(धनुषा) : युवा व्यवसायी तथा समाजसेवी दिनेश महतो विभूषित भएका छन् । उनी विकास रत्न पदकबाट विभूषित भएका हुन् । बिहीबार गृहसचिव दिनेश भट्टराईले महतोलाई विभूषण अधिकारपत्र प्रदान गर्दै सम्मान गरेका हुन् । महोत्तरीको भंगहा नगरपालिका४ स्थायी घर भएका समाजसेवी महतो दानवीरको रुपमा परिचित छन् । उनी सफल उद्योगपति समेत हुन् । नेपाल राष्ट्रको गौरव एवं नेपाली जनताको हित अभिवृद्धिमा उल्लेखनीय योग्दानको कदर गर्दै सम्मानस्वरुप उनलाई विभूषित गरिएको हो । नेपालको संविधानको धारा २७७ (१) बमोजिम मन्त्रिपरिषद्को सिफारिसमा विभूषण प्रदान गरिँदै आएको छ । राष्ट्रिय दिवस तथा संविधान दिवसका अवसरमा असोज ३ गते विभूषण घोषणा गरिएको थियो । मन्त्रिपरिषदको सिफारिसमा राष्ट्रपतिबाट मानपदवी, अलंकार र पदक गरी विविध क्षेत्रका व्यक्तिहरूलाई विभूषण दिने घोषणा गरिएको थियो ।"
होटलमा खाजा खान आएका ग्राहकको छुरा हानेर हत्या,"धादिङ : धादिङको गल्छी गाउँपालिका८ गल्छी नजिकै निबुवा बोटेमा सञ्चालित एक होटलमा खाजा खान आएका ग्राहकको छुरा प्रहार गरी हत्या गरिएको छ । बुधबार बेलुका खाजा खान गएका गल्छी८ कटलपौवाका २७ वर्षीय विनोद थापामगरलाई निबुवा बोटेस्थित सानदार होटलका सञ्चालक २८ वर्षीय नीरज पण्डितले छुरा प्रहार गरी हत्या गरेका हुन् । आरोपितलाई रातिनै पक्राउ गरिएको जिल्ला प्रहरी कार्यालयका सूचना अधिकारी प्रहरी निरीक्षक धर्मजित थिङले जानकारी दिए। खाजा खाएपछि होटल सञ्चालकसित पैसा तिर्नेबेला भनाभन भएको बताइएको छ । खाजा खाएको पैसा तिरेपछि बाँकी रकम फिर्ता लिनेक्रममा दुवै पक्षबीच झगडा भएको प्रहरीले जनाएको छ । घटनापछि पण्डित फारर भएका थिए । घाइते थापामगरको उपचारका क्रममा काठमाडौंको नर्भिक अस्पतालमा मृत्यु भएको हो । प्रहरीले पण्डित,उनकी आमा सरस्वतीसहित छ जनालाई पक्राउ गरेको छ । घटनाबारे अनुसन्धान भइरहेको प्रहरीले जनाएको छ। घटनापछि स्थानीयवासीले गल्छीत्रिशूली सडकखण्ड बुधबार रातिदेखि बन्द गराएका छन् ।"
नक्कली शरणार्थी प्रकरणमा कस्ता मुद्दा चल्छन् ?,"ठगी, भ्रष्टाचार, संगठित अपराध र राज्यविरुद्धको कसुरमा मुद्दा चलाउन फौजदारी कानुनका जानकारको सुझाव काठमाडौं : प्रहरीले पूर्वमन्त्रीदेखि बहालवाला सचिवसम्मका उच्च पदस्थ व्यक्तिलाई एकसाथ ठगी एवं संगठित अपराध कसुरमा अनुसन्धान गरिरहेको छ। नेपालीलाई नक्कली शरणार्थी बनाएर अमेरिका पठाउने भन्दै मोटो रकम उठाएको गिरोहको नेक्सस गृह मन्त्रालयको संयन्त्रसम्म पुगेको छ। तत्कालीन गृहमन्त्री बालकृष्ण खाँण, तत्कालीन गृहसचिव टेकनारायण पाण्डेदेखि अर्का तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई र खाँणका स्वकीय सचिव नरेन्द्र केसीसमेत पक्राउ परेका छन्। ठगी गरी संगठित अपराधअन्तर्गत मुद्दा दायर गर्ने गरी प्रहरीले अनुसन्धान अघि बढाएको छ। १२ जना पक्राउ परेका प्रहरीले जनाएको छ। यो प्रकरणमा कस्तो मुद्दा दायर होला ? सबैको चासो र चिन्ता छ। फौजदारी कानुनका जानकार मुख्य गरी संगठित अपराध र राज्यविरुद्धको अपराधअन्तर्गतसहित ठगी, भ्रष्टाचार मुद्दा चलाउन सकिने सुझाउँछन्। अदालतमा दायर गरिने मुद्दाको प्रकृतिमा पूर्वमहान्यायाधिवक्ताको शंका छ। जे पनि गर्न सक्छन्। ठगी गरेको भनेर मुद्दा चलाउनसमेत सक्छन्। घुस खाई भ्रष्टाचार गरेको भन्दै अख्तियार दुरुपयोग आयोगमा पनि मुद्दा पठाउन सक्छन्। सम्पत्ति शुद्धीकरणतर्फ पनि पठाउन सक्छन्, एक पूर्वमहान्यायाधिवक्ताले भने, जसले जे भने पनि यो अपराध संगठित रूपमै भएको छ। प्रहरी महानिरीक्षकको सचिवालयका प्रहरी वरिष्ठ उपरीक्षक दीपेन्द्र जिसीले बुधबार प्रेस विज्ञप्ति जारी गर्दै भुटानी शरणार्थी बनाएर अमेरिका लैजाने भन्दै नेपाली सर्वसाधारणलाई ठगी गरी संगठित अपराध गरेको मुद्दा भएको उल्लेख गरेका छन्। फौजदारी कानुनका जानकार भने नेपाली सर्वसाधारणले नै आफूहरूलाई भुटानी शरणार्थी बनाएर पठाइदिन आग्रह गरेकाले ठगी भन्न नमिल्ने बताउँछन्। ठगी हुनका लागि प्रतिवादीको मात्र बेइमानीको नियत हुनुपर्छ। प्रतिवादीले गरेका कार्य तथा घटनामा बेइमानी नियत भएको पुष्टि गरेको हुनुपर्छ। नेपाली स्वयं आफैं भुटानी हुन मञ्जुर भएका हुन्। नेपाली भएर पनि भुटानी हुन गएकाले पीडित होइनन्। उनीहरू पनि दोषी हुन्, ती पूर्वमहान्यायाधिवक्ताले भने, भुटानी बन्न चाहने नेपाली र भुटानी बनाउन चाहने नेपालीको मिलेमतोमा अपराध भएको हो। राज्यविरुद्धको षड्यन्त्रका रूपमा लिँदै राज्यविरुद्धको कसुरका रूपमा पनि मुद्दा चलाउन सकिन्छ। नागरिक समाजले भ्रष्टाचार ढाकछोपविरुद्ध बुधबार काठमाडौंमा आयोजना गरेको प्रदर्शनका सहभागी। तस्बिर : दिपेन श्रेष्ठ वरिष्ठ अधिवक्ता विश्वकान्त मैनाली नक्कली भुटानी शरणार्थी प्रकरणमा पक्राउ परेका व्यक्तिलाई संगठित अपराध र राज्यविरुद्धको दुवै कसुर आकर्षित हुने बताउँछन्। यो संगठित अपराध पनि हो। राज्यविरुद्धको कसुर पनि हो, वरिष्ठ अधिवक्ता मैनालीले भने, राज्यको शक्तिलाई दुरुपयोग गरेको छ। त्यो अर्थमा राज्यविरुद्धको अपराध हो। सरकारी संयन्त्र र माफियाहरू मिलेर गरेको कार्य भएकाले संगठित अपराध पनि हो। मैनाली फौजदारी अपराधअन्तर्गत संगठित र राज्यविरुद्धको अपराधअन्तर्गत दुवै मुद्दा चलाउन सकिने सुझाव दिन्छन्। यस प्रकरणमा साक्षीलाई डर, धाक, धम्की दिएर वा कुनै आर्थिक प्रलोभनमा पारेर अभियुक्तले होस्टाइल बनाउने सक्ने जोखिम भएको जानकारहरू बताउँछन्। त्यस्तै झूटा वकपत्र गर्ने सम्भावना पनि उत्तिकै छ। कांग्रेस महामन्त्री तथा सांसद गगनकुमार थापाले अनुसन्धान नागरिकलाई विश्वास लाग्ने हुनुपर्ने बताएका छन्। कुनै भेटघाटले पनि प्रभावित नहोस्। कुनै दबाबले प्रभावित नहोस्। कुनै प्रभावले कहीँबाट प्रभावित नहोस्। मेरो आग्रह छ, अनुसन्धान फ्रि र फेयर होस। निर्दोष कोही पनि नपरोस्। तर, दोषी छ भने नेता होस कि, नाता होस्। एउटा पनि नछुटोस्, प्रतिनिधिसभाको बुधबारको बैठकमा महामन्त्री थापाले भने, हामी सबैको एउटै आवाज छ, संलग्न जोसुकै होस्। जुनसुकै दलको होस्। जुनसुकै तहको होस्। ओहोदाको होस्। कारबाहीको दायरामा आउनैपर्छ। बजारको हल्लाले अनुसन्धान प्रभावित नहोस्। सर्वोच्च अदालतका पूर्वन्यायाधीश बलराम केसी अनुसन्धानका क्रममा जो कोहीले दबाब र प्रभाव पार्न खोजे सार्वजनिक गर्नुपर्ने बताउँछन्। दबाब दिने कुनै व्यक्ति वा निकाय भए प्रहरीले प्रेस विज्ञप्ति निकालेर दबाब दिनेको नाम सार्वजनिक गर्नुपर्छ, पूर्वन्यायाधीश केसीले भने, मुद्दा बिगार्न सक्ने सम्भावना छ। मुद्दा बिगारेर ठूला माछा उम्काउने र साना माछालाई मात्रै फसाउने षड्यन्त्र पनि हुन सक्छ। यसमा सबै सजग हुनुपर्छ। के हो संगठित अपराध ? नेपालमा बसी वा नेपाल बाहिर रही नेपाल वा नेपाली नागरिकविरुद्ध संगठित अपराध गर्ने कार्य संगठित अपराधभित्र पर्छ। यस खालको अपराधमा नेपालभित्र वा नेपाल बाहिर रहेका व्यक्तिको समूह संलग्न रहन्छ। संगठित अपराध निवारण ऐन, २०७० मा भनिएको छ, आपराधिक समूह भन्नाले संगठित अपराध गर्ने उद्देश्यले नेपालभित्र वा नेपाल बाहिर रहे भएको संगठित वा असंगठित तीन वा तीनभन्दा बढी व्यक्तिहरूको समूह सम्झनुपर्छ। नक्कली भुटानी शरणार्थी प्रकरणमा १२ जना पक्राउ परिसकेका छन्। पूर्वगृहमन्त्री खाँण, बहालवाला सचिव पाण्डे, तत्कालीन गृहमन्त्री रामबहादुर थापाका सुरक्षा सल्लाहकार इन्द्रजित राई, एमालेसचिव टोपबहादुर रायमाझीका छोरा सन्दीप रायमाझीलगायत छन्। गत साता पक्राउ पुर्जी जारी भएपछि फरार भएका रायमाझीलाई एमालेले पदबाट बुधबार निलम्बन गरेको छ। एमाले महासचिव शंकर पोखरेलले प्रेस वक्तव्य जारी गर्दै अविलम्ब सम्बन्धित निकायमा उपस्थित भएर अनुसन्धानलाई सघाउन निर्देशन दिँदा पनि रायमाझीले निर्देशनको पालना नगरेको भन्दै पार्टीबाट निलम्बन गरिएको जनाएका छन्। वक्तव्यमा भनिएको छ, अनुसन्धान र कानुनी कारबाहीको प्रक्रियाको अन्तिम टुंगो नलागेसम्म पदबाट निलम्बन गरिएको जानकारी गराइन्छ। रायमाझीले भने आफू बिरामी भएको भन्दै संसद् सचिवालयमा खामबन्दी पत्र पठाएका छन्। त्यस्तै प्रहरीले सानु भण्डारी, सन्देश शर्मा, सागर थुलुङ राई, केशव दुलाल, टंक गुरुङ, रामशरण केसी र गोविन्द चौधरी पनि पक्राउ गरेको छ। पक्राउ परेकाहरू पैसा उठाउने बिचौलिया भएको जनाइएको छ। जिल्ला प्रहरी परिसर काठमाडौंका प्रमुख एसएसपी दानबहादुर कार्की नेपालको संविधान, कानुन निर्दिष्टअनुसार नै अनुसन्धान गरिरहेको बताउँछन्। यस प्रकरणमा अन्तरवस्तु पनि हेर्नुपर्नेछ, एसएसपी कार्कीले भने, भुटानी शरणार्थीसँग सम्बन्धित मुद्दा ठगी तथा संगठित अपराधमा गइसकेको छ। सर्वोच्च अदालतका पूर्वन्यायाधीश बलराम केसी संगठित अपराधअन्तर्गत नै मुद्दा चलाउन सकिने बताउँछन्। के हो राज्यविरुद्धको अपराध ? मुलुकी अपराध (संहिता) ऐन, २०७४ दफा ५१ मा कसैले पनि राष्ट्रहित प्रतिकूल हुने कुनै काम गर्नु वा गराउन नहुने उल्लेख छ। सोही दफा ५१ (२)( क) मा भनिएको छ, नेपालको स्वतन्त्रता, सार्वभौमसत्ता, भौगोलिक वा प्रादेशिक अखण्डता, राष्ट्रियता, स्वाधीनता, स्वाभिमान वा नेपालको अन्तर्राष्ट्रिय छविउपर अपमान हुने, होच्याउने वा घृणा वा द्धेष फैलाउने। यो प्रकरणमा नेपालको स्वाधीनता, स्वाभिमान र नेपालको अन्तर्राष्ट्रिय छविको अपमान भएको भन्दै सांसदहरूले दोषीलाई कारबाहीको माग गर्दै आएका छन्। यस प्रकरणमा रकम लेनदेनसमेत भएको छ। उनीहरूलाई भुटानी शरणार्थी बनाएर अमेरिका लैजाने आश्वासन दिई प्रतिव्यक्ति १० देखि ५० लाख रुपैयाँ असुली भएको पाइएको छ। यदि राज्यविरुद्धको अपराधअन्तर्गत मुद्दा चलाई ठहर भएमा कसुर गर्ने आदेश दिने वा निर्देशन दिने, त्यस्तो कसुर गर्न दुरुत्साहन दिने वा उक्साउने, त्यस्तो कसुर गर्न मद्दत गर्ने व्यक्तिलाई मुख्य कसुरदार सरह सजाय हुने मुलुकी अपराध संहितामा उल्लेख छ। ५ वर्षसम्म कैद र ५० हजार रुपैयाँसम्म जरिवाना हुनेछ। सजायको अतिरिक्त लेनदेन गरेको रकमसमेत जफत हुनेछ। नक्कली शरणार्थी बनाउने खेल २०७६ सालमा सुुरु भएको थियो। तीन दशकभन्दा लामो समयदेखि नेपालमा बसिरहेका नेपालीभाषी भुटानी नागरिकलाई अमेरिकालगायत तेस्रो देशमा पुनर्वासको चाँजो मिलाइएको थियो। सरकारले ०७६ साल साउनमा शरणार्थीसम्बन्धी कार्यदल बनाएको थियो। बालकृष्ण पन्थीको संयोजकत्वमा भुटानी शरणार्थी समस्या समाधान सरकारी कार्यदल बनाइएको थियो। तत्कालीन गृहमन्त्री रामबहादुर थापा र गृहसचिव प्रेमकुमार राईले भुटानी शरणार्थी समस्या समाधानका लागि बनाएको कार्यदलले ४ सय २९ व्यक्तिलाई भुटानी शरणार्थीको सूचीमा राखेको थियो। उक्त सूची सच्याउनु साटो तत्कालीन गृहमन्त्री खाँण र गृहसचिव पाण्डेले पुन प्रमाणीकरण गर्न जिल्ला प्रशासन कार्यालय झापालाई निर्देशन दिएका थिए। अमेरिका जान छुटेकाहरूलाई पनि पुनर्वास गराउन सरकारी समिति बनाइएको थियो। समितिले बुझाएको प्रतिवेदन सार्वजनिक नगर्दै त्यसैको उपसूचीमा नेपाली नागरिकहरूको नाम थपिएको पाइएको छ। ८ सय ७५ नेपालीलाई भुटानी शरणार्थी बनाउने प्रपञ्चमा सामेल भएको अभियोगमा पक्राउ परेकाहरूको नेक्सस उच्च राजनीतिक नेतृत्वसम्म पुगेको छ। वरिष्ठ अधिवक्ता रजितभक्त प्रधानांग नक्कली भुटानी शरणार्थीको विषयमा गहन ढंगले अनुसन्धान गर्नुपर्ने बताउँछन्। धेरै अगाडि देखिको रहेछ। यसको जरैसम्म गएर अनुसन्धान गर्नुपर्छ, वरिष्ठ अधिवक्ता प्रधानांग भन्छन्, मानव तस्करीसँग समेत सम्बन्धित छ। यो राष्ट्र विरुद्धकै अपराध हो। मुद्दा बिगार्न सक्ने सम्भावना छ । मुद्दा बिगारेर ठूला माछा उम्काउने र साना माछालाई मात्रै फसाउने षड्यन्त्र पनि हुन सक्छ । सबै सजग हुनुपर्छ । बलराम केसी, पूर्वन्यायाधीश, सर्वोच्च अदालत भुटानी शरणार्थिसँग सम्बन्धित मुद्दा ठगी तथा संगठित अपराधमा गइसकेको छ। दानबहादुर कार्की, एसएसपी, जिल्ला प्रहरी परिसर, काठमाडौं यो अपराध मानव तस्करीसँग समेत सम्बन्धित छ। यो संगठित मात्र नभएर राष्ट्र विरुद्धकै अपराध हो। प्रा डा रजितभक्त प्रधानांग, वरिष्ठ अधिवक्ता"
दोर्दीको टाप गाउँमा घरै पिच्छे पानीका धारा,"बेंसीसहर : लमजुङको दोर्दी गाउँपालिका ८ स्थित टाप गाउँको ९१ घरमा घरैपिच्छै धारा निर्माण भएका छन् । दोर्दी गाउँपालिका र गोरखा वेल्फेयर ट्रष्टको आर्थिक सहयोगमा एक घर एक धारा निर्माण भएको हो । गोरखा वेल्फेयरका आयोजना प्रबन्धक बेलबहादुर गुरुङका अनुसार विरेन्द्र शिला प्रावि,कन्यादेवी आमा भवन,खोप क्लिनिक भवनमा समेत एउटाएउटा धारा निर्माण भएको छ । सो विद्यालयमा एक शौचालयसहित गाउँमा ९४ वटा खानेपानी धारा निर्माण भएको उनले बताए । ४४ लाख ९५ हजार ५ रुपैयाँ ४१ पैसा लागतमा उक्त संरचनाको निर्माण सम्पन्न भएको छ । गोर्खा वेल्फेयरको ३६ लाख ३१ हजार ५ रुपैयाँ ४१ पैसा, गाउँपालिकाको ३ लाख ८० हजार रुपैयाँ र ४ लाख ८४ हजार रुपैयाँ बराबर जन श्रमदान रहेको बताइएको छ । विसं २०७९ मंसिर १९ गते निर्माण सुरू गरिएको थियो । उक्त संरचना गाउँपालिका अध्यक्ष युवराज अधिकारीले हस्तान्तरण गरेका छन् । टाप गाउँमा घरैपिच्छे धारा निर्माणले स्थानीयलाई खानेपानीमा सहज भएको उनले बताए । उनले भने,'गाउँपालिकाले घरेपिच्छे धारा पु र्याउने अभियानलाई अघि बढिरहेकाले धारा नपुगेको घर बस्तीहरूमा चाँडै धारा पुग्नेछ । वडाध्यक्ष नारान घलेले टाप गाउँमा खानेपनीको दुःख हटको बताए । टाप खानेपानी उपभोक्ता तथा सरसफाई आयोजनाका अध्यक्ष चित्रबहादुर गुरुङले धमिलो पानी खान बाध्य टापगाउँबासी शुद्ध खानेपानी पपाउँदा खुसी भएको बताए । यसअघि यहाँ ५ वटा सार्वजनिक धारा थियो । त्यहीपनि कहिले पानी आउने कहिले नआउने समस्या थियो । गोरखा वेल्फेयरका आयोजना प्रबन्धक गुरुङका अनुसार दोर्दी गाउँपालिका ४ लामिडाँडाको ३९ घरधुरी र वडा नं ६ कृर्तिपुरका ३१ घरमा पनि एक घर एक धारा निर्माणकार्य सम्पन्न भएको छ ।"
लम्पी रोगले क्षति बेहोरेका कृषकलाई राहतको माग,"इलाम : प्रतिनिधिसभाको बुधबारको बैठकमा चौपायमा फैलिएको लम्पी रोगबाट क्षति बेहोरेका कृषकलाई राहत दिन माग गरिएको छ। हाल देशभरि गाई, गोरुलगायतका चौपायमा पक्स समूहको काप्रीपक्स भाइरसबाट लम्पी स्किन रोगको महामारीको फैलिएको छ। प्रतिनिधिसभाको बैठकमा विनियोजन विधेयक २०८० को सिद्धान्त र प्राथमिकतामाथि धारण राख्दै इलाम क्षेत्र न १ का सांसद महेश बस्नेतले महामारीका रूपमा देखिएको लम्पी स्किन रोगको प्रभावकारी रोगथाम र रोगबाट क्षति भोगेका कृषकका लागि क्षतिपूर्तिसहित राहत कार्यक्रम समावेश गर्नुपर्ने बताए। पशुपालन क्षेत्रमा नश्ल सुधारमा मात्र जोड दिइनेछ मात्रै भनिएकोमा महामारीका रूपमा रहेको लम्पी स्किन रोग रोकथाम र क्षतिपूर्तिबापत राहत उपलब्ध गराउने नीति तथा कार्यक्रम पनि समावेश हुनुपर्छ, उनले भने। सांसद बस्नेतले मिल्क होलिडे हुने मुलुक नेपालले विदेशबाट दुग्ध खरिद गर्ने कार्य बन्द गर्नुपर्ने बताए। उनले भने, विदेशबाट दुग्ध खरिद गर्ने कार्य तत्काल बन्द गरी दुग्ध उत्पादक कृषकलाई प्रोत्साहन गर्दै नियातमुखी बनाउने कार्यक्रम ल्याउनुपर्छ। कोसी प्रदेशकी सांसद खगेश्वरी पौड्यालले पनि गाईगोरुमा देखिएको लम्पी रोगका कारण गाम्रीण कृषकको आर्थिक अवस्था बिग्रँदै गएको भन्दै प्रदेश सरकाले पनि प्रभावकारी कार्यक्रम ल्याउनुपर्नेमा जोड दिइन्। प्रदेशभरिका कृषक प्रभावित भएको अहिलेको अवस्थामा प्रदेश सरकार चुपचाप बस्न मिल्दैन, उनले भनिन्, प्रभावकारी कार्यक्रम लिएर कृषकको घरमा पुग्नुपर्छ। इलामका कृषकले पनि रोग नियन्त्रणका लागि प्रभावकारी कार्यक्रम ल्याउन र लम्पी रोगबाट क्षति भोगेका कृषकलाई राहतको कार्यक्रम अघि सार्न माग गरेका छन्। कृषि श्रमिक संघ इलामका अध्यक्ष सुरेश भट्टराईले सरकारले रोग नियन्त्रण र पिडीत कृषकका लागि राहत कार्यक्रम ल्याउनुपर्ने बताए। एक जना कृषकको एउटा गाई मर्दा २ लाख रुपैयाँसम्म क्षति हुन्छ, उनले भने, सिंगो परिवार प्रभावित हुन्छ भन्ने सरकारले बुझ्नु पर्छ। इलामका स्थानीय निकायले लम्पी नियन्त्रणका लागि रोगथामको अभियान चलाई रहेका छन्। इलाम नगरपालिकाले पनि रोग नियन्त्रणको अभियानसँगै स्वास्थ्य पशुलाई लम्पी विरुद्धको खोप अभियान चलाइरहेको इलाम नगरपालिकाका मेयर केदार थापाले जानकारी दिए। नगरपालिकाका जनप्रतिनिधिले एक महिनाको सेवा सुविधा कटाएर गाईमा देखिएको लम्पी रोगका विरुद्ध पाँच हजारभन्दा बढि गाई, बाछालाई खोप लगाएको थापाले बताए। इलाम जिल्लाका दशै वटा र झापाका १५ वटै पालिकामा लम्पी स्किन को प्रकोप देखा परिसकेको भेटेरिनरी अस्पताल तथा पशुसेवा विज्ञ केन्द्र झापाका प्रमुख शीतल भट्टराईले जानकारी दिइन्। उनकाअनुसार इलाममा ३ सय ४६ पशु यो रोगका कारण मरिसकेका छन्। रोगका कारण २१ हजार गाई गोरु सङ्क्रमित छन्। झापामा १ सय १६ पशु मरिसकेका छन्। रोबाट ६ हजार ४ सय ९५ गाईगोरु संक्रमित छन्। भेटेरिनरी अस्पताल तथा पशुसेवा विज्ञ केन्द्र झापाको सम्पर्क कार्यालय इलामका डा राघवेन्द्र तिवारीका अनुसार रोगीपशुको लक्षण अनुसारको खोप र औषधी प्रयोग गरेर रोग नियन्त्रणको प्रयास भइरहेको छ। पहिला अफ्रिकामा सीमित लम्पी सन् २०१३ पछि मध्यपूर्व, दक्षिणपूर्व युरोप, रसिया, कजाकिस्तान हुँदै बंगलादेश भारतबाट नेपालमा पनि देखा परिसकेको छ। सन् २०१९ बाट नेपालका गाईभैंसीमा देखिँदै आएको लम्पी स्किन रोग यस वर्ष अझै तीव्र गतिमा फैलिएको पशु सेवा विभागले जनाएको छ। विभागकाअनुसार नेपालमा २०७७ साल असार १० मा मोरङको सुन्दरहरैंचा नगरपालिका११ का गाईमा रोगका लक्षण पहिलो पटक देखा परेको थियो।"
उदयपुरको हाडेबासमा भीषण आगलागी : ८ घर जलेर नष्ट,"उदयपुर : उदयपुरको उदयपुरगढी गाउँपालिका ७ हाडेबासमा भीषण आगालागी भएको छ । बिहीबार बिहान विद्युत सर्ट भइ आगलागी हुँदा हालसम्म आठ घर जलेर नष्ट भइसकेको जिल्ला प्रहरी कार्यालयका एसपी ज्ञानेन्द्रप्रसाद फुयाँलले जानकारी दिए । आगलागी नियन्त्रणमा आइ नसकेकाले थप विवरण आउन बाँकी रहेको उनले बताए । घटनालगत्तै त्रियुगा,चौदण्डिगढी नगरपालिका र रौतामाई गाउँपालिकाका तीनवटा दमकल,स्थानीय र प्रहरी परिचालन हुँदासमेत नियन्त्रणमा आउन नसकेको उनले बताए । आगो नियन्त्रणको प्रयास भइहेको उनले बताए ।"
हेटौंडा सिमेन्ट उद्योगको उत्पादन पुनः बन्द,"हेटौंडा : निरन्तर घाटा व्यहोर्दै आएको हेटौंडा सिमेन्ट उद्योगको उत्पादन पुनः बन्द भएको छ । क्लिङ्कर उत्पादनका लागि आगो बाल्ने भट्टीमा रहेको रोलर उपकरण बिग्रिएकाले बुधबारबाट सिमेन्ट उत्पादन कार्य पूर्णरुपमा बन्द भएको उद्योगका महाप्रबन्धक बसन्तकुमार पाण्डेले जानकारी दिए । उपकरण मर्मत गर्न झण्डैं २० दिन लाग्ने उनले बताए । ४० वर्ष पुरानो उपकरण जीर्ण अवस्थामा रहेको र बेलाबेलामा बिग्रिरहने भएकाले सिमेन्ट उत्पादनमा समस्या भएको पाण्डेले बताए । ४० वर्ष पुराना मेसिन बिग्रिएर जीर्ण भएका छन् । प्राविधिक समस्याले गर्दा बेलाबेलामा उत्पादनमा अवरोध भइरहन्छ । 'अब नयाँ प्रविधि र नयाँ मेसिनहरू खरिद गरी ल्याएर जडान नगरेसम्म हेटौंडा सिमेन्ट उद्योगले निकै आर्थिक भार व्यहोर्नुपर्ने अवस्था छ,'पाण्डेले भने।"
अधिवक्ता तामाङ ज्यान मार्ने उद्योगमा दोषी ठहर,उदयपुर : सात वर्षीय बालक कुटपिट गरेको आरोपमा धरौटीमा रिहा भएका उदयपुरका एक कानुन व्यवसायीलाई जिल्ला अदालतले कसुर ठहर गरेको छ। बालुवा छरेको निहुँमा छिमेकी बालकलाई २०७७ असार २२ गते मरनासन्न हुनेगरी कुटपिट गरेको आरोपमा ज्यान मार्ने उद्योगमा मुद्दा खेपिरहेका त्रियुगा नगरपालिका१२ का अधिवक्ता ५४ वर्षीय इन्द्र तामाङलाई अदालतले कसुर ठहर गरेको हो। न्यायाधीश कृष्णप्रसाद सुवेदीको एकल इजालसले बुधबार कसुर ठहर गर्दै सजाय निर्धारणका लागि जेठ १७ गते पुनः पेस गर्न आदेश दिएको श्रेष्तेदार धनबहादुर कार्कीले बताए। उक्त दिन कसुरदार तामाङलाई सजाय के कति हुने बारेमा एकीन हुने उनले बताए। ज्यान मार्ने उद्योग ठहर भएमा १० वर्षसम्म कैद सजायको व्यवस्था छ। घर अगाडि खेल्ने क्रममा संकलन गरेर राखेको बालुवा छरेको निहुँमा बालकलाई तामाङले टाउकोमा गम्भीर चोट लाग्नेगरी ढुंगा प्रहार गरेको आमा सम्झना तामाङले बताइन्। सामान्य गल्ती गरेको निहुँमा सम्झाउँदा हुने ठाउँमा मार्ने नै नियतले कुटपिट गरेकाले बाध्य भएर कानुनी उपचार खोजेको उनले बताइन्। कसुरदार विरुद्ध पीडित पक्षले जेठ २३ जिल्ला प्रहरी कार्यालयमा ज्यान मार्ने उद्योग अन्तर्गतको मुद्दा दर्ता गराएका थिए। घटना लगत्तै पक्राउ परेका तामाङलाई न्यायाधीश दिपक खनालको इजलासले साउन १२ गते तीन लाख धरौटीमा रिहा गर्ने आदेश दिएको थियो। अदालतको फैसलासँगै पीडितका आफन्तले न्यायको महसुस भएको बताएका छन्। बालकका आमा सम्झनाले अदालतबाट न्याय मिलेको बताइन्।
"सुनको मूल्य स्थिर,चाँदी घट्यो",काठमाडौं : बिहीबार सुनको मूल्य स्थिर रहेको छ। नेपाल सुनचाँदी व्यवसायी महासंघका अनुसार आज सुनको मूल्य १ लाख ११ हजार ६०० रुपैयाँमा कारोबार भइरहेको छ। बुधबार सुन सोही मूल्यमा कारोबार भएको थियो। सुनको मूल्य स्थिर रहेपनि चाँदी भने घटेको छ। अघिल्लो कारोबार दिन बुधबार प्रतितोला चाँदी १४४५ रुपैयाँमा कारोबार भएको थियो। आज १५ रुपैयाँले घटेर प्रतितोला चाँदी १४३० रुपैयाँमा खरिदबिक्री भइरहेको महासंघले जनाएको छ।
"दुई कारसहित ७० सवारी साधन प्रहरी नियन्त्रणमा, हकदावी गर्न आउन सिन्धुली प्रहरीको आह्वान","सिन्धुली : विभिन्न समयमा नियन्त्रणमा लिइएका सवारी साधन स्वामित्व हकदावी गर्न आउन सिन्धुली प्रहरीले आह्वान गरेको छ । चोरी भई नियन्त्रणमा लिइएका र वेवारिसे अवस्थामा प्रहरीले फेला पारेका ७० वटा सवारी साधन सम्बन्धित धनीलाई स्वामित्व हकदावी गर्न १५ दिने सूचना आह्वान गरिएको हो । पटकपटक सूचना जारी गर्दै प्रहरीले नियन्त्रणमा लिएका सवारी साधन हकदावी गर्न आउन अनुरोध गरिएको भएपनि कोही नआएपछि अन्तिम पटकका लागि १५ दिने सूचना जारी गरिएको सिन्धुलीका प्रहरी प्रमुख (प्रहरी उपरीक्षक)राजकुमार सिलवालले बताए । चोरी गरिएका र वेवारिसे अवस्थामा रहेका दुईवटा कारसहित स्कुटर र मोटरसाइकल गरी ७० वटा सवारी साधनको हकदावीका लागि आह्वान गरिएको हो । तर,ती सवारीका धनी हालसम्म सम्पर्कमा आएका छैनन्। १५ दिन भित्रमा पनि हक दावी गर्न नआएमा कानुन अनुसार लिलामी प्रक्रियामा जानेछौं,उनले भने । प्रहरीले तालुक कार्यालयमा समेत जानकारी गराउँदा समेत ७० वटै सवारी धनी पत्ता लगाउन सकेको छैन । यस्ता सवारी साधन सरकारी तथा जिन्सी मालसामान लिलाम बिक्रीसम्बन्धी कार्यविधि २०७९ को परिच्छेद ३ को नियम २० उपदफा (१) बमोजिम १५ दिनभित्र समेत हकदावी नगरिए लिलाम बिक्री गरिने छ । हकदावी गर्न आउँदा आफ्नो सवारी साधनको सक्कल कागजपत्र लिएर आउनुपर्ने समेत प्रहरीले जनाएको छ । जिल्लामा चोरीका मोटरसाइकल प्रहरीले नियन्त्रण गर्दै आएको छ । मोटरसाइकल चोरीमा संलग्नलाई नियन्त्रणमा लिएर प्रहरीले कारबाही गरेपनि मोटरसाइकल धनी भने पत्ता लगाउन सकेको छैन । चोरी तथा वेवारिसे अवस्थामा प्रहरीले नियन्त्रणमा लिएका मोटरसाइकल ।"
"घना बस्तीमै उद्योग, स्थानीय आजित","ढल्केवर(धनुषा) : उद्योग दर्ता र सञ्चालनमा विभिन्न सर्त मापदण्डहरू छन् । सरकारले उद्योग सञ्चालन गर्दा वातावरण प्रदूषण हुन नदिन उपयुक्त व्यवस्था गर्नुपर्ने,छरछिमेकलाई बाधा नपुर्याइ उद्योग सञ्चालन गर्नुपर्ने, उपभोक्ता संरक्षण ऐन नियम विपरित गर्न नपाइने,उद्योग सञ्चालन गर्दा उद्योगभित्र भइरहेका काम कारबाहीलाई मूल सडकबाट नदेखिने व्यवस्था गर्नुपर्ने,उद्योग सञ्चालन गर्दा निष्काशन हुने, खेर जाने पदार्थलाई उपयुक्त तरिकाले निराकरण गर्नु पर्नेजस्ता बुँदाहरूलाई प्राथमिकतामा राखेर शर्तहरू तोकिएका छन्। नेपालको संविधान २०७२ को धारा ३० ले प्रत्येक नागरिकलाई स्वच्छ वातावरणको मौलिक हक प्रत्याभूत गरेको छ । पीडित पक्षलाई वातावरणीय प्रदूषण वा ह्रासबाट कानुन बमोजिम क्षतिपूर्ति पाउने हक सोही धाराको उपधारा(२)मा उल्लेख छ । वास्तवमा मानव स्वास्थ्यसँग प्रत्यक्षरुपमा वातावरणीय पक्ष जोडिएकाले स्वच्छ वातावरणको कानुनी आधार तयार गरिएको हो । वातावरण संरक्षण ऐन २०५३ र वातावरण संरक्षण नियमावली २०५४ ले पनि वातावरणीय ह्रासबाट मानव जातिलगायत सम्पूर्णमा प्रतिकूल प्रभावलाई कम गरी स्वच्छ तथा स्वस्थ वातावरण कायम गर्न र प्राकृतिक स्रोतको समुचित उपयोग गर्न विविध व्यवस्था गरेको छ । तर,उक्त व्यवस्थालाई ठाडो चुनौती दिँदै धनुषाको मिथिला नगरपालिका६ ढल्केवरमा पशुपति प्लाइ बोर्ड उद्योग निर्वाध सञ्चालनमा रहेको छ । उद्योग खोल्नका लागि सरकारले मापदण्ड तोकेपनि उद्योग सञ्चालकले अटेर गरेर आर्थिक चलखेलका आधारमा विना रोकटोक उद्योग सञ्चालन गरिराखेका छन् । तर, नियमनकारी निकायलाई आर्थिक प्रलोभनमा पारेर मापदण्ड विपरित सञ्चालित पशुपति प्लाइबोर्ड उद्योगले यस्ता शर्तहरूलाई धज्जी उडाइरहेका छन् । सरकारले ईआईए गरेर उद्योग सञ्चालन गर्ने प्रावधान बनाए पनि आर्थिक चलखेलमा ईआईए नगरी उद्योग सञ्चालन गर्ने अनुमति दिइएको स्थानीयको आरोप छ । घना मानवबस्तीसँगै खोलिएको पशुपति प्लाइबोर्ड उद्योगबाट निस्कने धुँवा र धूलोका कारण स्थानीय आजित भइसकेका छन् । उद्योगले सामान्य ढल समेत व्यवस्थापन गर्न नसकेको स्थानीय शिवकुमार महतोले गुनासो गरे । धुँवा त धुँवा धूलोले झन् तान्डव मच्चाको छ । माथिबाट धुँवा र बाहिर वरिपरी ढलको फोहोर र पानीले आजित भइसकेका छौं,आक्रोश पोख्दै महतोले भने, अब सहन सक्ने स्थिति छैन । उद्योगहरूले प्रत्यक्ष असर गर्न थालेपछि स्थानीयले विभिन्न निकायमा पुगेर विरोध गरेपनि कसैले चासो नदिएको स्थानीय बासिन्दाको गुनासो छ । मापदण्ड विपरितको उद्योग सञ्चालनमा जनप्रतिनिधि र स्थानीय केही टाठाबाठाहरूकै संरक्षण रहेको उनीहरूको दावी छ । यसअघिका जनप्रतिनिधि र केही नेता भनाउँदाले नै त्यहाँ(उद्योग)बाट महिनबारी भत्ता असुली गथ्र्यो,नाम उल्लेख नगर्ने शर्तमा एक स्थानीयले भने, अहिलेका जनप्रतिनिधिको विषयमा स्योर छुँईन । यिनीहरुले पनि त केही गरेका छैनन् । यिनीहरूमाथि समेत शंका गर्ने ठाउँहरु प्रशस्त छ । उद्योगबाट निस्कने धूलो र धुवाँका कारण मानिसमा विभिन्न दीर्घ रोग लाग्नुका साथै दम,मधुमेह,नाक,कान,आँखा र घाँटीसम्बन्धी समस्या निम्त्याउने खतरा रहेको स्थानीय स्वास्थ्यकर्मी बताउँछन् । उद्योगको अटेरीले स्थानीयलाई जीवनयापनमा हम्मेहम्मे बनाएको मिथिला ब्याडमिन्टन क्लवका अध्यक्ष सन्तोष कुमार महतो बताउँछन् । प्रदूषण फैलाउने यहाँका उद्योगको अटेरीले सीमा नाघिसकेको छ । उद्योगलाई व्यवस्थित गर्न स्थानीयको पटकपटकको आग्रहलाई उद्योगीले लत्याइरहेको छ,अध्यक्ष महतो भन्छन्, उद्योगीले नै स्थानीयलाई संघर्षको बाटोमा धकेलिरहेको छ । जुनसुकै बेला असहज स्थिति बन्न सक्छ । यसअघि मापदण्ड विपरित सञ्चालित उद्योगहरू व्यवस्थित गर्न मिथिला उद्योग वाणिज्य संघको अगुवाईमा स्थानीयले सरोकारवाला निकायमा ज्ञापनपत्र बुझाएका थिए । स्थानीयले मिथिला नगरपालिका, वडाकार्यालय,ईलाका प्रहरी कार्यालय र सम्बन्धित उद्योगलाई समेत ज्ञापनपत्र बुझाएका थिए । ज्ञापनपत्र बुझाएको ८ महिनाभन्दा बढी भइसक्दा पनि कुनै निकायले तदारुकता नदेखाएको मिथिला उद्योग वाणिज्य संघ ढल्केवरका अध्यक्ष तेजनारायण साह(सन्तोष)को गुनासो छ । उद्योग नै बन्द गर्नुपर्छ भनेर भनेका छैनौ नि । पटकपटक व्यवस्थित गर्न भनेका हौं । तर, व्यवस्थित गर्न न उद्योगले टेरेको छ नत नगरपालिकाले कुनै कदम चालेको छ,अध्यक्ष साह भन्छन्, या त उद्योगको नजिकबाट मानवबस्ती सार्नु पर्यो वा उद्योगलाई उचित स्थानमा पर सार्नुपर्यो ।' नागरिक स्वस्थ भए मात्र नगर स्वस्थ रहने उनी बताउँछन् । जसरी भएपनि व्यवस्थित हुनुपर्यो,साह भन्छन्,यहाँ प्रदूषणमुक्त वातावरण निमार्ण होस् भन्ने हाम्रो मुख्य चाहना हो । पशुपति प्लाईबोर्डलगायतका उद्योगहरूले स्थानीय निकायसमक्ष समेत अनुमति नलिएको र स्थानीय निकायमा बुझाउनुपर्ने कर समेत नबुझाएको मिथिला नगरपालिकाको कार्यालय श्रोतले जनाएको छ । उद्योगलाई पटकपटक पत्राचार गर्दा पनि केही उद्योग मात्र सम्पर्कमा आएको मिथिला नगरपालिकाका प्रवक्ता समेत रहेका मिथिला नगरपालिका वडा नं ७ का वडाअध्यक्ष रामबहादुर स्याङदनले बताए । स्थानीयहरूको व्यापक जनगुनासोपछि पशुपति प्लाईबोर्ड उद्योगलाई कागजात ईआईएसहितको कागजातहरू उपलब्ध गराउन निर्देशन दिइएको उनले बताए । स्थानीयहरू उद्योगको धुलोधुँवा र फोहोरबाट अत्यधिक पीडित छन् । प्लाईबोर्ड उद्योगलाई ईआईएसहितको कागजातहरु उपलब्ध गराउन भनेको छौं । यसमा अध्ययन गरेर मात्रै थप कुराहरु भन्न सकिन्छ,प्रवक्ता स्याङदनले भने, उद्योगहरुलाई मापदण्डभित्र ल्याएर व्यवस्थित गरिनुपर्छ ।"
खर्च अभावले भएन उपचार,"दैलेख : खुट्टा पटक्कै चल्दैन। हात चलाउन खोजे लगलग काँप्छ। उनको सहारा बनेको छ ह्विलचियर। ह्विलचियरमै दिन कटाउनुपर्छ। जब साँझ पर्छ, तब अर्कैको सहारामा ओच्छ्यानमा पुग्छन्। खान, बस्न शौचालय जानलाईसमेत अर्कैले सहारा दिनुपर्छ। उनी हुन्, भैरवी गाउँपालिका४ न्यूरा दमाई टोलका १० वर्षीय बालक रोशन नेपाली। उनी जन्मिएदेखि नै यसैगरी छटपटाइरहेका छन्। रोशनको जन्म हुँदा उनको परिवार मजदुरी गर्न भारतमा थियो। उनका बुबाआमाले छोराको उपचारमा धेरै प्रयास गरे। निको नभएपछि रोशन दुई वर्षको छँदा गाउँ फर्किएका थिए। रोशनलाई काभ्रेको बनेपास्थित अपांग अस्पतालमा उपचार गरिएको थियो। रोशनका दाई नाता पर्ने गणेश नेपाली भन्छन् बुबाआमाले भारतमा उपचार गराउनुभयो, नेपाल आएर बनेपास्थित अपांग अस्पतालमा पुर्याएर पनि उपचार गर्यौं, तर निको भएको छैन। गत माघमा सुर्खेत ल्याएर उपचार सुरु गरेको गणेश बताउँछन्। सुर्खेतमा चेकजाँच गर्दा डाक्टरले बच्चाको टाउकोमा धेरै पानी जमेको छ, जतिसक्दो छिटो शल्यक्रिया गर्नुपर्छ भन्नुभएको छ, उनले भने। उपचारमा चरम आर्थिक अभाव भइरहेको उनले बताए। छाक टार्नै हम्मेहम्मे परिरहेको यो परिवारले छोराको उपचारमा झन्डै १० लाख खर्च गरिसकेको छ। गाउँघरमा मजदुरी गरेर परिवारको खर्च धानिरहेका बालक रोशनका बुबा टेकेस नेपाली भन्छन्, छोराको उपचारमा १० लाख खर्च भइसक्यो, निको नै हुँदैन, छोराको उपचारका लागि लिएको ऋण तिर्न सकेको छैन। शल्यक्रिया गर्न दुई लाख बढी लाग्छ, यति धेरै रकम जुटाउन कुनै उपाय छैन। यसअघि छोराको उपचारमा गाउँका साहुहरूसँग तीन प्रतिशत ब्याजमा लिएको उनले बताए। अझै चार लाख रुपैयाँ ऋण तिर्न सकिरहेको छैन, कमाएको धेरथोर पैसा ब्याज तिर्नै ठिक्क हुन्छ, उनले भने। उनले छोराको उपचारमा सहयोग गर्न अपिल गरेका छन्। टिनले छाएको झुपडीमा यो परिवारको बास छ। टेकेस दम्पतीका चार सन्तान छन्। चरम गरिबीमै दैनिकी गुजारिरहेका टेकेसकी पत्नी सीताले छोरालाई बचाइदिन आग्रह गरेकी छन्। छोराको उपचारमा अहिलेसम्म कतैबाट सहयोग नपाएको उनको गुनासो छ। बिरामी छोराको उपचारमै ऋणसापट गरेर लाखौं रकम सकिएको छ, उपचारका लागि लिएको ऋणसमेत तिर्न सकिरहेका छैनौं, थप उपचारका लागि हामीसँग कुनै उपाय छैन, उनले भनिन्।"
सिन्धुलीमा चुत्रोको जरासहित तीन ट्रक र चालक नियन्त्रणमा,"सिन्धुली : जिल्ला प्रहरी कार्यालय सिन्धुलीले चुत्रोको जरासहित तीन ट्रक र चालकलाई नियन्त्रणमा लिएको छ । ओखलढुंगाबाट सिन्धुलीतर्फ आउँदै गरेका तीनवटा ट्रकलाई कमलामाई नगरपालिका ४ हिरापानीमा चेकजाँच गर्नेक्रममा इजाजत पत्रमा उल्लेख गरेको भन्दा दोब्बर चुत्रोको जरा लोडगरी ल्याएको पाइएपछि चालकसहित नियन्त्रणमा लिइएको हो । जिल्ला प्रहरी कार्यालय सिन्धुलीका प्रहरी नायव उपरीक्षक चिरन्जिवी दाहालका अनुसार बागमती प्रदेश ०१००६ ख ३५४८, ०१००६ ख ११०८ र बा ५ ख ४६४१ नम्बरको टकमा २४ हजार २० केजी चुत्रोको जरा लोड गरी ल्याइएको थियो । डिभिजन वन कार्यालय ओखलढुंगाको स्थानान्तरण इजाजत पत्रमा १२ हजार ५ सय केजी र दरपिटमा ११ हजार ५ सय केजी मात्र उल्लेख गरेको भएपनि तीनवटा ट्रकको कूल तौल १२ हजार ५ सय २० केजी बढी देखिएको दाहालको भनाइ छ । प्रहरीले ट्रक चेकजाँच गर्नेक्रममा शंका लागि नजिकै नाप तौल गर्दा स्वीकृतिभन्दा १२ हजार ५ सय केजी चुत्रो बढी लोड गरी अवैधरुपमा निकासी गर्न लागेको पुष्टि भएको हो,उनले भने । तीनवटै ट्रकमा तौल फरक परेपछि चालक खिजिदेम्बा गाउँपालिका १ ओखलढुंगाका ४३ वर्षीय बलराम सुनुवार, सोही गाउँपालिका ४ का ३४ वर्षीय शन्तलाल तामाङ र खाँडादेवी गाउँपालिका ४ रामेछापका ४८ वर्षीय शम्भु आछामेलाई नियन्त्रण लिएर अनुशन्धानका लागि डिभिजन वन कार्यालय सिन्धुलीमा जिम्मा लगाइएको उनको भनाइ छ । उता अवैध चुत्रोको जरासहित नियन्त्रणमा लिइएको ट्रक र चालकका विषयमा अनुशन्धान सुरू गरिएको डिभिजन वन कार्यालय सिन्धुलीले जनाएको छ ।"
दोस्रो जनआन्दोलनका जिउँदो सहिद मुकेश कायस्थको निधन,"काभ्रे : दोस्रो जनआन्दोलनका घाइते मुकेश कायस्थको निधन भएको छ। उपचारका क्रममा बुधबार राती उनको निधन भएको मुकेश फाउन्डेसनका अध्यक्ष हिरा शर्मा नेपालले जानकारी दिए। नेपालका अनुसार मुकेश लामो समयदेखि बनेपास्थित शिर मेमोरियल अस्पतालमा उपचाररत थिए। १७ वर्षदेखि जिउँदो सहिदका रूपमा रहेका मुकेशको ३२ वर्षको उमेरमा उपचाररको क्रममा निधन भएको हो। २०६२ चैत २७ गतेको आन्दोलनमा मुकेशको कञ्चटमा गोली लागेको थियो। गोली लाग्दा मुकेशको उमेर १४ वर्षको मात्र थियो। सुरक्षाकर्मीले चलाएको गोली लागेर घाइते भएका मुकेश सोही दिनदेखि ओछ्यानमा परेका थिए। ओछ्यानबाट लडेका मुकेश कहिल्यै उठेनन्। १७ वर्षदेखि उनी जीवन र मृत्युसँग लडिरहेका थिए। निरन्तरको स्याहार र उपचारपछि देब्रे हात चलाउने, आमा भन्ने, हाँस्ने, गिलो खाने कुरा खाने र ह्विलचियरमा अडिन सक्नेसम्म भएका मुकेश २०७५ असारमा अचानक बिरामी परेपछि पुरानै अर्धचेत अवस्थामा फर्किएका थिए। उनको उपचारमा संलग्न स्वर्गीय डा उपेन्द्र देवकोटा र बसन्त पन्तले पनि उनमा आएको सुधारलाई चमत्कारभनेका थिए। सरकारले मुकेशको उपचार खर्च, १५ हजार मासिक भत्ता, एक सुसारेको लागि ६ हजार २ सय भत्ता र एक नर्स नियमित उपलब्ध गराउँदै आएको थियो। मुकेशलाई २०७८ सालमा तत्कालीन परराष्ट्रमन्त्री प्रदीप ज्ञवाली संयोजक रहेको लोकतन्त्रका योद्धा, अभिलेखीकरण तथा सम्मान समितिले जनआन्दोलनमा खेलेको योगदानको उच्च मूल्यांकन गर्दै लोकतन्त्रका योद्धा सम्मान प्रदान गरेको थियो।"
अनि समातिए पूर्वगृहमन्त्री खाँण,"काठमाडौं : नक्कली भुटानी शरणार्थी प्रकरणमा तानिएका कांग्रेस नेता एवं पूर्वगृहमन्त्री बालकृष्ण खाँणलाई बुधबार बिहान प्रहरीले मैजुबहालबाट पक्राउ गरेको छ। उनी मंगलबार दिउँसोदेखि मोबाइल अफ गरेर बसेका थिए। अर्का आरोपित एमाले सचिव टोपबहादुर रायमाझी पक्राउ पुर्जी जारी भएपछि भागेका कारण खाँणप्रति प्रहरी चनाखो भएर बसेको थियो। जिल्ला प्रहरी परिसर काठमाडौंका प्रमुख एसएसपी दानबहादुर कार्कीका अनुसार उपत्यका अपराध अनुसन्धान कार्यालय र परिसरको टोलीले खाँणको घरवरिपरि मंगलबार रातिदेखि नै निगरानी बढाएको थियो। उनलाई बुधबार बिहान नियन्त्रणमा लिन जरुरी पक्राउ पुर्जी तयार थियो। प्रहरी स्रोतका अनुसार बुधबार बिहान प्रहरी टोली पुग्दा पूर्वमन्त्री खाँण घरको माथिल्लो कोठामा थिए। श्रीमती मञ्जु खाँणसँग भिडियोमा कुराकानी गर्दै अमलेट खाने तयारीमा थिए। आफू समातिने सुइको पाएपछि उनले कोठामा चुकुल लगाएर आफूलाई भित्र लक गरेका थिए। प्रहरीले बाहिर निस्कन पटकपटक आग्रह गर्यो। तर, उनले आफू कुनै पनि हालतमा प्रहरी कार्यालय नजाने जिद्धि कसिरहेका थिए। जे सोध्नु छ मलाई यहीँ सोध्नू। म किन जानु प्रहरी कहाँ ?, पूर्वगृहमन्त्रीले प्रहरीसँग अड्डी कस्दै भनेका थिए, केके कागज गर्नु छ म यहीँ गर्छु। तपाईंहरू बढ्ता आतंक नगर्नुस्। आफूले कुनै पनि प्रकरणमा गलत काम नगरेको अडान लिँदै उनले घरबाहिर ननिस्कने जिद्धी गरेका थिए। गिरोहले खाँणको नाममा आर्थिक कारोबार गरेको प्रमाण फेला पारिएको प्रहरी स्रोतले जनाएको छ। खाँणको घर पुग्नासाथ प्रहरीले तल्लो तलाबाटै उनका निजी सहयोगी नरेन्द्र केसीलाई नियन्त्रणमा लिई गाडीमा राखेको थियो। माथिल्लो तलाबाट उक्त दृश्य हेरिरहेका खाँणलाई प्रहरीले तल बोलाएको थियो। एकैछिनमा आइहाल्छु भन्दै कोठाभित्र पसेका खाँणले निकै बेरसम्म ढोका खोलेनन्। अन्ततः प्रहरीले बल प्रयोग गरेर ढोका खोलेको थियो। निकै हतास मुडमा रहेका उनले त्यस बेला प्रहरीसँग खासै संवाद नगरेका स्रोत बताउँछ। प्रहरीकै गाडीमा जिल्ला प्रहरी परिसर काठमाडौं पुर्याइएका उनी मुद्दा कक्षमा झोक्राएर बसेका थिए। स्वास्थ्य परीक्षणका लागि अस्पताल जान उनले पटकपटक अस्वीकार गरे। उनी भनिरहेका थिए, जेजे सोध्नु छ यही सोध्नुस्। म अदालत पनि जान्नँ। अस्पताल पनि जान्नँ। उनले खाना नखाई प्रहरी परिसरमै प्रेसरको औषधि मगाएका थिए। प्रहरी कर्मचारीले खाना खाएर औषधि लिन आग्रह गर्दा उनको जवाफ थियो, खाना खानै मन छैन। उनी जिद्दी गरेरै भए पनि बुधबार घर फर्किने भन्नेमा थिए। अदालत र अस्पताल गयो भने हिरासतमा राख्न म्याद थप हुन्छ भन्ने बुझेरै उनले अटेरी गरिरहेका थिए। यसका लागि जस्तोसुकै कागज गर्न र बयान दिन उनी तयार भएको प्रहरी स्रोत बताउँछ। जसकारण दिउँसो ३ बजे मात्रै उनलाई म्याद थपका लागि जिल्ला अदालत लगिएको थियो। प्रहरीले खाँणसँग बुधबार नै प्रारम्भिक बयान सकाएको छ। थप अनुसन्धानका लागि उनलाई जिल्ला अदालत काठमाडौंबाट ३ दिनको म्याद थप गरिएको हो। परिसर प्रमुख कार्कीका अनुसार उनलाई प्रहरी बृत्त सिंहदरबारमा राखिनेछ। जे सोध्नु छ मलाई यहीँ सोध्नू। म किन जानु प्रहरी कहाँ ?, पूर्वगृहमन्त्रीले प्रहरीसँग अड्डी कस्दै भनेका थिए, केके कागज गर्नु छ म यहीँ गर्छु। तपाईंहरू बढ्ता आतंक नगर्नुस्। आफूले कुनै पनि प्रकरणमा गलत काम नगरेको अडान लिँदै उनले घरबाहिर ननिस्कने जिद्धी गरेका थिए। क्यामेराबाट छेकिन चाहन्थे खाँण खाँणले पत्रकारको क्यामेराबाट जोगाइदिन पटकपटक प्रहरीसमक्ष आग्रह गरे। उनी शौचालय जाँदा पनि दुईदुई जना प्रहरीले छेकेर लगिरहेका थिए। परिसर पुगेका पत्रकार र फोटोग्राफरलाई प्रहरीले कार्यालय छिर्न नै अवरोध गरिरहेको थियो। मुद्दा कक्ष रहेको भवन प्रवेश गर्न पत्रकारलाई रोक लगाइएको थियो। खाँणको नाममा काटिएको थियो चेक, नगद पनि जम्मा गिरोहले खाँणको नाममा आर्थिक कारोबार गरेको प्रमाण फेला पारिएको प्रहरी स्रोतले जनाएको छ। नाम नबताउने शर्तमा एक प्रहरी अधिकृतले भने, उहाँ (खाँण)की श्रीमतीको नाम अडियोमा आएको कारण उहाँलाई नियन्त्रणमा लिन मिल्दैन। यस प्रकरणमा गिरोहका मानिससँग पूर्वगृहमन्त्रीले नगद र चेक दुवै लिएको प्रमाण प्रहरीसँग छ। चेक किन दिइयो ? नगद किन जम्मा गरियो पुष्टि हुन बाँकी नै छ। अनुसन्धानको क्रममा पुष्टि होला। अपराधमा हाइप्रोफाइल नेक्सस नेपालीलाई भुटानी शरणार्थी बनाएर अमेरिका पठाउने धन्दामा संलग्न रहेको आरोपमा पूर्वमन्त्री खाँणसहित तत्कालीन उच्चपदस्थ व्यक्ति पक्राउ परेका छन्। यो प्रकरणमा पक्राउ परेका सानु भण्डारी र केशव दुलाललगायतले खाँणसहित उनकी श्रीमती मञ्जुलाई करोडौं रकम दिएको बयान दिएका छन्। अघिल्लो साता पक्राउ परेका बहालवाला सचिव टेकनारायण पाण्डेले यसलाई पुष्टि गर्ने बयान खाँण प्रहरीको नियन्त्रणमा परेका हुन्। यो प्रकरणमा तत्कालीन गृहमन्त्री रामबहादुर थापाका सुरक्षाविज्ञ इन्द्रजित राई, बहालवाला सचिव पाण्डेसहित खाँण र पूर्वमन्त्री रायमाझी पनि जोडिएपछि हाइप्रोफाइल व्यक्तिको संलग्नतामै करोडौं ठगी भएको प्रमाण प्रहरीले फेला पारेको छ। १२ जना हिरासतमा यो प्रकरणमा एमाले नेता टोपबहादुर रायमाझीका सहयोगी सानु भण्डारी र कांग्रेस नेतृ सुजाता कोइरालाका पूर्वस्वकीय सचिव केशव दुलालसहित मोरङका सागर थुलुङ, पाँचथरका टंक गुरुङ र दाङका सन्देश शर्मा यसअघि नै पक्राउ परेका छन्। उनीहरूविरुद्ध संगठित अपराधमा मुद्दा दर्ता भई जिल्ला अदालत काठमाडौंमा मुद्दा चलिरहेको छ। तत्कालीन मन्त्री थापाका सुरक्षा विज्ञ डा राई मंगलबार बिहान पक्राउ परेका थिए। एमाले नेता रायमाझीका छोरा सन्दीप पनि हिरासतमै छन्। टोपबहादुर भने अझै फरार छन्। एमालेले सचिव रायमाझीलाई पदबाट निलम्बन गरेको छ। नक्कली शरणार्थी प्रकरणमा नाम मुछिएपछि पार्टीले उनलाई निलम्बन गरेको हो। अनुसन्धानमा प्रहरीलाई असहयोग गरेको भन्दै संसद्मा उनको विषयमा प्रश्न उठिरहेको छ। उपराष्ट्रपति कार्यालयका बहालवाल सचिव पाण्डे गत बुधबार पक्राउ परेका थिए। यसै प्रकरणमा मंगलबार साँझ थप २ जनालाई प्रहरीले नियन्त्रणमा लिएको थियो। उपत्यका अपराध अनुसन्धान कार्यालयका सूचना अधिकारीका अनुसार यही गिरोहसँग मिलेर पैसा उठाएको आरोपमा मोरङका गोवीन्द्र चौधरी र टोखाका रामशरण केसी शंखमूलबाट पक्राउ परेका थिए। प्रहरीको प्रारम्भिक अनुसन्धानमा डा राईका छोरा निरजको पनि संग्लनता भेटिएपछि उनीविरुद्ध पनि पक्राउपुर्जी जारी भएको छ । निरजलाई भने प्रहरीले पक्राउ गर्न सकेको छैन। भुटानी शरणार्थी भन्दै नक्कली कागजात बनाएर नेपाली नागरिकलाई अमेरिका पठाउने धन्दामा हाई प्रोफाइल व्यक्तिको पनि संग्लनता भएको आरोप लागेपछि प्रहरीले अनुसन्धान तीव्र पारेको हो। अनुसन्धानकै क्रममा पूर्वगृहमन्त्री खाँणको पक्राउलाई राजनीतिक वृत्तमा तरंग ल्याएको छ। निष्पक्ष छानबिनका लागि सरकारसँग सांसदहरूले माग गरेका छन्। बुधबार संसद्मा बोल्दै सांसदहरू राजेन्द्र लिङदेन, गगन थापा, पृथ्वी सुब्बा गुरुङ लगायतका सांसदले निष्पक्ष छानबिनको माग गरे। डा राई र तत्कालीन गृहसचिव पाण्डेको प्रारम्भिक बयानका आधारमा शरणार्थी प्रकरणमा रायमाझी बाबुछोराको संग्लनता देखिएको हो। पाण्डेले बयानमा भनेका छन्, तत्कालीन गृहमन्त्री खाँणकै आग्रहमा फाइल अगाडि बढाएको हुँ। अन्नपूर्ण पोस्ट्लाई प्राप्त स्रोतका आधारमा प्रहरीले टोपबहादुरका छोरा सन्दीप रायमाझीको नाममा काटिएको डेढ करोडको चेक पनि बरामद गरेको छ। अनुसन्धानमा सक्रिय प्रहरीका अनुसार यसअघि पक्राउ परेका सानु भण्डारीको बयानमा डा राईलाई १ करोड ५० लाख दिएको उल्लेख छ। ललितपुरका भण्डारीले आफ्नो डायरीमा ३ पटक डा राईलाई नगद लिएको विवरण उल्लेख गरेका छन्। डायरीमा उल्लेख गरिएको विवरणअनुसार डा राईले ५० लाख, ३५ लाख र ६५ लाख गरेर ३ किस्तामा १ करोड ५० लाख लिएको बताएका छन्। यस्तै पूर्वऊर्जामन्त्री टोपबहादुर रायमाझीका छोरा सन्दीप रायमाझीलाई आरोपीहरूले १ करोड ५० लाख बुझाएको चेकसमेत प्रहरीले बरामद गरेको छ। यस्तै आरोपीहरूले तत्कालीन गृहसचिव पाण्डेलाई ५० लाख दिएको बयानमा उल्लेख गरेका छन्। प्रहरी अधिकृत भन्छन्, पीडितहरूले राईलाई पैसा बुझाएको प्रमाण प्रहरीले प्राप्त गरेको छ। उनले गृहमन्त्री, गृहसचिवलगायत सरकारका उच्चस्तरीय व्यक्तिलाई पैसा बुझाउन पर्छ भन्दै पीडितसँग रकम उठाएको अनुसन्धानमा खुलेको छ। नक्कली शरणार्थी प्रकरणमा अख्तियार दुरुपयोग अनुसन्धान आयोग प्रमुख प्रेम राईको पनि संलग्नता भएको भन्दै आरोपीले नाम लिएका छन्। यस प्रकरणमा नेपालस्थित शरणार्थीका लागि संयुक्त राष्ट्रसंघीय उच्चायुक्तको कार्यालय यूएनएचसीआर ले नक्कली भुटानी प्रकरणमा नेपाल सरकारले गरेको छानबिनको स्वागत गरेको छ। नेपालस्थित कार्यालयले ठगी प्रकरणमा नेपाली नागरिकहरू ठगीमा परेको यो घटनामा चिन्ता व्यक्त गरेको छ। यो पनि पढ्नुहोस नक्कली भुटानी शरणार्थी प्रकरणमा थप दुई जना पक्राउ नक्कली भुटानी शरणार्थी प्रकरण : पूर्वगृहमन्त्री बालकृष्ण खाँण पक्राउ पूर्वगृहमन्त्री खाँणका सहयोगी नरेन्द्र केसी पक्राउ बालकृष्ण खाँण पक्राउ परेपछि कांग्रेसले भन्यो परिपक्व अनुसन्धान होस्"
