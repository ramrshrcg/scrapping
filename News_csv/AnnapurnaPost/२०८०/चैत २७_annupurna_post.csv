शीर्षक,विवरण
दोस्रो जय दगलसिंह स्मृति गोल्डकप चैत्र २८ गतेदेखि,"धनकुटा : चौविसे गाउँपालिका६ शिखरपुरस्थित हात्तिटार खेल मैदानमा आगामी चैत्र २८ गतेदेखि दोस्रो जय दगलसिंह स्मृति गोल्डकप फुटबल प्रतियोगिता सञ्चालन हुने भएको छ। हात्तिटार स्पोर्टस् क्लबको आयोजनामा आगामी चैत्र २८ देखि वैशाख १ गतेसम्म दोस्रो जय दगलसिंह स्मृति गोल्डकप फुटबल प्रतियोगिता सञ्चालन हुन लागेको हो। गतवर्ष देखि सुरु भएको प्रतियोगिताको यो दोस्रो संस्करण हो। प्रतियोगिताको दोस्रो संस्करणमा ८ टिमको सहभागिता हुने आयोजक हात्तीटार स्पोर्ट्स क्लबका अध्यक्ष रत्नबहादुर राईले बताए। उनका अनुसार प्रतियोगिताको विजेताले नगद १ लाख रुपैयाँ सहित ट्रफी र मेडल प्राप्त गर्नेछ भने उपविजेता टिमलाई नगद ५० हजार रुपैयाँसहित ट्रफी र मेडल प्रदान गरिनेछ। हरेक खेलमा म्यान अफ दी म्याच पुरस्कारको व्यवस्था गरिएको छ। प्रतियोगिताभर उत्कृष्ट प्रदर्शन गर्ने एक जनालाई सर्वोत्कृष्ट खेलाडीको रुपमा र विधागततर्फ उत्कृष्ट हुने खेलाडीहरूलाई पुरस्कारको व्यवस्था गरिएको उनको भनाइ छ। गतवर्ष डागीहाँट फुटबल क्लब भाउनी विजेता वनेको थियो। प्रतियोगितालाई भव्य रुपमा सञ्चालन गर्न चौविसे गाउँपालिका र साँगुरीगढी गाउँपालिका विशेष सहयोग प्राप्त भएको छ। त्यस्तै देश तथा विदेशमा रहेका सहयोगी दाताहरूलाई आर्थिक सहयोग प्राप्त भइरहेको अध्यक्ष राईको भनाइ छ। नकआउट चरणमा हुने प्रतियोगितामा आयोजक सहित ८ टिमको सहभागिता रहेको छ। आयोजक बाहेक फाक्सिव फुटबल क्लब, डाँडाबजार फुटबल क्लब, युनिटी स्पोर्ट्स क्लब, सिसिडिआइसी फुटबल क्लब मौनावुधुक, देउराी युवा क्लब, डाँगीहाट फुटबल क्लब र कटारी फुटबल क्लब छन्। प्रतियोगितामा उद्घाटन खेल आयोजक हात्तिटार स्पोर्टस् क्लब र फाक्सिव क्लबबीच हुनेछ। उद्घाटन खेल चैत्र २८ गते हात्तिटार खेल मैदानमा हुनेछ। क्लबले सार्वजनिक गरेको खेल तालिका अनुसार आयोजक र फाक्सिब बीचको पहिलो खेल बिहान ११ बजे हुनेछ। सोही दिन सीसीडीआइसी फुटबल क्लब मौनावुधुक र देउराली युवा क्लब बीच दिउँसो २ बजे हुने खेल तालिकामा उल्लेख छ।"
"चतरामा कुम्भ मेला सुरु, राष्ट्रपतिले गरे उद्घाटन","धरान : सुनसरीको बराहक्षेत्र नगरपालिका स्थित चतरा धाममा एकमहिने कुम्भ मेला सुरु भएको छ। १२ वर्षपछि आयोजना गरिएको मंगलबार कुम्भ मेलाको उदघाटन राष्ट्रपति रामचन्द्र पौडेलले गरे। राष्ट्रपति पौडेलले बराहक्षेत्रको गुरुयोजना तयार गरि दीर्घकालीन विकासमा योगदान गर्न तीनै तहका सरकारले ध्यान दिनुपर्ने बताए। उनले तीनै तहका सरकारले बराहक्षेत्रको विकास गर्न वार्षिक नीति तथा कार्यक्रममा समेटेर आकर्षक धार्मिक तथा पर्यटकीय स्थलको रूपमा विकास गर्नु सुझाव दिए। कुम्भ मेलाले बराहक्षेत्रलाई धार्मिक तथा पर्यटकीय गन्तब्यका रुपमा विकास गर्न सघाउँ पुर्याउने पनि पौडेलले बताए। उनले कुम्भ मेलाले सबै जातजाति, धर्म, सम्प्रदाय र भाषाभाषीबीच सद्भाव कायम गर्ने पनि बिस्वाई चलायस ब्यक्त गरे। चैत महिनाको शुक्ल प्रतिपदादेखि वैशाख शुक्ल अक्षय तृतीयासम्म एक महिना चल्ने पूर्ण महाकुम्भ मेलाको उद्घाटनका क्रममा कोशी प्रदेशका मुख्यमन्त्री केदार कार्कीले कुम्भ मेलाले आर्थिक गतिविधीलामान बनाएको बताए। उनले धार्मिक मेलामार्फत जनताको आर्थिक र साँस्कृतिक गतिविधिमार्फत नेपाललाई नयाँ बाटोमा डोर्याउने बताए। कुम्भ मेलाका परिकल्पनाकार नेपालका प्रथम जगतगुरु वालसन्त मोहनशरण देवाचार्यले कुम्भ मेला नेपालको गौरवसँग जोडिने बताए। उनले कुम्भलाई धर्मसँग नभएर नेपाली जनता र देशसँग जोडेर हेर्नुपर्ने बताए। महाकुम्भमा आउने भक्तजनका लागि पाँचवटा स्थानमा स्नान स्थल निर्माण गरिएको छ। भक्तजनका लागि खानाको व्यवस्था धरान र विराटनगरका मारवाडी समूदायले निःशुल्क रुपमा व्यवस्था गरेका छन्। कुम्भमा आउने भक्तजन बिरामी पर्दा उपचारको व्यवस्थासमेत गरिएको छ। कुम्भमा नेपालसहित विश्वका अन्य मुलुक गरी दुई करोड हाराहारी भक्तजन आउने दाबी गरिएको छ।"
सिन्धुलीमा मिटरब्याज पीडित आन्दोलित,"सिन्धुली : सिन्धुलीका मिटरब्याज पीडितहरू आन्दोलित भएका छन्। सयौंको संख्यामा रहेका पीडितहरू सोमबारबाट जिल्ला प्रशासन कार्यालय सिन्धुलीको गेटमा न्याय माग्दै धर्नामा बसेका हुन्। दूधौली नगरपालिकाका झण्डै १ सय बढी पीडितहरू सोमबार रातभर खुला आकाशमै बसेर न्याय मागिरहेका हुन्। मिटर ब्याज पीडित संघर्ष समितिका संयोजक वर्षबहादुर विश्वकर्माका अनुसार मिटर ब्याजीका विरूद्ध उजुरी गरिएको भए पनि उल्टै अदालतमा मुद्दा हालेर घर जग्गा खालि गर्न भनेपछि पीडितहरू संगठित भएर आन्दोलनमा उत्रनु परेको हो। उनले भने, एकै गाउँका सात जनाको घरबार एकै व्यक्तिले उठाएको छ। ११ लाख पैसाको एक करोड २५ लाख रुपैयाँसम्म मिटर ब्याज उठाए पनि घरजग्गा फिर्ता नगरी उल्टै खाली गर्न धम्की आउन थालेको छ। पीडितहरूले मिटर ब्याजीहरू कमलामाई नगरपालिका १४ चन्दनपुरका विनोद गुप्ता, दूधौली नगरपालिकाका वृजनारायण शाह, अरुण महतो, मनोज कुमार नायक, प्रमोद कवाडी, दिप्ति कवाडी, अरूण महतो, आशेष नायक लगायतलाई तत्काल पक्राउ गरी कारबाही गर्नुपर्ने, पीडितको घर जग्गा फिर्ता गर्नु पर्ने, अदालतको मुद्दा फिर्ता लिनुपर्ने लगायतका माग गरेका छन्। मिटर ब्याजी विनोद गुप्ताले स्थानीय धनसरिया अधिकारी र बेच्नी कुमरको घर जग्गा खालिगर्न दवाव दिएका छन्। यस्तै मिटरब्याजीले सिन्धुली जिल्ला अदालतमा उपेन्द्र अधिकारी, प्रेमलाल अधिकारी, चैति अधिकारी, लिलावती राउत विरुद्ध झूटा विवरण राखि मुद्दा हालिएको गुनासो छ। पीडित लिलदेव अधिकारीका अनुसार स्थानीय मनोज नायकसँग विभिन्न पटक गरी ११ लाख रुपैयाँ लिएको अहिले ब्याज बढाएर १ करोड २५ लाख दिनुपर्ने कागज गराएका छन्। अधिकारी अपांगसमेत हुन्। उनी पनि आन्दोलनमा सहभागी छन्। यस्तै दूधौली नगरपालिका १० मंगलपुरका घुसकी अधिकारी, फुलकुमारी अधिकारी, कुमारी कुभर, दयावती अधिकारी, मनसरी अधिकारी, चैती अधिकारी, मेसल अधिकारीको ५६ कठ्ठा घरखेत स्थानीय अरुण महतोले जम्मा २६ लाख रुपैयाँमा आफ्नो नाममा कब्जा गरेका छन्। अभियन्ता विजय थापाका अनुसार जिल्ला प्रशासन कार्यालय सिन्धुलीमा यस अघि मिटरब्याजी विरुद्ध दिएको उजुरीहरू समेत हराएको र प्रशासनले यस अघि गराएको छलफलहरूको कुनै रेकर्ड नभएको आरोप लगाए। तत्कालीन प्रमुख जिल्ला अधिकारी सुनिता नेपाल हुँदा कार्यालयमा दुवै पक्षविच छलफल हुँदा गरिएका सहमति समेत लुकाइएको छ। मिटर ब्याजीहरूले दैनिक रूपमा घर र जग्गा खाली गर्न भन्दै दवाव लिने गरेका छन, उनले भने। छलफलमा घर जग्गा फिर्ता गर्ने बताईए पनि कसैको फिर्ता भएको छैन। पीडितका सबैको घरजग्गा मिटर ब्याजीले आफ्नो नाममा रजिष्ट्रेशन पास गराएर लिएका छन्। सरकारले मिटर ब्याज पीडितहरूको मागलाई सम्बोधन गर्न आयोग गठन गरेको छ। तर, जिल्लाका मिटर ब्याजीहरूले खुलेआम पीडितहरूलाई थप पिडा दिएर मर्नु न बाँच्नुको अवस्थामा पुर्याएको पीडित धनसरिया अधिकारीको गुनासो छ। उता पीडितहरूले आफ्ना मागहरूका बारेमा सम्बोधन नगरेको भन्दै जिल्ला प्रशासन कार्यालय अघि नाराबाजी गर्दै प्रमुख जिल्ला अधिकारीलाई कार्यालय प्रवेशमा समेत अवरोध सिर्जना छन्। उनीहरूले विनोद गुप्तालाई पक्राउ गरी कारबाही गर्नुपर्ने, झूटा विवरण हालेर अदालतमा दर्ता गरिएको मुद्दा फिर्ता लिनुपर्ने, पीडितको घरजग्गा फिर्ता गर्नुपर्ने, दूधौलीमै पीडितको गुनासो सुन्ने इकाई गठन गर्नुपर्ने, पीडक विरुद्ध उजुरी गर्न जिल्ला प्रशासनमा डेक्स राख्नुपर्ने, लघुवित्तको ज्याजदी र चरम शोषण बन्द हुनुपर्ने माग गरेका छन्। उता प्रमुख जिल्ला अधिकारी भरत खनाले पीडितहरूका मागका विषयमा स्थानीय प्रशासन गम्भीर रहेको भन्दै सरकारले गठन गरेको आयोगको निर्णय र सरकारको माथिल्लो निकायको निर्देशन अनुसार कारबाही अघि बढाइने बताए। उनले भने, पीडितहरूले विनोद गुप्तलाई पक्राउ गरी कारबाही गर्न माग गरेका छन्। हामी त्यसतर्फ अघि बढ्ने छौं। उहाँहरूसँग छलफल गरेर छिट्टै न्यायको प्रक्रिया अघि बढाउने छौं।जिल्लामा दूधौली नगरपालिकाबाट मात्र मिटरब्याजी विरुद्ध १३ वटा उजुरी परेको छ।"
अर्थ मन्त्रालयमा विश्व बैंक र एसियाली विकास बैंकसँग पोर्टफोलियो बैठक,"काठमाडौं : विश्व बैंक र एसियाली विकास बैंकको लगानीमा नेपालमा सञ्चालित परियोजनाहरुको समीक्षासम्बन्धी त्रिपक्षीय पोर्टफोलियो बैठक मंगलबार बसेको छ। अर्थमन्त्रालयमा बसेको बैठकले दुवै बैंकद्वारा लगानी गरिएका आयोजनाको प्रगतिमा भइरहेका ढिलाइबारे समीक्षा गरेको छ। बैठकमा दुवै बैंकले जग्गा प्राप्ति, ठेक्का प्रणाली, भुक्तानी, वन क्षेत्रको जग्ग भोगाधिकारमा रहेको कानूनी तथा व्यवहारिक जटिलता लगायत कारण आयोजनामा ढिलाइ भइरहेको बताए। जवाफमा अर्थमन्त्री वर्षमान पुन, अर्थसचवि कृष्णहरि पुस्कर र सहसचिव श्रीकृष्ण नेपालले ती आयोजनाका प्रणालीगत समस्यालाई नीतिगत सुधारमार्फत र व्यवहारिक समस्यालाई अन्तर मन्त्रालय र एजेन्सीहरुसँगको समन्वयमा समाधान गरिने प्रतिबद्धता जनाए। नेपालमा विश्व बैंकको लगानीमा २३ अर्बका २३ र एसियाली विकास बैंकको लगानीमा ३६ अर्बका २६ (अमेरिकी डलर बराबर) आयोजना सञ्चालनमा छन्। ती दुवै बैंकले सडक पूर्वधार, खानेपानी, शिक्षा, स्वास्थ्य, कृषि, ऊर्जा र पर्यटनजस्ता क्षेत्रमा लगानी गरेका छन्। बैठकमा अर्थमन्त्री वर्षमान पुनले नेपालका विकास आयोजनामा गर्दै आएको लगानीका लागि दुवै बैंकलाई धन्यवाद दिए। मन्त्री पुनले आफू दोस्रोपटक मन्त्री भएर आएपछि पहिलोपटक पोर्टफोलियो समीक्षा बैठकमा सहभागी भएको भन्दै यस्ता बैठक चालु आयोजनाका काम अघि बढाउन फलदायी हुने विश्वास व्यक्त गरे। विकास आयोजना कार्यान्वयनमा दक्षता वृद्धि जरुरी रहेको मन्त्री पुनको भनाइ थियो। मन्त्री पुनले विश्व बैंक र एसियाली विकास बैंक दुवैको लगानीमा सञ्चालित आयोजनाहरूका अधिकांश समस्या आयोजना तयारी, ठेक्का व्यवस्थापन, अन्तर मन्त्रालय तथा एजेन्सी समन्वय, सुरक्षा तथा मानव संसाधन व्यवस्थापनसँग सम्बन्धित रहेको बताए। आफूले योजना कार्यान्वयन गर्ने निकायसँग समन्वय र छलफल गरिरहेको भन्दै मन्त्री पुनले सम्वद्ध निकायबाट कामको गति बढाउने प्रतिबद्धता आएको जानकारी दिए। त्यस्तै उनले त्यस क्रममा आइपरेका समस्यामा सहजीकरण गर्न आफू तयार रहेको बताए। मन्त्री पुनले विश्व बैंक र एसियाली विकास बैंकद्वारा सञ्चालित आयोजनाका काममा ढिलाइ हुनुमा कमजोर ठेक्का व्यवस्थापन एक रहेको उल्लेख गरे। केही आयोजनाहरूमा जग्गा अधिग्रहण र समयमै क्षतिपूर्ति उपलब्ध हुन नसक्दा कार्यसम्पादन कमजोर रहेको मन्त्री पुनको भनाइ थियो। यद्यपि अर्थ मन्त्रालयका तर्फबाट उनले ती आयोजना समयमै सक्न कुनै कसर बाँकी नराख्ने प्रतिबद्धता मन्त्री पुनले जनाए। नेपालले विश्व बैंक र एसियाली विकास बैंकसँगको सहकार्यलाई आगामी दिनमा सरकारको विकास प्राथमिकताका आधारमा थप घनिभूत बनाइने बताए। बैठकमा मन्त्री पुनसहित अर्थसचिव कर्ण, सहसचिव, नेपाल, नेपाल विद्युत प्राधिकरणका कार्यकारी निर्देशक कुलमान घिसिङ, एसियाली विकास बैंकका दक्षिण एसिया हेर्ने महानिर्देशक ताकेओ कोनिशी, विश्व बैंकका नेपाल, माल्दिभ्स र श्रीलंका हेर्ने देशीय निर्देशक फारिस एच हादादजेर्भोसलगायत सहभागी थिए।"
राप्रपाको जनप्रदर्शनमा धरपडक गरेको भन्दै कांग्रेस गण्डकीको आपत्ति,"काठमाडौं : राष्ट्रिय प्रजातन्त्र पार्टी (राप्रपा)को जनप्रदर्शनमा सरकारले धरपकड गरेको भन्दै नेपाली कांग्रेसले आपत्ति जनाएको छ। कांग्रेसको गण्डकी प्रदेश संसदीय दलका नेता सुरेन्द्र पाण्डेले विज्ञप्ति जारी गरेर राप्रपाको काठमाडौंमा भएको प्रदर्शनमा धरपकड हुनु दुःखद भएको बताएका हुन्। 'शान्तिपूर्ण प्रर्दशनमा सहभागीहरूलाई लाठी चार्ज गर्ने, पानीको फोहोरा र अश्रुग्यास प्रहार गरी गम्भीर घाइते बनाइएको, केही सहभागीलाई पक्राउ गरिएकोप्रति नेपाली कांग्रेस संसदीय दल गण्डकी प्रदेशको गम्भीर ध्यानाकर्षण भएको छ। यस घटनाको घोर निन्दा गर्दै घाइतेहरूको उपचार गर्न र पक्राउ गरिएकाहरूको बिना सर्त तुरुन्त रिहाइको माग गर्दछौं,' विज्ञप्तिमा भनिएको छ।"
अन्तरप्रदेश खेलकुद : कोशीको पोल्टामा ५६ पदक,"चितवन : चितवनको भरतरपुरमा जारी प्रथम संस्करणको अन्तरप्रदेश राष्ट्रिय खेलकुद प्रतियोगितामा कोशी प्रदेशले ५६ पदक जितेको छ। सोमबारबाट सुरु भएका विविध प्रतिस्पर्धाअन्र्तग दोस्रो दिनसम्म आइपुग्दा १० स्वर्णसहित कोशीले ५६ वटा पदक हात पारेको हो। कोशीले १० स्वर्ण पदक जित्दा १९ रजत र २७ कास्य गरी ५६ पदक जितेको प्रदेश खेलकुद विकास बोर्डका सदस्यसचिव हंशराज वाग्लेले जानकारी दिए। मंगलबार भएको करातेतर्फ कोशीले एक स्वर्णसहित १३ वटा पदक जित्यो। करातेको ८४ केजीतर्फ ईश्वरधन राईले स्वर्ण पदक जित्दा एकल कातातर्फ विवेक राईले रजत जिते। ५५ किलोतर्फ विद्याकला राई, ६७ केजीमा पर्वत बस्नेत, ५५ केजीमा सूर्यचन्द्र राई, ५० केजीतर्फ महिलामा दिव्या तामाङ र पुरुषतर्फ ५० केजीमा दिपेश राईले रजत जिते। एकल कातामा रोश्ना राई, ६८ किलोतर्फ मेनुका मगर, ४५ केजीमा स्मृति चौधरी, ८४ किलोमा केशव राई र ७५ किलोमा खरीहाङ दुमीले कास्य जित्दा टिम कातामा खरीहाङ राई, अर्जुन श्रेष्ठ र सूर्यचन्द्र राईको समूहले कास्य जित्यो। कोशीले स्वीमिङतर्फ ६ वटा रजत जित्यो भने १३ वटा कास्य जित्यो। एथ्लेटिक्सतर्फ दुईवटा गोल्ड, चार वटा सिल्भर र दुईवटा ब्रोन्ज गरी आठ वटा पदक जित्यो। तेक्वान्दोतर्फ कोशीले पाँच वटा स्वर्ण, दुईवटा रजत र ६ वटा कास्य गरी १३ पदक हात पार्यो। महिला क्रिकेटतर्फ कोशी प्रदेशले दोस्रो हुँदै रजत पदक जित्यो भने ब्याडमिन्टनको टिम इभेन्टमा दुई स्वर्ण हात पार्यो। बागमती प्रदेश सरकार, सामाजिक विकास मन्त्रालय र प्रदेश खेलकुद विकास परिषद् बागमती प्रदेशले संयुक्त रूपमा आयोजना गरेको प्रतियोगिताको उद्घाटन आइतबार प्रधानमन्त्री पुष्पकमल दाहाल प्रचण्डले गरेका थिए। प्रतियोगिताअन्तर्गत महिला क्रिकेट शनिबार नै सुरु भएको थियो भने अन्य खेलका प्रतिस्पर्धा सोमबारबाट सुरु भएको थियो। पुरुष क्रिकेट चैत २८ गतेदेखि हुने छ। प्रतियोगिताको समापन समारोह गौरीटार रंगशाला हेटौंडामा वैशाख २ गते हुने छ। प्रतियोगितामा करिब २ हजार खेलाडी तथा अफिसियल सहभागी भएका छन्। प्रतियोगितामा एक सय ३६ स्वर्ण, एक सय ३६ रजत र एक सय ८४ कास्यका लागि प्रतिस्पर्धा हुँदै छ। प्रतियोगिताका स्वर्ण विजेताले पाँच हजार, रजतले चार हजार र कांस्य विजेता खेलाडीले तीन हजार रुपैयाँ हात पार्नेछन्। हरेक खेलका उत्कृष्ट खेलाडीलाई १० हजार नगदबाट पुरस्कृत गरिने भने टिम च्याम्पियनलाई चाँदीको रनिङ सिल्ड प्रदान गरिने छ। राष्ट्रिय प्रतियोगितामा दिइने पुरस्कार रकम एकदमै कम भएको गुनासो पनि छ। पुरस्कार रकमले खेलाडीको मनोबल बढाउन नसक्ने प्रशिक्षकहरू बताउँछन्। प्रतियोगिता सञ्चालन गर्न १२ करोड खर्च हुने आयोजकले जनाएको छ।"
बुधबार देशका यी स्थानमा हुने छ वर्षा,"काठमाडौं : बुधबार देशका पहाडी भूभागमा आंशिकदेखि साधारणतया बदली तथा बाँकी भूभागमा आंशिक बदली देखी मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, गण्डकी, कर्णाली र सुदूरपश्चिम प्रदेशको पहाडी भूभागको थोरै स्थानहरू साथै बाँकी पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। बुधबार राति गण्डकी र कर्णाली प्रदेशको पहाडी भूभागमा आंशिक बदली रही बाँकी भूभागमा आंशिकदेखि मौसम मुख्यतया सफा रहने छ। कोशी र गण्डकी प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
ढल्केवरमा भइरहेको लोडसेडिङप्रति उद्योगीको आपत्ति,"ढल्केवर(धनुषा) : नेपाल विद्युत प्राधिकरणको ठूलो सबस्टेशन रहेको धनुषाको ढल्केवर क्षेत्रमा भइरहेको विद्युत लोडसेडिङप्रति उद्योगीहरूले आपत्ति जनाएका छन्। उद्योगीहरूको संगठन मधेश प्रदेश उद्योग परिसंघले मंगलबार नेपाल विद्युत प्राधिकरणको ढल्केवर ग्रीड शाखालाई ज्ञापनपत्र बुझाउँदै विगतमा प्राधिकरणले गरेको सहमति कार्यान्वयन गर्न अनुरोध गरेको छ। प्राधिकरणले ढल्केबर क्षेत्रभित्र पब्लिक र औद्योगिकका लागि विद्युत लोडसेडिङ नपर्ने र कटौती नहुने गरी सहमति गरेको विगत छ। तर उक्त सहमतिलाई लत्याएर हाल ढल्केवर क्षेत्रभित्र पब्लिक र उद्योग सञ्चालनको विद्युत पनि दैनिक १२ घण्टासम्म लोड सेडिङमा राखिँदा यहाँका जनता र उद्योगी मार्कामा परेको ज्ञापनपत्रमा उल्लेख छ। प्राधिकरण आफैंले गरेको सहमति उल्लंघन नगरी ढल्केवरमा विद्युत नकाट्ने नीति यथा अवस्था गरी दिन उनीहरूले अनुरोध गरेका छन्। ढल्केवर क्षेत्रमा विद्युत कटौती नगर्ने सहमति कार्यान्वयन नगरे आन्दोलनको चेतावनी दिँदै उद्योगीहरूले प्राधिकरणलाई सचेत गराएको छ। यता ज्ञापनपत्र बुझ्दै नेपाल विद्युत प्राधिकरण ढल्केवर ग्रीड शाखा प्रमुख इन्जिनियर मनोज साहले विद्युत अपग्रेड गर्ने कार्य चलेकोले केही समयका लागि बाध्यतावस विद्युत काट्नुपरेको उल्लेख गरे। अपग्रेड कार्य सकिए पछि यो समस्या स्वतः हट्छ। तर पनि तत्काल पब्लिक तथा उद्योगीहरूको समस्या हेरी तालिका बनाउँछौँ, उनले भने। प्रमुख साहले ढल्केवर फिडरमा विद्युत नकाट्ने विषयमा माथिल्लो कार्यालयसँग छलफल गर्ने प्रतिबद्धता समेत जनाएको परिसंघका कार्यकारी निर्देशक दीपक लामाले अन्नपूर्णलाई बताए। ज्ञापनपत्र बुझाउने क्रममा मधेश प्रदेश उद्योग परिसंघका अध्यक्ष प्रमोद कुमार साह, उपाध्यक्ष लक्ष्मीनारायण यादव, उद्योगी उमेश साह लगायतको उपस्थिति रहेको थियो।"
सहिद भीमनारायणको गोल्डकपको आयव्यय सार्वजनिक,"धनकुटा : गत वैशाखमा सम्पन्न १५ औं संस्करणको सहिद भीमनारायण गोल्डकपको आयव्यय सार्वजनिक गरिएको छ। आयोजक सहिद भीमनारायण स्मृति प्रतिष्ठानले पत्रकार सम्मेलनको आयोजना गर्दै गत वैशाख २७ देखि जेठ ३ गतेसम्म सञ्चालन भएको १५ औं सहिद भीमनारायण गोल्डकपको आयव्यय सार्वजनिक गरेको हो। प्रतियोगिताबाट ३५ लाख ८१ हजार ८ सय रुपैयाँ आम्दानी भएको थियो भने ३३ लाख ८६ हजार ४ सय ६६ रुपैयाँ खर्च भएको छ। १५ औं संस्करणबाट १ लाख ९५ हजार ३ सय ३४ रुपैयाँ बचत भएको प्रतियोगिता सञ्चालन समितिका संयोजक शम्भु प्रधानले बताए। उनका अनुसार हालसम्म विभिन्न दाता, सरकारी निकाय, प्रायोजकहरूबाट २९ लाख ३६ हजार ९ सय २ रुपैयाँ रकम प्राप्त भइसकेको छ। अझैं ६ लाख ४४ हजार ८ सय ९८ रुपैयाँ रकम अझैं केही दाताहरूबाट उठ्न बाँकी रहेको उनको भनाइ छ। प्रतियोगिता सञ्चालनका लागि धनकुटा नगरपालिकाले १० लाख, राष्ट्रिय खेलकुद परिषद् काठमाडौंले ५ लाख, जगसक्री (स्टील) काठमाडौंले ४ लाख, प्रदेश खेलकुद विकास समिति विराटनगरले ३ लाख, महालक्ष्मी नगरपालिकाले २ लाख, पाख्रिवास नगरपालिकाले १ लाख, साँगुरीगढी गाउँपालिकाले १ लाख, छथरजोरपाटी गाउँपालिकाले ८५ हजार रुपैयाँ र अन्य दाताहरूले आर्थिक सहयोग गरेका थिए। गेट टिकटबाट १ लाख ४ हजार रुपैयाँ आम्दानी भएको थियो। त्यस्तै खर्चतर्फ खेलाडीलाई दैनिक भत्ता १० लाख ७५ हजार २ सय, खेलाडी भ्रमण भत्ता २ लाख ९० हजार, निर्णायक दैनिक भत्ता १ लाख ५२ हजार ५ सय लगायत २० शिर्षकमा खर्च भएको बताइएको थियो। पत्रकार सम्मेलनमार्फत् आयोजक समितिले १५ औं संस्करणलाई भव्यताका साथ सम्पन्न प्रत्यक्ष तथा अप्रत्यक्ष रुपमा सम्पन्न गर्न सहयोग गर्ने दाताहरूलाई धन्यवाद व्यक्त गरिएको थियो। १५ औं संस्करणको सहिद भीमनारायण गोल्डकपको उपाधि प्लानिङ ब्वाइज युनाइटेट क्लब काठमाडौंले जितेको थियो। २०५५ सालमा स्थापित गोल्डकप सुरुका दुई वर्ष नियमित रूपमा सञ्चालन भएको थियो। त्यसपछि देशको तत्कालीन असहज परिस्थतिका कारण सञ्चालन हुन सकेन। २०६३ सालपछि गोल्डकप बर्सेनि सञ्चालन हुँदै आइरहेको छ। २०५५ सालमा धनकुटा नगरपालिका६ का तत्कालीन वडाध्यक्ष राजेश्वर बहादुर श्रेष्ठले प्रतियोगिताको सुरुवात गरेका हुन्। नेपाल कांग्रेसका नेता सहिद भीमनारायण श्रेष्ठलाई विराटनगरमा राजा विरेन्द्रलाई बम हानेको आरोपमा पक्राउ गरी २०३५ सालमा तत्कालीन सरकारले गोली हानी हत्या गरेको थियो। उनलाई तत्कालीन सरकारले २०७३ सालमा राष्ट्रिय सहिद घोषणा गरेको थियो। सहिद भीमनारायण गोल्डकपको १६ औं संस्करण आयोजना मिति आगामी वैशाख २३ गते प्रस्ताव गरिएको छ। समितिको बैठकमा आगामी वैशाख २३ गतेदेखि सञ्चालन गर्ने गरी मिति प्रस्ताव गरिएको छ। नेपालको ए डिभिजन मछिन्द्र क्लब र एनआरटी क्लबलाई प्रतियोगितामा सहभागी गराउन छलफल सुरु गरिएको छ। १६ औं संस्करणलाई विगतको भन्दा स्तरीय बनाउनका लागि राम्रो क्लबलाई सहभागी गराउने आयोजकको योजना रहेको प्रतिष्ठानका महासचिव रोशन श्रेष्ठले बताए। सहिद भीमनारायण गोल्डकप धनकुटाको मात्रै नभएर कोशी प्रदेशकै प्रतिष्ठित प्रतियोगिता हो। त्यसकारण स्तरीय टिमलाई सहभागी गराउन वैशाख २३ गते प्रस्ताव गरिएको उनले बताए।"
वनमा लागेको आगो बस्तीमा पस्दा तीन घर जले,"बागलुङ : बागलुङमा सामुदायिक वनमा लागेको बस्तीमा पुग्दा तीन घर जलेर नष्ट भएका छन्। चार दिन अगाडिदेखि वडा नम्बर १ र २ को सिमानामा रहेको नुनथला सामुदायिक वनमा लागेको आगो सोमबार साँझ वन नजिकै रहेको वडा नम्बर २ को गुराँसे गाउँमा फैलिएको थियो। मानवबस्तीमा आगो फैलिँदा तीन घर र पाँच गोठ जलेर नष्ट भएको जिल्ला प्रहरी कार्यालय बागलुङका सूचना अधिकारी प्रहरी निरीक्षक दीपक बाबु केसीले जानकारी दिए। आगलागि हुँदा ताराखोला गाउँपालिका२ को गुराँसेटोलका फुल कुमार दर्जीको एक घर र एक गोठ, ईश्वरा दर्जीको एक घर र एक गोठ, नर बहादुर दर्जिको एक घर र एक गोठ, अमृतालाल दर्जीको एक गोठ र याम बहादुर दर्जीको एक गोठ जलेर पूर्ण रुपमा नष्ट भएको प्रनि केसीले बताए। गुराँसेमा भएको आगलागीबाट घरमा रहेका सबै सामग्री जलेर नष्ट भएका छन्भने दुहुना भैंसी, बाख्रा गरी १० वटा जलेर मरेको स्थानीय दुर्गाबहादुर रोकाले जानकारी दिए। डढेलो नियन्त्रण बाहिर गएकाले थप क्षति हुन नदिन काठेखोला गाउँपालिकाको घोडाबाँधेस्थित श्री मेहर गणका सेनाको सहायतामा प्रहरी, जनप्रतिनिधि र स्थानीयबासीको सहायताले नियन्त्रणमा लिइएको प्रनि केसीले बताए। उनले आगलागीको कारणबारे अनुसन्धान भइरहेको बताए। डढेलोबाट जंगलमा भएको रुख, जीव जनावर, बहुमूल्य जडिबुटी मासिएका छन्। विभिन्न कारणले जंगलमा आगलागी हुने गरे पनि कतिपयले जानीजानी आगो लगाइदिने गरेको देखिन्छ।"
मापदण्डविपरीत सञ्चालित औषधि पसललाई कारबाही,"नुवाकोट : विभिन्न स्थानमा गरिएका अनुगमनका क्रममा नुवाकोटका अधिकांश औषधि पसल मापदण्डविपरीत रहेको पाइएपछि कारबाही गरिएको छ। नियमविपरीत सञ्चालन भएको ६ वटा औषधि पसललाई नगद जरिवाना गरिएको छ। छड्के अनुगमनका क्रममा औषधि पसलहरू मापदण्डविपरीत सञ्चालनमा रहेको पाइएपछि नगद जरिवाना गरिएको छ। नुवाकोटको विदुर नगरपालिकाभित्र सञ्चालित औषधि पसलहरूमा जिल्ला बजार अनुगमन समितिले औषधि व्यवस्था विभागका प्राविधिकसहितको टोलीले गरेको संयुक्त अनुगमनका क्रममा अधिकांश औषधि पसलहरूले स्वास्थ्य सेवाका आधारभूत मापदण्डसमेत पालना नगरेको पाइएपछि नगद जरिवानाका साथै तीन दिनभित्र औषधि व्यवस्था विभागमा सक्कल कागजातसहित उपस्थित हुन टोलीले निर्देशन दिएको छ। विदुर नपा १, २, ४, ५ र ९ मा सञ्चालित २३ वटा औषधि तथा फार्मेसी पसलहरूको स्थलगत अनुगमन गरिएको हो। अधिकांश मापदण्डको पालना नगरेको पाइएको जिल्ला स्वास्थ्य कार्यालय नुवाकोटले जनाएको छ। मापदण्ड विपरीत रहेको पाइएपछि विदुर नपा १ त्रिशूली बजारमा रहेको रोशन मेडिकल हल, विदुर ९ बाघटारमा रहेको अनुप मेडिकल हल, पिपुल्स च्वाइस फार्मेसी, विदुर २ विदुर वजारमा रहेको स्टार अस्पताल फार्मेसी, बट्टार बजारमा रहेको निको फार्मेसी र विदुर ५ देवीघाटमा रहेको जालपा मेडिकल हललाई जनही १०१० हजार रुपैयाँ नगद जरिवाना गरिएको अनुगमनमा सहभागी उद्योग तथा वाणिज्य कार्यालय नुवाकोटका प्रमुख किशोर सापकोटाले बताए। उनका अनुसार जरिवाना तिरेपछि पहिले ताला लगाइएको पसल खुला गरिएको छ।"
"कूटनीतिक नियोग र विकास साझेदारसँग प्रधानमन्त्रीले भने लगानी गर्न नडराउनुस्, सुरक्षा सुनिश्चित गर्छौं","काठमाडौं : प्रधानमन्त्री पुष्पकमल दाहालले आगामी महिना हुने लगानी सम्मेलन सफल बनाउन नेपालस्थित कूटनीतिक नियोग र विकास साझेदारहरूलाई आग्रह गरेका छन्। लगानी सम्मेलन नजिकिरहेका बेला प्रधानमन्त्री दाहालले नेपालस्थित कूटनीतिक नियोग र विकास साझेदारका प्रतिनिधिसँग छलफल गरेका हुन्। सरकारले वैशाख ९ र १० गते नेपालका विभिन्न क्षेत्रमा लगानी भित्र्याउने उद्देश्यसहित सम्मेलन गर्दैछ। सिंहदरबारमा मंगलबार आयोजित नेपालस्थित कूटनीतिक नियोग एवं विकास साझेदारहरूको बैठकलाई सम्बोधन गर्दै प्रधानमन्त्री दाहालले नेपाललाई लगानी गन्तव्यको रूपमा स्थापित गर्न विकास साझेदारहरू र नेपालमा रहेका सबै देशका कूटनीतिक नियोगहरूको महत्त्वपूर्ण भूमिका रहने बताए। 'लगानी सम्मेलनमा सक्रियरूपमा संलग्न हुन र अधिकतम क्षमता बढाउन विकास साझेदारहरू, द्विपक्षीय र बहुपक्षीय विकास साझेदार संस्थाहरू र नेपालमा रहेका कूटनीतिक नियोगहरूबाट सहयोगको अपेक्षा गर्दछौं,' उनले भने। संघीय सरकारका मन्त्रालयहरूसँगै प्रादेशिक र स्थानीय सरकारका परियोजनाहरूलाई समान प्राथमिकतामा राखिएको जानकारी गराउँदै प्रधानमन्त्री दाहालले सरकार लगानीमैत्री वातावरण बनाउन कानुन परिमार्जन, प्रक्रियागत सुधार गर्न र परियोजना अवधिभर लगानीकर्ताहरूलाई अवरोध हुन नदिने वातावरण सुनिश्चित गर्न नेपाल सरकार प्रतिबद्ध रहेको स्पष्ट पारे। 'सम्मेलनले घरेलु निजी क्षेत्र र अन्तर्राष्ट्रिय प्रतिनिधिहरूबीचको अन्तरक्रिया र सञ्जाललाई उत्पादन मूल्य शृंखलामा लगानी बढाउन, नेपाली उत्पादन एवं सेवाहरूलाई विश्व बजारमा जोड्ने मञ्च प्रदान गर्नेछ। लगानी सम्मेलनको यस मञ्चले लगानीकर्ताहरू, विकास साझेदारहरू, वित्तीय संस्थाहरूलगायत सरोकारवालाहरूलाई एकजुट हुन, अवसरहरू खोज्न, दीर्घकालीन साझेदारीलाई बढावा दिन सहज तुल्याए,' उनले भने। उनले विद्यमान र सम्भावित लगानीकर्ताहरूलाई आवश्यक पर्ने कुनै पनि सहयोग उपलब्ध गराउन नेपाल सरकार तयार रहेको बताए। सरकारले विभिन्न क्षेत्रमा विदेशी तथा स्वदेशी निजी लगानी आकर्षित गर्न सम्मेलन आयोजना गरेको जानकारी दिँदै उनले लगानी सम्मेलनको सफलता सम्भावित लगानीकर्ताहरूले देखाएको चासो, कानुनी र नीतिगत सुधारहरूमार्फत अनुकूल व्यापार वातावरणको सिर्जना गरिएको बताए।"
बाउन्स चेकको उजुरी बढ्यो,"परासी : नवलपरासीमा चेक अनादर (बाउन्स)का उजुरी बढेको छ। उजुरी बढेसँगै प्रहरीले १० लाखदेखि माथिको चेक रकमको स्रोत खोज्न सुरु गरेको छ। प्रहरीले १० लाखदेखि माथिका चेक बाउन्सको उजुरी लिएर आउने व्यक्तिहरूसँग त्यसको स्रोत पुष्टि गर्न लगाउन सुरु गरेको हो। १० लाखदेखि माथिको चेक बाउन्सको उजुरी लिएर आउनेसँग व्यापार, व्यवसाय, घर जग्गा बिक्री वा कहाँबाट आर्जन गरी रकम सापट दिइएको थियो भन्नेको प्रमाण पेश गरेपछि मात्र कानुनी प्रक्रिया अगाडि बढाउने गरेका छौं, जिल्ला प्रहरी कार्यालयका सूचना अधिकारी डीएसपी रेशम बोहोराले भने। यसोगर्दा सापट दिने व्यक्तिले वैध वा अवैध तरिकाबाट रकम दिएको छ भन्नेबारे जानकारी हुने भएकाले पुष्टी हुने प्रमाण खोजेको प्रहरीको भनाइ छ। जिल्लामा सबैभन्दा बढी ४ देखि ५ लाखसम्मका चेक बाउन्सका उजुरी आउने गरेको छ। १० लाखदेखिका माथिका चेक भने कमै आउने गरेको डीएसपी बोहराले बताए। १० लाखदेखि माथिका चेक भएको पनि सुनिएको छ। तर, स्रोत पुष्टि गर्ने प्रमाण नभएकाले होला, कार्यालयमा उजुरी लिएर आउँदैनन्, डीएसपी बोहराले भने। आर्थिक मन्दीका कारण पनि चेक बाउन्सका उजुरी बढेको हुन सक्ने आकलन गरिएको छ। प्रहरी कार्यालयको तथ्यांकअनुसार चालु आर्थिक वर्षको अहिलेसम्म ५७ वटा चेक बाउन्सका उजुरी दर्ता भएका छन्। अघिल्लो वर्ष २० वटा उजुरी परेका थिए। जिल्लाबाटै चेक अनादरको मुद्दा किनारा लाग्ने भएसँगै उजुरीको संख्या बढेको डीएसपी बोहोराले बताए। उजुरी सँगै जिल्लामा मिलापत्रका लागि समेत निवेदन पर्ने गरेका छन्। हालसम्म १५१६ वटा मिलापत्रका लागि निवेदन आएको प्रहरी कार्यालयले जनाएको छ। खातामा पर्याप्त रकम नभईकन पनि जानाजान चेक काटेर तीन पटकसम्ममा भुक्तान नभए चेक बाउन्सको प्रक्रिया अघि बढ्ने गर्दछ।"
सशस्त्र प्रहरीको केन्द्रीय स्टोरमा भएको आगलागीको छानबिन गर्न गृह मन्त्रालयले बनायो समिति,"काठमाडौं : सशस्त्र प्रहरी बलको केन्द्रीय स्टोरमा भएको आगलागीको विषयमा गृह मन्त्रालयले छानबिन समिति बनाएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका सहसचिव भरतमणि पाण्डेको संयोजकत्वमा ५ सदस्यीय छानबिन समिति गठन भएको गृह मन्त्रालयका प्रवक्ता नारायणप्रसाद भट्टराईले बताए। उनका अनुसार समितिमा सशस्त्र प्रहरी नायब महानिरीक्षक किशोर प्रधान, महालेखा नियन्त्रकको कार्यालयका उपसचिवस्तरको प्रतिनिधि, गृह मन्त्रालयका उपसचिव सागरमणि पाठक र वरिष्ठ कम्प्युटर इन्जिनियर सुस्मा श्रेष्ठ सदस्य रहनेछन्। सोमबार चन्द्रागिरी नगरपालिका१२ बलम्बुस्थित सशस्त्र प्रहरी बलको केन्द्रीय स्टोरमा आगलागी भएको थियो। आगलागीको क्षतिको विवरण, आगलागीको कारण, भण्डारमा आगलागी तथा अन्य विपदजन्य जोखिम न्यूनीकरणका लागि गरेको पूर्व तयारी एवं आगामी दिनमा यस्तो घटना घट्न नदिनका लाग गर्नुपर्ने सुधारलगायतका विषयमा सत्य तथ्य छानबिन गरी १० दिनभित्र प्रतिवेदन बुझाउन भनिएको छ।"
"ईपीएस भाषा परीक्षा: उत्पादनमुलक क्षेत्रतर्फको पहिलो चरणको नतिजा प्रकाशित, ६ हजार बढी उर्त्तीण",काठमाडौं : दक्षिण कोरियाको उत्पादनमूलक क्षेत्रमा रोजगारीका लागि सञ्चालन भएको परीक्षाको नतिजा सार्वजनिक भएको छ। दक्षिण कोरियाको मानव संसाधन विकास सेवाले मंगलबार नतिजा प्रकाशन गरेको हो। जसमा ६ हजार ३२१ जना उर्तीण भएका छन्। प्रकाशित नतिजा अनुसार ९२५ प्रतिशतभन्दा अंक ल्याउने उर्तीण भएका हुन्। पहिलो चरणको परीक्षामा ४७ हजारभन्दा बढी परीक्षार्थी सहभागी भएका थिए। दक्षिण कोरियाको रोजगार अनुमति प्रणाली (ईपीएस) मार्फत कामदार लैजान कोरियाली सरकारले नेपाल सरकारसँग सन् २००७ मा एमओयू गरेको थियो। त्यसअन्तर्गत सन् २००८ बाट कामदार लैजान सुरु गरिएको थियो।
राजेन्द्र लिङ्देनले मागे गृहमन्त्रीको राजीनामा,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले गृहमन्त्री रवि लामिछानेको राजीनामा माग गरेका छन्। शान्तिपूर्ण विरोध प्रदर्शनमा सरकारले दमन गरेको भन्दै अध्यक्ष लिङ्देनले गृहमन्त्रीविरुद्ध सशक्त आन्दोलन गर्ने चेतावनी दिए। 'निषेधित क्षेत्र बाहिर रहँदासमेत हामीमाथि आक्रमण भएको छ। प्रहरीको आक्रमणबाट हाम्रा नेता तथा पूर्व मन्त्री बुद्धि तामाङ घाइते भएर ढल्नुभएको छ। हामी त्यसको घोर भर्त्सना गर्न चाहन्छौं,' सभालाई सम्बोधन गर्दै अध्यक्ष लिङ्देनले भने, 'सरकारको दमनविरुद्ध कडा प्रतिकार गर्छौं। गृहमन्त्रीको राजीनामा लिएर हाम्रो आन्दोलनलाई थप लिएर आउँछौं।' उनले निषेधित क्षेत्र संविधानभन्दा माथि नरहेको बताए। उनले शान्तिपूर्ण विरोध प्रदर्शन गर्ने अधिकारी प्रत्येक नागरिकलाई रहेको बताए। 'निषेधित क्षेत्र संविधानभन्दा माथि होइन। संविधानले पनि शान्तिपूर्वक विरोध प्रदर्शन गर्न पाउने भनेको छ। शान्तिपूर्ण भेला गर्न पाउने भनेको छ। हामीले कुनै तोडफोडमा उत्रिएका थिएनौं। कसैलाई हानी नोक्सानी गरेका थिएनौं। तर सरकारले हामीमाथि दमन गर्यो,' उनले भने। सरकारलाई बुझाएको ४० बुँदे माग सम्बोधन गर्नुपर्ने भन्दै राप्रपाले आज काठमाडौंमा जनप्रदर्शन गरेको हो। संवैधानिक राजतन्त्रका पुन:स्थापनासहित संघीयता र धर्मनिरपेक्षताका खारेजी राप्रपाको मुख्य माग रहेको छ।"
एसीसी प्रिमियर कपका लागि नेपाली टोली घोषणा,"काठमाडौं : ओमानमा हुने एसीसी प्रिमियर कपका लागि नेपाली टोली घोषणा भएको छ। एसियन क्रिकेट काउन्सिलले रोहित पौडेल कप्तान रहेको १४ सदस्यीय टोलीको सूची सार्वजनिक गरको छ। नेपाली टोलीमा पौडेलसँगै कुशल भुर्तेल, सन्दीप जोरा, गुल्शन झा, करण केसी, प्रतिश जिसी, विवेक यादव, अविनाश बोहोरा, सोमपाल कामी, दीपेन्द्र सिंह ऐरी, ललित राजबंशी, कुशल मल्ल, आसिफ शेख र अनिल साह रहेका छन्। भारतमा भ्रमणमा जाँदा यही टोलीमा आकाश चन्दसमेत रहेका थिए। प्रिमियर कपमा भने उनी परेनन्। एसिया कप छनौटसमेत रहेको प्रिमियर कपमा नेपालले चैत ३० गते पहिलो खेल खल्दैछ।"
कर्णालीको मुख्यमन्त्रीमा एमालेका यामलाल कँडेल नियुक्त,"दैलेख : कर्णाली प्रदेशको मुख्यमन्त्रीमा नेकपा एमालेको नेता यामलाल कँडेल नियुक्त भएका छन्। कर्णाली प्रदेश प्रमुख तिलक परियारले मंगलबार कँडेललाई मुख्यमन्त्रीमा नियुक्त गरेका हुन्। त्यसअघि कँडेलले सत्ता गठबन्धनमा रहेका नेकपा एमाले, नेकपा माओवादी केन्द्र र नेकपा एस गरी कूल २३ सांसदको हस्ताक्षरसहित प्रदेश प्रमुख परियारसमक्षक मुख्यमन्त्रीका लागि दाबी पेस गरेका थिए। कँडेलले गठबन्धनमा रहेका नेकपा एमालेका ९, माओवादी केन्द्रका १३ र एकीकृत समाजवादीका १ सहित २३ प्रदेश सभा सदस्यको हस्ताक्षरसहित आफूलाई मुख्यमन्त्री बनाउन दाबी पेश गरेका थिए। गत बुधबार मुख्यमन्त्री राजकुमार शर्माले पदबाट राजीनामा दिएपछि प्रदेश प्रमुख तिलक परियारले ७ दिनको समय दिएर नयाँ सरकार गठन गर्न आह्वान गरेका थिए। ४० सदस्यीय प्रदेशसभामा प्रदेशमा सरकार गठनका लागि २१ जना सांसद्को आवश्यकता पर्छ। वर्तमान गठबन्धनको पक्षमा सभामुखसहित २४ जना सांसद छन्।"
आगलागीमा परी घाइते भएका थप दुई सेनाको मृत्यु,डोल्पा : डोल्पाको ठुलिभेरी नगरपालिका४ को मष्टा सामुदायिक वनमा आगो निभाउने क्रममा घाइते भएका थप दुई जना सेनाको मृत्यु भएको छ। उनीहरूको उपचारको क्रममा मृत्यु भएको हो। मृत्यु हुनेमा काभ्रेका ३८ वर्षीय केशवबहादुर मगर र हुम्लाका २३ वर्षीय आशिष बुढा छन्। यसअघि सोमबार उपचारकै क्रममा जुम्लाका २८ वर्षीय हेमन्त रावलको मृत्यु भएको प्रमुख जिल्ला अधिकारी तुलसीप्रसाद दाहालले बताए। रावलको जिल्ला अस्पताल डोल्पामा मृत्यु भएको थियो भने मगर र बुढाको काठमाडौंको कीर्तिपुरस्थित जलन अस्पतालमा मृत्यु भएको प्रजिअ दाहालले बताए। घाइते बनेका ३० वर्षीय प्युठ विजय कोइरालाको कीर्तिपुरमै उपचार भइरहेको छ। निभाइसकेको आगो सोमबार पुनः सुरु भएपछि उनीहरू निभाउन जाँदा जलेर घाइते बनेका थिए।
युएईमा श्रीमानले श्रीमतीलाई घरबाट धकेलेर गरे हत्या,साउदी : वैदेशिक रोजगारीका क्रममा युएई पुगेकी अर्घाखाँचीकी राधा न्यौपानेको मृत्यु भएको छ। एनआरएनका उपाध्यक्ष भीम मल्ल ठकुरीका अनुसार घरायसी कुरामा विवाद भएपछि उनका श्रीमान् नेत्र न्यौपानेले घरको माथिल्लो तलाबाट धकेलेका थिए। धकेलेपछि तल खसेकी राधाको शव क्षतविक्षत अवस्थामा फेला परेको थियो। राधाको मृत्युपछि नेत्र फरार भएका छन्। घटना आइतबारको हो। त्यो दिन दुवै जनाले मदिरा सेवन गरेका थिए। घटना भएको दिन राधाको भाइ पनि सहभागी भएका एनआरएनका उपाध्यक्ष ठकुरीले बताए। राधा केही सयमदेखि युएईमा ब्युटिपार्लरको काम गदै आएकी थिइन् भने उनका श्रीमान् एजेन्टको काम गर्दै आएका थिए। उनीहरू दुवै जनाको युएईमा रेसिडेन्ट कार्ड रहेको थियो। घटनाका विषयमा यहाँको स्थानीय प्रशासनले अनुसन्धान गरिरहेको छ। फरार रहेका नेत्रको स्थानीय प्रशासनले खोजी गरिरहेको छ। राधा उनकी दोस्रो श्रीमती हुन्।
"अन्तरप्रदेश खेलकुदमा मैदानको बिजोग, फितलो व्यवस्थापनले खेलाडीलाई सास्ती","चितवन : प्रधानमन्त्री पुष्पकमल दाहाल प्रचण्डले उद्घाटन गरेको प्रथम संस्करणको अन्तरप्रदेश राष्ट्रिय खेलकुद प्रतियोगिताको आयोजना अस्तव्यस्त बनेको छ। आइतबार चितवनको भरतपुरस्थित निर्माणाधीन गौतबुद्ध अन्तर्राष्ट्रिय क्रिकेट रंगशालामा निकै तामझामका साथ उद्घाटन भएको प्रतियोगिताका खेलहरू सुरु नहुँदै अस्तव्यस्तता सतहमा आएको हो। बाग्मती प्रदेश खेलकुद परिषद्को आयोजना तथा भरतपुर महानगरपालिकाको समन्वयमा जारी प्रतियोगिताको व्यवस्थापन फितलो बनेको भन्दै खेलाडी, प्रशिक्षक र खेलप्रेमी आयोजकसँग रुष्ट बनेका छन्। उद्घाटनमा तामझाम गरेको आयोजकले खेलको प्राविधिक पक्षतर्फ नजरअन्दाज गरेको र खेलका नियममापदण्डसँग तालमेल गराउन नसकेको उनीहरूको गुनासो छ। खेलकुदको महाउत्सवमा आयोजकको चरम लापरबाहीको सिकार खेलाडी भएका छन्। प्रतियोगिताको पूर्ण तयारीतिर भन्दा पनि उद्घाटनमा तडकभडक बनाउनेतिर आयोजक केन्द्रित बनिदिँदा खेलाडीले सास्ती भोग्नुपरेको छ। खेलमैदान नै पूर्णरूपमा तयार नभएको भन्दै प्रशिक्षकहरूले गुनासो पोखेका छन्। सम्भवतः पहिलोपटक आयोजना भएकोले हुन सक्छ, तयारी फितलो नै देखिएको छ, कोशी प्रदेशका भलिबल प्रशिक्षक खेम राई भन्छन्,खेलतालिका नै नियमसंगत नभएपछि हामीले गुनासो गरेका थियौं। तालिका त फेरियो तर मैदानको अवस्था दयनीय छ। आयोजकले मैदान सम्याउने सुधार्ने आश्वासन दिए पनि सुधार हुन सकेको छैन। सोमबार लुम्बिनी प्रदेशससँग भएको खेलमा कोशीका भलिबल खेलाडी घाइते भएका छन्। खेलाडीको उपचारमा बेवास्ता गरिएको गुनासो पनि छ। मैदान मिलेको छैन, उबडखाबड भएकै कारण हाम्रा खेलाडीले चोट बोक्नुपरेको छ, उनले भने, उद्घाटनलाई भव्य बनाउन छोडेर भलिबल कोर्ट बनाएको भए हुनेथियो। सोमबार मैदान पूर्ण तयार नभएपछि महानगरपालिकाले पानी हालेर केही हदसम्म सच्याउने कोसिस गरेको थियो। यता, लुम्बिनी प्रदेश खेलकुद परिषद्का सदस्यसचिव जयप्रकाश भट्टराई आयोजक समग्र प्रतियोगितातिर भन्दा पनि उद्घाटनमा केन्द्रित भएको बताउँछन्। उद्घाटनमा आतसबाजी गर्ने र गायिका नचाउनेभन्दा पनि खेलका संरचना तथा प्राविधिक कुरामा आयोजकले ध्यान दिनुपर्ने उनको सुझाव छ। पहिलोपटक प्रतियोगिताको आयोजना गरेको हुँदा बागमतीलाई धन्यवाद छ, तर आयोजकले उद्घाटनभन्दा पनि खेलको पार्टमा ध्यान दिनुपर्ने हो, उनले भने, भब्य तामझामलाई घटाएर संरचना र प्राविधिक कुरामा ध्यान दिनुपर्छ। कम खर्चमा अझै व्यवस्थापन गर्न सकिन्थ्यो तर यहाँ काम कम गफै बढी भयो। मैदान मर्मतसम्भारमा आयोजकको कमजोरी देखिएको छ, पहिलोपटक भएको हुनाले सुधार्नुपर्ने धेरै छ। भलिबलको राष्ट्रियस्तरको खेलमा अन्तर्राष्ट्रिय वा राष्ट्रियस्तरकै रेफ्रीको जरुरत पर्छ। सबैभन्दा बढी त विज्ञ र रेफ्री ल्याउँदा विश्वसनियता बढ्छ। तर, यहाँ लाइसेन्सबिनाका स्थानीय रेफ्रीहरूले खेल खेलाइरहेका छन्। प्रतियोगिता आयोजना भद्रगोलको अवस्था छ, सुधारेर जानुपर्ने देखिन्छ। राष्ट्रियस्तरको प्रतियोगिता हो, तर प्राविधिक रूपमा भने व्यवस्थित भएन, उनले थपे। स्थानीय खेलप्रेमी रमेश पौडेल भन्छन्, उद्घाटन खेलकुद प्रतियोगिताभन्दा पनि मेलामहोत्सवजस्तो भयो। कलाकार बोलाएर रंगीलातडक गरियो। प्रधानमन्त्री स्वयमलाई सरम आएको अवस्था थियो। चितवनबासीलाई प्रचण्ड आउनेबाहेक प्रतियोगिता आयोजना हुने कुरा थाहा थिएन। नेपाल भलिबल संघ (एनभिए) को नियमानुसार एकै दिन एउटा टोलीलाई दुईवटा खेल खेलाउन पाइँदैन। तर, यो प्रतियोगितामा भने महिलापुरुष भलिबलतर्फ आयोजकले नियम मिचेर प्रतियोगिता गराउन खोजेको थियो। खेलाडी र प्रशिक्षकको गुनासो भलिबलकी संयोजक सुनिता गौतमले सम्बोधन नगरेपछि बागमती प्रदेश खेलकुद विकास परिषद्का सदस्य सचिव सूर्यलाल भण्डारीको निर्देशनमा आयोजकले खेल तालिका परिवर्तन गरेको थियो। लुम्बिनी प्रदेश भलिबल टिमकी व्यवस्थापक तथा बागमती प्रदेश खेलकुद विकास परिषद्की सदस्य गौतम यसअघि नवौं राष्ट्रिय खेलकुदमा एकै दिन दुई खेल खेलाउन नहुने अडानमा थिइन्। तर यसपालि भने उनी संयोजक रहेको भलिबलका खेलहरू नियमविपरीत खेलाउन आँटिएपछि खेलाडी र प्रशिक्षकले आपत्ती जनाएका थिए, जसपछि खेल तालिका फेरिएको थियो। पूर्वराष्ट्रिय भलिबल खेलाडीसमेत रहेकी गौतमले भने सबै प्रदेशसँगको सहमतिमा खेल तालिका बनाइएको दाबी गरिन्। सीमित बजेटका कारण खेल मैदान अपेक्षाअनुरूपको बनाउन नसकेको र राष्ट्रियस्तरका रेफ्री ल्याउन नसकेको उनको भनाइ छ। यसैगरी, एथलेटिक्सको मैदान पनि पूर्ण रूपमा तयार नभएको खेलाडीप्रशिक्षकको गुनासो छ। कर्णाली प्रदेश खेलकुद परिषद् सदस्य कुमारी भुसालले एथ्लेटिक्सको मैदान गुणस्तरहीन रहेको बताइन्। अहिले खेलाडीले धुलोको सास्तीमा छन्, पानी परेको भए झन् गाह्रो हुन्थ्यो होला, उनले भनिन्,एक त रबरको ट्रयाक छैन। खेलाडी खुल्ला चौरमा दौडिनुपर्ने बाध्यतामा छन्। कम्पाउन्डले घेरेको त छ तर खेतीपाती लगाउने जमिन जस्तै छ। जसोतसो खेल्न त मिलेको छ। मैदान खाल्डाखुल्डी छ। खेलाडीलाई प्रतिस्पर्धा गर्न असहज छ। मैदान व्यवस्थित गराउनुपर्थ्यो, उनले भनिन्। यता, बागमती खेलकुद विकास पपिरषद् सदस्य सचिव सूर्यलाल भण्डारीले भने पहिलोपटक प्रतियोगिता आयोजना गरेका कारण कमीकमजोरी भएको भए पनि सुधारेर अगाडि बढ्ने बताए। सबै प्रदेश मिलेर प्रतियोगितालाई भव्यताका साथ सम्पन्न गर्नुपर्नेमा उनको जोड छ। बागमती प्रदेशकी सामाजिक विकास मन्त्री कुमारी मोक्तानले खेलाडीलाई पीडाबोध नहुनेगरी व्यवस्थापन गर्न निर्देशन दिएको बताइन्। सबै प्रदेशका खेलाडी तथा प्रशिक्षकबाट कुनै गुनासो नआउने गरी बागमतीका सदस्यसचिवलाई निर्देशन दिएको उनको भनाइ छ। बागमती प्रदेश सरकार, सामाजिक विकास मन्त्रालय र प्रदेश खेलकुद विकास परिषद् बागमती प्रदेशले संयुक्त रूपमा आयोजना गरेको प्रतियोगिताको उद्घाटन आइतबार प्रधानमन्त्री पुष्पकमल दाहाल प्रचण्डले गरेका थिए। प्रतियोगिताअन्तर्गत महिला क्रिकेट शनिबार नै सुरु भएको थियो भने अन्य खेलका प्रतिस्पर्धा सोमबारबाट सुरु भएको थियो। पुरुष क्रिकेट चैत २८ गतेदेखि हुने छ। प्रतियोगिताको समापन समारोह गौरीटार रंगशाला हेटौंडामा वैशाख १ गते हुने छ। प्रतियोगितामा करिब २ हजार खेलाडी तथा अफिसियल सहभागी भएका छन्। प्रतियोगितामा एक सय ३६ स्वर्ण, एक सय ३६ रजत र एक सय ८४ कास्यका लागि प्रतिस्पर्धा हुँदै छ। प्रतियोगिताका स्वर्ण विजेताले पाँच हजार, रजतले चार हजार र कांस्य विजेता खेलाडीले तीन हजार रुपैयाँ हात पार्नेछन्। हरेक खेलका उत्कृष्ट खेलाडीलाई १० हजार नगदबाट पुरस्कृत गरिनेछ भने टिम च्याम्पियनलाई चाँदीको रनिङ सिल्ड प्रदान गरिने छ। राष्ट्रिय प्रतियोगितामा दिइने पुरस्कार रकम एकदमै कम भएको गुनासो पनि छ। पुरस्कार रकमले खेलाडीको मनोबल बढाउन नसक्ने प्रशिक्षकहरू बताउँछन्। प्रतियोगिता सञ्चालन गर्न १२ करोड खर्च हुने आयोजकले जनाएको छ।"
कांग्रेसलाई रास्वपाको काउन्टर २०४७ पछिका सबै प्रकरणको छानबिन गरौं,काठमाडौं : राष्ट्रिय स्वतन्त्र पार्टीले २०४७ सालपछि सबै प्रकरणको छानबिन गर्न माग गरेको छ। मंगलबार संसद भवन नयाँ बानेश्वरमा सञ्चारकर्मीसँग कुरा गर्दै रास्वपा सभापति रवि लामिछानेले आफ्नो विषयमा मात्रै नभई २०४७ साल पछिका सबै प्रकरणको छानबिन गर्नका लागि स्वतन्त्र छानबिन समिति गठन गर्न प्रस्ताव गरेको बताए। गृहमन्त्री लामिछानेले कांग्रेसले आफ्नो कुरा राख्नु स्वभाविक भएको भन्दै रास्वपाले पनि सबै प्रकरणको छानविन गर्न सुझाव दिएको बताए। उनले भ्रष्टाचार नियन्त्रणका लागि सबै दलहरू गम्भीर भएर बृहत् स्वतन्त्र छानबिन गठन गर्न सबै तयार हुनुपर्ने बताए। कुनै व्यक्तिमाथि ठाडो उजुरीका आधारमा समिति बनाउनुपर्ने गरी संसदीय गरिमा तल झरिनसकेको उनको भनाइ छ। त्यस्तै रास्वपा सांसद डा स्वर्णिम वाग्लेले गृहमन्त्रीलाई बोल्न नदिएर निषेधको राजनीतिको अभ्यास भएको आरोप लगाए। सत्ता बहिर्गमनको पीडाले विक्षिप्त भएकाले कांग्रेसले प्रतिशोधको राजनीतिक गरेको उनले बताए। उनले संसदीय छानविन समितिको विरोध नगरेको भन्दै ४७ साल पछिका बालुवाटारदेखि अन्य सबै कान्डको छानबिन गर्न उच्चस्तरीय स्वतन्त्र छानबिन समिति गठन गर्नुपर्ने रास्वपाको माग रहेको बताए।
उपनिर्वाचनका भोलिदेखि आचारसंहिता लागू हुँदै,"काठमाडौं : निर्वाचन आयोगले आगामी वैशाख १५ गते हुने उपनिर्वाचन स्वच्छ, स्वतन्त्र, निष्पक्ष, भयरहित र सुरक्षित वातावरणमा सम्पन्न गर्न चैत २८ गतेदेखि सम्बन्धित क्षेत्रमा निर्वाचन आचारसंहिता लागू गर्ने निर्णय गरेको छ। आयोगमा रहेको उच्चस्तरीय निर्वाचन सुरक्षा समितिको बैठकको सिफारिससमेतका आधारमा प्रतिनिधिसभाको इलाम क्षेत्र नं २ र बझाङको प्रदेशसभा निर्वाचन क्षेत्र नं १ मा आचारसंहिता लागू गराउन जिल्ला निर्वाचन आचारसंहिता अनुगमन समितिलाई निर्देशन दिने निर्णय पनि गरेको छ। आयोगका प्रवक्ता शालिग्राम शर्मा पौडेलद्वारा आज जारी विज्ञप्तिमा निर्वाचन आचारसंहिता, २०७९ को दफा ४२ बमोजिम आचारसंहिताको पालना तथा राजनीतिक दल तथा उम्मेदवारले गर्न पाउने निर्वाचन खर्चको सम्बन्धमा नेपाल प्रहरी, अन्य सुरक्षा निकाय, कुनै कार्यालय वा व्यक्तिमार्फत आवश्यक सूचना र विवरण लिई तत्काल कारबाही गर्न निर्देशन दिइएको छ। त्यसैगरी राजनीतिक दल, उम्मेदवार, दलको भातृ सङ्गठन तथा सम्बन्धित व्यक्तिले पालना गर्नुपर्ने आचारण जुलुस, आमसभा, कोणसभा, बैठक वा भेलासम्बन्धी विषय, सवारीसाधनको प्रयोग र सञ्चारमाध्यमको प्रयोगसम्बन्धी विषय र निर्वाचन खर्चसम्बन्धी विषयमा दैनिक विवरण लिन भनिएको छ। आयोगमा रहेको उच्चस्तरीय निर्वाचन सुरक्षा समितिको बैठकले निर्वाचन सुरक्षा व्यवस्थाका सम्बन्धमा पनि तयारी समीक्षा गरेको आयोगले जनाएको छ।"
गण्डकीका मुख्यमन्त्री अधिकारीको नियुक्ति बदर माग गर्दै सर्वोच्चमा रिट दायर,"काठमाडौं : गण्डकीका मुख्यमन्त्री खगराज अधिकारीको नियुक्ति बदर माग गर्दै सर्वोच्च अदालतमा रिट दायर भएको छ। पूर्वमुख्यमन्त्री सुरेन्द्र पाण्डेले सर्वोच्चमा रिट दर्ता गरेका हुन्। गण्डकी प्रदेशका मुख्य न्यायाधीवक्ता चिरञ्जीवी शर्मा पौडेलले सोमबार सर्वोच्च अदालतमा रिट दायर भएको पुष्टि गरे। 'मुख्यमन्त्रीको नियुक्ति बदर गर्नुपर्ने मागसहित रिट दायर गरेका छौं। अहिले पेसीको लागि छलफल भइरहेको छ। भोलि नै पेसी तोक्नुपर्छ भनेका हौं,' उनले भने। एमाले संसदीय दलका नेता अधिकारी आइतबार मुख्यमन्त्रीमा नियुक्त भएका थिए। प्रदेश प्रमुख डिल्लीराज भट्टले अधिकारीलाई मुख्यमन्त्री नियुक्त गरेका थिए। अधिकारीले भट्टसँग शपथ खाएर अरू दुई बिना विभागीयमन्त्री पनि नियुक्त गरिसकेका छन्। कांग्रेस संसदीय दलका नेता सुरेन्द्रराज पाण्डेले चैत २१ गते राजीनामा गरेका थिए। २२ गतेभित्र विश्वासको मत लिनुपर्नेमा त्यसको सम्भावना नदेखेपछि पाण्डेले राजीनामाको बाटो रोजेका थिए। उनको राजीनामा सँगै प्रदेश प्रमुख भट्टले ७ दिनको समय दिएर २ वा २ भन्दा बढी दलको समर्थनमा बहुमत प्राप्त हुने सरकार गठनका लागि आह्वान गरेका थिए। एमाले, माओवादी र एक स्वतन्त्र सांसदले एमाले नेता अधिकारीलाई समर्थन गर्ने भन्दै मुख्यमन्त्रीमा नियुक्तिका लागि दाबी पेस गरेका थिए। अधिकारीका तर्फबाट पेस दाबीमा एमालेका २२, माओवादीका ८ र एक स्वतन्त्र गरी ६० सदस्यीय गण्डकी प्रदेश सभाको बहुमत ३१ सदस्यको समर्थनको उल्लेख छ। माओवादीले आफ्ना ८ सांसदको उल्लेख गरे पनि उक्त दलका एक सदस्य कृष्ण धिताल भने सभामुख छन्। माओवादी संसदीय दलका नेता हरिबहादुर चुमानले नै समर्थनको हस्ताक्षर गरी अधिकारीलाई मुख्यमन्त्री नियुक्त गर्नुपर्ने दाबीपत्रमा हस्ताक्षर गरेका छन्। कोशी प्रदेशमा गत असार २९ गते कांग्रेस संसदीय दलका नेता उद्धव थापाले बहुमतको समर्थन देखाउँदा भने तत्कालीन सभामुख बाबुराम गौतमको हस्ताक्षर समावेश गरेका थिए। सभामुखले सरकार गठन वा विघटनमा भाग लिन नमिल्ने भन्दै थापाको मुख्यमन्त्रीमा भएको नियुक्ति सर्वोच्च अदालतले बदर गरेको थियो। गण्डकी प्रदेशमा सभामुखको हस्ताक्षर नभए पनि माओवादीका ८ सांसद भनेर उनको पनि गणना भएको छ। यसले यहाँ संवैधानिक जटिलता देखा परेको छ। आइतबार एमाले, माओवादी समीकरणले मुख्यमन्त्रीमा दाबी गरेको भेउ पाउनासाथ नेपाली कांग्रेस गण्डकी संसदीय दलले नियुक्ति नदिन प्रदेश प्रमुखलाई आग्रह गरेको थियो। तर, त्यसका बाबजुद पनि प्रदेश प्रमुख भट्टले नियुक्ति गरेका छन्।"
एमडी र ल्याब प्रमुखलाई रिहा गर्न माग गर्दै स्वास्थ्यकर्मीको प्रदर्शन,वीरगन्ज : प्रहरीले पक्राउ गरेका वीरगन्जको नेशनल मेडिकल कलेज तथा शिक्षण अस्पतालका प्रबन्ध निर्देशक(एमडी) शहनवाज अन्सारी र ल्याब प्रमुख सन्जय साहलाई रिहा गर्न माग गर्दै मेडिकल कलेजका स्वास्थ्यकर्मी र कर्मचारीले प्रदर्शन गरेका छन्। सोमबार मेडिकल कलेजको ल्याबमा वीरगन्ज महानगरको अनुगमन समितिले अनुगमन गर्ने क्रममा म्याद सकिएका केमिकल लगायतका औषधि बरामद भएपछि प्रहरीले मेडिकल कलेजका एमडी अन्सारी र ल्याब प्रमुख साहलाई पक्राउ गरेको थियो। प्रहरीले पक्राउ गरेका अन्सारीको स्वास्थ्य अवस्था बिग्रिएपछि सोमबार राति नै उनलाई वीरगन्ज हेल्थकेयर हस्पिटलमा भर्ना गरिएको छ। प्रहरीले पूर्वाग्रही भएर एमडी अन्सारी र ल्याब प्रमुख साहलाई पक्राउ गरेको भन्दै मेडिकल कलेजका स्वास्थ्यकर्मी र कर्मचारीहरूले मंगलबार दिउँसो प्रदर्शन गरेका हुन्। हातमा झाडु र पोस्टर लिएर जिल्ला प्रहरी कार्यालय पर्सा अगाडि पुगेका करिब १ सय ५० जनाको संख्यामा रहेका उनीहरूले प्रहरीविरुद्ध नाराबाजी पनि गरेका छन् । एमडी अन्सारी र ल्याब प्रमुख साहलाई विना सर्त रिहा गर्नुपर्ने उनीहरूको माग छ। यसैबीच मंगलबार नै मेडिकल कलेज प्रशासनले एक प्रेस विज्ञप्ति जारी गर्दै एमडी अन्सारी र ल्याब प्रमुख साहलाई प्रहरीले पूर्वाग्रही भएर नियन्त्रणमा लिनु अन्यायपूर्ण र अनुचित रहेकाले तत्काल दुवै जनालाई रिहा गर्न माग गरेको छ। मेडिकल कलेजका प्रमुख प्रशासकीय अधिकृत गौसुल आजमले जारी गरेको प्रेस विज्ञप्तिमा प्रहरीले एमडी अन्सारी र ल्याब प्रमुख साहलाई पूर्वाग्रही भएर पक्राउ गरेर लगेकाले विना शर्त रिहा गर्न माग गरेका छन्। सोमबार दिउँसो वीरगन्ज महानगरपालिकाको बजार अनुगमन समितिले मेडिकल कलेजको प्रयोगशालामा छापा मारेर म्याद गुज्रिएका झण्डै ४० प्रकारका केमिकल लगायतका औषधि फेला परेपछि प्रहरी उपरीक्षक कुमोध ढुंगेल नेतृत्वको प्रहरी टोलीले एमडी अन्सारी र ल्याब प्रमुख साहलाई नियन्त्रणमा लिएको थियो।
धनकुटाको साँगुरीगढीमा किसान सूचीकरण कार्यक्रम सुरु,"धनकुटा : साँगुरीगढी गाउँपालिकाले किसान सूचीकरण कार्यक्रम सुरु गर्ने भएको छ। कृषि क्षेत्रमा प्रवाह हुने सेवाहरूमा दोहोरोपना हटाउँदै सबै किसानहरूले राज्यले प्रदान गर्ने सेवा तथा सुविधामा पहुँच पुर्याउने उद्देश्य सहित कार्यक्रम सुरु गर्न लागेको हो। गाउँपालिकाले सोमबार किसान सूचीकरण कार्यक्रमका लागि सहजकर्ताहरूलाई एक दिने अभिमुखीकरण तालिमको समेत आयोजना गरेको छ। तालिममा कृषि विकास शाखा प्रमुख राजिवकुमार पाख्रिनले सहभागीहरूलाई किसान सूचीकरणको उद्देश्य, महत्त्व तथा आवश्यकता, कसरी गर्ने भन्ने विषयमा सहजीकरण गरेका थिए। किसान वर्गीकरणका लागि आधार तथा आवश्यक तथ्यांक सहितको राष्ट्रिय डाटावेश तयार गर्नका लागि साँगुरीगढी गाउँपालिकाको १० मध्ये ६, ७, ८, ९ र १० गरी पाँच वडामा सहजकर्ता मार्फत तथ्यांक संकलन गरिने कृषि विकास शाखा प्रमुख पाख्रिनले बताए। उनका अनुसार ५ वडाका लागि १५ जना सहजकर्ता खटिनेछन्। हरेक वडामा तीनतीन सहजकर्ता हुनेछन्। सहजकर्ताहरू किसानको घरघरमा पुगेर तथ्यांकहरू संकलन गरि स्थलगत रुपमै अनलाइन प्रविष्ट गर्नेछन्। यो कार्यक्रम आगामी असार १० गतेसम्म सम्पन्न भइसक्ने उनले बताए। गत आर्थिक वर्षमा वडा नम्बर १ देखि ५ वडासम्म तथ्यांक सकलन गरिएको थियो। कार्यक्रममा साँगुरीगढी गाउँपालिका उपाध्यक्ष मुना राई, प्रमुख प्रशासकीय अधिकृत दिलशेर राई लगायतले आगामी दिनहरूमा कृषि क्षेत्रको सेवा सुविधाहरू किसान परिचयपत्रको आधारमा मात्रै उपलब्ध गराउने राज्यको नीति भएकाले सहजकर्ताहरूबाट वास्तविक सूचना संकलन गरिनुपर्नेमा जोड दिए।"
गोरखादरबारदेखि जीतगढीसम्मको नेपाली सेनाको पदयात्रा सुरु,"गोरखा : ऐतिहासिक महत्त्व बोकेका स्थानको पर्यटन विकास गर्ने लक्ष्यका साथ नेपाली सेनाले गोरखा दरबारदेखि जीतगढीसम्म पदयात्रा सुरु गरेको छ। आठदिने ऐतिहासिक पदमार्गको यात्रामा सहभागी नेपाली सेनाका टोलीलाई मंगलबार गोरखा दरबारमा औपचारिक कार्यक्रम गरी बिदाइ गरिएको छ। नेपाली सेनाका पश्चिम पृतना हेडक्वाटरका पृतनापति उपरथी सन्तोष बल्लभ पौडेल, गोरखा जिल्ला अदालतका न्यायधीश शिवबहादुर रानाभाट, गोरखा नगरपालिकाका मेयर कृष्ण राना, प्रमुख जिल्ला अधिकारी भोला दाहाल, रिपुमर्दन गणका गणपति अशोक छेत्री लगायतले सहभागी ४८ जनालाई नेपाली सेनाका स्थापना कालका पाँच कम्पनीका झण्डा र टर्च लाइट प्रदान गरी बिदाइ गरेका हुन्। सो अवसरमा गोरखनाथ तथा गोरखकालीका पुजारी, गुरुकुलका पुरोहितहरूले मन्त्र वाचन गरेर र महिला समूहको पञ्चैबाजा, नेपाली सेनाको ब्याण्डबाजा समूहले बाजागाजासहित विदाइ गरेका थिए। नेपाली सेनाको आयोजना र स्थानीय तहहरूको सहयोगमा गोरखातनहुँपाल्पा हुँदै जीतगढीसम्मको आठदिने पदयात्रा गर्न लागेको हो। गत वर्षदेखि सुरु गरिएको यो पदयात्रा अहिले दोस्रो पटक भएको हो। ऐतिहासिक कोट, गढी, किल्लाहरूको संरक्षण गर्ने, इतिहास जोगाउने क्रममा पदयात्रा गर्न लागेको पृतनापति पौडेलले जनाए। यात्रामा सहभागी हुने ४८ जना नेपाली सेनाको टोलीले गोरखादेखि जितगढीसम्मको दुईसय सात किलोमिटर दूरी पूरा गर्नेछन्। गोरखा दरबारबाट चैत २७ गते सुरु भएको यात्रा पालुङ्टार सतिघाटबाट तनहुँलाई हस्तान्तरण गर्नेछ। तनहुँमा चैत २८, २९ र ३० गते यात्रा रहनेछ। वैशाख १, २, ३ र ४ गते टोली पाल्पा पुग्नेछ। ५ गते जीतगढी पुगेपछि यात्रा भव्यताका साथ समापन गर्ने कार्यक्रम सेनाले तय गरेको छ। यात्रामा सहभागीलाई हरेक स्थानीय तह र जिल्लाको सिमानामा जनप्रतिनिधि, सुरक्षा निकायका प्रमुखहरू सहितको उपस्थितिमा बिदाइ गर्ने कार्यक्रम तय भएको नेपाली सेनाले जनाएको छ। यात्रामा पृथ्वीनारायण शाहले तत्कालीन समयमा स्थापना गरेका पाँच पल्टनका सेना सहभागी हुनेछन्। यसअघि पनि सेनाले पृथ्वीनारायण शाहले काठमाडौँको हनुमानढोका दरबारसम्म यात्रा गरेको थियो। नेपाल एकीकरणको सुरुवात गोरखाबाट भएको र इतिहासका हरेक घटनामा गोरखा जोडिएकाले सेनाले गर्ने कार्यक्रम, गतिविधि पनि गोरखासँग जोडिएको रिपुमर्दन गणले जनाएको छ।"
मेची भन्सारबाट जाँचपास भएर निस्किएका दुईवटा ट्रक नियन्त्रण,"झापा : काँकडभिट्टास्थित मेची भन्सार कार्यालयबाट जाँचपास भएर निस्किएका दुईवटा भारतीय नम्बर प्लेट भएको ट्रक प्रहरीले नियन्त्रणमा लिएको छ। नियन्त्रणमा लिएको ट्रक आवश्यक कारबाहीका लागि मंगलबार दिउँसो राजश्व अनुसन्धान कार्यालय इटहरी पठाइसकेको जिल्ला प्रहरी कार्यालय झापाका एसपी मिलन केसीले जानकारी दिए। जिल्ला प्रहरी कार्यालय झापा र इलाका प्रहरी कार्यालय धुलाबारीको संयुक्त टोलीले विशेष सूचनाका आधारमा सोमबार राति धुलाबारी चोकबाट एचआर ६९ सी ४६५९ र पीबी २३ टी ३४६५ नम्बरको दुई वटा ट्रक नियन्त्रणमा लिएको थियो। ट्रकमा भारतीय सेनाबाट अवकाश भएका १० जना नेपालीको सरसामान रहेका छन्। उनीहरूले प्रयोग गरिएका पुराना इलेकट्रोनिक्स सामानहरू लिएर घर फर्किँदै थिए। उनीहरू सबैको घर पश्चिम हो। यात्रु शाखाबाट पुराना सरसामानको जाँचपास गराए बापत १० जनाको नाममा छुटाछुटै प्रज्ञापनपत्र बनाएर ६० हजार राजश्व भन्सार बुझाएको प्रज्ञापन पत्रहरू प्रहरीले फेला पारेको छ। तर, ट्रकभित्र पुराना इलेकट्रोनिक्स सामानसहित केही नयाँ इलेकट्रोनिक्स सामानहरू रहेको सूचनाका आधारमा इलाका प्रहरी कार्यालय धुलाबारीको टोलीले दुवै ट्रक अनुसन्धानका लागि राजश्व पठाइसकेको एसपी केसीले बताए। राजश्वका कर्मचारीले ट्रकभित्र रहेका सरसामानहरू खोलेर छानबिन गरेपछि मात्र कति सामान बढी ल्याएको भनेर खुल्ने उनको भनाइ छ। दुवै ट्रकमा रहेको सामान भन्सार कर्मचारीले सोमबार साँझ ७ बजेर ३५ मिनेट राजश्व तिराएको प्रज्ञापन पत्रमा उल्लेख छ। १० जनाको प्रज्ञापन पत्र भए पनि तीन जना मात्र भन्सारमा उपस्थिति थिए। त्यसमध्ये एक जनाले तीन तिहाइ सामानमध्ये एक तिहाइ सामान नयाँ रहेको प्रहरी समक्ष बयान दिएका छन्। भन्सार जाँचकीमा खटिएका कर्मचारीले आर्थिक चलखेल गरी नयाँ सामानलाई पुरानो भनेर प्रज्ञापन पत्र कटाएर पठाएको स्रोतको दाबी छ।"
एमालेबाट विमला घिमिरे र कांग्रेसबाट विष्णुदेवी पुडासैनीको उम्मेदवारी दर्ता,"काठमाडौं : राष्ट्रियसभा उपाध्यक्ष पदमा एमालेबाट विमला घिमिरे र नेपाली कांग्रेसबाट विष्णुदेवी पुडासैनीले उम्मेदवारी दर्ता गराएका छन्। बुधबार हुने उपाध्यक्षको निर्वाचनका लागि सङ्घीय संसद् भवनको ल्होत्से हलमा पुगेर घिमिरे र पुडासैनीले उम्मेदवारी दर्ता गराएका हुन्। एमालेले यस अगाडि नै उनलाई उम्मेदवारी बनाउने घोषणा गरेको थियो। घिमिरेलाई नयाँ सत्ता समीकरणको साथ रहेको छ। पुडासैनीलाई आज बिहान बसेको कांग्रेस संसदीय कार्यसमितिको बैठकले उपाध्यक्षमा उम्मेदवार बनाउने निर्णय गरेको थियो। तत्कालीन कांग्रेसमाओवादीको गठबन्धनबाट उम्मेदवार बनेकी पुडासैनी बागमती प्रदेशबाट निर्वाचित भएकी हुन्। संसद सचिवालयका अनुसार मनोनयन दर्ताका लागि आज बिहान ११:४५ बजेदेखि १:४५ बजेसम्म समय तालिका तोकिएको छ। निर्वाचन कार्यतालिका अनुसार आज दिउँसो नै दर्ता भएका प्रस्तावको सूची प्रकाशन गरिने छ। उक्त प्रस्तावलाई राष्ट्रिय सभाको चैत २८ गते बुधबार बस्ने बैठकमा निर्णयार्थ प्रस्तुत गरिने संसद सचिवालयले जनाएको छ। २०७९ माघ ३ गते राष्ट्रिय सभा उपाध्यक्षमा निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत्र १५ गते राजीनामा दिएकी हुन्। एमाले नेतृत्वको नयाँ समीकरण बनेपछि चार दलबीच राष्ट्रिय सभाको अध्यक्ष माओवादी केन्द्र र उपाध्यक्ष एमालेले पाउने सहमति भएको थियो। सोही अनुसार गणेश तिमल्सिनाको कार्यकाल सकिएपछि राष्ट्रियसभा अध्यक्षमा नारायणप्रसाद दाहाल निर्वाचित भएका थिए। ५९ सदस्यीय राष्ट्रिय सभामा सरकारले एक जना मनोनित गर्न बाँकी रहेको छ। अहिले संसदमा नेकपा (माओवादी केन्द्र) का १७, नेपाली कांग्रेसका १६, नेकपा (एमाले) का १०, नेकपा (एकीकृत समाजवादी) का ८, लोकतान्त्रिक समाजवादी पार्टी नेपाल र राष्ट्रिय जनमोर्चाका ११ र २ जना मनोनीत सदस्य छन्। राष्ट्रिय सभामा नयाँ सत्ता समीकरणको बहुमत छ।"
सहकारी समस्या समाधानमा राजनीतिक इच्छाशक्ति चाहिन्छ,"सहकारी स्थापनाको पृष्ठभूमि के हो ? विश्वमा विभिन्न मुलुकले सहकारीको उपयोग कसरी गरिरहेका छन् ? स्वनियमनमा चल्ने र आफ्ना सदस्यहरूद्वारा नियन्त्रित स्वभाव सहकारीको हो। विश्वमै पनि यहीँ मान्यताअनुरूप नै सहकारी सञ्चालन भएको पाइन्छ। श्रमिकहरूले आफ्ना बालबालिकाको शिक्षादीक्षाको समस्या समाधान गर्न संगठित भएर सानो बचतबाट सुरु गरेको सहकारीको पृष्ठभूमि हो। आधुनिक विश्वले गरिबी निवारण गर्ने सहयोगीका रूपमा सहकारीलाई लिएको छ। खासगरी आफ्नो समुदायको आर्थिक, सामाजिक, संस्कृतिक हितको संरक्षण गर्ने महत्वपूर्ण माध्यम नै सहकारी हो। आधुनिक सहकारीको इतिहास सन् १८४४ को डिसेम्बर २१ का दिन बेलायतको म्यानचेस्टर सहरबाट सुरु भएको हो। औद्योगिक क्रान्तिपश्चात् बेलायतको रोचडेल सहरमा बसोबास गर्ने कपडा कारखानाका मजदुरहरूले सहकारीको सुरुवात गरेका थिए। त्यसपछि जर्मनी, अमेरिका, इटाली, क्यानडालगायतका मुलुकमा सहकारी स्थापना भएको पाइन्छ। सन् १९०४ मा भारतमा र सन् १९१२ चीनमा कृषि सहकारी सस्थाहरू गठन भई विश्वमा सहकारीको दायरा विस्तार भएको पाइन्छ। विश्वमा सहकारीले महत्वपूर्ण योगदान दिएको छ। उदाहरणका रूपमा न्युजिल्यान्डमा २२ प्रतिशत, केन्यामा ४५ प्रतिशतसम्म कुल गार्हस्थ्य उत्पादनमा सहकारीको योगदान छ। अमेरिका, भारत, नर्वे न्युजिल्यान्डमा ८० देखि ९० प्रतिशत दूध उत्पादनमा सहकारीको योगदान रहेको छ। दक्षिण कोरियामा माछापालन उत्पादनमा ७० प्रतिशत योगदान सहकारीको छ। समुदायको आर्थिक विपन्नता समाधानका लागि संकट मोचनका रूपमा सहकारीलाई विश्वमा मानेको देखिन्छ। नेपालमा २०१० सालमा योजना विकास तथा कृषि मन्त्रालयको मातहतमा सहकारी विभागको स्थापना भएको थियो। २०१३ सालदेखि सहकारीको गठन सुरुवात भएको पाइन्छ। नेपालका सहकारीको पछिल्लो अवस्था कस्तो छ ? नेपालका सहकारी सुरुवातीको ७७ वर्षको लामो इतिहास छ। पछिल्लो आकडा हेर्दा ३१ हजारभन्दा बढी सहकारी अभिलेखमा देखिन्छन्। यसमध्ये १५ हजारभन्दा बढी सहकारी वित्तीय कारोबार (ऋण र बचत)को काम गर्छन््। बहुउद्देश्यीयका रूपमा दर्ता भएका सहकारीमा पनि कुनै न कुनै रूपमा वित्तीय कारोबार गर्नेहरू छन्। वित्तीय कारोबार मात्रै गर्ने सहकारी र वित्तीय कारोबार गर्ने बहुउद्देश्यीय सहकारीहरू जम्मा २५ हजार जति छन्। यी २५ हजार सहकारीले वित्तीय अर्थात् क्रण र बचतको कारोबार गर्छन््। दुई वर्ष अध्यक्षका रूपमा काम गर्दा के अनुभव भयो भने राम्रा सहकारी धेरै छन्। उत्पादन, रोजगारीलगायतका क्षेत्रमा योगदान दिएका छन्। अहिले नेपालमा ७४ लाख जनता सहकारीका सदस्य छन्। ९४ हजारले रोजगारी पाएका छन्। सहकारीले अर्थतन्त्रमा पनि टेवा दिएको छ। नेपालको संविधानले सहकारीलाई तेस्रो महत्वपूर्ण खम्बाका रूपमा मानेको छ। विश्वमा कृषिमा आधारित, उत्पादनमूलक सहकारी बढी छन्। केन्या, तान्जानिया लगायतका मुलुकहरूले सहकारीको माध्यमबाट कफी महत्वपूर्ण उपलब्धि हासिल गरेका छन्। तर, नेपालका सन्दर्भमा भन्नुपर्दा क्रण र बचतमा केन्द्रित सहकारी बढी छन्। नेपालमा ७५ प्रतिशतभन्दा बढी वित्तीय सहकारी छन्। ३१ हजारभन्दा बढी सहकारीमध्ये १ प्रतिशतभन्दा कम संघको कार्यक्षेत्रभित्र पर्छ। १ सय ४५ वटा सहकारी मात्र संघको कार्यक्षेत्रभित्र पर्छन्। करिब १९ प्रतिशत सहकारीहरू प्रदेशको अधिकार क्षेत्र र ८० प्रतिशत सहकारी स्थानीय पालिकाको अधिकार क्षेत्रभित्र पर्छन्। समस्याग्रस्त घोषित सहकारीको समस्या समाधान कसरी गर्नुभयो ? सरकारले २०८० फागुन मसान्तसम्म २० वटा सहकारी समस्याग्रस्त घोषणा गरेको थियो। समस्याग्रस्त सहकारीमा दुईतीन वर्षअघिदेखि चलखेल भएको हुँदोरहेछ। चलअचल सम्पत्ति सबै लुकाइसकेको वा सम्पत्ति बिक्री वितरण गरिसकेका हुँदा रहेछन्। सञ्चालकहरू मुलुकबाट भागिसक्ने रहेछन्। कागजपत्रविहीन वा मिलाइसकेको, कम्प्युटरमा भएका सामग्री पनि लुकाइसकिएको हुँदोरहेछ। सफ्टवेयर पनि गोलमाल गरेर अस्थिपञ्जर अवस्थामा हुँदा रहेछन्। कुनै व्यक्तिलाई अन्तिम अवस्थामा आर्यघाट पुर्याएको जस्तो अवस्थामा झैं सहकारीलाई पार्दा रहेछन्। हामीले सुरुमै चलअचल सम्पत्ति, बैंक खाता, लकर, राहदानी रोक्काका लागि नेपाल राष्ट्र बैंकमा पठाएको पठायै गर्यौं। पहिला एउटा कर्मचारीबाट काम भइरहेकोमा ५ वटा कर्मचारी थप्नु परेको राष्ट्र बैंकका पदाधिकारीले बताएका थिए। सहकारीको सञ्चालक, पूर्वसञ्चालक, व्यवस्थापक, कर्मचारी, ऋणी र ऋणीका आफन्तको पनि चलअचल सम्पत्ति रोक्का भयो। त्यसपछि ऋण तिर्न आउनेको संख्या विस्तारै बढ्यो। ढुकढुकी मात्र भएका समस्याग्रस्त २० वटामध्ये करिब ५ वटा सहकारीको समस्याको समाधान गरिसक्यौं। चार्टड सेभिङ एन्ड क्रेडिट कोअपरेटिभ, कुबेर बचत तथा ऋण सहकारी, स्ट्यान्डर्ड मल्टिपर्पोेज सहकारीको बचत फिर्ता गरिसकेको अवस्था छ। ओरेन्टलको ७ सयभन्दा बढी बचतकर्तालाई फिर्ता गरिसकिएको छ। ठूला बचतकर्ताले जग्गा नै लिन चाहेकोले प्रक्रियागत ढंगले काम अघि बढेको छ। ओरेन्टलको पनि समाधानको प्रक्रियामा अघि बढिसकेको छ। लुनिभा बहुउद्देश्यीय सहकारीको आगामी वैशाख महिनाभित्र समस्या समाधान हुनेगरी निर्णय भइसकेको छ। कस्तो अवस्थाका सहकारीलाई समस्याग्रस्त घोषणा गरिन्छ ? सहकारी ऐन, २०७४ बमोजिम सहकारीलाई समस्याग्रस्त घोषणा गरिन्छ। निरीक्षण र हिसाब जाँचबाट सदस्यको हितविपरीत कार्य गरेको देखिएमा, पुरा गर्नु पर्ने वित्तीय दायित्व पूरा नगरेमा वा भुक्तानी गर्नुपर्ने दायित्व पूरा गर्न नसकेमा, सदस्यहरूको बचत निर्धारित शर्तबमोजिम फिर्ता गर्न नसकेमा र नियमविपरीत सञ्चालन गरेको पाइएमा नियमनकारी निकायले सहकारी मन्त्रालयमा समस्याग्रस्त घोषणाको लागि सिफारिस गर्न सक्छ। सहकारी विभागले जाँचबुझ गरेर पनि समस्याग्रस्त घोषणा गर्न सक्ने एउटा पक्ष भयो। अर्को पक्ष भनेको बचतकर्ताले उजुरी गरेमा पनि अनुसन्धानबाट समस्याग्रस्त देखिने भयो। कुनै आयोग वा समितिको रिपोर्टमा समस्याग्रस्त देखिएमा त्यसको आधारमा पनि मन्त्रालयले समस्याग्रस्त घोषणा गर्न सक्छ। यसरी तीन किसिमले सहकारीलाई समस्याग्रस्त घोषणा गर्न सकिन्छ। अहिले गाउँ केन्द्रित सहकारीमा खासै समस्या छैन। सहर केन्द्रित सहकारी बढी समस्याग्रस्त हुनुको कारण के होलान् ? वित्तीय (बचत तथा ऋण)को कारोबार गरिरहेका सहर केन्द्रित सहकारीमा बढी समस्या देखिएको छ। बैंकको जस्तो कारोबार गरिरहेका सहकारीमा समस्या देखिएको हो। अहिले करीब ५ शय सहकारीहरू कुनै न कुनै रूपमा धरासायी अवस्थामा छन्। संघको कार्यक्षेत्रभित्र रहेका १ सय ४५ वटा सहकारीमध्ये २० वटा सहकारी समस्याग्रस्त घोषणा भएको अवस्था छ। सहकारीको मूल्य मान्यतामा नरहने तथा स्वनियमनमा नचलेका सहकारीमा नै बढी समस्यामा देखिएका छन्। साधारणसभा बस्नुपर्ने, दुई अवधिभन्दा बढी सञ्चालक समितिको अध्यक्ष हुन नपाउने, सञ्चालक समितिको बैठक नियमित बस्ने, लेखा सुपरिवेक्षण राम्रोसँग वित्तीय विश्लेषण गर्ने सहकारीमा समस्या देखिएको छैन। समस्याग्रसत देखिनुको पहिलो कारण नियमनमा आफूलाई बाँध्न नचाहने अथवा स्वनियमनको सिद्धान्त पालन गर्न नचाहने प्रवृत्ति नै हो। सहकारीको मूल्य मान्यता अनुशरण नगर्ने सहकारी नै धरासायी अवस्थामा पुगेका छन्। त्यस्तै दोस्रो, पारिवारिक एकाधिकार भएका सहकारी पनि समस्या देखिएको छ। एउटै घरका श्रीमान्श्रीमतीले सहकारी चलाउने गरेको पनि पाइयो। श्रीमतीको नागरिकता लिएर सहकारी दर्ता गर्ने र सञ्चालकमा राख्ने गरेको पायौं। सञ्चालक डमी जस्ता भए। कतिपय सञ्चालकले नाम आफ्नो भए पनि हस्ताक्षर नगरेको बताए। श्रीमतीको हस्ताक्षर पनि श्रीमान्ले गरेको पाइयो। श्रीमतीले ऋण दिने र श्रीमान्ले लिने गरेको पायौं। यसरी सहकारी सञ्चालन गर्दा स्वभाविक रूपमा समस्याग्रस्त हुन पुगेको पाइयो। सदस्य नियन्त्रित, समुदाय केन्द्रित हुनुपर्नेमा पारिवारिक एकाधिकारबाट चलेका सहकारीमा सञ्चालकको नियतै खराब पाइयो। सदस्यहरूबाट सञ्चालक समिति गठन हुनुपर्ने, साधारणसभाबाट छनौट हुनुपर्नेमा परिवारबाट सहकारी चलाउने र साधारणसभा समेत नगरेको देखियो। बचत भएको रकम कुम्ल्याएर भागेको पाइयो। तेस्रो, सहकारीमा संकलित बचत अनुत्पादक क्षेत्रमा लगानी हो। सहकारीले त सदस्यहरूको बचत स्वीकार्ने हो। निक्षेप होइन। तर, जोसुकै व्यक्तिको पनि निक्षेप स्वीकारेको देखियो। बैंकले जस्तो निक्षेप स्वीकार गर्ने र अनुत्पादक क्षेत्रमा लगानी गर्ने प्रवृत्तिले पनि सहकारी समस्याग्रस्त बनाएको हो। बैंक जसरी सहकारी चलाउने गलत प्रक्रियाका कारण नै समस्यामा परेका हुन्। जग्गा जमिन, हाउजिङ, हाइड्रो, मार्ट, अपार्टमेन्टलगायतका अनुत्पादक क्षेत्रमा लगानी गरेका कारण ऋण उठ््न सकेन। सहकारी समस्याग्रस्त हुन पुगे। चौथो, धितो नलिइकन ऋण दिनु हो। यदि धितो लिइएको छ भने पनि कमसल धितो लिएर ऋण दिइएको छ। ऋणले थाम्ने गरी धितो लिनुपर्छ। साना बचतकर्ताको त धितो नहोला तर करोडौं, अरबौं ऋण लिनेको त धितो राख्न सकिन्छ नि। बैंकले जस्तो कारोबार गर्ने धितोचाहिँ नलिने ? धितो नलिई ऋण प्रवाह गर्ने अथवा कमसल खालको धितो लिने र अनुत्पादक क्षेत्रमा लगानी गर्दा सहकारी समस्याग्रस्त हुन पुगेका हुन्। पाँचौं, कोभिडपछि सहकारीबाट ऋण लिएकाहरू तिर्न उत्साहित भएनन्। ऋण उठ्न सकेन। धितो बलियो छैन, ऋण पनि तिर्दैन, सूचना दिँदा पनि ऋणी उपस्थित नहुने समस्याले पनि सहकारी समस्यामा परे। यो समस्या अचानक आएको होइन। सरोकारवाला अथवा नियनकारी निकाय पनि समयमै जिम्मेवार देखिएनन् नि ! होइन ? हो, नियमनकारी निकाय पनि उदासीन भए। बैंकको सवालमा नेपाल राष्ट्र बैंकले नियमन, अनुगमन, सुपरिवेक्षण गर्छ। वित्तीय विश्लेषणको आधारमा सचेत गराउँछ। तर, सहकारीमा रहेको बचतको नियमन गर्ने निकाय प्रभावकारी हुन सकेन। अघि भनें की ८० प्रतिशत सहकारी स्थानीय पालिकाअन्तर्गत छन्। पालिकामा नियमन, अनुगमन, सुरपरिवेक्षण गर्ने शाखाहरू गठन नै छैन। गठन भएका शाखामा पनि पर्याप्त कर्मचारी छैनन्। स्थानीय जनप्रतिनिधि पनि केही गर्न नसक्ने अवस्था छ जनप्रतिनिधिको प्राथमिकतामा नै पर्दैन। स्थानीय पालिकाको प्राथमिकतामा सहकारी नपरेका कारणले पनि समस्यामा परेका हुन्। दर्ता अन्धाधुन्ध गरिदिने र त्यसपछि नियमन, अनुगमन, सुपरिवेक्षण जुन मात्रामा गर्नुपथ्र्यो त्यो हुन सकेन। यो समस्यामा प्रदेशमा पनि देखियो। नियमन, अनुगमन र सुपरिवेक्षणका लागि पूर्वाधार नै भएन। संघमा पनि एउटा सहकारी विभाग छ। राष्ट्र बैंकको जस्तो स्थायी संरचना सहकारी विभागमा भएन। विभागका निर्देशक, रजिस्ट्रारको सरुवा भइरहेको हुन्छ। विभाग स्थायी तर कर्मचारी अस्थायी जस्तो भयो। संघबाट पनि नियमित अनुगमन, सुपरिवेक्षण हुन सकेन। आर्थिक वर्ष सकिएको तीन महिनाभित्र नियमन, अनुगमन गर्ने र सहकारीको वित्तीय अवस्था बुझेर प्रतिवेदन अनुसार कारबाही गर्ने कानुनी व्यवस्था छ। तर, कानुनको प्रभावकारी कार्यान्वयन हुन सकेन। कतिपय सहकारी सबल पनि छन्। तर, बचतकर्तामा अन्यौल र त्रास देखिन्छ। समस्याग्रस्त सहकारीका कारण राम्रा सहकारीलाई कत्तिको अप्ठेरो परेको छ ? सबै सहकारीलाई एउटै टोकरी राखेर हेरियो भने पनि अन्याय हुन्छ। मुलुकभित्र राम्रा सहकारीहरू पनि प्रसस्तै छन्। यस खालका सहकारीलाई संरक्षण गर्नुपर्छ। अहिले सहकारी डुबे भन्ने खालको त्रासको वातावरण छ। सहकारीको बचत निकाल्नुपर्छ भन्ने खालको सोच देखियो। आमजनतामा भयको मनोविज्ञान हावी भयो र बचत झिक्नेको भीड बढ्यो। सहकारीमा विश्वासको संकट देखिएपछि बचत झिक्नेको भीड भयो। भीडलाई मागअनुसारको रकम दिन नसकेपछि समस्याग्रस्ततर्फ जाने कार्य सुरु भयो। स्वनियममा नचल्ने, पारिवारिक एकाधिकार, अनुत्पादक क्षेत्रमा लगानी गर्ने सहकारीहरूमा समस्या भयो। तरलताको समस्या सिर्जना भयो। विश्वासको संकट बढेपछि सहकारीमा समस्या देखिएको हो। सहकारी जथाभावी दर्ता गर्ने प्रवृत्तिले पनि समस्याको सुरुवात भएको हो ? सहकारी दर्ता प्रक्रिया अन्धाधुन्ध गर्ने होइन। सहकारीको सिद्धान्त बुझेका व्यक्ति छन् कि छैनन् ? आवश्यक प्रशिक्षण लिएका छन् कि छैनन् ? समाजमा विश्वसनियता के छ ? यी सबै बुझेर मात्र दर्ता गर्नुपर्छ। खुकुलो प्रक्रिया गराएर सहकारी दर्ता गर्नुहुँदैन। किनभने यसले अर्थतन्त्रलाई प्रभाव पार्छ। सहकारी त आफ्नो समुदायभित्र कारोबार गर्ने हो। तर, काठमाडौंंको कुनै ठाउँमा सहकारी दर्ता गरी उपत्यका बाहिर कारोबार गर्ने प्रवृत्ति छ। पैसा उठाउनेहरूलाई चिन्दा पनि नचिन्ने अवस्था छ। एउटा भाइ, बहिनी पैसा उठाउन आउनुहुन्थ्यो भन्ने जवाफ बचतकर्ताबाट आउँछ। बचतकर्तालाई न त सहकारीको कार्यालय थाहा छ। न पैसा उठाउन आउने व्यक्ति नै चिनेको छ। राम्ररी नचिनेकोे व्यक्ति पैसा कुम्ल्याएर फरार भइसकेको हुन्छ। गाउँ केन्द्रित सहकारीमा खासै समस्या छैन। वित्ताीय कारोबार गरेका सहर केन्द्रित सहकारी संस्थाहरूमा नै बढी समस्या देखिएको छ। समस्याग्रस्त सहकारीमा दुईतीन वर्षअघिदेखि चलखेल भएको हुँदो रहेछ। चल अचल सम्पत्तिा सबै लुकाइसकेको वा सम्पत्तिा बिक्री वितरण गरिसक्दा रहेछन्। त्यसपछि सञ्चालकहरू फरार हुँदा रहेछन्। सहकारी ठगीलाई अब संगठित अपराधको परिभाषाभित्र राख्नुपर्छ। बचतकर्ताको रकम हिनामिना गरेर विदेशमा लुकेकाहरूलाई इन्टरपोलको माध्यमबाट झिकाइ कारबाहीको दायरामा ल्याउनुपर्छ। सहकारीको यथार्थ अवस्थाका सम्बन्धमा स्वेतपत्र जारी गर्नुपर्छ। राम्रा सहकारीलाई ग्रीन जोन, समस्या उन्मुखलाई एल्लो जोन र खराब अवस्थाका सहकारीलाई रेड जोनमा राखेर वर्गीकरण गर्नुपर्छ। त्यसका आधारमा समस्याको समाधान खोज्नुपर्छ। नियतै खराब भएका सहकारीका सञ्चालकहरूलाई राजनीतिक संरक्षण हुनुहुँदैन। जुनसुकै व्यक्ति वा दलसँग आबद्ध भए पनि निर्ममतापूर्वक कारबाही गर्न सबै राजनीतिक दल एकजुट हुनुपर्छ। सहकारीको दर्ता पछि कार्यक्षेत्र विस्तार गर्दा विचार गर्नु पर्यो। साधारणसभा नियमित राखेनराखेको ध्यान दिने, सञ्चालक समिति बैठक नियमित बस्छबस्दैन ? राजनीतिक आबद्धता छछैन ? स्वार्थ बाझिने गरी बसेका छन्छैनन् ? स्वार्थ बाझिने गरी ऋण प्रवाह भएको छछैन ? लेखा सुपरीक्षण समिति प्रभावकारी भएको छछैन यसमा हेक्का राख्नुपर्यो। तपाईं लेखा सुपरिवेक्षण समितिमा हो ? भनेर सोध्दा थाहै छैन। कहिले राखेको रहेछ ? भनेर उल्टै प्रश्न सोध्नेहरू व्यक्ति पनि समितिमा बसेको पाइयो। बद्मासी गरेका कारण अडिटरलाईसमेत कारबाही गर्ने अवस्था आउन सक्छ। लेखा सुपरिवेक्षण समिति र अडिटर भनेको त संस्थाका डाक्टर हुन्। संस्थामा देखिएको समस्याको पहिचान गरि समाधान पहिल्याउनेहरू हुन्। यी यावत् समस्याको समाधान के होला ? यसमा मेरो केही प्रस्तावहरू छन्। पहिलो प्रस्ताव, नेपालमा कति संख्यामा सहकारी क्रियाशील छन् ? कतिले वित्तीय कारोबार मात्र गर्छन्् ? कति बहुउद्देश्यीय छन् ? कति झोलामा मात्र सीमित छन् ? क्रियाशील सहकारीको वित्तीय अवस्थाको तथ्यांकगत विवरण संकलन गर्नुपर्छ। राम्रा सहकारीको एउटा समूहमा राख्ने, ढंग नभएका सहकारीलाई सहयोग गर्नुपछि कि ? त्यो पनि हेर्नुपर्छ। नियतवश खराब उद्देश्यले सहकारी चलाएर नागरिकको बचतको अपचलन गर्ने सहकारीलाई निर्मतापूर्वक कारबाही गर्नु पर्छ। सजायको भागिदार बनाउनुपर्छ। समग्रमा, सहकारी क्षेत्र समस्या ग्रस्त देखिएकाले सरकारले यस सम्बन्धमा यथार्थताको स्वेतपत्र जारी गर्नुपर्छ। त्रासको स्थिति र समस्याग्रस्त सहकारीको संख्या बढ्न दिनुहुँदैन। यथार्थ विवरण संकलन गरी वित्तीय कारोबार गर्ने सहकारीको अवस्था चित्रण गर्नुपर्छ। सहकारीको अवस्थाअनुसार वर्गीकरण गरी राम्रा सहकारीलाई ग्रीन जोन, समस्या उन्मुख एल्लो र खराब अवस्थाका सहकारीलाई रेड जोनमा राख्नुपर्छ। त्यसका आधारमा समस्याको समाधान गर्नुपर्छ। ग्रीन जोनमा रहेका सहकारीलाई सूचीकरण गरेर बजारीकरण पनि गर्नुपर्छ। राम्रा सहकारीले रोजगारी दिएका छन्। अर्थतन्त्रलाई सहयोग पुर्याएका छन्। त्यसको त सम्मान गर्नुपर्यो नि ! त्यस्तै समस्याउन्मुख सहकारीलाई एल्लो जोनमा राख्न सकिन्छ। करमा छुट दिने कि ? केही सहुलियत पो दिने हो कि वा एकीकरण गरेर हुन्छ कि ? विभिन्न विकल्पमा विचार गर्नुपर्छ। समस्याग्रस्त सहकारीलाई रेड जोन राखेर कारबाही नै गर्नुपर्छ। कसरी कारबाही गर्ने ? सहकारीमा साझा अधिकारको विषय जोडिएको छ। साझा अधिकारका विषयमा मापदण्ड बनाउनुपर्छ। यसका लागि संघको तर्फबाट अधिकारसम्पन्न एउटा आयोग गठन गर्न सकिन्छ। अदालत सरह तथ्य संकलन गर्न सक्ने, बयान गर्न सक्नेलगायतका अधिकार दिएर मुद्दा चलाउनका लागि सिफारिस गर्न सक्नेसम्मको अधिकार हुनुपर्छ। अधिकार सम्पन्न आयोगले मुलुकभरिका सबै सहकारीको अवस्था अध्ययन गर्छ। यसअघि नै सहकारी बचत संघर्ष समितिसँग आयोग गठन गर्ने सहमति त सरकारले गरेकै छ नि ! अधिकारसम्पन्न आयोग बनाएर एक्सनमा जानुपर्ने अहिलेको आवश्यकता हो। यतिबेला सहकारीको रकम हिनामिना गर्नेहरू जुनसुकै व्यक्ति वा दलसँग आबद्ध भए पनि निर्ममतापूर्वक कारबाही गर्ने राजनीतिक इच्छाशक्तिको खाँचो छ। कतिपय समस्याग्रस्त सहकारीका सञ्चालकहरू अझै फरार छन्। विदेशमा लुकिछिपी बसेका सञ्चालक कसरी कारबाहीको दायरामा ल्याउन सकिन्छ ? सहकारीमा रकम हिनामिना, ठगीलगायतका अन्य अपराधमा पनि संलग्न भए इन्टरपोलको माध्यमबाट नेपालमा झिकाउन सकिन्छ। नेपाली नागरिक होस् वा विदेशी जोसुकै भए पनि कानुनी कारबाहीको दायरामा पार्नका लागि सहकारीमा ठगीलाई अब संगठित अपराधभित्र पारेर परिभाषित गर्नुपर्छ। त्यसपछि सहकारी ठगी विश्वव्यापी क्षेत्राधिकार (युनिभर्सल जुरिस्डिक्सन) भित्र पर्छ। जुन मुलुकमा भागेर गए पनि कानुनी कारबाही हुने व्यवस्थातर्फ बढ्नुपर्छ। सम्बन्धित तत् राष्ट्रसँग पनि सुपुर्दगी सन्धि गरेर फरार ठगहरू कारबाहीको दायरामा ल्याउनुपर्छ। यसतर्फ केही नयाँ सुधार र सम्झौता गर्नु पर्ने जरुरी छ। पीडितलाई कसरी न्याय दिलाउन सकिन्छ ? समस्याग्रस्त घोषणा हुनुअघि नै सहकारीको अनुगमन सुरपरिवेक्षण गर्नुपर्छ। शंकास्पद भएमा सञ्चालक, पूर्वसञ्चालक, व्यवस्थापक, कर्मचारी सबैको चलअचल सम्पत्ति, खाता, राहदानी रोक्का गर्नुपर्छ। जग्गाजमिन, अपार्टमेन्टमा लगानी गरेको रहेछ भने त्यो बिक्रीबाट पनि बचतकर्तालाई फिर्ता लिन सकिन्छ। परिवारका सदस्यका नाममा सम्पत्ति लुकाएको हुन सक्छ। लुकाइएको सम्पत्ति कहाँ कहाँ छ ? त्यो अनुसन्धान गर्नुपर्छ। यो काम प्रशासनिक वा न्यायिक नेतृत्वले गरेर मात्र हुँदैन। अख्तियार दुरुपयोग अनुसन्धानले खोजबिन गरे झैं छुट्टै संयन्त्र बनाएर प्रभावकारी अनुसन्धान गर्नुपर्छ। यदि सम्पत्ति बिक्री गरिसकेको रहेछ भने पनि बिक्री बदर हुने कानुनी व्यवस्था गर्नुपर्छ। गुठीको जग्गा झैं बचतकर्ताको रकमबाट सहकारी सञ्चालकले सम्पत्ति जम्मा गरी तहतह बिक्री गरेको छ भने बदर हुने व्यवस्था कानुनीमा रूपमा गर्नुपर्छ। त्यस्तै विद्यमान नीति, कानुन र संयन्त्रमा सुधार गर्नुपर्छ। अहिलेको नियामक निकायबाट मात्र समस्याको समाधान हुँदैन। अहिले घरैपिच्छे जस्तो सहकारी छन्। यति धेरै सहकारीको आवश्यकता छ त ? अहिले ३१ हजारभन्दा बढी सहकारी छन्। कोठैपिच्छे, घरैपिच्छे सहकारीको बोर्ड आवश्यक छैन। कतिपय सहकारी त अनुदानका लागि खोल्ने लहड छ। अनुदानको दुरूपयोग भएको छ। अहिले सहकारी संस्थाहरूबीच एकीकरण हुनुपर्छ। सहकारीको संख्या १० हजारभन्दा घटीमा झार्नुपर्छ। सहकारीमा सुशासन कसरी कायम गर्न सकिन्छ ? सहकारीमा विपन्नदेखि अकुत कमाएका व्यक्तिले पनि बचत गरेको पाइएको छ। बैंकमा निक्षेप जम्मा गर्दा सम्पत्तिको स्रोत खोल्नुपर्ने कानुनी प्रावधानले गर्दा स्रोत खोल्नु नपर्ने भएकोले शुद्धीकरण पनि हुने भएकाले सहकारीमा बचत गर्ने प्रवृत्ति बढ्यो। कालो धन पनि सहकारी तिर गयो। सहकारीमा आन्तरिक सुशासन कायम नभएका कारण नै समस्या भएको हो। साधारणसभा बस्दैन। लेखा सुपरिवेक्षणको काम हुँदैन। पारिवारिक एकाधिकारमा चलाइएको छ। एउटै व्यक्तिले आठनौवटा ठाउँबाट ऋण लिएको छ। सहकारीका सञ्चालक, ऋणीको पृष्ठभूमिबारे अनभिज्ञता छ। बैंकभन्दा बढी ब्याज आउँछ भनेर प्रलोभनमा पर्नुभएन। बचतकर्ता पनि सचेत र जागरूक हुनुपर्छ। सरकार र सहकारी अभियानको सहयोगमा बचत तथा कर्जा सुरक्षण कोषको स्थापना गरी सदस्यहरूको बचत संरक्षण प्रत्याभूत गर्नुपर्छ। नियमन व्यवस्थाको कार्यान्वयन र प्रभावकारिता कार्यान्वयन गर्ने, सहकारी सञ्चालकको आचारसंहिता जारी गरी कडाइका साथ लागू गर्ने, स्रोतको दुरुपयोग गर्नेहरूलाई कानुनी कारबाहीको दायरामा ल्याउनका लागि पहल गर्नुपर्छ। स्वार्थको द्वन्द्व नरहने गरी नीति तथा कार्यविधि निर्माण गरी कार्यान्वयन गर्नुपर्छ। कानुनमा कर्जा सुरक्षण केन्द्र छ। त्यो केन्द्रको गठन भएको भए ऋणीको वास्तविकता थाहा हुन्थ्यो। थप ऋण नदिने व्यवस्था हुन्थ्यो। ऋण असुली न्यायाधीकरण पनि गठन हुन सकेन। राज्यले कर्जा सुरक्षण केन्द्र र ऋण असुली न्यायाधीकरण गठन गर्ने हो भने पनि सहकारीको सुशासन कायम गर्नमा सहयोग पुग्थ्यो। सहकारी ऐन, २०७४ लाई संशोधन गर्नुपर्ने आवश्यकता देख्नुहुन्छ ? अहिले तीन तहमा सहकारी छ। यसलाई साझा अधिकारको सूचीमा राखिएको छ। साझा अधिकारको सूचीमा रहेका कतिपय विषयमा स्पष्टता जरुरी छ। यसका लागि सहकारी ऐन,२०७४ मा कतिपय व्यवस्था संशोधन गर्नुपर्ने आवश्यकता छ। सहकारीभित्रको सुशासनका लागि नियमन, अनुगमन, सुपरिवेक्षण गर्न स्वतन्त्र, स्वायत्त र अधिकार सम्पन्न निकायको बनाउनु पर्ने खाँचो छ। यो कार्य प्रशासनिक निर्णयबाट नहुने भएकाले कानुन चाहिन्छ। अहिले राष्ट्रिय सहकारी नीति, ०६९ छ। तर, यो नीति आए पछि नयाँ संविधान पनि जारी भइसकेको अवस्था छ। त्यसैले अहिलेको अवस्थालाई मध्यनजर गर्दै नयाँ राष्ट्रिय सहकारी नीति बनाउने र सोको आधारमा समयसापेक्ष ढंगले कानुनमा संशोधन गर्ने वा छुट्टै नयाँ बनाउने कुरामा प्राथमिकीकरण गर्नुपर्छ। अहिलेको सहकारी ऐनमै नयाँ परिच्छेद थप्न पनि सकिन्छ। छुट्टै नयाँ ऐन ल्याउन पनि सकिन्छ। सहकारीमा देखिएको समस्या सिर्जना व्यक्तिबाट भएको हो। समाधान पनि सबैंको सहकार्य र समन्वयबाट गर्न सकिन्छ। सबैभन्दा पहिले सरकारमा रहेका र बाहिर रहेका राजनीतिक दलहरूमा इच्छाशक्ति हुनुपर्यो। संविधानले अंगीकार गरेका सिद्धान्त, अन्तर्राष्ट्रिय अभ्यासलाई समेटेर राष्ट्रिय सहकारी नीति,०८१ बनाउनुपर्ने खाँचो छ। राष्ट्रिय सहकारी नीति कार्यान्वयन प्रचलित कानुन पर्याप्त छैन भने संशोधन गर्न सकिन्छ। प्रस्तुति : दिनेश गौतम"
"कोदोका लागि भविष्य, भविष्यका लागि कोदो","विश्वव्यापी रूपमा जलवायु परिवर्तनले कृषि उत्पादनलाई हानि पुर्याइरहेको छ। विशेषगरी अल्पविकसित राष्ट्रहरूमा जहाँ वृद्ध जनसंख्याले पोषण गरिबी र भोकमरीको सामना गर्छ। नेपाल विकासोन्मुख राष्ट्र भएकाले पनि यस्तै समस्या छ। प्रमुख अन्नबालीमध्येको एक कोदोको बहुविधा उपयोगिता र भौगोलिक तथा नेपालमा जलवायु अनुकूल भएकाले पोषक तत्त्व र भोकमरीसम्बन्धी समस्या समाधान गर्ने प्रचुर सम्भावना छ। सन् २०२१ मा विश्वभर ८२ करोड ८० लाख मानिसले भोकमरीसम्बन्धी समस्या अनुभव गरे, जुन एक वर्ष अघिको तुलनामा १४ करोड ६० लाख अतिरिक्त व्यक्ति र २०१९ को तुलनामा १५ करोड बढी हो। यसले आगामी वर्षमा अनाज बालीको बढ्दो मागलाई जनाउँछ। सन् २०५० मा अनाज बालीको मागको वृद्धि ५०७० प्रतिशत बढी हुने अनुमान गरिएको छ। जनसंख्या विस्तारका कारण समयसँगै यस स्रोतको माग निरन्तर बढ्दै जानेछ। यस्ता तथ्यांकहरूले अनाज बालीको उत्पादन बढाउन आवश्यकता र महत्त्वलाई उजागर गर्छ। कोदो, एक प्रमुख अन्न बाली मुख्यतः एसिया र अफ्रिकामा उब्जनी गरिन्छ। फलाम, क्याल्सियम, म्यांगनिज र मेथियोनाइनको उच्च स्तरलाई ध्यानमा राख्दै, कोदोमा चामल, गहुँ र मकैभन्दा राम्रो पोषण मूल्य हुन्छ। अर्गानिक बाजरा प्रोटिनयुक्त र खनिज सामग्रीले मानिसलाई अधिक तौल, मधुमेह र हृदय समस्याहरू जस्ता रोगबाट बच्न मद्दत गर्छ। बढ्दो आहार चेतनासँगै कोदोका यस्ता अन्तर्निहित विशेषताहरूका साथ मानिसले जंक फुडको उपभोगबाट परिचित कोदो र डेरिभेटिभ जस्ता पोषक तत्त्व घन सुपरफुडहरूमा सर्ने निर्णय गर्न थालेका छन्। उपभोक्ता बानीमा परिवर्तन, जसले अब स्वस्थ भोजनका लागि उनीहरूको प्राथमिकता बढाएको छ। विश्वव्यापी रूपमा कोदोको बढ्दो मागको पछाडि मुख्य निर्धारकमध्ये एक हो। सन् २०२१ मा विश्व बजारको आकार करिब १० अर्ब ३७ करोड हुने अनुमान गरिएको भए पनि २०२२ देखि २०२९ सम्ममा ४८२ को दरले बढ्दै गएर १५ अर्ब ११ करोड अमेरिकी डलर उत्पादन हुने अनुमान गरिएको छ। ४८२ प्रतिशत मिश्रित वार्षिक वृद्धिदर छ। कोदोजस्तै साना बिउयुक्त अन्नहरू साँच्चै संसारभरि खेती गरिएको छ र खाना र चाराका लागि प्रयोग गरिन्छ। तिनीहरू सामान्यतया प्रतिकूल वातावरणीय परिस्थितिहरूमा हुर्काउन उपयुक्त छन्। यी अनाजहरूले अफ्रिका र एसियाका धेरै क्षेत्रमा तिनको छोटो रोपण मौसम र चुनौतीपूर्ण परिस्थितिहरूमा उच्च प्रतिफलको कारण धेरै व्यक्तिको नियमित आहारमा महत्त्वपूर्ण भूमिका खेल्न जारी राख्छ। अफ्रिका र एसियाका सुक्खा र अर्धपरी क्षेत्रहरू हुन्, जहाँ कोदो बाली प्रायः खाना र दानाका लागि उत्पादन गरिन्छ। कोदो बाली वार्षिक रूपमा ४००५०० मिलिमिटर वर्षामा खेती गर्न सकिन्छ। मल र अन्य सामग्रीको प्रयोगबिना कठिन परिस्थितिमा काम गर्ने किसानलाई अन्य बालीले खराब प्रदर्शन गर्दा विकल्प दिन्छ। विकासोन्मुख राष्ट्रहरूले दाबी गरेका छन् कि १३ अर्बभन्दा बढी ग्रामीण परिवार साना स्तरको खेतीमा निर्भर छन्। यसका कारण, कृषि क्षेत्रमा उत्पादकत्व र नाफामा सुधार गर्न, विशेषगरी साना किसानमाझ, उद्योगमा पहिलेदेखि नै रहेको अन्तर्निहित दक्षता वा असक्षमता, साथै यो दक्षता वा असक्षमताको कारणहरूको स्पष्ट बुझाइ आवश्यक छ। एसिया र अफ्रिकाका २५ भन्दा बढी राष्ट्र कोदोको खेतीमा संलग्न छन्। कोदो उत्पादन गर्ने सबैभन्दा ठूलो देश भारत त्यसपछि इथियोपिया छ। कृषि उत्पादन बढाउन कृषि विधिलाई बढाउनुपर्छ। क्षेत्रफल (लगभग ९ मिलियन हेक्टर) र उत्पादन (८३ मिलियन टन)को हिसाबले ९ सय ३० केजी हेक्टरको औसत उत्पादनका साथ भारत एसियाको सबैभन्दा ठूलो कोदोको उत्पादक हो। फसलको सिजनले प्रतिबोट बाजराको दाना उत्पादन र कुल सुक्खा पदार्थ (टीडीएम) उत्पादनमा पर्याप्त प्रभाव पार्छ। कोदोलाई गुणस्तरीय खाद्य बाली पनि भनिन्छ। बाजरा बालीको विशेषताहरूको उदाहरण यसको मिलिङका लागि उपयुक्तता, साथै खाना पकाउन र खान र भण्डारणका लागि हो। धान, मकै र गहुँपछि, कोदो नेपालको चौथो सबैभन्दा महत्त्वपूर्ण बाली हो। कोदोको उत्पादन नेपालको पहाडी भूभागमा कृषि प्रणालीको एक आवश्यक अंग हो, जहाँ कृषि भूमिको अभाव छ। खाद्यान्न अभावको समस्या छ। नेपालजस्तो ठाउँमा जहाँ कुल गार्हस्थ्य उत्पादन प्रतिवर्ष १३७१९७१ अमेरिकी डलर छ, वर्तमान आयु ७१४५ वर्ष, शिशु मृत्युदर (प्रति एक हजार जीवित जन्ममा २४२८७ मृत्यु), कम तौल भएका बालबालिका ९२ हजार ७ सय ५०, मातृमृत्यु (प्रति १०,००० जन्ममा १,१६० साक्षरता दर ६४९ प्रतिशत मात्र छ र राम्रोसँग अन्धकार छ, उपयोगी पोषक तत्त्वहरूको सस्तो स्रोतको रूपमा बाजराको योगदान झन् झन् महत्त्वपूर्ण हुँदै गइरहेको छ। भूपरिवेष्ठित मुलुक नेपालमा सन् २०३०, २०४० र २०५० मा क्रमशः ८८५४, १००७५ र ११४६ मिलियन मेट्रिकटन खाद्यान्नको आवश्यकता रहेको अनुमान गरिएको छ। आधार वर्ष २०१९ मा ३१० टन प्रतिहेक्टरको उत्पादकत्व स्तर कायम रहने अनुमान गरिएको छ। उत्पादन दर २२६ प्रतिशत प्रतिवर्ष र जनसंख्या १३ प्रतिशत प्रतिवर्ष। नेपाल १ सय २१ राष्ट्रमध्ये ८१औं भोकमरीमा परेको छ र १९१ अंकका साथ मध्यमस्तरको भोकमरी रहेको देखिन्छ। जहाँ १९९ भन्दा माथिले देश गम्भीर भोकमरीको सामना गरिरहेको र ९९ भन्दा तलको देशलाई कम भोकमरीको रूपमा जनाउँछ। त्यसकारण, अनाज बालीहरूको निर्धारकहरूको अध्ययन महत्त्वपूर्ण छ। नेपाल भौगोलिक रूपमा हिमाल, पहाड र तराई क्षेत्रमा अवस्थित छ। फिंगर कोदो नेपालमा सबैभन्दा धेरै रोपाइने कोदो हो र पहाडी र हिमाली खेती प्रणालीहरूमा विशेषगरी वर्षामा आधारित र सीमान्त कृषि क्षेत्रहरूमा एक महत्त्वपूर्ण मुख्य बाली हो। नेपालको पहाडी क्षेत्रमा गरिबीका कारण धान र गहुँ खेती गर्न नसकिने भएकाले यहाँको मुख्य खानेकुरा कोदो हो। नेपाललाई सात प्रदेशमा विभाजन गरिएको छ, जसमा मधेस प्रदेशलाई समतल भूमि क्षेत्र पनि भनिन्छ। नेपालका सात प्रदेशमध्ये पहाडी क्षेत्रले नजोडिएको वा नछोएको एकमात्र प्रदेश मधेस हो, त्यसैले त्यहाँ कोदोको उत्पादन कम हुन्छ। नेपालको गण्डकी, बागमती र मधेसमा पर्ने पहाडी क्षेत्रमा कोदोको उत्पादन बढी हुन्छ। सबैभन्दा बढी कोदो उत्पादन गर्ने प्रदेश गण्डकी प्रदेश हो। २०२० को तथ्यांकीय तथ्यांकका आधारमा गण्डकी प्रदेशले आर्थिक वर्ष २०१९ मा ९९ हजार ७ सय ४१ मेट्रिकटन कोदो उत्पादन गरेको छ भने प्रदेश १ मा ९७ हजार १ सय ८१ मेट्रिकटन, बागमतीले ६९ हजार ४ सय ६६ मेट्रिकटन, कर्णालीबाट १९ हजार ६ सय ७३ मेट्रिकटन, कर्णालीबाट १ हजार ६ सय ३३ मेट्रिकटन, कर्णालीबाट १ सय ८१ मेट्रिकटन, सुदूरपश्चिम प्रदेशले ९७ हजार १ सय ८१ मेट्रिकटन कोदो उत्पादन गरेको छ। भौगोलिक क्षेत्रफलका कारण मधेस प्रदेश नेपालको सबैभन्दा कम कोदो उत्पादन गर्ने प्रदेश हो। नेपालमा प्रायः ६ सय मिटरदेखि २५ सय मिटरसम्मको समुन्द्री सतहभन्दा माथिको भागमा तापक्रम अनुकूल भएकाले कोदो उत्पादन भएको देख्न सकिन्छ। अगस्टदेखि सेप्टेम्बर महिनामा ६ सय मिटरसम्मको हावापानी अनुकूल हुन्छ तर समुद्री सतहको ६ सय मिटरदेखि दुई हजार मिटरभन्दा माथिसम्म नेपालको दुई हजार उचाइभन्दा माथिको कोदोको खेतीका लागि जुलाईदेखि अगस्ट सबैभन्दा राम्रो महिना हो। जुनदेखि जुलाईसम्म जलवायु अनुकूल महिना मानिन्छ। त्यसैले कोदो त्यस क्षेत्रका उत्पादकहरू सामान्यतया उल्लेख गरिएको महिनामा कोदो बाली लगाउने गर्छन्। नेपाल जलवायु जोखिममा रहेको देश भएकाले कोदो खेती गर्ने क्षेत्रमा जलवायु अनुकूलन अभ्यासका लागि सावधानी अपनाउनु आवश्यक छ। कोदोको उत्पादन वृद्धिमा बढी ध्यान दिनुपर्छ। यसका लागि ग्रामीण क्षेत्रबाट सहरी क्षेत्रमा बसाइँसराइलाई निरुत्साहित गरिनुपर्छ।"
९ दिनसम्म चल्ने बिस्काः जात्रा आजदेखि सुरु,"भक्तपुर : आठ रात नौ दिनसम्म भव्य रुपमा मनाइने यहाँको ऐतिहासिक एवं सांस्कृतिक महत्व बोकेको बिस्काः अर्थात् बिस्केट जात्रा आजदेखि भक्तपुरमा सुरु भएको छ । जात्राको पहिलो दिन आज तौमढीस्थित भैरवको रथमा पूजा गर्ने स्थानीयको बिहानदेखि भीड लागेको छ । आज बिहानदेखि सर्वसाधारणका लागि भैरवको रथमा पूजा खुल्ला गरेर जात्राको शुभारम्भ गरिएको गुठी संस्थान कार्यालयका प्रमुख खिमा वलीले जानकारी दिइन् । उनले भनिन्, आज बिहानदेखि नै नित्य पूजा सुरु गरेपछि सर्वसाधारणको पूजा सुरु भइसकेको छ, पहिला आज गुठी संस्थानका प्रमुख र सिकर्मी नाइकेबाट सरकारी पूजा गरिन्छ, त्यसपछि अन्य समुदायको पूजा सकेर ३ बजेदेखि भैरवको रथ तान्न सुरु गरिने छ, यसवर्ष छिट्टै रथ तानेर गहिटी पुर्याउने लक्ष्य राखेका छौँ । तान्त्रिक विधिपूर्वक गुठी कार्यालयले ल्याएको सरकारी पूजा गर्दै भैरवको रथमा भैरवनाथ र बेताल बिराजमान गराई हनुमान ढोकाबाट राजाको प्रतीकस्वरुप ल्याइएको खड्ग, तरवार र निशान राखेपछि विधिपूर्वक रथ तानेर जात्रा सुरु भएको थियो । विगतका वर्षहरुमा अपराह्न ५ बजेपछि रथ तान्न सुरु गरी राति अबेरसम्म टौमढीबाट रथलाई माथि र तल तानेर गःहिटी पुर्याउने प्रचलन भए पनि यस वर्ष भने भैरवनाथको रथ अपराह्न ५ बजेसम्म गःहिटीमा पुर्याई पहिलो दिनको जात्रा सम्पन्न गर्ने तयारी गरिएको उनले बताइन्। विगतका वर्षहरुमा रथमा जथाभावी मानिस बस्ने गरे पनि यस वर्ष भने रथमा जुसी बजु, कर्माचार्य, तलेजुको मूल पुजारी, गुठी नाइके, भैरव नाइके, कर्मी नाइके, चौगुठीलगायत तोकिएका आवश्यक व्यक्तिबाहेक अन्य व्यक्ति चढ्न नदिने उनको भनाई छ। आजको जात्रा सम्पन्न भएपछि चैत ३० गते ल्यासिंखेलमा गुठी पूजासहित सबै प्रक्रिया पूरा गरी अपराह्न ५ बजे लिङ्गो उठाइने जात्रा हुनेछ । वैशाख १ गते अपराह्न ५ बजेभित्र लिङ्गो ढाल्ने र वैशाख ५ गते पनि अपराह्न ५ बजेसम्म रथ तानिसकेर जात्रा सम्पन्न गर्ने गरी तयारी गरिएको उनले बताइन्। भक्तपुरका प्रमुख जिल्ला अधिकारी रोशनीकुमारी श्रेष्ठले बिस्केट जात्रामा हूलदङ्गा हुन नदिन र शान्तिपूर्ण रुपमा जात्रा सम्पन्न गराउन सुरक्षा व्यवस्था कडा गरिएको बताइन्। उनले भनिन्, जात्राको रथ तान्न ३ बजे सुरु गरेर ६ बजेसम्म सम्पन्न गर्ने तयारी गरेका छौँ, जात्रामा सिसी क्यामराबाट प्रहरीले अनुगमन गरिरहेको हुन्छ, जात्रामा खटिएका सादा पोसाकमा सुरक्षाकर्मीले पनि मोबाइलबाट फोटो र भिडियो खिचेर अनुगमन गरिरहेको हुन्छ, स्थानीयको जात्रा भएकाले जात्रामा अवरोध नगर्ने गरी सुरक्षाकर्मी पछाडि नै बस्छन्, हूलदङ्गा भयो भने र आवश्यकता हेरेर मात्रै सुरक्षाकर्मी अगाडि जाने व्यवस्था गरेका छौँ । उनले नेपाल प्रहरी, शसस्त्र प्रहरी, राष्ट्रिय अनुसन्धान, नेपाली सेनासहितको सुरक्षा टोली आवश्यकताअनुसार खटिने गरी सुरक्षा व्यवस्था तयारी अवस्थामा राखेको बताइन्। जात्रा भड्काउन खोज्ने, ढुङ्गा हान्ने र हूलदङ्गा गर्न खोज्नेलाई पक्राउ गरी कडा कारबाही गरिने उनको भनाई छ। जात्राका लागि काठमाडौँबाट समेत थप प्रहरीको मद्दत ल्याइएको छ । रासस"
संसद अवरुद्ध गर्दै कांग्रेसले भन्यो : गृहमन्त्रीमाथि छानबिन समिति गठन नगरेसम्म बैठक चल्न सक्दैन,"काठमाडौं : नेपाली कांग्रेसले सहकारी ठगीमा संलग्न उपप्रधान तथा गृहमन्त्री रवि लामिछानेलाई कारबाही हुन्छ कि हुँदैन भन्न प्रश्न गरेको छ। मंगलबार प्रतिनिधि सभाको बैठकमा सुरुमै विरोध गर्दै कांग्रेसकी सचेतक सुशीला थिङले सहकारीमा बचत गरेको रकम हिनामिना गर्नेलाई सरकारले कारबाही गर्छ कि गर्दैन भन्दै प्रश्न उठाएकी हुन्। उनले कांग्रेसको संसदीय दलको बैठकले लामिछानेमाथि संसदीय छानबिन समिति गठन नगरे संसद चल्न नदिने निर्णय गरेको जानकारी दिइन्। उनले यस प्रकरणमा सरकार गैह्र जिम्मेवार नबन्न आग्रह गरिन्। नेपाली कांग्रेसले सहकारीको रकम अपचलनमा मुछिएका उपप्रधान तथा गृहमन्त्री रवि लामिछानेमाथि संसदीय छानबिन समिति गठन हुनुपर्ने निर्णय गरेको थियो। निष्पक्ष, स्वतन्त्र र विश्वसनीय अनुसन्धानका निमित्त संसदीय छानबिन समिति गठन हुनुपर्ने कांग्रेसको ठहर छ। कांग्रेस सांसद थिङ बोलेपछि सत्ता पक्षमा सांसदलाई सभामुखले बोल्न समय दिएपछि कांग्रेसले अहिले बैठक अवरुद्ध गरिरहेको छ। कांग्रेसका सांसद संसदीय छानबिन समिति गठनको माग राखिरहेको छ भने सत्ता पक्षका सांसदले निषेध नगर्न माग गरेका छन्।"
पर्साको गुलरियामा आगलागीबाट चार घर जले,"वीरगन्ज : पर्साको धोबिनी गाउँपालिका३ गुलरिया गाउँमा सोमबार राति आगलागी हुँदा चार घर जलेर नष्ट भएका छन्। बिजुलीको तार सर्ट भएर लागेको आगोबाट स्थानीय मनिफ मियाँ,राजेन्द्र राउत कुर्मी,फडिन्द्र राउत कुर्मी र रविन्द्र पटेलको फुसको घर पूर्णरूपमा जलेर नष्ट भएको ईलाका प्रहरी कार्यालय लंगडीका प्रहरी नायव निरीक्षक तोजेन्द्र बिसीले जानकारी दिए। सोमबार राति करिब १२ बजेतिर मनिफको घरमा बिजुलीको तार सर्ट भएर सुरु भएको आगलागी छिमेकीहरुको घरमा पनि सल्किएको बिसीले बताए। वारुण यन्त्रको मद्धतमा प्रहरी र स्थानीयबासीले मिलेर आगो निभाइएको छ। आगलागीमा परी चार वटै फुसको घर पूर्णरूपमा जलेकाले त्यसबाट अन्दाजी १५१६ लाख रुपैयाँ बराबरको क्षति भएको प्रारम्भिक अनुमान गरिएको प्रहरी नायब निरीक्षक बिसीले बताए।"
कांग्रेससहित शीर्ष नेताको बैठक बालुवाटारमा जारी,"कांग्रेसले गृहमन्त्री रवि लामिछानेले सहकारीको बचत अपचलन आरोप खेपिरहेको कारणले पनि राजीनामा दिनुपर्ने पार्टीको अडान राखेपछि प्रधानमन्त्री पुष्पकमल दाहालले कांग्रेस सभापति एवम् प्रमु्ख प्रतिपक्ष दलका नेता शेरबहादुर देउवा, एमाले अध्यक्ष केपी शर्मा ओली र सभामुख देवराज घिमिरेलाई छलफलका लागि बोलाएका हुन्। काठमाडौं : संसदको गतिरोध अन्त्यका लागि सभामुखसहित शीर्ष नेताको बैठक बालुवाटारमा बसेको छ। सहकारीको रकम अपचलन गरेको आरोप लागेपछि कांग्रेसले गृहमन्त्री रवि लामिछानेमाथि संसदीय छानबिन समिति गठनको अडान राखेपछि प्रधानमन्त्री पुष्पकमल दाहालले कांग्रेस सभापति एवम् प्रमु्ख प्रतिपक्ष दलका नेता शेरबहादुर देउवा, एमाले अध्यक्ष केपी शर्मा ओली, एकीकृत समाजवादीका अध्यक्ष माधवकुमार नेपाल, रास्वपा सभापति एवम् गृहमन्त्री रवि लामिछाने र सभामुख देवराज घिमिरेलाई छलफलका लागि बोलाएका हुन्। तर, सभापति देउवाले महामन्त्री गगन थापा र कांग्रेस नेता कृष्णप्रसाद सिटौलालाई बैठकमा पठाएका छन्। सभामुख घिमिरेले पनि संसद्मा प्रतिनिधित्व गर्ने प्रमुख चार दलसँग सोमबार छलफल गरेका थिए। तर, प्रमुख प्रतिपक्षी दल कांग्रेसले संसदीय छानबिन समिति बनाउनुपर्ने अडान कायमै रहेको बताएपछि बैठक निष्कर्षविहीन बनेको थियो। प्रधानमन्त्रीले आज छलफलमा बोलाएपछि सभामुख घिमिरेले आफ्नै दिदीको निधनका कारण झापा जाने कार्यक्रम रद्ध गरेर सदन खुलाउन पहल लिएको सभामुखको सचिवालयले जनाएको छ। पछिल्लो समय मन्त्री लामिछानेले विधेयक पेस गर्न नपाउने सर्तमा कांग्रेसले संसद्मा अवरोध रोकेको थियो। कांग्रेसले सरकारलाई छानबिन समिति लिएर आउन चैत २१ गतेसम्मको अल्टिमेटम दिएको थियो। कांग्रेसले सहकारी ठगी प्रकरणमा गृहमन्त्री लामिछाने जोडिएको भन्ने विषयमा छानबिन गर्न संसदीय समिति बनाउनुपर्ने माग राख्दै आएको छ। नयाँ सत्ता समीकरण बनेर लामिछाने गृहमन्त्री भएसँगै कांग्रेसले निरन्तर उनीमाथि प्रश्न उठाउँदै आएको छ। आज बिहान बसेको कांग्रेस संसदीय दलको बैठकमा पनि सहकारी प्रकरणमा जोडिएका उपप्रधान तथा गृहमन्त्री लामिछानेमाथि छानबिन गर्न संसदीय समिति गठन नगरे संसद चल्न नदिने निर्णय गरेको प्रमुख सचेतक रमेश लेखकले जानकारी दिए।"
सुरक्षाका बदलिँदा आयाम,"सामाजिक सुरक्षाको काम सबै प्रकारका विभेद र असमानता हटाई समतामूलक र न्यायपूर्ण समाजको निर्माण गर्नु हो। कुनै पनि मुलुकको सार्वभौमसत्ता, स्वतन्त्रता र भौगोलिक अखण्डताको रक्षा गर्दै सबै नागरिकलाई संविधान र प्रचलित कानुनअनुसार भयरहित वातावरणमा आत्मसम्मानपूर्ण ढंगले बाँच्ने अवसरको सिर्जना नै सुरक्षा हो। मानव सभ्यताको विकास, समयसापेक्ष परिवर्तन र प्रविधिको विकाससँगै बदलिँदो सुरक्षाका आयामहरूको पनि विकास हुने गर्छ। विशेषगरी यो मानव जीवनका सबै पक्षसँग सम्बन्धित भएकाले बहुआयामिक, बहुविषयक, राष्ट्रिय प्राथमिकताको विषयसँग जोडिन पुग्छ। बदलिँदो सुरक्षाका आयाम विभिन्न किसिमका हुन्छ। जस्तैः सामाजिक सुरक्षा, वातावरणीय सुरक्षा, साइबर सुरक्षा र सीमा सुरक्षालगायत सम्बन्धलाई पनि बदलिँदोको सुरक्षाका आयामले निकै चुनौती थपेको छ। सामाजिक सुरक्षा : सामान्यतः समाजका कुनै पनि व्यक्तिलाई उत्पन्न हुन सक्ने जोखिम र समस्याबाट जोगाउने र बचाउने कार्य नै सामाजिक सुरक्षा हो। सन् १९३७ मा तत्कालीन अमेरिकी राष्ट्रप्रति रुजवेल्टले ज्येष्ठ नागरिकको पेन्सनमार्फत सामाजिक सुरक्षाको अवधारणा अघि सारेका हुन्। अहिले विश्वका अधिकांश देशमा यसले अहम् भूमिका खेलेको छ। यसलाई नेपालको संविधानमै मौलिक हकअन्तर्गत सामाजिक सुरक्षाको हकलाई उल्लेख गरिएको छ। विशेषगरी सामाजिक सुरक्षाको अवधारणाको विकासको प्रारम्भिक चरणमा पेन्सन र उपदानलाई सामाजिक सुरक्षाको रूपमा बुझिन्थ्यो। तर, यसको दायरा र स्वरूप बदलिँदै विस्तार भएको छ। जस्तैः वृद्धभत्ता, एकल महिला भत्ता, दुर्गम क्षेत्र भत्ता आदि। यी सामाजिक सुरक्षामुखी कार्यक्रमको थालनी राम्रो पक्ष हो। सामाजिक सुरक्षाले व्यक्तिलाई आइपर्ने जोखिम र जटिलताबाट जोगाउने र बचाउने कार्य गर्छ। सामाजिक सुरक्षाको काम समाजमा रहेका सबै प्रकारका विभेद र असमानता हटाई समतामूलक र न्यायपूर्ण समाजको निर्माण गर्नु हो। नेपालमा अझै स्वास्थ्य, शिक्षा, रोजगारलगायत क्षेत्रमा सामाजिक सुरक्षाको प्रभावकारी व्यवस्था गर्न सकिएको छैन। सामाजिक सुरक्षाले समाज रहेका प्रत्येक व्यक्तिलाई सहज बाँच्न सक्ने वातावरण सिर्जना गर्न स्वास्थ्य, शिक्षा, रोजगार, आर्थिक सहायतालगायतका क्षेत्रमा प्रत्याभूति दिलाउन सक्नुपर्छ। नेपालमा स्रोत र साधन पर्याप्त हुँदाहुँदै पनि त्यसको भरपुर सदुपयोग गर्न नसक्दा हामी निकै पछि परेका छौं। यसका लागि बदलिँदो परिवेशअनुसार सामाजिक सुरक्षाको दायरा र आयामलाई विस्तार गर्दै प्रत्येक नागरिकको ढोकाढोकामा पुर्याउन जरुरी छ। वातावरणीय सुरक्षा : संविधान २०७२ अनुसार स्वच्छ वातावरणमा बाँच्न पाउनु प्रत्येक व्यक्तिको अधिकार हो। स्वच्छ पर्यावरणीय वातावरणको निर्माणले व्यक्तिको आयु बढ्छ। व्यक्ति तन्दुरुस्त बनाउँछ। वातावरणको संरक्षण गरी स्वच्छ वातावरणको निर्माण गर्नु वातावरणीय सुरक्षाको अभिन्न अंग हो। वातावरणसम्बन्धी हकलाई पनि नेपालको वर्तमान संविधानको मौलिक हकका रूपमा राखिएको छ। पछिल्लो समय हावापानी तथा भूमिको भौतिक रासायनिक तथा जैविक विविधताले धेरै असर गरेको देखिन्छ। हावापानीको प्रदूषण, भूमिको प्रदूषण ध्वनि प्रदूषण रेडियोधर्मी प्रदूषण र तापीय प्रदूषणजस्ता प्रदूषण हुने गर्छ। यस्तै पृथ्वीभित्र गरिने तिनको परीक्षण, रासायनिक मलको प्रयोग र वनजंगलको विनाशबाट भूमिको प्रदूषण, उद्योगधन्दा र सवारीसाधनका विस्फोटन तथा कीटनाशक सूर्यबाट सोझै आउने परिवर्तन भइरहेको हुँदा मानिसको जनजीवनमा ठुलो असर पुगेको पाउन सक्छौं। विकसित तथा अविकसित राष्ट्र वातावरणीय समस्याबाट मुक्त हुन सकेका छैनन्। विशेषगरी सुरक्षा मानव जीवनका सबै पक्षसँग सम्बन्धित भएकाले बहुआयामिक, बहुविषयक र राष्ट्रिय प्राथमिकताको विषयसँग जोडिन पुग्छ। सामाजिक सुरक्षा, वातावरणीय सुरक्षा, साइबर सुरक्षा र सीमा सुरक्षालगायत सम्बन्धलाई सुरक्षाका बदलिँदा आयामले निकै चुनौती थपेको छ। सन् १९७४ मा स्टकहोम सम्मेलन भएको प्रथम दिन जुन ५ लाई विश्व वातावरण दिवसका रूपमा संसारभर नै मनाउँदै आइरहेको छ। विशेषगरी आणविक शस्त्रास्त्रका सबै प्रकारका परीक्षण बन्द गर्ने, ग्यास र पेट्रोलसम्बन्धी उद्योगहरूलाई आवासक्षेत्रभन्दा टाढा राख्नेजस्ता कार्य गर्न सक्नुपर्छ। त्यसकारण सरकारले प्राकृतिक सन्तुलन बिग्रिन नदिन वन कटान पूर्णतः रोकिनु आवश्यक देखिन्छ। एउटा रुख काट्ने व्यक्तिले दुईटा रुख रोपेर हुर्काउनेतर्फ सम्पूर्ण नागरिक लाग्नु पर्ने देखिन्छ। साइबर सुरक्षा : साइबर सुरक्षा अहिले विश्वव्यापी सञ्जालका रूपमा उदाएको छ। सूचना प्रविधिको विकास र विस्तारसँगै निम्तिएका सुरक्षाका जोखिमहरू पछिल्लो समयमा निम्तिएको पाइन्छ। अहिले नेपालमा पनि सूचना प्रविधिको प्रयोग र यसप्रति मानिसको निर्भरता बढिरहेको छ। सूचना प्रविधि क्षेत्र र यो क्षेत्रमा भइरहने अपराधजन्य घटनाका कारण नेपालमा साइबर सुरक्षा निकै संवेदनशील छ। यसका लागि साइबर कानुनको विश्लेषण तथा वर्तमान विश्वमा साइबर नीति र साइबर सुरक्षासम्बन्धी कार्य गर्नु जरुरी छ। विशेषगरी साइबर जोखिम न्यूनीकरणका सबालमा यदाकदा निजी र गैरसरकारी क्षेत्रबीच समन्वय हुनु आवश्यक छ। साइबर सुरक्षामा देखिएका जटिलता र समाधानका लागि राज्य गम्भीर हुनुपर्छ। तर राज्यले मात्रै साइबर जगत्लाई सुरक्षित बनाउन सक्दैन। यसका लागि आम नागरिक पनि सचेत हुनु जरुरी छ। यस्तै नीति निर्मातादेखि प्रयोगकर्तासम्म सूचना प्रविधि र यसको सुरक्षामा संवेदनशील नहुँदासम्म हामीले खोजेको जोखिमरहित डिजिटल नेपालको परिकल्पना गर्न सक्दैनौं। पछिल्लो समय साइबर अपराध विश्वकै टाउको दुखाइको विषय बन्न पुगेको छ। नेपालमा साइबर सुरक्षाका लागि पर्याप्त साइबर कानुन नै बनेको छैन। नेपालमा यसको आवश्यकता छ। पछिल्लो समय नेपालमा बढ्दो साइबर थ्रेटसँगै साइबर सुरक्षाको प्रभावकारी व्यवस्थापनका लागि साइबर अपराध र साइबर अपराधविरुद्धका नियम कानुन बनाउनु आवश्यकता छ। सीमा सुरक्षा : देशको राष्ट्रियता सार्वभौमसत्ता जोगाउन गरिने कार्यलाई सीमा सुरक्षा हुन्छ। खुला सीमासँग जोडिएका सुरक्षा चुनौती राम्ररी निगरानी नहुँदा साना हातहतियार ओसारपसारको सम्भावना रहने, ड्रग्स, लागूऔषध कारोबार र अन्य गैरकानुनी वस्तुहरूको ओसारपसार रहने सम्भावना हुन्छ। नेपाल र भारतबीच पूर्व, दक्षिण र पश्चिममा गरेर १८ सय किलोमिटरभन्दा लामो खुला सीमा छ। भारतका पाँच राज्य उत्तरप्रदेश, विहार, पश्चिम बंगाल, सिक्किम र उत्तराखण्डसँग जोडिएको छ। चीनतर्फ भने उसको स्वशासित क्षेत्र तिब्बतसँग जोडिएको छ। करिबकरिब १४ सय किलोमिटर लामो दुई देशबीचको सीमा छ। तर, भारतसँगको जस्तो खुला सीमा अलि छैन। किनभने भौगोलिक अवस्थाका कारण मानिसको आउजाउ भारततर्फजस्तो सहज नभएको मात्र हो। यद्यपि विकट भूबनोटका कारण चीनतर्फको सिमानामा भने उत्तिकै सुरक्षा चुनौती देख्न सकिन्छ। खुला सिमानाका कारण नेपालमा पटकपटक मानव बेचबिखन, अवैध तस्करीदेखि लिएर अन्य आपराधिक क्रियाकलाप दिनप्रतिदिन हुने गरेको छ। विशेषगरी नेपालभित्र विदेशी चलखेल जारी रहँदा असुरक्षित व्यवस्था सदैव नै रहन्छ। देशको सार्वभौमसत्ताको रक्षा गर्न, देशमा शान्ति कायम गर्न, मानव बेचबिखन रोक्न, वन्यजन्तु तस्करी रोक्न, आपराधिक घटना रोक्न, आप्रवासी मानिसको आवतजावत रोकथाम गर्न सीमा सुरक्षाको महŒवपूर्ण भूमिका हुन्छ। अन्तर्राष्ट्रिय सीमा सुरक्षामा सहभागी गराउने रणनीति कार्यान्वयन र त्यसका लागि कार्ययोजना बनाउनु आवश्यक देखिन्छ। कुनै पनि राष्ट्रमा शान्तिपूर्ण वातावरण, राष्ट्रको अस्मिता, सार्वभौमसत्ता, राष्ट्रियता जोगाउन सीमा सुरक्षाको माध्यमबाट गर्न सकिन्छ।"
प्रतिनिधि सभाको बैठक १५ मिनेटका लागि स्थगित,"काठमाडौं : सभामुख देवराज घिमिरेले १५ मिनेटका लागि बैठक स्थगित गरेका छन्। मंगलबार दिउँसो बसेको प्रतिनिधि सभाको बैठक मा प्रमुख प्रतिपक्षी दल नेपाली कांग्रेसले अवरुद्ध गरेपछिसभामुख घिमिरेले १५ मिनेटपश्चात आजै बैठक बस्नेगरी स्थगित गरेका हुन्। बैठक सुरु हुने बित्तिकै कांग्रेसका सांसदहरु आआफ्नो स्थानमा उठेका थिए ।कांग्रेसले विरोध गरेपछि सभामुखले कांग्रेस सचेतक एवम् सांसद सुशिला थिङलाई समय दिएका थिए। उनले सहकारी ठगीमा संलग्न उपप्रधान तथा गृहमन्त्री रवि लामिछानेलाई कारबाही गर्न संसदीय छानबिन समिति गठनको माग गरिन्। त्यसपश्चात सभामुखले रास्वपाका सांसद मनिष झालाई बोल्न समय दिएका थिए। तर कांग्रेस सांसदले उठेर निरन्तर विरोध गरेपछि बैठक स्थगित भएको हो। मंगलबार बिहान बसेको कांग्रेसको संसदीय दलको बैठकपछि कांग्रेस प्रमुख सचेतक रमेश लेखकले गृहमन्त्री लामिछाने सहकारीको रकम अपचलन गर्ने काममा संलग्न भएको निष्कर्ष निकालेकाले गृहमन्त्री लामिछानेको कुरा नसुन्ने बताएका थिए। लेखकले आफूहरुले प्रधानमन्त्रीको कुरा सुनिसकेकाले संसदीय छानबिन समिति गठन नगरेसम्म गृहमन्त्री लामिछानेको कुरा नसुन्ने बताएका थिए। त्यसपश्चात बालुवाटारमा प्रधानमन्त्री, सभामुखसहित सत्ता पक्ष र प्रतिपक्षका शीर्ष नेताबीच भएको छलफलमा पनि कांग्रेसले अडान नछाडेपश्चात बैठक बिना निष्कर्ष टुंगिएको थियो।"
संसदीय छानबिन समिति गठन नगरेसम्म गृहमन्त्री लामिछानेको कुरा सुन्दैनौं : कांग्रेस,"काठमाडौं : नेपाली कांग्रेसले सहकारीको रकम अपचलनमा मुछिएका उपप्रधान तथा गृहमन्त्री रवि लामिछानेमाथि संसदीय छानबिन समिति गठन हुनुपर्ने निर्णय गरेको छ। मंगलबार बिहान बसेको कांग्रेसको संसदीय दलको बैठकपछि कांग्रेस प्रमुख सचेतक रमेश लेखकले गृहमन्त्री लामिछाने सहकारीको रकम अपचलन गर्ने काममा संलग्न भएको निष्कर्ष निकालेको जानकारी दिए। प्रमुख सचेतक लेखकले आफूहरुले प्रधानमन्त्रीको कुरा सुनिसकेकाले संसदीय छानबिन समिति गठन नगरेसम्म गृहमन्त्री लामिछानेको कुरा नसुन्ने स्पष्ट पारे। उनले निष्पक्ष, स्वतन्त्र र विश्वसनीय अनुसन्धानका निमित्त संसदीय छानबिन समिति गठन हुनुपर्ने कांग्रेसको मागलाई संसदीय दलले उचित छ भन्ने ठहर गरेको जानकारी गराए। उनले मंगलबारको बैठकले तत्काल आफूहरुको माग बमोजिम संसदीय छानबिन समिति गठन गर्न सरकारसँग माग गर्ने निर्णय समेत गरेको बताए। प्रमुख सचेतक लेखकले कांग्रेसले संसद अवरोध नचाहने बताउँदै यदि कांग्रेसले उठाएको मागप्रति सरकार गैरजिम्मेवारपूर्ण ढंगले प्रस्तुत भएमा कुनै पनि संसदको बैठक अथवा संसदका कामकारबाही अवरुद्ध हुने कुराको जिम्मा अहिलेको सरकारले लिनुपर्छ भन्ने पनि दलले सर्वसम्मत निर्णय गरेको बताए। त्यस्तै कांग्रेसले संसदीय समितिका बैठकहरुमा अनिवार्य रुपले उपस्थित भएर छलफलमा भाग लिन आफ्नो पार्टीका संसदहरुलाई निर्देशन समेत दिएको छ। साथै हालै धार्मिक विषयलाई लिएर सुनसरीमा झडप भएकाले त्यसले समाजमा जटिलता उत्पन्न भएको भन्दै कांग्रेसले सामाजिक सदभाव,धार्मिक सहिष्णुता र एकता कायम राख्न सबैलाई आह्वान समेत गरेको छ। यो पनि पढ्नुहोस गृहमन्त्री लामिछानेमाथि छानबिन समिति नबने संसद बैठक अवरुद्ध हुन्छ : कांग्रेस"
"थोरै समय, धेरै सुधार","डा विनोदकुमार यादव । कम समयमा मधेस स्वास्थ्य विज्ञान प्रतिष्ठान अञ्चल अस्पतालबाट प्रादेशिक हुँदै मधेस स्वास्थ्य विज्ञान प्रतिष्ठान गठन भएपछि अस्तव्यस्त रहेको अस्पताल सुधारोन्मुख अवस्थामा छ। अस्पतालमाथिको विश्वसनीयता, प्रतिष्ठानभन्दा बढी निजी नर्सिङ होम रुचाउने जस्ता चुनौतीको सामना गर्दै दैनिक ६ सयदेखि १ हजार बिरामी चेक जाँच गर्दै छ। लथालिंग अवस्थाको अस्पतालमा सामग्रीको व्यवस्थापनदेखि सरसफाइ तथा कर्मचारीहरू नियमित समयमै आउने जानेलगायतका परिवर्तन भएको छ। जसरी बालुवामा पानी जति हाले पनि त्यसरी नै बाँझो खेतमा हामी बाली लगाउने काम गर्दै छौं। अस्पतालको पुरानै संरचनाको मेनपावरलाई मोटिभेट गरेर, रिक्वेस्टै गरेर सुधार हामीले गरेका छौं। पहिला अस्पतालमा आउँदा मान्छेलाई गेटदेखि नै नाक थुनेर आउनुपर्ने अवस्थाबाट मुक्त भएको छ। सीमिति जनशक्तिमा प्रदेशकै उदाहरणीय र नमुना अस्पतालका रूपमा हामीले विकास गरिरहेका छौं। एक वर्षभन्दा पहिला एचडियू र इमर्जेन्सी सेवासँगै थियो। अहिले पूल एचडियू १० र ३५ वेडको इमर्जेन्सी छ। जनकपुरधामलाई हामी मधेस स्वास्थ्य विज्ञान प्रतिष्ठानको माध्यमबाट स्वास्थ्यको हव बनाउँछौं। (डा यादव मधेस स्वास्थ्य विज्ञान प्रतिष्ठान रजिष्ट्रार हुन्। )"
कांग्रेसको अवरोधपछि संसद बैठक सूचना टाँस गरेर स्थगित,"काठमाडौं : प्रतिनिधिसभा बैठक सूचना टाँस गरेर स्थगित भएको छ। प्रमुख प्रतिपक्षी दल नेपाली कांग्रेसले अवरोध गरेपछि यसअघि संसद बैठक १५ मिनेटका लागि स्थगित भएको थियो। सहकारी ठगीमा गृहमन्त्री रवि लामिछानेको संलग्नता रहेको भन्दै कांग्रेसले संसदीय छानबिन समिति बनाउनुपर्ने माग गर्दै आएको छ। माग पूरा नभएसम्म गृहमन्त्री लामिछानेलाई रोस्टममा जान नदिने कांग्रेसले अडान लिएको छ। प्रतिनिधिसभा बैठकको कार्यतालिका अनुसार आज गृहमन्त्री लामिछानेले राजनीतिक दलसम्बन्धी संशोधित विधेयक पेश गर्दै थिए। तर, रोस्टममा जान नदिएपछि बैठक स्थगित भएको थियो। लगत्तै सभामुख देवराज घिमिरेले राजनीतिका दलका प्रमुख सचेतकहरूसँग सम्वाद गरेका थिए। कुरा नमिलेपछि बैठक भोलि ११ बजेसम्मका लागि स्थगित गरिएको हो।"
कांग्रेसको अडानपश्चात बालुवाटारमा भएन सहमति,"काठमाडौं : सहकारी प्रकरणमा उपप्रधान एवम् गृहमन्त्री रवि लामिछानेमाथि छानबिन गर्न संसदीय समिति बनाउनुपर्ने अडान नेपाली कांग्रेसले कायम राखेपछि बालुवाटारमा बसेको बैठक निष्कर्षविहीन भएको छ। संसदको गतिरोध अन्त्यका लागि मंगलबार बस्ने प्रतिनिधि सभाको बैठकअघि प्रधानमन्त्री पुष्पकमल दाहाल 'प्रचण्ड'ले सभामुख देवराज घिमिरेसहित शीर्ष नेताबीच बैठक राखेका हुन्। सहकारीको रकम अपचलन गरेको आरोप लागेपछि कांग्रेसले गृहमन्त्री रवि लामिछानेमाथि संसदीय छानबिन समिति गठनको अडान राखेपछि प्रधानमन्त्री पुष्पकमल दाहालले कांग्रेस सभापति एवम् प्रमु्ख प्रतिपक्ष दलका नेता शेरबहादुर देउवा,एमाले अध्यक्ष केपी शर्मा ओली, एकीकृत समाजवादीका अध्यक्ष माधवकुमार नेपाल, रास्वपा सभापति एवम् गृहमन्त्री रवि लामिछाने र सभामुख देवराज घिमिरेलाई छलफलका लागि बोलाएका हुन्। तर, सभापति देउवाले महामन्त्री गगन थापा र कांग्रेस नेता कृष्णप्रसाद सिटौलालाई बैठकमा पठाएका थिए। आज बिहान बसेको कांग्रेस संसदीय दलको बैठकमा पनि सहकारी प्रकरणमा जोडिएका उपप्रधान तथा गृहमन्त्री लामिछानेमाथि छानबिन गर्न संसदीय समिति गठन नगरे संसद चल्न नदिने निर्णय गरेपछि कांग्रेस नेता बालुवाटारको बैठकमा सहभागी भएका थिए।"
कर्णालीको मुख्यमन्त्रीमा दाबी पेस गर्दै एमाले नेता कँडेल,"कर्णाली : कर्णाली प्रदेश सरकारको मुख्यमन्त्री पदका लागि नेपाल कम्युनिष्ट पार्टी (एमाले)का कर्णाली प्रदेशसभा दलका नेता यामलाल कँडेलले दाबी पेस गर्ने भएका छन् । कर्णाली प्रदेशका प्रदेश प्रमुख तिलक परियारले मुख्यमन्त्री पदका लागि दाबी पेस गर्न दिएको समयसीमा आज बेलुका ५:५० बजे सकिँदैछ । सत्ता साझेदार दल नेपाल कम्युनिष्ट पार्टी (एमाले) र नेपाल कम्युनिष्ट पार्टी (माओवादी केन्द्र)बीचको सहमतिका आधारमा नेता कँडेलले मुख्यमन्त्री पदमा दाबी पेस गर्नुहुने माओवादी केन्द्रका नेता कृष्णबहादुर जिसीले जानकारी दिए । आज मुख्यमन्त्री पदमा दाबी पेसका लागि माओवादी केन्द्रले नेता कँडेललाई समर्थन गर्दछ, उनले भने, तर मन्त्रालय बाँडफाँटमा कुरा नमिलेसम्म माओवादी सरकारमा जाँदैन । उनका अनुसार माओवादी केन्द्रले आर्थिक मामिला तथा योजना, भौतिक पूर्वाधार तथा सहरी विकास, उद्योग, पर्यटन, वन तथा वातावरण र सामाजिक विकास मन्त्रालयमा दाबी राख्दै आएको छ । एमाले कर्णाली प्रदेशसभा दलका प्रमुख सचेतक टेकराज पछाईंले मन्त्रालय विभाजनमा छलफलका आधारमा गरिने बताए । हामीले मुख्यमन्त्रीसहित माओवादी केन्द्रको एक मन्त्री पठाएर अहिले सानो आकारको सरकार बनाउन सुझाव दिएका छौ, उनले भने, विश्वासको मत लिइसकेपछि सरकार बिस्तार गर्दा हुन्छ भनेका छौँ । रासस"
गृहमन्त्री लामिछानेमाथि छानबिन समिति नबने संसद बैठक अवरुद्ध हुन्छ : कांग्रेस,"काठमाडौं :नेपाली कांग्रेसले प्रतिनिधि सभाको बैठक अवरुद्ध गर्ने भएको छ। आज बिहान बसेको कांग्रेस संसदीय दलको बैठकले प्रतिनिधि सभाको बैठकमा सहकारी प्रकरणमा जोडिएका उपप्रधान तथा गृहमन्त्री रवि लामिछानेमाथि छानबिन गर्न संसदीय समिति गठन नगरे संसद चल्न नदिने निर्णय गरेको प्रमुख सचेतक रमेश लेखकले जानकारी दिए। उनले गृहमन्त्री रवि लामिछाने सहकारीको रकम अपचलन गर्नेमा संलग्न रहेकाले छानबिनमा कांग्रेस एकमत रहेको बताए। सरकारको बहालवालामन्त्री समेत सहकारीका रकम अपचलन गर्नेमा देखा परे। कांग्रेसले उपप्रधान तथा गृहमन्त्री रवि लामिछानेजी रकम अपचलनको काममा संलग्न भएकाले विषय उठाइरहेका छौं। त्यसको निष्पक्ष,स्वतन्त्र र विश्वसनीयका निम्ति छानबिन समिति गठनको माग उठाइरहेका छौं।लेखकले भने,कांग्रेस संसदीय दलको बैठकले कांग्रेसले गरेको माग उचित छ भन्ने ठहर गरेको छ। कांग्रेसको माग बमोजिम सहकारीको रकम अपचलन भएको विषयमा संसदीय छानविन समिति गठन गर्न सरकारसँग माग गर्ने निर्णय गरेको छ। उनले छानविन नभएर संसद अगाडि बढ्न नसक्ने धारणा राखे। उनले संसद्का कामकारबाही प्रभावित भए सरकार जिम्मेवार हुने उनको भनाई छ।"
कैलालीको घोडाघोडीमा दिदीबहिनी मृत फेला,धनगढी : कैलालीमा दिदीबहिनी मृत अवस्थामा फेला परेका छन् । कैलालीको घोडाघोडी नगरपालिका१० का कलेशु चौधरीकी दुई छोरी मृत भेटिएको कैलालीका प्रमुख प्रहरी उपरीक्षक (एसपी) पदमबहादुर बिष्टले जानकारी दिए । चौधरीका २७ वर्षीया छोरी श्रीमालु चौधरी र २२ वर्षीया ईन्द्रा चौधरी घरको माथिल्लो तलाको धुरीमा झुन्डिएको अवस्थामा मंगलबार बिहान मृत भेटिएको एसपी बिष्टले बताए । दुवै जना धुरीमा झुन्डिएको अवस्थामा भेटिएपनि कारण पत्ता लागेको छैन् । प्रारम्भिक अनुसन्धानका क्रममा जेठो छोरी केही वर्षदेखि मुटु रोग र कान्छी छोरी डिप्रेशनको औषधी खाइरहेको बुझिएको एसपी विष्टले बताए । घटनाबारे थप अनुसन्धान जारी रहेको प्रहरीले जनाएको छ ।
पौडी खेल्दा डुबेर युवकको मृत्यु,रसुवा : नौकुण्ड गाउँपालिका ६ कपथलीटार नजिकै फलाखु खोलामा डुबेर एकजनाको मृत्यु भएको छ। नौकुण्ड गाउपालिका ६ छापगाउँ घरभइ गोसाइकुण्ड मावि कक्षा १२ मा अध्ययनरत विजय तामाङ सोमबार दिउँसो साथीहरुसँग पौडी खेल्न गएका थिए। सोही क्रममा खोलामा डुबेर उनको मृत्यु भएको जिल्ला प्रहरी कार्यालयका प्रहरी नायव उपरिक्षक केशव भट्टराईले जानकारी दिए । शवलाई पोष्टमार्टमका लागि नुवाकोटको त्रिशुली अस्पतालमा पठाइएको डीएसपी भट्टराईले बताए ।
"राप्रपाको प्रदर्शनमा झडप, निषेधित क्षेत्र तोड्न खोजेपछि हानियो पानीको फोहोरा","काठमाडौं : राष्ट्रिय प्रजातन्त्र पार्टी (राप्रपा)को प्रदर्शनमा पानीको फोहोरा हानिएको छ। सिंहदरबारमा निषेधित क्षेत्र तोड्ने प्रयास गरेपछि प्रहरीले पानीको फोहोरा र अश्रुग्यास प्रहार गरेको हो। प्रदर्शनकारी र प्रहरीबीच केही समय झडप समेत भएको थियो। प्रहरीले केही प्रदर्शनकारी पक्राउसमेत गरेको छ। संवैधानिक राजतन्त्रका पुन:स्थापनासहित संघीयता र धर्मनिरपेक्षताका खारेजीको माग राख्दै राप्रपाले आज काठमाडौंमा जनप्रदर्शन गरेको हो। राप्रपाले प्रधानमन्त्री पुष्पकमल दाहाललाई ४० बुँदे माग गर्दै आन्दोलनको घोषणा गरेको थियो। राप्रपाले अभिभावकीय भूमिकामा संवैधानिक राजसंस्था हुनुपर्ने, सर्व धर्म समभाव, पूर्ण धार्मिक स्वतन्त्रतासहितको वैदिक सनातन धर्म सापेक्ष हिन्दू अधिराज्य घोषणा गर्नुपर्ने, संगठित, योजनाबद्ध, प्रलोभन तथा छल कपटपूर्ण धर्मान्तरणमा तत्काल रोक्नु्पर्ने,प्रदेश संरचनाको खारेजी र दुई तहको सरकारकेन्द्र र अधिकारप्राप्त स्थानीय तह बनाउनुपर्ने लगायतका छन्।"
राष्ट्रिय सभा उपाध्यक्षमा कांग्रेसले विष्णुदेवी पुडासैनीलाई उम्मेदवार बनाउने,काठमाडौं : नेपाली कांग्रेसले राष्ट्रियसभा उपाध्यक्ष उमेदवारमा विष्णुदेवी पुडासैनीलाई उम्मेदवार बनाउने भएको छ। आज बिहान बसेको संसदीय दलको बैठकले पुडासैनीलाई राष्ट्रियसभा उपाध्यक्ष पदमा उम्मेदवार बनाउने निर्णय गरेको हो। तत्कालीन कांग्रेसमाओवादीको गठबन्धनबाट उम्मेदवार बनेकी पुडासैनी बागमती प्रदेशबाट निर्वाचित भएकी हुन्। बुधबार हुने उपाध्यक्षको निर्वाचनका लागि आज मनोनयन दर्ता सङ्घीय संसद् भवनको ल्होत्से हलमा हुने संसद सचिवालयले जनाएको छ। सचिवालयका अनुसार मनोनयन दर्ताका लागि आज बिहान ११:४५ बजेदेखि १:४५ बजेसम्म समय तालिका तोकिएको छ। निर्वाचन कार्यतालिका अनुसार आज दिउँसो नै दर्ता भएका प्रस्तावको सूची प्रकाशन गरिने छ। उक्त प्रस्तावलाई राष्ट्रिय सभाको चैत २८ गते बुधबार बस्ने बैठकमा निर्णयार्थ प्रस्तुत गरिने संसद सचिवालयले जनाएको छ। २०७९ माघ ३ गते राष्ट्रिय सभा उपाध्यक्षमा निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत्र १५ गते राजीनामा दिएकी हुन्।
भारतको बेतालघाटमा सवारी दुर्घटना हुँदा ७ नेपालीको मृत्यु,"कञ्चनपुर : सोमबार राति भारतको नैनीताल जिल्लाको बेतालघाटमा भएको सवारी दुर्घटनामा परी सात जना नेपालीसहित सवारी चालक भारतीय नागरिकको मृत्यु भएको छ। बेतालघाट पुलिस थानाका सबईन्सपेक्टर अनिश अन्सारीका अनुसार मृत्यु हुनेमा विश्राम चौधरी, धिरज चौधरी, अन्तराम चौधरी, विनोद चौधरी, तिलक चौधरी, उदयराम चौधरी र गोपाल बस्नेत छन्। मृतकको साथमा फेला परेको कागजातको आधारमा उनीहरू नेपालको साविक भेरी अञ्चल बबइका भएको बेतालघाट पुलिस थानाले जनाएको छ। घटनास्थल वरपर नेपालीहरू सडक छेउमा पाइप बिछ्याउने काम गर्दथे। उनीहरू गाडी भाडामा लिएर टनकपुर आउने तयारीमा सामान लोड गर्दागर्दै सवारी सडकदेखि तल झरेको अन्सारीले बताए। काम गर्ने ठाउँ नजिकै दुर्घटना हुँदा सात नेपालीसहित स्थानीय चालकले ज्यान गुमाए, उनले भने, उनीहरूको शव नैनीताल सरकारी अस्पतालमा राखिएको छ। दुर्घटनामा परी धीरज चौधरीको श्रीमती शान्ति चौधरी र जनक चौधरी घाइते भएको उनले जानकारी दिए। गाडी सडकबाट करिब डेढ सय मिटर तल खसेको थियो। दुर्घटनाको उद्धारमा राति प्रहरीलगायत 'स्टेट डिजास्टर रेस्पोन्स टिम'समेत खटिएको सबइन्सपेक्टर अन्सारीले बताए।"
अन्योलमा कोशी प्रदेश सरकार,"उदयपुर : कोशी प्रदेश सरकारको नेतृत्वका सन्दर्भमा संवैधानिक अन्योलका बीच नयाँ अध्याय सुरु भएको छ। सत्तासीन दलले नयाँ सरकार गठनको गृहकार्य सुरु गरेसँगै केदार कार्की नेतृत्वको सरकार के हुन्छ भन्ने विषय चोटिलो बनेको छ। सोमबार सत्ता साझेदार दल नेकपा माओवादी केन्द्रका मन्त्रीहरूले राजीनामा बुझाए लगत्तै एमालेमाओवादीले मुख्यमन्त्री कार्कीलाई दिएको समर्थन फिर्ता र नयाँ सरकारका लागि दाबी प्रस्तुत गरेका छन्। उनीहरूले मन्त्रीको राजीनामा, विश्वासको मत फिर्ता लिने, आफूसँग बहुमतसिद्ध रहेको दाबी एकैसाथ पेस गरेपछि प्रदेश सरकार थप अन्योलमा पुगेको हो। कार्की नेतृत्वको प्रदेश सरकार संविधानको धारा १६८(५) अन्तर्गत बनेको हो। कांग्रेसका कार्की संसदीय दलको नेताका रूपमा नभई प्रदेशसभा सदस्यको हैसियतमा २७ पुस २०८० मा मुख्यमन्त्री बनेका थिए। उनलाई एमालेका ३९ जना प्रदेशसभा सदस्यहरूले समर्थन गरेका थिए। संविधानको धारा १६८ (३) अन्तर्गत सबैभन्दा ठूलो दलको संसदीय दलको नेताका रूपमा एमाले संसदीय दल कोशीका मुख्यमन्त्री बनेका हिक्मतकुमार कार्कीले विश्वासको मत पाउन नसकेपछि १६८ (५) अन्तर्गत सरकार गठनको प्रक्रिया गत असोजमा अगाडि बढेको थियो। मुख्यमन्त्री कार्कीका तीन विकल्प प्रदेश प्रमुखले नयाँ सरकार गठनका लागि आह्वान नै नगरी एमाले र माओवादीका प्रदेशसभा सदस्यले आफूहरूसँग बहुमत रहेको जानकारी गराई रहँदा मुख्यमन्त्री कार्की नैतिक संकटको घेरामा छन्। सरकार सञ्चालनमा अप्ठ्यारोमा परिरहँदा उनीसामु यतिबेला तीन विकल्प छन्। पहिलो विकल्प बहुमत गुमाइसकेकाले नैतिकताका आधारमा राजीनामा दिएर मार्ग प्रसस्त गर्ने, दोस्रो संविधानमै खेल्ने र तेस्रो विघटन गरी मध्यावधिमा जाने। यी तीन विकल्प पहिलो विकल्पबाट एउटा निकास निस्कन्छ तर पछिल्लो समय राजनीतिमा नैतिकताको खडेरी लागि सकेको छ तसर्थ मुख्यमन्त्री कार्कीले सार्वजनिक रूपले यो विकल्प नजाने आफ्नो अडान राखेका छन्। उनले संविधानअनुसार नै खेल्ने संकेत दिइरहेका छन्। कार्कीका लागि तेस्रो विकल्प संसद् विघटन गरी मध्यावधिमा जाने निकै जोखिम छ किनभने यसअघि केपी ओली नेतृत्वको सरकारले संसद् विघटन गर्दा सर्वोच्चले विकल्प रहुन्जेलसम्म संसद् विघटन गर्न नसकिने नजिर स्थापित भइसकेको छ। त्यही नजिरलाई आधार मानेर एमाले र माओवादी सर्वोच्चमा गएर पुनः प्रदेशसभा ब्युँत्याउन सक्छन्। त्यति मात्र हैन मध्यावधिमा जाँदा एमाले माओवादीको गठबन्धन हुन्छ र हाल कायम रहेको सदस्य संख्यासम्म घट्न सक्छ। त्यही सम्भावित दृश्य देखेर कांग्रेसभित्रको संस्थापन पक्ष (देउवा) समूह त्यो जोखिम मोल्ने पक्षमा छैन। यसो त कोइराला खेमाबाट मुख्यमन्त्री बनेका कार्कीलाई मुख्यमन्त्री बन्ने प्रक्रियाबाटै देउवा समूहले असहयोग गर्दै आएको छ। अहिले पनि कार्कीलाई सकेसम्म निकाल्ने पक्षमा देउवा समूह सक्रिय छ। मुख्यमन्त्री कार्कीका अभिव्यक्ति पनि एमाले माओवादीभन्दा पनि देउवा समूहले आफूलाई हटाउन खोजेको विभिन्न ठाउँमा सुनिँदै आएका छन्। के भन्छन् मुख्यमन्त्री कार्की ? आफू संविधानले दिएको अन्तिम विकल्प धारा १६८(५) अन्तर्गत बनेको सरकार भएकाले बहिर्गमन हुनै नसक्ने तर्क गर्दै आइरहेका छन्। धारा १६८ (५) अन्तिम विकल्प भएकाले प्रदेश सरकारको बाँकी कार्यकाल भरी आफू नै मुख्यमन्त्री रहने बताउँदै आएका छन्। उनी राजीनामा पनि नदिने र विश्वासको मत पनि नलिने अभिव्यक्ति दिँदै आएका छन्। उनी सत्ता टिकाइ राख्ने विकल्पको खोजीमा छन्। यदि आफूलाई विस्थापन गर्न खोजे प्रदेशसभा विघटन गरी मध्यावधिमा जान सक्ने धम्की दिन थालेका छन्। सत्ता बाहिरका दलहरूले बहुमतसिद्धको दाबी पेस गरेपछि उनलाई कुर्सी छाड्न थप दबाब पुगेको छ। यद्यपि प्रदेश प्रमुखले नयाँ सरकार गठनका लागि आह्वान गरिसकेका छैनन््। सरकार गठनका लागि आह्वान नहुँदै गठबन्धन दलहरूले दाबी प्रस्तुत गरेपछि कार्की अप्ठ्यारोमा परेका हुन्। के भन्छन् संविधानविद्हरू संविधानविद्हरूले भने नयाँ सरकार गठनको सम्भावना रहेसम्म प्रदेशसभा विघटन नहुने बताउँदै आएका छन्। संविधानविद् डा भीमार्जुन आचार्यले प्रतिनिधिसभा विघटनपछि सर्वोच्च अदालतले गरेको फैसलामा नयाँ सरकार गठनको सम्भावना रहेसम्म संसद् विघटन नहुने व्याख्या रहेको बताउँदै आएका छन्। नेपाल बार एसोसिएसनका पूर्वअध्यक्ष एवं वरिष्ठ अधिवक्ता शम्भु थापाले संविधानले संसद् विघटनको कल्पना नै नगरेको तर्क गरे। उनले सरकार गठन, विघटनको प्रक्रिया प्रदेशसभाबाट हुने भएकाले प्रदेश प्रमुखसँग अधिकार नभएको बताए। उनले भने, सरकारसँग संसद विघटन गर्ने अधिकार पनि छैन र प्रदेश प्रमुखसँग अर्को सरकार गठन गर्ने अधिकार पनि छैन, यो केवल संसद्मा निहित छ। उनले भने, सरकार गठन भएको दुई वर्षसम्म अविश्वासको प्रस्ताव ल्याउन नपाउने व्यवस्था छ यदि संविधान मिचेर ल्याउने हो भने त्यो पनि संसद्बाट पास गर्नुपर्छ। सर्वोच्च अदालतको नजिर के छ ? सर्वोच्च अदालतको संवैधानिक इजलासले २०७८ असार २८ गते गरेको फैसलामा उपधारा ५ मा दिएको समर्थन फिर्ता हुनसक्ने स्पष्ट व्याख्या थियो। तत्कालीन प्रधानमन्त्री केपी ओलीले गरेको संसद् विघटनविरुद्धको मुद्दाको फैसलामा उपधारा ५ अनुसार दिएको समर्थन चिरस्थायी नहुने भन्दै अवस्था र परिस्थितिअनुसार फिर्ता लिन सकिने भनिएको छ। यस्तै उपधारा ५ अनुसार व्यक्तिगत मात्र नभई दलीय समर्थनमा पनि सरकार बन्न सक्ने फैसलामा उल्लेख छ। फैसलामा भनिएको छ, यस उपधाराअनुसार प्रदान गरिने समर्थन वा व्यक्त गरिने विश्वास दलीय निर्णयको आधारमा पनि गर्न सकिन्छ। साथै प्रतिनिधिसभाका सदस्यहरूले आफ्नो स्वतन्त्र विवेक र बुद्धिमत्ता प्रयोग गरेर पनि समर्थन वा विश्वास व्यक्त गर्न सक्ने देखिन्छ। यसरी दिइएको समर्थन वा विश्वास चिरस्थायी नै हुनुपर्छ भन्ने पनि हुँदैन। अवस्था र परिस्थितिअनुसार दिइएको दलीय वा व्यक्तिगत समर्थन फिर्ता लिन पनि सकिन्छ। फैसलाले वैकल्पिक सरकार गठन हुनसक्ने अवस्था कायम रहेसम्म संसद् विघटनको उपधारा ७ प्रयोगमा आउने अवस्था नहुने स्पष्ट पारेको छ। संविधानको धारा ७६ को उपधारा ५ बमोजिम वैकल्पिक सरकार गठन हुनसक्ने अवस्था कायम रहेसम्म अर्थात् त्यसरी सरकार गठन गर्ने निर्धारित प्रक्रिया सम्पन्न नभएसम्म उपधारा ७ प्रयोगमा आउने अवस्था नै रहँदैन, सर्वोच्च अदालतको फैसलाको पूर्णपाठको ७९ नम्बर बुँदामा उल्लेख छ। यस्तो छ जोडघटाउ एमाले र माओवादीले समर्थन फिर्ता लिँदैमा नयाँ सरकार बनि हाल्छ भन्न सक्ने अवस्था देखिँदैन्। सत्तारुढ दलहरू भने बहुमत सदस्य आफ्नो पक्षमा रहेकाले सहजै सत्ताको चाबी पाउने आंकलन गरिरहेका छन्। एमाले संसदीय दलका नेता हिक्मतकुमार कार्कीलाई मुख्यमन्त्री बनाउन पेस भएको दाबीमा एमालेका ४० र माओवादीका १३ जना गरी ५३ प्रदेशसभा सदस्य छन्। कोशीमा बहुमत पुर्याउन ४७ प्रदेशसभा सदस्य आवश्यक पर्छ। दुवै दलका प्रदेशसभा सदस्यले मुख्यमन्त्री कार्कीलाई दिएको विश्वासको मत फिर्ता लिएको प्रदेशसभा सचिवालयलाई जानकारी गराएका छन्। उनीहरूले प्रदेशसभाको विशेष अधिवेशन बोलाउनसमेत प्रदेश प्रमुखसमक्ष माग गरेका छन्। एमालेका प्रमुख सचेतक रेवतीरमण भण्डारीले गठबन्धन दलबीच भएको समझदारीअनुसार सबै प्रक्रिया पूरा गरी प्रदेश प्रमुखलाई जानकारी गराइएको छ। उनले भने, हामीले एकैचोटी मुख्यमन्त्रीलाई दिएको समर्थन फिर्ता लिने र सरकार गठनका लागि आवश्यक बहुमत भएको जानकारी गराएका छौं। यो पनि पढ्नुहोस कोशीको मुख्यमन्त्रीमा एमालेका हिक्मत कार्कीको दाबी पेस"
प्रतिनिधिसभा बैठक अगाडि कांग्रेस संसदीय दलको बैठक बस्दै,काठमाडौं : नेपाली कांग्रेस संसदीय दलको बैठक आज बिहान बस्दैछ । नयाँ बानेश्वरस्थित संघीय संसद् भवनको ल्होत्से हलमा बस्ने बैठकमा संसद्को आगामी बैठकको तयारीबारे छलफल हुने जनाइएको छ । कांग्रेसका प्रमुख सचेतक रमेश लेखकले लाखौं नेपाली नागरिकको बचत अपचलन भएको र त्यसमा बहालवाला मन्त्रीहरूको संलग्नता रहेकाले संसदीय छानबिन समिति बनाउनुपर्ने माग गरेको बताए। उपप्रधान तथा गृहमन्त्री रवि लामिछानेको नाम सहकारी प्रकरणमा जोडिएपछि उनीमाथि छानबिन हुनुपर्ने र राजीनामा दिनुपर्ने अडान संसद्को मुख्य प्रतिपक्षी दल नेपाली कांग्रेसले राखेको छ। नयाँ सत्ता समीकरण बनेर लामिछाने गृहमन्त्री भएसँगै कांग्रेसले निरन्तर उनीमाथि प्रश्न उठाउँदै आएको छ। सोमबार सभामुख देवराज घिमिरेले संसद्मा प्रतिनिधित्व गर्ने प्रमुख चार दलसँग छलफल गरेपनि बैठक निष्कर्षबिहीन बनेको थियो। लामिछानेमाथि छानबिनका लागि संसदीय समिति गठन गर्नुपर्ने भन्दै कांग्रेसले आजपनि प्रतिनिधिसभा बैठक अवरोध गर्ने तयारी गरेको छ। उक्त माग पूरा नभएपछि गृहमन्त्री लामिछानेलाई रोस्टममा जानसमेत रोक लगाउने कांग्रेसको तयारी छ। सत्तारुढ दलले भने नेपाली कांग्रेसले माग गरेको संसदीय छानबिन समिति नबन्ने स्पष्ट पारेका छन्। हल्का विषयमा पनि संसदीय छानबिन समिति बनाउँदै जाने हो भने गलत नजिर स्थापित हुने उनीहरुको भनाइ छ। संसद्मा मंगलबार गृहमन्त्री लामिछानेले राजनीतिक दलसम्बन्धी संशोधित विधेयक पेस गर्ने कार्यसूची छ।
राष्ट्रिय सभाको उपाध्यक्षमा आज उम्मेदवारी दर्ता हुँदै,"काठमाडौं : राष्ट्रिय सभाको उपाध्यक्ष पदमा आज उम्मेदवारीको दर्ता हुँदैछ। बुधबार हुने उपाध्यक्षको निर्वाचनका लागि आज मनोनयन दर्ता सङ्घीय संसद् भवनको ल्होत्से हलमा हुने संसद सचिवालयले जनाएको छ। सचिवालयका अनुसार मनोनयन दर्ताका लागि आज बिहान ११:४५ बजेदेखि १:४५ बजेसम्म समय तालिका तोकिएको छ। निर्वाचन कार्यतालिका अनुसार आज दिउँसो नै दर्ता भएका प्रस्तावको सूची प्रकाशन गरिने छ। उक्त प्रस्तावलाई राष्ट्रिय सभाको चैत २८ गते बुधबार बस्ने बैठकमा निर्णयार्थ प्रस्तुत गरिने संसद सचिवालयले जनाएको छ। २०७९ माघ ३ गते राष्ट्रिय सभा उपाध्यक्षमा निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत्र १५ गते राजीनामा दिएकी हुन्। एमाले नेतृत्वको नयाँ समीकरण बनेपछि चार दलबीच राष्ट्रिय सभाको अध्यक्ष माओवादी केन्द्र र उपाध्यक्ष एमालेले पाउने सहमति भएको थियो। सोही अनुसार गणेश तिमल्सिनाको कार्यकाल सकिएपछि राष्ट्रियसभा अध्यक्षमा नारायणप्रसाद दाहाल निर्वाचित भएका थिए। ५९ सदस्यीय राष्ट्रिय सभामा सरकारले एक जना मनोनित गर्न बाँकी रहेको छ। अहिले संसदमा नेकपा (माओवादी केन्द्र) का १७, नेपाली कांग्रेसका १६, नेकपा (एमाले) का १०, नेकपा (एकीकृत समाजवादी) का ८, लोकतान्त्रिक समाजवादी पार्टी नेपाल र राष्ट्रिय जनमोर्चाका ११ र २ जना मनोनीत सदस्य छन्। राष्ट्रिय सभामा नयाँ सत्ता समीकरणको बहुमत छ।"
"गोर्खाली इतिहास बोकेको जहाज, जुन दुबईमा बनेको छ होटल","यूएईको पर्यटकीय राज्य हो, दुबई । दुबईको मुटु मानिने बरदुबईको पोर्ट रसिदमा एउटा जहाज अनवरत रूपमा तैरिरहेको छ । फकल्यान्ड युद्धमा गोर्खाली सेनालाई ओसार्न प्रयोग गरिएको यो जहाजले अहिले समुद्री होटलका रूपमा रहेको छ । हरदम समुद्रमाथि तैरिरहने रानी एलिजावेथ२ जहाजले गोर्खालीको इतिहास बोलिरहेको छ । दुबई : युनाइटेड अरब इमिरेट्स (यूएई) को एउटा महत्वपूर्ण एवं पर्यटकीय राज्य हो, दुबई। दुबईको मुटु मानिने बरदुबइको पोर्ट रसिदमा एउटा पानी जहाज अनवरत रुपमा तैरिरहेको देखिन्छ। त्यो जहाज यात्रुबाहक नभएर गोर्खाली सेनाको इतिहास बोकेको समुद्रमाथि तैरने होटल अर्थात रानी एलिजावेथ२ होटल हो। दुबई भ्रमणमा आउने कमै नेपालीले सुनेको र थोरैले मात्र यसलाई देख्ने र भेट्ने गरेका छन्। थोरैले यसलाई अनुभव पनि बटुल्ने गरेका छन्। तिनै थोरैमध्येका एक थिए, काठमाडौं बौद्धका आङनवाङ शेर्पा र तेह्रथुम पौंठाकका फडिन्द्र ढकाल। बेलायत भ्रमणमा गएको बेला यस्तै पानी जहाजको होटलमा रात बिताएका शेर्पाले गोर्खाली सेनाको इतिहास बोकेको यो जहाजी होटलका बारेमा बेलायतमै सुनेका थिए। र, दुबई आएका बेला यो होटलमा रात बिताउने धोको पूरा गरे। महारानी एलिजावेथ२ पानी जहाज होटल साधारण छ। तर, गोर्खालीको इतिहास बोकेको हुनाले होला आनन्दको निन्द्रा दिने खालको रहेछ, आफ्नो अनुभव सुनाउँदै शेर्पाले भने, लबिमा राखिएको म्युजियम शैलीका तस्बिरहरूले छाती चौडा भएर आयो। गैरआवासीय नेपाली संघ (एनआरएनए) यूएईका उपाध्यक्षसमेत रहेका फडिन्द्र ढकालले आफूहरूले जहाजमा रात बिताएपछि मात्रै आफ्नो इतिहास बोकेको जहाज रहेको पत्तो पाएको बताए। यो कुरा थाहा पाएपछि म अर्को पटक फेरि त्यही होटलमा गएँ र गोर्खाली सेनाहरूको स्मरण गरेँ, उनले भने, हरेकपटक बरदुबई पुग्दा मेरो आँखाले त्यही जहाज खोजिरहेको हुन्छ र देखेपछि गौरव महसुस गर्छु। यो त्यही जहाज हो, जुन सन् १९८२ मा भएको फकल्यान्ड युद्धमा गोर्खाली सेनालाई ओसार्न प्रयोग गरिएको थियो। अर्जेन्टिना र बेलायतबीच चलेको १० हप्ते युद्धमा बेलायतले गोर्खाली सेनालाई प्रयोग गरेर जित हासिल गरेको थियो। त्यही भएर यो जहाज नेपाली मनोभावनासँग जोडिएको जहाज हो। गोर्खालीहरूको इतिहास पनि हो। के हो फकल्यान्ड टापु युद्ध ? फकल्यान्ड युद्ध अर्जेन्टिना र बेलायतबीच सन् १९८२ मा दक्षिण एट्लान्टिकामा दुई ब्रिटिस आश्रित फकल्यान्ड टापु दक्षिण जर्जिया र दक्षिण स्यान्डविच टापुमा भएको थियो। जुन युद्ध १० हप्तासम्म चलेको थियो। अर्जेन्टिनाले हार स्वीकार गरेपछि यो युद्ध अन्त्य भएको थियो। युद्ध २ अप्रिल १९८२ मा सुरु भयो। सुरुमा अर्जेन्टिनाले फकल्यान्ड टापुमा आक्रमण गरी कब्जा गर्यो। त्यसपछि अर्को दिन दक्षिण जर्जियामा आक्रमण भयो। यो युद्ध ७४ दिनसम्म चल्यो र १४ जुनमा अर्जेन्टिनाले आत्मसमर्पण गरेर टापुहरूलाई बेलायती नियन्त्रणमा फर्काएपछि अन्त्य भयो। यो युद्धमा ६४९ अर्जेन्टिनी सैन्य कर्मचारी, २५५ ब्रिटिस सैन्य कर्मचारी र कयौं फकल्यान्डका नागरिक मारिएका थिए। कति गोर्खाली सेना मारिए भन्ने एकिन तथ्यांक भने छैन। फकल्यान्डको टापु कहाँ पर्छ ? फकल्यान्ड टापु दक्षिण एट्लान्टिक महासागरमा रहेको एउटा द्वीप समूह हो। प्रमुख टापुहरू दक्षिण अमेरिकाको दक्षिणी प्याटागोनियन सामुद्रिक तटबाट लगभग ३०० माइल पूर्व र अन्टार्कटिक प्रायद्वीपको उत्तरी छेउमा केप डुबोउजेटबाट लगभग ७५२ माइल र ५२ डिग्री सेकेन्डको अक्षांशमा छन्। ४७०० वर्ग माइलको क्षेत्रफल भएको द्वीपखसमूहमा पूर्वी फकल्यान्ड, पश्चिम फकल्यान्ड र अन्य ७७६ साना टापुहरू छन्। बेलायती स्वशासित क्षेत्रका रूपमा फकल्यान्डमा आन्तरिक स्वशासन छ। तर, बेलायतले उनीहरूको रक्षा र विदेशी मामिलाको जिम्मेवारी लिन्छ। यसको राजधानी र सबैभन्दा ठूलो बस्ती पूर्वी फकल्यान्डको स्टेनली हो। यो टापु बेलायतबाट ८ हजार ६४ माइल पर पर्छ भने अर्जेन्टिनाबाट ३१० माइल। सन् १८३३ यता बेलायतको अधिनमा रहेता पनि सायद दूरी र निकै सानो भूभाग भएकाले बेलायतको प्राथमिकतामा त्यो कहिल्यै परेन। बेलायती सेनाको स्थायी क्याम्पसमेत त्यहाँ थिएन। त्यसैको फाइदा उठाएको थियो, अर्जेन्टिनाले। र, त्यहाँ आफ्ना सैनिक पठाएर युद्धका सबै व्यवस्थित पूर्वाधार तयार पारेपछि मात्र आफ्नो कब्जा घोषणा गरेको थियो। जसबाट ब्रिटिसहरू निकै चिढिएका थिए। त्यसैले युद्ध जित्न निकै बलियो आडका रुपमा गोर्खाली सैनिकलाई रोजेका थिए। त्यो बेला गोर्खाली सेनाको महिमा संसारभर चलेको थियो। गोर्खालीहरू युद्ध मैदानमा आए भने जसरी पनि युद्ध जित्छन् भन्ने मनोविज्ञान व्याप्त थियो। गोर्खालीहरू त्यही रणनीतिअनुसार प्रयोग भएका हुन्। खासमा फकल्यान्ड युद्ध बेलायतले खडा गरेको त्यही गोर्खाली त्रास का भरमा जितेको थियो। उक्त समयमा बीबीसीले गोर्खालीको सैन्य परिचय दिन बढाइचढाई गरी देखाएन मात्र, उसले त्यसैगरी बाहिर प्रचार गरेको थियो कि गोर्खालीहरू मान्छेकै रगत खाने स्वभावका हुन्छन् र एउटै खुकुरीको भरमा कम्तीमा एक सय मिटर व्यासमा त उनीहरूलाई छुन पनि सकिँदैन। आफ्नो कोही कसैलाई केही भएमा उनीहरूले विपक्षीलाई छाड्दैनन्। दुश्मनमा त्रास भर्न उसले प्रचार गरेको सबैभन्दा ठूलो झुट भने गोर्खालीको संख्या थियो। ६ सय जना जति गएकामा उनीहरूले ६ हजार गोर्खाली सेना फकल्यान्डतर्फ रवाना भए भनेका थिए। खास त्यसबेला ब्रिटिस आर्मीमै जम्माजम्मी ६ हजार गोर्खा सैनिकहरू थिए। त्यहाँ युद्ध लड्न भने सेभेन गोर्खा रेजिमेन्ट मात्र भएको थियो। जसमा जम्मा ६ सय थिए। यिनै सेनालाई लिएर महारानी एलिजावेथ२ पानी जहाज फकल्यान्ड टापु हानिएको थियो। यो पानी जहाज अहिले होटलका रुपमा दुबईको समुद्रमा तैरिरहेको छ। गोर्खाली आउनुअघि नै बेलायतकातर्फबाट वायु तथा जल सैन्यहरू भिडिरहेका थिए। तर, अर्जेन्टिनीहरू यति राम्रो तयारीसाथ बसेका थिए कि बेलायतीहरू जमिनमा टेक्नसमेत सकेका थिएनन्। जस कारण गोर्खा राइफल्स, स्कट गार्ड र वेल्स गार्ड गरी झन्डै ३ हजारको संख्यामा सेना पठाइएको थियो। क्याम्पदेखि बन्दरगाहसम्मको झन्डै ३ घण्टे दूरीमा बाटोमा निस्केर हजारौंले शुभकामना दिन प्लेकार्ड, बाईबाई र गुडलक भनिरहेका थिए। फकल्यान्ड युद्धका साक्षीसमेत रहेका इन्द्रेणी पोखरी, खोटाङका बुद्धिराज राईले केही समय अघि विभिन्न मिडियालाई उक्त जहाजको बारेमा भनेका थिए, हामीलाई लैजान त्यसबेलाको विश्वकै लग्जरीयुक्त विशाल पानीजहाज क्विन एलिजावेत२ बन्दरगाहमा तयारी अवस्थामा थियो। त्यसबेला सबैका आफन्तले भावपूर्ण बिदाइ गर्न आएका थिए। हाम्रा लागि भने त्यहाँ जम्मा भएको बेलायतीको भिडको बिदाइ थियो। युद्धकै लागि भनेर उक्त पानीजहाजलाई विशेष रुपमा मोडिफाइड पनि गरिएको थियो। ३ वटा त हेलिप्याड मात्र थिए। उक्त विशाल जहाजमा के मात्र थिएन, अलिसान सपिङ मल, रेष्टुराँ, फिल्महल। तर, हामी यात्रामा पनि युद्धकै तयारी गरिराखेका थियौं। पूर्वी फकल्यान्डमा रहेको टोलीले त्यहाँ अर्जेटिनीले हात उठायो भन्ने सन्देसहरू पठाए। त्यसले त्यत्तिकै हाम्रो मनोबल उच्च बनायो भने उनीहरूको कमजोर। त्यसैको मौका छोपेर हामी डाँडामा पुग्यौं। त्यहाँ एकैचोटी थुप्रै गोर्खालीले आयो गोर्खाली भनेर खुकुरी तेस्र्याउँदा तलपट्टि पोर्टमा बसेकाहरू आत्मसमर्पण गर्न र भाग्न थाले। त्यहाँ सुरुङ बनाएर बसेकाले भने ढिलो पत्तो पाएछन् जसलाई हामीले पछि छोपेर युद्धबन्दी बनायौं, बुद्धिराज राईले स्मरण गरे।  रानी एलिजावेथ२ पानी जहाजको निर्माण सन् १९६७ मा भएको थियो। २००८ मा उसले सेवानिवृत्ति प्राप्त गर्यो अर्थात आफ्नो नियमित यात्रु बोक्ने कामबाट छुट्टी पायो। यस अवधिमा एलिजावेथ जहाजले साठी लाख माइलभन्दा बढी यात्रा गरेको थियो र २५ लाखभन्दा बढी यात्रुहरू बोकेको थियो। त्यो समयमा यो एक मात्र यस्तो जहाज थियो, जुन नियमित रूपमा वर्षको लगभग आठ महिनाका लागि न्युयोर्कमा ट्रान्सएट्लान्टिक क्रसिङ बनाउँदै यात्रा गर्दथ्यो। साथै विशेष चार्टरहरू लिएर समुद्रमाथि चाहरिरहन्थ्यो। यसका मूल इन्जिनहरू स्टिम टर्वाइन (बाफले चल्ने) थिए। सन् १९८७ मा तिनलाई ३४ नटको उच्च गति प्रदान गर्दै ५९ हजार हर्स पावरका दुई विशाल इलेक्ट्रिक मोटरहरू चलाउने नौवटा तेलबाट चल्ने इन्जिनहरूका साथ डिजेल इलेक्ट्रिक पावरमा रूपान्तरण गरियो। रानी एलिजाबेथ२ जहाज कुनार्ड कम्पनीले जोन ब्राउन एन्ड कम्पनी, क्लाइडब्यांक, स्कटल्यान्डद्वारा कनार्ड लाइन साउथहम्पटनका लागि निर्माण गरिएको थियो। यो जहाज २० सेप्टेम्बर १९६७ मा महारानी एलिजाबेथ द्वितीयद्वारा लन्च गरिएको थियो। महारानी एलिजाबेथ२ जहाज, कुनार्डद्वारा निर्मित दोस्रो जहाज हो। जुन कम्पनीले राजा जर्ज छैटौंको पत्नीको नाममा राखेको हो। उनले मे १९६९ मा साउथह्याम्प्टन र न्युयोर्कबीचको यात्रा गरी आफ्नो पहिलो यात्रा पूरा गरिन्। महारानी एलिजावेथ२ पानी जहाज निर्माण गर्न ३० मिलियन पाउन्ड स्टर्लिङ खर्च भएको थियो र निर्माण सम्पन्न भएर नियमित काम गर्दाको समयसम्म यसको लागत ३ सय मिलियन पाउन्ड स्टर्लिङ डलर पुगेको थियो। यसको निर्माण ५ जुलाई १९६५ मा सुरु गरेर १९६७ मा निर्माण कार्य पूरा भएको थियो। यो जहाज यात्रुबाहक नभएर गोर्खाली सेनाको इतिहास बोकेको समुद्रमाथि तैरने होटल अर्थात् रानी एलिजावेथ२ होटल हो। यो त्यही जहाज हो, जुन सन् १९८२ मा भएको फकल्यान्ड युद्धमा गोर्खाली सेनालाई ओसार्न प्रयोग गरिएको थियो। ४४७ विशिष्ट कोठा र सुइट, व्यावसायिक यात्री र पर्यटकको सबै आवश्यकता पूरा गर्न डिजाइन गरिएको होटेलले गोर्खालीहरूको इतिहास बोकेर बसेको छ। झन्डै दुई दशक अगाडिसम्म यो पानीजहाज एउटा यात्रु बाहक जहाज थियो। ९६३ फिट लामो यो जहाजको यात्रु बोक्ने क्षमता दुई हजार रहेको थियो भने यसको कुल बजन ६६ हजार टन थियो। महारानी एलिजाबेथ२ एक ऐतिहासिक रत्न र दुबईमा एउटा मात्रै तैरने होटल हो। पोर्ट रासिदमा अवस्थित समुद्र तट, मेट्रो र दुबई डाउनटाउन नजिक, बुर्ज खलिफा र दुबई मलबाट केही मिनेट टाढा छ। दुबई अन्तर्राष्ट्रिय एयरपोर्टबाट पनि केही मात्रै टाढा छ। सन् २००७ मा कुनार्डले यो जहाज दुबई राज्यद्वारा सञ्चालित समूह दुबई वल्र्डको एउटा शाखासँग ५० मिलियन पाउन्डमा बिक्री गरेको स्थानीय पत्रपत्रिकाहरूले उल्लेख गरेका छन्। जहाज अर्को वर्ष दुबईको पोर्ट रासिदमा ल्याइयो। जसको नेतृत्व दुबईका शासक शेख मोहम्मद बिन रसिद अल मक्तुमको स्वामित्वमा रहेको मेगायाटले गरेको थियो। महारानी एलिजाबेथ२ लाई २७ नोभेम्बर २००८ मा सक्रिय क्युनार्ड सेवाबाट छुट्टी मिलेको थियो। दुबईको स्वामित्वमा रहेको एउटा कम्पनीले सन् २००७ मा घोषणा गर्यो कि उसले क्वीन एलिजाबेथ२, एक विशाल समुद्री जहाज खरिद गरेको छ। सरकारी स्वामित्वको इस्टिथमारले यात्रु जहाजलाई पहिलो श्रेणीको फ्लोटिङ होटलमा परिणत गर्ने योजना बनाएको जनाएको थियो। हामी खुसी छौं कि जब उनको महासागर लाइनरको रूपमा पौराणिक करियर समाप्त हुन्छ र दुबईमा उनका लागि स्थायी घर हुनेछ। जसले भावी पुस्तालाई जहाज र उनको इतिहास दुवै पूर्ण रूपमा अनुभव गर्न जारी राख्न सक्षम बनाउनेछ, जहाज दुबईलाई बेचेपछि जहाजका मालिक कनार्डका अध्यक्ष क्यारोल मार्लोले भनेका थिए। दुबई वल्र्डको प्राइभेट इक्विटी आर्मद्वारा खरिद गर्यो, जसले जहाजलाई पाम जुमेरा दुबईमा रहेको ५ सय कोठाको तैरने होटलमा रूपान्तरण गर्ने योजना बनाएको थियो। पछि मीना रसिदमा राखिएको थियो। त्यसपछिको पटकपटक विभिन्न योजनाहरू बनाइए तर पूरा भएनन्। संसारभर फैलिएको आर्थिक संकटले एलिजावेथ२ का मालिकहरूलाई अर्बौं डलरको ऋणमा दुबायो। जहाज बेच्न सक्ने अफवाहहरू वर्षौंसम्म फैलियो। यस समयमा जहाजलाई दुबईको ऐतिहासिक डाउनटाउन क्रिक नजिकैको पोर्ट रसिदमा चुपचाप राखिएको थियो। बीचबीचमा यसलाई खारेज गर्ने हल्लाहरू पनि चले तर नोभेम्बर २०१५ मा क्रुज अरेबिया र अफ्रिकाले डीपी विश्व अध्यक्ष अहमद सुल्तान बिन सुलेमलाई उदृत गर्दै यो जहाज नवीकरण गरिएको र छिट्टै नै सञ्चालनमा ल्याइने घोषणा गर्यो। यसरी १८ अप्रिल २०१८ मा आगन्तुकहरूका लागि सफ्ट उद्धाटनका साथ यसले आफ्नो ब्यापार सुरु गर्यो। यसमा १००० भन्दा बढी कोठासहित एक संग्रहालय, १३ रेस्टुरेन्ट र बार र स्वीमिङ पुल छन्। जहाजको लबिमा रहेका म्युजियम शैलीको तस्बिरहरूबाट आगन्तुकहरूले जहाजको इतिहास पढ्न सक्छन्। संग्रहालय दुर्लभ प्रदर्शनीहरूको घर पनि हो, जसले जहाजको इतिहासलाई जीवन्त बनाएको छ। जहाँ १८४० को दशकका भित्तेचित्रहरू पनि छन्। जहाजले १,८९२ यात्रु र १,०४० चालक दललाई समायोजन गर्न सक्छ। १९८० को दशकमा स्टिमबाट डिजेलमा रूपान्तरण गरिसकेपछि ३४ नटको उच्च गतिमा पुग्न सक्छ। यो जहाज धेरै आधुनिक जहाजहरूभन्दा छिटो कुद्न सक्छ। आफ्नो लामो करियरमा यसले नेल्सन मण्डेला, एलिजाबेथ टेलर, रिचर्ड बर्टन र बज एल्ड्रिनजस्ता सेलिब्रेटीहरूलाई पनि आकर्षित गर्यो।गोर्खालीहरूको यति ठूलो गौरव बोकेको यो जहाजमा उनीहरूको इतिहासलाई शब्दचित्र र तस्बिरमा कोरिन भने बाँकी छ। यो जहाज होटलमा कति नेपाली कामदारहरू रहेका छन् भन्ने एकिन छैन। सुरक्षाकर्मीका रूपमा कार्यरत केही नेपालीहरूलाई सोध्दा आफूहरूले यस बारेमा केही सुनेको तर पूरै जानकारी थाहा नभएको बताए। गौरवकै इतिहास भनेर कोही पनि हेर्न आएको उनले बताए। यो होटलले इतिहास बोकेकाले पनि मध्यपूर्वको सबैभन्दा धेरै भ्रमण गरिएको सहरमा दुबईको पर्यटनलाई अझ बढावा दिएको छ। सन् २०२३ मा झन्डै १ करोड ८० लाख विदेशी पर्यटकहरूले दुबई भ्रमण गरेका थिए। अघिल्लो बर्षको तुलनामा त्यो २१ प्रतिशतले धेरै हो। सन् २०२४ मा दुई करोडभन्दा बढी पर्यटकहरू दुबई भित्रिने अनुमान गरेको छ। सन् २०२३ मा १ लाख ७५ हजार नेपालीहरूले पर्यटकका रुपमा दुबईको भ्रमण गरेका थिए।"
विशेष अधिवेशन छल्दै मुख्यमन्त्री कार्की,"उदयपुर : कोशी प्रदेशका मुख्यमन्त्री केदार कार्कीले विशेष अधिवेशनको माग छल्न प्रदेश सभाको अधिवेशन डेढ महिना धकेलेका छन्। नेकपा एमाले र माओवादीले सरकारलाई दिएको समर्थन फिर्ता लिएसँगै अल्पमतमा परेका कार्कीले २०८१ जेठ ११ गते प्रदेशसभाको अधिवेशन बोलाउन प्रदेश प्रमुख समक्ष सिफारिस गरेका हुन्। संसदमा रहेका एमाले र माओवादीका ५३ संसदले हस्ताक्षर गरी संसदको विशेष अधिवेशन बोलाउन प्रदेश प्रमुखसँग माग गरेपछि प्रदेश सरकारले हतारहतार डेढ महिनापछिका लागि प्रदेशसभा बैठक बोलाउन सिफारिस गरेको हो। मुख्यमन्त्री कार्यालयबाट सिफारिस पत्रमा सोमबारको मन्त्रिपरिषद्को निर्णयले अधिवेशन बोलाउन सिफारिस गरिएको उल्लेख छ। एमाले माओवादी प्रदेशसभा नियमावली २०७४ (पहिलो संशोधन) समेतको नियम ७० को उपनियम (१) को खण्ड (ग) बमोजिम कोशी प्रदेश सरकारका मुख्यमन्त्री र प्रदेश सरकारका विभिन्न पदाधिकारीलाई संकल्प प्रस्तावमार्फत आवश्यक निर्देशन दिन आवश्यक रहेकाले धारा १८३ को उपधारा ३ बमोजिम अधिवेशनको माग गरेका हुन्। यो पनि पढ्नुहोस कोशीमा मुख्यमन्त्रीलाई दिएको समर्थन फिर्ता लिँदै एमाले, राजीनामा दिने तयारीमा माओवादीका मन्त्री कोशी प्रदेशबाट बाहिरियो माओवादी, तीन मन्त्रीले दिए राजीनामा अन्योलमा कोशी प्रदेश सरकार"
कांग्रेसको गृहमन्त्रीलाई रोक्ने अडान यथावत्,"काठमाडौं : संसद्को मुख्य प्रतिपक्षी दल नेपाली कांग्रेसले उपप्रधान तथा गृहमन्त्री रवि लामिछानेले राजीनामा दिनुपर्ने अडान यथावत् राखेको छ। कांग्रेसले गृहमन्त्री लामिछानेले सहकारीको बचत अपचलन आरोप खेपिरहेको कारणले पनि तुरुन्त राजीनामा दिनुपर्ने पार्टीको अडानलाई मंगलबारको संसद्मा पनि अडान राख्ने तयारीमा लागेको छ। कांग्रेसले सहकारी ठगी प्रकरणमा गृहमन्त्री लामिछाने जोडिएको भन्ने विषयमा छानबिन गर्न संसदीय समिति बनाउनुपर्ने माग राख्दै आएको छ। नयाँ सत्ता समीकरण बनेर लामिछाने गृहमन्त्री भएसँगै कांग्रेसले निरन्तर उनीमाथि प्रश्न उठाउँदै आएको छ। सत्तारुढ दलले भने कांग्रेसको मागअनुसार संसदीय छानबिन समिति गठन नहुने कुरा राख्दै आएका छन्। पछिल्लो समय मन्त्री लामिछानेले विधेयक पेस गर्न नपाउने सर्तमा कांग्रेसले संसद्मा अवरोध रोकेको थियो। कांग्रेसले सरकारलाई छानबिन समिति लिएर आउन चैत २१ गतेसम्मको अल्टिमेटम दिएको थियो। महामन्त्री विश्वप्रकाश शर्माले संसद् बैठकमा बोल्दै आगामी बैठकमा सरकारले संसदीय समिति लिएर आउनुपर्ने भनेका थिए। उक्त अवधिसम्म पनि सरकारले संसदीय छानबिन समिति बनाउन सकेन। सोही विषयमा केन्द्रित रहेर मंगलबार बस्ने प्रतिनिधि सभा बैठकमा कसरी प्रस्तुत हुने भन्ने विषयमा छलफल गर्न सोमबार बिहान पार्टी सभापति शेरबहादुर देउवा निवास बूढानीलकण्ठमा बसेको कांग्रेस पूर्व र वर्तमान पदाधिकारी बैठक बसेको थियो। बैठकले सहकारी प्रकरणमा संसदीय छानबिन समिति बन्न नसक्ने अवस्थमा गृहमन्त्री लामिछानेले राजीनामा दिनुपर्ने अडानलाई निरन्तरता दिने भएको हो। बैठकमा पूर्व र वर्तमान पदाधिकारीहरू सहभागी थिए। उक्त छलफलबाट संसदीय छानबिन समिति गठनको अडान नछाड्ने निर्णय गरिएको पार्टीका मुख्यसचिव कृष्णप्रसाद पौडेलले बताए। कांग्रेस सहमहामन्त्री बद्री पाण्डेले बैठकका बारेमा प्रतिक्रिया दिँदै भने, संसद्मा उठाउँदै आएका विषयमा हामी स्पष्ट छौं। पदाधिकारी बैठकमा हामीले राख्दै आएको बटमलाइनमा यथावत् रहने निर्णय भएको छ। पदाधिकारी बैठकले सांसदहरूसँग पनि थप छलफलका लागि संसदीय दलको बैठक बोलाउने निर्णय गरेको छ। पदाधिकारी बैठकमा अहिलेसम्मको हाम्रो पोजिसनबारे समीक्षा गरेका छौं। संसदीय दलको बैठकमा सबै कुराबारे थप समीक्षा हुन्छ । कांग्रेसको बटमलाइन पहिलाकै यथावत् हो। कांग्रेसका सांसद प्रदीप पौडेलले मन्त्री लामिछानेलाई सहकारीको बचत हिनामिना प्रकरणमा निर्दोष भए संसदीय छानबिन समिति बनाउन किन तयार नभएको भन्दै प्रश्न गरेका छन्। पौडेलले संसदीय छानबिन समिति बनाउनुपर्ने मागबाट कांग्रेसपछि नहटेको बताए। सहकारी प्रकरणमा गृहमन्त्री लामिछानेमाथि छानबिन हुनुपर्ने अडानमा कांग्रेस यथावत् रहेको पनि उनले उल्लेख गरे। पौडेलले निर्दोष छु पनि भन्ने निर्दोष भए छानबिन समिति बन्नबाट किन रोक्नुपर्यो भन्दै अगाडि भने, छानबिनका लागि निर्दोष छु भन्नेहरू किन तयार नहुनुभएको त ? छानबिन गरेर निर्दोष सावित हुनु झन् राम्रो हुन्छ। दोषी नभएको अवस्थामा छानबिन समिति बनाउन किन अप्ठ्यारो भयो ? सरकारले भ्रष्टाचार अन्त्य र सुशासन कायम गर्न सुशासनका सबै मान्यतालाई अंगीकार गर्नका लािग पनि अहिलेसम्मका अनियमितताको छानबिन पनि जरुरी रहेको पौडेलको तर्क थियो। सभामुखले थालेको पहल निष्कर्षविहीन सभामुख देवराज घिमिरेले संसद्मा प्रतिनिधित्व गर्ने प्रमुख चार दलसँग छलफल गरेका छन्। प्रमुख प्रतिपक्षी दल कांग्रेसले संसदीय छानबिन समिति बनाउनुपर्ने अडान कायमै रहेको बताएपछि बैठक निष्कर्षविहीन बनेको छ। सहकारी ठगीमा उपप्रधान तथा गृहमन्त्री लामिछानेको संलग्नता देखिएको भन्दै कांग्रेसले संसदीय छानबिन समिति बनाउनुपर्ने दबाब दिँदै आएको छ। उक्त माग पूरा नभएपछि गृहमन्त्री लामिछानेलाई रोस्टममा जानसमेत रोक लगाउने कांग्रेसको तयारी छ। संसद्मा मंगलबार गृहमन्त्री लामिछानेले राजनीतिक दलसम्बन्धी संशोधित विधेयक पेस गर्ने कार्यसूची छ। त्यसैले बैठकमा कुनै अवरोध नहोस् भनेर सभामुख घिमिरेले संसदमा रहेका प्रमुख चार दलसँग छलफल गरेका हुन्। कांग्रेसका प्रमुख सचेतक रमेश लेखकले लाखौं नेपाली नागरिकको बचत अपचलन भएको र त्यसमा बहालवाला मन्त्रीहरूको संलग्नता रहेकाले संसदीय छानबिन समिति बनाउनुपर्ने माग गरेको बताए। उनले जबर्जस्ती संसद् सञ्चालन गरिए अवरुद्ध पार्ने संकेत समेत गरे।"
राष्ट्रिय प्रजातन्त्र पार्टीले आज काठमाडौंमा जनप्रदर्शन गर्ने,"काठमाडौं : राष्ट्रिय प्रजातन्त्र पार्टीले आज काठमाडौंमा जनप्रदर्शन गर्ने भएको छ । गत फागुन ९ गते प्रधानमन्त्री पुष्पकमल दाहाल प्रचण्डलाई बुझाएको ४० बुँदे मागपत्र कार्यान्वयन नभएको भन्दै राप्रपाले काठमाडौंमा बृहत् जनप्रदर्शन गर्न लागेको हो। संवैधानिक राजतन्त्रका पुन:स्थापनासहित संघीयता र धर्मनिरपेक्षताको खारेजीको माग राख्दै राप्रपाले आन्दोलन गर्ने घोषणा गरेको छ। ५० हजारभन्दा बढीको सहभागिता हुने जनप्रदर्शन शान्तिपूर्ण हुने भन्दै राप्रपा अध्यक्ष राजेन्द्र लिङ्देनले सुरक्षाको उचित प्रबन्ध गर्न सरकारको ध्यानाकर्षण गराएका छन्। उनले आफूहरुको प्रदर्शनलाई रोक्न सरकारले निषेधाज्ञा जारी गरे राप्रपाले त्यसको प्रतिकार गर्ने चेतावनी दिएका छन्। भृकुटीमण्डपबाट सुरु हुने जनप्रदर्शनले शहरका विभिन्न स्थानको परिक्रमा गरेर सभामा परिणत हुने बताइएको छ। राप्रपाले विभिन्न माग राख्दै प्रधानमन्त्रीलाई ४० बुँदे मागपत्र समेत बुझाएको थियो। जसमा अभिभावकीय भूमिकामा संवैधानिक राजसंस्था हुनुपर्ने, सर्वधर्म समभाव, पूर्ण धार्मिक स्वतन्त्रतासहितको वैदिक सनातन धर्मसापेक्ष हिन्दू अधिराज्य घोषणा गर्नुपर्ने, संगठित, योजनाबद्ध, प्रलोभन तथा छलकपटपूर्ण धर्मान्तरणमा तत्काल रोक्नु्पर्ने,प्रदेश संरचनाको खारेजी र दुई तहको सरकार केन्द्र र अधिकारप्राप्त स्थानीय तह बनाउनुपर्ने लगाएतका रहेका छन्।"
उद्योगबिनाका आर्थिक क्षेत्र,"नारामा जति समृद्धिका कुरा गरे पनि अर्थतन्त्र उकालो नलागेसम्म ती नारामै सीमित हुन्छन्। अर्थतन्त्रलाई बलियो बनाउने र उकालो लगाउने भनेको उद्योगधन्दा, कलकारखाना र व्यवसायले हो। रोजगारी सिर्जना पनि उद्योगधन्दाबाट हुन्छ। राज्यले राजस्व आम्दानी पनि त्यसैबाट गर्छ। उत्पादन वृद्धि गर्ने र निर्यातसमेत गर्ने उद्देश्य राखेर २०६० सालमै नेपालमा विशेष आर्थिक क्षेत्र (सेज) को परिकल्पना गरिएको थियो। चीनमा देङ सिआओ पिङ सत्तामा आएपछि सबैभन्दा प्राथमिकतासाथ गरेको काम नै त्यही थियो, जुन बाटोमा हिँडेर त्यो मुलुक आज विश्वको दोस्रो ठूलो आर्थिक शक्ति भएको छ। नेपालमा भने उद्योगधन्दाका लागि ठाउँ भनेर सेज त बनाइयो तर, त्यसका लागि आवश्यक वातावरण बनाउनुको साटो खल्बल्याइएको मात्रै छ। भैरहवा र सिमरामा स्थापित सेजमा केही उद्योग खुले पनि धनगढी, विराटनगर, पाँचखाल र गोरखामा सेज स्थापनाको काम पनि अघि आएको छैन। भैरहवा र सिमरामा ४९ वटा उद्योगले स्वीकृति पाए पनि चलेको भनेको नौ वटामात्रै उद्योग हो। गण्डकीमा नवलपुरको लोकाहाखोला र कास्कीको भरतपोखरीमा औद्योगिक ग्राम बनाउने भनेर ६ वर्षअघि नै प्रदेश सरकारले भन्यो। तर संघको असहयोगले ऊ पनि शिथिल भएर बसेको छ। संघले स्थापना गरेका सेजमा उद्योगलाई जग्गा भाडा नै अति महँगो छ। त्यसमाथि ६० प्रतिशत निर्यातको प्रावधानले तगारो हालेको छ। ३० प्रतिशतमा झार्ने भने पनि त्यस्तो नीति कार्यान्वयनमा ल्याइएको छैन। र, सेजमा न अरू कुनै प्रोत्साहन छ न त सुविधा नै। त्यसैले हो, सेजमा उद्योग खोल्न कोही आतुर नभएको। सरकार लगानी सम्मेलनको तर्खरमा छ। तर सेजमा उद्योगधन्दा खोल्न विदेशी लगानीकर्तालाई दिने आकर्षणको कुनै बन्दोबस्ती नै मिलाइएको छैन। यसै पनि अन्त चलेका उद्योगधन्दाले आधारभूत आवश्यकता अर्थात् ऊर्जाकै समस्या पनि भोगिरहनुपरेको छ। विदेशी लगानी भिœयाएर भारत र चीनले जुन ढंगले तरक्की गरेका छन्, त्यो बाटोमा नेपाल कत्ति पनि अग्रसर हुन सकेको छैन। विदेशी लगानीकर्ताका लागि मात्रै नभई स्वदेशीकै लागि पनि विश्वासिलो वातावरण बनाउन राज्य चुकेको छ। सरकार बदलिरहने र उद्योगमैत्री वातावरण बनाउन ध्यान पटक्कै नदिने प्रवृत्तिले मुलुकलाई गाँजेको छ। सरकारमा स्थिरता र नीति नियममा प्रष्टतासहितको वातावरण बनाएर लगानी भिœयाउन नसके सेज सधैं सुनसान नै हुन्छन्। यो पनि पढ्नुहोस चलेनन् सेज, खुलेनन् उद्योग"
७० वर्षमा बल्ल नेपाली नागरिकता !,"नागरिकता नहुँदा च्यामुने १० वर्षदेखि सामाजिक सुरक्षा भत्तााबाट समेत बञ्चित थिए। सिन्धुली : नेपालको संविधानअनुसार नेपाली नागरिकले जन्मेको १६ वर्ष पूरा भएपछि वंशजका आधारमा नेपाली नागरिकताको प्रमाणपत्र पाउने व्यवस्था छ। तर, तीनपाटन गाउँपालिका९ सिन्धुलीका च्यामुने दमाईले ७० वर्षमा बल्ल नागरिकताको प्रमाणपत्र पाएका छन्। शारीरिक रूपमा अशक्त (बोली नआउने) उनले जन्मेको ७० वर्ष २ महिना १५ दिनपछि बल्ल नेपाली नागरिकताको प्रमाणपत्र पाएका हुन्। २०१० साल माघ १० गते जन्मिएका उनले सोमबार जिल्ला प्रशासन कार्यालय सिन्धुलीबाट वंशजको आधारमा नेपाली नागरिकता पाए। अर्काको घरमा काम गरेर जीविका चलाउँदै आएका वृद्ध च्यामुनेले वडाध्यक्ष मोहनबहादुर गौतमको विशेष पहलमा नागरिकता पाएका हुन्। बखतबहादुर दमाईका चारभाइ छोरामध्ये उनी कान्छा हुन्। हालसम्म घरजम नगरेका उनी बोल्न सक्दैनन्। पढाइलेखाइ छैन। उनलाई नागरिकता बनाइ दिन परिवारका अन्य सदस्यहरूले बेलैमा पहल नगरिदिँदा ढिलाइ भएको वडाध्यक्ष गौतमले बताए। च्यामुनेका परिवार र वडाका अघिल्ला जनप्रतिनिधिहरूले नागरिकता बनाउन पहल नगरिदिँदा समस्या भएको हो। मेरै पहलमा पनि तिन महिनाको लगातार प्रयासपछि मात्रै आइतबार नागरिकता बनेको हो, गौतमले भने। च्यामुने आफ्ना तीन दाजुहरूमध्ये साहिँला दाजुको साथमा बस्दै आएका थिए। तर, उनको पनि मृत्यु भएपछि सामान्य खान लाउनसमेत थप समस्या भएको र हालसम्म नागरिकतासमेत नभएको थाहा पाएपछि उनको नागरिकता बनाउन वडाले पहल गरेको हो। ७० वर्षका च्यामुनेले हालसम्म गाडी चढेका थिएनन्। उनी गाडी चढ्न पनि नमान्ने र फोटो खिच्न पनि नमान्ने भएपछि कर्मचारीहरूसमेत आजित थिए। तर, सोमबार वडाध्यक्ष गौमत र उनका माइला दाजु धनबहादुरले जिल्ला प्रशासन कार्यालयमा ल्याएर नागरिकता बनाउन सफल भएका हुन्। उनको नागरिकतामा उनको माइला दाजु धनबहादुरले सनाखत गरेका छन्। उनको राष्ट्रिय परिचयपत्रसमेत बनाइएको छ। नागरिकता र राष्ट्रिय परिचयपत्र बनाउन फोटो खिच्न नमानेर उनले क्यामेरा नै फुटाउन खोजेको समेत वडाध्यक्ष गौतमले स्मरण गरे। उनले भने, अत्यन्त सोझो, पढाइलेखाइ नभएको कहिलै गाडी नचढेको च्यामुनेको नागरिकता बनेको छ। नागरिकता बनेसँगै सोमबार नै हामीले वडाबाट सामाजिक सुरक्षा भत्ताका लागिसमेत सिफारिस गरेका छौं। उनलाई अब केही राहत पुग्ने छ। नागरिकता नहुँदा च्यामुने १० वर्षदेखि सामाजिक सुरक्षा भत्ताबाट समेत बञ्चित थिए। दलित समुदायले ६० वर्ष उमेर पुगेपछि सामाजिक सुरक्षा भत्ता पाउने गरेका छन्।उनले अब मासिक चार हजार रुपैयाँ सामाजिक सुरक्षा भत्ता पाउने छन्। उता प्रमुख जिल्ला अधिकारी भरत खनालले जिल्लाका दुर्गम क्षेत्रका कतिपय नागरिकहरूले अझै नेपाली नागरिकता पाउन नसक्नु दुःखद पक्ष भएको बताए। समयमा नेपाली नागरिकता, राष्ट्रिय परिचयपत्र, सामाजिक सुरक्षाभत्ता नपाउनु दुःखको कुरा हो। हामीले त्यस्ता व्यक्तिहरू, अपांग, अशक्तहरूलाई लक्षित गर्दै गाउँगाउँमै पुगेर सुविधा दिने गरी छिट्टै घुम्ती टोली खटाउने तयारीसमेत गरेका छौं, उनले भने। समाजमा नागरिकता, राष्ट्रिय परिचयपत्र, सामाजिक सुरक्षा भत्ताका विषयमा जनचेतना कमी हुँदा र स्थानीय जनप्रतिनिधिहरूमा आफ्ना वडाका नागरिकको अवस्थाका बारेमा जानकारी नहुँदा पनि यस्तो समस्या रहिरहने गरेको खनालको भनाइ छ।"
उद्योगबिनाका आर्थिक क्षेत्र,"नारामा जति समृद्धिका कुरा गरे पनि अर्थतन्त्र उकालो नलागेसम्म ती नारामै सीमित हुन्छन्। अर्थतन्त्रलाई बलियो बनाउने र उकालो लगाउने भनेको उद्योगधन्दा, कलकारखाना र व्यवसायले हो। रोजगारी सिर्जना पनि उद्योगधन्दाबाट हुन्छ। राज्यले राजस्व आम्दानी पनि त्यसैबाट गर्छ। उत्पादन वृद्धि गर्ने र निर्यातसमेत गर्ने उद्देश्य राखेर २०६० सालमै नेपालमा विशेष आर्थिक क्षेत्र (सेज) को परिकल्पना गरिएको थियो। चीनमा देङ सिआओ पिङ सत्तामा आएपछि सबैभन्दा प्राथमिकतासाथ गरेको काम नै त्यही थियो, जुन बाटोमा हिँडेर त्यो मुलुक आज विश्वको दोस्रो ठूलो आर्थिक शक्ति भएको छ। नेपालमा भने उद्योगधन्दाका लागि ठाउँ भनेर सेज त बनाइयो तर, त्यसका लागि आवश्यक वातावरण बनाउनुको साटो खल्बल्याइएको मात्रै छ। भैरहवा र सिमरामा स्थापित सेजमा केही उद्योग खुले पनि धनगढी, विराटनगर, पाँचखाल र गोरखामा सेज स्थापनाको काम पनि अघि आएको छैन। भैरहवा र सिमरामा ४९ वटा उद्योगले स्वीकृति पाए पनि चलेको भनेको नौ वटामात्रै उद्योग हो। गण्डकीमा नवलपुरको लोकाहाखोला र कास्कीको भरतपोखरीमा औद्योगिक ग्राम बनाउने भनेर ६ वर्षअघि नै प्रदेश सरकारले भन्यो। तर संघको असहयोगले ऊ पनि शिथिल भएर बसेको छ। संघले स्थापना गरेका सेजमा उद्योगलाई जग्गा भाडा नै अति महँगो छ। त्यसमाथि ६० प्रतिशत निर्यातको प्रावधानले तगारो हालेको छ। ३० प्रतिशतमा झार्ने भने पनि त्यस्तो नीति कार्यान्वयनमा ल्याइएको छैन। र, सेजमा न अरू कुनै प्रोत्साहन छ न त सुविधा नै। त्यसैले हो, सेजमा उद्योग खोल्न कोही आतुर नभएको। सरकार लगानी सम्मेलनको तर्खरमा छ। तर सेजमा उद्योगधन्दा खोल्न विदेशी लगानीकर्तालाई दिने आकर्षणको कुनै बन्दोबस्ती नै मिलाइएको छैन। यसै पनि अन्त चलेका उद्योगधन्दाले आधारभूत आवश्यकता अर्थात् ऊर्जाकै समस्या पनि भोगिरहनुपरेको छ। विदेशी लगानी भिœयाएर भारत र चीनले जुन ढंगले तरक्की गरेका छन्, त्यो बाटोमा नेपाल कत्ति पनि अग्रसर हुन सकेको छैन। विदेशी लगानीकर्ताका लागि मात्रै नभई स्वदेशीकै लागि पनि विश्वासिलो वातावरण बनाउन राज्य चुकेको छ। सरकार बदलिरहने र उद्योगमैत्री वातावरण बनाउन ध्यान पटक्कै नदिने प्रवृत्तिले मुलुकलाई गाँजेको छ। सरकारमा स्थिरता र नीति नियममा प्रष्टतासहितको वातावरण बनाएर लगानी भिœयाउन नसके सेज सधैं सुनसान नै हुन्छन्।"
गण्डकीका मुख्यमन्त्री अधिकारीको नियुक्ति बदर माग गर्दै सर्वोच्चमा रिट दायर,"काठमाडौं : गण्डकीका मुख्यमन्त्री खगराज अधिकारीको नियुक्ति बदर माग गर्दै सर्वोच्च अदालतमा रिट दायर भएको छ। पूर्वमुख्यमन्त्री सुरेन्द्र पाण्डेले सर्वोच्चमा रिट दर्ता गरेका हुन्। गण्डकी प्रदेशका मुख्य न्यायाधीवक्ता चिरञ्जीवी शर्मा पौडेलले सोमबार सर्वोच्च अदालतमा रिट दायर भएको पुष्टि गरे। 'मुख्यमन्त्रीको नियुक्ति बदर गर्नुपर्ने मागसहित रिट दायर गरेका छौं। अहिले पेसीको लागि छलफल भइरहेको छ। भोलि नै पेसी तोक्नुपर्छ भनेका हौं,' उनले भने। एमाले संसदीय दलका नेता अधिकारी आइतबार मुख्यमन्त्रीमा नियुक्त भएका थिए। प्रदेश प्रमुख डिल्लीराज भट्टले अधिकारीलाई मुख्यमन्त्री नियुक्त गरेका थिए। अधिकारीले भट्टसँग शपथ खाएर अरू दुई बिना विभागीयमन्त्री पनि नियुक्त गरिसकेका छन्। कांग्रेस संसदीय दलका नेता सुरेन्द्रराज पाण्डेले चैत २१ गते राजीनामा गरेका थिए। २२ गतेभित्र विश्वासको मत लिनुपर्नेमा त्यसको सम्भावना नदेखेपछि पाण्डेले राजीनामाको बाटो रोजेका थिए। उनको राजीनामा सँगै प्रदेश प्रमुख भट्टले ७ दिनको समय दिएर २ वा २ भन्दा बढी दलको समर्थनमा बहुमत प्राप्त हुने सरकार गठनका लागि आह्वान गरेका थिए। एमाले, माओवादी र एक स्वतन्त्र सांसदले एमाले नेता अधिकारीलाई समर्थन गर्ने भन्दै मुख्यमन्त्रीमा नियुक्तिका लागि दाबी पेस गरेका थिए। अधिकारीका तर्फबाट पेस दाबीमा एमालेका २२, माओवादीका ८ र एक स्वतन्त्र गरी ६० सदस्यीय गण्डकी प्रदेश सभाको बहुमत ३१ सदस्यको समर्थनको उल्लेख छ। माओवादीले आफ्ना ८ सांसदको उल्लेख गरे पनि उक्त दलका एक सदस्य कृष्ण धिताल भने सभामुख छन्। माओवादी संसदीय दलका नेता हरिबहादुर चुमानले नै समर्थनको हस्ताक्षर गरी अधिकारीलाई मुख्यमन्त्री नियुक्त गर्नुपर्ने दाबीपत्रमा हस्ताक्षर गरेका छन्। कोशी प्रदेशमा गत असार २९ गते कांग्रेस संसदीय दलका नेता उद्धव थापाले बहुमतको समर्थन देखाउँदा भने तत्कालीन सभामुख बाबुराम गौतमको हस्ताक्षर समावेश गरेका थिए। सभामुखले सरकार गठन वा विघटनमा भाग लिन नमिल्ने भन्दै थापाको मुख्यमन्त्रीमा भएको नियुक्ति सर्वोच्च अदालतले बदर गरेको थियो। गण्डकी प्रदेशमा सभामुखको हस्ताक्षर नभए पनि माओवादीका ८ सांसद भनेर उनको पनि गणना भएको छ। यसले यहाँ संवैधानिक जटिलता देखा परेको छ। आइतबार एमाले, माओवादी समीकरणले मुख्यमन्त्रीमा दाबी गरेको भेउ पाउनासाथ नेपाली कांग्रेस गण्डकी संसदीय दलले नियुक्ति नदिन प्रदेश प्रमुखलाई आग्रह गरेको थियो। तर, त्यसका बाबजुद पनि प्रदेश प्रमुख भट्टले नियुक्ति गरेका छन्।"
कर्णालीको मुख्यमन्त्रीमा दाबी पेस गर्दै एमाले नेता कँडेल,"कर्णाली : कर्णाली प्रदेश सरकारको मुख्यमन्त्री पदका लागि नेपाल कम्युनिष्ट पार्टी (एमाले)का कर्णाली प्रदेशसभा दलका नेता यामलाल कँडेलले दाबी पेस गर्ने भएका छन् । कर्णाली प्रदेशका प्रदेश प्रमुख तिलक परियारले मुख्यमन्त्री पदका लागि दाबी पेस गर्न दिएको समयसीमा आज बेलुका ५:५० बजे सकिँदैछ । सत्ता साझेदार दल नेपाल कम्युनिष्ट पार्टी (एमाले) र नेपाल कम्युनिष्ट पार्टी (माओवादी केन्द्र)बीचको सहमतिका आधारमा नेता कँडेलले मुख्यमन्त्री पदमा दाबी पेस गर्नुहुने माओवादी केन्द्रका नेता कृष्णबहादुर जिसीले जानकारी दिए । आज मुख्यमन्त्री पदमा दाबी पेसका लागि माओवादी केन्द्रले नेता कँडेललाई समर्थन गर्दछ, उनले भने, तर मन्त्रालय बाँडफाँटमा कुरा नमिलेसम्म माओवादी सरकारमा जाँदैन । उनका अनुसार माओवादी केन्द्रले आर्थिक मामिला तथा योजना, भौतिक पूर्वाधार तथा सहरी विकास, उद्योग, पर्यटन, वन तथा वातावरण र सामाजिक विकास मन्त्रालयमा दाबी राख्दै आएको छ । एमाले कर्णाली प्रदेशसभा दलका प्रमुख सचेतक टेकराज पछाईंले मन्त्रालय विभाजनमा छलफलका आधारमा गरिने बताए । हामीले मुख्यमन्त्रीसहित माओवादी केन्द्रको एक मन्त्री पठाएर अहिले सानो आकारको सरकार बनाउन सुझाव दिएका छौ, उनले भने, विश्वासको मत लिइसकेपछि सरकार बिस्तार गर्दा हुन्छ भनेका छौँ । रासस"
कांग्रेसलाई रास्वपाको काउन्टर २०४७ पछिका सबै प्रकरणको छानबिन गरौं,काठमाडौं : राष्ट्रिय स्वतन्त्र पार्टीले २०४७ सालपछि सबै प्रकरणको छानबिन गर्न माग गरेको छ। मंगलबार संसद भवन नयाँ बानेश्वरमा सञ्चारकर्मीसँग कुरा गर्दै रास्वपा सभापति रवि लामिछानेले आफ्नो विषयमा मात्रै नभई २०४७ साल पछिका सबै प्रकरणको छानबिन गर्नका लागि स्वतन्त्र छानबिन समिति गठन गर्न प्रस्ताव गरेको बताए। गृहमन्त्री लामिछानेले कांग्रेसले आफ्नो कुरा राख्नु स्वभाविक भएको भन्दै रास्वपाले पनि सबै प्रकरणको छानविन गर्न सुझाव दिएको बताए। उनले भ्रष्टाचार नियन्त्रणका लागि सबै दलहरू गम्भीर भएर बृहत् स्वतन्त्र छानबिन गठन गर्न सबै तयार हुनुपर्ने बताए। कुनै व्यक्तिमाथि ठाडो उजुरीका आधारमा समिति बनाउनुपर्ने गरी संसदीय गरिमा तल झरिनसकेको उनको भनाइ छ। त्यस्तै रास्वपा सांसद डा स्वर्णिम वाग्लेले गृहमन्त्रीलाई बोल्न नदिएर निषेधको राजनीतिको अभ्यास भएको आरोप लगाए। सत्ता बहिर्गमनको पीडाले विक्षिप्त भएकाले कांग्रेसले प्रतिशोधको राजनीतिक गरेको उनले बताए। उनले संसदीय छानविन समितिको विरोध नगरेको भन्दै ४७ साल पछिका बालुवाटारदेखि अन्य सबै कान्डको छानबिन गर्न उच्चस्तरीय स्वतन्त्र छानबिन समिति गठन गर्नुपर्ने रास्वपाको माग रहेको बताए।
उपनिर्वाचनका भोलिदेखि आचारसंहिता लागू हुँदै,"काठमाडौं : निर्वाचन आयोगले आगामी वैशाख १५ गते हुने उपनिर्वाचन स्वच्छ, स्वतन्त्र, निष्पक्ष, भयरहित र सुरक्षित वातावरणमा सम्पन्न गर्न चैत २८ गतेदेखि सम्बन्धित क्षेत्रमा निर्वाचन आचारसंहिता लागू गर्ने निर्णय गरेको छ। आयोगमा रहेको उच्चस्तरीय निर्वाचन सुरक्षा समितिको बैठकको सिफारिससमेतका आधारमा प्रतिनिधिसभाको इलाम क्षेत्र नं २ र बझाङको प्रदेशसभा निर्वाचन क्षेत्र नं १ मा आचारसंहिता लागू गराउन जिल्ला निर्वाचन आचारसंहिता अनुगमन समितिलाई निर्देशन दिने निर्णय पनि गरेको छ। आयोगका प्रवक्ता शालिग्राम शर्मा पौडेलद्वारा आज जारी विज्ञप्तिमा निर्वाचन आचारसंहिता, २०७९ को दफा ४२ बमोजिम आचारसंहिताको पालना तथा राजनीतिक दल तथा उम्मेदवारले गर्न पाउने निर्वाचन खर्चको सम्बन्धमा नेपाल प्रहरी, अन्य सुरक्षा निकाय, कुनै कार्यालय वा व्यक्तिमार्फत आवश्यक सूचना र विवरण लिई तत्काल कारबाही गर्न निर्देशन दिइएको छ। आयोगमा रहेको उच्चस्तरीय निर्वाचन सुरक्षा समितिको बैठकले निर्वाचन सुरक्षा व्यवस्थाका सम्बन्धमा पनि तयारी समीक्षा गरेको आयोगले जनाएको छ।"
राजेन्द्र लिङ्देनले मागे गृहमन्त्रीको राजीनामा,"काठमाडौं : राष्ट्रिय प्रजातन्त्र पार्टी (राप्रपा)का अध्यक्ष राजेन्द्र लिङ्देनले गृहमन्त्री रवि लामिछानेको राजीनामा माग गरेका छन्। शान्तिपूर्ण विरोध प्रदर्शनमा सरकारले दमन गरेको भन्दै अध्यक्ष लिङ्देनले गृहमन्त्रीविरुद्ध सशक्त आन्दोलन गर्ने चेतावनी दिए। 'निषेधित क्षेत्र बाहिर रहँदासमेत हामीमाथि आक्रमण भएको छ। प्रहरीको आक्रमणबाट हाम्रा नेता तथा पूर्व मन्त्री बुद्धि तामाङ घाइते भएर ढल्नुभएको छ। हामी त्यसको घोर भर्त्सना गर्न चाहन्छौं,' सभालाई सम्बोधन गर्दै अध्यक्ष लिङ्देनले भने, 'सरकारको दमनविरुद्ध कडा प्रतिकार गर्छौं। गृहमन्त्रीको राजीनामा लिएर हाम्रो आन्दोलनलाई थप लिएर आउँछौं।' उनले निषेधित क्षेत्र संविधानभन्दा माथि नरहेको बताए। उनले शान्तिपूर्ण विरोध प्रदर्शन गर्ने अधिकारी प्रत्येक नागरिकलाई रहेको बताए। 'निषेधित क्षेत्र संविधानभन्दा माथि होइन। संविधानले पनि शान्तिपूर्वक विरोध प्रदर्शन गर्न पाउने भनेको छ। शान्तिपूर्ण भेला गर्न पाउने भनेको छ। हामीले कुनै तोडफोडमा उत्रिएका थिएनौं। कसैलाई हानी नोक्सानी गरेका थिएनौं। तर सरकारले हामीमाथि दमन गर्यो,' उनले भने। सरकारलाई बुझाएको ४० बुँदे माग सम्बोधन गर्नुपर्ने भन्दै राप्रपाले आज काठमाडौंमा जनप्रदर्शन गरेको हो। संवैधानिक राजतन्त्रका पुन:स्थापनासहित संघीयता र धर्मनिरपेक्षताका खारेजी राप्रपाको मुख्य माग रहेको छ।"
कांग्रेसको अवरोधपछि संसद बैठक सूचना टाँस गरेर स्थगित,"काठमाडौं : प्रतिनिधिसभा बैठक सूचना टाँस गरेर स्थगित भएको छ। प्रमुख प्रतिपक्षी दल नेपाली कांग्रेसले अवरोध गरेपछि यसअघि संसद बैठक १५ मिनेटका लागि स्थगित भएको थियो। सहकारी ठगीमा गृहमन्त्री रवि लामिछानेको संलग्नता रहेको भन्दै कांग्रेसले संसदीय छानबिन समिति बनाउनुपर्ने माग गर्दै आएको छ। माग पूरा नभएसम्म गृहमन्त्री लामिछानेलाई रोस्टममा जान नदिने कांग्रेसले अडान लिएको छ। प्रतिनिधिसभा बैठकको कार्यतालिका अनुसार आज गृहमन्त्री लामिछानेले राजनीतिक दलसम्बन्धी संशोधित विधेयक पेश गर्दै थिए। तर, रोस्टममा जान नदिएपछि बैठक स्थगित भएको थियो। लगत्तै सभामुख देवराज घिमिरेले राजनीतिका दलका प्रमुख सचेतकहरूसँग सम्वाद गरेका थिए। कुरा नमिलेपछि बैठक भोलि ११ बजेसम्मका लागि स्थगित गरिएको हो।"
राप्रपाको जनप्रदर्शनमा धरपडक गरेको भन्दै कांग्रेस गण्डकीको आपत्ति,"काठमाडौं : राष्ट्रिय प्रजातन्त्र पार्टी (राप्रपा)को जनप्रदर्शनमा सरकारले धरपकड गरेको भन्दै नेपाली कांग्रेसले आपत्ति जनाएको छ। कांग्रेसको गण्डकी प्रदेश संसदीय दलका नेता सुरेन्द्र पाण्डेले विज्ञप्ति जारी गरेर राप्रपाको काठमाडौंमा भएको प्रदर्शनमा धरपकड हुनु दुःखद भएको बताएका हुन्। 'शान्तिपूर्ण प्रर्दशनमा सहभागीहरूलाई लाठी चार्ज गर्ने, पानीको फोहोरा र अश्रुग्यास प्रहार गरी गम्भीर घाइते बनाइएको, केही सहभागीलाई पक्राउ गरिएकोप्रति नेपाली कांग्रेस संसदीय दल गण्डकी प्रदेशको गम्भीर ध्यानाकर्षण भएको छ। यस घटनाको घोर निन्दा गर्दै घाइतेहरूको उपचार गर्न र पक्राउ गरिएकाहरूको बिना सर्त तुरुन्त रिहाइको माग गर्दछौं,' विज्ञप्तिमा भनिएको छ।"
कांग्रेसको अडानपश्चात बालुवाटारमा भएन सहमति,"काठमाडौं : सहकारी प्रकरणमा उपप्रधान एवम् गृहमन्त्री रवि लामिछानेमाथि छानबिन गर्न संसदीय समिति बनाउनुपर्ने अडान नेपाली कांग्रेसले कायम राखेपछि बालुवाटारमा बसेको बैठक निष्कर्षविहीन भएको छ। संसदको गतिरोध अन्त्यका लागि मंगलबार बस्ने प्रतिनिधि सभाको बैठकअघि प्रधानमन्त्री पुष्पकमल दाहाल 'प्रचण्ड'ले सभामुख देवराज घिमिरेसहित शीर्ष नेताबीच बैठक राखेका हुन्। सहकारीको रकम अपचलन गरेको आरोप लागेपछि कांग्रेसले गृहमन्त्री रवि लामिछानेमाथि संसदीय छानबिन समिति गठनको अडान राखेपछि प्रधानमन्त्री पुष्पकमल दाहालले कांग्रेस सभापति एवम् प्रमु्ख प्रतिपक्ष दलका नेता शेरबहादुर देउवा,एमाले अध्यक्ष केपी शर्मा ओली, एकीकृत समाजवादीका अध्यक्ष माधवकुमार नेपाल, रास्वपा सभापति एवम् गृहमन्त्री रवि लामिछाने र सभामुख देवराज घिमिरेलाई छलफलका लागि बोलाएका हुन्। तर, सभापति देउवाले महामन्त्री गगन थापा र कांग्रेस नेता कृष्णप्रसाद सिटौलालाई बैठकमा पठाएका थिए। आज बिहान बसेको कांग्रेस संसदीय दलको बैठकमा पनि सहकारी प्रकरणमा जोडिएका उपप्रधान तथा गृहमन्त्री लामिछानेमाथि छानबिन गर्न संसदीय समिति गठन नगरे संसद चल्न नदिने निर्णय गरेपछि कांग्रेस नेता बालुवाटारको बैठकमा सहभागी भएका थिए।"
"राप्रपाको प्रदर्शनमा झडप, निषेधित क्षेत्र तोड्न खोजेपछि हानियो पानीको फोहोरा","काठमाडौं : राष्ट्रिय प्रजातन्त्र पार्टी (राप्रपा)को प्रदर्शनमा पानीको फोहोरा हानिएको छ। सिंहदरबारमा निषेधित क्षेत्र तोड्ने प्रयास गरेपछि प्रहरीले पानीको फोहोरा र अश्रुग्यास प्रहार गरेको हो। प्रदर्शनकारी र प्रहरीबीच केही समय झडप समेत भएको थियो। प्रहरीले केही प्रदर्शनकारी पक्राउसमेत गरेको छ। संवैधानिक राजतन्त्रका पुन:स्थापनासहित संघीयता र धर्मनिरपेक्षताका खारेजीको माग राख्दै राप्रपाले आज काठमाडौंमा जनप्रदर्शन गरेको हो। राप्रपाले प्रधानमन्त्री पुष्पकमल दाहाललाई ४० बुँदे माग गर्दै आन्दोलनको घोषणा गरेको थियो। राप्रपाले अभिभावकीय भूमिकामा संवैधानिक राजसंस्था हुनुपर्ने, सर्व धर्म समभाव, पूर्ण धार्मिक स्वतन्त्रतासहितको वैदिक सनातन धर्म सापेक्ष हिन्दू अधिराज्य घोषणा गर्नुपर्ने, संगठित, योजनाबद्ध, प्रलोभन तथा छल कपटपूर्ण धर्मान्तरणमा तत्काल रोक्नु्पर्ने,प्रदेश संरचनाको खारेजी र दुई तहको सरकारकेन्द्र र अधिकारप्राप्त स्थानीय तह बनाउनुपर्ने लगायतका छन्।"
कर्णालीको मुख्यमन्त्रीमा एमालेका यामलाल कँडेल नियुक्त,"दैलेख : कर्णाली प्रदेशको मुख्यमन्त्रीमा नेकपा एमालेको नेता यामलाल कँडेल नियुक्त भएका छन्। कर्णाली प्रदेश प्रमुख तिलक परियारले मंगलबार कँडेललाई मुख्यमन्त्रीमा नियुक्त गरेका हुन्। त्यसअघि कँडेलले सत्ता गठबन्धनमा रहेका नेकपा एमाले, नेकपा माओवादी केन्द्र र नेकपा एस गरी कूल २३ सांसदको हस्ताक्षरसहित प्रदेश प्रमुख परियारसमक्षक मुख्यमन्त्रीका लागि दाबी पेस गरेका थिए। कँडेलले गठबन्धनमा रहेका नेकपा एमालेका ९, माओवादी केन्द्रका १३ र एकीकृत समाजवादीका १ सहित २३ प्रदेश सभा सदस्यको हस्ताक्षरसहित आफूलाई मुख्यमन्त्री बनाउन दाबी पेश गरेका थिए। गत बुधबार मुख्यमन्त्री राजकुमार शर्माले पदबाट राजीनामा दिएपछि प्रदेश प्रमुख तिलक परियारले ७ दिनको समय दिएर नयाँ सरकार गठन गर्न आह्वान गरेका थिए। ४० सदस्यीय प्रदेशसभामा प्रदेशमा सरकार गठनका लागि २१ जना सांसद्को आवश्यकता पर्छ। वर्तमान गठबन्धनको पक्षमा सभामुखसहित २४ जना सांसद छन्।"
प्रतिनिधि सभाको बैठक १५ मिनेटका लागि स्थगित,"काठमाडौं : सभामुख देवराज घिमिरेले १५ मिनेटका लागि बैठक स्थगित गरेका छन्। मंगलबार दिउँसो बसेको प्रतिनिधि सभाको बैठक मा प्रमुख प्रतिपक्षी दल नेपाली कांग्रेसले अवरुद्ध गरेपछिसभामुख घिमिरेले १५ मिनेटपश्चात आजै बैठक बस्नेगरी स्थगित गरेका हुन्। बैठक सुरु हुने बित्तिकै कांग्रेसका सांसदहरु आआफ्नो स्थानमा उठेका थिए ।कांग्रेसले विरोध गरेपछि सभामुखले कांग्रेस सचेतक एवम् सांसद सुशिला थिङलाई समय दिएका थिए। उनले सहकारी ठगीमा संलग्न उपप्रधान तथा गृहमन्त्री रवि लामिछानेलाई कारबाही गर्न संसदीय छानबिन समिति गठनको माग गरिन्। त्यसपश्चात सभामुखले रास्वपाका सांसद मनिष झालाई बोल्न समय दिएका थिए। तर कांग्रेस सांसदले उठेर निरन्तर विरोध गरेपछि बैठक स्थगित भएको हो। मंगलबार बिहान बसेको कांग्रेसको संसदीय दलको बैठकपछि कांग्रेस प्रमुख सचेतक रमेश लेखकले गृहमन्त्री लामिछाने सहकारीको रकम अपचलन गर्ने काममा संलग्न भएको निष्कर्ष निकालेकाले गृहमन्त्री लामिछानेको कुरा नसुन्ने बताएका थिए। लेखकले आफूहरुले प्रधानमन्त्रीको कुरा सुनिसकेकाले संसदीय छानबिन समिति गठन नगरेसम्म गृहमन्त्री लामिछानेको कुरा नसुन्ने बताएका थिए। त्यसपश्चात बालुवाटारमा प्रधानमन्त्री, सभामुखसहित सत्ता पक्ष र प्रतिपक्षका शीर्ष नेताबीच भएको छलफलमा पनि कांग्रेसले अडान नछाडेपश्चात बैठक बिना निष्कर्ष टुंगिएको थियो।"
"कूटनीतिक नियोग र विकास साझेदारसँग प्रधानमन्त्रीले भने लगानी गर्न नडराउनुस्, सुरक्षा सुनिश्चित गर्छौं","काठमाडौं : प्रधानमन्त्री पुष्पकमल दाहालले आगामी महिना हुने लगानी सम्मेलन सफल बनाउन नेपालस्थित कूटनीतिक नियोग र विकास साझेदारहरूलाई आग्रह गरेका छन्। लगानी सम्मेलन नजिकिरहेका बेला प्रधानमन्त्री दाहालले नेपालस्थित कूटनीतिक नियोग र विकास साझेदारका प्रतिनिधिसँग छलफल गरेका हुन्। सरकारले वैशाख ९ र १० गते नेपालका विभिन्न क्षेत्रमा लगानी भित्र्याउने उद्देश्यसहित सम्मेलन गर्दैछ। सिंहदरबारमा मंगलबार आयोजित नेपालस्थित कूटनीतिक नियोग एवं विकास साझेदारहरूको बैठकलाई सम्बोधन गर्दै प्रधानमन्त्री दाहालले नेपाललाई लगानी गन्तव्यको रूपमा स्थापित गर्न विकास साझेदारहरू र नेपालमा रहेका सबै देशका कूटनीतिक नियोगहरूको महत्त्वपूर्ण भूमिका रहने बताए। 'लगानी सम्मेलनमा सक्रियरूपमा संलग्न हुन र अधिकतम क्षमता बढाउन विकास साझेदारहरू, द्विपक्षीय र बहुपक्षीय विकास साझेदार संस्थाहरू र नेपालमा रहेका कूटनीतिक नियोगहरूबाट सहयोगको अपेक्षा गर्दछौं,' उनले भने। संघीय सरकारका मन्त्रालयहरूसँगै प्रादेशिक र स्थानीय सरकारका परियोजनाहरूलाई समान प्राथमिकतामा राखिएको जानकारी गराउँदै प्रधानमन्त्री दाहालले सरकार लगानीमैत्री वातावरण बनाउन कानुन परिमार्जन, प्रक्रियागत सुधार गर्न र परियोजना अवधिभर लगानीकर्ताहरूलाई अवरोध हुन नदिने वातावरण सुनिश्चित गर्न नेपाल सरकार प्रतिबद्ध रहेको स्पष्ट पारे। 'सम्मेलनले घरेलु निजी क्षेत्र र अन्तर्राष्ट्रिय प्रतिनिधिहरूबीचको अन्तरक्रिया र सञ्जाललाई उत्पादन मूल्य शृंखलामा लगानी बढाउन, नेपाली उत्पादन एवं सेवाहरूलाई विश्व बजारमा जोड्ने मञ्च प्रदान गर्नेछ। लगानी सम्मेलनको यस मञ्चले लगानीकर्ताहरू, विकास साझेदारहरू, वित्तीय संस्थाहरूलगायत सरोकारवालाहरूलाई एकजुट हुन, अवसरहरू खोज्न, दीर्घकालीन साझेदारीलाई बढावा दिन सहज तुल्याए,' उनले भने। उनले विद्यमान र सम्भावित लगानीकर्ताहरूलाई आवश्यक पर्ने कुनै पनि सहयोग उपलब्ध गराउन नेपाल सरकार तयार रहेको बताए। सरकारले विभिन्न क्षेत्रमा विदेशी तथा स्वदेशी निजी लगानी आकर्षित गर्न सम्मेलन आयोजना गरेको जानकारी दिँदै उनले लगानी सम्मेलनको सफलता सम्भावित लगानीकर्ताहरूले देखाएको चासो, कानुनी र नीतिगत सुधारहरूमार्फत अनुकूल व्यापार वातावरणको सिर्जना गरिएको बताए।"
संसदीय छानबिन समिति गठन नगरेसम्म गृहमन्त्री लामिछानेको कुरा सुन्दैनौं : कांग्रेस,"काठमाडौं : नेपाली कांग्रेसले सहकारीको रकम अपचलनमा मुछिएका उपप्रधान तथा गृहमन्त्री रवि लामिछानेमाथि संसदीय छानबिन समिति गठन हुनुपर्ने निर्णय गरेको छ। मंगलबार बिहान बसेको कांग्रेसको संसदीय दलको बैठकपछि कांग्रेस प्रमुख सचेतक रमेश लेखकले गृहमन्त्री लामिछाने सहकारीको रकम अपचलन गर्ने काममा संलग्न भएको निष्कर्ष निकालेको जानकारी दिए। प्रमुख सचेतक लेखकले आफूहरुले प्रधानमन्त्रीको कुरा सुनिसकेकाले संसदीय छानबिन समिति गठन नगरेसम्म गृहमन्त्री लामिछानेको कुरा नसुन्ने स्पष्ट पारे। उनले निष्पक्ष, स्वतन्त्र र विश्वसनीय अनुसन्धानका निमित्त संसदीय छानबिन समिति गठन हुनुपर्ने कांग्रेसको मागलाई संसदीय दलले उचित छ भन्ने ठहर गरेको जानकारी गराए। उनले मंगलबारको बैठकले तत्काल आफूहरुको माग बमोजिम संसदीय छानबिन समिति गठन गर्न सरकारसँग माग गर्ने निर्णय समेत गरेको बताए। प्रमुख सचेतक लेखकले कांग्रेसले संसद अवरोध नचाहने बताउँदै यदि कांग्रेसले उठाएको मागप्रति सरकार गैरजिम्मेवारपूर्ण ढंगले प्रस्तुत भएमा कुनै पनि संसदको बैठक अथवा संसदका कामकारबाही अवरुद्ध हुने कुराको जिम्मा अहिलेको सरकारले लिनुपर्छ भन्ने पनि दलले सर्वसम्मत निर्णय गरेको बताए। त्यस्तै कांग्रेसले संसदीय समितिका बैठकहरुमा अनिवार्य रुपले उपस्थित भएर छलफलमा भाग लिन आफ्नो पार्टीका संसदहरुलाई निर्देशन समेत दिएको छ। साथै हालै धार्मिक विषयलाई लिएर सुनसरीमा झडप भएकाले त्यसले समाजमा जटिलता उत्पन्न भएको भन्दै कांग्रेसले सामाजिक सदभाव,धार्मिक सहिष्णुता र एकता कायम राख्न सबैलाई आह्वान समेत गरेको छ।"
संसद अवरुद्ध गर्दै कांग्रेसले भन्यो : गृहमन्त्रीमाथि छानबिन समिति गठन नगरेसम्म बैठक चल्न सक्दैन,"काठमाडौं : नेपाली कांग्रेसले सहकारी ठगीमा संलग्न उपप्रधान तथा गृहमन्त्री रवि लामिछानेलाई कारबाही हुन्छ कि हुँदैन भन्न प्रश्न गरेको छ। मंगलबार प्रतिनिधि सभाको बैठकमा सुरुमै विरोध गर्दै कांग्रेसकी सचेतक सुशीला थिङले सहकारीमा बचत गरेको रकम हिनामिना गर्नेलाई सरकारले कारबाही गर्छ कि गर्दैन भन्दै प्रश्न उठाएकी हुन्। उनले कांग्रेसको संसदीय दलको बैठकले लामिछानेमाथि संसदीय छानबिन समिति गठन नगरे संसद चल्न नदिने निर्णय गरेको जानकारी दिइन्। उनले यस प्रकरणमा सरकार गैह्र जिम्मेवार नबन्न आग्रह गरिन्। नेपाली कांग्रेसले सहकारीको रकम अपचलनमा मुछिएका उपप्रधान तथा गृहमन्त्री रवि लामिछानेमाथि संसदीय छानबिन समिति गठन हुनुपर्ने निर्णय गरेको थियो। निष्पक्ष, स्वतन्त्र र विश्वसनीय अनुसन्धानका निमित्त संसदीय छानबिन समिति गठन हुनुपर्ने कांग्रेसको ठहर छ। कांग्रेस सांसद थिङ बोलेपछि सत्ता पक्षमा सांसदलाई सभामुखले बोल्न समय दिएपछि कांग्रेसले अहिले बैठक अवरुद्ध गरिरहेको छ। कांग्रेसका सांसद संसदीय छानबिन समिति गठनको माग राखिरहेको छ भने सत्ता पक्षका सांसदले निषेध नगर्न माग गरेका छन्।"
सशस्त्र प्रहरीको केन्द्रीय स्टोरमा भएको आगलागीको छानबिन गर्न गृह मन्त्रालयले बनायो समिति,"काठमाडौं : सशस्त्र प्रहरी बलको केन्द्रीय स्टोरमा भएको आगलागीको विषयमा गृह मन्त्रालयले छानबिन समिति बनाएको छ। राष्ट्रिय विपद् जोखिम न्यूनीकरण तथा व्यवस्थापन प्राधिकरणका सहसचिव भरतमणि पाण्डेको संयोजकत्वमा ५ सदस्यीय छानबिन समिति गठन भएको गृह मन्त्रालयका प्रवक्ता नारायणप्रसाद भट्टराईले बताए। उनका अनुसार समितिमा सशस्त्र प्रहरी नायब महानिरीक्षक किशोर प्रधान, महालेखा नियन्त्रकको कार्यालयका उपसचिवस्तरको प्रतिनिधि, गृह मन्त्रालयका उपसचिव सागरमणि पाठक र वरिष्ठ कम्प्युटर इन्जिनियर सुस्मा श्रेष्ठ सदस्य रहनेछन्। सोमबार चन्द्रागिरी नगरपालिका१२ बलम्बुस्थित सशस्त्र प्रहरी बलको केन्द्रीय स्टोरमा आगलागी भएको थियो। आगलागीको क्षतिको विवरण, आगलागीको कारण, भण्डारमा आगलागी तथा अन्य विपदजन्य जोखिम न्यूनीकरणका लागि गरेको पूर्व तयारी एवं आगामी दिनमा यस्तो घटना घट्न नदिनका लाग गर्नुपर्ने सुधारलगायतका विषयमा सत्य तथ्य छानबिन गरी १० दिनभित्र प्रतिवेदन बुझाउन भनिएको छ।"
एमालेबाट विमला घिमिरे र कांग्रेसबाट विष्णुदेवी पुडासैनीको उम्मेदवारी दर्ता,"काठमाडौं : राष्ट्रियसभा उपाध्यक्ष पदमा एमालेबाट विमला घिमिरे र नेपाली कांग्रेसबाट विष्णुदेवी पुडासैनीले उम्मेदवारी दर्ता गराएका छन्। बुधबार हुने उपाध्यक्षको निर्वाचनका लागि सङ्घीय संसद् भवनको ल्होत्से हलमा पुगेर घिमिरे र पुडासैनीले उम्मेदवारी दर्ता गराएका हुन्। एमालेले यस अगाडि नै उनलाई उम्मेदवारी बनाउने घोषणा गरेको थियो। घिमिरेलाई नयाँ सत्ता समीकरणको साथ रहेको छ। पुडासैनीलाई आज बिहान बसेको कांग्रेस संसदीय कार्यसमितिको बैठकले उपाध्यक्षमा उम्मेदवार बनाउने निर्णय गरेको थियो। तत्कालीन कांग्रेसमाओवादीको गठबन्धनबाट उम्मेदवार बनेकी पुडासैनी बागमती प्रदेशबाट निर्वाचित भएकी हुन्। संसद सचिवालयका अनुसार मनोनयन दर्ताका लागि आज बिहान ११:४५ बजेदेखि १:४५ बजेसम्म समय तालिका तोकिएको छ। निर्वाचन कार्यतालिका अनुसार आज दिउँसो नै दर्ता भएका प्रस्तावको सूची प्रकाशन गरिने छ। उक्त प्रस्तावलाई राष्ट्रिय सभाको चैत २८ गते बुधबार बस्ने बैठकमा निर्णयार्थ प्रस्तुत गरिने संसद सचिवालयले जनाएको छ। २०७९ माघ ३ गते राष्ट्रिय सभा उपाध्यक्षमा निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत्र १५ गते राजीनामा दिएकी हुन्। एमाले नेतृत्वको नयाँ समीकरण बनेपछि चार दलबीच राष्ट्रिय सभाको अध्यक्ष माओवादी केन्द्र र उपाध्यक्ष एमालेले पाउने सहमति भएको थियो। सोही अनुसार गणेश तिमल्सिनाको कार्यकाल सकिएपछि राष्ट्रियसभा अध्यक्षमा नारायणप्रसाद दाहाल निर्वाचित भएका थिए। ५९ सदस्यीय राष्ट्रिय सभामा सरकारले एक जना मनोनित गर्न बाँकी रहेको छ। अहिले संसदमा नेकपा (माओवादी केन्द्र) का १७, नेपाली कांग्रेसका १६, नेकपा (एमाले) का १०, नेकपा (एकीकृत समाजवादी) का ८, लोकतान्त्रिक समाजवादी पार्टी नेपाल र राष्ट्रिय जनमोर्चाका ११ र २ जना मनोनीत सदस्य छन्। राष्ट्रिय सभामा नयाँ सत्ता समीकरणको बहुमत छ।"
कांग्रेससहित शीर्ष नेताको बैठक बालुवाटारमा जारी,"कांग्रेसले गृहमन्त्री रवि लामिछानेले सहकारीको बचत अपचलन आरोप खेपिरहेको कारणले पनि राजीनामा दिनुपर्ने पार्टीको अडान राखेपछि प्रधानमन्त्री पुष्पकमल दाहालले कांग्रेस सभापति एवम् प्रमु्ख प्रतिपक्ष दलका नेता शेरबहादुर देउवा, एमाले अध्यक्ष केपी शर्मा ओली र सभामुख देवराज घिमिरेलाई छलफलका लागि बोलाएका हुन्। काठमाडौं : संसदको गतिरोध अन्त्यका लागि सभामुखसहित शीर्ष नेताको बैठक बालुवाटारमा बसेको छ। सहकारीको रकम अपचलन गरेको आरोप लागेपछि कांग्रेसले गृहमन्त्री रवि लामिछानेमाथि संसदीय छानबिन समिति गठनको अडान राखेपछि प्रधानमन्त्री पुष्पकमल दाहालले कांग्रेस सभापति एवम् प्रमु्ख प्रतिपक्ष दलका नेता शेरबहादुर देउवा, एमाले अध्यक्ष केपी शर्मा ओली, एकीकृत समाजवादीका अध्यक्ष माधवकुमार नेपाल, रास्वपा सभापति एवम् गृहमन्त्री रवि लामिछाने र सभामुख देवराज घिमिरेलाई छलफलका लागि बोलाएका हुन्। तर, सभापति देउवाले महामन्त्री गगन थापा र कांग्रेस नेता कृष्णप्रसाद सिटौलालाई बैठकमा पठाएका छन्। सभामुख घिमिरेले पनि संसद्मा प्रतिनिधित्व गर्ने प्रमुख चार दलसँग सोमबार छलफल गरेका थिए। तर, प्रमुख प्रतिपक्षी दल कांग्रेसले संसदीय छानबिन समिति बनाउनुपर्ने अडान कायमै रहेको बताएपछि बैठक निष्कर्षविहीन बनेको थियो। प्रधानमन्त्रीले आज छलफलमा बोलाएपछि सभामुख घिमिरेले आफ्नै दिदीको निधनका कारण झापा जाने कार्यक्रम रद्ध गरेर सदन खुलाउन पहल लिएको सभामुखको सचिवालयले जनाएको छ। पछिल्लो समय मन्त्री लामिछानेले विधेयक पेस गर्न नपाउने सर्तमा कांग्रेसले संसद्मा अवरोध रोकेको थियो। कांग्रेसले सरकारलाई छानबिन समिति लिएर आउन चैत २१ गतेसम्मको अल्टिमेटम दिएको थियो। कांग्रेसले सहकारी ठगी प्रकरणमा गृहमन्त्री लामिछाने जोडिएको भन्ने विषयमा छानबिन गर्न संसदीय समिति बनाउनुपर्ने माग राख्दै आएको छ। नयाँ सत्ता समीकरण बनेर लामिछाने गृहमन्त्री भएसँगै कांग्रेसले निरन्तर उनीमाथि प्रश्न उठाउँदै आएको छ। आज बिहान बसेको कांग्रेस संसदीय दलको बैठकमा पनि सहकारी प्रकरणमा जोडिएका उपप्रधान तथा गृहमन्त्री लामिछानेमाथि छानबिन गर्न संसदीय समिति गठन नगरे संसद चल्न नदिने निर्णय गरेको प्रमुख सचेतक रमेश लेखकले जानकारी दिए।"
राष्ट्रिय प्रजातन्त्र पार्टीले आज काठमाडौंमा जनप्रदर्शन गर्ने,"काठमाडौं : राष्ट्रिय प्रजातन्त्र पार्टीले आज काठमाडौंमा जनप्रदर्शन गर्ने भएको छ । गत फागुन ९ गते प्रधानमन्त्री पुष्पकमल दाहाल प्रचण्डलाई बुझाएको ४० बुँदे मागपत्र कार्यान्वयन नभएको भन्दै राप्रपाले काठमाडौंमा बृहत् जनप्रदर्शन गर्न लागेको हो। संवैधानिक राजतन्त्रका पुन:स्थापनासहित संघीयता र धर्मनिरपेक्षताको खारेजीको माग राख्दै राप्रपाले आन्दोलन गर्ने घोषणा गरेको छ। भृकुटीमण्डपबाट सुरु हुने जनप्रदर्शनले शहरका विभिन्न स्थानको परिक्रमा गरेर सभामा परिणत हुने बताइएको छ। राप्रपाले विभिन्न माग राख्दै प्रधानमन्त्रीलाई ४० बुँदे मागपत्र समेत बुझाएको थियो। जसमा अभिभावकीय भूमिकामा संवैधानिक राजसंस्था हुनुपर्ने, सर्वधर्म समभाव, पूर्ण धार्मिक स्वतन्त्रतासहितको वैदिक सनातन धर्मसापेक्ष हिन्दू अधिराज्य घोषणा गर्नुपर्ने, संगठित, योजनाबद्ध, प्रलोभन तथा छलकपटपूर्ण धर्मान्तरणमा तत्काल रोक्नु्पर्ने,प्रदेश संरचनाको खारेजी र दुई तहको सरकार केन्द्र र अधिकारप्राप्त स्थानीय तह बनाउनुपर्ने लगाएतका रहेका छन्।"
विशेष अधिवेशन छल्दै मुख्यमन्त्री कार्की,उदयपुर : कोशी प्रदेशका मुख्यमन्त्री केदार कार्कीले विशेष अधिवेशनको माग छल्न प्रदेश सभाको अधिवेशन डेढ महिना धकेलेका छन्। नेकपा एमाले र माओवादीले सरकारलाई दिएको समर्थन फिर्ता लिएसँगै अल्पमतमा परेका कार्कीले २०८१ जेठ ११ गते प्रदेशसभाको अधिवेशन बोलाउन प्रदेश प्रमुख समक्ष सिफारिस गरेका हुन्। संसदमा रहेका एमाले र माओवादीका ५३ संसदले हस्ताक्षर गरी संसदको विशेष अधिवेशन बोलाउन प्रदेश प्रमुखसँग माग गरेपछि प्रदेश सरकारले हतारहतार डेढ महिनापछिका लागि प्रदेशसभा बैठक बोलाउन सिफारिस गरेको हो। मुख्यमन्त्री कार्यालयबाट सिफारिस पत्रमा सोमबारको मन्त्रिपरिषद्को निर्णयले अधिवेशन बोलाउन सिफारिस गरिएको उल्लेख छ। एमाले माओवादी प्रदेशसभा नियमावली २०७४ (पहिलो संशोधन) समेतको नियम ७० को उपनियम (१) को खण्ड (ग) बमोजिम कोशी प्रदेश सरकारका मुख्यमन्त्री र प्रदेश सरकारका विभिन्न पदाधिकारीलाई संकल्प प्रस्तावमार्फत आवश्यक निर्देशन दिन आवश्यक रहेकाले धारा १८३ को उपधारा ३ बमोजिम अधिवेशनको माग गरेका हुन्।
कांग्रेसको गृहमन्त्रीलाई रोक्ने अडान यथावत्,"काठमाडौं : संसद्को मुख्य प्रतिपक्षी दल नेपाली कांग्रेसले उपप्रधान तथा गृहमन्त्री रवि लामिछानेले राजीनामा दिनुपर्ने अडान यथावत् राखेको छ। कांग्रेसले सहकारी ठगी प्रकरणमा गृहमन्त्री लामिछाने जोडिएको भन्ने विषयमा छानबिन गर्न संसदीय समिति बनाउनुपर्ने माग राख्दै आएको छ। नयाँ सत्ता समीकरण बनेर लामिछाने गृहमन्त्री भएसँगै कांग्रेसले निरन्तर उनीमाथि प्रश्न उठाउँदै आएको छ। सत्तारुढ दलले भने कांग्रेसको मागअनुसार संसदीय छानबिन समिति गठन नहुने कुरा राख्दै आएका छन्। पछिल्लो समय मन्त्री लामिछानेले विधेयक पेस गर्न नपाउने सर्तमा कांग्रेसले संसद्मा अवरोध रोकेको थियो। कांग्रेसले सरकारलाई छानबिन समिति लिएर आउन चैत २१ गतेसम्मको अल्टिमेटम दिएको थियो। महामन्त्री विश्वप्रकाश शर्माले संसद् बैठकमा बोल्दै आगामी बैठकमा सरकारले संसदीय समिति लिएर आउनुपर्ने भनेका थिए। उक्त अवधिसम्म पनि सरकारले संसदीय छानबिन समिति बनाउन सकेन। सोही विषयमा केन्द्रित रहेर मंगलबार बस्ने प्रतिनिधि सभा बैठकमा कसरी प्रस्तुत हुने भन्ने विषयमा छलफल गर्न सोमबार बिहान पार्टी सभापति शेरबहादुर देउवा निवास बूढानीलकण्ठमा बसेको कांग्रेस पूर्व र वर्तमान पदाधिकारी बैठक बसेको थियो। बैठकले सहकारी प्रकरणमा संसदीय छानबिन समिति बन्न नसक्ने अवस्थमा गृहमन्त्री लामिछानेले राजीनामा दिनुपर्ने अडानलाई निरन्तरता दिने भएको हो। बैठकमा पूर्व र वर्तमान पदाधिकारीहरू सहभागी थिए। उक्त छलफलबाट संसदीय छानबिन समिति गठनको अडान नछाड्ने निर्णय गरिएको पार्टीका मुख्यसचिव कृष्णप्रसाद पौडेलले बताए। कांग्रेस सहमहामन्त्री बद्री पाण्डेले बैठकका बारेमा प्रतिक्रिया दिँदै भने, संसद्मा उठाउँदै आएका विषयमा हामी स्पष्ट छौं। पदाधिकारी बैठकमा हामीले राख्दै आएको बटमलाइनमा यथावत् रहने निर्णय भएको छ। पदाधिकारी बैठकले सांसदहरूसँग पनि थप छलफलका लागि संसदीय दलको बैठक बोलाउने निर्णय गरेको छ। पदाधिकारी बैठकमा अहिलेसम्मको हाम्रो पोजिसनबारे समीक्षा गरेका छौं। संसदीय दलको बैठकमा सबै कुराबारे थप समीक्षा हुन्छ । कांग्रेसको बटमलाइन पहिलाकै यथावत् हो। कांग्रेसका सांसद प्रदीप पौडेलले मन्त्री लामिछानेलाई सहकारीको बचत हिनामिना प्रकरणमा निर्दोष भए संसदीय छानबिन समिति बनाउन किन तयार नभएको भन्दै प्रश्न गरेका छन्। पौडेलले संसदीय छानबिन समिति बनाउनुपर्ने मागबाट कांग्रेसपछि नहटेको बताए। सहकारी प्रकरणमा गृहमन्त्री लामिछानेमाथि छानबिन हुनुपर्ने अडानमा कांग्रेस यथावत् रहेको पनि उनले उल्लेख गरे। पौडेलले निर्दोष छु पनि भन्ने निर्दोष भए छानबिन समिति बन्नबाट किन रोक्नुपर्यो भन्दै अगाडि भने, छानबिनका लागि निर्दोष छु भन्नेहरू किन तयार नहुनुभएको त ? छानबिन गरेर निर्दोष सावित हुनु झन् राम्रो हुन्छ। दोषी नभएको अवस्थामा छानबिन समिति बनाउन किन अप्ठ्यारो भयो ? सरकारले भ्रष्टाचार अन्त्य र सुशासन कायम गर्न सुशासनका सबै मान्यतालाई अंगीकार गर्नका लािग पनि अहिलेसम्मका अनियमितताको छानबिन पनि जरुरी रहेको पौडेलको तर्क थियो। सभामुखले थालेको पहल निष्कर्षविहीन सभामुख देवराज घिमिरेले संसद्मा प्रतिनिधित्व गर्ने प्रमुख चार दलसँग छलफल गरेका छन्। प्रमुख प्रतिपक्षी दल कांग्रेसले संसदीय छानबिन समिति बनाउनुपर्ने अडान कायमै रहेको बताएपछि बैठक निष्कर्षविहीन बनेको छ। सहकारी ठगीमा उपप्रधान तथा गृहमन्त्री लामिछानेको संलग्नता देखिएको भन्दै कांग्रेसले संसदीय छानबिन समिति बनाउनुपर्ने दबाब दिँदै आएको छ। उक्त माग पूरा नभएपछि गृहमन्त्री लामिछानेलाई रोस्टममा जानसमेत रोक लगाउने कांग्रेसको तयारी छ। संसद्मा मंगलबार गृहमन्त्री लामिछानेले राजनीतिक दलसम्बन्धी संशोधित विधेयक पेस गर्ने कार्यसूची छ। त्यसैले बैठकमा कुनै अवरोध नहोस् भनेर सभामुख घिमिरेले संसदमा रहेका प्रमुख चार दलसँग छलफल गरेका हुन्। कांग्रेसका प्रमुख सचेतक रमेश लेखकले लाखौं नेपाली नागरिकको बचत अपचलन भएको र त्यसमा बहालवाला मन्त्रीहरूको संलग्नता रहेकाले संसदीय छानबिन समिति बनाउनुपर्ने माग गरेको बताए। उनले जबर्जस्ती संसद् सञ्चालन गरिए अवरुद्ध पार्ने संकेत समेत गरे।"
राष्ट्रिय सभाको उपाध्यक्षमा आज उम्मेदवारी दर्ता हुँदै,"काठमाडौं : राष्ट्रिय सभाको उपाध्यक्ष पदमा आज उम्मेदवारीको दर्ता हुँदैछ। बुधबार हुने उपाध्यक्षको निर्वाचनका लागि आज मनोनयन दर्ता सङ्घीय संसद् भवनको ल्होत्से हलमा हुने संसद सचिवालयले जनाएको छ। सचिवालयका अनुसार मनोनयन दर्ताका लागि आज बिहान ११:४५ बजेदेखि १:४५ बजेसम्म समय तालिका तोकिएको छ। निर्वाचन कार्यतालिका अनुसार आज दिउँसो नै दर्ता भएका प्रस्तावको सूची प्रकाशन गरिने छ। उक्त प्रस्तावलाई राष्ट्रिय सभाको चैत २८ गते बुधबार बस्ने बैठकमा निर्णयार्थ प्रस्तुत गरिने संसद सचिवालयले जनाएको छ। २०७९ माघ ३ गते राष्ट्रिय सभा उपाध्यक्षमा निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत्र १५ गते राजीनामा दिएकी हुन्। एमाले नेतृत्वको नयाँ समीकरण बनेपछि चार दलबीच राष्ट्रिय सभाको अध्यक्ष माओवादी केन्द्र र उपाध्यक्ष एमालेले पाउने सहमति भएको थियो। सोही अनुसार गणेश तिमल्सिनाको कार्यकाल सकिएपछि राष्ट्रियसभा अध्यक्षमा नारायणप्रसाद दाहाल निर्वाचित भएका थिए। ५९ सदस्यीय राष्ट्रिय सभामा सरकारले एक जना मनोनित गर्न बाँकी रहेको छ। अहिले संसदमा नेकपा (माओवादी केन्द्र) का १७, नेपाली कांग्रेसका १६, नेकपा (एमाले) का १०, नेकपा (एकीकृत समाजवादी) का ८, लोकतान्त्रिक समाजवादी पार्टी नेपाल र राष्ट्रिय जनमोर्चाका ११ र २ जना मनोनीत सदस्य छन्। राष्ट्रिय सभामा नयाँ सत्ता समीकरणको बहुमत छ।"
अन्योलमा कोशी प्रदेश सरकार,"उदयपुर : कोशी प्रदेश सरकारको नेतृत्वका सन्दर्भमा संवैधानिक अन्योलका बीच नयाँ अध्याय सुरु भएको छ। सत्तासीन दलले नयाँ सरकार गठनको गृहकार्य सुरु गरेसँगै केदार कार्की नेतृत्वको सरकार के हुन्छ भन्ने विषय चोटिलो बनेको छ। सोमबार सत्ता साझेदार दल नेकपा माओवादी केन्द्रका मन्त्रीहरूले राजीनामा बुझाए लगत्तै एमालेमाओवादीले मुख्यमन्त्री कार्कीलाई दिएको समर्थन फिर्ता र नयाँ सरकारका लागि दाबी प्रस्तुत गरेका छन्। उनीहरूले मन्त्रीको राजीनामा, विश्वासको मत फिर्ता लिने, आफूसँग बहुमतसिद्ध रहेको दाबी एकैसाथ पेस गरेपछि प्रदेश सरकार थप अन्योलमा पुगेको हो। कार्की नेतृत्वको प्रदेश सरकार संविधानको धारा १६८(५) अन्तर्गत बनेको हो। कांग्रेसका कार्की संसदीय दलको नेताका रूपमा नभई प्रदेशसभा सदस्यको हैसियतमा २७ पुस २०८० मा मुख्यमन्त्री बनेका थिए। उनलाई एमालेका ३९ जना प्रदेशसभा सदस्यहरूले समर्थन गरेका थिए। संविधानको धारा १६८ (३) अन्तर्गत सबैभन्दा ठूलो दलको संसदीय दलको नेताका रूपमा एमाले संसदीय दल कोशीका मुख्यमन्त्री बनेका हिक्मतकुमार कार्कीले विश्वासको मत पाउन नसकेपछि १६८ (५) अन्तर्गत सरकार गठनको प्रक्रिया गत असोजमा अगाडि बढेको थियो। मुख्यमन्त्री कार्कीका तीन विकल्प प्रदेश प्रमुखले नयाँ सरकार गठनका लागि आह्वान नै नगरी एमाले र माओवादीका प्रदेशसभा सदस्यले आफूहरूसँग बहुमत रहेको जानकारी गराई रहँदा मुख्यमन्त्री कार्की नैतिक संकटको घेरामा छन्। सरकार सञ्चालनमा अप्ठ्यारोमा परिरहँदा उनीसामु यतिबेला तीन विकल्प छन्। पहिलो विकल्प बहुमत गुमाइसकेकाले नैतिकताका आधारमा राजीनामा दिएर मार्ग प्रसस्त गर्ने, दोस्रो संविधानमै खेल्ने र तेस्रो विघटन गरी मध्यावधिमा जाने। यी तीन विकल्प पहिलो विकल्पबाट एउटा निकास निस्कन्छ तर पछिल्लो समय राजनीतिमा नैतिकताको खडेरी लागि सकेको छ तसर्थ मुख्यमन्त्री कार्कीले सार्वजनिक रूपले यो विकल्प नजाने आफ्नो अडान राखेका छन्। उनले संविधानअनुसार नै खेल्ने संकेत दिइरहेका छन्। कार्कीका लागि तेस्रो विकल्प संसद् विघटन गरी मध्यावधिमा जाने निकै जोखिम छ किनभने यसअघि केपी ओली नेतृत्वको सरकारले संसद् विघटन गर्दा सर्वोच्चले विकल्प रहुन्जेलसम्म संसद् विघटन गर्न नसकिने नजिर स्थापित भइसकेको छ। त्यही नजिरलाई आधार मानेर एमाले र माओवादी सर्वोच्चमा गएर पुनः प्रदेशसभा ब्युँत्याउन सक्छन्। त्यति मात्र हैन मध्यावधिमा जाँदा एमाले माओवादीको गठबन्धन हुन्छ र हाल कायम रहेको सदस्य संख्यासम्म घट्न सक्छ। त्यही सम्भावित दृश्य देखेर कांग्रेसभित्रको संस्थापन पक्ष (देउवा) समूह त्यो जोखिम मोल्ने पक्षमा छैन। यसो त कोइराला खेमाबाट मुख्यमन्त्री बनेका कार्कीलाई मुख्यमन्त्री बन्ने प्रक्रियाबाटै देउवा समूहले असहयोग गर्दै आएको छ। अहिले पनि कार्कीलाई सकेसम्म निकाल्ने पक्षमा देउवा समूह सक्रिय छ। मुख्यमन्त्री कार्कीका अभिव्यक्ति पनि एमाले माओवादीभन्दा पनि देउवा समूहले आफूलाई हटाउन खोजेको विभिन्न ठाउँमा सुनिँदै आएका छन्। के भन्छन् मुख्यमन्त्री कार्की ?आफू संविधानले दिएको अन्तिम विकल्प धारा १६८(५) अन्तर्गत बनेको सरकार भएकाले बहिर्गमन हुनै नसक्ने तर्क गर्दै आइरहेका छन्। धारा १६८ (५) अन्तिम विकल्प भएकाले प्रदेश सरकारको बाँकी कार्यकाल भरी आफू नै मुख्यमन्त्री रहने बताउँदै आएका छन्। उनी राजीनामा पनि नदिने र विश्वासको मत पनि नलिने अभिव्यक्ति दिँदै आएका छन्। उनी सत्ता टिकाइ राख्ने विकल्पको खोजीमा छन्। यदि आफूलाई विस्थापन गर्न खोजे प्रदेशसभा विघटन गरी मध्यावधिमा जान सक्ने धम्की दिन थालेका छन्। सत्ता बाहिरका दलहरूले बहुमतसिद्धको दाबी पेस गरेपछि उनलाई कुर्सी छाड्न थप दबाब पुगेको छ। यद्यपि प्रदेश प्रमुखले नयाँ सरकार गठनका लागि आह्वान गरिसकेका छैनन््। सरकार गठनका लागि आह्वान नहुँदै गठबन्धन दलहरूले दाबी प्रस्तुत गरेपछि कार्की अप्ठ्यारोमा परेका हुन्। के भन्छन् संविधानविद्हरू संविधानविद्हरूले भने नयाँ सरकार गठनको सम्भावना रहेसम्म प्रदेशसभा विघटन नहुने बताउँदै आएका छन्। संविधानविद् डा भीमार्जुन आचार्यले प्रतिनिधिसभा विघटनपछि सर्वोच्च अदालतले गरेको फैसलामा नयाँ सरकार गठनको सम्भावना रहेसम्म संसद् विघटन नहुने व्याख्या रहेको बताउँदै आएका छन्। नेपाल बार एसोसिएसनका पूर्वअध्यक्ष एवं वरिष्ठ अधिवक्ता शम्भु थापाले संविधानले संसद् विघटनको कल्पना नै नगरेको तर्क गरे। उनले सरकार गठन, विघटनको प्रक्रिया प्रदेशसभाबाट हुने भएकाले प्रदेश प्रमुखसँग अधिकार नभएको बताए। उनले भने, सरकारसँग संसद विघटन गर्ने अधिकार पनि छैन र प्रदेश प्रमुखसँग अर्को सरकार गठन गर्ने अधिकार पनि छैन, यो केवल संसद्मा निहित छ। उनले भने, सरकार गठन भएको दुई वर्षसम्म अविश्वासको प्रस्ताव ल्याउन नपाउने व्यवस्था छ यदि संविधान मिचेर ल्याउने हो भने त्यो पनि संसद्बाट पास गर्नुपर्छ। सर्वोच्च अदालतको नजिर के छ ? सर्वोच्च अदालतको संवैधानिक इजलासले २०७८ असार २८ गते गरेको फैसलामा उपधारा ५ मा दिएको समर्थन फिर्ता हुनसक्ने स्पष्ट व्याख्या थियो। तत्कालीन प्रधानमन्त्री केपी ओलीले गरेको संसद् विघटनविरुद्धको मुद्दाको फैसलामा उपधारा ५ अनुसार दिएको समर्थन चिरस्थायी नहुने भन्दै अवस्था र परिस्थितिअनुसार फिर्ता लिन सकिने भनिएको छ। यस्तै उपधारा ५ अनुसार व्यक्तिगत मात्र नभई दलीय समर्थनमा पनि सरकार बन्न सक्ने फैसलामा उल्लेख छ। फैसलामा भनिएको छ, यस उपधाराअनुसार प्रदान गरिने समर्थन वा व्यक्त गरिने विश्वास दलीय निर्णयको आधारमा पनि गर्न सकिन्छ। साथै प्रतिनिधिसभाका सदस्यहरूले आफ्नो स्वतन्त्र विवेक र बुद्धिमत्ता प्रयोग गरेर पनि समर्थन वा विश्वास व्यक्त गर्न सक्ने देखिन्छ। यसरी दिइएको समर्थन वा विश्वास चिरस्थायी नै हुनुपर्छ भन्ने पनि हुँदैन। अवस्था र परिस्थितिअनुसार दिइएको दलीय वा व्यक्तिगत समर्थन फिर्ता लिन पनि सकिन्छ। फैसलाले वैकल्पिक सरकार गठन हुनसक्ने अवस्था कायम रहेसम्म संसद् विघटनको उपधारा ७ प्रयोगमा आउने अवस्था नहुने स्पष्ट पारेको छ। संविधानको धारा ७६ को उपधारा ५ बमोजिम वैकल्पिक सरकार गठन हुनसक्ने अवस्था कायम रहेसम्म अर्थात् त्यसरी सरकार गठन गर्ने निर्धारित प्रक्रिया सम्पन्न नभएसम्म उपधारा ७ प्रयोगमा आउने अवस्था नै रहँदैन, सर्वोच्च अदालतको फैसलाको पूर्णपाठको ७९ नम्बर बुँदामा उल्लेख छ। यस्तो छ जोडघटाउ एमाले र माओवादीले समर्थन फिर्ता लिँदैमा नयाँ सरकार बनि हाल्छ भन्न सक्ने अवस्था देखिँदैन्। सत्तारुढ दलहरू भने बहुमत सदस्य आफ्नो पक्षमा रहेकाले सहजै सत्ताको चाबी पाउने आंकलन गरिरहेका छन्। एमाले संसदीय दलका नेता हिक्मतकुमार कार्कीलाई मुख्यमन्त्री बनाउन पेस भएको दाबीमा एमालेका ४० र माओवादीका १३ जना गरी ५३ प्रदेशसभा सदस्य छन्। कोशीमा बहुमत पुर्याउन ४७ प्रदेशसभा सदस्य आवश्यक पर्छ। दुवै दलका प्रदेशसभा सदस्यले मुख्यमन्त्री कार्कीलाई दिएको विश्वासको मत फिर्ता लिएको प्रदेशसभा सचिवालयलाई जानकारी गराएका छन्। उनीहरूले प्रदेशसभाको विशेष अधिवेशन बोलाउनसमेत प्रदेश प्रमुखसमक्ष माग गरेका छन्। एमालेका प्रमुख सचेतक रेवतीरमण भण्डारीले गठबन्धन दलबीच भएको समझदारीअनुसार सबै प्रक्रिया पूरा गरी प्रदेश प्रमुखलाई जानकारी गराइएको छ। उनले भने, हामीले एकैचोटी मुख्यमन्त्रीलाई दिएको समर्थन फिर्ता लिने र सरकार गठनका लागि आवश्यक बहुमत भएको जानकारी गराएका छौं।"
पर्साको गुलरियामा आगलागीबाट चार घर जले,"वीरगन्ज : पर्साको धोबिनी गाउँपालिका३ गुलरिया गाउँमा सोमबार राति आगलागी हुँदा चार घर जलेर नष्ट भएका छन्। बिजुलीको तार सर्ट भएर लागेको आगोबाट स्थानीय मनिफ मियाँ,राजेन्द्र राउत कुर्मी,फडिन्द्र राउत कुर्मी र रविन्द्र पटेलको फुसको घर पूर्णरूपमा जलेर नष्ट भएको ईलाका प्रहरी कार्यालय लंगडीका प्रहरी नायव निरीक्षक तोजेन्द्र बिसीले जानकारी दिए। सोमबार राति करिब १२ बजेतिर मनिफको घरमा बिजुलीको तार सर्ट भएर सुरु भएको आगलागी छिमेकीहरुको घरमा पनि सल्किएको बिसीले बताए। वारुण यन्त्रको मद्धतमा प्रहरी र स्थानीयबासीले मिलेर आगो निभाइएको छ। आगलागीमा परी चार वटै फुसको घर पूर्णरूपमा जलेकाले त्यसबाट अन्दाजी १५१६ लाख रुपैयाँ बराबरको क्षति भएको प्रारम्भिक अनुमान गरिएको प्रहरी नायब निरीक्षक बिसीले बताए।"
राष्ट्रिय सभा उपाध्यक्षमा कांग्रेसले विष्णुदेवी पुडासैनीलाई उम्मेदवार बनाउने,काठमाडौं : नेपाली कांग्रेसले राष्ट्रियसभा उपाध्यक्ष उमेदवारमा विष्णुदेवी पुडासैनीलाई उम्मेदवार बनाउने भएको छ। आज बिहान बसेको संसदीय दलको बैठकले पुडासैनीलाई राष्ट्रियसभा उपाध्यक्ष पदमा उम्मेदवार बनाउने निर्णय गरेको हो। तत्कालीन कांग्रेसमाओवादीको गठबन्धनबाट उम्मेदवार बनेकी पुडासैनी बागमती प्रदेशबाट निर्वाचित भएकी हुन्। बुधबार हुने उपाध्यक्षको निर्वाचनका लागि आज मनोनयन दर्ता सङ्घीय संसद् भवनको ल्होत्से हलमा हुने संसद सचिवालयले जनाएको छ। सचिवालयका अनुसार मनोनयन दर्ताका लागि आज बिहान ११:४५ बजेदेखि १:४५ बजेसम्म समय तालिका तोकिएको छ। निर्वाचन कार्यतालिका अनुसार आज दिउँसो नै दर्ता भएका प्रस्तावको सूची प्रकाशन गरिने छ। उक्त प्रस्तावलाई राष्ट्रिय सभाको चैत २८ गते बुधबार बस्ने बैठकमा निर्णयार्थ प्रस्तुत गरिने संसद सचिवालयले जनाएको छ। २०७९ माघ ३ गते राष्ट्रिय सभा उपाध्यक्षमा निर्विरोध निर्वाचित भएकी राष्ट्रियसभा उपाध्यक्ष उर्मिला अर्यालले चैत्र १५ गते राजीनामा दिएकी हुन्।
गृहमन्त्री लामिछानेमाथि छानबिन समिति नबने संसद बैठक अवरुद्ध हुन्छ : कांग्रेस,"काठमाडौं :नेपाली कांग्रेसले प्रतिनिधि सभाको बैठक अवरुद्ध गर्ने भएको छ। आज बिहान बसेको कांग्रेस संसदीय दलको बैठकले प्रतिनिधि सभाको बैठकमा सहकारी प्रकरणमा जोडिएका उपप्रधान तथा गृहमन्त्री रवि लामिछानेमाथि छानबिन गर्न संसदीय समिति गठन नगरे संसद चल्न नदिने निर्णय गरेको प्रमुख सचेतक रमेश लेखकले जानकारी दिए। उनले गृहमन्त्री रवि लामिछाने सहकारीको रकम अपचलन गर्नेमा संलग्न रहेकाले छानबिनमा कांग्रेस एकमत रहेको बताए। सरकारको बहालवालामन्त्री समेत सहकारीका रकम अपचलन गर्नेमा देखा परे। कांग्रेसले उपप्रधान तथा गृहमन्त्री रवि लामिछानेजी रकम अपचलनको काममा संलग्न भएकाले विषय उठाइरहेका छौं। त्यसको निष्पक्ष,स्वतन्त्र र विश्वसनीयका निम्ति छानबिन समिति गठनको माग उठाइरहेका छौं।लेखकले भने,कांग्रेस संसदीय दलको बैठकले कांग्रेसले गरेको माग उचित छ भन्ने ठहर गरेको छ। कांग्रेसको माग बमोजिम सहकारीको रकम अपचलन भएको विषयमा संसदीय छानविन समिति गठन गर्न सरकारसँग माग गर्ने निर्णय गरेको छ। उनले छानविन नभएर संसद अगाडि बढ्न नसक्ने धारणा राखे। उनले संसद्का कामकारबाही प्रभावित भए सरकार जिम्मेवार हुने उनको भनाई छ।"
प्रतिनिधिसभा बैठक अगाडि कांग्रेस संसदीय दलको बैठक बस्दै,काठमाडौं : नेपाली कांग्रेस संसदीय दलको बैठक आज बिहान बस्दैछ । नयाँ बानेश्वरस्थित संघीय संसद् भवनको ल्होत्से हलमा बस्ने बैठकमा संसद्को आगामी बैठकको तयारीबारे छलफल हुने जनाइएको छ । कांग्रेसका प्रमुख सचेतक रमेश लेखकले लाखौं नेपाली नागरिकको बचत अपचलन भएको र त्यसमा बहालवाला मन्त्रीहरूको संलग्नता रहेकाले संसदीय छानबिन समिति बनाउनुपर्ने माग गरेको बताए। उपप्रधान तथा गृहमन्त्री रवि लामिछानेको नाम सहकारी प्रकरणमा जोडिएपछि उनीमाथि छानबिन हुनुपर्ने र राजीनामा दिनुपर्ने अडान संसद्को मुख्य प्रतिपक्षी दल नेपाली कांग्रेसले राखेको छ। नयाँ सत्ता समीकरण बनेर लामिछाने गृहमन्त्री भएसँगै कांग्रेसले निरन्तर उनीमाथि प्रश्न उठाउँदै आएको छ। सोमबार सभामुख देवराज घिमिरेले संसद्मा प्रतिनिधित्व गर्ने प्रमुख चार दलसँग छलफल गरेपनि बैठक निष्कर्षबिहीन बनेको थियो। लामिछानेमाथि छानबिनका लागि संसदीय समिति गठन गर्नुपर्ने भन्दै कांग्रेसले आजपनि प्रतिनिधिसभा बैठक अवरोध गर्ने तयारी गरेको छ। उक्त माग पूरा नभएपछि गृहमन्त्री लामिछानेलाई रोस्टममा जानसमेत रोक लगाउने कांग्रेसको तयारी छ। सत्तारुढ दलले भने नेपाली कांग्रेसले माग गरेको संसदीय छानबिन समिति नबन्ने स्पष्ट पारेका छन्। हल्का विषयमा पनि संसदीय छानबिन समिति बनाउँदै जाने हो भने गलत नजिर स्थापित हुने उनीहरुको भनाइ छ। संसद्मा मंगलबार गृहमन्त्री लामिछानेले राजनीतिक दलसम्बन्धी संशोधित विधेयक पेस गर्ने कार्यसूची छ।
"ईपीएस भाषा परीक्षा: उत्पादनमुलक क्षेत्रतर्फको पहिलो चरणको नतिजा प्रकाशित, ६ हजार बढी उर्त्तीण",काठमाडौं : दक्षिण कोरियाको उत्पादनमूलक क्षेत्रमा रोजगारीका लागि सञ्चालन भएको परीक्षाको नतिजा सार्वजनिक भएको छ। दक्षिण कोरियाको मानव संसाधन विकास सेवाले मंगलबार नतिजा प्रकाशन गरेको हो। जसमा ६ हजार ३२१ जना उर्तीण भएका छन्। प्रकाशित नतिजा अनुसार ९२५ प्रतिशतभन्दा अंक ल्याउने उर्तीण भएका हुन्। पहिलो चरणको परीक्षामा ४७ हजारभन्दा बढी परीक्षार्थी सहभागी भएका थिए। दक्षिण कोरियाको रोजगार अनुमति प्रणाली (ईपीएस) मार्फत कामदार लैजान कोरियाली सरकारले नेपाल सरकारसँग सन् २००७ मा एमओयू गरेको थियो। त्यसअन्तर्गत सन् २००८ बाट कामदार लैजान सुरु गरिएको थियो।
एमडी र ल्याब प्रमुखलाई रिहा गर्न माग गर्दै स्वास्थ्यकर्मीको प्रदर्शन,वीरगन्ज : प्रहरीले पक्राउ गरेका वीरगन्जको नेशनल मेडिकल कलेज तथा शिक्षण अस्पतालका प्रबन्ध निर्देशक(एमडी) शहनवाज अन्सारी र ल्याब प्रमुख सन्जय साहलाई रिहा गर्न माग गर्दै मेडिकल कलेजका स्वास्थ्यकर्मी र कर्मचारीले प्रदर्शन गरेका छन्। सोमबार मेडिकल कलेजको ल्याबमा वीरगन्ज महानगरको अनुगमन समितिले अनुगमन गर्ने क्रममा म्याद सकिएका केमिकल लगायतका औषधि बरामद भएपछि प्रहरीले मेडिकल कलेजका एमडी अन्सारी र ल्याब प्रमुख साहलाई पक्राउ गरेको थियो। प्रहरीले पक्राउ गरेका अन्सारीको स्वास्थ्य अवस्था बिग्रिएपछि सोमबार राति नै उनलाई वीरगन्ज हेल्थकेयर हस्पिटलमा भर्ना गरिएको छ। प्रहरीले पूर्वाग्रही भएर एमडी अन्सारी र ल्याब प्रमुख साहलाई पक्राउ गरेको भन्दै मेडिकल कलेजका स्वास्थ्यकर्मी र कर्मचारीहरूले मंगलबार दिउँसो प्रदर्शन गरेका हुन्। हातमा झाडु र पोस्टर लिएर जिल्ला प्रहरी कार्यालय पर्सा अगाडि पुगेका करिब १ सय ५० जनाको संख्यामा रहेका उनीहरूले प्रहरीविरुद्ध नाराबाजी पनि गरेका छन् । एमडी अन्सारी र ल्याब प्रमुख साहलाई विना सर्त रिहा गर्नुपर्ने उनीहरूको माग छ। यसैबीच मंगलबार नै मेडिकल कलेज प्रशासनले एक प्रेस विज्ञप्ति जारी गर्दै एमडी अन्सारी र ल्याब प्रमुख साहलाई प्रहरीले पूर्वाग्रही भएर नियन्त्रणमा लिनु अन्यायपूर्ण र अनुचित रहेकाले तत्काल दुवै जनालाई रिहा गर्न माग गरेको छ। मेडिकल कलेजका प्रमुख प्रशासकीय अधिकृत गौसुल आजमले जारी गरेको प्रेस विज्ञप्तिमा प्रहरीले एमडी अन्सारी र ल्याब प्रमुख साहलाई पूर्वाग्रही भएर पक्राउ गरेर लगेकाले विना शर्त रिहा गर्न माग गरेका छन्। सोमबार दिउँसो वीरगन्ज महानगरपालिकाको बजार अनुगमन समितिले मेडिकल कलेजको प्रयोगशालामा छापा मारेर म्याद गुज्रिएका झण्डै ४० प्रकारका केमिकल लगायतका औषधि फेला परेपछि प्रहरी उपरीक्षक कुमोध ढुंगेल नेतृत्वको प्रहरी टोलीले एमडी अन्सारी र ल्याब प्रमुख साहलाई नियन्त्रणमा लिएको थियो।
ढल्केवरमा भइरहेको लोडसेडिङप्रति उद्योगीको आपत्ति,"ढल्केवर(धनुषा) : नेपाल विद्युत प्राधिकरणको ठूलो सबस्टेशन रहेको धनुषाको ढल्केवर क्षेत्रमा भइरहेको विद्युत लोडसेडिङप्रति उद्योगीहरूले आपत्ति जनाएका छन्। उद्योगीहरूको संगठन मधेश प्रदेश उद्योग परिसंघले मंगलबार नेपाल विद्युत प्राधिकरणको ढल्केवर ग्रीड शाखालाई ज्ञापनपत्र बुझाउँदै विगतमा प्राधिकरणले गरेको सहमति कार्यान्वयन गर्न अनुरोध गरेको छ। प्राधिकरणले ढल्केबर क्षेत्रभित्र पब्लिक र औद्योगिकका लागि विद्युत लोडसेडिङ नपर्ने र कटौती नहुने गरी सहमति गरेको विगत छ। तर उक्त सहमतिलाई लत्याएर हाल ढल्केवर क्षेत्रभित्र पब्लिक र उद्योग सञ्चालनको विद्युत पनि दैनिक १२ घण्टासम्म लोड सेडिङमा राखिँदा यहाँका जनता र उद्योगी मार्कामा परेको ज्ञापनपत्रमा उल्लेख छ। प्राधिकरण आफैंले गरेको सहमति उल्लंघन नगरी ढल्केवरमा विद्युत नकाट्ने नीति यथा अवस्था गरी दिन उनीहरूले अनुरोध गरेका छन्। ढल्केवर क्षेत्रमा विद्युत कटौती नगर्ने सहमति कार्यान्वयन नगरे आन्दोलनको चेतावनी दिँदै उद्योगीहरूले प्राधिकरणलाई सचेत गराएको छ। यता ज्ञापनपत्र बुझ्दै नेपाल विद्युत प्राधिकरण ढल्केवर ग्रीड शाखा प्रमुख इन्जिनियर मनोज साहले विद्युत अपग्रेड गर्ने कार्य चलेकोले केही समयका लागि बाध्यतावस विद्युत काट्नुपरेको उल्लेख गरे। अपग्रेड कार्य सकिए पछि यो समस्या स्वतः हट्छ। तर पनि तत्काल पब्लिक तथा उद्योगीहरूको समस्या हेरी तालिका बनाउँछौँ, उनले भने। प्रमुख साहले ढल्केवर फिडरमा विद्युत नकाट्ने विषयमा माथिल्लो कार्यालयसँग छलफल गर्ने प्रतिबद्धता समेत जनाएको परिसंघका कार्यकारी निर्देशक दीपक लामाले अन्नपूर्णलाई बताए। ज्ञापनपत्र बुझाउने क्रममा मधेश प्रदेश उद्योग परिसंघका अध्यक्ष प्रमोद कुमार साह, उपाध्यक्ष लक्ष्मीनारायण यादव, उद्योगी उमेश साह लगायतको उपस्थिति रहेको थियो।"
मापदण्डविपरीत सञ्चालित औषधि पसललाई कारबाही,"नुवाकोट : विभिन्न स्थानमा गरिएका अनुगमनका क्रममा नुवाकोटका अधिकांश औषधि पसल मापदण्डविपरीत रहेको पाइएपछि कारबाही गरिएको छ। नियमविपरीत सञ्चालन भएको ६ वटा औषधि पसललाई नगद जरिवाना गरिएको छ। छड्के अनुगमनका क्रममा औषधि पसलहरू मापदण्डविपरीत सञ्चालनमा रहेको पाइएपछि नगद जरिवाना गरिएको छ। नुवाकोटको विदुर नगरपालिकाभित्र सञ्चालित औषधि पसलहरूमा जिल्ला बजार अनुगमन समितिले औषधि व्यवस्था विभागका प्राविधिकसहितको टोलीले गरेको संयुक्त अनुगमनका क्रममा अधिकांश औषधि पसलहरूले स्वास्थ्य सेवाका आधारभूत मापदण्डसमेत पालना नगरेको पाइएपछि नगद जरिवानाका साथै तीन दिनभित्र औषधि व्यवस्था विभागमा सक्कल कागजातसहित उपस्थित हुन टोलीले निर्देशन दिएको छ। विदुर नपा १, २, ४, ५ र ९ मा सञ्चालित २३ वटा औषधि तथा फार्मेसी पसलहरूको स्थलगत अनुगमन गरिएको हो। अधिकांश मापदण्डको पालना नगरेको पाइएको जिल्ला स्वास्थ्य कार्यालय नुवाकोटले जनाएको छ। मापदण्ड विपरीत रहेको पाइएपछि विदुर नपा १ त्रिशूली बजारमा रहेको रोशन मेडिकल हल, विदुर ९ बाघटारमा रहेको अनुप मेडिकल हल, पिपुल्स च्वाइस फार्मेसी, विदुर २ विदुर वजारमा रहेको स्टार अस्पताल फार्मेसी, बट्टार बजारमा रहेको निको फार्मेसी र विदुर ५ देवीघाटमा रहेको जालपा मेडिकल हललाई जनही १०१० हजार रुपैयाँ नगद जरिवाना गरिएको अनुगमनमा सहभागी उद्योग तथा वाणिज्य कार्यालय नुवाकोटका प्रमुख किशोर सापकोटाले बताए। उनका अनुसार जरिवाना तिरेपछि पहिले ताला लगाइएको पसल खुला गरिएको छ।"
बाउन्स चेकको उजुरी बढ्यो,"परासी : नवलपरासीमा चेक अनादर (बाउन्स)का उजुरी बढेको छ। उजुरी बढेसँगै प्रहरीले १० लाखदेखि माथिको चेक रकमको स्रोत खोज्न सुरु गरेको छ। प्रहरीले १० लाखदेखि माथिका चेक बाउन्सको उजुरी लिएर आउने व्यक्तिहरूसँग त्यसको स्रोत पुष्टि गर्न लगाउन सुरु गरेको हो। १० लाखदेखि माथिको चेक बाउन्सको उजुरी लिएर आउनेसँग व्यापार, व्यवसाय, घर जग्गा बिक्री वा कहाँबाट आर्जन गरी रकम सापट दिइएको थियो भन्नेको प्रमाण पेश गरेपछि मात्र कानुनी प्रक्रिया अगाडि बढाउने गरेका छौं, जिल्ला प्रहरी कार्यालयका सूचना अधिकारी डीएसपी रेशम बोहोराले भने। यसोगर्दा सापट दिने व्यक्तिले वैध वा अवैध तरिकाबाट रकम दिएको छ भन्नेबारे जानकारी हुने भएकाले पुष्टी हुने प्रमाण खोजेको प्रहरीको भनाइ छ। जिल्लामा सबैभन्दा बढी ४ देखि ५ लाखसम्मका चेक बाउन्सका उजुरी आउने गरेको छ। १० लाखदेखिका माथिका चेक भने कमै आउने गरेको डीएसपी बोहराले बताए। १० लाखदेखि माथिका चेक भएको पनि सुनिएको छ। तर, स्रोत पुष्टि गर्ने प्रमाण नभएकाले होला, कार्यालयमा उजुरी लिएर आउँदैनन्, डीएसपी बोहराले भने। आर्थिक मन्दीका कारण पनि चेक बाउन्सका उजुरी बढेको हुन सक्ने आकलन गरिएको छ। प्रहरी कार्यालयको तथ्यांकअनुसार चालु आर्थिक वर्षको अहिलेसम्म ५७ वटा चेक बाउन्सका उजुरी दर्ता भएका छन्। अघिल्लो वर्ष २० वटा उजुरी परेका थिए। जिल्लाबाटै चेक अनादरको मुद्दा किनारा लाग्ने भएसँगै उजुरीको संख्या बढेको डीएसपी बोहोराले बताए। उजुरी सँगै जिल्लामा मिलापत्रका लागि समेत निवेदन पर्ने गरेका छन्। हालसम्म १५१६ वटा मिलापत्रका लागि निवेदन आएको प्रहरी कार्यालयले जनाएको छ। खातामा पर्याप्त रकम नभईकन पनि जानाजान चेक काटेर तीन पटकसम्ममा भुक्तान नभए चेक बाउन्सको प्रक्रिया अघि बढ्ने गर्दछ।"
बुधबार देशका यी स्थानमा हुने छ वर्षा,"काठमाडौं : बुधबार देशका पहाडी भूभागमा आंशिकदेखि साधारणतया बदली तथा बाँकी भूभागमा आंशिक बदली देखी मौसम मुख्यतया सफा रहने छ। मौसम पूर्वानुमान महाशाखाका अनुसार कोशी, गण्डकी, कर्णाली र सुदूरपश्चिम प्रदेशको पहाडी भूभागको थोरै स्थानहरू साथै बाँकी पहाडी भूभागको एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। देशको उच्च पहाडी तथा हिमाली भूभागका थोरै स्थानहरूमा हल्का हिमपातको सम्भावना रहेको छ। बुधबार राति गण्डकी र कर्णाली प्रदेशको पहाडी भूभागमा आंशिक बदली रही बाँकी भूभागमा आंशिकदेखि मौसम मुख्यतया सफा रहने छ। कोशी र गण्डकी प्रदेशको पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको छ। कोशी र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
आगलागीमा परी घाइते भएका थप दुई सेनाको मृत्यु,डोल्पा : डोल्पाको ठुलिभेरी नगरपालिका४ को मष्टा सामुदायिक वनमा आगो निभाउने क्रममा घाइते भएका थप दुई जना सेनाको मृत्यु भएको छ। उनीहरूको उपचारको क्रममा मृत्यु भएको हो। मृत्यु हुनेमा काभ्रेका ३८ वर्षीय केशवबहादुर मगर र हुम्लाका २३ वर्षीय आशिष बुढा छन्। यसअघि सोमबार उपचारकै क्रममा जुम्लाका २८ वर्षीय हेमन्त रावलको मृत्यु भएको प्रमुख जिल्ला अधिकारी तुलसीप्रसाद दाहालले बताए। रावलको जिल्ला अस्पताल डोल्पामा मृत्यु भएको थियो भने मगर र बुढाको काठमाडौंको कीर्तिपुरस्थित जलन अस्पतालमा मृत्यु भएको प्रजिअ दाहालले बताए। घाइते बनेका ३० वर्षीय प्युठ विजय कोइरालाको कीर्तिपुरमै उपचार भइरहेको छ। निभाइसकेको आगो सोमबार पुनः सुरु भएपछि उनीहरू निभाउन जाँदा जलेर घाइते बनेका थिए।
सिन्धुलीमा मिटरब्याज पीडित आन्दोलित,"सिन्धुली : सिन्धुलीका मिटरब्याज पीडितहरू आन्दोलित भएका छन्। सयौंको संख्यामा रहेका पीडितहरू सोमबारबाट जिल्ला प्रशासन कार्यालय सिन्धुलीको गेटमा न्याय माग्दै धर्नामा बसेका हुन्। दूधौली नगरपालिकाका झण्डै १ सय बढी पीडितहरू सोमबार रातभर खुला आकाशमै बसेर न्याय मागिरहेका हुन्। मिटर ब्याज पीडित संघर्ष समितिका संयोजक वर्षबहादुर विश्वकर्माका अनुसार मिटर ब्याजीका विरूद्ध उजुरी गरिएको भए पनि उल्टै अदालतमा मुद्दा हालेर घर जग्गा खालि गर्न भनेपछि पीडितहरू संगठित भएर आन्दोलनमा उत्रनु परेको हो। उनले भने, एकै गाउँका सात जनाको घरबार एकै व्यक्तिले उठाएको छ। ११ लाख पैसाको एक करोड २५ लाख रुपैयाँसम्म मिटर ब्याज उठाए पनि घरजग्गा फिर्ता नगरी उल्टै खाली गर्न धम्की आउन थालेको छ। पीडितहरूले मिटर ब्याजीहरू कमलामाई नगरपालिका १४ चन्दनपुरका विनोद गुप्ता, दूधौली नगरपालिकाका वृजनारायण शाह, अरुण महतो, मनोज कुमार नायक, प्रमोद कवाडी, दिप्ति कवाडी, अरूण महतो, आशेष नायक लगायतलाई तत्काल पक्राउ गरी कारबाही गर्नुपर्ने, पीडितको घर जग्गा फिर्ता गर्नु पर्ने, अदालतको मुद्दा फिर्ता लिनुपर्ने लगायतका माग गरेका छन्। मिटर ब्याजी विनोद गुप्ताले स्थानीय धनसरिया अधिकारी र बेच्नी कुमरको घर जग्गा खालिगर्न दवाव दिएका छन्। यस्तै मिटरब्याजीले सिन्धुली जिल्ला अदालतमा उपेन्द्र अधिकारी, प्रेमलाल अधिकारी, चैति अधिकारी, लिलावती राउत विरुद्ध झूटा विवरण राखि मुद्दा हालिएको गुनासो छ। पीडित लिलदेव अधिकारीका अनुसार स्थानीय मनोज नायकसँग विभिन्न पटक गरी ११ लाख रुपैयाँ लिएको अहिले ब्याज बढाएर १ करोड २५ लाख दिनुपर्ने कागज गराएका छन्। अधिकारी अपांगसमेत हुन्। उनी पनि आन्दोलनमा सहभागी छन्। यस्तै दूधौली नगरपालिका १० मंगलपुरका घुसकी अधिकारी, फुलकुमारी अधिकारी, कुमारी कुभर, दयावती अधिकारी, मनसरी अधिकारी, चैती अधिकारी, मेसल अधिकारीको ५६ कठ्ठा घरखेत स्थानीय अरुण महतोले जम्मा २६ लाख रुपैयाँमा आफ्नो नाममा कब्जा गरेका छन्। अभियन्ता विजय थापाका अनुसार जिल्ला प्रशासन कार्यालय सिन्धुलीमा यस अघि मिटरब्याजी विरुद्ध दिएको उजुरीहरू समेत हराएको र प्रशासनले यस अघि गराएको छलफलहरूको कुनै रेकर्ड नभएको आरोप लगाए। तत्कालीन प्रमुख जिल्ला अधिकारी सुनिता नेपाल हुँदा कार्यालयमा दुवै पक्षविच छलफल हुँदा गरिएका सहमति समेत लुकाइएको छ। मिटर ब्याजीहरूले दैनिक रूपमा घर र जग्गा खाली गर्न भन्दै दवाव लिने गरेका छन, उनले भने। छलफलमा घर जग्गा फिर्ता गर्ने बताईए पनि कसैको फिर्ता भएको छैन। पीडितका सबैको घरजग्गा मिटर ब्याजीले आफ्नो नाममा रजिष्ट्रेशन पास गराएर लिएका छन्। सरकारले मिटर ब्याज पीडितहरूको मागलाई सम्बोधन गर्न आयोग गठन गरेको छ। तर, जिल्लाका मिटर ब्याजीहरूले खुलेआम पीडितहरूलाई थप पिडा दिएर मर्नु न बाँच्नुको अवस्थामा पुर्याएको पीडित धनसरिया अधिकारीको गुनासो छ। उता पीडितहरूले आफ्ना मागहरूका बारेमा सम्बोधन नगरेको भन्दै जिल्ला प्रशासन कार्यालय अघि नाराबाजी गर्दै प्रमुख जिल्ला अधिकारीलाई कार्यालय प्रवेशमा समेत अवरोध सिर्जना छन्। उनीहरूले विनोद गुप्तालाई पक्राउ गरी कारबाही गर्नुपर्ने, झूटा विवरण हालेर अदालतमा दर्ता गरिएको मुद्दा फिर्ता लिनुपर्ने, पीडितको घरजग्गा फिर्ता गर्नुपर्ने, दूधौलीमै पीडितको गुनासो सुन्ने इकाई गठन गर्नुपर्ने, पीडक विरुद्ध उजुरी गर्न जिल्ला प्रशासनमा डेक्स राख्नुपर्ने, लघुवित्तको ज्याजदी र चरम शोषण बन्द हुनुपर्ने माग गरेका छन्। उता प्रमुख जिल्ला अधिकारी भरत खनाले पीडितहरूका मागका विषयमा स्थानीय प्रशासन गम्भीर रहेको भन्दै सरकारले गठन गरेको आयोगको निर्णय र सरकारको माथिल्लो निकायको निर्देशन अनुसार कारबाही अघि बढाइने बताए। उनले भने, पीडितहरूले विनोद गुप्तलाई पक्राउ गरी कारबाही गर्न माग गरेका छन्। हामी त्यसतर्फ अघि बढ्ने छौं। उहाँहरूसँग छलफल गरेर छिट्टै न्यायको प्रक्रिया अघि बढाउने छौं।जिल्लामा दूधौली नगरपालिकाबाट मात्र मिटरब्याजी विरुद्ध १३ वटा उजुरी परेको छ।"
पौडी खेल्दा डुबेर युवकको मृत्यु,रसुवा : नौकुण्ड गाउँपालिका ६ कपथलीटार नजिकै फलाखु खोलामा डुबेर एकजनाको मृत्यु भएको छ। नौकुण्ड गाउपालिका ६ छापगाउँ घरभइ गोसाइकुण्ड मावि कक्षा १२ मा अध्ययनरत विजय तामाङ सोमबार दिउँसो साथीहरुसँग पौडी खेल्न गएका थिए। सोही क्रममा खोलामा डुबेर उनको मृत्यु भएको जिल्ला प्रहरी कार्यालयका प्रहरी नायव उपरिक्षक केशव भट्टराईले जानकारी दिए । शवलाई पोष्टमार्टमका लागि नुवाकोटको त्रिशुली अस्पतालमा पठाइएको डीएसपी भट्टराईले बताए ।
मेची भन्सारबाट जाँचपास भएर निस्किएका दुईवटा ट्रक नियन्त्रण,"झापा : काँकडभिट्टास्थित मेची भन्सार कार्यालयबाट जाँचपास भएर निस्किएका दुईवटा भारतीय नम्बर प्लेट भएको ट्रक प्रहरीले नियन्त्रणमा लिएको छ। नियन्त्रणमा लिएको ट्रक आवश्यक कारबाहीका लागि मंगलबार दिउँसो राजश्व अनुसन्धान कार्यालय इटहरी पठाइसकेको जिल्ला प्रहरी कार्यालय झापाका एसपी मिलन केसीले जानकारी दिए। जिल्ला प्रहरी कार्यालय झापा र इलाका प्रहरी कार्यालय धुलाबारीको संयुक्त टोलीले विशेष सूचनाका आधारमा सोमबार राति धुलाबारी चोकबाट एचआर ६९ सी ४६५९ र पीबी २३ टी ३४६५ नम्बरको दुई वटा ट्रक नियन्त्रणमा लिएको थियो। ट्रकमा भारतीय सेनाबाट अवकाश भएका १० जना नेपालीको सरसामान रहेका छन्। उनीहरूले प्रयोग गरिएका पुराना इलेकट्रोनिक्स सामानहरू लिएर घर फर्किँदै थिए। उनीहरू सबैको घर पश्चिम हो। यात्रु शाखाबाट पुराना सरसामानको जाँचपास गराए बापत १० जनाको नाममा छुटाछुटै प्रज्ञापनपत्र बनाएर ६० हजार राजश्व भन्सार बुझाएको प्रज्ञापन पत्रहरू प्रहरीले फेला पारेको छ। तर, ट्रकभित्र पुराना इलेकट्रोनिक्स सामानसहित केही नयाँ इलेकट्रोनिक्स सामानहरू रहेको सूचनाका आधारमा इलाका प्रहरी कार्यालय धुलाबारीको टोलीले दुवै ट्रक अनुसन्धानका लागि राजश्व पठाइसकेको एसपी केसीले बताए। राजश्वका कर्मचारीले ट्रकभित्र रहेका सरसामानहरू खोलेर छानबिन गरेपछि मात्र कति सामान बढी ल्याएको भनेर खुल्ने उनको भनाइ छ। दुवै ट्रकमा रहेको सामान भन्सार कर्मचारीले सोमबार साँझ ७ बजेर ३५ मिनेट राजश्व तिराएको प्रज्ञापन पत्रमा उल्लेख छ। १० जनाको प्रज्ञापन पत्र भए पनि तीन जना मात्र भन्सारमा उपस्थिति थिए। त्यसमध्ये एक जनाले तीन तिहाइ सामानमध्ये एक तिहाइ सामान नयाँ रहेको प्रहरी समक्ष बयान दिएका छन्। भन्सार जाँचकीमा खटिएका कर्मचारीले आर्थिक चलखेल गरी नयाँ सामानलाई पुरानो भनेर प्रज्ञापन पत्र कटाएर पठाएको स्रोतको दाबी छ।"
गोरखादरबारदेखि जीतगढीसम्मको नेपाली सेनाको पदयात्रा सुरु,"गोरखा : ऐतिहासिक महत्त्व बोकेका स्थानको पर्यटन विकास गर्ने लक्ष्यका साथ नेपाली सेनाले गोरखा दरबारदेखि जीतगढीसम्म पदयात्रा सुरु गरेको छ। आठदिने ऐतिहासिक पदमार्गको यात्रामा सहभागी नेपाली सेनाका टोलीलाई मंगलबार गोरखा दरबारमा औपचारिक कार्यक्रम गरी बिदाइ गरिएको छ। नेपाली सेनाका पश्चिम पृतना हेडक्वाटरका पृतनापति उपरथी सन्तोष बल्लभ पौडेल, गोरखा जिल्ला अदालतका न्यायधीश शिवबहादुर रानाभाट, गोरखा नगरपालिकाका मेयर कृष्ण राना, प्रमुख जिल्ला अधिकारी भोला दाहाल, रिपुमर्दन गणका गणपति अशोक छेत्री लगायतले सहभागी ४८ जनालाई नेपाली सेनाका स्थापना कालका पाँच कम्पनीका झण्डा र टर्च लाइट प्रदान गरी बिदाइ गरेका हुन्। सो अवसरमा गोरखनाथ तथा गोरखकालीका पुजारी, गुरुकुलका पुरोहितहरूले मन्त्र वाचन गरेर र महिला समूहको पञ्चैबाजा, नेपाली सेनाको ब्याण्डबाजा समूहले बाजागाजासहित विदाइ गरेका थिए। नेपाली सेनाको आयोजना र स्थानीय तहहरूको सहयोगमा गोरखातनहुँपाल्पा हुँदै जीतगढीसम्मको आठदिने पदयात्रा गर्न लागेको हो। गत वर्षदेखि सुरु गरिएको यो पदयात्रा अहिले दोस्रो पटक भएको हो। ऐतिहासिक कोट, गढी, किल्लाहरूको संरक्षण गर्ने, इतिहास जोगाउने क्रममा पदयात्रा गर्न लागेको पृतनापति पौडेलले जनाए। यात्रामा सहभागी हुने ४८ जना नेपाली सेनाको टोलीले गोरखादेखि जितगढीसम्मको दुईसय सात किलोमिटर दूरी पूरा गर्नेछन्। गोरखा दरबारबाट चैत २७ गते सुरु भएको यात्रा पालुङ्टार सतिघाटबाट तनहुँलाई हस्तान्तरण गर्नेछ। तनहुँमा चैत २८, २९ र ३० गते यात्रा रहनेछ। वैशाख १, २, ३ र ४ गते टोली पाल्पा पुग्नेछ। ५ गते जीतगढी पुगेपछि यात्रा भव्यताका साथ समापन गर्ने कार्यक्रम सेनाले तय गरेको छ। यात्रामा सहभागीलाई हरेक स्थानीय तह र जिल्लाको सिमानामा जनप्रतिनिधि, सुरक्षा निकायका प्रमुखहरू सहितको उपस्थितिमा बिदाइ गर्ने कार्यक्रम तय भएको नेपाली सेनाले जनाएको छ। यात्रामा पृथ्वीनारायण शाहले तत्कालीन समयमा स्थापना गरेका पाँच पल्टनका सेना सहभागी हुनेछन्। यसअघि पनि सेनाले पृथ्वीनारायण शाहले काठमाडौँको हनुमानढोका दरबारसम्म यात्रा गरेको थियो। नेपाल एकीकरणको सुरुवात गोरखाबाट भएको र इतिहासका हरेक घटनामा गोरखा जोडिएकाले सेनाले गर्ने कार्यक्रम, गतिविधि पनि गोरखासँग जोडिएको रिपुमर्दन गणले जनाएको छ।"
भारतको बेतालघाटमा सवारी दुर्घटना हुँदा ७ नेपालीको मृत्यु,"कञ्चनपुर : सोमबार राति भारतको नैनीताल जिल्लाको बेतालघाटमा भएको सवारी दुर्घटनामा परी सात जना नेपालीसहित सवारी चालक भारतीय नागरिकको मृत्यु भएको छ। बेतालघाट पुलिस थानाका सबईन्सपेक्टर अनिश अन्सारीका अनुसार मृत्यु हुनेमा विश्राम चौधरी, धिरज चौधरी, अन्तराम चौधरी, विनोद चौधरी, तिलक चौधरी, उदयराम चौधरी र गोपाल बस्नेत छन्। मृतकको साथमा फेला परेको कागजातको आधारमा उनीहरू नेपालको साविक भेरी अञ्चल बबइका भएको बेतालघाट पुलिस थानाले जनाएको छ। घटनास्थल वरपर नेपालीहरू सडक छेउमा पाइप बिछ्याउने काम गर्दथे। उनीहरू गाडी भाडामा लिएर टनकपुर आउने तयारीमा सामान लोड गर्दागर्दै सवारी सडकदेखि तल झरेको अन्सारीले बताए। काम गर्ने ठाउँ नजिकै दुर्घटना हुँदा सात नेपालीसहित स्थानीय चालकले ज्यान गुमाए, उनले भने, उनीहरूको शव नैनीताल सरकारी अस्पतालमा राखिएको छ। दुर्घटनामा परी धीरज चौधरीको श्रीमती शान्ति चौधरी र जनक चौधरी घाइते भएको उनले जानकारी दिए। गाडी सडकबाट करिब डेढ सय मिटर तल खसेको थियो। दुर्घटनाको उद्धारमा राति प्रहरीलगायत 'स्टेट डिजास्टर रेस्पोन्स टिम'समेत खटिएको सबइन्सपेक्टर अन्सारीले बताए।"
७० वर्षमा बल्ल नेपाली नागरिकता !,"नागरिकता नहुँदा च्यामुने १० वर्षदेखि सामाजिक सुरक्षा भत्तााबाट समेत बञ्चित थिए। सिन्धुली : नेपालको संविधानअनुसार नेपाली नागरिकले जन्मेको १६ वर्ष पूरा भएपछि वंशजका आधारमा नेपाली नागरिकताको प्रमाणपत्र पाउने व्यवस्था छ। तर, तीनपाटन गाउँपालिका९ सिन्धुलीका च्यामुने दमाईले ७० वर्षमा बल्ल नागरिकताको प्रमाणपत्र पाएका छन्। शारीरिक रूपमा अशक्त (बोली नआउने) उनले जन्मेको ७० वर्ष २ महिना १५ दिनपछि बल्ल नेपाली नागरिकताको प्रमाणपत्र पाएका हुन्। २०१० साल माघ १० गते जन्मिएका उनले सोमबार जिल्ला प्रशासन कार्यालय सिन्धुलीबाट वंशजको आधारमा नेपाली नागरिकता पाए। अर्काको घरमा काम गरेर जीविका चलाउँदै आएका वृद्ध च्यामुनेले वडाध्यक्ष मोहनबहादुर गौतमको विशेष पहलमा नागरिकता पाएका हुन्। बखतबहादुर दमाईका चारभाइ छोरामध्ये उनी कान्छा हुन्। हालसम्म घरजम नगरेका उनी बोल्न सक्दैनन्। पढाइलेखाइ छैन। उनलाई नागरिकता बनाइ दिन परिवारका अन्य सदस्यहरूले बेलैमा पहल नगरिदिँदा ढिलाइ भएको वडाध्यक्ष गौतमले बताए। च्यामुनेका परिवार र वडाका अघिल्ला जनप्रतिनिधिहरूले नागरिकता बनाउन पहल नगरिदिँदा समस्या भएको हो। मेरै पहलमा पनि तिन महिनाको लगातार प्रयासपछि मात्रै आइतबार नागरिकता बनेको हो, गौतमले भने। च्यामुने आफ्ना तीन दाजुहरूमध्ये साहिँला दाजुको साथमा बस्दै आएका थिए। तर, उनको पनि मृत्यु भएपछि सामान्य खान लाउनसमेत थप समस्या भएको र हालसम्म नागरिकतासमेत नभएको थाहा पाएपछि उनको नागरिकता बनाउन वडाले पहल गरेको हो। ७० वर्षका च्यामुनेले हालसम्म गाडी चढेका थिएनन्। उनी गाडी चढ्न पनि नमान्ने र फोटो खिच्न पनि नमान्ने भएपछि कर्मचारीहरूसमेत आजित थिए। तर, सोमबार वडाध्यक्ष गौमत र उनका माइला दाजु धनबहादुरले जिल्ला प्रशासन कार्यालयमा ल्याएर नागरिकता बनाउन सफल भएका हुन्। उनको नागरिकतामा उनको माइला दाजु धनबहादुरले सनाखत गरेका छन्। उनको राष्ट्रिय परिचयपत्रसमेत बनाइएको छ। नागरिकता र राष्ट्रिय परिचयपत्र बनाउन फोटो खिच्न नमानेर उनले क्यामेरा नै फुटाउन खोजेको समेत वडाध्यक्ष गौतमले स्मरण गरे। उनले भने, अत्यन्त सोझो, पढाइलेखाइ नभएको कहिलै गाडी नचढेको च्यामुनेको नागरिकता बनेको छ। नागरिकता बनेसँगै सोमबार नै हामीले वडाबाट सामाजिक सुरक्षा भत्ताका लागिसमेत सिफारिस गरेका छौं। उनलाई अब केही राहत पुग्ने छ। नागरिकता नहुँदा च्यामुने १० वर्षदेखि सामाजिक सुरक्षा भत्ताबाट समेत बञ्चित थिए। दलित समुदायले ६० वर्ष उमेर पुगेपछि सामाजिक सुरक्षा भत्ता पाउने गरेका छन्।उनले अब मासिक चार हजार रुपैयाँ सामाजिक सुरक्षा भत्ता पाउने छन्। उता प्रमुख जिल्ला अधिकारी भरत खनालले जिल्लाका दुर्गम क्षेत्रका कतिपय नागरिकहरूले अझै नेपाली नागरिकता पाउन नसक्नु दुःखद पक्ष भएको बताए। समयमा नेपाली नागरिकता, राष्ट्रिय परिचयपत्र, सामाजिक सुरक्षाभत्ता नपाउनु दुःखको कुरा हो। हामीले त्यस्ता व्यक्तिहरू, अपांग, अशक्तहरूलाई लक्षित गर्दै गाउँगाउँमै पुगेर सुविधा दिने गरी छिट्टै घुम्ती टोली खटाउने तयारीसमेत गरेका छौं, उनले भने। समाजमा नागरिकता, राष्ट्रिय परिचयपत्र, सामाजिक सुरक्षा भत्ताका विषयमा जनचेतना कमी हुँदा र स्थानीय जनप्रतिनिधिहरूमा आफ्ना वडाका नागरिकको अवस्थाका बारेमा जानकारी नहुँदा पनि यस्तो समस्या रहिरहने गरेको खनालको भनाइ छ।"
"चतरामा कुम्भ मेला सुरु, राष्ट्रपतिले गरे उद्घाटन","धरान : सुनसरीको बराहक्षेत्र नगरपालिका स्थित चतरा धाममा एकमहिने कुम्भ मेला सुरु भएको छ। १२ वर्षपछि आयोजना गरिएको मंगलबार कुम्भ मेलाको उदघाटन राष्ट्रपति रामचन्द्र पौडेलले गरे। राष्ट्रपति पौडेलले बराहक्षेत्रको गुरुयोजना तयार गरि दीर्घकालीन विकासमा योगदान गर्न तीनै तहका सरकारले ध्यान दिनुपर्ने बताए। उनले तीनै तहका सरकारले बराहक्षेत्रको विकास गर्न वार्षिक नीति तथा कार्यक्रममा समेटेर आकर्षक धार्मिक तथा पर्यटकीय स्थलको रूपमा विकास गर्नु सुझाव दिए। कुम्भ मेलाले बराहक्षेत्रलाई धार्मिक तथा पर्यटकीय गन्तब्यका रुपमा विकास गर्न सघाउँ पुर्याउने पनि पौडेलले बताए। उनले कुम्भ मेलाले सबै जातजाति, धर्म, सम्प्रदाय र भाषाभाषीबीच सद्भाव कायम गर्ने पनि बिस्वाई चलायस ब्यक्त गरे। चैत महिनाको शुक्ल प्रतिपदादेखि वैशाख शुक्ल अक्षय तृतीयासम्म एक महिना चल्ने पूर्ण महाकुम्भ मेलाको उद्घाटनका क्रममा कोशी प्रदेशका मुख्यमन्त्री केदार कार्कीले कुम्भ मेलाले आर्थिक गतिविधीलामान बनाएको बताए। उनले धार्मिक मेलामार्फत जनताको आर्थिक र साँस्कृतिक गतिविधिमार्फत नेपाललाई नयाँ बाटोमा डोर्याउने बताए। कुम्भ मेलाका परिकल्पनाकार नेपालका प्रथम जगतगुरु वालसन्त मोहनशरण देवाचार्यले कुम्भ मेला नेपालको गौरवसँग जोडिने बताए। उनले कुम्भलाई धर्मसँग नभएर नेपाली जनता र देशसँग जोडेर हेर्नुपर्ने बताए। महाकुम्भमा आउने भक्तजनका लागि पाँचवटा स्थानमा स्नान स्थल निर्माण गरिएको छ। भक्तजनका लागि खानाको व्यवस्था धरान र विराटनगरका मारवाडी समूदायले निःशुल्क रुपमा व्यवस्था गरेका छन्। कुम्भमा आउने भक्तजन बिरामी पर्दा उपचारको व्यवस्थासमेत गरिएको छ। कुम्भमा नेपालसहित विश्वका अन्य मुलुक गरी दुई करोड हाराहारी भक्तजन आउने दाबी गरिएको छ।"
कैलालीको घोडाघोडीमा दिदीबहिनी मृत फेला,धनगढी : कैलालीमा दिदीबहिनी मृत अवस्थामा फेला परेका छन् । कैलालीको घोडाघोडी नगरपालिका१० का कलेशु चौधरीकी दुई छोरी मृत भेटिएको कैलालीका प्रमुख प्रहरी उपरीक्षक (एसपी) पदमबहादुर बिष्टले जानकारी दिए । चौधरीका २७ वर्षीया छोरी श्रीमालु चौधरी र २२ वर्षीया ईन्द्रा चौधरी घरको माथिल्लो तलाको धुरीमा झुन्डिएको अवस्थामा मंगलबार बिहान मृत भेटिएको एसपी बिष्टले बताए । दुवै जना धुरीमा झुन्डिएको अवस्थामा भेटिएपनि कारण पत्ता लागेको छैन् । प्रारम्भिक अनुसन्धानका क्रममा जेठो छोरी केही वर्षदेखि मुटु रोग र कान्छी छोरी डिप्रेशनको औषधी खाइरहेको बुझिएको एसपी विष्टले बताए । घटनाबारे थप अनुसन्धान जारी रहेको प्रहरीले जनाएको छ ।
वनमा लागेको आगो बस्तीमा पस्दा तीन घर जले,"बागलुङ : बागलुङमा सामुदायिक वनमा लागेको बस्तीमा पुग्दा तीन घर जलेर नष्ट भएका छन्। चार दिन अगाडिदेखि वडा नम्बर १ र २ को सिमानामा रहेको नुनथला सामुदायिक वनमा लागेको आगो सोमबार साँझ वन नजिकै रहेको वडा नम्बर २ को गुराँसे गाउँमा फैलिएको थियो। मानवबस्तीमा आगो फैलिँदा तीन घर र पाँच गोठ जलेर नष्ट भएको जिल्ला प्रहरी कार्यालय बागलुङका सूचना अधिकारी प्रहरी निरीक्षक दीपक बाबु केसीले जानकारी दिए। आगलागि हुँदा ताराखोला गाउँपालिका२ को गुराँसेटोलका फुल कुमार दर्जीको एक घर र एक गोठ, ईश्वरा दर्जीको एक घर र एक गोठ, नर बहादुर दर्जिको एक घर र एक गोठ, अमृतालाल दर्जीको एक गोठ र याम बहादुर दर्जीको एक गोठ जलेर पूर्ण रुपमा नष्ट भएको प्रनि केसीले बताए। गुराँसेमा भएको आगलागीबाट घरमा रहेका सबै सामग्री जलेर नष्ट भएका छन्भने दुहुना भैंसी, बाख्रा गरी १० वटा जलेर मरेको स्थानीय दुर्गाबहादुर रोकाले जानकारी दिए। डढेलो नियन्त्रण बाहिर गएकाले थप क्षति हुन नदिन काठेखोला गाउँपालिकाको घोडाबाँधेस्थित श्री मेहर गणका सेनाको सहायतामा प्रहरी, जनप्रतिनिधि र स्थानीयबासीको सहायताले नियन्त्रणमा लिइएको प्रनि केसीले बताए। उनले आगलागीको कारणबारे अनुसन्धान भइरहेको बताए। डढेलोबाट जंगलमा भएको रुख, जीव जनावर, बहुमूल्य जडिबुटी मासिएका छन्। विभिन्न कारणले जंगलमा आगलागी हुने गरे पनि कतिपयले जानीजानी आगो लगाइदिने गरेको देखिन्छ।"
धनकुटाको साँगुरीगढीमा किसान सूचीकरण कार्यक्रम सुरु,"धनकुटा : साँगुरीगढी गाउँपालिकाले किसान सूचीकरण कार्यक्रम सुरु गर्ने भएको छ। कृषि क्षेत्रमा प्रवाह हुने सेवाहरूमा दोहोरोपना हटाउँदै सबै किसानहरूले राज्यले प्रदान गर्ने सेवा तथा सुविधामा पहुँच पुर्याउने उद्देश्य सहित कार्यक्रम सुरु गर्न लागेको हो। गाउँपालिकाले सोमबार किसान सूचीकरण कार्यक्रमका लागि सहजकर्ताहरूलाई एक दिने अभिमुखीकरण तालिमको समेत आयोजना गरेको छ। तालिममा कृषि विकास शाखा प्रमुख राजिवकुमार पाख्रिनले सहभागीहरूलाई किसान सूचीकरणको उद्देश्य, महत्त्व तथा आवश्यकता, कसरी गर्ने भन्ने विषयमा सहजीकरण गरेका थिए। किसान वर्गीकरणका लागि आधार तथा आवश्यक तथ्यांक सहितको राष्ट्रिय डाटावेश तयार गर्नका लागि साँगुरीगढी गाउँपालिकाको १० मध्ये ६, ७, ८, ९ र १० गरी पाँच वडामा सहजकर्ता मार्फत तथ्यांक संकलन गरिने कृषि विकास शाखा प्रमुख पाख्रिनले बताए। उनका अनुसार ५ वडाका लागि १५ जना सहजकर्ता खटिनेछन्। हरेक वडामा तीनतीन सहजकर्ता हुनेछन्। सहजकर्ताहरू किसानको घरघरमा पुगेर तथ्यांकहरू संकलन गरि स्थलगत रुपमै अनलाइन प्रविष्ट गर्नेछन्। यो कार्यक्रम आगामी असार १० गतेसम्म सम्पन्न भइसक्ने उनले बताए। गत आर्थिक वर्षमा वडा नम्बर १ देखि ५ वडासम्म तथ्यांक सकलन गरिएको थियो। कार्यक्रममा साँगुरीगढी गाउँपालिका उपाध्यक्ष मुना राई, प्रमुख प्रशासकीय अधिकृत दिलशेर राई लगायतले आगामी दिनहरूमा कृषि क्षेत्रको सेवा सुविधाहरू किसान परिचयपत्रको आधारमा मात्रै उपलब्ध गराउने राज्यको नीति भएकाले सहजकर्ताहरूबाट वास्तविक सूचना संकलन गरिनुपर्नेमा जोड दिए।"
९ दिनसम्म चल्ने बिस्काः जात्रा आजदेखि सुरु,"भक्तपुर : आठ रात नौ दिनसम्म भव्य रुपमा मनाइने यहाँको ऐतिहासिक एवं सांस्कृतिक महत्व बोकेको बिस्काः अर्थात् बिस्केट जात्रा आजदेखि भक्तपुरमा सुरु भएको छ । जात्राको पहिलो दिन आज तौमढीस्थित भैरवको रथमा पूजा गर्ने स्थानीयको बिहानदेखि भीड लागेको छ । आज बिहानदेखि सर्वसाधारणका लागि भैरवको रथमा पूजा खुल्ला गरेर जात्राको शुभारम्भ गरिएको गुठी संस्थान कार्यालयका प्रमुख खिमा वलीले जानकारी दिइन् । उनले भनिन्, आज बिहानदेखि नै नित्य पूजा सुरु गरेपछि सर्वसाधारणको पूजा सुरु भइसकेको छ, पहिला आज गुठी संस्थानका प्रमुख र सिकर्मी नाइकेबाट सरकारी पूजा गरिन्छ, त्यसपछि अन्य समुदायको पूजा सकेर ३ बजेदेखि भैरवको रथ तान्न सुरु गरिने छ, यसवर्ष छिट्टै रथ तानेर गहिटी पुर्याउने लक्ष्य राखेका छौँ । तान्त्रिक विधिपूर्वक गुठी कार्यालयले ल्याएको सरकारी पूजा गर्दै भैरवको रथमा भैरवनाथ र बेताल बिराजमान गराई हनुमान ढोकाबाट राजाको प्रतीकस्वरुप ल्याइएको खड्ग, तरवार र निशान राखेपछि विधिपूर्वक रथ तानेर जात्रा सुरु भएको थियो । विगतका वर्षहरुमा अपराह्न ५ बजेपछि रथ तान्न सुरु गरी राति अबेरसम्म टौमढीबाट रथलाई माथि र तल तानेर गःहिटी पुर्याउने प्रचलन भए पनि यस वर्ष भने भैरवनाथको रथ अपराह्न ५ बजेसम्म गःहिटीमा पुर्याई पहिलो दिनको जात्रा सम्पन्न गर्ने तयारी गरिएको उनले बताइन्। विगतका वर्षहरुमा रथमा जथाभावी मानिस बस्ने गरे पनि यस वर्ष भने रथमा जुसी बजु, कर्माचार्य, तलेजुको मूल पुजारी, गुठी नाइके, भैरव नाइके, कर्मी नाइके, चौगुठीलगायत तोकिएका आवश्यक व्यक्तिबाहेक अन्य व्यक्ति चढ्न नदिने उनको भनाई छ। आजको जात्रा सम्पन्न भएपछि चैत ३० गते ल्यासिंखेलमा गुठी पूजासहित सबै प्रक्रिया पूरा गरी अपराह्न ५ बजे लिङ्गो उठाइने जात्रा हुनेछ । वैशाख १ गते अपराह्न ५ बजेभित्र लिङ्गो ढाल्ने र वैशाख ५ गते पनि अपराह्न ५ बजेसम्म रथ तानिसकेर जात्रा सम्पन्न गर्ने गरी तयारी गरिएको उनले बताइन्। भक्तपुरका प्रमुख जिल्ला अधिकारी रोशनीकुमारी श्रेष्ठले बिस्केट जात्रामा हूलदङ्गा हुन नदिन र शान्तिपूर्ण रुपमा जात्रा सम्पन्न गराउन सुरक्षा व्यवस्था कडा गरिएको बताइन्। उनले भनिन्, जात्राको रथ तान्न ३ बजे सुरु गरेर ६ बजेसम्म सम्पन्न गर्ने तयारी गरेका छौँ, जात्रामा सिसी क्यामराबाट प्रहरीले अनुगमन गरिरहेको हुन्छ, जात्रामा खटिएका सादा पोसाकमा सुरक्षाकर्मीले पनि मोबाइलबाट फोटो र भिडियो खिचेर अनुगमन गरिरहेको हुन्छ, स्थानीयको जात्रा भएकाले जात्रामा अवरोध नगर्ने गरी सुरक्षाकर्मी पछाडि नै बस्छन्, हूलदङ्गा भयो भने र आवश्यकता हेरेर मात्रै सुरक्षाकर्मी अगाडि जाने व्यवस्था गरेका छौँ । उनले नेपाल प्रहरी, शसस्त्र प्रहरी, राष्ट्रिय अनुसन्धान, नेपाली सेनासहितको सुरक्षा टोली आवश्यकताअनुसार खटिने गरी सुरक्षा व्यवस्था तयारी अवस्थामा राखेको बताइन्। जात्रा भड्काउन खोज्ने, ढुङ्गा हान्ने र हूलदङ्गा गर्न खोज्नेलाई पक्राउ गरी कडा कारबाही गरिने उनको भनाई छ। जात्राका लागि काठमाडौँबाट समेत थप प्रहरीको मद्दत ल्याइएको छ । रासस"
