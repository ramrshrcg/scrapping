शीर्षक,विवरण
युद्धको विभीषिका,"युद्धले खासमा कसैको जित र हार गर्दैन, त्यहाँ मानवतामात्रै हार्छ। त्यसैले मध्यपूर्वमा जारी हिंसा र युद्ध अन्त्यको विकल्प छैन। मध्यपूर्वमा अहिले युद्धको आतंक छ। आकाश धुवाँको मुस्लोले धमिलिएको छ। जमिन रक्ताम्य छ। हरबखत बन्दुकका गोली प्रहार र बम विस्फोटका आवाज गुञ्जिरहेछ। इजरायलको जेरुसेलम धार्मिक हिसाबले जति पवित्र स्थान हो, युद्धको अपवित्र कर्म त्यहीँ भइरहेको छ। शनिबारदेखि प्यालेस्टिनी लडाकु समूह हमास इजरायलतिर गोलाबारी गरेर युद्ध थाल्यो र अहिले दुईतर्फी युद्ध चलेको छ। मिनेटमै हजारौं युद्ध रकेटहरूको हमलाले त्यहाँका बासिन्दा युद्ध विभीषिकाको मारमा परेका छन्। अन्तर्राष्ट्रिय समाचार संस्थाहरूका अनुसार मानवीय क्षति प्यालेस्टिनी र इजरायल दुवैपट्टि भइसकेको छ। ७० जना इजरायली र दुई सय प्यालेस्टिनीले युद्धको पहिलो दिन शनिबारै ज्यान गुमाएका थिए। हालसम्म १० नेपालीले ज्यान गुमाइसकेका छन्। पृथ्वीको जुनसुकै कुनामा भएको युद्धको असर अर्काे कुनामा पनि पर्छ। त्यो प्रत्यक्ष वा अप्रत्यक्ष हुन सक्छ। नेपाल पनि त्यसबाट अछुतो हुने कुरै भएन। जस्तो कि हालैको रुस र युक्रेन युद्धको प्रत्यक्ष त नेपालीको भान्छासम्म असर गर्यो। महँगी बढ्यो। यसपालि इजरायलमा भएको आक्रमणमा प्रत्यक्ष नै नेपालीमाथि असर गर्यो। ९ जना नेपाली शनिबारको पहिलो आक्रमणमै इजरायलमा घाइते भए। तीमध्ये २ जना सिकिस्त भए। वैदेशिक रोजगारीका सिलसिलामा इजरायलका कृषि फर्ममा नेपाली पनि गएका छन्। त्यहाँ गएका नेपालीको संख्या भनेको झन्डै पाँच हजार हो। कृषि मजदुरका अलावा नेपाली इजरायलमा केयर गिभरका रूपमा पनि गएका छन्। कतिपय इजरायलमा पढ्छन् पनि। ती आज इजरायलीहरू जस्तै युद्धको विभीषिकामा परेका छन्। भयभीत छन्, आतंकित छन्। उनीहरूको जीउज्यान जोखिममा छ। नेपालले आफ्ना नागरिकहरूलाई तत्काल उद्धार गर्न पहल थाल्नुपर्छ। उनीहरू जो इजरायलमा छन्, उद्धार चाहिरहेका छन्। नेपालले कूटनीतिक पहलबाटै आफ्ना नागरिकलाई स्वदेश फर्काउनुपर्छ। संयुक्त राष्ट्रसंघलगायत संस्थाहरूले मध्यपूर्वमा शान्तिको आह्वान गर्दैगर्दा हमासबाहेक लेबनानको हिज्बुल्लाह समूह पनि इजरायलमाथि खनिएको छ। त्यो हदैसम्मको दुर्भाग्य हो। इरानका सर्वाेच्च नेताले समेत हमासको हमलालाई गौरवपूर्ण भनेर हिंसालाई प्रश्रय दिएका छन्, जुन निन्दनीय छ। युद्ध कुनै पनि हिसाबले प्रश्रयलायक हुँदैन, भत्र्सनायोग्यमात्रै हुन्छ। जेरुसेलम सहर जसलाई अन्तर्राष्ट्रिय मान्यता राष्ट्रसंघले दिएको छ। विवादास्पद ठाउँहरूको पनि वार्ताबाट राष्ट्रसंघबाट मतदानका प्रक्रियाबाट छिनोफानो पनि लगाइएको हो। इस्लाम, यहुदी र इसाई सबैका लागि प्रिय र पवित्र धार्मिकस्थलको विवादलाई मानवीय युद्धमा रूपान्तरण गरेर हमलाकारीले वास्तवमै ईश्वरको अपमान गरेका छन्। युद्धले खासमा कसैको जित र हार गर्दैन, त्यहाँ मानवतामात्रै हार्छ। त्यसैले मध्यपूर्वमा जारी हिंसा र युद्ध अन्त्यको विकल्प छैन।"
"अघि सर्न मन लाग्ने, संविधानले बाँध्ने !","काठमाडौं : राष्ट्रपति रामचन्द्र पौडेलले जीवनभर इमानको राजनीति गरे। कार्यकारी पदका लागि लामो मेहनतपछि उत्तराद्र्धमा नागरिक पुग्ने सर्वोच्च तर संवैधानिक कुर्सीमा बस्ने अवसर पाए। स्वभावले केही गर्न सकसक लाग्ने तर संविधानले बाँध्ने उक्त जिम्मेवारीमा रत्तिन भने अझै सकेका छैनन् उनी। त्यसैले, शीतल निवासमा आइतबार सम्पादकहरूसँग अत्यन्त अनौपचारिक ढंगले प्रस्तुत भएका शालिन नेताले हालैको सानो कमजोरी कहे, तनहुँमा नबोल्नुपर्ने कुरा फुत्त फुत्काइहालेँ। एकछिन पहिला दलीय कुरा गर्दिनँ, विकासको कुरा मात्र गर्छु भनेको थिएँ, पछि त फ्याट्ट दलकै कुरा पो गरेछु। राष्ट्रपति रामचन्द्र पौडेलले तनहुँमा बिपी कोइरालाको शालिक अनावरण गर्दै हरेक वर्ष संविधान दिवस, गणतन्त्र दिवस र प्रजातन्त्र दिवसमा सरकारले केही कैदीलाई आममाफी दिन्छ। कतिपयको कैदकट्टा गर्छ। यसपालि संविधान दिवसमा ६ सय ७० जनालाई कैदमुक्त गर्ने सरकारको सिफारिस राष्ट्रपति पौडेलले सदर गरेका थिए। छुटेकामध्ये नेपालगञ्जका चेतन मानन्धरको हत्यामा दोषी ठहर भई सजाय काटिरहेका रिगल भनिने योगराज ढकालको आममाफी भने निकै विवादमा पर्यो। राष्ट्रपतिले संवैधानिक सीमा हेर्दा संविधानको रक्षा गर्नुपर्ने पाटो बिर्सिएको टिकाटिप्पणी भयो। राष्ट्रपति पौडेललाई यसमा पनि विचार नपुगेको लागेको छ। वास्तवमा यो विषयले जति विवाद पायो, गहिरिएर सोच्दा विचार गर्न नसकिएको हो कि मेहनत गर्न नसकिएको जस्तो लाग्छ, उनले भने, यसमा इन्फरमेसन नपुगेको हुनसक्छ। सँगै रहेको सल्लाहकार समूहतिर इंगित गर्दै उनले यसखाले गम्भीर प्रकृतिका घटनामा आफूलाई सूचनाको आवश्यकता रहने जनाउ दिए। उनले ३४ जनाको नाममा आफूलाई आपत्ति लागेर सरकारलाई फिर्ता पठाएको तर यसमा ध्यान पुग्न नसकेको अवगत गराए। आममाफीविरुद्ध राष्ट्रपति कार्यालयसमेतलाई विपक्षी बनाई चेतनकी श्रीमती भारती शेर्पा मानन्धरले सर्वोच्च अदालतमा रिट दायर गरेकी छन्। गुन्डा नाइके रिगलले २०७२ असार २९ मा खुँडा प्रहार गरी चेतनको हत्या गरेका थिए। उनलाई कर्तव्य ज्यान मुद्दामा बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। नेपालको संविधानको धारा २७६ मा भनिएको छ, राष्ट्रपतिले कुनै अदालत, न्यायिक वा अर्धन्यायिक निकाय वा प्रशासकीय पदाधिकारी वा निकायले गरेको सजायलाई कानुनबमोजिम माफी, मुल्तवी, परिवर्तन वा कम गर्न सक्नेछ। यसको अर्थ सरकारको सिफारिस बाध्यकारी भन्ने होइन। त्यस्तै संविधानको धारा ६१ (४) ले संविधानको पालन र संरक्षण गर्नु राष्ट्रपतिको प्रमुख कर्तव्य हुनेछ भनेको छ। संविधानका अभिभावक वा परिपालक भएका नाताले कुनै नागरिकमाथि असंवैधानिक हर्कत वा अन्याय हुन नदिनु पनि राष्ट्रपतिको कर्तव्य हो। यसमा राष्ट्रपति पौडेल ज्ञातै देखिन्छन्। मेरो केही नैतिक दायित्व पनि छन्। त्यसमा मलाई थाहा छ। धेरै गरे राजा बनुँला कि भन्ने डर छ, उनले भने, राजा नबनौं भन्नेमा म सचेत छु। तर, त्यसका लागि प्रधानमन्त्रीलाई भनिसकेको छु, मलाई टेकन अफ ग्रान्टेड नलिनु होला। नत्र मैले गम्भीर हुनुपर्छ। यसै परिप्रेक्ष्यमा, रिगललाई आममाफी दिएको विषयमा गुनासो लिएर गएको राष्ट्रिय स्वतन्त्र पार्टीको टोलीलाई त उनले भनी नै दिएछन्, कुरा लिएर त आउनुभयो, तर गलत ठाउँमा। अर्थात्, संवैधानिक राष्ट्रपतिले सरकारको सिफारिस सकार्नु बाध्यता रहेको उनको आशय थियो। तर, संवैधानिक सीमा सबैलाई कहाँ थाहा हुनु र ! सीमाका कुरा जनताले बुझ्दैनन्, उनले भने। अघिल्ला दुई राष्ट्रपतिका भूमिका र पौडेलका कार्यशैलीलाई तुलना गर्दै सम्पादकहरूले सुझावयुक्त जिज्ञासा राखेका थिए। राष्ट्रपति पौडेलले राष्ट्रका जल्दाबल्दा समस्यामा आफू मुकदर्शक नहुने उल्लेख गरे। केही दिन पहिला अर्थविद्हरूसँग छलफ गरेँ। त्यहाँ उहाँहरूले उठाएको एउटा विषय तत्काल प्रधानमन्त्रीलाई अवगतसमेत गराएँ र सुझाव दिएँ देशको अर्थतन्त्रको अवस्थाबारे श्वेतपत्र जारी गर्नु उचित छ, उनले भने। व्यवस्था उल्टाउने हर्कत भइरहेकामा उनले चिन्ता व्यक्त गरे। यसमा राजनीतिक दलले प्रस्ट्याउन कन्जुस्याइँ गर्नुहुँदैन, उनले भने, हात बाँधेर बस्नु भएन भनेर मैले मन्त्रीहरूको ध्यानाकर्षण गराइसकेको छु।"
१९औं एसियाली खेलकुद सम्पन्न,"हाङचाओ : आगामी तीन वर्षपछि जापानको आइची नागोयामा भेट्ने बाचासहित चीनको हाङचाओमा आयोजना भएको १९औं एसियाली खेलकुद सम्पन्न भएको छ। आइतबार हाङचाओको ओलम्पिक स्पोर्ट्स सेन्टरमा रहेको बिग लोटस स्टेडियममा आयोजित विशेष समारोहमा चिनियाँ प्रधानमन्त्री लि कियाङको उपस्थितिमा प्रतियोगिताको समापन गरिएको हो। उद्घाटन समारोहमा प्रज्जवलित गरिएको ओलम्पिक ज्योति समापन समारोहमा निभाइएसँगै १९औं एसियाली खेलकुद सम्पन्न भएको हो। उद्घाटन समारोहमा ओलम्पिक दीप प्रज्ज्वल गरेका डिजिटल मानवले समापन समारोहमा सो दीप निभाएका थिए। कार्यक्रममा एसियाली ओलम्पिक कमिटीका कार्यबहाक अध्यक्ष राजा रणधीर सिंहले जापानको ओलम्पिक कमिटीका अध्यक्ष हिराकी योमुरा र नागोया सहरका उपमेयरलाई ओलम्पिक टर्च र एसियाली ओलम्पिक कमिटीको झण्डा हस्तारन्तरण गरेका थिए। सिंहले १९औं एसियाली खेलकुदको उत्कृष्ट आयोजना गरेकोमा चीन सरकार र आयोजक कमिटीको प्रसंशा गरेका थिए। चीनको आयोजना उत्कृष्ट थियो। १२ हजारभन्दा बढीलाई आतिथ्यता प्रदान गरेकोमा चीन सरकार र हाङचाओ सहरलाई धेरै धेरै धन्यवाद, सिंहले भने, एसियाली ओलम्पिक कमिटीले हाङचायोको यो आयोजनालाई सदैव सम्झिरहने छ। कार्यक्रमको समापन समारोहमा सहभागी ४५ वटै राष्ट्रका खेलाडी तथा अफिसियलले मार्चपास गरेका थिए। समापन समारोहमा चीनको प्राचीन, कला, संस्कृति, परम्परा झल्कने विभिन्न प्रस्तुति प्रस्तुत गरिएको थियो। उद्घाटन समारोहमा झैं समापन समारोहमा पनि विद्युतीय प्रस्तुति मनमोहक थियो। यसैगरी विभिन्न कलाकारले आकर्षक प्रस्तुति दिएका थिए। चीनले डिजिटल युगको अद्भूत नमुना १९औं एसियाली खेलकुदमा प्रस्तुत गरेको थियो। चीनले तेस्रो पटक एसियाली खेलकुद आयोजना गरेको हो। चीनले यसअघि सन् १९९० मा बेइजिङ र २०१० को गोङझाव एसियाली खेलकुद सफलापूर्वक आयोजना गरेको थियो। कोभिड १९ का कारण एक वर्ष पछि सरेको एसियाली खेलकुदलाई भव्य बनाउन चीन र हाङचाओ सहर विशेष रुपमा लागेको थियो। गत २३ सेप्टेम्बरमा चिनियाँ राष्ट्रपति सि जिङफिङले उद्घाटन गरेको १९औं एसियाली खेलकुद १६ दिन सञ्चालन भएको थियो। २०औं एसियाली खेलकुद सन् २०२६ सेप्टेम्बर १९ देखि अक्टोबर ४ सम्म जापानको आइची नागोयामा आयोजना हुनेछ। प्रतियोगितामा ४५ देशका १५ हजारभन्दा बढी खेलाडी र अफिसियल सहभागी हुने अपेक्षा गरिएको छ। प्रतियोगितामा ४१ खेल समावेश गरिएको छ। इमाजिन वान एसिया नारासहित जापानले २०औं एसियाली खेलकुद आयोजना गर्न लागेको हो। १९औं एसियाली खेलकुदको समापन समारोहमा जापानको विशेष आटिस्टिक प्रदर्शनी पनि प्रस्तुत गरिएको थियो। समापन समारोहमा नेपालको राष्ट्रिय झण्डा करातेकी ऐतिहासिक रजत पदक विजेता एरिका गुरुङले बोकेकी थिइन्। मार्चपासमा राष्ट्रिय खेलकुद परिषद्का सदस्यसचिव तथा सेभ द मिसन टंकलाल घिसिङ, नेपाल ओलम्पिक कमिटीका अध्यक्ष जीवनराम श्रेष्ठ, डेपुटी सेभ द मिसन अञ्जन धमला, चतुरानन्दराज बैद्य, विभिन्न संघका पदाधिकारी, अफिसियल र नेपाल ओलम्पिक कमिटीका पदाधिकारीलगायत सहभागी भएका थिए। मार्चपासमा हाङचाओमा रहेका कराते, कबड्डी, भलिबल, एथलेटिक्स, क्यानोइङलगायत खेलका खेलाडी सहभागी थिए। १९औं एसियाली खेलकुदमा नेपालबाट २९ खेलका २५३ खेलाडी सहभागी भएका थिए। एरिकाले बोकिन् राष्ट्रिय झण्डा नेपाललाई करातेमा ऐतिहासिक रजत पदक दिलाएकी कराते खेलाडी एरिका गुरुङले १९औं एसियाली खेलकुदको समापन समारोहमा नेपालको राष्ट्रिय झण्डा बोकेकी छन्। १९औं एसियाली खेलकुदको समापन समारोहको मार्चपासमा नेपालको झण्डा एरिकाले बोकेकी हुन्। २५ वर्षपछि व्यक्तिगत स्पर्धामा नेपाललाई रजत पदक दिलाएकी एरिकालाई नेपाल ओलम्पिक कमिटी र सेभ द मिसनले राष्ट्रिय झण्डा बोक्न दिने निर्णय गरेको हो। १९औं एसियाली खेलकुदको उद्घाटन समारोहमा भने तेक्वान्दोका वीरबहादुर महरा र उसुकी निमा घर्तीमगरले नेपालको राष्ट्रिय झण्डा बोकेका थिए। एरिकाले शनिबार कुमुते ६८ केजीमाथिको तौल समूहमा रजत पदक जितेकी थिइन्। करातेमा नेपालबाट आठ खेलाडी सहभागी भएकोमा एरिकाले मात्र पदक जितेकी हुन्। समग्रमा यो तेस्रो रजत पदक हो। यसअघि सन् १९९८ मा तेक्वान्दोकी सविता राजभण्डारीले रजत पदक जितेकी थिइन्। यस्तै सन् २०१८ मा इन्डोनेसियामा आयोजना भएको १८औं एसियाली खेलकुदमा प्याराग्लाइडिङ टिमले रजत जितेको थियो। एसियाली खेलकुदको अन्तिम दिन प्रतिस्पर्धा गरेकी करातेकी सविना श्रेष्ठ ५० केजीमुनिको तौल समूहको अन्तिम ३२ मा चीनकी रानरान लिसँग ३१ ले पराजित भइन्। नेपालले १९औं एसियाली खेलकुदमा २९ खेलमा अहिलेसम्मकै सबैभन्दा धेरै दुई सय ५३ खेलाडी सहभागी गराएको थियो। जसमा नेपालले एक रजत र एक कांस्य पदक जित्न सफल भयो। नेपालको महिला कबड्डी टिमले कांस्य पदक जितेको थियो। पदक तालिकामा चीनको वर्चश्व आयोजक चीनले १९औं एसियाली खेलकुदको पदक तालिकामा वर्चश्व कायम गरेको छ। प्रतियोगिताको कुल चार सय ८३ स्वर्णमध्ये चीनले कीर्तिमानी २०१ स्वर्ण पदक जितेको छ। चीनले एकै संस्करणमा सर्वाधिक स्वर्ण पदक जित्ने कीर्तिमान बनाएको हो। यसअघि सन् २०१० मा आफैले आयोजना गरेको ग्वाङझाव एसियाली खेलकुदमा १९९ स्वर्ण जितेको चीनले यस पटक त्यसमा सुधार गर्दै २०१ स्वर्ण जितेको हो। आइतबार करातेको दुई इभेन्ट सम्पन्न भएपछि चीनको हाङचाओमा जारी १९औं एसियाली खेलकुदको सबै खेलको स्पर्धा सम्पन्न भएको थियो। चीनले २०१ स्वर्णसँगै १११ रजत र ७१ कांस्यहसित ३८३ पदक जितेर शीर्ष स्थानमा रह्यो। चीनले अन्तिम दिन आइतबार आर्टिस्टिक स्विमिङमा स्वर्ण जितेको थियो। यस्तै जापान ५२ स्वर्ण ६७ रजत ६९ कांस्यसहित १८८ पदक जितेर दोस्रोमा रह्यो भने दक्षिण कोरिया ४२ स्वर्ण ५९ रजत र ८९ कांस्यसहित १९० पदक जितेर तेस्रोमा रह्यो। यसैगरी भारतले इतिहासकै सर्वाधिक २८ स्वर्ण जित्यो। ३८ रजत ४१ कांस्यसहित १०७ पदक जितेर भारत चौथोमा रह्यो। एक रजत र एक कांस्य जितेको नेपाल कुल दुई पदकसहित संयुक्त रुपमा ३३औं स्थानमा रह्यो। २०१८ मा इन्डोनेसियामा भएको १८औं एसियाडमा पनि नेपाल ३३औं स्थानमा थियो। यस पटक एसियाको ४५ राष्ट्र सहभागी भएकोमा ४१ राष्ट्रले पदक जितेका थिए। दक्षिण एसियाली राष्ट्र भुटान र माल्दिभ्ससँगै यमन र इष्ट टिमोरले भने कुनै पदक जित्न सकेन। अहिलेसम्मकै ठूलो एसियडमा ४५ राष्ट्रका १२ हजारभन्दा बढी खेलाडी सहभागी थिए। उनीहरूले ४० खेलमा विभिन्न ४८३ स्वर्णका लागि प्रतिस्पर्धा गरेका थिए। प्रतियोगितामा चीनकी पौडीवाज युफेई झाङले सर्वाधिक ६ स्वर्ण जितेकी थिइन्। झाङसहित पाँच स्वर्ण र एक रजत जितेका चीनकै हाइयाङ क्विन १९औं एसियाली खेलकुदको मोस्ट भ्यालुएबल प्लेयर (एमभीपी) घोषित भएका थिए।"
इजरायलका नेपालीको बिलौना : बंकरबाट उद्धार गरिदेऊ सरकार,"काठमाडौं : प्यालेस्टाइनी विद्रोही समूह हमासले इजरायलविरुद्ध गरेको आक्रमणमा परी १० नेपाली विद्यार्थीले ज्यान गुमाएका छन्। इजरायली राजदूत कान्ता रिजालका अनुसार मृत्यु हुनेमा घोडाघोडी४ कैलालीका नारायणप्रसाद न्यौपाने, बाउनिया ३ कैलालीका आशिष चौधरी, जयपृथ्वी ६ बझाङका गणेशकुमार नेपाली, लेकाम ५ दार्चुलाका दीपेशराज विष्ट, लोकेन्द्र सिंह धामी, सपही ६ धनुषाका आनन्द शाह, मधुवन १ सुनसरीका राजेशकुमार स्वर्णकार, पाँचनली डोटीका राजन फुलारा, लामिखाल ८ डोटीका पदम थापा पदम थापा र सारदा ३ सल्यानका प्रवेश भण्डारी रहेका छन्। राजदूतावासका अनुसार ११ महिनाका लागि लर्न एन्ड अर्न कार्यक्रमअन्तर्गत कृषि अनुसन्धान तथा कामका सिलसिलामा इजरायल गएकाहरूमध्ये सल्यानका प्रमोद केसी र कैलालीका वीरेन्द्र चौधरी सकुलस छन्। विद्रोहीको आक्रमणबाट चार जना घाइतेमध्ये सल्यानका विधान सेजवा र दाङका प्रविन डाँगीलाई खुट्टामा चोट लागेको छ भने कैलालीका धनबहादुर चौधरी र गोरखाका हिमाञ्चल कट्टेल अस्पतालमा सकुशल छन्। कञ्चनपुरका बिपिन जोसी भने सम्पर्कविहीन रहेको रिजालले बताइन्। रिजालले भनिन्, अत्यन्तै दुखद् घटना घट्यो। रोजगार र अध्ययनको सिलसिलामा इजरायल आइपुगेका १० जना नेपाली भाइहरूको मृत्युको खबरले अत्यन्तै दुःखी छौं। इजरायलीको लागि पनि प्यालेस्टाइनले झुक्याएर गरेको यो क्रुर हत्या एकदमै अकल्पनीय थियो। रिजालले अगाडि भनिन्, हामी सकेसम्म समस्यामा परेका नेपालीसम्म पुग्ने कोसिसमै छौं। यहाँ अस्तव्यस्त अवस्था छ। हामीले वास्तविक सूचना नै पाउन सकिरहेका छैनौं। यहाँ रहेका नेपालीहरू कहाँ कसरी बसिरहेका छन्, उनीहरूको सुरक्षा अवस्था कस्तो छ, हामी खोजिरहेका छौं। यहाँ रहेका नेपालीहरू दूतावासको सम्पर्कमा आउने क्रम भने सुरु भएको छ। नेपालीहरू थप अत्तालिनुको कारण भने इजरायलका प्रधानमन्त्री बेन्जामिन नेतान्याहुले इजरायल युद्धमा रहेको र यो युद्ध लामो र कठिन रहने वक्तव्य दिएपछि थप असुरक्षित महसुुस गरेका हुन्। प्यालेस्टाइनले गरेको आक्रमणलाई इजरायलले काउन्टर अट्याक थालेपछि बोर्डर क्षेत्रमा थप त्रास बढेकाले नेपालीहरू आत्तिएको हुनसक्ने त्यहाँस्थित नेपाली बताउँछन्। एक नेपाली विद्यार्थीले आफ्नो परिचय नदिई अन्नपूर्णसँगको सम्पर्कमा आएर भने, हाम्रो आँखा अगाडि हाम्रा साथीहरू घिसारेर लगेर क्रुर हत्या गरेका छन्। कति साथीलाई टाउकोमा हान्ने, कोहीलाई घुँडामा गोली हान्ने, कसैको हात भाँच्नेसमेत गरे। हामी ३, ४ जना साथीहरू भागेर बंकरमा लुकेर ज्यान बचायौं। कहालीलाग्दो दृश्य थियो। इजरायल एनआरएन अध्यक्ष श्री कृष्ण भण्डारी भने १० नेपालीको मृत्यु भएको आधिकारिक सूचना इजरायली सरकारले दिएको जानकारी दिँदै भने, १० जना नेपालीको मृत्युको खबर पाएका छौं। अत्यन्तै दुखद् छ। त्यो स्थानमा उद्दारका लागि हामीले गर्न सक्ने केहिनै थिएन। इजरायली सैनिक आज बिहान मात्रै पुगेको हो। नेपालीहरूलाई स्वदेश फर्काउने विषयमा भने अहिले नै नेपाल सरकारले कुनै प्रतिक्रिया दिन सकेको छैन। परराष्ट्रमन्त्री एनपी साउदले इजरायलमा भएको आक्रमणमा नेपाली पनि परेको विषय संसद्लाई जानकारी दिँदै भने, इजरायलमा भएको दुःखद् घटनालाई नेपाल सरकारले गम्भीरताका साथ लिएको छ। परराष्ट्रमन्त्रीको संयोजकत्वमा गठित संयन्त्रले घटनाको निरन्तर अनुगमन र वस्तुस्थितिको समग्र मूल्यांकन गरेर नेपालीहरूको अवस्था पहिचान गर्ने। उद्धार गर्नुपर्ने अवस्थामा उक्त कार्यसमेत गर्नका लागि आवश्यक निर्णय लिने, समन्वय तथा सहयोग गर्ने लगायतका सम्पूर्ण कार्यहरू गर्नेछ। मन्त्री साउदले इजरायलमा रहेका नेपालीहरूको वास्तविक स्थितिको पहिचान गर्न, नेपालीहरूलाई सुरक्षित तवरले रहने प्रबन्ध गर्न, उद्दार तथा सहयोग गर्नको लागि इजरायल सरकारसँग आवश्यक समन्वय र सहजीकरणको कार्य भइरहेको बताएका छन्। इजरायलस्थित नेपाली राजदूतावासका अनुसार ४ हजार ५ सय नेपाली केयरगिभरका रूपमा कार्यरत छन्। २ सय ६५ जना नेपाली विद्यार्थीहरू इजरायल सरकारको लर्न एन्ड अर्न कार्यक्रमअन्तर्गत काम गर्न पुगेका छन्। यसमध्ये नेपालको कृषि विश्वविद्यालयबाट १ सय १९ जना, त्रिभुवन विश्वविद्यालयबाट ९७ जना र सुदूरपश्चिम विश्वविद्यालयबाट ४९ जना गएका छन्। सुदूरपश्चिम विश्वविद्यालयबाट गएका ४९ जनामध्ये १७ जना नेपालीहरू दक्षिण इजरायलको किवुज अलुमिम भन्ने स्थानमा अध्ययनरत रहेका थिए। सोही क्षेत्रमा प्यालेस्टाइनले क्रुर ढंगले आक्रमण गरेको थियो। राजदूतावासका प्रवक्ता घिमिरेका अनुसार सो स्थान गाजा क्षेत्रनजिक रहेको छ। प्यालेस्टाइनी हमास समूहबाट आक्रमण भएको उक्त स्थानमा अध्ययनका लागि रहेका १७ जना नेपालीमध्ये २ जना सकुशल रहेको, ३ जना घाइतेको उपचार स्थानीय अस्पतालमा भइरहेको परराष्ट्र मन्त्रालयले जानकारी दिएको छ। बंकरबाट उद्धार गरिदेऊ सरकार श्री कृष्ण भण्डारी, एनआरएन अध्यक्ष इजरायल शनिबार बिहान प्यालेस्टनी लडाकु समूह सुरुवाती चरणमा छापामार शैलीमा स्थलगतल रूपमै इजरायल प्रवेश गरे। उनीहरूले रकेट हमलासमेत एकैपटक गरी केही मानवीय क्षतिसमेत पुर्याएका छन्। आइतबार साँझसम्म आइपुग्दा गाजा क्षेत्रमा १० नेपालीको मृत्यु भएको इजरायल सरकारले आधिकारिक पुष्टि गरेको छ। १ जना हराएका छन्। ४ जना घाइते थिए, १ जना ठीक भए बाँकी ३ हस्पिटलमा छन्। २ जना सकुशल छन्। यो घटनामा हामी एकदमै दुखी छौं। जतिबेला उक्त क्षेत्रमा आक्रमण भयो। हाम्रै एनआरएन इजरायलका साथीहरू पूर्णरूपमा नेपालीहरूलाई सहयोगमै जुटेका छौं। यद्यपि कति ठाउँमा मानवीय क्षति हुन्बाट हामीले बचाउन सकेनौं। सोही ठाउँमा सयौं इजरायलीको क्रुर हत्या गरेका छन्। अहिले इजरायल पूर्णरूपमा सुरक्षित छ। हमास समूहको निरन्तर रकेट प्रहार त वर्षौंदेखि देख्दै आइरहेको हो यो भइरहन्छ र इजरायलले प्रतिरक्षा गरिरहन्छ। शनिबार रातिदेखि नै गाजापट्टीमा इजरायली प्रतिरक्षा सेनाले जवाफी कारबाही स्वरूप हमास समूहका अखडाहरूमा निरन्तर हावाई आक्रमण गरिरहेको छ। गाजापट्टीमा ध्वस्त पार्ने क्रम यसै रोक्ने मुडमा इजरायल छैन यसपटक। एनआरएनए एनसीसी इजरायलले दक्षिणी भाग युद्ध प्रभावित क्षेत्र जहाँ शनिबार हाम्रा विद्यार्थीले क्षति बेहोर्नु परेको छ त्यस क्षेत्रमा बसोबास गरिरहेका नेपालीहरूलाई यथासक्य सुरक्षित क्षेत्रतिर सार्न विशेष पहल गर्न इजरायलस्थित नेपाली राजदूतावासलाई दबाब सिर्जना गरिरहेका छौं। संभवत आइतबार बिहानैदेखि त्यसको सुरुवात भयो भन्नेमा विश्वस्त छु। कल्पना जोशी ,नेपाली विद्यार्थी, इजरायल हामी इजरायलको मिभ्टाहिम सहरको शोरासिम फर्ममा १८ जना नेपाली भोकभोकै छौं। रातिदेखि बंकरभित्र १८ जना नेपाली भोकभोकै बसेका हौं। हामी मिभ्टाहिम सहरको शोरासिम फर्ममा कार्यरत छौं। शनिबार बिहानबाटै निद्रामै बंकरभित्र भागेका हौं। अहिले पनि बंकरमै छौं। सानो बंकरमा १८ जना छौं। ३ जना सुदूरपश्चिम विश्वविद्यालयका र १५ जना कृषि तथा वन विज्ञान विश्वविद्यालयका छौं। हामी १२ जना छात्रा र ६ जना छात्र हौं। नेपालबाट ल्याएको चाउचाउ खाएर हिजोको रात काट्यौं। कलेजका साथीहरू अर्को फर्ममा थिए। बिहानै कलेजको ग्रुपमा म्यासेज गरेका थिए। हिजो हामीलाई बचाऊ, नेपाल फर्काउने व्यवस्था मिलाउ भन्दै थिए। त्यतिबेला त्यति गाह्रो भइसकेको थिएन। हामीले मज्जाकमा लियौं। हामीलाई सामान्य लागिरहेको थियो। तर, रातिपछि अवस्था झन् बिग्रियो। गाह्रो हुँदै गयो। अहिले ४९ मध्ये १२ जना साथी सम्पर्कविहीन छन्। ५ जना गम्भीर घाइते भएको खबर छ। हामी हाम्रा साथीहरू सकुशल हुन भन्ने प्रार्थनाबाहेक केही गर्न सकिराखेका छैनौं। यता नि कतिबेला के हुने हो केही थाहा छैन। हामीसँग भगवान्को भरोसाबाहेक अरू केही आशा छैन। हामीसँगै आएका सबै साथीसँगै फर्किन पाए हुन्थ्यो भन्ने कामना गरिरहेका छौं। बिपिन सुवेदी,नेपाली विद्यार्थी, इजरायल राज्यले के भएको छ ? भनेर सोध्दा जतिबेलै घाइतेकै स्थिति बताउन विवश छौं हामी। तर, जो हामी छौं, त्रासमा लुकेर बसेका छौं यही त्रासले नै मर्ने स्थिति पुगिसक्यो। बचाउने काम सबैलाई गरी दिनुस्। हामीले सबैलाई अहिल्यै नेपाल भनेका छैनौं, तर सकेको जति सुरक्षित ठाउँमा सबै हुन पाइयोस्। पहल गरीदिनु। मन आत्तिएर भक्कानिन् थाल्यो, आँखा सुक्न थाले। बिन्ती छ सरकार सुनिदिनुपर्यो। गणेश साउद,नेपाली विद्यार्थी, इजरायल म पनि लर्न एन्ड अर्न कार्यक्रमअन्तर्गत इजरायल आएको करिब डेढ महिना भयो। यहाँ कतिबेला के हुने हो भन्ने डर एकदमै छ। जुन ठाउँमा प्यालेस्टाइनले आक्रमण गर्यो त्यो स्थानबाट ४० किलोमिटरको दूरीमा हामी छौं। हामी कार्यालयको बंकरमै बसेका छौं सुरक्षित छौं। जुन १७ जना नेपालीको कुरा आएको छ त्यहाँका ७ जना साथीहरू हस्पिटलमा हुनुहुन्छ। २ जना त्यही क्षेत्रमा लुकेर बसेर सम्पर्क गर्नुभएको छ। अन्य साथीहरूसँग कुनै सम्पर्क हुन सकेको छैन। इजरायलस्थित नेपाली राजदूतावासले कुनै भूमिका नै खेल्न सकेको छैन। जुन तदारुकता देखाउनुपथ्र्यो त्यो छैन। अहिले आक्रमण भएको स्थानका नेपालीहरू नेपाल फर्कन चाहेका छन्। अन्य स्थानकालाई भने त्यस्तो रिस्क छैन। बंकरमै बस्दा इजरायल सरकारले नै कडा सुरक्षामा बस्न भनेको छ। सरकारको नियम पालना गर्नुको विकल्पै छैन। खगेश्वर अधिकारी, निवर्तमान अध्यक्ष, जनसम्पर्क समिति इजरायल प्यालेस्टाइनले यसपटक क्रुर तवरले आक्रमण गरेको भएरै अलिक त्रासको वातावरण भएको हो। यद्यपि हिजोभन्दा आइतबार धेरै शान्त छ। शनिबार दिउँसो साढे ४ बजेबाट निरन्तर रकेट हानिरहेको थियो रातभरि एकदमै त्रास भयो। बिहानदेखि रकेटको आवाज सुनिएको छैन। ११ महिने तालिममा आएका भाइबहिनीहरू भएको क्याम्पनजिकै उनीहरू पसेर कब्जा गरेका हुन्। त्यहाँ भएका भाइबहिनीहरू सम्पर्कमा नआएकाले अहिले बाहिर आएका सूचना सबै कपोकल्पित नै हुन्। कि नेपाल सरकारले भन्नुपर्यो। दुई देशबीचको द्वन्द्व भईनै राख्ने हो यसपालि प्यालेस्टाइनको आक्रमण किड्न्याप गर्ने, हत्या गर्ने खालका क्रुर गतिविधि गरेकाले डर भएको हो। अर्को मुख्य कुरा एउटै के डर छ भने आक्रमण भएको क्षेत्रका सम्पर्कमा नआएका नेपालीको विषयमा उनीहरूलाई अपहरण गरेको छ भने फिर्ता गर्छ गर्दैन भन्ने हुन्छ। अहिलेसम्म प्यास्टाइन र इजरायलको केशमा अपहरण गरेकालाई फिर्ता गरेको रेकर्ड छैन भनिन्छ। इजरायलमा भएका नेपालीको एउटै डर त्यही छ। अहिले उनीहरूको आक्रमणको तरिका फरक भएकाले के हुन्छ के भएको छ ? कति जना साथीहरूलाई के गरिएछ भन्न यसै अनुमानका भरमा भन्न सकिने अवस्थै छैन। हामी पनि नेपाल सरकार र इजरायलस्थित राजदूतावासको आधिकारिक कुरा आओस् भन्ने प्रतीक्षामा छौं। पर्शुराम भुसाल, इजरायलमा बस्ने नेपाली जुन क्षेत्रमा घटना घट्यो। त्यहाँभन्दा हामी २ घण्टा पर छौं। बोर्डर क्षेत्रमा त्रास भएको हो। नेपाली विद्यार्थी त्यही क्षेत्रमा छन्। अहिले आक्रमण क्षेत्रका नेपाली आत्तिएर नेपाल जान चाहे पनि इजरायली सरकारले कुनै चहलपहल नगर्न अनुरोध गरेको छ। अहिले मुख्य समस्या नेटवर्कको समस्या परेको छ। इजरायली सरकारले सायद आन्तरिक रूपमा यो युद्ध रोक्न पहल गरेको छ। जेजे हुनु भइसक्यो। अब त्यति संकट नहोला भन्ने आस छ। सुनिता राई,इजरायलमा बस्ने नेपाली आइतबार रकेट प्रहार भएको छैन। शनिबार राति १० बजेसम्म भएको थियोे। शनिबारको जस्तो स्थिति भएको बाँचिदैन रैछ भन्ने लागेको थियो तर आइतबार मन हल्का भएको छ। अग्रिकल्चरमा आउनुभएका विद्यार्थीहरूबारे अत्यन्तै पिर लागेको छ। जुन क्षेत्रमा उनीहरूले कब्जा गरेर बितन्डा मच्चाए त्यो स्थानमा नेटवर्कहरू पनि चलेका छैनन्। त्यहाँको नेपालीहरूसँग सम्पर्क हुन खासै सकेको छैन। कति मारिसके पनि भन्छन् ! खोइ कुन कुरा सुन्नु कुन नसुन्नु भएको छ अब नेपाली राजदूतावासले पनि केही बोल्ला। पहल गर्दै हुनुहुन्छ होला भन्ने आशा लिएका छौं। उमा खनाल, इजरायलमा बस्ने नेपाली बोर्डरको छेउमा हुनेलाई डर छ। प्यालेस्टाइनहरू अरू बेला पनि बोर्डरबाट काम काज गर्न इजरायल आइराख्ने नै हुन्। हामी बोर्डरबाट २ घण्टा टाढा छौं। हामी सेफ नै छौं। मिसाइल पहिला पनि फ्याकिराख्ने हो। अहिले पनि फ्याकिराखेका छन्। फ्याके पनि त्यसको क्षति खास हुँदैन। मुख्य समस्या भनेको बोर्डरको पर्खाल भत्काएर किडन्याप गरेर अट्याक गर्यो। अहिले इजरायलमा नयाँ वर्षपछि आउने सुकोद पर्व चलिरहेको छ। यो पर्व यहाँका मान्छेले एक हप्ता मनाउँछन्। शनिबार बेलुकादेखि यो पर्व सकिएको छ। सोही पर्व मनाउने क्रममा प्यालेस्टाइनबाट इजरायलबाट १० वटा गाडीमा छिरेका प्यालेस्टाइनहरूले २ हजार जनाले पार्टी मनाइरहेको ठाउँमा आक्रमण गरे। हामी बसेको स्थानमा त्यस्तो समस्या खास छैन। आज म ड्युटि गएर आएँ। आज यहाँ देशभर शोक मनाइराखेको छ। त्यसैले पनि कोही बाहिर निस्केका छैनन्। सुस्मा भारती (नाम परिवर्तन), नेपाली विद्यार्थी, इजरायल हामीलाई इजरायल सरकारले बंकरमा राखेको थियो। बंकरमा असुरक्षा बढेपछि हामी भागेर अलिक परको क्याम्पमा आएका छौं। हाम्रो तस्बिर र नाम उल्लेख नगरिदिनुहोला। हामीलाई नेटवर्क डिभाइस नचला भनेको छ। भोलि समस्या आउन सक्छ। मिडियाले सही सूचना दिओस् भन्ने हाम्रो चाहना हो। अब हामी यहाँ बस्न सक्दैनौं र चाहँदैनौं। नेपाली दूतावासले पहल गरेर हामीलाई नेपाल फकाई दिओस्। अहिले हामी ९ जना साथीहरू सँगै छौं। अहिलेसम्म सुरक्षित छौं। हामीसँगै आएका १७ जना साथीहरू किबुता अलुमिममा थिए। दयिदैयानमा ११ जना थिए। हामी ९ जना छुट्टै सँगै छौं। अरू केही साथीहरू अस्पताल पुग्नुभएको छ भन्ने सुन्यौं। हामीले खासै कसैसँग सम्पर्क गरेका छैनौं। आज भने हामीलाई हाम्रो क्याम्पका प्रमुख आएर भेट्नुभयो। नआतिन र आत्मबल बलियो बनाउन पनि भन्नुभयो। तर नेपाल सरकार र नेपाली राजदूताबासबाट केही सूचना नै पाएका छैनौं। लुइस रिजाल,नेपाली विद्यार्थी, इजरायल अरूको झुटको आश्वासनमै जिउनु परेको छ जिन्दगी। पत्र निकाल्दैमा सबै रेस्किउ हुँदैनौं नि त्यसका लागि एक्सनमा आउन पर्छ नि ! नेपाल सरकारले कुनै पहल नै गर्न सकेको छैन। संवेदनशील क्षेत्रमा केन्द्रित छौं कान्ता रिजाल, इजरायलस्थित नेपाली राजदूत प्यालेस्टाइनी विद्रोही समूह हमासले नेपाली कामदार कार्यरत रहेका कृषि फार्म क्षेत्रमा आक्रमण गरेको छ। त्यो क्षेत्रमा हालै कृषि फार्ममा प्राक्टिस गर्न आएका नेपाली विद्यार्थी पनि बस्दै आएका थिए। शनिबार बिहानदेखि इजरायलको गाजा सीमा क्षेत्रमा प्रवेश गरेर विद्रोही समूहले आक्रमण गरेको थियो। हालसम्म १० जना नेपालीको ज्यान गएको पुष्टि भएको छ। त्यो क्षेत्रमा रहेका नेपालीको उद्धारमा जोड दिइरहेका छौं। सीमा क्षेत्रमा रहेका नेपालीहरूको उद्धारमा दूतावास केन्द्रित हुँदा इजरायलका अन्य क्षेत्रका नेपालीहरूबाट गुनासो आइरहेको छ। अप्ठ्यारो अवस्थामा त्यस्ता गुनासा आउनु स्वाभाविक पनि हो। तर, संकटका बेला जुन क्षेत्र बढी संवेदनशील हुन्छ, त्यसमै बढी ध्यान दिनुपर्छ। राजदूतावासले केही गरेन वा गर्न सकेन भन्दै असन्तुष्टि जनाइरहनुभएको छ, उहाँहरूले हामी कति संवेदनशील क्षेत्रमा केन्द्रित थियौं भन्ने कुरा विस्तारै बुझ्नुहुनेछ। दूतावासको जोड भनेको शनिबार दिउँसो ४ बजेदेखि जुन नेपालीहरू सम्पर्कमा आउनुभएको छैन। उहाँहरूको अवस्था के छ ? पत्ता लगाउने र उद्धारको पहल गर्ने भन्नेमा जोड छ। विद्रोही हमास समूहले आक्रमण गरेको क्षेत्रमा आइतबार बिहानदेखि इजरायली सेना गएको छ। यहाँको सेनामार्फत इजरायली सरकारले दिएको सूचनाअनुसार ११ जना नेपालीको अवस्था अत्यन्तै क्रिटिकल छ। इजरायल यस्तो ठाउँ हो, यहाँ रकेट बम प्रहार भइरहेकै हुन्छन्। रकेट प्रहार हुनेबित्तिकै सरकारले साइरन बजाइदिन्छ। अनि बंकरमा बस्नुपर्ने हुन्छ। यहाँ बंकरमा बस्ने भनेको एकदमै सुरक्षित हुनु पनि हो। जहाँसम्म नेपाल जान चाहने छन्, उहाँहरूलाई जबरजस्ती राख्ने कुरा हुँदैन। नेपाल पठाइदिन सहयोग गर्छाैं।"
इजरायल आक्रमण फसेका नेपालीको उद्दारका लागि संसदबाट विशेष प्रस्ताव पारित गर्न माग,"काठमाडौं : प्रमुख प्रतिपक्षी दल नेकपा एमाले र राप्रपाले इजरायलमा हमासको आक्रमणमा नेपालीको उद्धारका लागि संसदबाट विशेष प्रस्ताव पारित गर्नुपर्ने जनाएको छ । सोमबार सिंहदरबारमा सभामुख देवराज घिमिरेसँग छलफल गर्दै दुई दलले इजरायल घटनालाई संसदमा सघनरुपमा उठाउने भन्दै स्थगनको प्रस्ताव,सार्वजनिक महत्वको प्रस्ताव वा संकल्प प्रस्तावमार्फत छलफल गर्नुपर्नेमा जनाएका हुन्। इजरायलमा हमासको आक्रमणका कारण १० जना नेपालको मृत्यु भएको र त्यहा रहेका अन्य नेपालीहरूको अवस्थामा नाजुक भएको अवस्थामा सरकारले गम्भीरताका साथ चासो लिनुपर्नेमा आफूहरुको जोड रहेको एमाले प्रमुख सचेतक पदम गिरीले बताए। उनले घटनापछि सरकारले अहिले केहि पनि गर्न नसकेको बताए । इजरायल घटनामा सरकार निकम्मा भएर बस्न नमिल्ने उनको भनाइ छ । छलफलमा राप्रपाले संसदको नियमित कार्यसूचीलाई परिर्वतन गरेर इजरायल घटनामा केन्द्रीत हुनुपर्नेमा जोड दिएको छ ।"
इजरायलको बंकरमा रहेका विद्यार्थीसँग प्रधानमन्त्रीले गरे संवाद,काठमाडौं : प्रधानमन्त्री पुष्पकमल दाहाल प्रचण्डले इजरायलको बंकरमा बसेका नेपाली विद्यार्थीसँग संवाद गरेका छन्। प्रधानमन्त्री दाहालले सुदूरपश्चिम विश्वविद्यालयबाट इजरायल गएका विद्यार्थीहरूमध्येका विपिन सुवेदीसँग भर्चुअल माध्यमबाट संवाद गरेका हुन्। संवादका क्रममा प्रधानमन्त्रीले निरन्तर अपडेट लिइरहेको र त्यहाँ रहेका नेपालीको उद्दारका लागि मन्त्रिपरिषद बैठक र सर्वदलीय बैठक बोलाएको जानकारी गराएका छन्। विपिनले जतिसक्दो चाँडो उद्दार गर्न आग्रह गरेका थिए। सुदूरपश्चिम विश्वविद्यालयबाट ४९ जना विद्यार्थीहरू इजरायल गएका थिए। जसमध्ये सुदूरपश्चिमका ७ जनासहित १० जना विद्यार्थीको निधन भएको परराष्ट्रमन्त्रालयले पुष्टि गरेको छ। शनिबार बिहानदेखि सुरू भएको आक्रमण जारी छ।
"ऐतिहासिक लोघेकर गुम्बाको पुनःनिर्माण सम्पन्न, राजदूत थम्पसनले गरे हस्तान्तरण","जोमसोम : आठौं शताब्दीमा निर्माण गरिएको गरिएको ऐतिहासिक तथा धार्मिक सम्पदा लोघेकर (घर) गुम्बाको पुनःनिर्माण गरिएको छ। २०७२ सालको भूकम्पले क्षति तुल्याएपछि तीन वर्षअघि पुनःनिर्माण कार्य सुरु गरिएको थियो। अमेरिकी राजदूतको सांस्कृतिक संरक्षण कोषको २ लाख ८५ हजार अमेरिकी डलर अनुदान सहयोगमा लोघेकरको पुनःनिर्माण गरिएको हो। गुम्बाको साविकको पहिचान र संस्कृति नमासिनेगरी पुनननिर्माण गरिएको नर्वुसुङ फाउन्डेसनले जनाएको छ। करिब १३ सय वर्ष पुरानो मराङको लोघेकर समुन्द्री सतहदेखि ४५ सय मिटरको उचाइमा अवस्थित छ। तिब्बतको साम्य गुम्बा बनेपछि लोघेकर निर्माण भएको बताइन्छ। गुम्बा पद्यसम्भव तिब्बत प्रस्थान गर्दा राक्षसलाई बध गरेपछि निर्माण गरिएको बताइन्छ। यसैबीच अमेरिकी राजदूत डीनआर थम्पसन लोघेकर गुम्बाको अवलोकन गरेका छन्। संघीय प्रतिनिधिसभा सदस्य योगेश गौचन थकाली, सुवर्णकुमार बिष्ट र गाउँपालिका उपाध्यक्ष छिरिङ ल्हामो गुरुङसहित राजदूत थम्पसन गुम्बा पुगेका थिए। सोही अवसरमा नुर्वसुङ फाउन्डेसनमार्फत् पुनननिर्माण भएको गुम्बा राजदूत थम्पसनले हस्तान्तरण गरेका थिए। राजदूत थम्पसनले ऐतिहासिक तथा धार्मिक सम्पादाको संरक्षण गर्न सबै मिलेर काम गर्न आग्रह गरे। यसअघि उपल्लो मुस्ताङको भ्रमणमा रहेका राजदूत थम्पसनले वारागुङ मुक्तिक्षेत्र३ छुसाङमा अवस्थित प्रसिद्ध धाङ गुम्बाको पुनःनिर्माण तथा जिर्णोद्धारको शिलन्यास गरेका थिए। सन् १६८० मा आनी गुम्बाको रूपमा निर्माण गिरिएको धाङ गुम्बा मुस्ताङको सबैभन्दा पुरानो संरक्षित बौद्ध स्मारकमध्ये एक हो। यस गुम्बाको संरक्षण रुपरेखा विधि निकै उल्लेखनीय मानिन्छ। अमेरिकी दूतावासको सांस्कृतिक संरक्षण कोषको २ करोड १५ लाख अनुदानमा गुम्बाको पुनननिर्माण सुरु गरिएको हो।"
इजरायलमा निधन भएका विद्यार्थीको शव तत्काल ल्याउन नेता केसीको आग्रह,"काठमाडौं : नेपाली कांग्रेसका सांसद अर्जुननरसिंह केसीले इजरायलमा निधन भएका विद्यार्थीको शव तत्काल ल्याउन सरकारसँग जोडदार माग गरेका छन्। सोमबार प्रतिनिधिसभा बैठकमा बोल्दै नेता सिंहले हमासको आक्रमणमा परी निधन भएका १० जना नेपाली विद्यार्थीको शव तत्काल ल्याउन सरकारसँग माग गरेका हुन्। उनले इजरायलमा रहेका नेपालीकी संख्या यकिन गरी संसदमा जानकारी गराउन समेत आग्रह गरे। उनले भने,'इजरायलमा झन्डै एक लाख २३ हजार विस्थापित भएको खबर प्राप्त भएको छ। त्यसमा नेपाली के कति छन् परेका छन् यसको विवरण संसदमा प्रस्तुत गरियोस्।' उनले इजरायलमा पछिल्लो पटक विकसित घटनाबारेमा बुझ्न पनि सरकारसँग माग गरे। नेता केसीले आक्रमणमा परी घाइते विद्यार्थीको उपचार र उद्दारका लागि छिटो पहल गर्नुपर्ने बताए। इजरायलमाथि हमासको आक्रमणमा परी १० जना नेपाली विद्यार्थीको निधन भएको परराष्ट्रमन्त्रालयले पुष्टि गरेको छ।"
व्यवसायी दुर्गा प्रसाईंलाई मोसो दलियो,काठमाडौं : व्यवसायी दुर्गा प्रसाईंलाई कालो मोसो दलिएको छ। राजधानीमा पत्रकार सम्मेलनमा प्रसाईंमाथि केही युवाहरूले कालो मोसो दलेका हुन्। पत्रकार सम्मेलनबाट बाहिरिने क्रममा उनीमाथि मोसो दलिएको नेपाल प्रहरीका प्रवक्ता कुवेर कडायतले जानकारी दिए। कडायतका अनुसार प्रसाईंलाई मोसो दल्ने समूहको खोजि भइरहेको छ। जमलस्थित होटल एलो प्यागोडा परिसरमा उनीमाथि अज्ञात समूहले कालो मोसो दलेको हो।
मिथिला नगरपालिकाले 'क्रसर गुण्डा'विरुद्ध कारबाही थाल्दै,"काठमाडौं : धनुषाको मिथिला नगरपालिका ढल्केवरले खोला ठेक्का लगाएको छैन। तर, क्रसर उद्योग तथा बालुवा वासिङ्ग सेन्टरमा करोडौं मूल्य पर्ने बालुवा, गिट्टी र ढुंगाको भने पहाड लगाइएको फेला परेको छ। अवैधरूपमा क्रसर सञ्चालन गर्दै आएका चुरे माफियाहरूले खोलाबाट नदीजन्य पदार्थको चोरीतस्करी गरिरहेको नगरपालिकाको अनुगमनबाट खुलेको छ। जहाँ क्रसर गुण्डाहरूले पर्यावरण संरक्षण अभियानी दिलीप महतोलाई २०७६ पुस २५ गते हत्या गरेका थिए। त्यहाँ अझै चुरे माफियाहरू लुटतन्त्रको साम्राज्य अझै ढलेको छैन। उनीहरूको तस्करीलाई निस्तेज गर्न मिथिलाका मेयर महेन्द्र महतोले सहास जुटाएका छन्। ६ वटा उद्योगमाथि कारबाही थालियोनगरपालिकाले नगरभरि सञ्चालनमा रहेका क्रसर उद्योग तथा बालुवा वासिङ्ग सेन्टरमा छड्के अनुगमन गरेर खोला लुट्ने गुण्डाविरुद्ध मेयर महतोले कानुनी कारबाही अगाडि बढाएका छन्। उनले मिथिला नगरपालिका२ मा पर्ने शुभम् बालुवा वासिङ्ग उद्योग, वडा नम्बर ३ मा पर्ने जय शिव भोले बालुवा गिट्टी वासिङ्ग उद्योग, वनदेवी औरही बाबा बालुवा प्रशोधन उद्योग, रोहन बालुवा प्रशोधन र औरही बाबा बालुवा प्रशोधन उद्योगविरुद्ध कारबाही थालेका हुन्। यी उद्योगहरूमा अवैध नदीजन्य पदार्थ फेला परेपछि कारबाही प्रक्रिया अगाडी बढाइएको मेयर महतोले बताए। स्थानीय नदीहरूमा दोहन हुन थालेपछि स्थानीहरूले तस्करहरूलाई कारबाही गर्न माग गर्दै आएका थिए। मध्यराति प्रहरी, प्रशासन र जनप्रतिनिधिको सेटिङमा औरही खोलालगायत स्थानमा उत्खन्न नरोकिएपछि स्थानीहरूले नगरपालिकासँग कारबाहीको माग गर्दै आएका थिए। नदीजन्य पदार्थ बिक्री वितरणमा रोकमिथिला नगरपालिकाले अवैधरूपमा सञ्चालित ६ वटै क्रसर उद्योगहरूलाई उद्योगमा भण्डार गरिएको नदीजन्य पदार्थ संकलनको आधार प्रमाण पेस गर्न भनेको छ। क्रसर उद्योग तथा बालुवा वासिङ्ग सेन्टरमा कहाँबाट नदीजन्य पदार्थ ल्याइयो? तीन दिनभित्र प्रमाणसहित पेस गर्नू,' नगरपालिकाले अल्टिमेटमसहित भनेको छ। मिथिला नगरपालिकाको क्रसर तथा बालुवा प्रशोधन उद्योगको अनुगमन समितिमार्फत् मिति २०८० असोज २१ गते अनुगमन गर्दा त्यस परिसरमा (नदी जन्य पदार्थ) ढुंगा, गिट्टी, बालुवा संकलन रहेको देखिएको छ। उक्त पदार्थ केकति परिणाममा रहेको? उक्त पदार्थ प्राप्तिको स्रोत के हो?,' पत्रमा भनिएको छ। अर्को निर्णय नभएसम्मका लागि नदी जन्य पदार्थको घाटगद्दी तथा बिक्री वितरणलगायतका क्रियाकलाप नगर्न गराउन उद्योगलाई पत्र काटिएको मेयर महतो बताए। पाँच वटा टिपर कारबाहीमागैरकानुनी रूपमा नदीजन्य पदार्थ विक्री वितरण गरेको पाइएपछि पाँच वटा टिपरलाई नियन्त्रणमा लिएर कारबाही गरिएको छ। मेयर महतोका अनुसार १४ चक्के टिपरमा लोड गरिएको गिट्टी नियन्त्रणमा लिई जरिवाना गरिएको छ। पाँच खोला, दस क्रसर उद्योगमिथिला नगरपालिका क्षेत्रमा औरही, जलाद, बसही, बडहरी, रातु गरी पाँच वटा खोलाहरू छन्। यी खोलाको किनारमै अवैधानिकरूपमा १० वटा क्रसर तथा बालुवा वासिङ्ग सेन्टरहरू सञ्चालनमा छन्। ती खोलाहरूको बालुवागिट्टी गुणस्तरीय भएकाले बजारमा उच्च माग रहेको मेयर महतोको भनाइ छ। ती खोलाहरूमै गैरकानुनी तरिकाले उत्खनन् गरेको पाइएपछि क्रसर उद्योगहरूविरुद्ध कारबाही थालिएको मेयर महतोले बताए। 'खोला दोहन गरेर क्रसरमा नदीजन्य पदार्थ थुपारेर पहाड बनाइएको छ। हामीले खोला ठेक्का लगाएका छैनौं। तर, क्रसर नजिकैको हाम्रा खोलामा जहितही खाल्डै खाल्डा छन्,' उनले भने। माफियाको खल्तीमा राजस्व !आर्थिक वर्ष २०७८०७९ मा नगरपालिकाले खोला टेण्डरमा लगाएर ४ करोड राजस्व संकलन गरेको थियो। तर, त्यसयता खोला ठेक्का लागेको छैन, खोला उत्खन्न पनि रोकिएको छैन। जसले गर्दा नगरपालिकाले पाउनुपर्ने राजस्व क्रसर माफियाको खल्तीमा पुगेको छ। गैरकानुनी तरिकाले नदीजन्य पदार्थ उत्खनन् गर्ने क्रसर उद्योगमाथि कारबाही गरेरै छाड्ने मेयर महतोको अडान छ। 'कानुनी तवरबाट हामीले टेन्डर आह्वान गरेका थियौं। तर दलीय विरोधका कारण कुनै पनि ठेकेदारले टेण्डरमा आवेदन दिएनन्। चार करोडसम्म आह्वान गरिएको टेण्डर २ करोड ७५ लाखमा आह्वान गर्दा पनि परेन,' उनले भने। कानुनी प्रक्रियामा सहभागी नहुने तर चोरी पैठारी गरी नदीजन्य करोडौं रकमको ढुंगा गिट्टी निकाल्ने गिरोहविरुद्ध आफू अग्रसर भएर लाग्ने महतोले बताए।"
लुम्बिनी प्रदेशका अर्थमन्त्री सवार गाडी दुर्घटना,"दाङ : लुम्बिनी प्रदेशका अर्थमन्त्री धनबहादुर मास्की सवार गाडी दुर्घटनामा परेको छ । तुलसीपुर उपमहानगरपालिका १३ को शितलपुरमा लु १ झ ७३८ नम्बरको गाडी दुर्घटनामा परेको स्वकीय सचिव शम्भु रेग्मीले जानकारी दिए । पार्टीको कार्यक्रम सकेर अर्थमन्त्री मास्की मन्त्रालय फर्किदै गर्दा गाडी दुर्घटनामा परेको हो । एक्कासी बच्चा सडकमा आएपछि बचाउने क्रममा गाडी सडकबाट हुत्तिएर झाडीमा पुगेर दुर्घटनामा परेको उनले बताए । गाडीमा सवार मन्त्री ,स्वकीयसहित सबै जनालाई सामान्य चोट लागेको छ । सामान्य चोटपटक लागेको र जोखिम नरहेको दाङ प्रहरीले बताएको छ । गाडीमा ५ जना सवार थिए ।"
माओवादी केन्द्र संसदीय दलको बैठकमा शिक्षा विधेयकबारे छलफल जारी,"काठमाडौं : नेपाल कम्युनिष्ट पार्टी (माओवादी केन्द्र) को संसदीय दलको बैठक जारी रहेको छ। सोमबार दिउँसो संसदीय दलको कार्यालयमा बैठक बसेको हो। बैठकमा शिक्षा विधेयक, समसामयिक राजनीति र इजरायलको द्वन्द्व र नेपालीको उद्धारबारे छलफल भइरहेको छ। आइतबार बसेको प्रतिनिधिसभाको बैठकमा शिक्षा विज्ञान तथा प्रविधि मन्त्री अशोक कुमार राइले विधेयकमाथि विचार गरियोस् भन्ने प्रस्ताव प्रस्तुत गरेका थिए। विधेयकमाथि विचार गरियोस् भन्ने प्रस्ताव स्वीकृत भएसँगै विधेयकमाथि संशोधन प्रस्ताव दर्ता गर्ने बाटो खुला भएको हो। स्वीकृत विधेयकमाथि संशोधन प्रस्ताव दर्ता गराउन ७२ घण्टाको समय तोकिएको छ। उक्त विधेयकमा संशोधन प्रस्ताव केके राख्न सकिन्छ भन्नेबारे पनि आजको बैठकमा छलफल भइरहेको छ। राईले नेपाल शिक्षक महासंघ र राहत शिक्षक केन्द्रीय समितिसँग भएका सहमतिबारे बैठकलाई जानकारी गराएका थिए। मन्त्री राईले विद्यालय शिक्षा विधेयकका सन्दर्भमा आएका उपयुक्त सुझावलाई संशोधनमार्फत र केही विषयलाई नियमावलीमार्फत संशोधन गरिने बताएका थिए। शिक्षकको आन्दोलन फिर्ता गराउन सरकारले असोज ५ गते ६ बुदे सम्झौता गरेको थियो। त्यसमा राहत शिक्षकहरूको असहमति भएपछि सरकारले उनीहरूसँग पनि असोज १२ गते अर्को सम्झौता गरेको थियो।"
"राष्ट्रसंघका महासचिव गुटेरेस असोज २६ मा नेपाल आउने, यतैबाट चीन जाने","काठमाडौं : द्वन्द्वकालीन मुद्दाको किनारा लगाउन राजनीतिक दलहरूलाई सकस भइरहेका बेला संयुक्त राष्ट्र संघका महासचिव एन्टोनियो गुटेरेस असोज २६ गते नेपाल आउने भएका छन्। प्रधानमन्त्री पुष्पकमल दाहालको निमन्त्रणमा काठमाडौं आउन लागेका महासचिव गुटेरेस २९ गते यतैबाट चीन जानेछन्। नेपाल बसाइका क्रममा महासचिव गुटेरेसले राष्ट्रपति रामचन्द्र पौडेल, प्रधानमन्त्री दाहाल, राजनीतिक दलका नेतासँग भेट गर्ने कार्यक्रम रहेको परराष्ट्र मन्त्रालय स्रोतले बताएको छ। स्रोतका अनुसार महासचिव गुटेरेसले द्वन्द्वकालका पीडितहरूसँग समेत भेट गर्ने र त्यसका लागि तयारी भइरहेको छ। संक्रमणकालीन न्यायको मुद्दामा अलमल गर्दा शान्ति प्रक्रियासमेत टुंगिएका छैन। सरकारले संक्रमणकालीन न्यायको विषय टुंगो लगाउन संक्रमणकालीन न्यायसम्बन्धी विधेयक (टीआरसी विधेयक) प्रतिनिधिसभामा पेस गरेको छ। तर, दलहरूको बेमेलका कारण सो विधेयक थन्किएर बसेको छ। संयुक्त राष्ट्रसंघको महासभामा सहभागी हुन न्यूयोर्क पुगेका बेला असोज पहिलो साता प्रधानमन्त्री दाहालले महासचिव गुटेरेसलाई भेटेर नेपाल भ्रमणको निम्तो दिएका थिए। असोज २६ गते शुक्रबार अपरान्ह महासचिव गुटेरेस काठमाडौं आइपुग्नेछन्। असोज २९ गते सोमबार चाइना एयरलाइन्सको जहाजबाट उनी चीनको छेन्दु जाने कार्यक्रम रहेको परराष्ट्र मन्त्रालयका अधिकारीले बताएका छन्।"
इजरायलमा ज्यान गुमाएका नेपालीहरूको शोकमा भोलि राष्ट्रिय झण्डा आधा झुकाइने,काठमाडौं : सरकारले इजरायलमा ज्यान गुमाएका नेपाली विद्यार्थीहरूको शोकमा भोलि (मंगलबार) राष्ट्रिय झण्डा आधा झुकाउने निर्णय गरेको छ। सोमबार मन्त्रिपरिषद्को आकस्मिक बैठकले सरकारी कार्यालय र कूटनीतिक नियोगहरूमा राष्ट्रिय झण्डा आधा झुकाउने निर्णय भएको सरकारका प्रवक्ता रेखा शर्माले जानकारी दिइन्। त्यस्तै ज्यान गुमाएका परिवारलाई जनही दस लाख रुपैयाँ राहत उपलब्ध गराउने निर्णयसमेत सरकारले गरेको छ। (नोट : यसअघि भुलबस सार्वजनिक बिदा दिने निर्णय भएको समाचार प्रकाशित भएकोमा सच्याइएको छ सम्पादक)
प्रधानमन्त्रीको सचिवालयले भन्यो सुरक्षा खतरा रहेकाले बंकरबाट विद्यार्थी निकाल्न केही ढिलाइ भएको हो,"काठमाडौं : प्रधानमन्त्री पुष्पकमल दाहाल प्रचण्डले इजरायलमा हमासको आक्रमणपछि त्यहाँको अवस्था बुझ्न र मृत्यु भएकाको शव पहिचान गरी नेपाल ल्याउन निर्देशन दिएका छन्। प्रधानमन्त्री दाहालले घाइतेको उपचार,हराएका खोजि,घटनामा परी निधन भएकाहरुको शव पहिचान गरी नेपाल ल्याउन पहल गर्न प्रधानमन्त्री दाहालले निर्देशन दिएको प्रधानमन्त्रीको स्वकीय सचिव रमेश मल्लले जानकारी दिएका छन्। इजरायलमा फसेका नेपालीहरूलाई ल्याउने व्यवस्थाबारे जानकारी लिन प्रधानमन्त्रीले भनेका छन्। विद्यार्थीहरू बाहिर निकाल्दा सुरक्षा खतरा हुने भन्दै इजरायल पक्षले नमानेका कारण बंकरबाट विद्यार्थी निकाल्न केही ढिलाइ भएको प्रधानमन्त्रीको सचिवालयले जनाएको छ। प्रधानमन्त्रीका स्वकीय सचिव मल्लले भने 'इजरायली पक्षसँग कुरा गरी आज नै युद्ध क्षेत्रका विद्यार्थीहरुलाई सुरक्षित स्थानमा लगिदैछ। हमास समूह लुकिछिपी बसेको आशङ्का गरिएको क्षेत्रमा विद्यार्थी बाहिर निकाल्दा सुरक्षामा खतरा हुने भन्दै इजरायल पक्षले नमानेकोले बङ्करको विद्यार्थीलाई निकाल्न केही ढिलाइ भएको हो। ' उनले इजरायलमा फसेका नेपालीको उद्दारका लागि परराष्ट्रमन्त्री एनपी साउदको नेतृत्वमा र्यापिड एक्सन टोली गठन गरिएको र सो टोलीले काम गरिरहेको बताए। इजरायलमाथि हमासको आक्रमणपरी १० जना नेपाली विद्यार्थीहरूको मृत्यु भएको छ।"
इजरायलमा रहेका दुई सय बढीले नेपाल फर्किन दिए आवेदन,"काठमाडौं : इजरायलबाट नेपाल फर्किनका लागि दुई सय जनाभन्दा बढीले आवेदन दिएका छन्। तेल अविवस्थित नेपाली दूतावासले सोमबार साँझसम्म दुई सयभन्दा बढीले आवेदन दिएको जानकारी दिएको छ। शनिबार विहान प्यालेस्टाइन विद्रोही हमासको आक्रमणमा परी दस जना नेपालीको मृत्यु भएको छ। लर्न एन्ड अर्न कार्यक्रमअन्तर्गत इजरायल पुगेका नेपाली विद्यार्थीहरू बसेको कृषि फार्ममा विद्रोही आक्रमणबाट चार जना घाइते भएका थिए। दस जनाको नेपालीले ज्यान गुमाएपछि सरकारले त्यहाँस्थित दूतावासमार्फत् नेपालीहरूलाई नेपाल फर्काउने तयारी गरेको छ। सरकारको निर्देशनपछि दूतावासले नेपाल फर्किन चाहनेहरूका लागि आवेदन खुला गरेको छ। सोमबार साँझसम्म दुई सयभन्दा बढीले नेपाल फर्किनका लागि आवेदन दिएको दूतावासले जनाएको छ। तेल अविवस्थित नेपाली दूतावासले नेपालीहरूको उद्धार तथा स्वदेश फिर्तीका लागि अनलाइन रजिष्ट्रेशन सरू गरेको थियो। उसले सामाजिक सञ्जाल र वेवसाइटमार्फत् त्यहाँ रहेका नेपालीहरूलाई स्वदेश फर्काउनका लागि विवरण संकलन सुरु गरेको हो। 'इजरायलमा विकसित पछिल्लो परिस्थितिका बीच समस्यामात्रासमा रहेका नेपाली नागरिकहरूको आवश्यकतानुसार उद्धार, स्वदेश फिर्ती तथा अन्य प्रयोजनमा आधार प्राप्त होस् भन्ने हेतुले दूतावासले सूचना संकलनको काम सूरु गरेको छ। यस प्रक्रियामा सहभागी हुन इईच्छुक नेपाली नागरिकहरूले दूतावासको वेवसाइटमा राखिएको लिंकमा क्लिक गरी रजिष्ट्रेशन गर्नुहुन आह्वान गर्दछौं,' दूतावासले सार्वजनिक सूचना आह्वान गरेको छ।"
बागमती प्रदेश सभाबाट दुई वटा विधेयक पारित,"हेटौंडा : बागमती प्रदेश सभाको सोमबार बसेको बैठकले दुई वटा विधेयक सर्वसम्मतिले पारित गरेको छ। बैठकले प्रदेश सञ्चार माध्यम व्यवस्थापन ऐन २०७५ लाई संशोधन गर्न बनेको विधेयक र प्रदेश सरकारी कामकाजको भाषा सम्बन्धमा व्यवस्था गर्न बनेको विधेयक सर्वसम्मतीले पारित गरेको प्रदेश सभा सचिवालयले जनाएको छ। आजको बैठकमा आन्तरिक मामिला तथा कानुनमन्त्री गंगानारायण श्रेष्ठले प्रदेश सञ्चार माध्यम व्यवस्थापन ऐन २०७५ लाई संशोधन गर्न बनेको विधेयक र संस्कृति, पर्यटन तथा सहकारी मन्त्री पुकार महर्जनले सरकारी कामकाजको भाषा सम्बन्धमा व्यवस्था गर्न बनेको विधेयकलाई पारित गरियोस् भनि प्रस्ताव गरेका थिए। बैठकमा उद्योग पर्यटन तथा वातावरण समितिका जेष्ठ सदस्य यांकिला शेर्पाले प्रदेश सरकारी कामकाजको भाषा सम्बन्धमा व्यवस्था गर्न बनेको विधेयक उपर समितिले गरेको निर्णयको प्रतिवेदन पेश गरेकी थिइन्। प्रदेश सभाका सभामुख भुवनकुमार पाठकले प्रदेश सभाको अर्को बैठक अर्को सूचना जारी नभएसम्मका लागि स्थगित भएको घोषणा गरे।"
इजरायलमा ज्यान गुमाएका नेपालीका परिवारलाई दस लाख राहत उपलब्ध गराउने सरकारको निर्णय,काठमाडौं : सरकारले इजरायलमा ज्यान गुमाएका नेपाली विद्यार्थीहरूको परिवारलाई जनही दस लाख रुपैयाँ राहत उपलब्ध गराउने निर्णय गरेको छ। सोमबार मन्त्रिपरिषद्को आकस्मिक बैठकले हमासको आक्रमणमा परी ज्यान गुमाएका दस जना नेपालीहरूको परिवारलाई सो रकम दिने निर्णय भएको सरकारका प्रवक्ता रेखा शर्माले जानकारी दिइन्। उक्त रकम अर्थ मन्त्रालयले गृह मन्त्रालयमार्फत् निकासा गर्ने निर्णय भएको हो। त्यस्तै नेपाली विद्यार्थीहरूको दुःखद निधनप्रति सरकारले भोलि (मंगलबार) राष्ट्रिय शोक मनाउने निर्णय गरेको छ। नेपालका सम्पूर्ण सरकारी कार्यालय र कूटनीतिक नियोगमा राष्ट्रिय झन्डा आधा झुकाउने निर्णय भएको प्रवक्ता शर्माले बताइन्। उनले इजरायलमा रहेका नेपालीहरूको उद्धारका लागि समन्वय भइरहेको बताइन्। हामासको आक्रमणमा परी दस जन नेपालीको मृत्यु भएको छ भने चार जना घाइते भएका छन्। एक जना नेपाली भने सम्पर्कविहीन छन्।
'इजरायलमा रहेका नेपालीको चाँडो उद्धार गरौं',"काठमाडौं : प्रधानमन्त्री पुष्पकमल दाहालले इजरायल घटनाका विषयमा राजनीतिक दलका नेताहरूसँग छलफल गरेका छन्। इजरायल घटनामा सबै दल एक ठाउँमा उभिन आह्वान गर्दै प्रधानमन्त्री दाहालले राजनीतिक दलका नेताहरूसँग छलफल गरेको माओवादी नेता हितराज पाण्डेले जानकारी दिए। इजरायल घटना सम्पूर्ण दल एक ठाउँमा रहेको उनको भनाइ छ। 'इजरायल घटनामा सबै दल एक ठाउँमा उभिनुपर्छ भनेर प्रधानमन्त्रीज्युले सर्वदलीय बैठक बोलाउनुभएको थियो। बैठकले सबै दल एकै ठाउँमा रहेको निष्कर्ष निकालेको थियो,' उनले भने। इजरायल घटनाका सम्बन्धमा सरकारले गरिरहेका कामहरूबारे प्रधानमन्त्रीले ब्रिफिङ गरेको उनको भनाइ छ। दलका नेताहरूले इजरायल घटनाका विषयमा आधिकारिक ठाउँबाट सही सूचना सम्प्रेषण गर्न सुझाव दिएका थिए। हमास आक्रमणमा मृत्यु भएका दस जनालाई यथाशिघ्र नेपाल ल्याएर परिवारको जिम्मा लगाउनसमेत नेताहरूले सुझाव दिएको नेपाली कांग्रेसका नेता रमेश लेखकले बताए। 'हमासको आक्रमण ज्यान गुमाएका नेपालीहरुको शव स्वदेश ल्याएर यथाशिघ्र परिवारको जिम्मा लगाउने विषयमा सुझावहरू आएको छ। त्यसमा सरकारले काम गरिरहेको छ। युद्धग्रस्त क्षेत्रबाट नेपालीहरूको उद्धारसमेत भइरहेको सूचना हामीलाई प्राप्त भएको छ,' सञ्चारकर्मीसँग उनले भने। प्रमुख प्रतिपक्ष दल नेकपा एमालका नेता ईश्वर पोखरेलले नेपालीहरूको उद्धार गम्भीर्यता देखाउन सरकारलाई आग्रह गरेका थिए। उनले सन्तुलित हिसाबले प्रस्तुत हुन आग्रहसमेत गरेको बताए।"
सामाजिक सञ्जाल व्यवस्थापन निर्देशिका ल्याउने तयारी भइरहेको छ : सञ्चारमन्त्री शर्मा,काठमाडौं : सञ्चार तथा सूचना प्रविधि मन्त्री रेखा शर्माले सामाजिक सञ्जाल व्यवस्थापन निर्देशिका छिट्टै ल्याउने तयारी गरिरहेको बताएकी छन्। प्रेस काउन्सिल नेपालले सोमबार काठमाडौंमा आयोजना गरेको कार्यक्रममा सञ्चारमन्त्री शर्माले सामाजिक सञ्जाललाई नियमन र व्यवस्थापन गर्न सरकारले सामाजिक सञ्जाल व्यवस्थापन निर्देशिका छिट्टै ल्याउने तयारी गरिरहेको जानकारी दिएकी हुन्। उनले सामाजिक सञ्जालमा सद्भाव खलबलिने किसिमको समाचार नलेख्न आग्रह समेत गरिन्। आमसञ्चार तथा मिडिया सम्बन्धी विधेयक अघि बढाउने तयारीमा रहको भन्दै यसले आमसञ्चारकर्मीलाई सहज हुने उनको भनाइ छ। सञ्चारमाध्यमको नवीकरण तथा अन्य व्यवस्थामा देखिएको समस्यालाई क्रमशः समाधान गर्दै लैजाने उनले बताइन्।
झलनाथ प्रतिष्ठानको रकम हिनामिनामा ७ विरुद्ध मुद्दा,"काठमाडौं राजविराज : पूर्वप्रधानमन्त्री झलनाथ खनालको नाममा स्थापित प्रतिष्ठान हो झलनाथ खनाल स्वास्थ्य विज्ञान प्रतिष्ठान। संस्थाको नाम फेरेर अहिले राष्ट्रिय स्वास्थ्य विज्ञान तथा अनुसन्धान परिषद बनाइएको छ। सामाजिक संस्था भनि कम्पनी रजिष्ट्रारको कार्यालयमा दर्ता भएको यो कम्पनीमा राज्यकोषबाट रकम लिएर अनियमितता गरेको भन्दै अख्तियार दुरुपयोग अनुसन्धान आयोगले मधेश प्रदेशका पूर्व अर्थमन्त्री सहित ७ जना विरुद्ध भ्रष्टाचार मुद्दा दायर गरेको छ। प्रदेश सरकारको आर्थिक वर्ष २०७६७७ को नीति तथा कार्यक्रममा समावेश भई बजेट वक्तव्यमा नेपाल सरकार र प्रदेश सरकारको लागत सहभागिताका आधारमा प्रदेश सरकारबाट विनियोजित र संघीय सरकारबाट समेत प्राप्त समपूरक अनुदान रकम सर्पको विष संकलन, प्रशोधन र उत्पादन केन्द्र स्थापनाका निमित्त भौतिक संरचना निर्माणका लागि प्रचलित कानुनअनुसार लेखा उत्तरदायी अधिकृतले कार्यान्वयन गर्ने गरी अख्तियारीसमेत प्रदान भइसकेको अवस्थामा मन्त्री विजयकुमार र नगरप्रमुख खड्काले नभएको अधिकार प्रयोग गरी प्रचलित कानुनविपरीत लागत साझेदारी शून्य रहेको प्रतिष्ठानलाई सरकारी रकम उपलब्ध गराएका थिए। सोही संस्थाबाटै कार्यक्रम कार्यान्वयन र खर्चको लेखांकन गर्ने गरी प्रतिष्ठानका अध्यक्ष पन्तसँग त्रिपक्षीय समझदारीपत्रमा हस्ताक्षर गरिएको थियो। सो समझदारीपत्रका आधारमा प्रदेश सरकार, आर्थिक मामिला तथा योजना मन्त्रालयबाट लालबन्दी नगरपालिकालाई र सो नगरपालिकाबाट प्रतिष्ठानलाई बदनियतपूर्वक सरकारी रकम १७ करोड ९८ लाख ३३ हजार रुपैयाँ निकासा दिइएको थियो। सो संस्थाबाट सम्पूर्ण रकम खर्च भइसकेको छ। तर, योजनाको उद्देश्य प्राप्तितर्फ शून्य प्रगति छ। अन्य स्वीकृत नभएका विषयमा समेत सरकारी रकम खर्च गरेर सरकारी सार्वजनिक सम्पत्ति हानिनोक्सानी, दुरुपयोग गरेको देखिएकाले कैद र जरिवाना गरी हानिनोक्सानी, दुरुपयोग भएको १७ करोड ९८ लाख ३३ हजार रुपैयाँ असुलउपर गर्न मागदाबी लिइएको प्रवक्ता दाहालले बताए। सर्पको विष संकलन, प्रशोधन र उत्पादन केन्द्र स्थापनाका लागि भौतिक संरचना निर्माण गर्न बजेट विनियोजन भएपश्चात् मन्त्रालयका तत्कालीन सचिव श्रेष्ठले कार्यक्रम कार्यान्वयन गर्न सक्ने वित्तीय तथा भौतिक क्षमता वा जनशक्तिको व्यवस्था भएको, योजनाको विस्तृत अध्ययन प्रतिवेदन, वातावरणीय प्रभाव मूल्याङ्कन लगायतका अध्ययन तथा पूर्वतयारी सम्पन्न भएको भनेर झुट्टा विवरण शर्त घोषणामा उल्लेख गरेका थिए। राष्ट्रिय योजना आयोगमा अनुदान प्रस्ताव पेस गरेको सो झुट्टा विवरणकै आधारमा समपूरक अनुदान स्वीकृत भई आर्थिक वर्ष २०७६७७ मा नेपाल सरकारबाट समपूरक अनुदान रकम ३ करोड २७ लाख प्राप्त भएको थियो। प्रदेश सरकारले विनियोजन गरेको र नेपाल सरकारबाट प्राप्त समपूरक अनुदानसमेतको सरकारी रकम झलनाथ खनाल स्वास्थ्य विज्ञान प्रतिष्ठानलाई उपलब्ध गराई कार्यक्रम कार्यान्वयन र खर्चको लेखांकन गर्ने गरी त्रिपक्षीय समझदारी गरिएको थियो। प्रतिष्ठानका अध्यक्ष पन्तले सर्पको विष संकलन, प्रशोधन र उत्पादन केन्द्र स्थापनाका निमित्त भौतिक संरचना निर्माण गर्न संस्थाबाटै कार्यक्रम सञ्चालन गर्ने गरी बजेट विनियोजन गरिदिन मन्त्रालयमा प्रस्ताव पेस गरी प्रचलित कानुनविपरीत लागत साझेदारी शून्य रहेको प्रतिष्ठानमा सरकारी रकम प्राप्त हुने र सोही संस्थाबाटै कार्यक्रम कार्यान्वयन र खर्चको लेखांकन गर्ने गरी त्रिपक्षीय समझदारीपत्रमा हस्ताक्षर गरेका थिए। समझदारीपत्र अनुसार पन्तले १७ करोड ९८ लाख ३३ हजार रुपैयाँ निकासा लिएका थिए। पन्त र प्रतिष्ठानका महासचिव नवराज भण्डारी, कोषाध्यक्ष निरज भण्डारी र सदस्य रायले उक्त सरकारी रकम निकासा लिएर विभिन्न मितिमा सञ्चालक समितिको बैठकबाट कानुन विपरीतका निर्णय गरी बदनियतपूर्वक सरकारी रकम संस्थाको उद्देश्यविपरीत र स्वीकृत कार्यक्रमविपरीत खर्च गरेका छन्। तर, सम्पूर्ण रकम खर्च भइसक्दासमेत योजनाको उद्देश्य प्राप्तितर्फ शून्य प्रगति भई कार्यक्रममा गरेको लगानी अलपत्र र खेर गई १७ करोड ९८ लाख ३३ हजार रुपैयाँ हानिनोक्सानी, दुरुपयोग गर्ने कसुरजन्य कार्यमा सहयोग गरेको देखिएको छ। अख्तियारले प्रतिष्ठानको लालबन्दी नगरपालिका१ स्थित ८ बिघा ९ कट्टा ६३३ धुर जग्गा र सोही संस्थाको प्रदेश ३०१ ०२३ च ४७३४ नम्बरको चारपांग्रे महिन्द्रा स्कारपियो जफत गर्नसमेत मागदाबी लिएको छ। मुद्दा नचलाइएकाहरू संकितहरूमध्ये प्रतिष्ठानका तत्कालिन सचिव अच्युत खनाल मधेस प्रदेशको आर्थिक मामिला तथा योजना मन्त्रालयका तत्कालीन उपसचिव अर्जुनकुमार न्यौपाने र कानुन अधिकृत गोकुल भुजेललाई मुद्दा चलाएको छैन। उनीहरूको गैरसरकारी संस्थाकम्पनीलाई सरकारी रकम उपलब्ध गराउने समझदारीपत्रमा सीधै मन्त्री तहबाट हस्ताक्षर भएको र सो समयमा निजहरूको भूमिका साक्षीसम्म समित रहेकाले मुद्दा नचलाइएको अख्तियारले जनाएको छ। त्यस्तै स्वास्थ्य सेवा विभाग, इपिडेमियोलोजी तथा रोग नियन्त्रण महाशाखाका तत्कालीन निर्देशक डा बाबुराम मरासिनीले संसद्बाट स्वीकृत बजेटमा उल्लेख भएबमोजिम कार्यक्रम कार्यान्वयनका लागि सहजीकरणसम्म गरेको मात्रै देखिएको छ। झलनाथ खनाल स्वास्थ्य विज्ञान प्रतिष्ठानका प्रमुख कार्यकारी निर्देशक सीताराम कँडेल, आयोजना निर्देशक उमेशकुमार बराल, लेखा अधिकृत निशा बराल, स्वास्थ्य विज्ञ सुजितकुमार साह, खरिद विज्ञहरू केशवप्रसाद ढकाल, रविरत्न शाक्य, अशोककुमार झा, इन्जिनियर अनमोलकुमार कुश्वाहा, रिभ्यु कन्सल्टेन्ट सविन पुडासैनीका हकमा संस्थाले अनुदान रकम प्राप्त गरेपश्चात्का कार्यहरूमा सो संस्थाको सञ्चालक समितिको निर्णय र निर्देशानुसारका कार्यमा मात्र संलग्न रहेको देखिएको छ। कसरी खुल्यो प्रतिष्ठान ? मधेस प्रदेशअन्तर्गत सर्लाहीस्थित लालबन्दी नगरपालिकामा झलनाथ खनाल स्वास्थ्य विज्ञान प्रतिष्ठान नेपाल खोलिएको थियो। २०७१ मंसिर १९ मा प्रतिष्ठान दर्ता भयो। यसको मुख्य उद्देश्य सर्प उत्पादन र अनुसन्धान गर्ने भनेर राखियो। विवादमा आएपछि यो संस्थाको नामसमेत परिवर्तन गरिएको छ। २०७९ साउन १३ मा राष्ट्रिय स्वास्थ्य विज्ञान तथा अनुसन्धानपरिषद् राखिएको छ। यो संस्था खोलेपछि सरकारको नीति तथा कार्यक्रम, हुँदै बजेटमा समेत सर्पको विष संकलन, प्रशोधन, उत्पादन गर्न स्नेक ह्याचरी केन्द्र स्थापनाका निमित्त भौतिक संरचना निर्माण गर्ने उद्देश्य उल्लेख गरिएको थियो। झलनाथ खनाल स्वास्थ्य विज्ञान प्रतिष्ठान नेपालबाट प्रारम्भिक अनुमानका आधारमा कार्य सम्पन्न गर्नको ७१ करोड ९८ लाख ३३ हजार २ सय अनुदानका रूपमा उपलब्ध गराउन प्रस्ताव गरिएको थियो। प्रदेश सरकार, आर्थिक मामिला तथा योजना मन्त्रालयबाट भएको शर्त घोषणा र प्रदेश सरकारले समेत भौतिक संरचना निर्माणको लागि बजेट विनियोजन गरेअनुरूप नै राष्ट्रिय योजना आयोगबाट आयोजनाका लागि भौतिक संरचना निर्माण गर्न आयोजना अवधि ३ वर्ष, आयोजनाको कुल लागत २४ करोड ५२ लाख २२ हजार, कुल लागतमध्ये १४ करोड ७१ लाख ३३ हजार २ सय रुपैयाँ सम्बन्धित प्रदेशले र बाँकी ९ करोड ८० लाख ८८ हजार आठ सय रुपैयाँ संघीय समपूरक अनुदानको रूपमन हुने गरी २०७६ मंसिर ०५ को राष्ट्रिय योजना आयोगको बैठकबाट कार्यक्रम स्वीकृत भएको भनी राष्ट्रिय योजना आयोगबाट प्राप्त विवरण समेतबाट देखिएको अख्तियारको आरोप पत्रमा उल्लेख छ।"
इजरायलमा द्वन्द्व : प्रधानमन्त्रीले बोलाए मन्त्रिपरिषद्को विशेष बैठक,"काठमाडौं : प्रधानमन्त्री पुष्पकमल दाहाल प्रचण्डले मन्त्रिपरिषदको विशेष बैठक बोलाएका छन्। इजरायलमा विकसित पछिल्लो घटनाक्रम र त्यहाँ रहेका नेपाली नागरिकहरूको आवश्यकतानुसार उद्धार, स्वदेश फिर्ता, राहत लगायतका विषयमा छलफल गर्न मन्त्रिपरिषदको विशेष बैठक बोलाएको प्रधानमन्त्रीको सचिवालयले जनाएको छ। सचिवालयका अनुसार प्रधानमन्त्री प्रचण्डले सोमबार दिउँसो ४ बजे सिंहदरबारमा बैठक बोलाएका हुन्। मन्त्रिपरिषदको बैठकपछि उनले बेलुका ५ बजे सिंहदरबारमा नै सर्वदलीय बैठक बोलाएका छन्। बैठकमा इजरायलमा विकसित परिस्थिति र नेपाली नागरिकहरूको सुरक्षा र हितसम्बन्धी विषयमा छलफल हुनेछ। नेपाली समयअनुसार शनिबार बिहान इजरायलमा भएको आक्रमणपछि प्रधानमन्त्रीले लगातार घटनाप्रति चासो राख्दै सरकारको तर्फबाट आवश्यक पहल गरिरहेको सचिवालयले जनाएको छ। प्रधानमन्त्रीले इजरायल हमास युद्धले निम्त्याएको संकट र नेपाली नागरिकहरूमा देखिएको त्रास तथा उनीहरूको उद्दार र नेपाल फिर्तिका लागि कुटनीतिक पहल गरिरहेका छन्। सरकारले परराष्ट्रमन्त्री एनपी साउदको संयोजनमा परराष्ट्र, शिक्षा लगायत सम्बन्धित मन्त्रालयका प्रतिनिधि, सुरक्षा अङ्गका प्रतिनिधि, विदेशस्थित दूतावास, नियोग सहभागी एक र्यापिड एक्सन टिम गठन गरेको छ। उक्त टीमको बैठकले उद्दार र नेपाली फीर्तिसम्बन्धी आवश्यक गृहकार्य गरिरहेको छ। सरकारले इजरायलबाट स्वदेश फर्किन चाहने नेपाली नागरिकहरूलाई फिर्ता ल्याउने प्रयोजनका निम्ति लगत संकलन र द्रूत सूचना संयन्त्रसमेत खडा गरिसकेको छ।"
इजरायलको द्वन्द्वमा परेकाको उद्धार गर्न जहाज तयारी अवस्थामा राख्ने निर्णय,"काठमाडौं : सरकारले इजरायलको द्वन्द्वमा परेर मृत्यु भएका नेपालीको शव र घाइतेको उद्धार गर्न जहाज तयारी अवस्थामा राख्ने भएको छ। सोमबार बिहान परराष्ट्र मन्त्रालयमा परराष्ट्रमन्त्री एनपी साउदको संयोजकत्वमा बसेको समन्वय संयन्त्रको बैठकले यथाशीघ्र शव फिर्ता ल्याउन जहाज तयारी अवस्थामा राख्ने र इजरायली पक्षसँग समन्वय गर्ने निर्णय गरेको हो। बैठकले इजरायलमा रहेका नेपाली नागरिकहरुलाई सुरक्षित स्थानान्तरण गर्ने उपाय खोज्ने निर्णय गरेको छ। इजरायलमा ४ हजार ५ सय जना नेपालीहरू केयरगिभरको रूपमा रहेको र २६५ जना विद्यार्थी अध्ययनरत रहेको परराष्ट्रमन्त्री साउदले संसदलाई जानकारी दिएका थिए। प्यालेस्टाइनी विद्रोही समूह हमासले इजरायलविरुद्ध गरेको आक्रमणमा परी १० नेपाली विद्यार्थीले ज्यान गुमाएका छन्। इजरायली राजदूत कान्ता रिजालका अनुसार मृत्यु हुनेमा घोडाघोडी४ कैलालीका नारायणप्रसाद न्यौपाने, बाउनिया ३ कैलालीका आशिष चौधरी, जयपृथ्वी ६ बझाङका गणेशकुमार नेपाली, लेकाम ५ दार्चुलाका दीपेशराज विष्ट, लोकेन्द्र सिंह धामी, सपही ६ धनुषाका आनन्द शाह, मधुवन १ सुनसरीका राजेशकुमार स्वर्णकार, पाँचनली डोटीका राजन फुलारा, लामिखाल ८ डोटीका पदम थापा पदम थापा र सारदा ३ सल्यानका प्रवेश भण्डारी रहेका छन्। राजदूतावासका अनुसार ११ महिनाका लागि लर्न एन्ड अर्न कार्यक्रमअन्तर्गत कृषि अनुसन्धान तथा कामका सिलसिलामा इजरायल गएकाहरूमध्ये सल्यानका प्रमोद केसी र कैलालीका वीरेन्द्र चौधरी सकुलस छन्। विद्रोहीको आक्रमणबाट चार जना घाइतेमध्ये सल्यानका विधान सेजवा र दाङका प्रविन डाँगीलाई खुट्टामा चोट लागेको छ भने कैलालीका धनबहादुर चौधरी र गोरखाका हिमाञ्चल कट्टेल अस्पतालमा सकुशल छन्। कञ्चनपुरका बिपिन जोसी भने सम्पर्कविहीन रहेको रिजालले बताइन्।"
इजरायलबाट फर्कन चाहनेहरूलाई तत्काल उद्दार गर्न अध्यक्ष तिमिल्सिनाको आग्रह,"काठमाडौं : राष्ट्रियसभा अध्यक्ष गणेशप्रसाद तिमिल्सिनाले इजरायलमा अतिवादी हमासको आक्रमणपरी निधन भएका १० जना नेपाली विद्यार्थीप्रति दु:ख व्यक्त गरेका छन्। अध्यक्ष तिमिल्सिनाले सोमबार एक विज्ञप्ति जारी गर्दै विद्यार्थीको निधन भएको खबरले आफूलाई स्तब्ध बनाएो उल्लेख गरेका छन्। उनले शोकको यस घडीमा दिवंगत भएकाप्रति भावपूर्ण श्रद्धाञ्जली अर्पण गर्दै शोकाकुल परिवारजनमा गहिरो समवेदनना प्रकट गरेका छन्। उनले नेपाल फर्कन चाहने नागरिकहरूलाई तत्काल उद्दारको व्यवस्था मिलाउन सरकारसँग माग गरेका छन्। 'घाइतेको शीघ्र स्वाथ्यलाभको काममनाका साथ इजराइलमा रहेका नेपालीको उद्दार,राहत र नेपाल फर्कन चाहनेलाई स्वदेश फर्काउने सम्पूर्ण व्यवस्था मिलाउन नेपाल सरकारसमक्ष विशेष अनुरोध गर्दछु।' अध्यक्ष तिमिल्सिनाले शोकको यस घडीमा दिवंगत भएकाप्रति भावपूर्ण श्रद्धाञ्जली अर्पण गर्दै शोकाकुल परिवारजनमा गहिरो समवेदनना प्रकट गरेका छन्।"
इजरायलमा आक्रमण : शोकमा सुदूरपश्चिम विश्वविद्यालयका विद्यार्थीले निकाले मौन र्याली (तस्बिर),"टीकापुर : प्यालेस्टाइन विद्रोही समूह हमासले इजरायलविरुद्ध गरेको आक्रमणमा परी केही विद्यार्थी घाइते र मृत्यु भएपछि कैलालीको टीकापुरस्थित सुदूरपश्चिम विश्वविद्यालय शोकमा डुबेको छ। शनिबार भएको विद्रोहीको आक्रमणमा परी लर्न एन्ड अर्नकार्यक्रमका लागि इजरायल गएका स्कुल अफ एग्रिकल्चरका विद्यार्थी त्यहाँ रहेको कृषि फर्ममा कार्यरत रहँदा घाइते र अन्य विद्यार्थी हताहत भएको खबरले स्कुल शोकमा डुबेको हो। स्कुल अफ एग्रिकल्चर कृषि विज्ञान संकायका विद्यार्थीको निधन भएपछि आज बिहान टीकापुरमा विद्यार्थीले मौन र्याली निकालेका छन्। विभिन्न प्ले कार्ड बोकेर १ हजारभन्दा बढी विद्यार्थी मौन र्यालीमा सहभागी भएका हुन्। उनीहरुले तत्काल इजरायलमा रहेका विद्यार्थी र नेपालीलाई उद्धार गर्न सरकारसँग माग गरेका छन्। उनीहरुले एक सरकार दुख्छ कि नाई ?, ए सरकार कृषिलाई सपार्छस् कि कृषि कै नाममा मार्छस् ,सरकार कहाँ छ जस्ता प्लेकार्ड बोकेर सरकारविरुद्ध आक्रोश व्यक्त गरेका छन्। स्कुल प्रमुख सुशील न्यौपानेले इजरायलमा भएको आक्रमणमा विद्यार्थी परेको घटनाले कृषि विज्ञान संकाय शोकमा डुबेको बताए। कृषि विज्ञान संकायले आन्तरिक परीक्षा र पठनपाठन रोकेको छ, प्रमुख न्यौपानेले भने, यस्तो अवस्थामा कसरी पढाउनु ? हामी विद्यार्थीको अवस्थाको सोधीखोजीमै लागेका छौं। कृषि विज्ञानतर्फ स्नातक तहको अन्तिम सेमिस्टारका ४९ जना विद्यार्थीमध्ये भदौ २६ गते १५ जना र भदौ २७ गते ३५ जना गएका थिए। उनीहरूमध्ये १० जना छात्रा छन्। उनीहरू १० महिनाका लागि इजरायल गएको न्यौपानेले बताए। विद्यार्थीले लर्न एन्ड अर्न कार्यक्रमअन्तर्गत साताको १ दिन अध्ययन, ५ दिन काम र १ दिन छुट्टीमा बस्ने उल्लेख थियो। कृषि विज्ञान संकायले कार्यक्रमअन्तर्गत पहिलोपटक विद्यार्थी पठाएको थियो। इजरायली राजदूत कान्ता रिजालका अनुसार मृत्यु हुनेमा घोडाघोडी४ कैलालीका नारायणप्रसाद न्यौपाने, बाउनिया ३ कैलालीका आशिष चौधरी, जयपृथ्वी ६ बझाङका गणेशकुमार नेपाली, लेकाम ५ दार्चुलाका दीपेशराज विष्ट, लोकेन्द्र सिंह धामी, सपही ६ धनुषाका आनन्द शाह, मधुवन १ सुनसरीका राजेशकुमार स्वर्णकार, पाँचनली डोटीका राजन फुलारा, लामिखाल ८ डोटीका पदम थापा पदम थापा र सारदा ३ सल्यानका प्रवेश भण्डारी रहेका छन्। राजदूतावासका अनुसार ११ महिनाका लागि लर्न एन्ड अर्न कार्यक्रमअन्तर्गत कृषि अनुसन्धान तथा कामका सिलसिलामा इजरायल गएकाहरूमध्ये सल्यानका प्रमोद केसी र कैलालीका वीरेन्द्र चौधरी सकुलस छन्। विद्रोहीको आक्रमणबाट चार जना घाइतेमध्ये सल्यानका विधान सेजवा र दाङका प्रविन डाँगीलाई खुट्टामा चोट लागेको छ भने कैलालीका धनबहादुर चौधरी र गोरखाका हिमाञ्चल कट्टेल अस्पतालमा सकुशल छन्। कञ्चनपुरका बिपिन जोसी भने सम्पर्कविहीन रहेको रिजालले बताइन्। तस्बिर : परमानन्द पाण्डे"
बंकरमा रहेका सुवेदीसहित पाँच जनाको उद्धार गर्ने राजदूतावासको तयारी,"काठमाडौं : इजरायलस्थित नेपाली राजदूतावासले बंकरमा रहेका विपिन सुवेदीसहित पाँच जनाको उद्धार गर्ने तयारी गरेको छ। एनआरएनए इजरायलका अध्यक्षमा श्रीकृष्ण भण्डारीका अनुसार बेलुकासम्म नेपाली राजदूतावाससम्म उनीहरुको उद्धार गर्ने जानकारी दिए। नेपालीहरूलाई यथासक्य सुरक्षित क्षेत्रतिर सार्न विशेष पहल गर्न इजरायलस्थित नेपाली राजदूतावासलाई दबाब सिर्जना गरिरहेको उनको भनाई छ। आज बेलुकासम्म नेपाली दूतावास र एनआरएन इजरायलको संयुक्त टोलीले दक्षिण बोर्डरमा जहाँ आतङ्कवादी हमला भयो सो क्षेत्रमा बंकरमा रहेका नेपाललाई ल्याउन गाडी पठाइँदै छ। भण्डारीले अन्नपूर्ण पोस्ट्सँग भने,त्यो क्षेत्रमा रहेर असुरक्षित महशुस गरेका अन्यलाई पनि ल्याउने तयारी भइरहेको छ। सुवेदीले एक भिडियो सन्देश जारी गर्दै सकेको जति सुरक्षित ठाउँमा लगिदिन सरकारसँग आग्रह गरेका थिए। नेपालीहरू थप अत्तालिनुको कारण भने इजरायलका प्रधानमन्त्री बेन्जामिन नेतान्याहुले इजरायल युद्धमा रहेको र यो युद्ध लामो र कठिन रहने वक्तव्य दिएपछि थप असुरक्षित महसुुस गरेका हुन्। प्यालेस्टाइनले गरेको आक्रमणलाई इजरायलले काउन्टर अट्याक थालेपछि बोर्डर क्षेत्रमा थप त्रास बढेकाले नेपालीहरू आत्तिएको हुनसक्ने त्यहाँस्थित नेपाली बताउँछन्।"
सुदूरपश्चिम सरकारले इजरायलमा निधन भएका विद्यार्थीका परिवारलाई जनही दुई लाख दिने,"धनगढी : सुदूरपश्चिम प्रदेश सरकारले इजरायलमा आक्रमणमा परी मृत्यु भएका सुदुरपश्चिम प्रदेशका विद्यार्थीका परिवारलाई जनही दुई लाख रुपैयाँ दिने घोषणा गरेको छ । सोमबार मुख्यमन्त्री कमलबहादुर शाहले विज्ञप्ति जारी गर्दै मृतकका परिवारलाई प्रदेश सरकारले सहयोग गर्ने घोषणा गरेका हुन्। मुख्यमन्त्री शाहले शोक सन्तप्त परिवारमा समवेदना समेत व्यक्त गरेका छन् । घटनाप्रति दुःख व्यक्त गर्दै मुख्यमन्त्री शाहले खोजी र उद्धार र शव फिर्ता ल्याउन दुवै देशका सरकारसँग अनुरोधसमेत गरेका छन्। इजरायलको द्वन्द्वग्रस्त क्षेत्र सेदोत नेगेभको किवुज अलुमिनमा हमासको आक्रमणमा परी सुदूरपश्चिम प्रदेशबाट अध्ययनका लागि गएका सातजना विद्यार्थीले ज्यान गुमाएको पुष्टि भइसकेको छ । इजरायली राजदूत कान्ता रिजालका अनुसार मृत्यु हुनेमा घोडाघोडी४ कैलालीका नारायणप्रसाद न्यौपाने, बाउनिया ३ कैलालीका आशिष चौधरी, जयपृथ्वी ६ बझाङका गणेशकुमार नेपाली, लेकाम ५ दार्चुलाका दीपेशराज विष्ट, लोकेन्द्र सिंह धामी, पचनाली डोटीका राजन फुलारा, लामिखाल ८ डोटीका पदम थापा पदम थापा रहेका छन्। उनीहरु सुदूरपश्चिम विश्वविद्यालको कृषि सङ्कायका आठौँ सेमेस्टरका विद्यार्थी भएको जनाइएको छ । सोही आक्रमणमा परी सपही ६ धनुषाका आनन्द शाह, मधुवन १ सुनसरीका राजेशकुमार स्वर्णकार र सारदा ३ सल्यानका प्रवेश भण्डारीको पनि निधन भएको छ।"
इजरायलबाट मृतक नेपालीको शव र घाइतेको यथाशिघ्र उद्धार गर्न सरकारलाई ओलीको ध्यानाकर्षण,"काठमाडौं : प्रमुख प्रतिपक्ष दल एमालेका अध्यक्ष केपी शर्मा ओलीले इजरायलमा जारी द्वन्द्वमा परेर मृत्यु भएका नेपालीको शव र घाइतेहरुको यथाशिघ्र उद्धार गरी नेपाल ल्याउनुपर्ने बताएका छन्। प्यालेस्टाइनी विद्रोही समूह हमासले इजरायलविरुद्ध गरेको आक्रमणमा परी १० नेपाली विद्यार्थीको मृत्यु र अरु घाइते भएको जानकारी पाएपश्चात ओलीले सरकारको ध्यानाकर्षण गराएका हुन्। उनले दशैंको मुखमा सन्तान गुमाउनुको पीडा भोग्नु भएका परिवार र आफन्तजनलाई सम्हालिन कठिन भएको र सबै शोकमा रहेको उल्लेख गरे। ओलीले ज्यान गुमाएका नेपाली विद्यार्थीप्रति श्रद्धाञ्जली र परिवारजनमा समवेदना व्यक्त गरे। उनले घाइतेको तत्काल उद्दार गर्न, बन्धक बनाइएकाहरुको रिहाइ र मृतकको शव ल्याउने यथाशीघ्र प्रबन्ध गर्न सरकारको ध्यानाकर्षण गराएका हुन्। नेपालबाट लर्न एन्ड अर्न योजनामा इजरायलको कृषि फर्ममा काम गर्न र सीप सिक्न गएका नेपाली विद्यार्थीको आक्रमणमा परी ज्यान गयो। ओलीले सामाजिक सञ्जालमार्फत भने,दशैंको मुखमा सन्तान गुमाउनुको पीडा भोग्नु भएका परिवार र आफन्तजनलाई सम्हालिन कठिन भएको छ। हामी सबै शोकमा छौं । घाइतेको तत्काल उद्धार गर्न, बन्धक बनाइएकाहरुको रिहाइ र मृतकको शव ल्याउने यथाशीघ्र प्रबन्ध गर्न सरकारको ध्यान जाओस्। ज्यान गुमाएका नेपाली विद्यार्थीप्रति श्रद्धाञ्जली ! परिवारजनमा समवेदना !"
इजरायलको द्वन्द्वमा परेका नेपालीबारे आवश्यक निर्णय लिन समन्वय संयन्त्रको बैठक,"काठमाडौं : इजरायलमा जारी द्वन्द्वमा परेका नेपाली नागरिकबारे आवश्यक निर्णय लिन समन्वय संयन्त्रको बैठक बसेको छ। सोमबार बिहान परराष्ट्र मन्त्रालयमा परराष्ट्रमन्त्री एनपी साउदको संयोजकत्वमा गठित समन्वय संयन्त्रको बैठक बसिरहेको हो। सरकारले आइतबार साउदको नेतृत्वमा इजरायलमा हमासले गरेको आक्रमणपछि त्यहाँ रहेका नेपालीहरूका स्थिति जानकारी लिन संयन्त्र बनाएको थियो। बैठकमा मन्त्रालयका सचिव, सहसचिव, सुरक्षा निकायका प्रतिनिधि सहभागि छन्। संयन्त्रले निरन्तर अनुगमन र वस्तुस्थितिको समग्र मूल्यांकन गरेर नेपाली नागरिकको अवस्था पहिचान गर्ने, उद्धार गर्नुपर्ने अवस्थामा उक्त कार्यसमेत गर्नका लागि आवश्यक निर्णय लिने, समन्वय तथा सहयोग गर्नेलगायतका कामहरु गर्नेछ। इजरायलमा ४ हजार ५ सय जना नेपालीहरू केयरगिभरको रूपमा रहेको र २६५ जना विद्यार्थी अध्ययनरत रहेको परराष्ट्रमन्त्री साउदले संसदलाई जानकारी दिएका थिए। प्यालेस्टाइनी विद्रोही समूह हमासले इजरायलविरुद्ध गरेको आक्रमणमा परी १० नेपाली विद्यार्थीले ज्यान गुमाएका छन्। इजरायली राजदूत कान्ता रिजालका अनुसार मृत्यु हुनेमा घोडाघोडी४ कैलालीका नारायणप्रसाद न्यौपाने, बाउनिया ३ कैलालीका आशिष चौधरी, जयपृथ्वी ६ बझाङका गणेशकुमार नेपाली, लेकाम ५ दार्चुलाका दीपेशराज विष्ट, लोकेन्द्र सिंह धामी, सपही ६ धनुषाका आनन्द शाह, मधुवन १ सुनसरीका राजेशकुमार स्वर्णकार, पाँचनली डोटीका राजन फुलारा, लामिखाल ८ डोटीका पदम थापा पदम थापा र सारदा ३ सल्यानका प्रवेश भण्डारी रहेका छन्। राजदूतावासका अनुसार ११ महिनाका लागि लर्न एन्ड अर्न कार्यक्रमअन्तर्गत कृषि अनुसन्धान तथा कामका सिलसिलामा इजरायल गएकाहरूमध्ये सल्यानका प्रमोद केसी र कैलालीका वीरेन्द्र चौधरी सकुलस छन्। विद्रोहीको आक्रमणबाट चार जना घाइतेमध्ये सल्यानका विधान सेजवा र दाङका प्रविन डाँगीलाई खुट्टामा चोट लागेको छ भने कैलालीका धनबहादुर चौधरी र गोरखाका हिमाञ्चल कट्टेल अस्पतालमा सकुशल छन्। कञ्चनपुरका बिपिन जोसी भने सम्पर्कविहीन रहेको रिजालले बताइन्।"
दाह्री काट्ने मेसिन नदिएको झोकमा चक्कु प्रहार गरेर बुबाको हत्या,"बेसीसहर : दाह्री काट्ने मेसिन नदिएको झोकमा चक्कु प्रहार गरेर छोराले बुबाको हत्या गरेका छन्। क्व्होलासोथार गाउँपालिका ९, गिलुङ टक्सारमा छोराको चक्कु प्रहारबाट गम्भीर घाइते भएका बुबाको उपचारको क्रममा मृत्यु भएको हो। मृत्यु हुनेमा ६० वर्षीय दिलबहादुर विक रहेका छन्। उनको उपचारको क्रममा पोखरा स्वास्थ्य विज्ञान प्रतिष्ठान पश्चिमाञ्चल क्षेत्रीय अस्पतालमा मृत्यु भएको हो। गत असोज १० गते साँझ साँढे ५ बजेतिर आफ्नै छोरा २८ वर्षीय सुजन विकको चक्कु प्रहारबाट दिलबहादुर गम्भीर घाइते भएका थिए। उपचारको लागि पोखरा लगिएको र उपचारको क्रममा शनिबार अपरान्हतिर दिलबहादुरको पश्चिमाञ्चल क्षेत्रीय अस्पतालमा मृत्यु भएको प्रहरीले जनाएको छ। स्थानीयका अनुसार दाह्री काट्ने मेसिन माग्दा नदिएपछि सुजनले आफ्नै बाबुको पाखुरामा हिर्काएका थिए। त्यसपछि बाबुले गाली गरेको र छोराले चक्कु ल्याएर प्रहार गर्दा बाबु गम्भीर घाइते भएको स्थानीयले बताएका छन्। जिल्ला प्रहरी कार्यालय लमजुङका सूचना अधिकारी प्रहरी निरीक्षक थानेश्वर चपाइँले घरायसी विवादका कारण छोराले धारिलो हतियार प्रहार गरी आफ्नै बाबुलाई घाइते बनाएकोमा उपचारको क्रममा मृत्यु भएको बताए। घटनामा संलग्न सुजन विकलाई प्रहरीले असोज १६ गते पक्राउ गरी ज्यान मार्ने उद्योग सम्बन्धी कसूरमा अनुसन्धान गरिरहेकोमा घाइतेको उपचारको क्रममा मृत्यु भएपछि सुजन विक उपर कर्तव्य ज्यान सम्बन्धी कसूरमा थप अनुसन्धान कार्य थालिएको प्रहरीले जनाएको छ।"
विराटनगरमा बच्चा बेच्ने चिकित्सकसहित ६ जनाविरुद्ध मुद्दा दर्ता,"विराटनगर : विराटनगर महानगरपालिका९ मा रहेको ग्रीनक्रस अस्पतालमा अविवाहित युवतीले जन्माएको बच्चा (शिशु) बिक्री गरिएको घटनामा संलग्न चिकित्सकसहित ६ जनाविरुद्ध सोमबार मुद्दा दर्ता गरिएको छ। अभियुक्तविरुद्ध जिल्ला अदालत मोरङमा अपहरण तथा व्यक्ति बेपत्ता पार्ने सम्बन्धी कसूरमा मुद्दा दायर भएको हो। घटनाको अनुसन्धान सकेर प्रहरीले मिसिल (अनुसन्धान प्रतिवेदन) बुझाएपछि सरकारी वकिल कार्यालय मोरङले अभियोगपत्र तयार पार्दै ६ जनालाई अभियुक्त बनाएर मुद्दा दर्ता गरेको छ। प्रहरीले गत शुक्रबार वकिल कार्यालयमा मिसिल बुझाएको थियो। मुद्दामा विराटनगर महानगरपालिका२ तीनपैनी घर भएका वरिष्ठ प्रसूति तथा स्त्रीरोग विशेषज्ञ ६८ वर्षीय तपेश्वरलाल कर्ण, सिरहा घर भई विराटनगर११ जनपथ टोल बस्ने ४० वर्षीया नीरु भनिने निर्मला यादव, भोजपुरको हतुवागढी गाउँपालिका४ का २७ वर्षीय गोविन्द राई, मोरङको कटहरी गाउँपालिका२ आदर्श टोलकी ३३ वर्षीया सुधा भनिने सुक्री राजवंशी, ३० वर्षीय सूर्यनारायण राजवंशी र ४७ वर्षीया दिलमनीदेवी राजवंशीलाई प्रतिवादी बनाइएको छ। जिल्ला अदालत मोरङका सूचना अधिकारी ओमराज सुवेदीका अनुसार इजलासमा प्रतिवादीहरूको बयान मंगलबारबाट सुरु हुने छ। उनीहरूको बयान सकिएपछि वादी नेपाल सरकार र प्रतिवादीतर्फका कानुन व्यवसायीबीच थुनछेक बहस हुने छ। बहस सकिएपछि प्रतिवादीहरूलाई साधारण तारेखमा वा धरौटीमा छाड्ने कि पुर्पक्षका लागि कारागार चलान गर्ने भन्ने आदेश इजलासबाट आउने सुवेदीले बताए। अस्पतालबाटै बिक्री गरिएको नवजात शिशुलाई प्रहरीले मोरङको कटहरी गाउँपालिका२ बाट गत भदौ ५ गते जीवितै उद्धार गरेको थियो। दिलमनीदेवीको घरमा शिशुलाई फेला पारिएको हो। अविवाहित युवतीले गत असार १४ गते जन्माएको शिशु (छोरी)लाई जन्मनसाथ अस्पतालबाटै गायव पारिएको थियो। प्रहरीको अनुसन्धानबाट डा तपेश्वरले बच्चा दिलमनीदेवीको परिवारलाई ५ लाख रूपैयाँमा बिक्री गरेको खुलेको छ। दिलमनीदेवीका छोरा सूर्यनारायणको बिहे भएको १० वर्षसम्म पनि सन्तान भएका थिएनन्। दिलमनीदेवीको परिवार बेवारिसे बच्चाको खोजीमा थियो। त्यही बेला अविवाहित युवतीले बच्चा जन्माएको खबर पाउनसाथ अस्पताल आएका आमा दिलमनीदेवी र छोरा सूर्यनारायणले ५ लाखमा शिशु किनेर लगेको अनुसन्धानबाट यकिन भएको छ। मुद्दामा प्रतिवादी बनाइएका गोविन्द शिशुका बाबु हुन्। बच्चाकी आमा (अविवाहित युवती)लाई थाहै नदिइकन उनका प्रेमी अर्थात बच्चाका बाबु (गोविन्द), चिकित्सक (डा तपेश्वर) र अस्पतालमा काम गर्ने कर्मचारीसमेतको मिलेमतोमा दिलमनीदेवीको परिवारलाई बच्चा बिक्री गरिएको पत्ता लागेको छ। डा तपेश्वर २०७० चैतदेखि २०७१ असोज १४ गतेसम्म कोसी अस्पतालका पूर्वमेडिकल सुपरिटेन्डेन्ट (पूर्वमेसु) थिए। उनको विराटनगर९ मा दिपेश मेडिकल हल छ। तपेश्वरले ग्रीनक्रस अस्पतालमा कार्यरत सरसफाइ कर्मचारी सुधा भनिने सुक्रीमार्फत दिलमनीदेवीको परिवारलाई बच्चा उपलब्ध गराएका थिए। सुक्री दिलमनीदेवीको आफन्त रहेको प्रहरीले जनाएको छ। दिलमनीदेवीको परिवारले बच्चालाई एक सातासम्म विराट शिक्षण अस्पतालमा राखेर उपचार गरेको पनि पत्ता लागेको थियो। उपचारमा २ लाख रूपैयाँ खर्च भएको अनुसन्धानबाट थाहा भएको छ। प्रतिवादी बनाइएकीमध्ये निर्मला डा तपेश्वरको दिपेश मेडिकलमा काम गर्ने स्वास्थ्यकर्मी हुन्। तपेश्वरको अवैध काममा सहयोग गर्दै आएकी उनले गर्भवती महिलालाई ग्रीनक्रस अस्पतालमा लगेर प्रसूति गराउने गरेको खुलेको छ। बिरामी ओसारपसार गर्ने बिचौलियाको भूमिकामा रहने उनको संलग्नता बच्चा बिक्री प्रकरणमा पनि देखिएको छ। प्रहरीले शिशुका बाबु गोविन्द र डा तपेश्वरलाई भदौ १ गते र अन्यलाई भदौ ५ गते पक्राउ गरेको थियो। बिहे नभएकी २६ वर्षीया युवतीले नर्मल डेलिभरीमार्फत ग्रीनक्रस अस्पतालमा असार १४ गते नवजात शिशु (छोरी) जन्माएकी थिइन्। प्रेमी गोविन्दसँगको शारीरिक सम्पर्कबाट गर्भवती भएकी युवतीलाई गत असार १३ गते दिउँसो अस्पतालमा भर्ना गरिएको थियो। गोविन्द र युवती २ वर्षदेखि प्रेम सम्बन्धमा रहेको अनुसन्धानबाट थाहा भएको छ। बिहे गर्ने प्रलोभन देखाएर गर्भवती बनाएपछि गोविन्दले युवतीलाई बच्चा जन्माउने भनेर विराटनगर ल्याएका थिए। सुरुमा ग्रीनक्रस अस्पतालनजिकै रहेको डा तपेश्वरको दिपेश मेडिकल हल नामक क्लिनिकमा लिएर गए। क्लिनिकमा परीक्षण गरिसकेर पैसामा कुरा मिलाएपछि युवतीलाई तपेश्वरले प्रसूतिका लागि ग्रीनक्रस अस्पताल लगेका हुन्। गर्भवती युवतीलाई वास्तविक परिचय लुकाएर अस्पताल भर्ना गरिएको थियो। अस्पतालको रेकर्डमा गोविन्दको नाम मानबहादुर तामाङ र युवतीको फूलकुमारी तामाङ तथा ठेगाना सुनसरीको रामधुनी११ उल्लेख छ। ब्यथा लाग्ने औषधि खुवाएर प्रसूति गराएपछि युवतीलाई डिस्चार्ज दिएर पठाइएपनि बच्चा भने जिम्मा लगाइएन। अस्पतालले बिदा दिएपछि युवतीलाई प्रेमी गोविन्दले सुनसरीको इटहरी लिएर गएका थिए। इटहरी लगेर होटलमा राखेपछि गोविन्दले छाडेर हिँडेको र सुत्केरी अवस्थाकी आफू अलपत्र परेको तथा जीवितै जन्माएको बच्चासमेत साथमा नभएको भनेर युवतीले साउन ३२ गते मोरङ प्रहरीमा किटानी जाहेरी दिएकी थिइन्। त्यसपछि घटनाको अनुसन्धान सुरु गरेको प्रहरी बच्चा सकुशल फेला पारेर बिक्री गरिएको घटनामा संलग्नलाई पक्राउ गर्न सफल भएको हो। प्रसूतिका क्रममा समेत युवती र उनका प्रेमी गोविन्दले चिकित्सकलाई ३५ हजार रूपैयाँ दिएको खुलेको छ। प्रहरीले अस्पतालका अध्यक्ष कृष्ण खवासलाई पनि पक्राउ गरेको थियो। उनीविरुद्ध मतियारमा मुद्दा चलाउनुपर्ने प्रहरीको रायविपरीत सरकारी वकिल कार्यालयले भने खवासलाई मुद्दा नचल्ने निर्णय लिएको छ। बच्चा बिक्री प्रकरणमा खवासको भूमिका पनि शंकास्पद देखिएको थियो। उनी असोज १ गते पक्राउ परेका थिए।"
कैलाशमा साढे ७ किलोमिटर सडक शिलान्यास,"हेटौंडा : भौगोलिक रूपमा विकट तथा पिछडिएको कैलाश गाउँपालिकामा सडक विस्तार कार्यले तीव्रता पाएको छ। जिल्ला सदरमुकाम हेटौंडाबाट गाउँपालिका जोड्ने प्रमुख मार्ग चुनियाँनामटारकालिकाटार सडक स्तरोन्नतिका लागि गाउँपालिका अध्यक्ष लोकबहादुर मुक्तानले सोमबार शिलान्यास गरे। यस गाउँमा स्थानीयबासी वर्षौँदेखि साँघुरो र जोखिमपूर्ण सडकमा यात्रा गर्न बाध्य छन्। जोखिमपूर्ण साढे ७ किलोमिटर सडक स्तरोन्नतीका लागि सोमबार शिलान्यास भएपछि स्थानीय खुसी भएका छन्। चुनियाँनामटारकालिकाटार सडकको कुमल्टारदेखि बनझाक्री खोल्चा (च्याखेटार) खण्डको सो सडक स्तरोन्नति गर्नका लागि बागमती प्रदेश भौतिक पूर्वाधार विकास मन्त्रालय अन्तर्गतको पूर्वाधार विकास कार्यालय चितवनबाट बजेट उपलब्ध भएको छ। अमृताआकृति मालिकागोले जेभी हेटौंडा१ ले भ्याटसहित १४ करोड २१ लाख २९ हजार ५ सय ९० रूपैयाँमा ठेक्का सम्झौता गरिसकेको छ। निर्माण कम्पनीले १८ महिनामा कार्य सम्पन्न गर्ने गरी सम्झौता भएको गाउँपालिका अध्यक्ष मुक्तानले जानकारी दिए। यस गाउँमा वर्षाको समयमा सडक पूर्ण अवरुद्ध हुने गरेको छ। हिउँदमा मात्रै सदरमुकामसम्म आवतजावत गर्न सकिन्छ। अब, सडक स्तरोन्नती भएपछि सहजै वर्षाको समयमा पनि यात्रा गर्न सकिने र यो राम्रो कामको सुरुवात गर्न निरन्तर संघ प्रदेश सरकारसँग गरेको पहललले सार्थकता पाएको भन्दै अध्यक्ष मुक्तानले खुसी व्यक्त गरे। गाउँपालिकाको कार्यालयसम्म जान सहजताका लागि पालिकाले विभिन्न खण्डमा स्तरोन्नतिको काम गराइरहेको र गाउँको अधिकांश भेगमा मोटरबाटो खनिएको उपाध्यक्ष बालकुमार मल्लले बताए। कैलाश१० का वडा अध्यक्ष सूर्यबहादुर ब्लोनको अध्यक्षतामा भएको शिलान्यास कार्याक्रममा ९ नम्बर वडा अध्यक्ष भुवन सिं घलान, प्रमुख प्रशासकीय अधिकृत विनोद रोका, निर्माण व्यवसायी र स्थानीय अगुवाहरूले आफ्नो गाउँ आफैँ बनाउन अब मिलेर अघि बढ्नुपर्ने धारणा राखे।"
मंगलबार देशका यी स्थानमा हुने छ वर्षा,"काठमाडौं : मंगलबार कोसी, मधेस, बागमती र गण्डकी प्रदेशमा आंशिकदेखि सामान्य बदली रही बाँकी प्रदेशहरूमा आंशिक बदलीदेखि मौसम सामान्यतया सफा रहनेछ। मौसम पूर्वानुमान महाशाखाका अनुसार कोसी, बागमती र गण्डकी प्रदेशका थोरै स्थानहरूमा तथा मधेस र लुम्बिनी प्रदेशको एक दुई स्थानमा मेघ गर्जनचट्याङसहित हल्का वर्षाको सम्भावना रहेको छ। मंगलबार राति कोसी, मधेस, बागमती र गण्डकी प्रदेशमा आंशिकदेखि सामान्य बदली रही बाँकी प्रदेशहरूमा आंशिक बदलीदेखि मौसम सामान्यतया सफा रहनेछ। कोसी प्रदेशका थोरै स्थानहरूमा तथा मधेस, बागमती र गण्डकी प्रदेशका एक दुई स्थानमा मेघ गर्जनचट्याङसहित हल्का वर्षाको सम्भावना रहेको महाशाखाले जनाएको छ।"
साइकल दुर्घटनामा वृद्धको मृत्यु,नुवाकोट : आफैंले चलाएको साइकल दुर्घटना हुँदा नुवाकोटको तुप्चेमा एक वृद्धको मृत्यु भएको छ। मृत्यु हुनेमा विदुर नगरपालिका७ साहुगाउँका ६० वर्षीय दक्षमान तामाङ रहेका छन्। साहुगाउँमा सोमबार साइकल दुर्घटना हुँदा वृद्धको ज्यान गएको जिल्ला प्रहरी कार्यालय नुवाकोटले जनाएको छ। वृद्ध तामाङको घटनास्थलमै ज्यान गएको हो। घटनाको सम्बन्धमा थप अनुसन्धान भइरहेको प्रहरीले जनाएको छ। उनको शव नुवाकोट जिल्ला अस्पताल त्रिशूलीमा पोष्टमार्टम गरी अन्तिम संस्कारका लागि परिवारजनलाई बुझाइएको छ।
मुस्ताङमा चीन प्रवेश पास वितरणको तयारी,"जोमसोम : मुस्ताङको कोरला नाका सञ्चालनमा आउने तयारी भएसँगै चीन प्रवेश पास वितरणको तयारी थालिएको छ। अनुमतिपत्र बुकलेट छपाई सम्बन्धी सबै काम पूरा भएको मुस्ताङका प्रमुख जिल्ला अधिकारी जनकराज पन्तले जानकारी दिए। गृह मन्त्रालयको बोर्डर पास नमुना केहीअघि हामीलाई आइपुगेको थियो, मुस्ताङमा छपाइसम्बन्धी काम नहुँदा ढिलो हुन पुग्यो, प्रजिअ पन्तले भने,हामीले पोखरा कर्मचारी पठाएर बुकलेट छपाइको काम सक्यौं, अब मंगलबारदेखि सीमा क्षेत्रका नागरिकलाई बोर्डर पास वितरण कार्य सुरु गर्छौं। बोर्डर पास वितरणका लागि सोमबार जोमसोमबाट ४ जना प्रशासनका कर्मचारी इलाका प्रशासन कार्यालय लोमान्थाङमा खटाइसकेको प्रजिअ पन्तले बताए। इलाका प्रशासन कार्यालय लोमान्थाङमा लामो समयदेखि प्रमुख छैनन्। यसैकारण बोर्डर पास अनुमति पत्रका लागि पूरा गर्नुपर्ने मापदण्ड र शर्तसहितको सूचना सोमबार जिल्ला प्रशासन कार्यालयले जारी गरेको प्रजिअ पन्तले बताए।"
काठमाडौंमा सुरक्षा निगरानी बढाइयो,"काठमाडौं : चाडवाडका समयमा काठमाडौं उपत्यकामा सुरक्षा निगरानी बढाइएको छ। प्रहरीले ड्रोन र तालिम प्राप्त कुकुरका माध्यमबाट समेत सुरक्षा निगरानी गर्ने भएको छ। काठमाडौं उपत्यका प्रहरी कार्यालयले चाडवाडका समयमा उपत्यकाको शान्ति सुरक्षालाई चुस्त बनाउन सुरक्षित उपत्यका, हाम्रो प्रतिबद्धता नारासहित थालिएको सुरक्षा निगरानीका क्रममा आवश्यकताका आधारमा ड्रोन र कुकुरबाट गस्ती गर्ने तयारी गरेको काठमाडौं उपत्यका प्रहरी कार्यालयका प्रमुख, प्रहरी अतिरीक्त महानिरीक्षक दीपक थापाले जानकारी दिए। 'वडादसैं, तिहार, नेपाल सम्वत र छठका लागि उपत्यका ट्राफिक प्रहरी कार्यालय, काठमाडौं, ललितपुर र भक्तपुर प्रहरी परिसर तथा काठमाडौं उपत्यका अपराध अनुसन्धान कार्यालयले संयुक्तरूपमा अभियान थाल्दैछन्,' उनले भने। त्यस्तै बैंक, वित्तीय संस्था तथा नगद र गरगहनाको कारोबार हुने स्थानमा सादा पोशाकमा सुरक्षाकर्मी खटाइने तथा यात्रुलाई सहजता प्रदान गर्ने उद्देश्यले उपत्यकाका विभिन्न १५ स्थानमा ट्राफिक प्रहरीसहितको यात्रु सहायता कक्ष स्थापना गरिने प्रहरी वरिष्ठ उपरीक्षक दिनेशराज मैनालीले बताए। उक्त कार्यका लागि पाँच हजार आठ सय ३३ प्रहरी तथा एक हजार आठ सय ट्राफिक प्रहरी परिचालन गरिने उनले बताए।"
दोस्रो हरेलो मेलामा ४ लाख बढी नाफा,"बागलुङ : दोस्रो हरेलो मेलामा ४ लाख रुपैयाँ बढी नाफा भएको छ। बलेवा भैरवस्थान मन्दिर गुठी व्यवस्थापन समितिले गत भदौ ५ गते आयोजना गरेको दोस्रो हरेलो मेलामा ४ लाख ४७ हजार ५१० रुपैयाँ नाफा भएको अध्यक्ष ज्ञानेन्द्र ढकालले जानकारी दिए। सोमबार पत्रकार सम्मेलन गरी मेलाको हिसाव सार्वजनिक गरिएको हो। मेलामा १० लाख ७३ हजार १० रुपैयाँ आम्दानी र ६ लाख २५ हजार ५ सय रुपैयाँ खर्च भएको बलेवा भैरवस्थान मन्दिर गुठी व्यवस्थापन समितिका कोषाध्यक्ष चन्द्रबहादुर खत्रीले जानकारी दिए। कोषाध्यक्ष खत्रीले संघसंस्था र व्यक्तिगत सहयोग ५ लाख ३३ हजार १० रुपैयाँ, कुश्मा नगरपालिकाबाट २० हजार, जैमिनी नगरपालिकाबाट २० हजार, ग्लोबल आइएमई बैंकबाट १ लाख र बागलुङ नगरपालिकाबाट ४ लाख रुपैयाँ आर्थिक सहयोग प्राप्त भएको बताए। उनले कुश्मा नगरपालिका पर्वत र जैमिनी नगरपालिका बागलुङबाट सहयोग रकम भुक्तानी हुन बाँकी रहेको बताए। कोषाध्यक्ष खत्रीले मेलामा गाडी, ट्याक्टर, जीप भाडा ४९ हजार ५ सय रुपैयाँ, खाजाखाना १ लाख १० हजार रुपैयाँ, कलाकार खर्च ८२ हजार रुपैयाँ, पुरस्कार ४० हजार रुपैयाँ, प्रथम हरेलो मेलाको बाँकी भुक्तानी १ लाख ३० हजार रुपैयाँ खर्च भएको बताए। समितिका अध्यक्ष ढकालले गत वर्ष भन्दा यस वर्ष मेला प्रभावकारी भएको बताए। उनले बलेवाको संस्कृतिका रूपमा विकास गरिएको र मेलाले भैरवस्थान मन्दिरमा आन्तरिक तथा बाह्य पर्यटक भित्र्याउन सहयोग पुर्याएको जानकारी दिए। मेलाको आम्दानीले मन्दिरमा पूर्वाधार निर्माण गर्ने अध्यक्ष ढकालले बताए। हामीले मेलाबाट आम्दानी भएको रकमले मन्दिरमा पूर्वाधार निर्माण गर्ने निर्णय गरेका छौं, अध्यक्ष ढकालले भने,यस वर्ष समितिको कार्यालय निर्माण गर्छौं। मन्दिरमा फुल, प्रसाद बिक्री गर्नका लागि स्टल निर्माणका लागि बागलुङ नगरपालिकासँग बजेट माग गरेका छौं। मेलाले भैरवस्थान मन्दिर र बलेवा क्षेत्रमा नाचिने तरबार नाच, भजन र पञ्चेबाजालाई प्रोत्साहन गर्न सहयोग पुर्याएको सचिव भीमनाथ पौडेलको भनाइ छ। उनले बलेवा क्षेत्रमा हरेलो पर्वलाई विशेष चाडका रूपमा मनाउँदै आए पनि त्यसको पछिल्लो पीडितले बेवास्ता गर्दा हराउँदै जान थालेपछि जर्गना गर्नका लागि मेलाको आयोजना गरेर प्रचारप्रसार गरिएको बताए। वर्षायाममा रोपेको धानमा कटाहा (मुसा) नलागोस्, बाली नमासियोस्, पाकेको बाली सहजै भित्र्याउन सकियोस् र अन्न राम्रो उत्पादन होस् भन्ने कामना गर्दै हरेक वर्ष भदौको पहिलो मङ्गलबार बागलुङको बलेवा क्षेत्रसहित अधिकांश स्थानमा हरेलो पर्व मनाउने प्रचलन छ। घर तथा खेतमै पुगेर गरिने हरेलो पूजा खेतीबाली र जमिनको पूजा हो। यसलाई प्रकृति अर्थात् जमिनको पूजा पनि भन्ने गरिन्छ। परम्परागत रूपमा मनाइने हरेलो पर्व विस्तारै लोप हुन लागेको अवस्थामा परम्परालाई आगामी पुस्तासम्म जोगाइराख्न र भैरवस्थानको प्रचार गर्नका लागि मेला आयोजना गरेर आयोजकले आन्तरिक तथा बाह्य पर्यटक भित्र्याएको बागलुङ नगरपालिकाका उपप्रमुख राजु खड्काले बताए। उनले पर्यटकीय स्थलहरूमा पर्यटक भित्र्याउन र परम्परागत रूपमा मनाइने मेलाहरूलाई जर्गना गर्न स्थानीय सरकार सधैं तत्पर रहेको बताए। बाइसे चौबिसे राज्यको समयमा १७८० मा स्थापना भएको भैरवस्थान मन्दिर नेपाल सरकारको १०० पर्यटकीय गन्तव्यभित्र पर्दछ।"
नम्बरी जग्गाको स्वीकृति लिएर सरकारी जग्गाबाट माटो चोरी गर्दै बिक्री,"सिमराः जीतपुरसिमरा उपमहानगरपालिका११ मा नम्बरी जग्गाको स्वीकृति लिएर सरकारी जग्गाको माटो चोरी गर्दै बिक्री गरेको घटना बाहिर आएको छ। उपमहानगरपालिकाको नगर कार्यपालिकाको कार्यालय र प्राविधिकलाई झुक्याउँदै सरकारी जग्गाबाट माटो चोरी गरेर जीतपुरसिमरा४ स्थित विशेष आर्थिक क्षेत्र (सेज) बिक्री गरेको घटना बाहिर आएको हो। नम्बरी जग्गाबाट व्यावसायिक बिक्रीका लागि भन्दै अनुमति लिएको तर सरकारी जग्गाबाट माटो चोरी गरी बिक्री गरेको घटना बाहिर आएपछि स्थानीय आक्रोशित भएका छन्। स्थानीयले जनप्रतिनिधिकै संरक्षण र निर्देशनमा माटो चोरी भएको भन्दै कारबाहीको माग गर्न थालेका छन्। माटो चोरी गरी बिक्री गर्ने काममा वडा नम्बर ११ जनप्रतिनिधि र दलका केही नेताको संलग्नता रहेको स्थानीयको आरोप छ। स्थानीय महमद दिन मिया चुरिहारले साविक फत्तेपुर गाविस वडा नम्बर ९ (हाल जीतपुरसिमरा वडा नम्बर ११) स्थित कित्ता नम्बर ३५ को पाँच बिगाह क्षेत्रफलको जग्गाबाट एक सय टिपर माटो व्यावसायिक बिक्रीका लागि भन्दै अनुमति माग गरेका थिए। निजी जग्गाको स्वीकृति चुरिहारसहितका व्यक्तिले कित्ता नम्बर ४२ को १८ बिगाह ऐलानी जग्गामध्ये दुई बिगाह जग्गाबाट एक हजार भन्दा बढी टिपर माटो उत्खनन् गरी बिक्री गरिएको पाइएको छ। चुरिहारको माग बमोजिम वडा नम्बर ११ को कार्यालयले स्वीकृति प्रदानका लागि असोज ४ गते नगर कार्यपालिकाको कार्यालयलाई सिफारिस गरेको थियो। वडाको सिफारिस लिएर नेकपा माओवादी केन्द्रका नगर कमिटी अध्यक्ष प्रेम बराल उपमहानगरपालिकाको कार्यालय पुगेका थिए। सोही सिफारिस पत्रका आधारमा उपमहानगरपालिकाको कार्यालयले प्राविधिक मूल्यांकन समेत नगरी माटो बिक्रीका लागि स्वीकृति प्रदान गरेको थियो। स्वीकृति प्रदान गर्नुअघि उपमहानगरपालिकाबाट खटिएका प्राविधिक टोलीलाई समेत झुक्याइएको पाइएको छ। वडाको सिफारिसपत्र अनुसार जग्गाको अवस्था बुझ्न उपमहानगरपालिकाबाट प्राविधिकको टोली खटिएको थियो। वडाको सिफारिसका आधारमा जग्गाको अवस्था बुझ्न गएको प्राविधिकको टोलीलाई वडाका जनप्रतिनिधिले कित्ता नम्बर ३५ भन्दै हाल उत्खनन् गरिएको जग्गा अर्थात कित्ता नम्बर ४२ देखाएका थिए। वडा सदस्यसहितका जनप्रतिनिधिले देखाएको जग्गालाई अनुमति प्रदान गर्न सकिने भन्दै प्राविधिकको सिफारिसपछि उपमहानगरपालिकाले वडामा निवेदन दिएका मियाका बुवा हसिना चुरिहारलाई सम्बोधन गर्दै असोज ५ गते स्वीकृति दिएको थियो। उपमहानगरपालिकाले ७० हजार राजश्व लिँदै प्रदान गरेको स्वीकृति पत्रमा मधेस प्र०२०३००१ख ७६४७, मधेस प्र०२०३००१ख २५९६, लु२ख ८६४२ नम्बरको तीन वटा टिपर, ना१क ६५६७ नम्बरको एउटा एक्साभेटर र ३६०४६०८ घनफिट अर्थात एक सय टिपर माटो उत्खनन् गर्नका लागि स्वीकृति प्रदान थियो। तर मियाले अनुमति पाएको भन्दा फरक अर्थात कित्ता नम्बर ४२ को १८ बिगाह ऐलानी जग्गामध्ये दुई बिगाह जग्गाबाट एक हजार भन्दा बढी टिपर माटो उत्खनन् गरी बिक्री गरिएको छ। नम्बरी जग्गाबाट एक सय टिपर माटो व्यावसायिक बिक्रीका लागि अनुमति लिएर सरकारी जग्गाबाट एक हजार टिपर भन्दा बढी माटो उत्खनन् गरी बिक्री भइसक्दा समेत वडाका जनप्रतिनिधिले भने अनविज्ञता प्रकट गरिरहेका छन्। उक्त परिमाण उपमहानगरपालिकाले प्रदान गरेको भन्दा १०औं गुणा बढी हो। नम्बरी जग्गालाई प्रदान गरेको स्वीकृतिको दुरूपयोग गर्दै सरकारी जग्गाबाट माटो उठाएको घटना बाहिर आएपछि उपमहानगरपालिकाको प्राविधिक टोलीले अनुगमन समेत गरेको छ। अनुगमनका क्रममा स्वीकृति लिएको भन्दा फरक स्थान र बढी परिमाणमा माटो उत्खनन् भएको पाइएको इन्जिनियर सञ्जीव रूपाखेतीले बताए। रूपाखेतीका अनुसार स्वीकृती लिइएको भन्दा करिब एक सय ५० मिटर पूर्वतर्फको सरकारी जग्गाबाट माटो उत्खनन् भएको छ। सो क्रममा माटो उत्खनन् गरिरहेको एउटा एक्साभेटरलाई समेत उपमहानगरपालिकाको अनुगमन टोलीले नियन्त्रणमा लिएको छ। सरकारी जग्गाबाट अनियन्त्रित उत्खनन् भएको पाइएपछि उपमहानगरपालिकाको कार्यालयले माटो खरिद गर्ने उद्योगसँग विवरण माग गरेको छ। उपमहानगरपालिकाका प्रमुख प्रशासकीय अधिकृत बेदराज फुयलले पशुपति सेरामिक्स उद्योगलाई पत्राचार गर्दै विवरण माग गरेका हुन्।"
चीनको सिशापाङ हिमपहिरोमा आरोही तेञ्जेन शेर्पा बेपत्ता,"काठमाडौं :चीनको सिशापाङ हिमाल आरोहणका क्रममा गएको हिमपहिरोमा विश्व कीर्तिमानी आरोही तथा पथप्रदर्शक तेञ्जेन शेर्पा (लामा) बेपत्ता भएका थिए। विश्वका १४ अग्ला हिमालमध्ये चीनको तिब्बतमा रहेको १४औँ अग्लो सिशापाङ हिमालमा गत शनिबार गएको हिमपहिरोमा उनीसँगै अमेरिकी नागरिक गिना मारी रुजकिल्डो पनि बेपत्ता भएको संस्कृति, पर्यटन तथा नागरिक उड्डयन मन्त्रालयले जनाएको छ । मन्त्रालयले सोमबार एक विज्ञप्ती जारी गर्दै यही असोज २० गते गएको हिमपहिरोमा परी दुवैको अवस्था हालसम्म अज्ञात रहेको जनाएको छ । 'उक्त हिमपहिरोमा परी कर्मा ग्याल्जेन शेर्पा,मित्रबहादुर तामा र कामिरीता शेर्पा गम्भीररुपमा घाइते भएको जानकारी प्राप्त भएको छ,'मन्त्रालयले जारी गरेको विज्ञप्तिमा भनिएको छ । हराइरहेकाको खोज तथा उद्धारका लागि मन्त्रालयले आवश्यक पहल गरिरहेको र केहीलाई उद्धार गरी उपचार भइरहेको मन्त्रालयले जानकारी दिएको छ । अन्तर्राष्ट्रियस्तरमा ख्याति प्राप्त एवं विश्व रेकर्ड राख्न सफल आरोही र शेर्पाको मृत्यु भएको तथा अज्ञात अवस्थाको खबरले मन्त्रालय र सिङ्गो पर्वतारोहण क्षेत्र स्तब्ध भएको ज्ञिप्तिमा उल्लेख गरिएको छ । नेपाल पर्वतारोहण संघ र नेपाली पर्वतारोहण सञ्चालक कम्पनीका अनुसार असोज २० गते बिहान करिब ११ बजे आरोही गाइड मिमार शेर्पा र अमेरिकी नागरिक अन्ना गुटुको हिमपहिरोका कारण बेपत्ता भएकामा सोही दिन दुवैजनाको शव भेटिएको मन्त्रालयले जनाएको छ । रासस"
यी हुन् इजरायलको युद्धग्रस्त क्षेत्रबाट उद्धार गरिएका ३२ नेपाली,"काठमाडौं : इजरायलको युद्धग्रस्त क्षेत्रबाट ३२ जना नेपालीको उद्धार गरिएको छ। इजरायली सेनाले उनीहरूलाई उद्धार गरी सुरक्षित स्थान पुर्याएको छ। उद्धार गरिनेमा रमेशबहादुर भण्डारी, विनोदप्रसाद साह, आभास भट्टराई, नरेश सिंह भण्डारी, लोकन्द्र विस्ट, रोहित नायक, निरञ्जनकुमार कुश्वाहा, अरविन कुमार चौधरी, उपेन्द्र जिसी रहेका छन्। त्यस्तै ओमप्रकाश उपाध्याय, गणेश साउद, बादल सुवेदी, प्रविन बिसी, गणेश प्रसाद जोशी, नविन घिमिरे, श्रेया तिवारी, विपना जोशी, नारायण भुसाल, मनिषा खनाल, लुइस रिजाल, प्रमोद भट्ट, अनुप अधिकारी, समर्पण आचार्य, निश्चल पाण्डे, विभुसा अधिकारी, सुस्मा रेग्मी, रचना चौधरी, आशा मिश्रा, कल्पना जोही, शीलाकुमारी यादव, साधना बोहोरा र विपिन सुवेदीलाई उद्धार गरिएको हो। हमासको आक्रमणमा परी दस जना नेपाली विद्यार्थीको मृत्यु भएको छ।"
सडक कालोपत्रेको काम अलपत्र,"बुटवल : प्यूठानको व्यस्त सडक अन्तर्गत पर्ने बाग्दुलादम्ती जोड्ने सडक कालोपत्र गर्ने योजना अलपत्र परेको छ। गत आर्थिक वर्षको असार मसान्तसम्म निर्माण पूरा गरिसक्नुपर्ने सम्झौता भए पनि ठेकेदारको ढिलासुस्तीले सडक अलपत्र परेको हो। उक्त सडकको प्रगति हालसम्म २० प्रतिशत मात्र भएको सडक पूर्वाधार विकास कार्यालय प्यूठानका कार्यालय प्रमुख चन्द्र शाहले जानकारी दिए। सडक कालोपत्र गर्ने कामको सम्झौता हाम्रो निर्माण सेवा सुर्खेतसँग भएको शाहले जानकारी गराए। भ्याट सहित ५ करोड ४१ लाख रुपैयाँ लागतमा सडक कालोपत्र गर्ने सम्झौता भएको छ। प्यूठानको सबैभन्दा व्यस्त शहर मानिने बाग्दुला बजार क्षेत्रदेखि तीन किलोमिटर तीन सय मिटर लम्बाइ सडक कालोपत्र गर्ने योजना अलपत्र पर्दा यात्रुहरूले हैरानी खेप्नुपरेको छ। बाग्दुला चोकमा रहेका व्यवसायीहरूले सडक अस्तव्यस्त हुँदा दिनहुँ समस्या झेलिरहेको गुनासो गरेका छन्। बारम्बार मौखिक र लिखित रूपमा ताकेता गर्दा समेत निर्माण व्यवसायीले काम नगरेको कार्यालय प्रमुख शाहले जानकारी गराए। दसैं लगत्तै व्यवसायी काममा नफर्किए पेस्की, जमानत रोक्का गर्ने गरी बैंकलाई पत्र लेख्ने तयारी भइरहेको शाहको भनाइ छ। म्याद थपका लागि ठेकेदारले निवेदन दिए पनि म्याद थप नगरिएको उनको प्रतिक्रिया छ। लगातार काम गरेमा बढिमा डेढ महिना भित्रै काम सम्पन्न गर्न सकिने शाहले सुनाए। जिल्लाकै प्रमुख व्यापारिक केन्द्रमा सडकको दुर्दशा देख्दा समग्र जिल्लाकै विकासको सन्देश राम्रो नजाने प्यूठान उद्योग वाणिज्य संघका महासचिव सन्देश आचार्यले प्रतिक्रिया दिए। छिटो छरितो रूपमा सडक स्तरोन्नति गर्न उनले सरोकारवाला निकायको ध्यानाकर्षण गराए। यस सडक भएर दैनिक सयौँको संख्यामा सवारीसाधनहरू ओहोरदोहोर गर्छन्।"
मदन भण्डारी राजमार्गमा एक सय आठ पुल निर्माण,"काठमाडौं : पूर्वपश्चिम जोड्ने देशको चौँथो राजमार्गका रूपमा मदन भण्डारी राजमार्ग आयोजनाअन्तर्गत एक सय आठ पुल निर्माण गरिएको छ। जम्मा एक सय ८५ पुल निर्माण गर्नुपर्नेमा आधाभन्दा धेरै पुल निर्माण भएर सञ्चालनमा आएको उक्त आयोजनाको निर्देशनालयले जनाएको छ। हाल निर्माणको क्रममा ४५ पुल रहेको निर्देशनालयका सूचना अधिकारी (इञ्जिनियर) शिव तिमल्सिनाले जानकारी दिए। डिजाइन भएर ठेक्कामा जान बाँकी छैन। उनले भने, 'आयोजनाका सबै पुल डिजाइन बिल्डबाट निर्माण भइरहेको छ। डिजाइन भएका पुल सबै निर्माण भइसकेका छन्।' उक्त आयोजनाले निर्माण गर्न बाँकीमा एउटा ठूलो पुल कर्णालीमा रहेको छ। अधिकांश भने साना पुल रहेका थिए। आयोजनाको हालसम्मको प्रगतिमा पुल निर्माणको प्रगति सडकभन्दा बढि छ। समष्टिगत प्रगति ४५ प्रतिशत रहेकामा पुल निर्माणको प्रगति ५८ प्रतिशत छ। वार्षिक बजेट विनियोजन न्यून भएको र सडकसँगै पुल निर्माणका लागि समस्याका रुपमा रहेको सूचना अधिकारी तिमल्सिनाले बताए। हरेक वर्ष सुरुमा विनियोजनभन्दा दोब्बरतेब्बर खर्च भइरहेको उनको भनाइ थियो। सूचना अधिकारी तिमल्सिनाले भने, 'खर्च बढी भइरहे पनि सुरु विनियोजन बढ्न सकेको छैन।' टेण्डर आह्वान गर्न पनि सुरुमा अर्थ मन्त्रालयबाट स्रोत सुनिश्चितताका लागि सहमति लिनुपर्ने उनले बताए। त्यसैले जतिजति सुनिश्चितता भयो त्यति त्यति काम भइरहेको छ। बाँकी पुल निर्माणका लागि पनि यसै वर्ष नै टेण्डर आह्वान हुने स्थिति नदेखिएको योजनाले जनाएको छ। बजेट विनियोजन कम हुनु र थप बजेटका लागि पनि अहिले देशको आर्थिक अवस्थाका कारण ढुक्क हुने अवस्था देखिँदैन। गत आवमा १० पुल निर्माण गर्ने लक्ष्य लिइएकामा १४ पुल पूरा भएको थियो। दमकस्थित योजना कार्यालयले छ, हेटौंडास्थित कार्यालयले पाँच र गाईघाटस्थित कार्यालयले तीन पुल निर्माण गरेका थिए।"
इजरायलमा रहेका नेपालीहरूको उद्धार गर्न एमालेको माग,"हेटौंडा : इजरायलमा हालै भएको आक्रमणको घटनाप्रति नेकपा एमाले बागमती प्रदेशले दुःख व्यक्त गरेको छ। प्रमुख प्रतिपक्षी दल समेत रहेको नेकपा एमालेले सोमबार एक विज्ञप्ति जारी गर्दै इजरायलमा हालै भएको आक्रमणमा परी १० जना नेपालीको निधन भएको, केही घाइते भएका तथा केही सम्पर्कविहीन भएको घटनाप्रति नेकपा एमाले बागमती प्रदेश गहिरो दुःख व्यक्त गरेको हो। दलका नेता जगन्नाथ थपलियाद्वारा हस्ताक्षरित विज्ञप्तिमा भनिएको छ,परदेशमा रहेर अध्ययन तथा श्रम गरिरहेका नेपाली नागरिकहरूमाथि आइलागेको यो विषम परिस्थितिको गम्भीरतालाई बुझ्न र तत्काल उद्धारका लागि पहल गर्न नेकपा(एमाले) सरकारसँग जोडदार माग गर्दछ। एमालेले मृतकहरूको शव पहिचान गरी यथाशक्य छिटो नेपाल ल्याउन एवं घाइतेहरूको उद्धार र उचित उपचारको प्रबन्ध गर्न र गराउन प्रदेश सरकारमार्फत् नेपाल सरकारलाई अनुरोध समेत गरेको छ। यसैगरी रोजगारी, अध्ययन एवं अन्य सिलसिलमा इजरायल गएका नागरिकहरूलाई तत्काल स्वदेश फिर्ता ल्याउन नेकपा (एमाले)ले माग गरेको छ। हिंसात्मक आक्रमणमामा परी दुःखद निधन भएका नेपाली विद्यार्थीप्रति एमाले बागमती प्रदेश हार्दिक श्रद्धाञ्जली व्यक्त गर्दछ साथै परिवारजनप्रति गहिरो समवेदना व्यक्त गर्दछ। इजरायलमा सम्पर्कविहीन रहेकाहरूको खोजी र त्यहाँ रहेकासबै नेपालीको आवश्यक सुरक्षाको प्रबन्ध गरी फर्काउने व्यवस्था गर्न समेत नेकपा(एमाले) नेपाल सरकारसमक्ष आग्रह गर्दछ,' विज्ञप्तिमा भनिएको छ।"
गुल्मीमा लागूऔषध र मदिरा नियन्त्रण गर्न माग,"गुल्मी : गुल्मीमा बढ्दो लागूऔषध र मदिरा नियन्त्रणको माग गरेका छन्। सोमबार जिल्ला प्रहरी कार्यालय गुल्मीले आयोजना गरेको सार्वजनिक सुनुवाइ कार्यक्रममा बोल्दै सहभागीले पछिल्लो समय समाजमा बढ्दो मादक पदार्थ तथा लागूऔषध सेवनले घटना निम्त्याएको र यसको न्यूनीकरण गर्नुपर्ने माग राखेका छन्। सार्वजनिक सुनुवाइ कार्यक्रममा सहभागीले बढ्दो मादक पर्दाथ तथा लागूऔषध सेवन, चाडपर्वको अवसरमा हुने जुवातास, रेसुगां विमानस्थलमा सुरक्षा, थप सचेतनामूलक कार्यक्रमसहित समाजमा शान्ति सुरक्षाको माग राखेका थिए। रेसुगां नगरपालिका १० वडा कार्यालयको सभाकक्षमा प्रहरी निरीक्षक किरण सापकोटाले गत र चालू आर्थिक वर्षमा प्रहरी कार्यालय र शाखाले गरेका कामको जानकारी दिएका थिए। सार्वजनिक सुनुवाइ सुशासनको मेरुदण्ड भएको बताउँदै प्रहरीले गरेका सेवा प्रवाह जान्न पाउनु नागरिकको दायित्व रहेको नागरिक समाज गुल्मीका अध्यक्ष पदमप्रसाद पाण्डेले बताए।"
निःशुल्क रगत उपलब्ध गराउँदै काठमाडौं महानगरपालिका,"काठमाडौं : काठमाडौं महानगरपालिकाले नगरवासीलाई निःशुल्क रगत उपलब्ध गराउन नेपाल रेडक्रस सोसाइटीसँग सम्झौता गरेको छ। काठमाडौं महानगरपालिकाका प्रमुख बालेन्द्र साह र उपप्रमुख सुनिता डंगोलको रोहवरमा आज कामपाका तर्फबाट स्वास्थ्य विभाग प्रमुख रामप्रसाद पौडेल र नेपाल रेडक्रस सोसाइटीका तर्फबाट उपमहामन्त्री मनोजकुमार थापाले सो सम्झौता पत्रमा हस्ताक्षर गरे। यसअघि निःशुल्क एम्बुलेन्स सेवा सञ्चालन भइसकेको उल्लेख गर्दै प्रमुख साहले स्वास्थ्य सेवालाई सहज र पहुँचयुक्त बनाउन रगत तथा रक्ततत्व निःशुल्क उपलब्ध गराउन सम्झौता गरिएको बताए। उपप्रमुख सुनिता डंगोलले अब रगतका लागि सहज हुने बताए। कामपाका जनस्वास्थ्य विभाग प्रमुख पौडेलका अनुसार, उपलब्ध गराइने रगतको व्यवस्थापनका लागि रक्त सञ्चार सेवालाई रकम उपलब्ध गराइनेछ। यसका लागि प्रति युनिट एक हजार ६० रुपैयाँ र क्रस म्याच गराउनु परे थप दुई सय रुपैयाँ उपलब्ध गराइनेछ। सम्झौताअनुसार महानगरका वडाबाट रक्तदान कार्यक्रम आयोजना र अन्य रक्तदानका कार्यक्रममा खाजावापत प्रत्येक रक्तदातालाई दुई सय रुपैयाँ उपलब्ध गराइने छ। रेडक्रस सोसाइटीका अध्यक्ष सुदर्शनप्रसाद नेपालका अनुसार सम्झौता बमोजिम कामपाले पहिलो चरणमा तीन लाख रुपैयाँ उपलब्ध गराउनेछ। सेवा लिनका लागि कामपाको स्थायी बासिन्दा भएको प्रमाण पेश गर्नुपर्नेछ। नागरिकता, मतदाता परिचयपत्र, बसाइसराइको प्रमाणपत्र, जन्मदर्ता, विवाह दर्ता प्रमाणपत्रमध्ये कुनै एउटा पेश गर्नुपर्ने छ।"
शीतल निवास अगाडि प्रदर्शन गर्ने मानव अधिकारकर्मी पक्राउ,"काठमाडौं : राष्ट्रपतिले सजाय माफी गर्न सक्ने अधिकारको दुरुपयोग रोक्नुपर्ने भन्दै शीतल निवास अगाडि प्रदर्शन गर्ने मानव अधिकारकर्मीहरूलाई प्रहरीले नियन्त्रणमा लिएको छ। राष्ट्रपतिले सजाय माफी गर्न सक्ने अधिकारको दुरुपयोग रोक्न र कैद माफी गर्दा तलदेखि माथिसम्म भएको सम्भावित आर्थिक चलखेलबारे गहिरो छानविन गर्नुपर्ने माग गर्दै उनीहरूले प्रदर्शन गरेका थिए। सो क्रममा प्रहरीले मानव अधिकार तथा शान्ति समाजका संस्थापक सभापति कृष्ण पहाडी, सभापति रामकृष्ण बराल, सल्लाहकार उत्तम पुडासैनी लगायतलाई नियन्त्रणमा लिएको हो। विरोध प्रदर्शनमा सहभागीहरूले न्यायको सार्वभौम मान्यता विपरीत माफी मिनाहाको घोषणा किन ?, लोकतान्त्रिक गणतन्त्रप्रति आस्था बढाउने कि वितृष्णा फैलाउने?, कैद माफी मिनाहाका नाममा राज्यबाट भइरहेको अपराधको पर्दाफास गरौँ, हत्या हिंसा महिमामन्डन गर्न पाइँदैन लगायतका प्लेकार्ड प्रदर्शन गरेका थिए।"
अन्डरवेयर र मलद्वारभित्र लागु औषध ल्याउने दुई जना पक्राउ,झापा : भद्रपुर र मेचीनगरबाट लागु औषध ब्राउन सुगर र खैरो हेरोइनसहित दुई जना पक्राउ परेका छन् । जिल्ला प्रहरी कार्यालय झापाका अनुसार भद्रपुर नगरपालिका ५ स्थित मेची पुलबाट ब्राउन सुगरसहित बिर्तामोड नगरपालिका ३ निवासी १९ वर्षीय अनुज राजवंशी पक्राउ परेका छन् । भारतबाट नेपालतर्फ आउँदै गरेको मे १० प २७१५ नम्बरको मोटरसाइकलमा सवार राजवंशीलाई मेची पुलमा खटिएका सशस्त्र र नेपाल प्रहरीको संयुक्त टोलीले रोकेर चेकजाँच गरेका थिए । प्रहरीले उनको शरीर चेकजाँच गर्दा अन्डरवेयरभित्र लुकाएर ल्याएको १ ग्राम २३० मिलिग्राम ब्राउन सुगर बरामद गरेको थियो । उनलाई पक्राउ गरी थप अनुसन्धानका लागि प्रहरी कार्यालय झापामा राखिएको छ । त्यस्तै इलाका प्रहरी कार्यालय र लागु औषध नियन्त्रण ब्युरो काँकडभिट्टाबाट खटिएको प्रहरी टोलीले मेचीनगर ६ स्थित मेची पुल नजिकैबाट इलाम नगरपालिका ९ गोलबस्ती निवासी १८ वर्षीय रोहण खवासलाई खैरो हेरोइनसहित पक्राउ गरेको छ । भारतबाट नेपालतर्फ आउँदै गरेको खवासलाई शंका लागी प्रहरीले चेकजाँच गर्दा मलद्वारभित्र लुकाएर ल्याएको ४ ग्राम ५०० मिलिग्राम खैरो हेरोइन बरामद गरेको थियो । उनलाई आवश्यक कारबाहीको लागि इलाका प्रहरी कार्यालय काँकडभिट्टामा राखिएको छ ।
सरकारसदनको जवाफदेहिता,"सांसदहरू पनि मुलुक विकासका योजना हातमा बोकेर खरो रूपमा संसद्मा प्रस्तुत हुन सकेनन्। सरकारसदन नै राज्यका उद्देश्य, नीतिकार्यक्रम र त्यसको कार्यान्वयन खर्चको प्रबन्ध गर्ने संयन्त्र हुन्। सरकारकोे कार्यसम्पादनको योजना, रणनीति र प्रक्रिया प्रस्ट पार्न सदन जवाफदेही हुनुपर्छ। यो देश बनाउने कठोर सरकारी हस्तक्षेपको आधार हो। यसैका बलमा सरकारले सबल राष्ट्रिय अर्थतन्त्र र न्यायपूर्ण विकासका लक्ष्य पूरा गर्छ। हाम्रो सार्वभौम सरकारसदनको जवाफदेहितानागरिक प्रशासन प्रणाली चुस्त बनाउनु हो। यसैमार्फत सरकारले नागरिकमाथि शासन गर्छ। शासनप्रशासनको सम्पादन, व्यवस्थापिका, कार्यपालिका र न्यायपालिकाबाट हुन्छ। यता, हाम्रा यी निकाय चुस्त र प्रभावकारी नतिजा दिन असफल छन्। यिनको विद्यमान सांगठनिक संरचनामा पुनर्संरचना र यसका लागि कानुन र नीतिगत सुधार तत्काल आवश्यक छ। तर, यसमा सदनसरकार ठोस कार्ययोजना बनाउन किन सधैं अनुत्तरित छन् ? यसको कारण जवाफदेहिताको गहिराइमा पुग्न नसक्नु हो। जवाफदेहिताको केन्द्र वित्तीय नीति हो। राज्यले यसैका बलमा करको दर र खर्चमा समायोजन गरी अर्थतन्त्रमा प्रभाव राख्छ। यो र मौद्रिक नीतिबीच भगिनी रणनीतिक सम्बन्ध हुन्छ। केन्द्रीय बैंकले मौद्रिक नीतिद्वारा राष्ट्रको मुद्रा आपूर्ति प्रणालीलाई नियामन गर्छ। त्यसैले राज्यका नीतिकार्यक्रमको मस्तिष्क वित्तीय र मौद्रिक नीति हो। र, यसैले देशको आर्थिक लक्ष्यहरू पूरा गर्ने मार्ग तय गर्छ। तर, हाम्रो वित्तीय नीति देशको आर्थिक प्रगति र नागरिकको जनजीविकामा देखिने नतिजा ल्याउन किन निरन्तर असफल छ ? यसको कारण नीति निर्माता एवं दलहरूको गलत अभिमुखीकरण र पराई स्वार्थका खेलौना बन्नु हो। आव २०७८७९ को अन्त्य सम्ममा नेपाल सरकार र सदनको कुल ऋण दायित्व २१ खर्ब ५४ अर्ब थियो। यस हिसाबले पनि प्रतिव्यक्ति ऋण दायित्व ७० हजार हाराहारीमा पर्छ। नेपालकोे ८० वर्षयताको वित्तीय नीतिकोे प्रवृत्ति राष्ट्रिय अर्थतन्त्र उठाउन चुकेको छ। यसले गर्दा दिगो र आत्मनिर्भर अर्थतन्त्रको जग बसेको छैन। नेपालको वित्तीय नीतिमा राजस्वको तुलनामा खर्च बढी हुँदा देशको बजेट घाटामा चल्छ। हरेक दिन योे खाडल गहिरो हुँदै छ। अर्थतन्त्र गम्भीर संकटको सीमामा छ। यहाँसरकारसदन ठोस रणनीति सूत्रीकरणको जवाफदेहिता बहनमा चुकेका छन्। सायद यो उनीहरूकोे अक्षमता नै हो। खुला अर्थतन्त्रमा व्यापार सन्तुलन हुनुपर्छ। नेपालमा अनियन्त्रित विदेशी मुद्राको विनिमय दर वृद्धि नसोचेको संकट हो। हाम्रोे थोरै लिएर धेरै दिने अर्थनीति गलपासो हो। हामीले अभ्यास गरेकोे वित्तीय नीतिले सार्वजनिक र निजी क्षेत्रमा लगानीको दर बढाएर आर्थिक वृद्धिलाई गति दिन सकेको छैन। अतः वित्तीय नीति बनाउँदा मूल्य स्थिरता, आर्थिक वृद्धि र रोजगारीलगायतका आधारभूत आर्थिक लक्ष्यहरू हासिल गर्ने मापनयोग्य कार्यक्रम छनोट गरिनु पर्छ। दुर्भाग्य, सरकारसदनले छानेको वित्तीय नीतिको उपयोगले अर्थतन्त्रको कुनै पाटोमा सुधार ल्याउन सक्दैन। वित्तीय नीतिले आयात घटाउने कल्पना गरेको छैन। घरेलु उत्पादन र निकासीको घाँटी काटेर आयातमा संकलन हुने राजस्वमा निर्भर भएको सरकारी खर्चले देश बन्दैन र यसले आन्तरिक उत्पादन क्षमतालाई दिगो हुन दिँदैन। सदनसरकार आन्तरिक उत्पादन बढाएर राजस्व वृद्धि गर्ने ठोस योजना ल्याउन चुक्दा हाम्रो आत्मनिभर अर्थतन्त्रको यात्रा सुरु भएको छैन। परनिर्भर अर्थतन्त्रले नदेखिने चालमा राष्ट्रियतालाई पतनतर्फ धकेलेको छ। नेपालको ऋण दायित्व आकाश छुने चुनौती हो। आव २०७८७९ को अन्त्यसम्ममा सदनसरकारको कुल ऋण दायित्व २१ खर्ब ५४ अर्ब छ। प्रतिव्यक्ति ऋण दायित्व ७० हजार हाराहारी छ। यसको कारण सदनसरकारको अपरिपक्वता, भ्रष्ट नेतृत्व र खराब व्यवस्थापन हो। सरकारको तथ्यांकले पाँच वर्षयता ऋण दोब्बर भएकोे देखाउँछ। कुल बजेटको ११ प्रतिशत ऋणको ब्याज तिर्न खर्च हुन्छ। यता, सरकारसदन यस सबालमा निरन्तर गैरजवाफदेही हुनु अक्षम्य छ। वैदेशिक व्यापार घाटा हाम्रो अर्थतन्त्र पतनको सुनामीे हो। यो अर्थतन्त्रको सबैभन्दा खराब शत्रु हो। आव २०७८७९ मा १९ खर्ब २० अर्बको आयात हुँदा २ खर्बको मात्र निकासी भयो। यो आवमा व्यापार घाटा १७ खर्ब २० अर्ब पुगेको छ। यो नेपालको वार्षिक बजेटकै हाराहारीमा हो। सरकारको आव २०८००८१ को कुल बजेट १७ खर्ब ५१ अर्ब ३१ करोडकोे छ। सरकारसदनले वैदेशिक व्यापार बढाउने कार्ययोजना तय गर्न नसक्नु दुर्भाग्यपूर्ण छ। यता, राष्ट्रिय स्रोतमा निर्भर हुन सक्ने कृषिजन्य उत्पादनको आयातमा हुने व्यापार घाटा सबल अर्थतन्त्रका हकमा ठूलो चुनौती हो। रुपैयाँ र मानव पुँजी पलायन नछेकिने बिन्दुमा छ। यसले औद्योगिक कार्यमा असर पार्दा स्वदेशी आर्थिक गतिशीलता शून्य छ। भौगोलिक रूपमा आन्तरिक बसाइँ सर्ने र अवसर खोज्दै विस्थापित हुनेको लर्कोलाई रोक्न राज्य र सदन चुकेका छन्। दक्षअदक्ष कामदार, विद्यार्थी र बौद्धिक वर्गलगायत ६५७० लाख नेपाली विदेशमा छन्। ऊर्जावान् मानिसको पलायन हाम्रो अविकासको एक कारण हो। योे क्षतिलाई मनन् गर्न हाम्रो राज्य प्रणाली चुकेको छ। जेठ ४ को सदनकोे बैठकमा प्रधानमन्त्री पुष्पकमल दाहालले आव २०७९८० को पहिलो नौ महिनामा विद्यार्थी विदेशमा पढ्न जाँदा ६७ अर्ब १९ करोड बाहिरिएकोमा दुःख पोखे। पलायन रोक्ने ठोस योजना, नीतिकार्यक्रमप्रति सरकारसदन किन जवाफदेही हँुदैन यो बडो रहस्यमय छ। विपन्न जनको स्वास्थ्य, खाद्यान्न, शिक्षा माथिको पहुँच बिरलै छ। यो दृश्यमा १८ प्रतिशत नेपाली गरिबीको रेखामुनि छन्। प्रतिव्यक्ति आय १३ सय डलरले जीविका चल्दैन। यहाँ आर्थिक वृद्धिदर निराशको घर बनेको छ र जीविकाका स्रोत घट्दै छन्। तीन प्रतिशत बालबालिका शिक्षाबाट पाखा छन्। गरिबी, कुपोषण र असमानता चिहानको साक्षी बनेका छन्। पातालमा रहेको हाम्रो आर्थिक वृद्धिदर छिमेकी मुलुकसँग तुलना हुँदैन। यसतर्फ सरकारसदन सायदै जवाफदेही छन्। यक्षसबाल, सन् १९९० पछि नेपालमा, नवउदारनिजीकरण र आन्तरिक उदारीकरण गर्ने नीतिले धेरै तहमा असमानता बढायोे। यहाँको बजारमुखी अर्थतन्त्रले रोजगारी सिर्जनामा कटौती, गरिबीको वृद्धि, श्रमको बढ्दो अनौपचारीकरण र किनारा पार्ने काम तीव्र पार्यो। हस्तकला, कृषिजन्य र अरू विधाका उद्योग धराशायी भए। नागरिकको दैनिक खर्च बढ्ने र आय घटने भयो। अतन्तः प्रचण्ड सरकार र सदन पुँजीवादी उत्पादन प्रणालीको प्रतिस्पर्धामा मुलुकको राष्ट्रियस्रोत, श्रम, पुँजी, ऊर्जा, सीप र प्रविधिलाई जोड्नुपर्छ। यसरी, तलबाट माथि जाने ढाँचामा सबैलाई समन्याय दिने मुलुकको विकास र आर्थिक प्रगतिका नीति, कार्यक्रम, बजेट र कार्यान्वयन संयन्त्रप्रतिको जवाफदेहितामा अनुत्तरित देखियो। यस पाटोमा सभासद्हरू योजना हातमा बोकेर खरो रूपमा संसद्मा प्रस्तुत हुन सकेनन्। यसले तिनीहरूको क्षमतामाथि कहिल्यै अन्त्य नहुने प्रश्न खडा गरेको छ।"
आजदेखि दसैंका लागि अग्रीम टिकट बुकिङ खुला,"काठमाडौं : सरकारले विजयादशमी,शुभदीपावली तथा छठ पर्वमा घर जाने यात्रुलाई लक्षित गरेर आजदेखि अग्रिम टिकट बुकिङ खुला गरेको छ । देशका विभिन्न क्षेत्रबाट सङ्घीय राजधानी काठमाडौंमा अध्ययन, व्यापार व्यवसाय, रोजगारीको लागि आएका चाडपर्व मनाउन घर जानेलाई लक्षित गरेर अग्र्रिम टिकट बुकिङ खुला गरेको हो । घटस्थापना आउन ६ दिन बाँकी रहँदा सरकारले अग्रिम टिकट बुकिङ खुला गरेसँगै नयाँ बसपार्कमा टिकट लिन बिहानैदेखि यात्रुको भीड लागेको छ । नयाँ बसपार्कमा गत वर्षहरुका तुलनामा यस वर्ष यात्रुको भीडभाडसमेत बढेको छ । अग्रिम टिकट बुकिङ काउन्टरमा पश्चिमको दार्चुला, डँडेलधुरा, धनगढी, टीकापुर, बझाङ, बाजुरा, सल्यान, रुकुम, प्यूठान, रोल्पा तथा पूर्वको ताप्लेजुङ, इलाम, काँकडभित्ता, उदयपुरलगायतका ठाउँमा जाने यात्रुको भीडभाड लागेको छ । नेपाल यातायात व्यवसायी राष्ट्रिय महासंघका वरिष्ठ उपाध्यक्ष पुन्यप्रसाद (सरोज) सिटौला यसपालिको दसैँमा घर जानका लागि यात्रुले सहजै टिकट पाउने दाबी गरेका छन्। सरकारले दसैंका लागि देशका सबै क्षेत्रको यातायातको लागि रोड परमिट खुला गर्ने तयारी गरेको छ । हरेक वर्ष दसैं मनाउनका लागि सङ्घीय राजधानी काठमाडौंबाट २० देखि २२ लाख यात्रु उपत्यकाबाट बाहिरिने गरेका छन् । काठमाडौँ उपत्यका ट्राफिक प्रहरी कार्यालयले काठमाडौँ महानगरपालिका र यातायात व्यवस्था विभागको सहकार्यमा दसैँमा घर जाने यात्रुको सहयोगको लागि काठमाडौँ उपत्यकाका १३ स्थानमा यात्रु सहायता कक्ष राख्न लागेको छ । कार्यालयका प्रवक्ता,प्रहरी वरिष्ठ उपरीक्षक राजेन्द्रप्रसाद भट्टले यात्रु सहायता कक्ष १३ स्थानमा राख्नेगरी तयारी भइरहेको राससलाई जानकारी दिए। यस वर्षको अग्रिम टिकट बुकिङका लागि नयाँ बसपार्क सञ्चालन गरेको लोत्से बहुउद्देश्यीय प्रालिले यातायात व्यवसायीको सहकार्यमा २४ टिकट बुकिङ काउण्टर थप गरेको छ । जसबाट अहिले अग्रिम टिकट वितरण भइरहेको छ । लोत्से बहुउद्देश्यीय प्रालिका प्रवक्ता पङ्कज मल्ल दसैंमा घर जाने यात्रुलाई व्यवस्थितरुपमा टिकट प्रदान गर्नका लागि टिकट काउण्टर थप गरिएको बताएका छन् । सरकारले लामो तथा मध्यम दूरीका यात्रुका लागि अग्रिम टिकट बुकिङ खुला गरे पनि छोटो दूरीका सवारी साधनको टिकट भने घटस्थापनाबाट खुल्नेछ । काठमाडौं महानगरपालिका२६ गोँगबु विष्णुमती खोला किनारामा एक सय ६१ रोपनी क्षेत्रफलमा फैलिएको नयाँ बसपार्कबाट हाल देशभरका ६८ भन्दा बढी जिल्लामा दैनिक एक हजार हाराहारीमा सार्वजनिक सवारीसाधन ओहोरदोहोर गर्दै आएका छन् ।"
पहिरोले पुरिएर जेसिबी डोजर चालक खड्काको मृत्यु,"तानसेन : पाल्पामा पहिरोले पुरिएर जेसिबीका चालकको मृत्यु भएको छ । दाङ शान्ती नगर गाउँपालिका१ का ३० वर्षीय धनवीर खड्काको पहिरोले पुरिएर मृत्यु भएको जिल्ला प्रहरी कार्यालय पाल्पाका सूचना अधिकारी एवम् प्रहरी नायव उपरीक्षक सुगन्ध श्रेष्ठले जानकारी दिए । आइतबार बेलुका पौने ७ बजेतिर पाल्पाको रामपुर नगरपालिका १ टोक्सेबाट बर्दले जाने भित्री सडक मर्मत गर्ने क्रममा माथिबाट खसेको सुख्खा पहिरोले बा २ क १९५७ नम्बर जेसीबी डोजर पुरिएको हो। पहिरोले पुरिएका चालक खड्कालाई स्थानीयवासी, प्रहरी चौकी हुगी र ईलाका प्रहरी कार्यालय रामपुरबाट खटिएको टोलीले उद्धार गरी उपचारको लागि मिशन अस्पताल तानसेन पठाएका थिए। उनको उपचारको क्रममा बिहान ३ बजे मृत्यु भएको उपरीक्षक श्रेष्ठले जानकारी दिए।"
रसुवामा विद्युतीय राहदानी सेवा संकलन स्थगित,काठमाडौं : जिल्ला प्रशासन कार्यालय रसुवामा विद्युतीय राहदानी सेवा संकलन स्थगित स्थगित भएको छ। विद्युतीय राहदानीका लागि बायोमेट्रिक संकलन लगायतको कार्य गर्न केन्द्रीय सिस्टममा प्राविधिक समस्या उत्पन्न भई सो कार्य सुरु गर्न नसकिएकाले अर्को सूचना प्रकाशन नहुँदासम्मका स्थगित गरिएको हो। निमित्त प्रमुख जिल्ला अधिकारी लोकेन्द्र ज्ञवाली सोमबार विज्ञप्ति जारी गर्दै सेवा स्थगित भएको जानकारी दिए। उनका अनुसार राहदानी सम्बन्धी सम्पूर्ण कार्य स्थगन भएको छ।
गाउँपालिका अध्यक्ष घर्तीको कैद फैसला उच्च अदालतद्वारा सदर,"बागलुङ : लागूऔषध (गाँजा)सम्बन्धी मुद्दामा दोषी ठहर भएका निसिखोला गाउँपालिका अध्यक्ष सूर्यबहादुर घर्तीको मुद्दामा उच्च अदालत पोखरा, बागलुङ इजलासले जिल्ला अदालत बागलुङको फैसलालाई नै सदर गरेको छ। आइतबार न्यायाधीशद्वय मदन पोख्रेल र माधविन्द्रराज रेग्मीको संयुक्त इजलासले जिल्ला अदालत बागलुङको तीन वर्ष छ महिना कैद फैसला सदर गर्दै घर्तीलाई थप ५० हजार रुपैयाँ जरिवानाको फैसला गरेको अदालतका सूचना अधिकारी शिवप्रसाद गौतमले जानकारी दिए। जिल्ला अदालत बागलुङले २०७९ पुस ३ गते घर्तीलाई लागूऔषध कारोबारमा संलग्न भएकोमा दोषी ठहर गर्दै कैद फैसला सुनाएको थियो। उक्त फैसलाविरुद्ध घर्तीले २०८० जेठ ३ मा उच्च अदालत पोखरा, बागलुङ इजलासमा पुनरावेदन दिएका थिए। हाल गाउँपालिका अध्यक्ष रहेका घर्ती निसीखोला६ को वडाध्यक्ष हुँदा २०७७ असार १२ गते ८० केजी गाँजासहित आफ्नै घरबाट पक्राउ परेका थिए। घर्तीलाई जिल्ला अदालत बागलुङले कैद फैसला गर्दा घर्ती गाउँपालिका अध्यक्षमा निर्वाचित भइसकेका थिए। इलाका प्रहरी कार्यालय बुर्तिवाङका तत्कालीन प्रहरी निरीक्षक प्रकाशसिंह भण्डारीको नेतृत्वमा खटिएको टोलीले घर्तीलाई निवासबाटै पक्राउ गरेको थियो। बुर्तिवाङ बजारमा गाँजा सेवन गर्ने युवालाई पक्राउ गरी अनुसन्धान गर्ने क्रममा आपूर्तिकर्ताको खोजी गर्दै जाँदा प्रहरी घर्तीसम्म पुगेको थियो।"
सामुदायिक वनमा बाघको अवस्था बुझ्न क्यामेरा ट्यापिङ,"चितवन : चितवन राष्ट्रिय निकुञ्जले माडी क्षेत्रमा पर्ने सामुदायिक वनमा बाघको अवस्था बुझ्न क्यामेरा ट्यापिङ गर्ने भएको छ। माडी र ठोरीको मध्यवर्ती सामुदायिक वन क्षेत्रमा बाघको इकोलोजिकल मोनिटरिङ गर्नका लागि क्यामेरा ट्यापिङ गर्न लागिएको हो। निकुञ्जको आयोजना र तराई भूपरिधि कार्यक्रम (ताल)को सहयोगमा यही असोज २५ गतेदेखि क्यामेरा ट्यापिङ गर्न लागिएको हो। निकुञ्जका सूचना अधिकारी गणेशप्रसाद तिवारीका अनुसार आगामी कात्तिक २५ गतेसम्म क्यामेरा ट्यापिङको विधिबाट बाघको अवस्थाबारे जानकारी लिइनेछ। यसका लागि ६२ वटा क्यामेरा दुई वर्ग किलोमिटरको फरकमा जडान गरिनेछ। तीन ब्लकमा विभाजन गरी क्यामेरा ट्यापिङको काम गरिने उनले जानकारी दिए। एउटा ब्लकमा १७ देखि २१ वटा ग्रिड निर्माण गरी क्यामरा जडान गरिनेछ। एउटा ग्रिडमा एक जोडी क्यामेरा जडान गरिने उनले बताए। बाघको सम्भावित क्षेत्रको अध्ययन गरी ग्रीड निर्माण गरिनेछ। टाइगर इकोलोजिकल मोनिटरिङ अफ सोमेश्वर हिल कार्यक्रमअन्तर्गत बाघको बासस्थान र अवस्थाको अध्ययन गर्न लागिएको हो। उनका अनुसार सन् २०१८ मा सो क्षेत्रमा तीन बाघ रहेको र सन् २०२२ मा यो सङ्ख्या बढेर आठ पुगेको छ। सोमेश्वर पर्वत माला र भारतको वाल्मीकि टाइगर रिजर्भ क्षेत्र पर्ने भएकाले यहाँ बाघको बासस्थान, आहारा र अवस्था कस्तो रहन्छ भन्ने विषयमा अध्ययन गर्न लागिएको हो। संरक्षणसम्बन्धी योजना निर्माणका लागि सहयोग पुग्ने उद्देश्यका साथ यो कार्यक्रम आयोजना गरिएको तिवारीले जानकारी दिए। क्यामेरा ट्यापिङका लागि निकुञ्ज र तालका १५ जना कर्मचारी परिचालन गरिनेछ। ती कर्मचारीबाहेक अन्य अनुगमनको काम भने निकुञ्ज प्रशासनले गर्नेगरी काम गर्न लागेको हो। वन पैदावार प्रयोगका क्रममा राखिएका क्यामेरामा क्षति पुग्नसक्ने भएकाले सामुदायिक वनका पदाधिकारी, उपभोक्तालाई जानकारी गराइएको उनले बताए। निकुञ्जले आज एक कार्यक्रमको आयोजना गरी बाघको अध्ययनका लागि क्यामेरा ट्यापिङ विधिबारे जानकारी गराएको हो। कार्यक्रममा निकुञ्जका प्रमुख संरक्षण अधिकृत दिलबहादुर पुर्जा पुन, मध्यवर्ती क्षेत्र व्यवस्थापन समितिका अध्यक्ष प्रकाश ढुङ्गाना, ताल कार्यक्रमका वाइल्डलाइफ बायोलोजिक शशांक पौडेल लगायतले कार्यक्रमका बारेमा जानकारी गराएका थिए।"
भेडाच्यांग्रा बेच्न जुम्लाबाट हिँडेर १७ दिनमा बेनी,"म्याग्दी : कर्णाली प्रदेशको जुम्लाका कृषक भेडाच्यांग्रा बिक्री गर्न १७ दिन हिँडेर गण्डकी प्रदेशको म्याग्दी आएका छन्। जुम्लाको पातारासी गाउँपालिका३ का तीर्थराज बोहराको टोली दुई सय ७० भेडाच्यांग्रा हिँडाएर १७औँ दिनमा आज म्याग्दीको सदरमुकाम बेनी आइपुगेको हो। 'हामीले गाउँमा पालेकाबाहेक बझाङ र बाजुराबाट खरिद गरेर ल्याएका भेडाच्यांग्राको बजार खोज्दै बेनी आइपुगेका हौँ', उनले भने, 'यहाँ ल्याइपुर्याउँदा एउटा रोज्जा च्यांग्राको मूल्य ५० देखि ५५ हजार रुपैयाँ परेको छ।' उनीहरू जुम्लादेखि डोल्पा, रुकुमपश्चिम, ढोरपाटन हुँदै म्याग्दीको धवलागिरि गाउँपालिकाबाट परम्परागत व्यापारिक मार्गको प्रयोग गरेर च्यांग्रा बेच्न बेनी आएका हुन्। मुस्ताङी भेडाच्यांग्राले बजार लिन थालेपछि करिब १५ वर्षयता म्याग्दीमा डोल्पा र जुम्लाबाट भेडाच्यांग्रा ल्याइएका थिएनन्। स्थानीयका अनुसार करिब १५ वर्षपछि जुम्लाका कृषक (तराल) भेडाच्यांग्रा बिक्रीका लागि म्याग्दी आएका हुन्। भेडाच्यांग्रा बिक्री गर्न आउने व्यापारी र कृषकलाई म्याग्दीमा तराल भन्ने चलन छ। तीर्थराजसहित चार जना मिलेर भेडाच्यांग्रा बिक्री गर्न आएका हुन्। हालसम्म करिब १५ मात्र भेडाच्यांग्रा बिक्री भएको श्यामराज बोहराले बताए। 'सबैले महँगो भयो भन्छन्', उनले भने, 'पोखरासम्म पुर्याउँदा बिक्री हुन्छन् कि भन्ने आशा छ।' दसैं पर्वलाई लक्षित गरेर यसपाली म्याग्दीमा मुस्ताङभन्दा पहिले जुम्लाबाट च्यांग्रा आइपुगेका हुन्। म्याग्दी, कास्की, पर्वत, बागलुङ, काठमाडौं लगायत जिल्लाबाट च्यांग्रा खरिद गर्नका लागि व्यापारीहरू मुस्ताङको सदरमुकाम जोमसोम पुगेका छन्। मुस्ताङका कृषकका गोठबाट संकलन गरेर जोमसोम ल्याइएका च्यांग्रा व्यापारीले खरिद गरेर निकासी गर्दछन्। च्यांग्राको हुल भित्रिएसँगै दसै आगमनको महसुस गराउँछ। उच्च हिमाली भेगमा पालन गरिएका भेडाच्यांग्राले विषेश गरी लेकाल जडीबुटी खाने भएकाले दसैँ तिहारजस्ता पर्वमा पोषिलो मासुका रुपमा मुस्ताङका भेडाच्यांग्राको माग बढी हुने गर्दछ। स्वादिलो र पोषिलो हुने भएकाले दसैंमा हिमाली भेडाच्यांग्राको मासु उपभोग गर्ने चलन रहेको बेनीका देवेन्द्र घिमिरेले बताए। तीन वर्षअघि प्रतिवटा २५ हजार रुपैयाँमा पाइने च्यांग्राको मूल्य अहिले दोब्बरले बढेकाले सामान्य वर्गका उपभोक्ताले स्थानीय खसीबोका प्रयोग गर्न थालेका छन्।"
प्रशासकीय अधिकृतको कुटाइबाट कार्यालय सहयोगी घाइते,"फिदिम : पाँचथरको याङ्वरक गाउँपालिकाका प्रमुख प्रशासकीय अधिकृत सुमन लिङ्देनले कार्यालय सहयोगी छत्र सुवेदीलाई कुटपिट गरेका छन्। कुटाईबाट सुवेदी घाइते छन्। सुवेदीको दाया आँखाको डिलमा चोट लाग्नुको साथै अनुहार सुनिएको छ। आइतबार लिङ्देनले सुवेदीलाई दुई पटक क्वाटरमा बोलाए। भाई हिजो बेलुका यमुनाको होटलमा बसेको हो ?, सुवेदीलाई पहिलोपटक क्वाटरमा बोलाएर लिङ्देनले केरकार गरे। जवाफमा सुवेदीले भने हैन हामी सुवर्ण केदम सरको कोठामा बस्यौ। केदम सोही पालिकाका कर्मचारी हुन्। केही समय केरकार गरेपछि सुवेदीलाई लिङ्देनले त्यहाँबाट पठाए। दोस्रोपटक सुवेदीलाई लिङ्देनले क्वाटरमा बोलाए। पुग्नेबित्तिकै लिङ्देनले सुवेदीलाई झम्टिए। ढोका बन्द गरे र सुवेदीलाई कुटपिट गरे। हिजो किन म्यासेज गरेको भनेर हाकिम सापले कुट्नुभयो, सुवेदीले भने कस्तो म्यासेज हो त्यो मलाई थाहा छैन। मैले उहाँलाई म्यासेज लेखेको पनि छैन।, उक्त घटना सामान्य भएको लिङदेनको भनाइ छ। हामी छलफलमा छौँ, लिङ्देनले फोनमा भने घटना सामान्य हो। कुटपिट भएकै छैन। कुटपिटको घटनालाई सामसुम बनाउन एकथरी कर्मचारी र जनप्रतिनिधि लागि परेका छन्। घटनाका विषयमा पालिका अध्यक्ष सुवास योङ्या र उपाध्यक्ष बाबा मेनेङ्बो बोल्न चाहेनन्। उनीहरूले सदरमुकाम फिदिम आउँदै गरेको र केही समयपछि बुझेर बोल्ने प्रतिक्रिया दिएका छन्। म्यासेज कस्तो थियो र कसले पठाएको भनेर प्रष्ट रूपमा लिङ्देनले बताउन चाहेका छैनन्। लिङ्देन र पालिकाकी एक महिला कर्मचारीबीचको अनैतिक सम्बन्धका बारेमा म्यासेज भएकाले लिङ्देनले खुलाउन नचाएको स्रोतको दावी छ।"
कोसी प्रदेशका विभिन्न स्थानमा यात्रु सहायता कक्ष,"विराटनगर : दसैं, तिहार, छठलगायतका चाडपर्व नजिकिएसँगै सार्वजनिक सवारीसाधनमाथि निगरानी बढाउन कोसी प्रदेशमा ट्राफिक सक्रियता बढाइएको छ । चाडपर्व मनाउन मुलुकका विभिन्न स्थानबाट सार्वजनिक सवारीको प्रयोग गरेर आजतजावत गर्ने यात्रुको सुविधालाई मध्यनजर गर्दै ट्राफिक प्रहरीले सडकमा निगरानी बढाएको हो । सडकमा ट्राफिकको उपस्थिति बाक्लो बनाइएको छ । सर्वसाधारणको यात्रालाई सहज बनाउन ट्राफिकै सक्रियतामा प्रदेशका विभिन्न स्थानमा यात्रु सहायता कक्ष स्थापना गरिएको छ । चाडपर्वलाई लक्षित गरेर स्थापना गरिएका यात्रु सहायता कक्षलाई व्यवस्थित बनाउन ट्राफिक प्रहरीको विशेष टोली परिचालन गरिएको छ । यात्राका क्रममा यात्रुलाई आइपर्ने सम्भावित समस्यालाई तत्काल सम्बोधन गर्ने उदेश्यका साथ ठाउँठाउँमा यात्रु सहायता कक्ष स्थापना गरेर सञ्चालनमा ल्याइएको कोसी प्रदेशका ट्राफिक प्रहरी प्रमुख एसपी सरोज पौडेलले जानकारी दिए । उनका अनुसार कक्षमा परिचालित ट्राफिक प्रहरीले यात्रुका समस्या तत्काल सम्बोधन गर्ने छन् । यात्रुको सहजताका लागि स्थानीय प्रशासन, सुरक्षा निकाय, यातायात व्यवस्था कार्यालय, यातायात व्यवसायी, सवारी चालक, मजदुरसँग सम्बन्धित संघ संगठन, बसपार्क व्यवस्थापन समितिलगायतका सरोकारवालासँग समन्वय गरिएको पौडेलले बताए । उनका अनुसार चाडपर्वका बेला यात्रुसँग बढी भाडा लिने, यात्रुलाई जथाभावी तान्ने, यात्रुका सामानको सुरक्षा नगर्ने, आरक्षण सिटको कार्यान्वयन नगर्ने, क्षमताभन्दा बढी र कोचाकोच यात्रु राख्नेलगायतका समस्या सार्वजनिक सवारीसाधनमा देखिने गरेको छ । साथै, यात्रुलाई सम्मानजनक व्यवहार नगर्ने, गन्तव्यसम्म नपुर्याउने, एकभन्दा बढी यात्रुलाई एउटै सिटको टिकट काटिदिने, मापदण्डविपरीत सवारी सञ्चालन गर्ने, यात्रुलाई बिचल्ली बनाउने, अस्वस्थ्यकर खाना खान बाध्य पार्ने तथा बेचबिखन गर्ने, गैरकानुनी व्यवहार गरेर यात्रुलाई मर्कामा पार्ने गरिएको छ । यात्रुमैत्री व्यवहार गर्न सबैलाई आह्वान गरिएको बताउँदै पौडेलले यात्रुलाई असुविधा पुर्याउने खालका हर्कत गर्नेलाई तत्काल कारबाहीको दायरामा ल्याइने जानकारी दिए । उनका अनुसार यात्राका क्रममा कुनै समस्या परेमा तत्काल यात्रु सहायता कक्षमा र ट्राफिक प्रहरीलगायतका सुरक्षा निकायलाई जानकारी गराउन पनि यात्रुहरुलाई आह्वान गरिएको छ । यात्रुको सुरक्षा र सुविधालाई पहिलो प्राथमिकतामा राखेर सवारीसाधन सञ्चालन गर्न सरोकारवालालाई आग्रह गरिएको एसपी पौडेलले बताए । यात्रुमैत्री व्यवहार नगर्ने र यात्रुलाई असुविधा पुयाउनेलाई उन्मुक्ति नदिइने उनको प्रतिबद्धता छ । हालसम्म प्रदेशका १९ स्थानमा यात्रु सहायता कक्षा सञ्चालन गरिसकिएको छ । झापाको काँकडभिट्टा, बिर्तामोड, दमक, इलामको फिक्कल, धनकुटाको बसपार्क, हिले, साँघुरीगढी, तेह्रथुमको लालीगुराँस चोक, म्याङलुङ्, उदयपुरको त्रियुगा बसपार्क, पाँचथरको फिदिम, भोजपुरको देउराली, खोटाङको सहिदगेट, ताप्लेजुङको फुङलिङस्थित तोक्मेडाँडा, संखुवासभाको खाँदबारी तथा सुनसरीको इटहरी बसपार्क र कोसी गाउँपालिकाको शिवचोकलगायतका स्थानमा कक्ष स्थापना गरेर सञ्चालनमा ल्याइएको हो । कक्षा स्थापनालाई यही असोज २८ गतेसम्म निरन्तरता दिइने एसपी पौडेलले बताए । उनका अनुसार प्रदेशका २८ भन्दा बढी स्थानमा कक्ष स्थापनाको तयारी छ ।"
कोसी प्रदेशको सीमा क्षेत्रमा बढाइयो सुरक्षा सक्रियता,"विराटनगर : नजिकिँदो चाडपर्वलाई लक्षित गरेर भारतसँग सीमा जोडिएका कोसी प्रदेशका विभिन्न स्थानमा सुरक्षा सक्रियता बढाइएको छ। नेपालभारत सीमा क्षेत्रअन्तर्गत मोरङ, सुनसरी, झापालगायतका विभिन्न स्थानमा सुरक्षा तैनाथी बढाइएको हो। सीमा क्षेत्रलाई लक्षित गरेर अहिले नेपाल र सशस्त्र प्रहरीले संयुक्त रूपमा कारबाही सुरु गरेका छन्। दुवै निकायले संयुक्त गस्तीसमेत गरिरहेका छन्। दुई देशीय सिमानामा सुरक्षाकर्मीको उपस्थिति बाक्लो बनाइएको छ। सबै ठाउँमा निगरानी बढाइएको छ। दसैं, तिहार, छठलगायतका चाडपर्वमा हुनसक्ने चोरी निकासी र आपराधिक घटना नियन्त्रण गर्न भारतीय सुरक्षाकर्मीसँग समेत समन्वय भइरहेको सुरक्षा स्रोतले बतायो। कोसी प्रदेशका नेपाल प्रहरी प्रमुख डीआईजी राजेशनाथ बास्तोला र सशस्त्र प्रहरी प्रमुख डीआईजी अन्जनीकुमार पोखरेल लगायतका सुरक्षा अधिकारीले सीमा क्षेत्रमै पुगेर त्यहाँ कार्यरत सुरक्षाकर्मीलाई चोरी निकासी एवं सीमा अपराध नियन्त्रणमा दत्तचित्त भएर लाग्न संयुक्त निर्देशन दिन थालेका छन्। उनीहरूले सीमावर्ती युनिटका सुरक्षा अधिकारीसँग वर्तमान सुरक्षा अवस्थाका बारेमा छलफल गर्दै अवैध भन्सार चोरी निकासी र अपराध नियन्त्रणमा आपसी समन्वय एवं सहकार्य गर्न निर्देशन दिने गरेका हुन्। चाडपर्वका बेला सीमा क्षेत्रबाट अवैध चोरी तस्करी बढ्ने गरेको छ। त्यसलाई रोक्न नेपाल र सशस्त्रका सुरक्षा अधिकारी बीचमा आवश्यक अन्तरक्रिया एवं छलफलसमेत थालिएको छ। अन्तरक्रियामा सुरक्षा अधिकारीहरूले जिल्लागत वस्तुस्थितिका बारेमा डीआईजीद्वयलाई जानकारी गराउने गरेका छन्। डीआईजीद्वय बास्तोला र पोखरेलले चाडपर्वलाई लक्षित गरेर सुरक्षा व्यवस्था मजवुत बनाउन पनि निर्देशन दिइरहेका छन्। सुरक्षित र मर्यादित हिसाबले नेपालीहरूको महान पर्वलाई मनाउने वातावरण तयार पार्नुपर्छ। सीमा क्षेत्रबाट हुने अवैध धन्दा रोक्नुपर्छ, निर्देशन दिँदै उनीहरूले भनेका छन्, सुरक्षामा कुनै कमजोरी आउन दिन हुँदैन। गलत कामलाई प्रशय दिनु सुरक्षा निकायको मर्यादाविपरीत हो। चाडपर्वका नाममा हुने अवैध धन्दालाई प्रशय दिने सुरक्षाकर्मीलाई कारबाहीको दायरामा ल्याउने चेतावनीसमेत उनीहरूले दिएका छन्। अग्रिम सूचना संकलन गरेर सीमा क्षेत्रमा हुनसक्ने सम्भावित अपराध रोक्न सुरक्षा निकाय सक्रिय हुनुपर्नेमा उनीहरूको जोड छ। चाडपर्वमा आपराधिक क्रियाकलाप बढ्न नदिन सुरक्षाकर्मी चनाखो हुनपर्ने उनीहरू बताउँछन्। डीआईजी पोखरेलले सीमा क्षेत्रमा सशस्त्रको सक्रियता बढाएर सुरक्षा अवस्था मजवुत बनाइएको बताए। सीमामा कडा सुरक्षा प्रदान गर्न नेपाल प्रहरी र भारतीय सुरक्षाकर्मीसँग समेत समन्वय गरिएको उनको भनाइ छ। पोखरेलका अनुसार चाडपर्वलाई लक्षित गरेर सीमा क्षेत्रबाट हुने अवैध आयात एवं निर्यात रोक्न विशेष टोली परिचालन गरेर निगरानी बढाउँदै कडाइ गर्ने काम भइरहेको छ। डीआईजी बास्तोला सीमा क्षेत्रबाट हुनसक्ने लागूऔषध, हतियार, मदिरालगायतको अवैध धन्दा तथा विभिन्न आपराधिक क्रियाकलाप रोक्न सशस्त्र प्रहरीसँग समन्वय भइरहेको बताउँछन्। लत्ताकपडा, दैनिक उपभोग्यवस्तुलगायतको तस्करी रोक्न सुरक्षाकर्मीले हरदम प्रयास गरिरहेको उनको भनाइ छ। चाडपर्वका समयमा हुनसक्ने लुटपाट, चोरीलगायतका घटना रोक्न तथा त्यस्ता अपराधमा संलग्नलाई कारबाहीको दायरामा ल्याउन प्रहरी चनाखो भएर लागेको बास्तोला बताउँछन्। भारतसँगको खुला सीमाका कारण चोरी तस्करी एवं दुई नम्बरी धन्दा नियन्त्रण चुनौतीपूर्ण बनिरहेको सुरक्षा विश्लेषण छ। भारतबाट नेपाल र नेपालबाट भारततिर भइरहेका तस्करी नियन्त्रणलाई शून्यमा झार्न मिहिनेत गरिरहेको दाबी सुरक्षाकर्मीको छ। चाडपर्वलाई मर्यादित र सुरक्षित बनाउन सबै क्षेत्रलाई उच्च प्राथमिकतामा राखेर निगरानी बढाइएको छ, बास्तोला भन्छन्, कुनै कमजोरी हुन नदिने गरी सुरक्षा व्यवस्था मिलाइएको छ। सुरक्षा निकायहरूबीचको समन्वयमा सीमा क्षेत्रलाई विशेष निगरानीमा राख्दा सीमा अपराध हुन नपाउने उनको बुझाइ छ। उनका अनुसार अवैध धन्दा र आपराधिक घटना नियन्त्रणमा लिन सीमा क्षेत्रमा व्यापक सुरक्षाकर्मी परिचालन गरिएको छ।"
प्रधानाध्यापक बन्न मापदण्ड निर्धारण,"स्याङ्जा : वालिङ नगरपालिकाले प्रधानाध्यापक चयनमा केही मापदण्ड निर्धारण गरेको छ। पालिकाले तोकिएका मापदण्ड पुगेकाबीच खुला प्रतिस्पर्धा गराई प्रधानाध्यापक चयन गर्ने भएको हो। सामुदायिक विद्यालयका शिक्षामा गुणस्तरीयता बनाउने उद्देश्यले आधारभूत र माध्यमिक तहका सबै विद्यालयमा योग्यता एवं प्रतिस्पर्धाबाट प्रधानाध्यापक चयन गरिने भएको नगरप्रमुख कृष्ण खाँणले जानकारी दिए। नगरका आधारभूततर्फका ८ वटा र माध्यमिकतर्फ १६ वटा विद्यालय छन्। पहिले चरणमा आधारभूत र दोस्रोमा माध्यमिक तहमा प्रतिस्पर्धा गराइने भएको छ। प्रधानाध्यापक हुनका लागि आधारभूत तहमा शिक्षा शास्त्रमा संकायमा स्नातक र माध्यमिक तहमा ५ वर्ष स्थायी सेवागरी स्नातकोत्तर उत्तीण हुनुपर्ने योग्यता राखिएको छ। अथवा १० वर्ष स्थायी सेवा र स्नातक गरेको शिक्षक प्रधानाध्यापक हुनसक्ने बताइएको छ। यसैगरी, सवै सरकारी कर्मचारी, जनप्रतिनिधि र सामुदायिक विद्यालयका शिक्षकहरूले आफ्ना छोराछोरीलाई सामुदायिक विद्यालयमै पढाउनका लागि आग्रह गरेको छ।"
"इजरायल गएको २६ दिनमै मारिए आनन्द, खोसियो साह परिवारको सहारा","जनकपुरधाम : इजरायलमा आक्रमणमा परी धनुषाको लक्ष्मीनियाँ गाउँपालिका४ सपही २५ वर्षीय आनन्द साहको मृत्युको खबरले परिवार मुर्छित छ । आफन्त र छरछिमेकी जम्मा भएर आनन्दको परिवारलाई सान्त्वना दिइरहेका छन् । घर परिवारका कुनै पनि सदस्य अहिले बोल्ने अवस्थामा छैनन् । घटनाले गाउँ नै स्तब्ध भएको छ । आनन्दका बुवा सोमन साह र आमा शुभकला देवीको छोराको निधनले होसहवास उडेको छ। होसमा आउने वित्तिक्कै छाति पिटदै विलाप गर्छन् । छोरा कहाँ गयौं, छिटो आउँ । घरमा कोही छैन् । हामी अब कसको मुख हेरेर बस्छौं । कसले घरपरिवारको ख्याल गर्छ ? कस्ले दिदीबहिनीको बिहेबारी गर्छ ।क्षणक्षणमै अर्धचेत (बेहोस) हुन्छन् । होसमा आयो की छोराको मृत्युमा विलाप गर्छन् । कसरी दिनरात कटछ हाम्रो , हाम्रो घरको एउटै सहारालाई पनि भगवान्ले खोसेर लग्यो,मलाई किन राखेको मलाई पनि लग भगवान्,'उनीहरू यसरी बिलौना गरिरहेका छन्। आमा शुभकला मुर्छित अवस्थामा छिन् । उनलाई छिमेकीहरूले सम्झाइबुझाइ गरिरहेका छन्। उता बहिनीहरु क्रमशः सुनिता,सरसस्ती र आरती भक्कानो छोडेर एकअर्कालाई अंकमाल गर्दै मेरो दाइ मेरो भाइ भन्दै भाग्यलाई धिकारीरहेका छन्। तीन छोरी र एक छोरामध्ये पहिलो सन्तान थिए आनन्द । आनन्दलाई पढाउन सोमनले १० वर्ष खाडीमा पसिना बगाएको छिमेकी मिथिलेश साहले बताए । उनले भने, आनन्दले जनकपुरको एञ्जल्स बोर्डिङ स्कुलबाट एसएलसी, मिथिला कलेज (मिट) बाट आईएस्सी पास गरेका थिए । आनन्दका बुवा आमाले जसोतसो गरी छोरालाई पढाएका थिए । उनका अनुसार आनन्द निकै मिहिनेती र राम्रो विद्यार्थी थिए । उनको घर परिवारको आर्थिक अवस्था राम्रो छैन । उनले भने,'त्यत्रो खर्च गरेर पढायो,लेखायो अन्तिममा यस्तो घटना घटयो। परिवारको साहारा बन्ने बेला दैवले लगेर गयो।' गत शुक्रबार आनन्दसँग उनका बहिनीहरूको फोनमा कुराकानी भएको थियो । तर, त्यो दिन उनको आमा बुवासँग कुरा भएन। आमा बुवासँग कुरा गर्छु भनेका आनन्दसँग कुरा गर्न आमा बुबाले शनिबारदेखि नै फोन गरे । पनि फोनको घन्टी बज्छ फोन उठ्दैन। परिवारको एक्लो छोरा विदेसिएको २६ दिनमै निधन भएपछि परिवारमा बज्रपात परेको छ। इजरायलमाथि हमासको आक्रमण परी १० जना नेपाली विद्यार्थीको मृत्यु भएको परराष्ट्र मन्त्रालयले पुष्टि गरेको छ।"
इजरायल आक्रमणमा परेर ज्यान गुमाएकाको शव ल्याउन माग गर्दै चक्काजाम,ढल्केवर(धनुषा) : इजरायलमा शनिबार भएको आतंककारी हमलामा ज्यान गुमाएका धनुषाको लक्ष्मीनिया गाउँपालिका४ सपहीका २२ वर्षीय आनन्द साहको शवको माग गर्दै चक्काजाम गरिएको छ। सपहीका स्थानीयहरूले सोमबार बिहान जनकपुरढल्केवर सडकखण्ड अवरुद्ध पारेका हुन्। मृतक साहको शव यथाशीघ्र नेपाल ल्याएर परिवारको जिम्मा लगाउन माग गर्दै उनीहरू चक्काजाम गर्दै प्रदर्शन गरेका छन्। जनकपुरकै मिट कलेजबाट आइएससी उत्तीर्ण गरेका साह सुदूरपश्चिम विश्वविद्यालयअन्तर्गत टीकापुर मल्टिपल क्याम्पस कैलालीमा कृषि विषयमा स्नातक पढेका थिए। अन्तिम वर्षको पढाइ सकिएपछि कलेजले नै अभ्यासका लागि इजरायल पठाएको थियो। गत भदौ २८ गतेमात्र लर्न एन्ड अर्न कार्यक्रम अन्तर्गत कृषिसम्बन्धी तालिम लिनका लागि इजरायल गएका थिए। कृषिसम्बन्धी तालिम लिन उनीसँगै नेपालका अरू २५ जना विद्यार्थीहरू गएका थिए। इजरायलको द्वन्द्वग्रस्त क्षेत्र सेदोत नेगेभको किवुज अलुमिनमा विद्रोही समूह (हमास)को आक्रमणमा परी १० जना नेपाली नागरिकको मृत्यु भएको छ।
काठमाडौं जिल्ला अदालतमा पारिवारिक इजलास सुरू,"काठमाडौं : जिल्ला अदालत काठमाडौंमा आजदेखि पारिवारिक इजलास सुरू भएको छ। प्रधानन्यायाधीश विश्वम्भर प्रसाद श्रेष्ठले पारिवारिक विवादका मुद्दाको सुनुवाइ गर्ने इजलासको शुभारम्भ गरेका हुन्। प्रधानन्यायाधीश श्रेष्ठले इजलासबाट महिलावादी भएका लगाउ नभएका अंश मुद्दा,नाता कायम मुद्दा,घरेलु हिंसा ,बालबालिकाको संरक्षक भइ दायर भएका अंश,विशेष हेरचाहलगायत देवानी प्रकृतिका मुद्दामा छिटो न्याय निरुपण गर्न सहज हुने बताए। उनले इजलासमा काम गर्ने जोसुकै न्यायाधीशले यसको उद्देश्य र मर्म बुझेर काम गर्न आग्रह गरेका छन्। पारिवारिक इजलासको व्यवस्था ललितपुर जिल्ला अदालत र भक्तपुर जिल्ला अदालतमा पनि लागू गर्ने जनाइएको छ। प्रधानन्यायाधीश श्रेष्ठले आफ्नो संसदीय सुनुवाइको क्रममा महिलावादी भएका मुद्दाको सुनुवाइका लागि छुट्टै पारिवारिक अदालत इजलासको गठनका गर्ने कार्ययोजना प्रस्तुत गरेका थिए। सोही योजनाअनुसार सर्वोच्च अदालतको मुद्दा व्यवस्थापन समितिको निर्णयअनुसार आजदेखि सो इजलासको सुरू गरिएको हो।"
