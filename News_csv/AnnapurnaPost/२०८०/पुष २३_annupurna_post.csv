शीर्षक,विवरण
"हचुवामा विमानस्थल, राज्यकोषको अर्बौं खेर","त्रिभुवन विमानस्थलको विकल्पमा निर्माण गर्नुपर्ने निजगढ अन्तर्राष्ट्रिय विमानस्थलका लागि प्रक्रिया अघि बढाउनु साटो सरकारमा बस्नेहरूले खुद्रे कर्ममै ध्यान दिनु निकै विडम्बना हो। विकास भनेकै यातायातजस्तो भएको छ नेपालमा। मोटरबाटो त भइहाल्यो। अझ हवाई मैदान अर्थात् विमानस्थल भए झन् काइदा। त्यही मानसिकताका प्रतिबिम्ब हुन् अनेकौं डाँडाकाँडामा हचुवाका भरमा बनाइएका विमानस्थल। नेपालजस्तो पहाडी मुलुकमा हवाई यातायात आवश्यक छ। तर, कति मात्रामा भन्ने हो। हाम्रो क्षमता र आवश्यकताको सन्तुलन नै नहेरी हरेकजसो जिल्लामा विमानस्थल निर्माणमा राज्यको अर्बौं रुपैयाँ खर्च गरिएको छ। तर, ती बेकामे भएका छन्। मुलुकभर ५४ विमानस्थल छन्। तर, १६ वटा बन्द छन्। चलेका ३८ वटामध्ये पनि नियमित उडान कमैमा हुन्छ। विमानस्थल कति अनियमित छन् भन्ने उदाहरण त हालसालै सुदूरपश्चिमको एउटा जिल्लाको हवाई मैदानमा भएको आमभेला। त्यही प्रदेशको बैतडीको विमानस्थल त झन् टिकटक बनाउने थलो भएको समाचार पनि आए। एउटा विमानस्थल बनाउन ४५ अर्ब रुपैयाँ खर्च हुने विज्ञ बताउँछन्। वर्षमा दुईचार उडान नभएका विमानस्थल थुप्रै छन्। विमानस्थल कति त मोटरगाडीको सुविधा नभएका बेला बने। त्यो भिन्नै कुरा हो। पञ्चायतकालीन विमानस्थल त्यस्ता पनि छन्। तर, विमानस्थल बनाउने होड चाहिँ प्रजातन्त्र पुनस्र्थापनापछि धेरै बढ्यो। त्यसको कारण अस्वस्थ राजनीति हो। जो पर्यटनमन्त्री बन्यो उसले आफ्नो जिल्लामा एउटा विमानस्थल निर्माणको योजना त ल्यायोल्यायो जस्तो स्थिति एकताका थियो। त्यही होडकै कारण राज्यको अर्बौं रुपैयाँ माटोमा मिल्यो। कति यात्रु हुन सक्छन् भन्ने सामान्य आकलन पनि नगरी बनाइएका र केवल राजनीतिको रोटी सेक्न बनाइएका विमानस्थल बोझ बनेका हुन्। कुनै योजना र दृष्टिकोण नहुँदा नै राज्यको व्ययभार ती विमानस्थलले बढाए। र, आज गौचरन सावित भए। मुलुकभरि नै कति विमानस्थल कहाँकहाँ चाहिने हो भन्ने यकिन राज्यले पहिला गरेर मात्रै लगानी हुनुपर्नेमा व्यक्तिव्यक्तिका इच्छा र लहड अनि हचुवामा विमानस्थल बनाउनुको परिणाम नै आज भोग्नु परेको हो। आन्तरिक विमानस्थलको त्यस्तो हविगत भयोभयो, पोखरा र गौतमबुद्ध अन्तर्राष्ट्रिय विमानस्थल पनि अन्तर्राष्ट्रिय उडानबिनाका अन्तर्राष्ट्रिय भएका छन्। त्यहाँको लगानी अघि बिजनेस प्लान नभएकैले ऋणको भार राष्ट्रले खेप्नु परेको हो। त्रिभुवन विमानस्थलको विकल्पमा निर्माण गर्नुपर्ने निजगढ अन्तर्राष्ट्रिय विमानस्थलका लागि प्रक्रिया अघि बढाउनु साटो सरकारमा बस्नेहरूले खुद्रे कर्ममै ध्यान दिनु निकै विडम्बना हो।"
"गठबन्धनले बाँडे सिट, एमाले एक्लै प्रतिस्पर्धामा","काठमाडौं : राष्ट्रियसभा निर्वाचनका लागि उम्मेदवारी मनोनयन दर्ता आज हुँदै छ। माघ ११ गते हुने यो निर्वाचनका लागि सत्तारुढ गठबन्धन र एमालेसहितका दलहरूले उम्मेदवार चयन गरेका छन्। सत्तारुढ दल गठबन्धनले भागबन्डा गरेको छ भने एमाले एक्लै उम्मेदवारी दिने तयारीमा छ। भागबन्डाका अनुसार कांग्रेसले १०, माओवादी केन्द्रले ६, नेकपा एकीकृत समाजवादीले २ र जनता समाजवादी पार्टीले एक सिट पाएका छन्। राष्ट्रियसभाका २० सदस्यको फागुन २० मा कार्यकाल सकिँदैछ। तीमध्ये एक जना राष्ट्रपतिबाट मनोनीतको कार्यकाल पनि सकिन लागेको छ। एमालेले सबै सिटमा उम्मेदवारी दिने एक्लै चुनावमा होमिएको एमालेले सबै १९ सिटमा उम्मेदवारी दिने भन्दै उम्मेदवारको नाम टुंगो लगाएको छ। एमालेका महासचिव शंकर पोखरेलले प्रेस विज्ञप्तिमार्फत १९ जना उम्मेदवारको नामावली सार्वजनिक गरेका छन्। महासचिव पोखरेलका अनुसार कोशी प्रदेशमा महिलाबाट रुक्मिणी कोइराला (सुनसरी), अन्यबाट पर्शुराम अधिकारी (भोजपुर), मधेसमा महिलाबाट उषादेवी थरुनी (पर्सा), अन्यबाट डा अर्जुनकुमार सिंह राजपुत (महोत्तरी) उम्मेदवार बनेका छन्। त्यसैगरी बागमतीमा महिलाबाट रोचकुमारी चौलागाईं (दोलखा), अन्यबाट त्रिलोचन निर्मल पौडेल (चितवन), अपांगताअल्पसंख्यकबाट विवेक देवकोटा (काठमाडौं), दलितबाट धु्रवराज विश्वकर्मा (धादिङ), गण्डकीमा महिलाबाट सम्झना देवकोटा (गोरखा), अन्यबाट चक्रबहादुर पराजुली (स्याङ्जा), अपांगताअल्पसंख्यकबाट हेमन्द्र शेरचन (मुस्ताङ) छन्। लुम्बिनीमा महिलाबाट तुलसाकुमारी केसी (दाङ), अन्यबाट झपेन्द्रबहादुर घर्ती क्षेत्री (पाल्पा), कर्णालीमा महिलाबाट विमलाकुमारी शाही (हुम्ला), अन्यबाट डिल्लीप्रसाद भट्ट (मुगु), दलितबाट हिक्मत विक (दैलेख), सुदूरपश्चिममा महिलाबाट सावित्रादेवी घिमिरे (कैलाली), अन्यबाट ईश्वरीप्रसाद खरेल (कञ्चनपुर) र अपांगताअल्पसंख्यकबाट रामचन्द्र जोशी (कैलाली) उम्मेदवार चयन गरेको छ। सातवटै प्रदेशमा गठबन्धनको भन्दा एमालेको मतभार कम छ। कांग्रेसमा सकस नेपाली कांग्रेसको आन्तरिक किचलोका कारण राष्ट्रियसभाका लागि उम्मेदवार चयन गर्नमा समय लगाएको छ। पार्टीभित्र संस्थापन र इतर पक्षले कति सिट लिने भन्ने समझदारी बन्न नसक्दा उम्मेदवारी चयनमा ढिलाइ भएको हो। आइतबार राति यो समाचार तयार पार्दासम्म पनि कांग्रेसले उम्मेदवार चयन गर्न सकेको थिएन। सभापति देउवाले पहिलो चरणमा पदाधिकारी र दोस्रो चरणमा कार्यसम्पादन बैठक बोलाएर उम्मेदवार चयनका लागि घनघोर छलफल गरेका थिए। यद्यपि राति अबेरसम्म टुंगिन सकेको थिएन। राष्ट्रियसभामा आफूहरूले ४ सिट मागेकोमा सभापति शेरबहादुर देउवाले ३ सिट मात्रै दिने भएपछि कोइराला बीचमा बैठक नै छोडेर निस्केका थिए। उनी ४ सिट दिने भए बैठकमा आउँछु नभए आउँदिनँ भन्दै निस्किएका थिए। बैठकमा भएका एक पदाधिकारीका अनुसार बैठकमा संस्थापन र इतर समूहबीच संख्याकै भागबन्डा मिलेको छैन भने क्लस्टर बाँडफाँट सुरु नै भएको छैन। उनले भने, संख्यामै कुरा मिलेको छैन। क्लस्टरको कुरा सुरु नै भएको छैन। अर्कोतिर कोशी प्रदेशमा भने पूर्वमहामन्त्री कृष्णप्रसाद सिटौलालाई उम्मेदवार बनाएको अनौपचारिक जानकारी सिटौला निकट एक नेताले दिए। उनले भने, उम्मेदवारी दिन हामी विराटनगर लागिसक्यौं। सभापतिजीले जाँदै गर्नुस् भन्नुभएको छ। यसअघि सत्ता गठबन्धनका दलले १९ वटा पदका लागि भागबन्डा गरिसकेको छ। जसअनुसार १० वटा स्थानमा नेपाली कांग्रेस, ६ वटामा माओवादी केन्द्र, २ वटामा एकीकृत समाजावादी र एउटा सिटमा जसपाले उम्मेदवारी दिने गरी टुंगो लागेको छ। सभापति शेरबहादुर देउवाको निवास धुम्बाराहीमा आइतबार दिउँसो नेता शेखर कोइराला र महामन्त्री गगन थापालगायतको छलफल भएको थियो। माओवादीमा ६ जनाको नाम टुंगो नेकपा माओवादी केन्द्रले राष्ट्रियसभामा ६ जना उम्मेदवारको नाम टुंगो लगाएको छ। प्रधानमन्त्री निवास बालुवाटारमा बसेको पदाधिकारी बैठकले गठबन्धनभित्र माओवादीले पाएका ६ सिटका लागि उम्मेदवारको टुंगो लगाएको बैठकमा सहभागी एक नेताले जानकारी दिए। उनका अनुसार कोशीबाट महिला कोटामा चम्मादेवी कार्की, बागमतीमा अन्यतर्फ श्रीकृष्ण अधिकारी, गण्डकीमा महिलातर्फ मनरूपा शर्मा, लुम्बिनीमा अन्यमा झक्कु सुवेदी, कर्णालीमा दलित कोटामा विष्णु विश्वकर्मा र सुदूरपश्चिममा महिला कोटामा रेणु चन्दको नाम टुंगो लगाएको हो। सत्तासाझेदार नेकपा एकीकृत समाजवादीले २ सिट मात्र पाएको छ। यसअघि समाजवादीले राष्ट्रियसभामा ३ सिट दाबी गरेको थियो। पार्टी प्रवक्ता एवं उपमहासचिव जगन्नाथ खतिवडाले २ सिट मात्रै लिएर राष्ट्रियसभा निर्वाचनमा जाने निर्णय भएको बताए। जनता समाजवादी पार्टीले राष्ट्रियसभा सदस्यको निर्वाचनमा रौतहटकी पूजा चौधरीलाई उम्मेदवार बनाउने भएको छ। पार्टीको कार्यकारिणी समितिको बैठकले रौतहटकी चौधरीलाई उम्मेदवार बनाउने निर्णय गरेको प्रवक्ता मनीष सुमनले जानकारी दिए। गठबन्धनमा जसपाको भागमा महिला क्लस्टरको एक सिट परेको छ। जसपाले उम्मेदवार बनाएकी चौधरी गत प्रदेशसभा निर्वाचनमा उम्मेदवार भएकी थिइन्। उनी जसपा नेता गोविन्द चौधरीकी छोरी हुन्। राप्रपाले १५ सिटमा उम्मेदवार उठाउने प्रतिपक्षमा नै रहेको राप्रपाले पनि १५ सिटमा उम्मेदवार उठाउने बताएको छ। चार प्रदेशको उम्मेदवारको नामावली टुंग्याएको प्रवक्ता मोहन श्रेष्ठले जानकारी दिए। उनका अनुसार कोशीबाट एक, बागमतीबाट चार, गण्डकीबाट दुई र लुम्बिनीबाट दुई उम्मेदवार टुंगो लगाएको छ। कोशीबाट उद्धव पौडेल एकमात्र उम्मेदवार बन्ने भएका छन्। बागमतीबाट महिलामा नानु नगरकोटी, दलितमा पूर्णबहादुर विश्वकर्मा, अपांगमा भरतमणि भट्ट र अन्यमा हेमजङ गुरुङको नाम फाइनल गरिएको छ। गण्डकीमा महिलाबाट गौमाया श्रेष्ठ र पुरुषबाट रोमबहादुर भण्डारी छन्। यस्तै, लुम्बिनीबाट निरंजन थापा र विजयीलक्ष्मी सिंह उठ्ने भएका छन्। मधेस, कर्णाली र सुदूरपश्चिमबाट उम्मेदवारको नामावली टुंग्याउन बाँकी छ। पार्टी प्रवक्ता श्रेष्ठले राप्रपाले सातवटै प्रदेशमा उम्मेदवारी दिने र तालमेलका लागि पनि ढोका खुला राख्ने बताए। जनता समाजवादी पार्टी (जसपा)ले पूजा चौधरीलाई राष्ट्रियसभा सदस्यको उम्मेदवार बनाउने भएको छ। १९ पदका लागि २,०४७ मतदाता १९ पदका लागि माघ ११ गते हुन गइरहेको राष्ट्रियसभा निर्वाचनका लागि कुल २ हजार ४७ मतदाताको अन्तिम नामावली टुंगो लगाएको छ। निर्वाचन आयोगका प्रवक्ता शालिग्राम शर्मा पौडेका अनुसार राष्ट्रियसभा सदस्यको निर्वाचनमा स्थानीय तहका प्रमुख, उपप्रमुख र प्रदेशसभा सदस्यले मतदान गर्ने कानुनी व्यवस्था छ। स्थानीय तहको १ हजार ४ सय ९८ मतदाता छन् भने प्रदेशसभा तिरबाट ५ सय ४९ जना छन्। सातवटै प्रदेशमा मतदान स्थलको व्यवस्था गरिएको छ। प्रदेश स्तरमै स्थापना गरिएको निर्वाचन कार्यालयमा सोमबार उम्मेदवारहरूले मनोनयन दर्ता गराउने निर्वाचन तालिका छ। उल्लिखित मतदातामध्ये प्रदेशसभाका सदस्यको प्रतिमतदाता मतभार ५३ कायम गरिएको छ। गाउँपालिकाका अध्यक्ष, उपाध्यक्ष र नगरपालिकाका प्रमुख, उपप्रमुखको प्रतिमतदाता मतभार १९ तोकिएको छ। राष्ट्रियसभा सदस्य निर्वाचन प्रयोजनका लागि प्रदेशसभा सदस्यको कुल मतभार २९ हजार ९७ र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुखको कुल मतभार २८ हजार ४ सय ६२ गरी जम्मा ५७ हजार ५ सय ५९ मतभार रहेको निर्वाचन आयोगले जनाएको छ। चुनावमा भाग लिन १२ राजनीतिक दलले यसअघि आयोगमा दल दर्ता गराएका थिए। २०७९ सालको प्रतिनिधिसभा निर्वाचनमा दलले प्राप्त गरेका समानुपातिक मतका आधारमा क्रम संख्या निर्धारण गरी आयोगले चुनाव चिह्न पनि प्रदान गरिसकेको छ। चुनावका लागि नेपाली कांग्रेसलाई रूख, नेकपा एमालेलाई सूर्य, माओवादी केन्द्रलाई गोलाकारभित्र हँसिया हथौडा, राष्ट्रिय प्रजातन्त्र पार्टीलाई हलो, जनता समाजवादी पार्टीलाई ढल्केको छाता, जनमत पार्टीलाई लाउड स्पिकर चुनाव चिह्न प्रदान गरिएको आयोगले जनाएको छ।त्यसैगरी एकीकृत समाजवादीलाई कलम, नागरिक उन्मुक्ति पार्टीलाई पिधँ भएको सादा ढकियाँ, लोकतान्त्रिक समाजवादी पार्टीलाई साइकल, नेपाल मजदुर किसान पार्टीलाई मादल, राष्ट्रिय जनमोर्चालाई गिलास र नेपाल समाजवादी पार्टीलाई (खुलेको एक आँखा चुनाव चिह्न प्रदान गरिएको हो। आउँदो माघ ११ गते राष्ट्रियसभा सदस्य पदका लागि निर्वाचन हुँदै छ। राष्ट्रियसभाका एक तिहाइ सदस्यको पदावधि आउँदो फागुन २० गते समाप्त हुन लागेको छ। राष्ट्रियसभा सदस्य निर्वाचन ऐन, २०७५ बमोजिम पद रिक्त हुनुभन्दा ३५ दिन पहिले निर्वाचन गरिसक्नुपर्ने कानुनी व्यवस्था छ। आगामी फागुन २० गते निर्वाचित १९ र सरकारबाट मनोनीत एक गरी २० सदस्यको पद रिक्त हुँदैछ।"
वैदेशिक रोजगारीका नाममा बिचल्ली पारिन्छन् महिला,"सिन्धुपाल्चोक : वैदेशिक रोजगारीका क्रममा विभिन्न मुलुक पुगेर दुःख भोगेका सिन्धुपाल्चोकका महिला र उनीहरूका परिवारका यी प्रतिनिधि घटना मात्रै हुन्। असुरक्षित रूपमा विदेश जाँदा यी र यस्ता धेरै घटनाले नेपाली महिलालाई समस्यामा मात्रै पारेको छैन, धेरैले विदेशी भूमिमै ज्यान गुमाउनुपरेका उदाहरण छन्। सिन्धुपाल्चोकमा पछिल्लोपटक १६ देखि ४५ वर्षका विदेश जाने महिलाहरूको संख्या ह्वात्तै बढेको छ। चालू आर्थिक वर्षको मंसिरसम्ममा १ हजार ७५ जना श्रमस्वीकृति लिएर वैदेशिक रोजगारमा गएका छन्। साउनमा २ सय ६२ जना, भदौमा २ सय १ जना, असोजमा २ सय ४४ जना, कात्तिकमा १ सय ५९ जना र मंसिरमा २ सय ९ जना श्रमस्वीकृति लिएर वैदेशिक रोजगारमा गएको सरकारी तथ्यांकले देखाउँछ। श्रम, रोजगार तथा सामाजिक सुरक्षा मन्त्रालयअन्तर्गत रहेको वैदेशिक रोजगार विभागको तथ्यांकअनुसार वैदेशिक रोजगारीमा जाने महिला कामदारमध्ये सिन्धुपाल्चोक दोस्रो नम्बरमा रहेको छ। विभागका अनुसार पछिल्लो ५ वर्षमा सिन्धुपाल्चोकबाट बिदेसिने महिलाको संख्यामा वृद्धि भएको छ। आर्थिक वर्ष २०७९८० मा २ हजार ५ सय ८३, २०७८७९ मा २ हजार १ सय ७७, २०७७७८ मा ६ सय ८, २०७६७७ मा १ हजार ४ सय २२ र आव २०७५७६ मा २ हजार १ सय २३ जना वैदेशिक रोजगारका लागि बिदेसिएका छन्। हालसम्म सिन्धुपाल्चोकका १८ हजार ५ सय जना महिला वैदेशिक रोजगारीका लागि बिदेसिएको सरकारी तथ्यांक छ। गरिबी, बेरोजगारी र देखासिकीको भरमा महिला कामदार कुबेत, बहराइन, साउदी अरेबियालगायतका मुलुकमा जाने गरेको विभागको तथ्यांकमा उल्लेख छ। भोटेकोशी गाउँपालिकाको मार्मिङबाट एउटै घरका चार जनासम्म वैदेशिक रोजगारीमा गएको माइती नेपालको तथ्यांक छ। मार्मिङबाट १ सय ६१ जना महिला भारतको बाटो भएर इराक पुगेका छन्। वैदेशिक रोजगारीमा जानेलाई परामर्श गरिरहेको सुरक्षित आप्रवास कार्यक्रम (सामी) को तथ्यांकअनुसार एक वर्षभित्र सिन्धुपाल्चोकमा वैदेशिक रोजगारीसम्बन्धी परेको ४७ उजुरीमध्ये २२ वटा महिलाको रहेको छ। जसमध्ये १९ वटा वैदेशिक रोजगारीसम्बन्धी ठगीको उजुरी रहेको सामीले जनाएको छ। सरकारले औपचारिक रूपमा जाने महिलाको रेकर्ड राखेपछि अनौपचारिक रूपमा गएर जोखिममा परेका महिलाको संख्या अझ बढी रहेको श्रमविज्ञहरू बताउँछन्। औपचारिक रूपबाट भन्दा दोब्बर बढी अनौपचारिक रूपमा नेपाली महिला वैदेशिक रोजगारीमा गएको श्रमविज्ञ सरु जोशी बताउँछिन्। दलालमार्फत कति जना महिला रोजगारीमा गए, त्यसको सरकारकासँग तथ्यांक नै छैन। गएकामध्ये कतिको मृत्यु भयो, कति जेलमा छन्, कति बेपत्ता छन्। सरकारसँग यसको तथ्यांक नै छैन, उनले भनिन् । परिवारले नै स्वीकार्दैनन् कुनै बेला चेलीबेटी बेचबिखनको जिल्लाको रूपमा चिनिएको सिन्धुपाल्चोक पछिल्लो समय महिला आप्रवासनका लागि चिनिन थालेको छ। पैसा कमाउने, धनी बन्ने र आनन्ददायी जीवन बिताउने सपना बोकेर बर्सेनि धेरै महिला खाडीमुलुक पुग्छन्। यसरी खाडी पुग्ने केहीले सपना पूरा पनि गर्छन्। केही दुःख, पीडाको पोको बोकेर निराश हुँदै स्वदेश फर्कन्छन्। कति त उतै बेपत्ता हुन्छन्। विदेशमा सास्ती खेपेर फर्केको, श्रम शोषण, घरेलु हिंसादेखि बलात्कारको सिकारसम्म भएको कुमारी चेलीले नासोमा बच्चा लिएर फर्केको, मानसिक सन्तुलन गुमाएको घटनाहरू बढिरहेको छ। वैदेशिक रोजगार कहाँ सहज छ र ? आफ्नो कोही हुन्न मालिकको निर्देशन, निगाहामा दैनिकी गुजार्नुपर्छ कुराकानीको सिलसिलामा वैदेशिक रोजगारबाट फर्केकी निशा (नाम परिवर्तन) ले भनिन्, कति त शारीरिक शोषणा हुने काममा बेचिन्छन् त कोही श्रमिकको रूपमा बेचिन्छ। दिनदिनै आफूमाथि कुटपिट गर्ने श्रीमान्को कुटाइ खान नसकेर घरेलु कामदारको रूपमा कुबेत उडेकी थिइन्। उनी उता काम गर्न गएकै मौका पारेर श्रीमान्ले भने यता दोस्रो विवाह गरे। यो खबर पाएपछि उनी नेपाल फर्किइन्। दोस्रो विवाह गरेका श्रीमान्ले नै उनलाई विदेशमा परपुरुषसँग अनैतिक सम्बन्ध राखेको आरोप लगाए। उनलाई न परिवारले स्विकार गर्यो, न त समाजले नै। समाजले वैदेशिक रोजगारीमा गएकी महिला भनेर बहिष्कार गर्दा उनी बिचलित भइन्। अहिले आफ्नो सन्तानको जिम्मेवारी धानेर बसिरहेकी उनी भन्छिन्, वैदेशिक रोजगारीमा जाने महिलालाई हाम्रो समाजले र घरपरिवारले हेर्ने दृष्टिकोण निकै खराब रहेछ। एक हिसाबले उनीहरू समाजबाट बहिष्कार नै हुनुपर्ने अवस्था छ। देशमा त हामी महिलाहरूलाई काम गरेर खाने वातावरण छैन नै, विदेशमा काम गरेर फर्कियो, समाज र हाम्रो घर परिवारलाई लाग्छ कि हामीले ठूलो पाप गरेर फर्कियौं। उनीजस्तै जुगल गाउँपालिकाकी मनमाया तामाङ काठमाडौं कपनको फुटपाथमा कपडा व्यापार गर्थिन्। व्यापारको क्रममा हेटौंडाका एक पुरुषसँग चिनजान भयो। चिनजान मायामा परिणत भयो र २ वर्षपछि विवाहमा। विवाह गरेको ५ वर्षमा उनीहरूको २ सन्तान भए। ती २ सन्तानको राम्रा शिक्षा र सिंगो परिवारको भविष्य सुखद् बनाउने सपना सजाउँदै उनी साउदी पुगिन्। तर, सपना सजाएजस्तो राम्रो भएन, घरेलु कामदारका लागि गएकी उनलाई श्रम मात्रै हैन मालिकले शारीरिक शोषण पनि गर्न थाले। उनले आफ्नो पीडा श्रीमान्लाई सुनाइन् तर परपुरुषले छोएको भन्दै श्रीमतीको रूपमा श्रीमान्ले स्वीकार गरेनन्। परिवारको सुखद् भविष्यका लागि विदेश गएकी उनी धेरै दुःख र हन्डर खेपेर फर्कंदा परिवारकै साथ पाइनन्। सामाजिक संस्थाको सहयोगमा नेपाल फर्केकी उनले श्रीमान्को घर प्रवेश नपाएपछि अन्ततः माइतीघर नै फर्किइन्। विदेशमा समस्या भोगेर आएका महिलाहरूलाई परिवार र समाजका पुनस्र्थापना हुन प्रश्नहरूको ताँती लाग्ने गर्छन्। घरमा आयो प्रश्नै प्रश्नले अठ्याउँछन् तामाङले भनिन्। वैदेशिक रोजगारबाट विभिन्न समयमा फर्किएका महिलाका लागि समाजमा पुनस्र्थापनामा समस्या हुने गरेको छ। लामो समय वैदेशिक रोजगारीको सिलसिलामा विभिन्न मुलुकमा रहेर काम गरी फर्किएका महिलालाई समाजले हेर्ने दृष्टिकोण नकारात्मक हुने भएकाले समाजमा स्थापित हुन असहजता हुने गरेको उनको भनाइ छ। एउटै गाउँबाट १६१ जना महिला इराक पुगेको भोटेकोशी गाउँपालिका५ मामिङ गाउँ । वैदेशिक रोजगारीमा जाने पुरुषको तुलनामा महिला झनै जोखिममा पर्ने गरेको इन्सेक प्रतिनिधि नातिबाबु धिताल बताउँछन्। महिलामैत्री नीतिनियम निर्माणमा न त नेपाल स्वयं आफैंले पहल गरेको छ, न त गन्तव्य मुलुकलाई जिम्मेवार बनाउन सकेको छ, उनले भने। त्यति मात्रै होइन, वैदेशिक रोजगारीबाट फर्केको अधिकांश महिला घर, परिवार र समाजमा पुनस्र्थापित हुन नसकिरहेको उनको भनाइ छ। विवाह गर्दै, विदेश पठाउँदै सिन्धुपाल्चोकमा वैदेशिक रोजगारीभित्र लुकेको एउटा रोचक तथ्य छ विवाह गर्ने र विदेश पठाउने। जिल्लाकै दुर्गम गाउँपालिका भनेर चिनिने जुगल, इन्द्रावती, भोटेकोशी, हेलम्बुलगायतका गाउँपालिकामा विवाह गर्दै श्रीमतीलाई वैदेशिक रोजगारीमा पठाउने क्रम बढेको छ। हामीले यो विषयमा सुन्दै त आएका छौं तर ठ्याक्कै यति नै संख्यामा विवाह गर्ने र विदेश पठाउने कार्य भएको छ भन्ने तथ्यांकचाहिँ छैन, जुगल गाउँपालिकाका अध्यक्ष रेशम स्याङ्बोले भने। दुर्गम बस्तीहरूमा सानै उमेरमा विद्यालय छोडेर विवाह गर्ने, श्रीमतीलाई विवाह गरेर विदेश पठाउने अनि फेरि अर्को विवाह गर्ने, पालैपालो श्रीमती विदेश पठाउने र स्वदेश झिकाउने प्रचलन रहेको जिल्ला प्रशासन कार्यालयले जनाएको छ। दुर्गम गाउँका दलित र जनजाति समुदायमा यस्तो प्रवृत्ति बढेको पाइएपछि नागरिकता र राहदानी बनाउन कडाई गरेको प्रशासनले जनाएको छ। दैनिक ३५ देखि ४० जनाले राहदानी बनाउन फारम लिएर आउने गरेका छन्, जिल्ला प्रशासन कार्यालयका प्रशासकीय अधिकृत रवीन्द्र मानन्धर भन्छन्, उनीहरूलाई सोधपुछ र परामर्शपछि मात्रै राहदानीका लागि स्वीकृति दिने गरिएको छ। राहदानी लिन आउनेमा किशोरीहरू र महिला बढी रहेको उनले बताए। पछिल्लो तीन महिनामा १ हजार ८ सय ७८ जनाले राहदानी लिएको प्रशासन कार्यालयको तथ्यांक छ। ७० प्रतिशतभन्दा बढीले वैदेशिक रोजगारीमा जान राहदानी बनाउने गरेको प्रशासन कार्यलयले जनाएको छ। सम्बन्ध विच्छेद बढ्दो सिन्धुपाल्चोक जिल्ला अदालतमा दैनिक ५ देखि ८ वटासम्म सम्बन्ध विच्छेदका उजुरी पर्ने गरेको छ। श्रीमान् अथवा श्रीमती वैदेशिक रोजगारीमा गएपछि उत्पन्न परिस्थितिकै कारण सम्बन्ध विच्छेदका उजुरी पर्ने गरेको अदालतले जनाएको छ। विदेश गएपछि नेपालमै रहनेले दोस्रो विवाह गर्ने वा अवैध सम्बन्ध राखेकै कारण विदेशबाट फर्किएपछि यस्ता मुद्दा दर्ता हुने गरेको अदालतका ठम्याइ छ। वैदेशिक रोजगारी नै सम्बन्ध विच्छेदको मूल कारण देखिन्छ, सिन्धुपाल्चोक जिल्ला अदालतका सूचना अधिकारी अक्षयकुमार दनुवारले भने, वैदेशिक रोजगारीकै कारण बहुविवाह बढेको छ र यसकै कारण सम्बन्ध विच्छेदका उजुरी पनि बढेको हामीले पाएका छौं। यही कारणले पारिवारिक मनमुटाव बढ्ने गरेको र त्यो सम्बन्ध विच्छेदसम्म पुगेको उनले बताए। विदेश जानेले परिवारको ख्याल नगर्ने, उतै अर्को सम्बन्ध बनाउने गरेको पनि देखिएको दनुवारले बताए। विदेशमा दुःखले कमाएको रकम घरमा बस्नेले मनलाग्दी खर्च गरिदिएका कारण पनि यस्ता घटना बढेको उनको ठम्याइ छ। चालू आर्थिक वर्षको तीन महिनामा ५२ वटा सम्बन्ध विच्छेदका उजुरी दर्ता भएको छ। तीमध्ये २४ फछ्र्यौटसमेत भइसकेका छन्। पाइलापाइलामा ठगी चौतारा साँगाचोकगढी नगरपालिका१ स्याउलेकी सविना लामाले संयुक्त अरब इमिरेट्स जान दलाललाई १ लाख रुपैयाँ दिइन्। सामान्य लेखपढ मात्र जानेकी उनले गाउँकै चिनेजानेका साथीको लहलहैमा लागेर दलाललाई रकम बुझाएकी उनी ठगिएको कारण विदेश जान पाइनन्। पैसा लिनुअघि दलालले सिनामंगलमा रहेको एउटा मेनपावर कम्पनी आफ्नो हो भनेर देखाएको थियो। तर, त्यो त उसको रहनेछ, उनले भनिन्, पैसा लिने व्यक्ति फरार भएपछि सोधीखोजी गर्दै काठमाडौंसम्म आएँ। तर, अहिलेसम्म दलाल फेला परेको छैन। नबुझिकन रकम बुझाउँदा एकातिर विदेश जाने सपना चकनाचुर त भयो नै साथै बडो मुस्किलले जम्मा गरेको रकम पनि गायब भयो। सोही ठाउँकी ४५ वर्षीया कमला तामाङ कम्पनीमार्फत नै जोर्डन पुगेकी थिइन्। कम्पनीमा काम भनिए पनि सप्लाइमा परेकी उनले तीन महिनापछि काम पाइनन् र फर्किन् बाध्य भइन्। घरायसी कामका लागि गएकी उनलाई दिनरात नै काम लगाइन्थ्यो। तीन महिनापछि मेनपावरले अर्को साहुकोमा काम लगाइदिन खोजे पनि उनी फर्किएकी हुन्। भाषाको समस्याका कारण काम गर्न धेरै गाह्रो हुने उनको भनाइ छ। जतिखेर पनि काम लगाउने र आराम गर्ने फुर्सद् नै नहुने उनको अनुभव छ। स्वभावले नै सोझो र अरूलाई छिट्टै विश्वास गरिहाल्ने प्रकृतिका कारण पनि महिलाहरू वैदेशिक रोजगारीको क्रममा बढी ठगिने सुरक्षित आप्रवासन कार्यक्रम सामीका जिल्ला संयोजक अरुण पौडेल बताउँछन्। अधिकांश महिला घरायसी कामकै लागि विदेश जाने गरेको र भाषा, शिक्षा, सीपबिना जाँदा उनीहरू ठगिने गरेको उनको बुझाइ छ। पछिल्लो समयमा श्रमस्वीकृति लिएर वैदेशिक रोजगारीमा जाने पुरुषको संख्या घट्दै गएपछि मेनपावर र दलालको ध्यान महिलातिर तानिएको छ। अशिक्षा, चेतना, चरम बेरोजगारी र गरिबीको कारण महिलाहरू उहिले रोजगारीको नाममा बेचबिखनमा पर्थे भने अहिले वैदेशिक रोजगारीका नाममा दुःख पाइराखेको मानव अधिकार मञ्चकी कर्मचारी कृति गोलेले बताउँछिन्। चोरीको बाटो हुँदै महिलालाई वैदेशिक रोजगारीमा पठाउँदा निकै जोखिम हुन्छ भनेर जानकारी दिइरहेका छौं, गोले भन्छिन्, तैपनि महिलालाई बाहिर पठाउने गिरोह सक्रिय भइरहेको छ। यसको रोकथामका लागि सबैको सहयोग आवश्यक छ। दलालले बढीमा एसएलसीसम्म अध्ययन गरेका, विवाहित त्यसमा पनि पति र घरपरिवारसँग राम्रो सम्बन्ध नभएका महिलाहरूलाई झुक्याएर वैदेशिक रोजगारीमा पठाउने गरेको उनले बताइन्। गाउँमा सामान्य जीवन बिताइरहेका युवतीसँग सुरुमा मायाप्रेमको नाटक गर्ने र विस्तारै उनीहरूको रकम कुम्ल्याउन दलालले वैदेशिक रोजगारीका लागि चोरीको बाटो प्रयोग गर्ने गरेका छन्। झुक्याएर महिलालाई वैदेशिक रोजगारीमा पठाउने धेरैजसो दलालले भारतीय बाटो प्रयोग गर्ने गरेको पाइएको उनको भनाइ छ। इज्जतको डरले रोज्दैनन् कानुनी बाटो वैदेशिक रोजगारको क्रममा ठगिएका तथा विभिन्न शोषणमा परेका महिलाहरू ठूलो संघर्षपछि नेपाल फर्केर पनि कानुनी रूपमा क्षतिपूर्ति लिने बाटो रोज्दैनन्। कतिपयलाई कानुनी अधिकारबारे थाहै नभएको बताउँछन्। कतिपय चाहिँ आफ्नो विगतबारे समाजमा सबैलाई जानकारी होला र इज्जत जाला भनेर विगत लुकाएर नयाँ बिहानी कोर्न चाहन्छन्। रोजगारीको क्रममा चरम लैंगिक हिंसामा परेर फर्किएका महिलाहरू धेरैजसो त आफ्नो पुरानो समाज र परिवेशमा फर्कन नै नचाहने गरेको अधिकारकर्मीहरू बताउँछन्। खाडी मुलुकमा कामका लागि जाने गरेका महिला सामान्य लेखपढ गरेका हुने भएकाले घरायसी सहयोगीका रूपमा गई हिंसामा परी नेपाल फर्कने अधिक भए पनि न्यायको लडाइँमा उत्रनै नचाहने गरेको शक्ति समूहकी केश मेनेजर लक्ष्मी तामाङ बताउँछिन्। कतिपयलाई समाजमा पुरानै हैसियतमा स्थापित हुन नसकेपछि अन्ततः महिलाहरू कि त फेरि वैदेशिक रोजगर कि त अन्यत्र बसाइँ सर्ने गरेका छन्। विदेशमा हुने गरेको मानसिक तनाव बिर्सनका लागि आफ्नै देशमा फर्केर आउँदा उनीहरू गाउँमा आफ्नोपन आभाष गर्न पाइरहेका हुँदैनन्, उनले भनिन्, खाडीमुलुकमा घरेलु कामका लागि जाने गरेका महिला सामान्य लेखपढ गरेका वा अनपढ हुने भएकाले पनि न्यायको लागि लड्ने र सम्बन्धित निकायमा उजुरी दिने काम गर्लैनन्। वैदेशिक रोजगारीमा गएर समस्यामा परेर स्वदेश फर्केका प्रभावित क्षेत्रहरूमा चेतना अभिवृद्धिका कार्यक्रम सञ्चालन गर्ने, आयआर्जनका आधारहरू पहिचान गरी त्यसलाई क्रमिक रूपमा कार्यान्वयन गर्दै लैजानेजस्ता केही उपायहरू तत्काल अवलम्बन नगरे महिलाहरू विदेशमा गएर समस्यामा पर्ने क्रम नरोकिने सुरक्षित आप्रवासन कार्यक्रम सामीका मनोसामाजिक परामर्शकर्ता निर्मला श्रेष्ठ बताउँछिन्। औपचारिक रूपबाट भन्दा दोब्बर बढी अनौपचारिक रूपमा नेपाली महिला वैदेशिक रोजगारीमा गएको देखिन्छ। दलालमार्फत कति जना महिला रोजगारीमा गए, त्यसको सरकारसँग तथ्यांक नै छैन। गएकामध्ये कतिको मृत्यु भयो, कति जेलमा छन्, कति बेपत्ता छन्। सरकारसँग यसको तथ्यांक नै छैन।सरु जोशी, श्रमविज्ञ कतिपयलाई समाजमा पुरानै हैसियतमा स्थापित हुन नसकेपछि अन्ततः महिलाहरू कि त फेरि वैदेशिक रोजगर कि त अन्यत्र बसाइँ सर्ने गरेका छन्। विदेशमा हुने गरेको मानसिक तनाव बिर्सनका लागि आफ्नै देशमा फर्केर आउँदा उनीहरू गाउँमा आफ्नोपन आभाष गर्न पाइरहेका छैनन्।लक्ष्मी तामाङ, केश मेनेजर, शक्ति समूह  गोरी तामाङ, हेलम्बु गाउँपालिका६, सिन्धुपाल्चोक गाउँका दिदीबहिनी, साथीसंगी सबै विदेश गएको देख्दा मलाई पनि बिदेसिने रहर लागिरहेको थियो। विदेश लैजाने गाउँ आउने एकजना दाइ चिनेको थिएँ। उनलाई म पनि विदेश जान्छु भने। उनले हुन्छ पासपोर्ट बनाएर राख भने। मैले सदरमुकाम गएर पासपोर्ट बनाएँ अनि उनैलाई दिए। उनले म एक महिनापछि लिन आउँछु भने। पैसा ठीक पारेर राख भने। मैले सरसापट र घरमा भएको बाख्रा बेचेर २ लाख ठीका पारेँ। उनी एक महिना नबित्तै आए। उनले अनि म तिमीलाई कुवेत लैजान्छु भने। म उनैको पछि लागेँ। यो २०६९ सालको कुरा हो। म कुवेत पुगेँ। त्यहाँ एउटा घरमा पुर्याएर यहीँ हो तिम्ले काम गर्ने ठाउँ भनेर उनी फर्किए। सुरुमा त ठीकै जस्तो लागेको थियो। म गाउँको मान्छे, उनीहरूको कुरै नबुझिने। बिस्तारै उनीहरूले मलाई जे कुरामा पनि गाली गर्ने, पिट्ने गर्न थाले। घरबाट हिँडेको छ महिना जति भएको हुँदो हो। अब त नेपाल फर्कन्छु यस्तो ठाउँमा बस्दिनँ भन्ने सोचेर घरमा दाइलाई फोन गरे। तर, साहुले बोल्दा बोल्दै फोन खोसिदिए। दाइले बाउ बिरामी छ जसरी नि घर आऊ भन्नुभएको थियो। राम्रोसँग बोल्न पनि दिएनन्। मलाई दिएको मोबाइल र सिम नै फुटाइदिए साहुले अनि कसरी फोन गर्नु ? दैनिकजसो उनीहरूले मलाई पिट्थे। रुन मन लाग्थ्यो। तर, रोएको देख्यो भने गाली गर्ने, किन रोएको भन्ने, साहुका बच्चाहरूसमेत कुट्थे। कहीँ जान पनि नदिने, जति बेला पनि घरभित्रै। मलाई के बार हो, कुन दिन हो, कुन महिना हो, नेपालमा के चाडबाड आयो भन्ने थाहै हुन छाडेको थियो। त्यहाँ मेरो काम बालबच्चा हेर्ने, खान बनाउने र घरको सबै कामको जिम्मेवारी थियो। कहिलेकाहीँ साहुनीको माइतीघर साउदी लिएर जान्थिन्। तर, गाडीमा यात्रा गर्दा पनि बाहिर हेर्न दिँदैनथिन्। म त बन्दीजस्तै भएको थिएँ। घरको फोहोर फाल्न बाहिर निस्कने बेला मात्रै उज्यालो र हावाले छोएको अनुभव हुन्थ्यो। अरूबेला घर बाहिर निस्कनु अपराध गरेको जस्तै ठान्थे उनीहरूले। म उनीहरूलाई मलाई घर जान देऊ भन्थेँ। उनीहरूले अहिले घर जाने समय भएकै छैन भन्थे। दाइलाई फोन गरिदेऊ भन्थेँ, नम्बर नै छैन भनेर टार्थे। कामको बोझले बिरामी भइरहन्थें। तर, जति दिन ज्वरो आओस्, जति दिन टाउको दुखोस्, चाहे ज्यान ओछ्यानमै परोस् तर काम गर्नुनै पथ्र्यो। अब म यतै मर्छु होलाजस्तो लाग्थ्यो। यता नेपालबाट दाइले म कुवेत आएको पत्ता लगाएर नेपाल फर्काउन संघसंस्थालाई गुहार्नुभए छ। एकदिन यताको दूतावासको मान्छे र दुईजना नेपाली मान्छे म काम गरेको घरमा आए। नेपाली देखेपछि रुन मन लाग्यो। मलाई यिनीहरूले मार्छन् नेपाल पुर्याइदिनुस् भन्दै बेस्सरी रोएँ। त्यसको दुई दिनपछि उनीहरूले मलाई नेपाल लिएर आए। यहाँ आएपछि पो म कुवेत बसेको १० वर्ष भइसके छ भन्ने थाहा पाएँ। म २०७९ मंसिरमा घर आइपुगेँ। २०७२ सालको भुइँचालोमा बुबा बित्नु भएछ। त्यो पनि यहीँ आएर मात्र थाहा पाएँ। पैसा कमाएर बुवा आमालाई पठाउँला भन्ने लागेको थियो। ठूलो रहर लिएर बिदेसिएको थिएँ। तर, दुःखबाहेक केही पनि पाइन्। म त बाँचेर फेरि यहाँ आउला भन्ने नै लागेको थिएन। अहिले सोच्छु त्यसरी अरूको लहैलहैमा लागेर विदेश नगएको भए दुःख पाउनु पर्दैनथ्यो। अहिले गाउँका दिदीबहिनीहरूलाई सम्झाउने गरेको छु, विदेशमा यस्तो हुन्छ भनेर। पहिला त यहाँका दिदीबहिनीहरू घरैपिच्छेबाट विदेश गएका थिए। अहिले मैले पाएको दुःख देखेर पनि जाँदैनन्।"
बालकुमारीमा चुकेको गृह प्रशासन,"गृह प्रशासनले २७ किलोमिटर रिङरोडभित्रको सुरक्षा चुनौती आकलन गर्न सक्ने क्षमता पनि गुमाएकै हो ? काठमाडौं रिङरोडको लम्बाइ जम्मा २७ किलोमिटर छ। रिङरोडको एकफेरोभित्रै मुलुकको गृह प्रशासन, सुरक्षा निकाय र तिनका अंगहरू सधैं हाई अलर्ट मा हुन्छन्। तर, पुस १३ गते रिङरोडकै बालकुमारी खण्डमा भएको घटनाले मुलुकको गृह प्रशासनको रवैया र लापरबाहीप्रति गम्भीर प्रश्न उब्जाएको छ। देशमा रोजगारी छैन। बिदेसिनु युवाको बाध्यता हो। पुख्र्यौली सम्पत्ति भएका र पढेलेखेकाहरू अमेरिका, क्यानडा, अस्ट्रेलिया र युरोप लाग्छन्। मध्यम वर्गको रोजाइमा कोरिया र जापान पर्छन्। निम्नआय र अदक्ष जनशक्ति खाडीतिर छन्। मध्यम वर्गका अछामका वीरेन्द्र शाह र दैलेखका सुजन राउतले पनि कोरिया गएर टन्न कमाउने र भविष्य सुरक्षित बनाउने सपना देखेका थिए। त्यसैकारण, उनीहरू गाउँ छोडेर काठमाडौंमा कोरियन भाषा सिक्दैथिए। विडम्बना, पानीजहाज कम्पनीमा काम गर्न कोरिया जाने अवसर पाएनन्। त्यसैकारण उनीहरू उत्पादनमूलक क्षेत्रमा भए पनि कोरिया जान खोज्दैथिए। तर, सरकारले पानीजहाज कम्पनीमा सफल नभएकालाई उत्पादनमूलक क्षेत्रको भाषा परीक्षा दिन नमिल्ने अडान लियो। १८ जनाले अदालतबाट आदेश लिए, उनीहरूलाई परीक्षामा सहभागी गराइयो। तर, अरूलाई नदिने अडान सरकारले लियो। केहीले पाउने, केहीले नपाउने स्थिति बनेपछि वीरेन्द्रलगायत उनका साथीहरूले सरकारमाथि दबाब सिर्जना गर्न आन्दोलन रोजे। तर, गृह प्रशासनले संयमता गुमायो। युवाहरूको भावना, बाध्यता र सपनाको ख्यालै गरिएन। ड्याङड्याङ गोली ठोक्यो। दुईजना युवाको कोरिया जाने सपना बालकुमारीमा बिलायो। गृहमन्त्री नारायणकाजी श्रेष्ठले नै घटनामा सुरक्षा कमजोरी भएको स्वीकार गरे। सरकारले उच्चस्तरीय छानबिन समिति पनि बनाएको छ। तर, निशस्त्र युवाको आवेशमाथि गरिएको अत्यधिक बल प्रयोगले गृह प्रशासनको संयमता, प्रहरी मेरो साथी र गृह प्रशासन जनताको रक्षक जस्ता सरकारी नारालाई गिज्याएको छ। गैरजिम्मेवार अभिव्यक्ति घटनापछि गृहमन्त्री श्रेष्ठ र आईजीपी वसन्त कुँवरले संसद्को राज्य व्यवस्था समितिमा अत्यन्तै गैरजिम्मेवार अभिव्यक्ति दिए। उनीहरूले भौतिकमन्त्री प्रकाश ज्वालाको सवारी नभएको भए त्यस दिन उक्त घटना हुन सक्दैनथ्यो भन्ने आशयको अभिव्यक्ति दिए। दोष अन्यत्रै थोपर्ने कोसिस गरे। पक्कै पनि, आन्दोलन भइरहेको ठाउँमा मन्त्रीको गाडी देख्दा युवाहरू उत्तेजित हुनु स्वाभाविक हो। राजनीतिक नेतृत्वको कमी, कमजोरीका कारण देशमा विकास नभएको र आफूहरू बिदेसिनु परिरहेकोमा युवामा आक्रोश, असन्तुष्टि र उत्तेजित भावना छ नै। त्यसैकारण राजनीतिक नेतृत्वलाई सराप्दै हजारौं युवा दैनिक विदेश गइरहेका छन्। भौतिकमन्त्री कार्यक्रमस्थलबाट बालकुमारी आउँदै गर्दा उनका अंगरक्षकले वाकीटकीमा जानकारी गराएको बताएका छन्। त्यसो हो भने, सुरक्षाका सम्बन्धित निकायले बालकुमारीमा डिस्टर्ब रहेको भन्दै अरू नै बाटो प्रयोग गर्न किन निर्देशन दिएन ? मूल प्रश्न यो हो। बालकुमारीमा आन्दोलनरत युवाहरूले रोकेपछि मन्त्री ज्वाला गाडी छोडेर हिँडेको दृश्य सामाजिक सञ्जालमा व्याप्त छ। मन्त्री निस्केपछि युवाहरूले गाडीमा आगजनी गरे। प्रहरी संयन्त्रले घटनाको ठोस वस्तुस्थिति नबुझी, सुरक्षा चुनौतीको आँकलन नगरी एकाएक गोली हानेको थियो। गृहमन्त्री, आईजीपीकै अनुसार पनि सुरक्षा निकायबीच समन्वयको अभाव रह्यो। मन्त्रीको गाडी जलेपछि गोली हानिएको हो वा पहिल्यै भन्नेमा गृह प्रशासनले स्पष्ट गरिसकेको छैन। जबकि, त्यस क्षेत्रमा व्यक्तिगत, सामुदायिक र सरकारी निकायबाट पनि सीसीटीभी जडान गरिएका छन्। आजसम्म त्यसतिर ध्यान गएको देखिएन। गृहमन्त्रीज्यू, कुनै पनि तर्क, बहाना वा ढाकछोपले बालकुमारी घटनाबाट गृह प्रशासनले उन्मुक्ति पाउन सक्दैन। २७ किलोमिटर रिङरोड क्षेत्रभित्र कहाँके भइरहेको छ ? सुरक्षा चुनौती केकस्ता छन् ? त्यसको अनुसन्धान, विश्लेषण गरेर सुरक्षाको उचित प्रबन्ध गर्न नसक्ने अवस्थामा गृह प्रशासन पुगिसकेको हो ? सडकमा को मन्त्री निस्क्यो ? कुन नेता कहाँ, कुन कार्यक्रममा सहभागी भयो भन्नेमा सरकारी सुरक्षा संयन्त्रबीच समन्वय हुन छोडेको हो ? भौतिक मन्त्री ज्वाला ननिस्केको भए बालकुमारीमा घटना हुँदैनथ्यो, केपी ओली धनकुटा नपुगेको भए दुव्र्यवहार हुँदैनथ्यो, रवि लामिछानेले पोखरामा भाषण नगरेको भए मकैको खोया प्रहार हुँदैनथ्यो भन्ने तर्क अत्यन्तै गैरजिम्मेवार र अपरिपक्व हुन्। त्यसो भए, सडकमा को को निस्कँदा मुलुकको शान्ति सुरक्षामा असर गर्छ ? कुन नेता, कुन मन्त्री वा कुन पेसामा रहेका व्यक्ति ननिस्कँदा युवाको ज्यान जाँदैन भनेर किटान होस्। सरकारका मन्त्री वा भीआईपी नै सुरक्षाका चुनौती हुन् भने उनीहरूलाई बासस्थानमै नजरबन्द गरियोस्। टन्टै साप। तर, मुलुकले मुर्दा शान्ति खोजेको होइन। नागरिकले अमनचयनसहितको शान्ति, सुव्यवस्था र सुरक्षा खोजेका हुन। देशमा कहाँ के भइरहेको छ ? सुरक्षाका चुनौती के हुन् ? सुरक्षाको प्रबन्ध कसरी गर्ने भनेरै मुलुकमा चारवटा सुरक्षा निकाय क्रियाशील छन्। तर, बालकुमारी घटनामा नेपाल प्रहरी, सशस्त्र प्रहरी र राष्ट्रिय अनुसन्धान विभागबीच समन्वयको कमी देखियो नै। माफी त ती असहायसँग माग्नुपर्छ एकातिर शान्ति सुरक्षामा असर परेको भन्दै बालकुमारीमा प्रहरीले चलाएको गोली र हस्तक्षेपबाट दुई युवाको ज्यान गयो। अर्कोतिर, राज्यको झन्डा र डन्डासहितको सुविधा लिएर बसेकाहरू राज्यका कानुन उल्लंघन गर्न माइतीघर पुगेका थिए। सरकारमै रहेको जनमत पार्टीका मन्त्री, सांसदहरूले सरकारी नियम मिच्दै माइतीघरमा प्रदर्शन गरे। अचम्मलाग्दो दृश्य देखियो सरकारी सुविधा लिएर कानुन मिचेकाहरूलाई छुटाउन गृहमन्त्री श्रेष्ठ आफैं प्रहरी कार्यालय पुगेका थिए। तर, अछामका वीरेन्द्र शाह र दैलेखका नवराज राउतका आमाबुवालाई सान्त्वना दिन गृहमन्त्रीले कन्ञ्जुस्याइँ गरे। यो सम्झिँदा वीरेन्द्र र सुजनका आमाबुुवाको मन कति रोयो होला ? गृहमन्त्रीज्यू, सान्त्वना दिनुपर्ने भए वीरेन्द्रका अशक्त बुवा र सुजनकी अर्धचेत अवस्थामै रहेकी आमा लाई दिनुहोस्। राज्यका लागि दुईवटा गोली खर्च भयो होला। तर वीरेन्द्र र सुजनका आमाबुवाले बुढेसकालको सहारामात्रै गुमाएनन, सम्पूर्ण गुमाए। उनीहरूको सहाराको लौरो भाँचिएको छ। तर, सरकार १० लाख दिएर जिम्मेवारी पूरा गरेको भन्दै तर्किन खोजेको छ। बरु, सयजना दोषी उम्किऊन्, तर एक जना निर्दोषले सजाय नपाओस् भन्ने न्यायको सर्वमान्य सिद्धान्त छ। त्यसैले अनाहकमा ज्यान लिने र पछि १० लाख क्षतिपूर्ति दिने काम कुनै पनि अर्थमा स्वीकार्य हुँदैन। गृहमन्त्रीज्यू, सुरक्षाकर्मी देख्दा जनताले सुरक्षित महसुस गर्नुपर्छ। राज्यबाट आतंकित र भयभीत हुने अवस्था सिर्जना गर्न खोज्नु मूर्खतामात्रै हुन्छ। युवालाई आफ्नै देशमा असुरक्षित, भय र त्रास देखाउने होइन, उनीहरूलाई स्वदेशमै आस देखाउने नेतृत्व चाहिएको छ। सुरक्षा निकायलाई आधुनिकीकरण विज्ञान प्रविधिको आधुनिक युगमा अब पनि सडकमा (बर्दीधारी) खटाएर सुरक्षाको प्रबन्ध गरिरहनु उपयुक्त होइन। विकसित एवम् धनी देशमा सडकमा बर्दीधारी बिनै सुरक्षाको पूर्ण प्रत्याभूति गरिएको हुन्छ, आधुनिक प्रविधि र सीपको प्रयोगबाटै। त्यसैकारण, नेपाल प्रहरी, अनुसन्धान विभागलगायत सुरक्षा निकायलाई खिया लागेका हतियार, म्याद सकिएका अश्रुग्यास र काठका भाटा दिएर मात्रै सुरक्षा प्रबन्ध हुन सक्दैन। सुरक्षा निकायलाई आधुनिकीकरण गर्ने, उनीहरूको क्षमता वृद्धि गर्ने र आधुनिक प्रविधिमा दक्ष र सम्पन्न बनाउन सकेमात्रै पूर्ण सुरक्षाको प्रत्याभूति दिलाउन सकिन्छ। यस्तो भए, न त समन्वयको अभाव हुन्छ, न त कसैले अनाहकमा ज्यान गुमाउने सम्भावना नै रहन्छ।"
राष्ट्रियसभा निर्वाचन : बागमतीमा १६ जनाको उम्मेदवारी,"हेटौंडा : राष्ट्रियसभा सदस्यका लागि बागमती प्रदेश क्लस्टरतर्फ १६ जनाले उम्मेदवारी दिएका छन्। हेटौंडा प्रदेश निर्वाचन कार्यालयमा गठबन्धन दल, प्रमुख प्रतिपक्षी दल, नेकपा एमाले, राप्रपा र नेपाल मजदुर किसान पार्टीको तर्फबाट छुट्टाछुट्टै उम्मेदवारहरूले मनोनयन दर्ता गराएका हुन्। मुख्य निर्वाचन अधिकृत श्रीप्रसाद सञ्जेलका अनुसार सत्ता गठबन्धनको तर्फबाट नेपाली कांग्रेसका जितजंग बस्नेत र विष्णुदेवी पुडासैनी, नेकपा माओवादी केन्द्रको तर्फबाट श्रीकृष्ण अधिकारी र नेकपा एकीकृत समाजवादीको तर्फबाट घनश्याम रिजालले मनोनयन दर्ता गराएका हुन्। त्यस्तै प्रमुख प्रतिपक्ष नेकपा एमालेको तर्फबाट विवेक देवकोटा, त्रिलोचन निर्मल पौडेल, धुर्वराज विश्वकर्मा, रोजकुमारी चौलागाईँले पनि आजै मनोनयन दर्ता गराएका छन्। राप्रपाको तर्फबाट भने हेमजंग गुरुङ्, पूर्ण बहादुर विश्वकर्मा, बालकुमारी ढल्लाकोटी, भरतमणि भट्ट र नेपाल मजदुर किसान पार्टी (नेमकिपा) को तर्फबाट श्रीकृष्ण महर्जन, कृष्णलक्ष्मी दुवाल, संगीता नेपाली र हिमालयश्वर मुलले पनि उम्मेदवारीको मनोनयन दर्ता गराएका छन्। बागमती प्रदेश क्लस्टरको राष्ट्रियसभा सदस्यको आगामी माग ११ गते हुने निर्वाचनको लागि बागमती प्रदेश सभाको तर्फबाट ११० जना, प्रदेशको स्थानीय निकायको तर्फबाट २३७ गरी ३४७ मतदाता रहेका छन्।"
"सहकारी समस्या समाधान गर्न सरकार तयार, प्रधानमन्त्रीले अर्थमन्त्रीलाई भने ठोस प्रस्ताव ल्याउनुस्","काठमाडौं : प्रधानमन्त्री पुष्पकमल दाहालले सहकारीको समस्या सम्बोधन नहुँदा लाखौं निक्षेपकर्ताहरू पीडित भएको बताएका छन्। उनले सहकारीबाट पीडित भएकाहरूको समस्याको समाधान गर्नेगरी ठोस प्रस्ताव ल्याउन अर्थ मन्त्रालयलाई निर्देशन दिएका छन्। सोमबार दिउँसो सिंहदरबारमा आयोजित छलफलमा प्रधानमन्त्रीले यस्तो निर्देशन दिएका हुन्। 'सहकारीको समस्या छिटो समस्या नगर्दा लाखौं निक्षेपकर्ता प्रताडित भएका छन्। उनीहरू घर न घाट भएका छन्। उनीहरूको समस्या कसरी सम्बोधन गर्ने? त्यसबारे ठोस प्रस्ताव बनाएर ल्याउनुस्,' उनले भने। बैठकमा अर्थमन्त्री डा प्रकाशशरण महतले सहकारीको निश्चित सिलिङभन्दा माथिको नियमन नेपाल राष्ट्र बैंकले गर्नेगरि निर्णय गरेर जानुपर्ने बताए। बैठकमा मुख्यसचिव डा बैकुण्ठ अर्यालले सहकारीको समस्या सम्बोधन गर्न सहकारीको नियमन गर्न निक्षेप कोषको कानुनी प्रबन्धलाई व्यवहारिक रूप दिन आवश्यक रहेको बताए।"
लुम्बिनीमा गठबन्धनबाट सापकोटा र सुवेदीको उम्मेदवारी,"दाङ : राष्ट्रियसभा सदस्यका लागि लुम्बिनी प्रदेशमा सत्ता गठबन्धनबाट बिष्णुकुमारी सापकोटा र झक्कुप्रसाद सुवेदीले उम्मेदवारी दर्ता गराएका छन्। सत्ता गठबन्धनमा आबद्ध नेपाली कांग्रेस, नेकपा माओवादीलगायतका दलका नेता तथा कार्यकर्तासहित घोराही उपमहानगरपालिका१५ स्थित निर्वाचन अधिकृतको कार्यालय पुगेर सत्ता गठबन्धनबाट कांग्रेसकी नेता सापकोटा र नेकपा माओवादीका सुवेदीले उम्मेदवारी दर्ता गराएको निर्वाचन अधिकृत कुलप्रसाद पाण्डेले जानकारी दिए। गुल्मी जिल्ला निवासी सापकोटाले महिला कोटा र रोल्पा जिल्ला निवासी सुवेदीले अन्यबाट उम्मेदवारी दर्ता गराएका हुन। सापकोटाको प्रस्तावकमा बबई गाउँपालिका अध्यक्ष कुलबहादुर खत्री र समर्थकमा दंगीशरण गाउँपालिका शम्भु गिरी रहेका छन्। सुवेदीको प्रस्तावकमा लुम्बिनी प्रदेशसभा सदस्य मिना बुढामगर र समर्थकमा प्रदेशसभा सदस्य दिलकुमारी बुढामगर रहेका छन्। राष्ट्रियसभा सदस्यका लागि लुम्बिनी प्रदेशमा दुई सिटका लागि निर्वाचन हुन थालेको छ।"
माओवादीले वर्गीय धरातल छाडेको छैन : वर्षमान पुन,"काठमाडौं : नेकपा माओवादी केन्द्रका उपमहासचिव वर्षमान पुनले निरंकुश राजतन्त्रवादीहरूले व्यवस्थामाथि हमला सुरु गरेको र त्यो हमला आफूहरूमाथिको हमला भएको बताएका छन्। पूर्वअर्थमन्त्रीसमेत रहेका पुनले जनताको अवस्था बदल्न निरन्तर प्रयास गर्दै समाजवादी विकल्प तयार पार्नु आफूहरुको राजनीतिक ध्येय भएको बताए। पुनले जनता र कार्यकर्ता तहबाट उठेका प्रश्न र असन्तुष्टिको सम्मान गर्दै सबै प्रश्नको जवाफ आफूहरुले दिने पनि बताए। उनले नेतृत्वले आफ्नो वर्गीय धरातल छाडेको आरोप लाग्ने गरेको चर्चा गर्दै माओवादी सर्वहारा वर्ग, मजदुर, किसान, श्रमिक र देशभक्तहरुको पार्टी भएको दाबी गरे। उनले आसन्न विधान सम्मेलनबाट कार्यकर्ता जनताबाट र नेता कार्यकर्ताबाट अनुमोदित हुनुपर्ने प्रणाली विकास गर्ने गरी गृहकार्य भइरहेको जानकारी दिए। हाम्रो पार्टी कार्यकर्तासँग जनता भएको पार्टी हो। अब हामी जनताको मन जितेर कार्यकर्ता र कार्यकर्ताको मन जितेर नेता हुने प्रणाली संस्थागत गर्न खोज्दैछौं। यसले नेतृत्वमा युवाहरु आउनुपर्ने भन्ने भन्ने आवाजको पनि सम्बोधन गर्नेछ,' उनले भने।"
मौसम प्रभावित भएपछि सडक मार्ग हुँदै सिमरा आए पूर्वराजा शाह,"सिमरा : पूर्वराजा ज्ञानेन्द्र शाह सोमबार सिमरा आएका छन्। मौसमका कारण हवाई उडान अनिश्चित बनेपछि पूर्वराजा शाह सडकमार्ग हुँदै भैरहवाबाट सिमरा आएका हुन्। आफैंले गाडी चलाएर आएका पूर्वराजा शाहलाई सिमरास्थित प्रभु निवासमा उनका समर्थकले स्वागत गरेका थिए। परिवारसहित आएका पूर्वराजा शाहले प्रभु निवासबाहिर आफ्ना समर्थकसँग भेट गरेका थिए। पूर्वराजालाई स्वागत गर्न विभिन्न स्थानबाट उनका समर्थक सिमरा आएका थिए। यसअघि उनको आइतबार सिमरा आउने कार्यक्रम थियो। तर, मौसमका कारण भैरहवा विमानस्थल दिनभर नखुलेपछि सिमरा यात्रा स्थगित भएको थियो। पूर्वराजा शाहलाई स्वागत गर्न आइतबार दिउँसोदेखि नै हजारौंको संख्यामा रहेका समर्थक विमानस्थल पुगेका थिए। तर, उनको सिमरा आउने कार्यक्रम स्थगित भएपछि उनका समर्थक निराश हुँदै फर्किएका थिए। पूर्वराजा शाहले बारा र पर्सामा हुने विभिन्न कार्यक्रममा सहभागी हुने बताइएको छ। उनको कार्यक्रमको विषयमा आधिकारिक जानकारी भने गराइएको छैन। तस्बिर : दिवाकर भण्डारी"
कर्णालीमा ६ जनाको उम्मेदवारी दर्ता,"सुर्खेत : राष्ट्रियसभा निर्वाचनका लागि कर्णालीमा ६ जनाको उम्मेदवारी दर्ता भएको छ । आगामी माघ ११ गते हुने निर्वाचनका लागि सत्तारुढ गठबन्धन र नेकपा एमालेका गरी ६ जनाको उम्मेदवारी दर्ता भएको हो । कर्णाली प्रदेश निर्वाचन कार्यालयका अनुसार सत्ता गठबन्धनका ३ र एमालेका ३ जनाले उम्मेदवारी दर्ता गरेका छन् । कर्णालीमा अन्य, दलित र महिला कलस्टर गरी ३ पदका लागि निर्वाचन हुँदैछ । जसका लागि सत्ता गठबन्धनबाट नेपाली कांग्रेस, नेकपा माओवादी केन्द्र र नेकपा एकीकृत समाजवादीले ११ सिटमा उम्मेदवारी दिएका हुन् । गठबन्धनको तर्फबाट सोमबार कांगेसका कृष्णबहादुर रोकाय, माओवादीका बिष्णु विक र एकीकृत समाजवादीका सावित्री मल्लले उम्मेदवारी दर्ता गराएका छन् । रुकुमपश्चिमका रोकाया कांग्रेस कर्णाली प्रदेश समितिका महामन्त्री हुन् । यस्तै विक माओवादी कालिकोटका नेता हुन् भने मल्ल दैलेखको नारायण नगरपालिकाका पूर्वउप्रमुख हुन् । गठबन्धनबीच अन्यतर्फ कांगेस, दलिततर्फ माओवादी र महिलातर्फ समाजवादीले उम्मेदवारी दिने सहमति अनुसार उम्मेदवारी दर्ता भएको हो । यस्तै, नेकपा एमालेले पनि उम्मेदवारी दर्ता गरेको छ । कर्णालीमा एमालेबाट राष्ट्रियसभा सदस्यका लागि विमलाकुमारी शाही,हिक्मत विक र डिल्लीप्रसाद भट्टले सोमबार उम्मेदवारी दर्ता गरेका हुन् । हुम्लाकी शाहीले महिला, दैलेखका विकले दलित र मुगुका भट्टले अन्य क्लस्टरबाट उम्मेदवारी दर्ता गरेका छन् । उम्मेदवारी दर्ता गर्नका लागि पार्टीका नेता र कार्यकर्ताहरु निर्वाचन कार्यालयसम्म पुगेका थिए । कर्णालीमा गठबन्धनका उम्मेदवारहरु निर्वाचित हुने निश्चित छ । कर्णालीमा सत्ता गठबन्धनको मतभार एमालेभन्दा बढी भएकाले पनि गठबन्धनका उम्मेदवारहरुको पल्ला भारी देखिएको हो । ७९ स्थानीय तह रहेको कर्णालीमा स्थानीय तहतर्फ २५ नगरपालिका र ५४ गाउँपालिका गरी १५८ जना मतदाता रहेका छन् । जसमध्ये दैलेखको महाबु गाउँपालिकाका अध्यक्ष लक्ष्मण गुरुङ्ग र जाजरकोटको नलगाड नगरपालिका उपप्रमुख सरिता सिंहको मृत्यु भएपछि १५६ जनाले मतदान गर्नेछन् । जसको मतभार २ हजार ९६४ हुन्छ । यस्तै प्रदेशसभातर्फ ४० जना सदस्य छन् । जसको मतभार २ हजार १२० हुन्छ । यसकारण स्थानीय तह र प्रदेशसभा सदस्यको गरी कर्णालीमा जम्मा ५ हजार ८४ मतभार हुन्छ । कर्णालीमा कांग्रेसको २ हजार ७० मतभार छ । यस्तै माओवादीको मतभार १ हजार ६०१ रहेको छ । एकीकृत समाजवादीको मतभार भने २४३ रहेको छ । तीन दलको गठबन्धन रहेकाले पनि सत्ता गठबन्धनका उम्मेदवारलाई निर्वाचित हुन सहज छ । कांग्रेसको २ हजार ७०,माओवादीको १ हजार ६०१ र एकीकृत समाजवादीको २४३ गरी कर्णालीमा गठबन्धनको मतभार ३ हजार ९१४ छ । यस्तै कर्णालीमा एमालेसँग १ हजार १९५ मतभार रहेको छ । त्यसैगरी राप्रपाको मतभार राष्ट्रिय सभामा ५३ रहेको छ । कर्णालीमा ६ वर्षअघि राष्ट्रियसभा सदस्यमा निर्वाचित भैरवसुन्दर श्रेष्ठ, नरपति लुवार र नन्दा चपाईंको कार्यकाल सकिन लागेकाले खाली हुन लागेको उक्त ३ सीटमा निर्वाचन हुन लागेको हो ।"
२७ थान मोबाइल चोर्ने एक जना पक्राउ,काठमाडौं : काठमाडौंको पेप्सिकोलाबाट २७ थान मोबाइल चोरी गर्ने एक जना पक्राउ परेका छन्। काठमाडौं उपत्यका अपराध अनुसन्धान कार्यालले सप्तरीका ३२ वर्षीय रामानन्द मण्डललाई पक्राउ गरेको हो। उनीसँग रहेको १४ थान मोबाइल प्रहरीले बरामद गरेको थियो। बाँकी मोबाइल भने उनले बिक्री गरेको अनुसन्धानबाट खुलेको छ। गत पुस १४ गते पेप्सिकोलास्थित एक्टिम मोबाइल पसलको छाना फोडेर विभिन्न कम्पनीका २७ थान मोबाइल चोरेका थिए। उनले साढे ५ लाख बराबरको मोबाइल चोरी गरेका थिए।
सरकार भ्रष्टाचारमा लिप्त छ : रघुवीर महासेठ,"ढल्केवर : नेकपा एमालेका सचिव रघुवीर महासेठले अहिलेका सरकार भ्रष्टाचारमा लिप्त रहेको बताएका छन्। सोमबार धनुषाको ढल्केवरमा आयोजित पार्टी प्रवेश कार्यक्रमलाई सम्बोधन गर्दै महासेठले यो सरकार जनताको नजरमा पुर्णरुपमा असफल सावित भइसकेको ठोकुवा गरे। धनुषा क्षेत्र नं ४ का प्रतिनिधिसभा सदस्य समेत रहेका महासेठले कांग्रेसभित्र समस्या र कुरितिको चाङ्ग रहेको पनि टिप्पणी गरे। कांग्रेसबाट जनतालाई केही आश छैन, उनले भने, लोकतान्त्रिक व्यवस्था र विकासको नेतृत्व पनि एमाले बाहेक अरु पार्टीले गर्नै सक्दैन। एमाले नेतृत्वको सरकारले गरेको विकासका काम देखेर पार्टीप्रति जनताको विश्वास बढ्दै गएको महासेठले दाबी गरे। नेकपा एमाले नगर कमिटीले आयोजना गरेको पार्टी प्रवेश कार्यक्रममा कांग्रेस र एकीकृत समाजवादी पार्टी परित्याग गरी सयौं नेता तथा कार्यकर्ताहरू एमाले प्रवेश गरेका छन्।"
राष्ट्रियसभा निर्वाचनका लागि ५२ जनाको उम्मेदवारी (सूचीसहित),"काठमाडौं : राष्ट्रियसभा निर्वाचनका लागि ५२ जनाले उम्मेदवारी दिएका छन्। सातवटै प्रदेशमा महिला समूहतर्फ १८, दलित समूहतर्फ ५, अपाङ्गता भएका व्यक्ति वा अल्पसङ्ख्यक समुदाय तर्फ ८ र अन्य समूहतर्फ २१ जनाको उम्मेदवारी परेको निर्वाचन आयोगले जानकारी दिएको छ। आयोगका अनुसार कोशीमा ५, मधेसमा ५, बागमतीमा १५, गण्डकीमा ८, लुम्बिनीमा ७, कर्णालीमा ६ र सुदूरपश्चिममा ६ जनाले उम्मेदवारी दिएका छन्। निर्वाचन कार्यक्रम अनुसार पुस २४ गते उम्मेदवारको विरोधमा उजुरी दिने, पुस २५ र २६ गते मनोनयनपत्र र उजुरी उपर जाँचबुझ गरी नामावली प्रकाशित गर्ने, पुस २७ गते उम्मेदवारले नाम फिर्ता लिने तथा अन्तिम नामावली प्रकाशन गर्ने र पुस २८ गते उम्मेदवारलाई निर्वाचन चिन्ह वितरण हुने आयोगले जानकारी दिएको छ।"
मधेसमा एमालेबाट उषादेवी र विजेताको मनोनयन दर्ता,जनकपुरधाम : नेकपा एमालेको तर्फबाट मधेसमा राष्ट्रियसभा सदस्यमा उषादेवी थरुनी र विजेता झाले मनोनयन दर्ता गराएका छन्। एमाले नेता झाले अन्यतर्फ र थरुनीले महिलातर्फ मनोनयन दर्ता गराएका हुन्। मतदाता नामावली सूचीमा नाम नभेटिएपछि नेकपा एमालेबाट राष्ट्रियसभा सदस्यका लागि उम्मेदवारी दिन आएका अर्जुनसिंह राजपुत रित्तै फर्किएका थिए। सोही स्थानमा एमालेले विजेता झालाई उम्मेदवार बनाएको हो। मधेसबाट रिक्त अन्य र महिला गरी दुई सिटमा राष्ट्रिय सभा सदस्यका लागि निर्वाचन हुँदैछ।
कोशी प्रदेशबाट पाँच जनाको उम्मेदवारी दर्ता,"विराटनगर : राष्ट्रियसभा सदस्य निर्वाचनका लागि कोशी प्रदेशबाट पाँच जनाले उम्मेदवारी दर्ता गराएका छन्। सोमबार निर्वाचन अधिकृतको कार्यालय पुगेर पाँच जनाले उम्मेदवारी दर्ता गराएका हुन्। आगामी माघ ११ गते हुने राष्ट्रियसभामा कोशीबाट अन्य र महिला समूहबाट रिक्त रहेको पदमा निर्वाचन हुँदै छ। गठबन्धन दलको तर्फबाट नेपाली कांग्रेसका नेता तथा पूर्वमहामन्त्री कृष्णप्रसाद सिटौला र नेकपा माओवादीका केन्द्रीय सदस्य चम्पादेवी कार्कीले मनोनयन दर्ता गराएका छन्। नेता सिटौलाले अन्य तर्फबाट राष्ट्रियसभा सदस्य पदमा उम्मेदवारी दिँदा कार्कीले महिलातर्फबाट उम्मेदवारी दिएकी हुन्। सिटौलाको प्रस्तावकमा कांग्रेसका प्रदेशसभा सदस्य प्रदीप सुनुवार र समर्थकमा कांग्रेसकै प्रदेशसभा सदस्य हिमाल कार्की रहेका छन्। त्यस्तै कार्कीको प्रस्तावकमा माओवादी केन्द्रका प्रदेशसभा सदस्य गणेशप्रसाद उप्रेती र समर्थकमा नेपाली कांग्रेसका प्रदेशसभा सदस्य रामकुमार खत्री छन्। राष्ट्रियसभा निर्वाचनका लागि नेकपा (एमाले)को तर्फबाट पनि दुई जनाले उम्मेदवारी दर्ता गराएका छन्। अन्यतर्फ पर्शुराम अधिकारी र महिला तर्फबाट रुकमणि कोइरालाले उम्मेदवारी दर्ता गराएकी हुन्। एमालेका स्थायी समिति सदस्य तथा कोशी प्रदेशका पूर्वमुख्यमन्त्री शेरधन राईसहित उपस्थितिमा दुवै जनाले उम्मेदवारी दर्ता गराएका हुन्। अधिकारीको प्रस्तावकमा प्रदेशसभा सदस्य सिर्जना राई र समर्थकमा जयप्रकाश चौधरी रहेका छन् भने कोइरालाको प्रस्तावकमा रामप्रसाद मेहता र समर्थकमा शीला दीक्षित कार्की छन्। त्यस्तै राष्ट्रिय प्रजातन्त्र पार्टी (राप्रपा)ले अन्य समूहबाट उद्धव पौडेललाई उम्मेदवार बनाएको छ। पौडेलको प्रस्तावक भक्तिप्रसाद सिटौला र समर्थकमा रवीन्द्रप्रसाद लिङ्देन रहेको निर्वाचन अधिकृत हेमबहादुर बुढाथोकीले जानकारी दिए। फागुन २० गते रिक्त हुने कांग्रेसका रमेशजंग रायमाझी र माओवादी केन्द्रकी बिना पोखरेलको पदावधि सकिने भएकाले सो पदमा निर्वाचन हुन लागेको हो। कोशी प्रदेशमा राष्ट्रियसभाका लागि स्थानीय तहका दुई सय ७४ र प्रदेशका ९३ सांसद गरी जम्मा तीन सय ६७ मतदाता छन्। प्रदेशमा प्रदेशसभाका ९३ सांसदमा एमालेका ४०, काङ्ग्रेसका २९, माओवादी केन्द्रका १३, राप्रपाको ६, एकीकृत समाजवादीको चार र जसपाको एक जना छन्। निर्वाचनमा प्रदेशसभा सदस्यको मतभार ५३ हुन्छ। जसअनुसार सांसदहरूतर्फ एमालेको दुई हजार एक सय २०, काङ्ग्रेसको एक हजार पाँच सय ३७, माओवादीको ६ सय ८९, राप्रपाको तीन सय १८, एकीकृत समाजवादीको दुई सय १२ र जसपाको ५३ मतभार छ। गठबन्धन कायम रहँदा गठबन्धनको पक्षमा पाँच हजार चार सय ८३ मतभार हुनेछ। जुन एमालेको भन्दा एक हजार दुई सय ६४ ले बढी हो। त्यस्तै स्थानीय तहका प्रमुख तथा उपप्रमुखको मतभार १९ हुन्छ। स्थानीय तहका प्रमुख र उपप्रमुखमा प्रदेशमा रहेका एक सय ३७ पालिकाका दुई ७४ मध्ये एमालेका एक सय १०, काङ्ग्रेसका एक सय १५, माओवादीका ३१, राप्रपाका चार, एकीकृत समाजवादीका सात, जसपाका चार र स्वतन्त्र तीन जना छन्। पालिकामा एमालेको दुई हजार ९०, कांग्रेसको दुई हजार एक सय ८५, माओवादीको पाँच सय ८९, राप्रपाको ७६, एकीकृत समाजवादीको एक सय ३३, जसपाको ७६ र स्वतन्त्रको ५७ मतभार छ।"
अब यो मुलुक राजामहाराजाको होइन : माधव नेपाल,"वीरगन्ज : नेकपा एकीकृत समाजवादीका अध्यक्ष माधव नेपालले नेपालमा अब राजतन्त्र फर्कने सम्भव नभएको बताएका छन्। सोमबार बाराको परवानीपुर गाउँपालिका ५ बहुवरीमा आयोजित पार्टी प्रवेश कार्यक्रममा बोल्दै पूर्वप्रधानमन्त्री समेत रहेका नेपालले भने,'यो देश राजामहाराजाको देश होइन । जनताको देश हो ।अब राजा आउने कल्पना नगरे हुन्छ।' राजतन्त्र वा राजा फर्केर आउने कुनै सम्भावना नरहेको उनले जिकिर गरे। उनले देशमा भ्रष्टाचारविरुद्ध नेकपा एकीकृत समाजवादी र नेकपा माओेवादी एकसाथ मिलेर अगाडि बढेको बताए । उनले भने,'देशलाई समृद्धिको बाटोमा लैजान एकीकृत समाजवादी र माओवादीको विकल्प नै छैन। नेपालले युवाको विदेश पलायन रोक्न देशभित्रै कृषिको आधुनिकीकरण र व्यवसायिकरण गर्नुपर्नेमा जोड दिए। कार्यक्रममा विभिन्न दल परित्याग गरी एक सय बढी नेता कार्यकर्ता नेकपा एस प्रवेश गरेका थिए ।"
"पूर्वपश्चिम विद्युतीय रेलमार्ग प्रभावितको माग : कि १ महिना भित्र मुआब्जा, कि परियोजना खारेज","काठमाडौं : पूर्वपश्चिम विद्युतीय रेलमार्गको काँकरभिट्टा (झापा) इनरुवा (सुनसरी) खण्डमा रोक्का राखिएको घर जग्गाको मुआब्जा एक महिना भित्र उपलब्ध गराउन वा त्यसो नगरिए परियोजना नै खारेज गर्न माग गर्दै प्रधानमन्त्रीलाई ज्ञापनपत्र बुझाइएको छ। पूर्वपश्चिम विद्युतीय रेलमार्ग काँकरभिट्टाइनरुवा खण्डका रेलवे प्रभावित तथा मुआब्जा समन्वय समितिले प्रधानमन्त्री पुष्पकमल दाहाल प्रचण्ड लाई ज्ञापनपत्र बुझाउँदै माघ २० सम्ममा हालको चलनचल्तीको दररेट अनुसार मुआब्जा उपलब्ध गराउन माग गरेको हो। मुआब्जा उपलब्ध गराउन नसके परियोजना नै खारेज गरी बाधा खोल्न समेत समितिले प्रधानमन्त्रीको ध्यानाकर्षण गराएको छ। परियोजनाले स्थानीयलाई पारेको असरका विषयमा सोमबार प्रधानमन्त्रीलाई जानकारी गराउँदै अहिलेको आर्थिक मन्दिको समयमा यो परियोजना समयमा उचित मुआब्जा दिएर सञ्चालन गर्न नसक्ने अवस्था रहे खारेज गरी बाधा फुकाउन समेत अनुरोध गरेको समितिका महासचिव रञ्जित प्रसाईले बताए। उनका अनुसार २०७७ जेठ २४ र २७ गते झापा, मोरङ, सुनसरी जिल्लाका जिल्ला प्रशासन कार्यालयहरूले सूचना सार्वजनिक गर्दै पूर्वपश्चिम विद्युतीय रेलमार्गको काँकरभिट्टा ( झापा) इनरुवा (सुनसरी) खण्डको प्रभावित क्षेत्रका घरजग्गा रोक्का गरिएको छ। तीन वर्ष देखि घरजग्गा रोक्का राखेको र मुआब्जा समेत नदिँदा स्थानीय मर्कामा परेकाले कि मुआब्जा, कि परियोजना खारेजको माग गरिएको प्रसाईले बताए। नेपाल जस्तो सानो देशमा सडक मार्गको पहुँच बढ्दै गएको र पूर्वपश्चिम ४ वटा सडक सञ्जाल समेत रहेको अवस्थामा यात्रु वाहक रेल परियोजना नेपाल र नेपालीको लागि फाइदाजनक र हितकर हुन नसक्ने अवस्था समेत रहेकाले खारेजको माग गरिएको समितिद्धारा प्रधानमन्त्रीलाई बुझाएको ज्ञापनपत्रमा उल्लेख छ। यो आर्थिक मन्दिको समयमा यस्ता परियोजनाले अत्यधिक आर्थिक भार सरकारलाई पर्न जाने हुँदा परियोजना खारेज गरियोस् र मालवाहक ढुवानी रेल्वे परियोजनाको लागि निश्चित ठाउँ र प्रभावसहितको अध्ययन गरियोस्। तसर्थ अहिलेको अवस्थामा नेपाल सरकारले पूर्वपश्चिम विद्युतीय रेलमार्गको काँकरभिट्टाइनरुवा खण्डको विस्तृत परियोजना अध्ययन रिपोर्ट (डीपीआर) खारेज गरी देशलाई हुने ठूलो आर्थिक भार मुक्त गरियोस् भन्ने हाम्रो मुख्य माग रहेको छ, ज्ञापन पत्रमा भनिएको छ। ५,४२४ कित्ता जग्गा रोक्का ? पूर्व पश्चिम बिद्युतीय रेलमार्ग अन्तर्गत काँकरभिट्टा इनरुवा खण्डको १२६७५ किलोमिटर क्षेत्रमा नेपाल सरकारले २०७७ जेठ २४ गते झापा र जेठ २७ गते मोरङ र सुनसरीको जग्गा अधिग्रहण सम्बन्धी ३५ दिने सार्वजनिक सूचना गोरखापत्र राष्ट्रिय दैनिकमा प्रकाशित गरेको थियो। त्यस लगत्तै सार्वजनिक सूचनामा प्रकाशित कित्ता नम्बरलाई आधार मानेर सम्बन्धित जिल्ला मालपोत कार्यालयहरूमार्फत सम्पूर्ण जग्गा रोक्का गरिएको छ। रेलमार्गका लागि सरकारले तीन जिल्लाका मालपोत कार्यालयमार्फत हालसम्म झापाको २ हजार ४ सय ५७ कित्ता, मोरङमा १ हजार ६ सय ३८ कित्ता र सुनसरीमा १ हजार ३ सय २९ कित्ता गरी जम्मा ५ हजार ४ सय २४ कित्ता जग्गा रोक्का राखिएको छ। समितिका महासचिव प्रसाई भन्छन्, यसो हुँदा सर्वसाधारणले दैनिक व्यवहारिक कठिनाइ भोग्नु मात्र परेको छैन आफ्नै सम्पत्तिमा वन्दीको अवस्था सृजना भएको छ। केके भएका छन् काम ? प्रस्तावित पूर्व पश्चिम विद्युतीय रेलमार्गका लागि रोक्का गरिएको घर जग्गामा अहिले रेलवे विभागले झापा र सुनसरीमा डिमार्केशनको काम सम्पन्न गरिसकेको छ। मोरङ जिल्लामा डिमार्केशनको काम बाँकी छ। डिमार्केशन गरिएका जग्गामा कंक्रिट पिल्लर राख्ने काम समेत सम्पन्न भएको छ। जोतभोग र भोगचलन गर्दै आएको जग्गामा पिल्लरका कारण भोगचलन गर्न नै अप्ठ्यारो परेको स्थानीय बताउँछन्। कतिपय भोगचलन गरिएको कित्ता नम्बर र सरकारले सूचनामा उल्लेख गरिएको कित्ताहरू परक भएको र अझै पनि रेलमार्गमा पर्ने जग्गाका केही कित्ताहरू अध्यावधिक गर्न छुट भएको छ। रेलवे प्रभावित क्षेत्रमा पर्ने जग्गा बाहेक सोही कित्ताका अन्य जग्गाहरू समेत अनावश्यक रूपमा रोक्का गरिएको छ। स्थानीयमा के पर्यो असर ? तीन वर्ष बढीदेखि घर जग्गा लिगलगापात रोक्का भएका कारण प्रभावितहरू आफ्नै सम्पत्तिमा बन्धक भएका छन्। जसका कारण जग्गाको किनबेच, अशंबण्डा, दाइजो बकस, स्वमित्व हस्तान्तरण, वित्तीय बैंकिङ कारोबारबाट रेलवे प्रभावितहरू पूर्णरूपमा बञ्चित छन्। आफ्नै सम्पत्ति पनि उपभोग गर्न नपाइएको अवस्था छ। पुस्तौंदेखि भोगचलन गर्दै आएको घर जग्गा एक्कासी रोक्का हुँदा मानसिक रूपमा पर्ने असर त छँदैछ, त्यसमाथि दैनिक जिविको पार्जनका लागि गर्नु पर्ने व्यवहार पनि ठप्प भएको समितिका अध्यक्ष डा लक्ष्मीप्रसाद मैनाली बताउँछन्। भन्छन्, यसले परिवारको शिक्षा, स्वास्थ्य, विवाहबारी, काजकिरियालगायतका सामाजिक कार्यमा हुने ठूलो खर्च व्यवस्थापन गर्न समेत लामो समयदेखि घर जग्गा नै रोक्का भएका कारण थप समस्या भएको छ। रेलवे परियोजनाका कारण घर जग्गा रोक्का गरेपछि दैनिक व्यवहार नै सम्हाल्न नसक्दा प्रभावित परिवारका सदस्यले आत्महत्या समेत गरेको विकराल समस्या देखा परेको छ। समितिले यहाँका नागरिकमा यसले जटिल समस्या आउँदा समेत सरकार भन्ने रमिते बनिरहेको आरोप लगाएको छ। अध्यक्ष मैनाली भन्छन्, मुआब्जा वितरण गर्न भनेर साढे ३ वर्षदेखि जग्गा रोक्का राखेको सरकारले मुआब्जा वितरण गर्नु त कता हो कता त्यसको लागि बजेट व्यवस्था समेत गरेको छैन। यो परिप्रेक्ष्यमा सरकारको प्राथमिकता न त रेल न त मुआब्जा वितरण भन्ने निष्कर्षमा पुग्न हामी बाध्य भएका छौं। एक महिना भित्र उचित मुआब्जा नदिए वा परियोजना खारेज नगरे स्थानीय आन्दोलनमा उत्रने समेत चेतावनी समितीले दिएको छ।"
मतदाता नामावलीमा नाम नभेटिएपछि एमालेका उम्मेदवार राजपुत मनोनयन नगरी फर्किए,जनकपुर : मतदाता नामावली सूचीमा नाम नभेटिएपछि नेकपा एमालेबाट राष्ट्रिय सभा सदस्यका लागि उम्मेदवारी दिन आएका नेता नाम दर्ता नगराइ फर्किएका छन् । मधेश प्रदेश जनकपुरधामस्थित प्रदेश निर्वाचन कार्यालयमा पुगेका एमाले नेता अर्जुन सिंह राजपुतको नाम मतदाता नामावलीमा नभेटिएपछि उनी फर्किएका हुन् । मधेश प्रदेशमा अन्य समूहबाट उनी उम्मेदवारी दिन आएका थिए । एमालेले उनलाई उम्मेदवार बनाउने निर्णय गरेको थियो । मधेश प्रदेशबाट रिक्त अन्य र महिला गरी दुई सिटमा राष्ट्रिय सभा सदस्यका लागि निर्वाचन हुँदैछ। राष्ट्रियसभाका रिक्त १९ सिटका लागि माघ ११ गते निर्वाचन हुँदैछ।
राष्ट्रियसभा निर्वाचन : माओवादीकी रेनु चन्दले गराइन् उम्मेदवारी दर्ता,धनगढी : नेकपा माओवादी केन्द्रकी नेतृ रेनु चन्दले सुदूरपश्चिम प्रदेशबाट राष्ट्रियसभा सदस्य निर्वाचनमा उम्मेदवारी दर्ता गराएकी छन्। सोमबार बिहान धनगढीस्थित निर्वाचन अधिकृतको कार्यालय पुगेर चन्दले उम्मेदवारी दर्ता गराएकी हुन्। उनको समर्थकमा उद्योग राज्यमन्त्री गीता माला र प्रस्तावकमा प्रदेश सभा सदस्य जानकी देवी कुवर रहेका छन्। चन्द पूर्वसंविधान सभा सदस्य तथा नेकपा माओवादी केन्द्रकी केन्द्रीय सदस्य हुन् । राष्ट्रियसभा निर्वाचनमा सुदूरपश्चिम गठबन्धनबाट माओवादीकी चन्दसँगै कांग्रेसका नारायण दत्त भट्ट र बलदेव बोहरा उम्मेदवार बनेका छन्।
उम्मेदवारी दर्ता गराएपछि सिटौलाले भने : गठबन्धनलाई बलियो बनाएर लैजान्छु,विराटनगर : राष्ट्रिय सभा निर्वाचनका लागि कोशी प्रदेशमा गठबन्धनको तर्फबाट नेपाली कांग्रेसका कृष्णप्रसाद सिटौला र माओवादी केन्द्रबाट चम्पादेवी कार्कीले उम्मेदवारी दर्ता गराएका छन्। उम्मेदवारी दर्ता पछि सिटौलाले गठबन्धन दलहरु एक भएर लाग्ने र एक भएर अगाडि बढ्ने बताए। उनले पार्टी भित्रका विवाद पनि मिलाउने र आगामी दिनमा गठबन्धनलाई अझ बलियो बनाएर लैजाने बताएका हुन्। सिटौलाको समर्थकका नेपाली कांग्रेसका हिमाल कार्की रहेका छन् भने प्रस्तावकमा प्रदिप सुनुवार छन्। त्यस्तै माओवदीका उम्मेदवार कार्कीको समर्थनमा नेपाली कांग्रेसका राम खत्री रहेका छन् भने प्रस्तावकमा माओवादीका गणेश उप्रेती रहेका छन्। सिटौला गत प्रतिनिधि सभा निर्वाचनमा झापा ३ बाट राप्रपाका राजेन्द्र लिङ्देनसँग पराजित भएका थिए। सत्तारुढ गठबन्धनको भागबन्डाअनुसार कोशीमा अन्यतर्फ कांग्रेसले र महिलातर्फ माओवादीले उम्मेदवार उठाउने तय भए अनुरुपनै उम्मेदवारी दर्ता भएको हो।
राष्ट्रिय सभाका उम्मेदवार चयनमा कांग्रेसका महामन्त्री गगन र विश्वप्रकाशको विमति,"काठमाडौं : राष्ट्रिय सभा निर्वाचनका उम्मेदवार छनोटको विषयलाई लिएर नेपाली कांग्रेसका महामन्त्रीद्वयले असन्तुष्ट व्यक्त गरेका छन्। कांग्रेसको संसदीय बोर्डको बैठकमा सभापति शेरबहादुर देउवाको कार्यशैलीप्रति असन्तुष्ट जनाउँदै उनीहरुले फरक मत राखेका हुन्। पार्टीभित्र संस्थापन र इतर पक्षले कति सिट लिने भन्ने समझदारी बन्न नसक्दा उम्मेदवारी चयनमा ढिलाइ भएको थियो। सोमबार बिहानपख कांग्रेसको कार्यसम्पादन समितिको बैठकबाट राष्ट्रिय सभा निर्वाचनका लागि १० जना उम्मेदवार टुंगो लागेको छ। संसदीय बोर्डको बैठकमा महामन्त्रीद्वय गगन थापाले लिखित र विश्वप्रकाश शर्माले मौखिक विमति राखेका हुन्। उनीहरुले उम्मेदवार चयनमा सभापति शेरबहादुर देउवाको कार्यशैलीप्रति असहमत व्यक्त गरेका छन्। नेपाली कांग्रेस केन्द्रीय कार्यसमितिको पौष १२१४ गतेसम्म बसेको बैठकले राष्ट्रिय सभाको उम्मेदवार चयन सम्बन्धमा हालसम्म कुनै पनि अवसर नपाएका वा विभिन्न कारणले अवसरबाट वन्चित भएका योग्य तथा लोकप्रिय व्यक्तिलाई प्राथमिकता दिनेलगायतको मापदण्ड तय गरेको थियो। थापाले भनेका छन्, संसदीय बोर्डको आजको बैठकले उम्मेदवार चयन गर्दा माथि उल्लेखित पक्षमा यथेष्ट ध्यान पुर्याउन सकेन। कांग्रेसका अर्का महामन्त्री विश्वप्रकाश शर्माले पनि उम्मेदवार चयनको समग्र सन्दर्भमा सभापति शेरबहादुर देउवाको कार्यशैलीप्रति असहमत जनाएका छन्। शर्माले नेतृत्वले फरक विचार समूह गाँस्ने कि एक्लै बढ्ने ? फरक विचार समूहले भाग मात्र लिने कि न्यायोचित प्रतिनिधित्व खोज्ने ? भन्ने गम्भीर प्रश्न उत्पन्न भएको बताए। उनले संसदीय बोर्डलाई पूर्णता नदिएर पदाधिकारीले मात्रै निर्णय गर्ने भए विधानमा किन राखेको ? भन्दै प्रश्न गरेका थिए। महामन्त्री थापाको फरक मत यस्ता छन् : १ हाम्रो संविधानले राष्ट्रिय सभामा खासगरी प्रतिनिधिसभामा प्रतिनिधित्व हुन नसकेमा जाति, वर्ग र क्षेत्रको प्रतिनिधित्व र राष्ट्रिय जीवनका विभिन्न क्षेत्रमा विशिष्ट योगदान पुर्याएका एवं विज्ञ व्यक्तिहरूको उपस्थितिको परिकल्पना गरेको छ। यसैगरी नेपाली कांग्रेस केन्द्रीय कार्यसमितिको पौष १२१४ गतेसम्म बसेको बैठकले राष्ट्रिय सभाको उम्मेदवार चयन सम्बन्धमाहालसम्म कुनैपनि अवसर नपाएका वा विभिन्न कारणले अवसरबाट बन्चित भएका योग्य तथा लोकप्रिय व्यक्तिलाई प्राथमिकता दिनेलगायतको मापदण्ड तय गरेको थियो। संसदिय बोर्डको आजको बैठकले उम्मेदवारको चयन गर्दा माथि उल्लेखित पक्षमा यथेष्ट ध्यान पुर्याउन सकेन। २ यो निर्णयले पार्टीमा कुनै पनि आग्रह नराखिकन निर्णय हुन्छ, सबै तह र तप्काका साथीहरूलाई समान ढङ्गले न्यायको अनुभुति र अवसरमा स्थान हुन्छ भन्ने विश्वासलाई पुन एक पटक खण्डित गरेको छ। यस्तो आग्रहपूर्ण निर्णयले पार्टीभित्रको लोकतन्त्रलाई समेत थप कमजोर बनाउँछ।अत: आजको निर्णयप्रति मेरो लिखित असहमति रहेको छ। मेरो असहमतिको बावजुद बैठकमा बहुमत ले गरेको निर्णय कार्यन्वयन मा जादा मेरो पूर्ण संलग्नता रहने नै छ। महामन्त्री शर्माका ६ बुँदे विमति यस्ता छन् : १ उम्मेदवार चयनको समग्र सन्दर्भमा सभापतिको कार्यशैलीसँग प्रष्ट असहमत२ संसदीय बोर्डलाई पूर्णता नदिएर हामी पदाधिकारीले मात्रै निर्णय गर्ने भए विधानमा किन राखेको ?३ राष्ट्रिय सभाको विशिष्टता बढाउने कर्तव्य दलहरूकै होइन र ? कांग्रेसले यो हेक्का राख्नुपर्छ कि पर्दैन ?४ समावेशिताको सिद्धान्त विधानमा कि व्यवहारमा ?५ नेतृत्वले फरक विचार समूह गाँस्ने कि एक्लै बढ्ने ? फरक विचार समूहले भाग मात्र लिने कि न्यायोचित प्रतिनिधित्व खोज्ने ?६ राष्ट्रिय सभाकै नेतृत्व गर्ने गरी अपवाद स्विकार्य, अन्य सोझै र प्रष्ट अस्वीकार्य। योगदान र योग्यता बोकेका सयौं साथी हुनुन्छ, जिम्मेवारीको अवसर न्यायोचित हुनुपर्छ। कांग्रेसका मुख्य सचिव कृष्णप्रसाद पौडेलका अनुसार कार्यसम्पादन समितिको बैठकले कोसीमा सिटौला, मधेसमा आनन्द ढुंगाना, बागमतीमा जितजंग बस्नेत र विष्णुकुमारी पुडासैनी, गण्डकीमा किरणबाबु श्रेष्ठ र पदमबहादुर परियारलाई उम्मेदवार बनाएको छ। यसैगरी लुम्बिनीमा विष्णुकुमारी सापकोटा, कर्णालीमा कृष्णबहादुर रोकाया, सुदूरपश्चिममा बलदेव बोहरा र नारायणदत्त भट्टलाई उम्मेदवार बनाउने निर्णय गरेको छ।"
सुदूरपश्चिम प्रदेशबाट एमालेका तीनजनाले गराए मनोनयन दर्ता,"धनगढी :राष्ट्रियसभा निर्वाचनका लागि सुदूरपश्चिम प्रदेशबाट नेकपा एमालेले उम्मेदवारी दर्ता गराएको छ। सोमबार धनगढीस्थित निर्वाचन अधिकृतको कार्यालय पुगेर एमालेका तीनजना उम्मेदवारहरूले मनोनयन दर्ता गराएका हुन्। निर्वाचन अधिकृतको कार्यालयका अनुसार सुदूरपश्चिममा महिलाबाट सावित्रादेवी घिमिरे (कैलाली),अन्यबाट ईश्वरीप्रसाद खरेल (कञ्चनपुर) र अपाङ्गताअल्पसंख्यकबाट रामचन्द्र जोशी (कैलाली)ले उम्मेदवारी दर्ता गराएका हुन्। नेकपा एमालेका प्रदेश अध्यक्ष कृष्ण प्रसाद जैसीसहितका नेताहरु पार्टी कार्यालयबाट जुलुससहित निर्वाचन कार्यालय पुगेका थिए। खरेलको प्रस्तावकमा पूर्व मुख्यमन्त्री राजेन्द्र सिंह रावल र समर्थकमा प्रदेश सभा सदस्य हिरा सार्की रहेका छन् । एमालेकै अपांग कोटाबाट मनोनयन दर्ता गरेका जोशीको प्रस्तावकमा शारदा देवी रोकाया र समर्थकमा कन्दकला राना बसेका छन्। यसैगरी एमालेकै महिला कोटाबाट मनोनयन दर्ता गरेकी घिमिरेको प्रस्तावकमा प्रदेश सभा सदस्य सन्तोषी कुमारी शर्मा थापा र समर्थकमा प्रदेश सभा सदस्य विरबहादुर थापा रहेका छन्।"
मनोनयन दर्ता गर्न एमालेका उम्मेदवार निर्वाचन अधिकृतको कार्यालयमा,"पोखरा : राष्ट्रिय सभा निर्वाचनका लागि मनोनयन दर्ता गर्न एमालेका उम्मेदवार निर्वाचन अधिकृतको कार्यालयमा पुगेका छन्। सोमबार दिउँसो एमालेबाट गण्डकी प्रदेशमा बनेकी सम्झना देवकोटा (गोरखा), अन्यबाट चक्रबहादुर पराजुली (स्याङ्जा), अपाङ्गता अल्पसंख्यकबाट हेमचन्द्र शेरचन (मुस्ताङ) सहितका नेताहरु मनोनयन दर्ता गर्न निर्वाचन कार्यालय पुगेका हुन्। गठबन्धनबाट नेपाली कांग्रेसका किरण बाबु श्रेष्ठ र अपांगता कोटामा पदमबहादुर परियार (तनहुँ) र माओवादीबाट महिला कोटामा पर्वतकी मनरुपा शर्मा उम्मेदवार छन्। गण्डकीमा सत्ता गठबन्धनको बहुमत रहेकोले एमालेका उम्मेदवारले जित्ने सम्भावना छैन। गण्डकीबाट राष्ट्रिय सभा अध्यक्ष गणेशप्रसाद तिमिल्सिना, प्रकाश पन्थ र दीपा गुरुङको ६ वर्षे कार्यकाल सकिन लागेको हो। गण्डकी प्रदेशबाट राष्ट्रिय सभाका लागि तीन सदस्य निर्वाचन हुन लागको हो।"
बागमतीमा एमाले र नेमकिपाले उम्मेदवारी दर्ता गरे,"हेटौंडा : आगामी माघ ११ गते हुने राष्ट्रियसभा निर्वाचनको लागि बागमती प्रदेशअन्तर्गत नेकपा एमालेले उम्मेदवारी दर्ता गरेको छ । हेटौंडामा रहेको प्रदेश निर्वाचन कार्यालयमा एमालेको तर्फबाट चारजना उम्मेदवारले मनोनयन दर्ता गरेका हुन् । एमालेबाट महिलातर्फ रोजकुमारी चौलागाईं ,अन्यमा त्रिलोचन निर्मल पौडेल,अपाङ्ग तर्फ विवेक देवकोटा तथा दलिततर्फ ध्रुवराज विकले उम्मेदवारी दर्ता गरेका हुन् । यस्तै नेपाल मजदुर किसान पार्टीले (नेमकिपा) ले पनि उम्मेदवारी दर्ता गरेको छ। नेमकिपाको तर्फबाट अपाङ्गता क्लस्टरबाट भक्तपुरका हिमालयश्वर मुल,अन्य तर्फबाट काठमाडौंका श्रिकृष्ण महर्जन , दलित तर्फबाट भक्तपुरका संगिता नेपाली र महिलातर्फबाट कृष्णलक्ष्मि दुवालले उम्मेदवारी दर्ता गराएका हुन्। यहि फागुन २० गतेबाट रिक्त हुने २० मध्ये १९ सिटका लागि माघ ११ गते निर्वाचन हुँदैछ। जसमा बागमती प्रदेशमा चार सिटका लागि निर्वाचन हुँदैछ। बागमतीबाट पदावधि सकिने सांसदाहरुमा स्वतन्त्रबाट खिमलाल देवकोटा, एमालेबाट रामचन्द्र राई, दिल कुमारी रावल थापा पार्वती, र एकीकृत समाजवादीबाट सिंग बहादुर विश्वकर्मा रहेका छन् । सत्तागठबन्धनको तर्फबाट भने केही समयमा उम्मेदवारी दर्ता हुने बताइएको छ । बागमती प्रदेशमा प्रदेश सभा सदस्यतर्फ ११० मतदाता छन् । गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतदाताको संख्या २३७ छ । दुवैमा गरी बागमतीमा ३४७ जना मतदाता छन् । प्रदेश सभा सदस्यको मतभार ५८३० र गाउँपालिकाका अध्यक्ष र उपाध्यक्ष तथा नगरपालिकाका प्रमुख र उपप्रमुख तर्फको मतभार ४५०३ छ । जसको जम्मा मतभार १०३३३ रहेको छ ।"
सुदूरपश्चिमबाट कांग्रेसका भट्ट र बोहराले गराए उम्मेदवारी दर्ता,"काठमाडौं : राष्ट्रियसभा निर्वाचनका लागि सुदूरपश्चिम प्रदेशबाट नेपाली कांग्रेसले पनि उम्मेदवारी दर्ता गराएको छ। गठबन्धनबाट कांग्रेस उम्मेदवार बनेका नारायण दत्त भट्ट र बलदेब बोहराले उम्मेदवारी दर्ता गराएका हुन्। उनीहरूले सोमबार अपरान्ह धनगढीस्थित निर्वाचन अधिकृतको कार्यालय पुगेर उम्मेदवारी दर्ता गराएका हुन्। भट्ट नेपाली कांग्रेस कैलाली जिल्ला अध्यक्ष हुन्। उनी २०६२६३ सालको जनआन्दोलनमा घाइते भएका थिए। बोहरा कञ्चनपुर जिल्ला विकास समितिका सभापति, २०६४ सालमा संविधान सभा सदस्य हुन्। यसअघि नेकपा माओवादी केन्द्रकी नेतृ रेनु चन्दले राष्ट्रियसभा सदस्य निर्वाचनमा उम्मेदवारी दर्ता गराइसकेकी छन्। उनको समर्थकमा उद्योग राज्यमन्त्री गीता माला र प्रस्तावकमा प्रदेश सभा सदस्य जानकी देवी कुवर रहेका छन्। चन्द पूर्वसंविधान सभा सदस्य तथा नेकपा माओवादी केन्द्रकी केन्द्रीय सदस्य हुन् । गठबन्धनले सुदूरपश्चिममा कांग्रेसलाई अपांग र अन्यमा गरी २ सीट र नेकपा माओवादीलाई महिला कोटाको १ सिट दिने निर्णय गरेको थियो।"
सर्वोच्चको ऐतिहासिक फैसला,"काठमाडौं : सर्वोच्च अदालतले बहुमत सेयरकै आधारमा अल्पमत सेयरधनीको हकमा आघात पुर्याउन नपाइने फैसला गरेको छ। न्यायाधीश कुमार रेग्मी र हरिप्रसाद फुयाँलको संयुक्त इजलासले अल्पमतमा रहेको सेयरधनीको हकहित संरक्षण हुनुपर्ने फैसला गरेको हो। प्राइभेट कम्पनीमा अल्पमत सेयरधनीको हकहितको पक्षमा सर्वोच्चबाट ऐतिहासिक फैसला भएको हो। जगदम्बा रोटो प्याकेजिङ प्राइभेट लिमिटेडका सेयरधनी दीपकप्रसाद दाहालले दायर गरेको रिट निवेदन दायर गरेका थिए। सर्वोच्चले बहुमत भएकै आधारमा अल्पमतमा रहेका सेयरधनीको हक कुण्ठित गर्न नपाइने फैसला गरेको हो। २०७९ माघ १६ गते भएको फैसलाको पूर्ण पाठ बुधबार सार्वजनिक गरिएको हो। जगदम्बा रोटो प्याकेजिङका सेयरधनी एवम् सञ्चालकहरू विष्णुप्रसाद न्यौपाने र सुलभ अग्रवालविरुद्ध दाहालले रिट निवेदन दायर गरेका थिए। निवेदक दाहाल स्वयम् जगदम्बा रोटो प्याकेजिङका सेयरधनी र सञ्चालक समितिका सदस्यसमेत हुन्। दाहालले उक्त कम्पनीमा लगानी गरेको डाइरेक्टर लोन ३ करोड ६९ लाख ३६ हजार २ सय ५० रुपैयाँ फिर्ता पाएका छैनन्। के हो विवाद ? २०६२ सालमा न्यौपाने, अग्रवाल र दाहालले जगदम्बा रोटो प्याकेजिङ प्राइभेट लिमिटेड स्थापना गरेका थिए। कम्पनीमा दाहालको २५ प्रतिशत सेयर थियो। रूपन्देही जिल्लामा जग्गा खरिद गरि घरटहरा निर्माण गरी कम्पनी सञ्चालनमा ल्याइएको थियो। काठमाडौंको स्युचाटारमा समेत जग्गा खरिद गरी व्यवसाय विस्तारसमेत भएको थियो। तर, कम्पनी सञ्चालनमा आएको केही वर्षपछि नै तीन साझेदारबीच विवाद सुरु भएको थियो। सञ्चालकद्वय न्यौपाने र अग्रवालले ७५ प्रतिशत सेयरधनी भएको जनाउँदै बहुमतका आधारमा निर्णय गर्न थालेपछि विवाद सुरु भएको हो। कम्पनीको प्रबन्धपत्र र नियमावलीमा तीन जनाको सञ्चालक समिति र चार वर्षको कार्यवधि रहने प्रावधान छ। तर, न्यौपाने र अग्रवाल मिलेर साधारणसभा बोलाई दुई जनाको मात्र सञ्चालक समिति बनाएपछि विवाद सुरु भएको हो। दुई सदस्यीय सञ्चालक समितिले कार्यविधि पनि घटाएर दुई वर्ष बनाएका थिए। दाहालले तीनजना साझेदार रहेर स्थापना गरिएको कम्पनीको साधारणसभा र बैठकमा आफूलाई नबोलाइएको दाबी गरेका छन्। दुई सदस्यीय सञ्चालक समितिले २०७० असार ५ गते राष्ट्रिय वाणिज्य बैंकको ऋण चुक्ता गर्न कम्पनीको बिल, मेसिनरी जग्गा, घरटहरा सम्पूर्ण बिक्री गर्ने निर्णय गरेको थियो। सोही निर्णयअनुसार, कम्पनीको एक बिघा ६ कट्ठा १० धुर जग्गा र सोमा बनेको घरटहरा तथा फ्याक्ट्रीसमेत ६ करोड रुपैयाँमा मालपोत कार्यालय रूपन्देहीबाट राजीनामा लिखत पारित गरी सञ्चालकद्वय न्यौपाने र अग्रवालले बिक्री गरेका थिए। २०७० असार १० गते जग्गाको पाँच करोड र घरको एक करोड रुपैयाँ मा बिक्री गरिएको थियो। घरजग्गा क्वालिटी रोटो प्याकेजिङ प्राइभेट लिमिटेडलाई बिक्री गरिएको हो। आफूलाई हटाएर दुई सदस्यीय सञ्चालक समिति गठन गरेको एवम् कम्पनीको नाममा रहेको सम्पत्ति बिक्री गरेको थाहा पाएपछि दाहाल अदालत पुगेका थिए। आफ्नो सम्पत्ति खाने नियतले साधारणसभा बैठकमा नबोलाएको र सहमति बेगर सम्पत्ति बिक्री गरिनु बदनियतपूर्ण भएको दाबी गर्दै तत्कालीन पुनरावेदन अदालत बुटवलमा निवेदन दिएका थिए। सञ्चालकद्वय न्यौपाने र अग्रवालले भने बैंकको ऋण चुक्ता गरी कम्पनी बचाउनका लागि जग्गा बिक्री गरेको लिखित जवाफ अदालतमा दिएका थिए। दाहालले पुनरावेदन अदालत बुटवल र पाटनमा छुट्टाछुट्टै रिट निवेदन दिएका थिए। पुनरावेदन अदालत बुटवलले रिट खारेज गरेको थियो। पुनरावेदन अदालत पाटनले दाहालको पक्षमा आदेश दिएको थियो। पुनरावेदन अदालत बुटवलले रिट खारेज गर्दा अन्याय भएको दाबी गर्दै दाहालले सर्वोच्चमा पुनरावेदन गरेका थिए। सोही निवेदनमा सर्वोच्चले फैसला गरेको हो। सर्वोच्चको आदेशमा के छ ? सर्वोच्चले जगदम्बा रोटो प्याकेजिङ प्रालिको नियमावलीले तीन जना सञ्चालक रहने बाध्यात्मक व्यवस्था गर्दागर्दै नियमावली विपरीत बहुमत सञ्चालक सेयरधनीबाट साधारणसभा सञ्चालन गर्नु सफा नियतका साथ कामकारबाही भएको भन्न नमिल्ने ठहर गरेको छ। कम्पनी ऐन, २०५९ को दफा १३९ को उद्देश्य अल्पमत सेयरधनीको हितलाई मात्र नभई हकलाई समेत संरक्षण गर्नू भन्ने विधायिकी मनसाय प्रस्ट देखिन्छ, फैसलाको पूर्ण पाठमा भनिएको छ, सञ्चालक समितिबाट हटाउने गरी भएको निर्णयको कुनै कानुनी आधार नभएको अवस्थामा जगदम्बा रोटो प्याकेजिङ प्रालिको विवादित सम्पत्ति बेचबिखन गर्ने कार्य दाहालको पदीय र सम्पत्तिसम्बन्धी हकउपरको हनन्विरुद्धको अपेक्षा तथा उच्चतम परम विश्वासको कर्तव्यको अपेक्षाविरुद्धको भएको देखियो। सर्वोच्चले रिट निवेदक दाहालको हकहितविरुद्ध हुने गरी पूर्वाग्रह राखेर बदनियतपूर्ण ढंगले कामकारबाही गरेको ठहर गरेको छ। अल्पमत सेयरधनी दाहालले पाउनुपर्ने रकमको हिसाब गरी ब्याजसहित भुक्तानी दिन र कम्पनीमा लगानी कायम गर्न आदेशसमेत दिएको छ। उक्त फैसलाले प्राइभेट लिमिटेड कम्पनीको अल्पमत सेयरधनीहरूको संरक्षण हुने नजिर कायम गरेको छ। रिट निवेदक दाहालले यथाशीघ्र कार्यान्वयन हुने अपेक्षा गरेको बताए। ढिलो भए पनि न्याय पाएको महसुस भएको छ, दाहालले अन्नपूर्णसँग भने, यसको यथाशीघ्र कार्यान्वयनको अपेक्षा गरेको छु। फैसलाले अल्पमत सेयरधनीहरूको हकहितको पूर्ण व्याख्या गरेको छ।"
गठबन्धनबाट सुदूरपश्चिममा कोको बने राष्ट्रिय सभाका उम्मेदवार ?,"धनगढी : राष्ट्रिय सभाको निर्वाचनमा सुदूरपश्चिमबाट गठबन्धनले उमेदवारको टुंगो लगाएको छ। काँग्रेसबाट नारायण दत्त भट्ट र बलदेब बोहरा तथा नेकपा माओवादी केन्द्रबाट रेणु चन्द राष्ट्रिय सभा चुनाव लडने भएका हुन। गठबन्धनले सुदूरपश्चिममा काँग्रेसलाई अपांग र अन्यमा गरी २ सीट र नेकपा माओवादीलाई महिला कोटाको १ सिट दिने निर्णय गरेको थियो। नेकपा माओवादी केन्द्रले महिलामा बैतडीकी रेणु चन्दलाई उमेदवार बनाउने निर्याय गरेको छ भने काँग्रेसले अपांगमा नारायणदत्त भट्ट र अन्यमा बलदेब बोहरालाई उमेदवार बनाउने निर्णय गरेको प्रदेश महामन्त्री मेखराज खडकाले बताए। माओवादी केन्द्रकी चन्द पुर्व संविधान सभा सदस्य तथा नेकपा माओवादी केन्द्रकी केन्द्रिय सदस्य हुन् भने भट्ट नेपाली काँग्रेस कैलाली जिल्ला अध्यक्ष हुन। उनी २०६२६३ सालको जनआन्दोलनमा घाइते भएका थिए। बोहरा कञ्चनपुर जिल्ला विकास समितिका सभापति, २०६४ सालमा संविधान सभा सदस्य हुन। भट्ट र बोहरा दुबैजना पार्टी सभापति शेर बहादुर देउवाको गृह जिल्ला डडेल्धुराबाट कैलाली र कञ्चनपुर झरेका हुन्। आज मनोनयनको समय तालिका छ। एमालेले यसअघि नै उमेदवारको टुंगो लगाई सकेको छ। एमालेले अन्यमा कञ्चनपुरका ईश्वरी प्रसाद खरेल, महिलामा कैलालीकी सावित्रा घिमिरे र अपांगमा कैलालीकै रामचन्द्र जोशीलाई उम्मेदवार बनाएको हो। सुदूरपश्चिमबाट राष्ट्रिय सभा सदस्य रहेका नेकपा माओवादी केन्द्रका हरिराम चौधरी (उत्सव) र महेश महरा तथा नेकपा नेकपा एमालेका ईन्दु कडरियाको पदावधि सकिन लागेको हो।"
प्रदेश निजामति ऐन संशोधनको माग,"विराटनगर : जनता समाजवादी पार्टी नेपाल कोशी प्रदेशले प्रदेश निजामति ऐन संशोधन गर्न माग गरेको छ । कोशी प्रदेशसभाले हालै पारित गरेको प्रदेश निजामति सेवा ऐन २०७९ लाई संशोधन गर्न बनेको विधेयक २०८० प्रति जनता समाजवादी पार्टी कोशी प्रदेशले असहमति जनाउँदै तत्काल संशोधन गर्न माग गरेको हो । विराटनगरमा सञ्चारकर्मीसँगको कुराकानीमा जसपा कोशी प्रदेश सचिव अनिल ठाकुरले संघीय लोकतन्त्रको स्थापना गर्न विगतमा भएको मधेश आन्दोलन सहित तराईको जनजातिको आन्दोलनको मर्म र भावना विपरित ल्याएको विधेयक कुनै हालतमा स्वीकार्य नहुने बताए । उनले भने,यो परिवर्तनको लागि भएको आन्दोलनको भावना विपरित हो । तत्काल सो विधेयक संशोधन नगरे दबाबमूलक आन्दोलन गर्नेछौं । उनले सबै दलसँग अन्तरक्रिया गरेर दवाव मुलुक आन्दोलनको तयारीमा आफूहरु जुटेको उनको भनाइ छ। प्रदेशका सचिव ठाकुरले विधेयकमा जनसंख्याको आधारमा मधेशी कोटा छुट्याउनुपर्ने बताए । विधेयकमा मुस्लिम,थारु,दलित र महिला कोटा भनेर छुट्टाछुट्टै कोटा छुट्याइएको छ । तर महिलाका लागि भनेर ३३ प्रतिशत छुट्टयाइए पनि दलित,मुस्लिम, थारु र मधेसी महिला सो कोटामा नपर्ने र दलित आदिवासी भनेर छुट्याइएको कोटामा पनि मधेसी दलित र तराईका आदिवासी जनजाति प्रतिस्पर्धा गर्न नसक्ने ठाकुरले बताए । हालै पारित भएको सो विधेयक मधेसी तथा दलित महिला, मुस्लिम महिला, थारु महिला एवं जनजाति महिला विरोधी रहेको उनको आरोप छ । नेपालको संविधान २०७२ ले जनसंख्याको आधारमा समानुपातिक समावेशी प्रतिनिधित्वलाई सुनिश्चित गरेको अवस्थामा कोशी प्रदेशमा रहेको मधेशी समुदायको जनसंख्या १४२६ प्रतिशत रहेकोमा ५ प्रतिशत मात्र आरक्षण कोटा छुटाइएको भन्दै उनले सो विधेयक सच्याउन पार्टीले चाँडै नै दबाबमूलक विरोधका कार्यक्रम गर्ने ठाकुरको भनाइ छ । उनले तराई राजवंशीसहित अन्य सिमाकृत समुदायको हित विपरित विधेश संशोधन नगरे जुनसुकै आन्दोलन गर्न तयारी गरिरहेको उनले बताए।यसअघि उनीहरुले एक संघर्ष समिति गठन गरेर विधेयक संशोधन गर्न माग गर्दै प्रदेश प्रमुख परशुराम खापुङ र मुख्यमन्त्री केदार कार्कीलाइ ज्ञापनपत्रसमेत दिएका छन् ।"
कांग्रेसमा आन्तरिक किचलो : असन्तुष्टिकाबीच छानिए राष्ट्रिय सभाका १० उम्मेदवार,"काठमाडौं : शेखर कोइराला र गगन थापा समूहको असन्तुष्टिका बीच नेपाली कांग्रेसले राष्ट्रिय सभा उम्मेदवार चयन गरेको छ। पार्टीभित्रको लामो रस्साकस्सी पछि सोमबार बिहान कांग्रेसको संसदीय बोर्डको बैठकले १० जना उम्मेदवार छनोट गरेको हो । कोशी प्रदेशबाट पूर्वमहामन्त्री कृष्णप्रसाद सिटौलालाई उम्मेदवार बनाउने आइतबार दिउँसो नै सहमति भएपनि अन्य उम्मेदवारको टुंगो लगाउन पार्टीभित्र सकस परेको हो। पार्टीभित्र संस्थापन र इतर पक्षले कति सिट लिने भन्ने समझदारी बन्न नसक्दा उम्मेदवारी चयनमा ढिलाइ भएको हो। कांग्रेसका मुख्य सचिव कृष्णप्रसाद पौडेलका अनुसार कार्यसम्पादन समितिको बैठकले कोसीमा सिटौला, मधेसमा आनन्द ढुंगाना, बागमतीमा जितजंग बस्नेत र विष्णुकुमारी पुडासैनी, गण्डकीमा किरणबाबु श्रेष्ठ र पदमबहादुर परियारलाई उम्मेदवार बनाएको छ। यसैगरी लुम्बिनीमा विष्णुकुमारी सापकोटा, कर्णालीमा कृष्णबहादुर रोकाया, सुदूरपश्चिममा बलदेव बोहरा र नारायणदत्त भट्टलाई उम्मेदवार बनाउने निर्णय गरेको छ। कांग्रेसको बैठकमा महामन्त्री थापाले फरक मत राखेका छन्। नेपाली कांग्रेस केन्द्रीय कार्यसमितिको पौष १२१४ गतेसम्म बसेको बैठकले राष्ट्रिय सभाको उम्मेदवार चयन सम्बन्धमा हालसम्म कुनै पनि अवसर नपाएका वा विभिन्न कारणले अवसरबाट वन्चित भएका योग्य तथा लोकप्रिय व्यक्तिलाई प्राथमिकता दिनेलगायतको मापदण्ड तय गरेको थियो । थापाले भनेका छन्, संसदीय बोर्डको आजको बैठकले उम्मेदवार चयन गर्दा माथि उल्लेखित पक्षमा यथेष्ट ध्यान पुर्याउन सकेन। कांग्रेसका अर्का महामन्त्री विश्वप्रकाश शर्माले पनि उम्मेदवार चयनको समग्र सन्दर्भमा सभापति शेरबहादुर देउवाको कार्यशैलीप्रति असहमत जनाएका छन्। शर्माले नेतृत्वले फरक विचार समूह गाँस्ने कि एक्लै बढ्ने ? फरक विचार समूहले भाग मात्र लिने कि न्यायोचित प्रतिनिधित्व खोज्ने ? भन्ने गम्भीर प्रश्न उत्पन्न भएको बताए। उनले संसदीय बोर्डलाई पूर्णता नदिएर पदाधिकारीले मात्रै निर्णय गर्ने भए विधानमा किन राखेको ? भन्दै प्रश्न गरेका थिए। नेपालको संविधानमा राष्ट्रियसभाका एक तिहाई सदस्यको पदावधि २०८० फागुन २० गते समाप्त हुन लागेको र राष्ट्रियसभा सदस्य निर्वाचन ऐन, २०७५ बमोजिम पद रिक्त हुनुभन्दा ३५ दिन पहिले निर्वाचन गरिसक्नुपर्ने कानुनी व्यवस्था छ। आगामी फागुन २० गते निर्वाचित १९ र सरकारबाट मनोनित एक गरी २० सदस्यको पद रिक्त हुँदैछ। आगामी माघ ११ गते हुने राष्ट्रिय सभा निर्वाचनका लागि १२ राजनीतिक दल दर्ता भएका छन्। सरकारमा रहेका दलहरुले गठबन्धन गरेर निर्वाचन लड्ने सहमति गरेका छन्। नेपाली कांग्रेसका मुख्य सचेतक रमेश लेखकका अनुसार नेपाली कांग्रेसले १०, नेकपा माओवादी केन्द्रले ६,नेकपा एकीकृत समाजवादी पार्टीले २ र जनता समाजवादी पार्टीले १ सिट पाउने भएका छन्। राष्ट्रिय जनगणना २०७८ को नतिजाबमोजिम राष्ट्रियसभा सदस्यको अब रिक्त हुने पदको निर्वाचनका लागि मतदाता रहेका प्रदेशसभा सदस्यको ५३ र गाउँपालिकाका अध्यक्ष तथा उपाध्यक्ष र नगरपालिकाका प्रमुख तथा उपप्रमुखको १९ मतभारका दरले गणना हुने गरी निर्वाचन आयोगबाट निर्णय भएको भइसकेको छ।"
उच्च अदालतका नवनियुक्त ३९ न्यायाधीशले लिए शपथ,"काठमाडौं : उच्च अदालतका नवनियुक्त ३९ जना न्यायाधीशले पद तथा गोपनीयताको शपथ ग्रहण गरेका छन्। सोमबार उच्च अदालत पाटनमा आयोजित कार्यक्रममा उच्च अदालतका मुख्य न्यायाधीश नृपध्वज निरौलाले उनीहरूलाई शपथ गराएका हुन्। कार्यक्रममा प्रधानन्यायाधीश विश्वम्भर प्रसाद श्रेष्ठ,कानुनमन्त्री धनराज गुरूङलगायत उपस्थित थिए। पुष १८गते बसेको न्याय परिषदको बैठकले ३९ जनालाई उच्च अदालतको न्यायाधीश नियुक्त गरेको थियो। जसमध्ये जिल्ला न्यायाधीशबाट २६ जना र कानुन व्यवसायीबाट ९ जना रहेका छन्। बाँकी ४ जना कर्मचारीबाट न्यायाधीश नियुक्त भएका हुन्।"
"महशुल पनि उठ्ने, उद्योग पनि चल्ने वातावरण मिलाउन प्रधानमन्त्रीको निर्देशन","काठमाडौं : प्रधानमन्त्री पुष्पकमल दाहालले ट्रंक र डेडिकेटेड व्यवसायीले विद्युत प्राधिकरणलाई भुक्तानी गर्नुपर्ने बक्यौता पनि उठ्ने, उद्योग पनि चल्ने विकल्पमा जानुपर्ने बताएका छन्। सोमबार सिंहदरबारमा ऊर्जा, जलस्रोत तथा सिंचाइ मन्त्रालयका मन्त्री, सचिव र अन्य पदाधिकारीसँगको छलफलमा उनले अख्तियार, संसदीय समितिको समेत निर्देशनलाई मनन गरेर निष्कर्षमा पुग्नुपर्ने बताए। त्यसका लागि महान्यायधिवक्ताको कार्यालयको राय लिएर निष्कर्षमा पुग्न प्रधानमन्त्रीले निर्देशन दिएका थिए। 'संसदीय समिति र अख्तियारको निर्देशन पनि हेरौं। महान्यायधिवक्ता कार्यालयको राय पनि लिउँ। त्यसपछि बक्यौता पनि उठ्ने र उद्योगहरू पनि सुचारू हुने विकल्पमा जानु राम्रो हुन्छ। त्यसका लागि तपाईंहरूले विकल्प खोजेर समाधान खोज्नेतिर लाग्नुस्,' उनले भने। कानुनी परामर्श लिएर समाधान गर्छौं : मन्त्री बस्नेतबैठकमा उर्जा, जलस्रोत तथा सिंचाइमन्त्री शक्तिबहादुर बस्नेतले सरकारसँग भएका तथ्यहरू र प्रचलित कानुनका आधारमा ट्रंक र डेडिकेटेड लाइनसम्बन्धी विवाद छिटो समाधान गर्न मन्त्रालय प्रयासरत रहेको बताएका थिए। उनले किस्ताबन्दीमा बक्यौता महशुल भुक्तानी गर्न व्यवसायीहरूलाई समय दिइएकाले महान्यायाधिवक्ताको कार्यालयको समेत कानुनी राय र सल्लाह लिएर सहमतिमै समस्याको समाधान हुने बताए। त्यस्तै उद्योग, वाणिज्य तथा आपूर्तिमन्त्री रमेश रिजालले उद्योगीहरूले उठाएका विषयमध्ये जायज र सम्बोधन गर्न सकिने मागमा सहजीकरणको सम्भावना खोज्नुपर्ने बताउँदै उद्योग सञ्चालनका लागि मन्त्रालयले सम्भव समन्वय गरिरहेको बताए। सरकारका मुख्यसचिव डा बैकुण्ठ अर्यालले विद्युत नियमन आयोगको निर्णय र प्रचलित कानुन र कार्यविधिअनुसार नै अन्तिम समाधान निकाल्नुपर्ने बताए। छलफलमा नेपाल विद्युत प्राधिकरणका कार्यकारी निर्देशक कुलमान घिसिङले प्राधिकरणका प्राथमिकता, काम र आगामी कार्ययोजनाबारे बिफ्रिङ गर्दै ट्रंक र डेडिकेटेड लाइनका सम्बन्धमा देखिएको अन्यौलता समाधान गरिने बताए। उनले विद्युत महशुल निर्धारण आयोगसँग आवश्यक परामर्श गरी प्राधिकरण ठोस निर्णय पुग्न चाहेको बताउँदै त्यसका लागि आवश्यक पहल गरिने बताए।"
कांग्रेस नेता कृष्णप्रसाद सिटौलाले गरे उम्मेदवारी दर्ता,विराटनगर : नेपाली कांग्रेसका नेता कृष्णप्रसाद सिटौलाले कोशी प्रदेशबाट राष्ट्रियसभा सदस्यको उम्मेदवारी दर्ता गराएका छन् । सोमबार बिहान सिटौलाले विराटनगरस्थित प्रदेश निर्वाचन आयोगको कार्यालय पुगेर राष्ट्रियसभा सदस्यका लागि उम्मेदवारी दर्ता गराएका हुन् । सिटौलाको प्रस्तावकमा प्रदीप सुनुवार र समर्थक हिमाल कार्की रहेका छन् । कांग्रेसले सिटौलालाई आइतबार सर्वसम्मत रूपमा उम्मेदवार चयन गरेको हो । पार्टी केन्द्रीय कार्यालयमा बसेको संसदीय बोर्डको बैठकले उम्मेदवारको टुंगो लगाएको हो । नेपाली कांग्रेसका पूर्वमहामन्त्री रहेका सिटौला गत प्रतिनिधिसभा निर्वाचनमा झापा ३ बाट पराजित भएका थिए । सत्तारूढ गठबन्धनका उम्मेदवार उनलाई राप्रपाका अध्यक्ष राजेन्द्र लिङ्देनले एमालेको सहयोग लिएर पराजित गरेका थिए । सिटौला त्यसअघि २०७४ को निर्वाचनमा पनि लिङ्देनसँग नै पराजित भएका थिए । चुनाब हारेकालाई लैजान नहुने मत कांग्रेसभित्र भए पनि कांग्रेसको गत महाधिवेशनदेखि सभापति देउवालाई सहयोग गर्दै आएका सिटौलालाई कसैले रोक्न सकेन ।नेपालको शान्ति प्रक्रियामा महत्त्वपूर्ण योगदान गरेका सिटौला पूर्वगृहमन्त्री पनि हुन् । उनले २०७२ को संविधान निर्माणमा पनि नेतृत्वदायी भूमिका खेलेका थिए । सत्तारूढ गठबन्धनको भागबण्डाअनुसार कोशीमा अन्यतर्फ कांग्रेसले र महिलातर्फ माओवादीले उम्मेदवार उठाउने तय भएको थियो । माओवादीले कोशीमा महिलातर्फ ओखलढुंगाकी चम्पादेवी कार्कीलाई उम्मेदवार बनाउने निर्णय गरिसकेको छ । उनले पनि मनोनयन दर्ता गरिसकेकी छन्।
प्यूठानदिल्ली मैत्री बस सञ्चालन,बुटवल : प्यूठानदेखि भारतको नयाँ दिल्लीसम्म मैत्रीबस सञ्चालन भएको छ। सोमबारदेखि सुरु गरिएको मैत्री बसको लुम्बिनी प्रदेशका उद्योग तथा यातायात व्यवस्था मन्त्री सरोज थापाले उद्घाटन गरे। प्यूठान नगरपालिका७ टिकुरी बसपार्कबाट बस छुट्ने छ। स्वर्गद्वारी गौमुखी यातायात सेवा प्रालिले मैत्री बस सेवा सञ्चालनमा ल्याएको अध्यक्ष सुशीलकुमार बस्नेतले जानकारी दिए। सुविधायुक्त एसीसहितको डिलक्स बस सञ्चालनमा ल्याइएको बस्नेतले बताए। दिनहुँ छुट्ने मैत्रीबसमा प्यूठानदेखि दिल्लीका लागि भाडादर तीन हजार दुई सय रुपैयाँ तोकिएको छ।
जिल्ला अस्पताल बाजुरामा फिजियो थेरापी,"बाजुरा : जिल्ला अस्पताल बाजुरामा फिजियो थेरापी सञ्चालनमा आएको छ। फिजियो थेरापी स्थापनापछि आर्थिक अवस्था कमजोर भएर उपचारबाट बन्चित नागरिकलाई सहज हुने भएको छ। फिजियो थेरापी सेन्टरमा मेरुदण्ड भाँचिएका, गर्धन तथा कम्मरको नशा च्यापिएको, पक्षघात, मष्तिष्क पक्षघात, पार्किन्सन रोग, बाथ रोगको विशेष उपचार आजदेखि सुरु गरिएको छ। विशेषज्ञ चिकित्सकद्वारा स्वास्थ्य परामर्श, दुःखाई निर्मूल उपचार, हाडजोर्नी, नशा, मनोरोग, मधुमेह, थाइराइड, स्नायु, नाक, कान घाँटीलगायतको उपचार गरिने जिल्ला अस्पताल बाजुराका प्रमुख समिता पुनले बताइन्।"
लागूऔषधसहित एक युवा पक्राउ,"बागलुङ : बागलुङमा प्रहरीले लागूऔषधसहित एक युवालाई पक्राउ गरेको छ। बागलुङको गलकोट नगरपालिका५ घर भई बागलुङ नगरपालिका२ टेलिकम चोकमा बस्दै आएका २२ वर्षीय गौतम बस्नेतलाई सोमबार दिउँसो लागूऔषधसहित पक्राउ गरिएको जिल्ला प्रहरी कार्यालय बागलुङले जनाएको छ। बस्नेतले कोठाबाटै लागूऔषध (डाईजेपाम)को कारोबार गरिरहेका भन्ने गोप्य सूचनाका आधारमा खानतलासी गर्दा ५४ एम्पुल लागूऔषध बरामद गरिएको जिप्रका बागलुङका प्रहरी नायव उपरीक्षक (डीएसपी) मदन केसीले बताए। डीएसपी केसीले बस्नेतको कोठामा निलो रंगको टिसर्टमा बेरी राखेको अवस्थामा डायजेपाम इन्जेक्सन आईपी १८ एम्पुल, बुप्रेनोर्फिन इंजेक्शन आईपी १८ एम्पुल र प्रोमेथालिन हाइड्रोक्लोराइड इंजेक्शन आईपी १८ एम्पुल लागूऔषध फेला पारिएको बताए। पक्राउ परेका बस्नेतलाई सोमबार बागलुङ जिल्ला अदालतबाट म्याद थप गरी थप अनुसन्धान गरिरहेको डीएसपी केसीले बताए।"
हाटबजार र एग्रोभेटबाट बीउ बीजन जफत,"परासी : कृषि ज्ञान केन्द्र नवलपरासीको अनुगमन टोलीले अनुमति नलिएका एग्रोभेटबाट बीउ बीजन जफत गरेको छ। जिल्लामा सञ्चालित सहकारी, एग्रोभेटलगायत कृषि सामग्री बिक्रेता पसलहरूको अनुगमन गर्न सोमबार पुगेको ज्ञानकेन्द्रसहित कृषि सामग्री कम्पनी, बीउ बीजन प्रयोगशाला भैरहवा लगातको टोलीले साप्ताहिक हाटबजार र एग्रोभेटबाट बीउ बीजन जफत गरेको हो। सुनवलका २ एग्रोभेट र रामग्राम नगरपालिका१२ पटखौलीमा लाग्ने साप्ताहिक हाटबजारबाट विभिन्न जातका बीउ बीजन जफत गरिएको ज्ञान केन्द्रका प्रमुख डा रविन्द्रनाथ चौबेले जानकारी दिए। अनुगमनका क्रममा हाटबजारहरूमा खुला रुपमा बीउ बीजन बिक्री हुँदै आए पनि वास्ता नगरको भन्दै एग्रोभेटहरूले गुनासो गरेपछि अनुगमन टोलीले हाटबजारमा पुगेर बीउ बीजन जफत गरेको हो। हाटबजारमा राखेका ३ वटा पसलबाट बीउ बीजन जफत गरिएको हो। उनीहरूले भारतबाट आएर हाटबजारमा बीउ बेच्दै आएका थिए। जिल्लाका विभिन्न स्थानमा लाग्ने हाटबजारमा त्यसरी भारतीय व्यापारीहरू पुगेर बीउ बीजन बिक्री गर्ने गरेका छन्। ज्ञान केन्द्रले अब हाटबजारलाई लक्षितगर्दै अनुगमन कार्यलाई तीव्रता दिइने डा चौबेले बताए। जफत गरिएका बीउ बीजनलाई सोमबार नै नष्ट गरिएको ज्ञान केन्द्रले जनाएको छ। जिल्लाको सुनवल र रामग्राम नगरपालिका क्षेत्रका २ सहकारीसहित ८ वटा पसलका अनुगमन गरिएको थियो। अनुगमनका क्रममा केही एग्रोभेटहरूले पसल नवीकरण नगराएको, कारोबार अनुमति नलिएई कृषि सामग्री बिक्री गर्ने गरेको, एउटा उद्देश्यको दर्ताले अन्य सामग्रीहरू बिक्री गर्ने गरेको, स्थायी लेखा नम्बर(पान नम्बर) नलिएको लगायतका त्रुटिहरू पाइएको ज्ञान केन्द्रले जनाएको छ। जिल्लामा १९ वटा एग्रोभेट दर्तामा रहेको बताइएको छ।"
खैरो हेरोइनसहित २ जना पक्राउ,कैलाली : भजनी नगरपालिका९ पहलमान झुलंगे पुलस्थित सडकबाट अवैध लागूऔषध खैरो हेरोइनसहित २ जनालाई प्रहरीले पक्राउ गरेको छ। घोडाघोडी नगरपालिका१ सुखड बस्ने २६ वर्षीय प्रसान्त चौधरी र भजनी नगरपलिका४ बस्ने २७ वर्षीय अभिसेख चौधरीलाई ५ ग्राम ६ सय ६० मिलिग्राम खैरो हेरोइनसहित पक्राउ रहेका छन्। ईलाका प्रहरी कार्यालय सूर्यपुर भजनीबाट खटिएको प्रहरीले से ४ प ३४४९ नम्बरको मोटरसाइकललाई जाँच गर्ने क्रममा लागूऔषसहित उनीहरूलाई शनिबार साँझ पक्राउ गरेको हो। प्रहरीले उनीहरुमाथि थप अनुसन्धान गरिरहेको जनाएको छ।
भारतबाट फर्किएका १० नेपालीलाई कोरोना संक्रमण,"बेदकोट (कञ्चनपुर) : भारतका विभिन्न सहरबाट घर फर्किएका नेपालीमा कोरोना संक्रमण देखिन थालेको छ। भारतमा नयाँ भेरिएन्ट जेएन वान देखिन थालेपछि नेपालभारत सीमा नाकामा कोरोना परीक्षण अनीवार्य गरिएको छ। हालसम्म भारतबाट फर्किएका १० जनामा कोरोना सङ्क्रमण देखिएको गौरीफन्टा नाकामा रहेको हेल्थ डेस्कका प्रमुख गणेश साउदले जानकारी दिए। भारतबाट आउनेहरुमा कोरोना सङ्क्रमण छछैन जाँच्न एन्टिजेन परीक्षण गरिरहेका छौँ, उनले भने, अहिलेसम्म १० जनामा एन्टिजेन पोजेटिभ देखिएको छ। हेल्थ डेस्कका प्रमुख साउदका अनुसार कोरोना संक्रमितलाई घरमै एकान्तबास (होम आइसोलेसन)मा बस्न सुझाव दिइएको छ। गौरीफन्टा नाका भएर भारतका विभिन्न स्थानबाट दैनिक सयौँ नेपाली घर फर्किरहेका छन्। कोरोनाको भेरिएन्ट यकिनका लागि नमूना सङ्कलन गरेर काठमाडौँ पठाइएको प्रमुख साउदले बताए। भेरिएन्ट एकिन गर्न नौ जनाको नमूना काठमाडौँ पठाएका छौँ, उनले भने, दुई साता भइसक्यो, त्यसको रिपोर्ट आएको छैन। कञ्चनपुरको गड्डाचौकी नाका प्रयोग गरेर घर फर्किँदै गरेका नेपालीमा भने हालसम्म कोरोना सङ्क्रमण पुष्टि नभएको जिल्ला स्वास्थ्य कार्यालय कञ्चनपुरले जनाएको छ।  रासस"
फरार अभियुक्त ३० वर्षपछि पक्राउ,"भोजपुर : कर्तव्य ज्यानसम्बन्धी कसुर मुद्दाका फरार पाँच प्रतिवादीलाई जिल्ला प्रहरी कार्यालय भोजपुरले ३० वर्षपछि पक्राउ गरेको छ। २०५० सालमा कसुर गरेर फरार रहेका उनीहरुलाई विभिन्न ठाउँबाट पक्राउ गरिएको जिल्ला प्रहरी कार्यालयका प्रमुख प्रहरी नायव उपरीक्षक सुदिपराज पाठकले बताए। उनले भने, 'घटना भएको लामो अवधिसम्म पनि फरार रहेका अभियुक्तलाई विभिन्न स्थानबाट पक्राउ गरी कानुनी दायरामा ल्याइएको छ, यो प्रहरीको सफलता हो।' उनका अनुसार ललितपुर, उदयपुर, सुनसरी लगायतका जिल्लाबाट विभिन्न घटनामा संलग्न फरार प्रतिवादीलाई यही पुस २२ गते पक्राउ गरिएको हो। पक्राउ पर्नेमा हालको भोजपुरको टेम्केमैयुङ गाउँपालिका५ का ५० वर्षीय कृपाराज राई, सोही ठाउँका ४६ वर्षीय नगेन्द्रकुमार राई, ५५ वर्षीय विदुरकुमार राई, ५४ वर्षीय भिमराज राई र ४२ वर्षीय थिरकुमार राई रहेको जिल्ला प्रहरी कार्यालयले जनाएको छ। प्रहरी टोलीले कृपालाई ललितपुर, नगेन्द्रलाई धरान, विदुरलाई उदयपुरको बेलका, भिमराजलाई उदयपुर र थिरकुमारलाई ललितपुरबाट पक्राउ गरिएको प्रहरी प्रमुख प्रनाउ पाठकले जानकारी दिए। घटनामा संलग्न भएर फरार रहेका भोजपुरको टेम्केमैयुङ गाउँपालिका५ खावाका ४६ वर्षीय पूर्णहाङ राईलाई यही पुस १४ गते नै प्रहरीले ललितपुरबाट पक्राउ गरेको थियो। हत्याका मुख्य प्रतिवादी शुक्रदेव राई फरार रहेको अवस्थामा मृत्यु भइसकेको जानकारी आएकाले प्रहरीले अनुसन्धान जारी राखेको जनाएको छ। प्रहरीका अनुसार २०५० साल मङ्सिर ३ गते शुक्रदेव सहितको संलग्नतामा साविक कोट गाउँविकास समितिका राजधन राईको खुकुरी प्रहार गरी हत्या गरिएको थियो। २०६१ भदौ २८ गते जिल्ला अदालतले शुक्रदेवलाई २० वर्ष र घटनामा संलग्न अन्य सहयोगीलाई तीन वर्ष कैदको सजाय सुनाएको थियो। २०५० कात्तिक २७ गते लक्ष्मी पुजाका दिन देउसी खेल्ने क्रममा प्रतिवादी शुक्रदेव, पूर्णहाङलगायत २६ जनाले मृतकका दाजु जाहेरवाला बागधन राईसँग वादविवाद गर्दै राजधनलाई समेत कुटपिट गरेको थियो। सो घटनाका विषयमा मंसिर ३ गते छलफल गरी मिलाउने क्रममा पुनः विवाद भई राजधनलाई कुटपिट गर्दा शुक्रदेवले खुकुरी प्रहार गरी हत्या गरेर फरार रहेको प्रहरीको घटना विवरणमा उल्लेख छ।"
"वीरगन्जमा ठूलो परिमाणमा प्रतिबन्धित भारतीय आयुर्वेदिक औषधि बरामद, एक जना पक्राउ",वीरगन्ज : वीरगन्जमा औषधि व्यवस्था विभागले एक गोदाममा छापा मारेर नेपालमा प्रतिबन्धित ठूलो परिमाणमा भारतीय आयुर्वेदिक औषधि बरामद गरेको छ। विशेष सूचनाका आधारमा वीरगन्जस्थित औषधि व्यवस्था विभागका निमित्त कार्यालय प्रमुख मुकेन्द्र पंजियारको नेतृत्वमा खटिएको टोलीले वीरगन्ज महानगरपालिका१६ नगवास्थित एक घरको गोदाममा छापा मारेर करिब १५ लाख रुपैयाँ मूल्यको प्रतिबन्धित आयुर्वेदिक औषधि बरामद गरेको हो। बरामद औषधिमा दुखाई कम गर्नका लागि मालिस गर्ने तथा खाने झोल औषधिहरु रहेको पंजियारले जानकारी दिए। पंजियारका अनुसार नगवास्थित एक घरको गोदाममा भण्डारण गरी राखेको अवस्थामा भारत पटनाको श्री वैद्यनाथ आर्युवेद भवनद्वारा उत्पादित विभिन्न ब्रान्डका १८० वटा कार्टुनमा रहेका ८ हजार बोतल औषधि बरामद गरिएको हो। साथै भारतबाट अवैध रुपमा वीरगन्जमा ल्याएर भण्डारण गर्ने सिरहा जिल्ला घर भएका हिमालयन सप्लायरका व्यवस्थापक महम्मद अतिक अनवरलाई नियन्त्रणमा लिइएको पंजियारले जानकारी दिए। पंजियारका अनुसार औषधि व्यवस्था विभागबाट परीक्षण गर्दा गुड म्यानुफ्याक्चरिङ प्राक्टिस मा भारत पटनाको श्री वैद्यनाथ आर्युवेद भवनद्वारा उत्पादित औषधि अनुत्तीर्ण भएकाले उक्त कम्पनीको कुनै पनि औषधि नेपालमा आयात र बिक्री वितरण गर्न औषधि व्यवस्था विभागले यसअघि नै प्रतिबन्ध लगाइ सकेको छ। तर अनवरले उक्त भारतीय कम्पनीको औषधि जानाजान आयात गरेर बिक्री वितरणका लागि भण्डारण गरेको सूचना पाएपछि सोमबार गोदाममा छापा मारेर जफत गर्नुका साथै व्यवस्थापक अनवरलाई पनि नियन्त्रणमा लिएर कारबाही प्रक्रिया अगाडि बढाइएको पंजियारले बताए । नियन्त्रणमा लिइएका अनवरलाई जिल्ला प्रहरी कार्यालय पर्साको हिरासतमा पठाइएको जानकारी उनले दिए।
प्रहरीले दिने सेवा प्रविधिमैत्री हुनुपर्छ : प्रहरी महानिरीक्षक कुवँर,"तानसेन : प्रहरी महानिरीक्षक वसन्तबहादुर कुवँरले प्रहरीले दिने सेवा प्रविधिमैत्री हुनुपर्ने बताएका छन्। जिल्ला प्रहरी कार्यालय पाल्पाको नवनिर्मित भवनको उद्घाटन गर्दै उनले प्रहरी सेवालाई वैज्ञानिक र प्रविधिमा आधारित हुनुपर्ने बताएका हुन्। उनले प्रहरीलाई मजबुत र सक्षम बनाउनका लागि संगठन लागिपरेको बताए। उनले प्रविधिको माध्यमबाट जनताको सुरक्षामा २४ सै घण्टा खटिने गरी संगठन सबै क्षेत्रमा पहुँच पुर्याउने अभियानमा लागेको उनको भनाइ छ। नवनिर्मित भवनको दुई चरणमा ठेक्का आह्वान गरी ६ करोड ९५ लाख ५५ हजार ४ सय ३९ रुपैयाँको लागतमा निर्माण गरिएको प्रहरी उपरीक्षक हेरम्व शर्माले बताए। २०७६ चैत ६ गते भवन निर्माण सुरु गरिएको थियो। प्रहरी कार्यालय परिसरमा कार्यालय प्रमुख निवास, प्रहरी ब्यारेक, भान्सा घर, हिरासत भवन र शौचालयको निर्माण गरिएको छ।"
डिभिजन वन अधिकृतविरुद्ध एक करोड २५ लाखको भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले एक करोड २५ लाख बढी भ्रष्टाचार गरेको आरोपमा डिभिजन वन कार्यालय मकवानपुरका डिभिजन वन अधिकृत (अधिकृत दशौं तह) विरुद्ध भ्रष्टाचार मुद्दा दायर गरेको छ। अख्तियारका सहायक प्रवक्ता देवीप्रसाद थपलियाले डिभिजन वन अधिकृत दीर्घ नारायण कोइरालाले एक करोड २५ लाख ९६ हजार ३५३ रुपैयाँ भ्रष्टाचार गरेको आरोपमा सोमबार विशेष अदालत काठमाडौंमा आरोपपत्र दायर गरेको जानकारी दिए। उनीविरुद्ध गैरकानुनी सम्पत्ती आर्जन गरी भ्रष्टाचार गरेको भन्ने उजुरीका आधारमा अनुसन्धान हुँदा कोइरालाले भ्रष्टाचार गरेको पुष्टि हुन आएका अख्तियारको ठहर छ। अख्तियारका अनुसार कोइरालाले सार्वजनिक सेवामा स्थायी नियुक्ति लिएको मिति २०४६ साल जेठ २ गतेदेखि २०७८ फागुन १२ गतेसम्ममा गरेको आम्दानी तथा खर्चको विश्लेषण गर्दा एक करोड २५ लाख ९६ हजार रुपैयाँ बढी देखिएको हो। ' सेवा अवधिमा पारिश्रमिक बचत, भत्ता बचत रकम, घर जग्गा बिक्री, जिवन बिमा परिपक्क भई प्राप्त गरेको रकम, ग्यास स्टोरबाट भएको आम्दानी, शेयर बिक्रीबाट प्राप्त रकम, कृषि आय र निजको छोरीको वचत रकमसमेत गरी जम्मा ८१,८६,९९६।३१ ९ रुपैयाँ आर्जन गरेको, सोही जाँच अवधिमा निजको व्यय (खर्च तथा लगानी) तर्फ घर निर्माण, जग्गा खरिद र रजिष्ट्रेशन दस्तुर, अध्ययन खर्च, बिमाको प्रिमियम भुक्तानीमा भएको खर्च, सवारी खरिदमा भएको खर्च, शेयर खरिद तथा लगानी, ग्यास स्टोरमा गरेको लगानी रकम, सामाजिक ब्यवहार खर्च, विद्युतीय उपकरण खरिदबापतको रकम र बैंक मौज्दातसमेत गरी जम्मा रु।२,०७,८३,३४९।८५ ९दुई करोड सात लाख त्रियासी हजार तीन सय उनान्पचास रुपैयाँ खर्च तथा लगानी गरेको देखिँदा निजको वैध आय ८१,८६,९९६।३१ को अनुपातमा सोही अवधिमा निजले सिर्जना गरेका सम्पत्ति एवं खर्च तथा लगानी २,०७,८३,३४९।८५ देखिँदा आयभन्दा बढी भएको रु। १,२५,९६,३५३।५५ ९एक करोड पच्चीस लाख छयानब्बे हजार तीन सय त्रिपन्न रूपैंया पचपन्न पैसा० बरावरको सम्पत्ति स्रोत नखुली निजको सम्पत्ति विवरण अमिल्दो र अस्वभाविक देखिन आएको हुँदा सार्वनजिक पद धारण गरेका निज दीर्घ नारायण कोईरालाले साविक भ्रष्टाचार निवारण ऐन २०१७ को दफा १५ एवं हाल कायम रहेको भ्रष्टाचार निवारण ऐन २०५९ को दफा २०९१० बमोजिम गैरकानूनी रुपमा सम्पत्ति आर्जन सम्बन्धी कसुर गरेको पुष्टि हुन आएकोले निजलाई बिगो १,२५,९६,३५३।५५ ९एक करोड पच्चीस लाख छयानब्बे हजार तीन सय त्रिपन्न रूपैयाँ पचपन्न पैसा कायम गरी साविक भ्रष्टाचार निवारण ऐन २०१७ को दफा १५ दफा १६ग दफा ३ र दफा २९ एवं हाल कायम रहेको भ्रष्टाचार निवारण ऐन २०५९ को दफा २०९२० अनुसार विगो बमोजिम जरिवाना र कैद सजाय हुन एवं निजले जाँच अवधिमा आर्जन गरेको श्रोत नखुलेको सम्पत्तिबाट बढेबढाई हाल कायम रहेको स्रोत नखुलेको, आंशिक स्रोत नखुलेको र आंशिक स्रोत खुलेको सम्पत्तिसमेतबाट साविक भ्रष्टाचार निवारण ऐन २०१७ को दफा १६ ग दफा २९ र प्रचलित भ्रष्टाचार निवारण ऐन २०५९ को दफा ४७ तथा अख्तियार दुरुपयोग अनुसन्धान आयोग ऐन, २०४८ को दफा २ (ख बमोजिम बिगो जफतरअसुल उपर गरी पाउन मागदावी लिइएको छ,'अख्तियारको विज्ञप्तिमा जारी छ। साथै कोइरालाले सार्वजनिक सेवाको पदमा रहेर भ्रष्टाचारजन्य कार्य गरी गैरकानूनी रुपमा आर्जन गरेको सम्पत्ति श्रीमती गीता पौडेल कोइरालासमेतको नाममा जग्गा खरिद,निजको नाममा दर्ता कायम रहेको जग्गामा घर निर्माण तथा बैंक खातामा रकम मौज्दात लगायतमा गरिएका खर्चमध्ये स्रोत पुष्टि हुन नसकेको लागत मुल्य बराबरको श्रोत नखुलेको सम्पत्तिमध्येबाटो विगो र जरिवाना जफत गर्न समेत माग गरिएको छ।"
बर्दिबासका ५३ जनालाई लालपुर्जा वितरण,महोत्तरी : महोत्तरीको बर्दिबासमा ५३ जना सुकुम्वासीलाई जग्गाधनीको प्रमाणपु्र्जी (लालपुर्जा) वितरण गरिएको छ। सोमबार बर्दिबास नगरपालिकाले वडा नम्बर २ का ५३ घरपरिवारलाई जनही १ कट्ठाका दरले लालपुर्जा वितरण गरिएको हो। भूमि व्यवस्थापन कार्यालयसँग समन्वय गरी नगरमा रहेका अवस्थित बसोबासलाई व्यवस्थित बनाउने गरी सो जग्गा वितरण गरिएको प्रमुख प्रशासकीय अधिकृत किरणनिधि तिवारीले जानकारी दिए। बर्दिबास जिल्लामै पहिलोपटक यस कार्यमा सफलता पाइएकाले आगामी दिनमा नगरभरिका यस्ता सुकुम्वासीलाई जग्गा प्रदान गरिने तयारी भइरहेको तिवारीले बताए।
राष्ट्रियसभा सदस्य निर्वाचन उम्मेदवारी मनोनयन आज,"काठमाडौं : राष्ट्रियसभा सदस्यको रिक्त १९ पदका लागि आगामी माघ ११ गते हुने निर्वाचनको आज उम्मेदवारी मनोनयनपत्र दर्ता हुँदैछ ।सातै प्रदेश मुकाममा स्थापना गरिएका निर्वाचन अधिकृतको कार्यालयमा उम्मेदवारको मनोनयन पत्र दर्ता बिहान १० बजेदेखि अपराह्न ३ बजेसम्म हुनेछ । उम्मेदवारी मनोनयन दर्ता गर्नुअघि आयोगका तर्फबाट गरिनुपर्ने सम्पूर्ण तयारी र कार्य जिम्मेवारी पूरा गरिएको निर्वाचन आयोगका प्रवक्ता शालीग्राम शर्मा पौडेलले राससलाई जानकारी दिएका छन्। निर्वाचनमा प्रदेशसभा सदस्य र गाउँपालिका अध्यक्ष र उपाध्यक्ष तथा नगरपालिका प्रमुख र उपप्रमुख मतदाता छन् । कानुनी व्यवस्थाअनुरुप प्रदेशसभा सदस्य पाँच सय ४९ र पालिका प्रमुख र उपप्रमुख गरी जम्मा २०४७ जनाको मतदाता नामावलीमा स्वीकृत भएको छ । निर्वाचनमा प्रदेशसभा सदस्यको मतभार ५३ तथा पालिका प्रमुख र उपप्रमुखको मतभार १९ कायम गरिएको छ । उक्त निर्वाचनमा प्रदेशसभा सदस्यको कूल मतभार २९ हजार ९७ र पालिका प्रमुख र उपप्रमुखको कूल मतभार २८ हजार चार सय ६२ रहने छ । आयोगका अनुसार मतदाताको अन्तिम नामावली आइतबार प्रकाशन भइसकेको छ । यस्तो छ निर्वाचन कार्यक्रम उम्मेदवारीउपर यही पुस २४ गते दाबीविरोध र उजुरी, २५ र २६ गते जाँचबुझ गरी उम्मेदवारीको नामावली प्रकाशन हुनेछ भने २७ गते नाम फिर्ता लिन चाहने उम्मेदवारको नाम फिर्ता र उम्मेदवारको अन्तिम नामावली प्रकाशन हुनेछ । उम्मेदवारलाई निर्वाचन चिह्न पुस २८ प्रदान गरिने छ । यस निर्वाचनमा सात प्रदेशमा एकएक मतदानस्थल र दुईदुई मतदान केन्द्र कायम गरिएको छ । मतदान माघ ११ गते बिहान ९ बजेदेखि दिउँसो ३ बजेसम्म हुनेछ । स्थायी सदनका रुपमा रहेको ५९ सदस्यीय राष्ट्रियसभाका एक तिहाइ सदस्यको कार्यकाल प्रत्येक दुई वर्ष पूरा सकिन्छ । यस निर्वाचनमा विभिन्न प्रदेश र क्षेत्रबाट महिला, दलित, अपाङ्गता भएका व्यक्ति वा अल्पसङ्ख्यक र अन्य समुदायबाट सदस्यको चयन हुनेछ ।"
"मंगलबजारमा दिउँसै चोरी, चार जना पक्राउ","काठमाडौं : दिउँसै चोरी गर्ने चार जना पक्राउ परेका छन्। काठमाडौं उपत्यका अपराध अनुसन्धान कार्यालयले उनीहरूलाई पक्राउ गरेको हो। पक्राउ पर्नेमा झापा घर भई लगनखेल बस्ने २० वर्षीय सन्देश नेपाली, कास्की घर भई क्षेत्रपाटी बस्ने २६ वर्षीय अनिश पौडेल, नुवाकोट घर भई क्षेत्रपाटी बस्ने ४१ वर्षीय ज्ञानबहादुर विश्वकर्मा र काठमाडौंको महाराजगन्ञ बस्ने ३० वर्षीय राजकुमार विश्वकर्मा छन्। उनीहरूको साथबाट १ लाख ३४ हजार ३ सय नगद र ४ तोला ३८ लाल सुन बरामद गरिएको छ। उनीहरूले गत पुस २० गते ललितपुरको मंगलबजारस्थित रामबहादुर नेपालीको घरमा दिउँसै चोरी गरेका थिए। उनको घरबाट करिब ४ तोला ८० लाल सुन चोरी भएको थियो। पक्राउ परेका उनीहरूलाई थप कारबाहीको लागि प्रहरी परिसर ललितपुर पठाइएको प्रहरी उपरीक्षक रविन्द्र रेग्मीले बताए।"
आपराधिक पृष्ठभूमि भएका व्यक्ति मोटरसाइकल चोरीमा संलग्न,"विराटनगर : आपराधिक पृष्ठभूमि भएका व्यक्तिले संगठित गिरोह नै खडा गरेर मोरङ र सुनसरीमा मोटरसाइकल चोरी गर्ने धन्दा चलाइरहेको पत्ता लागेको छ। मोरङ र सुनसरीका विभिन्न स्थानबाट मोटरसाइकल चोरी गरेर भारतमा पुर्याई बिक्री गर्ने समूहको नेतृत्वकर्तासहित दुई जनालाई पक्राउ गरेर मोरङ प्रहरीले अनुसन्धान गर्दा उक्त कुरा खुलेको हो। पक्राउ परेकाले एक सयभन्दा बढी मोटरसाइकल चोरी गरेको अनुसन्धानबाट थाहा भएको छ। चोरीमा संलग्न सुनसरीको हरिनगरा गाउँपालिका ६ का ४० वर्षीय नजाम अन्सारी र भोक्राहानरसिंह गाउँपालिका२ का २३ वर्षीय निकाइल अन्सारीलाई पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार दुवै जनालाई गत मंसिर २९ गते विराटनगरबाट पक्राउ गरिएको हो। पक्राउ पर्नेमध्ये नजामको साथबाट १३ ग्राम लागूऔषध ब्राउन सुगर (खैरो हेरोइन) बरामद भएको दाहालले बताए। दुवै जनाले विभिन्न स्थानबाट मोटरसाइकल चोरी गरेको देखिने सीसी क्यामेरा फुटेजसमेत प्राप्त भएको उनको भनाइ छ। विराटनगर महानगरपालिका२ बन्जरा चोकबाट गत भदौ १० गते को २६ प ७७७६, विराटनगर४ नोबेल अस्पताल परिसरबाट असोज १५ गते को ४३ प ४८०४, विराटनगर७ सेन्ट्रल मलको अण्डर ग्राउण्ड पार्किङबाट मंसिर ६ गते को १० प ९५६६ र विराटनगर९ गुद्री बजारबाट मंसिर ८ गते को २८ प ७८१५ नम्बरको मोटरसाइकल चोरी भएको थियो। त्यस्तै, विराटनगर७ कोशी अस्पताल परिसरबाट मंसिर ९ गते को २५ प १८११, नोबेल अस्पतालको पार्किङबाट मंसिर २२ गते को २९ प ५५४ तथा विराटनगर६ भाटभटेनी सुपरपार्केको पार्किङस्थलबाट मंसिर २७ गते को २१ प ५८९४ नम्बरको मोटरसाइकल चोरी भयो। पीडितबाट जाहेरी लिएर अनुसन्धान सुरु गर्दा संगठित गिरोहले मोरङ र सुनसरीका विभिन्न स्थानबाट सयभन्दा बढी मोटरसाइकल चोरी गरेको पत्ता लाग्यो, डीएसपी दाहालले भने, चोरी गरिएको मोटरसाइकल जोगवनी, फारवेसगन्ज र फुल्काहालगायतका भारतीय बजारमा पुर्याएर बिक्री गर्ने गरेको खुलेको छ। मोटरसाइकल चोरीमा संलग्न दुवै जनाविरुद्धको अनुसन्धान सकेर प्रहरीले सोमबार सरकारी वकिल कार्यालय मोरङमा मिसिल (अनुसन्धान प्रतिवेदन) बुझाएको छ। नजाम र निकाइलविरुद्ध चोरीको कसुरमा ७ वटा तथा नजामविरुद्ध भने लागूऔषध ऐनअन्तर्गतको समेत मुद्दा चलाउनुपर्ने रायसहितको मिसिल प्रहरीले सरकारी वकिल कार्यालयमा बुझाएको हो। अनुसन्धानबाट प्राप्त प्रमाण र तथ्यसहितको मिसिलका आधारमा सरकारी वकिल कार्यालयले अभियोगपत्र तयार पार्दै अभियुक्तविरुद्ध अदालतमा मुद्दा दायर गर्नेछ। प्रहरीबाट प्राप्त भएको मिसिल अध्ययन गर्ने काम भइरहेको र त्यसका आधारमा अभियोगपत्र तयार पारेर अभियुक्तविरुद्ध मुद्दा दायर गरिने वकिल कार्यालयले जनाएको छ। कार्यालयका अनुसार मंगलबार वा बुधबार मुद्दा दर्ता हुन्छ। मोरङ प्रहरी प्रमुख एसपी दीपक पोखरेलले मोटरसाइकल चोरी नियन्त्रण गर्न तथा चोरीमा संलग्न गिरोह पत्ता लगाएर कारबाहीको दायरामा ल्याउन विशेष अप्रेशन चलाएका थिए। मोटरसाइकल चोरी हुने क्रम बढ्दै गयो। यसमा संगठित गिरोह नै संलग्न रहेको हाम्रो अनुमान थियो, पोखरेलले भने, यसमा संलग्नको खोजतलास एवं मोटरसाइकल चोरी नियन्त्रणका लागि विशेष अप्रेशन चलाइएको हो। दुई जनालाई पक्राउ गरेर अनुसन्धान गर्दा चोरीमा आपराधिक पृष्ठभूमि भएका व्यक्तिको संगठित गिरोह संलग्न रहेको पत्ता लाग्यो। नजाम नेतृत्वको गिरोहमा अन्य व्यक्ति पनि संलग्न रहेको प्रहरीको भनाइ छ। दुई जनालाई पक्राउ गरेर अनुसन्धान गर्दा सयभन्दा बढी मोटरसाइकल चोरी गरिसकेको खुलेको छ, पोखरेलले भने, ठूलो मिहिनेत गरेर गिरोहका नाइकेसहितलाई समात्न प्रहरी सफल भएको हो। उनका अनुसार नेपालबाट चोरेर भारतीय बजारमा बिक्री गरिएका मोटरसाइकल नेपालका सीमावर्ती क्षेत्रबाट भारतीय बजार कटियारतर्फ अवैध घरेलु मदिरा ओसारपसारमा प्रयोग हुने गरेको पाइएको छ। गिरोहका नाइकेसहित दुई जना पक्राउ परेपछि लगभग तीन सातायता मोटरसाइकल चोरीको घटनामा कमी आएको जानकारी एसपी पोखरेलले दिए। मुख्य गिरोहका नाइकेसहित पक्राउ परेपछि पछिल्लो समय मोटरसाइकल चोरीमा कमी आएको छ, उनले भने, चोरी नियन्त्रणका लागि शंकास्पद स्थानलाई प्रहरीले उच्च निगरानीमा राखेको छ। पछिल्लो समय मोटरसाइकल चोरीका घटनामा वृद्धि भइरहेको बताउँदै उनले चोरीमा संलग्न गिरोहको जालो तोड्न प्रहरी सक्रियता बढाइएको जानकारी दिए। यस्तो छ नजामको आपराधिक पृष्ठभूमि मोटरसाइकल चोरीका मुख्य नाइके नजाम अन्सारी आपराधिक पृष्ठभूमिका व्यक्ति रहेको प्रहरी अनुसन्धानबाट पत्ता लागेको छ। विगतका अपराधमा संलग्न उनीविरुद्ध यसअघि विभिन्न कसुरमा ५ वटा मुद्दा चलेको खुलेको छ। यसअघि उनीविरुद्ध जबरजस्ती करणी, बैंकिङ कसुर, चोरी र सार्वजनिक अपराध ऐनअन्तर्गतको मुद्दा दर्ता भएको थियो। आपराधिक विगत बोकेका नजाम पछिल्लो समय गिरोह खडा गरेर मोटरसाइकल चोरी गर्ने धन्दामा सक्रिय रहेको पत्ता लागेको हो। मोरङ प्रहरीमा उनीविरुद्ध पहिलोपटक २०५९ साल मंसिर ८ गते चोरी मुद्दा दर्ता भएको थियो। उक्त मुद्दामा मंसिर ३० गते मोरङ अदालतले उनीसँग ५ हजार रुपैयाँ धरौटी मागेको थियो। धरौटीवापतको रकम तिर्न नसक्दा नजाम कारागार चलान भएका थिए। सुनसरी प्रहरीमा उनीविरुद्ध २०६७ पुस २० गते सार्वजनिक अपराध ऐनअन्तर्गतको मुद्दा दर्ता भएको थियो। उक्त मुद्दामा जिल्ला प्रशासन कार्यालय सुनसरीले उनीसँग धरौटीवापत ९ हजार रुपैयाँ मागेको थियो। पुनः २०७२ जेठ २७ गते सुनसरी प्रहरीमा सार्वजनिक अपराध ऐनअन्तर्गतको मुद्दा दर्ता भयो। असार ७ गते जिल्ला प्रशासन कार्यालयले धरौटीवापत ३ हजार मागेको थियो। नजामविरुद्ध २०७६ माघ २० गते मोरङ प्रहरीमा जबरजस्ती करणी मुद्दा दर्ता भएको थियो। मोरङ प्रहरीमा नै २०७९ कात्तिक १५ गते बैंकिङ कसुरको मुद्दा उनीविरुद्ध दर्ता भएको थियो।"
गौशालाका सामुदायिक विद्यालय माघ १ गतेसम्म बन्द,गौशाला : गौशाला नगरपालिकाभरिका सामुदायिक विद्यालयहरूमा माघ १ गतेसम्मका लागि जाडो बिदा दिइएको छ। अत्यधिक चिसो बढेपछि नगरका सामुदायिक विद्यालयका प्रधानाध्यापकहरूको वैठकले माघ १ गतेसम्मका लागि बिदा दिइने निर्णय गरिएको हो। नगरको शैक्षिक क्यालेण्डरअनुसार सो बिदा मिलाइएको नगरपालिकाको शिक्षा शाखाले जनाएको छ। प्रधानाध्यापकको बैठकमा भएको निर्णयअनुसार पुस २९ गतेसम्म चिसो बिदा दिइएको शिक्षा शाखाका सह संयोजक भरत सिंहले जानकारी दिए। सहसंयोजक सिंहका अनुसार यहाँका सामुदायिक विद्यालयमा माघ १ गते माघी बिदा भएकाले सो दिन सार्वजनिक बिदा भएको र अब साविक झै माघ २ गतेदेखि विद्यालय सञ्चालनमा आउने छ।
भोजपुरमा ३० वर्षअघिको हत्याका अभियुक्त धमाधम पक्राउ,"विराटनगर : भोजपुरमा देउसी खेलेको विवादमा ३० वर्षअघि युवकको हत्या गरेर फरार भएका अभियुक्तहरू धमाधम पक्राउ पर्न थालेका छन्। घटनामा संलग्नमध्ये ५ जनालाई विभिन्न जिल्लाबाट पक्राउ गरेर आइतबार राति भोजपुर पुर्याइएको छ। पछिल्लो समय पक्राउ पर्नेमा भोजपुरको टेम्केमैयुङ गाउँपालिका५ खावाका ५० वर्षीय कृपाराज राई, ४२ वर्षीय मणि भनिने थीरकुमार राई, ५५ वर्षीय विदुरकुमार राई, ५४ वर्षीय भीमराज राई र ४६ वर्षीय नइन्द्र भनिने नगेन्द्रकुमार राई रहेका छन्। भोजपुर प्रहरी प्रमुख डीएसपी सुदीपराज पाठकका अनुसार ललितपुरको सुनाकोठीबाट कृपाराज, सातदोबाटोबाट थीरकुमार र उदयपुरको बेलकाबाट विदुरकुमार, रामपुर ठोक्सिलाबाट भीमराज तथा सुनसरीको धरानबाट नगेन्द्रलाई पक्राउ गरिएको हो। देउसी खेलेको विषयमा विवाद हुँदा २०५० साल मंसिरमा युवकको हत्या गरी फरार भएका उनीहरूलाई भोजपुर अदालतले घटनाको मतियारका रूपमा दोषी ठहर गरिसकेको छ। अदालतले २०६१ भदौ २८ गते जनही ३ वर्ष कैदको फैसला गरेपनि सजाय भुक्तान नगरिकन भागिरहेका थिए। प्रहरी सक्रियतासँगै अभियुक्तहरू पक्राउ पर्न थालेका हुन्। जिल्ला छाडेर विभिन्न स्थानमा लुकिछिपी जीविकोपार्जन गर्दै आएको विशेष सूचनाका आधारमा खोजीका लागि गएको प्रहरी टोली एकैदिन ५ जनालाई पक्राउ गर्न सफल भएको डीएसपी पाठकको भनाइ छ। उनका अनुसार सोमबार अदालत बुझाइएसँगै उनीहरूलाई कैद सजाय भुक्तानका लागि कारागार चलान गरिएको छ। विक्रम संवत २०५० साल मंसिर ३ गते खुकुरी प्रहार र कुटपिट गरेर साविकको कोट गाविसका राजधन राईको हत्या गरिएको थियो। राजधनमाथि साविकको खावा गाविसका शुक्रदेव राईले खुकुरी प्रहार गरेको र अन्य अभियुक्तहरूले कुटपिट गरेको पुष्टि प्रहरीको अनुसन्धानबाट भयो। अभियुक्तविरुद्ध चलाइएको कर्तव्य ज्यान मुद्दाको फैसला गर्दै अदालतले मुख्य प्रतिवादी शुक्रदेवलाई २० वर्ष र घटनाका मतियारलाई जनही ३ वर्ष कैद सजाय हुने फैसला गरेको थियो। तर, ३० वर्षसम्म कोही पनि अभियुक्तहरू पक्राउ परेनन्। प्रहरीका अनुसार २०५० कात्तिक २८ गते लक्ष्मी पूजाको दिन २६ जनाको समूह देउसी खेल्दै राजधनको घर पुगेको थियो। मादक पदार्थ सेवन (मापसे) गरेर पुगेको समूहले देउसी खेल्दा दानपैसा कम दिएको भन्दै मृतक राजधनका दाजु बागधन राईसँग विवाद गर्यो। विवाद मिलाउनलाई भनेर मंसिर ३ गते बोलाइएको पञ्चेतीमा झगडा हुँदा कुटपिट र खुकुरी प्रहार गरेर राजधनको हत्या गरिएको प्रहरीको भनाइ छ। घटनाको मतियारका रूपमा दोषी ठहर भएकामध्ये टेम्केमैयुङ५ खावाकै ४६ वर्षीय पूर्णहाङ राईलाई प्रहरीले यही पुस १४ गते ललितपुरको भैंसेपाटीबाट पक्राउ गरेको थियो। विशेष सूचनालाई आधार मानेर खोजतलास तीव्र बनाइएपछि अन्य अभियुक्तहरू पनि पक्राउ परेको डीएसपी पाठकले बताए। उनका अनुसार राजधनको हत्यामा संलग्नमध्ये ६ जना हालसम्म पक्राउ परिसकेका छन्। अदालतबाट दोषी ठहर भएका अन्य केही व्यक्ति अझैसम्म फरार रहेकाले खोजी जारी राखिएको जानकारी पाठकले दिए। उनका अनुसार हत्याका मुख्य प्रतिवादी शुक्रदेव राई घटनापछि भागेर भारत पुगेको पाइएको छ। फरार भएर भारतमा लुकिछिपी बसेकै अवस्थामा उनको मृत्यु भइसकेको जानकारी आएको छ। घटनामा दोषी ठहर भएपनि शुक्रदेवले कैद भुक्तान गरेको देखिँदैन, डीएसपी पाठकले भने, तर, अनुसन्धान जारी राखेर उनको मृत्यु भएनभएको बुझ्ने काम भइरहेको छ। पक्राउ पर्न बाँकी रहेकाको पनि खोजी जारी छ।"
बाजुरामा विपद् पूर्वतयारीका लागि कृतिम अभ्यास,"बाजुरा : बाजुरामा विपद् पूर्वतयारीका लागि कृतिम अभ्यास सञ्चालन गरिएको छ। सुख्खा मौसममा आगलागीलगायतका विपद्का घटना हुनसक्ने भएकाले दुर्गाभञ्जन गुल्मले कृतिम अभ्यास गरेको हो। आगलागीका विषयमा विस्तृत जानकारी दिने उद्देश्यले प्रदर्शनी गरिएको दुर्गाभञ्जन गुल्मका गुल्मपति धमेन्द्र सिंहले जानकारी दिए। कृतिम अभ्यासमा फायर फाइटिङ, माइन जोखिम सचेतना, ग्यास सिलिण्डर फायर सेफ्टी, घाइते उद्धार, प्राथमिक उपचार र विपद् सामग्री प्रदर्शनी गरिएको थियो।"
पोखरा उपत्यकामा पुस २५ र २६ गते जलपन्छी गणना,"पोखरा : पोखरामा यही पुस २५ र २६ गते हिउँदे आगन्तुक तथा पानीमा आश्रित पन्छीको गणना गरिने भएको छ। सिमसार, तालतलैया, नदीनालामा आश्रित जलपन्छीको अवस्था, हिउँदे आगन्तुक जलपन्छीको तथ्यांक संकलन गर्ने उद्देश्यले पन्छी गणना गरिने भएको हो। पानीमा आश्रित तथा हिउँदे आगन्तुक जलपन्छीको संख्या र तिनका विभिन्न प्रजातिको विवरण पत्ता लगाएर स्थानीय समुदाय र सरोकारवाला निकायको सहभागितामा सचेतना अभिवृद्धि गर्ने उद्देश्यका साथ जलपन्छी गणना गर्न लागिएको पोखरा उपत्यका क्षेत्रीय संयोजक एवं पोखरा पन्छी समाजका अध्यक्ष मनशान्त घिमिरेले जानकारी दिए। उनका अनुसार नेपालमा सन् १९८७ देखि जलपन्छी गणना सुरु गरिएको हो। सन् २००४ देखि पोखरा उपत्यकामा टाइगर माउन्टेन पोखरा लजको अगुवाइमा जलपन्छी गणना गरिँदै आइएकामा सन् २००७ देखि पथप्रर्दशकको सहभागितामा नेपाल पन्छी संरक्षण संघअन्तर्गत वन विज्ञान अध्ययन संस्थान पोखरा क्याम्पसका विद्यार्थी र सन् २०१५ देखि पोखरा पन्छी समाजको प्रत्यक्ष संलग्नता गणना थालिएको घिमिरेले बताए। उपत्यकाले जलपन्छी गणनाको २०औँ वर्षमा प्रवेश गरेको भन्दै पछिल्लो समय जलपन्छीको संख्या तथा प्रजातिमा धेरै हेरफेर रहेको लजका नेचुरलिस्ट झलक चौधरीले बताए। उनका अनुसार विश्वमै दुर्लभ रहेका ४२ प्रजातिका पन्छीमध्ये १३ जलपन्छी रहेका छन्। पूर्वमेचीदेखि पश्चिम महाकालीसम्मका ५० भन्दाबढी स्थानमा जनवरीको पहिलो हप्तादेखि तेस्रो हप्तासम्म जलपन्छीको गणना गरिने एशियन वाटरफल सेन्ससका नेपाल प्रतिनिधि डा हेमसागर बरालले जानकारी दिए। पोखरा उपत्यकामा गरिने गणना पुस २५ गते कमलपोखरी, विजयपुर खोला, गुँदे, खास्टे, न्यूरेनी, दिपाङ, मैदी, बेगनाश र रुपाताल गरिने र २६ गते फेवाताल र सिमसार क्षेत्रमा गरिने समाजका अध्यक्ष घिमिरेले बताए। रासस"
"भारतमा खुल्यो चितवन घटनाको रहस्य, हत्याको कारण अवैध सम्बन्ध","चितवन : गत मंसिर ६ गते भरतपुर महानगरपालिका१२ स्थित मिलन चोकस्थित केरुङ घोलको कल्भर्टमुनि दुई शव फेला पर्यो। बोरामा बाँधिएको अवस्थामा महिला र पुरुषको शव फेला परेको थियो। मुखमा टेप लगाएको, हात, खुट्टा र घाँटी डोरीले बाँधेको अवस्थामा बोरामा होलर सिलाएर कल्भर्टमुनि फालेको अवस्थामा फेला परेको थियो। शवको पहिचान नहुँदा घटनाको थप अनुसन्धानमा कठिनाई भएको थियो। सार्वजनिक सूचना, स्केज सार्वजनिक गर्दासमेत सनाखत हुन नसेपछि घटनाको अनुसन्धान कठिन बनेको थियो। करिब डेढ महिनाको निरन्तर प्रयासपछि अन्ततः प्रहरीले घटनाको गहिराईमा पुग्न सफल भएको छ। तीन हप्ताअघि शवको पहिचान गरेको प्रहरीले भारतको विहारसम्म पुगेर घटनााबरे पत्ता लगाएको हो। घटनाको अनुसन्धानले दुई भारतीय नागरिकको भरतपुरमा हत्या गरेको पत्ता लगाएको हो। भारतीय नागरिकले नै हत्या गरेको पत्ता लागेको छ। शवको पहिचान हुन नसक्दा प्रहरीले हुलिया र स्केच सार्वजनिक गरेको थियो। नेपाल प्रहरीको केन्द्रीय अनुसन्धान ब्युरो, बागमती प्रदेश प्रहरी कार्यालय हेटौंडा र जिल्ला प्रहरी कार्यालय चितवनले संयुक्त अनुसन्धान गरेका थिए। भारतका विहार सुगांव डीह, सुगौली, पूर्वी चम्पारणका ३३ वर्षीय अखिलेश भगतले श्रीमतीसहित अवैध सम्बन्ध राख्ने पुरूषको हत्या गरेको नेपाल प्रहरीको केन्द्रीय अनुसन्धान ब्युरोका प्रवक्ता एसपी नवराज अधिकारीले बताए। अखिलेसले श्रीमती विहार सुगांव डीह, सुगौली, पूर्वी चम्पारणकी ३० वर्षीया अस्मिता भन्ने सन्जु देवी र उनीसँगको अवैध सम्बन्ध राखेको भारतकै मोतिहारी, फूलबारीया, सुगौलीका १९ वर्षीय ऋषभकुमार कुशवाहाको गत मंसिर २ गते हत्या गरेका थिए। ऋषभकुमार नाताले अखिलेशको भतिजा पर्छन्। हत्या आरोपमा भारतीय प्रहरीले अखिलेशलाई केन्द्रीय कारागृह मोतिहारीमा राखिएको छ। श्रीमतीसँगको अवैध सम्बन्धका कारण भारतमा अर्का एक ब्यक्तिको हत्या गरेर नेपाल आएको प्रहरीको आशंका छ। हत्या हुनुअघि चार दिनअघि उनीहरू तीनै जना भरतपुरमा डेरा गरी बसेका थिए। हत्या गरेपछि शवलाई बोरामा बाँधेर पालैपालो साइकलमा लगेर फालेका थिए। हत्यामा संलग्न व्यक्ति भारतमै अर्को एक हत्यामा संलग्न भएको पाइएको चितवन प्रहरीले जनाएको छ। उनलाई नेपाल ल्याउन नमिलेको नेपाल प्रहरीले जनाएको छ। प्रहरीका अनुसार सिसिटिभी फुटेजमा भगतले शव लगेको दृष्य देखिएको थियो। तरकारी तथा फलफुल ब्यापारका लागि बेलाबेला नेपाल आउने गरेका उनीहरू मिलनचोकमा बस्दै आएका थिए। श्रीमतीसँगको अवैध सम्बन्ध थाहा पाएपछि अखिलेश र ऋषभको झगडा भइरहने प्रहरीको अनुसन्धानबाट खुलेको छ। हत्या गरेर अखिलेश फरार भएका थिए।"
भीरबाट लडेर वृद्धको मृत्यु,नुवाकोट : नुवाकोटमा भीरबाट लडेर एक जनाको मृत्यु भएको छ। मृत्यु हुनेमा बेलकोटगढी नगरपालिका११ अमारे ढाडखर्कका ६० वर्षीय ज्ञानबहादुर तामाङ रहेका छन्। जिल्ला प्रहरी कार्यालय नुवाकोटका अनुसार पैदल हिँडिरहेका बेलामा भीरबाट लडेर उनको मृत्यु भएको हो।
नापी कार्यालयका तत्कालीन प्रमुखसहित ९ जनालाई सजायको माग गर्दै अख्तियार पुग्यो सर्वोच्चमा,"काठमाडौं : सरकारी जग्गा व्यक्ति विशेषको नाउँमा दर्ता गरी भ्रष्टाचार गरेको आरोपमा नापी कार्यालयका प्रमुखसहित ९ जनालाई सजायको माग गर्दै अख्तियार दुरूपयोग अनुसन्धान आयोगले सर्वोच्च अदालतमा पुनरावेदन गरेको छ। मालपोत कार्यालय खोटाङका तत्कालीन मालपोत प्रमुख यदुनाथ दाहालसहित ९ जनालाई विशेष अदालतले गरेको फैसला बदर गरी प्रतिवादीहरूलाई सजायको माग गर्दै सर्वोच्चमा पुनरावेदन गरिएको अख्तियारका सहायक प्रवक्ता देवीप्रसाद थपलियाले जानकारी दिए। अख्तियारले १३ जेठ २०७७ सालमा मालपोत प्रमुख यदुनाथ दाहाल,नापी विभागका प्रमुख सियाकान्त चौधरी, मालपोत अधिकृत कटक बहादुर खत्री, मालपोत कार्यालयमा नासु भिम बहादुर खत्री, तत्कालीन खरिदार टेकबहादुर खड्का,जग्गाधनि गजेन्द्रकुमार थापा, रामबहादुर थापा, तत्कालीन नापी कार्यालयका अमिन गणेश कुमार खिडहरी, जग्गा मालपोत कार्यालय खोटाङका कर्मचारी टेक बहादुर खड्का र मालपोत कार्यालय खोटाङका तत्कालीन नासुचन्द्र बहादुर कार्कीको मिलेमतोमा सार्वजनिक जग्गा व्यक्तिको बनाएको आरोपमा विशेषमा मुद्दा दायर गरेको थियो। खोटाङ दिक्तेलको सरकारी जग्गा कित्ता नम्बर १३७ र ८१५ को छुट जग्गा दर्ता गराउँदै उनीहरूले ४ लाख ९१ हजार २ सय रुपैयाँ भ्रष्टाचार गरेको आरोप पत्र दायर गरेको थियो। अख्तियारले सबै प्रतिवादीसँग ४ लाख ९२ हजार २ सय विगो र सोही बराबरको जरिवाना र भ्रष्टाचार निवारण ऐनअनुसार कैद साजयको माग दावी गरेको थियो। तर विशेष अदालतले प्रतिवादी खत्रीलाई ६ महिना कैद र हानीनोक्साी गरेको विगोको दामासहितले हुन आउने १ लाख ६३ हजार ६७ जरिवाना ,खत्री र खड्कालाई ५ महिना कैद र १ लाख ६३ हजार ६७ रुपैयाँ विगो ठहर गरेको थियो। सो मुद्दाका प्रतिवादी चौधरी र दाहालले भने सफाइ पाएका थिए। जग्गा दर्ता समिति मार्फत विभागीय सहमति लिइ कित्ता नम्बर १३७ र ८१५ को जग्गा दर्ता गर्न सिफारिस गरेको कार्य अन्यथा देखिन नआएपछि सो कार्यमा संलग्नता नदेखिएको भन्दै अख्तियारले उनीहरूलाई सफाइ दिएको थियो। चन्द्रबहादुर कार्की,गजेन्द्र बहादुर थापा, चन्द्रबहादुर कार्कीले आरोपित कसुरबाट सफाइ पाएका थिए। तर, विशेष अदालतले मालपोत प्रमुख दाहाललाई ४ लाख १४ हजार ४५३ रुपैयाँ विगो,नापी प्रमुख चौधरीलाई ४ लाख ८९ हजार २०१ रुपैयाँ विगोसहित भ्रष्टाचार निवारण ऐन २०५९ को दफा ८ को उपदफा (१) बमोजिम सजायको माग गर्दै सर्वोच्चमा पुनरावेदन दिएको हो। यसैगरी अख्तियारले जग्गाधनी गजेन्द्रलाई ४ लाख १४ हजार ४५३ रुपैयाँ र रामबहादुरलाई ७४ हजार ७४८ रुपैयाँ विगोसहित उनको नाममा रहेको जग्गाको दर्ता श्रेस्ता भ्रष्टाचार ऐन २०५९ को दफा ८ को उपदफा (१) बमोजिम बदरको माग गरिएको छ। नासु कार्कीलाई ६३ हजार ८५० रुपैयाँ विगोसहित सजायको माग गरेको छ। प्रतिवादीहरू सियाकान्त,यदुनाथ,चन्द्रबहादुर, गजेन्द्र,रामबहादुर,गणेशकुमारका हकमा सफाइ दिने विशेष अदालतको फैसला बदर गरी सजायको माग गर्दै पुनरावेदन गरेको अख्तियारले जनाएको छ।"
४७ केजी चाँदीसहित तीन जना पक्राउ,"काठमाडौं : ४७ केजी चाँदीसहित तीन जना पक्राउ परेका छन्। काठमाडौं उपत्यका अपराध अनुसन्धान कार्यालयले उनीहरूलाई पक्राउ गरेको हो। पक्राउ पर्नेमा बाराका ५० वर्षीय कामेश्वर शाह, पर्साका ३२ वर्षीय सुमनकुमार सर्राफ र बाराका २० वर्षीय मनिष सर्राफ छन्। उनीहरूको साथबाट चार थान मोबाइल र ४७ केजी अवैध चाँदी बरामद भएको प्रहरीले जानकारी दिएको छ। उनीहरूले भोटेबहाल, कोटेश्वरलगायतका बिभिन्न ठाँउमा राजश्व छलि गरी बिलबिजक बिना चाँदीका गरगहनाहरू भण्डार गरी बिक्री वितरण गर्ने गरेको प्रहरीको अनुसन्धानबाट खुलेको छ। उनीहरूलाई थप कारबाहीका लागि राजस्व अनुसन्धान विभागमा पठाइएको प्रहरी उपरीक्षक रविन्द्र रेग्मीले बताए।"
सोनमामा कपाली तमसुक नविकरणको नाममा नियमविपरित रकम असुल्दै,"सोनमा (महोत्तरी) : महोत्तरीको सोनमामा कपाली तमसुक नविकरणको नाममा नियमविपरीत रुपमा रकम उसुल गर्दै आएको छ। सोनमा गाउँपालिका वडा नं २ को कार्यालयमा त्यस्ता तमसुक नविकरण गर्नका लागि आउने धनीसँग मनपर्दी रकम असुल्दै आएको छ। स्थानीय अरुण कुमार यादवले दिएको जानकारी अनुसार सो तमसुक तयार पार्नका लागि वडा कार्यालय परिसरमा रहेको लेखनदासले प्रतिव्यक्ति तीन सय रुपैयाँका दरले रकम लिँदै आएको जनाएको छ। त्यस्तै ऋणी सम्पर्कमा नआउने धनीसँग वडा कार्यालयले पुर्जी काटेर सम्पर्कमा ल्याउनका लागि सो रकम बिना रसिदको असुल्दै आएको यादवले बताए। त्यस्तै स्थानीय सुधार कुमार यादवका अनुसार वडा कार्यालयमा निवेदन दर्ता गराउने क्रममा वडा सचिवले प्रति फाइल १ हजारका दरले माग गरेको र सो रकम नदिँदा आफ्नो फाइल अझ पनि अलपत्र अवस्थामा रहेको जानकारी दिएका छन्। सुधिरले भने, 'वडाले माग गरेको रकम फाइल भित्र टाँस्ने गर्दछ। आफूसँग पनि सो रकम माग गरिएको र त्यसको रसिद माग गरेपछि आफ्नो फाइल अलपत्र पारिदिएको छ।' यस सम्बन्धमा वडा कार्यालयमा रहेको वडाअध्यक्षसँग विस्तृतमा बुझ्न खोज्दा उनी सम्पर्कमा आउन चाहेनन्। गाउँपालिकाको कार्यालयले त्यस्ता कपाली तमसुक नविकरणका लागि २ सय रुपैयाँ निर्धारण गरिएको कुनै पनि शर्तमा थप रकम नदिनका लागि सर्वसाधारणमा आग्रह गरेका छन्। पालिका अध्यक्ष विश्वेश्वर प्रसाद यादवले पालिकाले निर्धारण गरिएको रकमभन्दा बढी माग गरेमा तत्काल आफूलाई जानकारी गराउनका लागि सर्वसधारणमा आग्रह गरेका छन्। आफूले यस सम्बन्धमा थप अनुसन्धान गरिरहेको त्यस्तो कार्यमा संलग्न कर्मचारी र जनप्रतिनिधीलाई कानुनअनुसारको कारवाही गरिने अध्यक्ष यादवले प्रतिबद्धता जनाएका छन्।"
"कुटेर काम लगाउँथे, बाँचेर फर्किएँ","गाउँका दिदीबहिनी, साथीसंगी सबै विदेश गएको देख्दा मलाई पनि बिदेसिने रहर लागिरहेको थियो। विदेश लैजाने गाउँ आउने एकजना दाइ चिनेको थिएँ। उनलाई म पनि विदेश जान्छु भने। उनले हुन्छ पासपोर्ट बनाएर राख भने। मैले सदरमुकाम गएर पासपोर्ट बनाएँ अनि उनैलाई दिए। उनले म एक महिनापछि लिन आउँछु भने। पैसा ठीक पारेर राख भने। मैले सरसापट र घरमा भएको बाख्रा बेचेर २ लाख ठीका पारेँ। उनी एक महिना नबित्तै आए। उनले अनि म तिमीलाई कुवेत लैजान्छु भने। म उनैको पछि लागेँ। यो २०६९ सालको कुरा हो। म कुवेत पुगेँ। त्यहाँ एउटा घरमा पुर्याएर यहीँ हो तिम्ले काम गर्ने ठाउँ भनेर उनी फर्किए। सुरुमा त ठीकै जस्तो लागेको थियो। म गाउँको मान्छे, उनीहरूको कुरै नबुझिने। बिस्तारै उनीहरूले मलाई जे कुरामा पनि गाली गर्ने, पिट्ने गर्न थाले। घरबाट हिँडेको छ महिना जति भएको हुँदो हो। अब त नेपाल फर्कन्छु यस्तो ठाउँमा बस्दिनँ भन्ने सोचेर घरमा दाइलाई फोन गरे। तर, साहुले बोल्दा बोल्दै फोन खोसिदिए। दाइले बाउ बिरामी छ जसरी नि घर आऊ भन्नुभएको थियो। राम्रोसँग बोल्न पनि दिएनन्। मलाई दिएको मोबाइल र सिम नै फुटाइदिए साहुले अनि कसरी फोन गर्नु ? दैनिकजसो उनीहरूले मलाई पिट्थे। रुन मन लाग्थ्यो। तर, रोएको देख्यो भने गाली गर्ने, किन रोएको भन्ने, साहुका बच्चाहरूसमेत कुट्थे। कहीँ जान पनि नदिने, जति बेला पनि घरभित्रै। मलाई के बार हो, कुन दिन हो, कुन महिना हो, नेपालमा के चाडबाड आयो भन्ने थाहै हुन छाडेको थियो। त्यहाँ मेरो काम बालबच्चा हेर्ने, खान बनाउने र घरको सबै कामको जिम्मेवारी थियो। कहिलेकाहीँ साहुनीको माइतीघर साउदी लिएर जान्थिन्। तर, गाडीमा यात्रा गर्दा पनि बाहिर हेर्न दिँदैनथिन्। म त बन्दीजस्तै भएको थिएँ। घरको फोहोर फाल्न बाहिर निस्कने बेला मात्रै उज्यालो र हावाले छोएको अनुभव हुन्थ्यो। अरूबेला घर बाहिर निस्कनु अपराध गरेको जस्तै ठान्थे उनीहरूले। म उनीहरूलाई मलाई घर जान देऊ भन्थेँ। उनीहरूले अहिले घर जाने समय भएकै छैन भन्थे। दाइलाई फोन गरिदेऊ भन्थेँ, नम्बर नै छैन भनेर टार्थे। कामको बोझले बिरामी भइरहन्थें। तर, जति दिन ज्वरो आओस्, जति दिन टाउको दुखोस्, चाहे ज्यान ओछ्यानमै परोस् तर काम गर्नुनै पथ्र्यो। अब म यतै मर्छु होलाजस्तो लाग्थ्यो। यता नेपालबाट दाइले म कुवेत आएको पत्ता लगाएर नेपाल फर्काउन संघसंस्थालाई गुहार्नुभए छ। एकदिन यताको दूतावासको मान्छे र दुईजना नेपाली मान्छे म काम गरेको घरमा आए। नेपाली देखेपछि रुन मन लाग्यो। मलाई यिनीहरूले मार्छन् नेपाल पुर्याइदिनुस् भन्दै बेस्सरी रोएँ। त्यसको दुई दिनपछि उनीहरूले मलाई नेपाल लिएर आए। यहाँ आएपछि पो म कुवेत बसेको १० वर्ष भइसके छ भन्ने थाहा पाएँ। म २०७९ मंसिरमा घर आइपुगेँ। २०७२ सालको भुइँचालोमा बुबा बित्नु भएछ। त्यो पनि यहीँ आएर मात्र थाहा पाएँ। पैसा कमाएर बुवा आमालाई पठाउँला भन्ने लागेको थियो। ठूलो रहर लिएर बिदेसिएको थिएँ। तर, दुःखबाहेक केही पनि पाइन्। म त बाँचेर फेरि यहाँ आउला भन्ने नै लागेको थिएन। अहिले सोच्छु त्यसरी अरूको लहैलहैमा लागेर विदेश नगएको भए दुःख पाउनु पर्दैनथ्यो। अहिले गाउँका दिदीबहिनीहरूलाई सम्झाउने गरेको छु, विदेशमा यस्तो हुन्छ भनेर। पहिला त यहाँका दिदीबहिनीहरू घरैपिच्छेबाट विदेश गएका थिए। अहिले मैले पाएको दुःख देखेर पनि जाँदैनन्।  गोरी तामाङ, हेलम्बु गाउँपालिका६, सिन्धुपाल्चोक"
