शीर्षक,विवरण
चुरेमा आत्मघाती नीति,"गिरोह र माफियागिरीले नेपाल राज्यको दुरुपयोग कसरी गर्न काबिलियत राख्छ भन्ने त भुटानी शरणार्थी प्रकरणले नै पटाक्षेप गरिसकेकै छ। प्राकृतिक स्रोतको उपयोगबिना समृद्धि सम्भव छैन, तर प्राकृतिक स्रोत उपयोगबाट दोहनमा पुग्यो भने चाहिँ समृद्धि हैन संकट पैदा हुन्छ। महाभारत पर्वतदेखि दक्षिणी पूर्वपश्चिम फैलिएको होचो र कमलो पहाड चुरे पर्वतमालाका हकमा सरकारको दोगलापनले समृद्धि हैन संकटलाई प्रश्रय दिँदैछ। सरकारी लापरबाही र चरम उदासीकै कारण चुरेको अवैध दोहन र तस्करी मौलाएको छ। एकातिर चुरे संरक्षणकै लागि सरकारले समिति बनाएर ११ अर्ब खर्च गरिसक्यो। तर चुरे संरक्षण गर्दै खनिजवस्तुको उत्पादन र निर्यातको व्यावसायिक सम्भावना खोजिने बुँदासहितको नीति तथा कार्यक्रम पनि शुक्रबार ल्यायो। सरकारको दोगलापन भनेको यही हो संरक्षण पनि भन्ने र दोहनको नियत नछोड्ने। अहिलेको आवश्यकता चुरे संरक्षणमा अझै गम्भीरतापूर्वक लाग्नु हो। संरक्षण गर्ने र ढुंगा, गिटी, बालुवा भारतलगायत देश निर्यातमा रोक लगाउँदासमेत तस्करहरूको रजगज थियो। झनै सरकारले नदीजन्य वस्तुको उत्खनन र निर्यात गर्ने भनेपछि उनीहरूलाई खुदो पल्टिने नै छ। प्रतिबन्धै लगाउँदा त रोक्न कठिन भएको उत्खनन र तस्करी खुला गरिदिँदा अनियन्त्रित र जोखिमपूर्ण उत्खनन नै हुनेछ भनेर ठोकुवा गर्न सकिन्छ। हाम्रो राज्य संयन्त्रको नियमन, अनुगमन बलियो छैन भन्ने लुकाएर लुक्ने कुरा होइन। चुरे विनाशले तराई मधेसलाई मरुभूमीकरण गर्दै लगेको यथार्थ चपरीमुनि पुरेर सरकारले किन यस्तो नीति ल्यायो ? संशय पैदा भएको छकतै नदीजन्य पदार्थ उत्खननको गिरोहको प्रभाव त हैन। गिरोह र माफियागिरीले नेपाल राज्यको दुरुपयोग कसरी गर्न काबिलियत राख्छ भन्ने त भुटानी शरणार्थी प्रकरणले नै पटाक्षेप गरिसकेकै छ। पछिल्लो समय चुरे दोहनमा मौलाएको अवैधधन्दा नरोके यसको आयु शताब्दीमा सीमित हुने विज्ञहरूको सुझाव नसुन्ने सरकारले कुन शक्तिको दबाबको भरमा उत्खननको नीति लिँदैछ ? बलौटे माटो भएको चुरे पर्वत तराई मधेसको पानीको प्रमुख स्रोतमात्रै होइन उत्तरका हिमालहरूको पनि आडभरोस हो। तराईको अन्न भण्डारको आधार हो। यसै त विकासका नाममा चुरेका छाती चिर्दै चलेका डोजरले नै विनाश निम्त्याएका छन्, झन् त्यसमाथि उत्खननै गर्ने हो भने सरकारको काम विनाशकाले विपरीत बुद्धि हुने निश्चित छ। वनस्पति र वन्यजन्तुको बासस्थान चुरे जैविक विविधता, पर्यावरणीय हिसाबले पनि संवेदनशील छ। तिनकै आधारमा त मानव जीवनको अस्तित्व कायम छ। अर्थात चुरे दोहन गरी पर्यावरणीय सन्तुलन भत्काउनु जीवनलाई जोखिममा पार्नु हो। त्यसैले चुरेमा कुनै पनि बहानाको उत्खनन मानव जीवनका लागि पनि आत्मघाती कदम हुनेछ। त्यस्तो आत्मघाती नीति कार्यान्वयन हुनु हुँदैन। बरु चुरे संरक्षणका लागि अझै सशक्त नीति र कार्यक्रम सरकारले ल्याउनुपर्छ।"
तातोपानीबाट भित्रियो रासायनिक मल,"तातोपानी सुक्खा बन्दरगाह भन्सार कार्यालयका अनुसार पछिल्लो एक सातामा ७ हजार टन रासायनिक मल नाकाबाट भित्रिसकेको छ। सिन्धुपाल्चोक : कृषकलाई यसपालि मल अभाव हुन नदिन उत्तरी सीमा नाका तातोपानीबाट रासायनिक मल भित्र्याउन सुरु गरिएको छ। तातोपानी सुक्खा बन्दरगाह भन्सार कार्यालयका अनुसार पछिल्लो एक सातामा ७ हजार टन रासायनिक मल नाकाबाट भित्रिसकेको छ। नाकाबाट दैनिक ६७ वटा मलका कन्टेनर आइरहेका छन्, प्रमुख भन्सार अधिकृत दयानन्द केसीले भने, भन्सार कार्यालयमा भण्डारण गर्ने क्षमता कम भएकाले यहाँ भएका मल राजधानी पठाइसकेपछि आयात अनुपात बढ्छ। भन्सार कार्यालयमा ल्याइएको मल तुरुन्तै जाँच गर्न आफूहरू सक्षम रहेको बताउँदै केसीले सडकमार्ग स्तरोन्नति हुन सके नाकाबाट आयात बढ्ने बताए। तातोपानी भन्सार व्यवस्थापनको जिम्मेवारी पाएको ट्रान्सिल टर्मिनल्सका प्रबन्धक अनिरुद्र थापाले पछिल्लो एक सातादेखि दैनिक रूपमा मल आयात भइरहेको बताए। प्रबन्धक थापाले भन्सारमा रासायनिक मल ७ हजार १ सय टन मल राख्न सक्ने क्षमता रहेकाले त्यहीअनुसार आयातकर्ता कम्पनीलाई आग्रह गरिएको बताए। उनका अनुसार तातोपानी भन्सार कार्यालयमा रहेको मल भन्सार प्रक्रिया पूरा गरी काठमाडौंस्थित साल्ट ट्रेडिङ कर्पोरेसनको गोदाममा पठाउने गरिएको छ। साल्ट ट्रेडिङ कर्पोरेसन र कृषि सामग्री कम्पनी लिमिटेडका लागि मल ल्याउने जिम्मा पाएको सिल्क ट्रान्सपोर्ट कम्पनीले गत साता ३ हजार ५ सय टन कृषि सामग्री र ४ हजार टन साल्ट ट्रेडिङलाई तातोपानी नाकाबाट रासायनिक मल ल्याएर बुझाइसकेको जनाएको छ। मलको अभाव झेलिरहेका किसानका लागि यस वर्षको बर्खामा मलको अभाव हुन नदिन निर्यातलाई जोड दिएको सिल्क ग्रुपका प्रमुख रमेश शेर्पाले बताए। तातोपानी नाकाबाट ल्याइएका ७ हजार टन मल साल्ट ट्रेडिङ र कृषि सामग्री कम्पनीलाई बुझाइसकेका छौं, सिल्क सिल्क ट्रान्सपोर्ट कम्पनीका प्रमुख सञ्चालन अधिकारी दामोदर सत्यालले भने, अब ७ हजार १ सय टन रासायनिक मल ल्याउने तयारी भइरहेको छ। ७ हजार टन मल चीनको सिगात्सेमा ल्याएर राखिएको उनको भनाइ छ। तातोपानी भन्सारको मल राख्ने क्षमताअनुसार अहिलेका लागि त्यति बराबरको मल ल्याउने तयारी रहेको सत्यालको भनाइ छ। तातोपानी नाकाबाट पछिल्लो पाँच दिनमा दैनिक ९ वटासम्म मलका कन्टेनर ल्याइएको उनले सुनाए। सम्झौताअनुसार यो मल हिउँदमै आउनुपथ्र्यो, कोभिड र नाका पूर्ण सुचारु हुन नसक्दा ल्याउन सकिएको थिएन, सत्यालले भने, भन्सारमा आएको मलको परीक्षण र अरू प्रक्रिया तत्काल गर्न सके एक सातामा नै मल बुझाउन सकिन्छ। सिल्क ट्रान्सपोर्ट कम्पनीले सरकारलाई समयमा नै मल ल्याएर दिनेगरी आयात गरिरहेको उनको भनाइ छ। रासायनिक मल चीनको सिगात्सेसम्म रेल र त्यहाँबाट तातापानी नाकासम्म कन्टेनरमार्फत ल्याइएको सिल्क कम्पनीले जानाएको छ। सडक राम्रो भएको खण्डमा नेपालमा आवश्यक पर्ने ५० प्रतिशत मल चीनबाट ल्याउन सकिने सत्यालले बताए। चीनबाट ५ दिनमा नाकामा र ७ दिनभित्र काठमाडौंसम्म मल पुर्याउन सकिने सकिने उनको भनाइ छ। चीनबाट मल ल्याउन साल्ट ट्रेडिङले आह्वान गरेको ग्लोबल टेन्डरमार्फत सिल्कले अनुमति पाएको थियो। भारत हुँदै ल्याउने विकल्पमा गत वर्षदेखि तातोपानी नाकाबाट मल ल्याउन थालिएको हो। भूकम्पपछि ठप्प भएको तातोपानी नाका गत वर्षदेखि सामान्य रूपमा एकतर्फ रूपमा सञ्चालनमा आइरहेको थियो। तर गत वैशाख १८ गतेदेखि दुईतर्फी आयात निर्यातको लागि नाका सञ्चालनमा आएको छ।"
समाज रूपान्तरण,"जनताले पटकपटक जनआन्दोलन गरे। मुलुकको व्यवस्था परिवर्तन भए पनि जनताको अवस्था फेरिएको छैन। विचारले मानिसलाई जागृत गर्छ। समाज रूपान्तरण गराउँछ। तर, विचार यथार्थ र वैज्ञानिक हुनुपर्छ। वैज्ञानिक विकासको सोच एवं योजनाबाट नै समाजको रूपान्तरण गर्ने आर्थिक, सामाजिक, राजनीतिक र निर्माणका कार्यक्रमहरूको खाका निर्माण हुन्छ । देशभक्तिलाई देशप्रेम भनिन्छ। चिनियाँहरू आई गुवो देशप्रतिको प्रेम भन्छन्। बंगालीहरू राष्ट्रप्रेम भन्छन्। अर्थात् देशभक्ति भनेको देशप्रेम हो। देश जनता र भुगोलको समिश्रणबाट बन्छ। सिमानाभित्र इतिहास आबद्ध मानिसहरूको एकताप्रतिको अक्षष्ुण सद्भाव देशप्रेम हो। नेपलामा सिञ्जा सभ्यता र खस भाषी (पालीबाट विकास भएको संस्कृतभन्दा पृथक् भाषा) जनता, किराँत सभ्यता र किराँत भाषी जनता, मगरात र मगरभाषी जनता, मिथिला सभ्यता र मैथिली भाषी जनताको विविधताप्रतिको सद्भाव र एकताको आकांक्षा नै देशप्रेम हो। यो कुनै एकलाई अलग गर्दा नेपाल खण्डित हुन्छ। यी सभ्यताको ऐतिहासिक जगमा निर्मित इतिहास र संस्कृतिको समतापूर्ण सद्भाव नै नेपाली देशभक्ति हो। यदि कुनै अवयवले अर्कोलाई विस्थापित गर्न खोज्यो भने ऊ आफैं बेदखल हुन्छ। यी चार सभ्यतालाई रग्यांउने अन्य संस्कृति र भाषाहरू छन्, जसले चार सभ्यता भूमिलाई उजागर गछन्। अतः यस अर्थमा नेपालको अखण्डताको अक्षुष्ण आकांक्षा नै नेपालीको देशभक्तिको ठोस र सार्थक देशभक्ति हो। यही आकांक्षाले हामीलाई नेपालको स्वाधीनताप्रति बफादार बनाउँछ, विदेशीको आक्रमणका विरुद्ध एकताबद्ध गर्दछ। विदेशी हस्तक्षेपका विरुद्ध लड्न प्रेरित गर्दछ। अतः हामी भारतको विरोधी भएर देशभक्त भएको होइन, नेपालको अखण्डता र स्वाधीनताको रक्षा गर्ने देशभक्तिको आकांक्षाले भारतीय हस्तक्षेपको विरोध गरेको हो। त्यसैले यदि नेपालको निर्माणको सपना पूरा गर्ने हो भने हामीले हरेक नेपालीलाई नेपालको अखण्डता र स्वाधीनताको पक्षमा जागृत गर्नुपर्छ। त्यसो भन्नुको तात्पर्य हो हामीले विविधताप्रतिको सद्भावलाई बलियो बनाउनुपर्छ। र, त्यसो हो भने प्रत्येक अवयवको नेपालको अखण्डस्वरूप निर्माणप्रतिको भूमिकालाई कदर गर्न सक्नुपर्छ। अहिले नेपाली जनता विभाजित छन्। देशभक्ति कमजोर भएको छ। यदि विभाजन कायम रह्यो भने अखण्डताप्रतिको सद्भाव कमजोर हुन्छ। सभ्यता, भाषा, संस्कृति र जात को विभाजन गर्ने रणनीतिमा भर गरिरहेका छन्। तर हामी त्यसो गरेको देख्दैनौं वा बुझ्दैनौं। अधिकांश गरिब जनता फलामको घरभित्र अँध्यारोमा बाँचेका छन्। उनीहरू यस्ता खेलहरू बुझ्नै सक्दैनन्। त्यसैले राष्ट्रिय अखण्डता र स्वाधीनता को आकांक्षालाई उजागर गर्नुपर्छ। आयातमुखी अर्थतन्त्रका कारण उत्पादकत्व ध्वस्त पारेका छन्। आर्थिक प्रणालीले हरेक कुरामा कर लादेको छ। त्यसैले उपभोक्तावादमा नभई उत्पादनमा रमाउनु पर्छ। हाम्रो स्वजागरण वा आत्मजागृतिले हाम्रो देशभक्तिको पुनर्जागरण गर्ने बेला भएन ? नेपाली राजनीतिभित्र नेतृत्वको अनैतिक तथा भ्रष्ट चरित्र अवश्य पनि समस्या हो। अर्कोतर्फ जनताको स्वजागरण वा आत्मचेतनाको अभाव छ। आम जनतामा मौलाएका अनेकौं आदत, यथार्थलाई बुझ्न नसक्ने अज्ञानता तथा आत्मसम्मान माथि प्रहार हुँदा पनि सहन गर्ने र समस्यासँग जुध्ने होइन पलायन गर्ने प्रवृत्तिहरू समस्याका भित्री कारण हुन्। यदि नेपाललाई जोगाउने हो भने यस अज्ञानता लाई भत्काउनु पर्छ। त्यसैले केवल नेता र सरकार बदलेर समस्याको समाधान हुन सक्दैन। देशभक्तिको जग राष्ट्रिय एकता र अखण्डतालाई जोगाउन सक्तैनौं। नेपाललाई आधुनिक, समतामूलक र उन्नत राष्ट्र बनाउन सक्तैनौं। मुलुक गणतन्त्रात्मक भएको छ। जनताले पटकपटक जनआन्दोलन गरे। मुलुकको व्यवस्था परिवर्तन भए पनि जनताको अवस्था फेरिएको छैन। गणतन्त्र आएको र संघीयता लागू गरेको एक दशकमै प्रश्नहरू उब्जिएका छन्। हाम्रो समाजको मूल समस्या वैज्ञानिक चेतनाको अभाव हो। सुनेका अर्ती, उपदेश र भाग्यवादी दर्शनबाट प्रभावित छन्। अतः हाम्रो विचार र त्यसले निर्माण गर्ने अभियानले राष्ट्रको नैतिक र सामाजिकी विकासको जग तयार पार्नुपर्छ। एउटा सार्थक राष्ट्रिय मनोविज्ञान निर्माण गर्नुपर्छ। हामीले एउटा मानवीय साहित्य र मानवीय संस्कृतिको निर्माण गर्नुपर्छ। जुन साहित्य र संस्कृतिले सामाजिक आर्थिक अन्यायका विरुद्ध मानिसको सोच निर्माण गरोस्। महिला माथिका अन्याय छुवाछूतजस्ता अपराध, देशलाई छोडेर पलायन हुने, छोराछोरी विदेश जाँदा बाबुआमा खुसी हुने प्रवृत्तिहरूका विरुद्ध साहित्य र संस्कृतिले संघर्ष गर्न सकुन्। प्राकृतिक विज्ञानका उपलब्धिहरू मानिसका जीवनमा प्रयोग होऊन् । र, एउटा सभ्य समाजको निर्माण होस्। त्यसको पहिलो कदमको रूपमा जनतालाई अज्ञानता र भ्रमका विरुद्ध संगठित गर्दै जानुपर्छ। अन्यायका विरुद्ध लड्ने र न्यायको आवाज बुलन्द गर्ने हुनुपर्छ।"
"उजुरी थपिँदै, प्रतिवेदन आजबुझाउने","जिल्ला प्रहरी परिसर काठमाडौंका एसएसपी दानबहादुर कार्कीका अनुसार अहिलेसम्म १ सय ११ जनाको उजुरी परेको छ। काठमाडौं : नक्कली शरणार्थी प्रकरणमा १६ जना पक्राउ परिसकेका छन्। तर, अझै उजुरी आउने क्रम जारी छ। आइतबार मात्रै थप पाँचवटा उजुरी परेको छ। पक्राउ परेकामाथि अनुसन्धान सँगै प्रहरीले प्रतिवेदन बनाइरहँदा उजरी पनि आइरहेका छन्। पूर्वगृहमन्त्री बालकृष्ण खाँण र पूर्वऊर्जामन्त्री टोपबहादुर रायमाझीसहित १६ जनालाई थप अनुसनधान गर्नुपर्ने भएकाले आइतबार तीन दिन म्याद थपिएको थियो। उनीहरूविरुद्ध म्याद थप भइरहँदा आइतबार नै ५० लाख ठगी भएको विवरणसहित ५ जनाको उजुरी आएको प्रहरीले जनाएको छ। जिल्ला प्रहरी परिसर काठमाडौंका एसएसपी दानबहादुर कार्कीका अनुसार अहिलेसम्म १ सय ११ जनाको उजुरी परेको छ। अनुसन्धान पूर्णतया नसकिएकाले प्रतिवेदन बुझाउन नसकिएको कार्कीले बताए। उनी भन्छन्, यसै प्रकरणमा संग्लन भएकाहरूपछि पनि पक्राउ पर्ने र नयाँ उजुरी आइरहेको भएर पनि अनुसन्धान सकिएको छैन। बयान लिने, प्रमाण जुटाउने लगायतका केही कामहरू बाँकी नै छ। सकेसम्म सोमबारसम्म प्रतिवेदन बुझाउने तयारी प्रहरीको छ। पक्राउ परेका व्यक्तिलाई प्रहरी हिरासतमा राख्नका लागि अदालतबाट अनुमती लिनुपर्ने हुन्छ। यसअघि प्रहरी नियन्त्रणमा रहेका आरोपी १६ जनाको म्याद आइतबार सकिएपछि थप म्याद लिनका लागि प्रहरीले उनीहरू सबैलाई जिल्ला सरकारी वकिल कार्यालयमा पुर्याएको थियो। बिना हतकडी प्रहरी नियन्त्रणमा रहेका पूर्वमन्त्री बालकृष्ण खाँण र टोपबहादुर रायमाझी सरकारी वकिल कार्यालयका सहन्यायाधीवक्ता अच्युतमणि न्यौपानेको कार्यकक्षमा प्रवेश गरेका थिए। अन्य आरोपी १४ जना भने प्रहरीको गाडीभित्र नै थिए। अन्य बेला मास्कसहित देखिने पूर्वगृहमन्त्री बालकृष्ण खाँण आइतबार भने मास्कबिना नै सरकारी वकिल कार्यालय प्रवेश गरे। प्रहरीसंगै उपस्थित भएका उनले केही हाँस्दै सञ्चारकर्मीतिर फर्किएका थिए। अर्का आरोपी टोपबहादुर रायमाझी भने प्रहरी भ्यानबाट ओर्लदा नै हसिलो चेहरामा उपस्थित भएका थिए। उनी पनि बिना हतकडी नै थिए। उनीहरू सबैलाई थप ३ दिन हिरासतमा राख्नका लागि जिल्ला अदालत काठमाडौंले अनुमती दिएको छ। प्रहरी स्रोतका अनुसार अनुसन्धानका क्रममा यस प्रकरणको मुख्य योजनाकार चार जना भएको प्रमाण फेला परेको छ। जसमा टोपबहादुर रायमाझी, बादलका सुरक्षा सल्लाहकार डा इन्द्रजित राई, मोरङ घर भएका केशव दुलाल र ललितपुर घर भएका सानु भण्डारी हुन्। उनीहरूकै सक्रियता र योजनामा सम्पूर्ण ठगी धन्दा चलेको हो। बालकृष्ष्ण खाँण भने दोस्रो चरणमा मात्रै जोडिएका हुन्। केशव दुलालले नै सानु भण्डारीमार्फत टोपबहादुरलाई यस धन्दामा सहभागी गराएका थिए। सानु भण्डारी र टोपबहादुरबीच मामा भान्जाको सम्बन्ध रहेको छ। टोपबहादुर रायमाझीले र्नै डा इन्द्रजित राईसँग दुलाल र भण्डारीको चिनजान गराएका थिए। राईमार्फत नै काम अघि बढाउन भनेको अनुसन्धानबाट थाहा भएको छ। इन्द्रजितले धन्दामा बादलका छोरा प्रतीक थापालाई सहभागी गराएको अनुसन्धानबाट खुलेको छ। रामबहादुर थापा गृह मन्त्रालयबाट बाहिरिएसँगै डा इन्द्रजित पनि बाहिरिए। त्यसपछि आएका गृहमन्त्री बालकृष्ण खाँणसँग गिरोहले पहुँच बनाएर कार्यदलको प्रतिवेदनमा अनुसूचीमा हेरफेर गरेका थिए। मोरङका सागर राई हालको वडाअध्यक्ष पनि हुन्। उनीमार्फत नै यो गिरोह बालकृष्ण खाँण र तत्कालीन गृहसचिव टेकनारायण पाण्डेसम्म पुगेको थियो।"
नीति तथा कार्यक्रम शब्दको जाल,"नीति तथा कार्यक्रम बजेट, स्रोत र जनताका खास समस्याबाट टाढा भागेको देखिन्छ। सम्पत्ति छानबिन गर्ने भनिएको छ। तर, कसरी गर्ने भन्ने स्पष्ट छैन। सरकारको नीति तथा कार्यक्रम जहिल्यै शब्दको जाल बुनेर ल्याउने चलन छ। सुन्दा मीठो लाग्ने, कर्णप्रिय हुने । तर, उपयोगी कन्टेन्ट नै नहुने विशेषताजस्तै बनिसक्यो। यसपटक पनि सरकारले परम्परालाई निरन्तरता दिएको छ। जनताका समस्यालाई सम्बोधन गरेको देखिँदैन। यसअघि केपी शर्मा ओली नेतृत्वको सरकारका बेलामा झैं सपना मात्र त बाँड्ने काम यसपटक भएको छैन। त्यसबेला सपना धेरै, स्रोत कहीँ कतै नभएको काल्पनिक नीति तथा कार्यक्रम थियो। यसपटक त्यस्तो त छैन। तर, कार्यान्वयन हुने आधार प्रस्ट छैनन्। लागू गर्ने भनेको त्यसको स्रोत व्यवस्थापन भएपछि हो। नीति तथा कार्यक्रम बजेटसँग जोडिन्छ। स्रोत भरपर्दो देखिँदैन। त्यसैले यो लागू हुनेमा आशंका गर्ने ठाउँ प्रशस्त छन्। पुँजीगत बजेट यसपटक मात्र होइन, कहिले पनि आधा खर्च भएन। मुख्य समस्या यही हो। यसलाई कसरी हल गर्न सकिन्छ भनेर प्रस्ट अवधारणा ल्याउनुपथ्र्यो। राजस्व अभिवृद्धि गर्ने भनिएको छ। तर, कसरी गर्ने भन्ने छैन। राज्यलाई बलियो बनाउन राजस्व चुहावट रोक्न, सबै क्षेत्रलाई आन्तरिक राजस्व प्रक्रियासँग जोड्न, आत्मनिर्भरताको दिशातिर उन्मुख हुन र आयातमुखी हैन, निर्यातमुखी अर्थतन्त्र निर्माणको आधार बनाउन कोसिस गर्नुपर्छ। हाम्रो अवस्था थोरै लगानी गरेर अधिकतम प्रतिफल लिनुपर्ने हो। धेरै लगानी गरेर थोरै प्रतिफल आइरहेको अवस्था कसरी अन्त्य गर्ने हो ? नीति तथा कार्यक्रम बजेट, स्रोत र जनताका खास समस्याबाट टाढा भागेको देखिन्छ। बूढीगण्डकी बनाउने भनेर १० वर्षदेखिका नीति तथा कार्यक्रममा निरन्तरता दिनुपरिरहेको छ। तर, त्यो आयोजना कसरी बनाउने भन्ने यसपटक पनि उल्लेख छैन। सम्पत्ति छानबिन गर्ने भनिएको छ। तर, कसरी गर्ने भन्ने स्पष्ट छैन। भ्रष्टाचारलाई शून्य अवस्थामा ल्याउने भनिन्थ्यो। भ्रष्टाचार झन्झन् किन बढ्यो ? आफ्ना नागरिकलाई शरणार्थी बनाउने जघन्य भ्रष्टाचारमा कसरी पुग्यो देश ? त्यसकारण भ्रष्टाचार अन्त्य त गर्ने तर कसरी ? यस्तो सूत्रबद्ध विषय आएको देखिँदैन। ५ लाखलाई रोजगारी दिने भनिएको छ। त्यो कसरी हो ? पहिला चुरे विनाश गर्न गिटी, ढुंगा निकासी गर्न पाइँदैन भनियो। ओली सरकारले त्यो कुरा ल्याउँदा हामीले चुरे समाप्त हुन्छ भनेकै हो। त्यही निकासी गर्ने कुरा किन ल्याइयो ? गुणस्तरीय शिक्षा र स्वास्थ्य कसरी उपलब्ध गराउने भनेर पर्याप्त आधार छैन। चालू खर्च घटाउने भनिएको छ। मितव्ययिता अपनाउने उल्लेख छ। तर, कसरी ? कुनकुन सरकारी संस्थालाई मर्ज र कुनलाई खारेज गर्ने हो ? त्यसको सम्पत्ति कसरी जोगाउने ? चालू खर्च कहाँ बढी भएको छ ? कहाँ कटौती गर्ने हो ? केही उल्लेख छैन। संघीय संरचनामा गइसकेपछि प्रशासनिक दायित्व राज्यको धेरै छ। चालू खर्च धेरै भयो। पुँजीगत खर्च कम छ। त्यसैले पुँजीगत खर्च बढाउने, चालू खर्च घटाउने त भनियो । कसरी ? धेरै विषय समेटिएका तर कार्यान्वयन हुन गाह््रो छ। चालू आर्थिक वर्षमा ८ लाखभन्दा बढी युवा विदेश जाने देखिन्छ। त्यसमाथि त्यसलाई नै बढावा दिने गरी नीति ल्याएपछि त १२१४ लाख नै जाने सम्भावना छ। युवालाई विदेश पठाएर गाउँबस्ती नै खाली पार्ने हाम्रो नीति हो त ? हाम्रो नीति त युवालाई स्वदेशमै राख्ने, यही परिश्रम गराउने र यही कजाउने हो नि ! अर्कोतिर हामीले वर्षौंदेखि वैदेशिक लगानीमैत्री वातावरण बनाउने भन्यौं। तर सुधे्रको छैन। निर्यातमुखी विषयमा सरकारको नीति कार्यक्रम आउन सकेन। सरकारले खास खास क्षेत्रलाई प्राथमिकता दिन सकेन। (सांसद पौडेल कांग्रेस केन्द्रीय सदस्य हुन्।)"
"रुग्ण उद्योग सञ्चालन : नीतिमा आउँछ, हुँदैन कार्यान्वयन","काठमाडौं : सरकारले प्रत्येक वर्ष ल्याउने नीति तथा कार्यक्रममा प्रायः नछुटाउने एउटा बुँदा हो वर्षौंदेखि बन्द भएका अर्थात् रुग्ण उद्योगलाई फेरि सञ्चालनमा ल्याइनेछ। तर, यस्तो बुँदा सरकारको नीति तथा कार्यक्रममै सीमित हुन्छ, काम हुँदैन। यस वर्षको नीति तथा कार्यक्रममा पनि यो विषयलाई प्राथमिकतामा राखिएको छ। तर, अघिल्ला वर्षको जस्तै हुने हो कि भन्ने आशंका छ। उता, ती बन्द रहेका उद्योग भने बर्सेनि मक्काउँदै गएका छन्, संरक्षण र मर्मत नहुँदा सामान नस्ट हुँदै छन्। हाल सरकारी र निजी गरेर १६ वटा उद्योग रुग्ण छन्। यसमध्ये यसपटक पनि सरकारको स्वामित्वमा रहेको हेटौंडा कपडा उद्योग, गोरखकाली रबर उद्योग र बुटवल धागो कारखानालाई पुनः सञ्चालनमा ल्याइने सरकारको नीति छ। यसअघि आर्थिक वर्ष २०७७७८ को सरकारको नीति तथा कार्यक्रममा पनि सरकारी स्वामित्वमा रहेका बन्द तथा रुग्ण उद्योग एवं संस्थानलाई निजी क्षेत्र समेतको सहभागितामा उपयुक्त व्यवस्थापन, विधि र प्रक्रियाबाट अधिकतम क्षमतामा पुनः सञ्चालन गरिने भनिएको थियो। हेडौंडा कपडा उद्योगको जीर्ण भवन । फाइल तस्बिर मन्त्रिपरिषद्को २०७७ साल साउन १९ गतेको निर्णयअनुसार रुग्ण उद्योगको पहिचान, वर्गीकरण र पुनरुत्थान, पुनर्निर्माण तथा व्यवस्थापनका लागि नेपाल सरकारलाई सुझाव दिन समिति पनि गठन भयो। सो अध्ययन समितिले सुझाव पनि दियो। सुझाव दिएको ३ वर्ष बितिसकेको छ। तर, कार्यान्वयन हुन सकेको छैन। यद्यपि अहिले सरकारले सबै रुग्ण उद्योगलाई नभए पनि सरकारी स्वामित्वको ३ उद्योगलाई पुनः खोल्न प्राथमिकतामा राखेको छ। लामो समयदेखि बन्द तथा रुग्ण अवस्थामा रहेका उद्योगहरू सञ्चालन, खारेजी, एकीकरण वा आवश्यक व्यवस्थापनको विषयमा अध्ययन गर्न एक उच्चस्तरीय अध्ययन समिति गठन गरिनेछ, नीति तथा कार्यक्रमको ५६ औं बँुदामा भनिएको छ, पुनः सञ्चालनको सम्भावना रहेका हेटौंडा कपडा उद्योग, गोरखकाली रबर उद्योग र बुटवल धागो कारखानालाई सञ्चालनमा ल्याइनेछ। तर, यसैबीच उद्योग क्षेत्र शिथिल भएको राष्ट्रिय तथ्यांक कार्यालयको प्रतिवेदनले देखाएको छ। अहिले कुल गार्हस्थ्य उत्पादनमा औद्योगिक उत्पादनको अंश पनि घटेर गएको छ। निर्यात पनि घट्दा र आयात पनि घट्दा समष्टिगत अर्थतन्त्र प्रभावित बनेको पूर्वउद्योग सचिव पुरुषोत्तम ओझा बताउँछन्। कार्यालयले कुल गार्हस्थ्य उत्पादन (जीडीपी) को तथ्यांक सार्वजनिक गर्दै उद्योगको वृद्धिदर ऋणात्मक देखाएको छ। चालू आर्थिक वर्षको कुल गार्हस्थ्य उत्पादनमा यस क्षेत्रले ५३२ प्रतिशत मात्रे योगदान दिएको प्रारम्भिक अनुमान छ। वनस्पति, तोरी, सोयाबिन तथा सूर्यमुखी तेलको उत्पादनका साथै फलाम तथा स्टिलजन्य उत्पादनमा आएको कमीको कारणले उद्योग क्षेत्रमा गत आर्थिक वर्षको तुलनामा आर्थिक वर्षमा कुल मूल्य अभिवृद्धि वृद्धिदर २०४ प्रतिशतले ऋणात्मक हुने प्रारम्भिक अनुमान छ। हाल सरकारका स्वामित्वमा रहेका ९ उद्योग बन्द अर्थात् रुग्ण अवस्थामा छन्। जसमा उदयपुर सिमेन्ट, हेटौंडा सिमेन्ट उद्योग, नेपाल ओरियन्ड म्याग्नेसाइट, नेपाल औषधि लिमिटेड, गोरखकाली रबर उद्योग, जनकपुर चुरोट कारखाना, नेपाल मेटल कम्पनी लिमिटेड, बुटवल धागो कारखाना र धौवादी फलाम कम्पनी हुन्। यससँगै सरकारबाट निजीकरण भएका उद्योगहरूमध्ये ७ वटा उद्योग रुग्ण अवस्थामा छन्। यसमा भृकुटीकागज कारखाना, हरिसिद्धि इँटा टायल कारखाना, बाँसबारी छालाजुत्ता कारखाना, चलचित्र विकास कम्पनी, बालाजु कपडा उद्योग, काँचो छाला संकलन तथा बिक्री केन्द्र र लुम्बिनी चिनी कारखाना व्यावसायिक रूपमा सञ्चालन गर्न नसकी निरन्तर घाटामा गई हाल बन्द अवस्थामा छन्। ती उद्योगहरूमध्ये भृकुटी कागज कारखाना लिमिटेडले मात्र जग्गा टुक्रा गरी बिक्री गर्ने उद्देश्य राखी रुग्ण उद्योगको सुविधा माग गरी निवेदन दिएको छ। निजीकरण भई घाटामा सञ्चालन भएका उद्योगहरू नियतवश तथा व्यवस्थापकीय कमजोरीको कारणबाट बन्द भएको ठहर गर्दै औद्योगिक व्यवसाय ऐन तथा नियमावलीको व्यवस्थाअनुरूप त्यस्ता उद्योगहरूलाई रुग्ण उद्योगका रूपमा वर्गीकरण गरी सुविधा प्रदान गर्न उपयुक्त नहुनेसमेत अध्ययन समितिले औंल्याएको थियो। २०७७ मा नेपाल सरकारका पूर्वसचिव दीपक सुवेदीको संयोजकत्वमा गठित ६ सदस्यीय समितिले अधययन गरेर प्रतिवेदन पनि पेस गरेको थियो। उद्योग, वाणिज्य तथा आपूर्ति मन्त्रालयको प्रवक्ता राधिका अर्याल भने रुग्ण उद्योग सञ्चालनका लागि सरकारले नीति तथा कार्यक्रममा ल्याइसकेपछि बजेटमार्फत कार्यान्वयन गर्नलाई नै भएको बताउँछिन्। अर्यालकाअनुसार उक्त उद्योग सञ्चालन कसरी सम्भव छ भनेर गृहकार्य गरेरै नीति तथा कार्यक्रममा ल्याइएको हो। उल्लेखित रुग्ण उद्योगलाई मन्त्रालयले अध्ययन गरेरै सञ्चालन गर्न सम्भव भएको उनको भनाइ छ। उनी भन्छिन्, मन्त्रालयले २०७७ सालमा रुग्ण उद्योगको अध्ययन गरेपछि पनि फेरि अर्को अध्ययन गरेको छ। जसले रुग्ण उद्योग सञ्चालनलाई केके गर्न सकिन्छ, कसरी व्यवस्थापन गर्ने भनेर निचोडसहित अर्थ मन्त्रालय पठाएको छ। यस्तै अर्थ मन्त्रालयका प्रवक्ता धनीराम शर्मा पनि राष्ट्रपतिले सम्बोधन गरेर समेटेको नीति तथा कार्यक्रम कार्यान्वयन हुनेमा विश्वस्त छन्। रुग्ण उद्योगहरूको अध्ययन भएर, उद्योग मन्त्रालयकै प्रस्तावमा सरकारको नीति कार्यक्रममा समावेश भएको उनको तर्क छ। यसरी समावेश भएपछि कार्यान्वयन हुने अपेक्षा छ। तर, यो तुरुन्तै कार्यान्वयनमा जाने कुरा भएन। बजेटपछि आएपछि यसको कार्यान्वयनको मुख्य जिम्मा उद्योग मन्त्रालय नै भएकाले अर्थ मन्त्रालयसँगै सल्लाह गरेर काम होला, उनले अन्नपूर्णसँग भने। यसैक्रममा प्रवक्ता शर्मा पुनः सञ्चालनमा ल्याइने भनेको ३ वटै उद्योगको अहिलेको अवस्था राम्रो नभएकाले सोही रूपले चल्न सम्भव नभएको उनले बताए। शर्मा भन्छन्, यसैले ती उद्योगको मेसिन, इक्विपमेन्ट, सञ्चालन मोडालिटी हरेक पक्ष हेर्न जरुरी छ। यसलाई उद्योग मन्त्रालयले बढी तयारी गरेपछि मात्रै सम्भव हुन्छ। सरकारले पटकपटक रुग्ण उद्योगलाई अध्ययन गर्ने, सञ्चालनमा ल्याउने भन्दै आए पनि कार्यान्वयन गर्न नसकेको पूर्वउद्योग सचिव पुरुषोत्तम ओझाले टिप्पणी गरे। यसका लागि उपयुक्त मोडालिटी तयार नहुँदा भने पनि व्यवहारमा नआएको उनले बताए। यद्यपि ती उद्योग सञ्चालन गर्न चाहेमा भने सम्भव हुने उनको भनाइ छ। तर, जसरी विगतमा जे कारणले उद्योग बन्द भयो त्यो निराकरण नगरी पुनः सञ्चालमा ल्याए स्रोतसाधनहरू खेर जाने पूर्वउद्योग सचिव ओझाले औंल्याए। यसो भए फेरि जस्ताको त्यस्तै हुन्छ। ती संस्थामा व्यवस्थापनको पाटो साह्रै कमजोर छ। पहुँचका आधारमा व्यवस्थापनमा पार्टीको कार्यकर्ता लगेर भर्ती गर्ने, कर्मचारीहरू पनि ट्रेड युनियन र पार्टीका भर्ना गर्ने, यस्तो प्रणालीबाट जाने हो भने राज्यको ढुकुटी दोहन मात्रै हुन्छ, उनले सुझाव दिँदै भने, यसैले कुन मोडालीटिबाट सञ्चालन गर्ने भन्ने कुरा महत्वपूर्ण हो। ओझाका अनुसार रुग्ण सञ्चालन गर्ने भनेर मात्रै हुँदैन तरिका, कार्यविधि, आधुनिक प्रविधि, वित्तीय व्यवस्थापन, बजार व्यवस्था, प्रशासन, कर्मचारी व्यवस्थापन, कच्चापदार्थ, सञ्चालक समिति गठन, अनुगमन मूल्यांकनलगायतमा व्यवस्थित भएमात्रै चलाउन र सफल हुन सक्ला। अन्यथा हचुवाको भरमा पैसा हालेर सञ्चालनमा ल्याउन २४ वर्ष मात्रै चलेर जस्ताको तस्तै हुन सक्नेमा उनले ध्यानाकर्षण गरे। मुलुकभर आर्थिक वर्ष २०७९८० को फागुनसम्ममा ९ हजार ९२ वटा उद्योग दर्ता छन्। आव २०७८७९ सम्म ८ हजार ७ सय ६४ वटा उद्योग सञ्चालनमा रहेको उद्योग विभागको तथ्यांकमा उल्लेख छ। विभागकाअनुसार उक्त उद्योगबाट करिब साढे ६ लाखले रोजगारी पाएका छन्। हेटौंडा नगरपालिकाको लाम्सुरेमा २०३३ साल असोज १३ गते सिमेन्ट उत्पादन गरी बिक्री वितरण गर्ने उद्देश्यले उद्योग स्थापना गरिएको थियो। यसको खानी क्षेत्रमा स्वामित्वमा जग्गाहरू छ। उद्योगसँग हाल २ सय वर्षभन्दा बढी समयलाई पुग्ने कच्चा पदार्थ उपलब्ध रहेको बताइएको छ। उद्योगसँग वार्षिक २ लाख ६० हजार मेट्रिक टन उत्पादन गर्न सक्ने क्षमता सहितका मेसिनहरू छन्। तर, सो क्षमताको करिब ४० प्रतिशत मात्र प्रयोग भएको अध्ययन प्रतिवेदनमा उल्लेख छ। संस्थासँग पर्याप्त भौतिक सम्पत्ति भए तापनि त्यसको प्रभावकारी उपयोग गर्न सकेन। यो उद्योग व्यवस्थापकीय कमजोरीको कारण नै नियमित घाटामा सञ्चालन भएको थियो। जसले उद्योगको सञ्चित घाटा कूल चुक्ता पुँजीको ६१ प्रतिशतभन्दा बढिरहेको छ। यसअघिको अध्ययनसमितीले यसलाई रुग्ण उद्योगको रूपमा परिभाषित गर्न नसकिने भन्दै सरकारले रुग्णउन्मुख मानी यसको पुनरुत्थानका निमित्त रणनीति तथा कार्ययोजना तयार पारी लागू गर्न व्यवस्थापनलाई निर्देशन दिन उपयुक्त हुने ठहर गरेको थियो। सो उद्योगमा हालसम्म सरकारबाट ९० करोड ७ लाख बराबरको सेयर पुँजीबापत लगानी गरेको देखिन्छ। २०७६ असार मसान्तमा १२ करोड बराबरको दीर्घकालीन ऋण र ६ करोड ७५ लाख बराबरको अल्पकालीन ऋण बक्यौता छ। त्यसैगरी संस्थाको आव २०७५७६ सम्मको सञ्चित घाटा ५५१५ करोड छ। जुन संस्थाको चुक्ता पुँजीको ६१ प्रतिशतभन्दा बढी हो। त्यसैगरी २०७५७६ मा संस्थाको १ अर्ब ५४ करोड ७२ लाख बराबरको कुल सञ्चालन आय रहेको थियो। तर, यसमध्ये १ अर्ब ६५ करोड ३६ लाख सञ्चालन लागत रही संस्था घाटामा सञ्चालन भएको थियो। अन्य लगानीबाट प्राप्त आय ९५ करोडसमेत गर्दा सो आवमा संस्थाले १०५ करोड खुद नोक्सान व्यहोर्नु परेको प्रतिवेदनमा उल्लेख छ। त्यसका साथै संस्था लामो समयसम्म निरन्तर घाटामा सञ्चालन भई सञ्चित घाटा ५५१६ करोड पुग्न गएको थियो। हालसम्मको उद्योग सञ्चालनबाट सेयरधनीको पुँजी वृद्धि हुनुको सट्टा करिब ६१ प्रतिशतभन्दा बढीले क्षयीकरण भएको छ। अर्थ मन्त्रालयले प्रकाशित गरेको सार्वजनिक संस्थानको वार्षिक स्थिति समीक्षा पुस्तकमा उल्लिखित उत्पादन क्षमता, उत्पादन तथा बिक्री परिमाण र पारबिन्दुको परिमाणलाई हेर्दा संस्थाले आफ्नो क्षमताको ४० प्रतिशतको हाराहारी मात्र सदुपयोग गरेको र संस्थाको पारविन्दु उत्पादन क्षमताको ४४ प्रतिशतभन्दा बढी रहेको देखिन्छ। त्यसैगरी संस्थाभित्र करिब २ हजार ४ सय ५३ जना कामदार कर्मचारीहरू छन्। जसमा ३ सय ७३ जना स्थायी २ हजार ७३ जना ज्यालादारी र ७ जना करार सेवामा छन्। तर, कर्मचारीको पूर्णउपयोग गर्न नसकी प्रशासनिक शिरोभार प्रतिवर्ष बढ्दै गइरहेको बताइन्छ। जसबाट संस्था घाटामा जानुको प्रमु्ख कारणमा पारविन्दुभन्दा कम उत्पादन तथा बिक्री हुनु, पारविन्दु पनि अत्यधिक हुनु र संस्थाले स्थायी शिरोभार घटाउनेतर्फ स्पष्ट सोच बनाई लागू नगर्नु नै रहेको निचोड निकालिएको थियो। संस्थाको सञ्चित घाटाको कारणबाट ६१ प्रतिशतभन्दा बढीले पुँजी क्षयीकरण भएको अवस्थामा एक पटकको निमित्त पुँजी पुनः संरचना गरी संस्थाको प्रभावकारी सञ्चालनको निमित्त आवश्यक पुँजीको व्यवस्थापन गर्नुपर्ने देखिन्छ। संस्थाको व्यवस्थापकीय पक्ष कमजोर भएको बताइएको छ। संस्थाले उत्पादन लागतलाई विश्लेषण गर्न लागतको लेखांकन, वर्गीकरण, प्रतिवेदन तथा विश्लेषण सही ढंगबाट गरी व्यवस्थापकीय निर्णयमा प्रयोग नगरेको बताइएको छ। संस्थाले रणनैतिक योजना तथा कार्य योजना तयार गरी लागू गरेको थिएन। सञ्चालक समितिमा व्यावसायिक विज्ञता तथा अनुभवका आधारमा नभई पदेन तथा राजनीतिक पहुँचका आधारमा सदस्यहरू नियुक्त हुनुले संस्था कमजोर भएको औंल्याइएको छ। गोरखकाली रबर उद्योग खुलाउन कति सम्भव ? यो उद्योगका टायरहरूको बजारमा माग अत्यधिक हुँदाहुँदै पनि उत्पादन क्षमता अनुरूप उत्पादन गर्न सकेन। उद्योग निरन्तर घाटामा सञ्चालन भई सञ्चित नोक्सानबाट सम्पूर्ण चुक्ता पुँजी क्षयीकरण भई सेयरधनी कोष १६ करोड ९६ करोडले ऋणात्मक हुनु, बजारमा नयाँ प्रविधिको टायरको माग तथा आपूर्ति बढिरहेको सन्दर्भमा नयाँ प्रविधिलाई आत्मसात गर्न नसक्नु आदि कारणबाट यो उद्योग हाल बन्द अवस्थामा छ। व्यवस्थापकीय कमजोरीका अतिरिक्त अन्य परिस्थिति समेतको कारणबाट उद्योग यो नाजुक अवस्थामा पुग्न गएको देखिएकोले पूर्णरुग्ण उद्योगको रूपमा राखिएको उदोग, वाणिज्य तथा आपूर्ति मन्त्रालयले बताएको छ। यसलाइ पुनरुत्थान गर्न छुट्टै रणनीति तथा कार्ययोजना तयार पारी लागू गर्नसमेत अध्ययन समितिले सुझाव दिएको थियो। पूर्वउद्योग सचिव पुरुषोत्तम ओझा भने टायर उद्योगका लागि कच्चापदार्थ विदेशबाट ल्याउनै पर्ने भएकाले यो उद्योग चल्न सक्छ वा सक्दैन भन्नेमा चुनौती रहेको बताउँछन्। यसमा सरकारले कतिसम्म प्रोटेक्सन गर्न भने निश्चित हुनुपर्ने उनको भनाइ छ। गोरखकाली रबर उद्योग गोरखाको मजुवा देउरालीमा विसं २०४१ जेठ ३० मा स्थापना भएको थियो। ट्रक तथा ननट्रक टायर, ट्युब तथा फ्ल्यापको उत्पादन गरी बिक्री वितरण गर्ने उद्योगको उद्देश्ये हो। यसमा सरकारको साधारण सेयर तथा अग्राधिकार सेयरसमेत गरी ३८६३ प्रतिशत प्रत्यक्ष लगानी रहेको छ। अर्थ मन्त्रालयले प्रकाशित गरेको सार्वजनिक संस्थानको वार्षिक स्थिति समीक्षामा उल्लिखित विवरण, सरोकारवालाहरूसँगको छलफल तथा स्थलगत निरीक्षणको क्रममा प्राप्त जानकारीअनुसार यस उद्योगको स्वामित्वमा मजुवा देउरालीस्थित ६ सय ६२ रोपनी जग्गा छ। सो जग्गामा सुविधासम्पन्न कारखाना भवन तथा मेसिनहरू छन्। उद्योगको उक्त भवन तथा जग्गा उद्योगको उद्देश्यअनुरूप सदुपयोग हुन सकेको देखिँदैन। उद्योगको प्रयोगविहीन जग्गामा अन्य उद्योगहरू पनि सञ्चालन गर्न सकिने अवस्था रहेको देखिन्छ। यस उद्योगमा नेपाल सरकारको साधारण सेयरमा २८ करोड ७५ लाख तथा अग्राधिकार सेयरमा १४८६ करोडको प्रत्यक्ष लगानी छ। उद्योगमा सरकारको १४ अर्ब ४७ करोड ७९ करोड ऋण, यसमा ३८६३ करोड ब्याज बक्यौता, बैंक तथा वित्तीय संस्थालाई बुझाउन पर्ने ऋण १८५१ करोड र ब्याज १९९९ बक्यौता रहेको उल्लेख छ। त्यस्तैगरी उद्योगको आव २०७५७६ सम्मको खुद नोक्सान ६३८५ करोड रही खुद सम्पत्ति १६९६ करोड ऋणात्मक देखिन्छ। हाल संस्थामा स्थायी कर्मचारी छैनन। तर, उद्योगको सुरक्षाको निमित्त करारमा ८ जना कर्मचारी छन्। हाल उद्योग बन्द अवस्थामा छ। समितिले गरेको स्थलगत निरीक्षण तथा साल्ट ट्रेडिङ लिमिटेडलगायतका सरोकारवालाहरूसँगको छलफलको क्रममा उद्योगलाई सञ्चालन गर्नुपर्ने तथा उद्योग पुनः सञ्चालन गर्न आवश्यक सुधार सुझाएको छ। हाल कारखानामा वाएस प्रविधिको टायर उत्पादन हुने हुँदा बजारको मागअनुसार नयाँ प्रविधियुक्त रेडियल प्रविधिको टायर आवश्यक रहेको हुँदा हालको मेसिन उपकरणलाई पूर्णरूपमा विस्थापित गरी नयाँ प्रविधियुक्त मेसिन जडान गर्नुपर्ने देखिएको। यस उद्योगले हालको अधिकतम क्षमताअनुसार नै दैनिक ३०० थान मात्र टायर उत्पादन गर्दा उद्योग दीगो रूपमा सञ्चालन गर्न नसकिने हुँदा उद्योगको उत्पादन क्षमता समेत वृद्धि गरी पूर्णक्षमतामा सञ्चालन गर्नुपर्ने सुझाव दिइएको छ। बुटवल धागो कारखानामा सम्पत्ति नोक्सानी अधिक यो उद्योगमा सरकारको ६० प्रतिशतभन्दा बढी लगानी छ। यस उद्योग विगतका वर्षहरूमा निरन्तर घाटामा सञ्चालन भई सञ्चित नोक्सानीबाट चुक्ता पुँजी पूर्णरूपमा क्षयीकरण भई खुद सम्पत्ति (नेटवर्थ) १ अर्ब ४६ करोड ८६ करोडले ऋणात्मक रही हाल उद्योग बन्द अवस्थामा छ। बुटवल धागो कारखानाको गेट । फाइल तस्बिर उद्योग बन्द हुनुमा व्यवस्थापनको कमजोरी रहेको बताइन्छ। २०७७ मा गरेको अध्ययन समितिले यसलाई औद्योगिक व्यवसाय ऐन तथा नियमावलीको व्यवस्था अनुरूप पूर्णरुग्ण उद्योगको मान्यता दिई आवश्यक सुविधा सहित बहिर्गमन नीति तयार पारी यसलाई खारेजीको प्रक्रियामा लाने उपयुक्त हुने उल्लेख गरेको थियो। यो उद्योग २०४९ असार १२ गते स्थापना भएको थियो। रूपन्देहीको बुटवलमा स्थानीय कपडा उद्योगको लागि आवश्यक पर्ने धागो उत्पादन गरी आयात प्रतिस्थापन गर्ने र राष्ट्रको औद्योगिक विकासलाई टेवा पुर्याउँदै रोजगारी सिर्जना गर्ने उद्देश्यले स्थापना भएको हो। यसमा सरकारको ५९७५ प्रतिशत सेयर लगानी छ। अर्थ मन्त्रालयले प्रकाशित गरेको सार्वजनिक संस्थानको वार्षिक स्थिति समीक्षा पुस्तकमा उल्लिखित विवरणअनुसार सरकारले ३३५१ करोड सेयर पुँजी लगानी गरेको छ। लगानी कुल चुक्ता पुँजीको ५९७५ प्रतिशत हो। त्यस्तैगरी यस संस्थाले सरकारलाई आर्थिक वर्ष २०७५७६ को अन्त्यसम्ममा बुझाउनु पर्ने ऋणको सावाँ रकम १ अर्ब ५५ करोड र ब्याज ३७६२ करोड छ। यसरी नीति तथा कार्यक्रममा समावेश भएपछि कार्यान्वयन हुने अपेक्षा छ। तर, यो तुरुन्तै कार्यान्वयनमा जाने कुरा भएन। ती उद्योगको मेसिन, इक्विपमेन्ट, सञ्चालन मोडालिटी हरेक पक्ष हेर्न जरुरी छ।धनीराम शर्मा, प्रवक्ता, अर्थ मन्त्रालय मन्त्रालयले २०७७ सालमा रुग्ण उद्योगको अध्ययन गरेपछि पनि फेरि अर्को अध्ययन गरेको छ। जसले उद्योग सञ्चालनलाई केके गर्न सकिन्छ ? कसरी व्यवस्थापन गर्ने भनेर निचोडसहित अर्थ मन्त्रालय पठाएको छ।राधिका अर्याल, प्रवक्ता, उद्योग, वाणिज्य तथा आपूर्ति मन्त्रालय उपयुक्त मोडालिटी तयार नहुँदा व्यवहारमा नआएको हो। यद्यपि ती उद्योग सञ्चालन गर्न चाहेमा भने सम्भव छ। तर, विगतमा जे कारणले उद्योग बन्द भयो त्यो निराकरण नगरी पुनः सञ्चालमा ल्याउनु हुँदैन।पुरुषोत्तम ओझा, पूर्वउद्योग सचिव"
"बाघ भोकै मर्छ, घाँस खाँदैन, म्याउँ गर्दैन : ओली","काठमाडौं : एमाले अध्यक्ष केपी शर्मा ओलीले नक्कली शरणार्थी प्रकरण आएपछि प्रमुख तीन दलका शीर्ष नेताबीचको भेटप्रति सन्देह व्यक्त गरिएकामा चर्को असन्तुष्टि जनाएका छन्। मानिलिऊँ तीन जना भेट्दा खेरी पनि दुई नेता दूधमा नुहाएका मात्र होइन दूधै कुण्डमा नुहाएका। अनि मचाहिँ गएर त्यहाँ ल न मेरो मान्छे बचाइदेऊ, यस्तो गर्देऊ भनेर म्याउँम्याउँ गर्न गएको, केपी ओलीले अरू थोक गर्ला। बाघ भोकै मर्छ घाँस खाँदैन भन्छन्। म्याउँम्याउँ गर्दैन, पूर्वप्रधानमन्त्री ओलीले आइतबार प्रतिनिधिसभा बैठकमा भने। ओलीले त्यही क्रममा देशको अवस्था औंल्याउँदै अनेक प्रश्न गरे। देशको अवस्था यस्तो छ। सदन कसरी चलाउने ? सहमतीय बाटोमा कसरी जाने ? आदि कुराहरूमा नेताहरू छलफल गर्दैनन् ?, उनले भने, कानुनहरू निर्माण गर्नु छ। संशोधन गर्नु छ। त्यस सम्बन्धमा कसरी गर्ने ? छलफल गर्नुपर्दैन ? जटिल प्रकारका बनावटहरू हुन्छन् संसदीय अभ्यासका क्रममा। ती जटिल बनावटका प्रकारहरूमा स्मुथ्ली कसरी लाने ? त्यस विषयमा छलफल गर्दैनन् ? शरणार्थी प्रकरणमा आफू नेतृत्वको सरकारका पालामा कुनै गडबडी नभएको दाबी उनले गरे। मेरो समयमा केही पनि गएको छैन। छानबिन गर्नुस् फेरि पनि। मेरो समयमा केही गएको छैन। एउटा समिति बनेछ। त्यो समितिले केही प्रस्ताव पठाएछ। मैले अध्ययन गर्न भनेर राखेँ। होल्ड गरेँ। र, त्यसलाई अध्ययनका लागि मन्त्रिपरिषद्को सामाजिक समितिमा पठाएँ, उनले भने, मलाई त पिङ खेलाएको खेलायै हुनुहुन्थ्यो। मलाई त कागज हेर्ने समय पनि थिएन त्यस बेला। मुद्दै मुद्दा, मामिलै मामिला, नारै नारा, जुलुसै जुलुस। भित्तामा टाँसिदिन्छु भन्या छ। भुइँमा पुर्याइदिन्छु भन्या छ। धुलोमा मिलाइदिन्छु भन्या छ। साँच्चै मिलाइदिन्छन् कि क्या हो ! त्यस्तो स्थितिमा हामीले केही गरेनौं। उनले पछि अर्को सरकारको पालामा कागज फेरिएको बताए। कागज फेरियो। माथिको कभरचाहिँ उही राखियो। तलको व्यक्तिहरूको सूचीचाहिँ परिवर्तन गरियो, उनले भने, परिवर्तन गर्ने को हो ? खोज्नुपर्दैन ? परिवर्तन गर्ने खोज्नु न। एमालेको नाम लिन रहर लाग्या छ। एमालेलाई गाली गर्न रहर लाग्या छ। केपी ओलीलाई गाली गर्न रहर लाग्या छ। रहर गर्नु मात्रै पनि होइन रहेछ जीवन। पार लाग्दैन। ओलीले उक्त घटनाको निष्पक्ष छानबिन हुनुपर्ने माग राखे। निर्दोषलाई फसाउने र दोषीलाई उम्काउने खेल भएको दाबी उनले गरे। कुनै पनि दोषी नउम्कियोस्, उनले भने, निर्दोषलाई फसाउने पनि अपराध हो। अपराध कर्म गर्ने धृष्टता नगरियोस्। त्यतापटि म ध्यानाकर्षण गराउन चाहन्छु। यो प्रकरण सरकारले नभएर आफैं बाहिर आएको उनले बताए। यो त आफैं विस्फोट भएर आयो। आफैं। भुइँचालो गएजस्तो भएर आयो। भुइँचालो मैले ल्याएँ भन्नु बेकार छ। आफैं आयो। यो भुइँचालो आयो। छेक्न सकिँदैनथ्यो। रोक्न सकिँदैनथ्यो, उनले भने। उनले आफूमाथि पनि छानबिन गर्न चुनौती दिए। म गृहमन्त्री भएँ। परराष्ट्रमन्त्री भएँ। प्रधानमन्त्री भएँ। छानबिन होस्। छानबिन गरियोस्। म चुनौतीका साथ भन्न चाहन्छु। हामी सधैं भ्रष्टाचारका विरुद्धमा छौं। भ्रष्टाचारको छानबिन होस् भन्ने पक्षमा छौं, उनले भने, कोही पनि दोषी छुट्नुहुँदैन। तर, अहिले निर्दोष फसाउने प्रयास भइरहेको छ। म खबरदारी गर्न चाहन्छु। दोषी उम्काउने, निर्दोष फसाउने यसप्रकारका प्रयास नगर्दा हुन्छ। किनभने, अझ भयावह रूपमा भोलि निस्किन्छ। आगो छोप्न सकिन्छ। धुवाँ छोप्न सकिँदैन। त्यो त फुत्त निस्किहाल्छ। ९ सय ७५ जना मान्छेसँग पैसा उठाइएको छ। चानचुने कुरा हो ? नीति तथा कार्यक्रम पुनर्लेखन गर्नुपर्छ ओलीले सरकारको नीति तथा कार्यक्रमले देशको समस्या समाधान नगर्ने टिप्पणी गरे। यसलाई फिर्ता लिएर पुनर्लेखन गर्न उनले आग्रह गरे। अधिकांश पूर्वाधारको कामहरू समस्याग्रस्त छन्। लगानीको ठूलो ग्याप छ। सुरु गर्दाको समयमा र लागत दोब्बर भइसक्दा पनि आयोजना सम्पन्न भएका छैनन्। सम्पन्न भएकाको पनि गुणस्तर कमजोर छ। आयोजना छनोटमा आग्रहपूर्वाग्रह छ। जनशक्ति र निर्माण व्यवसायीमा इमानदारी र उत्साह बढ्न सकेको छैन, उनले भने, सबै पूर्वाधार एकै समयमा एउटै लयमा अघि बढ्न सकेका छैनन्। यी समस्याको सम्बोधन आजको आवश्यकता हो। यसमा सरकार चुकेको टिप्पणी ओलीले गरे। सरकारसँग समस्या समाधान गर्ने इच्छाशक्ति छैन। त्यो नीति तथा कार्यक्रमले पुष्टि गर्दछ। मिसन छैन। मिसनसहितको कुनै आयोजना प्रस्तुत गरिएको छैन। राष्ट्रिय गौरवका आयोजनाहरू रूपान्तरणकारी र रणनीतिक महत्वको आयोजनाहरू तीव्र गतिका साथ सम्पन्न गर्न कुनै प्रस्ताव नै छैन। प्रस्तावित नीति तथा कार्यक्रम फिर्ता लिनुहोस्। फिर्ता लिएर पुनर्लेखन गर्नुहोस्। यसले देशको राजनीतिक, समाज र अर्थतन्त्रलाई अघि बढाउने प्रकारको बनाउनुहोस्। यसतर्फ सबैको ध्यान जाओस्। नीति तथा कार्यक्रममाथि संशोधन प्रस्ताव प्रतिनिधिसभामा आर्थिक वर्ष २०८०८१ को नीति तथा कार्यक्रमका विभिन्न बुँदामा सत्तापक्ष र विपक्षबाट संशोधन प्रस्ताव दर्ता भएका छन्। सत्तापक्ष कांग्रेसकै सांसद दिलेन्द्रप्रसाद बडु र श्यामकुमार घिमिरेले संशोधन प्रस्ताव गरेका हुन्। घिमिरेले आइतबार प्रतिनिधिसभा बैठकमा छलफलमा भाग लिँदै सरकारी स्वास्थ्य संस्थामा निःशुल्क उपचारको व्यवस्था ल्याउनुपर्ने बताए। अर्का सांसद बडुले बुँदा नम्बर २८ मा संशोधन प्रस्ताव राखेको सुनाए। उक्त बुँदामा राष्ट्रिय गौरवका विषयको प्राथमिकीकरणको विषय रहेको उनले बताए। बजेटमा सीमा क्षेत्र र दुर्गम क्षेत्रका विषयलाई बढी प्राथमिकता दिनुपर्ने उनको भनाइ थियो। दार्चुलाको तिंकरबाट अहिले पनि सदरमुकाम आउन भारतीय बाटो प्रयोग गर्नुपर्ने अवस्था रहेको उनले सुनाए। राष्ट्रिय स्वाभिमानसँग जोडिएका यी विषयलाई एउटा निश्चित समय दिएर नीतिगत रूपमा राख्नुपर्ने उनले बताए। भारतीय सुरक्षाकर्मीलाई हटाउ एमाले सांसद एकनाथ ढकालले त्रिभुवन अन्तर्राष्ट्रिय विमानस्थलमा रहेका भारतीय सुरक्षाकर्मीलाई हटाउन पहल गर्नुपर्ने माग गरे। नेपाली भूमिमा भारतले सुरक्षाकर्मी राखेर हवाई यात्रुको खानतलासी गर्ने गरेकोमा उनले आपत्ति जनाए। जसकारण सार्वभौम राष्ट्रमाथि प्रश्न उठ्ने गरिरहेको उनको भनाइ थियो। केही साता अगाडि छिमेकी मित्रराष्ट्र भारतको अयोध्यामा आयोजित एक कार्यक्रममा भाग लिन जाने क्रममा त्रिभुवन अन्तर्राष्ट्रिय विमानस्थलमा नेपाली सुरक्षाकर्मीको सबै सुरक्षा पास गरेर एयर इन्डियामा चढ्नभन्दा अगाडि भारतीय सुरक्षाकर्मीहरूबाट शरीरको खानतलासी गर्ने काम भयो। सर्वसाधारणबाट मात्रै भएन नेपाली कूटनीतिज्ञको लागि पनि भयो, उनले भने, सार्वभौमसम्पन्न राष्ट्रको लागि यो कति स्वाभाविक विषय हो ? प्रधानमन्त्री भारत भ्रमण गर्न जाँदै हुनुहुन्छ, नेपालको अन्तर्राष्ट्रिय एयरपोर्टबाट भारतीय सुरक्षाकर्मीलाई हटाउनका लागि म सरकारको ध्यानाकर्षण गराउन चाहन्छु। नेमकिपा सांसद प्रेम सुवालले संशोधन प्रस्ताव पेस गर्दै जनमुखी कार्यक्रम ल्याउन आग्रह गरे। प्रजातन्त्रका लागि जेल बसेको दाबी गर्ने सत्ता पक्ष र प्रमुख विपक्षीले अन्य पार्टीलाई समय दिएर बोल्न दिने र सुन्ने गर्न जरुरी रहेको उनको भनाइ थियो। सार्वजनिक पदमा बसेका र ठूलाठूला निजी उद्योगका धनीहरूको बर्सेनि सरकारलाई बुझाउन लगाइने र सार्वजनिक गर्ने नीति हुनुपर्छ। गोर्खा भर्तीबाट नेपाल फर्केकाहरूलाई कर लगाएर राणा शासकहरूले जोडेको चलअचल सम्पत्ति जफत गरी राज्य कोषमा ल्याउनुपर्छ, सुवालले भने, पञ्चायत कालदेखिका प्रधानमन्त्री, मन्त्री, सांसद र उच्च पदस्थको सम्पत्ति छानबिन गरी भ्रष्टाचारीहरूलाई हदैसम्मको कारबाही गर्नुपर्छ। संघीयताविरुद्ध उठिरहेको जनआह्वानलाई सम्बोधन गर्न स्थानीय तहलाई पूर्णरूपमा विकेन्द्रीकरण र स्वायत्तता प्रदान गर्न जरुरी छ। संघीयता भन्ने शब्द हटाउनुपर्ने माग राष्ट्रिय जनमोर्चाका अध्यक्ष एवं सांसद चित्रबहादुर केसीले पहिलो बुँदामा संघीय लोकतान्त्रिक गणतन्त्र राज्य भनी उल्लेख गरिएकोमा आपत्ति जनाए। उनले संघीयता भन्ने शब्द हटाउनुपर्ने माग राखे। हामीले संघीयताको पहिलो दिनदेखि नै विरोध गरिरहेका छौं। मुलुकले यो धान्न सक्दैन भनिरहेका छौं। यो सेतो हात्ती हो। यसले खास उपलब्धि दिन सक्दैन, उनले भने, विश्वका धेरै देश संघीयतामा नजाँदा हुने तर नेपाल जानैपर्छ भन्ने छैन। त्यसैले संघीयता खारेज हुनुपर्छ, नीति तथा कार्यक्रमको सो बुँदा संशोधन हुनुपर्छ। रास्वपा सांसद डा चन्दा कार्कीले पाठेघरको क्यान्सरबाट महिलालाई बचाउनका लागि एचपीभी खोपको व्यवस्था गर्न माग गरिन्। उक्त खोपलाई राष्ट्रिय खोप कार्यक्रममा समावेश गर्नुपर्ने उनको भनाइ थियो। उनले पाठेघरको क्यान्सरबाट ठूलो संख्यामा महिलाले ज्यान गुमाउने भएकाले सरकारले एचपीभी खोपको व्यवस्था गर्नुपर्ने बताइन्। पाठेघरको मुखको क्यान्सर उन्मूलन गर्न राज्यले जनचेतना बढाउने, हाम्रो राष्ट्रिय खोप कार्यक्रममा एचपीभी भ्याक्सिनलाई चाँडोभन्दा चाँडो समावेश गरियोस् भनी सम्बन्धित निकायसँग जोडदार माग राख्न चाहन्छु, उनले भनिन्, यसो भयो भने विश्व स्वास्थ्य संगठनले सन् २०३० सम्ममा यस क्यान्सरबाट मुक्ति पाउन लिएको लक्ष्यमा हामी पुग्न सक्ने छौं। राज्यले यसका लागि अझै पनि मास स्क्रिनिङ कार्यक्रम नराखेको र भ्याक्सिनको व्यवस्था पनि नगरेकाले हामीकहाँ हरेक वर्ष करिब २ हजार ३ सय महिलाहरू सिकार भइराखेका छन्।"
बागमतीको सवारीमै पौने २ अर्ब खर्च,"हेटौंडा : बागमती प्रदेश सरकारले गाडी खरिद, इन्धन र मर्मतमा मात्रै १ अर्ब ७६ करोड ३४ लाख खर्च गरेको छ। बागमती प्रदेश सरकार २०७५ साल स्थापना भएदेखि चालू आर्थिक वर्ष २०७९८० को वैशाख मसान्तसम्ममा भएको यो खर्च हो। पहिलो आर्थिक वर्ष २०७५७६ मा ल्याएको बजेटको जम्मा ६० प्रतिशत मात्र खर्च गरेकोमा करिब २६ करोड ४७ लाख ८३ हजार रुपैयाँ सवारी साधन खरिदमा खर्च गरेको थियो। आर्थिक वर्ष २०७६७७ मा ४७ अर्ब ६० करोड ७९ लाखको बजेट ल्याएकोमा कुल बजेटको जम्मा ५९ प्रतिशत मात्र खर्च गर्दा ३३ करोड १४ लाख ४१ हजार रुपैयाँ सवारी साधन खरिदमा खर्च गरेको थियो। यस्तै, आर्थिक वर्ष २०७७७८ मा कुल विनियोजित बजेट ५१ अर्ब ४२ करोड ७५ लाखमा ६९ प्रतिशत मात्र खर्च प्रदेश सरकारले १६ करोड २९ लाख ७ हजार रुपैयाँ सवारी साधनमा खर्च गरेको थियो। यस्तै गत आर्थिक वर्ष २०७८७९ मा पनि विनियोजन गरेको कुल बजेट ५७ अर्ब ७२ करोड ९ लाखमा ६६ प्रतिशत मात्र खर्च गरेको थियो। सोही आर्थिक वर्षमा कुल बजेटको ३७ अर्ब ९९ करोड ४९ लाख रुपैयाँ खर्च गर्दा सवारी साधन खरिदमा मात्र ३० करोड ८ लाख २९ हजार रुपैयाँ खर्च गरेको प्रदेश कोष तथा लेखा नियन्त्रक कार्यालय हेटौंडाको तथ्यांकले देखाएको छ। प्रदेश सरकारले चालू आर्थिक वर्षको वैशाख मसान्तसम्म २ करोड ९८ लाख ६८ हजार रुपैयाँ खर्च गरेको छ। प्रदेश सरकारले हालसम्म ५ वटा बजेट ल्याएकोमा सवारी साधन खरिदमा मात्रै करिब १ अर्ब ८ करोड ९८ लाख ३१ हजार रुपैयाँ खर्च गरेको छ। सवारी साधन मर्मतका लागि हुने खर्च बर्सेनि बढ्दै प्रदेश सरकारका मन्त्रालयहरू र त्यसका मातहतका कार्यालयहरूबाट सवारी साधन मर्मतका लागि हुने खर्च पनि बर्सेनि बढिरहेको पाइएको छ। आर्थिक वर्ष २०७५७६ मा ३ करोड ९९ लाख ५२ हजार ८ सय १६ रुपैयाँ सवारी साधन मर्मतमा खर्च गरेको प्रदेश सरकारले आर्थिक वर्ष २०७६७७ मा ५ करोड ४० लाख ५८ हजार रुपैयाँ १८५ रुपैयाँ खर्च गरेको छ। आर्थिक वर्ष २०७७७८ मा ६ करोड ८८ लाख ५५ हजार ७ सय ५९ रुपैयाँ खर्च गरेको थियो। आर्थिक वर्ष २०७८७९ मा ८ करोड १ लाख ४१ हजार ७ सय ५६ रुपैयाँ सवारी मर्मतमा खर्च गरेको थियो। त्यस्तै चालू आर्थिक वर्षको वैशाखसम्म ७ करोड २३ लाख ६७ हजार ४ सय १४ रुपैयाँ सवारी साधन मर्मतको लागि खर्च गरेको छ। प्रदेश स्थापना भएदेखि हालसम्म सवारी साधन मर्मतका लागि मात्रै करिब ३१ करोड ५३ लाख ७५ हजार ९ सय ३७ रुपैयाँ खर्च भएको प्रदेश लेखा नियन्त्रक कार्यालय हेटौंडाका सूचना अधिकारी होमनाथ रिजालले बताए। इन्धन खर्च झनै बढ्दै प्रदेश सरकारले मन्त्रालयका सचिव र त्यसको मातहतमा रहेका कार्यालय प्रमुखको सेवासुविधा र कार्यालय प्रयोजनका लागि इन्धन उपलब्ध गराउँदै आएको छ। यस्तै सरकारको विभिन्न निकायमा राजनीतिक नियुक्त भएकालाई इन्धन उपलब्ध गराउँदै आएको छ। यी दुवै पदाधिकारी इन्धन र कार्यालय इन्धनमा पनि प्रदेश सरकारको ठूलो धनराशि इन्धनमै सकिने गरेको छ। प्रदेश सरकारका पदाधिकारीले २०७५७६ मा १ करोड ६८ लाख ६१ हजार रुपैयाँ बराबरको इन्धन खर्च गरेका छन्। कार्यालय प्रयोजनमा २ करोड ६ लाख ५६ हजार रुपैयाँ खर्च गरेको थियो भने आर्थिक वर्ष २०७६७७ मा पदाधिकारीतर्फ ३६ लाख ९० हजार र कार्यालय प्रयोजनमा ५ करोड ३६ लाख १९ हजार रुपैयाँ इन्धन खर्च भएको थियो। त्यस्तै आर्थिक वर्ष २०७७७८ मा पदाधिकारीका लागि ४५ लाख ९८ हजार इन्धन खरिद शीर्षकमा खर्च भएको छ भने कार्यालय प्रयोजनतर्फ ६ करोड ५४ लाख १३ हजार रुपैयाँ खर्च गरेको छ। आर्थिक वर्ष २०७८७९ मा भने पदाधिकारी इन्धन खर्चतर्फ ९० लाख ३० हजार र कार्यालय प्रयोजनमा ८ करोड २४ लाख ५९ हजार रुपैयाँ खर्च गर्दा चालू आर्थिक वर्षको वैशाखसम्म पदाधिकारी इन्धन खर्चतर्फ ८३ लाख ९ हजार र कार्यालय प्रयोजनमा ९ करोड ३५ लाख ८६ हजार रुपैयाँ खर्च गरेको प्रदेश लेखाको तथ्यांकले देखाएको छ। प्रदेश सरकारले हालसम्म ३५ करोड ८२ लाख २७ हजार रुपैयाँ राजनीतिक नियुक्त भएका पदाधिकारी र सरकारका मन्त्रीहरू, मन्त्रालययका सचिवहरू, मन्त्रालय मातहत रहेको कार्यालका प्रमुखका लागि भन्दै कार्यालय प्रयोजनको शीर्षकमा खर्च गरेकोे सूचना अधिकार रिजालले जानकारी दिए। सवारी साधन खरिद, त्यसको मर्मत सम्भार र इन्धन खरिदमा प्रदेश सरकारको खर्च बढ्दै गएकोे बताउँदै नेकपा माओवादी केन्द्रका प्रदेशसभा सदस्य प्रेमबहादुर पुलामी (छिन्तु)ले खर्च घटाउनका लागि मितव्ययी हुनुपर्ने बताए। प्रमुख प्रतिपक्ष दल नेकपा एमालेका प्रदेशसभा सदस्य एवं श्रम रोजगार तथा यातायात मन्त्रालयका निवर्तमान मन्त्री एकालाल श्रेष्ठले सरकारले अब नयाँ ढाचाँबाट अघि बढ्नुको विकल्प नरहेको जिकिर गरे। प्रदेश सरकारले इन्धनबाट चल्ने सवारी साधनलाई क्रमशः विस्थापन गर्दै विद्युतीय सवारी साधन, पूर्वधार निर्माणमा ध्यान दिनुपर्ने श्रेष्ठले सुझाए।"
कक्षा १२ उत्तीर्ण गरेका विद्यार्थीलाई विदेश जान नदिऔंः रघुजी पन्त,"काठमाडौंः नेकपा एमालेका सांसद् रघुजी पन्तले स्नातक तह उत्तीर्ण नगरेका विद्यार्थीलाई अध्ययनका नाममा विदेश पठाउन नहुने प्रस्ताव अघि सारेका छन्। प्रतिनिधि सभामा बोल्दै सांसद् पन्तले कक्षा १२ उत्तीर्ण गरेका विद्यार्थीलाई विदेश पठाउन नहुने प्रस्ताव अघि सारेका हुन्। पन्तले भने, कम्तिमा स्नातक उत्तिर्ण गरेका विद्यार्थीलाई मात्रै विदेश जान दिनुपर्छ। कति जना ड्रगिस्ट भएका छन्, कतिपय गलत संगतमा फसेका छन्। विदेशी सम्बन्धन लिएर पढाउने कलेजलाई बन्द गर्नुपर्छ। पन्तले नेपालका विश्वविद्यालयले शिक्षालाई स्तरोन्नति गर्न जरुरी रहेको बताए। पन्तले भने, शिक्षालाई वैज्ञानिक बनाउन आवश्यक छ। २१ औं शताब्दीको चुनौतिलाई सामना गर्ने शिक्षा बनाउनुपर्यो। विदेशी शिक्षा पढाउनु भनेको विदेशीका लागि जनशक्ति उत्पादन गर्नु हो। १२ कक्षा पास गरेकाले छात्रवृत्ति प्राप्त गरे पठाऔं। तर, आफ्नो खर्चमा विदेश पठाउन कम्तिमा स्नातक उत्तीर्ण गरेकालाई मात्रै अनुमति दिनुपर्छ। देशभक्तिको भावना सरकारको नीति तथा कार्यक्रमले दिन नसकेको बताए।"
चिकित्सा शिक्षा ऐनलाई पूर्णता दिन अत्यावश्यक छ : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले चिकित्सा शिक्षा ऐनलाई पूर्णता दिन अत्यावश्यक रहेको बताएका छन्। सोमबार चिकित्सा शिक्षा आयोगको एघारौं बैठकमा बोल्दै प्रधानमन्त्री प्रचण्डले सो कुरा बताएका हुन्। प्रधानमन्त्री प्रचण्डले चिकित्सा क्षेत्रमा हालसम्म विभिन्न अनुभवहरुको समीक्षाका आधारमा नयाँ संश्लेषणमा पुग्नु जरुरी रहेको बताए। प्रधानमन्त्री प्रचण्डले चिकित्सा क्षेत्रका हरेक समस्यालाई समाधान गर्नेगरी ऐन निर्माणको कार्यलाई पूर्णता दिनुपर्ने आवश्यकता औंल्याए। प्रधानमन्त्री प्रचण्डले भने, 'कयौं युवा डाक्टरहरूले लाखौं खर्च गरेर पढ्नु भएको छ। तर ३० देखि ४० हजारको जागिर छ नेपालमा अनि किन नेपाल बस्ने भन्दै विदेशमा यो, त्यो सुविधा हुन्छ भन्ने गरेको सुनेको छु। यो सबै समस्या हल गर्ने किसिमले ऐनमा व्यवस्था गर्ने प्रतिबद्धता व्यक्त गर्दछु।' आयोगले मेहनत गरेर तयार पारेको ऐनलाई राष्ट्रिय हित हुनेगरी अगाडि बढाउनुपर्ने प्रधानमन्त्रीको भनाइ थियो। देशमा रहेका विभिन्न समस्याको प्रतिबिम्बन नेपालको चिकित्सा क्षेत्रमा पनि रहेको बताउँदै प्रधानमन्त्री प्रचण्डले चिकित्सा क्षेत्रमा पनि गुणात्मक सफाईको आवश्यकता रहेको समेत बताए। 'देशको आर्थिक, राजनीतिक, सामाजिक, सांस्कृतिक लगायत समग्र अवस्था जस्तो छ। त्यसको प्रतिबिम्ब सबै क्षेत्रमा पर्नु स्वभाविकै हो। स्वास्थ्य क्षेत्र पनि देशको समग्र अवस्थाको एउटा हिस्सा हो। यहाँ पनि ती समस्याको प्रतिबिम्बन भएको छ। जसरी अरु क्षेत्रमा सुधार गर्नुपर्ने अवस्था छ, गुणात्मक सफाई नै गर्नुपर्ने आवश्यकता छ,' उनले भने। बैठकको अध्यक्षसमेत रहेका प्रधानमन्त्रीले बैठकमा चिकित्सा शिक्षाबारे सजिव छलफल भएको भन्दै खुसी व्यक्त गरे। उनले भने, 'आज म यसअर्थमा खुसी भएको छु। आजको बैठक अलि बढी सचेत बैठक भएजस्तो लागेको छ। चिकित्सा क्षेत्रका क्षेत्रमा समस्याको चुरो कहाँ छ? भन्ने कुरा बुझ्न तपाईहरुको प्रस्तुतिले मद्दत गरेको छ।'"
सरकारले आर्थिक संकटको योजना ल्याउन सकेन : राजेन्द्र लिङ्देन,"काठमाडौंः राष्ट्रिय प्रजातन्त्र पार्टीका अध्यक्ष एवं प्रतिनिधिसभा सदस्य राजेन्द्र लिङ्देनले सरकारको नीति तथा कार्यक्रमले वर्तमान आर्थिक संकटको योजना ल्याउन नसकेको टिप्पणी गरेका छन्। प्रतिनिधिसभामा आगामी आर्थिक वर्षको नीति तथा कार्यक्रममाथिको छलफलका क्रममा लिङ्देनले नीति तथा कार्यक्रममा सरकारले देशलाई कुन बाटोबाट अगाडि लैजाँदैछ भन्ने मार्गचित्र हुनुपर्ने बताएका हुन्। अहिले देशको अवस्था सामान्य नरहेको र देशले आर्थिक संकट भोगिरहेको अवस्थामा नीति तथा कार्यक्रममा यसको कसरी सामना गर्ने भन्ने समाधानका उपाय हुनुपर्ने सांसद लिङ्देनले बताए। नीति कार्यक्रममा समस्या पहिचान र प्राथमिकता प्रष्ट छुट्याउन नसकेको उल्लेख गर्दै सांसद लिङ्देनले कतिपय विषयमा विरोधाभाष रहेको बताए। रोजगारमूलक उद्योग खोल्ने, बिजुली सहुलियतमा दिने, दलले शेयर नखोज्ने, युनियनबाजी नहुनेजस्ता ग्यारेन्टी गर्नसके उद्योग सञ्चालन गर्नेलाई प्रोत्साहन मिल्ने उनको भनाइ थियो। पर्यटनको पूर्वीय दर्शनको उद्गमथलो नेपाल भएको र बुद्ध तथा हिन्दुत्वको सरकारी तवरबाटै विकास गर्नुपर्ने सुझाव दिँदै सांसद लिङ्देनले पर्यटनको कुरालाई जोड्दा धार्मिक पर्यटनलाई बिर्सन नहुनेमा जोड दिए। लिङ्देनले २०४६ सालपछिका उच्च पदस्थ नेता र कर्मचारीको छानबिन गर्न स्वतन्त्र नागरिक आयोग गठन गर्नुपर्ने बताए। लिङ्देनले भने, प्रधानमन्त्री २०४८ सालपछिको उच्च पदस्थ नेता कर्मचारीको सम्पत्ति छानबिन गर्ने भन्नुहुन्छ। मैले त भनेको छु। पञ्चहरूको राजाको ककसको कहाँबाट सुरु गर्ने हो ? तर अब सबैको सम्पत्ति छानबिन गरिनेछ। उनको नातागोता र परिवारको सम्पत्ति छानबिन गरिनेछ। अवैधानिक सम्पत्ति जफत गरिनेछ र कारबाहीमा ल्याइनेछ भनेर लेख्नुस् न।"
नीति तथा कार्यक्रमले नेपालीलाई सपना देखाउनुपर्थ्यो तर विश्वास जगाउन पनि सकेन : यादव,"काठमाडौं : जनता समाजवादी पार्टीका नेता एवं सांसद राजकिशोर यादवले नीति तथा कार्यक्रमले जनतालाई सपना देखाउन नसकेको बताएका छन्। संसदमा जारी छलफलमा उनले नेताहरूले आफूहरू सुध्रियौं भनेर विश्वास दिलाउन नसकेको आरोप लगाए। 'सरकारले नीति तथा कार्यक्रममा नेपालीहरूलाई सपना देखउनुपर्थ्यो। हिजो जे भयो भयो। हामी सुध्रियौं। हामी सप्रियौं। अब हामी नेपाल बनाउँछौं। अनि त्यो सपनामाथि विश्वास जगाउनपर्थ्यो। यो नीति तथा कार्यक्रमले न सपना देखाउनसक्यो, न विश्वास जगाउन,' संसदमा सोमबार उनले भने। 'नेपाली जनता दोहोरी हेर्न चाहेको छैन। अब तपाईँहरूले हिजो परिस्थितबस यो गर्न सकेन। बाध्यताबस यो हुन सकेन। अबचाहिँ हामी यसरी गर्छौं। यसको जिम्मा लिन्छौं। गर्न सके गर्छौं नभए बाटो छोड्छौं भन्ने कमिटमेन्टका साथ आउनपर्यो। गर्न पनि नसक्ने, बाटो पनि नछोड्ने?,' उनले प्रश्न गरे। यसैकारण पछिल्लो समय नेपालमा नयाँ र पुराना दलको भाष्य निर्माण भइरहेको भन्दै उनले सचेत रहन आग्रह गरे। 'हामी सच्चिएनौं भने सकिन्छौं भन्ने मान्यताबाट अगाडि बढ्नैपर्छ। नत्र भने तपाइँहरूलाई सकिन कसैले रोक्न सक्दैन,' उनले थपे, 'बुढी मर्यो भनेर चिन्ताको विषय होइन। काल पलक्यो भनेर चिन्ताको विषय हो। तपाइँहरू सकिरहँदा देशचाहिँ बर्बाद नहोस्। देशचाहिँ बाटो नबिराओस्। हाम्रो अर्थतन्त्र बाटो नबिराओस्।' सांसद यादवले नीति तथा कार्यक्रम अन्तरविरोधको संगालो भएको बताए। उनले सरकारले मधेससँग सौताको व्यवहार गरेको आरोप पनि लगाए। नेपालको लाइफलाइन रहेको चुरेमा ब्यापक दोहन भएको उनको भनाइ छ। 'आज हामी क्लाइमेट चेन्जका कुरा गर्दैछौं। चुरे संरक्षणको नाममा राष्ट्रपति चुरे संरक्षण भनेर हामीले अर्बौं खर्च गरिसक्यौं। ४२ नम्बर बुँदामा हेर्ने हो भने अब अरु त बेँच्न बाँकी रहेन। हिजो भएका संरचनाहरूलाई के के गरेर बिगारे। अब चुरेलाई पनि नछोड्ने? चुरेलाई उपयोगका नाममा दोहन गर्ने, दोहन गरेर मधेसलाई मरुभूमीकरण गर्ने?,' उनले भने, 'यदि मधेस मरुभूमीकरण भयो भने हामीले अन्नमा अर्थनिर्भरको कुरा गर्दैछौं। हाम्रो स्थिति के होला? चुरे मधेसको मात्र होइन, यो देशको लाइफलाइन हो। त्यसैले पहिले बलियो संरचना निर्माण गर्नुस्, होइन भने नेपालमा माफिया, गिरोह, बिचौलिया कति बलिया छन्, कति तागतवर छन् भन्ने कुरा यही नक्कली भुटानी शरणार्थी प्रकरणले देखाइदियो।' उनले देशको गृहमन्त्रीलाई विचौलियाले इसारामा नचाइदिएको भन्दै योभन्दा शरमनाक केही नभएको बताए। उनले पर्यटनमन्त्री सुदन किराँतीले पनि संसदको अन्तर्राष्ट्रिय समितिमा आफू डमीमात्रै भएको स्वीकारेको बतँए। 'पर्यटनमन्त्रीजीले म त डमीमात्रै हो, मन्त्रीको नाममा सोकेशमात्रै हो। देश त बिचौलियाहरूले चलाइरखेका छन् भन्नुभयो। मिनी पार्लियामेन्टमा हामीले प्रश्न गर्दा उहाँले यो कुरा रेकर्डमा रहोस् भन्नुभयो। चार महिनामा आफूले यही देखे भोगेको उहाँले दोहोर्याउनुभयो। बिचौलियाले धम्की दिन्छ रे दाँयाबाँया गर्यो भने तिम्रो मन्त्री पद खुस्काइदिन्छौं। यस्तो दुर्भाग्य छ, अनि हामीले ठूलो गफ दिने? सुशासनको कुरा गर्ने?,' उनले प्रश्न गरे। उनले नेताहरूले नयाँ नेपाल बनाउँछु भनेर गफ दिए पनि पोलिसीमा डिपार्चर गर्न नसकेको आरोप लगाए। 'विश्व राजनीतिमा देखा परेको बदलाव र नेपाली समाजमा हिजो देखिएको दर्शन, मान्यता र जीवनशैली छ। यी तीनै कुरामा तारतम्य भएन भने हामी कहीँ पुग्दैनौं। विश्व एरेनामा देखिएका कुरालाई नेपाल सरकारले अनुसरण गर्दै बदलाव ल्याएन भने हामी कहीँ पुग्दैनौं,' उनले भने।उनले नीति तथा कार्यक्रम हिजो पनि आएको बताउँदै यसलाई उत्तदायी बनाउन जरुरी रहेको बताए। 'नीति तथा कार्यक्रम हिजो पनि ल्याएका थियौं। आज पनि ल्यायौं। तर एकाउन्टेबल केलाई बनाउने? हिजो हामीले गरेका वाचा किन पूरा भएन? को को दोषी थिए,' उनले थपे, 'नेपाली भाषा आफैंमा बडो राम्रो छ। जस्तोसुकै गल्ती गरे पनि छुट दिने। गरिनेछ, हुनेछ, त्योभित्र जे गर्दा पनि हुने। तपाईँ बोल्नुस्, लेख्नुस्, त्योप्रति कोही एकाउन्टेबल नहुने। यो चिन्तन, यो चरित्र यो कार्यशैलीले कसरी अगाडि बढ्न सक्छौं, कहाँ पुग्छौं?' उनले 'एक झुठा दुसरे झुठासे कहता है कि सच बोलो' भनाईलाई उद्धृ गर्दै सत्तापक्ष र प्रतिपक्ष एकअर्कालाई दोषारोपनमा उत्रिएको बताए। 'यो छलफल हेर्दा दाहिनेतिर बस्नेहरूले सबै कुरा सुधार भएर गएको छ। चम्कार भएको छ भन्ने ढंगले कुरा राख्ने। तर बाँयाँतिर जाँदा सबै कुरा खराब भैगो। अब केही हुनै सक्दैन। यसलाई कागजको खोस्टो हो भन्ने जुन मानसिकता छ। आज कुनै दल वा सरकारको कुरामात्र होइन। इमान्दार र जिम्मेवारी लिन तयार हुनुहुन्छ भने, २००७ देखि मानक बनाउने हो भने राप्रपासहित सबै दलले, जुन जुन दले देशको नेतृत्व लिनुभयो। सबैले लिनुपर्थ्यो। २०४८ देखि मानक बनाउने हो भने कांग्रेस र एमालेले लिन पर्छ। माओवादी पनि अछुतो छैन। आफूचाहिँ पटक पटक प्रधानमन्त्री हुने। आज देशको स्थिति आर्थिक मन्दीमा गयो। नेपाल पछौटेपनको सिकार भयो। यो गर्न दिएन। त्यो गर्न दिएन भनेर रोइलो गर्नुको के अर्थ रहन्छ,' उनले भने।"
उपेन्द्र यादव बने जसपा संसदीय दलका नेता,काठमाडौंः जनता समाजवादी पार्टी(जसपा) संसदीय दलको नेतामा उपेन्द्र यादव चयन भएका छन्। जसपा संसदीय दलको बैठकले सोमबार यादवलाई संसदीय दलको नेतामा चयन गरेको पार्टी प्रचारविभाग प्रमुख पूर्णबहादुर बस्नेतले जानकारी दिए। यसअघि रामसहाय यादव संसदीय दलको नेता थिए। यादव उपराष्ट्रपतिमा चयन भएपछि पद खाली थियो। गत वैशाख १० गते बारा क्षेत्र नम्बर २ मा भएको उपनिर्वाचनबाट विजयी भएका हुन्।
शरणार्थी प्रकरणमा २७ करोड बिगोसहित राज्यविरुद्धको कसूरमा मुद्दा चलाउन माग,"काठमाडौं : नक्कली भुटानी शरणार्थी प्रकरणमा प्रहरीले ३२ जनाविरुद्ध संगठित अपराधको कसूरमा मुद्दा चलाउन प्रतिवेदन तयार पारेको छ। प्रहरीले सोमबार जिल्ला सरकारी वकिल कार्यालय बबरमहलमा रायसहितको प्रतिवदेन बुझाएको हो। १ सय १३ जनाले दिएको जाहेरीको आधारमा प्रहरीले २७ करोड बढी बिगो मागदाबी गरिएको छ। मुलुकी अपराध संहिता २०७४ को दफा ५१ (२)क अन्तर्गत सबै अभियुक्तलाई राष्ट्रहित प्रतिकूल काम गरेको कसूरमा पनि मुद्दा चलाउन मागदाबी गरिएको छ। सरकारी वकिल कार्यालय स्रोतका अनुसार यस प्रकरणमा संलग्न सबैंलाई ठगी, कीर्ते र संगठित अपराको मुद्दा चलाउन राय दिएको छ। उनीहरूलाई २० कम्तिमा वर्षको कैद सजाय हुनेगरी मागदाबी गरिएको छ। यस प्रकरणमा नाम जोडिएका तर प्रमाण नपुगेका अभियुक्तहरूको पछि पूरक अभियोग दर्ता गर्न सकिने प्रहरीले प्रतिवेदनमा उल्लेख गरेको छ। यस प्रकरणमा पक्राउ नपरेका पीडितहरूसँग पैसा लेनदेन गरेको प्रमाण भेटिएका केशव तुलाधार, लक्ष्मी महर्जन, अशोक पोखरेल, धीरेन राई, दीपा हुमागाईँ, मोहन राई, सुनिल बुढाथोकी, विनिता लिम्बु, निरन्जन खरेल, राजेश अर्याल, हरिभक्त महर्जन, आशिष बुढाथोकी र रमा थापाविरुद्ध पनि मुद्दा चलाउनुपर्ने प्रतिवेदनमा भनिएको छ। यस प्रकरणमा पूर्व गृहमन्त्री रामबहादुर थापा बादलका छोरा प्रतीक थापा र सुरक्षा विज्ञ इन्द्रजीत राईका छोरा निरज राईविरुद्ध पक्राउ पूर्जा जारी भए पनि हालसम्म उनीहरू फरार छन्। नक्कली भुटानी शरणार्थी प्रकरणमा प्रहरीले १६ जनालाई पक्राउ गरेको छ। पक्राउ पर्नेमा नेकपा एमालेका नेता एवं पूर्वउपप्रधानमन्त्री टोपबहादुर रायमाझी, नेपाली कांग्रेसका नेता एवं पूर्वगृहमन्त्री बालकृष्ण खाँण, तत्कालीन गृहसचिव टेकनारायण पाण्डे, भुटानी शरणार्थी नेता टेकनाथ रिजाल, तत्कालीन गृहमन्त्री रामबहादुर थापा बादलका सुरक्षा सल्लाहकार इन्द्रजित राई, हज समितिका अध्यक्ष शमशेर मियाँ, पूर्वसभासद् आङटावा शेर्पा छन्। त्यस्तै नरेन्द्र केसी, सन्दीप रायमाझी, केशव दुलाल, सानु भण्डारी, सन्देश शर्मा, सागर राई, टंक गुरुङ, गोविन्द चौधरी र रामशरण केसी प्रहरी नियन्त्रणमा छन्।"
"राजसंस्थाका लागि जनमतसंग्रह गर्नुपर्ने पूर्वराजाको संकेत, भने नेपाली जनतालाई नै जिम्मा दिउँ","धनगढी : पूर्वराजा ज्ञानेन्द्र शाहले राजसंस्थाका लागि जनमत संग्रह हुनुपर्ने संकेत गरेका छन्। सोमबार धनगढीमा गरिएको नागरिक अभिनन्दन कार्यक्रमलाई सम्बोधन गर्दै उनले यस्तो संकेत गरेका हुन्। तत्कालको अवस्थालाई नदेखेको र नबुझेको जस्तो गरेर, कुरा बटारेर निषेध गरेर, ओठे र कोठे जवाफ फर्काएर नेपालको भविष्य सप्रिदैन। भोलिको सपनालाई साकार र विपना बनाउन नेपालीपन, मान्यता तथा मनोभावनाअनुसार नेपाली जनतालाई नै जिम्मा दिउँ, यसैमा हाम्रो कल्याण हुन्छ, उनले भने। पूर्वराजाको संकेत जनतामा जाने थियो। देशमा राजनीतिक अस्थिरता देखिएका बेला पूर्वराजा ज्ञानेन्द्र शाह सक्रिय भएका हुन्। पूर्वी नेपालमा नागरिक अभिनन्दन लिइसकेका उनले धनगढीको अभिनन्दन कार्यक्रममा सम्बोधन गर्दै अहिलेको अग्रगामी कदम भनेको स्वाभीमान बेचेर नेपालीलाई शरणार्थी बनाएको आरोप लगाए। उनले नक्कली भुटानी शरणार्थी प्रकरणले देशको इज्जत र गौरव लोप भएको बताए। नेपाली जनतालाई आफ्नो भूभाग र राष्ट्रिय अस्तित्व हुँदाहुँदै शरणार्थी बनाएर पसिना बगाउन पठाएर आज जो हर्कत गरिरहेका छन्, त्यसबाट हाम्रो गौरव र इज्जत लोप भइरहेको छ, उनले भने। पूर्वराजा ज्ञानेन्द्रले देशप्रेम र देशभक्तिमा ह्रास आइरहेको बताए। देशभित्रै बसौं, देशमै पसिना बगाऔं, आफ्नो पौरखले आफ्नै देश बनाऊँ भन्ने भावना हराउँदैछ। के नयाँ नेपाल भनेको यही हो? के अग्रगामी भनेको परावलम्बी नेपाल हो? के नेपालको आफ्नो अस्तित्व छैन? हामी परिश्रमी र स्वाभीमानी नेपाली, आज हाम्रो वीरता र स्वाभीमान कम भइरहेको छ, उनले भने। जनताले नेपाल आमाको माटो छोएर सोच्ने बेला आएको उनको भनाइ छ। आइतबार उनी नेपालगञ्जबाट आफैं मोटर चलाएर धनगढी आएका थिए। अभिनन्दन कार्यक्रममा पूर्वराजा ज्ञानेन्द्रले अहिले देशभक्तिको भावना हराउँदै गएको बताए। 'के कस्तो राष्ट्रिय दृष्टिकोण हामीले लिने? कस्तो प्रणाली, पद्धति र परिपाटी हामीले अंगाल्ने? गहिरिएर सोचौं, अझै बेलैदेखि नेपाली भएर सोचौं, नेपाली आमाको माटो र मुटु छोएर सोचौं, देशभन्दा ठूलो केही छैन,' उनले भने। उनले देशको अवस्था देख्दा आँखाबाट आँसु आउने गरेको बताए। देशको अवस्था देख्दा हामी सबैको आँखा रसाउँदै गएका छन्। आजको युग विकासको युग हो। आजको युग प्रविधिको युग हो। हामी आफ्नै स्रोत र साधन, आफ्नै सार्वभौमिकता, आफ्नै स्वतन्त्रताबाट आफ्नो उन्नति गर्न चाहन्छौं। त्यसैले सोच्ने बेला आएको छ, उनले भने। धनगढीको रंगशालामा आयोजना गरिएको नागरिक अभिनन्द कार्यक्रममा विभन्न संघसंस्थाहरूले पूर्वराजाको अभिनन्दन गरेका थिए। अभिनन्दन कार्यक्रमका संयोजक तथा पूर्व मन्त्री जयन्त चन्दले देशको अहिलको अवस्थाले राजसंस्था आवश्यक रहेको बताएका थिए। पूर्व युवराज्ञी हिमानी शाह र उनका दुई छोरीहरू पनि कार्यक्रममा सहभागी थिए। पूर्वराजा सुदूरपश्चिममा एक हप्तासम्म बस्ने कार्यक्रम रहेको सचिवालयले जनाएको छ। तस्बिर : शिवराज भट्ट"
स्थानीय विकास प्रशिक्षण प्रतिष्ठानलाई सबल र सक्षम बनाउँछौं : मन्त्री मोदी,"ललितपुर : संघीय मामिला तथा सामान्य प्रशासनमन्त्री अमनलाल मोदीले स्थानीय विकास प्रशिक्षण प्रतिष्ठानलाई सबल र सक्षम बनाउने उद्घोष गरेका छन्। स्थानीय विकास प्रशिक्षण प्रतिष्ठानमा सोमबार आयोजित वर्तमान अवस्था र भावी योजनाको सन्दर्भमा छलफल तथा अनुगमनको क्रममा मन्त्री मोदीले यस्तो उद्घोष गरेका हुन्। स्थानीय विकास प्रशिक्षण प्रतिष्ठान अहिले कमजोर छ, यसलाई बलियो बनाउनेबाहेक हामीसँग विकल्प छैन, उनले भने, यो संस्थालाई बलियो बनाउनका लागि सरकारले गर्नुपर्ने काममा कुनै कसर बाँकी राख्दैनौं। मन्त्री मोदीले संस्था बलियो बनाउनका लागि प्रतिष्ठानका कर्मचारीहरूबीच बलियो एकता अनिवार्य शर्त भएको पनि बताए। उनले भने, यो संस्थालाई बलियो बनाउनका लागि तपाईहरुबीच बलियो एकता हुन जरुरी छ, तपाईँहरूबीच बलियो एकता भएमात्रै यो संस्था समुन्नतिको बाटोमा अघि बढ्छ। प्रतिष्ठानका कर्मचारीहरूले सकारात्मक सोच र दृष्ट्रिकोण राखेर कार्यसम्पादन गर्नुपर्ने उनको भनाइ थियो। संस्थाको हित र समुन्नति चाहेर दत्तचित्तका साथ काम गर्नसमेत कर्मचारीहरूलाई मन्त्री मोदीले निर्देशन दिए। व्यक्तिको पद आवधिक कुरा हो। तर संस्था अविछिन्न रहन्छ र रहनुपर्छ, तसर्थ संस्थालाई सदैव जीवित राख्ने दीर्घकालीन सोचका साथ सबैले दत्तचित्त भएर कार्यसम्पादन गर्नुपर्छ, मन्त्री मोदीले भने । कार्यक्रममा संघीय मामिला तथा सामान्य प्रशासन मन्त्रालय सहसचिव कमलप्रसाद भट्टराईले छलफलमा प्राप्त सुझावका आधारमा मन्त्रालयले अभिभावकीय भूमिका निर्वाह गर्दै प्रतिष्ठानको समुन्नतीमा हातेमालो गर्ने बताए। कार्यक्रममा प्रतिष्ठानका निर्देशक जय कृष्ण श्रेष्ठले प्रतिष्ठानका वर्तमान अवस्था, समस्या र भावी योजनाका बारेमा आफ्नो प्रस्तुती राखेका थिए। प्रतिष्ठानका कार्यकारी निर्देशक कानुन लाल चौधरीले प्रतिष्ठानको हितका लागि मन्त्रालयबाट हालसम्म प्राप्त सहयोगप्रति आभार व्यक्त गर्दै प्रतिष्ठानको प्रतिष्ठा उँचो राख्न आफूले कुनै कसर बाँकी नराख्ने बताए।"
जावलाखेल पुर्याइयो रातो मच्छिन्द्रनाथको रथ,काठमाडौं : रातो मच्छिन्द्रनाथको रथ जावलाखेल लगिएको छ। लगनखेलको थटीटोलमा राखिएको रथलाई सोमबार जावलाखेल पुर्याइएको हो। मच्छिन्द्रनाथको रथ जावलाखेल पुगेको चौथो दिनमा भोटो देखाउने परम्परा छ। भोटो देखाएपछि रातो मच्छिन्द्रनाथलाई रथबाट निकालेर बुंगमती लग्ने परम्परा छ। तस्बिर : अभिषेक महर्जन
पूर्वराजा ज्ञानेन्द्र शाहलाई कैलालीमा अभिनन्दन,धनगढी : कैलालीको धनगढीमा पूर्वराजा ज्ञानेन्द्र शाहलाई अभिनन्दन गरिएको छ। धनगढी रंगशालामा सोमबार पूर्वराजा शाहलाई अभिनन्दन गरिएको हो। नेपालगञ्जबाट आफैं गाडी चलाएर पूर्वाराजा शाह कैलाली पुगेका थिए। उनीसँगै हिमानी शाह पनि कैलाली पुगेकी छन्। उनीहरू रुबस होटलमा बसेका छन्। पूर्वाराजा शाहलाई अभिनन्दन गर्न जयन्त चन्दको संयोजकत्वमा १०१ सदस्यीय मूल समारोह समिति गठन गरिएको थियो।
लुम्बिनी प्रदेशमा मन्त्रिपरिषद् पुनर्गठन,"दाङ : लुम्बिनी प्रदेशमा मन्त्रिपरिषद् पुनर्गठन भएको छ। लुम्बिनी प्रदेशका मुख्यमन्त्री डिल्लीबहादुर चौधरीले मन्त्रिपरिषद् पुनर्गठन गरेका हुन्। स्वास्थ्य मन्त्रालयको जिम्मेवारी राजु खनाललाई दिइएको छ। यस्तै, सामाजिक विकास मन्त्रीमा चन्द्रकेश गुप्ता, आन्तरिक मामिला, कानून तथा सहकारी मन्त्रीमा सन्तोसकुमार पाण्डेय नियुक्त भएका छन्। यस्तै, कृषि तथा भूमि व्यवस्था मन्त्रीमा भण्डारी लाल अहिर, भौतिक पूर्वाधार विकास मन्त्रीमा धर्मबहादुर चौधरी नियुक्त भएका छन्। खनाल, अहिर र गुप्ता आज नियुक्त भएका हुन्। धनबहादुर मास्कीलाई आर्थिक मामिला मन्त्रालयको जिम्मेवारी दिइएको छ।"
लुम्बिनी प्रदेशमा थप तीन जनाले मन्त्रीले पद तथा गोपनीयताको शपथ लिए,"दाङ : लुम्बिनी प्रदेशमा थप तीन जनाले मन्त्रीले पद तथा गोपनीयताको शपथ लिएका छन्। सोमवार प्रदेश प्रमुख कार्यालय बुटवलको सभाहलमा प्रदेश प्रमुख अमिक शेरचनले पद तथा गोपनीयताको शपथ खुवाएका हुन्। सोमबार नयाँ मन्त्रीका रूपमा नेपाली कांग्रेसका नेता राजु खनाल स्वास्थ्य मन्त्री, जसपाका भण्डारीलाल अहिर कृषि तथा भूमि व्यवस्था मन्त्री र जनमत पार्टीका चन्द्रकेश गुप्ताले सामाजिक मन्त्रीका रूपमा पद तथा गोपनीयताको शपथ लिएका हुन्। त्यस्तै त्यसअघि नियुक्त भएका लोसपाका सन्तोषकुमार पाण्डेयलाई आन्तरिक मामिला कानुन तथा सहकारी मन्त्रालय र धर्मबहादुर चौधरीलाई भौतिक पूर्वाधार विकास मन्त्रालयको जिम्मा दिएइएको छ। यसअघि लुम्बिनी प्रदेश सरकारमा माओवादीका धनबहादुर मास्की अर्थमन्त्री बनिसकेका छन्। सोही कार्यक्रममा लुम्बिनी प्रदेशका मुख्य न्यायाधिवक्ताका रुपमा वरिष्ठ अधिवक्ता प्राडा बुद्ध बहादुर थापाले पद तथा गोपनियताको शपथ लिएका छन्।"
नीति तथा कार्यक्रममा जनयुद्ध शब्द राखेकोप्रति एमालेको आपत्ति,"भट्टराईले सरकारी दस्तावेज कतै पनि जनयुद्ध शब्द नभएको बेला नीति तथा कार्यक्रममा राखेको भन्दै आपत्ति जनाएका हुन्। काठमाडौं : नेकपा एमालेका सांसद् योगेश भट्टराईले सरकारको नीति तथा कार्यक्रममा जनयुद्ध शब्द राखिएको भन्दै आपत्ति जनाएका छन्। प्रतिनिधि सभामा सरकारको नीति तथा कार्यक्रममाथि भाग लिँदै सांसद् भट्टराईले सरकारी दस्तावेज कतै पनि जनयुद्ध शब्द नभएको बेला नीति तथा कार्यक्रममा यो शब्द राखेको भन्दै आपत्ति जनाएका हुन्। नीति तथा कार्यक्रममा जनयुद्ध उल्लेख छ। यो शब्द सरकारी दस्तावेजमा उल्लेख छैन। पहिलो पटक राष्ट्रपतिको मुखबाट यो शब्द बाचन गर्न लगाउनुभएको छ। संविधानमा जनयुद्ध शब्द राख्ने कि नराख्ने भन्ने विषयमा धेरै नै छलफल भएपछि जनयुद्ध शब्द राखिएको थिएन। एमाले सचिवसमेत रहेका भट्टराईले भने, कांग्रेसले जनयुद्ध शब्दलाई स्विकार गर्नु भनेको कांग्रेसको लागि इन्ड अफ हिस्टोरी हो।"
लुम्बिनीमा मन्त्रिपरिषद् विस्तार,"दाङ : लुम्बिनी प्रदेश सरकार विस्तार भएको छ। मुख्यमन्त्री डिल्लीबहादुर चौधरीले मन्त्रिपरिषद विस्तार गरेका हुन्। बैशाख १४ गते ५३ प्रदेश सभा सदस्यको समर्थनमा मुख्यमन्त्री नियुक्त भएका चौधरीले ५ जना मन्त्री नियुक्त गरेका छन्। सोमबार मुख्यमन्त्री चौधरी विना विभागीय मन्त्रीको कार्य विभाजन र ३ नयाँ मन्त्री नियुक्त गरेका हुन्। मुख्यमन्त्री चौधरीले धनबहादुर मास्कीलाई आर्थिक मामिला, राजु खनाललाई स्वास्थ्य मन्त्री, सन्तोषकुमार पाण्डेयलाई आन्तरिक मामिला कानुन तथा सहकारी मन्त्रालय, धर्म बहादुर चौधरीलाई भौतिक पूर्वाधार विकास मन्त्रालय, चन्द्रकेश गुप्तालाई सामाजिक विकास मन्त्रालय, भण्डारीलाल अहिरलाई कृषि तथा भूमि व्यवस्था मन्त्रालयको जिम्मेवारी तोकिएको छ। मुख्यमन्त्री चौधरीले खानेपानी तथा सहरी विका मन्त्रालय, वन तथा वातावरण मन्त्रालय र उद्योग, पर्यटन तथा यातायाता व्यवस्था मन्त्रालय आफूसँगै राखे। नव नियुक्त मन्त्रीहरुको दिउँसो ४ बजे सपथ ग्रहणको कार्यक्रम तोकिएको छ।"
प्रहरीले सरकारी वकिललाई बुझायो नक्कली भुटानी शरणार्थी प्रकरणको प्रतिवेदन,"काठमाडौं : नक्कली भुटानी शरणार्थी प्रकरण प्रतिवेदनको फाइल प्रहरीले सरकारी वकील कार्यालयलाई बुझाएको छ । जिल्ला प्रहरी परिसर काठमाडौंले सरकारी वकील कार्यालयलाई प्रतिवेदन बुझाएको हो । चैत १२ देखि सुरू गरेको अनुसन्धान ६० दिन पुग्नै लाग्दा प्रहरीले सरकारी वकिल कार्यालयमा प्रतिवेदन दिएको हो । अहिलेसम्म प्रहरीले पूर्व गृहमन्त्री बालकृष्ण खाँण, पूर्व उपप्रधानमन्त्री टोपबहादुर रायमाझीसहित १६ जनालाई पक्राउ गरिसकेको छ । यो घटनामा कम्तिमा ३२ जना संलग्न रहेको निष्कर्ष प्रहरीको छ । सरकारी वकिल कार्यालयका अनुसार पक्राउ परेकाहरुलाई ठगी र संगठित अपराध, अख्तियार दुरुपयोग अनुसन्धान आयोग र सम्पत्ति शुद्धीकरण अनुसन्धान विभागबाट पनि मुद्दा चलाउन सिफारिस गरिएको छ ।"
नीति तथा कार्यक्रम अन्तरविरोधहरुको संगालो हो : राजकिशोर यादव,"काठमाडौं : सांसद राजकिशोर यादवले नीति तथा कार्यक्रम अन्तरविरोधहरुको संगालो भएको बताएका छन्। सोमबार नीति तथा कार्यक्रममाथि भाग लिँदै उनले भइरहेको कामलाई टालटुल गरेर नयाँ नेपाल नबन्ने धारणा राखेका हुन्। उनले अहिलेको समस्या यो हो यसरी अगाडि बढ्नुपर्छ भनेर नीति तथा कार्यक्रम नआएको बताए। हिजो हामीले गरेका बाचा किन पूरा भएन कोको दोषी थिए ? जे सुकै गल्ति गरेपनि छुट हुने यो चरित्रले हामी कसरी अगाडि बढ्न सक्छौं ? उनले प्रश्न गरे। यादवले नेपाली जनता दोहोरी हेर्न नचाहेको बताए। उनले मधेशसँग सौताको व्यवहार भइरहेको बताए। यादवले अरु त बेच्न बाँकी नरहेको भन्दै चुरेलाई पनि सरकारले नछोड्ने भन्दै प्रश्न गरे। उनले भने,चुरे संरक्षण भनेर अरबौं रकम खर्च गरिसकेको छ। ४२ नम्बरको बुँदा हेर्ने हो भने अरु त बेच्न बाँकी रहेन अब चुरेलाई पनि नछोड्ने ? यादवले चुरे लाइफ लाइन भएको स्पष्ट पारे। उनले भुटानी शरणार्थी प्रकरणमा गृहमन्त्री र गृह मन्त्रालय नै बिचौलियाको इसारामा संलग्न हुन्छ भने कसको विश्वास गर्न सकिन्छ भन्दै प्रश्न गरे। यादवले दातृ निकायसँग समन्वय नगरी अगाडि बढ्न नसक्ने बताए।"
नीति तथा कार्यक्रम कागजको खोस्टो होइन : नेपाल,"काठमाडौं : नेकपा एकीकृत समाजवादीका अध्यक्ष माधवकुमार नेपालले नीति तथा कार्यक्रम कागजको खोस्टो मात्र नभएको बताएका छन्। सोमबार संसद बैठकलाई सम्बोधन गर्दै उनले नीति तथा कार्यक्रम कागजको खोस्टो नभई देशको समस्या समाधान गर्न अगाडि बढ्ने खालको रहेको बताएका हुन्। एकले अर्कालाई घोचपेच नगरी सहमतिका साथ अगाडि बढ्दा देशलाई संकटलाई पार लगाउन सकिने धारणा राखे। उनले भने,सबैभन्दा ठूलो समस्या व्यक्तिवादको रोग हो। सर्वज्ञानी ठान्ने प्रवृत्ति हो। अरुलाई अवमूल्यन गर्ने प्रवृति हो, सबैको साथ लिनेभन्दा पनि आफ्नै पाराले चल्ने प्रवृति पनि हो। यसबाट मुक्त हुनुपर्छ। पूर्वप्रधानमन्त्री नेपालले देशलाई ठग्न खोज्नेले आफू र जनतालाई ठगिरहेको हुने बताए। उनले राज्यका सबै संरचना इमान्दार हुनुपर्नेमा जोड दिए।"
सांसदको प्रश्न : किसानले बैंकमा राखेको पैसासमेत सुरक्षित नभएपछि के सुरक्षित हुन्छ ?,"काठमाडौं : सांसद देवप्रसाद तिमल्सिनाले माछापुच्छ्रे बैंकको चन्द्रपुर शाखामा जम्मा गरेको रकम कहाँ गयो भनेर प्रश्न गरेका छन्। सोमबार संसदमा शून्य समयमा बोल्दै उनले बैंकबाट रकम गायब पार्नेलाई तत्काल कारबाही गर्न माग गरेका हुन्। किसानले छोरीको बिहे गर्न माछापुच्छ्रे बैंकमा जम्मा गरियो । जम्मा भएको रकमको रेकर्ड उहाँको मोबाइलमा आयो। आइतबार झिक्न जाँदा पैसा छैन। उनले भने, तत्काल खातावालालाई रकम दिएर, ह्याक गर्ने त्यस्तो अपराधिलाई कानुनी कठघरामा ल्याएर कारबाही गर्न माग गर्दछु। खातावाला पीडित यादवले बैंककै कर्मचारीको मिलोमतोमा पैसा गायब भएको आरोप लगाएका छन्। खाताबाट पैसा हरायो भनेर बिहानै जानकारी गराउँदासमेत बैंक प्रमुख दासले बेवास्ता गरेको पीडितको भनाई छ।"
नीति तथा कार्यक्रममाथि नेपालको टिप्पणी : कुनै पनि दस्तावेज पूर्ण हुँदैनन्,"काठमाडौं : नेकपा एकीकृत समाजवादीका अध्यक्ष एवं पूर्वप्रधानमन्त्री माधवकुमार नेपालले मुलुकको समस्या समाधान गर्न केन्द्रीत हुनुपर्ने बताएको छन्। सोमबार प्रतिनिधिसभा बैठकमा सरकारको नीति तथा कार्यक्रम माथिको छलफलका क्रममा नेपालले कुनै पनि दस्तावेजहरु पूर्ण नहुने भन्दै सबैको सुझावलाई मध्यनजर गरि पूर्ण बनाउन सुझाव दिएका हुन्। उनले अर्थतन्त्रको पुर्नउत्थान गर्ने, सुशासनको विषय, विकास निर्माण कार्यक्रममा तीव्रता, राष्ट्रिय हितको सम्वद्र्धन गर्ने लक्ष्य लगाएतका उद्देश्य सकरात्मक रहेको जिकिर गरे। उनले यसअघि बनिसकेको सरकार किन आफ्नो हातबाट फुत्कियो भनेर समिक्षा गर्नुपर्ने भन्दै एकअर्का प्रति घोचपेच गरेर केहि नहुने बताए। व्यक्तिवादी रोग र आफुलाई सर्वश्रेष्ठ ठान्ने प्रवृतिबाट मुक्त भएर अघि बढ्नुपर्ने उनको भनाइ छ। उनले भ्रष्टाचारको जाँलोलाई तोड्नका लागि इमान्दार र लगनशिल भएर काम गर्न प्रधानमन्त्रीलाई सुझाव दिए। उनले देशलाई आर्थिक, सामाजिक, सांस्कृतिक रुपान्तरणमा चूनौति देखिएको भन्दै यसमा राजनीति दलहरु र जनताले विश्वास गरेका प्रतिनिधिहरुले सकारात्मक भूमिका खेल्नुपर्ने बताए।"
"प्रधानमन्त्रीको भारत भ्रमणमा लिम्पियाधुरा, लिपुलेक र कालापानीको विषय उठाउनुपर्छ : नेपाल","काठमाडौं : नेकपा एकीकृत समाजवादीका अध्यक्ष माधवकुमार नेपालले प्रधानमन्त्रीको भारत भ्रमणमा लिम्पियाधुरा, लिपुलेक, कालापानीको विषय उठाउनुपर्ने बताएका छन्। सोमबार संसद बैठकमा नीति तथा कार्यक्रममाथि छलफल गर्दै उनले प्रधानमन्त्री पुष्पकमल दाहालको भारत भ्रमणसन्दर्भमा नेपालको नक्साको विषय उठाउनुपर्ने आवश्यकता रहेको बताएका हुन्। हाम्रो देशको जुन लिम्पियाधुरा, लिपुलेक, कालापानी नेपालको नक्साको सन्दर्भमा कुराहरु आएको छ। यो अवस्य पनि यो उल्लेख हुनुपनि पर्दछ।उनले भने,प्रधानमन्त्रीको भारत भ्रमणको सन्दर्भमा यसलाई उठाउनुपर्ने पनि आवश्यकता छ। पूर्वप्रधानमन्त्री नेपालले अनेकौं सेटिङ र भ्रष्टाचारले विद्यार्थीले नेपालमै डाक्टर पढ्न नपाएर विदेश गइरहेको बताए। उनले नेपालमै उत्पादन बढाएर रोजगारी सिर्जना गर्नुपर्ने धारणा राखे।"
प्रदेशसभाबाट पारित भएको चिठ्ठा व्यवस्थापन सम्बन्धि विधेयक प्रदेश प्रमुखद्वारा फिर्ता,वैशाख १२ गतेको प्रदेशसभा बैठकले सर्वसम्मत रुपमा पारित गरी प्रमाणीकरणको लागि प्रदेश प्रमुख कार्यालयमा पेश गरेको थियो। हेटौंडा : बागमती प्रदेशसभाबाट पारित भएको चिठ्ठा व्यवस्थापन सम्बन्धी विधेयकलाई प्रदेश प्रमुखको कार्यालयले फिर्ता पठाएको छ। आइतबार प्रदेश प्रमुख यादवचन्द्र शर्माले प्रदेशस्तरको चिठ्ठा व्यवस्थापन तथा नियन्त्रण गर्ने सम्बन्धमा व्यवस्था गर्न बनेको विधेयकफिर्ता पठाएका हुन्। विधेयकमा कानूनी तथा प्राविधिक त्रुटी र अधिकांश शब्द संयोजनहरुसमेत नमिलेकाले नेपालको संविधानको धारा २०१ को उपधारा (३) बमोजिम पुनर्विचार हुन आवश्यक देखिएको भन्दै सन्देशसहित विधेयक प्रदेशसभामा फिर्ता पठाइएको प्रदेश प्रमुखका प्रेस सल्लाहकार शिव चौलागाईंले जानकारी दिए। सो विधेयक गएको वैशाख १२ गतेको प्रदेशसभा बैठकले सर्वसम्मत रुपमा पारित गरी प्रमाणीकरणको लागि प्रदेश प्रमुख कार्यालयमा पेश गरेको थियो। बागमती प्रदेशमा पहिलो पटक प्रदेश प्रमुख कार्यालयले विधेयक प्रदेशसभामा फिर्ता पठाएको हो।
इन्टरनेटको मूल्य अनुचित रुपमा बढाउनु हुँदैन : प्रदीप पौडेल,"इन्टरनेट सेवा उपलब्ध गराउन प्रतिस्पर्धा गरिरहेका इन्टरनेट सेवा प्रदायक कम्पनीहरुले आफ्नो सेवाको गुणस्तर वृद्धि गर्नुभन्दा रातारात मिलेर मूल्य बढाउन लागिरहेका छन् भन्ने सुन्नमा आएको छ । काठमाडौं : प्रतिनिधिसभा सदस्य प्रदीप पौडेलले इन्टरनेट सेवा प्रदायक कम्पनीहरुले इन्टरनेटको मूल्य अनुचित रुपमा बढाउन लागेको भन्दै रोक्न माग गरेका छन्। सोमबार प्रतिनिधिसभाको बैठकको शून्य समयमा बोल्दै उनले यसबारे सरकारको ध्यानाकर्षण गराएका हुन्। इन्टरनेट सेवा प्रदायक कम्पनीले सेवाको गुणस्तर बढाउनभन्दा पनि अनुचित रुपमा मूल्य बढाउन खोजेको उनको भनाइ छ। पौडेलले भने,राज्यले सबै क्षेत्रलाई प्रविधिकरण गर्ने राष्ट्रिय अभियानजस्तै सुरु गरेको छ। प्रविधिकरणका लागि इन्टरनेट अनिवार्य हुन्छ। अहिले उपलब्ध सेवामा गुणस्तरीयता, गति, क्षमता, निरन्तरता केही पनि छैन। सेवा अवरुद्ध हुँदा अवधि बराबरको सेवा प्रदान गर्ने वा अवरुद्ध अवधिको शुल्क नलाग्ने शर्त समेत पालना गरिएको छैन। इन्टरनेट सेवा उपलब्ध गराउन प्रतिस्पर्धा गरिरहेका इन्टरनेट सेवा प्रदायक कम्पनीहरुले आफ्नो सेवाको गुणस्तर वृद्धि गर्नुभन्दा रातारात मिलेर मूल्य बढाउन लागिरहेका छन् भन्ने सुन्नमा आएको छ। पौडेलले इन्टरनेट कम्पनीहरूले बढाउने अनुचित मूल्यलाई तत्काल रोक्न उनीहरूलाई स्वस्थ प्रतिस्पर्धाबाट गुणस्तरीय सेवा उपलब्ध गराउने वातावरण बनाउन सरकारको ध्यानाकर्षण गराए।"
गाउँपालिकाको नाम सधैं अशुद्ध लेखेर पत्र आएपछि,"काठमाडौं : घ्याङलेख बागमती प्रदेशको सिन्धुली जिल्लामा रहेको एक गाउँपालिकाको नाम हो। तर, अहिले यसै नामले गाउँपालिकाका जनप्रतिनिधिलाई हैरान पारेको छ। कारणगाउँपालिकालाई आउने पत्रमा शुद्ध नाम नै उल्लेख हुँदैन। कहिले ध्याङलेख लेखेर आउँछ त कहिले ध्याङखेल। यति मात्रै होइन ध्याङलेख लेखेर पनि विभिन्न मन्त्रालय र कार्यालयको पत्र यहाँ पुग्ने गरेको छ। गाउँपालिका अध्यक्ष जगतबहादुर भोलन भन्छन्, शुद्ध नामले पत्र कमै आउँछ। गाउँपालिकाको नाम नै बिग्रेला भन्ने चिन्ता भयो। अहिले यो समस्याको हल गर्न गाउँपालिकाले जिल्लाका सबै सरकारी र गैरसरकारी कार्यालयलाई मात्रै पत्र पठाएको छैन, प्रदेश र केन्द्रका मन्त्रालयलाई पनि हाम्रो गाउँपालिकाको नाम शुद्ध लेखिदिनुहोला भन्दै पत्रचार गरेको छ। नाम अशुद्ध निरन्तर दोहोरियो। यो नाम त गाउँपालिकाको पहिचान पनि हो। त्यसैले मन्त्रालयसहित जिल्लाका सबै सरकारी र गैरसरकारी कार्यालयलाई पत्रचार गरेर नाम शुद्ध लेखिदिनु भन्नुपरेको हो, गाउँपालिका अध्यक्ष भोलनले भने। गलत नामले पत्र पठाउँदा कहिलेकाहीँ पत्र नै हराउने संभावना पनि हुने भएकाले पनि नाममा सचेत रहन भन्दै सबैतिर पत्रचार गर्नुपरेको बताउँछन् गाउँपालिकाका प्रमुख प्रशासकीय अधिकृत रामकुमार कार्की। हामीले सबै प्रदेश सरकार, केन्द्र सरकार, सरकार मातहतका कार्यालय, जिल्लाका गाउँपालिकासँग जोडिने कार्यालयलगायत सयौं कार्यालयलाई नाम सच्याइदिन भन्दै पत्रचार नै गरेका छौं। अब सुधार होला भन्ने अपेक्षा छ, प्रमुख प्रशासकीय अधिकृत कार्कीले भने। उनले प्रधानमन्त्री तथा मन्त्रिपरिषद्को कार्यालयलाई पत्रचार गर्दै सबैलाई बोदार्थको पत्र पठाएको जानकारी दिए।यो गाउँपालिकाको नाम तामाङ भाषाबाट राखिएको हो। तामाङ भाषामा घ्याङ भनेको देवी देवता बस्ने ठाउँ र लेख ले उच्च भूभाग भन्ने जनाउँछ। उच्च भूभागमा तामाङ समुदायको इष्टदेवता रहने विश्वास गरिन्छ। २०७३ साल फागुन २७ गतेबाट यो गाउँपालिका स्थापना भएर काम हुँदै आएको छ। साविकका अमले, बस्तीपुर, तामाजोर, नेत्रकाली र शान्तेश्वरी गाविसहरूलाई मिलाएर घ्याङलेख गाउँपालिका गठन भएको थियो। यो गाउँपालिकामा ५ वटा वडा छन्।"
"राजेन्द्र लिङ्देन भने, देश तपाईंको मात्र होइन, सरकारमा बस्नेको मात्र होइन","काठमाडौं : राप्रपाका अध्यक्ष राजेन्द्र लिङ्देनले नीति तथा कार्यक्रमले समस्या र प्राथमिकता प्रष्ट नपारेको बताएका छन्। सोमबार नीति तथा कार्यक्रममाथि भाग लिँदै अहिलेको समस्या समाधान गर्न नसकेको लिङ्देनले बताएका हुन्। नीति तथा कार्यक्रममा आगामी संकटलाई कसरी सामाना गर्छौं भन्ने कुरा आउनुपर्ने भएपनि नआएको टिप्पणी गरे। बहुमतका आधारमा नीति तथा कार्यक्रम पास भएपनि कुनै उपलब्धि नहुने उनको भनाई छ। देश तपाईंको मात्र होइन, सरकारमा बस्नेको मात्र होइन। यो देश बिग्रिँदा खेरि तपाईंको मात्र बिग्रिँदैन। सरकारमा बस्नेको मात्र बिग्रिँदैन। देश हाम्रो मात्र बिग्रँदैन भावी सन्तति र आउने युवाको पुस्ताको भविश्य बिग्रन्छ। लिङ्देनले थपे, यो हामी सबैको साझा विषय हो। त्यसकारण नमिलेको विषयहरु फेरि लेखेर ल्याउँनुपर्दा अफ्ठ्यारो मान्नु हुँदैन। यसलाई पुर्नलेखन गर्न जरुरी छ। उनले नीति तथा कार्यक्रममा जनयुद्ध लेखायौं, देउवालाई बोकायौं भनेर आत्मरतिमा रमाए पनि जनताको जीवनस्तरमा कुनै फरक नपर्ने बताए। लिङ्देनले भने,देशलाई कसरी अगाडि लैजाने र कुन बाटोबाट कता जाँदैछौं भन्ने कुराको मार्ग चित्र छैन।"
नीति तथा कार्यक्रममाथि आज पनि छलफल (लाइभ),काठमाडौं : प्रतिनिधि सभाको बैठक आज पनि जारी रहेको छ। आगामी आर्थिक वर्षको नीति तथा कार्यक्रममाथि आज पनि छलफल जारी रहेको हो। जेठ ५ मा राष्ट्रपति रामचन्द्र पौडेलले प्रस्तुत गरेको सरकारको नीति तथा कार्यक्रममाथि छलफल भएको हो।
बाजुराको बिछिया केन्द्रविन्दु भएर भूकम्प,काठमाडौं : बाजुरा जिल्लाको बिछिया केन्द्रविन्दु भएर भूकम्प गएको छ। राष्ट्रिय भूकम्प मापन तथा अनुसन्धान केन्द्र लैनचौरका अनुसार बाजुरा जिल्लाको बिछिया वरपर केन्द्रविन्दु भएर आज साँझ ६ बजेर ५४ मिनेट जाँदा ४ दशमलव १ रेक्टरस्केलको भूकम्प गएको हो। यसअघि बाजुरा जिल्लाको हुकाम केन्द्रविन्दु भएर जेठ ७ गते बिहान ४ दशमलव १ रेक्टरस्केलको भूकम्प गएको थियो। नेपालको हिमाली तथा पहाडी क्षेत्रलाई भूकम्पको जोखिम क्षेत्रका रुपमा लिने गरिन्छ। पछिल्लो समय नेपालको पूर्वी तथा पश्चिमी क्षेत्र केन्द्रविन्दु भएर भूकम्प जाने क्रम जारी छ।
चोरीको मोटरसाइकलसहित एकजना पक्राउ,ढल्केवर(धनुषा) : धनुषामा चोरीको मोटरसाइकलसहित प्रहरीले एक जनालाई पक्राउ गरेको छ। पक्राउ पर्नेमा जनकपुरधाम उपमहानगरपालिका२१ कुर्था बस्ने उमेश दास रहेका छन्। जनकपुरधाम उपमहानगरपालिका१२ हनुमाननगरबाट प्रदेश २०२००४ प १३४४ नम्बरको सुपर स्पलेण्डर मोटरसाइकल चोरी भएको सूचनाका आधारमा प्रहरीले खोज्दै जाँदा जनकपुरधामजटही सडक अन्तर्गत सिक्सलेन बाटोमा दासलाई नियन्त्रणमा लिएको प्रहरी प्रवक्ता प्रहरी नायव उपरीक्षक वेदप्रसाद गौतमले जानकारी दिए। दासले मोटरसाइकल डोर्याउँदै लगिरहेको अवस्थामा पक्राउ परेका छन्। यस सम्बन्धमा थप अनुसन्धान भइरहेको जिल्ला प्रहरी कार्यालय धनुषाले जनाएको छ।
रसुवाको जंगलमा झुण्डिएको अवस्थामा भेटियो १९ वर्षीया किशोरीको शव,"काठमाडौं : रसुवाकी एक किशोरीको शव जंगलमा झुण्डिएको अवस्थामा फेला परेको छ। साथै डढेलोका कारण उनको शरीर जलेको छ। जिल्लाको कालिका गाउँपालिका४, भदौरेकी १९ वर्षीया लक्ष्मी पौडेलको शव रिप पालेको वनमा सोमबार भेटिएको हो। उनी गत चैत २५ गतेबाट हराएकी थिइन्। जिल्ला प्रहरी कार्यालय रसुवाका प्रहरी नायव उपरीक्षक सुवास बुढाथोकीका अनुसार लासको प्रकृति हेर्दा धेरै दिनअघि मृत्यु भएको जस्तो देखिन्छ। शव पोष्टमार्टमका लागि त्रिशूली अस्पताल लगिएको छ।"
मंगलबार देशका चारवटा प्रदेशमा वर्षा हुने,"काठमाडौं : मंगलबार देशका चारवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, मधेस, बागमती, गण्डकी प्रदेशका केही र बाँकी प्रदेशका एक वा दुई स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेश र मधेश प्रदेशको तराईका केही स्थानहरूमा हावाहुरीको समेत सम्भावना रहेको छ । मंगलबार राति कोशी, बागमती र गण्डकी प्रदेशका पहाडी भूभागका थोरै स्थानहरूमा तथा मधेस प्रदेशका एकदुई स्थानमा मेघगर्जनचट्याङसहित क्षणिक वा हल्का वर्षाको सम्भावना रहेको छ। कोशी प्रदेश र मधेस प्रदेशको तराईका केही स्थानहरूमा हावाहुरीको समेत सम्भावना रहेको छ।"
गाउँपालिका अध्यक्षले गरे एक वर्षको तलब सहयोग,"बागलुङ : बागलुङको ताराखोला गाउँपालिकाका अध्यक्ष धनबहादुर विकले आफ्नो एक वर्षको तलब भत्ता सहयोगी, जनयुद्वका घाइते र सामाजिक कार्यमा सहयोग गरेका छन्। अध्यक्ष विकले निर्वाचनका क्रममा तलब भत्ता सामाजिक कार्यमा खर्च गर्ने प्रतिबद्धता गरेको बताउँदै जनप्रतिनिधिमा निर्वाचित भएको एक वर्षको अवसरमा आइतबार व्यक्तिगत निजी सहयोगी, जनयुद्धका घाइते, पालिकाको शैक्षिक कोष, आफ्नो राजनीतिक दल र पालिकाका एक पत्रकारलाई सहयोग हस्तान्तरण गरेका हुन्। अध्यक्ष विकले प्रतिबद्धता अनुसार एक वर्षमा तलब भत्तासहित अध्यक्षले पाउने पाँच शीर्षकमा जम्मा भएको ४ लाख ४८ हजार ८० रुपैयाँ सहयोग गरेका हुन्। उनले आफ्ना निजी सहयोगी धन बहादुर घर्ती मगरलाई १ लाख १६ हजार रुपैयाँ, जनयुद्वका घाइते बम बहादुर रोका प्रशान्तलाई ७० हजार रुपैयाँ, गाउँपालिकाको शैक्षिक कोष निर्माण स्थापना गर्न गुणस्तर शिक्षालाई १ लाख २२ हजार ८ सय ६८ रुपैयाँ, जनप्रतिनिधिको एक वर्षे कार्यकालको उपलब्धी सार्वजनिक पत्रकार सम्मेलनलाई ६० हजार रुपैयाँ, ताराखोलामा रहेको जनमुखी न्यूजका पत्रकार पूर्णभद्र निउरेलाई ६ हजार रुपैयाँ र नेकपा माओवादी केन्द्रलाई लेबी बापत ७३ हजार २ सय १२ रुपैयाँ सहयोग गरेका छन्। अध्यक्ष विकले चुनावमा आफुले दुई ओटा नारा उठाएको र त्यसलाई पुरा गर्न लागेको बताए। उनले गाउँपालिकाबाट बसाइसराइ र रोजगारीको लागि विदेशीने क्रम बढ्दो रहेकोले पालिकामै रोजगार सिर्जना गर्ने चुनावी घोषणा बमोजिम पालिकामा श्रम बैंक कार्यक्रम र सहकारी स्थापना मार्फत कार्य सुरुवात गरिएको बताए। निर्वाचनको समयमा आफ्नो तलब भत्ता र पारिश्रमिक वापतको रकम नलिने प्रतिबद्धता बमोजिम एक वर्ष पुगेको अवसरमा आफुले पाउने सबै सेवासुविधा वितरण गरेको अध्यक्ष विकको भनाइ छ। यस्तै ताराखेला गाउँपालिका३ का वडाअध्यक्ष कर्ण बहादुर भण्डारीले पनि सम्पूर्ण सेवा सुविधाको रकम वडाको योजनामा खर्च गरेका छन्। वडाअध्यक्ष भण्डारीले चुनावमा वडाअध्यक्षमा निर्वाचन पश्चात सम्पूर्ण सेवा सुविधाको रकम वडाको योजनामा समावेश गर्ने प्रतिबद्धता अनुरूप, शिक्षा, स्वास्थ्य र सामाजिक शीर्षकमा सहयोग गरेको बताए। वडाअध्यक्ष भण्डारीले स्वास्थ्य तर्फ स्वास्थ्य चौकी सरसफाईमा १हजार,पानी मर्मतमा ११ हजार पाँच सय, टिटी सुई खरिदमा ३ हजार, नागरि दिवस कार्यक्रममा १४ हजार, सुत्केरी आमा पोषण कार्यक्रमलाई ३ हजार रुपैयाँ, हिल गाउँ महिला भवनमा ३० ओटा फर्निचर कुर्ची खरिद २१ हजार, जेरा बराखोला बाटो मर्मत २ हजार ४ सय रुपैयाँ, मकाखोर पनादी मोटरबाटो सरसफाइ ४ हजार सादी हुलाक दराज खरिद १५ हजार, घुसमेली ढुङ्गा फोरेको ५ हजार रुपैयाँ, डोण्टा मोटरबाटो सरसफाइ ४ हजार रुपैयाँ र हिलगाउँ बाटो मर्मतमा ९ हजार रुपैयाँ सहयोग गरेको बताए।"
ग्राहकबाट बढी शुल्क लिने पेट्रोल पम्पलाई दुई लाख जरिवाना,रामेछाप : जिल्लाको मन्थली नगरपालिका१ मा रहेको लक्ष्मी आयल स्टोरलाई दुई लाख जरिवाना गरिएको छ। नेपाल आयल निगमले तोकेको मूल्यभन्दा बढीमा पेट्रोलियम पदार्थको बिक्री गरेको पाइएपछि जरिवाना गरिएको हो। सोमबार सहायक प्रमुख जिल्ला अधिकारी अनोज घिमिरेको नेतृत्वमा पुगेको अनुगमन टोलीले स्टोरले मूल्य सूची र प्रचलित ऐन अनुसार बिल बिजक जारी नगरेको र बढी मूल्य लिएको पाएपछि जरिवाना गरेको हो। बढी मूल्य लिएको उजुरीका आधारमा टोली त्यहाँ पुगेको थियो। स्टोरलाई उपभोक्ता संरक्षण ऐन २०७५ को दफा ३८ को खण्ड 'ङ' अनुसार कसुर देखिएकाले सोही ऐन को दफा २९ को खण्ड 'ख' बमोजिम २ लाख जरिवाना गराइएको पनि घिमिरेले बताए।
दलितले मन्दिरमा बिहे गर्ने थाहा पाएपछि पुजारी फरार,"बाजुरा : बडिमालिका नगरपालिका८ स्थित बडिमालिका मन्दिरमा दलितले बिहे गर्ने थाहा पाएपछि मन्दिरका मुख्य पुजारी (ब्रामण) देवराज पाध्याय फरार भएका छन्। आइतबार पुजारीलाई सोमबार बिहे गर्ने खबर गरेको र पुजारी मन्दिरमा ताला लगाएर फरार भएका दलित पत्रकार महासंघ बाजुराका अध्यक्ष मदन विकले बताए। 'पुजारी आउलान भनेर बिहानदेखि साढे १० बजेसम्म मन्दिर बाहिर कुरेर बसेका थियो। फोन गर्दा सम्पर्क हुन सकेन भन्न थाल्यो। पछि मन्दिर बाहिर नै टिका लगाएर सामान्य हिसाबले बिहे गरेर घर फर्कियौं,' विकले भने। बडिमालिका नगरपालिका९ का प्रकाश विक र कञ्चनपुरकी पार्वती सुनारले बडिमालिका मन्दिरमा बिहे गने लागेका थिए। प्रेममा परेपछि २ महिना अगाडि भागेर आएका जोडीले सोमबार हिन्दू परम्परा अनुसार विधिवत् तरिकाले बिहे गर्ने उद्देश्यले पुजारीलाई जानकारी गराएको प्रकाशले बताए। 'हामीलाई मन्दिर भित्रै पस्नु थिएन। पुजारीले बडिमालिका देवीलाई चढाउने पूजाको सामान मन्दिरमा चढाइदिए भइहाल्थ्यो। पुजारी नआएपछि मन्दिरको झ्यालबाट बडिमालिका देविलाई प्रसाद चढायौं', उनले भने। पुजारीको मोबाइलमा सम्पर्क हुन सकेको छैन। पुजारीका छिमेकीका अनुसार बिहान काम छ भनेर निस्किएका थिए। बडिमालिका नगरपालिकाका नगरप्रमुख अमर खड्काले घटनाबारे सामाजिक सञ्जालबाट थाहा भएको बताए। प्रमुख जिल्ला अधिकारी पुष्कर खड्काले त्यहाँका वडा अध्यक्ष सूर्यकिरण विकलाई घटनाबारे जानकारी गराएका छन्। जिल्ला प्रहरी कार्यालयका प्रहरी निरीक्षक रवीन्द्र कठायतले दुलाहाका दाइ नाता पर्ने गोरख विकले निवेदन दिएका र यसबारे भोलिबाट अनुसन्धान गरिने बताए।"
धनकुटाको साँगुरीगढीमा जग्गा कित्ताकाटको बाटो खुल्यो,"धनकुटा : साँगुरीगढी गाउँपालिकाले भूउपयोग योजना पास गरेको छ। आइतबार गाउँपालिकाको सभाहलमा बसेको कार्यपालिका बैठकले जग्गा वर्गीकरण सम्बन्धी भूउपयोग योजना पास गरेको अध्यक्ष जितेन्द्र राईले बताए। कार्यपालिका बैठकबाट भूउपयोग योजना पास भएसँगै जग्गा कित्ताकाटको बाटो खुलेको छ। कार्यपालिका बैठकले पास गरेको भूउपयोग योजनालाई जिल्ला मालपोत, नापी कार्यालयसँगै माथिल्लो निकायमा पेश गरिने उनले बताए। परामर्शदाता पाथवे इन्जिनियरिङ कन्सल्टेन्सी प्रालि भक्तपुरले भूउपयोग योजना तयार गरेर गत बिहीबार गाउँपालिकामा पेश गरेको थियो। भूउपयोग योजना भूमिलाई कसरी उपयोग गर्ने योजना हो। विशेषगरी उक्त योजनाले पालिकाको कुन क्षेत्रलाई व्यावसायिक क्षेत्र, आवास क्षेत्र र कृषि क्षेत्र छुट्याएर वर्गीकरण निर्धारण गर्दछ। ती क्षेत्रको करको दर बग्लाबेग्लै हुन्छ। भूउपयोग योजना पास भई कार्यान्वयनको चरणमा गएपछि वर्षमा दुई पटक असार र मंसिरमा मात्रै संशोधन गर्न सकिनेछ।"
सडक निर्माणमा ढिलाइ भएपछि स्थानीयको डेलिगेसन,"जोमसोम : सडक निर्माणमा ढिलाइ भएपछि जोमसोमवासी कालिगण्डकी करिडोर (बेनीजोमसोमकोरला) सडक आयोजनामा डेलिगेसन गएका छन्। राष्ट्रिय गौरवको सडक अन्तर्गत बेनीजोमसोम चौथो खण्डको जोमसोम क्षेत्रमा सडक निर्माणमा ढिलाइ गरेको भन्दै करिब ५० जना स्थानीय डेलिगेसनका लागि कार्यालय पुगेका हुन्। जोमसोम क्षेत्रका स्थानीयवासीको नेतृत्व गर्दै पूर्व प्रदेश सांसद महेन्द्रबहादुर थकाली, वडाध्यक्ष यमप्रसाद थकाली, गाउँ मुखिया देवसिंह ताङ्वे लगायतका स्थानीयले करिडोर सडकको ध्यानाकर्षण गराएका छन्। उनीहरूले आयोजना प्रमुख जगत प्रजापति समक्ष निर्माणाधीन जोमसोमको सडक लामो समयदेखि अलपत्र, अस्तव्यस्त रहेको र सडक निर्माण सुस्त भएको बताए। समयमा नै निर्माणको काम नसकिँदा समस्या सिर्जना भएको स्थानीय बताउँछन्। सडक निर्माणको काम २०७४ सालदेखि सुरु भएको हो।"
महायज्ञको पहिलो दिनमा नै ६ लाख बढी आर्थिक संकलन,दोलखा : दोलखाको शैलुङ गाउँपालिका७ फस्कुस्थित चर्णावती धाममा सञ्चालन गरिएको महायज्ञको पहिलो दिनमा नै ६ लाख बढी आर्थिक संकलन भएको छ। जेष्ठ नागरिक सेवा केन्द्र सञ्चालनका लागि आयोजना गरिएको श्रीमदभागवत महापुराण नवाह ज्ञान महायज्ञ तथा धार्मिक अनुष्ठान कार्यक्रमको पहिलो दिन ६ लाख ८२ हजार ७ सय १५ रुपैयाँ रकम संकलन भएको छ। दोलखाको शैलुङ गाउँपालिका८ का समाजसेवी सोभित उप्रेतीले ३ लाख रुपैयाँ प्रदान गरेको चर्णावती त्रिवेणी विकास तथा प्रवर्द्धन संघ दोलखाका अध्यक्ष गुणबहादुर बुढाथोकीले जानकारी दिए। उनका अनुसार उप्रेतीलाई महायज्ञका अवसरमा सम्मान समेत गरिएको थियो। त्यसैगरी शैलुङ गाउँपालिका७ मा रहेको भद्रेश्वर कृषि सहकारी संस्थाले १ लाख १ हजार १ सय रुपैयाँ तथा राप्रापका केन्द्रीय सदस्य प्रवीण कुमार थोकरले १ लाख १ हजार रकम प्रदान गरेका छन्। जिल्लाको शैलुङ गाउँपालिकाको अध्यक्ष रिमाल बाबु श्रेष्ठले १५ लाख रुपैयाँ रकम अक्षयकोषमा राख्ने घोषणा गरेका छन्। मेलुङ गाउँपालिकाको अध्यक्ष हिराकुमार तामाङले केन्द्र सञ्चालनका लागि अक्षयकोषमा आगामी आर्थिक वर्ष २०८००८१ को बजेटमा १० लाख रुपैयाँ रकम छुट्याउने गरेका छन्।
"जंगलको आगो गाउँ पस्दा प्युठानमा ११ घर जलेर नष्ट, २ जना घाइते","बुटवल : प्युठानको स्वर्गद्वारी नगरपालिका२ धनवाङको प्रगतिशील सामुदायिक वनमा लागेको आगो गाउँ पस्दा ११ घर र आठ वटा गोठ जलेर नष्ट भएका छन्। शनिबार राति लागेको आगो आइतबार धनवाङको गाउँमा पसेको नगरपालिकाका उपमेयर मिनराज रानामगरले जानकारी दिए। आगलागीमा परी स्थानीय दुई जना घाइते भएका छन्। स्थानीय ७६ वर्षीय वीर बहादुर कामी र पिमा परियार घाइते भएका छन्। वीर बहादुरको पाल्पा र पिमाको स्थानीय स्वास्थ्यचौकीमा उपचार भइरहेको रानामगरले बताए। स्थानीय शेर बहादुर सुनार, सवरी सुनार, पिमा परियार, विष्णी परियार, हस्त बहादुर रोका, मिना घर्ती, ओम बहादुर घर्ती, गमती घर्ती, दिपक पुन, कमन रोका र सुशीला विकको घर जलेको छ। आगलागी पीडितहरूलाई बारीमा त्रिपाल टाँगेर राखिएको उपमेयर रानाले जानकारी दिए।"
रामेछापको लिखुमा करेन्ट लागेर एक युवकको मृत्यु,"काठमाडौं : रामेछाप लिखु तामाकोशी गाउँपालिका२, सिरिसेमा करेन्ट लागेर एक जनाको मृत्यु भएको छ। सोमबार दिउँसो लिखु खोलामा माछा मार्न लगेको तारबाट करेन्ट प्रवाह हुँदा २९ वर्षीय सुवास कार्कीको मृत्यु भएको सिरिसे प्रहरी चौकीले जनाएको छ। प्रहरीका अनुसार कार्की नुहाउन लिखु खोलामा गएका थिए। नुहाइसकेपछि कपडा सुकाएको र त्यसपश्चात खोलामा माछा मार्नका लागि आफैंले लगेको तारबाट करेन्ट प्रवाह हुँदा उनको मृत्यु भएको हो। स्थानीय अर्का एक युवकले बंगुरलाई चारो दिने क्रममा कार्की छट्पटाएको देखेपछि स्थानीय र प्रहरीलाई खबर गरेका थिए। प्रहरीले घटनाको अनुसन्धान गरिरहेको जनाएको छ। नदीमा रहेको पानी लिखु३ ले फेदीबाटै हाइड्रोपावरको सुरूङतर्फ लगेकाले उक्त स्थानमा पानी थोरै रहेको छ। उक्त दुर्घटनापश्चात स्थानीयले भने यस अगाडिदेखि नैै खोलामा करेन्ट लगाएर माछा मार्नेे गरेको देख्दा पनि प्रहरी प्रशासनले बेेवास्था गरेको भन्दै आक्रोश पोखेका छन्।"
सहकारी ऐन र नियमावली कार्यान्वयन नभएको भन्दै आन्दोलनका कार्यक्रम घोषणा,"काठमाडौं : सहकारी ऐन र नियमावली कार्यान्वयन नभएको भन्दै राष्ट्रिय सहकारी महासंघ नेपालले विभिन्न आन्दोलनका कार्यक्रम घोषणा गरेको छ। महासंघको सहकारी समस्या समाधान सहजीकरण कार्यदलले सोमबार काठमाडौंमा पत्रकार सम्मेलन गर्दै जेठ ९ गतेदेखि नै माग पूरा नभएसम्म निरन्तर सबै जिल्लास्तरीय संघहरूमा हामी आन्दोलनमा छौं भन्ने कालो व्यानर राख्ने, सबै सहकारी संघसंस्थाका कर्मचारीहरूले कालोपट्टी लगाएर कार्यालयको दैनिक कार्य सञ्चालन गर्ने लगायतका आन्दोलन गर्ने जानकारी दिएको हो। राष्ट्रिय सहकारी महासंघ लिमिटेड नेपालका वरिष्ठ उपाध्यक्ष तथा सहकारी समस्या समाधान सहजीकरण कार्यदलका संयोजक ओमदेवी मल्लले सहकारी ऐन र नियमावली कार्यान्वयनका लागि धेरै मन्त्री, उपप्रधानमन्त्री तथा शीर्ष नेताहरूलाई भेट्दा पनि आफ्ना कुराहरूको सुनुवाइ नभएको भन्दै आफूहरूले पहिलोपटक शान्तिपूर्ण रूपमा आन्दोलन गर्न लागेको स्पष्ट पारे। नेपालमा ३० हजारभन्दा बढी सहकारी संघसंस्थामार्फत ७ खर्बभन्दा बढी पुँजी परिचालन भएको सहकारी क्षेत्रले वित्तीय क्षेत्रमा १७ प्रतिशत योगदान पुर्याएको सहकारी महासंघको दाबी छ। सहकारी समस्या समाधान सहजीकरण कार्यदलमार्फत सरकार तथा सम्बन्धित निकायलाई पटक पटक ध्यानाकर्षण गराएको र ध्यानाकर्षण गराउँदा समेत कुनै सुनुवाइ नभएकाले बाध्य भएर आन्दोलनका कार्यक्रमहरू घोषणा गरिएको उनले बताइन्। सहकारी क्षेत्रको समस्या र त्यसको समाधानका लागि संयोजन गर्ने उद्देश्यले नेपालको सहकारी अभियानको शीर्षस्थ निकाय राष्ट्रिय सहकारी महासंघको २०७९ चैत १२ गतेको २०५औं बोर्ड बैठकबाट सहकारी समस्या समाधान सहजीकरण कार्यदल गठन गरेको जनाएको उनले बताइन्।"
युवकको घाँटी काटेर हत्या,"राजविराज : सप्तरीको हनुमाननगर कंकालिनी नगरपालिका४, मधवापुरमा एक युवकको घाँटी काटेर हत्या भएको छ। मधवापुरस्थित धान खेतमा करिब २० वर्षीय युवकको धारिलो हतियारले घाँटी छिनाएको अवस्थामा सोमबार शव फेला परेको सप्तरी प्रहरीले जनाएको छ। हत्या भएका युवकको पहिचान हुन नसकेको र पोष्टमार्टमका लागि धरानस्थित विपि कोइराला स्वास्थ्य विज्ञान प्रतिष्ठान पठाइएको जिल्ला प्रहरी कार्यालय सप्तरीका डीएसपी नरेशकुमार सिंहले बताए। भारदह बजारदेखि पाँच सय मिटर पश्चिम रहेको चन्द्र नहरभन्दा तीन सय मिटरको दूरीमा शव फेला परेको हो। घाँटी काटिएको युवकको शरीरमा चोटपटक र कोखामा समेत धारिलो हतियारले रोपिएको स्थानीय लिलाकान्त मण्डलले बताए। राति खेतमा बसेर रक्सी खाएको र झगडा भएपछि हत्या भएको हुन सक्ने स्थानीयवासीको अनुमान छ। मण्डलका अनुसार धारिलो हतियारले घाँटी छिनाएपछि खुट्टामा डोरी बाँधी घिसारेर अर्को स्थानमा लगेको देखिन्छ। भित्री कट्टु मात्र लगाएको अवस्थामा फेला परेको युवकको अन्य कपडाहरू फरक स्थानमा फेला परेको छ भने खेतमा रगतका टाटाहरू देखिएको छ। सोमबार मधवापुरका स्थानीयवासीले शव देखपछि इलाका प्रहरी कार्यालय भारदहका प्रहरी नायव निरीक्षक अनील रायलाई सूचना दिएका थिए। अनुसन्धानका लागि इलाका प्रहरी कार्यालय कञ्चनरूपबाट डिएसपीको टोली घटनास्थल पुगेको छ। यसअघि वैशख ३१ गते सप्तरीको रूपनी गाउँपालिका१ स्थित सडक किनारको खेतमा शम्भुनाथ नगरपालिका२ खैरबोनाका लुकमानको छोरा २० वर्षीय तफेजुलको शव फेला परेको थियो। घटनास्थलबाट फाइटर र गाँजा फेला परेको थियो। धनुषाको मिथिला नगरपालिकास्थित लालगढको केनाइन शाखाबाट तालिम प्राप्त कुकुर मगाएर घटनास्थलको अनुसन्धान गरे पनि प्रहरीले घटनाबारे केही पत्ता लगाउन सकेको छैन।"
बिर्तामोडको बुधबारे हटिया बजार खाली गराउन डोजर चलाइयो,"झापा : झापाको बिर्तामोड नगरपालिका५ स्थित बुधबारे हटिया बजार खाली गराउन डोजर चलाइएको छ। बुधबारे हटिया बजारका व्यवसायीहरूले बिर्तामोड नगरपालिकाको मौखिक तथा लिखित सूचनालाई पटकपटक बेवास्ता गर्दा नगरपालिकाले आफ्नो स्वामित्वको जमिन खाली गराउन अन्ततः डोजर चलाएको हो। नगरपालिकाले ठूलो संख्यामा सुरक्षाकर्मी परिचालन गरी एकैपटक सात वटा डोजर चलाउँदै बजारको पूर्व भागबाट घर टहरामा भत्काउन थालेको हो। बिर्तामोडका १० वटै वडाका ५४ जना जनप्रतिनिधिले सोमबार बिहान बसेको विशेष बैठकले आजै दिउँसो १२ बजेबाट बजार खाली गराउने निर्णय गरेका थिए। त्यसअघि नगरपालिकाले बजार खाली गराउने विषयमा स्थानीय राजनीतिक दलहरूको सहमति लिइसकेका थियो। नगरपालिकाले डोजर चलाउन लागेको सूचना पाए लगत्तै घटनास्थल पुगेका बिर्तामोड उद्योग वाणिज्य संघका अध्यक्ष प्रकाश शिवाकोटी, वरिष्ठ उपाध्यक्ष राजु न्यौपाने, नेपाल आदिवासी जनजाति महासंघ झापाका अध्यक्ष पाण्डवलाल चौधरी लगायतको नेतृत्वमा व्यापारीहरूले केहीबेर डोजर रोक्ने प्रयास गरेका थिए। उनीहरूले डोजरमाथि नै चढेर रोक्न खोजेका थिए। तर, डोजरहरू एकैसाथ बजार भत्काउन थालेपछि व्यापारीहरू भागाभाग भएका थिए। सुरक्षाकर्मीहरूलाई बल प्रयोग गर्नुपरेन। सोही क्रममा आक्रोशित बनेका व्यापारीहरूले एउटा डोजरको सिसा फुटाइदिएका छन् भने एउटाको चाबी थुतेका थिए। सशस्त्र, नेपाल प्रहरी र नगर प्रहरी तैनाथ गरी नगरपालिकाले डोजर चलाएपछि व्यापारीहरूले घर टहराभित्र रहेका आआफ्ना सरसामान धमाधम निकाल्न थालेका छन्। स्थानीय दलहरूको सहमतिबाट नगरपालिकाले कार्यपालिका बैठकबाटै सो जमिन खाली गराउँदै बहुद्देश्यीय व्यावसायिक भवन निर्माण गर्ने भनी निर्णय गरेको थियो। भवन निर्माणमा ९० प्रतिशत लगानी नगर विकास कोषले गर्ने जनाइएको छ। आइतबार पत्राचार गर्दै नगर विकास कोषले लगानी गर्ने प्रतिबद्धता समेत जनाइसकेको नगरपालिकाका प्रमुख प्रशासकीय अधिकृत विनोदकुमार न्यौपानेले जानकारी दिए। सो हटिया बजारमा १ बिगाहा ३ कट्ठा जमिनमा रहेको छ। सो बजारलाई नगरले आफ्नै स्वामित्वमा राखेर आवश्यक रेखदेख गर्दै आएको छ। सो क्षेत्रमा नगरको अनुमति बेगर जग्गा अतिक्रमण गरेर घर टहरा समेत बनाइएको थियो भने व्यावसायिक प्रयोजनका संरचनाहरूको भित्री किनबेच समेत चलिरहेको थियो। हटिया बजारमा ७० वटा घर, टहरा रहेका छन्।"
"नारायणगढमुग्लिन सडक खण्डमा सुख्खा पहिरो, सडक अवरुद्ध",भरतपुर : नारायणगढमुग्लिन सडक खण्डमा सुख्खा पहिरो खस्दा दुईतर्फी सडक अवरुद्ध भएको छ। इच्छाकामना गाउँपालिका६ को ३ नम्बर पुलमा माथिबाट सुख्खा पहिरो खसेको हो। जिल्ला प्रहरी कार्यालय चितवनका अनुसार आज दिउँसो २:३५ बजे सुख्खा पहिरो खसेर दुईतर्फीबाट अवरुद्ध भएको हो। सडक विभागसँग समन्वय गरी अहिले पहिरो पन्छाउने काम सुरु गरिएको छ।
तातोपानीको नयाँ मुहान भेटियो,"कटुञ्जे गाउँमुनिको पहाडको फेदी र कालीगण्डकी नदीको किनारमा प्राकृतिक रुपमा तातोपानी निस्कने मुहान भेटिएको हो। म्याग्दी : म्याग्दीको अन्नपूर्ण गाउँपालिका२ मा तातोपानीको नयाँ मुहान भेटिएको छ। कटुञ्जे गाउँमुनिको पहाडको फेदी र कालीगण्डकी नदीको किनारमा प्राकृतिक रुपमा तातोपानी निस्कने मुहान भेटिएको हो। बेनीजोमसोम सडकको भिरकाटे पारी कालीगण्डकी र दोवा खोलाको दोभान नजिकै बगरमा बाफ उडेको देखेपछि खन्ने क्रममा तातोपानीको मुहान भेटिएको दोवा बेँसीका गमबहादुर राम्जालीले बताए। बगरमा बाफ उडेको र पानी रसाएर चिसो भएको देखेपछि गल र बाउसोले खन्दा तातोपानीको मुहान भेटियो, उनले भने, एक पटकमा तीनचार जनाले शरीर डुबाएर स्नान गर्न मिल्ने पोखरी बनाएका छौं।जमिनभित्रबाट करिब ५० डिग्री सेल्सियस तापक्रममा निस्कने पानीको मुहान अन्नपूर्ण गाउँपालिकाको वडा नम्बर १ मा पर्ने दोवा बेँसी र बेनीजोमसोम सडकको भिरकाटे खण्डको पारिपट्टि रहेको छ। दोवाका बासिन्दा सोही तातोपानीमा स्नान गर्न जान थालेका छन्। तातोपानी स्नान गर्न आउनुभएकी दोवाकी ६७ वर्षीया लालमाया पुर्जाले पानीमा वीरेनुन र अण्डा उमालेको जस्तो गन्ध आउने बताइन्। सानो हुँदा यहाँको तातोपानीको पोखरीमा डुबेको याद छ। पछि मुहान पुरिएको थियो, उनले भनिन्, ५५६० वर्षपछि फेरि मुहान भेटिएकाले नुहाउन आएको हो। दोवा, सुनारी, कटुञ्जेका बासिन्दा त्यबेला यहाँको तातोपानीमा स्नान गरेर स्वास्थ्य लाभ गर्दथे। तातोपानीको पोखरीमा स्नान गरेमा चोट पटक लागेको, सुन्निएको, बज्रिएको, ग्यास्ट्रिकलगायत स्वास्थ्य समस्या निको हुने जनविश्वास छ। अहिले भेटिएको तातोपानी जमिनबाट माथि भुलभुल निक्लन्छ। तातोपानीको स्रोत मध्यम किसिमको छ। व्यवस्थित पोखरी बनाउन सकेमा २० देखि २५ जनासम्मले स्नान गर्न सक्छन्। अन्नपूर्ण गाउँपालिका२ का वडाध्यक्ष ओमप्रकाश फगामीले नयाँ भेटिएको तातोपानीको मुहान संरक्षण र व्यवस्थापनको तयारी गरिएको बताए। तातोपानीको संरक्षण र व्यवस्थापनका लागि स्थानीयवासीले माग गरेका छन्, उनले भने, अहिले भेटिएको भन्दा केही माथि पनि अर्को मुहान भएको सूचना आएकाले सबैको एकै पटक अध्ययन र व्यवस्थित बनाउने तयारी गरेका छौँ। अन्नपूर्ण गाउँपालिकाको दोवा सेकार्कु, भुरुङ, पाउद्वार, रातोपानीमा यसअघि पहिचान भएका तातोपानीका मुहानको संरक्षण र व्यवस्थापन हँदै आएको छ। यसैगरी बेनी नगरपालिका४ को सिङ्गा, रघुगङ्गा गाउँपालिका४ को दर्मीजा, धौलागिरि गाउँपालिका१ गुर्जा र वडा नम्बर ४ बगरमा रहेका तातोपानी कुण्ड प्राकृतिक उपचारस्थलको रुपमा प्रयोग भएका छन्। रासस"
बलात्कारपछि हत्या गरेर फरार भएका दुई अभियुक्त १६ वर्षपछि पक्राउ,धरान : धरानकी एक महिलालाई बलात्कारपछि हत्या गरेर फरार भएका अभियुक्त १६ वर्ष पश्चात पक्राउ परेका छन् । धरान उपमहानगरपालिका१२ की २५ वर्षीया ललिता राईलाई बलात्कार गरेर हत्या गरि फरार रहेका धनकुटा शहिदभुमी गाउँपालिका१ का ५६ वर्षीय चन्द्रबहादुर राई र ४४ वर्षीय कल्पन राईलाई पक्राउ गरिएको इलाका प्रहरी कार्यालय धरानका डिएसपी नवराज मल्लले जानकारी दिए। उनीहरुले ललितालाई २०६४ मंसिर २३ गते धरानको बलभद्रेश्वर अरुणेदय धर्मशालाको कोठा नम्बर २१८ मा राखेर पालैपालो जबरजस्ती करणी गरि घाटी थिचेर हत्या गरेका थिए । हत्यापश्चात फरार रहेका उनीहरुलाई १६ वर्षपछि पक्राउ गर्न धरान प्रहरी सफल भएको डीएसपी मल्लले बताए। इलाका प्रहरी कार्यालय धरानले उनीहरुलाई धनकुटाको शहिदभुमी गाउँपालिकाबाट पक्राउ गरी सार्वजनिक गरेको छ । दुबै अभियुक्तहरुले ललितालाई बलत्कार गरि हत्या गरेको स्विकार गरेको प्रहरीलाई बयान दिएका छन् । उनीहरुविरुद्ध कर्तव्य ज्यान सम्बन्धि कसुर अन्तर्गत जिल्ला अदालत सुनसरीबाट १० दिनको म्याद थप गरी घटनाको अनुसन्धान थालिएको डीएसपी मल्लले बताए।
हेलिप्याड गाउँपालिकालाई हस्तान्तरण,"बाजुरा : खप्तड छेडेदह गाउँपालिका७ को मजिउनमा नेपाली सेनाले निर्माण गरेको हेलिप्याड गाउँपालिकालाई हस्तान्तरण गरिएको छ। गाउँपालिसँगको समन्वयमा श्री दुर्गाभञ्जन गुल्म बाजुराले चालु आर्थिक वर्ष २०८९८० सीमित कार्यक्रमअन्तगर्त जेठ ७ गते गाउँपालिकालाई हस्तान्तरण गरिएको दुर्गाभञ्जन गुल्मका सेनानी दिवाकर खड्काले बताए। गुल्मपति सेनानी दिवाकर खड्काले गाउँपालिकाका अध्यक्ष दिल बहादुर रावतलाई हस्तान्तरण गरेका छन्। साथै विपदमा परेका, जटिल अवस्थाका गर्भवतीसुत्केरी तथा गम्भीर खालका बिरामीहरूलाई आकस्मिक उद्धार गर्न सहज बनाउन हेलिप्याड निर्माण गरिएको सेनानी खड्काले बताए।"
अत्याधुनिक पेस्तोलसहित दुई जना पक्राउ,"धरान : धरानमा हत्याधुनिक हतियारको कारोबार गर्ने थप दुई जनालाई धरान प्रहरीले पक्राउ गरेको छ। प्रहरीले अत्याधुनिक यूएसए लेखिएको एक थान पेस्तोल र म्याग्जिन बरामत गरेको छ । कोशी प्रदेश प्रहरी कार्यालय अनुसन्धान समूहका प्रहरी नायव निरीक्षक रुद्र खड्का र इलाका प्रहरी कार्यालय धरानका डीएसपी नवराज मल्लको संयुक्त टोलीले धरान १० का ३५ वर्षीय राजेश लिम्बु र धरान ५ का कुमार भण्डारीलाई पक्राउ गरेको हो । उनीहरुले धरान ८ को जनता ग्यारेजमा अत्याधुनिक पेस्तोल लुकाई राखेको भन्ने विशेष सुराकीको आधारमा छापा मार्दा पेस्तोलसहित दुई जनालाई नियन्त्रणमा लिएको डीएसपी मल्लले बताएका छन्। प्रहरीले केहि दिन अगाडि पनि धरान १७ का हुकमेन जिमी, दिपक जिमी र रोहित राईलाई दुईथान दुईथान पेस्तोलसहित पक्राउ गरेको थियो । हतियारसहित पक्राउ परेका पाँचै जनालाई हातहतियार खरखजना सम्बन्धि कसुरअन्तर्गत जिल्ला अदालत सुनसरीबाट १० दिनको म्याद थप गरी घटनाको अनुसन्धान थालिएको बताए । नेपालभारत खुल्ला सीमानाको मौका छापी हतियार कारोबारीहरुले अत्याधुनिक हतियार धरानसम्म ल्याएर बिक्री गर्ने गरेको प्रहरीले बताएको छ ।"
