शीर्षक,विवरण
बेचिनबाट जोगाऔं बालबालिका,"दिनमै १९ देखि २१ जना बालबालिका हराइरहने नेपाल प्रहरीकै तथ्यांक छ। हराउने बालबालिका बेचबिखन हुने गरेको पनि पाइन्छ। कतिपयलाई निकृष्ट प्रकारको श्रममा पनि लगाएको भेटिन्छ। बालबालिकाको अवोध र निर्दाेषपनाको फाइदा उठाउन पल्किएकाहरूले ललाइफकाइ उनीहरूलाई घर र गाउँ बाहिर पुर्याउँछन्। देशभित्रै निकृष्ट श्रममा लगाउनेदेखि विदेशै पुर्याएर बेचिदिनेसम्मका हर्कत गर्नेहरू छन्। कतिपय अभिभावकलाई नै पनि फकाएर पढाइदिने प्रलोभनमा पारेर बालगृहमा पुर्याउने उदाहरणहरू पनि छन्। कतिपयले बालबालिकालाई पढाउने, लेखाउने, हुर्काउने बढाउने आशामा धर्म परिवर्तन गराएका पनि छन्। जहाँ गरिबी, अशिक्षा र अज्ञानता छ, त्यहाँका बालबालिका बढी जोखिममा हुन्छन्। त्यस्तोमा कर्णाली प्रदेश पर्छ। त्यहाँ गएको ६ वर्षमा ३५ बालबालिका बेचबिखन र ओसारपसारको जोखिममा परे। कैयौं बालबालिका हराएको रेकर्ड प्रहरीसम्म पनि पुग्दैन। बेखबिखन र ओसारपसारमा ३५ घरगाउँबाट हराए पनि हराउनेको संख्या चाहिँ गएको तीन वर्षमा मात्रै १३ सय छन्। तीमध्ये थुप्रैको अवस्था अझै अज्ञात छ। बालबालिका हराउनु संवेदनशील विषय हो। यो विषयमा राज्यले नागरिक तहसम्मै चेतना फैलाउन जरुरी छ। अभिभावक र नागरिक समाज सचेत हुन जरुरी छ। विद्यालयहरूले यसमा झन् बढी जिम्मेवार भूमिका निर्वाह गर्न सक्छन्। प्रहरीले गाउँठाउँमा अभियान चलाएको पनि देखिन्छ। बालबालिकाको क्षेत्रमा कार्यरत संघसंस्था पनि क्रियाशीलै छन्। तर पनि बर्सेनि हजारौंको संख्यामा बालबालिका हराउँछन् र बेखबिखन तथा ओसारपसारको जोखिममा पर्छन् भने निकै चिन्ताको विषय हो। जति पनि योजना र कार्यक्रम बालबालिका लक्षित छन्, तिनको प्रभावकारितामाथि हराइरहेका बालबालिकाहरूको तथ्यांकले ठूलो प्रश्न उब्जाएको छ। बालबालिकाको बेखबिखनको अन्त्य केवल एउटा अभियान र लक्ष्यबाट मात्रै रोकिन्न। त्यसका लागि समग्र देशकै शिक्षा, स्वास्थ्य र समृद्धिका मुद्दाको यथोचित सम्बोधन हुन जरुरी छ। झन् कर्णालीको सन्दर्भमा त्यस्तो आवश्यकता बढी नै टड्कारो छ। त्यहाँ राज्यले विशेष प्राथमिकताकै साथ शिक्षा, स्वास्थ्य र भौतिक पूर्वाधार विकासलाई तीव्रताका साथ अघि बढाउनुपर्छ। अरू प्रदेशको दाँजोमा निकै पछाडि परेको प्रदेशलाई पहिला अरू भूगोलको हैसियतमा पुर्याएरमात्रै देशभर समानुपातिक विकास अघि बढाउन सम्भव हुन्छ। बालबालिका हराउने, बेचिनेलगायत जति पनि समस्या छन्, तिनलाई समग्रमा समाधानको उपायको खोजी जरुरी छ। त्यो भनेको आखिर विकास र समृद्धि नै हो। त्यो विकास शिक्षा, स्वास्थ्य र चेतनासँगसँगै भौतिक पनि हो।"
गाउँ नै भूमाफियाको कब्जामा परेपछि,"काठमाडौं : महोत्तरीको भंगहा ४ बनरा टोललाई बीचबाटै चिरेर गएको छ बर्दिबासरौजाजलेश्वर सडक। सडकको वरिपरि फैलिएको छ थारूटोल बनरा। जहाँ थारू, मुसहर, बाँतर, तत्मा, चमार र यादव जातिको १ सय ८७ घरपरिवार बस्छन्। उनीहरूको पाँच पुस्ताले यहीँ जीवन बिताए। तर, अहिले आएर उनीहरू भूमाफियाको कारण लालपुर्जाविहीन बनेका छन्। गाउँ नै अर्कैको नाममा दर्ता भएको छ। गाउँलले घर बनाएको र खेती गर्दै आएको झन्डै ४५ बिघा जग्गा बाहिरका व्यक्तिहरूको नाममा लालपुर्जा रहेको स्थानीय नेता मुकुन्द दाहाल बताउँछन्। यो थाहा पाएपछि पीडितहरू सरकार गुहार्न काठमाडौं आएका छन्। माइतीघर मण्डलामा आन्दोलन थालेका छन्। सोमबार पीडितहरूले उपप्रधान तथा गृहमन्त्रीलाई पनि भेटेर घटनाको विषयमा जानकारी गराए। मंगलबार गृहमन्त्रीले पीडितहरूको समस्या समाधानका लागि भूमि व्यवस्था सहकारी मन्त्री रञ्जिता श्रेष्ठ, भूमि आयोगका सरोकारवालासँग छलफल राखेका छन्। सुकुम्बासी आयोगबाट २०५४ सालमा थारूटोल बनराको नापी भएको थियो। तर, आयोगका पदाधिकारी, नापी र मालपोतका कर्मचारी साथै राजनीतिकर्मीहरूले चलखेल गरेका कारण यो अवस्था आएको पीडित बताउँछन्। त्यसै समय थारूटोललाई भूमाफियाका नाममा दर्ता कायम गरेर लालपुर्जा बनाएको पीडित बताउँछन्। त्यसपछि बारम्बार सरकार गुहार्दा र आन्दोलन गर्दा पनि न्याय नपाएपछि राजधानी आउनु परेको उनीहरूको भनाइ छ। पीडितहरूले सरकारसँग चारबुँदे माग राखेका छन्। गैरकानुनी रूपमा जारी गरिएको लालपुर्जा तुरुन्त खारेज गर्नुपर्ने, जग्गा हिनामिनाबारे उच्चस्तरीय न्यायिक छानबिन समिति गठन गरी दोषीलाई कारबाही गरिनुपर्ने, जग्गा प्राप्त गर्नेहरूविरुद्ध जाँचबुझ गरी कारबाही गरिनुपर्ने र बनराका साबिक स्थानीयवासीका नाममा घरजग्गा गर्नुपर्ने उनीहरूको माग छ। समस्या लिएर काठमाडौं आएकी सो बस्तीकी ७० वर्षीय रामसुनरदेवी थारूका अनुसार थारूटोल बनरा गाउँमा झन्डै दुई सय घरधुरी छन्। १ हजार २ सय जनाको बसोबास रहेको यो बस्ती नयाँ मान्छे आएर धनीपुर्जा देखाउँदै उठाउन खोज्छन्। २०११ सालदेखिको थारूटोल बनरा गाउँमा बसोबास सुरु भएको उनी बताउँछिन्। २५ वर्षदेखि बस्तीवासीले अरूको नाममा जारी गरेको लालपुर्जा खारेजीको माग गर्दै आएको र न्याय नपाएपछि काठमाडौं आउनु परेको उनी बताउँछिन्। अब न्याय नपाएसम्म माइतीघर मण्डला छाडेर नफर्किने पीडितहरूको अडान छ। बस्तीका ६५ वर्षीय रामधारी सिंह थारू ऋण काढेर सरकार गुहार्न काठमाडौं आएको बताउँछन्। भन्छन्, पुस्तौदेखि बस्दै आएको जग्गाको लालपुर्जाका लागि न्याय माग्दै हिँडेको २५ वर्ष भयो। तर, माग कसैले सुनेको छैन। हामीले २०२५ सालदेखि भोग्दै आएको जग्गामा घर छ। जोतकोर गर्दै आएको जग्गा खेतीपाती छ, उनले थपे, तर, २०५४ सालको सुकुम्बासी आयोगले नापी गर्दै हाम्रो जग्गा अरूको नाममा लालपुर्जा बनाइदियो। अहिले लालपुर्जा देखाउँदै हामीलाई घर उखेल्न बाहिरका मानिसहरू आउने गरेका छन्। २०२५ सालदेखि बसोबास गरेको सुकुम्बासीहरूको बस्ती नै थारूटोल बनरामा बसोबास नरहेको व्यक्तिहरूको नाममा कसरी पास भयो ? उनीहरू अच्चमित छन्। त्यही जग्गा फिर्ता पाउनुपर्ने माग राख्दै रामधारीजस्ता सयौं पीडितहरूले माइतीघर मण्डलामा आन्दोलन सुरु गरेका हुन्। जोतकोर जग्गाको फिर्ता होस्। हाम्रो जग्गा कब्जा गर्नेलाई कारबाही होस्, उनीहरूको मुख्य माग छ। बस्तीमा बसोबास गरेको हामीसँग धेरै प्रमाणहरू छन् बस्तीबाट ७ सय बढीले त मतदान गर्छन्। बिजुली बिल तिरेको बिल छ। खानेपानीको पाइप जडान रहेको प्रमाण छ। २०२५ सालदेखि खेतीपाती गर्दै आएका छौं। अनि कसरी अरूको नाममा हाम्रो जग्गा गयो। हामी अचम्मित छौं, उनीहरू भन्छन्। उनीहरूले प्रदेश सरकार हुँदै पटकपटक संघीय सरकारलाई पनि यो विषयमा गुहार्दा समस्या समाधान नभएको बताएका छन्। भंगहाका युवा अभियानी संघर्ष दाहाल भन्छन्, बाहिरका मानिसहरूले थारूटोललाई बैंकमा बन्धकी राखेर ऋण खान खोजेका छन्। बैंकका कर्मचारीहरू जग्गाको स्थलगत जाँच गर्नका लागि दिनहुँ आउँछन्। चुरे तथा नदी प्रणाली संरक्षण सरोकार पत्रकार समाजका अध्यक्ष अनिल कर्णका अनुसार रातु नदीको पश्चिमी तटबन्धले गर्दा थारू गाउँ टापुमा परिणत भएको थियो। त्यसपछि सम्भवतः २०२५ सालमा यहाँका बासिन्दा रातुपारि जंगल फँडानी गरेका बसेका थिए। सातआठ पुस्तादेखि स्थानीयले यस ठाउँमा घर बनाई खेतीपाती गर्दै वंश परम्परा चलाइरहेका छन्। तर, केही समयअघि मात्र स्थानीयले आफ्ना घरखेत अर्काका नाउँमा दर्ता भइसकेको चाल पाए। केही वर्षयता अब उनीहरूले जग्गाको कानुनी स्वामित्व आफूसँग रहेको भन्दै स्थानीयलाई घरखेत खाली गर्न धम्क्याइरहेका छन्। जसमा स्थानीय जनप्रतिनिधि र भूमाफियाहरूसमेत संलग्न रहेको उनले बताए। भन्छन्, तत्कालीन सुकुम्बासी आयोगको किर्ते जालसाजीका सिकार १ सय ८३ घरपरिवारसँग ओत लाग्ने थातथलो र जीवन धान्ने सहारा खेतबारी खोस्न खोजिँदैछ। तर, राज्य मौन रहेको उनले सुनाए। महोत्तरी क्षेत्र नम्बर १ बाट तीनपटक प्रतिनिधिसभा सदस्य भएका पूर्वशिक्षामन्त्री गिरिराजमणि पोखरेलले माइतीघर मण्डलामा पीडितसँग कुरा गरेर न्याय दिलाउने आश्वासन दिएका छन्।"
प्रधानमन्त्रीको भ्रमणअघि एमाले उच्चस्तरीय टोलीलाई चिनियाँ कम्युनिस्ट पार्टीको निम्तो,"काठमाडौं : चिनियाँ कम्युनिस्ट पार्टी (सीपीसी)को निमन्त्रणमा नेकपा एमालेको उच्चस्तरीय प्रतिनिधि मण्डल चीन भ्रमणमा जाने भएको छ। एमाले महासचिव शंकर पोखरेल नेतत्वको टोली अर्को साता गोञ्जाउ हुँदै चीनको राजधानी बेइजिङ जाने भएको हो। लुम्बिनी प्रदेशको मुख्यमन्त्री बनिसकेका महासचिव पोखरेल नेतृत्वको एमालेको प्रतिनिधि मण्डल झण्डै दुई साता चीन बस्नेछ। स्रोतका अनुसार एमाले नेताहरू आइतबार बेइजिङ प्रस्थान गर्नेछन्। महासचिव पोखरेल नेतृत्वको टोलीले चिनियाँ कम्युनिस्ट पार्टीका उच्च नेताहरूसँग छलफल गर्ने एमालेका एक नेताले बताए। चिनियाँ कम्युनिष्ट पार्टीको विदेश विभागले एमाले प्रतिनिधि मण्डललाई चीन भ्रमणको निम्तो दिएको हो। 'चिनियाँ कम्युनिस्ट पार्टीको निमन्त्रणामा महासचिव नेतृत्वको उच्चस्तरीय टोली चीन जाँदैछ,' एमालेका ती नेताले अन्नपूर्णले भने। प्रधानमन्त्री पुष्पकमल दाहालको चीन भ्रमणको तयारी भइरहेका बेला चिनियाँ कम्युनिष्ट पार्टीले एमालेको उच्च तहको प्रतिनिधि मण्डललाई समेत चीन भ्रमणमा बोलाएको हो। गत जेठ ५ गते नेकपा माओवादी केन्द्रका उपाध्यक्ष अग्निप्रसाद सापकोटा नेतृत्वको टोलीले समेत चीन भ्रमण गरेको थियो । साउन २५ गते माओवादी केन्द्रका महासचिव देव गुरुङ चीन गएका थिए। प्रधानमन्त्री दाहालको चीन भ्रमणको तयारीका लागि गुरुङ चीन पुगेर फर्किसकेका छन्। गत साउन ३१ गते चिनियाँ जनमुक्ति सेनाको उच्च टोलीसमेत काठमाडौं आएको थियो। त्यसअघि साउन ७ गते सत्तारुढ दल नेकपा माओवादी केन्द्रको निमन्त्रणामा चिनियाँ कम्युनिस्ट पार्टीका पोलिटव्युरो सदस्य एवं चोङ्गिङ नगरका पार्टी सचिवसमेत रहेका युयान च्याच्युन नेतृत्वको २६ सदस्यीय टोली नेपाल आएको थियो।"
सर्वोच्चमा स्वचालित पेसी प्रणाली,"काठमाडौं : सर्वोच्च अदालतमा स्वचालित पेसी तारिख प्रणाली सुरु भएको छ। प्रधानन्यायाधीश विश्वम्भरप्रसाद श्रेष्ठले उक्त प्रणालीको सोमबार शुभारम्भ गरेका हुन्। स्वचालित पेसी तारिखबाट पेसी तारिख तोक्दा न्याय व्यवस्थापनमा सहज र न्यायिक सुशासन कायम हुने उनको भनाइ छ। यो प्रणालीले कर्मचारी र सेवाग्राहीलाई पनि निश्चितता हुने वातावरणको सिर्जना भएको छ, उनले भने, एउटा सुधारको प्रक्रियामा अगाडि बढेको छ, यो पेसी व्यवस्थापन कडी हो। प्रधानन्यायाधीश श्रेष्ठले कर्मचारीले निर्धक्कसँग उच्च मनोबल राखेर काम गर्न यस प्रणालीबाट सहज हुने विश्वास व्यक्त गरे। उनले उक्त प्रविधि सर्वोच्च अदालतको सूचना प्रविधि शाखाले बनाएको र यो सर्वोच्च अदालतमा सफल भएमा अन्य ठूला मुद्दा भएका अदालतमा पनि लागू गर्न सकिने बताए।"
सिंहदरवारमा मन्त्रिपरिषद् बैठक सुरु,काठमाडौं : सिंहदरवारमा मन्त्रिपरिषद् बैठक सुरु भएको छ। बैठकमा सरकारका काम कारबाहीका साथै मन्त्रालयगत नियमित एजेण्ड र अमेरिका भ्रमणमा रहँदा गरिने काम र जाने प्रतिनिधिमण्डलको विषयमा पनि छलफल हुनेछ। यस अगाडिको मन्त्रिपरिषद्को बैठकले संयुक्त राष्ट्रसंघको ७८ औं महासभामा भाग लिन प्रधानमन्त्री पुष्पकमल दाहाल 'प्रचण्ड'को अमेरिका भ्रमण स्वीकृत गरेको थियो। आगामी सेप्टेम्बर ५ तारिखदेखि अमेरिकाको न्यूयोर्कमा राष्ट्रसंघको महासभा सुरु हुँदैछ। प्रधानमन्त्री प्रचण्ड नेपाली प्रतिनिधिमण्डलको नेतृत्व गर्दै महासभामा भाग लिने परराष्ट्र मन्त्रालयले जनाएको छ।
मैले पहिचानको कुरा गर्दा अरु कसैको पहिचान र आस्थामाथि विभेद गर्दिनँ : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले लोकतान्त्रिक विधि र पद्धतिको विकासमार्फत सामाजिक न्याय र सुशासनसहितको समृद्धि हासिल गर्ने दिशामा सरकार केन्द्रित रहेको बताएका छन् । मंगलबार संसद बैठकमा प्रधानमन्त्रीसँग प्रश्नोत्तर कार्यक्रममा धरानको घटनातर्फ संकेत गर्दै सोधिएको प्रश्नमा प्रचण्डले सरकार विधिको शासनमा पूर्ण त प्रतिबद्ध रहेको स्पष्ट पारेका हुन्। बहुजातियता र बहुसांस्कृतिक विविधता बोकेको नेपालमा अनेकतामा एकता नेपाली मात्रको विशिष्टता रहेको उनको भनाई छ। उनले भने,बहुजातीय बहुसाँस्कृतिक विविधता बोकेको नेपालमा सदीयौँदेखि विभिन्न जातजातिवर्णधर्म र संस्कृतिका जनताहरु आपसी सहकार्य, सम्मान र गहिरो सद्भावका साथ मिलिजुली बस्दै आएका छन्। अनेकतामा एकता नेपाली मात्रको विशिष्टता र नेपाली समाजको आधारभूत चरित्र हो। सबैको सहअस्तित्व कायम गर्दै मौलिकताको संरक्षण र संवर्द्धनमा नै हाम्रो राष्ट्रिय एकता दिगो, दरिलो भई साँचो अर्थमा राष्ट्रियता बलियो हुने हुन्छ। नेपालको कानुनले अरुको धर्म, संस्कृति र आस्थामा चोट नपुग्ने गरी आआफ्नो धर्म, संस्कृतिको पालना गर्ने स्वतन्त्रता प्रदान गरेको उल्लेख गरेको बताए। उनले सामाजिक एकता र सामाजिक अस्तित्वमा खलल पुग्ने कुनै कार्य गर्न सरकारले नदिने बताए। नेपालको कानूनले हरेक व्यक्ति र सम्प्रदायलाई अरूको धर्म संस्कृति र आस्थामा चोट नपुर्याई आआफ्नो धर्म संस्कृतिको पालना गर्ने स्वतन्त्रता प्रदान गरेको छ। प्रचण्डले भने,परापूर्वकालदेखि यहाँ कायम रहिआएको सामाजिक एकता सद्भाव र सामाजिक सहअस्तित्वमा खलल पार्ने कुनै पनि किसिमको कार्य हुन नदिन सरकार दृढ प्रतिबद्ध छ। सामाजिक सद्भावमा खलल पार्ने वा एकअर्काको संस्कृति र धर्म विरुद्ध हुने द्वेषपूर्ण कार्यलाई सरकारले छुट दिने छैन। नेपालको संविधानको पूर्ण पालना गर्नु हामी सबैको साझा दायित्व हो। सांसदले आफूहरुलाई बहुमत दिए जातीय राज्य बनाउँछु भनेर प्रधानमन्त्रीले अभिव्यक्ति दिएकोप्रति प्रश्न सोधेपछि जवाफमा प्रचण्डले आफूले पहिचानको कुरा गर्दा अरु कसैको पहिचान र आस्थामाथि विभेद नगर्ने स्पष्ट पारे।"
प्रतिनिधिसभाको बैठक : प्रधानमन्त्री प्रचण्डसँग प्रश्नोत्तर (लाइभ),"काठमाडौं : प्रतिनिधिसभामा प्रधानमन्त्री पुष्पकमल दाहाल प्रचण्डसँग प्रत्यक्ष प्रश्नोत्तर कार्यक्रम सुरु भएको छ। संघीय संसद् भवन, नयाँ बानेश्वरमा जारी बैठकमा प्रधानमन्त्री प्रचण्डसँग प्रत्यक्ष प्रश्नोत्तर कार्यक्रम सुरुभएको हो। यसअघि पनि प्रतिनिधि सभामा प्रधानमन्त्री प्रचण्डसँग प्रत्यक्ष प्रश्नोत्तरको कार्यक्रम सञ्चालन गरिएको थियो।"
गुटको इन्ट्रेस्टमा रमाउँदा पार्टी निर्माणमा समस्या भयो : प्रचण्ड,"काठमाडौं : नेपाल कम्युनिस्ट पार्टी (माओवादी केन्द्र) का अध्यक्ष पुष्पकमल दाहाल प्रचण्डले कम्युनिष्ट पार्टी र संगठन गुटहरु निर्माणले अराजक निम्तिएको बताएका छन्। मंगलबार बिहान राष्ट्रिय सभागृहमा आयोजित पार्टीको उपत्यका विशेष प्रदेश समितिले आयोजना गरेको प्रशिक्षणलाई सम्बोधन गर्दै उनले जनतामा माओवादी आन्दोलनबाट अपेक्षा पूरा नहुँदा फर्ट्रेसन हुन थालेको बताएका हुन्। विचार र वादबाट विवादतिर र अन्योलतातिर जाँदा माओवादी आन्दोलन विभाजित भइरहेका छन्। जनतामा माओवादी आन्दोलनबाट अपेक्षा पूरा हुँदैन क्या हो भनेर जनतामा पनि फर्ट्रेसन देखियो। हामीले हिजो जनयुद्ध र क्रान्तिमा भाग लिएर सहि गर्यौ या गरिनौं भन्ने जनताको मनमा प्रश्न उठ्न थाल्यो। हामीले त्यसको समाधानका निम्ति विभिन्न ढंगले कोसिस त गर्यौं तर त्यसले तात्विक र गुणात्मक रुपमा कुनै परिवर्तन ल्याएन।उनले भने,हामीले पार्टीको विचारमा एकरुपता हराउँदै जाने, संगठनमा विधि पद्धति हराउँदै जाने, पार्टी र संगठन गुटहरु निर्माणले अराजकता बढ्दै जाने स्थिति हामीले भोग्यौं। प्रचण्डले एक अर्कालाई दोषारोपण गर्ने, गुटको इन्ट्रेस्टमा रमाउने र पार्टी निर्माणमा ध्यान नजाँदा समस्या भएको उल्लेख गरे। उनले देश रूपान्तरणको आधार तयार माओवादी पार्टीलाई रूपान्तरण गरेरमात्र सम्भव हुने धारणा राखे। प्रचण्डले भने,देश रूपान्तरणको नयाँ संकल्पसहित एउटा अभियानको सुरूवात गरिएको छ। यसलाई हामी थप तीव्रता दिएर अघि बढ्छौँ। त्यसका लागि माओवादी पार्टीको रूपान्तरण अनिवार्य छ। उनले आगामी तीन महिनापछि माओवादी नयाँ ढंगले बलियो भएर आउने विश्वास व्यक्त गरे। प्रधानमन्त्री प्रचण्डले परम्परागत विकासको मोडेलले समृद्धिको नेतृत्व गर्न नसक्ने बताए। उनले असफल भएको विकास मोडललाई सधै बोकेर हिँड्न नसकिने धारणा राखे। उनले प्रगतिशिल र क्रान्तिकारी मोडल ल्याउने उद्घोष गरे। उनले अहिलेको नेतृत्व र सरकारलाई बदनाम गर्ने षडषन्त्र भइरहेको दाबी गरे।"
"प्रधानमन्त्रीलाई सांसदको प्रश्न : अनसन बसेकी गंगामाया अधिकारीलाई कहिले भेट्नुहुन्छ, माग पूरा कहिले हुन्छ ?","काठमाडौं : मंगलबार प्रतिनिधि सभामा प्रधानमन्त्री पुष्पकमल दाहाल प्रचण्डसँग प्रश्नोत्तर कार्यक्रम थियो। उक्त प्रश्नोतर कार्यक्रममा सांसद एकनाथ ढकालले दुई वटा प्रश्न गरे। पहिलो, सर्वोच्च अदालतले दोषी ठहर गरेकालाई सर्वोच्च अदालतको फैसलाको पूर्ण पाठ नआउँदै आम माफिले चोख्याउने कोसिस भयो, अदालतमा विचाराधीन रहेका मुद्दाहरूलाई किनारा नलाग्दै आफैँ न्यायालय र न्यायाधीश बनेर भैलो गाउँदै सरकार हिँड्छ। सर्वोच्च एउटा फैसला गर्छ अनि सरकार ठीक त्यसको विपरीत किन ? र दोस्रो, छोराका हत्यारलाई कारवाहीको माग गर्दै ३३० दिन आमरण अनसनमा बसेका गोरखाका नन्दप्रसाद अधिकारीको अनशनमै २०७१ असोज ६ गते निधन भयो। न्यायका लागि जीवन आहुति दिने अधिकारीलाई शहीद घोषणा गर्नु पर्नेमा विगत ९ वर्षदेखि उनको पार्थिव शरीर अस्पतालमै सडेको छ। मृतक नन्दप्रसादकी धर्मपत्नी गङ्गामाया अधिकारी अहिलेसम्म पनि बेहाल अवस्थामा सत्य र न्यायको प्रतीक्षामा छिन्। सरकारको नीति तथा कार्यक्रमको १७६ बुँदामा शान्ति प्रक्रिया र संक्रमणकालीन न्यायसम्बन्धी बाँकी काम २ वर्षमा सम्पन्न गरिने उल्लेख छ। सम्माननीय प्रधानमन्त्रीज्यूलाई मेरो प्रश्न यो छ कि मृतक नन्दप्रसादकी धर्मपत्नी गङ्गामाया अधिकारीको मागको सम्बोधन कहिले र कसरी गर्नु हुन्छ ? वर्षौदेखि न्यायको लागि भनेर शान्तिपूर्ण अनसन बसेको गंगामाया अधिकारीलाई भेट्नु प्रधानमन्त्रीज्यूको कर्तव्य हो कि होइन रु कहिले उहाँलाई भेट गर्न जानुहुन्छ ? जवाफमा प्रधानमन्त्री प्रचण्डले सरकारले अदालतको निर्णयको सदैंव सम्मान गर्दै कार्यान्वयनमा तदारुकता देखाउँदै आएको बताए । उनले भने, यो सरकार विधिको शासनमा पूर्णतः प्रतिबद्ध छ। जनताको स्वतन्त्रतासमानतासहअस्तित्व र मानवाधिकारको रक्षाको लागि सरकार निरन्तर प्रतिबद्ध छ। सरकारले अदालतको निर्णयको सदैंव सम्मान गर्दै कार्यान्वयनमा तदारुकता देखाउँदै आएको छ। उनले रेशमलाल चौधरीले प्रचलित कानून बमोजिम नै मन्त्रिपरिषद्बाट गणतन्त्र दिवस, २०८० का अवसरमा रेशमलाल चौधरीलाई माफी गर्नका लागि सिफारिस गरिएको जवाफ दिए। नेपालको संविधानको धारा २७६ मा राष्ट्रपतिले कुनै न्यायिक वा अर्धन्यायिक निकाय वा प्रशासकीय पदाधिकारी वा निकायले गरेको सजायलाई कानून बमोजिम माफी, मुल्तवी, परिवर्तन वा कम गर्न सक्ने संवैधानिक व्यवस्था रहेको छ। उनले भने,संविधानको उक्त व्यवस्था र मुलुकी फौजदारी कार्यविधि संहिता, २०७४ मा समेत रहेको व्यवस्थाबमोजिम रेशमलाल चौधरीले गृह मन्त्रालय मार्फत सम्माननीय राष्ट्रपतिज्यूलाई सम्बोधन गरी निवेदन दिनु भएकोमा महान्यायाधिवक्ताको कार्यालयको राय समेतका आधारमा प्रचलित कानून बमोजिम नै नेपाल सरकार, मन्त्रिपरिषद्बाट गणतन्त्र दिवस, २०८० का अवसरमा निज रेशमलाल चौधरीलाई माफी गर्नका लागि सिफारिस गरिएको हो। उनले द्वन्द्वकालीन घटनालाई न्यायिक सम्बोधन गर्ने गरी संक्रमणकालीन न्याय सम्पादनका लागि बेपत्ता पारिएका व्यक्तिको छानबीन तथा सत्य निरूपण तथा मेलमिलाप आयोग गठन भएको र संक्रमणकालीन न्याय यथाशीघ्र सम्पादन गर्न नेपाल सरकार प्रतिबद्ध रहेको उल्लेख गरे। संक्रमणकालीन न्याय सम्बन्धी संघीय सदनमा दर्ता भएको विधेयक पारित भएसँगै संक्रमणकालीन न्यायको मुद्दाहरु सम्बोधन हुने कुरामा नेपाल सरकार विश्वस्त रहेको प्रधानमन्त्रीको भनाई छ। गंगामाया अधिकारीको सन्दर्भमा उनले घुमाउरो जवाफ दिए। उनले भने, प्रचलित कानूनी व्यवस्थाको अधीनमा रही नेपाल सरकार तथा अन्तर्गतका निकायबाट गंगामाया अधिकारीलाई मानवीय सेवा प्रदान र संरक्षणका कार्य भइरहेका छन्। अस्पतालको विवरण अनुसार निजको स्वास्थ्य अवस्था सामान्य नै रहेको र उपचारका लागि सरकारले रु ३७ लाख ४७ हजार उपलब्ध गराएको छ।"
"कुनै दल, धार्मिक समुदायले अतिवादलाई प्रशय दिन हुँदैन : वर्षमान पुन","काठमाडौं : सांसद एवं नेकपा (माओवादी केन्द्र) का उपमहासचिव वर्षमान पुनले नेपालको राष्ट्रिय संस्कृति नीति कस्तो हुने भन्नेबारे अध्ययन गरिनुपर्ने बताएका छन्। प्रतिनिधिसभाको आजको बैठकमा पुनले संस्कृति नीति तयार पार्न आवश्यक भएको बताएका हुन्। पुनले भने, नागरिकको धार्मिक र सांस्कृतिक हकको प्रत्याभूत गर्न र समयसमयमा देखापर्ने साम्प्रदायिक हिंसालगायतका अवस्थालाई सम्बोधन गर्न कानुनी ढङ्गले नै यसलाई निरुपण गर्नुपर्ने हुन्छ। त्यसका लागि सरकारले एक शक्तिशाली आयोग बनाई यी विषयको अध्ययन अनुसन्धान गरी राष्ट्रिय संस्कृति नीति के हुने र कस्तो हुने भन्नेजस्ता कुराहरु व्यवस्थित गर्नलाई आयोगमार्फत नीति बनोस्। नेपाल बहुजातीय, बहुधार्मिक, बहुसांस्कृतिक विविधतायुक्त देशका रुपमा रहने गरी संवैधानिक व्यवस्था रहेको उल्लेख गर्दै पुनले त्यही रुपले आपसी सद्भाव, समन्वय र सामञ्जस्यता कायम राख्नुपर्ने पनि बताए। विभिन्न समयका राजनीतिक परिवर्तनपछि धर्म निरपेक्षता, गणतन्त्र, सङ्घीयता र समानुपातिक शासन व्यवस्था कायम भएकामा अहिले समाजमा विभिन्न किसिमका अतिवाद देखिपरेको र यो समस्या समाधानका लागि सरकार गम्भीर हुनुपर्ने उनको भनाइ छ। कुनै पनि राजनीतिक दल, धार्मिक समुदायले अतिवादलाई प्रशय दिन नहुनेमा पनि पुनले जोड दिए। विभेदरहित समाजका लागि सबै पक्ष एकजुट हुपनुपर्ने उनको भनाइ छ। नेपालको संविधान, विभिन्न अन्तर्राष्ट्रिय अभिसन्धि र कानुनको परिपालनामा प्रतिबद्ध हुनुपर्नेमा पनि पुनले सरकारको ध्यानाकर्षण गराए। उनले सुशासन, समृद्धि र सामाजिक न्यायको नीतिको परिपालनाका लागि पनि जोड दिए। यसका लागि सरकारले चालेका कदमलाई सबै पक्षबाट सहयोग र समर्थन गर्न पनि उनले आग्रह गरे। सामाजिक न्याय र सुशासनको प्रत्याभूति दिलाउन राज्यशक्तिको दुरुपयोग हुन नहुने पनि उनले उल्लेख गरे। कसैलाई आग्रह र पूर्वाग्रह राखेर सरकारले काम गर्न नहुने उनको भनाइ छ। त्यस्तै, सामाजिकको सञ्जाल दुरुपयोग गरी सामाजिक सद्भाव बिथोलिन सक्नेबारे पनि सबै पक्षको ध्यान जान जरुरी रहेको पुनले बताए। संक्रमणकालीन न्याय निरुपण र द्वन्द्वपीडितलाई न्याय दिनेतर्फ पनि उनले सरकारको ध्यानाकर्षण गराए। मनसुनी विपद्का लागि सरकारले काम गरिरहेको भए पनि त्यो पर्याप्त नरहेको उनको भनाइ छ।  रासस"
प्रधानमन्त्रीलाई रास्वपा सांसदको प्रश्न : भ्रष्टाचारमा आफ्नो र अरुको भनेर हेर्ने हो भने सुशासन कहिले आउँछ ?,"काठमाडौं : मंगलबार प्रतिनिधि सभामा प्रधानमन्त्री पुष्पकमल दाहालप्रचण्डसँग प्रश्नोत्तर कार्यक्रम थियो। उक्त प्रश्नोतर कार्यक्रममा रास्वपाका सांसद अशिम साहले चार वटा गम्भीर विषय उठाएका छन्। तर उनको प्रश्नमा प्रधानमन्त्री प्रचण्डले गम्भीर लिएको बताएपनि जवाफ भने सतहीमा दिएका छन्। जवाफमा प्रचण्डले सरकारले एकपछि अर्को राम्रो काम गर्दै आइरहेको दाबी गरे। मेरै नेतृत्वमा सरकार गठन भएदेखि आजका दिनसम्म मैले सामाजिक न्यायको प्रत्याभूति सुशासनको सुनिश्चितता र सार्वजनिक सेवा प्रवाहमा सुधारलाइ मुख्य प्राथमिकतामा राख्दै आएको छु। प्रश्नमा भनिएजस्तो सरकारका यी कामहरु कुर्सी टिकाउनका लागि होइनन् बरु देश र जनतामा राजनीतिक प्रणालीप्रति नै वितृष्णा छाएकोकेही हुन्न सबै उस्तै हुन् भन्ने निराशावादी भाष्य निर्माण गर्न खोजिएको परिस्थितिलाई चिर्न सरकारले एकपछि अर्को राम्रो काम गर्दै आइरहेको छ।उनले भने, भुटानी शरणार्थी प्रकरणलगायत सबै घटनामा राज्यले दबाबरहित तरिकाले निष्पक्ष छानबीन अघि बढाएकै कारण अहिले जनतामा सुशासन सम्भव छ भन्ने आशा पलाएको हो। प्रधानमन्त्री प्रचण्डले वर्तमान सरकारले भ्रष्टाचारविरुद्ध शून्य सहनशीलताको नीतिलाई राज्यका तीनै तहमा कडाइका साथ कार्यान्वयन गर्दै आएको बताए। उनले भने,सार्वजनिक प्रशासनलाई स्वच्छ, सक्षम, निष्पक्ष, पारदर्शी, व्यावसायिक र जवाफदेही बनाउँदै भ्रष्टाचारलाई कडाइका साथ नियन्त्रण गर्न सरकारले विभिन्न नीतिगत, कानूनी तथा संस्थागत सुधारलाई अघि बढाएको छ। सबै किसिमका भ्रष्टाचारलाई तथ्य र प्रमाणको आधारमा अनुसन्धान छानबीन गरी दोषीलाई कानूनको दायरामा ल्याउन सरकार प्रतिबद्ध रहेको उनको भनाई छ। उनले भने,भ्रष्टाचारको मामलामा यो आफ्नो यो पराया भनेर सरकारले कसैलाई विभेद गरेको छैन। कानूनी समानताको सिद्धान्तलाई सरकारले पूर्णतः आत्मसात् गरेको छ।"
"परराष्ट्रमन्त्री र चिनियाँ राजदूतबीच भेट, प्रधानमन्त्रीको चीन भ्रमणका एजेण्डाबारे छलफल","काठमाडौं : परराष्ट्रमन्त्री एनपी साउद र नेपालका लागि चिनियाँ राजदूत छन् सोङबीच भेटवार्ता भएको छ। प्रधानमन्त्री पुष्पकमल दाहालको चीन भ्रमणको तयारी भइरहेका बेला उनीहरूबीच मंगलबार सिंहदरवारमा भेटवार्ता भएको हो। उनीहरूबीच करिब ४५ मिनेट प्रधानमन्त्रीको भ्रमण र एजेण्डाबारे सघन छलफल भएको थियो। अमेरिकी परियोजना एमसीसी कार्यान्वयनका लागि उपाध्यक्ष क्यामरन एस अलफोर्ड काठमाडौं आएका बेला चिनियाँ राजदूत सोङले परराष्ट्रमन्त्रीलाई भेटेका हुन्। प्रधानमन्त्री दाहाल संयुक्त राष्ट्रसंघको महासभामा भाग लिएर अमेरिकाको न्युयोर्कबाट सिधै चीन जानेछन्। नेपाल र चीनबीच हुने द्विपक्षीय सहमतिका विषयमा उनीहरूबीच छलफल भएको स्रोतले जनाएको छ। प्रधानमन्त्री दाहालको भ्रमणका बेला चीनले बीआरआई परियोजना कार्यान्वयन गर्ने विषय प्राथमिकतामा राखेको छ। सोही विषयमा छलफल गर्न राजदूत सोङले परराष्ट्रमन्त्री साउदसँग भेटवार्ता गरेका हुन्। प्रधानमन्त्रीको भ्रमणका बेला चीनले बिआरआई परियोजना कार्यान्वयनका लागि दाहालसँग ठोस कुराकानी गर्ने तयारी गरेको छ। प्रधानमन्त्री दाहालले संसदमा बोल्दै मंगलबार चीन भ्रमणका एजेण्डाहरू प्रस्तुत गरेका थिए। उनले दुई देशबीचको ऐतिहासिक सम्बन्धलाई थप उचाइमा पुर्याउँदै नेपालको सामाजिक आर्थिक विकासका लागि चीननेपाल सम्बन्धलाई नयाँ गति दिने दिशामा केन्द्रित रहने बताए। भ्रमणका क्रममा यसअघि भएका सम्झौता र समझदारीको कार्यान्वयनमा जोड दिइने उनको भनाइ छ। नेपाल र चीनबीचको आर्थिक तथा व्यापार सम्बन्धलाई थप सघन बनाउने, दुई देशबीच रहेका सीमा नाकाहरूको सञ्चालनलाई प्रभावकारी बनाउने र नयाँ नाकाहरु खोल्ने विषय प्राथमिकतामा रहने प्रधानमन्त्री दाहालले बताए। त्यसैगरी सडक, ऊर्जा, कृषि, विज्ञान तथा प्रविधि तथा व्यापार र विकास सहायता क्षेत्रमा कनेक्टिभिटी, कृषि, शिक्षा र स्वास्थ्य क्षेत्रका रूपान्तरणकारी परियोजनाहरूमा चीनको सहयोग विस्तारको विषयसमेत प्राथमिकतामा रहने उनले बताए। प्रधानमन्त्री दाहालले चीनसँग विद्युतीय व्यापार सम्झौतामा हस्ताक्षर हुने दाबी गर्दै आएका छन्।"
"प्रमाणपत्रमा उमेर, नाम र जात सच्याउने अवधि अब पाँच वर्ष कायम","काठमाडौं : मन्त्रिपरिषद् बैठकले गृह मन्त्रालयको प्रस्तावमा 'उमेर, नाम र जात सच्याउने नियमहरु २०१७ लाई समयसापेक्ष परिमार्जन गरी (तेस्रो संशोधन) नियमहरू २०८०' पारित गरेको छ। गृह मन्त्रालयले सोमबार एक सार्वजनिक सूचना जारी गर्दै सो जानकारी दिएको हो। शैक्षिक प्रमाणपत्रमा उमेर, नाम र जात नमिल्दा तथा त्यसलाई सच्याउने प्रावधान झन्झटिलो र सीमित अवधिको हुँदा खासगरी विद्यार्थीहरू ठूलो मर्कामा थिए। अब प्रमाणपत्रमा उमेर, नाम र जात सच्याउने अवधि ६ महिनाको सट्टा पाँच वर्ष कायम गरिएको छ। शैक्षिक प्रमाणपत्र सच्याउने वाध्यतामा रहेका नयाँ वा पुरानो नागरिकतावाहक सबैले एक वर्षभित्र राष्ट्रिय परीक्षा बोर्डमा दरखास्त दिन सक्नेछन्। संशोधित नियममा भनिएको छ कुनै विद्यार्थीले शैक्षिक प्रमाणपत्र लिइसकेपछि नेपाली नागरिकताको प्रमाणपत्र लिएको वा नागरिकता सम्बन्धी प्रचलित कानुन बमोजिम नेपाली नागरिकताको प्रमाणपत्रमा आफ्नो वा बाबु आमाको नाम वा थर वा नामथर संशोधन गराएकोमा सो बमोजिम एसएलसी, एसइई वा कक्षा १२ को प्रमाणपत्रमा आफ्नो वा बाबु आमाको नाम वा थर वा नामथर सच्याउन चाहेमा एक पटकको लागि नेपाली नागरिकताको प्रमाणपत्र लिएको वा नेपाली नागरिकताको प्रमाणपत्रमा विवरण सच्याएको एक वर्षभित्र दरखास्त दिन सक्नेछ। तर कुनै विद्यार्थीले यो उपनियम प्रारम्भ हुनु अघि नेपाली नागरिकताको प्रमाणपत्र लिएको वा नेपाली नागरिकताको प्रमाणपत्रमा आफ्नो वा बाबु आमाको नाम वा थर वा नामथर संशोधन गराएकोमा सो बमोजिम एसएलसी, एसइई वा कक्षा बाह्रको प्रमाणपत्रमा आफ्नो वा बाबु आमाको नाम वा थर वा नामथर सच्याउन पाँच बर्षभन्दा पुरानो कुनै ब्यक्तिले पनि एक पटकको लागि यो उपनियम प्रारम्भ भएको एक वर्ष भित्र दरखास्त दिन सक्नेछ। त्यसैगरी नागरिकता सच्चाएको एक बर्षभित्र पनि शैक्षिक प्रमाणपत्र सच्चाउन दरखास्त दिन पाउने छ्न् ।"
नेपालको सामाजिक र आर्थिक विकासका लागि नयाँ गति दिने दिशामा चीन भ्रमण केन्द्रित छ : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले चीनको भ्रमणमा दुई देशबीचको ऐतिहासिक सम्बन्धलाई थप उचाई पुर्याउने बताएका छन्। मंगलबार संसद बैठकमा प्रधानमन्त्रीसँग प्रश्नोत्तर कार्यक्रममा प्रचण्डले नेपालको सामाजिक र आर्थिक विकासका लागि नयाँ गति दिने दिशामा भ्रमण केन्द्रित रहेको जानकारी गराएका हुन्। उनले भ्रमणका क्रममा यस अगाडि भएका सम्झौतालाई कार्यान्वयनमा जोड दिने बताए। उनले नेपाल र चीनबीचको आर्थिक तथा व्यापारलाई थप सहज बनाउने दाबी गरे। प्रचण्डले सीमा नाका सञ्चालनलाई प्रभावकारी बनाउनुका साथै नयाँ नाका खोल्ने विषयमा छलफल हुने जानकारी दिए। उनले मुगुमा पनि नाका खोल्ने विषयमा छलफल हुने बताए। उनले सडक, उर्जा, कृषि, विज्ञानका रुपान्तरणकारी क्षेत्रका परियोजनालाई प्राथमिकता राखेर छलफल गरिने बताए।"
केही नेपाल ऐनलाई संशोधन गर्न बनेको विधेयकमाथि संसद्मा छलफल,"काठमाडौं : केही नेपाल ऐनलाई संशोधन गर्न बनेको विधेयक, २०८० माथि संसद्मा सैद्धान्तिक छलफल सुरु भएको छ। संघीय संसद् प्रतिनिधिसभाको आजको बैठकमा कानुन, न्याय तथा संसदीय मामिलामन्त्री धनराज गुरुङले केही नेपाल ऐनलाई संशोधन गर्न बनेको विधेयक, २०८० माथि विचार गरियोस् भन्ने प्रस्ताव पेस गर्नुभएको थियो। विभिन्न ७९ कानुनलाई संशोधन गर्नेगरी तयार पारिएको यो विधेयक गत वैशाख २६ गते प्रतिनिधिसभामा दर्ता भएको थियो। प्रचलित नेपाल ऐनमा समसामयिक सुधार गर्नका लागि सुधार गर्न केही नेपाल ऐनलाई संशोधन गर्न आवश्यक रहेको उल्लेख गर्दै कानुनमन्त्री गुरुङले यो विधेयक संसद्मा दर्ता गराएका थिए। उक्त विधेयक माथिको छलफलमा भाग लिँदै सांसद रमेश लेखकले मुलुकी फौजदारी कार्यविधिसंहिता संशोधनका लागि विधेयकमा राखिएका विषय थयास्थितिमा पारित गर्न नहुने त्यसमा थप छलफल तथा संशोधन गरी विधेयक अघि बढाउनुपर्ने बताए। सांसद डा अमरेशकुमार सिंहले केही नेपाल संशोधन ऐनमार्फत् धेरै कानुन संशोधनका लागि ल्याउन नहुने बताए। सांसद महेश बर्तौलाले पनि एकैपटक धेरै विषय एउटै विधेयकमा राखेर संशोधन गर्दा कानुन निर्माणका सबै पक्षमा ध्यान पुग्न नसक्ने भएकाले छुट्टाछट्टै विधेयकका रुपमा ल्याइनुपर्ने बताए। विधेयक पारित गर्दा सांसदहरुको सहभागिताको विषयलाई पनि ख्याल गर्नुपर्ने उनको भनाइ थियो।"
कोसीमा राप्रपाले गठबन्धनलाई सहयोग गर्छ : प्रधानमन्त्री,काठमाडौं : प्रधानमन्त्री पुष्पकमल दाहालले कोसी प्रदेशमा राप्रपाले गठबन्धनलाई सहयोग गर्ने विश्वास व्यक्त गरेका छन्। मंगलबार संसद भवन बानेश्वरमा सञ्चारकर्मीसँग कुरा गर्दै प्रधानमन्त्री दाहालले समिति गठन गर्दा राप्रपासँग बनेको सहमतिको वातावरणले कोसीमा सरकार गठन र पूर्णतामा सहजता ल्याउने विश्वास व्यक्त गरे। उनले यस विषयमा दलहरूबीच सकारात्मक ढंगले छलफल हुने भन्दै सरकार फेल नखाने बरु सफल हुने तर्क गरे। यसअघि मंगलबार नै राप्रपा अध्यक्ष राजेन्द्र लिङ्देनले समितिको नेतृत्व लिइराख्दा कुनै प्रकारको अन्य सहमति नभएको धारणा राखेका थिए।
सांसदको प्रश्न : प्रधानमन्त्रीले छोरीलाई हरेक मिटिङमा किन राखेको ?,"काठमाडौं : सांसद अमरेसकुमार सिंहले प्रधानमन्त्री पुष्पकमल दाहाल प्रचण्डले छोरीलाई हरेक मिटिङमा राखेको भन्दै आपत्ति जनाएका छन्। मंगलबार संसद बैठकमा बोल्दै उनले गणतन्त्रको खतरा नेताका परिवारका सदस्यबाटै भएको बताएका हुन्। उनले प्रधानमन्त्रीको छोरीले कहाँबाट अधिकार पाउँछ हरेक मिटिङ उपस्थित हुन पाउने भन्दै प्रश्न गरे।हामी कस्ता लोकतन्त्रको अभ्यास गर्दैछौं।उनले भनेकि मैले राजनीतिक शास्त्रमा पढेको थिएँ, राजतन्त्रमा राजाका छोराछोरी जन्मनेबित्तिकै युवराज युवराज्ञी हुन्छन्, राजाको बिहे गर्ने बित्तिकै महारानी हुन्छ। तर अहिलेको लोकतन्त्रमा नेताका छोराछोरी युवराज, युवराज्ञी नेताकी श्रीमती, प्रधानमन्त्री छ भने महारानी, यो कुन संविधानमा चलिरहेको छ। सिंहले नेताका परिवारका सदस्यबाट गणतन्त्र खतरामा परेको टिप्पणी गरे। गणतन्त्र खतरा छ भने सीमित ४५ जना नेताका परिवारको बच्चाबाट गणतन्त्र खतरा हुन्छ। भ्रष्टाचारको जरो त्यहिँबाट सुरु हुन्छ। उनले गणतन्त्रलाई परिवारतन्त्रमा रुपान्तरित हुँदै गएको टिप्पणी गरे। उनले गणतन्त्र भनेको जनताको तन्त्र हो कि नेताको तन्त्र भन्दै प्रश्नसमेत गरे। उनले सरकारले कुनैपनि भ्रष्टाचार काण्ड किन टुंगोमा नपुर्याएको भन्दै प्रश्न गरे। सिंहले सरकारको संयन्त्र कठपुतली बन्दै गएको बताए। अहिले सरकार जति कमजोर सरकार आफूले अहिलेसम्म नदेखेको बताए।"
बहुमत दिए जातीय राज्य स्थापित गर्छु भन्ने प्रचण्डको अभिव्यक्तिप्रति एमालेको आपत्ति,"काठमाडौं : नेकपा एमालेका प्रमुख सचेतक पदम गिरीले प्रधानमन्त्री पुष्पकमल दाहालले बहुमत दिए जातीय राज्य स्थापित गर्छु भनेर दिएको अभिव्यक्तिप्रति आपत्ति जनाएका छन्। मंगलबार प्रतिनिधि सभाको बैठकमा बस्दै उनले प्रधानमन्त्रीले माओवादीलाई बहुमत दिए जातिय राज्य दिन्छु भनेर दिएको अभिव्यक्ति असंवैधानिक भएको दाबी गरेका हुन्। उनले भने,प्रधानमन्त्रीले हाम्रो पार्टीलाई बहुमत दिनुस्, म यो देशमा जातिय स्थापित गराइ छाड्छु जस्ता अभिव्यक्ति निरन्तर दिँदै आउनुभएको छ। यो अभिव्यक्ति असंवैधानिक त छदैछ। सँगसँगै यो मुलुकमा मिलेर बसेको दाजुभाईहरुलाई आपसमा विद्वैष फैलाउने र मुलुकमा हिंसा भड्काउने देशमा अराजकता सिर्जना गराउने काममा स्वयम् प्रधानमन्त्रीले मलजल गरिरहेको भएको छ। हामी गम्भीर आपत्ति व्यक्त गर्न चाहन्छौं, यो भनाईको निन्दा गर्छौं। गिरीले सरकारको मुलुकमा सुशासन नारामा मात्र सीमित भएको टिप्पणी गरे। उनले सरकारले आफ्नालाई काखा र अरुलाई पाखा गरिरहेको दाबी गरे। उनले भने, सरकारमा रहेका नेता तथा कार्यकर्तालाई छानबिनको दायरामा समेत ल्याइएको छैन। उन्मुक्ति दिइरहेको छ। सुन तस्करीमा संलग्न रहेका सत्ता पक्षलाई अनुसन्धान भएको छैन। सत्ता पक्ष भएपछि जस्तोसुकै अपराध र तस्करीमा संलग्न भएपनि छुट दिइरहेको र सामान्य नागरिकलाई जेल पठाउने गरी मुद्दा चलाइएको छ। यसरी सुशासन हुँदैन। प्रमुख सचेतक गिरीले सीआईबीको मनोबल सरकारले घटाउने काम गरिरहेको बताए। ललिता निवासमा अनौठो नाटक भइरहेको बताउँदै उनले संगठित अपराधमा मुद्दा नचलाई किर्तेमा मुद्दा चलाएकोप्रति आपत्ति जनाए। गिरीले प्रश्न गरे, अदालतले छानबिन गरभन्दा ठूला नाइकेलाई मुद्दा चलाइँदैन । के मा लेनदेन भएको हो ? संगठित अपराध होइन, किर्तेमात्र भनेर मुद्दा चलाउने काम भइरहेको छ ? संगठित नभए किन ६० दिनको म्याद राखेर किन थुनिएको हो, अदालतबाट म्याद थप गरिएको हो ? उनले भ्रष्टाचारको हरेक फाइल एकएक गरेर इमान्दारितापूर्वक छानबिन गर्न माग गरे।"
राप्रपाले संसदीय समितिको नेतृत्व प्राप्त गर्दा कुनै लेनदेन गरेको छैन : लिङ्देन,"काठमाडौं : राप्रपाका अध्यक्ष राजेन्द्र लिङ्देनले हिन्दू राष्ट्र र प्रत्यक्ष निर्वाचित प्रधानमन्त्री आवश्यकता रहेको बताएका छन्। साउदी अरब र युएई भ्रमणपश्चात स्वदेश फर्किएका लिङ्देनले मंगलबार बिहान त्रिभुवन अन्तर्राष्ट्रिय विमानस्थलमा पत्रकार सम्मेलनमा धार्मिक सद्भाव कायम राख्न हिन्दू, बुद्ध, किराँतलगायतका सबै धर्मलाई समान सम्मानसहितको हिन्दू राष्ट्र आवश्यकता रहेको बताएका हुन्। धरानको घटनालाई संकेत गर्दै देशमा बलियो र इमान्दार नेतृत्व नभएकोले समस्या देखिएको दाबी गरे। उनले भने,जनतामा चोट पुग्ने जुन क्रियाकलाप भइरहेको छ। त्यो भनेको दिल्लीमा बनेको १२ बुँदे सहमतिले भएको हो। र त्यसले तय गरेको मार्ग चित्र हो। अहिलेपनि बहुसंख्यिक जनसंख्याको आस्थामा जुन चोट पुग्ने गरी जुन क्रियाकलाप भइरहेको छ, त्यसमा सरकारको उदाशिनता र धर्म निरपक्षताको दूष्परिणाम हुन्। राप्रपाले प्रतिनिधिसभाको पूर्वाधार विकास समितिको नेतृत्व प्राप्त गर्दा कुनै किसिमको लेनदेन नगरेको स्पष्ट पारे। उनले कोसीमा सभामुख र मन्त्री लिने भयो भनेर भ्रम छरिएको र झुट भएको बताए। उनले कोसीमा प्रकियाको हिसाबमा सत्ता गठबन्धनलाई विश्वासको मत दिने अवस्था नरहेको बताए। लिङ्देनले संसदीय समितिमा दलहरुको हैसियत अनुसार हुनुपर्ने माग गरेकाले एउटा समिति प्राप्त गरेको जानकारी गराए। उनले प्रश्न गरे, एमालेले ३ वटा समितिको नेतृत्व पाउने भएको छ, के उसले पनि गठबन्धनसँग लेनदेन गरेको हो त। पूर्वाधार विकास समितिको सभापतिमा राप्रपाका सांसद दीपकबहादुर सिंह सर्वसम्मत भएका छन्। उनले रेमिटेन्स पठाउने नेपालीको समस्यामा सरकारले ध्यान नदिएको बताए। उनले वैदेशिक रोजगारमा जाने नेपालीलाई जाँदा र आउँदा आफ्नै विमानस्थलमा समेत कर्मचारीले दुर्व्यवहार गर्ने गरेको गुनासो पाएको जानकारी गराए। उनले स्वदेशमा रोजगार सिर्जना नहुँदा युवाहरु तल्लोस्तरको काममा पनि विदेश जानुपर्ने अवस्था आएको बताए।"
दिनेश घिमिरेलाई सचिव पदमा बढुवा गर्ने सरकारको निर्णय,काठमाडौं : सरकारले दिनेश कुमार घिमिरेलाई सचिव पदमा बढुवा गर्ने निर्णय गरेको छ। सिंहदरबारमा मंगलबार बसेको मन्त्रिपरिषद्को बैठकले नेपाल प्रशासन सेवा समूहिकरणतर्फ राजपत्राङ्कीत विशिष्ट श्रेणीको रिक्त सचिव पदमा दिनेश कुमार घिमिरेलाई बढुवा गर्ने निर्णय गरिएको सरकारका प्रवक्ता रेखा शर्माले जानकारी दिइन्। भदौ पाँच गते प्रधानमन्त्री तथा मन्त्रिपरिषद् कार्यालयका सचिव गोपीकृष्ण खनाल निवृत्त भएपछि रिक्त एक पदका लागि बढुवा समितिले तीन जनाको नाम सिफारिस गरेको थियो। जसमध्ये मन्त्रिपरिषद्ले दिनेश कुमार घिमिरेलाई बढुवा गर्ने निर्णय गरेको हो। बैठकले अर्थमन्त्रालयको प्रस्तावमा प्रतिनिधिसभा सदस्य राजेन्द्र कुमार केसी र माधव सापकोटालाई निजीकरण समितिको सदस्यमा मनोनित गर्ने निर्णय गरेको छ भने नेपाल र फिलिपिन्सबीच कूटनीतिक र सरकारी राहदानी बाहकलाई प्रवेशाज्ञा छुट दिन सम्झौतामा हस्ताक्षर गर्न स्वीकृती दिने निर्णय गरेको छ। बैठकले भन्सार विधेयक र विद्युत बिधयेकलाई सदनमा प्रस्तुत गर्ने निर्णय गरेको प्रवक्ता शर्माले बताइन्। त्यस्तै बैठकले औषधि लिमिटेडको महाप्रवन्धक पदमा कैलास कुमार पनेरुलाई नियुक्त गर्ने निर्णय गरेको छ।
"एमसीसी उपाध्यक्ष नेपालमा, भोलिदेखि कार्यान्वयमा जाँदै",काठमाडौं : अमेरिकी अनुदान परियोजना एमसीसी (मिलेनियम च्यालेन्ज कर्पोरेसन)का उपाध्यक्ष क्यामरन एस अलफोर्ड तीन दिने भ्रमणका लागि मंगलबार काठमाडौं आइपुगेका छन्। अलफोर्ड एमसीसी कार्यान्वयनको औपचारिक घोषणा हुने कार्यक्रममा सहभागी हुन काठमाडौं आएका हुन्। संसदबाट पास भइसकेको एमसीसी परियोजना भोलि (बुधबार)देखि कार्यान्वयनमा जाँदैछ। नेपाल भ्रमणमा रहँदा अलफोर्डले एमसीसीसँगै अन्य अमेरिकी परियोजना र स्थानीय सांस्कृतिक क्षेत्रमको भ्रमण गर्ने तथा प्रधानमन्त्री पुष्पकमल दाहालसहित प्रमुख राजनीतिक दलका नेताहरूलाई भेटघाट गर्ने कार्यक्रम छ। उनी १५ गते स्वदेश फर्किने बताइएको छ। मिलेनियम च्यालेन्ज कम्प्याक्ट एमसिसी बुधबारदेखि कार्यान्वयन हुँदैछ।
प्रधानमन्त्रीलाई गगन थापाको चेतावनी संसदलाई पेलेर विधेयक अघि बढाइए सामना गर्छौं,"काठमाडौं : सांसदहरूले केही नेपाल ऐनलाई संशोधन गर्न बनेको विधेयक, २०८० का केही बुँदाहरूप्रति आपत्ति जनाएका छन्। प्रतिनिधिसभाको मंगलबारको बैठकमा नेपाल ऐनलाई संशोधन गर्न बनेको विधेयकमाथिको छलफलका क्रममा उनीहरुले फौजदारी अभियोगमा राजनीतिक आवरण दिई उन्मुक्ति दिनेलगायतका विषयहरूप्रति आपत्ति जनाएका हुन्। उनीहरूले केही नेपाल संशोधन ऐनमार्फत् धेरै कानुन संशोधनका लागि ल्याउन नहुनेमा जोड दिएका थिए। नेपाली कांग्रेसका सांसद गगन कुमार थापाले संसदलाई हेपेर गोलमोटल रूपमा नेपाल ऐनलाई संशोधन गर्न अघि बढाइएको आरोप लगाएका छन्। उनले जघन्य अपराधमा संलग्नलाई जोगाउनेगरी ल्याइएको प्रावधान स्वीकार्य नहुने बताए। यसअघिको सरकारले लेखेको ड्राफ्टको भारी नबोक्न कानुन मन्त्रीलाई उनले सुझाव दिए। थापाले संसदलाई पेलेर बहुमतका आधारमा विधेयकलाई अघि बढाउन खोजे नयाँ ढंगले कुराको सामनाका लागि तयार हुन प्रधानमन्त्रीलाई चेतावनी दिए। सांसदहरूले केही नेपाल ऐनलाई संशोधन गर्न बनेको विधेयक, २०८० का केही बुँदाहरूप्रति आपत्ति जनाए। त्यस्तै कांग्रेस मुख्य सचेतक रमेश लेखकले मुलुकी फौजदारी कार्यविधिसंहिता संशोधनका लागि विधेयकमा राखिएका विषय थयास्थितिमा पारित गर्न नहुने बताए। विधेयकमा रहेका विषयमा थप छलफल तथा संशोधन गरी विधेयक अघि बढाउनुपर्ने उनले बताए। त्यस्तै एमाले सचेतक महेश बर्तौलाले एकैपटक धेरै विषय एउटै विधेयकमा राखेर संशोधन गर्दा कानुन निर्माणका सबै पक्षमा ध्यान पुग्न नसक्ने तर्क गरे। उनले फौजदारी प्रकृतिका घटनाहरूलाई पनि विधेयकमा हल्का ढंगले राखिएको भन्दै आपत्ति जनाए। विभिन्न ७९ कानुनलाई संशोधन गर्नेगरी तयार पारिएको केही नेपाल ऐनलाई संशोधन गर्न बनेको विधेयक गत वैशाख २६ गते प्रतिनिधिसभामा दर्ता भएको थियो।"
गाउँ नै भूमाफियाको कब्जामा परेपछि,"काठमाडौं : महोत्तरीको भंगहा ४ बनरा टोललाई बीचबाटै चिरेर गएको छ बर्दिबासरौजाजलेश्वर सडक। सडकको वरिपरि फैलिएको छ थारूटोल बनरा। जहाँ थारू, मुसहर, बाँतर, तत्मा, चमार र यादव जातिको १ सय ८७ घरपरिवार बस्छन्। उनीहरूको पाँच पुस्ताले यहीँ जीवन बिताए। तर, अहिले आएर उनीहरू भूमाफियाको कारण लालपुर्जाविहीन बनेका छन्। गाउँ नै अर्कैको नाममा दर्ता भएको छ। गाउँलले घर बनाएको र खेती गर्दै आएको झन्डै ४५ बिघा जग्गा बाहिरका व्यक्तिहरूको नाममा लालपुर्जा रहेको स्थानीय नेता मुकुन्द दाहाल बताउँछन्। यो थाहा पाएपछि पीडितहरू सरकार गुहार्न काठमाडौं आएका छन्। माइतीघर मण्डलामा आन्दोलन थालेका छन्। सोमबार पीडितहरूले उपप्रधान तथा गृहमन्त्रीलाई पनि भेटेर घटनाको विषयमा जानकारी गराए। मंगलबार गृहमन्त्रीले पीडितहरूको समस्या समाधानका लागि भूमि व्यवस्था सहकारी मन्त्री रञ्जिता श्रेष्ठ, भूमि आयोगका सरोकारवालासँग छलफल राखेका छन्। सुकुम्बासी आयोगबाट २०५४ सालमा थारूटोल बनराको नापी भएको थियो। तर, आयोगका पदाधिकारी, नापी र मालपोतका कर्मचारी साथै राजनीतिकर्मीहरूले चलखेल गरेका कारण यो अवस्था आएको पीडित बताउँछन्। त्यसै समय थारूटोललाई भूमाफियाका नाममा दर्ता कायम गरेर लालपुर्जा बनाएको पीडित बताउँछन्। त्यसपछि बारम्बार सरकार गुहार्दा र आन्दोलन गर्दा पनि न्याय नपाएपछि राजधानी आउनु परेको उनीहरूको भनाइ छ। पीडितहरूले सरकारसँग चारबुँदे माग राखेका छन्। गैरकानुनी रूपमा जारी गरिएको लालपुर्जा तुरुन्त खारेज गर्नुपर्ने, जग्गा हिनामिनाबारे उच्चस्तरीय न्यायिक छानबिन समिति गठन गरी दोषीलाई कारबाही गरिनुपर्ने, जग्गा प्राप्त गर्नेहरूविरुद्ध जाँचबुझ गरी कारबाही गरिनुपर्ने र बनराका साबिक स्थानीयवासीका नाममा घरजग्गा गर्नुपर्ने उनीहरूको माग छ। समस्या लिएर काठमाडौं आएकी सो बस्तीकी ७० वर्षीय रामसुनरदेवी थारूका अनुसार थारूटोल बनरा गाउँमा झन्डै दुई सय घरधुरी छन्। १ हजार २ सय जनाको बसोबास रहेको यो बस्ती नयाँ मान्छे आएर धनीपुर्जा देखाउँदै उठाउन खोज्छन्। २०११ सालदेखिको थारूटोल बनरा गाउँमा बसोबास सुरु भएको उनी बताउँछिन्। २५ वर्षदेखि बस्तीवासीले अरूको नाममा जारी गरेको लालपुर्जा खारेजीको माग गर्दै आएको र न्याय नपाएपछि काठमाडौं आउनु परेको उनी बताउँछिन्। अब न्याय नपाएसम्म माइतीघर मण्डला छाडेर नफर्किने पीडितहरूको अडान छ। बस्तीका ६५ वर्षीय रामधारी सिंह थारू ऋण काढेर सरकार गुहार्न काठमाडौं आएको बताउँछन्। भन्छन्, पुस्तौदेखि बस्दै आएको जग्गाको लालपुर्जाका लागि न्याय माग्दै हिँडेको २५ वर्ष भयो। तर, माग कसैले सुनेको छैन। हामीले २०२५ सालदेखि भोग्दै आएको जग्गामा घर छ। जोतकोर गर्दै आएको जग्गा खेतीपाती छ, उनले थपे, तर, २०५४ सालको सुकुम्बासी आयोगले नापी गर्दै हाम्रो जग्गा अरूको नाममा लालपुर्जा बनाइदियो। अहिले लालपुर्जा देखाउँदै हामीलाई घर उखेल्न बाहिरका मानिसहरू आउने गरेका छन्। २०२५ सालदेखि बसोबास गरेको सुकुम्बासीहरूको बस्ती नै थारूटोल बनरामा बसोबास नरहेको व्यक्तिहरूको नाममा कसरी पास भयो ? उनीहरू अच्चमित छन्। त्यही जग्गा फिर्ता पाउनुपर्ने माग राख्दै रामधारीजस्ता सयौं पीडितहरूले माइतीघर मण्डलामा आन्दोलन सुरु गरेका हुन्। जोतकोर जग्गाको फिर्ता होस्। हाम्रो जग्गा कब्जा गर्नेलाई कारबाही होस्, उनीहरूको मुख्य माग छ। बस्तीमा बसोबास गरेको हामीसँग धेरै प्रमाणहरू छन् बस्तीबाट ७ सय बढीले त मतदान गर्छन्। बिजुली बिल तिरेको बिल छ। खानेपानीको पाइप जडान रहेको प्रमाण छ। २०२५ सालदेखि खेतीपाती गर्दै आएका छौं। अनि कसरी अरूको नाममा हाम्रो जग्गा गयो। हामी अचम्मित छौं, उनीहरू भन्छन्। उनीहरूले प्रदेश सरकार हुँदै पटकपटक संघीय सरकारलाई पनि यो विषयमा गुहार्दा समस्या समाधान नभएको बताएका छन्। भंगहाका युवा अभियानी संघर्ष दाहाल भन्छन्, बाहिरका मानिसहरूले थारूटोललाई बैंकमा बन्धकी राखेर ऋण खान खोजेका छन्। बैंकका कर्मचारीहरू जग्गाको स्थलगत जाँच गर्नका लागि दिनहुँ आउँछन्। चुरे तथा नदी प्रणाली संरक्षण सरोकार पत्रकार समाजका अध्यक्ष अनिल कर्णका अनुसार रातु नदीको पश्चिमी तटबन्धले गर्दा थारू गाउँ टापुमा परिणत भएको थियो। त्यसपछि सम्भवतः २०२५ सालमा यहाँका बासिन्दा रातुपारि जंगल फँडानी गरेका बसेका थिए। सातआठ पुस्तादेखि स्थानीयले यस ठाउँमा घर बनाई खेतीपाती गर्दै वंश परम्परा चलाइरहेका छन्। तर, केही समयअघि मात्र स्थानीयले आफ्ना घरखेत अर्काका नाउँमा दर्ता भइसकेको चाल पाए। केही वर्षयता अब उनीहरूले जग्गाको कानुनी स्वामित्व आफूसँग रहेको भन्दै स्थानीयलाई घरखेत खाली गर्न धम्क्याइरहेका छन्। जसमा स्थानीय जनप्रतिनिधि र भूमाफियाहरूसमेत संलग्न रहेको उनले बताए। भन्छन्, तत्कालीन सुकुम्बासी आयोगको किर्ते जालसाजीका सिकार १ सय ८३ घरपरिवारसँग ओत लाग्ने थातथलो र जीवन धान्ने सहारा खेतबारी खोस्न खोजिँदैछ। तर, राज्य मौन रहेको उनले सुनाए। महोत्तरी क्षेत्र नम्बर १ बाट तीनपटक प्रतिनिधिसभा सदस्य भएका पूर्वशिक्षामन्त्री गिरिराजमणि पोखरेलले माइतीघर मण्डलामा पीडितसँग कुरा गरेर न्याय दिलाउने आश्वासन दिएका छन्।"
नागरिक उड्डयन प्राधिकरणको निर्णय कार्यान्वयन नगर्न अदालतको आदेश,"प्राधिकरणले साउन ३२ गतेको निर्णय र भदौ १ गते गरेको पत्राचार कार्यान्वयन नगर्नू, नगराउनू भनी रिट निवेदनको टुंगो नलागेसम्म प्राधिकरण र महानिर्देशकको नाममा उच्च अदालतले अन्तरिम आदेश जारी गरेको छ। काठमाडौं : सञ्चार माध्यमप्रति नेपाल नागरिक उड्डयन प्राधिकरण र प्राधिकरण महानिर्देशक प्रदीप अधिकारीले गरेको पत्राचार र निर्णय गैरकानुनी, अवैध र दुराशयपूर्ण भएको उच्च अदालत पाटनले ठहर गरेको छ। प्राधिकरणलाई प्रचलित कुनै पनि कानुनले मिडियाको नियमन गर्ने अख्तियारी र भूमिका प्रदान नगरेको उल्लेख गर्दै अदालतले प्राधिकरणको निर्णय कार्यान्वयन नगर्न अन्तरिम आदेशसमेत दिएको छ। न्यायाधीश रमेश ढकालको एकल इजलासले प्राधिकरण र महानिर्देशकले गरेको निर्णय कार्यान्वयन हुन गएमा नेपालको संविधानले प्रत्याभूत गरेको प्रेस स्वतन्त्रतामाथि नै अनुचित हस्तक्षेप हुन जाने देखिएकोले निर्णय कार्यान्वयन नगर्न, नगराउन अन्तरिम आदेश दिएको हो। प्राधिकरणले साउन ३२ गतेको निर्णय र भदौ १ गते गरेको पत्राचार कार्यान्वयन नगर्नू, नगराउनू भनी रिट निवेदनको टुंगो नलागेसम्म प्राधिकरण र महानिर्देशकको नाममा उच्च अदालतले अन्तरिम आदेश जारी गरेको छ। सिम्रिक एयर प्रालिसमेतले दायर गरेको रिट निवेदनमा सुनुवाइ गर्दै अदालतले नागरिक उड्डयन प्राधिकरण (क्यान) र महानिर्देशक अधिकारीलाई प्रचलित कुनै पनि कानुनले नियमन गर्ने अख्तियारी र भूमिका प्रदान नगरेको ठहर गरेको हो। रिट निवेदकको तर्फबाट वरिष्ठ अधिवक्ताद्वय सुशील पन्त र नरेन्द्रप्रसाद गौतमले बहस गरेका थिए। प्राधिकरणको महानिर्देशकमा प्रदीप अधिकारी छन्। साउन ३२ गते निर्णयाअनुसार भन्दै नेपाल न्युज नेटवर्क प्रालिद्वारा प्रकाशित अन्नपूर्ण पोस्ट् दैनिकलाई उडान सुरक्षामा गम्भीर असर पर्ने प्रकृतिका विज्ञप्ति, समाचार, विश्लेषण, टिप्पणी प्रकाशन गरी प्राधिकरणको काममा बाधा पुर्याएको भन्दै सिम्रिक एयर प्रालिका अध्यक्ष रामेश्वर थापालाई स्पष्टीकरण माग गरिएको थियो। प्राधिकरणको उक्त निर्णय ७ दिनभित्र स्पष्टीकरण पेस गर्ने भनी जारी गरेको पत्र प्रारम्भतः गैरकानुनी, अधिकार क्षेत्रविहीन भएको र गैरकानुनी र असंवैधानिक ढंगले स्पष्टीकरण माग गरिएको निर्णय र निर्णयको आधारमा जारी गरिएको पत्रविरुद्ध रिट निवेदन दायर भएको थियो। प्राधिकरणको पत्राचार प्रथम दृष्टिमा नै गैरकानुनी प्राधिकरणबाट भएको पत्राचारबाट मिडियामा प्रकाशित सामग्रीलाई लक्षित गरिएको र नेपाल नागरिक उड्डयन प्राधिकरण ऐन, २०५३ को दफा २५ को उपदफा (२) मा उल्लेखित जरिबाना गर्ने उद्देश्य लिई एवं नतिजामा केन्द्रित रही सो पत्राचार भएको तथ्य स्थापित हुन आएको ठहर अदालतले गरेको छ। मिडियामा प्रकाशित समाचारको विषयमा छानबिन र कारबाही गर्ने अधिकार क्षेत्र नै नरहेको विपक्षी प्राधिकरण र महानिर्देशकले गरेको उल्लेखित निर्णय र पत्राचार प्रथम दृष्टिमा नै गैरकानुनी, अवैध र दुराशयपूर्ण देखिँदा सो निर्णय र पत्रको कार्यान्वयन हुन गएमा नेपालको संविधानले प्रत्याभूत गरेको प्रेस स्वतन्त्रता माथि नै अनुचित हस्तक्षेप हुन जाने देखिएकोले उक्त निर्णय र पत्रको कार्यान्वयनलाई रोक्नु वाञ्छनीय देखिन आयो, आदेशमा भनिएको छ, प्राधिकरणले भदौ १ गते गरेको पत्राचार र सो पत्राचारको स्रोतको रूपमा रहेको भनिएको प्राधिकरणको भदौ ३२ को निर्णय कार्यान्वयन नगर्नू, नगराउनू भनी यो रिट निवेदनको टुंगो नलागेसम्म उच्च अदालत नियमावली २०७३ को नियम ४२ बमोजिम विपक्षीहरूको नाममा अन्तरिम आदेश जारी गरिएको छ। पत्राचारको प्रयोजन गम्भीरतापूर्वक लिइनु पर्ने अदालतले सञ्चार माध्यममा प्रकाशित सामग्रीको उत्तरदायित्व र सम्पादकीय स्वतन्त्रता र सम्पादकीय नेतृत्वको जिम्मेवारीको विषयवस्तुको सन्दर्भबाट समेत सिम्रिक एयर प्रालिको अध्यक्षको हैसियतले गरिएको सो पत्राचारको प्रयोजनलाई गम्भीरतापूर्वक लिइनुपर्ने निष्कर्ष निकालेको छ। सो पत्राचारको समग्र विषयवस्तु प्रयोजन र उद्देश्य हेर्दा अन्नपूर्ण मिडियामार्फत प्रकाशन भएका समाचार, सामग्रीप्रति प्राधिकरणले आपत्ति प्रकट गरेको र त्यस्ता सामग्रीबाट उडान सुरक्षामा गम्भीर चुनौती सिर्जना भएको भनी महानिर्देशक अधिकारीले धारणा बनाएको देखिन आएको अदालतले ठहर गरेको छ। रिट निवेदक सिम्रिक एयरका अध्यक्ष र अन्नपूर्ण मिडिया नेटवर्क संस्थाको प्रकाशक रहनुमा समेत प्राधिकरणलाई चित्त नबुझेको भन्नेसमेत उक्त पत्रबाट प्रतिविम्बित हुन्छ। कुनै व्यक्ति एकैसाथ वायु सेवा सञ्चालक संस्थाको अध्यक्ष र मिडियाको समेत प्रकाशकको जिम्मेवारीमा रहनुको उपयुक्तताको विषयमा नीतिगत र सैद्धान्तिक दृष्टिकोणबाट बहस हुन सक्छ। तर, मिडियामा प्रकाशित सामग्रीलाई नै लक्षित गरी विपक्षी प्राधिकरणले निवेदकसँग स्पष्टीकरण माग गरेको प्रस्ट हुन्छ, आदेशमा भनिएको छ, सञ्चार माध्यममा प्रकाशित सामग्रीको उत्तरदायित्व र सम्पादकीय स्वतन्त्रता र सम्पादकीय नेतृत्वको जिम्मेवारीको विषयवस्तुको सन्दर्भबाट समेत रिट निवेदकलाई सिम्रिक एयर प्रालिको अध्यक्षको हैसियतले गरिएको सो पत्राचारको प्रयोजनलाई गम्भीरतापूर्वक लिइनुपर्ने देखिन्छ। प्राधिकरण मिडियाको नियमन गर्ने निकाय होइन नेपालको संविधानले पूर्ण प्रेस स्वतन्त्रताको सुनिश्चितता गरेको छ। संविधानको धारा १९ ले सञ्चारको हकलाई मौलिक हकको रूपमा प्रत्याभूत गरेको छ। साथै, धारा १७ को उपधारा (२) को खण्ड (क) ले विचार र अभिव्यक्तिको स्वतन्त्रताको समेत संरक्षण गरेको छ। अदालतले आदेशमा भनेको छ, प्राधिकरण र महानिर्देशकलाई प्रचलित कुनै पनि कानुनले मिडियाको नियमन गर्ने अख्तियारी र भूमिका प्रदान गरेको देखिँदैन। विपक्षी प्राधिकरण मिडियाको नियमन गर्ने निकाय नै होइन। मिडियामा प्रकाशित भएका कुनै सामग्रीप्रति प्राधिकरणलाई आपत्ति भएको हो वा त्यस्तो कुनै सामग्रीबाट हवाई उडान सुरक्षा विषयमा समाजमा कुनै भ्रम पर्न गएको अवस्था हो भने पनि तत्सम्बन्धमा प्राधिकरणमहानिर्देशकले त्यस्ता सामग्रीहरूप्रति आपत्ति प्रकट गरी सत्यतथ्य उद्घोष गर्न सम्बन्धित मिडियालाई अनुरोध गर्नुपर्ने प्रक्रियागत पक्ष पनि अदालतले स्मरण गराएको छ। मिडियाका कुनै सामग्रीका कारण हवाई उडान सुरक्षामा भ्रम वा अफवाह फैलन गएको अवस्था छ भने स्वस्थ्य, स्वतन्त्र र उत्तरदायी प्रेसको अवधारणालाई बल पुर्याउने उद्देश्यले प्रेस काउन्सिलमा समेत उजुरी दिने मार्ग अवलम्बन गर्न सकिन्छ, आदेशमा भनिएको छ, उल्लेखित मार्गअनुसार नगरी सञ्चार माध्यममा प्रकाशित सामग्रीको छानबिन गर्ने निकाय वा सम्बन्धित प्रेसलाई कारबाही गर्ने अख्तियारी विपक्षी प्राधिकरण र महानिर्देशकलाई कानुनतः देखिँदैन। प्रेसलाई कारबाही गर्ने अख्तियारी छैन अदालतले लोकतन्त्रमा राज्यका हरेक निकाय वा पदाधिकारी निर्णय र कामकारबाही सम्बन्धमा समाज र प्रेसमा प्रश्न उठ्छ भने प्राधिकरण वा महानिर्देशकको कामकारबाही यसको अपवाद हुन नसक्ने प्रस्ट पारेको छ। प्राधिकरण वा महानिर्देशकबाट जारी भएका वा हुने निर्देशन वा सर्कुलरको विषयमा सम्बन्धित सरोकारकर्ता र व्यक्तिले आफ्नो चासो, सरोकार र टिप्पणी प्रकट गर्न सक्ने आदेशमा उल्लेख छ। त्यस्तो चासो, सरोकार वा टिप्पणीलाई प्रेसले आवश्यकताअनुसार स्थान दिन सक्छ र दिनु पनि पर्छ। प्राधिकरण वा महानिर्देशकको निर्देशन र सर्कुलरको विषयमा प्रेसमा कुनै समाचार वा सामग्री प्रकाशन गर्नबाट कानुनले रोक लगाएको पनि देखिँदैन, आदेशमा भनिएको छ, छापाखाना र प्रकाशनसम्बन्धी ऐन, २०४८ को दफा १४ र राष्ट्रिय प्रसारण ऐन, २०४९ को दफा १५ ले रोक लगाएको विषय तथा अन्य प्रचलित कानुनले निषेध गरेका विषय चाहेका कुनै पनि सामग्री मिडियाले आफ्नो सम्पादकीय विवेक र स्वायत्ततामा आधारित रही प्रकाशन तथा प्रसारण गर्न सक्छ। प्राधिकरणबाट भएको पत्राचारबाट मिडियामा प्रकाशित सामग्रीलाई नै लक्षित गरिएको र नेपाल नागरिक उड्डयन प्राधिकरण ऐन, २०५३ को दफा २५ को उपदफा (२) मा उल्लेखित जरिबाना गर्ने उद्देश्य लिई एवं नतिजामा केन्द्रित रही सो पत्राचार भएको तथ्य स्थापित हुन आएकोले मिडियामा प्रकाशित समाचारको विषयमा छानबिन र कारबाही गर्ने अधिकार क्षेत्र नै नरहेको आदेशमा उल्लेख छ। लिखित जवाफ पेस गर्नू अदालतले निवेदन मागअनुसारको आदेश जारी हुनु नपर्ने भए आधार, कारण एवं प्रमाणसहित लिखित जवाफ पेस गर्न विपक्षीलाई आदेश गरेको छ।रिट निवेदनमा नेपाल नागरिक उड्डयन प्राधिकरण प्रधान कार्यालय, प्राधिकरण सञ्चालक समिति र प्राधिकरणका महानिर्देशकलाई विपक्षी बनाइएको छ। आदेशमा भनिएको छ, के कसो भएको हो ? निवेदन मागअनुसारको आदेश किन जारी हुनु नपर्ने हो ? निवेदन मागअनुसारको आदेश जारी हुनु नपर्ने भए म्याद सूचना तामेल भएका मितिले बाटाको म्यादबाहेक १५ दिनभित्र विपक्षीहरूलाई आफैं वा आफ्नो कानुन व्यवसायीमार्फत लिखित जवाफ प्रस्तुत गर्नुहोला भनी विपक्षीहरूको नाममा म्याद सूचना जारी गरी लिखित जवाफ प्राप्त भए वा सोको अवधि व्यतित भएपछि नियमानुसार पेस गर्नु होला।"
नागरिक उड्डयन प्राधिकरणको ५ बुँदे निर्देशन कार्यान्वयन नगर्नू,"काठमाडौं : सर्वोच्च अदालतले नेपाल नागरिक उड्डयन प्राधिकरणले जारी गरेको पाँचबुँदे निर्णयविरुद्ध आइतबार अल्पकालीन अन्तरिम आदेश जारी गरेको छ। न्यायाधीश ईश्वरप्रसाद खतिवडाको एकल इजलासले प्राधिकरणले हेलिकोप्टर कम्पनीहरूलाई पठाएको निर्णय तत्काल कार्यान्वयन नगर्न अल्पकालीन अन्तरिम आदेश दिएको हो। अदालतले विपक्षीलाई छलफलमा बोलाउनेसमेत आदेश गरेको छ। रिट निवेदनको तर्फबाट वरिष्ठ अधिवक्ताद्वय सुशिल पन्त, नरेन्द्रप्रसाद गौतम र अधिवक्ता सुधीज्ञ पन्तले बहस गरेका थिए। गत असार २८ गते प्राधिकरणले हेलिकोप्टर कम्पनीहरूलाई निर्णय पठाएको थियो। असार २६ मा सोलुखुम्बुमा मनाङ एयरको हेलिकोप्टर दुर्घटनापछि प्राधिकरणले पाँचबुँदे निर्णय गर्दै निर्देशन दिएको हो। प्राधिकरणले हेलिकोप्टर कम्पनीमा पाइलटले लगानीकर्ता हुन नपाउने, मनसुन अवधिभर पर्वतीय उडान, सिलिङ उडान र पुष्पवृष्टि सञ्चालन गर्न नपाउने, हेलिकोप्टर उडान अनुमति दिँदा कम्तीमा प्रस्थान वा अवतरण बिन्दुमा विमानस्थल अनिवार्य हुनुपर्नेलगायतका निर्णय गरेको थियो। प्राधिकरणको मुख्यालयबाट मात्रै उडान अनुमति जारी हुने र हेलिकोप्टर तथा दुर्गम उडानका गतिविधिलाई नियमित सुपरिवेक्षण तथा नियमन गर्न कमिटी गठन गर्ने निर्णयसमेत गरिएको थियो। (सोमबार अन्नपूर्ण पोस्ट् दैनिकमा प्रकाशित यो समाचारमा तथ्य उल्टो पर्न गएकोमा भूलसुधार गरिएको छ।)"
मन्त्रिपरिषद् बैठक बस्दै,काठमाडौं : मन्त्रिपरिषद् बैठक आज बस्ने भएको छ। प्रधानमन्त्री तथा मन्त्रिपरिषद्को कार्यालय सिंहदरबारमा दिउँसो ४ बजे बैठक बस्ने प्रधानमन्त्री सचिवालयले जनाएको छ। बैठकमा सरकारका काम कारबाहीका साथै मन्त्रालयगत नियमित एजेण्ड र अमेरिका भ्रमणमा रहँदा गरिने काम र जाने प्रतिनिधिमण्डलको विषयमा पनि छलफल हुनेछ। यस अगाडिको मन्त्रिपरिषद्को बैठकले संयुक्त राष्ट्रसंघको ७८ औं महासभामा भाग लिन प्रधानमन्त्री पुष्पकमल दाहाल 'प्रचण्ड'को अमेरिका भ्रमण स्वीकृत गरेको थियो। आगामी सेप्टेम्बर ५ तारिखदेखि अमेरिकाको न्यूयोर्कमा राष्ट्रसंघको महासभा सुरु हुँदैछ। प्रधानमन्त्री प्रचण्ड नेपाली प्रतिनिधिमण्डलको नेतृत्व गर्दै महासभामा भाग लिने परराष्ट्र मन्त्रालयले जनाएको छ।
"प्रतिनिधिसभाको बैठक बस्दै, प्रधानमन्त्री प्रचण्डसँग प्रश्नोत्तर हुने","काठमाडौं : प्रतिनिधिसभामा आज प्रधानमन्त्री पुष्पकमल दाहाल प्रचण्डसँग प्रत्यक्ष प्रश्नोत्तर कार्यक्रम हुने भएको छ। संघीय संसदका महासचिव डा भरतराज गौतमले जारी गरेको सम्भावित कार्यसूचीमा आज प्रधानमन्त्रीसँग प्रत्यक्ष प्रश्नोत्तर हुने उल्लेख छ। बैठक बिहान ११ बजे संघीय संसद् भवन, नयाँ बानेश्वरमा बोलाइएको छ। यसअघि पनि प्रतिनिधि सभामा प्रधानमन्त्री प्रचण्डसँग प्रत्यक्ष प्रश्नोत्तरको कार्यक्रम सञ्चालन गरिएको थियो। यसैगरी बैठकमा कानून न्याय तथा संसदीय मामिला मन्त्री धनराज गुरुङले केही नेपाल ऐनलाई संशोधन गर्न बनेको विधेयक २०८० माथि विचार गरियोस् भन्ने प्रस्ताव पेश गर्नेछन्।"
कालिकोटको तिलागुफामा भेडीगोठका लागि सोलार वितरण,"वीरेन्द्रनगर : कालिकोटको तिलागुफा नगरपालिका१० रुडुका १५ भेडी गोठमा सोलार जडान गरिएको छ। तिलागुफा नगरपालिकाले स्थानीय भेडापालक किसानहरूको सहजताका लागि रुडुको लेकाली भेकमा व्यावसायिक रुपमा भेडापालनमा लागेका किसानहरूका गोठमा सोलार जडान गरेको हो। तिलागुफा नगरपालिका प्रमुख शंकरप्रसाद उपाध्यायले स्थानीय किसानहरूलाई सहयोग गरेर व्यावसायिक भेडापालन प्रवर्द्धन गर्ने उद्देश्यले विभिन्न दातृ निकायबाट श्रोत व्यवस्थापन गरी १५ वटा भेडीगोठ व्यवस्थापनका लागि सोलार वितरण गरिएको बताए। तिलागुफा नगरपालिका उपप्रमुख महेन्द्रबहादुर शाहीले प्रसस्त चरन क्षेत्र भएको रुडुमा भेडापालन व्यवसायलाई थप व्यवस्थित बनाउने बताए। रुडुका स्थानीय भेडापालन गर्ने किसान नन्दबहादुर थापाले नगरपालिकाले सोलार दिएपछि अब भेडीगोठमा अन्धकारमा बस्नु नपर्ने बताए। उनले भने, 'हामी वर्षमा ६ महिना लेकतिर र ६ महिना औलतिर हुन्छौँ। सामान्य टर्चले भेडिगोठमा उज्यालोको काम हुन्थ्यो। लेधमा पाठालाई बाग पनि लाग्छ। हामीले रात दिन गोठ कुर्नेपर्छ। अध्यारोमा गोठमा निकै समस्या हुन्थ्यो। अब त गोठमा सोलार जोडिन्छ। झलमल्ल उज्यालोमा भेडाको रेखदेख गरिन्छ।' यस्तै अर्का किसान धनजित रोकायले भेडापालन व्यवसाय रुडुको प्रमुख ब्यावसाय भएकाले यसलाई थप व्यवसायिक बनाउनुपर्ने बताए। उनले भने, 'पुर्खादेखिको हाम्रो भेडापालन गर्ने पेशा अहिले पनि निरन्तर छ। हाम्रा लागि सरकारी जागरि जस्तै हो। दुख गर्ने हो भने राम्रै आम्दानी पनि हुन्छ। भेडाहरूमा लाग्ने रोग, अव्यवस्थित गोठ जस्ता समस्याहरूले कहिलेकाही समस्या पनि आउने गरेको छ। तर पछिल्लो समय नगर सरकारले विभिन्न किसिमका सहयोगहरू गर्न थालेपछि हामीलाई भेडापालन गर्न हौसला मिलेको छ।' पशुपालन व्यवसायमा प्रचुर सम्भावना बोकेको रुडुलाई भेडापालन पकेट क्षेत्र घोषणा गरिएको छ। यहाँ भेडापालन व्यवसायलाई अझ व्यवस्थित गर्नका लागि फर्म दर्ता, भेडाको बिमा जस्ता कार्यक्रमहरू अझ प्रभावकारी रुपमा लागू गर्नुपर्ने स्थानीय किसानहरूको माग छ।"
बुधबार देशका यी स्थानमा हुने छ वर्षा,"काठमाडौं : बुधबार देशभर आंशिकदेखि सामान्य बदली रहनेछ। मौसम पूर्वानुमान महाशाखाका अनुसार देशका पहाडी भूभागका केही स्थानहरूमा र बाँकी भूभागका थोरै स्थानमा हल्कादेखि मध्यम वर्षाको सम्भावना रहेको छ। बुधबार राति देशभर आंशिकदेखि सामान्य बदली रहनेछ। कोशी, बागमती र गण्डकी प्रदेशको थोरै स्थानहरूमा र बाँकी भूभागको एकदुई स्थानमा हल्कादेखि मध्यम वर्षाको सम्भावना रहेको छ।"
वरिष्ठ पत्रकार राजेश्वर नेपालीको अन्त्येष्टि,"जनकपुरधाम : परिवर्तनको हरेक आन्दोलनमा पटकपटक जेलनेल परेका स्वतन्त्र सेनानी तथा प्रजातान्त्रिक आन्दोलनका योद्धा राजेश्वर नेपालीको अन्त्येष्टि गरिएको छ। नेपाली, मैथिली तथा हिन्दी भाषा साहित्य र पत्रकारितामा ६ दशक भन्दा बढी समय देखि अनवरत क्रियाशील अग्रज पत्रकार राजेश्वर नेपालीको नगर परिक्रमा गराई आज दिउँसो हिन्दु संस्कार अनुसार अन्त्येष्टि गरिएको हो। जीवनको उत्तरार्द्धमा जेलनेल बिताएका उनलाई सेना र प्रहरीको यातनाको चोटले शरीर हिँडडुल र उठबसमा कष्टकर भएपछि थालिएका नेपालीको आइतबार साँझ ८:०५ बजे निधन भएको थियो। साथै उनी प्रोस्टेट क्यान्सरबाट समेत पीडित थिए। पत्रकारिताको ईनसाईक्लोपिडिया उपनामले समेत विख्यात नेपालीको छोरा राघवेन्द्र साहले दागबत्ती दिएका छन्। नेपालीको आइतबार साँझ ८:५ बजे निधन भएको हो। नेपालीको निजी निवास जनकपुरधाम उपमहानगरपालिका२३ लादोबेलास्थित निवासमा निधन भएको थियो। उनको मंगलबार दिउँसो हिन्दु परम्परा अनुसार जनकपुरधामस्थित दुधमती किनारामा अन्तिम संस्कार गरिएको छ। मधेस प्रदेशका मुख्यमन्त्री सरोज कुमार यादवले श्रद्धाञ्जली अर्पण गर्दै नेपाली देहावसानले राजनीतिक, पत्रकारिता तथा साहित्यिक क्षेत्रमा अपूरणीय क्षति भएको उल्लेख गरेका छन्। नेपाली, मैथिली र हिन्दी साहित्यमा कलम चलाउँदै आएका नेपाली आफ्नो लेखनमा प्रजातन्त्र, मानवता, शान्ति र राष्ट्रप्रेमलाई प्राथमिकतामा राख्थे । उनले समाजको लागि परिवर्तनकारी सोच, सामाजिक रुपान्तरणको लागि कलम निरन्तर चलाउँदै आएका उनी सरल स्वभावका आदर्शमुखी थिए । उनी गान्धी विचारबाट प्रभावित भएर पोशाक पनि गान्धी कै जस्तो खादी र सुती लगाउँथे । मैथिली साहित्यमा एमए गरेका नेपालीका २ छोरा ३ छोरी थिए तर पत्रकारितामै लागेका जेठो छोरा रविन्द्र साहको २९ वर्षकै अल्पआयुमा निधन भयो ।"
उपचारका क्रममा बालिकाको मृत्यु भएपछि अस्पतालमा तनाव,गुल्मी : अस्पतालको लापरबाहीका कारण एक बालिकाको उपचारका क्रममा मृत्यु भएको भन्दै जिल्ला अस्पताल गुल्मीमा तनावग्रस्त भएको छ। मंगलबार बिहान छिमेकी जिल्ला अर्घाखाँचीको छत्रदेव गाउँपालिका७ काउलेकी ६ वर्षीया प्रशंसा मरासिनीको मृत्यु भएको मृतक बालिकाकी छिमेकी लिलाधर पाण्डेले बताए। पाण्डेका अनुसार सोमबार बिहान सामान्य पेट दुख्ने र बान्ता गरेपछि बालिकालाई अस्पताल लगिएको थियो। दिउँसो पुनः बान्ता गरेपछि उनलाई अस्पताल भर्ना गरिएको हो। मंगलबार बिहान ६ बजे स्वास्थ्यकर्मीले बालिकालाई सुई लगाएको दुई मिनेटमा बेहोस भएको बताइएको छ। त्यसपछि बालिकाका आफन्तले डाक्टरलाई बोलाउन आग्रह गरेका थिए। झण्डै २ घण्टासम्म डाक्टर नआएको पाण्डेले बताए। बालिकाको निधनपछि आफन्तले आन्दोलन गरेका छन्। जिल्ला अस्पताल र जिल्ला प्रशासन कार्यालय अगाडि आफन्तले आन्दोलन गरेका छन्। आन्दोलनका क्रममा एक आन्दोलनकारी घाइते भएका छन्। अस्पतालका मेसु लगायतलाई आन्दोलनकारीले हातपात गरेको भन्दै चिकित्सकहरुले आकस्मिक बाहेकको सेवा ठप्प पारेका छन्। घटनाको छानविनका लागि सहायक प्रमुख जिल्ला अधिकारी हरिप्रसाद गैरेको संयोजकत्वमा छानविन समिति गठन गरिएको छ।
रुकुमपूर्वमा भेटिएको सकेट बम डिस्पोज,रुकुमपूर्व : रुकुम(पूर्व) मा भेटिएको सकेट बम डिस्पोज गरिएको छ। जिल्लाको सिस्ने गाउँपालिका५ रुमालबार स्थित नेपाल टेलिकमको टावर नजिकै भेटिएको सकेट बमलाई नेपाली सेनाले निष्क्रिय पारेको हो। नेपाल टेलिकमको टावरभन्दा अनुमानित १०० मिटर तलपट्टी रहेको जंगलमा बम फेला परेको जिल्ला प्रहरी कार्यालय रुकुम(पूर्व) का प्रहरी निरीक्षक गणेश पाण्डेले बताए। सिस्ने गाउँपालिका ५ टाकुरा निवासी भूपू सैनिक चन्द्रबहादुर थापाले बाटो हिँड्ने क्रममा सोमबार बमजस्तो देखिने कुरा फेला पारेका थिए। उनले त्यसपछि प्रहरीलाई खबर गरेका हुन। खबर पाएलगतै प्रहरी टोली घटनास्थलमा पुगेको थियो। नेपाली सेनाले त्यहाँ भेटिएको वस्तु पुरानो सकेट बम नै रहेको प्रमाणित गरेको प्रहरी निरीक्षक पाण्डेले बताए। त्यो बम जनयुद्धकालमा राखेको हुन सक्ने प्रहरीले अनुमान गरेको छ।
बलात्कार आरोपमा तनहुँमा प्रधानाध्यापक थापा पक्राउ,तनहुँ : गत साउन ३१ गते बालिकालाई बलात्कार आरोप लागेका तनहुँका एक प्रधानाध्यापकलाई प्रहरीले पक्राउ गरेको छ। प्रहरीले ऋषिङ गाउँपालिका७ अर्खलाछापमा रहेको ज्यामिरेमाई प्राथमिक विद्यालयका प्रधानाध्यापक झुलबहादुर थापालाई सोमबार साँझ दमौली बजारबाट पक्राउ गरेको हो। अमर आधारभूत विद्यालयमा अध्ययनरत १२ वर्षीया छात्रालाई बलात्कार गरेको आरोप लागेपछि प्रअ थापा फरार हुँदै आएको प्रहरीले जनाएको छ। घरमा कोही पनि नभएको मौका छोपी बालिका एक्लै भएको अवस्थामा थापाले बलात्कार गरेको पीडित परिवारले प्रहरीसमक्ष बताएका छन्। पीडित पक्षले यसअघि नै प्रअ थापाविरुद्व जाहेरी दर्ता गराइसकेको प्रहरीले जनाएको छ। प्रअ थापालाई पक्राउ गरी म्याद थपको तयारी भइरहेको तनहुँका प्रहरी प्रमुख प्रहरी उपरीक्षक अवदेश विष्ट क्षेत्रीले जानकारी दिए।
गोसाइँकुण्डमा नेपाल टेलिकमको सेवा विस्तार,काठमाडौं : रसुवाको धार्मिक तथा पर्यटकीयस्थल गोसाइँकुण्डमा नेपाल टेलिकमले सेवा विस्तार गरेको छ। गोसाइँकुण्डमा नेपाल टेलिकमको मोबाइल तथा टुजी सेवा सञ्चालनमा आएको छ। यसअघि टेलिकमको सेवा नहुँदा गोसाइँकुण्ड गएका तीर्थयात्रीलाई फोन सम्पर्क गर्न समस्या हुँदै आएको थियो। गोसाइँकुण्डमा वर्षमा दुई पटक मेला लाग्दै आएको छ।
कर्णालीबाट अरूले सिक्नेगरी काम गर्नुपर्छ : मन्त्री सिंह,"वीरेन्द्रनगर : कर्णाली प्रदेश सरकारका आर्थिक मामिला तथा योजनामन्त्री बेदराज सिंहले आर्थिक अनुशासन कर्णाली प्रदेशबाट अरूले सिक्ने गरी काम गर्नुपर्ने बताएका छन्। कर्णाली प्रदेशलाई आर्थिक अनुशासनमा नबाँधिएको प्रदेश हो कि भन्ने भाष्य स्थापित गर्न खोजिएको भन्दै यस्तो बताएका हुन्। उनले कर्णालीप्रति हेर्ने नकारात्मक दृष्टिकोणलाई चिर्न खासगरी लेखा समूहका कर्मचारी चनाखो हुनुपर्ने बताए। मंगलबार आर्थिक मामिला तथा योजना मन्त्रालयमा आयोजित प्रदेश लेखा इकाईहरूको आर्थिक वर्ष २०७९८० को वार्षिक प्रगति समीक्षा कार्यक्रममा सहभागी प्रदेश लेखा इकाईका प्रमुख एवं प्रतिनिधि कर्मचारीहरूलाई सम्बोधन गर्दै मन्त्री सिंहले अरूले हाम्रो कामबाट सिक्ने गरी काम गर्नुपर्ने बताए। उनले दुर्गम क्षेत्रमा रहेर काम गर्ने राष्ट्रसेवक कर्मचारीहरूलाई सेवा प्रवाहमा कसरी सहज बनाउन सकिन्छ भन्ने विषयमा मन्त्रालय लाग्ने प्रतिबद्धता जनाए। उनले दुर्गममा कार्यरत कर्मचारीहरूले पेलिएर गएको अनुभूति नगर्न आग्रह समेत गरे। कर्मचारीहरूको सरुवालाई न्यायोचित बनाउने गरी सरकार लाग्ने उनको भनाइ छ। कार्यक्रममा मन्त्री सिंहले संघ सरकारबाट विभिन्न शीर्षकमा प्रदेशलाई प्राप्त रकम फिर्ता नजाने गरी काम गर्न कर्मचारीहरूलाई निर्देशन दिए। उनले भने, 'वित्तीय र आर्थिक अनुशासन कायम गर्ने शैली अपनाएर काम गर्नुस्। हामीमाथि प्रश्न नउठ्ने गरी काम गर्नुपर्छ। असोज र कार्तिकभित्र बजेट कार्यान्वयनको प्रक्रिया अघि बढाई सक्नुपर्नेछ। संघ सरकारबाट प्राप्त रकमलाई फिर्ता नजाने गरी काम गर्नुहोला।' सरकार जनताप्रति उत्तरदायी छ भन्ने महसुस गराउने जिम्मा राष्ट्रसेवक कर्मचारीकै बढी हुने भएकाले आफ्नो जिम्मेवारी र सरकारको भरोसालाई बुझेर काम गर्नुपर्ने उनको भनाइ छ। समीक्षा कार्यक्रममा आर्थिक वर्ष २०७९८० को वार्षिक प्रगति विवरण, जिल्लाको समग्र खर्च स्थिति, बजेट तथा कार्यक्रम कार्यान्वयन र निकासाका विषयमा रहेका समस्या र समाधानका विकल्पबारे छलफल भएको थियो।"
हिलाम्ये सडकमा सकसपूर्ण यात्रा,"नवलपुर : विस्तारका क्रममा रहेको पूर्वपश्चिम राजमार्गअन्तर्गतको नारायणगढबुटवल सडकखण्डको यात्रा बर्खाको समयमा निकै सकसपूर्ण हुँदै आएको छ। यसखण्डको सडकमा बनेका ठूलाठूला खाल्डाका कारण गन्तव्यसम्म पुग्दा ढिलो तथा यात्रा निकै नै कठिन हुने गरेको नियमित हिँडडुल गर्ने यात्रुहरु बताउँछन्। कावासोतीको थकालीचोकमा व्यवसायी माधव सुवेदी यहाँबाट नारायणगढ पुग्न करिब दुई घण्टा लाग्ने गरेको गुनासो गर्छन्। 'दूरीको हिसाबले जम्मा ३० किलोमिटर छ, कावासोतीबाट मोटरसाइकल लिएर नारायणगढ पुग्दा दुई घण्टा लाग्छ', उनी भन्छन्, 'सडकमा ठूल्ठूला खाल्डा बनेका छन्, पानी परेको बेलामा खाल्डा नदेख्दा बाइक ती खाल्डोमा पर्छ।' बर्खाको समयमा सडकमा बनेका खाल्डाखुल्डी नपुरिदिँदा साना सवारीसाधनलाई यस सडकमा आवतजावत गर्नै समस्या हुने गरेको व्यवसायी सुवेदी बताउँछन्। 'पसलको सामान लिन नारायणगढ पुग्यो, पुग्दा पूरै हिलैहिलो भइन्छ', उनी भन्छन्, 'आफ्नै सवारीसाधनमा जाँदा त दुई घण्टा लाग्छ, यस मार्गमा चल्ने बसमा नारायणगढ पुगेर आउँदा पुरै दिन लाग्छ।' बिग्रिएको सडकका कारण साना सवारीसाधन तथा चालकसहित ठूला सवारीसाधनलाई समेत उस्तै सास्ती खेप्नुपरेको छ। नारायणगढनेपालगञ्ज मार्गमा चल्ने यात्रुवाहक बसका सञ्चालक यदुनाथ खरेल यो बाटोमा नयाँ गाडी हालेको एक वर्षमै पुरानो भएको गुनासो गर्छन्। 'सडकको अवस्था खराब छ, यात्रुलाई समयमै गन्तव्यमा पुर्याउन नसक्नु अर्को पीडा छ', उनी अगाडि थप्छन्, 'त्यसमाथि एकदुईपटक अपनडाउन गरेपछि बस पत्रु हुन्छ र सर्भिसिङ गर्नुपर्ने अवस्था आउँछ।' सडकका खाल्डाखुल्डीका कारण पार्टपुर्जा बिग्रिने र भाँचिने समस्या समेत आउने गरेको सञ्चालक खरेलको भनाइ छ। 'सडकमा जमेको पानीका कारण खाल्डोमा गाडी पर्दा बडी (बसको तल्लो भाग) ठोक्किन्छ, त्यो बेलामा मनै चसक्क हुन्छ', उनी भन्छन्, 'लाखौँ रुपैयाँ खर्चेर किनेको गाडी ढुंगामा ठोक्किँदा असाध्यै पीडा हुन्छ। गाडी नचलाएर पनि भएन।' 'नारायणगढबाट बुटवलसम्मको एक सय १३ किलोमिटर सडक पार गर्न बर्खाको समयमा सात घण्टासम्म लाग्छ। सडक निर्माण गर्नुपर्ने अवस्थामा पुगे पनि खाल्डाखुल्डी पुरिदिए मात्र हामीलाई धेरै सहज हुने थियो', सञ्चालक खरेल भन्छन्, 'यो सडकमा केही किलोमिटर मात्रै कालोपत्र देख्न सकिन्छ, बाँकी सबै खाल्डाखुल्डीमा यात्रा गर्नुपर्छ। सडक निर्माणमा ढिलाइ भएका कारण बस व्यवसायी तथा यात्रुहरूले निकै सास्ती भोग्नु परेको छ। ' सडक विस्तारको काम सुरु गर्नुअघिसम्म नारायणगढबाट बुटवल पुग्न जम्मा दुई घण्टा लाग्ने गरेको बस चालकहरू बताउँछन्। पछिल्लो १० वर्षदेखि यस सडकमा गाडी चलाउँदै आएका वीरबहादुर महतोले पहिले दैनिक तीन पटकसम्म गाडी चलाउने गरेकामा अहिले एकपटक आउन र जान पनि ढिला हुने गरेको बताउँछन्। पाँच वर्ष अगाडिदेखि सुरु भएको सडकको दुरावस्था अझै समाधान नभएको उनको भनाइ छ।"
डेंगु संक्रमणबाट मृत्यु,कञ्चनपुर : बेलौरी नगरपालिका८ पचुँइका २८ वर्षीय हिक्मत खत्रीको डेंगु रोगको संक्रमणबाट गएराति मृत्यु भएको छ। बेलौरी८ का वडाध्यक्ष विषमराम रानाका अनुसार उपचारका क्रममा खत्रीको कैलालीको धनगढीस्थित नोभा अस्पतालमा मृत्यु भएको हो। एक साताअघि घर आएका खत्रीलाई अत्यधिक ज्वरो आएपछि उनलाई परिवारजनले उपचारका लागि धनगढी लगेका थिए। भारतबाटै डेंगुको संक्रमण भएको वा यहाँ फर्केपछि संक्रमण भएकोबारे जानकारी हुन नसकेको वडाध्यक्ष रानाले बताए। डेंगु सार्ने लामखुट्टेका लार्भा तथा फुल नष्ट गर्नका लागि वडामा विशेष अभियान सञ्चालन गर्नका लागि नगरपालिकालाई अनुरोध गरिएको वडाध्यक्ष रानाले जानकारी दिए।
बिर्तामोडमा माछा मार्ने क्रममा पैनीमा डुबेर एक युवकको मृत्यु,झापा : झापाको बिर्तामोडमा माछा मार्ने क्रममा पैनीमा डुबेर एक युवकको मृत्यु भएको छ। मृत्यु हुनेमा बिर्तामोड नगरपालिका१० स्थित तेलकानी निवासी २६ वर्षीय दिनेश हस्दा रहेको जिल्ला प्रहरी कार्यालय झापाले जनाएको छ। प्रहरीका अनुसार मंगलबार बिहान हस्दा घर नजिकैको पैनीमा माछा मार्ने गएका थिए। माछा मार्ने क्रममा पैनीमा डुबेर घाइते भएका उनलाई तत्काल उद्धार गरी अस्पताल लगिएको थियो। उनको बिर्तामोडस्थित बीएण्डसी अस्पतालमा उपचारको क्रममा मृत्यु भएको प्रहरीले जनाएको छ। घटनाको बारेमा इलाका प्रहरी कार्यालय अनारमनिले थप अनुसन्धान गरिरहेको जनाइएको छ।
ठूलो बाबुलाई बाबु बनाएर नागरिकता लिन खोज्ने भारतीय पक्राउ,"परासी : नवलपरासीमा ठूलो बाबुलाई आफ्नै बाबु बनाएर नेपाली नागरिकता लिन खोज्ने एक जना भारतीय नागरिक मंगलबार पक्राउ परेका छन्। पक्राउ पर्नेमा भारत महाराजगञ्ज जिल्लाका २० वर्षीय राहुल कुर्मी छन्। प्रतापपुर गाउँपालिका६ कठहवाका गौरीशंकर कुर्मीले आफ्नी सालीका छोरा राहुललाई नागरिकता दिलाउन खोजेका थिए। वडा कार्यालयबाट आवश्यक पर्ने सिफारिस र अन्य सबै कागजपत्र बनाएर राहुल र गौरीशंकर इलाका प्रशासन कार्यालय सेमरीमा नागरिकता लिन पुगेका थिए। एक महिनाअघि मात्र राहुलको जन्मदर्ता भएको कागज देखेपछि प्रशासनका कर्मचारीले शंका मानेर प्रहरी सर्जिमन गर्न पठाएका थिए। प्रहरी सर्जिमनमा स्थानीयले राहुल गौरीशंकरका सालीका छोरा रहेको बताएपछि उनी भारतीय नागरिक भएको खुलेको हो। जन्मदर्तामा राहुलका बाबुआमा गौरीशंकरका दम्पती उल्लेख छ। गौरीशंकरको नागरिकता वंशजको हो। गौरीशंकरले केही महिनादेखि सालीका छोरालाई नागरिकता दिलाउने प्रयासमा बाबु बनेर काजपत्र तयार गरेको एक स्थानीयले बताएका छन्। भारतीय नागरिक साली र साडुको मृत्यु भएपछि गौरीशंकरले सानै उमेरदेखि छोरालाई ल्याएर पालेका थिए। जन्मदर्ताको प्रमाण पत्र र गौरीशंकर आफैंले वडामा आएर छोरा हो भनेर सनाखत गरेपछि नागरिकताको सिफारिस दिइएको कार्यबाहक वडाध्यक्ष अवदेश यादवले बताए।गौरीशंकरका आफ्ना दुईवटा छोरा छन्। नागरिकता बनाउन आएका व्यक्तिको अनुहार पनि गौरीशंकरसँग मिल्छ, कान्छा छोराको नागरिकता बनाउन आएका होलान भनेर सिफारिस दियौं। झुक्काएर लगेको पछि बल्ल थाहा भयो, कार्यबाहक वडाध्यक्ष यादवले भने। इलाका प्रशासनको पत्रानुसार गाउँमा गएर सर्जिमन बुझ्दा भारतीय नागरिक भएको खुलेपछि राहुललाई पक्राउ गरी अनुसन्धान प्रक्रिया अघि बढाइएको जिल्ला प्रहरी कार्यालयका सूचना अधिकारी डीएसपी भोजराज पाण्डेले बताए। उनलाई नागरिकतासम्बन्धी कसुरमा म्याद थप गरी अनुसन्धान थालिएको छ। पक्राउ परेका व्यक्तिको बयानका आधारमा गैरनागरिकलाई नागरिकता दिलाउन खोज्ने र सिफारिस गर्ने सबै क्रमशः अनुसन्धानको दायरामा आउने प्रहरीले जनाएको छ।"
जलवायुजन्य क्षति नोक्सानीलाई कसरी हेरिन्छ ?,"युनिटी फर सस्टेनेबिलटी अभियानअन्तर्गत अन्नपूर्ण मिडिया नेटवर्कले यसपटक जलवायुजन्य हानिनोक्सानी र समाधानका उपायबारे सरोकारवालाहरूसँग छलफल गरेको छ। छलफलमा सहभागीका विचार : मञ्जित ढकाल, जलवायुविज्ञ जलवायुले धेरै क्षति र नोक्सानी गरेर त्योसँग जुध्न नसक्ने अवस्था नै (लस एन्ड ड्यामेज) हो। प्राकृतिक प्रकोप र जलवायु परिवर्तनमा हुने असर फरक हुन्। प्रकोपको असर परेमा त्यसको जिम्मेवारी देशकै हुन्छ। खासमा जलवायु परिवर्तन भनेको अन्तर्राष्ट्रिय मुद्दा भनेर सिकाइयो। अरूले गरेको समस्या भनिँदै आएको छ। विभिन्न राजनीतिक भाषणमा पनि नखाएको विष हामीलाई लाग्यो भन्ने गरिन्छ। धेरैले दाताको फन्डिङबाट चलेको क्रियाकलाप भन्ने बुझेका छन्। सुरुवातदेखि नै जलवायुको असरको बारेमा मात्रै सिकाइयो। सन् २००९ मा तत्कालीन प्रधानमन्त्री माधवकुमार नेपाल कोपनहेगनमा जाँदादेखि अहिलेसम्म जलवायु परिवर्तन भनेको पीडामा परेको, हिउँ पग्लियो, दुःख भयो, सहयोग गर भन्ने गरिन्छ। हामी एक प्रकारको हारगुहार गर्दै आयौं। तर, हामीलाई यसमा पनि अवसर छ भन्ने सिकाइएन। यसलाई फरक किसिमले हेर्न सिकाइएन। अर्थतन्त्रसँग जोडेर हेर्न सकिन्छ भन्ने कुरा खोतल्न लागेनौं। तर, तीन, चार वर्षयता हामीले यस्ता विषयमा चासो राख्न थालेका छौं। नेपालको सन्दर्भमा अर्थतन्त्रलाई मुख्य योगदान गर्ने क्षेत्रहरू कृषि, रेमिट्यान्स, पर्यटन, हाइड्रोमा कस्तो प्रभाव परेको छ त्यसलाई हेरेनांै। कृषिको २५ प्रतिशत योगदान कुल गार्हस्थ्य उत्पादन (जीडीपी)मा हुन्छ। कृषिमा पनि धान उत्पादनको २० प्रतिशत योगदान छ। यस्ता क्षेत्रलाई प्राथमिकतामा राखेर हेर्नुपर्छ। रेमिट्यान्सको २३ प्रतिशत जीडीपीमा योगदान छ। ८० प्रतिशतभन्दा बढी कामदार जाने मध्यपूर्व र मलेसियामा हो। तर, विश्वमा सबैभन्दा बढी तापमान त्यतै बढिरहेको छ। हानिनोक्सानी हाम्रो क्षेत्रमा भन्दा भोलिका दिन कुन हदसम्म बाहिर पर्छ भन्ने बुझ्नुपर्छ। असर रोकथामका बारेमा हेर्नुपर्छ। हाम्रो राजनैनिक सिमानाभन्दा बाहिरसम्म पर्ने असरको बारेमा बुझ्न आवश्यक छ। पर्यटनको योगदान झन्डै ५ प्रतिशत छ। पानी पर्ने शैलीले पर्यटनमा पनि प्रभाव पारेको छ। त्यसैगरी हाइड्रोपावर ४ प्रतिशत योगदान भएको अर्को क्षेत्र हो। तर, तापमान बढ्दै जाँदा त्यसमा कस्तो असर परेको छ विचार गरेका छैनौं। जलवायुलाई विशेषगरी असरको दृष्टिको रूपमा मात्रै हेरेका छौं। तर यसले अर्थतन्त्रलाई दिगो बनाउने उपायहरूको सन्दर्भबाट हेरेनौं। अन्तर्राष्ट्रिय सहयोग लिने दृष्टिकोणबाट मात्रै हेर्यौं। हाम्रा सम्भावनाहरू पहिल्याएनौं। तर, पहिलाको भन्दा सुध्रिँदै गएको अवस्था छ। अबको दृष्टिकोण जलवायु परिवर्तन भनेको असर मात्रै गर्ने होइन हामी केही गर्न सक्छौं भन्ने हो। नेपालले जलवायु परिवर्तनको योजना (एनडीसी)मार्फत कार्बन उत्सर्जन घटाउनुपर्ने भूमिका नभए पनि यातायात साथै २५ प्रतिशत घरधुरीलाई विद्युतीय चुलो दिएर कार्बन घटाउने कुराहरू छन्। वनलाई ४५ प्रतिशत संरक्षण गर्ने योजना छन्। यसले अन्तर्राष्ट्रिय मञ्चमा कार्बन उत्सर्जनमा योगदान नभए पनि नेपालले न्यूनीकरणका लागि काम गरेका छौं भन्न सक्छ। सरकारी अध्ययन र लक्षित समुदायबीच अन्तर छ। गएको वर्ष पानी पर्छ भनेर बुलेटिन निकाले पनि त्यो समुदायमा पुगेन। जानकारी ठाउँमा नपुग्दा ठूलो क्षति व्यहोर्नुपरेको थियो। बाढीको सन्दर्भमा सूचना प्रणाली राम्रो अवस्थाको छ। देशभरिमा पूर्वसूचना प्रणालीले जनधन बचाउनु पर्यो। हाइड्रो बेचेर पैसा कमाउने सपना छ। तर, भविष्यमा हुने त्यसको असर कस्तो होला हेरेका छैनौं। स्थानीय समुदाय, जनजातिहरूले के योगदान गरेका छन् त्यसको दस्तावेज बनाउनुपर्छ। अबको तापमान वृद्धिले हामीले अहिले देखेको असरभन्दा धेरै गुणा हुने वैज्ञानिकहरूले बताएका छन्। त्यो अवस्थालाई मध्यनजर गरेर योजनाहरू बनाउनुपर्ने हुन्छ। भारती पाठक, सामुदायिक वनविज्ञ, पूर्वअध्यक्ष फेकोफन वन पुनस्र्थापनाको पाटोमा सामुदायिक वनको धेरै योगदान छ। हानिनोक्सानीको विषयमा सामुदायिक वनको कुरा गर्दा योगदान गर्नेमा स्थानीय मानिस, जनजातिहरू, तल्लो तहका मानिसहरूको योगदान छ। हाम्रो देशमा ज्ञानको कमी हुनुको पछाडि उच्च तहभित्र मात्रै छलफल हुने कारण पनि हो। जलवायु सम्मेलनहरूको कुरा गर्दा त्यहाँँ हुने सहमतिहरू के हुन्, कस्ता विषयमा छलफल हुन्छन्, काम के हुन्छ भन्ने कुरा समुदायलाई थाहा हुँदैन। दिगो विकास, कार्बन व्यापारलगायतका कुरा समुदायसम्म पुग्दैन। उनीहरूमा दुईवटा रुखको कार्बन बेचेर पैसा आउँछ भन्ने गलत सूचना प्रवाह भएको छ। जसले वन, माटो जोगाउँछ, उनीहरूसम्म सही सूचना सम्प्रेषण नहुँदा पछाडि हुन्छ। समुदायमा जे जे हुँदैछ, सबै जलवायुका कारण भइरहेको भन्ने गलत सूचना प्रवाह भएको छ। तर, सामुदायिक वनको हिसाबले जलवायुबाट आर्थिक तथा मानवीय क्षतिका कुरा प्रत्यक्ष, अप्रत्क्ष प्रभाव पार्छ। यसलाई आर्थिक दिगोपनको हिसाबले हेर्नुपर्छ। समावेशी, सुशासन, समुदायको संलग्नको पाटोबाट हेर्दा खासमा त्यो तहमा काम भएकै छैन। नीति तथा जलवायुको कुरा गर्दा सीमित मान्छेलाई मात्र थाहा छ। महिला, युवाहरूले सामुदायिक वनको सम्भावनाको बारेमा बुझेन भने हामीले खोजेको जस्तो आर्थिक परिवर्तन ल्याउन सक्दैनौं। सामुदायिक वनमा जीविकोपार्जन र रोजगारीको पर्याप्त अवसर छ। तर दिगो रूपमा काठ व्यवस्थापन भएको छैन। स्थानीयको संलग्नता जलवायुको हिसाबले शून्य छ। संसद्मा नीति बनाउने मान्छे नै यस विषयमा जानकार छैनन्। समुदायका मानिसले कसरी बुझ्छन्। त्यहाँँका जडीबुटी, काठको सही सदुपयोग मात्रै गरे पनि आर्थिक रूपमा सबल बन्न सकिन्छ। तल्लो तहका मानिस, युवा, जनजातिहरूले काम पाए मात्रै अर्थतन्त्रको स्तर बढ्छ। जलवायुको नाममा आएको वित्तमा सरकारले एकद्वार प्रणाली ल्यायो तर नागरिक संलग्नता त्यस ठाउँमा कसरी जोडिएको छ। स्थानीयले के फाइदा पाए त्यो हेरेको छैन। फेकोफनले बुझैजस्तो सूचना सम्प्रेषण गर्ने काम भइरहेको छ। गम्भीर रूपमा वन क्षेत्रलाई हेर्नुपर्छ। यसमा वन क्षेत्रबाट अवसर र आर्थिक दिगोपन राम्रो हुनलाई सरकारले स्पष्ट नीति बनाउनुपर्छ। समुदायमा भएको परम्परागत ज्ञान संरक्षण गर्ने विषय महत्वपूर्ण हुन्छ। दस्तावेज राख्नमा समस्या छ। सरकारले त्यसमा स्वामित्व लिएर काम गर्नुपर्छ। नेपालमा २२ हजार सामुदायिक वन छ। तर डँढेलोको समस्या छ। यस विषयमा अलि गम्भीर रूपमा हेर्न र सामुदायिक संस्थालाई परिचालन गर्नुपर्ने हुन्छ। कोपजस्ता सम्मेलनमा जाँदा आफ्नो मौलिकताको कुरा समेत गर्न सकेको छैन। छलफल गरेर जानुपर्छ। तल्लो तहका मानिसको आवाज पुग्दैन। नीतिगत परिवर्तन र कार्यान्वयन अझै जरुरी छ। प्रदीप खतिवडा, विपद् जोखिम न्यूनीकरण विज्ञ, युथ इनोभेसन ल्याब विपद् व्यवस्थापनको विषयमा आकस्मिक हुन सक्ने विपद्का सम्भावनाहरू के छन्। कतिपय घटनाहरू अपेक्षा नगरिने खालका हुन्छन््। यसले जलवायुका कारण हुने विपत्तिहरू कसरी बढ्दैछ भन्ने सचेत गराएको छ। यसले आर्थिक क्षति मापन भए पनि (नन्इकोनोमिक लस) अमूर्त खालका क्षति मान्छेको स्वास्थ्य, मानसिक तनाव, मानिसको चहलपहलका कुरा, खेतीयोग्य जमिन, संस्कृति, सम्पदाका कुराहरू हामीले छुन सकेका छैनौं। कतिपय घटनाहरूमा मानिसको अन्तिम दाहसंस्कार गर्ने ठाउँसमेत बगाउँदा समस्या भएको छ। ती क्षतिहरू हामीले मापन गर्न सक्दैनौं। त्यस्तो विषयमा हाम्रो ध्यान गएको छैन। विपद्पछि विस्थापित हुनुपर्दाको पीडा फरक हुन्छ। सम्मानसहितको व्यवस्थापन हुनुपर्छ भन्ने मान्यता छ। तर, मानिसहरूलाई कस्तो ठाउँमा स्थानान्तरण गरिन्छ, त्यो स्वीकार्य छ कि छैन भन्ने विषय पनि महŒवपूर्ण हुन्छ। मेलम्चीको सन्दर्भमा हेर्दा एक किसिमको वैज्ञानिक अध्ययन हुन जरुरी छ। तापक्रम वृद्धिले पारेको असर अन्य ठाउँमा नगरे पनि नेपालमा धेरै छ। राम्रोसँग पूर्वानुमान गर्न नसके अझै क्षतिहरू व्यहोर्नुपर्ने हुन्छ। भौगोलिक अवस्थाका कारण हाम्रो जस्तो देशमा धेरै समस्या हुन्छ । यहाँँका हिमालहरू पनि कमजोर खालका छन्। वैज्ञानिक अध्ययनहरूबाट कस्ता खालका विपद्का सम्भावना छन् भन्ने सन्देश जनतासम्म प्रवाह गर्न आवश्यक छ। मुस्ताङ र मेलम्चीको घटनाले जलवायुका बारेमा खतराको संकेत गराउँदै भविष्यमा सचेत गराएको छ। यस्ता विषयमा अन्तर्राष्ट्रिय मञ्चमा कुरा उठाउँदै उनीहरूलाई पनि उत्तरदायी बनाउन सकिन्छ। हाम्रा लागि दस्तावेज तयार गर्न सकिन्छ। प्राविधिक ज्ञानको प्रयोग गर्ने सन्दर्भमा अन्य देशको उपस्थिति र तयारी हेर्दा छलफल र सहकार्यपछि मात्रै अन्तर्राष्ट्रिय फोरममा पुगेका हुन्छन््। तर, नेपालका दस्तावेज अमूर्त हुन्छन्। प्रमाणित कागजात, छलफलहरू हुँदैनन्। त्यसमा प्रविधिलाई बुझेर वैज्ञानिक दृष्टिकोणलाई त्यस्ता फोरममा छलफलमा ल्याउन सकिन्छ। विपद्को विषयमा स्थानीय सरकारले जति जान्ने उत्साह राखेको छ तर संघीय सरकारमा त्यो हुटहुटी हुँदैन। भोलि चरम खालका घटना घटेमा हाम्रा संयन्त्रले काम गर्न सक्छ ? क्षमताले धान्न सक्छ ? त्यो हिसाबले सोचेका छैनौं। राजापुर नेपालको एकदमै जोखिमको ठाउँ हो। बाढी तथा अन्य विभिन्न खालका विपद्को हिसाबले। त्यस्ता ठाउँमा सुरक्षित पुग्नका लागि उचित इन्जिनियरिङले प्रयोग गर्नुपर्छ। हामीले भोगिरहेका समस्याबाट सिकेर संसारलाई सिकाउन पनि सक्छौं। तथ्यांक उपलब्ध गराउने अभ्यास छैन र सरकारी संस्थाहरूबीच पनि तथ्यांक बाँडिदैन। विज्ञानका बारेमा बुझाउन सकेका छैनौं। राज्यसँग पार्टनरसिप गर्न सकिँदैन। स्थानीय सरकारले साँच्चै देशको भान बुझेको छ। प्रविधिको हिसाबमा म ठूलो अन्तर देख्छु। राज्यमा विज्ञता चाहिन्छ। प्रविधि बुझन सक्ने क्षमता बढाउनुपर्छ। सृच्छा प्रधान, मिस नेपाल वल्र्ड २०२३, वातावरण रुचि राख्ने ग्लोबल स्टेजमा नेपालको जलवायुको विषय कति पुगेको छ। बाहिर पढेर आएपछि मात्रै नेपालको महŒवको बारेमा बुझेँ। नेपाललाई जहिले गरिब विकासोन्मुख भनेर चिनाइयो। तर, त्योभन्दा पनि जलवायुको विषयमा नेपालले धेरै कुरा सिकाउन सक्छ ग्लोबल मञ्चमा। त्यो पृथकता नेपालमा छ। मिसवल्र्डको दौरानमा नेपाललाई आशावादी, प्रभावकारी र शक्तिशाली देशको रूपमा चिनाउन मन छ। जलवायु भनेको अवसर पनि हो। त्यसैले अवसर र आशा देखाउन सकिन्छ युवामाझमा। आशावादी भएर पढाइ सकेर फर्केर आएँ। जलवायुको सन्दर्भमा यहाँँ पनि काम भइरहेको छ भन्ने देखाउन सकिन्छ। यहाँँ कसरी काम गरिरहेका छौं त्यो देखाउन सक्नुपर्छ। पृथ्वीका सबै जीवजन्तु, पारिस्थितिक प्रणाली सबैलाई सुन्नुपर्छ। हामीसँग जति समय भए पनि त्यसलाई सम्मानपूर्वक तरिकाले अगाडि जानुपर्छ। जलवायुको कुरा गर्दा कसको प्रतिनिधित्व भन्ने विषय महŒवपूर्ण हुन्छ। त्यो प्रतिनिधिको दृष्टिकोणबाट नीतिहरू बन्नुपर्छ। त्यसले युवा तथा महिलाहरू अझ बढी उत्तरदायी हुन्छन्। युवाहरूको प्रतिनिधित्व कम छ। महिला तथा युवाहरूलाई नीति बनाउँदा संलग्न गर्नुपर्छ। सबै प्रजातिहरू समान छन्। तर, जलवायु न्याय एकैछिनमा पाउने कुरा नभएकाले त्यसका लागि सधैं प्रयास गर्नुपर्छ। सम्भावना भएसम्म आफनो उत्पादन आफैं गर्नुपर्छ। योजनाको विषयमा हामीले अगाडि हेरेनौं। अरूले के गर्यो त्यो मात्रै हेर्ने गर्यौं। तर, यो परिवर्तन गर्ने समय हो। दीर्घ समाधानका लागि साँच्चै काम गर्नुपर्ने बेला भएको छ। हरिप्रसाद शर्मा, जलवायु परिवर्तन व्यवस्थापन डिभिजन, लस एन्ड ड्यामेज, प्रमुख अध्ययन, अनुसन्धानमा सरकारको अवस्था कस्तो छ ? समग्रमा जलवायुको हिसाबले के कुराले प्रभाव पारेको छ ? थोरै मात्रामा तापक्रम बढ्दा त्यसको नतिजा किन नराम्रो हुन्छ भन्ने बुझ्न जरुरी छ। नेपालको भौगोलिक अवस्थाका कारण पनि धेरै हानिनोक्सानी हुन्छ। यहाँँका ६८ प्रतिशत भूभाग ६० डिग्री स्लोप छन्। जति धेरै स्लोप त्यति धेरै जोखिम हुन्छ। ३० प्रतिशत भूभाग २५ मिटरभन्दा माथि छन्। ती भूभागलाई संवेदनशील मानिन्छ। त्यस्ता ठाउँका बस्ती, जनजीवन, पशुपालन, जीविकोपार्जनदेखि सबै कुरा जोखिममा हुन्छ। असर धेरै गर्ने अर्को कारण यहाँको विकासको अवस्था, अभ्यास, गुणस्तर, मानकका विषयमा अन्तर्राष्ट्रिय मञ्चमा सोधिने गर्छ। किनकि विकासको धेरैजसो पैसा सडकमा जान्छ। भएका पैसा सडकमा खन्याउने हाम्रा अभ्यासले गर्दा हानिनोक्सानीको पीडित बन्दैछौं। त्यसैगरी अहिलेको चरम मौसमी घटनामा अत्यधिक पानी हुने र पानी नै नहुने समस्या छ। मनसुनमा अत्यन्त पानी हुने र अति सुक्खा हुने अवस्था छ। जताततै बसोबास छ। तर, बसाइँसराइ हिमालदेखि सहरी क्षेत्र र तराईसम्म भइरहेको छ। बसाइँसराइले पनि नोक्सानी बढेको छ। किनकि कतिपय ठाउँमा बाटो निर्माण गरे पनि प्रयोगविहीन छ। बनाएका संरचना बचाउन नसक्ने अवस्था छ। त्यसले नोक्सानी बढेको छ। बाढीपहिरोको समस्या बढी छ। नदीका छेउमा सडक बनेका छन् सबैभन्दा बढी क्षति नदी छेउका समुदाय, सहर र बस्तीमा छ। त्यसका लागि सरकारको नीतिले धेरै कुरा समेटेको छ। तर त्यसलाई आन्तरिकीकरण गर्नुपर्छ। त्यसलाई बजेट, कानुनले समर्थन गर्नुपर्छ। कार्यान्वयन पनि हुनुपर्यो। सरकारले दिशानिर्देश, अवसर, अन्तर के छन् भन्ने देखाउनु पर्छ। सरकारको लक्ष्य त्यति ठूलो पनि छैन। क्षति घटाउन विभिन्न खालका क्षेत्रगत अडिट चाहिन्छ। लो कस्ट, नो कस्ट पोलिसी चाहिन्छ। विगतका डिजाइन होइन जलवायुमैत्री डिजाइन हुनुपर्छ। मापदण्डहरूलाई सुधार गर्नुपर्छ। साँघुरो ठाउँमा पुल बनाउने परम्परा फेर्नुपर्छ।"
गोरखामा लटरम्मै चुमनुब्री स्याउ,"गोरखा : घरायसी प्रयोजनका लागि मात्र स्याउ रोपिने उत्तरी गोरखामा यतिबेला व्यवसायिक स्याउ लटरम्म छ। चुमनुब्री गाउँपालिका ४ नामरुङको बगैंचामा १२ हजार पाँचसय बोट र चुमनुब्री २ ल्होको बगैंचामा पाँच हजार बोटमा स्याउ फलेको व्यवसायीहरुले बताएका छन्। आफ्नो बगैँचाको गोल्डेन डेलिसियस, गाला, क्वीन रेड डेलिसियस, रेड डेलिसियस र फुजी जातका स्याउ टिप्ने बेला हुन लागेको व्यवसायी लाक्पा डुण्डुप लामाले बताए। उनका अनुसार सो स्याउका विरुवा गण्डकी प्रदेश सरकारको ७० प्रतशित अनुदान सहयोगमा इटलीबाट ल्याएर रोपिएको हो। अहिले स्थानीय माग आपूर्तिका लागि मात्र केही स्याउ टिप्ने काम भइरहेको उनले बताए। अबको केही दिनमा काठमाडौंको बजारका लागि स्याउ टिप्ने काम सुरु हुने लामाले बताए। अब केही दिनमै बगैँचाका सबै स्याउ टिप्ने काम सुरु हुन्छ। मोटर बाटो छैन। टिपेको स्याउ सबै कोल्डस्टोरमा राख्छौँ, उनले भने, जब मनास्लु हिमाल चढ्नका लागि आरोहीहरु हेलिकप्टरमा आउँछन्। त्यही हेलिकोप्टरमा स्याउ हालेर पठाउँछौँ। स्थानीय बजारमा अहिले खुद्रामूल्य प्रतिकेजी रु ३५० रुपैयाँ र होलसेलमा २५० रुपैयाँमा बेचिरहेको उनले बताए। मोटरबाटो नभएका कारण महंगो भाडा तिरेर हेलीबाट स्याउ ढुवानी गर्न बाध्य भएको उनले बताए। हेलिकोप्टरबाट ढुवानी गर्नु रहर होइन, बाध्यता हो, उनी भन्छन्, यसरी ढुवानी गर्दा खर्च बढ्छ। उपभोक्ताले पनि केही बढि मूल्य तिर्नुपर्छ, हामी व्यवसायीलाई पनि मुनाफा केही कम हुन्छ। हेलीको साँटो मोटरबाट ढुवानी गर्न पाएको भए उत्तरी गोरखाको स्याउ सस्तोमा बेच्न सकिने उनले बताए। लाक्पा डुण्डुप लामाले आफ्नो बगैँचाको स्याउलाई चुमनुब्री स्याउ नामाकरण गरेका छन्। सामुद्रिक सतहबाट २७ सय मिटर उचाइमा फलेको चुमनुब्री स्याउ अत्यन्तै रसिलो र स्वादिलो रहेको उनले बताए। उनले भने यसलाई मैले चुमनुब्री स्याउ भनेर ब्राण्डिङ गरेको छु। कुनै विषादी र रासयनिक मल प्रयोग गरेको छैन। स्याउ शुद्ध र अर्गानिक छ। पूर्ण अर्गानिक भएकाले मूल्य पनि बजारका अरु स्याउको तुलनामा केही बढी नै रहेको उनको भनाइ छ। स्थानीय स्तरमा उत्पादित स्याउबाट वाइन, जुस, रक्सी, केक, जेली, जाम गरी १० प्रकारको खाद्यपदार्थ बनाउने गरिएको उनले बताए। चुमनुब्रीमा रहेको आफ्नै होटलमा सिजनका बेलामा स्याउबाट बनेको केक र वाइनको राम्रो व्यापार हुने गरेको उनले बताए। गोरखाको हिमाली क्षेत्रमा फलेको अर्गानिक स्याउलाई सरकारले नै ब्राण्डिङ गरेर बजारको व्यवस्थापन गरिदिनुपर्ने उनले बताए। ठूला सहरसम्म सहज रुपमा पुर्याउन सकिएमा बजारको कुनै चिन्ता नभएको पनि उनले बताए। यहाँ उत्पादन भएको स्याउ गोरखा बजार, चितवन, काठमाडौँ लैजाने गरिएको छ। अघिल्लो वर्ष ३० हजार केजी स्याउ बिक्री गरेको उनले बताए। गतवर्ष भाटभटेनी सुपरमार्केमा मात्रै प्रतिकेजीको ४९० रुपैयाँको दरले छ हजार केजी स्याउ बिक्री गरिएको उनले बताए। अघिल्लो वर्ष भन्दा यो वर्ष धेरै फल्ने अनुमान गरिएको र अब टिप्ने सिजन सुरु भएको उनले बताए। लकडाउनपछि स्याउका विरुवा रोपी व्यवसायिक रुपमा स्याउ खेती तर्फलागेको उनले बताए। उनले स्याउ उत्पादन गरेर बेच्न थालेको यो तेस्रो वर्ष हो। चुमनुब्री ब्राण्डको स्याउलाई विधिवत रुपमा अर्गानिक प्रमाणीकरण गरेर विदेश निर्यात गर्ने लक्ष्य रहेको उनले बताए। नेपालमा भारत, चाइना, जापान, अमेरिका, स्विटजल्याण्ड लगायका देशबाट महंगो दररेटमा स्याउ ल्याउने गरेको बताउँदै उनले स्याउ आयातलाई कम गर्न सरकारी स्तरबाट पनि सहयोग हुनुपर्ने बताए। त्यस्तै, चुमनुब्री गाउँपालिका २ ल्होका स्याउ व्यवसायी छिरिङ लामाको बगैँचामा पनि अहिले स्याउ टिप्ने सिजन सुरु भएको छ। २८ मिटर उचाइमा रहेको ४० रोपनी क्षेत्रफलमा उनको स्याउ बगैँचा फैलिएको छ। उनको बगैँचामा पाँच हजार स्याउको बोट रोपिएको छ। अबको दुई हप्तापछि स्याउ टिप्ने काम सुरु हुने उनले बताए। उनले व्यवसायिक रुपम स्याउ उत्पादन गरेको यो पहिलो वर्ष हो। अहिले एउटा बोटमा तीनदेखि चार केजीसम्म फलेको उनले बताए। २८ सय मिटर उचाइमा फलेको स्याउ मनास्लु आउने पर्यटक र स्थानीयरुपमा नै खपत गने योजना बनाएको छ। फार्म उत्पादन भएको स्याउको प्रतिकेजी २५० देखि ३५० सम्ममा पाइने उनको भनाइ छ। अब दुई हप्तापछि स्याउ टिप्ने सिजन सुरु हुने र सबै स्याउ कोल्ड स्टोरमा राखिने उनले बताए।"
"भैंसीपाडा ल्याउँदै गरेको ट्रक पल्टियो, १७ वटा मरे",पिलवस्तुको बहादुरगञ्जबाट काठमाडौँको आउँदै गरेको ना४ख ९२२७ नम्बरको ट्रक खाल्डोमा परी पल्टिँदा ट्रकमा लोड गरिएका ३६ वटा भैँसी र पाडामध्ये १७ वटा भैँसी र पाडा मरेको जिल्ला प्रहरी कार्यालय नवलपरासी (बर्दघाट सुस्तापूर्व)का प्रहरी नायब उपरीक्षक बेदबहादुर पौडेलले बताए । नवलपरासी : पूर्वपश्चिम राजमार्गअन्तर्गत नवलपरासी (बर्दघाट सुस्तापूर्व) को कावासोती१६ चालीसकिलोमा भैँसी र पाडा लोड गरी ल्याउँदै गरेको ट्रक पल्टिँदा १७ वटा भैँसी र पाडा मरेका छन् । कपिलवस्तुको बहादुरगञ्जबाट काठमाडौँको आउँदै गरेको ना४ख ९२२७ नम्बरको ट्रक खाल्डोमा परी पल्टिँदा ट्रकमा लोड गरिएका ३६ वटा भैँसी र पाडामध्ये १७ वटा भैँसी र पाडा मरेको जिल्ला प्रहरी कार्यालय नवलपरासी (बर्दघाट सुस्तापूर्व)का प्रहरी नायब उपरीक्षक बेदबहादुर पौडेलले बताए । दुर्घटनामा मानवीय क्षति नभएको र ट्रकमा रहेका १९ वटा भैँसीपाडा जीवितै रहेको उनले बताए। मरेका भैँसी र पाडाको व्यवस्थापन गर्नेतर्फ स्थानीय निकायसँग समन्वय भइरहेको जनाइएको छ । रासस
बडिमालिकाको दर्शन गर्न गएका दुई जनाको सेनाको हेलिकोप्टरमार्फत उद्धार,अक्सिजन अभाव भएपछि बिरामी भएका उनीहरुलाई आज नेपाली सेनाको हेलिकोप्टरमार्फत उद्धार गरिएको जिल्ला प्रशासन कार्यालय बाजुराले जनाएको छ। बाजुरा : धार्मिक तथा पर्यटकीय क्षेत्र बडिमालिकाको दर्शन गर्न गएका दुई जनालाई नेपाली सेनाको हेलिकोप्टरमार्फत उद्धार गरिएको छ। अक्सिजन अभाव भएपछि बिरामी भएका उनीहरुलाई आज नेपाली सेनाको हेलिकोप्टरमार्फत उद्धार गरिएको जिल्ला प्रशासन कार्यालय बाजुराले जनाएको छ। सोमबार बडिमालिकाको त्रिवेणीधाममा अक्सिजन अभावका कारण लडेर घाइते भएका कालिकोट जिल्लाका कलापा गाउँपालिका१ का ३९ वर्षीय धनप्रसाद न्यौपाने र दमको रोगबाट ग्रसित बझाङ जयपृथ्वी नगरपालिका९ की अन्दाजी ७० वर्षीया झुपु धामीको नेपाली सेनाको एनए०६१ बेलको हेलिकोप्टरमार्फत उद्धार गरिएको जिल्ला प्रहरी कार्यालय बाजुराका प्रहरी नायब उपरीक्षक कविन्द्रसिं बोहराले जानकारी दिए। लडेर घाइते भएका न्यौपानेको टाउकोमा गम्भीर चोट लागेकाले अवस्था चिन्ताजनक रहेको जिल्ला अस्पताल बाजुराले जनाएको छ भने धामीको जिल्ला अस्पताल बाजुरामा उपचारपछि घर फर्काइएको छ। बडिमालिकाको दर्शनका लागि गएका तीर्थयात्री न्यौपाने सोमबार दिउँसो २:४५ बजे त्रिवेणी पाटनस्थित खोलामा बेहोस अवस्थामा भेटिएका। उनलाई दुर्गाभञ्जन गुल्मले त्रिवेणीमा सञ्चालन गरेको मेडिकल क्याम्पमा ल्याई अक्सिजनसहित प्राथमिक उपचारपछि आज सुर्खेत पठाइएको दुर्गाभञ्जन गुल्म बाजुराले जनाएको छ। घाइते भएर बेहोस भएका न्यौपाने बर्बराउने र बेलाबेलामा बोल्ने गरेकाले थप उपचारका लागि सुर्खेत पठाइएको गुल्मका गुल्मपति सेनानी धर्मेन्द्रबहादुर सिंहले बताए। सोमबार उद्धारका लागि नेपाली सेनाको हेलिकोप्टर बडिमालिकाको त्रिवेणीधाममा गएको भए पनि मौसम खराबीका कारण मार्तडीमा राखिएको थियो।
कर्णालीवासीको पहुँचमा छैन स्वास्थ्य बिमा,"सुर्खेत : स्वास्थ्य बिमा कार्यक्रम कर्णालीवासीको सहज पहुँचमा पुग्न सकेको छैन। भौगोलिक विकटता र सेवा प्रदायक स्वास्थ्य संस्थाको अभावका कारण कर्णालीवासीले चाहेर पनि सेवा उपभोग गर्न सकिरहेका छैनन्। जसले गर्दा हाल कर्णालीका करिब २३ प्रतिशत नागरिक मात्रै स्वास्थ्य बिमाको पहुँचमा छन्। कर्णालीमा कुल जनसंख्या १६ लाख ८८ हजार ४१२ रहेको छ। तर हालसम्म ३ लाख ६७ हजार ८४० जना मात्र स्वास्थ्य बिमामा आवद्ध भएका छन्। स्वास्थ्य बिमा बोर्ड कर्णालीको यो तथ्याकंले पनि कर्णालीमा स्वास्थ्य बिमा कार्यक्रम बहुसंख्यक नागकिरको पहुँचमा छैन भन्ने देखाउँछ। प्रदेशमा सुविधायुक्त स्वास्थ्य संस्थाहरू नहुनु र भएका संस्थाहरू पनि भौगोलिक विकटताका कारण नागरिकको पहुँचबाहिर हुँदा समस्या भएको हो। अर्कोतर्फ सुविधा उपभोग गर्दा हुने झन्झटिलो प्रक्रियाका कारण पनि नागरिकले यो कार्यक्रम रुचाएका छैनन्। भौगोलिक विकटता र सेवा प्रदायक स्वास्थ्य संस्थाहरूको अभावले गर्दा कर्णालीमा अधिकांश नागरिकको पहुँचमा यो कार्यक्रम पुग्न नसकेको स्वास्थ्य बिमा बोर्डले जनाएको छ। बोर्डका कर्णालीकी प्रदेश संयोजक सिर्जना पौडेलले भनिन्,कर्णालीको भौगोलिक अवस्था निकै विकट छ, हुम्ला र डोल्पा लगायतका जिल्ला त एउटा मात्रै सेवा प्रदायक स्वास्थ्य संस्था छन्। नागरिकलाई सेवा लिनका लागि ती संस्थामा पुग्नै २ देखि ३ दिनसम्म लाग्छ, अनि नागरिकले ३५०० तिरेर कसरी सेवा लिन त्यति टाढा पुग्छन् ? दुर्गममा सेवा प्रदायक संस्थाको सहज पहुँच नभएकै कारण बिमाको पहुँच पनि कमजोर भएको उनको दाबी छ। दुर्गममा बिमाको सुविधा भए पनि उपचार सेवा भरपर्दो नहुँदा नागरिकहरू उपचारका लागि सुर्खेत नै पुग्नुपर्ने बाध्यता छ। यसले पनि दुर्गमका जिल्लामा बिमा प्रभावकारी हुन सकेको छैन। कर्णालीमा हाल २७ वटा सेवा प्रदायक संस्थामार्फत बिमा कार्यक्रमको सेवा प्रवाह भइरहेको छ। तर अस्पतालहरूले भने लामो समयदेखि बिमा बोर्डबाट रकम नपाउँदा उपचारमा समस्या भइरहेको गुनासो गरेका छन्। स्वास्थ्य सेवा कार्यालय दैलेखका निमित्त स्वास्थ्य व्यवस्थापक धर्मराज रेग्मीले भने,हामीले उपचारलाई निरन्तरता दिएका छौं, तर गत चैतदेखि बिमा वापतको रकम आएको छैन। रकम अभावमा अस्पतालको फार्मेसी सञ्चालनमा कठिनाइ भइरहेको छ, बिरामीलाई आवश्यकता अनुसारको औषधि दिन सकेका छैनौं। उनका अनुसार रकमको अभावका कारण अस्पतालको फार्मेसीमा औषधिको अभाव हुन थालेको छ। औषधि वितरकहरूले रकम भुक्तानीका लागि ताकेता गरिरहेका उनको भनाइ छ। यस्तै जिल्ला अस्पताल मुगुले पनि बिमा वापतको रकम पाएको छैन। अस्पतालका प्रमुख कमल ढुंगानाले रकम नपाएको भए पनि आफूहरूले उपचार सेवा नरोकेको बताए। लामो समदेखि रकम नआएको भन्दै उनले जेनतेन बिमा गरेका नागरिकको पनि उपचार गरिरहेको उनको भनाइ छ। यस्तै कर्णालीमा सबैभन्दा धेरै बिमा गरेका नागरिकको उपचार प्रदेश अस्पताल सुर्खेतमा हुने गरेको छ। यसकारण पनि यो अस्पतालमा बिरामीको भीड हुन्छ। अस्पतालका सूचना अधिकारी विनोद बस्नेतले भने,दुर्गममा सबै सेवा उपलब्ध नहुँदा बिरामीहरू हामीकहाँ आउँछन्, हामीले असार मसान्तसम्म बिमा वापतको सबै रकम पाएकाले पनि सेवा रोकेका छैनौं। उनले बिमा गरेका विरामीको उपचारलाई पनि हाल सहज बनाइएको बताए।"
मोरङमा टिपरको ठक्करबाट मोटरसाइकल चालकको मृत्यु,विराटनगर : मोरङको उर्लाबारीमा टिपरको ठक्करबाट मंगलबार बिहान मोटरसाइकल चालकको मृत्यु भएको छ । उर्लाबारी नगरपालिका४ स्थित ओमसाई पेट्रोल पम्पनजिक बिहान ६:१५ बजेतिर दुर्घटना भएको हो । पूर्वतर्फ जाँदै गरेको प्रदेश १०२०५२ प ४२४१ नम्बरको मोटरसाइकललाई पश्चिमतर्फ आउँदै गरेको प्रदेश ३००१ क ००९५ नम्बरको टिपरले ठक्कर दिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार दुर्घटनामा मोटरसाइकल चालक सप्तरीको तेरहौता घर भएका २८ वर्षीय निरज यादवको मृत्युु भएको हो । टिपरले ठक्कर दिँदा गम्भीर घाइते भएका उनलाई उपचारका लागि मंगलबारेस्थित मदन भण्डारी अस्पताल एण्ड ट्रमा सेन्टर लगिएको थियो । अस्पताल पुर्याएको केहीबेरमै यादवलाई चिकित्सकले बिहान ६:५० बजेतिर मृत घोषित गरेको डीएसपी दाहालले बताए । उनका अनुसार शवलाई पोस्टमार्टमका लागि सोही अस्पतालमा राखेर घटनाका बारेमा आफन्त एवं परिवारका सदस्यलाई जानकारी गराइएको छ । टिपर र चालक झापाको मेची नगर नगरपालिका११ का ४४ वर्षीय वीरबहादुर शेर्पालाई नियन्त्रणमा लिएर प्रहरीले घटनाको अनुसन्धान सुरु गरेको छ ।
उत्तरी नाका जोड्ने सडक निर्माण गरिदिन प्रधानमन्त्रीको ध्यानाकर्षण,"गोरखा : चुमनुब्री गाउँपालिकाका अध्यक्ष निमा लामाले तिब्बतसँग सीमाना जोडिएको ङुइला नाकासम्म सडक निर्माणको काम सेनामार्फत गराइदिन प्रधानमन्त्रीको ध्यानाकर्षण गरेका छन्। प्रधानमन्त्री पुष्पकमल दाहाल(प्रचण्ड)सँग भेट गरी लामाले ङुइला नाका जोड्ने सडक सेनामार्फत निर्माण गरिदिन माग गर्दै ज्ञापनपत्र बुझाएका छन्। सामागाउँ र सीमाना जोड्ने लार्के सडक नेपाली सेनाले तीब्र गतिमा निर्माण गरिरहेको छ, सो ज्ञापन पत्रमा भनिएको छ, चुमभ्यालीमा सडक पहुँच पुर्याउनका निम्ति गाउँपालिकाको वडा नं ३ सिर्दिबास हुँदै चुम्चेत, छेकम्पार, ङुईला भञ्ज्याङ जोड्ने सडक पनि नेपाली सेनामार्फत निर्माण गराउने व्यवस्था गरिदिनुहुन विनम्र अनुरोध गर्दछौँ। सडक निर्माण शीर्षकमा यसवर्ष भौतिक पूर्वाधार तथा यातायात मन्त्रालयले ५० लाख रुपैयाँ बिनियोजन गरेको छ। १२ वर्षअघि गोरखास्थित सडक योजना कार्यालयले छेकम्पारमा सडक निर्माण गर्न हेलिकोप्टरबाट डोजर ढुवानी गरी लगेको थियो। सो डोजरमार्फत त्यतिबेला साविक छेकम्पार गाविसको वडा नं १ बाट म्हुगुम्बासम्म सडकको ट्रयाक खोल्ने काम गरेको थियो। तर बिगत पाँचवर्षदेखि सो सडकका लागि बजेट बिनियोजन रोकिएको छ। स्याहार सम्भारको अभावमा सरकारी खर्चमा हेलिकोप्टरले बोकेर लगेको डोजर अहिले झाडीभित्र छ। सो कामलाई निरन्तरता दिन गाउँपालिकाका अध्यक्ष लामाले प्रधानमन्त्रीको ध्यानाकर्षण गराएका हुन्। त्यसैगरी बिगत चार वर्षदेखि बन्द रहेको चुमनुब्री गाउँपालिकाको रुइला र ङुइला नाका खुलाउन पहल गरिदिन पनि प्रधानमन्त्रीसँग माग गरेका छन्। सडक सञ्जालले नछोएको सो पालिकाका गाउँबस्तीमा तिब्बतबाट सामान आयात गर्न धेरै सस्तो पर्ने हुँदा सीमामा आवागमन खुल्ला गराउन पहल गरिदिन माग गरेको लामाले बताए। प्रधानमन्त्री प्रचण्डले माग सम्बोधनका लागि पहल गर्ने प्रतिवद्धता जनाएको पनि उनले बताए।"
थपियो ३११८ किमि प्रसारण लाइन,"आव २०७२०७३ सम्म ६६ र १३२ केभीलाइन मात्र रहेकोमा आव २०७३०७४ बाट २२० र ४०० केभी प्रसारण लाइन सञ्चालनमा आएका हुन्। अहिले प्रणालीमा ६६ र १३२ केभी प्रसारण लाइनको लम्बाइ क्रमशः ५ सय १४ र ३ हजार ९ सय ७९ किमि सर्किट छ। काठमाडौं : नेपालको विद्युत् प्रसारण प्रणालीमा विगत नौ वर्षमा ३ हजार १ सय १८ किलोमिटर (किमि) सर्किट प्रसारण लाइन थपिएको छ। प्राधिकरणले प्रसारण र वितरणतर्फका पूर्वाधार संरचनाको विस्तार र सुधारलाई व्यापक रूपमा अगाडि बढाएको जनाएको छ। आर्थिक वर्ष २०७१०७२ मा २ हजार ६ सय २४ किमि सर्किट प्रसारण लाइनमा रहेकोमा हाल ३ हजार १ सय १८ थपिएर २०७९०८० मा ५ हजार ७ सय ४२ सर्किट किमि पुगेको छ। आव २०७२०७३ सम्म ६६ र १३२ केभीलाइन मात्र रहेकोमा आव २०७३०७४ बाट २२० र ४०० केभी प्रसारण लाइन सञ्चालनमा आएका हुन्। अहिले प्रणालीमा ६६ र १३२ केभी प्रसारण लाइनको लम्बाइ क्रमशः ५ सय १४ र ३ हजार ९ सय ७९ किमि सर्किट छ। यसैगरी, २२० र ४०० केभी प्रसारण लाइनको लम्बाइ क्रमशः १ हजार १ सय १ र १ सय ४८ किमि सर्किट छ। आव २०७५०७६ मा सबैभन्दा बढी अर्थात् ६ सय ६ सर्किट प्रसारण लाइन थपिएको छ भने आव २०७४७५ मा सबैभन्दा कम १ सय ४१ सर्किट किलोमिटर लाइन थपिएको छ। गत आवमा ४ सय १३ किमि सर्किट प्रसारण लाइन प्रणालीमा थपिएको छ। प्राधिकरणले निर्देशनालयमार्फत प्रसारण लाइन तथा सबस्टेसन निर्माण गरिरहेको छ। विगत ९ वर्षमा ग्रिड सबस्टेसनहरूको क्षमता ८ हजार ८ सय ६७ एमभीए पुगेको छ।"
सुनसरीबाट पेस्तोलसहित एक जना पक्राउ,"विराटनगर : सुनसरीको बर्जुबाट कटुवा पेस्तोल र गोलीसहित एक जनालाई प्रहरीले पक्राउ गरेको छ। बर्जु गाउँपालिका६ बेलाहाका १८ वर्षीय राम चौधरीलाई पक्राउ गरिएको सुनसरी प्रहरीका प्रवक्ता डीएसपी राजकुमार राईले जानकारी दिए। घरमा पेस्तोल लुकाएर राखेको सूचनाका आधारमा चौधरीलाई पक्राउ गर्नका लागि सुनसरी प्रहरी प्रमुख एसपी प्रभुप्रसाद ढकालले विशेष टोली परिचालन गरेका थिए। इलाका प्रहरी कार्यालय दुहवीबाट इन्सपेक्टर मोहन पोखरेलको नेतृत्वमा खटिएको टोलीले आइतबार राति साढे ११ बजेतिर चौधरीको घरमा छापा हानेको थियो। प्रहरीले घरको कोठामा लुकाएर राखेको अवस्थामा पेस्तोल र एक राउन्ड गोली फेला परेको डीएसपी राईले बताए। प्रहरीले घरमा छापा हानेको जानकारी पाएपछि चौधरी फरार भएका थिए। उनलाई सोमबार पक्राउ गरिएको जानकारी राईले दिए। उनका अनुसार लुकिछिपी बसिरहेको अवस्थामा बर्जु गाउँपालिका५ बाट चौधरी पक्राउ परेका हुन्। प्रहरीको प्रारम्भिक अनुसन्धानबाट चौधरीले भारतदेखि पेस्तोल ल्याएको पत्ता लागेको छ। साथीसँगको समन्वयमा भारतबाट पेस्तोल ल्याएर घरमा राखेको खुलेको छ, प्रहरी स्रोतले भन्यो, कुन प्रयोजनका लागि हतियार ल्याइएको हो भन्ने यकिन हुन बाँकी छ। चौधरीलाई पेस्तोल नेपाल भित्र्याउन सहयोग गर्ने साथीको पहिचान नखुलाएको प्रहरीले उनको खोजी भइरहेको जनाएको छ। प्रहरीका अनुसार चौधरी र उनका साथी दुवै जना भारत गएर हतियार खरिद गरी नेपाल ल्याएको पाइयो छ। पक्राउ परेका चौधरीविरुद्ध भने अवैध हातहतियार ओसारपसार एवं भण्डारण मुद्दा चलाउन म्याद थप गरेर अनुसन्धान अघि बढाइएको डीएसपी राईले बताए। उनका अनुसार हतियारसँग जोडिएका व्यक्तिहरूको विगतको पृष्ठभूमिलगायतका बारेमा पनि अनुसन्धान केन्द्रित गरिएको छ।"
"जनता आवास : अधुरो घर,आगनभरी पानी","विराटनगर : 'पक्की घरको लोभमा छाप्रो भत्काइयो, तर दुई वर्षमा पनि घर बनेन', सुनवर्षी नगरपालिका ८ जितनीले भनिन्। सरकारले पक्की घर निर्माण गरिदिने बताएपछि फुसको घर भत्काएकी जितनी अहिले निकै निरास भएकी छिन्। वर्षौंदेखि फुसको चुहिने घरबाट मुक्ति पाइने कुराले उनी र उनको परिवार निकै खुसी थियो। कुराकानी चलेको केही समयपछि घर निर्माणको काम पनि सुरु भयो। उनले पनि खुसीखुसी आफूले टाउको लुकाउँदै आएको सम्पत्तिको नाममा भएको फुसको छाप्रो हटाइदिइन्। घर बनाइदिन्छु भनेर आएका शहरी विकास तथा भवन कार्यालय विराटनगरका कर्मचारीले लगभग एक वर्षमा तिम्रो आफ्नै पक्की घर हुन्छ भनेको उनी सम्झन्छिन्। दुई वर्ष भयो, परिवार वर्षातमा भिजेर हिउँदमा जाडोमा कामिरहेका छौँ। एक वर्षमा पाउँछौ भनेको घर दुई वर्ष बितिसक्दा पनि पूरा भएको छैन, उनले भनिन्। उनी जस्तै दिने रिसिदेवले पनि आधा भत्किएको झुपडीमा बसेर पक्की घर निहालेको दुई वर्ष भइसक्यो। उनको पनि कथा जितनीको भन्दा फरक छैन। सरकारले दिन्छु भनेको पक्की घर बनि नसक्दै भत्कने अवस्थामा खण्डरमा परिणत भएको छ। तर पक्की घरमा बस्ने सपना पूरा भएको छैन। घरको जगदेखि पर्खाल लगाउनेसम्मको काम सकिएको छ। माथि जस्तापता समेत लगाइएको छ। तर बस्न सकिने अवस्था छैन। यसरी घर अलपत्र परेको एक वर्षभन्दा बढी भएको उनले सुनाए। उनको भनाइअनुसार उक्त घर निर्माण भएको स्थानमा अहिले पनि २ फिट पानी जमेको छ। देव समुदायको लागि भौतिक पूर्वाधार विकास मन्त्रालयको शहरी विकास तथा भवन कार्यालय विराटनगरले वाटो बिना नै सो स्थानमा ५५ वटा घर निर्माणको काम दुई वर्ष अघि सुरु गरेको थियो । 'चारैतिर धानको खेती हुने ठाउँ छ', बाटो छैन कैलु रिसिदेवले भने , चौरमा बाटो नभएको स्थानमा बनाएको अधुरो घरमा बस्नु भन्दा राम्रो जसोतसो बाँस र फुसको छाप्रो बनाएर बस्नु नै हुन्छु।' सरकारले बनाएको घरमा बसेर सर्प र लामखुट्टेलाई टोकाउनुभन्दा पुरानै छाप्रोमा तातो चिसो सहँदै बस्नु ठिक लागेको उनले सुनाए। यसरी बिचल्ली हुन्छ भन्ने थाहा पाएको भए झुपडी भत्काउन दिने थिइनँ, कैलुले भने , हाम्रो त झन बिजोग भयो। जाडो जसोतसो कटाइयो। अब वर्षा त कसरी कटाउने हो ? सरकारले जनता आवासको लोभ देखाएर आफूजस्ता विपन्नको उठिबास लगायो।, इन्जिनियर ओम प्रकास शर्माले आफूहरूको कुनै कुरा नसुन्ने गरेको स्थानीय मुसहरहरू बताउँछन्। उनी जस्ता बिचल्लीमा परेका यस मुसहर टोलमा मात्र ५५ परिवार छन्। उनीहरू सबैको समस्या उस्तै छ। उनीहरूलाई सरकारले दिने भनेको आवास आकाशको फल बनेको छ। दुई वर्षदेखि तयार होला र बसौँला भन्दाभन्दै अहिले बिचल्ली बनाएको स्थानीय मुसहर परिवारको गुनासो छ। उक्त आवासमा वालको प्लास्टर र माटो पुर्न अझै बाँकी छ। भित्तामा समेत प्लास्टर नगरिएकाले लगाएको सिमेन्ट बालुवा झर्ने गरेको छ। तराईको ठाउँ विषालु सर्पको बिगबिगी हुने गरेको बेला बाटो बिनाको घर र आगनमा पानी जम्ने स्थानमा घर बनाएर प्लास्टर नगरेको इँटाको कापमा सर्प बस्ने चिन्ता लागिरहेको स्थानीय अगुवा जयप्रकाश राजवंशीले बताए । पटकपटक जानकारी गराउँदासमेत सम्बन्धित निकायले ध्यान नदिएको मुसहरहरूको दुःखेसो छ। जसियादेवीले भनिन्, कहाँ जाने ? कसलाई भन्ने ? कसैले हाम्रो कुरा सुन्दैन। जनप्रतिनिधिहरूलाई भनेँ, यो प्रदेश र संघ सरकारको हो भन्छन्। कुन सरकारको हो ? हामी पढेलेखेका छैनौँ। कसरी थाहा पाउने ? बरु यो घर हटाएर हाम्रो छाप्रो बनाइदिनु। हामी हिउँद र वर्षामा यसरी खुला आकाशमा बालबच्चाको बिचल्ली पारेर कति दिन बस्नु ? ठेकेदारले घर निर्माणमा मनोपोली गरेर कमसल सामग्री प्रयोग गर्दासमेत सम्बन्धित निकायले आँखा चिम्लिएर बसेको मुसहरहरुले बताए। शहरी विकास तथा भवन कार्यालयका इन्जिनियर ओमप्रकाश शर्माले भने सबै काम स्टिमेट अनुसार नै भएको बताए। उनले भने, घरभित्र भुईं ढलान र प्लास्टर गर्ने स्टिमेटमा छैन।' बाटो बनाउने काम आफूहरुको नभएको उनले बताए । उनले निर्माण भएको घरमा नबसेसम्म हस्तान्तर समेत नहुने सुनाए। शहरी विकास कार्यालयले तीन लाख ३२ हजार ५ का दरले प्रत्येक घर बनाउने गरी योजना ल्याएको बताइएको छ।"
बेनीजोमसोम सडकको १० ठाउँमा पहिरोको जोखिम,"उनका अनुसार रघुगङ्गा गाउँपालिका३ गलेश्वर पारिको राहुघाट, अन्नपूर्ण गाउँपालिका३ स्थित रुप्से, जलथलेखामभित्ता क्षेत्रको पहिरो विस्तृत अध्ययन सम्पन्न गरी रोकथाम तथा संरक्षणको काम थालिएको छ । म्याग्दी : राष्ट्रिय गौरवको कालीगण्डकी करिडोरअन्तर्गत बेनीजोमसोमकोरला सडक खण्डमा १० स्थानमा ठूलो पहिरोको जोखिम रहेको अध्ययनबाट पहिचान भएको छ । म्याग्दीको बेनीबाट मुस्ताङको घाँसासम्मको ४० किलोमिटर दूरीको सडक पहिरोबाट प्रभावित छ । बेनीजोमसोमकोरला सडक आयोजनाका प्रमुख जगत् प्रजापतिले बेनीघाँसा खण्डका पहिरोको विस्तृत अध्ययन थालिएको जानकारी दिए। 'सडक निर्माण गर्दा पहिरो जाने सम्भावित क्षेत्रको अध्ययन नभएको र त्यही अनुरुप डिपिआर निर्माण नगरिएकाले अहिले समस्या आएको छ', उनले भने, 'अहिले कम्तीमा १० वटा ठूला पहिरोको पहिचान गरी विस्तृत अध्ययन सुरु गरेका छौँ ।' उनका अनुसार रघुगङ्गा गाउँपालिका३ गलेश्वर पारिको राहुघाट, अन्नपूर्ण गाउँपालिका३ स्थित रुप्से, जलथलेखामभित्ता क्षेत्रको पहिरो विस्तृत अध्ययन सम्पन्न गरी रोकथाम तथा संरक्षणको काम थालिएको छ । रघुगङ्गा गाउँपालिका२ बैंसरी खण्डको पहिरो नयाँ हो । यो पहिरोको विस्तृत अध्ययन गर्ने योजना बनाएको जानकारी उनले दिए। बैंसरी खण्डका साथै अन्नपूर्ण गाउँपालिका३ मा पर्ने रुप्से झरनाबाट काभ्रेभिर क्षेत्रमा करिब पाँच सय मिटर क्षेत्रमा माथिबाट पहिरो झर्ने र तलबाट सडक भासिने गर्छ । त्यस्तै सोही वडाको खाम भित्ता, गुइँठेभिर, लाटाखोलामा पनि बर्सेनि निरन्तर माथिबाट पहिरो झर्ने गरेको छ । यस्तै अन्नपूर्ण गाउँपालिका२ मा पर्ने नागढुङ्गा, भुरुङभिर, वडा नं ६ मा पर्ने टिम्मुरेभिर क्षेत्रको साँघुरो भूगोल, छेउकै कालीगण्डकी नदी र बारम्बार माथिबाट खस्ने पहिरोले सडक जोखिम बनाएको छ । रघुगङ्गा गाउँपालिका वडा नं १ बेगखोला, वडा नं २ मासखर्क, कुनौटो, रिठाबोट, वडा नं ३ मा पर्ने चमेरे र गलेश्वर पारि पहिरोको जोखिम छ । भूगर्भविद्हरूले गरेको अध्ययनअनुसार कमजोर भूगोल रहेका गलेश्वर, खामभित्तामा तल निर्मित सडकले बलियो संरक्षणका संरचना नबनाएको र माथिल्लो खण्डमा पनि संरक्षणबिना डोजर चलाएर सडक खनिएकाले पहिरो गएको देखाएको छ । सडक निर्माण सुरु गर्नुअघि सम्भावित पहिरो जाने स्थानको पहिचान र रोकथामका लागि कुनै अध्ययन गरिएको थिएन । जसका कारण अहिले सडकमा पहिरोले जोखिम निम्त्याएको छ । पहिरोका कारण वर्षात्का समयमा यातायात प्रभावित हुने गरेको छ । यात्रुले सास्ती भोग्दै आएका छन् । बेनीजोमसोमकोरोला सडकको सर्भे, डिजाइन गर्दादेखि ठेक्का भई सडक निर्माण भइरहँदा कतै पनि पहिरोको अवस्था अध्ययन गरिएको थिएन । करिडोरको म्याग्दी खण्डको सडकको अधिकांश भागमा पहिराको जोखिम छ । बेनीबाट घाँससम्म बर्सेनि पहिराले दुःख दिने गरेको छ भने सवारी दुर्घटना पनि निम्त्याएको छ । पहिराले दुःख दिन थालेपछि एक वर्षयता भूगर्वविद्को टोलीबाट पहिरोको विस्तृत अध्ययन भइरहेको आयोजना प्रमुख प्रजापतिले बताए। रासस"
बागलुङमा ६० हजार मेट्रिकटन आलु उत्पादन,"बलेवा : बागलुङमा एक वर्षमा ६० हजार मेट्रिक टन आलु उत्पादन भएको छ। कृषि ज्ञान केन्द्र बागलुङका अनुसार एक वर्षमा हिउँदे र बर्खे बाली गरेर ५९ हजार ६ सय ५० मेट्रिक टन आलु उत्पादन भएको छ। केन्द्रले आलु प्रबद्र्धन कार्यक्रमलाई प्राथमिकतामा राखेको र प्रधानमन्त्री कृषि आधुनिकिकरण परियोजनाले पनि आलु जोन कार्यक्रम सञ्चालन गरेपछि आलुको उत्पादन बढेको कृषि प्राविधिक रवीन्द्र शर्माले बताए। उनका अनुसार पछिल्लो समय निर्वाहका लागि आलु उत्पादन गर्ने यहाँका किसानले व्यावसायिक रूपमा आलु खेतीमा छन्। गत आर्थिक वर्षमा आलु प्रवर्द्धन कार्यक्रम सञ्चालन गरी उत्पादन वृद्धिमा सहयोग गरेको ज्ञान केन्द्रले चालु वर्षमा तीन करोड ६० लाख रुपैयाँ बजेट बिनियोजन गरेको छ। ज्ञान केन्द्रका लागि बिनियोजित कुल बजेटको झन्डै आधा बजेट आलु प्रबर्द्धनका लागि छ। चालु आर्थिक वर्षमा ज्ञान केन्द्रका लागि आठ करोड ६ लाख ४८ हजार रुपैयाँ विनियोजन गरेको छ। यहाँ कृषि ज्ञान केन्द्रबाहेक स्थानीय सरकार र प्रधानमन्त्री कृषि आधुनिकीकरण परियोजनाले पनि आलुखेतीसम्बन्धी कार्यक्रम सञ्चालन गरिरहेका छन्। आलु प्रबर्द्धन कार्यक्रमअन्तर्गत किसानलाई आलुको बीऊ, कृषि औजारदेखि बजारीकरणमा सहयोग पुर्याइने कृषि ज्ञान केन्द्र बागलुङका बागबानी विकास अधिकृत कुमार पुनले बताए। गत वर्ष बागलुङमा तीन हजार छ सय ५५ हेक्टर जमिनमा आलु खेती गरिएको थियो। किसानले उत्पादित आलुमध्ये ३० प्रतिशत खानका लागि र ७० प्रतिशत आलु बिक्री गरिरहेका छन्।"
कञ्चनपुर डेङ्गु सङ्क्रमणबाट एकजनाको मृत्यु,एक साताअघि घर आएका खत्रीलाई अत्यधिक ज्वरो आएपछि उहाँलाई परिवारजनले उपचारका लागि धनगढी लगेका थिए । कञ्चनपुर : बेलौरी नगरपालिका८ पचुँइका २८ वर्षीय हिक्मत खत्रीको डेङ्गु रोगको सङ्क्रमणबाट गए राति मृत्यु भएको छ । बेलौरी८ का वडाध्यक्ष विषमराम रानाका अनुसार उपचारका क्रममा खत्रीको कैलालीको धनगढीस्थित नोभा अस्पतालमा मृत्यु भएको हो । एक साताअघि घर आएका खत्रीलाई अत्यधिक ज्वरो आएपछि उहाँलाई परिवारजनले उपचारका लागि धनगढी लगेका थिए । भारतबाटै डेङ्गुको सङ्क्रमण भएको वा यहाँ फर्केपछि सङ्क्रमण भएकोबारे जानकारी हुननसकेको वडाध्यक्ष रानाले बताए। डेङ्गु सार्ने लामखुट्टेका लार्भा तथा फुल नष्ट गर्नका लागि वडामा विशेष अभियान सञ्चालन गर्नका लागि नगरपालिकालाई अनुरोध गरिएको वडाध्यक्ष रानाले जानकारी दिए।
साउदीमा २७४ जना राप्रपा प्रवेश,"साउदी : साउदी अरेबियामा २७४ जना राप्रपा प्रवेश गरेका छन्। नेपाली एकता समाज (पानस) साउदीको प्रथम वार्षिकोत्सव कार्यक्रममा २७४ जना राप्रपामा प्रवेश गरेका हुन्। साउदी अरेबियाको रियाद सहरमा सम्पन्न गरेको कार्यक्रममा ८ सयभन्दा बढीको सहभागिता थियो। पार्टी अध्यक्ष राजेन्द्र लिङ्देनको प्रमुख अतिथित्य तथा विभाग प्रमुख आनन्द अधिकारीको उपस्थितिमा पार्टी प्रवेश गर्ने विभिन्न भ्रातृसंगठन सदस्य, नेपाली कामदारलाई सम्मानसहित स्वागत गरिएको थियो। कार्यक्रममा पानस साउदीले संगठनले गरेका संगठनात्मक, सामाजिक कार्य तथा आर्थिक प्रतिवेदन प्रस्तुत गरेको थियो। कार्यक्रममा राप्रपा अध्यक्ष राजेन्द्र लिङदेनले नेपालको राजनीतिक अवस्था चिन्ताजनक तथा राज्यको चालु खर्चको अवस्था गम्भीर रहेको बताए। एउटा ठूलो र अर्को भौगोलिक दृष्टिकोणले नेपाल २ भागमा रहेको बताए। लिङ्देनले श्रमिकहरूको आवाज उठाउँदै साउदी लगायत खाडी मुलुकमा रहेका नेपाली श्रमिक समस्या, अध्यागमन समस्या, नेपाली दूतावासको कदम, परराष्ट्र मन्त्रालय, सरकार को महत्वपूर्ण भूमिका रहेकोले यस सम्बन्धमा सदनमा चर्को रुपले आवाज उठाउने र समाधान तर्फ लाग्ने बताए। साउदी अध्यक्ष कुबेर हुमागाईंले कार्यक्रममा उपस्थित सबैलाई धन्यवाद दिनुको साथै अहिलेसम्म भ्रातृसंगठनको कार्यक्रम नेपाली समुदायको बाक्लो उपस्थिति पहिलो पटक रहेको बताए। संगठनले थप नयाँ योजना सहित संगठनको र नेपाली श्रमिकहरुको हितको लागि काम गर्ने बताए।"
वरिष्ठ पत्रकार राजेश्वर नेपाली अस्ताए,"जनकपुरधाम :परिवर्तनको आन्दोलनमा पटकपटक जेलनेल परेका स्वतन्त्र सेनानी राजेश्वर नेपालीको निधन भएको छ । नेपाली पत्रकारिता क्षेत्रको जिउँदो इतिहासको रुपमा चिनिने स्वतन्त्रता सेनानी तथा वरिष्ठ पत्रकार राजेश्वर नेपालीको निधन भएको हो । जीवनको उत्तरार्धमा जेलनेल जीवनको क्रममा सेना र प्रहरीको यातनाको चोटले शरीर हिंडडुल र उठबसमा कष्टकर भएपछि थालिएका नेपालीको आइतबार साँझ ८:०५ मा निधन भएको हो । नेपालीको निजी निवास जनकपुरधाम उपमहानगरपालिका वडा नं २३ लादोबेला स्थित निधन भएको छोरा राघवेन्द्र साहले जानकारी दिए । पत्रकारिताको इन्साइक्लोपिडिया उपनामले समेत विख्यात नेपालीको देहावसानले अपूरणीय क्षति भएको मधेश प्रदेशका सभामुख रामचन्द्र मण्डलले समाजिक सञ्जालमा श्रद्धाञ्जली प्रकट गर्दै भनेका छन् । उनले लेखेका छन, 'पत्रकारिता क्षेत्रको जिउँदो इतिहासको रुपमा चिनिने स्वतन्त्रता सेनानी तथा वरिष्ठ पत्रकार राजेश्वर नेपालीको निधनले नेपाली पत्रकारिता जगत र इतिहासको पानामा उहाँको अभाव सधै खडकिरहनेछ । जीवनको उत्तरार्धमा जेलनेल जीवनको क्रममा सेना र प्रहरीको यातनाको चोटले शरीर हिंडडुल र उठबसमा कष्टकर भएपछि थालिएका नेपालीको आइतबार साँझ ८:०५ बजे निधनको खबरले एक सच्चा पहरेदार गुमाएको छ । समाचार लेखेकै कारण २०३६, २०३९ र २०४२ सालमा उनलाई तत्कालीन ब्यवस्थाले जेल हालेको थियो । २०३६ र २०३९ सालमा क्रमशः डेढ महिना जेल बसेका उनी २०४२ सालमा भने एक वर्ष जेल बसेका थिए । पत्रकारिता, साहित्य, सस्कृति र भाषाको क्षेत्रमा विशेष योगदान पुर्याउँदै आएका नेपालीले प्रजातान्त्रिक आन्दोलनमा महत्वपूर्ण योगदान पुर्याए वापत प्रजातान्त्रिक सेनानीको रुपमा २०६५ मा अभिनन्दन गरिएको थियो । राजनीतिबाट प्रभावित उनलाई २०१७ सालमा राजा महेन्द्रले कु गरेपछि विघटन भएको संसदका सदस्य सरोजप्रसाद कोइरालाले प्रजातन्त्र पुनः स्थापनाका लागि हतियार बन्द आन्दोलनमा सहभागी बन्न खुबै जोड गरे । तर आफू गान्धिवादी दर्शनबाट प्रभावित भएको भन्दै हतियार उठाएर होइन, कलम चलाएर आन्दोलनमा सहभागी बन्छु भनेर जवाफ दिए अनि लागे सक्रिय पत्रकारितामा! नेपाली, मैथिली र हिन्दी साहित्यमा कलम चलाउँदै आएका नेपाली आफ्नो लेखनमा प्रजातन्त्र, मानवता, शान्ति र राष्ट्रप्रेमलाई प्राथमिकतामा राख्थे । उनले समाजको लागि परिवर्तनकारी सोच, सामाजिक रुपान्तरणको लागि कलम निरन्तर चलाउँदै आएका उनी सरल स्वभावका आदर्शमुखी थिए । उनी गान्धी विचारबाट प्रभावित भएर पोशाक पनि गान्धी कै जस्तो खादी र सुती लगाउथे । मैथिली साहित्यमा एमए गरेका नेपालीका २ छोरा ३ छोरी थिए तर पत्रकारितामै लागेका जेठो छोरा रविन्द्र साहको २९ वर्षकै अल्पआयुमा निधन भयो । जेठो छोरा रविन्द्रले प्रकाशन सुरु गरेको विश्व जागरण दैनिक हालसम्म पनि राजेश्वर नेपालीको संरक्षकणमा प्रकाशन भइरहेकै थियो। यो पनि पढ्नुहोस परिवर्तनको सग्लो इतिहास"
हुम्लामा नियमित हवाई उडान सञ्चालन गर्न आदेश,"हुम्ला जिल्ला पूर्णरूपले सडकको माध्यमबाट नजोडिएको हुँदा मूलतः हवाई मार्गबाट मात्र आवतजावत गर्नुपर्ने अवस्था रहेको देखिन्छ। काठमाडौं : सर्वोच्च अदालतले सिमीकोट विमानस्थल, हुम्लामा नियमित रूपमा हवाई उडान सञ्चालन गर्नू, गराउनू नेपाल नागरिक उड्डयन प्राधिकरणलाई अन्तरिम आदेश दिएको छ। न्यायाधीश हरिप्रसाद फुयाँलको एकल इजलासले हवाई उडान नियमित हुनुपर्ने भएकोले उचित भाडादरसमेत निर्धारण गरी निवेदनको अन्तिम सुनुवाइ नहुन्जेलसम्म हाललाई हुम्लामा नियमित रूपमा हवाई उडान सञ्चालन गर्नू, गराउनू भनी अन्तरिम आदेश दिएको हो। अधिवक्ता रामबहादुर शाहीले प्राधिकरणविरुद्ध अन्तरिम आदेशको माग गर्दै रिट निवेदन दायर गरेका थिए। हुम्ला जिल्ला पूर्णरूपले सडकको माध्यमबाट नजोडिएको हुँदा मूलतः हवाई मार्गबाट मात्र आवतजावत गर्नुपर्ने अवस्था रहेको भन्ने देखिन्छ, आदेशमा भनिएको छ, मूलतः हवाईमार्गको मात्र भर पर्नुपर्ने अवस्था रहेकोमा औषधि उपचार गर्नुपर्ने बिरामी, अशक्त, गर्भावस्था, वृद्धवस्थाजस्ता विशेष अवस्थामा रहेका व्यक्तिहरू तथा व्यावसायिक काम वा काम विशेषले आफ्नो बासस्थानबाट नेपालगन्ज तथा काठमाडौंलगायतका क्षेत्रमा आवतजावत गर्न हवाई उड्डयनको अनियमितताका कारण हुम्लावासीलगायतका नागरिकमा पर्न गरेको असुविधा र नोक्सानीसमेतलाई मध्यनजर गर्दा हवाई उडान नियमित रूपमा हुनुपर्ने भएकोले उचित भाडादरसमेत निर्धारण गरी निवेदनको अन्तिम सुनुवाइ नहुन्जेलसम्म हाललाई सिमीकोट विमानस्थल, हुम्लामा नियमित रूपमा हवाई उडान सञ्चालन गर्नू, गराउनू भनी प्रत्यर्थीहरूको नाममा अन्तरिम आदेश जारी गरी दिएको छ। अन्तरिम आदेशको कार्यान्वयन गर्न सम्बन्धित सरोकारवालाहरूसँग समेत परामर्श गरी ३० दिनभित्र नियामक निकायसमेतको अधिकार प्रयोग गरी प्रगति विवरण अदालतको मुद्दा महाशाखा प्रमुख समक्ष पेस गर्नू भनी आदेश दिएको छ। उक्त रिटमा निवेदकका तर्फबाट वरिष्ठ अधिवक्ताहरू रविनारायण खनाल, दिनेश त्रिपाठी, टीकाराम भट्टराई, मेघराज पोखरेल, निवेदक अधिवक्ता रामबहादुर शाहीलगायतले बहस गरेका थिए।"
गाउँ नै भूमाफियाको कब्जामा परेपछि,"काठमाडौं : महोत्तरीको भंगहा ४ बनरा टोललाई बीचबाटै चिरेर गएको छ बर्दिबासरौजाजलेश्वर सडक। सडकको वरिपरि फैलिएको छ थारूटोल बनरा। जहाँ थारू, मुसहर, बाँतर, तत्मा, चमार र यादव जातिको १ सय ८७ घरपरिवार बस्छन्। उनीहरूको पाँच पुस्ताले यहीँ जीवन बिताए। तर, अहिले आएर उनीहरू भूमाफियाको कारण लालपुर्जाविहीन बनेका छन्। गाउँ नै अर्कैको नाममा दर्ता भएको छ। गाउँलले घर बनाएको र खेती गर्दै आएको झन्डै ४५ बिघा जग्गा बाहिरका व्यक्तिहरूको नाममा लालपुर्जा रहेको स्थानीय नेता मुकुन्द दाहाल बताउँछन्। यो थाहा पाएपछि पीडितहरू सरकार गुहार्न काठमाडौं आएका छन्। माइतीघर मण्डलामा आन्दोलन थालेका छन्। सोमबार पीडितहरूले उपप्रधान तथा गृहमन्त्रीलाई पनि भेटेर घटनाको विषयमा जानकारी गराए। मंगलबार गृहमन्त्रीले पीडितहरूको समस्या समाधानका लागि भूमि व्यवस्था सहकारी मन्त्री रञ्जिता श्रेष्ठ, भूमि आयोगका सरोकारवालासँग छलफल राखेका छन्। सुकुम्बासी आयोगबाट २०५४ सालमा थारूटोल बनराको नापी भएको थियो। तर, आयोगका पदाधिकारी, नापी र मालपोतका कर्मचारी साथै राजनीतिकर्मीहरूले चलखेल गरेका कारण यो अवस्था आएको पीडित बताउँछन्। त्यसै समय थारूटोललाई भूमाफियाका नाममा दर्ता कायम गरेर लालपुर्जा बनाएको पीडित बताउँछन्। त्यसपछि बारम्बार सरकार गुहार्दा र आन्दोलन गर्दा पनि न्याय नपाएपछि राजधानी आउनु परेको उनीहरूको भनाइ छ। पीडितहरूले सरकारसँग चारबुँदे माग राखेका छन्। गैरकानुनी रूपमा जारी गरिएको लालपुर्जा तुरुन्त खारेज गर्नुपर्ने, जग्गा हिनामिनाबारे उच्चस्तरीय न्यायिक छानबिन समिति गठन गरी दोषीलाई कारबाही गरिनुपर्ने, जग्गा प्राप्त गर्नेहरूविरुद्ध जाँचबुझ गरी कारबाही गरिनुपर्ने र बनराका साबिक स्थानीयवासीका नाममा घरजग्गा गर्नुपर्ने उनीहरूको माग छ। समस्या लिएर काठमाडौं आएकी सो बस्तीकी ७० वर्षीय रामसुनरदेवी थारूका अनुसार थारूटोल बनरा गाउँमा झन्डै दुई सय घरधुरी छन्। १ हजार २ सय जनाको बसोबास रहेको यो बस्ती नयाँ मान्छे आएर धनीपुर्जा देखाउँदै उठाउन खोज्छन्। २०११ सालदेखिको थारूटोल बनरा गाउँमा बसोबास सुरु भएको उनी बताउँछिन्। २५ वर्षदेखि बस्तीवासीले अरूको नाममा जारी गरेको लालपुर्जा खारेजीको माग गर्दै आएको र न्याय नपाएपछि काठमाडौं आउनु परेको उनी बताउँछिन्। अब न्याय नपाएसम्म माइतीघर मण्डला छाडेर नफर्किने पीडितहरूको अडान छ। बस्तीका ६५ वर्षीय रामधारी सिंह थारू ऋण काढेर सरकार गुहार्न काठमाडौं आएको बताउँछन्। भन्छन्, पुस्तौदेखि बस्दै आएको जग्गाको लालपुर्जाका लागि न्याय माग्दै हिँडेको २५ वर्ष भयो। तर, माग कसैले सुनेको छैन। हामीले २०२५ सालदेखि भोग्दै आएको जग्गामा घर छ। जोतकोर गर्दै आएको जग्गा खेतीपाती छ, उनले थपे, तर, २०५४ सालको सुकुम्बासी आयोगले नापी गर्दै हाम्रो जग्गा अरूको नाममा लालपुर्जा बनाइदियो। अहिले लालपुर्जा देखाउँदै हामीलाई घर उखेल्न बाहिरका मानिसहरू आउने गरेका छन्। २०२५ सालदेखि बसोबास गरेको सुकुम्बासीहरूको बस्ती नै थारूटोल बनरामा बसोबास नरहेको व्यक्तिहरूको नाममा कसरी पास भयो ? उनीहरू अच्चमित छन्। त्यही जग्गा फिर्ता पाउनुपर्ने माग राख्दै रामधारीजस्ता सयौं पीडितहरूले माइतीघर मण्डलामा आन्दोलन सुरु गरेका हुन्। जोतकोर जग्गाको फिर्ता होस्। हाम्रो जग्गा कब्जा गर्नेलाई कारबाही होस्, उनीहरूको मुख्य माग छ। बस्तीमा बसोबास गरेको हामीसँग धेरै प्रमाणहरू छन् बस्तीबाट ७ सय बढीले त मतदान गर्छन्। बिजुली बिल तिरेको बिल छ। खानेपानीको पाइप जडान रहेको प्रमाण छ। २०२५ सालदेखि खेतीपाती गर्दै आएका छौं। अनि कसरी अरूको नाममा हाम्रो जग्गा गयो। हामी अचम्मित छौं, उनीहरू भन्छन्। उनीहरूले प्रदेश सरकार हुँदै पटकपटक संघीय सरकारलाई पनि यो विषयमा गुहार्दा समस्या समाधान नभएको बताएका छन्। भंगहाका युवा अभियानी संघर्ष दाहाल भन्छन्, बाहिरका मानिसहरूले थारूटोललाई बैंकमा बन्धकी राखेर ऋण खान खोजेका छन्। बैंकका कर्मचारीहरू जग्गाको स्थलगत जाँच गर्नका लागि दिनहुँ आउँछन्। चुरे तथा नदी प्रणाली संरक्षण सरोकार पत्रकार समाजका अध्यक्ष अनिल कर्णका अनुसार रातु नदीको पश्चिमी तटबन्धले गर्दा थारू गाउँ टापुमा परिणत भएको थियो। त्यसपछि सम्भवतः २०२५ सालमा यहाँका बासिन्दा रातुपारि जंगल फँडानी गरेका बसेका थिए। सातआठ पुस्तादेखि स्थानीयले यस ठाउँमा घर बनाई खेतीपाती गर्दै वंश परम्परा चलाइरहेका छन्। तर, केही समयअघि मात्र स्थानीयले आफ्ना घरखेत अर्काका नाउँमा दर्ता भइसकेको चाल पाए। केही वर्षयता अब उनीहरूले जग्गाको कानुनी स्वामित्व आफूसँग रहेको भन्दै स्थानीयलाई घरखेत खाली गर्न धम्क्याइरहेका छन्। जसमा स्थानीय जनप्रतिनिधि र भूमाफियाहरूसमेत संलग्न रहेको उनले बताए। भन्छन्, तत्कालीन सुकुम्बासी आयोगको किर्ते जालसाजीका सिकार १ सय ८३ घरपरिवारसँग ओत लाग्ने थातथलो र जीवन धान्ने सहारा खेतबारी खोस्न खोजिँदैछ। तर, राज्य मौन रहेको उनले सुनाए। महोत्तरी क्षेत्र नम्बर १ बाट तीनपटक प्रतिनिधिसभा सदस्य भएका पूर्वशिक्षामन्त्री गिरिराजमणि पोखरेलले माइतीघर मण्डलामा पीडितसँग कुरा गरेर न्याय दिलाउने आश्वासन दिएका छन्।"
