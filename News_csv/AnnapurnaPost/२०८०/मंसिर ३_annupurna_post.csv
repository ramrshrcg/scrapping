शीर्षक,विवरण
माझीबस्ती ऋणबाट जोगाऔं,"सिन्धुपाल्चोकको चौतारा साँगाचोकगढी१४ को माझी बस्ती बाहिरबाट हेर्दा जति आकर्षक र सुन्दर देखिन्छ, त्यसभित्रको पीडा भने मन कुँड्याउने खालको छ। एकै नासका र चिटिक्क पारेर बनाइएका घरघरको व्यथा एउटै छ ऋणको बोझ। भूकम्पले घर भत्काएपछि माझी बस्तीलाई सुन्दर पुनर्निर्माणको प्रस्ताव आएको थियो। कलाकार श्वेता खड्काले श्वेताश्री फाउन्डेसनबाट बस्ती पुनर्निर्माणको आकर्षक प्रस्ताव लगेकी थिइन्। त्यही प्रस्ताव अनुसार माझीहरूले ७८ लाख रुपैयाँ लगानी पर्ने घर बनाउन राजी भएका थिए। त्यसमा भूकम्प प्रभावितलाई सरकारले दिने ३३ लाख रुपैयाँ जो छँदै थियो। अरू केही सहयोग श्वेताको फाउन्डेसनले गर्ने भन्ने आश्वासन पाउँदा बैंक ऋणसमेत लिएर घर बनाउन माझी समुदाय राजी नहुने कुरै थिएन। तर आजका दिनसम्म पनि उनीहरूमध्ये कसैले पनि बैंक ऋण बुझाउन सकेनन्। उनीहरूको बस्ती निर्माणका लागि फाउन्डेसनले कहाँकहाँ कोकोसँग के कति सहयोग जुटायो भन्ने भेउ कसैलाई भएन। न त फाउन्डेसनले नै हिसाबकिताब सार्वजनिक गर्यो। क लाकार खड्काले माझी बस्ती पुनर्निर्माण गर्नेभन्दा बढी त उनी चर्चित भइन्, तर ऋणको खाल्डोमा भने माझी समुदाय पर्यो। बैंकले बस्ती नै लिलामीका लागि सूचना निकाल्दा पनि श्वेताश्री फाउन्डेसन भने आज चुपचाप छ। माझी समुदायले गुहार्दा पनि सुनेको नसुन्यै भइरहेको छ। दिनभर ज्याला मजदुरी गरेर दुई छाक टार्न धौधौ परिरहेको समुदायसँग ४४ लाख रुपैयाँ ऋण तिर्ने सामथ्र्य पनि छैन। न घर लिलामी भएर फेरि बेघर बन्ने न त आफूले नसक्ने ऋण तिर्ने ? मझधारमा छ सिंगो माझी बस्ती। ऋणको सागरमा डुब्न आँटेर मझधारमा पुगेको बस्तीप्रति फाउन्डेसन उत्तरदायी भइदिएको भए राहत पुग्थ्यो। सरकारले दिने सहयोग देशभरमै एकदरले ३३ लाख दिइनैसक्यो। बैंकले ऋण उठाउन खोज्नु स्वाभाविक भयो। अब चौतारा साँगाचोकगढीको माझी बस्तीलाई मझधारबाट किनारा ल्याउने भनेको ऋण मुक्त गराउनु हो। ऋणमुक्तिको उपायका लागि मनकारीहरूकै सहयोग भइदिने हो भने कल्याण हुन्छ। अर्काे महत्वपूर्ण कुरा के भने फाउन्डेसनले ऊबेला आफूले संकलन गरेको रकमको हिसाबकिताब सार्वजनिक गर्नसक्नुपर्छ। पूरै ऋणमुक्त गरिदिने दायित्व पूरा गर्न नसके पनि त्यसका लागि पहलकदमीको हात अघि बढाउनुपर्छ।"
"रेमिट्यान्स बढ्यो, अनुत्पादक क्षेत्रमै खर्च","काठमाडौं : असोजमा ३ खर्ब ६५ अर्ब ३४ करोड रेमिट्यान्स आयो। जुन, हालसम्मकै उच्च हो। दसैं, तिहार, छठ जस्ता चाडबाडको मुखमा रेमिट्यान्स ह्वात्तै बढेको राष्ट्र बैंकले जनाएको छ। राष्ट्र बैंकका अनुसार चालु आर्थिक वर्षको पहिलो महिना (साउन) मा १ खर्ब १६ अर्ब २ करोड रुपैयाँ रेमिट्यान्स आएको थियो। भदौमा २ खर्ब २८ अर्ब ३७ करोड रुपैयाँ भित्रियो। तर, असोजमा भदौको भन्दा १ खर्ब ३६ अर्ब ९७ करोड बढी रेमिट्यान्स आयो। जुन, अघिल्लो वर्ष असोजमा आएको भन्दा ३० प्रतिशत बढी हो। वैदेशिक रोजगारीमा जानेको संख्या बढेसँगै रेमिट्यान्स पनि बढ्दै गएको अर्थविद्हरू बताउँछन। तर, रेमिट्यान्स बढ्दै गए पनि त्यसको सही सदुपयोग हुन नसकेको अर्थविद्हरू बताउँछन्। रेमिट्यान्सलाई उत्पादनमूलक क्षेत्रमा प्रयोग गर्न सकिए मात्रै देश विकास र अर्थतन्त्र सुदृढ बन्ने उनीहरूको तर्क छ। रेमिट्यान्स बढेसँगै विदेशी मुद्राको सञ्चिति पनि बढ्दै गएको छ। अमेरिकी डलरमा आएको रेमिट्यान्स २५९ प्रतिशतले वृद्धि भई २ अर्ब ७६ करोड पुगेको छ। अघिल्लो वर्ष यस्तो रेमिट्यान्स ७९ प्रतिशतले बढेको थियो। अपेक्षा गरेको भन्दा बढी रेमिट्यान्स आएको नेपाल रेमिटर्स एसोसिएसन (नेपाल मुद्रा विप्रेषक संघ) का महासचिव सञ्जय सिग्देल बताउँछन्। कात्तिकमा पनि सोही हाराहारीमा आउने अनुमान गरिएको उनको भनाइ छ। मुलुकको अर्थतन्त्र नै रेमिट्यान्सले धान्ने अवस्थामा पुगेको विज्ञहरू बताउँछन्। विदेशमा काम गरिरहेका युवाहरूले पठाउने रेमिट्यान्सले उनीहरूका परिवारको दैनिकी धान्ने मात्रै नभई बैंकको तरलताको समस्या पनि अन्त्य गरिदिएको छ। स्वदेशमा रोजगार नहुँदा बिदेसिनेहरूको संख्या दिन प्रतिदिन बढदै गएको छ। वैदेशिक रोजगार विभागका अनुसार चालु आवको भदौसम्म श्रम स्वीकृति (संस्थागत तथा व्यक्तिगतनयाँ) लिनेको संख्या ७४ हजार ४ सय ५५ पुगेको छ। पुनः श्रम स्वीकृति लिनेको संख्या ३२ हजार ४ छ। खाडीमुलुकमा जानेको संख्या अघिल्ला वर्षको तुलनामा केही घटेको छ। तर, युरोपेली मुलुकहरूमा अध्ययनका लागि जानेको संख्या बढ्दै गएको विभागको भनाइ छ। शिक्षा मन्त्रालयले जारी गरेको वैदेशिक अध्ययनका लागि दिएको अनुमतिपत्र नो अब्जेक्सन सर्टिफिकेट (एनओसी) लाई आधार मान्दा एक दशकमै १२ कक्षा उतिर्ण गरेका करिब ५ लाख ४३ हजार विद्यार्थी बाहिरिएका छन्। तरलताको मुख्य स्रोत नै रेमिट्यान्स राष्ट्र बैंक आर्थिक अनुसन्धान विभागका कार्यकारी निर्देशक डा प्रकाशकुमार श्रेष्ठ वैदेशिक रोजगारीमा जानेको संख्या बढेसँगै रेमिट्यान्सको रकम पनि सोही हिसावले बढेको बताउँछन्। रेमिट्यान्सको अवस्था निकै राम्रो रहेको उनको भनाइ छ। वैदेशिक रोजगारमा गएकाबाट रेमिट्यान्स भित्रिँदा मुलुकमा विदेशी मुद्रा सञ्चिति पनि बढेको छ। सञ्चिति बढ्दा बैंक तथा वित्तीय संस्थामा लगानी योग्य पुँजी (तरलता) बढेको छ। तरलता बढ्दा बैंकको व्याजदर घट्छ र कर्जाको ब्याजदर घट्छ। तर, कर्जा पाउने उद्योगी, व्यवसायीले ऋण सही ठाउँमा सदुपयोग गर्न जरुरी भएको श्रेष्ठले बताए। यसरी कम ब्याजदरमा पाउने कर्जा उत्पादनमूलक ठाउँमा प्रयोग गर्नुपर्ने श्रेष्ठको भनाइ छ। अहिले हामीसँग तरलताको मुख्य स्रोत विप्रेषण हो, श्रेष्ठ भन्छन्, रेमिट्यान्स बुझ्ने आफन्तले लगानीभन्दा पनि जोहो नै टार्ने गरेका छन्। रेमिट्यान्स बढ्दा कम ब्याजदरमा कर्जा उपलब्ध हुने श्रेष्ठ बताउँछन्। उद्योगी, व्यवसायीले कर्जालाई उत्पादनमूलक क्षेत्रमा लगानी गर्नुपर्यो, उनी भन्छन्, सरकारले पनि बोन्ड बिक्री गरेर उठाएको पैसा उच्च प्रतिफल आउने पूर्वाधारमा प्रयोग गर्नुपर्छ। बैंक तथा वित्तीय परिसंघ नेपाल (सिबिफिन)का उपाध्यक्ष एवं महालक्ष्मी विकास बैंकका अध्यक्ष राजेश उपाध्याय मुलुक रेमिट्यान्सको सहारामा रहेको बताउँछन्। रेमिटयान्सको भर पर्नु भनेको एउटा खुट्टाले टेक्नु हो, उपाध्याय भन्छन्, एउटाले मात्रै टेकेर अर्थतन्त्र चलायमान हुँदैन। अर्थतन्त्रलाई दौडाउन दुवै खुट्टाले टेक्न आवश्यक छ। यसैले रेमिट्यान्सको मात्रै भर नपरी आन्तरिक उत्पादनलाई जोड दिन जरुरी छ। रेमिट्यान्सजीडीपीमा अनुपात बढ्दो वैदेशिक रोजगारबाट भएको आम्दानी विप्रेषण (रेमिट्यान्स) आन्तरिक उत्पादनमा प्रयोग नभएकाले कुल गार्हस्थ्य उत्पादन (जीडीपी) मा जोडिदैन। रेमिट्यान्सले जीडीपीमा प्रत्यक्ष योगदान नदिए पनि जीडीपीमा यसको अंशको आकार भने बढ्दै गएको छ। विगत १० वर्षको रेमिट्यान्सले जीडीपीको अंशको आकार बढ्दो छ। आर्थिक वर्ष ०७०७१ मा ५ खर्ब ४३ अर्ब २९ करोड रुपैयाँ रेमिट्यान्स भित्रिएको थियो। तर, यो रकम वार्षिक औसत १११३ प्रतिशतले वृद्धि भई आर्थिक वर्ष ०७९८० सम्म आइपुग्दा १२ खर्ब २० अर्ब ५५ करोड पुगेको थियो। जुन सोही वर्षको कुल गार्हस्थ्य उत्पादनको २२७० प्रतिशत बराबर हुन आउँछ। विश्वमै कुल गार्हस्थ उत्पादन (जीडीपी)को अनुपातमा सबैभन्दा बढी रेमिट्यान्स भिœयाउने मुलुकमा पर्छ, नेपाल। रेमिट्यान्स भिœयाउने उत्कृष्ट ११औं स्थानमा पुगेको तथ्यांक पनि सार्वजनिक भएको थियो। नेपालमा वार्षिक ४८ खर्ब हाराहारीमा रेमिट्यान्स आइरहेको छ। जसको अनुपातमा करिब २२२५ प्रतिशतको रेमिट्यान्स भित्रिरहेको देखिन्छ। यसअनुसार जीडीपीको अनुपातमा धेरै रेमिट्यान्स भित्र्याउनेमा नेपाल दक्षिण एसियामै पहिलो स्थानमा छ। अंकका आधारमा अन्य मुलुकको बढी देखिए पनि जीडीपीको अनुपातमा नेपाल अघि देखिएको हो। कोभिड अघिकै अवस्था विगतका केही वर्ष रेमिट्यान्स र कुल गार्हस्थ्य उत्पादन (जीडीपी)को अनुपात २५ प्रतिशतसम्म पुगेको थियो। तर, कोभिडपछि केही खस्किएको थियो। पनि, अब पुरानै अवस्थामा फर्किन लागेको रेमिटर्स संघका अध्यक्ष सञ्जय सिग्देल बताउँछन्। उनी भन्छन्, कोभिडलगायतका कारण बाहिरबाट रेमिट्यान्स आउन गाह्रो भएको थियो। अहिले भने बढिरहेको छ। पहिले वार्षिक १० खर्ब आउँथ्यो। यसपटक दसैं लक्षित गरेर विगतभन्दा राम्रै रेमिट्यान्स भित्रियो। अब यो चालु आवमा १४ खर्ब जति भित्रिने अनुमान गरिएको छ। गत वर्षको तुलनामा २५ प्रतिशतको दरले रेमिट्यान्स वृद्धि हुने अनुमान गरिएको छ, उनले भने। रेमिट्यान्सले मुलुकको अर्थतन्त्रलाई धान्न ठूलो मद्दत पुर्याए पनि अब मुलुकभित्रै श्रम हुने विकल्पको खोजी गर्नुपर्नेमा उनको जोड छ। २३५ प्रतिशत रेमिट्यान्स अझै गैर बैंकबाट राष्ट्र बैंकले गरेको एक अध्ययनले २ दशमलव ३५ प्रतिशत रेमिट्यान्स अझै पनि गैर बैंकिङ माध्यमबाट भित्रिरहेको देखाएको छ। राष्ट्र बैंकके सिद्धार्थनगर कार्यालयले लुम्बिनी प्रदेशमा वैदेशिक रोजगारीले आर्थिक तथा सामाजिक क्षेत्रमा पारेको प्रभाव विषयमा अध्ययन गरेको थियो। उक्त अध्ययनले ९७६५ प्रतिशतले बैंकिङ माध्यमबाट स्वदेशमा पठाउने गरेको देखाएको थियो। कतिपयले अनौपचारिक माध्यमबाट नेपाल पठाउने र स्वदेशमा सम्बन्धित परिवारले बैंक खातामार्फत भुक्तानी लिने गरेको कारोबारलाई समेत बैंकिङ माध्यम भनेको हुनसक्ने सम्भावना हँुदा बैंकिङ माध्यमबाट प्राप्त हुने विप्रेषणको प्रतिशत बढी भएको हुन सक्ने देखिन्छ। राष्ट्रिय योजना आयोगका सदस्य तथा अर्थविद् डारमेशचन्द्र पौडेल मुलुक भित्रिने रेमिट्यान्स अझै अपेक्षाअनुसार कम हुनुको कारण हुन्डी जस्ता अनौपचारिक अर्थतन्त्रको आकार ठूलो भएको औंल्याए। रेमिट्यान्सले यसरी बदलियो जीवनशैली विगत दुई सय वर्षअघिदेखि भारतबाट सुरु भएको नेपालको वैदेशिक रोजगारीको यात्रा हाल विश्वका अधिकांश देशमा पुगेको छ। वैदेशिक रोजगारीमा ठूलो हिस्सा ओगटेको लुम्बिनी प्रदेशको आर्थिक तथा सामाजिक क्षेत्रमा पारेको प्रभाव विश्लेषण गरी अध्ययन सम्पन्न गरिएको थियो। उक्त अध्ययनअनुसार न्यून आय भएका श्रमिकहरू जसको वार्षिक बचतसमेत नगन्य थियो। उनीहरू वैदेशिक रोजगारीमा गएपश्चात् आफूलगायत आफ्ना परिवारका दैनिक आवश्यकताहरू परिपूर्ति गर्दै औसतमा वार्षिक करिब ४ लाख २० हजार बचत गर्न सक्षम भएको अध्ययनले देखाएको छ। वैदेशिक रोजगारीमा जानेको संख्या बढेसँगै रेमिट्यान्स पनि सोही अनुपातमा बढेको छ। अरू बेलाभन्दा चाडपर्वको समयमा बढी रेमिट्यान्स आउने प्रवृत्ति छ। अहिले तरलताको मुख्य स्रोत रेमिट्यान्स हो। रेमिट्यान्सको रकम बुझ्ने परिवारले पनि उक्त लगानीमा ध्यान दिएका छैनन्। उनीहरू जोहो टार्नेमै खर्च गरिरहेका छन्। रेमिट्यान्स बढ्दा कम ब्याजदरमा कर्जा उपलब्ध हुन्छ। उद्योगी, व्यवसायीले पनि बैंकबाट लिने कर्जालाई उत्पादनमूलक क्षेत्रमा लगानी गर्नुपर्यो। सरकारले पनि बोन्ड बिक्री गरेर उठाएको पैसा उच्च प्रतिफल आउने पूर्वाधारमा प्रयोग गर्नुपर्छ। डाप्रकाशकुमार श्रेष्ठ, कार्यकारी निर्देशक, नेपाल राष्ट्र बैंक मुलुक रेमिट्यान्समै भर पर्ने अवस्था छ। तर, रेमिट्यान्सको सुविधालाई ठीक ढंगले उपयोग गर्न नसक्नु विडम्बना हो। पहिला बैंकमा लगानीयोग्य पुँजी (तरलता) अभाव थियो। तर रेमिट्यान्स बढेकै कारण तरलता पर्याप्त छ। रेमिट्यान्सबाट प्राप्त विदेशी विनिमयको सुविधालाई औद्योगीकरण लगायतका विभिन्न क्षेत्रमा लगानी गर्नुपर्छ। स्वदेशी उत्पादन, रोजगारी बढाउन र निजी क्षेत्रको प्रवद्र्धन गर्न यस्तो रकम लगानी गर्नुपर्ने आवश्यक्ता छ। यसमा टेकेरै थप नीतिगत पहल पनि गर्नुपर्छ।डा डिल्लीराज खनाल, अर्थविद् विगतका केही वर्ष कुल गार्हस्थ्य उत्पादन (जीडीपी)मा रेमिट्यान्सको अंश २५ प्रतिशतसम्म पुगेको थियो। तर, कोभिडपछि केही खस्कियो। अब सोही हाराहारीमा आइपुग्न लागेको छ। पहिला हामीले वार्षिक १० खर्ब ल्याउँथ्यौं। यसपटक दसैं लक्षित गरेर विगतभन्दा राम्रै रेमिट्यान्स भित्रियो। अब यो चालु आवमा १४ खर्ब जति भित्रिने अनुमान छ। गत वर्षको तुलनामा २५ प्रतिशतको दरले रेमिट्यान्स वृद्धि हुने अनुमान गरिएको छ। रेमिट्यान्सले मुलुकको अर्थतन्त्रलाई धान्न ठूलो मद्दत पुर्याएको छ।सञ्जय सिग्देल, महासचिव, नेपाल रेमिटर्स एसोसिएसन यस्तै, वैदेशिक रोजगारीका कारण वैदेशिक रोजगारीमा संलग्न परिवारहरूले प्रयोग गर्ने दैनिक उपभोग्य वस्तु, शिक्षा, स्वास्थ्य लगायतका सेवाहरूको गुणस्तरमा वृद्धि हुनुका साथै ६८४१ प्रतिशतले आफ्नो तथा परिवारका नाममा घरजग्गा खरिद एवम् निर्माण गरेका छन्। वैदेशिक रोजगारीपश्चात् पारिवारिक सदस्यहरूको खानपान, लत्ताकपडा, बसाईको गुणस्तर वृद्धि हुनुका साथै सामाजिक सम्बन्धसमेत राम्रो भएको अध्ययनले देखाउँछ। केन्द्रीय बैंकको लुम्बिनी प्रदेशका अनुसार अध्ययनमा समेटिएका संलग्न परिवारको वैदेशिक रोजगारीमा जानुपूर्व र गएपछि आम्दानी, खर्च र बचतको तुलना गरेको थियो। जसअनुसार वैदेशिक रोजगारीमा गएपछि औसत आम्दानी करिब २ लाख २१ हजार रुपैयाँ अर्थात् २८१४५ प्रतिशतले वृद्धि भई ८ लाख ४३ हजार पुगेको छ। यस्तै, औसत खर्च करिब १ लाख ९० हजार रुपैयाँ अर्थात् १२४७४ प्रतिशतले वृद्धि भई ४ लाख २७ हजार पुगेको छ। त्यसैगरी, औसत बचत ३१ हजारमा उल्लेख्य वृद्धि भई ४ लाख १६ हजार पुगेको देखिन्छ। वैदेशिक रोजगारीमा जानुपूर्व परिवारको बचत ज्यादै न्यून भएकाले गएपछि औसत बचतको प्रतिशत परिवर्तन बढी देखिएको हो। वैदेशिक रोजगारीमा संलग्न श्रमिकहरूको पारिवारिक खर्च संरचनामा सबैभन्दा बढी दैनिक उपभोगमा ५८७८ प्रतिशत, शिक्षा र स्वास्थ्यमा २२४८ प्रतिशत, ऋण तिर्न १००७ प्रतिशत र मनोरञ्जन तथा अन्यमा ८६७ प्रतिशत खर्च गर्ने गरेको केन्द्रीय बैंकको अध्ययनले देखाएको छ। यस्तै, वैदेशिक रोजगारीमा संलग्न श्रमिक र परिवारका सदस्यहरूले बचत रकमलाई एक वा एकभन्दा बढी क्षेत्रमा लगानी गरेको देखिन्छ। छनोटमा परेका नमुना अध्ययनको आधारमा वैदेशिक रोजगारीमा संलग्न ६८४१ प्रतिशत श्रमिकपरिवारका सदस्यहरूले घरजग्गा खरिद एवम् निर्माणमा बचत रकम लगानी गरेका छन्। त्यसैगरी, बैंक बचतमा ६६०२ प्रतिशत, सुनचाँदी खरिदमा ५२६७ प्रतिशत, व्यापार व्यवसायमा १२२७ प्रतिशत, सामाजिक कार्यमा १२०१ प्रतिशत, व्यक्तिगत लगानीमा ९१४ प्रतिशत र सेयर खरिदमा ४४४ प्रतिशतले बचत रकम लगानी गरेको देखिएको छ। वैदेशिक रोजगारीमा जानुअघि ६३० प्रतिशतको मात्र बैंक खाता रहेकोमा विप्रेषण रकम प्राप्त गर्न थालेपश्चात् बैंकिङ कारोबार तथा डिजिटल भुक्तानी प्रणालीमा समेत अधिकांश परिवारहरूको पहुँच पुगेको देखिएको छ। ३५५१ प्रतिशत खेतीयोग्य जमिन बाँझो लुम्बिनी प्रदेशको रेमिट्यान्ससँग सम्बन्धित प्रतिवेदनले केही हदसम्म समग्र मुलुकको चित्रण गरेको बताउँछन्, राष्ट्र बैंक आर्थिक अनुसन्धान विभागका कार्यकारी निर्देशक डा श्रेष्ठ। उनका अनुसार रेमिट्यान्सले अप्रत्यक्ष रूपमा जीडीपीमा योगदान पुर्याउँदै आएको छ। तत्काललाई मुलुक रेमिट्यान्समै निर्भर रहेको र यो स्थिति केही समयसम्म रहने उनको अनुमान छ। रेमिट्यान्सको प्रयोग आधारभूत आवश्यकताअनुसार गर्नु स्वाभाविक हो। सबैले यसरी भित्रिएको पैसाबाट व्यवसाय नै गर्छन् भन्ने हुँदैन, उनले अन्नपूर्णसँग भने। अध्ययनले वैदेशिक रोजगारीमा जानेलाई आवश्यक तालिम र प्रशिक्षणद्वारा सीप विकास गरेर गन्तव्य मुलुकहरूसँग श्रम सम्झौता गरे रेमिट्यान्स आम्दानीमा वृद्धि हुने सुझाव दिएको छ। वैदेशिक रोजगारीमा जाने संख्या बढेपछि ३५५१ प्रतिशत परिवारको खेतीयोग्य जमिन बाँझो भएकाले रेमिट्यान्सलाई कृषि उत्पादन बढाउन विशेष नीतिगत व्यवस्था गर्नुपर्नेसमेत औंल्याइएको छ। वैदेशिक रोजगारीमा गएर फर्किएका व्यक्तिहरूको ज्ञान, सीप तथा अनुभवलाई केन्द्रमा राखेर तीनै तहका सरकारले ल्याएका विशेष कृषि, पशुपालन, लघुउद्यम कार्यक्रमहरूमा विशेष आकर्षण नदेखिएकाले सरकारका उक्त नीतिहरूलाई थप परिमार्जन गरी लगानी प्रोत्साहन गर्न उचित कदम चाल्नुपर्ने अध्ययनको निष्कर्ष छ।"
कुन बैंकले दिन्छ सस्तोमा कर्जा ?,"काठमाडौं : बैंकिङ कारोबार गर्दा निक्षेपको ब्याजदर सक्दो बढी भएकोमा र कर्जाको ब्याजदर सकभर कम भएको बैंकमा ग्राहकको आकर्षण हुन्छ। यतिबेला बैंकहरूले एकातिर मंसिरका लागि निक्षेपको नयाँ ब्याजदर सार्वजनिकसँगै लागू गरेका छन्। यस महिना वाणिज्य बैंकहरूको निक्षेपको औसत ब्याजदर ३ प्रतिशत बिन्दुले बढीले घटेको देखिन्छ। गत कात्तिकमा व्यक्तिगत निक्षेपतर्फ औसत ९९६ प्रतिशत रहेकोमा मंसिरमा ९६३ प्रतिशतमा सीमित छ। सञ्चालित २० वाणिज्य बैंकमध्ये यस महिना बढी निक्षेपको ब्याजदर हुनेमा माछापुच्छ्रे, हिमालयन र नेपाल एसबीआई छन्। यी ३ वटैको जसले ब्याजदर १०६० प्रतिशत छ। तर, ६ बैंकको ब्याजदर स्थिर छ। जसमा सिटिजन्स, सिद्धार्थ, लक्ष्मी सनराइज, कुमारी, प्राइम कमर्सियल र नेपाल बैंक पर्छन्। यसबाहेकका १३ वटाले ब्याजदर घटाएका छन्। ऋणीका लागि पनि ब्याजदर थोरै घट्ने भएको छ। वाणिज्य बैंकहरूको औसत आधार दर (बेस रेट) गत असारको तुलनामा थोरै मात्रामा घटेको छ। सेयर मार्जिन प्रकृतिको धितोकर्जा होस् वा घरजग्गा कर्जा, गाडी, आवासीयलगायतका कर्जाहरू लिने ग्राहकलाई यो खुसीको खबर हो। बैंकहरूले आधार दरका आधारमा ऋणको ब्याजदर तय गर्छन्। चालू आवको पहिलो त्रैमासमा सार्वजनिक आधार दर (बेस रेट)मा आधारित भएर बैंकहरूले यदि आधार दर बढ्दै गए ऋणको ब्याजदर पनि बढ्छ। नेपाल राष्ट्र बैंकको निर्देशनअनुसार बैंक तथा वित्तीय संस्थाहरूले हरेक त्रैमासमा आधार दर गणना गरी सार्वजनिक गर्नुपर्छ। सोही आधारमा गणना गर्दा आधार दरमा आएको परिवर्तनअनुसार ऋणको ब्याजदर पनि घटबढ गर्न निर्देशन दिएको छ । यसैले स्थिर ब्याजदरमा कर्जा लिएका बाहेकको कर्जा सम्झौताअनुसार नयाँ होस् वा पुराना दुवै ऋणीको ब्याजदर परिवर्तन हुन्छ। यसैले अब कुन बैंकको कर्जाको ब्याजदर कत्ति पुग्ला भन्ने कौतुहलता ऋण लिन चाहनेलाई हुनु स्वाभाविक हो। आधार दरकै तथ्यांकअनुसार यस महिना कर्जाको ब्याजदरमा थोरैले कमी आउने देखिएको छ। किनभने पछिल्ला महिनामा बैंकहरूको आधार दर थोरै भए पनि घट्दै गएको थियो। सोअनुसार ऋणको ब्याज पनि थोरै भए पनि नियन्त्रण भएको छ। वाणिज्य बैंकहरूले सार्वजनिक गरेको पहिलो त्रैमासिक (असोज मसान्तसम्मको) वित्तीय विवरणअनुसार तीन महिनामै औसत ब्याजदर करिब ००५ प्रतिशत बिन्दुले घटेको छ। यसअघि असार मसान्तसम्म औसत आधार दर १००५ प्रतिशत रहेकोमा असोज मसान्तसम्म आउँदा १० प्रतिशतमा झरेको छ। यद्यपि गत आवको असोजमा औसत आधार दर १०१० प्रतिशत थियो। यसर्थ सञ्चालनमा रहेका २० वाणिज्य बैंकमध्ये सबैभन्दा कम आधार दर स्ट्यान्डर्ड चार्टर्ड र राष्ट्रिय वाणिज्य बैंकको छ। यसको क्रमशः ८४२ र ८७० प्रतिशत छ। एकल अंकमा आधार दर रहनेमा ९ वटा बैंक छन्। उक्त दुईबाहेक क्रमशः नेपाल बैंकको ९१९, सिद्धार्थको ९५३, नबिलको ९५८, एभरेस्टको ९७०, सानिमाको ९७५, एनएमबीको ९८५ र नेपाल इन्भेस्टमेन्ट मेगाको ९९९ प्रतिशत आधार दर कायम रहेको छ। यसबाहेकका ११ बैंकको आधार दर भने दोहोरो अंकमा अर्थात् १० प्रतिशतदेखि ११ प्रतिशतको बीचमा छन्। आधार दरसँगै प्रिमियम र स्प्रेडदरले ब्याज निर्धारण बैंकको जति कम आधार दर हुन्छ त्यसको ब्याजदर प्रायः कम हुने भएकाले ती बैंक ग्राहकको छनोटमा पर्छन्। तर, कर्जाको ब्याजदर बढी र कम कत्ति छ भन्नेबारे आधार दरसँगै स्प्रेड दर (कर्जा निक्षेपको ब्याजदर अन्तर), प्रिमियम दरले निर्धारण गर्छ। बैंकहरूले आधार दरमा जोड्ने प्रिमियम दर पनि ऋणीलाई तोकिने ब्याजदरका लागि महत्वपूर्ण बन्छ। बैंकहरूले आधार दरमा २ देखि ५ सम्म प्रिमियम जोडेर ऋणीका लागि ब्याजदर तोक्ने गरेको देखिन्छ। यद्यपि प्रिमियममा मनोपोली भएको भन्दै केन्द्रीय बैंकले यसलाई कडाइ पनि गरेको छ। कर्जाको प्रकार तथा भुक्तानी अवधिका आधारमा छुट्टाछुट्टै प्रिमियम दर तय गरी मासिक रूपमा कर्जा तथा सापटको ब्याजदर निर्धारण तथा प्रकाशन गर्नुपर्ने व्यवस्था छ। ब्याजदर प्रकाशन गर्दा कर्जा शीर्षकअनुसार आधार दरमा थप गरिने प्रिमियम दर स्पष्ट रूपमा उल्लेख गर्नुपर्ने छ। प्रकाशित प्रिमियम दर वृद्घि गर्दा अर्धवार्षिक रूपमा गर्न सकिनेछ। तर, प्रिमियम दर घटाउनु पर्ने भएमा अर्धवार्षिकभन्दा कम समयावधिमा पनि प्रकाशित प्रिमियम दर घटाउन सकिनेछ। कुनै व्यक्ति वा फर्मलाई प्रदान गरिने कर्जा तथा सापटको ब्याजदर निर्धारण गर्दा आधार दरमा थप गरिने प्रिमियम दर स्पष्ट रूपमा उल्लेख गर्नुपर्नेछ, एकीकृत निर्देशनमा उल्लेख छ। यसर्थ यदि कुनै बैंकको आधार दर १० प्रतिशत छ र त्यसले २ प्रतिशत प्रिमियम तोकेको छ भने ऋणीलाई १२ प्रतिशत ब्याजदर पर्न जान्छ। तर, बैंकले प्रिमियम दर व्यवसायको प्रकृति, धितोको मूल्य र ऋणीसँगको विगत कारोबार जस्तालाई हेरेर निर्धारण गर्दै आएको छ। आधादर्जन बैंकको स्प्रेडदर ४ प्रतिशतमाथि निक्षेपमा दिने र कर्जा तथा सापटमा लिने ब्याजदर बीचको औसत ब्याजदर अन्तर अर्थात् स्प्रेड दरको पनि सीमा तोकिदिएको छ। कर्जा लिनुअघि यसबारे पनि जानकार हुन जरुरी छ। किनभने राष्ट्र बैंकले यसअघि निर्देशन दिँदै सो अन्तर २०८० असार महिनाबाट क वर्गका वाणिज्य बैंकहरूको हकमा ४ प्रतिशत र ख र ग वर्गका संस्थाको हकमा ४६ प्रतिशतभन्दा बढी नहुने व्यवस्था गरेको छ। यसो नगर्नेलाई कारबाही तोकेको छ। तर, असोजसम्ममा आइपुग्दा पनि आधादर्जन वाणिज्य बैंकको स्प्रेडदर ४ प्रतिशतमाथि छन्। सीमाभन्दा माथि स्प्रेडदर हुनेमा प्रभु बैंकको ४९५ प्रतिशत, हिमालयनको ४८६, नेपाल इन्भेस्टमेन्ट मेगााको ४४१, ग्लोबल आईएमईको ४३४, कुमारीको ४३० प्रतिशत छ। यसबाहेकका बैंकको स्प्रेड दर भने ३ प्रतिशतदेखि ४ प्रतिशतको बीचमा छ।"
एकताको प्रतीक छठ,"सूर्य पूजाको परम्परा प्राचीन कालदेखिको हो जुन विश्वव्यापी छ। नेपाल, भारत, बेबिलोन, युनान, मिश्र तथा जापानलगायत थुप्रै देशमा सूर्य उपासनाको परम्परा पाइन्छ। कात्तिक महिनामा मन्द जाडोसँगै नेपाली जनमानसमा छुट्टै उत्साह, आनन्द र धार्मिक निष्ठाको वातावरण सिर्जना हुन्छ। तिहार सकिएसँगै भाइटीकाको भोलिपल्टदेखि पवित्रता, निष्ठा र आस्थाको छठ पर्व आरम्भ भइसकेको छ। राजधानीसहित देशको अधिकांश भागमा चार दिनसम्म छठ पर्वको रंगमा रमेको हुन्छ। कार्तिक शुक्ल चतुर्थी तिथिबाट छठ पर्वको विधिपूर्वक पूजा कार्य शुभारम्भ हुन्छ। कार्तिक महिनाको शुक्लपक्षको षष्ठी तिथिका दिन छठ पर्व मनाउने गरिन्छ। चार दिनसम्म हुने छठ पर्व विधिपूर्वक पूजा गरी तथा व्रत बसेमा मनोकामना अनुसारको भाकल पूरा हुने विश्वास राखिन्छ। छठ व्रतमा शारीरिक र मानसिक दुवै रूपबाट शुद्ध हुनुपर्छ। छठको व्रतका नियम निकै कडा हुने गर्छन्। परम्पराअनुसार छठका दिन साँझ अस्ताउँदो सूर्यलाई जलाशयमा उभिएर पूजासहित अर्घ दिनुपर्ने प्रचलन छ। त्यसपछि रातभर नदी तथा तलाउ किनारमा बसी भजनकीर्तन गर्दै भोलिपल्ट सप्तमीका दिन बिहान उदाउँदो सूर्यलाई पुनः अर्घ दिएपछि पूजा विसर्जन गरिन्छ। षष्ठीको साँझ र सप्तमीको बिहान अर्घ दिने बेलामा घाटको दृश्य अति मनमोहक र संगीतमय हुन्छ। छठ सूर्य उपासनाको महान् पर्व हो। सूर्य पूजाको परम्परा प्राचीन कालदेखिको हो जुन विश्वव्यापी छ। नेपाल, भारत, बेबिलोन, युनान, मिश्र तथा जापानलगायत थुप्रै देशमा सूर्य उपासनाको परम्परा पाइन्छ। सूर्यको उपासना आरोग्य र आयुष्मानका लागि पनि गरिन्छ। साथै, यस पर्वमा व्रत बसेमा चर्मरोग र कुष्ठरोग निदान हुन्छ भन्ने मान्यतासमेत पाइन्छ। छठ पर्व मनाउँदा पारिवारिक कल्याण, सन्तानसुख तथा मनोकामना पूरा हुने विश्वास गरिन्छ। हिन्दू धार्मिक र पौराणिक आख्यानहरूमा सूर्य उपासनाको उल्लेख छ। छठको पूर्वरूप (सूर्य उपासना) वेदमै पाइन्छ। छठी माताको प्राधान्य हुने गरी मनाइने वर्तमान छठको प्रारम्भ गुप्तकालतिर भएको जस्तो देखिन्छ। भविष्य पुराण र पद्म पुराणमा समेत यसका वर्णन पाइन्छ। भनिन्छ, अत्रि मुनिकी पत्नी अनुसुयाले यो षष्ठीव्रतको थालनी गरेकी थिइन्। महर्षि अत्रिकी पत्नी अनसुयाले आफ्ना पतिको दीर्घायु, गहिरो दाम्पत्य प्रेम र अटल सौभाग्यका लागि षष्ठीव्रत गरेकी थिइन्। अग्नि पुराणका अनुसार चौध वर्षको वनवास र एक वर्षको अज्ञातवास बसेको बेला कुन्ती, द्रौपदीसहित पाण्डवले यो व्रत गरेको महाभारतमा वर्णन गरिएको पाइन्छ। त्रेता युगमा राजा दशरथकी रानी कौशल्याले पनि यो व्रत गरेको बताइन्छ। सूर्य र जलको शक्ति तथा महत्व झल्काउने यस पर्वमा सफा र चोखो हुनुपर्ने तथा शुद्ध खानेकुरा खानुपर्ने मान्यता छ। छठ पर्व आउनुभन्दा केही दिन पहिलेदेखि नै घरमा माछामासु बर्जित हुने गरेको छ। कार्तिक शुक्ल पक्षमा चार दिनसम्म मनाइने छठ पर्वको पहिलो दिनलाई नहाए खाएके दिन पनि भन्ने गरिन्छ। शुक्रबारदेखि विधिवत् रूपमा सुरु भएको छठ पर्वको मुख्य षष्ठीको दिनलाई सजिया घाट भनेर मनाइन्छ। पहिलो दिन नहाए खाएको दिन व्रतालुहरूले खोला, नाला, नदी, पोखरी र तलाउलगायतका जलाशयमा नुहाइधुवाई गरेर लसुन र प्याज नहालेको चोखो शाकाहारी खाना खाने गर्छन्। यस दिन छठ व्रत गर्ने व्रतालुहरूले दतिउनले मुख धुने, हातखुट्टाको नङ काट्ने र नुहाएर मात्र शुद्ध सात्विक भोजन ग्रहण गर्छन्। छठको दोस्रो दिन अर्थात् पञ्चमी तिथिको दिनलाई खरना भनिन्छ। शनिबार परेको खरनाका दिन व्रतालुहरू दिनभरि निर्जला व्रत बसेर साँझपख नुहाएर चोखो भई आफ्नो कुल देवताको पूजाकोठामा माटोको नयाँ चुलो बनाउँछन्। बेलुकीपख दूध, चामल र सख्खरको खीर पकाई प्रसादको रूपमा चन्द्रोदयपछि षष्ठीदेवीलाई चढाएर पूजापाठ गरेपछि व्रतालुहरूले प्रसादका रूपमा लिने चलन छ। छठको तेस्रो दिन अर्थात् षष्ठी तिथिलाई छठको मुख्य दिन मानिन्छ। जसलाई सँझीया घाटे पनि भनिन्छ। छठ पूजामा सूर्य भगवान् र छठी मातालाई पूजापाठ र अर्घ दिन गहुँ वा चामलको पिठोबाट ठेकुवा बनाउने गरिन्छ। सँझीया घाटका दिन व्रतालु महिलाहरूले नदी, पोखरी, तलाउलगायतका जलाशयमा तयार पारिएको छठघाटमा पुगेर साँझ अस्ताउँदो सूर्यलाई अर्घ दिइन्छ। चौथो दिन अर्थात् सप्तमी तिथिका दिन झिसमिसेमै व्रतालुहरू फेरि नुहाइ धुवाइ गरी पूजा सामग्री र प्रसाद लिएर सूर्य नउदाउँदै छठघाटमा पुग्छन्। सिरसोता वरिपरि बसेर छठी माताको गीत गाउँदै उनीहरूले श्रीमान् वा श्रीमती तथा छोराछोरी र परिवारका सदस्यहरूको सुस्वास्थ्य, दीर्घायु र प्रगतिका लागि छठी मातासँग अनुनय गर्छन्। सूर्यलाई अर्घ दिएपछि छठघाटमै व्रतालु महिलाहरूले एकअर्काको नाकको टुप्पादेखि सिउँदोसम्म सिन्दूर लगाइदिन्छन्। त्यसपछि उनीहरू आआफ्नो घर फर्किन्छन्। उदाउँदो सूर्यलाई अर्घ दिएपछि छठपर्व विधिवत् रूपमा समापन हुन्छ। यस दिनलाई परना भन्ने चलन छ। छठ पर्वमा बाँसको ढाकी, डग्री, माटोको कोसिया कुरबार, हात्तीलगायतका सामग्रीसहित पूजा गरिन्छ। ठेकुवा, भुसुवा, केरा, खाजा, उखु, हल्दी, अदुवा एवं विविध प्रकारको मिठाई तथा फलफूल सूर्य देवतालाई अर्पण गरिन्छ। उखु, केरा, मुला, गाँजर, बेसार, नरिवल, सुन्तला जस्ता फल आदि भगवान्लाई भोग लगाइन्छ। त्यस्तै, प्रसादको रूपमा कृषि उत्पादनको महत्व दिन्छ। पुरानो समाजको जातीय अन्तरसम्बन्ध र अर्थतन्त्रको संयोजन पनि यसमा देखिन्छ। यो समस्त जातजातिले मनाउने पर्व पनि हो। समान रूपमा एउटै पोखरी या जलाशयको किनारमा सूर्यको पूजा गर्ने चलन जातीय समन्वय र सद्भावको ज्वलन्त उदाहरण हो। पण्डित र पुरोहितबिना यो महिलाप्रधान व्रत छ। दलितले बनाएको बाँसका सामान, कुमालले बनाएको भाँडो, माटीको हात्ती, दियो, कृषकले उत्पादन गरेका कृषिसामग्री यो पूजामा पवित्र मान्नेर प्रयोग गरिएको छ। भाकल पूरा भएका पहाडी र मुस्लिम धर्मावलम्बी पनि छठ मनाउने गरेको पाइन्छ। आजको जातीय विद्धेष र भेदभाव छुवाछूतले भरिएको समाजमा यस पर्व सबैमा समान सहभागिताले सामाजिक सद्भाव र सामाञ्जस्य र एकताको सन्देश दिन्छ।"
समाजमा विद्यमान विकृति र विसङ्गतिलाई अन्त्य गर्नुपर्छ : अध्यक्ष नेपाल,"काठमाडौँ : नेकपा (एकीकृत समाजवादी) का अध्यक्ष माधवकुमार नेपालले समाजमा विद्यमान सबै प्रकारका विकृति र विसङ्गतिलाई अन्त्य गर्दै समतामूलक एवं सुसंस्कृत समाजको निर्माण गर्नुपर्ने बताएका छन्। छठ पर्वका अवसरमा आज यहाँ शुभकामना व्यक्त गर्दै उनले विभिन्न जनजातिका समुदायले परम्परागतरुपमा मनाउँदै आएको पर्व संस्कृतिको जगेर्नाबाट समाजलाई एकापसमा एकताबद्ध गर्नका साथै सुसंस्कृत तथा सभ्य समाज निर्माणमा सहयोग पुग्ने विश्वास व्यक्त गरे । स्वदेश तथा विदेशमा रहेका सम्पूर्ण नेपालीको सुख, शान्ति, समृद्धि एवं उत्तरोत्तर प्रगतिको शुभकामना व्यक्त गर्दै पूर्व प्रधानमन्त्री नेपालले सम्पूर्ण पृथ्वीलाई समानरुपमा ताप र प्रकाश दिने सूर्यको आराधना तथा पूजा गरी मनाइने छठ काठमाडौँ उपत्यकालगायत अन्य पहाडी तथा हिमाली जिल्लामासमेत मनाइने गरेको उल्लेख गरे । हिमाल, पहाड तराईका जनताको एउटा साझा पर्वका रुपमा विकास भएको छठलगायत पर्वले सामाजिक एकता अभिवृद्धि गरी राष्ट्रिय एकतालाई थप बलिया बनाउने विश्वास व्यक्त गर्दै उनले बहुजातीय, बहुभाषिक र बहुसांस्कृतिक मुलुकमा विभिन्न समुदायले आफ्ना मौलिक चाडपर्व सस्ंकृतिको संरक्षण गर्नुपर्नेमा जोड दिए। यस्ता चाडपर्वले परम्परागत मौलिक संस्कृतिको जगेर्नाले एकआपसमा पारस्पारिक सम्मान, सहिष्णुता, सद्भाव र एकतालाई अझ बलियो हुनेगरी स्थापित गर्ने अध्यक्ष नेपालले उल्लेख गरे।  रासस"
"पार्टी विभाजन हुँदा कार्यकर्ता र सहिद परिवारमा निरासा छायो, एकताको विकल्प छैन : प्रधानमन्त्री","रुकुम पूर्व : प्रधानमन्त्री पुष्पकमल दाहालले देश र जनताको हितमा निरन्तर अभियान सुरु गरिएको बताएका छन्। घरघरमा माओवादी, जनजनमा माओवादी विशेष रुपान्तरण अभियानअन्तर्गत रुकुम पूर्वको पुथा उत्तरगङ्गामा आयोजित कार्यक्रमलाई सम्बोधन गर्दै उनले भ्रस्टाचारको अन्त्यका लागि सरकारले सार्थक र योजनाबद्ध अभियान चलाएको बताए। प्रधानमन्त्रीले भूमाफियाकोविरुद्ध अभियान सुरु गरेर हजारौं जनतालाई राहत प्रदान गरिएको उल्लेख गर्दै त्यसका लागि आम जनताको सार्थक सहयोग जरुरी रहेको बताए। प्रधानमन्त्री दाहालले नियमित रुपमा भइरहेको सुन तस्करी नियन्त्रणका लागि सरकारले अभियान चलाएको र सो मुद्दा हालः अदालतमा विचाराधीन रहेको बताए। भ्रष्टाचार र तस्करी नियन्त्रणजस्ता देशविरोधी गतिविधिलाई माओवादी नेतृत्वको सरकारले मात्र नियन्त्रण गर्न सक्छ भन्ने तथ्य स्थापित भएकोसमेत प्रधानमन्त्रीको भनाइ छ। तराईमधेसमा लामो समयसम्म सामन्तवादको अवशेषका रूपमा रहेको मिटरब्याजीविरुद्धमा कानुन बनाएर कारबाही गरी पीडित नागरिकलाई न्याय दिलाएकोसमेत उनले उल्लेख गरे। वर्तमान सरकारले विकास निर्माणको कामलाई पनि सार्थकरूपमा अगाडि बढाएको जानकारी दिँदै प्रधानमन्त्री दाहालले लामो समयदेखि चर्चामा सीमित भएको पञ्चेश्वर बहुउद्देश्यीय आयोजनाको कामसमेत अगाडि बढेको बताए। नेपाल र भारतबीचमा रहेको सीमा समस्या समाधान गर्न भारतका प्रधानमन्त्रीसँग कुराकानी भएको समेत प्रधानमन्त्री दाहालले जानकारी दिए। विद्युत् व्यापारमा नयाँ पहल भएको तथा नेपाल र चीनबीच विभिन्न नाका खोल्ने सहमति भएको उनको भनाइ छ। चीनले हिमाली नाकासँगसम्बन्धी रहेर थुप्रै परियोजना सञ्चालनका लागि सहमति भएको जानकारी दिँदै प्रधानमन्त्री दाहालले सोही परियोजना अन्तर्गतको एउटा आयोजना रुकुम पूर्वमा पनि ल्याइने स्पष्ट पारे। सो परियोजनाले यस जिल्लाका नागरिकको जीवनस्तरमा सुधार आउने उनको भनाइ छ। पटकपटक पार्टी विभाजन हुँदा कार्यकर्ता र सहिद तथा घाइते परिवारमा निरासा छाएको तथ्य पेस गर्दै नेकपा (माओवादी केन्द्र)का अध्यक्षसमेत रहेका उनले माओवादी फुटेपछि जनयुद्धमार्फत् प्राप्त भएको उपलब्धि हराउँदो रहेछ भन्ने परेकले एकताको विकल्प नभएको बताए। विगतको जस्तो विभाजित भएर नभइ एकताका साथ अगाडि बढ्ने विषयमा छलफल भएको अध्यक्ष दाहालले जानकारी दिए। नेकपा महासचिव नेत्रविक्रम चन्दसँग आज बिहान मात्रै छलफल भएको जानकारी दिँदै उनले बाबुराम भट्ट्राईसँग पनि निरन्तर संवाद भइरहेको बताए। माओवादीकै पहलमा सुरु भएको सहिदमार्ग निर्माणका लागि आफूले थप पहल गर्ने प्रधानमन्त्रीको भनाइ छ। यस जिल्लामा रहेको प्राकृतिक स्रोतको अधिकतम उपयोग गरेर समृद्ध बनाउनका लागि आफ्नो ध्यान गएको उनले उल्लेख गरे।"
भूकम्पपीडितलाई चिनियाँ रेडक्रसले दियो एक करोड ३२ लाख,काठमाडौँ : जाजरकोट भूकम्पपीडितको सहयोगका लागि चिनियाँ रेडक्रस सोसाइटीले एक करोड ३२ लाख रुपैयाँ सहयोग प्रदान गरेको छ । नेपालका लागि चीनका राजदूत छन् सङले शनिबार नेपाल रेडक्रस सोसाइटीका कार्यवाहक अध्यक्ष सुरेन्द्रसिंह ऐरलाई एक करोड ३२ लाख रुपैयाँ नगद हस्तान्तरण गरेका हुन्। चिनियाँ रेडक्रसबाट प्राप्त नगद भूकम्पपीडितका लागि आवश्यक पर्ने राहत सामग्री खरिदमा पारदर्शी ढङ्गले उपयोग गरिने कार्यवाहक अध्यक्ष ऐरले बताए।  रासस
राष्ट्रपतिद्वारा छठीमाताको पूजाअर्चना,"काठमाडौं : राष्ट्रपति रामचन्द्र पौडेलले छठीमाताको पूजाअर्चना गरेका छन्। छठपर्वको उपलक्ष्यमा आज साँझ उनले कमलपोखरीको छठ पूजास्थलमा छठीमाताको पूजा गरेका हुन्। राष्ट्रपति पौडेलले गुह्येश्वरीमा निर्मित पूजास्थलमा अस्ताउँदो सूर्यलाई अघ्र्य दिँदै छठीमाताको पूजाअर्चना गरे। काठमाडौं उपत्यकाका कमलपोखरी, गुह्येश्वरी गौरीघाट, कुपण्डोललगायत स्थानमा छठ पूजास्थल निर्माण गरी अस्ताउँदो सूर्यलाई अर्घ दिँदै छठीमाताको पूजाअर्चन भइरहेको छ।"
हिन्दू राष्ट्रका लागि प्रदेश सांसाद पराजुलीले गरे छठ पूजाको अवसरमा प्रणाम यात्रा,विराटनगर : कोशी प्रदेशसभा सदस्य भीम पराजुलीले हिन्दू राष्ट्र प्राप्तिका लागि भन्दै छठ पूजाको अवसरमा प्रणाम यात्रा गरेका छन्। पराजुलीले धर्मसहितको सनातन हिन्दु राष्ट्रको माग राख्दै दण्ड प्रणाम यात्रा सिंघिया घाटसम्म गरेका हुन्। घरदेखि घाटसम्म शरीरले नापेर यात्रा गर्नुलाई छठमा प्रणाम यात्रा भनिन्छ। कांग्रेसका केन्द्रीय सदस्यसमेत रहेका पराजुलीले हिन्दू राष्ट्र नभई देशको विकास र सुख शान्ति नहुने भन्दै यो १९औं दण्ड प्रणाम यात्रा गरेको बताए। उनले मुलुकको शान्ति विकास र समृद्धिका लागि कामना गरेर दण्ड प्रणाम यात्रा गरेको समेत बताए। विराटनगर महानगरपालिका३ ठूलो मिल चोकमा रहेको शिव पाञ्चायन मन्दिरमा पूजा गर्दै सिंघिया खोलामा राखिएको पूजा स्थलसम्म झन्डै साढे ३ किलोमिटर दण्ड प्रणाम गर्दै यात्रा गर्ने गरेको उनले बताए। दण्ड प्रणाम यात्राका लागि शनिबारदेखि व्रत बसेको उनले बताए।
चाडपर्वहरुले एकता र मेलमिलापको आधार खडा गरेको छ : देउवा,"काठमाडौं : कांग्रेस सभापति शेरबहादुर देउवाले चाडपर्वहरुले सामुहिक भावनालाई विकसित गर्दै एकता र मेलमिलापको आधार खडा गरेको बताएका छन्। आइतबार छठ पर्वको शुभकामना दिँदै उनले पर्वले सामाजिक सद्भाव अभिवृद्धि गर्न सबैलाई प्रेरित गरोस भन्ने कामना गरेका छन्। अति श्रद्धाका साथ मनाइने छठ पर्वले सबैको घरपरिवारमा सुख, शान्ति र समृद्धिको वातावरण सिर्जना गर्ने उनको विश्वास छ। धार्मिक र सांस्कृतिक रीतिरिवाजहरुलाई सबैले आदर र सम्मान गर्ने हाम्रो आफ्नै सदभावयुक्त परम्परा रहेको देउवाको भनाई छ। नेपाल विभिन्न चाडपर्व, धार्मिक एवं सांस्कृतिक रीतिरिवाजहरु भएको मुलुक हो। यी प्रत्येक धार्मिक र सांस्कृतिक रीतिरिवाजहरुलाई सबैले आदर र सम्मान गर्ने हाम्रो आफ्नै सदभावयुक्त परम्परा छ। हाम्रा यी सबै चाडपर्वहरु हाम्रो सामाजिक सम्बन्ध र सांस्कृतिक सौहाद्र्रताका धरोहरहरु हुन्।शुभकामना सन्देशमा भनिएको छ,यी चाडपर्वहरुले सामुहिक भावनालाई अझ विकसित गर्दै, सबैमा एकता र मेलमिलापको आधार खडा गर्न सहयोग पुर्याएका छन्।"
विश्व शौचालय दिवस : तीन अर्ब व्यक्ति सुरक्षित शौचालयको सुविधाबाट बञ्चित,"काठमाडौँ : विश्व शौचालय दिवस विश्वसँगै आज नेपालमा पनि विभिन्न कार्यक्रम गरी मनाइँदै छ । संयुक्त राष्ट्र सङ्घले सन् २०१३ देखि नोभेम्बर १९ लाई विश्व शौचालय दिवसका रुपमा मनाउने गरेको हो । मानव समुदायलाई मानवजन्य दिसा र पिसाबबाट उत्पन्न हुनसक्ने जीवाणुले ल्याउने रोगब्याधिबाट बचाउन शौचालय निर्माण गर्ने र प्रयोग गर्ने बानी विकसित गराउन यो दिवस मनाउन सुरु गरिएको हो । यसवर्ष पनि संयुक्त राष्ट्र सङ्घको आह्वानमा १९ नोभेम्बरमा विश्वभर शौचालय दिवस विभिन्न कार्यक्रम गरी मनाइँदै छ । यस वर्षको नारा परिवर्तनको गति बढाउँदै रहेको छ । राष्ट्र सङ्घले सन् २०३० सम्म दिगो विकासका लक्ष्य हासिल गर्ने कार्यक्रम तय गरी कार्यान्वयनमा ल्याइरहेको छ । दिगो विकासको छैटौँ लक्ष्यमा स्वच्छ खानेपानी र सरसफाइको विषय रहेको छ । तर सन् २०३० सम्म सबैलाई स्वच्छ र सुरक्षित पानी पुर्याउने र सरसफाइ शतप्रतिशत हुने अवस्थामा पुर्याउने कार्यमा प्रगति भने सुस्तगतिमा भइरहेको छ । यसै तथ्यलाई मध्यनजर गर्दै राष्ट्र सङ्घले यस वर्षको नारा परिवर्तनको गति बढाउदै भन्ने राखेको हो । राष्ट्र सङ्घका अनुसार विश्वका साढे तीन अर्ब व्यक्ति अझै पनि सुरक्षित शौचालयको सुविधाबाट वञ्चित छन् । त्यसमध्ये ४१ करोड ९० लाख व्यक्ति अझै पनि खुलास्थानमा दिसापिशाब गर्दछन् । खुला दिसा र पिसाबका कारण फैलने रोगले दैनिक एक हजार बालबालिकाको मृत्यु हुने गरेको छ । यसले प्रकृति, महिला, युवती र अन्य संकटापन्न समूहको स्वास्थ्यमा जोखिम बढाएको छ । नेपालमा सरसफाइको अवस्था विसं २०७६ असोज १९ गते खुला दिसामुक्त र पूर्ण सरसफाईमा अग्रसर राष्ट्र घोषणा भएको हो । सरकारले सन् २०११ देखि हरेक जिल्लालाई खुला दिसामुक्त घोषणा गर्न थालेको थियो । सबैभन्दा पहिला कास्की खुला दिसामुक्त घोषणा भएको थियो । झण्डै नौ वर्षको अनवरत प्रयासपछि सन् २०१९ को सेप्टेम्बर ३० मा यो उपलब्धि हासिल भएको थियो । नेपालमा पूर्ण सरसफाइको अवधारणालाई सन् २००० देखि राष्ट्रिय सरसफाइ सप्ताहको रुपमा कार्यान्वयनमा ल्याइएको थियो । सन् २००३ मा समुदायको अगुवाइमा यो अभियान बढाइयो भने सन् २००६ मा विद्यालयको अगुवाईमा । सन् २००८ लाई संयुक्त राष्ट्रसंघले अन्तर्राष्ट्रिय सरसफाइ वर्षको रुपमा घोषणा गरेपछि यसले ब्यापक जनजागरण ल्यायो । सन् २०११ मा सरसफाइ गुरुयोजना नै बनाएर सरसफाइका सूचक र चरण निर्धारण गरियो । गुरुयोजना अनुरुप आधारभूत स्तरको सरसफाई सुनिश्चित गर्ने उद्देश्यले सन् २०१७ सम्म प्रत्येक घरमा चर्पी बनाउने अभियान सञ्चालन भयो । नेपाललाई २०१७ मा नै खुला दिसामुक्त राष्ट्र घोषणा गर्ने लक्ष्य दुई वर्ष ढिलो गरी २०१९ सेप्टेम्बर ३० मा हासिल हुन सक्यो । आगामी चुनौती दक्षिण एसियाकै पहिलो खुला दिसामुक्त राष्ट्र बनेर नेपालले शौचालय निर्माणमा महत्वपूर्ण उपलब्धि हासिल गरेको भए पनि पूर्ण सरसफाइको लक्ष्य हासिल गर्ने विषयमा अझै धेरै काम गर्न बाँकी रहेको उनले भने । राष्ट्रसङ्घको खानेपानी तथा सरसफाइ हेर्ने निकाय युएन वाटरले सार्वजनिक गरेको विवरणअनुसार नेपालको ५१ प्रतिशत जनसङ्ख्याले मात्र सुरक्षित सरसफाइ सेवा उपयोग गर्ने गर्दछन् । आउँदा सात वर्षमा झण्डै आधा जनसङ्ख्यालाई यस्तो सेवा पुर्याउन पर्ने अवस्था छ । नेपालका ६४ प्रतिशत जनसङ्ख्यामा साबुन पानीले हात धुने सुविधा प्राप्त छ । यसलाई पनि शतप्रतिशत पुर्याउनुपर्नेछ । घरबाट निस्कने फोहर पानीको प्रशोधन तथा सही व्यवस्थापन ३९ प्रतिशतमात्र हुन सकेको छ । बाँकी ६१ प्र्रतिशत फोहर पानीको प्रशोधन र सही व्यवस्थापन गर्ने चुनौती बाँकी नै रहेको अध्यक्ष ई साहले जानकारी दिए । यसैगरी नेपालमा शहरीकरण तीव्र गतिमा बढेको छ तर त्यही गतिमा शहरी पूर्वाधार खास गरेर ढल र नालीका पानी बग्ने संरचना तथा तिनीहरुमा बग्ने फोहर पानीको प्रशोधन र उचित व्यवस्थापनको काम हुन पनि बाँकी छ ।रासस"
छठ पर्वले राष्ट्रलाई एकताबद्ध बनाउँछ : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले छठ पर्वले राष्ट्रलाई एकताबद्ध तुल्याउँदै समृद्धिको राष्ट्रिय आकांक्षा पूरा गर्न प्रेरणा मिल्ने बताएका छन्। आइतबार छठ पर्व शुभकामना दिँदै उनले चुनौतीहरूलाई अवसरमा बदल्न, व्यक्तिगत एवं सामाजिक जीवनमा आशाको रक्तसञ्चार भर्न सबैलाई प्रेरणा मिल्ने विश्वास व्यक्त गरेका हुन्। नेपाली समाजमा प्रचलित सबै चाडपर्वहरूमा आफ्नो ऐतिहासिक पृष्ठभूमि र विकासक्रमको संकेन्द्रण पाइने उनको भनाई छ। छठ पर्व प्रकृति र मानव जीवनबीच जीवन्त व्यवहारिक सम्बन्ध स्थापित गर्ने पर्वका रूपमा समेत स्थापित भएको प्रधानमन्त्रीको सन्देशमा उल्लेख छ। मानव जीवन कृषि युगमा प्रवेश गरेपछि उत्पादित कृषिजन्य उपज र परिकारहरूको खुसियाली एवं कृषि युगको निरन्तरताको प्रतीकका रूपमा सूर्यको आरधना गरी छठ पर्वको परम्परा सुरूवात भएको मानिन्छ। छठ पर्व प्रकृति र मानव जीवनबीच जीवन्त व्यवहारिक सम्बन्ध स्थापित गर्ने पर्वका रूपमा समेत स्थापित छ।शुभकामना सन्देशमा भनिएको छ,यस पर्वले प्रकृति र मानवबीचको सम्बन्ध जीवन्त तुल्याउनका साथै जीवनउपयोगी प्राकृतिक वस्तुहरूको सम्मान एवं संरक्षण, उत्पादन एवं श्रम संस्कृतिको विकासका निम्तिसमेत महत्वपूर्ण भूमिका खेल्दछ। नेपालको संविधानले विविधतासहितको एकतालाई राष्ट्रिय गौरवका रूपमा आत्मसात गरेको उनले बताए। भूगोल र क्षेत्रफलको हिसाबले सानो भएता पनि भाषा, कला, संस्कृति, चाडपर्व, भेषभुषा र सभ्यताका दृष्टिले हामी नेपालीहरू विश्वमै विशाल र वैभवशाली छौं। यो यथार्थ हाम्रा संस्कार, संस्कृति र ऐतिहासिक तथ्यहरूले राम्रोसँग प्रमाणित गर्दछन्। नेपालको संविधानले नेपाली समाजको बहुजातीय, बहुभाषिक, बहुसांस्कृतिक र क्षेत्रीय विशेषतालाई आत्मसात गर्दै विविधतासहितको एकतालाई राष्ट्रिय गौरवका रूपमा आत्मसात गरेको छ। शुभकामना सन्देशमार्फत प्रचण्डले भनेका छन्,छठ पर्वले राष्ट्रिय एकता सुदृढ गर्न, आपसी विश्वास र सम्बन्ध थप प्रगाढ तुल्याउन तथा देशमा विद्यमान चुनौतीहरूमाथि विजय हासिल गर्दै सुशासन, समृद्धि र सामाजिक न्यायसहितको समुन्नतिको मार्गमा अग्रसर हुन हामी सबैलाई प्रेरणा मिल्ने मैले विश्वास लिएको छु।"
शान्ति सम्झौताको १७ वर्ष : बेपत्ता र निर्दोष परिवारको पीडा यथावत,"काठमाडौँ : नेपाल सरकार र तत्कालीन नेपाल कम्युनिष्ट पार्टी (माओवादी)बीच सशस्त्र सङ्घर्ष अन्त्यका लागि वृहत् शान्ति सम्झौतामा हस्ताक्षर भएको १७ वर्ष भएको छ। नेपाल सरकारका तर्फबाट तत्कालीन प्रधानमन्त्री गिरिजाप्रसाद कोइराला र माओवादीका तर्फबाट अध्यक्ष पुष्पकमल दाहाल प्रचण्डबीच विसं २०६३ मङ्सिर ५ गते विस्तृत शान्ति सम्झौतामा हस्ताक्षर गर्दै दसवर्षे सशस्त्र सङ्घर्ष अन्त्य भएको घोषणा गरिएको थियो। सम्झौतामार्फत विसं २०६३ कात्तिक २२ गते सात राजनीतिक दल र माओवादीबीच सम्पन्न ऐतिहासिक सहमतिका आधारमा दुई पक्षबीच भएको युद्धविरामलाई स्थायीरूप दिँदै विसं २०५२ देखि चलिआएको सशस्त्र सङ्घर्ष समाप्त भएको घोषणा गरिएको थियो। नयाँ बानेश्वरस्थित त्यति बेलाको वीरेन्द्र अन्तरर्राष्ट्रिय सम्मेलन केन्द्रमा तत्कालीन गृहमन्त्री कृष्णप्रसाद सिटौलाले शान्ति सम्झौताको पूर्ण विवरण पढेर सुनाउने क्रममा विसं २०५२ देखि चलिआएको सशस्त्र सङ्घर्ष विधिवत् रूपमा समाप्त भएको घोषणा गर्दछौँ भनी वाचन गर्दा सभास्थल करतल ध्वनिले गुञ्जायमान भएको थियो। सम्झौतामा खासगरी राज्यको केन्द्रीकृत ढाँचाको शासन व्यवस्था अन्त्य गरी समावेशी, लोकतान्त्रिक र अग्रगामी पुनःसंरचना गर्ने तथा संविधानसभाको निर्वाचनमार्फत नयाँ नेपाल निर्माणलाई अघि बढाउने विषयलाई जोड दिइएको थियो। सो अवसरमा प्रधानमन्त्री कोइरालाले सरकार र माओवादीबीच सम्पन्न वृहत् शान्ति सम्झौताले नयाँ नेपाल निर्माणका लागि मार्ग प्रशस्त गरेको तथा ११ वर्षदेखि मुलुकमा व्याप्त हत्या र हिंसाको राजनीति अन्त्य गरी मेलमिलापको राजनीतिमार्फत नयाँ इतिहासको थालनी भएको बताएका थिए। माओवादी अध्यक्ष दाहालले पनि शान्ति सम्झौतामार्फत नयाँ नेपाल निर्माण गर्न नेपाली जनताले २००७ सालदेखि गरेको प्रयासले पूर्णता पाएको टिप्पणी गरेका थिए। उनले भनेका थिए, यो नेपालको उन्नति चाहने आम नेपालीको विजय र नेपाललाई सधैँ अग्रगमनमा बढ्न नदिई यथास्थानमा राख्न चाहने प्रतिगामीहरूको पराजय हो, ठूला शक्ति र अहङ्कार बोकेका राष्ट्रहरूलाई नेपाली जनताले प्रस्तुत गरेको यो सफल उदाहरणले चकित पारेको छ। दुवै पक्ष सशस्त्र सङ्घर्षबाट उत्पन्न विषम परिस्थितिलाई सामान्यीकरण गर्दै समाजमा शान्ति कायम गराउन तथा युद्धबाट पीडित र विस्थापितका लागि राहत र पुनःस्थापना गराउन राष्ट्रिय शान्ति तथा पुनःस्थापना आयोग गठनमार्फत सोसम्बन्धी काम अगाडि बढाउन सहमत भएको उल्लेख गरिएको थियो। दस वर्षे सङ्घर्षका क्रममा राज्य र बिद्रोही पक्षबाट करिब १७ हजार नागरिकको ज्यान गएको थियो। सम्झौतामा दुवै पक्षद्वारा बेपत्ता पारिएका व्यक्तिको तथा युद्धको समयमा मारिएकाको वास्तविक नाम, थर र घरको ठेगाना सम्झौता भएको मितिले ६० दिनभित्र सूचना सार्वजनिक गरी परिवारजनलाई समेत जानकारी गराउने विषय प्राथमिकतामा राखिए पनि त्यो विषय हालसम्म सम्बोधन हुनसकेको छैन। सशस्त्र द्वन्द्वका क्रममा मानवाधिकार उल्लङ्घन तथा मानवताविरुद्धका अपराधमा संलग्नका बारेमा सत्य तथ्य अन्वेषण गर्न र समाजमा मेलमिलापको वातावरण निर्माण गर्न उच्चस्तरीय सत्य निरूपण तथा मेलमिलाप आयोग त गठन भए तर सत्य तथ्य अन्वेषण र मेलमिलापको काम भने हुन बाँकी नै छ। सम्झौतामा दुवै पक्षबाट सशस्त्र द्वन्द्वका क्रममा विस्थापितलाई राजनीतिक पूर्वाग्रहबिना स्वेच्छाले आआफ्नो पैतृक वा पूर्वबसोबासका स्थानमा फर्काउन, युद्धका कारणले नष्ट भएका पूर्वाधार पुनःनिर्माण गर्न तथा विस्थापितलाई ससम्मान पुनःस्थापना एवं सामाजिकीकरण गर्न प्रतिबद्धता व्यक्त गरिए पनि औपचारिक रूपमा भने त्यो काम पनि भएन। करिब २० वर्षको यस अवधिमा तत्कालीन विद्रोही पक्ष तीन पटक सरकारको नेतृत्व गर्नाका साथै आठ पटक सरकारमा सामेल भइसकेको छ। सङ्घर्षमा सहभागी परिवारका अन्य सदस्यमाथि कुनै पनि विभेद गर्न र दबाब नदिन प्रतिबद्धता जाहेर गरिए पनि त्यसमा प्रत्यक्ष सरोकार नराख्ने व्यक्ति भने अझै पीडामै रुमलिइरहनु परेको अवस्था छ। शान्ति सम्झौतामा उल्लिखित सङ्घर्ष र यातनापीडित तथा बेपत्ता पारिएकाको परिवारको राहत प्राप्त गर्ने अधिकारलाई समेत सुनिश्चित गरिने छ, भन्ने विषयले पनि अझै सार्थकता पाउन सकेको छैन। शान्ति सम्झौताको स्वागत गर्दै त्यस बेला छिमेकी तथा अन्तरर्राष्ट्रिय समुदायले समेत सम्झौताले हिंसाको राजनीति र संस्कृतिलाई अन्त्य गराउँदै नेपाली जनताको शान्ति र स्थायित्वको प्रबल चाहनालाई प्रतिविम्ब गरेको प्रतिक्रिया दिएका थिए। तत्कालीन युद्धविराम आचारसंहिता अनुगमन समितिका संयोजक प्रा वीरेन्द्रप्रसाद मिश्र हालसम्म शान्ति सम्झौता माओवादी लडाकुको व्यवस्थापनमा मात्रै सीमित भएको तर सशस्त्र विद्रोहसँग सरोकार नराख्ने निहत्था, पीडित जनताका पक्षमा मलम लगाउनेतर्फ केन्द्रित नभएको प्रतिक्रिया दिए। उनले भने, अहिले पनि निर्दाेष र युद्धमा मारिएकाको खासै चर्चा हुनसकेको छैन। त्यतिबेलाको घटना केलाउँदा, सुरुका अवस्थामा माओवादी र तत्कालीन सत्तासित दलहरूबिचको लडाइँजस्तो देखियो। पार्टीका नेता तथा कार्यकर्ता पनि मारिए। त्यसबेला राजा, संसदीय राजनीतिक दल र माओवादी गरी तीन शक्ति थिए। देशमा विकसित घटनाक्रमले त्रिकोणात्मक शक्ति सन्तुलनपछि राजा एकातिर तथा सात राजनीतिक दलसहित माओवादी अर्को कित्तामा उभिए। सात दल र माओवादीबीचको बाह्रबुँदे सम्झौतापछि दोस्रो जनान्दोलन भयो। राजाले संसद् पुनःस्थापना गरे। शान्ति प्रक्रियाको सुरुआत युद्धविरामबाट भयो। वार्ता टोली गठन भएसँगै आचारसंहिता अनुगमन संयन्त्र बनाइयो र शान्ति सम्झौता हुनपुग्यो। दुवै पक्षको स्वार्थ आफूलाई जोगाउन सीमित थियो। त्यसको परिणाम दुई पटक संविधानसभाको चुनाव भयो, नयाँ संविधान आयो। माओवादी सरकारमा बारम्बार पुग्यो। सत्य निरुपण तथा मेलमिलाप र बेपत्ता पारिएको व्यक्तिको छानबिन आयोगले अझै काम नै गर्न सकेका छैनन्। तिनलाई अधिकार नै दिइएन। प्रा मिश्रले भने, सरकार र माओवादी दुवैलाई क्षमादान चाहिएको छ। त्यही भएर सत्र वर्ष पुग्दासमेत यो विषय टुङ्गोमा पुग्न सकेन। सङ्घर्षका क्रममा मारिएका व्यक्तिका परिवारलाई सम्बोधन गर्नैपर्छ। अभिभावक र बालबालिका गुमाएकाको परिवार न्यायको खोजीका लागि प्रताडित छन्। मुलुकमा सङ्घीयता र गणतन्त्र आयो, दलहरू पालैपालो गरी सरकारको नेतृत्वमा पुगे तर ती पीडित निर्दोषका परिवारले के पाए भन्ने मूल प्रश्न छ। अझै पनि दलहरूले युद्धमा कुनै संलग्नता नभएका र मारिएकाका परिवारलाई पूर्ण रूपमा नभए पनि टोकन न्यायका लागि आफूहरूबाट गल्ती भएको स्वीकार्दै माफी मागे हुन्थ्यो भन्ने लाग्छ। अहिले शान्ति प्रक्रिया नै अभिभावकविहीन टुहुरोजस्तो बन्न पुगेको मिश्रको मत थियो। उनका अनुसार यसबीचमा दलहरूले सरकार गठन र विघटनलाई नै प्राथमिकतामा राखेकाले शान्ति प्रक्रिया अलमलमा परेको हो। पुनः युद्ध निम्त्याउने र खलबल्याउने काम कसैबाट हुनुहुन्न। सरकार र दलले चाहे एक मिनेटमा समस्या सम्बोधन हुन्छ, तर त्यसका लागि ठूलो आँट र हिम्मत चाहिन्छ।रासस"
देशमा सुशासन र समृद्धिका लागि सरकार अघि बढेको छ : प्रचण्ड,"काठमाडौँ : प्रधानमन्त्री पुष्पकमल दाहाल प्रचण्डले जनताका कामलाई प्राथमिकता दिएर सेवा गर्न कर्मचारीलाई निर्देशन दिएका छन् । रुकुम पूर्व पुगेका प्रधानमन्त्री प्रचण्डले जिल्लाका कार्यालय प्रमुखहरुसँगको भेटमा जनताको कामलाई प्राथमिकतामा राखेर काम गर्न निर्देशन दिएका हुन्। कार्यालय प्रमुखहरुसँगको भेटमा प्रधानमन्त्रीले जनताको काममा कुनै ढिलाइ नगर्न तथा सुशासनलाई विशेष ध्यान दिन निर्देशन दिए। प्रधानमन्त्रीले सरकारले देशमा सुशासन, सामाजिक न्याय र समृद्धिका लागि अघि बढेको जनाउँदै त्यसमा साथ दिन आग्रह गरे । रुकुम पूर्वका विभिन्न कार्यक्रममा सहभागी हुन प्रधानमन्त्री प्रचण्ड आज त्यहाँ पुगेका हुन् ।"
माओवादी र समाजवादीबीच एकता प्रक्रियालाई गति दिने निर्णय,"काठमाडौं : नेकपा (माओवादी केन्द्र) र नेपाल समाजवादी पार्टीबीच एकता प्रक्रियालाई थप गति दिइने भएको छ। माओवादी केन्द्रको पार्टी कार्यालय पेरिसडाँडामा आज बसेको दुई दलको वार्ता टोलीको संयुक्त बैठकले एकता प्रक्रियालाई अगाडि बढाउने सहमति गरेका हुन्। बैठकको सुरुमा एकता वार्ता समितिको विगतको गतिविधिबारे रिपोर्टिङ गरिएको संयुक्तरूपमा जारी विज्ञप्तिमा भनिएको छ। बैठकमा पार्टी एकताका लागि दुवै पार्टी केन्द्रलाई पार्टी एकता संयोजन समिति गठन गर्न सुझाव दिने भएको छ। समितिले दुवै पार्टीले उठाइरहेका वैचारिक र नीतिगत विषयमा छलफल गरी सहमतिका आधारमा अगाडि बढ्ने सहमति गरेका छन्। त्यस्तै पार्टीको विधान, नाम, संगठनात्मक संरचना, चुनाव चिन्हलगायतका विषयमा एकता समितिले सहमति गरेअनुरुप अगाडि बढ्ने गरी दुवै पार्टीलाई सुझाव दिने निर्णय भएको छ। बैठकपछि माओवादी केन्द्रका तर्फबाट वार्ता समितिका संयोजक कृष्णबहादुर महरा र नेपाल समाजवादी पार्टीका संयोजक गंगनारायण श्रेष्ठले संयुक्त विज्ञप्ति जारी गरेका छन्। बैठकमा माओवादी केन्द्रका महासचिव देवप्रसाद गुरुङ, नेपाल समाजवादी पार्टीका नेताहरु दुर्गा सोवलगायतको उपस्थिति थियो।"
चिसोका कारण भूकम्पपीडितको मृत्यु,"जाजरकोट : अत्यधिक चिसोका कारण नलगाड नगरपालिका८ टापुकी ७० वर्षीया विष्णुकमारी खत्रीको मृत्यु भएको छ। भूकम्पमा परी घाइते भइ स्थानीय मेडिकलमा उपचार गराइरहेकी खत्रीको आज बिहान मृत्यु भएको हो। उनी हाल त्रिपालको साहरामा बस्दै आएकी थिइन्। आज बिहान खत्रीलाई उपचारका लागि लैजाने तयारी गर्दै गर्दा मृत्यु भएको वडाध्यक्ष तेजबहादुर सिंहले जानकारी दिए। यसअघि चिसोका कारण शनिबार तीन जनाको ज्यान गएको थियो। भूकम्पका कारण घरमा क्षति पुगेपछि त्रिपालमा बस्दै आएका जुनीचाँदे गाउँपालिका४ लुहादहकी ८९ वर्षीया सुगिली नेपाली, बारेकोट गाउँपालिका१ रामीडाँडाका ७० वर्षीय डुमे पुन र छेडागाड नगरपालिका१३ थानवाडाकी ५६ वर्षीया मनसरी कामीको चिसोका कारण मृत्यु भएको थियो। त्रिपालमुनिको बसाइका कारण बालबालिका, सुत्केरी, दीर्घरोगी र वृद्धवृद्धा बढी प्रभावित भएका छन्। बालबालिका र वृद्धवृद्धामा श्वासप्रश्वाससम्बन्धी समस्या देखिन थालेको छ। यसअघि गत साता नलगाड भेरी र बारेकोटमा गरी चिसोका कारण चारजना दीर्घरोगीको ज्यान गएको थियो। चिसोका कारण पछिल्ले एक सातामा सात जना वृद्धवृद्धाको ज्यान गइसकेको छ। गत कात्तिक १७ गते राति जाजरकोटमा केन्द्रविन्दु भइ गएको भूकम्पमा परी ठूलो धनजनको क्षति भएको छ।"
इनारमै मनाइयो छठ पर्व,"महोत्तरी : जलाशयको उचित व्यवस्थापन नभएको स्थानमा इनारमै घाट बनाएर छठपर्वको मुख्यपूजा सन्ध्या अर्घ दिइएको छ। जिल्लाको गौशाला नगरपालिकाको भरतपुर, कालिपर, रामनगर, भण्टावारी बर्दिवास नगरपालिकाको पशुपतिनगर, विजलपुरा, प्रेमनगर, भगहा नगरपालिकाको सीतापुर लगायतका स्थानमा व्रतालुहरू इनारमै घाट बनाएर मुख्यपूजा गरिएको छ। इनारको छेउमा खाल्टो खनेर पानी लगाई त्यसभित्र उभिएर व्रतालुले अस्ताउँदो सूर्यलाई अर्घ अर्पण गरेका हुन्। यहाँका व्रतालुहरू यसरी नै सन्ध्या अर्घ र बिहानीपखको अर्घ अर्पण दिइएको गौशालाकी व्रतालु सुनिता महतोले बताइन्। पायक पर्ने स्थानमा नदी, पोखरी, ताल, तलैया लगायतका जलाशयको स्रोत नभएपछि यसरी नै वर्षौदेखि आफूहरू व्रत मनाउँदै आएको महतोले जानकारी दिइन्। इनारको छेउमा बनाइएको घाटलाई रंगिविरंगी पारी आकर्षक बनाएका छन्। जहाँ गाँउभरिका व्रतालुहरू सामूहिक रूपमा पूजा गर्दैछन्। आइतबार अस्ताउँदो सूर्यलाई इनारबाटै अर्घ अर्पण गरे झै भोलि बिहानीपखको अर्घ पनि इनारबाटै दिइने वर्दिवास नगरपालिका९ का सुकृत महतोले बताए।"
बाघको आक्रमणबाट बर्दियामा एक महिलाको मृत्यु,बर्दिया : बर्दियाको राजापुर नगरपालिका१० सुकुम्बासी टोल निवासी २५ वर्षीया ममता सुनारको आज घाँस काट्ने क्रममा बाघको आक्रमणमा परी मृत्यु भएको जिल्ला प्रहरी कार्यालय बर्दियाका प्रहरी नायब उपरीक्षक तुल्सीराम अर्यालले जानकारी दिए। बितेका चार वर्षमा नेपालभारत सीमानामा पर्ने वन क्षेत्रमा बाघको आक्रमणबाट राष्ट्रिय वन र निकुञ्ज क्षेत्रमा गरी ३५ जनाको ज्यान गइसकेको छ।
नारायणी नदी किनारमा छठको मुख्य पूजा (फोटोफिचर),चितवन : नारायणी नदी किनारमा छठको पूजा गर्ने तथा दर्शन गर्न आउने घुइँचो देखिएको छ। केही वर्ष अघिसम्म तराईमा मात्रै सीमित पर्व अहिले पहाडी समुदायको पनि आस्थाको पर्व बनेको छ। नारायणी नदी किनारमा आइतबार बिहानैदेखि पूजा गर्ने र हेर्नेको भिड थियो। पछिल्लो समय चितवनमा पहाडी समुदायमा पनि छठको व्रत बस्ने र दर्शनका लागि छठ घाटसम्म पुग्ने गरेका छन्। आस्था र विश्वासको धरोहरका रूपमा छठपर्व मनाउनेको संख्या बर्सेनि बढिरहेको छ बढेको छ ।
राजधानीमा यस्तो देखियो छठको रौनक (फोटो फिचर),"काठमाडौं : ललितपुरको कुपण्डोलस्थित बागमती किनारमा पूजाअर्जना गरी भव्यरूपमा छठपर्व मनाइएको छ। नदी किनारमा छठ पूजाका लागि झिलीमिली बत्ती सजावट गरिएको छ। पूजाका लागि राखिएको छठीमाताको मूर्तिमा तीर्थालुका साथै विभिन्न विशिष्ट व्यक्तिले समेत पूजाअर्चना गरेका छन्। नेपाली कांग्रेसका सभापति एवं पूर्वप्रधानमन्त्री शेरबहादुर देउवा पूजाका लागि साँझ पूजास्थल पुगेका थिए। उनले छठीमाताको दर्शन तथा पूजाअर्चना गरे। त्यसैगरी प्रधानन्यायाधीश विश्वम्भरप्रसाद श्रेष्ठले सो स्थानमा छठीमाताको दर्शन तथा पूजाअर्चना गरेको छठ पूजा समिति कुपण्डोलका संयोजक सतिशकुमार झाले जानकारी दिए। कुपण्डोल पुलबाट पश्चिमतर्फका बागमती नदी किनारमा छठ पूजा गर्दै आइएको सो समितिले जनाएको छ। पूजास्थलमा तीर्थालुको घुइँचो थियो। पछिल्ला वर्षहरूमा काठमाडौं उपत्यकामा छठपर्वको रौनक बढ्दै गएको छ। तराईमधेसमा मात्र नभई मुलुकका सबै भूभागमा छठपर्व मान्ने चलन विस्तार भइरहेको छ। छठ पर्वको मुख्य दिन साँझ अस्ताउँदो सूर्यलाई पूजा आराधना गरी अघ्र्य दिइन्छ भने त्यसको भोलिपल्ट बिहान उदाउँदो सूर्यलाई अघ्र्य दिएर छठ समापन गरिन्छ। राजधानीका अन्य स्थानमा पनि छठ पूजा गरिएको छ। गौरीघाट, कमलपोखरी, विष्णुमती, नख्खु, गहनापोखरी, कुपण्डोललगायत काठमाडौंको २१ स्थानमा पूजास्थलको निर्माण गरिएको छ। विशेषगरी तराई क्षेत्रमा मनाइने छठ पछिल्लो समय पहाडी, हिमाली क्षेत्रका मानिसले पनि मनाउँदै आएको पाइन्छ।"
इलाममा बस दुर्घटना हुँदा एक जनाको मृत्यु,इलाम : इलामको रोङ गाउँपालिकाको अर्याल चोक नजिक बस दुर्घटना हुँदा बालकको मृत्यु भएको छ। मृतकको पहिचान खुलेको छैन। धनुषाको धारापानीबाट इलाम आउँदै गरेको ना ६ख ८४२४ नम्बरको बस दुर्घटना भएको हो। बसमा ३७ जना यात्रु थिए। दुर्घटनामा परेकामध्ये ३२ जना घाइतेको उद्धार गरिएको स्थानीय हरि बुढाथोकीले जानकारी दिए। उनले भने उद्धार गरेका सबैको बोल्ने अवस्था छैन। हराएका पाँच जनालाई नेपाल प्रहरी र सशस्त्र प्रहरीको टोलीले खोजी गरिरहेको उनले बताए।
जनता आवास कार्यक्रम : भोजपुरका विपन्न परिवार नयाँ घर,"भोजपुर : जनता आवास कार्यक्रममार्फत भोजपुरको टेम्केमैयुङ गाउँपालिका९ लेखर्कका १० विपन्न दलित परिवारको घर निर्माण सम्पन्न भएको छ। आर्थिक अभावमा घर बनाउन नसकेर वर्षौंदेखि त्रिपालमा बस्दै आएका विपन्न परिवारको घर निर्माण गरिएको हो। यहाँका गरिबीका कारण घर बनाउन नसकेका परिवारको पहिचान गरेर नयाँ घर निर्माण गरिएको वडा कार्यालयले जनाएको छ। सरकारको जनता आवास कार्यक्रमअन्तर्गत सहरी विकास तथा भवन डिभिजन कार्यालय धनकुटाबाट आएको बजेटमार्फत विपन्न परिवारको घर निर्माण गरिएको वडाध्यक्ष नभराज माङ्पाहाङले जानकारी दिए। एक परिवार बराबर तीन लाख ३६ हजार लगानीमा घर निर्माण भएको वडाध्यक्ष माङ्पाहाङको भनाइ छ। गरिब तथा विपन्न दलित परिवारको घर निर्माणले उनीहरूलाई सहजता भएको वडाध्यक्ष माङ्पाहाङले बताए। निर्माण सम्पन्न भएपश्चात् सबै परिवारले भुक्तानीसमेत लिएको उनको भनाइ छ। 'सरकारको जनता आवास कार्यक्रममार्फत हाम्रो वडाका १० दलित परिवारले नयाँ घर पाएका छन्', वडाध्यक्ष माङ्पाहाङले भने, 'घर बनाउने क्षमता नहुँदा वर्षौंदेखि कष्टकर जीवन बिताउँदै आएको अवस्था थियो। हामीले आर्थिक अवस्था कमजोर भएकाले घर निर्माणका लागि सिफारिस गरेको हौँ। घर निर्माण सम्पन्न गरेर सबै परिवार भुक्तानीसमेत पाएको अवस्था छ।' राज्यबाट आएको बजेटबाट आवश्यक मापदण्डअनुसारको घर निर्माण भएको उनको भनाइ छ। राज्यले पनि गास, बास र कपासलाई नागरिकको मौलिक हकमा राखेकाले सहज बसोबासका लागि वडाले पहल गरेको वडाध्यक्ष माङ्पाहाङले बताए। 'गरिबीका कारण धेरै परिवारको अवस्था दयनीय छ', उनले भने, 'खुला आकासमुनि दिनरात कटाउने अवस्थामा घर पाउँदा उहाँहरूको दैनिकी फेरिएको छ।' सो रकमबाट अनिवार्य रूपमा शौचालय निर्माण गर्नुपर्ने उनको भनाइ छ। शौचालय निर्माण नगर्ने परिवारले ३६ हजार नपाउने वडाध्यक्ष माङपाहाङले बताए। हाल बनेको घरले सबै विपन्न परिवारलाई नसमेटिएकाले आगामी दिनमा पनि घर निर्माणका लागि सम्बन्धित निकायमा पहल गर्ने वडाध्यक्ष माङ्पाहाङले जानकारी दिए। खुला आकाश तथा गोठ टहरामा जीवन कटाउँदै आएको अवस्थामा घर पाउँदा दैनिकी फेरिएको स्थानीय फूलमाया विश्वकर्माले बताए। घर बनेपछि धेरै सहजता भएको उनको भनाइ छ। 'घर बनेसँगै अहिले दैनिकी नै फेरिएको छ', उनले भने, 'गरिबीका कारण जीवन निकै कष्टकर थियो। घर बनाएर बस्नसक्ने अवस्था थिएन। राम्रो आम्दानीको स्रोत नहुँदा दैनिक ज्यालादारी गर्नुपर्ने अवस्था छ। सरकारले घर बनाइदिएपछि जीवन गुजारा गर्न सहज बनेको छ। घर पाउँदा निकै खुसी लागेको छ।' घर नहुँदा चिसोका कारण दैनिकजसो बाल बच्चा बिरामी हुने गरेको भए पनि अब त्यस्तो समस्याको अन्त्य भएको विश्वकर्माले बताए। त्योसँगै बालबालिकालाई पठनपाठनमा समेत सहजता भएको उनको भनाइ छ। 'हिउँद तथा वर्षात्को समयमा बालबच्चालाई रोगबाट जोगाउन नै गाह्रो हुन्थ्यो', खुसी हुँदै विश्वकर्माले भने, 'ढिलै भए पनि राज्यले हाम्रो दुःख देख्यो। मजस्ता धेरै दलित परिवारले घर पाएका छौँ। राज्य हाम्रो साहरा बन्यो।' कष्टकर जीवन बिताउँदै आएको अवस्थामा सरकारले घर निर्माण गरिदिएपछि सहज भएको स्थानीयवासी देवीचरण दर्नालले बताए। टहरामा त्रिपाल हालेर वर्षौं कटाएको अवस्थामा घर पाउँदा हर्षित बनेको उनको भनाइ छ। 'गरिबीका कारण घर बनाउन नसक्दा पुस्तौँबाट टहरामा त्रिपाल टागेर बसेका थियौँ', उनले भने, 'जीवन निकै कष्टकर बनेको थियो। वर्षात् तथा जाडोको समयमा जीवन धेरै नै कष्टकर थियो। घर बनेपछि हामीलाई सहज भएको छ।' रासस"
अस्ताउँदो सूर्यलाई अर्घ दिई छठको मुख्यपूजा गरियो (फोटोफिचर),"महोत्तरी : अस्ताउँदो सूर्यलाई अर्घ दिएर छठपर्वको मुख्यपूजा मनाइएको छ। आइतबार साँझ पायक पर्ने जलाशयमा गई अस्ताउँदो सूर्यलाई सन्ध्या अर्घ अर्पण गरिएको हो। घाटको अगाडि रहेको जलभित्र पसेर व्रतालुले घरमा पकाइएको ठकुवा, भुसुवा, टिकिया, मिठाई (खाजा) फलफूल, नौवैद्य, उखु, नरियल, केरा लगायतका प्रसाद सूर्यलाई अर्घ दिइएको हो। व्रतालुहरू रातिको समयमा जाग्राम बस्नुपर्ने भएकोले घाटमा टेन्ट, पण्डाल लगाएर घाटलाई रंगिविरंगी र झिलिमिली बनाइएको छ। व्रतालुहरू अब भोलि पुनः जलाशयमा पगि उदाउँदो सूर्यलाई अर्घ दिएपछि छठपर्व सम्पन्न हुनेछ। इनारमै घाट निर्माण गरी छठपर्व मनाइएको छ। महोत्तरीको गौशाला नगरपालिका, बर्दिवास नगरपालिका, भंगहा नगरपालिका लगायतका क्षेत्रमा नदी, ताल, तलाउ लगायतका कुनै जलाशयको व्यवस्थापन नभएको स्थानमा इनारमै छठपर्वको हरेक विधि मनाइएको हो। इनारको अगाडि कृत्रिम घाट बनाएर पूजा गरिएको हो।"
छठ : पर्व एक सन्देश अनेक,"जनकपुरधाम : अहिंसाप्रति मानवको रुचि बढाउने र सबै जीवहरूप्रति सहानुभूति राख्न अभिप्रेरित गर्ने सामाजिक आस्थाको महापर्व छठको उल्लास छाएको छ। धार्मिक आस्था, श्रद्धा एवं विश्वासका साथै शुद्धता र सामाजिक सद्भावको उत्कृष्ट सूर्य उपासनाको पर्व छठ उल्लासमय छ। आस्था र सहअस्तित्वको पर्व छठको तेस्रो दिन, जसलाई लोकबोलीमा सझियाँ घाट भन्ने गरिन्छ। मानव र प्रकृतिबीचको सम्बन्धलाई प्रत्येक वर्ष प्रगाढ बनाउँने महापर्व हो छठ। मानव जातिको पीडाप्रति सजग गरी छठ पर्वले हरेक वर्ष मानव र प्रकृतिबीच सम्बन्ध मेटाउँदैहराउँदैबिलाउँदै र लोप हुँदै गएको प्राकृतिक वस्तुहरूलाई संरक्षण नै यसको मुल महत्व हो। प्रकृतिबीचको संवेदनशील रंगात्मक, संवादसम्बन्धको सबलीकरण गर्दै मानव र प्रकृतिको सम्बन्धलाई डोरीको गाँठो जस्तो बाँध्ने महापर्व हो छठ। भनिन्छ, भक्त र भगवानसँग सीधा वार्तालाप हुने पर्व छठ नै हो। यो नै एउटा पर्व हो, जसमा पुजारी र पुरोहित आवश्यक पर्दैन। छठमा अर्घ दिइने सूर्य भगवान प्रत्यक्ष देखिन्छ। त्यसैले पुजारी चाहिँदैन। छठ उत्सव मनाउँदा परिवारका युवा सदस्यले धार्मिक विधि अवलोकन विधिहरू सिधै सिक्ने र नयाँ पुस्तामा हस्तान्तरण हुने हुन्छ। केहीले छठ घाटमा सूर्य भगवानको मूर्ति निर्माण गरी ब्रतालु सूर्यलाई नमस्कार गर्छन्। अस्ताउँदो र उदाउँदो सूर्यलाई अर्घ दिँदा पनि पुजारी आवश्यक पर्दैन। व्रतालुहरू सूर्य मन्त्र उच्चारण गर्दै अर्घ अर्पण गर्छन्। चार दिवसीय छठमा सबै भन्दा कष्ठ, कठिनाई, दौडधुप, श्रमशक्ति र महत्वको हिसाबले कात्तिक शुक्ल षष्ठीको दिन नै हुन्छ। कात्तिक शुक्ल षष्ठी तिथिका दिन जनकपुरधामसहित संघीय राजधानी काठमाडौंका साथै नेपाल र भारतमा धुमधामका साथ मनाइने निकै चर्चित पर्वको हो छठ। सूर्यको उपासनाको पर्वमा छठी माताको पूजा गरिन्छ। साँझ अस्ताउँदो र भोलिपल्टको उदाउँदो सूर्यलाई अर्घ अर्पण गरेर विसर्जन हुने गर्छ। निकै पवित्र, सफा सुग्घर र निष्ठापूर्वक मनाइने लोकपर्व धेरै दृष्टिकोणबाट मननयोग्य छ। धनीगरिब, ब्राह्मणदलित, उचनिचको ख्याल नगरि एकै साथ मिलेर मनाइनु नै छठको मुख्य विशेषता हो। समाजमा रहेका छुवाछुत कुसंस्कार, कुरीति र विकृति हटाउन छठ सहायक सिद्ध भइरहेको सांस्कृतिविद् डा रेवतीरमण लाल बताउँछन्। छठको सबैभन्दा महत्वपूर्ण पक्ष पवित्रता र लोकपक्षसँग जोडिएको छ। लाल भन्छन, भक्ति र अध्यात्मिकताले भरिपूर्ण छठमा मन्दिर वा आडम्बरको आवश्यकता हुँदैन। यो पर्वले समाजमा सबैको आआफ्नो महत्व उत्तिकै हुन्छ भन्ने आभाष दिलाउँछ उनले भने। संस्कृतिविद् डा रामभरोष कापडिले छठको मुख्य आशय नै सबैप्रति सहानुभूति र समान व्यवहार गर्नु हो। जसरी माटोको सामग्री कुम्हाल, बाँसको सामग्री डोम, नङ्ग काटन लोहार, सख्खरचामलका लागि किसान, पूजा प्रसाद बनाउन महिला, घाटमा लैजान पुरुष आवश्यक हुन्छ। सोही अनुरुप दिन दुःखी बिना जुत्ताचप्पल कसरी हिँड्छन्, बिना साधन कसरी काम गर्दछन्, त्यसको आभाष गराउनका लागि घाटमा प्रसाद लैजानेहरू धनी होस् या गरिब जुत्ता, चप्पल बिना हिँडेर लैजानु समान व्यवहारत समान मानवजात भएको दर्शाउँछ। यसले प्रकृतिमा भएको प्राकृतिक चिजबिज तथा वस्तुहरूको समान महत्व भएको दर्शाउँछ कापडिले भने, छठको लोक गीतसंगीतले जीवनको सार्थकताको उद्देश्यलाई पवित्रताका लागि अझ बढी निष्ठावान् बनाउन सहयोग गर्छ उनले भने। समाजमा उदाउँदो वा प्रतिष्ठित व्यक्तिलाई सबैले ढोग्छन्, सम्मान गर्छन् तर डुब्न लागेको घाम गरिब तथा बेसहारालाई कसैले हेर्दैनन् तर यस पर्वले जुनसुकै अवस्थामा पनि सबैलाई समान व्यवहार गर्नुपर्छ भन्ने सन्देश दिने गरेको समाजशास्त्री शोभा महतो बताउँछिन्। सूर्यले सबै प्राणीहरूलाई समान रुपमा प्रकाश दिन्छ, त्यसैले सबैमाथि समान व्यवहार गर्नुपर्छ भन्ने सोच विकास गर्नका लागि सूर्यको पूजा गर्ने परम्परा रहेको छ उनले भनिन्। छठको सन्देश छठ पर्वमा स्थानीय उत्पादन, स्थानीय सीप र स्थानीय संस्कारको समिश्रण पाइन्छ। जस्तै स्थानीय समुदायद्वारा हस्तनिर्मित बाँसको नाङलो, कनसुप्ती, माटोद्वारा निर्मित सामग्री ढकना, सरबा, दियो, हाथी आदि प्रयोग गरिन्छ। हिन्दु धर्म संस्कृतिमा छठ पर्वको विशिष्टता नै उदाउँदो सूर्यका साथै अस्ताउँदै गरेको सूर्यलाई समेत एकै प्रकारको आस्था र निष्ठाका साथ पूजिन्छ। त्यसैगरि हरेक वर्ग, जात, समुदायका मानिस एकै घाटमा एकसाथ यो पर्व मनाउने गर्दछन्। जसले सृष्टि सबैको लागि समान हो यहाँ कोही उचनिच, धनी गरिब हुँदैन भन्ने भान हुन्छ। त्यसैगरी प्राकृतिक र वातावरणीय हिसाब समेत छठ पर्वको ज्यादै महत्व छ। वर्षमा एक पटक भए पनि हामीले आफ्नो जीवनसँग जोडिएको प्रकृतिसँग जोडिएको पोखरी, तालतलैया, नदीनाला लगायत पानीको मुहान सरसफाई गरिन्छ। जसले हामीलाई जीवन्त राख्न महत्वपूर्ण सहयोग गर्दै आएको पानीको मुहान संरक्षण गर्न सिकाउँछ।"
झापामा छठ पूजाका लागि ९३६ सुरक्षाकर्मी परिचालन,"झापा : सीमावर्ती मेची नदीसहित झापाका विभिन्न नदी तथा खोला किनारमा आज मनाइने छठ पूजाको लागि सुरक्षा व्यवस्था कडा पारिएको छ । जिल्लाको विभिन्न स्थानमा मनाइने छठ पूजाको लागि ५१० सशस्त्र, ३७१ नेपाल प्रहरी र ५५ जना ट्राफिक प्रहरी गरी ९३६ जना सुरक्षाकर्मी परिचालन गरिने जनाइएको छ । सबैभन्दा बढी सुरक्षाकर्मी भद्रपुरस्थित सीमावर्ती मेची नदीमा परिचालन गरिने भएको छ । मेची नदीलाई लक्षित गरी १०५ जना सशस्त्र, ७५ जना नेपाल प्रहरी र ९ जना ट्राफिक प्रहरी खटाइँदैछ । त्यस्तै कनकाईको विरिङ नदीमा ५५ जना सशस्त्र, ३० जना नेपाल प्रहरी र १३ जना ट्राफिक प्रहरी खटाइँदैछ । निन्दा नदीमा ४९ जना सशस्त्र, ३० जना नेपाल प्रहरी र १० जना ट्राफिक प्रहरी खटाइँदैछ । त्यसैगरी दमकको रतुवा नदीमा ४० जना सशस्त्र, ५० जना नेपाल प्रहरी र १० जना ट्राफिक प्रहरी खटाइँदैछ । जिल्लाको ४९ स्थानमा छठ पूजा मनाएपनि मेची, निन्दा, विरिङ र रतुवा नदीको किनारमा भक्तजनहरुको बढी भीडभाड हुने भएकोले त्यहाँ ठूलो संख्यामा प्रहरी परिचालन गरिएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । छठ पूजामा हुन सक्ने सम्भावित आपराधिक तथा उच्छृखंल गतिविधि रोक्न विभिन्न स्थानमा प्रहरी बिट, पैदल गस्ती, मोबाइल गस्ती परिचालन गरिने उनले बताए । साथै राजमार्गहरुमा पनि प्रहरीको मोबाइल गस्ती टोली छुट्टै परिचालन गरिने उनको भनाई छ । छठ पूजा स्थलहरुमा हुने सवारीसाधनको जामलाई मध्यनजर गरी भद्रपुरको मेची पुल, रतुवा पुल, निन्दा पुल, कनकाईको विरिङ पुल, अर्जुनधाराको विरिङ पुललाई लक्षित गरी टाफिक प्रहरी खटाइएको जिल्ला ट्राफिक कार्यालय झापाका प्रमुख नवराज न्यौपानेले बताए ।"
"गैंडा मारेको घटनाको छानबिन सुरु, टोलि घटनास्थलको निरीक्षणमा","चितवन : गैंडा मारिएको घटनाको छानबिनका लागि गठित समितिले छानबिन सुरु गरेको छ। चितवन राष्ट्रिय निकुञ्जभित्र तस्करले दुईवटा गैंडा मारेको घटना छानविन गर्न शुक्रबार गठित समितिले आइतबार बिहानैबाट काम थालेको हो। राष्ट्रिय निकुञ्ज तथा वन्यजन्तु संरक्षण विभागका उपमहानिर्देशक वेदकुमार ढकालको संयोजकत्वमा पाँच सदस्यीय समितिले घटनास्थल पुगेर घटनाको जाँचबुझ सुरु गरेको छ। आइतबार बिहानै चितवन आएको टोलिले सुरुवातमा घटनास्थल निरीक्षण गरेको छ। 'पहिलो चरणमा स्थलगत वस्तुस्थिति हेर्छौं। त्यसपछि सम्बन्धित पदाधिकारीसँग छलफल गरेर विषयको अपडेट गर्छौं ,' उनले भने, 'हामीले पाएको अधिकारभित्र रहेर समितिको छलफल गरेर कार्ययोजना बनाएर अघि बढ्छौं।' ढकालको संयोजकत्वमा वन तथा वातावरण मन्त्रालयले गठन गरेको समितिमा समितिमा नेपाली सेनाको राष्ट्रिय निकुञ्ज तथा वन्यजन्तु आरक्षण निर्देशनालयका प्रमुख सेनानी, नेपाल प्रहरीको केन्द्रीय अनुसन्धान ब्युरोका प्रहरी नायब उपरीक्षक, राष्ट्रिय निकुञ्ज विभागका कानुन अधिकृत र अनुसन्धान अधिकृत छन्। छानबिन टोलिसँग चितवन राष्ट्रिय निकुन्जका प्रमुख संरक्षण अधिकृत डिलबहादुर पुर्जा पुन , निकुञ्ज सुरक्षार्थ खटिएको खड्ग दल गणका प्रमुख सेनानी विकास अधिकारी पनि घटनास्थल पुगेका छन्। समितिले १० दिनभित्र प्रतिवेदन बुझाउने छ। गत बिहीबार गैंडा मृतावस्थामा भेटिएका थिए। निकुञ्जको पूर्वी सेक्टरअन्तर्गत चपरचुली क्षेत्रको वडेला खोला नजिकै तस्करले छ र १८ वर्ष उमेरका पोथी गैंडा मारेर खाग लगेका थिए। छ वर्षे गैंडा तीन दिन र १८ वर्षे गैंडा मारिएको १० दिन पछाडि फेला पारिएको अनुमान गरिएको छ।"
बागेश्वरी मन्दिरमा छठको रौनक (फोटोफिचर),"नेपालगन्ज : नेपालगन्जस्थित बागेश्वरी मन्दिरको तलाउमा छठको रौनक देखिएको छ। छठको तेस्रो दिन आइतबार अस्ताउँदो सूर्यलाई अर्घ दिन मधेसी समुदायका हिन्दु व्रतालु महिलाहरूको घुइँचो छ। अवधि, मैथली र भोजपुरी भाषीका लागि छठ ठूलो पर्व हो। सोमबार बिहान उदाउँदो सूर्यलाई अर्घ दिएपछि बिहीबारदेखि सुरु भएको चारदिने छठ सम्पन्न हुन्छ।"
रौतहटबाट आधुनिक हतियार बरामद,"काठमाडौं : सशस्त्र प्रहरी बलले रौतहटबाट चार थान अत्याधुनिक हतियार बरामद गरेको छ। इन्टेलिजेन्स ब्यूरोले रौतहट यमुनामाइ नगरपालिका३ स्थित एक घरबाट आज ९ एमएम पेस्तोल तीन नाल, त्यसमा प्रयोग हुने १३ थान गोली, छ थान म्याग्जिन र एक थान एयर गन बरामद गरेको हो। हतियार लुकाएर राखिएको भन्ने बिशेष सूचनाका आधारमा ब्यूरोले सो घरमा खानतलासी गरेको थियो। बरामद हतियारमध्ये २ नाल पेस्तोल मेड इन यूएसए र एक थान मेड इन इन्डिया लेखिएको प्रहरीको भनाइ छ। हतियारसहित मोबाइलको सीमकार्ड, मोबाइल, शेख एजाज अहमदको नाममा जारी नागरिकता समेत बरामद भएको छ। सो क्षेत्रमा थप अपरेशन जारी रहेको प्रहरीको भनाइ छ। हतियार बरामदपछि स्थानीयले ढुंऊँमुढा गर्दा प्रस्तावित सीमा सुरक्षा गुल्म गौर र सुरक्षा बेस देबाहीको गाडीको सीसा फुटेको छ।"
"दुई गैंडा मारिए, कहाँ चुक्यो सुरक्षा संयन्त्र ?","चितवन : तस्करहरूले चितवन राष्ट्रिय निकुञ्जका दुइटा गैंडा मारेर खाग लगेका छन्। दसैं र तिहारको मौका छोपेर उनीहरूले गैंडा मारेका हुन्। सेनाको गस्ती टोलीले गत बिहीबार मात्रै खाल्डोको धराप बनाएर गैंडा मारिएको जानकारी पाएको हो। निकुञ्जको सौराहा सेक्टरअन्तर्गत सेनाको खगेन्द्रमल्ली पोस्टबाट साढे तीन किलोमिटर दक्षिणपूर्व चपरचुली क्षेत्रमा तस्करले गैंडा मार्न चारवटा खाल्डो खनेका थिए। दुइटा खाल्डोमा परेका गैंडा मारेर तस्कहरूले खाग लगेका छन्। मारिएका दुवै पोथी हुन्। जबकी एउटा १० दिनअघि र अर्को तीन दिनअघि मारिएको थाहा भएको हो। पछिल्लो १० महिनामा चितवन राष्ट्रिय निकुञ्जमा चारवटा गंैडा मारिएका छन्। गत वर्ष पनि तस्करले माघ ६ गते नवलपुरको मध्यबिन्दु नगरपालिका२ नारायणी किनारमा करेन्ट लगाएर मारेका थिए। २०७७०७८ मा चारवटा गैंडाको चोरी शिकारीका कारण मृत्यु भएको थियो। यसपटक तस्कहरूले दसैं लगत्तै खाल्डो खनेर गैंडा मार्ने योजना बनाएको सरोकारहरूको भनाइ छ। उनीहरूले गैंडा मार्न चारवटा खाडल बनाएका थिए। दुइटा खाडलको धरापमा गैंडा पारेर खाग काटेर लग्दासमेत निकुञ्ज प्रशासन र सुरक्षा संयन्त्रले पत्तो पाएन। चारवटा खाडल खन्न आवश्यक मान्छे, बन्दोबस्तीसहित तस्करले धेरै दिनको तयारी गरेको थियो। विगतमा तस्करले गोली हानेर गैंडा मार्थे। पछिल्ला वर्ष खाडल खनेर तथा करेन्ट लगाएर गैंडा मार्न थालेका हुन्। निकुञ्जले सुरक्षा गस्ती भइरहेको भनेर दाबी गर्ने ठाउँ वरपर नै गैंडा मारिएका छन्। झाँडी ठूलो भएको कारण पत्ता लगाउन कठिन भएको निकुञ्ज प्रशासनले जनाएको छ। करिब सय मिटरको फरकमा तस्करले खाल्डो खनेका छन्। खाल्डोनजिकै पानीको घोल छ। गैंडाको पानी खान जाने बाटो पत्ता लगाएर खाल्डो खनिएको आशंका छ। गैंडाले खाल्डो थाहा पाउँछ भनेर खाल्डो खन्दा निस्किएको माटो पर लगेर फालिएको छ। निकुञ्जका सूचना अधिकारी गणेशप्रसाद तिवारीले गम्भीर घटना भएको बताउँदै सुरक्षा चुनौती बढेको बताए। दुःखद घटना हो, अरू घटना हुन दिन लागी लागेका छौं। विभिन्न प्रमाण संकलन गरेर अनुसन्धानमा लागेका छौं, उनले भने, चुनौती थपिएको छ। घटना भएपछि चारैतर्फ सतर्कता बढाएका छौं। घटनास्थल बस्तीबाट पाँच किलोमिटरभित्र पर्छ। खाडल खन्नका लागि करिब एक साताभन्दा बढी समय लाग्छ। खाडल खन्ने, धराप बनाउने र चोरी शिकारीका लागि तस्करहरू बन्दोबस्तीसहित गएका देखिन्छन्। तयारीसहितको अवधिलाई हेर्दा निकुञ्जमा तस्कर लामो समय बसेका देखिन्छ। संरक्षणकर्मीहरू गैंडा मारिएको घटनाले तस्करहरू सल्बलाएको बताउँछन्। राष्ट्रिय प्रकृति संरक्षण कोषका पूर्वप्रमुख रामकुमार अर्यालले चोरी शिकारी नियन्त्रणको संयन्त्रलाई सक्रिय बनाउनुपर्ने बताए। निकुञ्जको कोर एरियामा दुइटा खाल्डो खनेर गैंडा मारिएको घटना गम्भीर हो। यसले संरक्षणलाई ठूलो धक्का मात्रै हानेको होइन तस्करले हाम्रो सुरक्षा अवस्थालाई चुनौती दिएको छ, उनले भने, यो ठूलो क्षति भएको छ। यो घटनाले निकुञ्जको गस्ति राम्रो भएको देखिएन। गैंडा संरक्षणको विश्वव्यापी चुनौती नै चोरी शिकारी हो। निकुञ्जको घना क्षेत्रमा गैंडा मारिनुलाई सुरक्षा रणनीति अगाडि बढाउन नसक्दा तस्करले फाइदा उठाएको संरक्षणविद्ले बताएका छन्। गैंडा विशेषज्ञ डा नरेश सुवेदीले सरकारी संयन्त्र सुस्ताएको कारण घटना भएको बताउँछन्। चाडबाडको बेलाका कमीकमजोरीबाट तस्करले फाइदा लिएको देखिन्छ। सुरक्षा संयन्त्र टाठो नहुँदा घटना भएको देखिन्छ , उनले भने, यत्रो तयारी र तस्करी कसरी भयो भन्ने हो। यस्तो घट्ना कुनै पनि बेला हुनसक्छ। संरक्षणको रणनीतिलाई परिमार्जन गरेर अघि बढ्नुपर्छ। गैंडाको चोरी शिकारी नियन्त्रणका लागि सरकारी संयन्त्र परिचालनमा कमजोर भएको देखिन्छ। संरक्षणका लागि एउटा नियमित र अर्को घटनापछिको सुराकी परिचालन गरिन्छ। संरक्षणका सुरक्षा संयन्त्र, संरक्षणका साझेदार निकायमा समन्वय हुन नसकेको कारण घटना भएको संरक्षण अधिकारीहरू बताउँछन्। दुई चार दिनसम्म निकुञ्जभित्रै बसेर चारवटा खाल्डो खन्दासम्म अत्तोपत्तो नहुने भन्ने कुरा अचम्मको भयो। ढुक्क भएपछि यस्तो घटना भएको देखिन्छ, ती अधिकारीले भने। चितवन राष्ट्रिय निकुञ्जको मध्यवर्ती क्षेत्र ब्यबस्थापन समितिका अध्यक्ष प्रकाश ढुंगानाले निकुञ्जको कोर इलाकामा खाल्डोमा पारेर गैंडा मारिनुले सुरक्षामा थप चुनौती थपिएको बताए। निकुञ्ज प्रशासन र नेपाली सेनाको तर्फबाट पनि कमीकमजोरी भएका छन्, उनले भने, मानवीय त्रुटिहरू भएका छन् भने गम्भीर समीक्षा गरौं।"
नुवाकोटमा पनि छठ मनाइयो (फोटोफिचर),"नुवाकोट : तराईमा मात्र मनाइँदै आएको छठ पर्व केही वर्षदेखि नुवाकोटमा पनि मनाउन थालिएको छ। छठ पर्व एक दशकदेखि नुवाकोटका विभिन्न नदी किनारामा तराई समुदायका व्यक्तिहरूले मनाउँदै आएका छन्। २०६५ सालअघि तराईको विभिन्न क्षेत्रमा मनाइने छठले अहिले राष्ट्रिय स्वरूप ग्रहण गरेको छ। तराई मुलका नागरिकहरूले आइतबार त्रिशूली बजारमा रहेको राममन्दिर नजिकै त्रिशूली नदीको किनारामा लहरै जम्मा भई छैंठी माताको पूजाआजा गर्दै छठ मनाइएको राम मन्दिरस्थित त्रिशूली नदी किनारामा छठ पूजामा सहभागी अशोककुमार कलवारले बताए। त्रिशूली नदी किनाराको त्रिशूली, देवीघाट, बेत्रावती तथा तादीको ढिकुरेमासमेत छठ पर्व मनाइएको छ। सामूहिक रूपमा तराईवासी मिलेर त्रिशूलीको रामघाटमा छठपूजा गरिएको विदुर नगरपालिका१ ढुंगेबजारमा बसोबास गर्दै आएका लालबाबु कलवारले जानकारी दिए।"
मेची नदीमा सँगै मनाए नेपाल र भारतका व्रतालुले छठ,"झापा : सीमा नाका भएर बग्ने मेची नदी किनारमा नेपाल र भारतका व्रतालुले सँगै छठ पूजा मनाएका छन्। झापाको भद्रपुर नगरपालिका५ स्थित मेची नदीको पश्चिम पट्टी नेपाली समुदाय र पूर्वपट्टी भारतीय समुदायका व्रतालुले आइतबार बेलुका अस्ताउँदो सूर्यलाई अर्घ्य चढाउँदै हर्सोउल्लासका साथ छठ पूजा मनाएका हुन्। नदी किनारको मसानघाटदेखि मेची पुलको मुख्यद्वार हुँदै देवी बस्ती सम्मको करिब डेढ किलोमिटर वारिपारि करिब ५ हजार बढी पूजास्थल (घाट)मा व्रतालु तथा श्रद्धालु भक्तजनले पानीमा ओर्लिएर सूर्य भगवानको पूजा आराधना गरी अर्घ्य चढाएका थिए। नदी किनारमा मैथिल समाज भद्रपुरले अस्थायी रुपमा सूर्य भगवानको मुर्ति राखेर पूजा आराधना गरेका थिए, भने युनिक समूहले स्थानीय रुपमा बनाएको सूर्य मन्दिरमा विशेष पूजा आराधना गरेका थिए। मधेसी समुदाय बाहेक अहिले साझा पर्वको रूपमा पहाडी, मारवाडी, बङ्गाली, राजवंशी, लगायतका समुदायले मेची नदीमा छठ पर्व मनाउँदा हजारौँ भक्तजनहरूको घुइँचो लागेको थियो। मेची नदीमा छठ हेर्न देशका विभिन्न जिल्ला लगायत भारतबाट पनि हजारौँ भक्तजन आएको मैथिल समाज भद्रपुरका अध्यक्ष रमेशचन्द्र झाले जानकारी दिए। मेची किनारमा व्रतालु तथा भक्तजनहरूको शान्ति सुरक्षाका लागि सशस्त्र, नेपाली प्रहरी र ट्राफिक प्रहरी करिब दुई जना सुरक्षाकर्मी परिचालन गरिएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। जिल्लाको मेचीसहित निन्दा, हडिया, विरीङ, रतुवा, अदुवा, देउनियाँ कनकाई लगायतको नदी किनारहरूमा व्रतालु तथा भक्तजनहरूको घुइँचो लागेको थियो। भोलि बिहान उदाउँदो सूर्यको पूजा आराधना गरी अर्घ्य दिँदै छठ पर्व विधिवत् रुपमा समापन हुनेछ।"
२३ पालिकाले बुझाएनन् बजेट विवरण,"काठमाडौं : चालु आर्थिक वर्ष २०८०८१ को चार महिना बितिसक्दा पनि २३ पालिकाले वार्षिक बजेट ल्याएको विवरण पेस गर्न सकेका छैनन्। स्थानीय सरकार सञ्चालन ऐन, २०७४ को दफा ७१ अनुसार गाउँसभा तथा नगरसभामा पेस भएको बजेट असार मसान्तसभित्रमा पारित गरिसक्नुपर्ने हुन्छ। यसरी गाउँसभा तथा नगरसभामा पेस भएको तथा पारित भएको विवरण संघीय मामिला तथा सामान्य प्रशासन मन्त्रालयको पोर्टलमा अद्यावधिक गराउनुपर्ने हुन्छ। तर हालसम्म मधेश प्रदेशका २१ सहित २३ पालिकाले वार्षिक बजेट ल्याएको विवरण मन्त्रालयलाई बुझाएका छैनन्। संघीय मामिला तथा सामान्य प्रशासन मन्त्रालयले तयार पारेको स्थानीय तहको आर्थिक वर्ष २०८०८१ को बजेट अपडेट विवरणअनुसार हालसम्म सात सय ३० पालिकाले मात्रै आफ्नो वार्षिक बजेट ल्याएको विवरण बुझाएका छन्। मन्त्रालयको विवरणअनुसार सबैभन्दा धेरै मधेश प्रदेशमा २१ पालिकाले बजेट ल्याएको विवरण बुझाएका छैनन्। त्यस्तै, कोशी प्रदेशको एउटा र बागमती प्रदेशको एउटा पालिकाले यस्तो जानकारी मन्त्रालयलाई गराएका छैनन्। बजेटको विवरण प्रविष्ट नगरेका पालिकालाई त्यस्तो विवरण बुझाउन मन्त्रालयले पटकपटक परिपत्रसमेत गरेको छ। संघीय मामिला मन्त्रालयले पहिलो पटक गत असार ३० गतै सबै पालिका तथा जिल्ला समन्वय समितिलाई पत्र पठाउँदै चालु आर्थिक वर्ष २०८०८१ को बजेट पेस भई सम्बन्धित नगरसभा तथा गाउँसभाबाट स्वीकृत भएको विवरण अद्यावधिक गर्न भनेको थियो। केही पालिकाले बजेट पारित गरिसकेर पनि विवरण बुझाउन बाँकी रहेको, केही पालिकामा बजेट पेस भएको तर गाउँसभा तथा नगरसभाबाट पारित हुन नसकेकोलगायत कारण हालसम्म सबै पालिकाको विवरण अद्यावधिक हुन सकेको छैन। चितवनको राप्ती नगरपालिका प्रमुख प्रशासकीय अधिकृत निलमकुमार न्यौपानेले नगरसभाबाट बजेट पारित भइरकेको तर बजेट स्वीकृत भएको विवरण मन्त्रालयको पोर्टलमा प्रविष्ट हुन नसकेको बताए। त्यस्तै तेह्रथुमको आठराई गाउँपालिका प्रमुख प्रशासकीय अधिकृत नीराज शर्माले बजेट ल्याइसकेको भए पनि मन्त्रालयको वेभसाइटमा विवरण प्रविष्ट नभएको बताए। मन्त्रालयको विवरणअनुसार हालसम्म सप्तरीको कञ्चनरुप नगरपालिका, छिन्नमस्ता गाउँपालिका, महादेवा गाउँपालिका, रुपनी गाउँपालिका, औरही गाउँपालिका र भगवानपुर गाउँपालिकाले आफ्नो वार्षिक बजेट पेस गरेको विवरण बुझाएका छैनन्। धनुषाको औरही गाउँपालिका, कमला नगरपालिका, सर्लाहीको बलरा नगरपालिका, हरिपुर्वा नगरपालिका, चन्द्रनगर गाउँपालिका, रौतहटको गरुडा नगरपालिका, कटहरिया नगरपालिका, गढीमाई नगरपालिका, फतुवा विजयपुर नगरपालिका, माधवनारायण नगरपालिका र मौलापुर नगरपालिका, यमुनामाई गाउँपालिकाको बजेट पेस गरेको विवरण मन्त्रालयको पोर्टलमा देखिँदैन। बाराको सिम्रौनगढ नगरपालिका, आदर्श कोतवाल गाउँपालिका र पर्साको सखुवा प्रसौनी गाउँपालिले पनि बजेट पेस गरेको विवरण बुझाउन सकेका छैनन्।"
चिसो बढेसँगै उपल्लो मुस्ताङका विद्यालयलाई बेसीमा स्थान्तरण,"जोमसोम : उपल्लो मुस्ताङमा कार्तिक महिना लागेसँगै चिसो ह्वात्तै बढेको छ। हिउँद याममा चिसो र हिमपात हुने भएकाले उपल्लो मुस्ताङको जनजिवन निकै कष्ठकर हुने गर्छ। यसैका कारण उपल्लो मुस्ताङका अधिकांश नागरिक चिसो छल्न घरमा ताल्चा मारेर बेसीमा झर्ने सदिंयौंको पूर्ख्यौली परम्परा हो। उपल्लो मुस्ताङमा चिसो बढेपछि बालबालिकाहरुलाई सुरक्षित स्थानमा राखेर पठनपाठन गर्न आवश्यक देखिन्छ। चिसोका कारण बालबालिकाहरुलाई रुखाघोकी लाग्ने र निमोनिया हुने सम्भावना उक्तिकै हुन्छ। उसो त स्कुल बालबालिकाका हिमपात हुँदा विद्यालयसम्म पुग्न समेत निकै कठिन पर्छ। हिउँद यामको जाडो मौसममा हुने यीनै चुनौतीहरुलाई मध्यनजर गर्दै उपल्लो मुस्ताङमा सञ्चालित शैक्षिक संस्थाहरु घुम्ती कक्षा सञ्चालन गर्न बेसी झरेका हुन्। हिउँदयामको चिसो बढेसँगै यसवर्ष पनि उपल्लो मुस्ताङका सामुदायिक तथा गुम्बा स्कुलहरुलाई बेसीमा स्थान्तरण गरिएको छ । उपल्लो मुस्ताङको लोमान्थाङ गाउँपालिकाका३ वटा सामुदायिक स्कुल र ४ वटा बुद्धिस गुम्बा स्कुललाई पोखराका विभिन्न स्थानमा स्थान्तरण गरिएको लोमान्थाङ गाउँपालिकाका शिक्षा शाखा हेर्दै आइरहेको प्रशासन शाखाका अधिकृत विकास केशीले जानकारी दिए। उनीहरुलाई दशैतिहारको बीचमा बेसी झारिएको उनले बताए। लोमान्थाङ गाउँपालिका अन्तर्गतको दिव्यदीप माध्यमिक विद्यालय ,झिन्झु आधारभुत विद्यालय र राष्ट्रिय आधारभुत विद्यालयका बालवालिकालाई पोखरामा स्थान्तरण गरिएको प्रशासन प्रमुख केशीको भनाई छ। यस्तै, लोमान्थाङ पालिकामा रहेका मञ्जुश्री गुम्बा, निफुक नाम्डोल गुम्बा, पाल नाम्ग्याल गुम्बा र महाकरुणा शाक्यापा गुम्बा गरी ४ वटा गुम्बा स्कुल पनि घुम्ती कक्षाका लागि तिहार अघिनै बेसी झरेका हुन्। यसैगरी उपल्लो मुस्ताङकै अर्को लोघेकर दामोदरकुण्ड गाउँपालिकाका ८ सामुदायिक स्कुलमध्ये ७ वटा स्कुललाई पोखरामा स्थान्तरण गरिएको लोघेकर दामोदरकुण्ड गाउँपालिकाका अध्यक्ष लोप्साङ छोम्फेल बिष्टले जानकारी दिए। अत्यधिक चिसो बढेपछि लोघेकर दामोदरकुण्ड गाउँपालिका अन्तर्गतका चराङ आवि चराङ, मराङ आवि मराङ, ढाक्मर आवि ढाक्मर, शालिग्राम आवि ताङ्ग्या, यारा आवि यारा , घारा आवि घारा र जनज्योति आधारभुत विद्यालय घिलिङ गरी ७ वटा सामुदायिक विद्यालय घुम्ती कक्षा सञ्चालन गर्न बालवालिकाहरुलाई पोखरामा झारिएको गाउँपालिकाका अध्यक्ष बिष्टले उल्लेख गरे। मुस्ताङका घुम्ती कक्षा सञ्चालन गर्ने स्कुललाई स्थानीय तहले समेत आवश्यक रकम छुट्याउने गरेको छ। नेपाल सरकारबाट स्वीकृति प्राप्त गरेका गुम्बा स्कुललाई सरकारले अनुदानबापत बर्सेनि बजेट विनियोजन गर्ने गरेको छ। हिमाली छात्रवास सुविधा प्राप्त गरेका विद्यालयलाई आवासीय सुविधाका लागि बजेट प्राप्त हुने गर्छ। कक्षा १ देखि ३ सम्मका बालबालिकालाई आवासीय सुविधाका लागि स्थानीय तहले नै बजेट छुट्याउने गरेको छ। यसै सुविधाका आधारमा घुम्ती कक्षाका लागि बेसी झरेका विद्यालयले बालबालिकाको शैक्षिक पठनपाठन र आवासीय सुविधा प्रदान गर्ने गरेको लोमान्थाङ गाउँपालिकाका अध्यक्ष टसीनर्बु गुरुङले जानकारी दिए। बुद्धिस गुम्बा स्कुललाई पाठ्यपुस्तक खरिद तथा शिक्षक व्यवस्थापन गराउन सरकारले रकम उपलब्ध गर्ने गरेको छ। मुस्ताङमा कुल ८ गुम्बा स्कुलले सरकारी मान्यता प्राप्त गरेका छन्। यी स्कुलले सरकारले निर्धारण गरेको ५ वटा पाठ्यक्रम समावेश गर्नुपर्ने मापदण्ड तोकिएको छ। मुस्ताङमा ३ दर्जन बढी सामुदायिक स्कुल छन्। जसमा हिउँदयामको जाडो छल्न उपल्लो मुस्ताङका शैक्षिक संस्था बेसी झरे पनि तल्लो क्षेत्रका विद्यालयहरु पुसदेखि माघ मसान्तसम्म बन्द हुन्छन्। थासाङ र घरपझोङ गाउँपालिकाका सबै सामुदायिक विद्यालयहरुलाई हिउँदे बिदा दिने गरिएको छ। मुस्ताङको वारागुङ मुक्तिक्षेत्र गाउँपालिका अन्तर्गतको जननर्मल माध्यमिक विद्यालय छुसाङ र मुक्तिनाथ आधारभुत विद्यालय झारकोट बेसी स्थान्तरण गरिएपनि अन्य विद्यालयहरुलाई पुस र माघ हिउँदे २ महिना जाडो बिदा दिने गरिएको छ। सरकारले देशैभरी नयाँ शैक्षिक सत्र कायम गर्न परिपत्र गरेसंगै मुस्ताङमा वार्षिक परीक्षा रोकिने निश्चित भएको छ। विगत वर्षहरुमा शैक्षिक सत्र सकेर फागुनमा नयाँ शैक्षिक सत्रको पठनपाठन सुरु गरिन्थ्यो। अब हिमाली जिल्लाहरुमा पनि बेसीमा जस्तै चैत्र महिनामा शैक्षिक सत्र सकेर बैशाखमा नयाँ शैक्षिक सत्र सुरु हुने शिक्षा विकास तथा समन्वय ईकाई मुस्ताङले बताएको छ। यसले बेसी स्थान्तरण गरिएका बालवालिकाबाहेक तल्लो क्षेत्रका विद्यालयमा पठनपाठन गर्ने बालबालिकाका वार्षिक परीक्षा दिन अप्ठ्यारो हुने सरोकारवालाहरुको भनाई छ। चिसोका कारण बेसी झरेका उपल्लो मुस्ताङका शैक्षिक संस्थाहरु चिसो घटेपछि बैशाखमा साविककै स्थानमा पठनपाठन गरिने गरिन्छ। घुम्ती कक्षाका लागि उपल्लो मुस्ताङका कतिपय विद्यालयले पोखरामा आफ्नै शैक्षिक भवन समेत बनाइसकेका छन्।"
"गुर्जेभन्ज्याङमा टाटा सुमो दुर्घटना, १३ यात्रु घाइते",नुवाकोट : नुवाकोटको शिवपुरीमा आइतबार यात्रुवाहक गाडी दुर्घटना हुँदा १३ जना यात्रु घाइते भएका छन्। शिवपुरी गाउँपालिका६ गुर्जेभन्ज्याङमा ना१ज ६३३१ नम्बरको टाटा सुमो दुर्घटना भएको हो। काठमाडौंबाट यात्रु बोकेर नुवाकोटतर्फ आइरहेको टाटो सुमो दुर्घटनामा परि घाइते भएकाहरुमध्ये ६ जना गम्भीर रहेका छन्। सात जना उपचारपछि घर फर्किएका छन् । गम्भीर घाइते भएका ६ जनाको धापासिस्थित ग्राण्डी अस्पतालमा उपचार भइरहेको नुवाकोट प्रहरीले जनाएको छ। अन्यिन्त्रित भएर दुर्घटना भएको टाटासुमो सडकदेखि ५ सय मिटर तल खसेको छ। जिल्ला प्रहरी कार्यालय नुवाकोटले सिन्धुपाल्चोकको चौतारा नगरपालिका  १३ का ३३ वर्षीय चालक भीमबहादुर तामाङलाई नियन्त्रणमा लिएर अनुसन्धान सुरु गरेको जनाएको छ।
सीमावर्ती मेची नदी किनारमा छठ पूजाको तयारी (फोटोफिचर),"झापा : नेपालभारतको सीमा नाकासँग जोडिएको मेची नदी किनारमा छठ पूजाको तयारी पूरा भएको छ। आज बेलुका अस्ताउँदो सूर्य र भोलिपल्ट सोमबार बिहान उदाउँदो सूर्यलाई अर्घ्य दिँदै मनाइने तराईवासीको मुख्य चाड छठ पर्व हर्षोल्लासका साथ मनाउन मेची नदी नयाँ बेहुलीझैँ सिँगारिएको छ। जिल्लाकै सबैभन्दा फराकिलो र लामबद्ध छठ मनाइने मेची नदी किनारमा नेपाल र भारत दुवै देश व्रतालु परिवार एकसाथ छठ पूजा मनाउने गरेको यहाँको छुट्टै विशेषता रहेको छ। भद्रपुर५ स्थित मेची नदी किनारको मसानघाटदेखि मेची पुलको मुख्य प्रवेशद्वार हुँदै देवी बस्तीसम्मको करिब डेढ किलोमिटरमा सयौँ घाट निर्माण गरिएको छ। पूजा स्थलमा पण्डाल, केराको बोट, विभिन्न प्रकार फूल, विभिन्न रंगका अबिरसहित झिलिमिली बत्ती लगाएर सजावट गरिने काम पूरा भइसकेको मैथिल समाज भद्रपुरका अध्यक्ष रमेशचन्द्र झाले जानकारी दिए। नदी पूर्वपट्टिको भागमा भारतीय व्रतालु र पश्चिम पट्टीको भागमा नेपालका व्रतालुले नदीलाई सङ्गम स्थल बनाएर सूर्य भगवानको पूजा आराधना गर्दै आइरहेकोले यहाँ मनाइने छठको कोशी प्रदेशमै छुट्टै पहिचान ओगटेको अध्यक्ष झा बताउँछन्। यस पटक नदी पूर्वपट्टिबाट बगिरहेकोले नदीमा छुट्टै अस्थायी बाँसको पुल बनाइएको छैन, अध्यक्ष झाले भने, नदी किनारमा यस पटक फराकिलो स्थानमा भएकाले भीडभाडलाई व्यवस्थापन गर्न सहज हुन्छ। नदीमा किनार वरिपरि बिजुली बत्ति जडान, सरसफाइ, खानेपानी व्यवस्थापन, सुरक्षा बिट, स्वागत गेट, हेल्प डेस्क, सूर्य भगवानको मूर्ति स्थल निर्माणको काम पूरा गर्न करिब ६ लाख रुपैयाँ खर्च लागेको छ। उता देवीबस्ती क्षेत्रमा युनिक समूहले व्रतालु परिवारजनका लागि छुट्टै घाट निर्माण गरिदिएको छ। समूहले प्रति परिवार १० फुट घाटको १५ सय रुपैयाँसम्म लिए समूहका अध्यक्ष प्रकाश राजवंशीले बताए। गरिब तथा विपन्न परिवारका लागि आवश्यकता अनुसार घाट निःशुल्क उपलब्ध गराइने उनको भनाइ छ। अघिल्लो वर्षहरूमा तटबन्धमाथि बनाइएको सडक नजिकैबाट पानी बग्थ्यो, घाट पनि त्यही बनाउनु पर्थ्यो। यस वर्ष पानी केही परबाट बगिरहेको छ। जसले गर्दा सडकमा हुने भीडभाड कमसँगै व्रतालु परिवारजनलाई पनि सहज हुन्छ, उनले भने। बिजुली बत्ती, पण्डाल, सूर्य मन्दिर रंगरोगन, भजन सन्ध्या, पूजा खर्च गरी अनुमानित ४ लाख रुपैयाँ खर्च लागेको उनले बताए। समूहले अघिल्लो वर्ष नै नदी किनारमा स्थायी रूपमै सूर्य मन्दिर निर्माण स्थापना गरेको छ। यहाँ मधेसी समुदायबाहेक अहिले साझा पर्वको रूपमा पहाडी, मारवाडी, बङ्गाली, राजवंशीलगायतका समुदायले मेची नदीमा छठ पर्व मनाउँदै आइरहेका छन्। मेची नदीमा छठ हेर्न भारतसहित देशका विभिन्न जिल्लाबाट करिब ५० हजार भक्तजन आउने अनुमान रहेको आयोजक समितिले जनाएको छ। सुरक्षाको दृष्टिकोणले पूजाको सामग्री बोक्ने तीन पाङग्रे (ठेला भ्यान) र अशक्त, ज्येष्ठ नागरिकको हकमा सिटी सफारीलाई घाटसम्म जाने दिने निर्णय भएको छ। दुई पाङग्रे, चार पाङग्रे र ६ पाङग्रे सवारी साधनाको हकमा देबीवस्तीको पशुपति प्रावि नजिकै रोकिने र भन्सार अगाडिबाट जाने ती सवारीसाधनलाई भद्रपुर माविमा पार्किङ गराइनेछ। नदी किनारमा हुने सम्भावित आपराधिक तथा उच्छृङ्खल गतिविधि रोक्न विभिन्न स्थानमा प्रहरी बिट, पैदल गस्ती, मोबाइल गस्ती परिचालन गर्न १०५ सशस्त्र, ७५ नेपाल प्रहरी र ९ जना ट्राफिक प्रहरी खटिने सशस्त्र प्रहरी बल नेपाल, प्रस्तावित सीमा सुरक्षा गुल्म भद्रपुरका डीएसपी श्यामसंगती महर्जनले जानकारी दिए। जिल्लाको मेचीसहित कनकाई, माई, निन्दा, हडिया, अदुवा, देउनियाँ, बिरीङ, रतुवा, कमल लगायतका नदी किनारहरूमा पनि छठको तयारी पूरा भएको छ।"
छठघाटमा व्रतालुहरू पुग्न सुरु,वीरगन्ज : वीरगन्जस्थित छठघाटमा व्रतालुहरू पुग्न सुरु गरेका छन्। आइतबार छठ पूजाको मुख्य दिन वीरगन्जस्थित छठघाटमा पुगेर व्रतालुले सूर्य भगवान र छठी माताको पूजा आराधना गरिहेका छन्।
दक्षिण एसिया अन्तर्राष्ट्रिय पुस्तक प्रर्दशनी मंसिर ५ गतेदेखि,"काठमाडौं : दक्षिण एसिया अन्तर्राष्ट्रिय पुस्तक प्रदर्शनी मंसिर ५ गतेदेखि काठमाडौंमा हुने भएको छ। नेपाल पुस्तक तथा स्टेशनरी व्यवसायी महासंघले आइतबार काठमाडौंमा पत्रकार सम्मेलन गर्दै मंसिर ५ देखि ९ गतेसम्म काठमाडौंको भृकुटिमण्डपमा प्रदर्शनीको आयोजना गरिएको जानकारी गराएको हो। प्रधानमन्त्री पुष्पकमल दाहाल प्रचण्डले उद्घाटन गर्ने प्रदर्शनीमा दक्षिण एसियाली क्षेत्रका राष्ट्र लगायत चीन अमेरिका लगायत १५ भन्दा बढी देशका प्रकाशक, उत्पादक तथा वितरकहरूको सहभागिता रहने सघंका महासचिव शिवसागर शर्माले जानकारी दिए। प्रदर्शनीको १५ लाखले अवलोकन गर्ने अपेक्षा रहेको उनले बताए। महोत्सवले दक्षिण एसियाली राष्ट्रहरूबीच शिक्षा, साहित्य, संस्कृति र सञ्चार आदानप्रदानको माध्यमबाट समेत आपसी सम्बन्ध प्रगाढ बनाउनमा महत्त्वपूर्ण भूमिका खेल्ने विश्वास आयोजकले लिएको छ।"
छठ पूजामा माटाको भाँडा बिक्री बढ्यो,"बाँके : ब्रतालुले छठपर्व मनाउन नेपालगञ्जको बागेश्वरी मन्दिरस्थित तालको सरसफाइ गरी आफ्ना लागि पूजास्थल सुरक्षित गरिसकेका छन्। घाटको सरसफाइ, सजावट गरी झकिझकाउ बनाइएको छ। छठ पर्वमा माटोका भाँडाको माग अत्याधिक बढेको छ। यहाँको उत्पादनसँगै केही भारतीयसमेत नेपाली बजारमा छठका लागि विभिन्न सामग्रीको बिक्री बढेको छ। सीमावर्ती बजारमा भारतीय माटाका भाँडा र भित्री बजारमा स्थानीय उत्पादन भएका माटोको भाँडाको कारोबार बढेको हो। नेपालगञ्जको फुल्टेक्रा, एमपीस्कुलरोड, रानीतलाउ, रामनगर, बुलबुलिया, लोधइगाउँ, पुरैनी गाउँ तथा टोलका कुमाल समुदायले माटोका विभिन्न भाँडा तयार गरेर बिक्री गर्दै आएका छन्। यस्ता पर्वमा भाँडा माटोकै प्रयोग गरिने प्रचलनले तिहार र छठ पर्वमा माटाका भाँडा बनाउने कुमाले जातिको पेसा फस्टाएको व्यापारी बताउँछन्। छठका लागि माटोका दियो, चौमुखे दीप, पाला, भुर्का भुर्की, जातो, माटोको हात्ती, ढकनालगायतका भाँडाको बिक्री बढेको अवधि सांस्कृतिक प्रतिष्ठान नेपालका अध्यक्ष विष्णुलाल कुमालले बताए। उनका अनुसार अहिले तिहार र छठ पर्वमा पूजापाठ गर्नका लागि माटोको भाँडाको बिक्रीवितरण बढ्छ भने छठ पर्व पछि आउने कार्तिक पूर्णमासी मेलाका लागि बालबालिकालाई खेल्नका लागि विभिन्न माटाका खेलौनासमेत तयार गरिन्छ। अहिले चाडपर्वका बेला माटाका भाँडाको राम्रो व्यापार हुने गर्दछ। नेपालगञ्ज६ का आशाराम कुमालले माटोका भाँडा बिक्री गर्दै भने, 'पहिले हाम्रो गुजाराको पेसा नै यही थियो, अब प्लास्टिक र अन्य स्टिलका भाँडाको प्रयोग बढेपछि हाम्रो पेसा न सङ्कटमा पर्न थालेको छ।' चाडपर्वमा कलश, गमला, दियोलगायतका माटोका भाँडा बढी बिक्रीवितरण हुने गरेकामा सबैभन्दा बढी तिहारमा माटोको दियो र छठमा विभिन्न कलात्मक भाँडा बिक्री हुने गरेको आशाराम कुमालले बताए। उनका अनुसार वर्षभरि रित्तो हात बस्ने र यो यामको समयमा मात्रै थोरबहुत आम्दानी हुने गर्दछ।"
विराटनगरमा छठको रौनक (फोटोफिचर),"विराटनगर : आज छठ पर्वको मुख्य दिन, सूर्यको आराधना, उपासना र पूजा गरी उल्लासपूर्वक मनाइँदैछ। आज विराटनगरको विभिन्न स्थानमा छठको रौनक देखिएको छ। तराईमधेसका सबै जिल्ला, काठमाडौंसहितका विभिन्न ठाउँमा आज छठ पर्वको विशेष रौनक छ।"
उस्तै तेजिला तेजेश्वर,"काठमाडौं : करिब ९० वर्षको हाराहारीमा छु यतिबेला। उमेरकोे उकाली बैंस ! सुइय्य लामो सुस्केरा हालेर अझै जिउने मन छ, ८९ वर्ष टेकेका तेजेश्वरबाबु ग्वंगः जीवनको उत्तराद्र्धको यथार्थलाई शनिबार यसरी पर्गेले, उमेरले सुमेरू उक्लिन थालेको छ। मन र शरीरका अंगहरूको लय भिन्दाभिन्दै छ। शरीर नलहसिएपछि मन कसरी तङ्ग्रिन्छ ? दैहिक अंग दुर्बल भइदिन्छ। ग्वंगःभन्दा कम उमेरका साहित्यकार अब लेख्न सक्न छोडिएछ भन्दै दिन कटाइरहँदा उनी भने प्रत्येक साताजस्तो दुईतीन लेख परिशिष्टांकहरूमा प्रकाशन गरिरहेका छन्। लेखन, चिन्तन र मनन् जीवनको प्रमुख लय बनिरहेकै छ, बनाइरहेकै छु। यो लयबाट बिमुख हुने मनस्थिति छैन मलाई ग्वंगः भन्छन्, शरीरको उकालीले सायद मैसित मन ताक्छ मुढो, बन्चरो ताक्छ घुँडो भन्ने उखान सार्थक हुन पुग्छ अचेल। यसका बावजुद हरेक दिन उनी केही दैनिक र साहित्यिक पत्रपत्रिकाका साथै खोजेरमगाएर पुस्तक अध्ययनमा मग्न हुन्छन्। शीर्षक दिएपछि युवा सर्जकले लेख्न नसक्ने सामग्री अनुसन्धान गरेर लेखेरै छोड्छन् उनी अझै। अझ कृतिग्रन्थ पढेर समीक्षाहरू लेखिरहेका छन् भन्ने पुष्टि छापिएका सामग्रीले गरेका छन् आजसम्म। हेतुको हरक छर्केर आफूभित्रको म र मभित्रको आफू खोज्न रूचाएको छु भन्ने ग्वंगः हरेक दिन ९१० जना साहित्यकारलाई फोन गरेर साहित्यिक सत्सङ गर्छन्। कतिपय आफैं भक्तपुरको सूर्यविनायकस्थित निष्ठाछेमा ग्वंगलाई भेट्न पुग्छन् भने कतिपयलाई उनले घरमै भेट्न निम्ता गर्छन् र परिवारको सहयोगबाट विभिन्न परिकार खुवाएरै पठाउँछन्। ग्वंगः नामक दियो एउटा ननिभ्ने उज्यालो हो, जुन निरन्तर बलिरहेको छ प्रकाश छर्दै। ग्वंगः हरेक दिन ९१० जना साहित्यकारलाई फोन गरेर साहित्यिक सत्सङ गर्छन्। निबन्ध हुन् वा लेख, साहित्यकार ग्वंगःको लेख्ने शैली अत्यन्त पृथक हुन्छ। ठेट शब्दहरूको प्रयोग उनको लेखनको मूल विशेषता हो। उनीसँग भएका अनुभव र उनले लेखेका पाण्डुलिपि राष्ट्रका सम्पत्तिा हुन्। तिथिमितिअनुसार बनेको जन्मकुण्डलीले विक्रम संवत् १९९२ कात्तिक कृष्णद्वादशीका दिन ग्वंगःले धरती टेकेका थिए। बाल्यकालमा खेलिने खेलहरू सम्झिएर अहिले पनि मन फुरुंग बनाउँछन् ग्वंगः। परम्परागत जमाना थियो तैपनि बाल्यकालमा विज्ञानमूलक खेलहरू खेल्थ्यौं उनी विगत सम्झन्छन्, अचेल त बालबालिका घरमै बसेर डिभाइसमै खेल खेल्छन्। आधुनिक जमानाले प्राविधिक ज्ञान होला तर उनीहरूको शारीरिक, बौद्धिक तथा सामाजिक कसरत गुम्दैछ। अत्यन्तै सामाजिक लाग्छन् सर्जक ग्वंगः। त्यसैले त समाजलाई सर्लक्कै निबन्धमा उनेर पुस्तकरूपी माला गाँस्छन्। ग्वंगःका निबन्ध संग्रहहरू रंग अविज्ञान (२०७४), औकातभरिको सौगात (२०७३), संस्कृतिका आयाम (२०५२), संस्कृतिया पलं (नेसं १११०), अवकाशपछिका आकाश (२०६७) र चराको गुँड झैं जन्मस्थल मेरो भक्तपुर नामक कविता संग्रह (२०७३) छन्। महाकवि लक्ष्मीप्रसाद देवकोटाले एसएलसी दिएलगत्तै ग्वंगले लेखेका निबन्धबारे २०११ सालतिरै भनेका थिए, तिम्रो कलम त प्रखर रहेछ। निबन्ध पढेपछि वरिष्ठ साहित्यकार कमलमणि दीक्षितले ग्वंगसँगै भनेका थिए, तपाईंको निबन्ध त महाकविकै फ्लेभरका लाग्छन् त। २०१० सालको सन्दर्भ हो। तेजेश्वरबाबु ग्वंगः एसएलसीको तयारीमा थिए। औपचारिक कक्षा जान नपाएका ग्वंगः काठमाडौंको डिल्लीबजारस्थित देवकोटाको कविकुञ्ज धाउँथे। देवकोटालाई गुरु थापेर झन्डै एक महिना उनले कुञ्जमै डेरा जमाए। एसएलसीको तयारीका लागि अरू १७ जना पनि थिए तिनले महिनाको ६०६० रुपैयाँ तिरेका थिए तर मलाई महिनाको १६ रुपैयाँमात्र लिनुभयो देवकोटा गुरुले, ग्वंग सम्झन्छन्, असाध्यै उदार मान्छे हो उहाँ। धेरैले गरिब भन्थे तर प्रशस्तै कमाएको मान्छे हो उहाँ। धनको मात्र होइन, मनको पनि धनी लाग्थ्यो देवकोटा मलाई। महाकवि देवकोटाले घरमा आउने सबैलाई खुवाउने गरेको दृष्यले आफूलाई पनि त्यतै अभिप्रेरित गरेको ग्वंगःको भनाइ छ। एसएलसी दिँदाताका एक दिन कविकुञ्जमा पढिरहेका थिए ग्वंगः। देवकोटाभित्र पसेपछि ए, ग्वंगःजी आउनुभएको रहेछ भन्दै हात समातेर आउनोस् भन्दै काम गर्नेलाई बोलाएर भनेछन्, जा, साहुनीकहाँ गएर मासु किनेर ल्या। आज ग्वंगःजीलाई मासुभात खुवाएर पठाउनुपर्छ। ग्वंगः सम्झन्छन्, तर उहाँकी पत्नी भने हरे राम हरे कृष्णमै समर्पित देखिनुहुन्थ्यो। एसएलसी दिने समयताका २०१० सालतिरै आफूले महाकविको निन्द्रा निबन्ध पढेको स्मरण गर्दै ग्वंगः थप्छन्, त्यो निबन्ध पढेपछि मैले त आफ्नो दिमाग नै निदाएको पो पाएँ। अनि झल्याँस्स ब्युझिएँ। अनि त म पनि सपना देख्ने पो भएँ। देवकोटाको कलममा प्रखरता थियो उसबेलै। त्यसलगत्तै ग्वंगःले निबन्ध लेखे। गुरु देवकोटालाई देखाउँदा ग्वंगःले त्यो कलिलो उमेरमै उहाँबाट धाप पाएका थिए। कनिष्ठ र सिकारुले त्यति वरिष्ठ साहित्यकारबाट निबन्ध लेखन प्रखर रहेछ भन्दै स्याबासीसहित धाप मारेपछि ग्वंगःले निबन्ध लेखनलाई पूर्ण आत्मसात गरेको पाइन्छ। निबन्ध हुन् वा लेख, साहित्यकार ग्वंगःको लेख्ने शैली अत्यन्त पृथक लाग्छ। ठेट शब्दहरूको प्रयोग उनको लेखनको मूल विशेषता हो। लेख्ने कर्म त गर्छन् नै तेजेश्वरबाबु, सँगै उनले लेख्नेहरूलाई पनि प्रेरणा प्रदान गर्न थालेका छन्। साहित्यमा केही योगदान गर्नुपर्ने दायित्व अनुभूति गरेरै हुनुपर्छ २०५० सालमा साहित्यिक सम्मान संगम स्थापना गरेका छन् उनले। यो स्थापनाको पनि सन्दर्भ गजब नै रहेछ, तत्कालीन नेपाल राजकीय प्रज्ञाप्रतिष्ठानका प्रथम कुलपति राजा महेन्द्रले जनताका छोरा कविवर केदारमान व्यथितलाई पहिलो कुलपतिमा मनोनीत गरे। उक्त कार्यको ऐतिहासिक तथ्य रहेको छ। व्यथितजीको कुलपति अवधिलाई सगर्व सम्मान गर्न एकल प्रयासमा मैले भक्तपुरका साहित्यकारका सहमतिमा नामकरण गरिएको संस्थागत स्वरूप नै साहित्यिक सम्मान सङ्गम २०५० हो। ग्वंगःको अन्तिम धोको यो संस्थालाई आफ्नो जीवनपछि पनि निरन्तरता दिने देखिन्छ। भन्छन्, आगामी पुस्तासित साउती गर्छु यही ग्वंगः सिरपाःका माध्यमबाट ! यो साहित्यिक संस्था संगमबाट प्रदान गरिने ग्वंगः सिरपा सम्मानको राशि ८ लाख रुपैयाँको छ। दस लाख पुयाउने धोको छ। सिरपा सम्मानका संरक्षक ग्वंगःले यो मोटो रकमको कोष साहित्यकारका नाताले पाएका पुरस्कार, सम्मान आदिवापतको रकम र विभिन्न पत्रपत्रिकामा प्रकाशित लेखवापतको पारिश्रमिकले नै हो। झरेको पात टिपेर सिंगो वृक्षको विवेचना खोज्ने चेष्टा राखेर बाँच्ने युगको पाइला हो। हाम्रो हुनुले कहाँ पुयाउँदो हो ? हामीले सोच्ने त आआफ्नो थाप्लोको नाम्लो न हो ? आफूभित्रको म। मभित्रको आफ्नो चिनारी। जीवन र साहित्य जोडेर यस्तै सोचिबस्छन् तेजेश्वरबाबु ग्वंग यो वृद्ध उमेरमा पनि। भन्छन्, जीवन जिउने क्रममा भोगेका सारा कुरा नयाँ पुस्ताका लागि काम लाग्न पनि सक्ला भन्ने लाग्छ मलाई। त्यसैले पनि उनी लेख्छन्, लेखिरहन्छन्। तर उनीसँग भएका कैयौं विषय जुन अभिलेखीकरण गरिनुपथ्र्यो त्यो काम कुनै सर्जकबाट हुन सकेको छैन। जसरी शताब्दी पुरुष सत्यमोहन जोशीबाट लिएर केही इतिहास पुस्तकाकार रुपमा कोर्ने काम भयो त्यस्तै अथाह सागरबाट मोती टिप्ने काम ढिलो भइरहेको छ। ग्वंगःको भक्तपुर सूर्यविनायकस्थित निष्ठा छेँका दुई तला पूरै पुस्तकालयले भरिपूर्ण छन्। ती ऐतिहासिक पुस्तकहरूबाट मन्थन गरेर आफ्नो विवेक घोलेर तयार पारिएका कैयौं पाण्डुलिपी प्रकाशकहरूको आँखामा पर्न नसकेर यसै गुम्सिएरै रहेका छन्। जसले युगकै आवाज बोलिरहेका छन्। ती लेखनी हिलोमा फुलेको कमलको फूल झैं भएका छन्। युवा स्रष्टा एवं सञ्चारकर्मी जितेन्द्र रसिकले तेजेश्वरबाबु ग्वंगःसँग वार्ता गरेर तयार पारेका छन्, युगको तेजनामक पुस्तक। जसमा ग्वंगःलाई चिन्तनको महासागर भनिएको छ। लेखिएको छ, उमेरको उकालो। जीवनको चौडाइ। भोगाईको समुद्र। कर्मको आकाश। समाजको पहरेदार। चेतनाको ज्योति। चिन्तनको महासागर। जीवनलाई जो यो फराकिलो संसारमा आफूलाई उभ्याएर जताततै चेतनाको प्रकाश छर्न सफल हुन्छ, त्यही नै एउटा तेज बन्छ युगको। तेज हो चेतनाको। जुन तेजले युगको अँध्यारो चिर्ने काम गरेको छ। तेजेश्वरबाबु ग्वंगः यो युगकै चिन्तक र चेतनाका तेज लाग्छन् मलाई। ग्वंगः नामक दियो एउटा ननिभ्ने उज्यालो हो भन्न सकिन्छ। जुन निरन्तर बलिरहेको छ प्रकाश छर्दै। खासमा उनीसँग भएका अनुभव र उनले लेखेका पाण्डुलिपी राष्ट्रका सम्पत्ति हुन्। तिनलाई सार्वजनिक गर्ने वातावरणको खाँचो छ यतिबेला। सरकारले संस्था बनेका यस्ता व्यक्तित्वबाट धेरै लिनुपर्ने हो र दिनुपर्ने हो आमनागरिकलाई तर त्यसो हुन सकेको छैन। शब्द संयोजनको अनुपम कलाकारिता छ तेजेश्वरबाबुमा। सम्भवतः उनको संगत साहित्यिक बढी नै भएर हो। जसले महाकवि देवकोटा, केदारमान व्यथित, कविशिरोमणि लेखनाथ पौड्याल, नाट्य सम्राट बालकृष्ण सम, कृष्णचन्द्रसिंह प्रधान, निबन्धकार शंकर लामिछाने, कवि भूपि शेरचन, युगकवि सिद्धिचरण श्रेष्ठ, लोकगायक धर्मराज थापा, मोहनहिमांशु थापा, वासु शशि आदि अनेक वरिष्ठ, चर्चित र कालजयी सिर्जनाका धनीहरूसँग संगत गर्न पाए ग्वंगःले। २०१२ सालतिरको एउटा साहित्यिक कार्यक्रम। ज्ञान विकास मण्डल भक्तपुरले जिल्लामा आयोजना गरेको बृहत् साहित्य गोष्ठीमा युगकवि श्रेष्ठले ग्वंगःलाई एकटकले हेरेछन्। भनेछन्, बाबु, मलाई त आकाश मनपर्छ। त्यो पल सम्झँदै ग्वंगः सुनाउँछन्, लाग्छ आकाश मनपर्ने सिद्धिचरणलाई हावा मनपर्दो हो, युगीन हावा। बादल पनि जसले वर्षा गराउँछ। माटो रसिलो बनाउँछ र धरतीसँगै सम्पूर्ण वातावरण हराभरा बनाउँछ। हरियाली मनपर्ने यी कविलाई नयाँ नेपाल निर्माणको काव्यिक कल्पनाका मूर्तरूप कोर्न रुचाउँछ। नयाँ नेपाल कविता यिनकै सबुत साक्षी छ। ग्वंगः पनि नेपालको मुहार नयाँ भएको हेर्न आतुर छन्, जीर्ण हुँदै गरेको शरीर साँचेरै भए पनि।"
तरकारीमा राख्ने विषादी सेवनले थापाको मृत्यु,अर्घाखाँची : अर्घाखाँचीको जलुकेमा तरकारीमा राख्ने बिषादी सेवन गर्दा एक जनाको मृत्यु भएको छ। शितगंगा नगरपालिका वडा नम्बर ७ मगराकल्लेरी निवासी ६० वर्षीय खुमबहादुर थापाको तरकारीमा राख्ने विषादी सेवन गरेर मृत्यु भएको जिल्ला प्रहरी कार्यालयका प्रमुख डिएसपी प्रतीत सिंह राठोरले बताए । गत बुधबार बिहान तरकारीमा राख्ने बिषादी सेवन गरेर गम्भीर बनेका थापालाई उपचारको लागि मेडिकल कलेज भैरहवा पठाइएको र उपचारको क्रममा मृत्यु भएको जिल्ला प्रहरी कार्यालय अर्घाखाँचीका प्रहरी निरीक्षक बिक्रम रिजालले बताए।
राष्ट्रिय झण्डा च्यात्न खोज्ने ११ जना पक्राउ,"वीरगञ्ज (पर्सा) : प्रहरीले राष्ट्रिय झण्डा चोरेर च्यात्न खोज्ने ११ जनालाई पक्राउ गरी कारबाही अघि बढाएको छ। पर्सागढी नगरपालिका९ स्थित सिङ्गे पुलमा राखिएको राष्ट्रिय झण्डा चोरेर च्यात्ने प्रयास गरिरहेको अवस्थामा इलाका प्रहरी कार्यालय पटेर्वा सुगौलीबाट खटिएको प्रहरी टोलीले उनीहरुलाई पक्राउ गरेको हो। इलाका प्रहरी कार्यालय पटेर्वा सुगौलीका प्रहरी निरीक्षक रामराज केसरीका अनुसार गत बिहीबार राति मादक पदार्थ सेवन गरी सिङ्गे पुलमा राखिएको राष्ट्रिय झण्डा च्यात्ने प्रयास गरिरहेको अवस्थामा उनीहरुलाई पक्राउ गरिएको हो। करिब एक साताअघि सिङ्गे पुलमा सजाइएको राष्ट्रिय झण्डामध्ये केही झण्डा चोरी भएको स्थानीयले गुनासो गरेपछि सो क्षेत्रमा प्रहरीले निगरानी बढाएको थियो। गैरकानुनी गतिविधि गरेको अभियोगमा पक्राउ परेकामा पर्सागढी नगरपालिका१ मनवा टोल निवासी अङ्कित पटेल, सुलभ श्रेष्ठ, विश्वास चौधरी, निर्मल चौधरी, कृष्णप्रसाद पोखरेल, विराज ठाकुर, दीपु ओझैया, सागर चौधरी र सखुवा प्रसौनी गाउँपालिका१ सखुवनिय टोका गौतम महतो, नन्दन दास थारू र लक्की चौधरी रहेको प्रहरी निरीक्षक केसरीले जानकारी दिए। पक्राउ परेकामाथि अभद्र व्यवहार मुद्दा दर्ता गरी अनुसन्धान अघि बढाइएको प्रहरीले जनाएको छ।  रासस"
"आज छठ पर्वको मुख्य दिन : सूर्यको आराधना, उपासना र पूजा गरी मनाइँदै","तराईमधेसका सबै जिल्ला, काठमाडौँसहितका विभिन्न ठाउँमा आज छठ पर्वको विशेष रौनक छ । छठको अवसरमा सरकारले आज सार्वजनिक बिदा दिएको छ । काठमाडौँ : आज छठ पर्वको मुख्य दिन, सूर्यको आराधना, उपासना र पूजा गरी उल्लासपूर्वक मनाइँदैछ । तराईमधेसका सबै जिल्ला, काठमाडौँसहितका विभिन्न ठाउँमा आज छठ पर्वको विशेष रौनक छ । छठको अवसरमा सरकारले आज सार्वजनिक बिदा दिएको छ । व्रतालुहरू आज पानीसमेत नखाइकन निराहार बस्दछन् । साँझपख नजिकैको पोखरी, तलाउ, इनार, कुवा जस्ता जलाशयमा गई अस्ताउँदो सूर्यको पूजा गर्दछन् । छठको दिन सूर्यलाई चढाउनका लागि बनाइएका सामग्रीहरू घाटमा लगेर पालैपालो पानीमा डुबाई सूर्य देवतालाई चढाउँदछन् । प्रातःकालीन अर्घका लागि केही व्रतालुहरू आज रातभर पानीमा बसेर सूर्य नउदाउन्जेल सम्म पूजा गर्दछन् भने कोही प्रसाद चढाएर पानीबाट निस्कन्छन् । आज जलाशय क्षेत्रमा रातभर भजन कीर्तन र नाचगान हुने गर्दछ । घाटलाई पनि बेहुली झैँ सिङ्गारिएको हुन्छ । छठ पर्वमा षष्ठी भगवतीको पूजा अर्चना गरी पुत्र, पति र परिवारको कल्याणको कामना गर्ने गरिन्छ । छठ माताको पूजाआजा गरेपछि भाकल गर्नेहरूको सबै मनोकामना पूरा हुने धार्मिक विश्वास छ । यो व्रत गर्नाले चर्मरोग छिटो निको हुने पनि विश्वास गरिन्छ । केही भक्तजन घरबाट साँझ र बिहान घर्सिंदै नदी वा पोखरीको किनारमा गई स्नान गरी व्रत पूरा गर्छन् । कतिले मनोकामना पूरा भएमा नाच नचाउने, पोखरीमा माटोको हात्ती राख्ने तथा दियो बाल्ने जस्ता कार्य पनि गर्छन् । विशेषगरी तराई क्षेत्रमा मनाइने छठ पछिल्लो समय मुलुकका अन्य भेगमा पनि मनाउन थालिएको छ । सत्य र अहिंसाप्रति मानवको रुची बढाउने तथा सबै जीवप्रति सहानुभूति राख्न अभिप्रेरित गर्ने महान् छठ पर्व चार दिनसम्म मनाइन्छ । यो पर्वमा षष्ठी भगवतीको पूजाअर्चना गरी पुत्र, पति र परिवारको कल्याणको कामना गरिन्छ । छठ पर्वको अवसरमा पञ्चमीका दिनदेखि व्रत बस्ने महिला तथा पुरुषले निष्ठापूर्वक पवित्र जलाशयमा स्नान गरी बेलुका दूध, चामल र सख्खरको खीर बनाइ प्रसादको रुपमा ग्रहण गर्ने चलन छ । कात्तिक शुक्ल चतुर्दशीका दिनदेखि सुरु हुने छठ पर्व सूर्यको आराधना गरी मनाइन्छ । अत्यन्तै श्रद्धा र निष्ठाका साथ वत्र बसी अस्ताउँदो सूर्य र उदाउँदो सूर्यको पुजा गरी मनाइने यो पर्व वर्षको दुई पटक चैत र कात्तिकमा मनाउने गरिन्छ । विधि विधानअनुसार मनाएमा आफ्ना सम्पूर्ण कष्ट हटेर जाने जनविश्वास रहिआएको छ । श्रद्धापूर्वक मनाइने छठ पर्वका लागि ढाकी, नाङ्लो, कोनियाँ, डगरी, उखु, केरा, हल्दी, अदुवा, निम्बु, मूला, नरिवल, पान, सुपारीसहितका फलफूल तथा माटोका हाथी, ढकनी, घैला र नयाँ व्रतालुका लागि नयाँ कपडा, घाट सजाउनमा प्रयोग हुने लगायका सामग्रीको प्रयोग गर्ने गरिन्छ । रानीपोखरीमा उल्लासपूर्वक मनाउने गरिएको यो पर्व भूकम्पयता गौरीघाट, कमलपोखरी, विष्णुमती, नख्खु, गहनापोखरी, कुपण्डोललगायत कमलपोखरी, वाग्मती नदी किनारा, गौरीघाट, विष्णुमती किनार तथा यस्तै अन्य ताल तलाउमा गएर मनाउन थालिएको छ । यस पर्वले धार्मिक विश्वासका साथै पारिवारिक सुख र समृद्धि प्राप्त हुने मान्यता रहेको पाइन्छ । सूर्य पुराणअनुसार, सर्वप्रथम अत्रि मुनिकी पत्नी अनुसूया छठ व्रत बस्नुभएको थियो । फलस्वरूप उहाँले अटल सौभाग्य र पतिप्रेम प्राप्त गर्नुभयो । त्यही बेलादेखि छठ पर्व मनाउने परम्पराको सुरूआत भएको धार्मिक विश्वास छ । छठमा व्रत बसे दुःख र दरिद्रताबाट मुक्ति पाइन्छ भन्ने जनविश्वास छ । यस पर्वमा जो व्रत बस्न सक्दैन, उनीहरूले व्रत गर्नेबाट कामना पूरा गराउने चलन छ । रासस"
