शीर्षक,विवरण
बौद्ध सम्पदामाथिको ल्हारक्यालको खेलवाड,"ल्हारक्याल लामा आफैंमा विवादित छविका व्यक्ति थिए। भिक्षुको भेषमा उनले बौद्धमार्गको सिद्धान्त र दर्शन विपरीतका कार्य गरेकैले यसअघिका नियुक्तिमा पनि चर्काे आलोचना खेपेका हुन्। कहिले बैंकको लकरमा बन्दुकका गोली राख्ने त कहिले पदका लागि जुन पार्टीको फेरो पनि समात्ने कर्म उनले गरे। त्यतिमात्रै नभई उनको नागरिकतासमेत विवादास्पद बन्यो। भारतीय रासनकार्डदेखि तिब्बती परिचयपत्रधारी भनेर पनि उनी विवादको घेरामा परे। अरू कोही नभए झैं गरी त्यस्ता विवादास्पद व्यक्तिलाई प्रधानमन्त्री पुष्पकमल दाहाल नेतृत्व सरकारले लुम्बिनी विकास कोषको उपाध्यक्ष नियुक्त गरे। जसै उनले यो पद पाए फेरि उही चरित्र देखाइहाले। अहिले आएर उनी बौद्ध सम्पदाको पवित्रतामाथि धावा बोल्दै बौद्धमागीको आस्थामा प्रहार गर्दैमात्रै छैनन्, राष्ट्रियमात्रै नभई विश्व सम्पदाकै हुर्मत लिँदैछन्। भगवान् गौतम बुद्ध जन्मस्थल अर्थात् मायादेवी मन्दिरको पुनर्संरचना गर्ने उनको कदममा चौतर्फी असन्तुष्टि छ। कोषकै अरू पदाधिकारी पनि रुष्ट छँदै छन्, सिंगो बौद्ध समुदायको एकमत छैन। र, कुनै खास व्यक्तिको लहडको डोजर यस्ता पवित्र सम्पदामाथि चलाइनु पनि हुँदैन। उनको यस्तो कदमले महत्वपूर्ण सम्पदाको पवित्रतामाथि त धक्का पुग्छ नै यसको संवेदनशीलता र अस्तित्वमा पनि चोट पुग्छ। पुरातात्विक सम्पदाको पुनर्सरचना लहडका भरमा गर्ने होइन, गर्नु हुँदैन। बुद्धको परिनिर्वाण जसै अहिले भारतमा पर्ने कुशीनगरमा भएपछि दाहसंस्कारपश्चात शरीरका अंगको सूक्ष्म भाग (अस्तु) बौद्ध अनुयायीले लिएर विभिन्न ठाउँमा स्तूप निर्माण गरेका थिए। त्यसमध्ये एउटा कोलीय राज्यले पनि प्राप्त गरी स्तूप निर्माण गरेको मानिन्छ। तर अहिले पश्चिम नवलपरासीको परासी बजारबाट ४ किलोमिटर दक्षिणको ठाउँमा त्यो स्तूप रहेको विश्वास गरिन्छ। रामग्राम स्तूपको अस्तित्व इतिहासमा पुष्टि भए पनि कहाँ भन्ने पुरातात्विक अनुसन्धानबाट खुलेको चाहिँ छैन। तर अहिलेसम्म मानिँदै आएको नवलपरासीको रामग्राम निजी कम्पनीलाई भाडामा दिने निर्णय ल्हारक्यालले गरेका छन् र त्यस्ता सम्पदामाथि निकै ठूलो खेलाँची उनीबाट भएको छ। आफूलाई नियुक्ति दिने सरकारका मुखिया अर्थात् प्रधानमन्त्री दाहालका पूर्वघरभेटीकै पारिवारिक सदस्यको कम्पनी प्रमिसल्यान्डसँग उनले त्यो सम्झौता गरी आफ्नो स्वार्थ छर्लंग पारेका छन्। यस्ता पवित्र धार्मिक सम्पदा कसैको राजनीतिक सौदाबाजीको विषय होइनन्। कोषले त्यस्तो निर्णय फिर्ता लिनु त पर्छ नै। सरकारले बुद्धको अस्तुधातु भएको भनिएको एकमात्र स्तूप अर्थात् रामग्रामको वैज्ञानिक पुष्टिमा लाग्नु उचित हुन्छ।"
१० वर्षदेखि धेरै भ्रष्टाचार हुने सूचीमै नेपाल,"काठमाडौं : मुलुकको आर्थिक अवस्था जर्जर छ। तर, भ्रष्टाचार भने मौलाउँदो छ। ट्रान्सपरेन्सी इन्टरनेसनल (टीआई) ले भ्रष्टाचार व्याप्त हुने सूचीमै नेपाललाई राखेको छ। टीआईले मंगलबार सार्वजनिक गरेको भ्रष्टाचार अवधारणा सूचकांक २०२३ ले पनि भ्रष्टाचार मुलुकको गम्भीर समस्याका रूपमा देखाएको छ। भ्रष्टाचार अवधारणा सूचकांक (सीपीआई) ०२३ मा नेपालले ३५ अंक पाएको छ। अर्थात् नेपाल १०८औं स्थानमा छ। भ्रष्टाचार कम हुने देशले धेरै अंक पाउँछन्। ०२२ मा नेपालको अंक ३४ थियो। अर्थात् ११०औं स्थान थियो। अघिल्लो वर्षभन्दा एक अंक सुधार भए पनि भ्रष्टाचार नियन्त्रणमा भने खासै उपलब्धि नभएको सूचकांकले देखाएको छ। गत वर्षको तुलनामा केही सुधार भए पनि भ्रष्टाचार व्याप्त मुलुककै सूचीमा नेपाल रहेको ट्रान्सपरेन्सी नेपालका अध्यक्ष पदमीनि प्रधानाङ्गले जानकारी दिइन्। राजनीतिक पदाधिकारीद्वारा मन्त्रिपरिषद्को नीतिगत निर्णयका नाममा भ्रष्टाचारको अनुसन्धानबाट उन्मुक्ति पाउने व्यवस्थाको अन्त्य हुनुपर्छ, प्रधानाङ्गले भनिन्। सीपीआईमा एक अंक सुधार भएको देखिए पनि मुलुकमा भ्रष्टाचार भने झनै बढेको विज्ञहरू बताउँछन्। पूर्वसचिव शारदाप्रसाद त्रिताल १५ वर्षयता भ्रष्टाचार नियन्त्रणमा सरकारले कुनै प्रयास नगरेकाले सुधार हुने सम्भावना नभएको बताउँछन्। केही ठूला काण्डमा सरकारले कारबाही प्रक्रिया अघि बढाएका कारण एक अंकको सुधार देखिए पनि मुलुकमा भ्रष्टाचार झनै बढेको बताउँछन्, अर्का पूर्वसचिव खेमराज रेग्मी। यस वर्षको प्रतिवेदनमा विभिन्न देशको औसत अंक ४३ छ। ५० भन्दा कम अंक पाउने देशमा भ्रष्टाचार संस्थागत एवं धेरै छ भन्ने देखाउँछ। एसिया प्रशान्त क्षेत्रको औसत अंक ४५ छ। नेपालको पनि औसत अंकभन्दा निकै कम छ। विश्वका दुईतिहाइ बढी मुलुकमा भ्रष्टाचार मौलाएको सीपीआईले देखाउँछ। ती देशमा भ्रष्टाचार गम्भीर समस्याका रूपमा रहेको उल्लेख छ। यो सूचकांकमा १८० देश सहभागी छन्। १० वर्षसम्म लगातार खराब सूचीमै १० वर्षयता मुलुकमा भ्रष्टाचार नियन्त्रणमा कुनै सुधार हुन सकेको छैन। सूचकांकामा १२ अंक तलमाथि हुने बाहेक उल्लखेनीय सुधार नभएको सीपीआईले देखाउँछ। सन् २०१२ मा नेपालको कुल अंक २७ थियो। त्यतिबेला १३९ औं स्थानमा थियो। २०१३ मा ३१ अंक प्राप्त गरी ११६औं स्थानमा आयो। त्यस्तै सन् २०१४ मा २९ अंक प्राप्त गरी १२६ र २०१५ मा २७ अंक प्राप्त गरी १३०औं स्थानमा थियो। त्यस्तै २०१६ मा २९ अंकसहित १३१, २०१७ मा ३१ अंकसहित १२२औं स्थान, २०१८ मा ३१ अंकसहित १२४ स्थानमा परेको थियो। त्यस्तै २०१९ मा ३४ अंकसहित ११३औं, सन २०२० मा ३३ अंकसहित ११७औं, २०२१ मा ३३ अंकसहित ११७औं, २०२२ मा ३४ अंकसहित ११०औं र २०२३ मा ३५ अंकसहित १०८औं स्थानमा परेको छ। जबकि नेपालले ५० अंक कटाउन सकेको छैन। कम भ्रष्टाचार हुनेमा डेनमार्क, कारण कानुनी शासन सीपीआईको सूचकांकमा सबैभन्दा कम भ्रष्टाचार हुनेको सूचीमा छ डेनमार्क। डेनमार्कले ९० अंक पाएको छ। डेनमार्कसँगै ८७ र ८५ अंकका साथ फिनल्यान्ड र न्युजिल्यान्ड क्रमशः छैटौं वर्ष सूचकांकमा शीर्ष स्थानमा छन्। न्यायप्रणाली राम्रो भएका कारण यी मुुलुकमा भ्रष्टाचार कम भएको प्रतिवेदनले जनाएको छ। बढी भ्रष्टाचार सोमालियामा, कारण सशस्त्र द्वन्द्व अफ्रिकी मुलुक सोमालिया सबैभन्दा बढी भ्रष्टाचार हुनेको पहिलो नम्बरमा सूचीकृत भएको छ। उसले ११ अंक मात्रै पाएको छ। त्यस्तै भेनेजुएला (१३), सिरिया (१३), दक्षिण सुडान (१३) र यमनको (१६) अंक छ। सशस्त्र द्वन्द्वबाट लामो समयदेखि प्रभावित भएका यी मुलुक संकटग्रस्त अवस्थामा छन्। सशस्त्र द्वन्द्वकै कारण यी मुलुक भ्रष्टाचारले थलिएको ट्रान्सपरेन्सीको प्रतिवेदनमा उल्लेख छ। सूचकांकअनुसार १०० अंकले अति स्वच्छ र ० अंकले अति भ्रष्ट जनाउँछ। ५० भन्दा कम अंक पाएका मुलुक भ्रष्टाचारबाट लिप्त सूचीमा नै पर्छन्। ट्रान्सपरेन्सी इन्टरनेसनलले आफ्नो प्रेस वक्तव्यमा न्याय प्रणालीको स्वतन्त्रताबाट मात्र भ्रष्ट आचरणमाथि कारबाही बढ्ने र शक्ति सन्तुलन हुनेतर्फ सरकारहरूको ध्यानाकर्षण गराएकोे छ। सीपीआई २०२३ को विश्वव्यापी चार सन्देश १विगत १ दशकमा सार्वजनिक क्षेत्रको भ्रष्टाचार नियन्त्रण गर्ने कार्यमा प्रगति हुन सकेको छैन।२सरकारहरू भ्रष्टाचार नियन्त्रण गर्ने कार्यमा असफल छन्।३कमजोर न्याय प्रणालीले भ्रष्टाचारलाई मलजल पुर्याएको छ।४ निरंकुश हुन वा लोकतान्त्रिक, नेताहरूले न्यायलाई अवमूल्यन गरेकाले भ्रष्टाचारमा दण्डहिनता बढेको छ। राजनीतिक पदाधिकारीद्वारा मन्त्रिपरिषद्को नीतिगत निर्णयका नाममा भ्रष्टाचारको अनुसन्धानबाट उन्मुक्ति पाउने व्यवस्थाको अन्त्य हुनुपर्छ।पदमीनि प्रधानाङ्ग, अध्यक्ष, ट्रान्सपरेन्सी नेपाल सार्कमा भुटान राम्रो सीपीआई २०२३ मा दक्षिण एसियाली मुलुक (सार्क) मा भुटानको अवस्था सबैभन्दा राम्रो देखिएको छ। भुटानको ६८ अंक छ। भुटान (२६औं) नम्बरमा छ। त्यस्तै दक्षिण एसियामा भारत र माल्दिभ्स कम भ्रष्टाचार हुने दोस्रो स्थानमा छन्। तर, पनि दुवै मुलुक भ्रष्टाचार व्याप्त हुने मुलुकमा भने परेका छन्। भारतले ३९ अंकसहित (९३औं) स्थानमा छ। माल्दिभ्स ३९ अंकसहित (९३औं) स्थानमा परेको छ। यस्तै, श्रीलंकाले ३४ अंकसहित (११५औं) स्थान, पाकिस्तानले २९ अंकसहित (१३३औं), बंगलादेशले २४ अंकसहित (१४९औं) र अफगानिस्तानले २० अंकसहित (१६२औं) स्थान ओगटेका छन्। छिमेकी मुलुक चीनले ४२ अंक पाएको छ। चीन (७६औं) स्थानमा छ। लोकतान्त्रिक मुलुकको अंक राम्रो, अधिनायकवादी मुलुकको दयनीय अधिनायकवादी शासन व्यवस्था भएका मुलुकभन्दा लोकतान्त्रिक शासन भएका मुलुकमा तुलनात्मक रूपमा कम भ्रष्टाचार भएको पाइएको छ। सीपीआईको प्रतिवेदनअनुसार लोकतान्त्रिक मुलुकहरू आइसल्यान्ड (७२), नेदरल्यान्ड (७९), स्विडेन (८२) र युनाइटेड किङडम (यूके) को (७१) अंक छ। त्यस्तै अधिनायकवादी मुलुक इरान (२४), रुस (२६), ताजिकिस्तान (२०) र भेनेजुएला (१३) स्थानमा छन्। ती देशमा भ्रष्टाचारको अवस्था दयनीय देखाइएको छ। निम्न र मध्यम आय भएका देशको सूचांकमा अत्यधिक गिरावट आएको छ। एलसाल्भाडोर(३१), होन्डुरस(२३), लाइबेरिया(२५), म्यानमार(२०), निकारागुआ (१७), श्रीलंका (३४) र भेनेजुएला (१३) स्थानमा छन्। त्यस्तै उच्च मध्यम तथा उच्च आय भएका अर्जेन्टिना (३७), अस्ट्रिया (७१), पोल्यान्ड (५४), टर्की (३४) र युनाइटेड किंगडम (७१) औं स्थानमा छन्। यस्तै, आयरल्यान्ड(७७), दक्षिण कोरिया (६३), आर्मेनिया (४७), भियतनाम (४१), माल्दिभ्स (३९), मोल्डोभा (४२), अंगोला (३३) र उज्वेकिस्तान (३३) को अवस्थामा सुधार आएको छ। ककसले कसरी गर्छन् सर्वे ? सीपीआई २०२३ मा नेपालको स्कोर बर्टेल्सम्यान फाउन्डेसन, ग्लोबल इनसाइट, भीडीइएम, विश्व बैंक, वल्र्ड इकोनोमिक फोरम र वल्र्ड जस्टिस प्रोजेक्टसहित ६ वटा संस्थाद्वारा प्रकाशित सर्वेक्षणलाई आधार मानी तयार गरिएको उल्लेख छ। यी संस्थाले फरकफरक विषयमा सर्वेक्षण गर्ने गरेका छन्। बर्टेल्सम्यान फाउन्डेसनले पदको दुरुपयोगमा सार्वजनिक पदाधिकारीमाथि के कतिको कारबाही हुन्छ र भ्रष्टाचार नियन्त्रणमा सरकारको प्रयास कत्तिको सफल छ, भन्ने सर्वेक्षण गर्छ। ग्लोबल इनसाइटले व्यापार, व्यवसाय, ठेक्कापट्टा, आयात निर्यातमा घुस र भ्रष्टाचारबारे सर्वेक्षण गरेको छ। भेराइटिज अफ डेमोक्रेसी प्रोजेक्ट (भीडीईएम) ले राजनीतिक भ्रष्टाचारअन्तर्गत संसद्, कार्यपालिका र न्यायपालिका सम्बन्धित भ्रष्टाचारको व्यापकताजस्ता विषयमा सर्वेक्षण गर्छ। विश्व बैंकले सरकारद्वारा सार्वजनिक पदाधिकारीहरूको कामकारबाहीको निगरानी, नागरिक समाजलाई राज्यको सूचनामा पहुँच र सीमित व्यक्तिहरूको राज्य सञ्चालनमा पकडबारे सर्वेक्षण गरेको छ। वल्र्ड इकोनोमिक फोरमले आयात निर्यात, सार्वजनिक सेवा, कर भुक्तानी, ठेक्कापट्टा र न्यायिक निर्णयमा भ्रष्टाचारबारे सर्भेक्षण गरेको छ। वल्र्ड जस्टिस प्रोजेक्टले सरकार, न्यायालय, संसद् र सुरक्षा निकायका प्रतिनिधिहरूद्वारा निजी स्वार्थका लागि सार्वजनिक पदको दुरुपयोग विषयमा सर्वेक्षण गरेको छ। भ्रष्टाचारविरुद्धको जनचाहना सम्बोधन गर्नुपर्ने सीपीआई २०२३ ले मुकुकमा भ्रष्टाचारको अत्यन्तै कुरुप अवस्था देखाएको छ। त्यसैकारण भ्रष्टाचारविरुद्धको जनचाहना सम्बोधन गर्न सरकारले यथाशीघ्र गम्भीर पहल गर्नुपर्ने बताउँछिन, ट्रान्सपरेन्सी इन्टरनेसनल नेपालकी अध्यक्ष प्रधानाङ्ग। संसद्मा विचाराधीन भ्रष्टाचार विरोधी ऐन कानुनलाई फितलो बनाउने प्रयासलाई तत्कालै रोक्नुपर्नेमा प्रधानाङ्गाको जोड छ। भ्रष्टाचार निवारण ऐन र अख्तियार दुरुपयोग अनुसन्धान आयोग ऐन लामो समयदेखि संसद्मा विचाराधीन छन्। त्यस्तै राजनीतिक व्यक्तिमाथि भ्रष्टाचारका मुद्दामा निष्पक्ष अनुसन्धान तथा कारबाही गर्न, सार्वजनिक पदाधिकारीहरूको सम्पत्तिको जाँच गरिने सरकारको प्रतिबद्धता कार्यान्वयन गर्न र राजनीतिक पदाधिकारीहरूद्वारा मन्त्रिपरिषद्को नीतिगत निर्णयका नाममा भ्रष्टाचारको अनुसन्धानबाट उन्मुक्ति पाउने व्यवस्थाको अन्त्य गर्न ट्रान्सपरेन्सी इन्टरनेसनल नेपालले सुझाव दिएको छ। २०२३ मा उजागर भएका भ्रष्टाचारका २३ काण्ड अरू पनि धेरै छन्, सम्झना लायक यी हुन्। के भन्छन् विज्ञ ? नियन्त्रणमा सरकारको प्रयास भएन शारदाप्रसाद त्रिताल, पूर्वसचिव १५ वर्षयता भ्रष्टाचार नियन्त्रणमा सरकारले कुनै प्रयास नै गरेको देखिँदैन। त्यसैले सुधार हुने सम्भावना छँदै छैन। अख्तियारले राजनीतिकर्मीलाई कारबाही नगरे पनि मेहनत गरेको छ। भ्रष्टाचार भइसकेपछि गरिने कारबाहीको मूल्यांकन गर्नुको तुक छैन। नहुँदै रोक्ने कुरा केही नै भएको छैन्। १२ अंक तलमाथिले केही असर पार्दैन। भ्रष्टाचारको अवस्था देखिएको र भोगिएको आधारमा गत वर्षभन्दा धेरै तल झरेको छ। अर्थात् भ्रष्टाचार एकदमै बढिरहेको छ। कहाँ, कसरी, कस्ता मान्छेले अध्ययन गरेको छ। केके इन्डिकेटर प्रस्तुत भएका छन्, त्यसमा भर पर्छ। तर, (सीपीआई) ०२३ सूचांकले जे भने पनि भ्रष्टाचार घटेको होइन, अत्यधिक बढेको छ। भ्रष्टाचार झनै बढ्यो भरत थापा, पूर्वअध्यक्ष ट्रान्सपरेन्सी इन्टरनेसनल सीपीआई ०२३ अवधारणा मात्रै हो, यसले भ्रष्टाचारको अवस्थाको चित्रण गर्दैन। यथार्थमा यहाँ भ्रष्टाचार बढिरहेको छ। त्यसमा पनि १०० मा जम्मा ३५ अंक त छ नि ! ६५ प्रतिशत नराम्रो देखाएको छ। त्यसले पनि राम्रो छ भन्ने देखाउँदैन। भ्रष्टाचार व्यप्त भएको नै देखिएको छ। सरकारले सुशासनको नाटक गरेको थियो, नि दुईचारवटा केस बाहिर ल्याएर। त्यसले पनि सूचांक केही घटेको देखिएको हुन सक्छ। नेपालमा भ्रष्टाचारको अवस्थाको अध्ययन भएको छैन। आफैंले अध्ययन गरौं अनि मात्रै भ्रष्टाचारको अवस्थाको यथार्थता आउँछ। ट्रान्सपरेन्सीको त संसारभरको तुलनात्मक अध्ययन न हो। नीतिगत भ्रष्टाचार अन्त्य गर्नै पर्छ  खेमराज रेग्मी, सुशासन विज्ञ अलिकति सुधार भएको स्थिति छ। १ अंक सुधार भयो। पोहोर ३४ अंक थियो। योपटक ३५ अंक(स्कोर)मा उक्लियो। दक्षिण एसियामा भुटान र भारतपछि नेपालको स्थान आयो। अलिकति भए पनि सुधार आउनुको कारण पनि छन्। भुटानी शरणार्थी काण्डको कारबाही अघि बढाइयो। अन्तिम निश्कर्षमा पुग्न सकेन। तर, सूचांकमा यसले प्रभाव पार्यो। अख्तियारले पनि राम्रै काम गरेको छ। ठूलाठूला नीतिगत भ्रष्टाचारमा अख्तियारको पहुँच पुग्दैन, तर कर्मचारी तहमा माथिसम्मै अख्तियार पुगेको छ। न्यायालयले पछिल्लो समय राम्रै काम गरेको छ। गोलाप्रथा, न्यायाधीश नियुक्तिलगायतले विगतभन्दा न्यायालयमा पनि केही सुधार भएको छ। बेञ्च सपिङ हटेको छ। तर, पनि अझै कार्यपालिकाको छाया न्यायपालिका हट्न सकेको छैन। अदालतलाई स्वतन्त्रतापूवर्क काम गर्न दिनुपर्छ। अनावश्यक हस्तक्षेप तथा दबाब र प्रभाव पार्नुहुँदैन। सेवा प्रवाहमा पनि विगतमा भन्दा केही सुधार भएको छ। सुराकी खर्च वितरणको दुरुपयोग बन्द भएको छ। यसलाई उपलब्धि कै रूपमा लिन सकिन्छ। तर ठूलाठूला मुद्दा अनुसन्धान हुन सकेका छैनन्। नीतिगत भ्रष्टाचार सबैभन्दा ठूलो समस्या छ। कानुन परिवर्तन गरेर, कानुनको छिद्र प्रयोग गरेर, लगत व्याख्या गरेर अनुकूलतामा काम भइरहेको छ। नीतिगत भ्रष्टाचार मुक्त नभएसम्म भ्रष्टाचार मुक्त हुँदैन। राजनीतिक नेतृत्वमा सुधार आउनुपर्छ। २२ मन्त्री छन्, उनीहरू इमान्दार र योग्य हुनुपर्छ। तर, उनीहरू पैसा कमाउनतिर लागेका छन्। कर्मचारी गैरजिम्मेवार भएका छन्। दण्ड र पुरस्कारको व्यवस्था नहुँदा कर्मचारीले जवाफदेहिता नलिने समस्या छ। सबैको ध्यान अनावश्यक खर्चतिर मात्रै छ। खरिद र भवन निर्माण जस्ता अनावश्यक काममा खर्च भइरहेको छ। मन्त्री र मुख्यमन्त्रीका निवास यो अवस्थामा किन बनाउनु परेको ? कमिसनकै लागि त हो नि रू ठेक्कापट्टा पनि पारदर्शी छैनन्।"
अवैध आईएनजीओ चुजीलाई लुम्बिनीमा चार बिघा,"काठमाडौं : एक चीन नीति अंगालेको नेपालले ताइवानलाई देशका रूपमा चिन्दैन। कुनै सम्बन्ध कायम नै नभएको ताइवानमा स्थापित संस्था चुजी फाउन्डेसनले देशभर सक्रियता बढाइरहेको छ। नेपालका कुनै पनि सरकारी निकायमा दर्ता नभएको फाउन्डेसनले आर्थिक क्रियाकलापमा सक्रियतापूर्वक लागिरहँदा पनि सरकारी निकाय बेखबर छन्। अझ यही संस्थालाई लुम्बिनी विकास कोषले बुद्ध जन्मस्थलको चार बिघा जग्गा दिने निर्णय नै गरेको छ। कुनै पनि विदेशी संस्थाले नेपालमा आर्थिक क्रियाकलाप गर्न समाज कल्याण परिषद्मा दर्ता हुनुपर्छ। तर, चुजी फाउन्डेसनले कुनै दर्ताबिनै खुलेआम आर्थिक क्रियाकलापका गतिविधि गर्दै आएको छ। ०७२ को भूकम्पमा उद्धारका लागि भन्दै फाउन्डेसनका स्वयंसेवक नेपाल आएको चुजी फाउन्डेसनको वेबसाइटमा देखिन्छ। त्यसयता फाउन्डेसनले देशका विभिन्न भागमा आर्थिक सहायताका क्रियाकलाप गर्दै आएको छ। सन् २०२२ देखि लुम्बिनी क्षेत्रमा क्रियाशील यो संस्थालाई राजनीतिक शक्तिकेन्द्रको आडमा नेपालमा पनि दर्ता प्रक्रिया अघि बढाइएको पाइएको छ। समाज कल्याण परिषद्को सन् २०२२ सम्मको गैरसरकारी संस्थाको ८६९ वटा सूचीमा चुजी फाउन्डेसनको नाम भने उल्लेख छैन। फाउन्डेसनले नेपालमा बुद्धिष्ट चुजी च्यारिटी फाउन्डेसन एनजीओ नेपालका नाममा दर्ता गर्न समाज कल्याण परिषद्मा निवेदन दिएको छ। नेपालमा यो संस्थाका कन्ट्री डाइरेक्टरमा डा निर्देश शाक्य छन्। स्रोतका अनुसार उनी पूर्वमन्त्री केशवमान शाक्यका छोरा हुन्। केशवमानले लुम्बिनी विकास कोषको उपाध्यक्ष भएरसमेत काम गरिसकेका छन्। समाज कल्याणपरिषद् स्रोतका अनुसार चुजी फाउन्डेसन दर्ताका लागि सरकारका मन्त्री तथा राजनीतिक दलका प्रभावशाली नेताहरूले दबाब दिइरहेका छन्। परिषद्मा दर्ताका लागि प्रयास गरिरहेको फाउन्डेसनलाई महिला, बालबालिका तथा समाज कल्याणमन्त्री सुरेन्द्रराज आचार्यले पनि सहयोग गरिरहेका छन्। स्रोतका अनुसार परिषद्मा छलफलकै क्रममा रहेको चुजीको फाइलमा मन्त्री आचार्यले सदर गरिसकेका छन्। बाहिर देख्दा चुजी सामाजिक संस्था देखिन्छ। तर, यस संस्थालाई अमेरिकी इन्टेस्टका रूपमा प्रयोग गर्न खोजेको देखिन्छ, स्रोतले भन्यो, ताइवानी संस्थाको सक्रियताले एक चीन नीतिमाथि पनि संकट हुनसक्छ। चुजीले आर्थिक स्रोत परिचालनका लागि नेपाली गैरसरकारी संस्थाको खोजी गरिहरेको थियो। ताइनवानी संस्था भएकाले सजिलै दर्ता प्रक्रियामा लैजाँदा चीनको असन्तुष्टि आउने देखिएपछि राजनीतिक शक्ति केन्द्र हुँदै यसलाई बैधानिक बनाउन खोजिएको परिषद्का एक सदस्यले बताए। परराष्ट्र मन्त्रालयले नचिन्ने देशसँग राजनीतिक शक्तिको आडमा छिमेकीविरुद्ध परिचालन गर्न खोजिएको छ, ती सदस्यले भने। लुम्बिनी विकास कोषले चुजी फाउन्डेसनलाई जग्गा दिन गरेको निर्णय लुम्बिनी विकास कोषले दियो जग्गा लुम्बिनी विकास कोषमा केञ्जो टांगेले बनाएको गुरुयोजनामा शैक्षिक प्रयोजनका लागि हाइस्कुल कम्प्लेक्स क्षेत्र छुट्ट्याइएको छ। त्यसरी छुट्ट्याइएको जग्गामध्ये केही क्षेत्र लुम्बिनी बौद्ध विश्वविद्यालयले प्रयोग गरिरहेको छ। त्यहीँको चार बिगा जग्गा चुजी फाउन्डेसनलाई दिने निर्णय कोषले गरिसकेको छ। लुम्बिनी विकास कोषका सदस्य विश्वराज पौडेलका अनुसार प्राविधिक शिक्षासहितका शैक्षिक कार्यक्रम सञ्चालन गर्ने उद्देश्यका लागि चुजी फाउन्डेसनलाई जग्गा दिने निर्णय गरिएको हो। चुजीले २५ वर्षसभित्र विद्यालय निर्माण गरी आफ्नै रेखदेखमा शैक्षिक कार्यक्रम चलाउन सक्ने अनुमति विकास कोषले दिएको छ। कोषले चुजीसँग सहकार्य सम्झौता गरेको छ। फाउन्डेसनले विस्तृत योजना बनाएर भौतिक पूर्वाधारसहितका संरचना निर्माणका लागि कोषसमक्ष प्रतिवेदन पेस गर्नुपर्नेछ। चुजी फाउन्डेसनलाई जमिन दिनुअघि एक अध्ययन समिति बनाएर प्रतिवेदन माग गरिएको थियो। २०७९ जेठ २८ गते गठित समितिमा अर्का बोर्ड सदस्य राजेश शाक्यसहित तीन जना छन्। सो समितिले दिएको प्रतिवेदनमा गुरुयोजना अनुरूप विद्यालय सञ्चालन हुन नसकेकाले स्कुल बनाउने गरी जग्गा दिन सकिने राय दिइएको छ। सोही प्रतिवेदनलाई गत साउन २९ गतेको बोर्ड बैठकमा निणयार्थ पेस गरिएको थियो। लुम्बिनीमा सिंगो विश्वविद्यालय हुँदाहुँदै चुजीलाई योजनाबद्ध रूपमा जग्गा दिने काम भएको कोषका एक कर्मचारीले बताए। चुजीले लुम्बिनी क्षेत्रका स्थानीय समुदाय, विद्यालयका शिक्षकहरूलाई गोलबन्द गरी विभिन्न अभियान सञ्चालन गरिरहेको छ। चुजीका एक स्वयंसेवकले विशेष मिसनसहित सन् २०२२ देखि आफूहरू बुद्ध जन्मस्थल लुम्बिनीमा काम गरिरहेको बताए। चुजीले मेडिकल, विपत व्यवस्थापनसहितका क्षेत्रमा सहयोग गर्ने गरेको उनले बताए। लुम्बिनीमा जग्गा नै लिएर काम गर्ने योजनामा भने चीन विरोधी क्रियाकलाप हुन सक्ने आशंका जानकारहरूको छ।चुजीलाई कोषको जग्गा दिने प्रक्रियाको सुरुवात यसअघिका उपाध्यक्ष भिक्षु मैत्तेयले गरेका हुन्। हालका संस्कृतिमन्त्री सुदन किरातीको अध्यक्षतामा बसेको बैठकले अध्ययन समिति बनाएको थियो। डा ल्हारक्याल लामा उपाध्यक्ष भएपछि सोही अध्ययन प्रतिवेदनका आधारमा जग्गा दिने निर्णय गरिएको हो। बोर्ड बैठकको एजेन्डामा के छ ? भगवान गौतम बुद्धको पवित्र जन्मस्थल लुम्बिनीको विकास र संरक्षण गर्ने उद्देश्यले तयार भएको लुम्बिनी गुरुयोजनाअन्तर्गत लुम्बिनी ग्राममा हाइस्कुल कम्प्लेक्सका लागि जग्गा व्यवस्था गरिएको छ। सो स्थानमा लुम्बिनी विकास कोष र लुम्बिनी बौद्ध विश्वविद्यालयबीच २०७१ पुस २१ मा सम्झौता भएको थियो। सो सम्झौताअनुसार विश्वविद्यालयका केही पूर्वाधार निर्माण भए पनि गुरुयोजना अनुसार विद्यालय नभएकाले विद्यालय निर्माण तथा सञ्चालनका लागि कोषको कार्यकारिणी समितिको २०७९ जेठ २८ गतेको निर्णयबाट कार्यकारिणी समिति सदस्य विश्वराज पौडेलको संयोजकत्वमा अध्ययन कार्यदल गठन गरिएको थियो। कार्यदलले प्रतिवेदन पेस गरिसकेपछि चुजी फाउन्डेसनको प्रस्तावका आधारमा जग्गा उपलब्ध गराउने निर्णय गरिएको हो। छिमेकी चिढ्याउने योजनासमाज कल्याणपरिषद्का एक सदस्यका अनुसार चुजीको मुख्य काम नै पैसा र जिन्सी बाँडेर नागरिकलाई गोलबन्द गर्ने हो। यसका लागि फाउन्डेसनले राजनीतिक नेतृत्वलाई आर्थिक लाभ दिएर आफ्नो पक्षमा पार्दै आएको भने विपन्न समुदायलाई कपडा र खाद्यन्न वितरण पनि गरिरहेको छ। फाउन्डेसनको वेबसाइटमा भेटिएको विवरण अनुसार नेपालको सिरहा, सप्तरी, रुपन्देहीसहितका विपन्न समुदाय रहेको क्षेत्रमा अनुमतिबिनै काम गरिरहेको छ। ती स्थानमा खटिने अभियन्ताले फाउन्डेसनभन्दा पनि ताइवानको प्रचार गर्ने गरेका छन्। ताइवान स्वतन्त्र राष्ट भएको दाबी उनीहरूले गर्ने गरेको स्रोतकोको दाबी छ।"
एमालेले गरेको विकासलाई गठबन्धनले रोक्न खोजे : ओली,काठमाडौं : नेकपा एमालेका अध्यक्ष केपी शर्मा ओलीले एमालेले गरेको विकासका कामलाई रोक्न गठबन्धन बनेको बताएका छन्। बुधबार सिन्धुपाल्चोकको थाङ्पालधाममा पाँचपोखरी थाङ्पाल गाउँपालिकाको प्रशासकीय भवन उद्घाटन गर्दै ओलीले एमाले सरकारले मुलुकको विकासका धेरै काम गरेकाले त्यसलाई रोक्न गठबन्धन बनेको बताए। गठबन्धन सरकार बन्ने बित्तिकै विकास सबै योजना काटिएको उनले बताए। ओलीले अहिलेको सरकारले मुलुकको विकासमा ध्यान दिन नसकेको आरोपसमेत लगाए। ओलीले अहिले नेपाल माथि गठबन्धन नामको ग्रहण लागेको बताए। देश बनाउने एउटा एमालेलाई छेक्न अहिले आठदशवटा गठबन्धन मिलेर ग्रहणको काम गरिरहेका ओलीको भनाइ छ। उनले अब एमाले त्यो ग्रहणबाट बाहिर निस्कने र देश विकासको काममा लाग्ने बताए। ओलीले देशभक्त पार्टी नेकपा एमाले जनताको साथमा रहेको उनले प्रष्ट पारे।
राज्यशक्तिको दुरुपयोगमार्फत भएका अपराधकर्मको सरकारले पर्दाफास गर्यो : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले साहसिक र जनपक्षीय कामहरू अघि बढाएको दाबी गरेका छन् । नेपाल टेलिभिजनको ३८ औं वार्षिकोत्सवको उपलक्ष्यमा आज आयोजित कार्यक्रममा प्रधानमन्त्री प्रचण्डले राज्यशक्तिको दुरुपयोगमार्फत भएका अपराधकर्मको सरकारले पर्दाफास गरेको दाबी गरेका हुन्। चुनौतीपूर्ण परिस्थितिमा गठन भएको मेरो नेतृत्वको वर्तमान सरकारले एक वर्ष एक महिनाको अवधि पूरा गरिसकेको छ । यसबीचमा सरकारले इतिहासले नै सम्झिने गरी कैयौँ साहसिक र जनपक्षीय कामहरू अघि बढाएको छ ।उनले भने,सरकारले गरेको नक्कली भुटानी शरणार्थी काण्डको छानविन, ललिता निवास प्रकरणमा निर्भिकतापूर्वक गरिएको कार्वाही, सुनकाण्डको निष्पक्ष छानविन जस्ता घटनाले राज्यशक्तिको दुरुपयोगमार्फत भएका अपराधकर्मको पर्दाफास गरेको छ । उनले सरकारले चालेका सुधारात्मक कदमबाट देशको अर्थतन्त्रसमेत लयमा फर्किइसकेको दाबी गरे। सरकारको जनमुखी कदमहरूले सङ्घीय लोकतान्त्रिक गणतन्त्रप्रति जनताको आशा र भरोसा बढाउने काम गरेको उल्लेख गरे। प्रचण्डले भने,मिटरब्याज पीडितहरूको पक्षमा बनाइएका कानुन, नागरिकताविहीन नेपाली नागरिकका सन्तानहरूका लागि नागरिकता ऐन निर्माण, वैदेशिक रोजगारीमा रहेका, अनौपचारिक एवं स्वरोजगार क्षेत्रमा कार्यरत श्रमजीवीहरूका लागि गरिएको योगदानमा आधारित सामाजिक सुरक्षा, राहदानी, सवारी चालक अनुमतिपत्र जस्ता दैनिक सेवा प्रवाह गर्ने कार्यालयहरूमा लाग्ने अव्यवस्थित लाइन हटाउने कदम, अस्पतालमा निशुल्क श्ययाको व्यवस्थादेखि स्वास्थ्य क्षेत्रमा सुधार र पाठ्यपुस्तक, मलको आपूर्तिसहित सामाजिक न्यायको क्षेत्रमा गरेको पहलकदमीको सर्वत्र प्रशंसा भइरहेको छ भने सरकारले चालेका सुधारात्मक कदमबाट देशको अर्थतन्त्रसमेत लयमा फर्किइसकेको छ । यसरी सरकारले चालेका जनमुखी कदमहरूले सङ्घीय लोकतान्त्रिक गणतन्त्रप्रति जनताको आशा र भरोसा बढाउने काम गरेको छ । नेपाल टेलिभिजनको ३९ औं वार्षिकमा प्रधानमन्त्री प्रचण्डले गरेको सम्बोधनको पूर्णपाठमाननीय सञ्चार तथा सूचना प्रविधि मन्त्रीज्यू, मन्त्रालयका सचिवज्यू,नेपाल टेलिभिजनका कार्यकारी अध्यक्षसहित महाप्रवन्धक, सञ्चालक समितिका सदस्यहरू,विज्ञापन एजेन्सीका प्रतिनिधि र विज्ञापनदाताहरू,आमन्त्रित पाहुनाहरू,कर्मचारी मित्रहरू,सञ्चारकर्मी मित्रहरू,उपस्थित सम्पूर्ण महानुभावहरू । नेपाल टेलिभिजनको ३९ औं वार्षिकोत्सवको अवसरमा आम दर्शक र नेपाल टेलिभिजनमा आवद्ध तपाईहरू सबैमा हार्दिक शुभकामना व्यक्त गर्दछु ।२०४१ साल माघ १७ गते स्थापित नेपाल टेलिभिजनको हाल ५ वटा च्यानल र न्यूज पोर्टल नेपाल टिभी अनलाइन सञ्चालनमा रहेको जानकारी पाउँदा खुशी लागेको छ । सङ्घीयताको मर्मअनुसार प्रदेश र स्थानीय सरकारका गतिविधिलाई समेत आम दर्शकसम्म निरन्तर जोड्नका लागि नपाल टेलिभिजनका सबै च्यानलले २४ सै घण्टा प्रसारण गरिरहेका कार्यहरू प्रशंसनीय छन् । नेपाल टेलिभिजनले आफ्नो व्यावसायिक वृत्तिका साथै सङ्घीयता, समावेशीता र समानताको मर्मलाई आत्मसात गर्दै उत्पादन तथा प्रसारण गरेका कार्यक्रमहरूले आपसी सद्भाव र राष्ट्रिय एकतालाई बलियो बनाएको छ । नेपाल टेलिभिजनले विभिन्न १० भाषामा समावेशी कार्यक्रम र ६ भाषामा समाचार प्रसारण गर्नु खुसीको कुरा हो । यसका साथै थप भाषामा समेत समावेशी समाचार प्रसारण हुने अपेक्षा गरेको छु । नेपाल टेलिभिजन राज्यको आधिकारिक र जिम्मेवार प्रसारण संस्था भएकाले राज्यप्रतिको दायित्व र नागरिकप्रतिको जिम्मेवारीलाई निर्विवाद निर्वाह गरेको छ र गरिरहने छ भन्ने विश्वास पनि व्यक्त गर्दछु । राज्यप्रतिको दायित्व भनेको सरकारको गुणगान नभई सुशासन, पारदर्शीता र जवाफदेहिताको पहरेदारी हो भने नागरिकप्रतिको जिम्मेवारी भनेको नेपाली नागरिकका संविधानप्रदत्त अधिकारको प्रत्याभूति हो । लोकतन्त्र र नागरिक अधिकारलाई सर्वोपरि राखेको वर्तमान सरकारले अभिव्यक्ति स्वतन्त्रतालाई जिम्मेवाररूपमा सदैव सुरक्षित गर्नेछ । म नियन्त्रण र निर्देशनमा होइन, निर्विकल्प लोकतान्त्रिक अभ्यासमा विश्वास गर्छु । त्यसैले लोकतन्त्र, नागरिक अधिकार र अभिव्यक्ति स्वतन्त्रताको आधारभूत मान्यतालाई आत्मसात गरिएका विषयवस्तुहरु नेपाल टेलिभिजनमा देख्न चाहन्छु । यसका साथै देशकै पहिलो टेलिभिजन भएकाले नेपाल टेलिभिजनले आफूलाई सूचना तथा सञ्चार क्षेत्रको प्रविधिमा आएको परिवर्तन अनुसार समयानुकूल बनाउनुपर्ने अवस्था देखेको छु । मूलतः अबको डिजिटल युगमा नेपाल टेलिभिजनले पनि आफ्ना उत्पादन र प्रसारणलाई त्यसतर्फ व्यापकरूपमा स्थापित गर्न ढिला गर्नु हुँदैन । यसका साथै टेलिभिजनको अबको आवश्यकता र आम दर्शकको रूचिअनुसारका विषयवस्तुमा आफूलाई केन्द्रित गरी संस्थानको विकासका लागि नयाँ तर दीर्घकालीन योजना र स्पष्ट दृष्टिकोणका साथ अगाडि बढ्नु पर्दछ । सरकारले नेपाल टेलिभिजन र रेडियो नेपाललाई एकीकरण गरेर सार्वजनिक सेवा प्रसारण संस्था बनाउने गरी संसदमा रहेको विद्येयकमा समायानुकूल परिमार्जनसहित पारित गर्न प्रस्ताव गर्ने तयारी गरेको छ । तपाईहरूले नै आगामी दिनका लागि सकारात्मक प्रभाव राख्ने सही विश्लेषणसहितको योजनाको सङ्कल्प तयार गर्नुहोस्, यसमा मेरो र सरकारको सहयोगी भूमिका रहनेछ । टेलिभिजन भनेको प्रविधि र प्रतिभाको संयोजन हो । प्रविधिमा आएको परिवर्तनले अब तपाईका दर्शकले एक दशकअघिको समयजस्तो तपाईको कार्यक्रम र तपाईको टेलिभिजन च्यानललाई कोठाको टिभी सेटमा कुरेर बस्ने छैनन् । डिजिटल प्लेटफर्म र इन्टरनेटको पहुँचमा रहेका दर्शकका रूचिलाई आत्मसात गर्ने, दर्शकले हेर्न खोजेका विषयवस्तुलाई उनीहरूकै रूचि र अनुकूल प्रविधिमा हेर्ने सुविधाको सुनिश्चितता गर्ने तथा उच्च व्यावसायिकता र सिर्जनशीलताको परीक्षा र सफल नतिजा देखाउने सही समय यही हो भन्ने मलाई लाग्दछ । सरकारले नवीनतम प्रविधिको प्रयोगबाट सञ्चालित मिडियालाई विश्वसनीय, जिम्मेवार र जवाफदेही बन्न स्वनियमनको प्रणाली अवलम्बन गर्नुपर्छ भनेर आग्रह गर्दै आएको छ । सरोकार पक्षको सहभागितामा आमसञ्चार सम्बन्धी विद्येयकको मस्यौदा गर्ने र त्यसलाई वेभसाइटमा सार्वजनिक गरेर सुझाव लिने काम भइरहेको छ । पत्रकारिता क्षेत्रको विकास र प्रविधिको प्रयोगलाई प्रोत्साहित गरेको सरकारले गरेका केही नयाँ नीतिगत व्यवस्थाहरू नियन्त्रणका लागि होइनन, नियमन र व्यवस्थापनका लागि हुन् । दीर्घकालमा यसले न्यू मिडियाको विश्वसनीयतालाई बलियो बनाउँदै नयाँ प्रविधिको प्रयोगबाट हुने सूचना सामग्रीको सम्प्रेषणलाई समेत थप प्रभावकारी बनाउने छ । सामाजिक सञ्जालहरू विस्तारित हुँदै गर्दा मूलधारका सञ्चार माध्यम र सञ्चारकर्मीहरूको जिम्मेवारी अझ बढ्दै गएको छ । गलत र असन्तुलित सूचना र समाचारले व्यक्ति पीडित हुने, परिवार र समाज विखण्डित हुने अनि राज्य कमजोर बन्दै जाने जोखिम रहन्छ । त्यसैले सही, सन्तुलित र सत्य सूचना र समाचार प्रवाहको व्यावसायिक जिम्मेवारी निर्वाहमा पत्रकार र पत्रकारिता क्षेत्र गम्भीर र संवेदनशील हुनुपर्दछ । चुनौतीपूर्ण परिस्थितिमा गठन भएको मेरो नेतृत्वको वर्तमान सरकारले एक वर्ष एक महिनाको अवधि पूरा गरिसकेको छ । यसबीचमा सरकारले इतिहासले नै सम्झिने गरी कैयौँ साहसिक र जनपक्षीय कामहरू अघि बढाएको छ । सरकारले गरेको नक्कली भुटानी शरणार्थी काण्डको छानविन, ललिता निवास प्रकरणमा निर्भिकतापूर्वक गरिएको कार्वाही, सुनकाण्डको निष्पक्ष छानविन जस्ता घटनाले राज्यशक्तिको दुरुपयोगमार्फत भएका अपराधकर्मको पर्दाफास गरेको छ । मिटरब्याज पीडितहरूको पक्षमा बनाइएका कानुन, नागरिकताविहीन नेपाली नागरिकका सन्तानहरूका लागि नागरिकता ऐन निर्माण, वैदेशिक रोजगारीमा रहेका, अनौपचारिक एवं स्वरोजगार क्षेत्रमा कार्यरत श्रमजीवीहरूका लागि गरिएको योगदानमा आधारित सामाजिक सुरक्षा, राहदानी, सवारी चालक अनुमतिपत्र जस्ता दैनिक सेवा प्रवाह गर्ने कार्यालयहरूमा लाग्ने अव्यवस्थित लाइन हटाउने कदम, अस्पतालमा निशुल्क श्ययाको व्यवस्थादेखि स्वास्थ्य क्षेत्रमा सुधार र पाठ्यपुस्तक, मलको आपूर्तिसहित सामाजिक न्यायको क्षेत्रमा गरेको पहलकदमीको सर्वत्र प्रशंसा भइरहेको छ भने सरकारले चालेका सुधारात्मक कदमबाट देशको अर्थतन्त्रसमेत लयमा फर्किइसकेको छ । यसरी सरकारले चालेका जनमुखी कदमहरूले सङ्घीय लोकतान्त्रिक गणतन्त्रप्रति जनताको आशा र भरोसा बढाउने काम गरेको छ । जनतामा अब चाँहि केही हुन्छ भन्ने सकारात्मक सोंचको विकास र नयाँ आशाको सञ्चार हुनु सकारात्मक उपलब्धी मान्नुपर्दछ । वर्तमान सरकार विचार तथा अभिव्यक्ति स्वतन्त्रता, सूचनाको हक एवं प्रेस स्वतन्त्रताको पूर्ण ग्यारेण्टी गर्नेगरी आवश्यक संरचना र पूर्वाधारको निर्माण गर्नुका साथै कानुनी र व्यावहारिक सुनिश्चितता गर्न प्रतिवद्ध छ । श्रमजीवी पत्रकारका लागि निर्मित कानुनहरूको प्रभावकारी कार्यान्वयन गर्दै सूचनाको हक प्रदान गर्ने कुरा राज्यको दायित्वका रूपमा स्थापित गरिनेछ । यसका निम्ति सञ्चारमाध्यम र सञ्चार क्षेत्रमा क्रियाशील सबै सरोकार पक्षबीच सकारात्मक र रचनात्मक सहकार्य रहनेछ भन्नेमा म विश्वस्त छु । मलाई थाहा छ, कोभिड १९ र विश्वमै आएको आर्थिक मन्दीका कारण केही वर्षदेखि नेपालको विज्ञापन बजार खुम्चिएकाले नेपालका सञ्चारमाध्यमले भोग्नुपरेका समस्याबारे म जानकार नै छु । यस्तो अवस्थामा पनि राष्ट्रिय प्रसारण संस्था नेपाल टेलिभिजनले नेपालमा टेलिभिजन प्रसारकको जननी हुनुको गौरवलाई जोगाई राख्नुपर्दछ । यस्तो काममा नेपाल टेलिभिजनका तपाई सबै टेलिभिजनकर्मी, प्रविधिका ज्ञाता, प्राविधिक जनशक्ति र सिर्जनाका शिल्पीहरूलाई सफलता मिलोस् । मेरो शुभकामना छ । अनि नेपाल टेलिभिजनले गर्ने सुकर्ममा सरकार र मेरो सदैव रचनात्मक र सकारात्मक सहयोग रहने छ । धन्यवाद ।"
रामग्राम स्तूप लिजमा दिने सहमतिविरुद्ध ज्ञापन पत्र,"परासी : नवलपरासीको रामग्राम स्तूप क्षेत्रलाई निजी कम्पनीलाई लिजमा दिने सहमति गरेको भन्दै जिल्लाका राजनीतिक दल र सरोकारवालाले बुधबार जिल्ला प्रशासन कार्यालयमार्फ प्रधानमन्त्रीलाई ज्ञापन पत्र पठाएका छन्। लुम्बिनी विकास कोषको कार्यकारिणी समितिको गत असोज २१ गतेको बैठकबाट स्तूप क्षेत्रको उत्थान, संरक्षण र सम्वद्र्धनका लागि प्रमिस्ड ल्याण्ड नामक एक निजी कम्पनीलाई लिजमा दिने सहमति गरेको भन्दै त्यसलाई बदर गर्न राजनीतिक दलसहित सरोकारवालाले माग गरेका हुन्। नेपाली कांग्रेस, माओवादी केन्द्र, जनता समाजवादी पार्टी, लोकतान्त्रिक समाजवादी पार्टी, राष्ट्रिय स्वतन्त्र पार्टी, रामग्राम स्तूप संरक्षण तथा पर्यटन विकास संस्था, संविधान सभा सदस्य, पूर्वराष्ट्रिय सभासदस्यलगायतको प्रतिनिधि मण्डलले ज्ञापन पत्र बुझाउँदै सहमति बदर नभए आन्दोलन गर्ने चेतावनी दिएका छन्। निमित्त प्रमुख जिल्ला अधिकारी सन्दिप लामिछानेमार्फत् पठाएको ज्ञापन पत्रमा पुरातात्विक दृष्टिकोणले अति महत्वपूर्ण क्षेत्रको संरक्षण, सम्वर्द्धन र विकास गर्ने जिम्मेवारी नेपाल सरकारकै भएकाले निजी कम्पनीलाई लिजमा दिने सहमति बदर गर्न उनीहरुले माग गरेका छन्। रामग्राम स्तूपमा शान्तिका अग्रदुत गौतम बुद्धको अस्तुधातु रहेको छ। विश्वको एक मात्र सिंगो अस्तूधातु रहेको स्तूप क्षेत्रलाई निजी कम्पनीलाई सुम्पिदा त्यसको महत्व ओझेलमा पर्नुका साथै पुरातत्व सामग्रीहरु हराउने र नष्ट हुने सम्भावना प्रवल रहेकाले स्तूप क्षेत्रमा गर्नुपर्ने सम्पूर्ण काम सरकारबाटै हुनुपर्ने माग गरिएको छ। लिजमा दिने सहमति गरिएको उक्त निजी कम्पनीको प्रमुखमा प्रधानमन्त्री पुष्मकमल दाहालका पूर्वघरधनी शारदाप्रसाद अधिकारीका छोरा निकेश अधिकारी रहेका छन्। नवलपरासीको सदरमुकाम परासीदेखि करिब ५ किमी दक्षिण पूर्वमा स्तूप रहेको छ।"
१० वर्षदेखि धेरै भ्रष्टाचार हुने सूचीमै नेपाल,"काठमाडौं : मुलुकको आर्थिक अवस्था जर्जर छ। तर, भ्रष्टाचार भने मौलाउँदो छ। ट्रान्सपरेन्सी इन्टरनेसनल (टीआई) ले भ्रष्टाचार व्याप्त हुने सूचीमै नेपाललाई राखेको छ। टीआईले मंगलबार सार्वजनिक गरेको भ्रष्टाचार अवधारणा सूचकांक २०२३ ले पनि भ्रष्टाचार मुलुकको गम्भीर समस्याका रूपमा देखाएको छ। भ्रष्टाचार अवधारणा सूचकांक (सीपीआई) ०२३ मा नेपालले ३५ अंक पाएको छ। अर्थात् नेपाल १०८औं स्थानमा छ। भ्रष्टाचार कम हुने देशले धेरै अंक पाउँछन्। ०२२ मा नेपालको अंक ३४ थियो। अर्थात् ११०औं स्थान थियो। अघिल्लो वर्षभन्दा एक अंक सुधार भए पनि भ्रष्टाचार नियन्त्रणमा भने खासै उपलब्धि नभएको सूचकांकले देखाएको छ। गत वर्षको तुलनामा केही सुधार भए पनि भ्रष्टाचार व्याप्त मुलुककै सूचीमा नेपाल रहेको ट्रान्सपरेन्सी नेपालका अध्यक्ष पदमीनि प्रधानाङ्गले जानकारी दिइन्। राजनीतिक पदाधिकारीद्वारा मन्त्रिपरिषद्को नीतिगत निर्णयका नाममा भ्रष्टाचारको अनुसन्धानबाट उन्मुक्ति पाउने व्यवस्थाको अन्त्य हुनुपर्छ, प्रधानाङ्गले भनिन्। सीपीआईमा एक अंक सुधार भएको देखिए पनि मुलुकमा भ्रष्टाचार भने झनै बढेको विज्ञहरू बताउँछन्। पूर्वसचिव शारदाप्रसाद त्रिताल १५ वर्षयता भ्रष्टाचार नियन्त्रणमा सरकारले कुनै प्रयास नगरेकाले सुधार हुने सम्भावना नभएको बताउँछन्। केही ठूला काण्डमा सरकारले कारबाही प्रक्रिया अघि बढाएका कारण एक अंकको सुधार देखिए पनि मुलुकमा भ्रष्टाचार झनै बढेको बताउँछन्, अर्का पूर्वसचिव खेमराज रेग्मी। यस वर्षको प्रतिवेदनमा विभिन्न देशको औसत अंक ४३ छ। ५० भन्दा कम अंक पाउने देशमा भ्रष्टाचार संस्थागत एवं धेरै छ भन्ने देखाउँछ। एसिया प्रशान्त क्षेत्रको औसत अंक ४५ छ। नेपालको पनि औसत अंकभन्दा निकै कम छ। विश्वका दुईतिहाइ बढी मुलुकमा भ्रष्टाचार मौलाएको सीपीआईले देखाउँछ। ती देशमा भ्रष्टाचार गम्भीर समस्याका रूपमा रहेको उल्लेख छ। यो सूचकांकमा १८० देश सहभागी छन्। १० वर्षसम्म लगातार खराब सूचीमै १० वर्षयता मुलुकमा भ्रष्टाचार नियन्त्रणमा कुनै सुधार हुन सकेको छैन। सूचकांकामा १२ अंक तलमाथि हुने बाहेक उल्लखेनीय सुधार नभएको सीपीआईले देखाउँछ। सन् २०१२ मा नेपालको कुल अंक २७ थियो। त्यतिबेला १३९ औं स्थानमा थियो। २०१३ मा ३१ अंक प्राप्त गरी ११६औं स्थानमा आयो। त्यस्तै सन् २०१४ मा २९ अंक प्राप्त गरी १२६ र २०१५ मा २७ अंक प्राप्त गरी १३०औं स्थानमा थियो। त्यस्तै २०१६ मा २९ अंकसहित १३१, २०१७ मा ३१ अंकसहित १२२औं स्थान, २०१८ मा ३१ अंकसहित १२४ स्थानमा परेको थियो। त्यस्तै २०१९ मा ३४ अंकसहित ११३औं, सन २०२० मा ३३ अंकसहित ११७औं, २०२१ मा ३३ अंकसहित ११७औं, २०२२ मा ३४ अंकसहित ११०औं र २०२३ मा ३५ अंकसहित १०८औं स्थानमा परेको छ। जबकि नेपालले ५० अंक कटाउन सकेको छैन। कम भ्रष्टाचार हुनेमा डेनमार्क, कारण कानुनी शासन सीपीआईको सूचकांकमा सबैभन्दा कम भ्रष्टाचार हुनेको सूचीमा छ डेनमार्क। डेनमार्कले ९० अंक पाएको छ। डेनमार्कसँगै ८७ र ८५ अंकका साथ फिनल्यान्ड र न्युजिल्यान्ड क्रमशः छैटौं वर्ष सूचकांकमा शीर्ष स्थानमा छन्। न्यायप्रणाली राम्रो भएका कारण यी मुुलुकमा भ्रष्टाचार कम भएको प्रतिवेदनले जनाएको छ। बढी भ्रष्टाचार सोमालियामा, कारण सशस्त्र द्वन्द्व अफ्रिकी मुलुक सोमालिया सबैभन्दा बढी भ्रष्टाचार हुनेको पहिलो नम्बरमा सूचीकृत भएको छ। उसले ११ अंक मात्रै पाएको छ। त्यस्तै भेनेजुएला (१३), सिरिया (१३), दक्षिण सुडान (१३) र यमनको (१६) अंक छ। सशस्त्र द्वन्द्वबाट लामो समयदेखि प्रभावित भएका यी मुलुक संकटग्रस्त अवस्थामा छन्। सशस्त्र द्वन्द्वकै कारण यी मुलुक भ्रष्टाचारले थलिएको ट्रान्सपरेन्सीको प्रतिवेदनमा उल्लेख छ। सूचकांकअनुसार १०० अंकले अति स्वच्छ र ० अंकले अति भ्रष्ट जनाउँछ। ५० भन्दा कम अंक पाएका मुलुक भ्रष्टाचारबाट लिप्त सूचीमा नै पर्छन्। ट्रान्सपरेन्सी इन्टरनेसनलले आफ्नो प्रेस वक्तव्यमा न्याय प्रणालीको स्वतन्त्रताबाट मात्र भ्रष्ट आचरणमाथि कारबाही बढ्ने र शक्ति सन्तुलन हुनेतर्फ सरकारहरूको ध्यानाकर्षण गराएकोे छ। सीपीआई २०२३ को विश्वव्यापी चार सन्देश १विगत १ दशकमा सार्वजनिक क्षेत्रको भ्रष्टाचार नियन्त्रण गर्ने कार्यमा प्रगति हुन सकेको छैन।२सरकारहरू भ्रष्टाचार नियन्त्रण गर्ने कार्यमा असफल छन्।३कमजोर न्याय प्रणालीले भ्रष्टाचारलाई मलजल पुर्याएको छ।४ निरंकुश हुन वा लोकतान्त्रिक, नेताहरूले न्यायलाई अवमूल्यन गरेकाले भ्रष्टाचारमा दण्डहिनता बढेको छ। राजनीतिक पदाधिकारीद्वारा मन्त्रिपरिषद्को नीतिगत निर्णयका नाममा भ्रष्टाचारको अनुसन्धानबाट उन्मुक्ति पाउने व्यवस्थाको अन्त्य हुनुपर्छ।पदमीनि प्रधानाङ्ग, अध्यक्ष, ट्रान्सपरेन्सी नेपाल सार्कमा भुटान राम्रो सीपीआई २०२३ मा दक्षिण एसियाली मुलुक (सार्क) मा भुटानको अवस्था सबैभन्दा राम्रो देखिएको छ। भुटानको ६८ अंक छ। भुटान (२६औं) नम्बरमा छ। त्यस्तै दक्षिण एसियामा भारत र माल्दिभ्स कम भ्रष्टाचार हुने दोस्रो स्थानमा छन्। तर, पनि दुवै मुलुक भ्रष्टाचार व्याप्त हुने मुलुकमा भने परेका छन्। भारतले ३९ अंकसहित (९३औं) स्थानमा छ। माल्दिभ्स ३९ अंकसहित (९३औं) स्थानमा परेको छ। यस्तै, श्रीलंकाले ३४ अंकसहित (११५औं) स्थान, पाकिस्तानले २९ अंकसहित (१३३औं), बंगलादेशले २४ अंकसहित (१४९औं) र अफगानिस्तानले २० अंकसहित (१६२औं) स्थान ओगटेका छन्। छिमेकी मुलुक चीनले ४२ अंक पाएको छ। चीन (७६औं) स्थानमा छ। लोकतान्त्रिक मुलुकको अंक राम्रो, अधिनायकवादी मुलुकको दयनीय अधिनायकवादी शासन व्यवस्था भएका मुलुकभन्दा लोकतान्त्रिक शासन भएका मुलुकमा तुलनात्मक रूपमा कम भ्रष्टाचार भएको पाइएको छ। सीपीआईको प्रतिवेदनअनुसार लोकतान्त्रिक मुलुकहरू आइसल्यान्ड (७२), नेदरल्यान्ड (७९), स्विडेन (८२) र युनाइटेड किङडम (यूके) को (७१) अंक छ। त्यस्तै अधिनायकवादी मुलुक इरान (२४), रुस (२६), ताजिकिस्तान (२०) र भेनेजुएला (१३) स्थानमा छन्। ती देशमा भ्रष्टाचारको अवस्था दयनीय देखाइएको छ। निम्न र मध्यम आय भएका देशको सूचांकमा अत्यधिक गिरावट आएको छ। एलसाल्भाडोर(३१), होन्डुरस(२३), लाइबेरिया(२५), म्यानमार(२०), निकारागुआ (१७), श्रीलंका (३४) र भेनेजुएला (१३) स्थानमा छन्। त्यस्तै उच्च मध्यम तथा उच्च आय भएका अर्जेन्टिना (३७), अस्ट्रिया (७१), पोल्यान्ड (५४), टर्की (३४) र युनाइटेड किंगडम (७१) औं स्थानमा छन्। यस्तै, आयरल्यान्ड(७७), दक्षिण कोरिया (६३), आर्मेनिया (४७), भियतनाम (४१), माल्दिभ्स (३९), मोल्डोभा (४२), अंगोला (३३) र उज्वेकिस्तान (३३) को अवस्थामा सुधार आएको छ। ककसले कसरी गर्छन् सर्वे ? सीपीआई २०२३ मा नेपालको स्कोर बर्टेल्सम्यान फाउन्डेसन, ग्लोबल इनसाइट, भीडीइएम, विश्व बैंक, वल्र्ड इकोनोमिक फोरम र वल्र्ड जस्टिस प्रोजेक्टसहित ६ वटा संस्थाद्वारा प्रकाशित सर्वेक्षणलाई आधार मानी तयार गरिएको उल्लेख छ। यी संस्थाले फरकफरक विषयमा सर्वेक्षण गर्ने गरेका छन्। बर्टेल्सम्यान फाउन्डेसनले पदको दुरुपयोगमा सार्वजनिक पदाधिकारीमाथि के कतिको कारबाही हुन्छ र भ्रष्टाचार नियन्त्रणमा सरकारको प्रयास कत्तिको सफल छ, भन्ने सर्वेक्षण गर्छ। ग्लोबल इनसाइटले व्यापार, व्यवसाय, ठेक्कापट्टा, आयात निर्यातमा घुस र भ्रष्टाचारबारे सर्वेक्षण गरेको छ। भेराइटिज अफ डेमोक्रेसी प्रोजेक्ट (भीडीईएम) ले राजनीतिक भ्रष्टाचारअन्तर्गत संसद्, कार्यपालिका र न्यायपालिका सम्बन्धित भ्रष्टाचारको व्यापकताजस्ता विषयमा सर्वेक्षण गर्छ। विश्व बैंकले सरकारद्वारा सार्वजनिक पदाधिकारीहरूको कामकारबाहीको निगरानी, नागरिक समाजलाई राज्यको सूचनामा पहुँच र सीमित व्यक्तिहरूको राज्य सञ्चालनमा पकडबारे सर्वेक्षण गरेको छ। वल्र्ड इकोनोमिक फोरमले आयात निर्यात, सार्वजनिक सेवा, कर भुक्तानी, ठेक्कापट्टा र न्यायिक निर्णयमा भ्रष्टाचारबारे सर्भेक्षण गरेको छ। वल्र्ड जस्टिस प्रोजेक्टले सरकार, न्यायालय, संसद् र सुरक्षा निकायका प्रतिनिधिहरूद्वारा निजी स्वार्थका लागि सार्वजनिक पदको दुरुपयोग विषयमा सर्वेक्षण गरेको छ। भ्रष्टाचारविरुद्धको जनचाहना सम्बोधन गर्नुपर्ने सीपीआई २०२३ ले मुकुकमा भ्रष्टाचारको अत्यन्तै कुरुप अवस्था देखाएको छ। त्यसैकारण भ्रष्टाचारविरुद्धको जनचाहना सम्बोधन गर्न सरकारले यथाशीघ्र गम्भीर पहल गर्नुपर्ने बताउँछिन, ट्रान्सपरेन्सी इन्टरनेसनल नेपालकी अध्यक्ष प्रधानाङ्ग। संसद्मा विचाराधीन भ्रष्टाचार विरोधी ऐन कानुनलाई फितलो बनाउने प्रयासलाई तत्कालै रोक्नुपर्नेमा प्रधानाङ्गाको जोड छ। भ्रष्टाचार निवारण ऐन र अख्तियार दुरुपयोग अनुसन्धान आयोग ऐन लामो समयदेखि संसद्मा विचाराधीन छन्। त्यस्तै राजनीतिक व्यक्तिमाथि भ्रष्टाचारका मुद्दामा निष्पक्ष अनुसन्धान तथा कारबाही गर्न, सार्वजनिक पदाधिकारीहरूको सम्पत्तिको जाँच गरिने सरकारको प्रतिबद्धता कार्यान्वयन गर्न र राजनीतिक पदाधिकारीहरूद्वारा मन्त्रिपरिषद्को नीतिगत निर्णयका नाममा भ्रष्टाचारको अनुसन्धानबाट उन्मुक्ति पाउने व्यवस्थाको अन्त्य गर्न ट्रान्सपरेन्सी इन्टरनेसनल नेपालले सुझाव दिएको छ। २०२३ मा उजागर भएका भ्रष्टाचारका २३ काण्ड अरू पनि धेरै छन्, सम्झना लायक यी हुन्। के भन्छन् विज्ञ ? नियन्त्रणमा सरकारको प्रयास भएन शारदाप्रसाद त्रिताल, पूर्वसचिव १५ वर्षयता भ्रष्टाचार नियन्त्रणमा सरकारले कुनै प्रयास नै गरेको देखिँदैन। त्यसैले सुधार हुने सम्भावना छँदै छैन। अख्तियारले राजनीतिकर्मीलाई कारबाही नगरे पनि मेहनत गरेको छ। भ्रष्टाचार भइसकेपछि गरिने कारबाहीको मूल्यांकन गर्नुको तुक छैन। नहुँदै रोक्ने कुरा केही नै भएको छैन्। १२ अंक तलमाथिले केही असर पार्दैन। भ्रष्टाचारको अवस्था देखिएको र भोगिएको आधारमा गत वर्षभन्दा धेरै तल झरेको छ। अर्थात् भ्रष्टाचार एकदमै बढिरहेको छ। कहाँ, कसरी, कस्ता मान्छेले अध्ययन गरेको छ। केके इन्डिकेटर प्रस्तुत भएका छन्, त्यसमा भर पर्छ। तर, (सीपीआई) ०२३ सूचांकले जे भने पनि भ्रष्टाचार घटेको होइन, अत्यधिक बढेको छ। भ्रष्टाचार झनै बढ्यो भरत थापा, पूर्वअध्यक्ष ट्रान्सपरेन्सी इन्टरनेसनल सीपीआई ०२३ अवधारणा मात्रै हो, यसले भ्रष्टाचारको अवस्थाको चित्रण गर्दैन। यथार्थमा यहाँ भ्रष्टाचार बढिरहेको छ। त्यसमा पनि १०० मा जम्मा ३५ अंक त छ नि ! ६५ प्रतिशत नराम्रो देखाएको छ। त्यसले पनि राम्रो छ भन्ने देखाउँदैन। भ्रष्टाचार व्यप्त भएको नै देखिएको छ। सरकारले सुशासनको नाटक गरेको थियो, नि दुईचारवटा केस बाहिर ल्याएर। त्यसले पनि सूचांक केही घटेको देखिएको हुन सक्छ। नेपालमा भ्रष्टाचारको अवस्थाको अध्ययन भएको छैन। आफैंले अध्ययन गरौं अनि मात्रै भ्रष्टाचारको अवस्थाको यथार्थता आउँछ। ट्रान्सपरेन्सीको त संसारभरको तुलनात्मक अध्ययन न हो। नीतिगत भ्रष्टाचार अन्त्य गर्नै पर्छ  खेमराज रेग्मी, सुशासन विज्ञ अलिकति सुधार भएको स्थिति छ। १ अंक सुधार भयो। पोहोर ३४ अंक थियो। योपटक ३५ अंक(स्कोर)मा उक्लियो। दक्षिण एसियामा भुटान र भारतपछि नेपालको स्थान आयो। अलिकति भए पनि सुधार आउनुको कारण पनि छन्। भुटानी शरणार्थी काण्डको कारबाही अघि बढाइयो। अन्तिम निश्कर्षमा पुग्न सकेन। तर, सूचांकमा यसले प्रभाव पार्यो। अख्तियारले पनि राम्रै काम गरेको छ। ठूलाठूला नीतिगत भ्रष्टाचारमा अख्तियारको पहुँच पुग्दैन, तर कर्मचारी तहमा माथिसम्मै अख्तियार पुगेको छ। न्यायालयले पछिल्लो समय राम्रै काम गरेको छ। गोलाप्रथा, न्यायाधीश नियुक्तिलगायतले विगतभन्दा न्यायालयमा पनि केही सुधार भएको छ। बेञ्च सपिङ हटेको छ। तर, पनि अझै कार्यपालिकाको छाया न्यायपालिका हट्न सकेको छैन। अदालतलाई स्वतन्त्रतापूवर्क काम गर्न दिनुपर्छ। अनावश्यक हस्तक्षेप तथा दबाब र प्रभाव पार्नुहुँदैन। सेवा प्रवाहमा पनि विगतमा भन्दा केही सुधार भएको छ। सुराकी खर्च वितरणको दुरुपयोग बन्द भएको छ। यसलाई उपलब्धि कै रूपमा लिन सकिन्छ। तर ठूलाठूला मुद्दा अनुसन्धान हुन सकेका छैनन्। नीतिगत भ्रष्टाचार सबैभन्दा ठूलो समस्या छ। कानुन परिवर्तन गरेर, कानुनको छिद्र प्रयोग गरेर, लगत व्याख्या गरेर अनुकूलतामा काम भइरहेको छ। नीतिगत भ्रष्टाचार मुक्त नभएसम्म भ्रष्टाचार मुक्त हुँदैन। राजनीतिक नेतृत्वमा सुधार आउनुपर्छ। २२ मन्त्री छन्, उनीहरू इमान्दार र योग्य हुनुपर्छ। तर, उनीहरू पैसा कमाउनतिर लागेका छन्। कर्मचारी गैरजिम्मेवार भएका छन्। दण्ड र पुरस्कारको व्यवस्था नहुँदा कर्मचारीले जवाफदेहिता नलिने समस्या छ। सबैको ध्यान अनावश्यक खर्चतिर मात्रै छ। खरिद र भवन निर्माण जस्ता अनावश्यक काममा खर्च भइरहेको छ। मन्त्री र मुख्यमन्त्रीका निवास यो अवस्थामा किन बनाउनु परेको ? कमिसनकै लागि त हो नि रू ठेक्कापट्टा पनि पारदर्शी छैनन्।"
नेपाललाई हिन्दू राष्ट्र बनाएरै छाड्छौं : राप्रपा नेता सिंह,"हेटौंडा : राप्रपा नेता दीपकबहादुर सिंहले नेपाललाई विश्वको एकमात्र हिन्दू राष्ट्र बनाएरै छाड्ने बताएका छन्। बुधबार हेटौंडामा आयोजित कार्यक्रमलाई सम्बोधन गर्दे उनले नेपालमा ९२ प्रतिशतले हिन्दू धर्म मान्ने दाबी गरे। 'विश्वका विकसित भनिएका देशहरूले समेत हिन्दू धर्मलाई अवलम्बन गर्दे अघि बढिरहेका छन्। हामी नेपालीहरू भने आफ्नो धर्म सकाउने खेलमा अघि बढिरहेका छौं। देशमा भएका उद्योग काराखाना खाएर सकाए। कृषि, पर्यटन, उद्योगलगायतका क्षेत्रहरू अस्तव्यस्त छन्। बेरोजगारी समस्या अत्यधिक छ। राज्यका काम गर्ने अंगहरूले काम गर्दैन,' उनले भने।"
गुल्मीमा सुपथ मूल्यमा चामल बिक्री गरिँदै,"गुल्मी : जनतालाई खाद्य सुरक्षाको प्रत्याभूति दिलाउने हेतुका साथ गुल्मीमा खाद्य व्यवस्था तथा व्यापार कम्पनीको शाखा शुभारम्भ गरिएको छ। बुधबार रेसुंगा नगरपालिकाका नगरप्रमुख खिलध्वज पन्थीले जिल्लाको सदमुकाम तम्घासमा उद्घाटन गरेर उक्त कम्पनीको शाखा शुभारम्भ गरेका हुन्। खाद्य व्यवस्था तथा व्यापार कम्पनीले जिल्लामा आफ्नो शाखा विस्तारले नागरिकले सहज र सुपथ मूल्यमा खाद्य साम्रगी खरिदमा सहज भएको रेसुंगा नगरपालिकाका नगरप्रमुख खिलध्वज पन्थीले बताए। पछिल्लो समय रेसुंगा नगरपालिकाले नागरिकलाई थुप्रै आयम दिएको र यो पनि गुल्मेलीका लागि एक उपलब्धि रहेकाले नगरप्रमुख पन्थीले बताए। सुपथ पसल सञ्चालनमा नगरपालिका सधैं सहयोगी बनेर अगाडि बढ्ने उनले प्रतिबद्धता गरे। जिल्लाका सबै स्थानीय तहमा बिक्री केन्द्रको आवश्कता रहेकाले यसको विस्तार गर्नुपर्नेमा इस्मा गाउँपालिका अध्यक्ष भगतसिंह खड्काले जोड दिए। संघीयताको मर्मअनुसार प्रत्येक स्थानीय तहमा बिक्री केन्द्र सञ्चालन गरी नागरिकको आवश्कताअनुरुप सहज र सुलभ मूल्यमा सेवा प्रवाह गर्नुपर्ने अध्यक्ष खड्काले बताए। मूल्यमा स्थिरता, सहज आपूर्ति र बजारीकरणमा टेवा पुर्याउने कम्पनीको उद्देश्य छ। नजिकको बिक्री केन्द्रबाट एक जनाले एक क्वीन्टलसम्म खाद्यान्य खरिद गर्न पाउने व्यावस्था छ। गुल्मीमा सुपथ पसल सञ्चालनमा आएपछि नागरिकमा थप उत्साह थपिएको छ। सरकारले खाद्यान्य निःशुल्क ढुवानी गर्ने भएकाले उपभोक्ताले उपभोग्य बस्तुमा ५ देखि ७ प्रतिशतसम्म सहुलियत पाउनेछन्। स्थानीय तहमा बिक्री केन्द्र सञ्चालनमाखाद्य व्यवस्था तथा व्यापार कम्पनीले सदरमुकाम तम्घासको हाटबजारमा बिक्री केन्द्र सञ्चालनमा ल्याएको छ। त्यस्तै जिल्लाको मालिका गाउँपालिका ४ को अर्खाबाङ, रुरुक्षेत्र गाउँपालिका ४ को बलेटक्सार र मदाने गाउँपालिका २ को बाँझकटेरीमा खाद्य बिक्री केन्द्र स्थापना भएर सञ्चालनमा आएका छन् । अहिले खाद्य डिपोबाट चामलमात्रै बिक्री भइरहेको छ। बिक्री केन्द्रबाट निकट समयमा चामलसहित दाल, नुन, तेल, चिनीलगायतका सबै खाद्य सामग्री सुपथ मूल्यमा बिक्री गरिने खाद्य व्यावस्था तथा व्यापार कम्पनी लिमिटेड गुल्मी शाखा प्रमुख पुष्पा पाण्डेयले जानकारी दिइन्। खाद्य सुरक्षाको सुनिश्चतामा योगदान दिने, खाद्यान्यको अभावमा जीवन जोखिमको न्युनीकरण गर्ने र महामारी तथा प्रकोपमा खाद्यान्य अभाव हुने नदिने उद्देश्यसहित शाखा र बिक्री केन्द्र सञ्चालनमा ल्याइएको गुल्मी शाखा प्रमुख पाण्डेयले बताइन्। प्रत्येक बिक्री एक स्थायी र एक जना दैनिक ज्यालादारी कर्मचारी परिचालन भएका छन्। मूल्यमा स्थिरता, सहज आपूर्ति र बजारीकरणमा टेवा पुर्याउने कम्पनीको उद्देश्य रहेकाले गाउँको रैथाने बाली खरिद गरेर बिक्री तथा प्रर्वद्धन गर्ने कार्यालयको योजना छ।"
"लोसपा विवाद उत्कर्षमा : ठाकुर बैठक बोलाउँदै, महतो पार्टी फुटाउँदै","काठमाडौं : लोसपा अध्यक्ष महन्थ ठाकुर र वरिष्ठ नेता राजेन्द्र महतोबीच बोलचाल नभएको एक महिना भयो। अध्यक्ष ठाकुरले पूर्वसहमति पालना नगरेको भन्दै महतो तीव्र असन्तुष्ट छन्। अब एकै ठाउँ बस्न नसकिने भन्दै महतोले अर्कै पार्टी गठनको तयारी गरिसकेको उनी निकट नेताहरू बताउँछन्। ०७८ भदौ २ मा ठाकुर र महतोलगायतका नेताहरू मिलेर लोसपा गठन गरे। त्यसबेला जसपा छोडेर पार्टीमा आएका सबै नेतालाई केन्द्रीय समितिमा लैजाने पूर्वसहमति थियो। तर, अध्यक्ष ठाकुरले असोज ८ गते केन्द्रीय समिति एकपक्षीय विस्तार गरे। महतो पक्षीय नेताहरूलाई बाहिरै राखियो। महतो पक्षीय नेताहरू समेटिएनन्। महतोले मंसिर २४ गतेको केन्द्रीय समिति बैठक बहिस्कार गरे। पछिल्लोपटक सशस्त्र प्रहरीका असई थमन विक हत्याकाण्डमा लोसपासहितका नेतालाई महोत्तरी जिल्ला अदालतले जन्मकैदको फैसला सुनायो। त्यस प्रकरणमा महतोले सरकार छोडेर आन्दोलन गर्नुपर्ने प्रस्ताव गरे। तर, ठाकुरले मानेनन्। आफ्ना कुराको सुनुवाइ हुन छोडेको भन्दै महतो छुट्टै पार्टी गठनको तयारीमा जुटेको नेताहरू बताउँछन्। वरिष्ठ नेता महतो राष्ट्रिय मुक्तिको आन्दोलन गर्ने तयारीमा रहेको उनी निकट लोसपाका महासचिव केशव झा बताउँछन्। उनी भन्छन्, हामी पार्टीबाट छुट्टिने अभियानमा लागिरहेका छौं। अब डेढ महिनापछि अभियानको घोषणा गर्दै छौं। अध्यक्ष ठाकुर भने पार्टीको केन्द्रीय समितिको बैठक बोलाउने तयारीमा रहेको अर्का महासचिव मनिष मिश्रले बताए। पार्टीको नीतिविपरीत वरिष्ठ नेता महतोले काम गरेको भन्दै उनीमाथि कारबाही प्रक्रिया थालिने उनले संकेत गरे। उनले भने, राजेन्द्रजी पार्टीको वरिष्ठ नेता नै हुनुहुन्छ। उहाँलाई अब बस्ने पार्टी बैठकमा हामी बोेलाउँछौं। पार्टीविरुद्ध कुनै गतिविधि गरेको वा बैठकमा नआए त्यो विषय केन्द्रीय बैठकको एजेन्डा बन्छ। दिल्ली सन्देशले तरंग पार्टी अध्यक्ष ठाकुरसँग खटपट भएपछि वरिष्ठ नेता महतो एकसाता अघि दिल्ली गएका थिए। त्यहाँ उनले शक्ति केन्द्रसँग संवाद र छलफल गरेको नेताहरू बताउँछन। लोसपाका एक नेताले भने,राजेन्द्रजी इण्डिया जानुभएको थियो। राजनीतिक शक्तिसँग संवाद गरेर आउनुभएको छ। तपार्इं दिल्ली गएर त्यहाँका नेताहरूसँग भेटेको कुरा के हो ? भन्ने अन्नपूर्ण पोस्ट्को जिज्ञासामा महतोले हाँस्दै भने, त्यो त मिडियाले लेखी रहन्छन्। राष्ट्रिय मुक्ति आन्दोलनको तयारी गरिरहेको महतोले बताए। लोसपा पनि नछोड्ने अनि राष्ट्रिय मुक्ति आन्दोलन त्यहीँ बसेर कसरी बनाउनु हुन्छ ? भन्ने प्रश्नमा उनले भने, त्यो पनि छिट्टै बताउँछु। म छिट्टै क्लियर गर्छु। मधेसी, थारु, आदिवासी जानजाति, दलित, मुस्लिम सबैलाई जोडेर क्रान्तिबाटै मात्रै बहुल राष्ट्रिय घोषणा हुने नेता महतोको भनाइ छ। नेपाललाई सबैको साझा फूलबारी भनियो, महतो भन्छन्, तर, एकल जातीय राज्य चलिरहेको छ। अबको आन्दोलन साँस्कृतिक क्रान्तिकारीबाट सुरु हुने र त्यसले सबै जातजाति, धर्म, सम्प्रदायको अधिकार र पहिचान दिलाउँछ। महतो पक्षले आन्दोलनबाटै वैकल्पिक शक्ति निर्माण गर्ने भनेर राजनीतिक दस्तावेज बनाइरहेको छ। लोसपाको कुरा मात्रै हामीले गरेका छैनौं, महतो पक्षका नेता झाले भने, लोसपामा भएका कार्यकर्ताले मात्रै वैकल्पिक शक्ति निर्माण हुन सक्दैन नि ! उनले सबै दलका क्रान्तिकारी युवाहरूलाई आफूहरूले बटुलेर आन्दोलनको दस्ता तयारी गरेको बताए। एजेन्डा, विचारमा सहमति खोजिरहेका छौं। सहमत भयो भने तालिम दिन्छौं, उनले भने, अब विकल्पसहितको विद्रोह गर्छौं। विकल्प भनेको बहुल राज्यको स्थापना गर्ने हो। यसका लागि राष्ट्रिय मुक्ति क्रान्ति गर्छौं। आन्दोलनको जगमा पार्टी फुटाउने महतो पक्षधर नेताहरू लोसपामै बसेर आन्दोलनको तयारी गर्ने मनस्थितिमा छन्। महतो पक्षधर नेता झाले भने, हामी पार्टी घोषणा गर्दैनौं, राष्ट्रिय मुक्ति क्रान्तिबाट बहुल राष्ट्रिय राज्य निर्माणका लागि अभियान चलाउँछौं।"
राष्ट्रपति पौडेल र डा मार्टिन सुल्जबीच भेटवार्ता,"काठमाडौं : राष्ट्रपति रामचन्द्र पौडेलसँग जर्मनीको फ्रेडरिक एबर्ट स्टिफटुङका ग्लोबल प्रेसिडेन्ट डा मार्टिन सुल्जले शिष्टाचार भेट गरेका छन्। राष्ट्रपति निवास शीतल निवासमा भएको भेटमा राष्ट्रपति पौडेलले नेपाल र जर्मनीबीच दौत्यसम्बन्ध स्थापना भएदेखि सुमधुर मैत्रीपूर्ण सम्बन्ध रहेको उल्लेख गरे। उनले फ्रेडरिक एबर्ट स्टिफटुङले काठमाडौंस्थित आफ्नो कार्यालयबाट राजनीति, सुशासन, अर्थतन्त्र एवं लोकतन्त्रको क्षेत्रमा सक्रियताका साथ उल्लेखनीय काम गर्दै आएकोमा खुसीसमेत व्यक्त गरे"
देश बनाउने एमालेलाई छेकेर गठबन्धनले ग्रहणको काम गरिरहेको छ : ओली,काठमाडौं : नेकपा एमालेका अध्यक्ष केपी शर्मा ओलीले एमालेले गरेको विकासका कामलाई रोक्न गठबन्धन बनेको बताएका छन्। बुधबार सिन्धुपाल्चोकको थाङ्पालधाममा पाँचपोखरी थाङ्पाल गाउँपालिकाको प्रशासकीय भवन उद्घाटन गर्दै ओलीले एमाले सरकारले मुलुकको विकासका धेरै काम गरेकाले त्यसलाई रोक्न गठबन्धन बनेको बताएका हुन् । गठबन्धन सरकार बन्ने वित्तिकै विकास सबै योजना काटिएको उनको भनाइ छ। ओलीले अहिलेको सरकारले मुलुकको विकासमा ध्यान दिन नसकेको आरोप समेत लगाए। ओलीले अहिले नेपालमाथि गठबन्धन नामको ग्रहण लागेको बताए । देश बनाउने एउटा एमालेलाई छेक्न अहिले आठदशवटा गठबन्धन मिलेर ग्रहणको काम गरिरहेका ओलीको भनाइ छ । उनले अब एमाले त्यो ग्रहणबाट बाहिर निस्कने र देश विकासको काममा लाग्ने बताए । ओलीले देशभक्त पार्टी नेकपा एमाले जनताको साथमा रहेको प्रष्ट पारे।
"कृषि क्षेत्रमा युवा पुस्ताको आकर्षण बढेको छैन, उनीहरूलाई ल्याउनुपर्छ : प्रधानमन्त्री","काठमाडौं : प्रधानमन्त्री पुष्पकमल दाहाल प्रचण्डले कृषि क्षेत्रमा युवा पुस्ताको आकर्षण बढ्न नसकेकाले त्यसतर्फ ध्यान दिनुपर्ने बताएका छन्। कृषि तथा वनविज्ञान विश्वविद्यालय बाह्रौं साधारणसभालाई सम्बोधन गर्दै उनले युवाहरूलाई कृषिमा ल्याएर उत्पादकत्व बढाउनुपर्नेमा जोड दिएका हुन्। प्रधानमन्त्रीले प्रचण्डले भने, कृषि क्षेत्रमा युवा पुस्ताको आकर्षण बढेको छैन भन्ने छ । जुनसुकै उपायहरू अपनाएर भए पनि उनीहरूलाई कृषिमा ल्याउनुपर्छ, उत्पादकत्व बढाउनुपर्छ । उनले प्राध्यापक, कृषि वैज्ञानिक, विद्यार्थी र प्राविधिकको सहयोगबिना उत्पादन र उत्पादकत्व लक्ष्यहरू हासिल गर्न नसकिने बताए। प्रचण्डले शिक्षा र रोजगारीका लागि पलायन भइरहेका विद्यार्थीलाई स्वदेशमै आकर्षित गर्न हरसम्भव प्रयास गर्नुपर्ने धारणा राखे। उनले रोजगारी प्रवद्र्धन र विद्यार्थीलाई आकर्षित गर्ने कार्यक्रममा ल्याउनुपर्नेमा जोड दिए। कृषि र पशुपालनको क्षेत्रको उत्पादन र उत्पादकत्व वृद्धि गर्न विश्वविद्यालयले हरतरहबाट आवश्यक भूमिका निर्वाह गर्नुपर्नेमा उनले जोड दिए। आर्थिक विकासमा कृषि, पशु र वन क्षेत्रको योगदान वृद्धि गर्न वातावरण अनुकूलित आधुनिकीकरण, यान्त्रिकीकरण र बजारीकरण गर्नुपर्ने बताउँदै प्रधानमन्त्री प्रचण्डले ग्रामीण समुदायको आर्थिकस्तर उठाउन शिक्षण, अनुसन्धान र प्रसारका क्रियाकलापमा राष्ट्रिय एवं अन्तर्राष्ट्रिय सरोकारवाला संघसंस्था मिलेर अगाडि बढ्न विश्वविद्यालयलाई सुझाव दिए । उनले विश्वव्यापी रूपमा बढ्दै गइरहेको जलवायु परिवर्तन, खाद्य असुरक्षा, बेरोजगारीजस्ता प्रतिकूल अवस्थासँग जुध्न र किसानको आम्दानी वृद्धि गर्ने र रोजगारको सुनिश्चितता गर्ने कार्यमा लाग्न प्रधानमन्त्री प्रचण्डले निर्देशन दिए। विश्वविद्यालयले देशैभरि सबै प्रदेशहरूमा आंगिक कलेजहरू स्थापना गर्ने लक्ष्यअनुरूप विभिन्न प्रदेशहरूमा ८ वटा कृषि संकाय र १ वटा वनविज्ञान संकायअन्तर्गतका कलेज र दुई वटा कृषि विज्ञान केन्द्रको स्थापना गरी सञ्चालनमा आएकोप्रति खुसी व्यक्त गरे। उनले स्याङ्जा र गोरखाका स्वीकृत कलेजहरूमा समेत शैक्षिक कार्यक्रम सुरू गर्न सुझाव दिए।"
"हेटौंडा कपडा उद्योग सेनालाई दिने तयारी, पुनः सञ्चालनका लागि १ अर्ब ९३ करोड रुपैयाँ लाग्ने अनुमान","काठमाडौं : सरकारले रूग्ण अवस्थामा रहेको हेटौंडा कपडा उद्योग पुनः सञ्चालनको जिम्मेवारी नेपाली सेनालाई दिने तयारी गरेको छ। बुधबार प्रधानमन्त्री तथा मन्त्रिपरिषदको कार्यालय सिंहदरबारमा प्रधानमन्त्री पुष्पकमल दाहाल प्रचण्डले कपडा उद्योग पुनः सञ्चालनका लागि नेपाली सेनासँग छलफल गरेका छन्। उनले उद्योग सञ्चालनका लागि सम्भाव्यता अध्ययननको बिफ्रिङ लिएका हुन्। नेपाल सरकारको आर्थिक वर्ष २०८०।०८१ को नीति तथा कार्यक्रममा विगतमा सञ्चालन भएर वर्तमानमा बन्द अवस्थामा रहेका उद्योगहरू पुनः सञ्चालन गर्ने व्यवस्था गरिएबमोजिम नेपाली सेनाले उद्योग पुनः सञ्चालन सम्बन्धी सम्भाव्यता अध्ययन गरेको थियो। विसं २०३२ सालमा चीन सरकारको आर्थिक तथा प्राविधिक सहयोग र नेपाल सरकारको लगानीमा स्थापना भएको हेटौंडा कपडा उद्योग विसं २०५६ सालदेखि उत्पादन बन्द भएपछि २०५९ सालमा तात्कालीन शाही सरकारले उक्त उद्योग बन्द गर्ने निर्णय गरेको थियो। प्रचण्ड नेतृत्वको वर्तमान सरकारले उद्योग पुनः सञ्चालनको विषय नीति तथा कार्यक्रममा समावेश गरेपश्चात नेपाली सेनाले सोको सम्भावना अध्ययन गरेको थियो। सो प्रतिवेदनको सारसंक्षेप नेपाली सेनाले बुधबार प्रधानमन्त्रीसमक्ष प्रस्तुत गरेको हो। अध्ययन प्रतिवेदनमा बजार व्यवस्थापन हुन नसक्नु, प्रविधिको समयसापेक्ष आधुनिकीकरण हुन नसक्नु, लोडसेडिङको अवस्था हुनु, आवश्यकताभन्दा धेरै जनशक्ति हुँदा आर्थिक भार पर्नु र व्यवस्थापकीय क्षमतामा कमि हुनु आदि कारणले विगतमा उद्योग बन्द हुन पुगेको निष्कर्ष निकालेको छ। अध्ययन प्रतिवेदनमा उद्योगका विद्यमान केही संरचना र मेसिनहरू मर्मतसम्भार गरी सञ्चालनमा ल्याउन सकिने अवस्थामा रहेको, उद्योग सञ्चालनका लागि नेपाली सेनाको सैनिक कल्याणकारी कोषको बजेट पर्याप्त रहेको, उद्योगको स्वामित्वमा १६६ रोपनी जग्गा उपलब्ध रहेको, उद्योगका लागि आवश्यक न्यूनतम पूर्वाधार विद्यमान रहेको, उद्योग सञ्चालनका लागि अधिकांश कच्चा पदार्थ देशभित्र नै उपलब्ध रहेको तथा नेपाली सेना लगायत सरकारी कर्मचारीका लागि लत्ताकपडाको माग उद्योगले परिपूर्ति भएकाले बजारका लागि कुनै समस्या नभएको उल्लेख छ। प्रतिवेदनले उद्योग पुनः सञ्चालनको आवश्यकता र औचित्यसमेत निर्क्यौल गरेको छ। जसअनुसार उद्योग पुनः सञ्चालन गर्दा विगतको औद्योगिक शाख कायम हुने, मुलुकको औद्योगिक क्षेत्रको विकास र कुल गार्हस्थ उत्पादनमा महत्वपूर्ण योगदान पुग्ने, विश्वबजारमा औद्योगिक सन्देश जाने, आयत प्रतिस्थापन र आत्मर्निभरतामा अभिवृद्धि हुने, रोजगारी सिर्जनामा महत्वपूर्ण योगदान हुने भएकाले युवा पलायन रोक्न सकिने निष्कर्ष छ। अध्ययन कार्यदलले उद्योग पुनः सञ्चालनको मोडालिटीसमेत प्रस्ताव गरेको छ। तीन वर्षे कार्यतालिकासहितको प्रस्तावित मोडालिटीमा अनुमानित २६ लाख मिटर कपडा उत्पादनका लागि आर्थिक वर्ष २०८०।०८१ मा नीतिगत निर्णय गरी नेपाली सेनालाई उद्योगको हस्तान्तरण, डीपीआर निर्माण, नयाँ मेसिनरी सामानको छनोट र खरिदको काम सम्पन्न गर्ने उल्लेख छ। त्यसैगरि आर्थिक वर्ष २०८१।०८२ मा पूर्वाधार निर्माण, मेसिन र उपकरण खरिदको काम सम्पन्न गरी परीक्षण उत्पादन सुरू गर्ने प्रस्तावित मोडालिटीमा उल्लेख छ। त्यस्तै आव २०८२।०८३ मा मेसिनहरू थप गर्ने, उद्योगको क्षमता विस्तार गर्ने, बुटवल धागो उद्योग सञ्चालनको सम्भाव्यता अध्ययन गरी कच्चा पदार्थको व्यवस्था र नियमित उत्पादन सुरू गर्ने प्रस्ताव गरिएको छ। प्रतिवेदनमा उद्योग पुनः सञ्चालनका लागि रू १ अर्ब ९३ करोड लागत लाग्ने प्रारम्भिक अनुमान गरिएको छ । साथै वार्षिक सञ्चालन खर्च रू ७८ करोड लाग्ने प्रतिवेदनमा प्रारम्भिक अनुमान गरिएको छ। उद्योग पुनः सञ्चालन गर्दा ९ वर्षपछि लागत प्रतिस्थापन गरी उद्योग नाफामा जाने कार्यदलको निष्कर्ष छ। कार्यदलले उद्योग पुनः सञ्चालनका निम्ति नेपाल सरकारको नीतिगत र कानुनी सहयोगको समेत प्रस्ताव गरेको छ। जसअनुसार उद्योग पुनः सञ्चालनका लागि नीतिगत र कानुनी प्रक्रियामा सहयोग हुनुपर्ने, हालसम्मको दायित्व फरफारक गरी उद्योगको स्वामित्व नेपाली सेनामा हस्तान्तरण गर्नुपर्ने, उद्योगबाट उत्पादित कपडाको खपत सरकारी निकायमा गर्नेगरि नीतिगत व्यवस्था हुनुपर्ने लगायतका विषय समावेश गरेको छ। ब्रिफिङपछिको बैठकमा बोल्दै प्रधानमन्त्री प्रचण्डले उद्योग पुनः सञ्चालनमा केन्द्रित भएर नेपाली सेनाले गरेको अध्ययन महत्वपूर्ण भएको बताए। उनले भने, 'नेपाली सेनाले राम्रो अध्ययन गरेको छ। यसबारे राजनीतिक तहमा पनि एकचरण छलफल गर्छु। अध्ययनका निम्ति सरकारको तर्फबाट पनि सानो टीम बनाएर जान सकिन्छ। त्यसपछि मन्त्रिपरिषद् बैठकबाट ठोस निर्णय लिनेछौँ।' प्रधानमन्त्रीले देशका उद्योगहरू निजीकरण गर्दै जाँदा देशको उत्पादकत्वमा ह्रास आउनुका साथै रोजगारीका अवसर घट्दै जानु नकारात्मक भएको बताए। उनले भने, विगतका सरकारी उद्योगहरू निजीकरण गरिए। त्यसको परिणाम राम्रो भएन, उद्योगहरू कौडीमा निजीकरण गरिए, देशमा औद्योगिक वातावरण कमजोर भयो। रोजगारी सिर्जना खुम्चिँदै गयो। त्यसले युवा पलायनको भयावह स्थिति बन्दै गयो। अब पनि हामीले पहल लिएनौँ र औद्योगिक वातावरण बनाएनौँ भने देशको समस्या सम्बोधन गर्न सक्दैनौँ। बैठकमा उपप्रधानमन्त्री तथा रक्षामन्त्री पूर्णबहादुर खड्का, उपप्रधान तथा गृहमन्त्री नारायणकाजी श्रेष्ठ, अर्थमन्त्री डा प्रकाशशरण महत, उद्योगमन्त्री रमेश रिजाल, राष्ट्रिय योजना आयोगका उपाध्यक्ष डा मीनबहादुर श्रेष्ठ, मुख्यसचिव डा बैकुण्ठ अर्याल, नेपाली सेनाका प्रधानसेनापति प्रभुराम शर्मा, नेपाल सरकारका सचिवहरू र नेपाली सेनाका उच्चपदस्थ अधिकारीहरू सहभागी थिए।"
तत्काल मन्त्रिपरिषद् पुनर्गठनको संभावना छैन : मन्त्री गुरूङ,काठमाडौं : कानुन न्याय तथा संसदीय मामिला मन्त्री धनराज गुरुङले तत्काल मन्त्रिपरिषद् पुनर्गठनको सम्भावना नरहेको बताएका छन्। बुटवलमा एक कार्यक्रममा बोल्द मन्त्री गुरुङले प्रधानमन्त्रीले मन्त्री फेर्ने बताए पनि अहिले परिवर्तन गरिहाल्ने परिस्थिति नभएको बताए । गुरुङले राष्ट्रिय सभा निर्वाचनमा कोशी प्रदेशमा भएको भोटक्रसले गठबन्धनभित्र तरंग ल्याए पनि यसले खासै असर नपार्ने बताए । कोशी घटनाका विषयमा गठबन्धन दलभित्र गम्भीर समीक्षा सुरू भएको भन्दै उनले यसको च्याप्टर छिटै क्लोज हुने जिकिर गरे । मन्त्री गुरुङले देशको आर्थिक संकट तंग्रिँदै गएको बताउँदै श्रीलंकाजस्तो अवस्था पुग्ने भनेर गरिएका प्रचार अनावश्यक भएको बताए। कांग्रेस उपसभापति समेत रहेका गुरुङले कांग्रेसका भ्रातृ संगठन भद्दा र ठूला बनेको भन्दै भीड बढाउँदै पार्टी बन्न नसक्ने धारणा राखे । संक्रमणकालीन न्यायसम्बन्धी टीआरसी विधयेकको विषय सहमतिकै आधारमा टुंगो लगाउनेगरी आफू क्रियाशील रहेको उनको भनाइ छ।
अवैध आईएनजीओ चुजीलाई लुम्बिनीमा चार बिघा,"काठमाडौं : एक चीन नीति अंगालेको नेपालले ताइवानलाई देशका रूपमा चिन्दैन। कुनै सम्बन्ध कायम नै नभएको ताइवानमा स्थापित संस्था चुजी फाउन्डेसनले देशभर सक्रियता बढाइरहेको छ। नेपालका कुनै पनि सरकारी निकायमा दर्ता नभएको फाउन्डेसनले आर्थिक क्रियाकलापमा सक्रियतापूर्वक लागिरहँदा पनि सरकारी निकाय बेखबर छन्। अझ यही संस्थालाई लुम्बिनी विकास कोषले बुद्ध जन्मस्थलको चार बिघा जग्गा दिने निर्णय नै गरेको छ। कुनै पनि विदेशी संस्थाले नेपालमा आर्थिक क्रियाकलाप गर्न समाज कल्याण परिषद्मा दर्ता हुनुपर्छ। तर, चुजी फाउन्डेसनले कुनै दर्ताबिनै खुलेआम आर्थिक क्रियाकलापका गतिविधि गर्दै आएको छ। ०७२ को भूकम्पमा उद्धारका लागि भन्दै फाउन्डेसनका स्वयंसेवक नेपाल आएको चुजी फाउन्डेसनको वेबसाइटमा देखिन्छ। त्यसयता फाउन्डेसनले देशका विभिन्न भागमा आर्थिक सहायताका क्रियाकलाप गर्दै आएको छ। सन् २०२२ देखि लुम्बिनी क्षेत्रमा क्रियाशील यो संस्थालाई राजनीतिक शक्तिकेन्द्रको आडमा नेपालमा पनि दर्ता प्रक्रिया अघि बढाइएको पाइएको छ। समाज कल्याण परिषद्को सन् २०२२ सम्मको गैरसरकारी संस्थाको ८६९ वटा सूचीमा चुजी फाउन्डेसनको नाम भने उल्लेख छैन। फाउन्डेसनले नेपालमा बुद्धिष्ट चुजी च्यारिटी फाउन्डेसन एनजीओ नेपालका नाममा दर्ता गर्न समाज कल्याण परिषद्मा निवेदन दिएको छ। नेपालमा यो संस्थाका कन्ट्री डाइरेक्टरमा डा निर्देश शाक्य छन्। स्रोतका अनुसार उनी पूर्वमन्त्री केशवमान शाक्यका छोरा हुन्। केशवमानले लुम्बिनी विकास कोषको उपाध्यक्ष भएरसमेत काम गरिसकेका छन्। समाज कल्याणपरिषद् स्रोतका अनुसार चुजी फाउन्डेसन दर्ताका लागि सरकारका मन्त्री तथा राजनीतिक दलका प्रभावशाली नेताहरूले दबाब दिइरहेका छन्। परिषद्मा दर्ताका लागि प्रयास गरिरहेको फाउन्डेसनलाई महिला, बालबालिका तथा समाज कल्याणमन्त्री सुरेन्द्रराज आचार्यले पनि सहयोग गरिरहेका छन्। स्रोतका अनुसार परिषद्मा छलफलकै क्रममा रहेको चुजीको फाइलमा मन्त्री आचार्यले सदर गरिसकेका छन्। बाहिर देख्दा चुजी सामाजिक संस्था देखिन्छ। तर, यस संस्थालाई अमेरिकी इन्टेस्टका रूपमा प्रयोग गर्न खोजेको देखिन्छ, स्रोतले भन्यो, ताइवानी संस्थाको सक्रियताले एक चीन नीतिमाथि पनि संकट हुनसक्छ। चुजीले आर्थिक स्रोत परिचालनका लागि नेपाली गैरसरकारी संस्थाको खोजी गरिहरेको थियो। ताइनवानी संस्था भएकाले सजिलै दर्ता प्रक्रियामा लैजाँदा चीनको असन्तुष्टि आउने देखिएपछि राजनीतिक शक्ति केन्द्र हुँदै यसलाई बैधानिक बनाउन खोजिएको परिषद्का एक सदस्यले बताए। परराष्ट्र मन्त्रालयले नचिन्ने देशसँग राजनीतिक शक्तिको आडमा छिमेकीविरुद्ध परिचालन गर्न खोजिएको छ, ती सदस्यले भने। लुम्बिनी विकास कोषले चुजी फाउन्डेसनलाई जग्गा दिन गरेको निर्णय लुम्बिनी विकास कोषले दियो जग्गा लुम्बिनी विकास कोषमा केञ्जो टांगेले बनाएको गुरुयोजनामा शैक्षिक प्रयोजनका लागि हाइस्कुल कम्प्लेक्स क्षेत्र छुट्ट्याइएको छ। त्यसरी छुट्ट्याइएको जग्गामध्ये केही क्षेत्र लुम्बिनी बौद्ध विश्वविद्यालयले प्रयोग गरिरहेको छ। त्यहीँको चार बिगा जग्गा चुजी फाउन्डेसनलाई दिने निर्णय कोषले गरिसकेको छ। लुम्बिनी विकास कोषका सदस्य विश्वराज पौडेलका अनुसार प्राविधिक शिक्षासहितका शैक्षिक कार्यक्रम सञ्चालन गर्ने उद्देश्यका लागि चुजी फाउन्डेसनलाई जग्गा दिने निर्णय गरिएको हो। चुजीले २५ वर्षसभित्र विद्यालय निर्माण गरी आफ्नै रेखदेखमा शैक्षिक कार्यक्रम चलाउन सक्ने अनुमति विकास कोषले दिएको छ। कोषले चुजीसँग सहकार्य सम्झौता गरेको छ। फाउन्डेसनले विस्तृत योजना बनाएर भौतिक पूर्वाधारसहितका संरचना निर्माणका लागि कोषसमक्ष प्रतिवेदन पेस गर्नुपर्नेछ। चुजी फाउन्डेसनलाई जमिन दिनुअघि एक अध्ययन समिति बनाएर प्रतिवेदन माग गरिएको थियो। २०७९ जेठ २८ गते गठित समितिमा अर्का बोर्ड सदस्य राजेश शाक्यसहित तीन जना छन्। सो समितिले दिएको प्रतिवेदनमा गुरुयोजना अनुरूप विद्यालय सञ्चालन हुन नसकेकाले स्कुल बनाउने गरी जग्गा दिन सकिने राय दिइएको छ। सोही प्रतिवेदनलाई गत साउन २९ गतेको बोर्ड बैठकमा निणयार्थ पेस गरिएको थियो। लुम्बिनीमा सिंगो विश्वविद्यालय हुँदाहुँदै चुजीलाई योजनाबद्ध रूपमा जग्गा दिने काम भएको कोषका एक कर्मचारीले बताए। चुजीले लुम्बिनी क्षेत्रका स्थानीय समुदाय, विद्यालयका शिक्षकहरूलाई गोलबन्द गरी विभिन्न अभियान सञ्चालन गरिरहेको छ। चुजीका एक स्वयंसेवकले विशेष मिसनसहित सन् २०२२ देखि आफूहरू बुद्ध जन्मस्थल लुम्बिनीमा काम गरिरहेको बताए। चुजीले मेडिकल, विपत व्यवस्थापनसहितका क्षेत्रमा सहयोग गर्ने गरेको उनले बताए। लुम्बिनीमा जग्गा नै लिएर काम गर्ने योजनामा भने चीन विरोधी क्रियाकलाप हुन सक्ने आशंका जानकारहरूको छ।चुजीलाई कोषको जग्गा दिने प्रक्रियाको सुरुवात यसअघिका उपाध्यक्ष भिक्षु मैत्तेयले गरेका हुन्। हालका संस्कृतिमन्त्री सुदन किरातीको अध्यक्षतामा बसेको बैठकले अध्ययन समिति बनाएको थियो। डा ल्हारक्याल लामा उपाध्यक्ष भएपछि सोही अध्ययन प्रतिवेदनका आधारमा जग्गा दिने निर्णय गरिएको हो। बोर्ड बैठकको एजेन्डामा के छ ? भगवान गौतम बुद्धको पवित्र जन्मस्थल लुम्बिनीको विकास र संरक्षण गर्ने उद्देश्यले तयार भएको लुम्बिनी गुरुयोजनाअन्तर्गत लुम्बिनी ग्राममा हाइस्कुल कम्प्लेक्सका लागि जग्गा व्यवस्था गरिएको छ। सो स्थानमा लुम्बिनी विकास कोष र लुम्बिनी बौद्ध विश्वविद्यालयबीच २०७१ पुस २१ मा सम्झौता भएको थियो। सो सम्झौताअनुसार विश्वविद्यालयका केही पूर्वाधार निर्माण भए पनि गुरुयोजना अनुसार विद्यालय नभएकाले विद्यालय निर्माण तथा सञ्चालनका लागि कोषको कार्यकारिणी समितिको २०७९ जेठ २८ गतेको निर्णयबाट कार्यकारिणी समिति सदस्य विश्वराज पौडेलको संयोजकत्वमा अध्ययन कार्यदल गठन गरिएको थियो। कार्यदलले प्रतिवेदन पेस गरिसकेपछि चुजी फाउन्डेसनको प्रस्तावका आधारमा जग्गा उपलब्ध गराउने निर्णय गरिएको हो। छिमेकी चिढ्याउने योजनासमाज कल्याणपरिषद्का एक सदस्यका अनुसार चुजीको मुख्य काम नै पैसा र जिन्सी बाँडेर नागरिकलाई गोलबन्द गर्ने हो। यसका लागि फाउन्डेसनले राजनीतिक नेतृत्वलाई आर्थिक लाभ दिएर आफ्नो पक्षमा पार्दै आएको भने विपन्न समुदायलाई कपडा र खाद्यन्न वितरण पनि गरिरहेको छ। फाउन्डेसनको वेबसाइटमा भेटिएको विवरण अनुसार नेपालको सिरहा, सप्तरी, रुपन्देहीसहितका विपन्न समुदाय रहेको क्षेत्रमा अनुमतिबिनै काम गरिरहेको छ। ती स्थानमा खटिने अभियन्ताले फाउन्डेसनभन्दा पनि ताइवानको प्रचार गर्ने गरेका छन्। ताइवान स्वतन्त्र राष्ट भएको दाबी उनीहरूले गर्ने गरेको स्रोतकोको दाबी छ।"
रामपुरमा कृषि इन्जिनियरिङ कलेज सञ्चालनमा आउने,"चितवन : कृषि तथा बन विज्ञान विश्वविद्यालय सभाको १२ औं साधारण बैठकले कृषि इन्जिनियरिङ कलेज स्थापना गर्ने निर्णय गरेको छ। कूलपति समेत रहेका प्रधानमन्त्री पुष्पकमल दाहालको अध्यक्षतामा प्रधानमन्त्री निवास बालुवाटारमा बसेको बैठकले विश्व विद्यालयअन्तर्गत आङ्गिक कलेजको रुपमा कृषि इन्जिनियरिङ कलेज स्थापना गर्ने निर्णय गरेको हो । कलेजमा स्नातक तहसम्मको अध्यापन हुनेछ । कृषि यान्त्रिकरणसम्बन्धी विभिन्न विषयमामा पढाइ हुनेछ। इन्जिनियरिङ परिषदबाट अनुमति लिएपछि पढाइ सुरु हुने कृषि संकायका डिन डा अर्जुन श्रेष्ठले बताए । कृषि संकायअन्तरगत एग्री कल्चरल इन्जिनियरिङ पढाइ हुने निर्णय सिनेटले पास गरेको हो ,'उनले भने , 'यो चार वर्षको हुन्छ । यसमा यान्त्रीकरण ,सिंचाइबारे पढाइ हुन्छ । इन्जिनियरिङ परिषदले स्वीकृति दिएपछि पढाइ सुरु गर्छौं।' अध्यनको पाठ्यक्रम तयार भइसकेको छ आउदो शैक्षिक सत्रबाट भर्ना खुल्ने बताइएको छ । बैठकले आर्थिक वर्ष २०७९र८० को खर्च अनुमोदन समेत गरेको छ ।"
नवलपरासीको नापी कार्यालयका अमिन ढकालविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले नापी कार्यालय,नवलपरासी (बर्दघाट सुस्ता पश्चिम)का अमिन गोविन्द ढकालविरुद्ध भ्रष्टाचार मुद्दा दायर गरेको छ। जग्गा नापजाँच गरी लालपूर्जा दिलाउने प्रयोनार्थ सेवाग्राहीसँग ४ हजार घुस लिएको पुष्टि हुन आएकाले अमिन ढकालविरुद्ध आज विशेष अदालत काठमाडौंमा आरोपपत्र दायर भएको अख्तियारका प्रवक्ता नरहरि घिमिरेले जानकारी दिए। प्रवक्ता घिमिरेका अनुसार गत पुस ११ गते ढकाललाई सेवाग्राहीबाट ४ हजार घुस लिइसकेको अवस्थामा अख्तियारको टोलीले नियन्त्रणमा लिएको थियो। ढकाललाई भ्रष्टाचार निवारण ऐन, २०५९ को दफा ३ को उपदफा ९१० बमोजिमको कसुरमा बिगो ४ हजार रुपैयाँ कायम गरी भ्रष्टाचार निवारण ऐन, २०५९ को दफा ३ को उपदफा ९१० को देहाय (क) बमोजिम कैद सजाय गरी सोही ऐनको दफा ३ को उपदफा (१) अनुसार बिगो बमोजिम जरिवाना सजायसमेत हुन मागदाबी गरि आरोप पत्र दायर भएको अख्तियारले जनाएको छ।"
आर्थिक मारमा मष्टा संस्कृत गुरुकुल विद्याश्रम,"डोटी : डोटीमा एक संस्कृत विद्याश्रम धार्मिक जागरण फैलाउन लागिपरेको छ। शिखर नगरपालिका ६, चुडीस्थित श्री मष्टा संस्कृत गुरुकुल विद्याश्रमले धार्मिक जागरण फैलाइरहेको हो । राजनीतिज्ञ तथा समाजसेवी स्वर्गीय दुर्गा प्रसाद फुलाराको अगुवाइमा विसं २०७५ चैतमा स्थापना भइ २०७६ सालबाट पठनपाठन सुरु गरेको मष्टा संस्कृत गुरुकुल विद्याश्रममा डोटी, बझाङ र कैलालीका विद्यार्थीहरू अध्ययनरत छन् । जिल्लामा कुनै किसिमका धार्मिक कार्यलगायतका शुभकार्यमा उक्त विद्याश्रमका बटुकहरुलाई मन्त्रोच्चारणका लागि बोलाउने गरिन्छ। हाम्रो समाजलाई नैतिक शिक्षाको आवश्यकता महशुस भइरहेका बेला गुरुकुल विद्याश्रमले गरिरहेको अभियान महत्वपूर्ण रहेको डोटी बहुमुखी क्याम्पसका प्राध्यापक टीकाराम फुलाराले बताए । गुरुकुल शिक्षालाई सरकारले समेत महत्वका साथ हेनुपर्ने उनले भनाइ छ। हाल विद्याश्रममा जम्मा १६ जना बटुक (विद्यार्थी) अध्ययनरत छन् । धार्मिक जागरण फैलाइरहेको मष्टा संस्कृत गुरुकुल विद्याश्रम भने आर्थिक अभावमा सञ्चालन भइरहेको छ । विद्यार्थीहरुलाई पठनपाठनको आफ्नै भवन नहुँदा सरस्वती माविको दुईवटा कोठा प्रयोगमा ल्याएको शिक्षक ध्रुवराज फुलाराले बताए । शिक्षक फुलाराले भने,आर्थिक अभावका कारण पठनपाठन,बस्न तथा खानको लागि समेत समस्या भइरहेको छ ।विभिन्न व्यक्तिले गरेको दानदातव्य,केहि स्थानीय तह,संघसंस्थाहरूले खाद्यान्न तथा आर्थिक सहयोग गरेर विद्याश्रम सञ्चालनमा केहि सहज भइरहेको उनले बताए । विद्याश्रम सञ्चालनका लागि सरकारी तवरबाटै सहयोग भइदिए केही सहज हुने शिक्षक फुलारा बताउँछन् । विद्याश्रममा प्रत्येक दिन बिहान ५ बजेदेखि सन्धोपाशन, नित्य रुद्राभिशेक, शान्ति पाठ गरिन्छ भने साँझ साढे ६ बजे सन्ध्या बन्धन र आरती गरिन्छ ।"
डाँडा गाउँमा पहिलोपटक बल्यो विजुली,नुवाकोट : नुवाकोटको पूर्वी भेगमा रहेको दुर्गम डाँडा गाउँमा पहिलोपटक विजुली बत्ति बलेको छ। सदरमुकाम विदुरदेखि ६० किलोमिटर पूर्वमा रहेको ककनी गाउँपालिका१ स्थित डाँडा गाउँमा विजुली पुगेको छ। डाँडा गाउँ नुवाकोटको साबिक ओखरपौवा गाविस ९ मा रहेको छ। भूगोलका हिसाबले डाँडा गाउँबाट खोलापारी रहेको स्थान काठमाडौं हो। काठमाडौंको भूभागका वीचमा रहेको छुट्टै ४० घरधुरी रहेको डाडाँगाउँमा प्राधिकरणको विजुली बत्ति बलेको हो। नुवाकोट भएर पनि सो स्थानमा प्राविधिक समस्या रहेका कारण काठमाडौंको विजुली बत्ति तानेर बालिएको हो। नेपाल विद्युत् प्राधिकरणले डाडाँगाउँको लागि छुट्टै ट्रान्सर्फमर जडान गरेको हो। हालः डाँडागाउँबासीको सवै घरमा काठमाडौंबाट ल्याइएको बिजुली बल्न थालेको स्थानीयबासीको भनाइ छ। लामो समयदेखि नुवाकोटबाट बिजुली पुर्याए पनि भूभागका हिसाबले समस्या हुँदै आएको थियो। सो स्थानका ४० घरधुरीलाई नुवाकोटबाट थ्रीफेज लाइन लैजान मुस्किल भइरहेको थियो। घरायसी प्रयोजनको लागि लाइन तानेर डाँडा गाउँ पुर्याए पनि लोड पर्ने भएकाले बत्ती नपुगेपछि डाँडा गाउँले हरेक निर्वाचनमा यसलाई मुख्य विषय बनाउँदै आएको थियो।
२६ वर्षदेखि अलपत्र विराटनगर चक्रपथ,"विराटनगर : कहिले संघ र कहिले प्रदेशमा तानातान भइरहँदा विराटनगर चक्रपथ निर्माणको काम विगत २६ वर्षदेखि अलपत्र छ । फेरि पनि संघीय सरकारले आयोजना फिर्ता लगेपछि चक्रपथ निर्माण कार्य अनिश्चित जस्तै बनेको छ । प्रदेश सरकार मातहतमा रहने गरी २०७५ सालमा संघीय सरकारले हस्तान्तरण गरेको चक्रपथ आयोजना संघीय सरकारले नै फिर्ता लगेको हो । गत मंसिर १८ गते अर्थ मन्त्रालयको निर्णयबाट उक्त आयोजना संघमै फिर्ता गरिएको पत्र भर्खरै कोशी प्रदेशको पूर्वाधार विकास मन्त्रालयमा आएको हो। विराटनगर चक्रपथको योजनालाई थप तीव्रता दिने तयारी गरिरहेकै बेला पछिल्लोपटक संघीय सरकारले उक्त योजना फिर्ता लगेको छ । अर्थ मन्त्रालयले आयोजना पुनः संघबाटै सञ्चालन गर्ने भन्दै फिर्ता लगेको पूर्वाधार विकास कार्यालय मोरङका प्रमुख सुशील श्रेष्ठले जानकारी दिए । हाम्रो मागअनुसार संघले चक्रपथका लागि छुट्याएको बजेट संघमा राखेपछि हामीले बजेट प्रदेशमा नै पठाउन पहल गरेका थियौं, तर अर्थ मन्त्रालयले आयोजना नै संघमा लैजाने निर्णय गरेको पत्र पठाएको छ, उनले भने,अब यो आयोजना संघले नै अघि बढाउला। विराटनगर चक्रपथ निर्माण आयोजना संघबाटै सञ्चालन गर्नु उपयुक्त हुने भन्दै भौतिक पूर्वाधार तथा यातायात मन्त्रालयको नाममा सहमति दिएको हो। अर्थ मन्त्रालयको सहमति दिनेसम्बन्धी पत्रमा भनिएको छ, सडक डिभिजन विराटनगरको कार्य क्षेत्रभित्र पर्ने वैकल्पिक सहायक राजमार्ग विकास कार्यक्रमअन्तर्गतको रानी हुँदै विराटनगर १२ देखि बुढीगंगाको निमुवासम्मको चक्रपथ स्तरोन्नतिका लागि समावेश भई १० करोड रुपैयाँ रकम विनियोजन भएको कार्यक्रम पुनः सङ्घीय बजेटमा समावेश भएकाले पुनः प्रदेशमा नै हस्तान्तरण हुन माग भई आएको विषय पेस हुँदा उक्त कार्यक्रम संघबाटै कार्यान्वयन गर्न उपयुक्त हुने बेहोरा अनुरोध छ। विराटनगरको समग्र विकास र ट्राफिक व्यवस्थापनमा सहयोग पुग्ने लक्ष्यका साथ २०५४ सालदेखि चक्रपथ निमार्णको काम सुरु गरिएको थियो । तत्कालीन भौतिक यातायात तथा योजना मन्त्री विजयकुमार गच्छदारले ४२ किलोमिटर लामो चक्रपथको शिलान्यास गरेका गरेका थिए । प्रदूषण नियन्त्रण,मानवबस्ती विकास र सहरी क्षेत्रमा ट्राफिक जामको समस्या न्यूनीकरणलगायतका उद्देश्य चक्रपथ निर्माण कार्यले बोकेको थियो । मुलुक संघीय संरचनामा रुपान्तरण भएपछि २०७५ सालमा उक्त योजना प्रदेश सरकारलाई हस्तान्तरण समेत गरिएको थियो । तर,चक्रपथ निर्माण कार्यलाई अगाडि बढाउन कोशी प्रदेश सरकारको पूर्वाधार विकास मन्त्रालयले बजेट माग गरेपछि चालू आर्थिक वर्षमा संघीय सरकारले १० करोड रुपैयाँ बजेट विनियोजन गरेको थियो । प्रदेश मातहतको आयोजना भएपनि संघीय सरकारले आफ्नै मातहतमा बजेट विनियोजन गरेपछि मन्त्रालयले बजेट प्रदेशलाई हस्तान्तरण गरिदिन पत्राचारसमेत गरेको थियो । तर, अर्थ मन्त्रालयले बजेट हस्तान्तरण गर्नुको साटो प्रदेशलाई पाँच वर्षअघि नै हस्तान्तरित योजना उल्टै फिर्ता लगेको हो । प्रदेश सरकारले महत्वका साथ चक्रपथ निर्माणको कामलाई अगाडि बढाउने तयारी गरिरहेकै बेला संघबाट आयोजना फिर्ता लगेको भन्दै प्रदेशसभाका सांसद असन्तुष्ट देखिएका छन्। उक्त योजना प्रदेशलाई नै फर्काउनुपर्ने कोशी प्रदेशसभा सदस्य जीवन आचार्य बताउँछन् । निरन्तर चक्रपथ निर्माणको विकासका लागि पहल गरिरहेको बताउँदै उनले संघीय सरकारले आयोजना फिर्ता गरेकोमा आफ्नो असहमत रहेको सुनाए । प्रदेश राजधानी विराटनगर र आसपासका चारवटा स्थानीय तहलाई समेटेको यो आयोजना निर्माणले यहाँको विकासमा ठुलो परिवर्तन गर्छ,उनले भने,मेरो पहलका कारण संघीय सरकारले यस वर्ष राम्रै बजेट पनि विनियोजन गर्यो । तर, संघले प्रदेशमा बजेट पठाउनुको साटो आयोजना नै फिर्ता लैजाने काम गरेर राम्रो गरेन। यता,विराटनगर महानगर प्रमुख नागेश कोइराला भने संघले उक्त योजना फिर्ता लग्नु विराटनगरबासीका लागि फाइदाको विषय रहेको जिकिर गर्छन् । संघीय सरकारसँग भएको पर्याप्त बजेटले चक्रपथ निर्माणको कार्यले गति पाउने उनको ठहर छ । साविकको आठवटा गाउँ विकास समितिलाई र हालको विराटनगर महानगर,कटहरी, ग्रामथान र बुढीगंगा गाउँपालिकालाई समेट्ने रिङरोड निर्माणको काम २०५४ सालदेखि थालिएको थियो । ४२ किलोमिटर लामो चक्रपथ निर्माण कार्य सुरु भएदेखि हालसम्मको अवधिमा ३७ किलोमिटरमा ट्र्याक खोलेर सडक ग्राभेल गर्ने काम सम्पन्न भइसकेको छ । तीन किलोमिटर सडक कालोपत्रेसमेत भइसकेको छ भने मुआब्जा विवादका कारण दुई किलोमिटरमा ट्र्याक खोल्न अझै बाँकी नै छ । मोरङको झोराहाट र विराटनगरस्थित दरैया बस्तीमा मुआब्जा विवादका कारण ट्र्याक खोल्ने काम नभएको पूर्वाधार विकास कार्यालयले जनाएको छ । व्यवस्थित विराटनगर निर्माणका लागि सवारीसाधनको चाप कम गर्न सुरु गरिएको चक्रपथको काम पूरा नहुँदा विराटनगरको ट्राफिक समस्या समाधान हुन सकेको छैन । बस्ती क्षेत्र विस्तार गर्ने योजना पनि अगाडि बढ्न सकेको छैन ।"
न्यायाधीश मरासेनीको निधनबाट न्याय र कानुनको क्षेत्रमा अपूर्णीय क्षति : सर्वोच्च अदालत,"काठमाडौं : सर्वोच्च अदालतले न्यायाधीश मातृकाप्रसाद मरासेनीको निधनबाट न्याय र कानुनको क्षेत्रमा अपूर्णीय क्षति पुगेको बताएको छ। न्यायाधीश मरासेनीको निधनप्रति दुःख व्यक्त गर्दै सर्वोच्च अदालतले स्वतन्त्र न्यायपालिकाको मूल्य मान्यतालाई स्थापित गर्न एवं न्याय र कानुनका क्षेत्रको विकासका लागि उनले पुर्याएको योगदान अतुलनीय रहेको जनाएको छ। सर्वोच्चले जारी गरेको विज्ञप्तिमा भनिएको छ, 'कानुनको क्षेत्रमा दख्खल राख्ने निर्भिक,सरल,अत्यन्त मिलनसार,विवेकशील, सहृदयी,मृदुभाषी,न्यायका मर्मज्ञ एवं अनुभवी न्यायिक व्यक्तित्वका रुपमा रहेका न्यायाधीश मरासेनीको योगदान भावी पुस्ताका लागि सदैव प्रेरणादायी र मार्गदर्शक रहिहरने छ।' उच्च अदालत पाटनका न्यायाधीश मरासेनीको बुधबार बिहान हृदयघातबाट निधन भएको हो। २०२४ साल जेठ २८ गते स्याङ्जामा जन्मिएका न्यायाधीश मरासेनीले २०५० साल साउन १ गतेदेखि नेपाल न्याय सेवामा शाखा अधिकृतको पदबाट सेवा प्रारम्भ गरेका थिए। २०७० जेठ २७ गते जिल्ला न्यायाधीश बनेका मरासेनी गत पुस १९ गते उच्च अदालतको न्यायाधीशमा नियुक्त भएका थिए। उनको निधनमा उच्च अदालत पाटन र मातहतका जिल्ला अदालतमा आज शोक बिदा दिइएको छ। बिहान बसेको सर्वोच्च अदालतको पूर्ण बैठकले न्यायाधीश मरासेनीको निधनमा शोक बिदा दिने निर्णय गरेको हो। उनको मङ्गलबार साँझ पशुपति आर्यघाटमा अन्त्यष्टि गरिएको छ ।"
दुर्घटनामा दुई जनाको मृत्यु,विराटनगर : मोरङका अलगअलग स्थानमा दुर्घटनामा परेर दुई जनाको मृत्यु भएको छ। ग्रामथान गाउँपालिकामा बुधबार दिउँसो र बूढीगंगा गाउँपालिकामा मंगलबार साँझ दुर्घटना भएको हो। ग्रामथान गाउँपालिका२ स्थित भित्रि सडकखण्डमा ट्याक्टरको ठक्करबाट पैदलयात्री युवकको मृत्यु भएको छ। कटहरीबाट झोराहाटतर्फ आउँदै गरेको मे१त ७०५९ नम्बरको ट्याक्टरले ठक्कर दिँदा अन्दाजी २० वर्षीय उपेश सरदारको मृत्यु भएको मोरङ ट्राफिक प्रमुख प्रहरी निरीक्षक सुमन न्यौपानेले दिए। उनका अनुसार ग्रामथान२ घर भएका सरदारलाई पैदल हिँडिरहेका बेला ट्याक्टरले दिउँसो ३:२५ बजेतिर ठक्कर दिएको थियो। गम्भीर घाइते भएका उनको उपचारका क्रममा विराटनगरको न्युरो अस्पतालमा दिउँसो ४ बजेतिर मृत्यु भएको इन्सपेक्टर न्यौपानेले बताए। उनका अनुसार शवलाई पोस्टमार्टमका लागि कोशी अस्पतालमा राखिएको छ। ट्याक्टर र चालक बेलबारी नगरपालिका२ का २६ वर्षीय लक्ष्मण परियारलाई नियन्त्रणमा लिएर प्रहरीले घटनाको अनुसन्धान सुरु गरेको छ। त्यस्तै कोशी लोकमार्गअन्तर्गत बूढीगंगा२ टंकीसिनवारीमा मोटरसाइकलको ठक्करबाट मंगलबार साँझ एक जना पैदलयात्री वृद्धको मृत्यु भएको छ। विराटनगरबाट सुनसरीको दुहवीतर्फ जाँदै गरेको को३८प ९९३७ नम्बरको मोटरसाइकलले ठक्कर दिँदा बूढीगंगा३ बाँसबारीका ७० वर्षीय जयप्रकाश रेग्मीको मृत्यु भएको इन्सपेक्टर न्यौपानेले बताए। उनका अनुसार मोटरसाइकलको ठक्करबाट गम्भीर घाइते भएका रेग्मीको उपचारका क्रममा विराट शिक्षण अस्पतालमा साँझ ५:२५ बजेतिर मृत्यु भएको हो। सडक पार गर्दै पश्चिमबाट पूर्वतर्फ गइरहेका बेला उनलाई मोटरसाइकलले ठक्कर दिएको थियो। दुर्घटनापछि मोटरसाइकल चालक दुहवी नगरपालिका१ का प्रदीपविक्रम साह फरार छन्। साह विराटनगरको नोबेल शिक्षण अस्पतालमा कार्यरत रहेको प्रहरीको भनाइ छ। मोटरसाइकललाई प्रहरीले नियन्त्रणमा लिएको छ।
सवारी दुर्घटनामा परी प्रहरी हवल्दारको मृत्यु,"गोरखा : जिल्ला प्रहरी कार्यलय गोरखा माताहत अस्थायी प्रहरी पोस्ट धारापानीमा कार्यरत प्रहरी सहायक हवल्दार रमेश रानाको सवारी दुर्घटनामा परी मृत्यु भएको छ। घरबिदा सकेर कार्यस्थल फर्कने क्रममा ३३ वर्षका उनको नारायणगढमुग्लिन सडकखण्डमा पुल बनाउन खनेको खाल्डोमा खसेर मृत्यु भएको हो। रुपन्देहीको कन्चन गाउँपाालिका वडा नं ४ निवासी राना गण्डकी प्रदेश विपद व्यवस्थापन गुल्म बाग्लुङ दरबन्दी भई अस्थायी प्रहरी पोस्ट धारापानीमा कार्यरत थिए। गत माघ ११ गते घर विदामा गएका उनी फर्कने क्रममा बुटवलबाट गोरखातर्फ आउँदै गर्दा दुर्घटनामा परेका हुन्। उनी आफैंले चलाएको ग२३प १५५९ नम्बरको मोटरसाइकल भरतपुर महानगरपालिका वडा नं २९ पन्ध्रकिलोस्थित नारायणघाटमुग्लिङ सडकखण्डमा अनियन्त्रित भई पुल बनाउन खनेको खाल्डोमा खसेर दुर्घटनामा परेको थियो। दुर्घटनामा परेका उनी र मोटरसाइकल पछाडि सवार ३३ वर्षका विकासकुमार पुनलाई उद्धार गरी पुरानो मेडिकल कलेज भरतपुर लगिएको थियो। तर, उपचारको क्रममा रानाको मंगलबार राति साढे ११ बजे मृत्यु भएको जिल्ला प्रहरी कार्यलय गोरखाका डीएसपी रमेशकुमार श्रेष्ठले बताए। दुर्घटनाबाट घाइते भएका विकास कुमार पुनको भने सोही अस्पतालमा उपचार भई रहेको प्रहरीले जनाएको छ।"
"हेलम्बु घुम्न आएका दुई जना भुटानीको दुर्घटनामा मृत्यु, घाइतेलाई हेलिकोप्टरमार्फत् उद्धार","सिन्धुपाल्चोक : सिन्धुपाल्चोकको हेलम्बु गाउँपालिकामा जीप दुर्घटना हुँदा दुई भुटानी नागरिकको मृत्यु भएको छ। सिन्धुपाल्चोकको हेलम्बु गाउँपालिका१ स्थित दोरिङ भिरमा बा२च ४४५० नम्बरको ल्याण्ड क्रुजर जीप दुर्घटना हुँदा हेलम्बु घुम्न आएका दुई भुटानी नागरिकको मृत्यु भएको हो। मृत्यु हुनेमा ३३ वर्षीय भुटानी नागरिक अब्गो र ७१ वर्षीया वाङ्मु रहेको जिल्ला प्रहरी कार्यालय सिन्धुपाल्चोकले जनाएको छ। दुर्घटनामा एक नेपाली नागरिकसहित ५ जना घाइते भएका छन्। घाइते हुनेमा हेलम्बु गाउँपालिका२ का ४२ वर्षीय जीप चालक रामचन्द्र भण्डारी, भुटानी नागरिक वर्ष ७४ को हाइज, ४२ वर्षीया पुमा छिरिङ, वर्ष ६५ की गुची रहेको जिल्ला प्रहरी कार्यालय सिन्धुपाल्चोकका प्रहरी नायव उपरीक्षक निरञ्जन भट्टराईले जानकारी दिए। एक जना भुटानी नागरिकको भने पहिचान खुल्न नसकेको प्रहरीले जनाएको छ। घाइतेहरूलाई उपचारका लागि हेलिकप्टरमार्फत् काठमाडौं लगिएको हेलम्बु गाउँपालिका अध्यक्ष निमा ग्याल्जेन शेर्पाले बताए। उनीहरू भुटानबाट हेलम्बु घुम्न आएको पर्यटक रहेको पालिका अध्यक्ष शेर्पाले जनाए।"
मुलुकी देवानी संहितामा संशोधन गर्न कुष्ठरोग प्रभावितहरूको माग,कपिलवस्तु : कपिलवस्तुका कुष्ठरोग प्रभावितहरूले मुलुकी देवानी संहितामा कुष्ठरोग प्रभावितहरूप्रति भएको विभेदको अन्त्य गर्न सरकारसँग माग गरेका छन्। तौलिहवामा स्थापना गरिएको स्वयंहेरचाह सिकाई तथा पुनःस्थापना केन्द्रको उद्घाटनका अवसरमा कृष्ठरोग प्रभावित सर्वसाधारणले संघीय सांसद बलराम अधिकारीमार्फत् प्रतिनिधिसभाका सभामुखसमक्ष मुलुकी देवानी संहिता २०७४ को पारिवारिक कानुनको बुँदा संशोधनका लागि माग गरेका हुन्। सो संहिताको परिच्छेद १ को विवहा सम्वन्धी व्यवस्थ महल ७१ को २ ग मा कुष्ठरोग भएका व्यक्तिहरुसंग विवहा गर्न गराउन नहुने प्रावधानलाई कानुनीरूपमा हटाउन माग गरेका हुन्। ज्ञापन पत्र बुझ्दै सांसद अधिकारीले अब सदन खुले लगत्तै यस विषयलाई आफुले प्राथमिकताका साथ उठान गरी कुष्ठरोग प्रभावितहरूको यो मागलाई सम्बोधन गर्ने बताए। कपिलवस्तुमा कुष्ठरोगका १६८ नयाँ विरामी फेला परेको र जिल्लाभर २ हजार ७ सय २५ जना हात्तीपाईले रोगका प्रभावित रहेको बताइएको छ।
"पेट्रोल, डिजेल र ग्यासको मूल्य वृद्धि","काठमाडौं : पेट्रोलियम पदार्थको मूल्य वृद्धि भएको छ। नेपाल आयल निगमको सञ्चालक समितिको बैठकले पेट्रोल, डिजेल र ग्यासको मूल्य वृद्धि गरेको हो। भारतबाट वृद्धि भएर मूल्यसूची आएपछि निगमले पेट्रोलमा ४, डिजेल र मट्टितेलमा २ र ग्यासमा १५ रुपैयाँ मूल्य वृद्धि गरेको हो। यससँगै काठमाडौं उपत्यकामा पेट्रोलको मूल्य १७०, डिजेटल र मट्टितेलको मूल्य १५८ र ग्यासको मूल्य १९१० रुपैयाँ पुगेको छ। नयाँ मूल्यसूची राति १२ बजेदेखि लागू हुने निगमले जनाएको छ।"
तातोपानी मेलामा रक क्लाइम्बिङको क्रेज,"गोरखा : धार्चे ३ खोर्लावेशीमा आयोजित ऐतिहासिक तातोपानी मेलामा रक क्लाइम्बिङको लोकप्रियता बढिरहेको छ । गत सोमबारदेखि सुरु भएको मेलामा २३ जनाले रक क्लाइम्बिङ गरिसकेका आयोजक धार्चे गाउँपालिकाले जनाएको छ । सोमबार १३ जनाले र मंगलबार १४ जनाले रक क्लाइम्बिङ गरेका गाउँपालिका कार्यालयका राज गुरुङले जानकारी दिए । तातोपानी क्षेत्र संरक्षण तथा संवद्र्धन विकास केन्द्रद्वारा आयोजित मेलामा रक क्लाइम्बिङ भने गाउँपालिकाले आयोजना गरेको हो । मेला तथा रक क्लाइम्बिङको गण्डकी प्रदेशकी सामाजिक विकास तथा स्वास्थ्यमन्त्री सुशीला सिँखडाले उद्घाटन गरेकी थिइन् । ऐतिहासिक तातोपानी मेलामा बिगत चार वर्षदेखि गाउँपालिका कार्यालयले रक क्लाइम्बिङ पनि गर्ने गरेको छ । रक क्लाइम्बिङ कार्यक्रमको नेतृत्व राष्ट्रिय खेलकुद परिषद अन्तर्गतको नेपाल आरोहण खेल संघका उपाध्यक्ष तथा नेपालका प्रथम अन्तर्राष्ट्रिय पर्वतारोहण पथप्रदर्शक सुनारबहादुर गुरुङले गरिरहेका छन् । केन्द्रका संस्थापक सदस्य धनबहादुर सुनारको सभापतित्वमा आयोजित कार्यक्रममा प्रमुख अतिथि मन्त्री सिँखडा, विशेष अतिथि जिल्ला समन्वय समितिका सभापति मोहन थापा, धार्चे गाउँपालिकाका अध्यक्ष लक्ष्मण गुरुङ, उपाध्यक्ष सुनिला गुरुङ, चुमनुब्री गाउँपालिकाका अध्यक्ष निमा लामा, धार्चे ३ का वडा अध्यक्ष शेरबहादुर गुरुङ, तातोपानी क्षेत्र संरक्षण तथा संवद्र्धन विकास केन्द्रका अध्यक्ष इन्द्रप्रसाद गुरुङ, उत्तरी गोरखा तमु समाज(फुङ)का अध्यक्ष इमानसिङ गुरुङ, गोरखा अस्पताल सञ्चालक समितिका अध्यक्ष लालप्रसाद श्रेष्ठलगायतले शुभकामना मन्तव्य ब्यक्त गरेका थिए । सो अवसरमा मन्त्री सिँखडाले टेकबहादुर गुरुङद्वारा लिखित प्राकृतिक बोन धर्मग्रन्थ पुस्तकको विमोचन पनि गरेकी थिइन् । मेलामा ७० वटा स्टलहरु रहेका छन् । मेलामा उत्तरी गोरखामा उत्पादन हुने खाद्यबाली तथा चोयाबाट, भेँडाको रौँबाट बन्ने विभिन्न सामग्रीहरु बिक्री वितरण भइरहेको मेला आयोजक मूल समितिका संयोजक मीनबहादुर सुनारले जानकारी दिए ।"
माल्टा पठाइदिने भन्दै ६ लाख लिएर सम्पर्कविहीन भएका गुरूङ पक्राउ,"काठमाडौं : वैदेशिक रोजगारीका लागि माल्टा पठाइ दिन्छु भन्दै लाखौं रकम ठगी गर्ने एकजना पक्राउ परेका छन्। रकम ठगी गरेको आरोपमा पोखरा घर भइ हाल काठमाडौंको बुढानिलकण्ठ बस्ने ३८ वर्षीय प्रकाश गुरूङ पक्राउ परेको उपत्यका अपराध अनुसन्धान कार्यालयले जनाएको छ। कार्यालयका प्रवक्ता एवं प्रहरी उपरीक्षक रविन्द्र रेग्मीले गुरूङलाई नयाँ बानेश्वरबाट नियन्त्रणमा लिएको जानकारी दिए। पीडित दिपक कडेंललाई वैदेशिक रोजगारीका लागि माल्टा पठाइदिने, त्यसका लागि ८ लाख रुपैयाँ लाग्ने र त्यहाँ प्रतिष्ठित होटलमा काम लगाइदिने भन्दै प्रलोभनमा पारी उनीबाट ६ लाख १८ हजार रुपैयाँ लिइ गुरुङ फरार भएका थिए। आफू ठगिएको थाहा पाएपछि पीडित कडेंलले गुरुङविरुद्ध प्रहरीमा उजुरी दिएका थिए। सोही उजुरीका आधारमा खोजतलास गर्ने क्रममा प्रहरीले उनलाई पक्राउ गरेको हो। गुरूङलाई थप अनुसन्धान तथा कारवाहीका लागि वैदेशिक रोजगार विभाग ताहचाल पठाइएको प्रहरीले जनाएको छ।"
यस कारण हामी साइकल चढ्छौं,"नेपालमा अझै पनि साइकल संस्कृतिको विकास हुन सकेको छैन। राज्यकै उदासीनताका कारण साइकलयात्री निरुत्साहित हुन पुगेका छन्। ठूला सवारी साधनलाई मात्र लक्षित गरी सडक निर्माण गर्ने गरिएको छ। विकसित देशहरूमा गाडीका लागि भन्दा साइकलका लागि फराकिला बाटाहरू बनाइने गरिन्छ। साइकल त्यस्तो साधन हो जसले मानिसलाई सधैं स्वस्थ राख्न मद्दत गर्छ। नियमित साइकल यात्राले मुटु, मस्तिष्क, हाडजोर्नी र श्वासप्रश्वासजन्य रोगहरूबाट जोगिन सकिने साइकलयात्रीको अनुभव छ। हरेक वर्षजस्तै यस वर्ष पनि अन्नपूर्ण मिडिया नेटवर्कले क्यान्सरविरुद्धको जागरण अभियानअन्तर्गत आगामी शनिबार बृहत् साइकल र्याली गर्दै छ। साइकल प्रयोगकर्तामध्ये २० जनासँग तपाईं किन साइकल चढ्न रुचाउनुहुन्छ ? भन्ने जिज्ञासामा साइकलयात्रीका जवाफ केशरराज क्षेत्री र गंगा खड्काको प्रस्तुति गाडी नै सबथोक भन्ने भ्रमबाट मुक्त हुनुपर्छ त्रिलोचन पोखरेल, वरिष्ठ अध्ययन निर्देशक नेपाल प्रशासनिक प्रशिक्षण प्रतिष्ठान, ललितपुर वातावरणीय र स्वास्थ्यका दृष्टिकोणले काठमाडौं जस्तो सहरमा साइकलिङको महत्व दिनप्रतिदिन बढ्दै गएको अनुभूति मैले गरेको छु। मलाई सडकमा हिँड्नका लागि मेरै आफ्नो गाडी पनि छ। कार्यालयले पनि मलाई आवतजावत गर्न गाडी उपलब्ध गराएको छ। तर, मलाई अत्यावश्यक काम बाहेकको ठाउँमा साइकलिङ गर्न मन पर्छ। साइकलिङ गर्दा बेग्लै अनुभूति हुन्छ। एउटा ठूलो सञ्जाल बन्छ। बालबच्चाहरूलाई पनि यसले सकारात्मक सन्देश दिएको छ। साइकलिङ गर्ने समूहसँग जोडिँदा सामाजिक कार्यमा पनि सहभागिता जनाउन सकिँदो रहेछ। त्यसैले म भन्छु गाडीमात्र सवथोक हो भन्ने भ्रमबाट मुक्त हुनुपर्छ। साइकल नशाजस्तै भइसक्यो अनिल महर्जन, कालीमाटी, काठमाडौं खासगरी म स्वास्थ्यका लागि साइकल चढ्छु। १५ वर्षदेखि मैले नियमित साइकल चलारहेको छु। विशेषगरी बिहान मर्निङ वाकमा साइकलमा निस्कन्छु। लामो यात्रा गर्दा त गाडीमै जानुपर्यो। साइकल चलाउन थालेदेखि मेरो ढाडको समस्या कम भएको छ। साइकल त मेरो नशाजस्तै भइसक्यो। नचलाएको दिन ढाड दुख्न सुरु गर्छ। २७ वर्षको उमेर हुँदादेखि साइकल चलाउन थालेको हुँ। अहिले ४२ वर्षको भएँ। सकिन्छ बिहान बेलुका, सकिँदैन भने बिहान मर्निङ वाकमा निस्कँदा साइकलमा यात्रा गर्न म सबैलाई सुझाव दिन्छु। सबैभन्दा ठूलो कुरा स्वास्थ्य हो। स्वस्थ रहन साइकल एउटा गतिलो साधन हो। नेपालमा साइकल नीति बनाउँदै छौं कमला पुन, कोषाध्यक्ष, साइकल कल्चर कम्युनिटी नेपालमा अझै पनि साइकल नीति छैन। साइकल कल्चर कम्युनिटी संस्थामार्फत हामी नीति बनाउने तयारी गरिरहेका छौं। शारीरिक, मानसिक, प्राकृतिक र भावनात्मक रूपमा साइकलको महत्व नेपालमा दिन प्रतिदिन बढ्दै गएको छ। म भर्खरै म्याग्दी जिल्लाको हिडन भिलेज अर्थात् लुकेको गाउँको साइकल यात्रा पूरा गरेर आएँ। त्यस गाउँको पर्यटन प्रवर्द्धनका लागि मेरो यात्राले निकै महत्वपूर्ण टेवा पुगेको प्रतिक्रिया आएको छ। ४ सय किलोमिटर साइकलको यात्रा गरेर म्याग्दीको पुछारको त्यो लुकेको गाउँ पुग्दा मलाई पनि आनन्दको अनुभूति भयो। त्यस गाउँमा साइकलबाट पुग्ने अभियन्ताका रूपमा म एकमात्र महिला हुँ। साइकलको यात्राले हाम्रो हर्मनलाई सन्तुलित राख्छ र हामी जतिबेला पनि फूर्तिलो बन्न सक्छौं। त्यसकारण पनि साइकल चढ्न म सबैलाई आग्रह गर्छु। स्वस्थ रहन साइकलिङ राजिवराज आचार्य, प्रिज्मा एड्भरटाइजिङ, मैतीदेवी साइकल चढ्ने अरू कुनै कारण छैन। एउटा मात्र कारण यो हो कि म शरीर स्वस्थ राख्न चाहान्छु। म प्रत्येक दिन बिहान कम्तीमा पनि ३५ किलोमिटर साइकलिङ गर्छु। बिहान साढे पाँच बजेदेखि साढे आठ बजे तीन घण्टा मेरो यात्रा साइकलमा हुन्छ। बूढानीलकण्ठदेखि शिवपुरी डाँडासम्मको त्यो साइकल यात्राले म दिनभर फ्रेस मुडमा हुन्छु। साइकल चढ्न थालेको ६ वर्ष भयो। यसबीचमा मलाई कुनै पनि रोगले छोएको छैन। थाइराइड, सुगर, प्रेसरजस्ता रोगले मानिस दिनप्रतिदिन ग्रसित भइरहेका बेला मलाई यस्ता कुनै पनि रोग छैनन्। जोकोहीलाई पनि स्वस्थ रहने मन छ भने दिनमा कम्तीमा पनि दुईतीन घण्टा साइकलिङ गर्न सुझाव दिन्छु। म अहिले ४० वर्षको भएँ। यो उमेरसम्म आइपुग्दा कुनै पनि लामो यात्रा गर्दा होस् या फटाफट हिँड्दा मलाई श्वासप्रस्वासमा कुनै समस्या हुँदैन। साइकलिङ मेरो रुचि सञ्जीव पौडेल, गोकर्णेश्वर नगरपालिका३ काठमाडौं साइकलिङ मेरो रुचिको क्षेत्र हो। जबदेखि मैले साइकल चढ्न थालेँ, मेरो सम्पूर्ण शरीर होलबडी फिट भएको छ। हरेक शनिबार हामी समूहगत रूपमा साइकलिङ गर्न जान्छौं। करिब आठ वर्षदेखि म नियमित साइकलिङ गरिरहेको छु। समय यति बेला भन्ने त छैन। तर फुर्सद भएको बेला म साइकलिङमा निस्कन्छु। साइकलमा घुमेर प्रकृतिसँग रमाउनु पनि मेरो अर्को रुचिको क्षेत्र हो। कतै साइकलिङ गर्ने कार्यक्रम भयो भने मलाई साथीहरूले खबर गरिहाल्नुहुन्छ। एक्स वनकाली समूहमार्फत हामी साइकलिङमा निस्कन्छौं। मेरो अर्को रुचिको क्षेत्र हाइकिङ हो। साइकल चढेकै कारण मेरो फिजिकल फिटनेस राम्रो भएको विश्वास गर्छु। साइकल चलाएदेखि आत्मबल बढ्यो उर्मिला शाक्य, सहसचिव, विश्व साइकल क्लब नेपाल जब मैले साइकल चलाउन थालेँ त्यसपछि मेरो मुटु दह्रो भएको छ। केही काम गर्न थाल्यो कि थरथरी मुटु काम्ने गथ्र्यो। तर, अहिले त्यस्तो कुनै समस्या छैन। अन्य साधनको तुलनामा साइकल मानव जीवनका लागि धेरै राम्रो हो। साइकल चलाउन थालेदेखि मेरो ठूलो पेट पनि घटेको छ। पेट मात्र ठूलो हातखुट्टा सानो हुँदा मानिसको शारीरिक बनावट पनि राम्रो देखिँदैन। महँगो पेट्रोलको मार र घण्टौं ट्राफिक जाममा फस्नु पर्दैन। अन्य सवारी साधनहरूबाट निस्कने धुलो, धुवाँको चपेटामा यात्री परिरहेको सन्दर्भमा साइकलको महत्व धेरै भएको मैले महसुस गरेकी छु। साइकल चलाउन थालेदेखि आत्मबल पनि बढेको छ। अहिले म ५८ वर्षकी भएँ। सिटामोल खान परेको छैन। आगामी दिनमा पनि खान नपरोस् भन्नकै लागि म साइकलिङ गर्छु। शरीरको तौल सन्तुलनमा छ महेन्द्र मुनिकर, यती एड्भेन्चर साइकल चलाउन थालेदेखि मेरो शरीरको तौल सन्तुलन भएको छ। अनावश्यक मोटोपन हटेको छ। शरीरलाई स्वस्थ राख्न साइकल यात्राले धेरै मद्दत पुगेको छ। त्यसैले पनि म साइकल चढ्न धेरै रुचाउँछु। करिब डेढ वर्षदेखि म नियमित रूपमा साइकल चलाइरहेको छु। यसले मेरो फिजिकल फिटनेसमा मद्दत पुर्याएको छ। दैनिक जीवनमा साइकलको महत्व निकै बढेको छ। राज्यले साइकल चलाउनेहरूलाई सम्मान गर्न सकिरहेको छैन। साइकलयात्री र पैदलयात्रीका विषयमा सरकारले साथ नदिएको हामीले महसुस गरेका छौं। भविष्यमा कुनै दिन सरकारले यसको महत्व बुझ्ने छ र साइकललाई महत्व दिनेछ भन्ने विश्वास लिएको छु। टाढा जाँदा मेरो गाडीभित्र साइकल हुन्छ रोजीन श्रेष्ठ, सुपरभाइजर, कुमारी बैंक साइकल मेरो साथी बनेको छ। म भ्यालीभित्र होस् वा भ्याली बाहिर टाढाको यात्रामा जाँदा गाडीभित्रै साइकल राखेर लैजाने गर्छु। पोखरा जाँदा गाडीमै गए पनि त्यहाँ पुगेपछि बजारमा म साइकलमै यात्रा गर्छु। साइकल चढ्दा मलाई आनन्द महसुस हुन्छ। स्वास्थ्य पनि धेरै राम्रो भएको छ। डेढ वर्षदेखि मैले नियमित रूपमा साइकल चढ्दै आएको छु। म ४० वर्षको भएँ। तर, मलाई ढाड दुख्ने, खुट्टाका जोर्नी दुख्ने जस्ता समस्या अहिले छैनन्। साइकल नचलाउँदा त्यो समस्या अलिअलि थियो। अहिले पूर्णरूपमा हटेको छ। साइकलकै कारण मेरो मुटुको अवस्था राम्रो छ। नेपालका लागि साइकल धेरै लाभदायी छ। म सवैलाई यसको प्रयोग गर्न सुझाव दिन्छु। साइकल यात्रा स्वास्थ्य र वातावरणमैत्री सन्देश न्यौपाने, वातावरण विज्ञ स्वास्थ्य र वातावरणीय हिसावले साइकल अत्यन्तै फलदायी छ। त्यही कारणले गर्दा म नियमित साइकल चलाउने गर्छु। मेरो करिब ९० प्रतिशत यात्रा साइकलबाटै हुन्छ। अत्यावश्यक र टाढा जानैपर्ने काममा बाहेक मेरो साइकलमै यात्रा हुने गर्छ। विगत ८ वर्षदेखि म नियमित साइकल चलाइरहेको छु। यो मेरो व्यक्तिगत मात्र नभएर समाज परिवर्तन गर्नका लागि रुचिको क्षेत्र पनि हो। साइकललाई नेपालमा प्रवर्द्धन गर्नु जरुरी छ। ठूला गाडीहरूले सडकमा गुड्ने साइकल यात्रीहरूलाई राम्रो व्यवहार गर्दैनन्। हामीले चलाएको साइकल नजिक आएर झ्यामझ्याम रोक्ने र त्रास दिने खालका गतिविधिहरू ठूला गाडीका चालकहरूले गरेको पाइन्छ। साइकल चलाउनका लागि नेपालमा सुरक्षामैत्री वातावरण अझै पनि बनेको छैन। यसतर्फ राज्यको गम्भीर ध्यान जाओस् भन्न चाहान्छु। साइकल चलाउँदा नयाँ साथी बनाएँ राधा महर्जन, लगनखेल, ललितपुर साइकल चलाउँदा स्वास्थ्यको हिसावले फाइदा हुने कुरा त छँदै छ। यसैका कारण मैले धेरै साथीहरू पनि बनाएकी छुँ। कहिले कता, कहिले कता घुम्न जाँदा नयाँनयाँ साथीहरूसँग भेट हुन्छ। ती साथीहरू साइकल चलाउँदा मात्र होइन सधंैभरिका लागि प्रिय पात्र बन्ने गरेका छन्। अहिले म ५२ वर्षकी भएँ, साइकल चलाएकै कारण रोगले समातेको छैन। शारीरिक रूपमा म तन्दुरुस्त छु। उकाला पहाड र भिरालो बाटोमा पनि साइकलिङ गर्न सक्छु। बुढेशकालमा पनि साइकल चलाउने आँट मेरो मरेको छैन। कोरा साइकलिङ यात्रामा मैले ४० किलोमिटर दूरीको साइकलिङ गरेकी छु। त्यो मेरो कहिल्यै नबिर्सने क्षण बनेको छ। त्यसैले म सबैलाई साइकलिङ गर्न र स्वस्थ जीवन जिउन सुझाव दिन्छु। साइकल सजिलो साधन सुनिता खत्री, सदस्य, डब्लूसीसीएन अत्यन्तै सजिलो र सस्तो साधन भएका कारण म साइकल चढ्न रुचाउँछु। साइकल चलाउँदा हाम्रो स्वास्थ्य राम्रो हुने कुरा त छँदै छ। घरायसी काम गर्नका लागि धेरै सहज भएको छ। तरकारी सकियो भने साइकल लगेर बजार गइहाल्छु। साइकल चलाउन थालेदेखि गाडी कुरेर जान परेको छैन। गाडीमा २ घण्टा लागेर पुग्ने ठाउँमा साइकलमा सरासर हिँड्न पाएपछि एक घण्टामै पुग्छु। ४८ वर्षको उमेर हुँदा पनि साइकल चलाउन अत्यन्तै जाँगर लाग्ने गर्छ। पेट्रोल, डिजेल नलाग्ने भएकाले यो निकै खर्च कम हुने साधन पनि हो। विहानमा सधैं मर्निङवाक साइकलबाटै गर्ने गरेकी छु। आफूसँग साइकल भएपछि जान मन लागेको ठाउँमा पुग्न धेरै सजिलो पनि भएको छ। साइकल चढ्ने सौखिन व्यक्ति हुँ नवराज लामा, महासचिव, सिप्रेड, काठमाडौं साइकल मेरो सौखको क्षेत्र हो। म बिगत ४० वर्षदेखि नियमित रूपमा साइकल चढिरहेको छु। साइकल चढ्दा आन्नदको महसुस हुन्छ। वातावरणसम्बन्धी क्षेत्रमा काम गर्ने भएकाले पनि मलाई साइकलप्रति रुचि धेरै हुने गर्छ। अहिले ५८ वर्षको उमेर हुँदा पनि मलाई साइकल चढ्ने रहर अझै पूरा हुन सकेको छैन। दैनिक ३० देखि ३५ किलोमिटरसम्म साइकलिङ गर्ने गरेको छु। स्वास्थ्यका हिसावले पनि धेरै राहत मिलेको छ। यो उमेरमा आउँदासम्म कुनै रोगले फेला पारेको पनि छैन। गोदावरी, चक्रपथ क्षेत्रमा साइकल लगेर पुग्ने गर्छु। गर्मीमा एक दिन नबिराई साइकलिङ गर्छु। जाडोको मौसममा कहिलेकाँही मिस हुने गरेको छ। मुटु र दिमागलाई राम्रो मदन नेपाली, स्वास्थ्यकर्मी, काठमाडौं म स्वास्थ्य क्षेत्रमा काम गर्ने व्यक्ति हुँ। रोजगारीका कारण दिनहुँ समय नमिले पनि हप्ताको एक दिन जसरी पनि साइकलिङमा निस्कने गर्छु। साइकलिङले मानिसको दिमाग, मुटु, हड्डी र श्वासप्रश्वासमा धेरै राम्रो गर्ने गरेको कैयन् उदाहरण छन्। फिजिकल फिटनेसको त कुरै छाडौं। दुई वर्षदेखि नियमित रूपमा साइकलिङ गर्दै आएको मसँग अनुभव छ। साथीभाइहरू जुटेर विभिन्न ठाउँमा साइकलमा यात्रा गर्दा धेरै आन्नद पनि हुन्छ। बजारमा महँगो खर्च तिरेर विभिन्न जिम क्षेत्रमा गर्ने कसरतले भन्दा साइकलिङ गर्ने मानिसलाई धेरै फाइदा हुने गरेको छ। न पैसा बुझाउनुपर्ने। एउटा साइकल मात्र भए पुग्ने भएकाले साइकलिङ मानव स्वास्थ्यलाई राम्रो बनाउन धेरै महत्वपूर्ण छ। बाल्यकालदेखि कै रुचि निवेश मल्ल, एसिस्टेन्ट, सानिमा बैंक साइकल चलाउने मेरो बाल्यकालदेखि कै रुचि हो। बैंकमा जागिर गर्ने भएकाले दिनहुँ साइकल चलाउन सकिएको छैन। तर, हप्तामा एक दिन साथीभाइ मिलेर निस्कने गर्छौं। चार वर्ष भयो मैले साइकल चलाउन थालेको। साइकल चलाउँदा मानिसको मानसिक तनावलाई धेरै कम गर्ने मैले अनुभव गरेको छु। गोदावारीदेखि फर्पिङसम्म साथीभाइसँग मिलेर साइकलिङमा निस्केको धेरै याद आउँछ। सास फूल्ने र डर लाग्ने जस्ता समस्याबाट पनि मुक्ती पाउने गरेको हामीले अनुभूत गरेका छौं। साइकल चढ्नेहरूलाई सडकमा छुट्टै लेन बनाइदिन म सरकारलाई आग्रह गर्छु। अन्नपूर्ण पोस्ट्ले हरेक वर्ष सञ्चालन गर्ने साइकल र्यालीमा म सधंै सहभागी हुन्छु। साथीभाइलाई पनि म साइकल चढ्न सुझाव दिन्छु। बिनाखर्च स्वस्थ जीवन प्रदीप भुजेल, टोखा नगरपालिका३ साइकलिङ गर्दा बीना खर्च नै स्वस्थ जीवन पाउँन सकिन्छ। नेपालमा बढ्दो पेट्रोल र डिजेलको महँगीबाट छुट्कारा साइकलबाटै पाउन सकिन्छ। जीवन स्वस्थ मात्र होइन, नियमित साइकलिङ गर्दा नयाँनयाँ साथीहरूसँग पनि चिनजान हुने गर्छ। गाडीको यात्रा गर्दा कहिल्यै पनि हाम्रो दिमाग फ्रेस हुँदैन। तर, साइकलमा यात्रा गर्दा मुड फ्रेस भएर गन्तव्यमा पुग्न सकिन्छ। म दिनको कम्तीमा पनि ४० किलोमिटर साइकलिङ गर्छु। कार्यालय आउजाउ गर्दा मेरो भरपर्दो र सजिलो साधन साइकल नै हो। तर, कहिलेकाहीँ पानी पर्दा बाध्यताले गाडीमा जानुपर्ने हुन्छ। प्रकृतिले निःशुल्क दिएका प्राकृतिक क्षेत्रहरूको अवलोकन गर्दै आन्नददायी वातावरणमा साइकलिङ गर्दा बेग्लै अनुभूति हुन्छ। स्वस्थ जीवन, स्वच्छ वातावरण आदित्य यादव, सहायक न्यायाधिवक्ता, विशेष सरकारी वकिल कार्यालय मेरो घर नेपालगञ्ज हो। त्यहाँ हुँदादेखि नै हामी साइकलिङ गर्न समूहगत रूपमा जुट्ने गथ्र्यौं। नेपालगञ्ज साइकलिङ क्वल अहिले पनि क्रियाशील छ। बाँकेको नेपालगञ्जदेखि बर्दियाको ठाकुरद्वारसम्म प्रत्येक वर्ष साइकल र्याली सञ्चालन गर्ने गर्छौं। मेरो स्वास्थ्यलाई राम्रो बनाउन म साइकल चलाउँछु। स्वास्थ्य र वातावरणको दृष्टिकोणले हेर्दा नेपालमा साइकलको निकै महत्व छ। यो महत्व सरकारले पनि बुझ्नुपर्छ। अरू व्यक्तिहरूलाई सकारात्मक सन्देश दिन मैले साइकलिङ गरेको हुँ। नेपालगञ्जमा गरिएको साइकल यात्राले मलाई प्रेरणा दिएको हो। जागिरको सिलसिलामा जहाँ सरुवा भए पनि म त्यहाँ साइकल यात्रीसँग संगठित हुने गर्छु। काठमाडौंमा हुँदा अन्नपूर्ण पोष्टले गर्ने साइकल र्यालीमा सहभागी हुने गर्छु। साइकलिङले फिजिकल फिटनेस मुना क्षेत्री, पुरानो बानेश्वर, काठमाडौं फिजिकल फिटनेसका लागि साइकलको यात्रा गर्ने गरेकी हुँ। विगत दुई वर्षदेखि नियमित रूपमा साइकल चलाउँदै आएकी छु। बिहान साढे पाँच बजेदेखि साढे सात बजेसम्म साइकलमा दौडन्छु। पुरानो बानेश्वरदेखि यूएनपार्क मैले साइकलिङ गर्ने रुट बनेको छ। जब मैले साइकलमा यात्रा गर्न थालेँ त्यसपछि मेरो स्वास्थ्य पनि राम्रो हुँदै गएको अनुभूति गरेकी छु। मानिस अहिले खानपिनमा ख्याल गर्दैनन्। अस्वच्छ खानपानले अस्वस्थ हुने गरेका पनि छन्। शरीरलाई स्वस्थ राख्न दैनिक साइकलमा यात्रा गरेमा धेरै मद्दत पुग्छ। म जस्ता धेरै यूवायुवतीलाई भ्याएसम्म साइकलिङ गर्न म सुझाव दिन्छु। स्वास्थ्यले राम्रो, सडकले असुरक्षित दिनेश नकर्मी, व्यवसायी स्वास्थ्यका हिसावले साइकलको यात्रा धेरै राम्रो छ। तर, सडकका हिसावले धेरै जोखिमपूर्ण भएको छ। जब मैले साइकल चलाउन थालें त्यसपछि मेरो स्वास्थ्य धेरै ठीक छ। राज्यले ढुक्क भएर साइकल चलाउने वातावरण बनाउन सकेको छैन। छुट्टै लेनको निर्माण गरिएको छैन। ६४ वर्षको उमेरमा पनि मैले साइकललाई निरन्तरता दिएको छु। यो ठूलो कुरा हो जस्तो लाग्छ। साइकल चलाउन थालेपछि मेरो शरीरको मोटोपना पनि कम भएको छ। ढुक्कसँग सडकमा साइकल चलाउने वातावरण सरकारले बनाउनु जरुरी छ। साइकलमा रारा पुगेँ श्रीराम अधिकारी, काष्ठमाण्डप साइकल क्लब साइकलमा नेपालका विभिन्न ठाउँहरूमा पुगेको अनुभव छ। साइकलबाटै रारा पुगेको छु। त्यहाँ पुग्दा जीवनको सवैभन्दा आनन्दको अनुभूति मिलेको थियो। साइकलमा घुमफिर गर्दा धेरै आनन्द आउने गर्छ। मेरो यात्राको ९५ प्रतिशत साइकलबाटै हुने गर्छ। काठमाडौंबाट हलेसी, दिक्तेल, धनकुटा, धरान, जनकपुरलगायत ठाउँमा पनि आठ दिन लगाएर साइकलमा घुम्ने गरेको छु। मलाई साइकल चलाउने बानी नै परिसक्यो। झन्डै १० वर्षदेखि म साइकलमा निरन्तर यात्रा गरिरहेको छु। नेपाल सरकारले साइकल यात्रीलाई सम्मान नगर्दा भने दुःख लाग्छ। साइकल संस्कार बसिसक्यो महेश्वर श्रेष्ठ, कोषाध्यक्ष, फ्रेन्ड्स क्लब कुपन्डोल, ललितपुर बाल्यकालदेखि नै साइकल चलाउन थालेको अहिले ४० वर्ष भइसकेछ। साइकलबाट देशका धेरै जिल्लाहरूमा भ्रमणमा पुगेका छौं। पर्यटकीय क्षेत्रहरू लुम्बिनी, मुक्तिनाथ, पोखरा, रारालगायतका स्थलहरूमा साइकलबाट पुगेको छु। ५४ वर्षको उमेर हुँदा पनि म अनवरत साइकल यात्रामा निस्कने गर्छु। एक दिन साइकलिङ नगर्ने हो भने के भुलेँ के भुलेँ जस्तो हुन्छ। राराबाट कालीकोट, बेनीबाट मुक्तानीनाथ साइकलमै पुगेको याद अहिले पनि झल्किन्छ। साइकललाई राज्यले प्राथमिकता दिने हो भने देशको अर्थतन्त्रमा पनि यसले योगदान दिन सक्छ। मानिस स्वस्थ हुनका लागि पनि साइकलिङ आवश्यक छ।"
अमला रोकाले सञ्चालन गरेको ठमेलको होटलबाट नगदसहित ११ जना पक्राउ,"काठमाडौं : नेपाल प्रहरीले १३ लाख ६२ हजार पाँच सय रुपैयाँसहित ११ जनालाई पक्राउ गरेको छ । जिल्ला प्रहरी परिसर काठमाडौँ र प्रहरी वृत्त सोह्रखुट्टेको टोलीले काठमाडौँ महानगरपालिका२६ ज्याठास्थित अमला रोकामगरले सञ्चालन गरेको होटल भियानाबाट नगदसहित ११ जनालाई पक्राउ गरी मंगलबार सार्वजनिक गरेको हो । प्रहरीका अनुसार काठमाडौँ जोरपाटीका ५४ वर्षीय अरुण घिमिरे, काभ्रेपलाञ्चोकका ४४ वर्षीय हरिबोल खनाल र २८ वर्षीय किशोर अधिकारी, चितवनका ४१ वर्षीय दीपक गुरुङ, नुवाकोटका ४४ वर्षीय कृष्णबहादुर राई, २८ वर्षीय शङ्कर शाही र ३० वर्षीय राजु पन्त, रुपन्देहीका २६ वर्षीय घनश्याम शर्मा, रोल्पाका ३६ वर्षीय लिला डाँगी, बाँकेका ४० वर्षीय मेघनाथ बुचबन्दिया र गोरखाका ३५ वर्षीय अर्जुन गुरुङलाई पक्राउ गरिएको हो । जिल्ला प्रहरी परिसर काठमाडौँका प्रमुख, प्रहरी वरिष्ठ उपरीक्षक भूपेन्द्र खत्रीले ज्याठास्थित होटल भियनामा जुवातास खेलिरहेको अवस्थामा उनीहरुलाई पक्राउ गरिएको जानकारी दिए । भेप र ब्रेक सुमार्फत तस्करीमा अमलाका पति एवम् तिब्बती मूलका बेल्जियन नागरिक दावा छिरिङ मुछिएपछि प्रहरीले निगरानी बढाएको छ। सुन तस्करीमा रोल्पा घर भएकी अमला रोकालाई प्रतिवादी कायम गरिएको थियो। उनीहरु दुवै जनाको सत्तारूढ माओवादी केन्द्रका शीर्ष तहका नेतासँग निकट सम्बन्ध रहेको छ। अमला माओवादी केन्द्र निकट रोल्पाकाठमाडौँ सम्पर्क मञ्चको पूर्व उपाध्यक्ष पनि हुन्।  राससको सहयोगमा"
कर्तव्य ज्यान मुद्दाका प्रतिवादी पक्राउ,उदयपुर : कर्तव्य ज्यान मुद्दामा फरार रहेका उदयपुरका एक युवालाई प्रहरीले काठमाण्डौँबाट पक्राउ गरेको छ । पक्राउ पर्नेमा त्रियुगा नगरपालिका १५ का ३२ वर्षीय पवन मगर रहेका छन् । जिल्ला अदालत उदयपुरको २०७० चैत्र १७ गतेको फैसलापछि फरार रहेका मगरलाई प्रहरीले काठमाण्डौको टोखा नगरपालिका ८ वानियाटारबाट पक्राउ गरिएको जिल्ला प्रहरी कार्यालयका डीएसपी हरिनन्दन चौधरीले जानकारी दिए । मगरलाई अदालतले तीन वर्ष कैद सजाय सुनाएको थियो । पक्राउ परेका उनलाई मंगलबार फैसला कार्यान्व्यनका लागि कारागार पठाइएको उनले बताए ।
द्वन्द्वकालमा माओवादीले क्षति पुर्याएको झोलुङ्गे पुलबाट खसेर एक युवकको मृत्यु,"जाजरकोट : र्जीर्ण झोलुङ्गे पुलबाट खसेर जाजरकोटमा एक युवकको मृत्यु भएको छ। द्वन्द्वकालमा तत्कालीन माओवादीले डेक झिकेपछि जीर्ण बनेको पुलबाट खसेर नलगाड नगरपालिका५, ऐरारी निवासी २८ वर्षीय राजकुमार शाहीको मृत्यु भएको हो। भलिबल खेलाडी शाही नलगाड नगरपालिकाको दल्लीमा भइरहेको पालिका स्तरीय राष्ट्रपति रनिङ्ग शिल्डमा खेलाडीहरुलाई कोच दिन गएका थिए।खेल सकेर घर फर्कने क्रममा नलगाड नगरपालिका ५ सिर्के र वारेकोट ८ लैखम गाउँ जोड्ने पुलबाट खसेर शाही गम्भीर घाइते भएका थिए। पुलबाट खसेपछि उनको टाउको र शरिरको भित्री भागमा चोट लागेको थियो। उनलाई नगर अस्पताल दल्लीमा लगिएको थियो तर त्यहाँबाट थप उपचारको लागि नेपालगञ्ज रेफर गरिएकोमा उनको बाटोमै सोमबार मृत्यु भएको जिल्ला प्रहरी कार्यालय जाजरकोका प्रमुख डीएसपी सन्तोष रोकाले जानकारी दिए। द्वन्द्वकालमा २०५८५९ सालतिर तत्कालिन विद्रोही माओवादीले सुरक्षाकर्मीलाई आवतजावत रोक्न उक्त पुलका आधाभन्दा बढी डेक झिकेर क्षति पुर्याएका थिए। उक्त पुलमा सर्वसाधारण समेत आवतजावतमा कठिनाई भएपछि स्थानीयले काठका फलेक राखेर आवतजावत गर्न काम चलाउ भएपनि दुई दशकसम्म मर्मत गरिएको थिएन। उक्त काठहरु पनि सडेपछि उक्त पुल तर्न निकै जोखिम छ। दुई दशकमा यो पुलबाट खसेर धेरै जना नागरिक घाइते भएको र विकट वारेकोटमा दैनिक उपभोग्य सामाग्री ढुवानी गर्ने १० भन्दा बढी घोडा खच्चडहरु मृत्यु भएको नलगाड नगरपालिका वडा नं ४ का अध्यक्ष वद्री पन्तले बताए। विगत २ दशकदेखि जोखिममा परेको उक्त पुल मर्मत गरिदिन धेरै पटक नलगाड नगरपालिका र वारेकोट गाउँपालिका, जिल्लास्तरिय नेताहरुलाई गुहार्दा पनि मर्मत नभएको स्थानीय शिक्षक रत्नबहादुर सिंह बताउँछन्। २५ वर्ष पहिले दुर्गम क्षेत्र विकास समितिले निर्माण गरेको झोलुंगे पुलको सम्बन्धित निकायले समयमै मर्मत नहुँदा युवकको अकालमा ज्यान गएको झोलुङ्गे पुलको क्षेत्रमा लामो समय काम गरिसकेका ईन्जिनीयर निरज शाहले बताए। उनले देशभर १० हजार पुलको दिगो मर्मतको दरिलो व्यवस्थापन नहुँदा सम्म यस्ता दुर्घटना दोहोरिरहने दुखद सम्भावना रहेको बताए।"
न वर्षा न हिमपात : किसानलाई भोकमरीको चिन्ता,"रसुवा : यो समय हिमपातको हो । मौसममा नियमितजसो हिमालमा हिउँले डाँडाहरु सेताम्य हुन्थे। । वारी पारी, पाखापखेरा,रुखहरु हिउँले ढाकेका देखिन्थे । हिउँपरेपछि जमिन रसिलो हुने र मल भिज्न पाएर बालीनाली फस्टाउने गर्दथ्यो । यतिबेला खेती तथा बस्ती रहेको हिमाली क्षेत्रमा हिउँ नपरेपछि यहाँका किसान अन्न उब्जाउ नहुने चिन्तामा छन्। आमाछोदिङमो गत्लाङका दुकर लामाले भने, मंसिरमै हिउँ पर्न सुरु हुन्थ्यो तर यो वर्ष माघ लाग्दा पनि हिउँ परेन,बर्सेनि हिउँपर्ने हाम्रो गाउँमा त के कुरा अब हिमालमा हिउँ देख्नै मुस्किल पर्ला जस्तो भो । हिउँ नपरेपछि हिउँदेबाली फल्दैन । माङचेतदेखि गतलाङ गाउँ पुरै हिउँले छोपेको सम्झिदै दुकर भन्छन्, कहिले दिनभर हिउँ खेलियो हप्ता दिनसम्म घरबाट निस्कन नसकेको याद छ। अहिले हिउँ देख्नै पाइन्न जस्तो भो । हिमपातपछि प्रकृति पनि रमाएको हुने स्थानीय निमा दोर्जे लामा बताउँछन् । उनी भन्छन्, पहिले त पुसमा पुरै डाँडाकाँडा हिउँले टल्कन्थ्यो। सेतो गाउँबाट देखिने हिमालमै हिउँ छैन (लाङटाङ र पाल्दोरपिक) कालो दाग देखिन थाल्यो । गोसाइकुण्ड गाउँपालिका१ थुमन गाउँका न्हिमा लामा भन्छन्, हिमाली भेगमा पानी भनेकै हिउँ हो । हिउँ नै नपरेपछि फापर, गहुँ, करु, जौ, तरकारी खेती र पशुपालनमा पनि समस्या हुने भो । रसुवाको पाँचवटै गाउँपालिका हिमाली भेग जोडिएको छ । उत्तरगयाँको तिरु, गोगने, करुमर्याङसम्म हिउँपर्ने क्षेत्र हो । कालिका गाउँपालिकाको राम्चे, गुराँसे, स्याउबारी, लोकिल, गोम्बोडाडासम्म हिउँ पर्ने ठाउँ हो । स्थानीयले यसलाई जलवायु परिवर्तनको असर हुनसक्ने अनुमान गरेका छन् । यसरी हिउँदमा हिउँ नपरेपछि हिमाली वन्यजन्तु समेत संकटमा पर्ने देखिएको छ । मुख्यगरी हिमचितुवा जस्ता वन्यजन्तु संकटमा पर्ने देखिन्छ । विश्वका १२ देशमा मात्रै हिम चितुवा पाइन्छ । जसमध्ये १० प्रतिशत नेपालका विभिन्न हिमाली क्षेत्रमा रहेको छन् । लाङटाङ र क्यान्जिङ क्षेत्रमा हिमचितुवा धेरै पाइन्छ । हिउँदे बाली प्रभावित उत्तरी रसुवाको हिमाली क्षेत्रमा हिमपात र दक्षिणी भेगमा वर्षा नहुँदा हिउँदे बाली प्रभावित हुने भएको छ । भदौदेखि हिउँ र पानी पर्न नसक्दा हिमाली क्षेत्रमा फापर,करु, गहुँ, जौ जस्ता हिउँदेबालीको बोट भुइँमै विलिन थालेका छन् । चारफिटसम्म हिउँले छोप्ने ठाउँमा यो वर्ष हिमपात नभएकोले किसान दिण्डुप तामाङ चिन्नित छन् । उनी भन्छन्, हिउँदेबाली उब्जाउ नहुने भएकोले के खाने हो ? जडिबुटी खेतीमा पनि असर पारेको छ । हिउँदे वर्षाको कमीले खेती मात्र होइन ठाउँठाउँका खोल्सामा पानीको मुल सुक्न थालेपछि हिमाली वन्यजन्तुका लागि पानीको अभाव हुन थालेको छ । फेरिँदै व्यवसाय हिमाली क्षेत्रका किसानले परम्परागत पशुपालन व्यवसायलाई छाड्न थालेका छन् । पशुपालनका लागि वातावरणमा आएको परिवर्तनले निकै महत्व राख्ने गरेको छ । लाङटाङमा व्यावसायिक रुपमा पशुपालनमा चौरी पालन गर्ने किसानको संख्या वर्षेनी घट्दै गएपछि नेपालकै पहिलो चीज कारखाना बन्द हुने अवस्थामा पगेको छ । वातावरणमा आएको परिवर्तनले तथा युवा पुस्ताले अन्य पेशा रोजेपछि याक, चौँरी पालेर दूध बिक्री गरेर आम्दानी लिनेहरुपनि घट्दो क्रममा रहेको चीज उत्पादन केन्द्रका प्रमुख ग्याल्बो लामाले सुनाए । डाँडाकाँडा सुक्खा भएपछि पशुपालनमा पनि समस्या भएको छ । भेडाच्यांग्रा पाल्न पनि कठिन हुने देखिएको छ । घाँसै पलाउन पाएन भने पशुपालन पनि सकसपूर्ण हुनेछ,उनले भने । वर्षमा २३ पटक लाङटाङ पुग्ने गरेको पर्यटन व्यवसायी विकास लामा पुसको मध्यतिर पनि लाङटाङ पुगे । अहिलेको तुलनामा हिमाली चुचुरामा पर्याप्त हिउँ देखिन्थ्यो । तर अहिले त सबैतिर सुक्खा मात्र देखिए छ । लामा थप्छन्, यसपटक हिमपात नहुँदा र पानी नपर्दा उच्च भेग पुरै उराठलाग्दो बनेको छ । हल्का हिमपातले खुशी गोसाइकुण्ड गाउँपालिकाको ठूलोस्यापु्र, ब्राबल क्षेत्रमा हल्का हिमपात भएपछि स्थानीय खुशी भएका छन् । यो साता हिउँ पर्ने मौसम पुर्वानुमानको समाचारमा आएपनि उच्च क्षेत्रमा मात्र हिउँ परेको ठूलोस्याफ्रुका युवा सुब्बा तामाङले ठूलोस्यफ्रु, ब्राबल, चन्दवारी, दिम्सा, चोलाङपाटी र गोसाइकुण्ड पदमार्गमा हल्का हिमपात भएको हो । हिमपात भएपछि अन्नबाली उत्पादन हुने भएकोले स्थानीय खुसी भएका हुन् । पर्यटकीय क्षेत्र गोसाइकुण्डमा हिमपात सुरु भएपछि व्यवसायी पनि खुशी भएको स्थानीय सुब्बा तामाङले बताए । 'पुस माघमा पहिले त साताभरी हिउँ पथ्र्यौ उनले भने ,हिउँ पर्न थालेपछि खुशी भएको आधा घण्टामै रोकियो । उता आमाछोदिङमो गाउँपालिकाको लेकमा उच्चभेगमा हिमपात भएको छ । बस्ती भन्दा माथितिर हिमपात भयो तलतिर गाउँबस्तीमा नपरेको स्थानीय निमा तामाङले बताए । हिउँ परेपछि नाईट्रोजनको मात्रा बढ्ने हुँदा बोट बिरुवा तथा बालीमा फाइदा पुग्ने भएकोले कृषक खुशी भएका हुन् । यसले हाल किसानहरूले लगाएको गहुँ, फापर,जौ,करूलगायत विभिन्न किसीमको जडिबुटीलाई प्रत्यक्ष फाइदा पुग्छ । बोटविरूवा तथा जडिबुटिलाई समेत हिमपातले उर्वरा शक्ति दिने र बाली र बोट बिरुवालाइ फाइदा हुने किसान जिम्बा लामाले बताए । उनले भने हल्का हिमपात भो पर्याप्त हिउँ परेन । लेकमा हिमपात भएपछि पहिले गाउँसम्म आउने हिउ पर्ने आशा गरेपनि एकै छिनमा रोकियो । पहिले यतिबेला गाउँ र गोठ समेत हिउँले छोपेको ताजा याद रहेको यार्साका स्थानीय पुरन तामाङले बताए ।"
जहाँ कुमार केटाले मात्रै पूजा गर्छन्,"गोरखा : धार्मिक विविधताको मुलुक नेपालमा मन्दिर पनि विभिन्न देवदेवीका छन्। पूजा गर्ने विधि विधानमा पनि विविधता छन्। कुनै मन्दिरमा पुरुष पुजारी, कुनैमा महिला। कुनै मन्दिरमा ब्राह्मण, क्षेत्री पुजारी, कुनैमा गुरुङ, मगर वा पुजारीमा पनि जातीय विविधता। कुनै मन्दिरमा पाका, कुनैमा युवा पुजारी। कुनैमा विवाहित पुजारी, कुनैमा अविवाहित कुमार, कुमारी पुजारी। यस्तै विविधतायुक्त मन्दिरमध्ये गोरखामा एउटा यस्तो मन्दिर छ, जहाँ अविवाहित पुरुष मात्र पुजारी बन्न पाउँछन्। पालुङटार नगरपालिका ८ र ९ को साँधमा रहेको सिद्धबाबाको थान(मन्दिर)मा कुमार केटाले मात्र पूजा गर्न पाउने व्यवस्था छ। यहाँ गोरखा नगरपालिका १३ र १४, पालुङटार नगरपालिका ८ र ९ का भक्तजनहरू पूजा गर्न जान्छन्। समुद्री सतहबाट करिब दुई हजार मिटर उचाइमा जंगलको माझमा अवस्थित सिद्धको थानमा हरेक महिनाको पहिलो र अन्तिम मंगलबार मात्र पूजा हुने गर्छ। सिद्ध थानमा कन्ने केटा(अविवाहित पुरुष), त्यसमा पनि गुरुङ, मगरले मात्र पूजा गर्ने चलन छ, पालुङटार ९ सिस्नेरीका डम्बर राना मगरले भने, दिनभर पानी पनि नखाई भोकै बसेर पूजा गर्नुपर्छ। पूजाका दिन गाउँमा बाराना(खेतबारीको काम बार्ने) गरिन्छ। पूजा सकेपछि गाउँका सबै घरघरमा रोट(प्रसाद) बाँड्ने चलन रहेको उनले बताए। पुजारीहरू प्रायः स्कुले बालबालिका हुने हुँदा पुजारी हुने बालकले महिनाको पहिलो र अन्तिम मंगलबार विद्यालयबाट बिदा लिने गर्छन्। हाम्रो गाउँ गुरुङ, मगरको बसोबास धेरै भएको गाउँ हो। पुजारी खलक भन्ने कोही हुँदैन, त्यसैले एक जनाले मात्र पूजा गर्ने भन्ने पनि हुँदैन। सधैं एउटैको पढाइ बिग्रिन्छ भनेर आलोपालो गरी पुजारी बनाइन्छ, राना मगर भन्छन्, पूजा सर्जामचाहिँ गाउँका सबैको घरबाट उठाइन्छ, तर पूजा गुरुङ, मगरले मात्र गर्ने चलन छ। हाम्रा बाजे, बराजुको पालादेखि यस्तै चलिआएको हो। किन यस्तो चलन चल्यो, हामी कसरी जानुँ ? पालुङटार नगरपालिकाअन्तर्गत साविक धुवाँकोट, मिरकोट, च्याङ्ली गाविस र गोरखा नगरपालिकाअन्तर्गत साविक देउराली गाविसका करिब १५ सय घरधुरीले यहाँ पूजा गर्ने गर्छन्। मन्दिर कहिले र कसरी स्थापना भयो भन्ने एकिन नभए पनि साविक गाईखुर गाविसका पन्त परिबारले सो जंगलमा तामा खानी सञ्चालन गरेकाले दुख पीर नपरोस् भन्न मन्दिरको स्थापना गरेको भन्ने किंवदन्ती छ।"
गाउँपालिकाले बनायो सामाजिक न्यायसम्बन्धी ऐन,"दैलेख : गुराँस गाउँपालिकाले सामाजिक न्यायसम्बन्धी ऐन २०८० बनाएको छ। संविधानको धारा ४२ ले प्रद्धत गरेको सामाजिक न्यायको हकलाई कार्यान्वयन गर्न गाउँपालिकाले उक्त ऐन बनाएको गाउँपालिकाका निमित्त प्रमुख प्रशासकीय अधिकृत दिनेश दाहालले बताए। आर्थिक रूपले विपन्न, दलित, ज्येष्ठ नागरिक, असहाय, एकल महिला, अनाथ बालबालिका, लोपोन्मुख समुदाय, बादी समुदाय, अशक्त र असहाय अवस्थामा रहेका द्वन्द्वपीडित, लैंगिक तथा घरेलु हिंसा पीडित, यौनिक तथा लैंगिक अल्पसंख्यकको सामाजिक न्यायको हक कार्यान्वयन गर्न उक्त ऐन बनाएको दाहालले बताए। पिछडिएका समुदायको संरक्षण, उत्थान, सशक्तीकरण, आर्थिक सवलीकरण र विकासका लागि त्यस्ता व्यक्ति तथा परिवारका निम्ति सुरक्षित आवास, स्वरोजगारका लागि सिप विकास तालिम, वडास्तरमा सामाजिक सुरक्षा भत्ता सहज वितरण, विपन्न नागरिक परिचयपत्र, बाल पुनस्र्थापना केन्द्र स्थापना, आर्थिक सहायतालगायतका कार्यक्रम कार्यान्वयन गर्न ऐन निर्माण गरेका हौं, दाहालले भने। उनका अनुसार गाउँपालिकाको हालै सम्पन्न गाउँसभाको १३औं अधिवेशनले उक्त ऐन पारित गरेको छ। एउटा ऐन संशोधनसहित ११ वटा ऐन निर्माण गरी गाउँसभाको अधिवेशनले पारित गरेको दाहालको भनाई छ। गाउँपालिकाले सामाजिक न्यायसम्बन्धी ऐनसँगै भाषा, संस्कृति र ललितकला संरक्षण र विकास ऐन, सार्वजनिक र नीति साझेदारी ऐन, बजार व्यवस्थापन, अनुगमन तथा उपभोक्ता हित संरक्षण ऐन, पूर्वाधारसम्बन्धी ऐन, जलचर तथा जलीय जैविक विविधता संरक्षण ऐन निर्माण गरेको छ। यस्तै गाउँपालिकामा कार्यरत कर्मचारीहरूको सेवा सुविधासम्बन्धी व्यवस्था गर्न बनेको विधेयक, स्थानीय उद्योग दर्ता, सञ्चालन, व्यवस्थापन र नियमनसम्बन्धी विधेयक, स्थानीय तहमा वातावरण तथा प्राकृतिक स्रोतको संरक्षण सम्बन्धमा व्यवस्था गर्न बनेको विधेयक र पशुहरूको उत्पादन वृद्धि, नश्ल सुधार, पशु स्वास्थ्य, पशु विकास, पशु अधिकारको सुनिश्चितता तथा चरण क्षेत्रको विकासका लागि बनेको विधेयक पारित भएको छ। वार्षिक नीति तथा कार्यक्रम कार्यान्वयनका लागि आवश्यक ऐनहरू निर्माण गरिएको हो, ऐन कानुन बनाउँदा सरोकारवाला तथा विज्ञहरूको सुझावसमेत दिएका छौं, दाहालले भने। गाउँसभाको अधिवेशनबाट सार्वजनिक महत्वका ऐन, विधेयक पारित भएको गाउँपालिकाका अध्यक्ष टोपबहादुर बिसीले बताए। गाउँपालिकाले बनाएका ऐनहरू कार्यान्वयनको चरणलाई प्रभावाकारी बनाउने अध्यक्ष बिसीको भनाइ छ। चालू आर्थिक वर्षको नीति, कार्यक्रम तथा बजेट कार्यान्वयनका नियमित कामहरू व्यवस्थित र प्रभावकारी रूपमा सञ्चालन भइरहेको अध्यक्ष बिसीले बताए।"
रौतहटमा ६ महिनामा २ सय ६९ फरार प्रतिवादी पक्राउ,"रौतहट : अदालतबाट फैसला भइ दोषी ठहरी फरार रहेका रौतहटका २ सय ६९ प्रतिवादीलाई प्रहरीले पक्राउ गरेको छ । जिल्लामा ६ महिनामा ५ सय ८ अपराधका घटना दर्ता भएका छन् । २ सय ९० फर्छौट,२ सय १८ अनुशन्धान भइरहेको छ । पक्राउ गरी अदालत पेश गर्दा ४४ वर्ष २ महिना १५ दिन असुली गर्दै १२ लाख ५ हजार ७ सय १२ रुपैयाँ राजस्व असुली भएको छ । उक्त अवधिमा कर्तव्य ज्यानमा ९ वटा मुद्दा दर्ता गरिएकोमा ४ वटा मुद्दा फर्छोट भइसकेको बाँकी ५ वटा मुद्दाको अनुसन्धान जारी रहेको मुद्दामा ९ जनालाई पक्राउ गरी अदालत बुझाएको प्रहरीले जनाएको छ । महिला बालबालिका तथा जेष्ठ नागरिकसम्बन्धी ३९ वटा मुद्दा दर्ता भएकोमा ३७ वटा मुद्दा फर्छोट भएको बाँकी दुईवटा मुद्दाको अनुसन्धान भइरहेको छ । सवारी ज्यान मुद्दा २४ वटा म दर्ता भएको १८ फर्छोट भइसकेको र ६ वटाको अनुसन्धान जारी रहेका छन् । लागुऔषध को ११ वटा मुद्दा दर्ता गरिएको जसमध्ये ९ वटा फर्सौट भइसकेको २ मुद्दाको अनुसन्धान भइरहेको तथा १५ जना मानिसलाई पक्राउ गरिएको उल्लेख छ । साइवर अपराधतर्फ ५ वटा मुद्दा दर्ता भएको सबैको फर्छोट भइसकेको छ । चोरीडाँका मा ३४ मुद्दा दर्ता भएको ३३ वटाको फर्सोट भइ १ वटा मुद्दाको अनुसन्धान भइरहेको र सो मुद्दामा ५० जना मानिसलाई पक्राउ परेका छन् । सवारी नियम उलंघनविरुद्ध १० हजार ७ सय १ जना विरुद्ध कारवाही हुँदा ८५ लाख १७ हजार ५ सय राजस्व असुल गरिएको जिल्ला प्रहरी कार्यालय रौतहटकी डीएसपी एलिजा गिरीले जानकारी दिएकी छन् ।रौतहटमा ६ महिनामा सवारी दुर्घटना ३ सय १२ वटा भएको २६ जनाको मृत्यु र ४ सय ५६ यात्रुहरु घाइते भएका छन् । जिल्ला प्रहरी कार्यालय रौतहटले चालु आर्थिक वर्षको पुस मसान्त सम्मको प्रगति विवरण सार्वजनिक गरेको हो। फैसला कार्यान्वयन, फरार प्रतिवादीलाई पक्राउ, ज्यान मुद्दा, महिला बालबालिका तथा जेष्ठ नागरिक सम्बन्धी मुद्दा,सवारी ज्यान,लागुऔषध मुद्दा, विद्युतीय कारोवार साइवर अपराध मुद्दा,चोरी डाकाँ मुद्दा, सवारी नियम उलंघन गर्ने विरुद्ध कारवाहीका मुद्दाहरुको विषयमा जिल्ला प्रहरी कार्यालय रौतहटले गत साउनदेखि पुस मसान्त सम्मको प्रगति विवरण सार्वजनिक गरेको हो । हिरासत कक्षमा पुस्तकालयको व्यवस्थापन,समुदाय साझेदार प्रहरी कार्यक्रम,अल्पसंख्यकसँग प्रहरी कार्यक्रम,नागरिक सुनुवाइ कार्यक्रम र ट्राफिक सचेतना कार्यहरू पछिल्ला ६ महिनाको अवधिमा सम्पन्न भएको जिल्ला प्रहरी कार्यालय रौतहटकी डीएसपी गिरीले जानकारी दिएकी छन् । बरामद गरिएका सवारी साधनसहित दुई करोड ९५ लाख ३१ हजार ३ सय ३१ रुपैयाँ मूल्य बराबरको मालसामान आवश्यक कारवाहीका लागि गौर भन्सार कार्यालयमा दाखिला गरिएको डीएसपी गिरीले बताएकी छन् । जिल्ला प्रहरी कार्यालय गौर,इलाका प्रहरी कार्यालय गरुडा,इलाका प्रहरी कार्यालय चन्द्रपुर र इलाका प्रहरी कार्यालय फतुवा विजयपुरबाट प्रहरीले अनुसन्धान गरी मुद्दा दर्ता गर्ने गरेको प्रहरी उपरीक्षक (एसपी) महेन्द्रकुमार श्रेष्ठले जानकारी दिएका छन् ।"
अवैध आईएनजीओ चुजीलाई लुम्बिनीमा चार बिघा,"काठमाडौं : एक चीन नीति अंगालेको नेपालले ताइवानलाई देशका रूपमा चिन्दैन। कुनै सम्बन्ध कायम नै नभएको ताइवानमा स्थापित संस्था चुजी फाउन्डेसनले देशभर सक्रियता बढाइरहेको छ। नेपालका कुनै पनि सरकारी निकायमा दर्ता नभएको फाउन्डेसनले आर्थिक क्रियाकलापमा सक्रियतापूर्वक लागिरहँदा पनि सरकारी निकाय बेखबर छन्। अझ यही संस्थालाई लुम्बिनी विकास कोषले बुद्ध जन्मस्थलको चार बिघा जग्गा दिने निर्णय नै गरेको छ। कुनै पनि विदेशी संस्थाले नेपालमा आर्थिक क्रियाकलाप गर्न समाज कल्याण परिषद्मा दर्ता हुनुपर्छ। तर, चुजी फाउन्डेसनले कुनै दर्ताबिनै खुलेआम आर्थिक क्रियाकलापका गतिविधि गर्दै आएको छ। ०७२ को भूकम्पमा उद्धारका लागि भन्दै फाउन्डेसनका स्वयंसेवक नेपाल आएको चुजी फाउन्डेसनको वेबसाइटमा देखिन्छ। त्यसयता फाउन्डेसनले देशका विभिन्न भागमा आर्थिक सहायताका क्रियाकलाप गर्दै आएको छ। सन् २०२२ देखि लुम्बिनी क्षेत्रमा क्रियाशील यो संस्थालाई राजनीतिक शक्तिकेन्द्रको आडमा नेपालमा पनि दर्ता प्रक्रिया अघि बढाइएको पाइएको छ। समाज कल्याण परिषद्को सन् २०२२ सम्मको गैरसरकारी संस्थाको ८६९ वटा सूचीमा चुजी फाउन्डेसनको नाम भने उल्लेख छैन। फाउन्डेसनले नेपालमा बुद्धिष्ट चुजी च्यारिटी फाउन्डेसन एनजीओ नेपालका नाममा दर्ता गर्न समाज कल्याण परिषद्मा निवेदन दिएको छ। नेपालमा यो संस्थाका कन्ट्री डाइरेक्टरमा डा निर्देश शाक्य छन्। स्रोतका अनुसार उनी पूर्वमन्त्री केशवमान शाक्यका छोरा हुन्। केशवमानले लुम्बिनी विकास कोषको उपाध्यक्ष भएरसमेत काम गरिसकेका छन्। समाज कल्याणपरिषद् स्रोतका अनुसार चुजी फाउन्डेसन दर्ताका लागि सरकारका मन्त्री तथा राजनीतिक दलका प्रभावशाली नेताहरूले दबाब दिइरहेका छन्। परिषद्मा दर्ताका लागि प्रयास गरिरहेको फाउन्डेसनलाई महिला, बालबालिका तथा समाज कल्याणमन्त्री सुरेन्द्रराज आचार्यले पनि सहयोग गरिरहेका छन्। स्रोतका अनुसार परिषद्मा छलफलकै क्रममा रहेको चुजीको फाइलमा मन्त्री आचार्यले सदर गरिसकेका छन्। बाहिर देख्दा चुजी सामाजिक संस्था देखिन्छ। तर, यस संस्थालाई अमेरिकी इन्टेस्टका रूपमा प्रयोग गर्न खोजेको देखिन्छ, स्रोतले भन्यो, ताइवानी संस्थाको सक्रियताले एक चीन नीतिमाथि पनि संकट हुनसक्छ। चुजीले आर्थिक स्रोत परिचालनका लागि नेपाली गैरसरकारी संस्थाको खोजी गरिहरेको थियो। ताइनवानी संस्था भएकाले सजिलै दर्ता प्रक्रियामा लैजाँदा चीनको असन्तुष्टि आउने देखिएपछि राजनीतिक शक्ति केन्द्र हुँदै यसलाई बैधानिक बनाउन खोजिएको परिषद्का एक सदस्यले बताए। परराष्ट्र मन्त्रालयले नचिन्ने देशसँग राजनीतिक शक्तिको आडमा छिमेकीविरुद्ध परिचालन गर्न खोजिएको छ, ती सदस्यले भने। लुम्बिनी विकास कोषले चुजी फाउन्डेसनलाई जग्गा दिन गरेको निर्णय लुम्बिनी विकास कोषले दियो जग्गा लुम्बिनी विकास कोषमा केञ्जो टांगेले बनाएको गुरुयोजनामा शैक्षिक प्रयोजनका लागि हाइस्कुल कम्प्लेक्स क्षेत्र छुट्ट्याइएको छ। त्यसरी छुट्ट्याइएको जग्गामध्ये केही क्षेत्र लुम्बिनी बौद्ध विश्वविद्यालयले प्रयोग गरिरहेको छ। त्यहीँको चार बिगा जग्गा चुजी फाउन्डेसनलाई दिने निर्णय कोषले गरिसकेको छ। लुम्बिनी विकास कोषका सदस्य विश्वराज पौडेलका अनुसार प्राविधिक शिक्षासहितका शैक्षिक कार्यक्रम सञ्चालन गर्ने उद्देश्यका लागि चुजी फाउन्डेसनलाई जग्गा दिने निर्णय गरिएको हो। चुजीले २५ वर्षसभित्र विद्यालय निर्माण गरी आफ्नै रेखदेखमा शैक्षिक कार्यक्रम चलाउन सक्ने अनुमति विकास कोषले दिएको छ। कोषले चुजीसँग सहकार्य सम्झौता गरेको छ। फाउन्डेसनले विस्तृत योजना बनाएर भौतिक पूर्वाधारसहितका संरचना निर्माणका लागि कोषसमक्ष प्रतिवेदन पेस गर्नुपर्नेछ। चुजी फाउन्डेसनलाई जमिन दिनुअघि एक अध्ययन समिति बनाएर प्रतिवेदन माग गरिएको थियो। २०७९ जेठ २८ गते गठित समितिमा अर्का बोर्ड सदस्य राजेश शाक्यसहित तीन जना छन्। सो समितिले दिएको प्रतिवेदनमा गुरुयोजना अनुरूप विद्यालय सञ्चालन हुन नसकेकाले स्कुल बनाउने गरी जग्गा दिन सकिने राय दिइएको छ। सोही प्रतिवेदनलाई गत साउन २९ गतेको बोर्ड बैठकमा निणयार्थ पेस गरिएको थियो। लुम्बिनीमा सिंगो विश्वविद्यालय हुँदाहुँदै चुजीलाई योजनाबद्ध रूपमा जग्गा दिने काम भएको कोषका एक कर्मचारीले बताए। चुजीले लुम्बिनी क्षेत्रका स्थानीय समुदाय, विद्यालयका शिक्षकहरूलाई गोलबन्द गरी विभिन्न अभियान सञ्चालन गरिरहेको छ। चुजीका एक स्वयंसेवकले विशेष मिसनसहित सन् २०२२ देखि आफूहरू बुद्ध जन्मस्थल लुम्बिनीमा काम गरिरहेको बताए। चुजीले मेडिकल, विपत व्यवस्थापनसहितका क्षेत्रमा सहयोग गर्ने गरेको उनले बताए। लुम्बिनीमा जग्गा नै लिएर काम गर्ने योजनामा भने चीन विरोधी क्रियाकलाप हुन सक्ने आशंका जानकारहरूको छ। चुजीलाई कोषको जग्गा दिने प्रक्रियाको सुरुवात यसअघिका उपाध्यक्ष भिक्षु मैत्तेयले गरेका हुन्। हालका संस्कृतिमन्त्री सुदन किरातीको अध्यक्षतामा बसेको बैठकले अध्ययन समिति बनाएको थियो। डा ल्हारक्याल लामा उपाध्यक्ष भएपछि सोही अध्ययन प्रतिवेदनका आधारमा जग्गा दिने निर्णय गरिएको हो। बोर्ड बैठकको एजेन्डामा के छ ? भगवान गौतम बुद्धको पवित्र जन्मस्थल लुम्बिनीको विकास र संरक्षण गर्ने उद्देश्यले तयार भएको लुम्बिनी गुरुयोजनाअन्तर्गत लुम्बिनी ग्राममा हाइस्कुल कम्प्लेक्सका लागि जग्गा व्यवस्था गरिएको छ। सो स्थानमा लुम्बिनी विकास कोष र लुम्बिनी बौद्ध विश्वविद्यालयबीच २०७१ पुस २१ मा सम्झौता भएको थियो। सो सम्झौताअनुसार विश्वविद्यालयका केही पूर्वाधार निर्माण भए पनि गुरुयोजना अनुसार विद्यालय नभएकाले विद्यालय निर्माण तथा सञ्चालनका लागि कोषको कार्यकारिणी समितिको २०७९ जेठ २८ गतेको निर्णयबाट कार्यकारिणी समिति सदस्य विश्वराज पौडेलको संयोजकत्वमा अध्ययन कार्यदल गठन गरिएको थियो। कार्यदलले प्रतिवेदन पेस गरिसकेपछि चुजी फाउन्डेसनको प्रस्तावका आधारमा जग्गा उपलब्ध गराउने निर्णय गरिएको हो। छिमेकी चिढ्याउने योजना समाज कल्याणपरिषद्का एक सदस्यका अनुसार चुजीको मुख्य काम नै पैसा र जिन्सी बाँडेर नागरिकलाई गोलबन्द गर्ने हो। यसका लागि फाउन्डेसनले राजनीतिक नेतृत्वलाई आर्थिक लाभ दिएर आफ्नो पक्षमा पार्दै आएको भने विपन्न समुदायलाई कपडा र खाद्यन्न वितरण पनि गरिरहेको छ। फाउन्डेसनको वेबसाइटमा भेटिएको विवरण अनुसार नेपालको सिरहा, सप्तरी, रुपन्देहीसहितका विपन्न समुदाय रहेको क्षेत्रमा अनुमतिबिनै काम गरिरहेको छ। ती स्थानमा खटिने अभियन्ताले फाउन्डेसनभन्दा पनि ताइवानको प्रचार गर्ने गरेका छन्। ताइवान स्वतन्त्र राष्ट भएको दाबी उनीहरूले गर्ने गरेको स्रोतकोको दाबी छ। यो पनि पढ्नुहोस ल्हारक्यालको लज्जास्पद नियुक्ति ल्हारक्याल लामाको नियुक्तिपछि प्रधानमन्त्रीको बिलौना कहिलेकाहीँ लाग्छ म आफैं चलिरहेको छु कि मलाई कसैले चलाइरहेका छन् लुम्बिनीका पहिचान सिध्याउँदै ल्हारक्याल बौद्ध सम्पदामाथिको ल्हारक्यालको खेलवाड"
"अस्पष्ट सिग्नल, मौसम पूर्वानुमान गर्नै गाह्रो","काठमाडौं : प्रायःजसो हिउँदे वर्षाको आकलन एकदमै मिल्ने गथ्र्यो। सजिलोसँग पूर्वानुमान गर्न सकिने र सिस्टमहरू स्पष्ट देखिने हुन्थे। तर, यो वर्ष पूर्वानुमान मोडेलका क्लियर सिग्नल छैनन्। त्रिभुवन विश्वविद्यालय जल तथा मौसम विज्ञान केन्द्रीय विभागका सहप्राध्यापक विनोद पोखरेल भन्छन् विगतमा हिउँदे वर्षा अनुमान गर्न सबैभन्दा सजिलो हुन्थ्यो। तर, यो वर्षदेखि पूर्वानुमान नमिल्ने नयाँ ट्रेन्ड सुरु भए जस्तो देखिन्छ। पोखरेलले थपे, सिजनल पूर्वानुमान पनि मिलेन। दुईतीनवटा मौसम पूर्वानुमान मोडेलको अवलोकन गर्दा पनि ठ्याक्कै आकलन गर्न गाह्रो परेको उनले बताए। हुन त ती मोडेलले सोमबारदेखि नै पश्चिममा हिउँदे वर्षा भित्रिने र त्यसको असर काठमाडौंसम्म पुग्ने देखाएको थियो। तर, मंगलबारसम्म पनि वर्षा सुरु नभएको पोखरेलले बताए। उनले थपे, यसपटक पूर्वानुमानमा देखाए जस्तो भएन। पश्चिमी वायुको प्रभाव अझै पनि राम्रो छैन। धरमर धरमर नै छ। मंगलबार काठमाडौंमा पानी छिटाउँला भन्नेसम्म थियो। त्यो पनि भएन। मंगलबार र बुधबार वर्षा नभए पनि बिहीबारबाट पश्चिममा मजाले पानी पर्ने देखाउँछ। काठमाडौंमा अलिअलि छिटा मात्रै परे पनि अचम्म मान्न नहुने पोखरेलले बताए। सुदूरपश्चिमको माथिल्लो भाग र कर्णाली हुँदै गण्डकीको पोखरासम्म पुग्यो भने काठमाडौंसम्म छिटफुट वर्षाको संभावना छ। तर, दुईतीनवटा मोडेल हेर्दा खासै स्पष्ट नभएको र अनुमान गर्न गाह्रो रहेको पोखरेलले बताए। अर्को साता अर्को सिस्टम आउँदै छ। त्यो पनि कमजोर खालको हुने भएकाले त्यसले पनि पानी पार्ने नदेखिएको उनले बताए। मौसम पूर्वानुमान महाशाखाकी मौसमविद् गंगा नगरकोटीले महाशाखाले तीन दिनको मात्रै पूर्वानुमान गर्ने भएकाले पूर्वानुमान मोडेल प्रणालीहरूले कस्तो काम गर्छन् भनेर अवलोकन नगरेको बताइन्। जल तथा मौसम विज्ञान विभागले यो हिउँदमा औसतभन्दा बढी वर्षा हुने आकलन गरेको थियो। उनले अझै फेब्रुअरी बाँकी रहेकाले वर्षा भएन भनिहाल्न नमिल्ने तर्क गरिन्। नगरकोटीका अनुसार पश्चिममा हिउँदे वर्षा सुरु भइसकेको छ। मंगलबार काठमाडौंमा बादल विकसित भए पनि छिटफुटबाहेक वर्षा हुने संभावना छैन। अहिलेको प्रणाली हेर्दा मंगलबार कोशी, गण्डकी, बागमतीको दक्षिण ललितपुर, कास्कीको उत्तरी भूभाग र मनाङमा छिटफुट वर्षा भएको जानकारी दिइन्। उनले भनिन्, पश्चिमी वायु नत त कमजोर छ, न त बलियो नै। यसले बुधबारदेखि बादल ल्याएर बिहीबारदेखि पानी पार्ने देखिन्छ। पूर्वानुमान कुनै समय मिल्छ तर कुनै बेला मिल्दैन। काठमाडौंमा मंगलबार दिउँसो बादल लागे पनि विस्तारै हटेको छ। तर, बिहीबार र शुक्रबार बादल लाग्ने नगरकोटीले जनाइन्। प्रिमनसुनमा सानोसानो बादल कहाँ लागेको थाहै नहुने हुँदा पूर्वानुमान गाह्रो हुन्छ। तर, हिउँदमा गरिन् पूर्वानुमान विगतमा मिल्ने गरेको उनले बताइन्। कम हिउँ, असाधारण हिउँद अन्तर्राष्ट्रिय एकीकृत पर्वतीय विकास केन्द्र (इसिमोड) ले यो वर्ष अत्यन्तै थोरै हिउँ परेको जनाएको छ। त्यसकारण पश्चिमी क्षेत्रका हिमालहरू नांगा देखिएका छन्। यो हिउँदलाई असाधारण खालको संज्ञा दिँदै इसिमोडले आकस्मिक बुलेटिन जारी गरेको थियो। उक्त बुलेटिनले हिन्दुकुश हिमालय क्षेत्रमा अत्यन्त कम अथवा कतै हिउँ नपरेको जनाएको छ। हिन्दु कुश हिमालय क्षेत्र कृषिमा निर्भर रहने भएकाले यसको गम्भीर असर कृषि क्षेत्रमा पर्ने उल्लेख छ। साथै पानीको सुरक्षामा थप चुनौती थपिएको पनि इसिमोडले जनाएको छ। हिमाली क्षेत्रमा हिउँलाई जीविकोपार्जनको दह्रो स्रोत मानिन्छ। पश्चिमी क्षेत्रमा प्रायः अक्टोबर र नोभेम्बरदेखि मार्चसम्म पनि हिउँ पर्ने गथ्र्यो। हिउँले बालीनाली जोगाउन तथा जराको वृद्धिविकास, तुषारो रोक्न, माटोलाई भूक्षयबाट संरक्षण गर्न सघाउँथ्यो। तर, यस प्रकारले खडेरी, कम हिउँ तथा अनियमित वर्षाले पारिस्थितिक प्रणाली, जल संचिति तथा कृषिमा प्रतिकूल असर पार्ने भन्दै इसिमोडले सचेत गराएको छ। इसिमोडका, क्रायस्फायर विज्ञ, शेर मोहम्मद भन्छन्, सन् २०२३२४ को हिउँदलाई असाधारण मानिएको छ। यस सिजनमा सरदरभन्दा बढी तापक्रम थियो। सामान्यभन्दा कम हिउँ पर्नुका कारण यो पनि हो उनले थपे, आगामी फेब्रुअरी र मार्चमा धेरै हिउँ परे पनि तापक्रम बढ्न थालिसकेको हुन्छ। यसले हिउँको कमी परिपूर्ति गर्न ढिलो भइसक्छ। कम हिउँ पर्नुको अर्थ पानीको भण्डारणमा पनि कमी आउनु हो। यसले कालान्तरमा चाहिएको समयमा पानी अभावले कृषिमा प्रभाव बनाउँछ। हिमाली क्षेत्रमा बाली नलाग्ने, पशुधनको मृत्यु, दानापानी नहुने समस्या तथा विपद्का कारण क्षति बेहोर्नु पर्दा मानसिक रूपमा विक्षिप्त बनाइसकेका घटनाहरू छन्। यस खालको खडेरीले झनै कृषि क्षेत्रमा लागेकाहरूले पानीको अभाव मात्रै झेल्दैनन्। खाद्य संकट भोग्ने तथा पशुपालनमा समेत समस्या हुनेछ। विशेषगरी हुम्लाको लिमी उपत्यकामा असामान्य रूपमा समय अगावै एकपटक हिउँ परेको थियो, गत सेप्टेम्बरमा। त्यसपछि त्यहाँ पानी पनि परेको छैन। त्यहाँका स्थानीय प्रमुख खेतीमा निर्भर हुने भएकाले निकै चिन्तित छन्। इसिमोडका जलवायु परविर्तन विषेशज्ञ अरुणभक्त श्रेष्ठले भन्छन्, विश्वव्यापी तापमान वृद्धि जलवायु संकटको एउटा प्रमुख कारण बनेको छ। यसले विभिन्न खालका मौसमी परिघटनालाई प्रभावित बनाएको छ। यसले विश्वव्यापी रूपमा नै असर गर्दै आएको छ।"
पश्चिमी वायुको प्रभाव : कुन प्रदेशमा हुँदैछ वर्षा र हिमपात ?,"काठमाडौं : नेपालमा पश्चिमी वायुको प्रभाव रहेको छ। मौसम पूर्वानुमान महाशाखाले आज जारी गरेको बुलेटिनमा बिहान तराई भूभागका केही स्थानहरूमा हुस्सुकुहिरो लागेको उल्लेख छ। दिउँसो कर्णाली र सुदूरपश्चिम प्रदेश लगायत देशका पहाडी भूभागमा साधारणतया बदली रही बाँकी भूभागमा आंशिक बदली देखि मौसम मुख्यतया सफा रहनेछ। कर्णाली र सुदूरपश्चिम प्रदेशका पहाडी भूभागका थोरै स्थानहरूका साथै बाँकी पहाडी भूभागका एकदुई स्थानमा हल्का वर्षाको सम्भावना रहेको महाशाखाले जनाएको छ। कर्णाली र सुदूरपश्चिम प्रदेशको उच्च पहाडी तथा हिमाली भूभागका थोरै स्थानहरूका साथै बाँकी उच्च पहाडी तथा हिमाली भूभागका एकदुई स्थानहरूमा मध्यम हिमपातको सम्भावना रहेको छ। राती सुदूरपश्चिम र कर्णाली प्रदेशका केही स्थानहरू, लुम्बिनी र गण्डकी प्रदेशका थोरै स्थानहरू र बाँकी पहाडी भूभागका एकदुई स्थानमा फाटफुट देखि हल्का वर्षाको सम्भावना रहेको छ। सुदूरपश्चिम र कर्णाली प्रदेशको उच्च पहाडी तथा हिमाली भूभागका धेरै स्थानहरूका साथै बाँकी उच्च पहाडी तथा हिमाली भूभागका थोरै स्थानहरूमा हल्कादेखि मध्यम हिमपातको सम्भावना रहेको बुलेटिनमा उल्लेख छ। महाशाखाका अनुसार बिहीबार गण्डकी, लुम्बिनी, कर्णाली र सुदूरपश्चिम प्रदेशका थोरै स्थानहरूका साथै बाँकी पहाडी भूभागका एकदुई स्थानमा फाटफुटदेखि हल्का वर्षाको सम्भावना रहेको छ। सुदूरपश्चिम, कर्णाली र गण्डकी प्रदेशको उच्च पहाडी तथा हिमाली भूभागका केही स्थानहरूका साथै बाँकी उच्च पहाडी तथा हिमाली भूभागका थोरै स्थानहरुमा हल्का देखि मध्यम हिमपातको सम्भावना रहेको छ। महाशाखाका अनुसार शुक्रबारबाट मौसम सुधार हुनेछ। शुक्रबार कोशी, बागमती र गण्डकी प्रदेशका पहाडी भूभागका एकदुई स्थानमा फाटफुटदेखि हल्का वर्षाको सम्भावना रहेको छ। कोशी प्रदेशको उच्च पहाडी तथा हिमाली भूभागका थोरै स्थानहरूका साथै बाँकी उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।"
हामी गरिबको जाडो कसले देख्छ ?,"मुलुकमा तीन तहका सरकार छन् । सबैले गरिब, निमुखा र दुःखीका पीडा, मर्कामा मलम लगाउने भन्छन् । हामीलाई सरकार चाहिएको पनि यसकै लागि हो । देशमा ठूलाठूला राजनीतिक परिवर्तन भए । सरकार पनि फेरिएका फेरियै छन् । संघीयता पनि आयो । तर, हामी जस्ता दुखी गरिबका समस्या भने ज्युँका त्युँ छन् । स्थानीय सरकार र प्रदेश सरकार आफूले गर्नुपर्ने मुख्य कामबाट चुकेका छन् । ती सरकारले बर्सेनि विपद् व्यवस्थापनको नाममा विनियोजन गर्ने करोडौं रकम कार्यकर्ताको खल्तीमा जान्छ । निमुखाहरूको अवस्था उस्तै छ । आपतविपद् पर्दा पनि हामी जस्ता निमुखालाई जीवनयापन गर्न निकै कठिनाइ छ । हाम्रा लागि खर्च गर्न छुट्ट्याएको रकमको पनि सदुपयोग हुन सकेको छैन । हामीजस्ता अपांगता भएका मानिस र सुकुम्बासीले पालिकामा जाँदा पनि सहज रूपमा सेवा सुविधा पाउँदैनौं । चुनावका बेला गाउँ नै स्वर्ग बनाइदिने बाचा गर्ने नेताहरू पदमा पुगेपछि हामीजस्तालाई बिर्सन्छन् । टाठाबाठा र चलाख कार्यकर्ताहरूका घेराभन्दा बाहिर जान सक्दैनन् । गरिब, निमुखाले सरकार भएको महसुस गर्न सकेका छैनन् । शिक्षा, स्वास्थ्य, समाज उत्थान जस्ता जनजीविकासँग प्रत्यक्ष सम्बन्ध राख्ने विषयवस्तु सरकारका प्राथमिकतामा पर्दैनन् । सरकार र जनमानसबीचको सम्बन्ध पछिल्लो समयमा निकट हुन सकेको छैन । हामीजस्ता सुकुम्बासी एवं दलित समुदायका अपांगता भएकाहरू अझ पनि परनिर्भर नै छौं । हाम्रा लागि सरकारले दिने राहत र सहयोगको रकम कहाँ जान्छ, थाहै हुँदैन । बाक्लो हुस्सु र शीतलहरले जनजीवन प्रभावित भएको धेरै भइसक्यो । जनप्रतिनिधिहरू हिटर बालेर कार्यालयमै बस्छन् । हामी सधैं चिसो भुइँमै सुत्न बाध्य छौं । (महेन्द्रराम चमार, गौशाला नगरपालिका ११, महोत्तरीका बासिन्दा हुन् ।)"
न्यायाधीश मरासेनीको निधनमा आज उच्च अदालत पाटन र जिल्ला अदालतहरु बन्द,काठमाडौं : न्यायाधीश मातृकाप्रसाद मरासेनीको निधनमा आज उच्च अदालत पाटन र मातहतका जिल्ला अदालतहरू बन्द भएका छन्। उच्च अदालतका न्यायाधीश मरासेनीको हृदयघातबाट मंगलबार निधन भएको थियो। मंगबार बिहान बसेको सर्वोच्च अदालतको आकस्मिक पूर्ण बैठकले आज शोक बिदा दिने निर्णय गरेको हो। काठमाडौं जिल्ला अदालतले एक सूचना जारी गर्दै आज अदालत बन्द भएको जानकारी गराएको छ।
"त्रिविको अनलाइन सिस्टममा समस्या, प्रमाणपत्रको आवेदनमा खुल्छ व्यक्तिको फेसबुक","कीर्तिपुर : सोमबारदेखि परीक्षासम्बन्धी सेवा अनलाइन प्रणालीमार्फत् दिन सुरु गरेको त्रिभुवन विश्वविद्यालको वेवसाइट ह्याकरको कब्जामा पुगेको छ। विश्वविद्यालयका कार्यवाहक उपकुलति शिवलाल भुसालले बल्खुस्थित परीक्षा नियन्त्रण कार्यालयको कम्प्युटरमा क्लिक गरी सेवाको शुभारम्भ गरे। उद्घाटनपछि उनले परीक्षाका सबै कार्यलाई अनलाइनमार्फत् गर्ने विश्वविद्यालयको अभियान सुरु भएको र यो सफलतामा पुग्ने विश्वास व्यक्त गरे । तर भोलिपल्टबाटै यो समाचार तयार पार्दासम्म सेवामा समस्या देखिएको छ। पनिकाको  वेवसाइटमा    क्लिक गर्दा सिधै रोहित रोकाया भन्ने फेसबुक अकाउन्ट खुल्न थालेको हो। त्रिविले विद्यार्थीले परीक्षाका प्रमाणपत्र लिनका लागि घरबाटै आवेदन गर्न सक्ने व्यवस्था गरेको जनाएपनि पुर्व तयारी बिना तथा अनलाइन पूर्ण नगरिकन अनलाइन सेवा सुरू गरेपछि त्रिविका डाटा लिकेज हुने सम्भावनासमेत बढेको छ। रोकायाको फेसबुकमा त्रिविको वेबसाइटमा सुरक्षा चुनौती थपिएको उल्लेख छ। फेसबुकमा लेखिएको छ, हिजोदेखि  ले अनलाइन सेवा सुरु गरेसँगै यसले  को वेबसाईटमा  पनि बढाएको छ यसले गर्दा  को वेबसाइटमा सुरक्षा चुनौती थपिएको छ । अब  ले अनलाइन प्रणालीबाट आएका लाखौं कागजपत्रलाई सुरक्षित राख्नुपर्ने हुन्छ । त्यसैले  ले कुनै पनि सफ्टवेयर बनाउदा सुरक्षाको पाटोलाई पनि बिशेष महत्व दिन अत्यन्त जरुरी छ । म तपाईंलाई सूचना दिन चाहन्छु कि ह्याकिङ गर्नु अवैध र अनैतिक छ, र म अनैतिक कार्यका लागि कुनै पनि सहायता वा समर्थन प्रदान गर्न सक्दैन।सबैको डाटा सुरक्षित छ। धन्यवाद। यस विषयमा त्रिविले हालसम्म कुनै धारणा सार्वजनिक गरेको छैन। यसअघि प्रमाणपत्र प्राप्त गर्न बल्खुस्थित कार्यालयमा नै गएर आवेदन दिनुपर्ने व्यवस्था थियो । अनलाइन सेवा प्रारम्भ भएपछि विद्यार्थीले ट्रान्सक्रिप्ट, प्रोभिजनल प्रमाणपत्र, मूल प्रमाणपत्र, पुनर्योग र प्रमाणपत्र सच्याउनेजस्ता कार्यका लाग घरैबाट अनलाइन निवेदन दिन सक्ने त्रिविले जनाएको छ।"
आयल निगमको लापरवाही : विद्यालय गएका विद्यार्थीको रडमा छेडिएर मृत्यु,सिमरा : बाराको अमलेखगञ्जस्थित नेपाल आयल निगमको प्रादेशिक कार्यालयको लापरवाहीका कारण बुधबार एक विद्यार्थीको ज्यान गएको छ । विद्युतिकरणका लागि भन्दै कार्यालयले सडकमा राखेको पोलको रडमा छेडिएर जीतपुसिमरा उपमहानगरपालिका २१ का ललित गोलेका ११ वर्षीय छोरा लक्कीको घटनास्थलमै ज्यान गएको हो । घरबाट विद्यालयका लागि निस्किएका लक्की पोलमा भर्याङ बनाउन राखिएको रडमा छेडिन पुगेका थिए । रडले लक्कीको टाउको छेडेको र घटनास्थलमै मृत्यु भएको प्रत्यक्षदर्शीले बताएका छन् । लक्की जीतपुरसिमरा १ पथलैयास्थित होली गार्डेन इङ्लिस स्कुलमा कक्षा ५ मा अध्ययनरत थिए । उनी विद्यालयको पोशाक लगाएर आयल निगम अगाडि रहेको पार्किङस्थलतर्फ जाँदै थिए । उक्त पार्किङ स्थलमा उनकी आमा बिमला गोलेले ठेला राखेर चिया र खाजाको पसल सञ्चालन गर्दै आएकी थिइन् । लक्की पार्किङ स्थलमै खाना खाएर विद्यालयका लागि बस चढ्ने गरेका थिए । सधैझैं पार्किङ स्थलतर्फ हिँडेका लक्कीको सडक पेटीमा राखिएको पोलको रडमा छेडिएर मृत्यु भएको हो । आयल निगमले कार्यालयबाट कर्मचारी निवासतर्फ विद्युतिकरणका लागि करिब तीन वर्ष अगाडि उक्त पोल राखेको थियो । पोलमा चढ्नका लागि रडको भर्याङ बनाइएको थियो । विद्युतिकरणको काम सम्पन्न भएपछि कार्यालयले उक्त रड निकाल्न वेवास्था गर्दा घटना हुन पुगेको हो । अमलेखगञ्जका स्थानीयले आयल निगमको चरम लापरवाहीका कारण बालकले ज्यान गुमाउनुपरेको भन्दै आक्रोश पोखेका छन् । जीतपुरसिमरा २१ का वडाध्यक्ष सुवास श्रेष्ठले निगमको लापरवाहीका कारण बालकको ज्यान गएको भन्दै घटनाको जिम्मेवारी निगमले लिनुपर्ने बताए । वडाध्यक्ष श्रेष्ठले पीडित परिवारलाई निगमले उचित क्षतिपूर्ति दिनुपर्ने समेत बताएका छन् । गोलेको शव परीक्षणका लागि वीरगन्जस्थित नारायणी अस्पताल पठाइएको छ ।
