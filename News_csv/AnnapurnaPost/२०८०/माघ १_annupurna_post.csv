शीर्षक,विवरण
"झ्याउ बहुमूल्य, गरियो अवमूल्यन","पृथ्वीको सतहको पहिलो वनस्पति मानिन्छ झ्याउ । झ्याउ रुखहरूलगायत वनस्पतिमा लाग्छ । ओसिलो ठाउँमा पनि लाग्छ । अरू वनस्पतिभन्दा यो किन भिन्न हुन्छ भने यसमा बाहिरी तह हुँदैन, जस्तो कि रुखमा बोक्रा हुन्छ, मानिसलगायत जीवजन्तुमा छाला । प्रतिकूल वातावरणलाई थेग्ने क्षमता झ्याउमा हुँदैन र मरिहाल्छ । अचेल वातावरण प्रदूषित हुँदै जाँदा झ्याउ पनि लोप हुँदैछ । वातावरणीय हिसाबमा यसको विशेष महŒव छ । कहाँको वातावरण कत्तिको प्रदूषित छ भनेर नांगो आँखाले पनि थाहा पाउने एउटा उपाय झ्याउ हो । जहाँका रुखपातमा झ्याउ छैन, त्यहाँका हावा दूषित छ भन्ने सजिलै भेउ पाउन सकिन्छ । गाउँबस्तीमा पनि अचेल मोटरगाडीको विकास पुगेको छ, त्यहाँका रुखबिरुवा पनि झ्याउ हराउन थाल्नु भनेको विकासले लगेको प्रदूषण नै हो । झ्याउ फूल नफुल्ने र बिउ उत्पादन नगर्ने वर्गको वनस्पति हो । मरुभूमिदेखि हिमाली भेगसम्म पाइने अचम्मको यो वनस्पति जहाँ पनि सजिलै उम्रिदिन्छ, जस्तो कि घर, भवनका भित्ता र छानाहरू, ढुंगा, माटो जहाँ पनि । झ्याउ चराचुरुंगी र कीटपतंगको आहारा र बासस्थानमात्रै नभई नेपालकै कतिपय जनजातिको पनि खाद्यवस्तु हो । कार्बोहाइड्रेट, प्रोटिन, एमिनो एसिडलगायत औषधीय गुणको परीक्षण हाम्रा पुर्खाले उबेलै थाहा पाएरै यसलाई खाद्यवस्तु बनाएको हुनुपर्छ । चाडपर्वमा झ्याउ मिसाएको खानेकुरा खाने पूर्वी नेपालका जनजातिमा अद्यापि जीवित परम्परा छ । एकताका झ्याउ नेपालबाट निर्यात पनि हुन्थ्यो र त्यसबाट राजस्व पनि संकलन हुन्थ्यो । सन् २००० देखि २०२१ को २० वर्षमा झ्याउ निर्यातबाट २५ करोड रुपैयाँ राजस्व संकलन भएको वन विभागका दस्तावेजहरूले देखाउँछन् । यसबाटै थाहा हुन्छ कि यो कति मूल्यवान् वनस्पति हो र विश्व बजारमा यसको माग र मूल्य कति छ । अहिले पनि नेपालले झ्याउ निर्यातमा प्रतिबन्ध लगाएको छ । सन् २०२१ को जनवरीदेखि झ्याउमा प्रतिबन्ध लागेयता नै नेपाल प्रहरीले टनका टन झ्याउ बरामद गरिरहेको छ । कहिले प्रतिबन्ध त कहिले फुकुवाको चक्र चलिरहन्छ । खासमा कुन प्रजातिको झ्याउ प्रतिबन्ध र कुन फुकुवा भन्ने प्रष्ट गरी लोपोन्मुखको संरक्षण र प्रशस्त उत्पादन हुनेलाई निर्यात गरी देशले राजस्व आम्दानी गर्नुपर्ने हो । नियमन फितलो भएकैले सबैलाई एकैघानमा हालेर प्रतिबन्ध लगाउने प्रवृत्ति नियमनको जिम्मेवारीमा रहेकाहरूले सजिलोसँग जागिर खाने काइदामात्रै हो । होइन भने झ्याउ उपभोगमात्रै होइन, निर्यातमा पनि राज्यले सहजीकरणै गर्नुपर्छ । बहुमूल्य वनस्पतिलाई त्यसै खेर जान दिनु हुँदैन ।"
सुकुम्बासीको जग्गामा हुकुम्बासीको पुर्जा,"(भंगहा) महोत्तरी : महोत्तरीको भंगहा नगरपालिका४ मा एउटा बस्ती छ। जसको नाम हो, थारुटोल बनरा। जहाँ १२ सय गरिब तथा दलित बस्छन्। त्यहाँ बसेको कम्तिमा पाँच पुस्ता भयो। तर, २५ वर्षअघि सुकुम्बासी समस्या समाधान आयोगका पदाधिकारीले चलखेल गरेर पूरा बस्ती नै भूमाफियाका नाममा पारिदिए। ती गरिबले खनजोत गरेको करिब ४५ बिघा अर्कैका नाममा पुर्याइदिए। बसोबास गरेको जग्गाको लालपुर्जा पाउन भूमिहीन सुकुम्बासीहरू २५ वर्षदेखि आन्दोलन गर्दै आएका छन्। तर, मागको सम्बोधन भएको छैन। जो पलपल मरेर बाँचिरहेका छन् खरपत्तारले छाएको फुसको छाप्रो। भन्नलाई दुई कोठाको घर। तर, कति खेर लड्छ ? त्यसको छैन भर। एउटा कोठाको छानो लडिसकेको। अर्को खस्नलाई तयार छ। त्यही छाप्रोमा जीवन काट्छन् ४० वर्षीय भरत मुसहरको पाँचजनाको परिवार। पुस्तौनी गरिबको जंजिरमा बाँधिएका छन् भरत मुसहरको परिवार। २५ वर्षदेखि थातथलो गुमेको चिन्ताले उनलाई चिथोरिरहेको छ। भरत भन्छन्, हाम्रो यहाँ पुस्तौंदेखिको बसोबास छ। सुकुम्बासी हामी छौं। हाम्रो जग्गाको अर्कैले लालपुर्जा बनाइसकेको छ। उठीबासको चिन्ता बस्तीका ५५ वर्षीय जागेश्वर सरदार उठीबासको चिन्ताले पिरोलिएका छन्। १ कठ्ठा जग्गा छ। जहाँ उनको पुख्र्यौली बास छ। टायलले छाएको घर छ। तर, त्यो जग्गाको लालपुर्जा अरुले कसरी आफ्नो नाममा बनायो ? उनी छक्क पर्छन्। पुस्तौंदेखि बस्दै आएकाले लालपुर्जा पाएकाहरूलाई थारुटोल बनराबासीले चिन्दैनन्। जागेश्वर भन्छन्, अब हामी के भनौं ? कसलाई भनौं ? कहाँ जाउँ ? कसैले हाम्रो कुरो सुन्दैन। उठीबासको चिन्ताले बस्तीका ४० वर्षीय श्याम सरदारको निद्र्रा हराएको छ। जीवनमा उनले कहिले सोचेका थिएनन् कि आफूबसेको जग्गाको अरुका नाममा लालपुर्जा बन्छ भनेर। तर, उनले नसोचेकै भयो। उनी भन्छन्, मेरो घर त मेरो आफ्नै जमिनमा छ। तर, हामी बसेको जमिन अरूले आफ्नो नाममा गराइसकेको छ। दशकौं अघि बस्तीका जीतन राम चमारका पुर्खाले थारुटोल बनरामा जंगल फडानी गरेर बसोबास गरे। तर, अहिले त्यो ६ कठ्ठा जग्गाको लालपुर्जा अरूको नाममा परेको छ। हामी जमानादेखि बसिरहेका छौं, घर देखाउँदै उनी भन्छन्, अनि लालपुर्जा अरूको नाममा कसरी बन्छ ? बस्तीका अर्का बासिन्दा रामधारी सिंह बेचैन छन्। उनको पीडा दर्दनाक छ। थारुटोल बनरामा बसेको बर्सौं भयो। एक बिघा जग्गा छ, ऐलानी। जहाँ तीनवटा घर छन्। खेतबारी छन्। तर, जग्गाको स्वामित्व अर्कैको नाममा छ। रामधारीका छिमेकी गौरीशंकर सिंह ७३ वर्षका भए। थारुटोलमा उनी बसेको दशकौं भयो। भोगचलन गर्दै आएको १० कठ्ठा जग्गाको स्वामित्व पाएका छैनन्। उनको परिवार बसेको जग्गा पनि अरूले नै पास गराएका छन्। दलालहरू गाउँमा आउँछन्। जग्गा हाम्रो भयो। उठ भन्छन्। हामी भन्छौं, तेरो खेत कसरी भयो ? हामी त। पुर्खौंदेखि बसेका छौं, उनी सुनाउँछन्, एकपटक त बैंकको हाकिम पनि आए हाम्रो जग्गा हेर्न। लालपुर्जा हुनेहरूले बैंकमा राखेर कर्जा खान खोजिरहेका छन्। अभियन्ताको आपत्ति हकभोग नरहेको बाहिरका व्यक्तिहरूको नाममा जग्गाको लालपुर्जा वितरण गरिएको पीडितहरूका पक्षमा अभियान चलाइरहेका संघर्ष दाहाल सुनाउँछन्। हेपिएका र सताइएका सुकुम्बासीले काठमाडौं आएर न्याय नपाए पनि टाठाबाठाले गिज्याइरहेका छन्, उनी भन्छन्, जनप्रतिनिधिहरू सबका सब मै चुप तैं चुपको नाटक मञ्चनमा छन्। सबै जानकार छन् तर समाधान छैन महोत्तरीका सहायक प्रमुख जिल्ला अधिकारी उपेन्द्र न्यौपाने थारुटोल बनरामा सुकुम्बासीको नाममा गैरसुकुम्बासीहरूले लालपुर्जा बनाएको प्रशासनमा उजुरी परेकोे बताउँछन्। उनी भन्छन्, जग्गा जोत्ने र बस्नेहरूको नाममा लालपुर्जा नबनेर अर्कै व्यक्तिको नाममा जग्गाहरू दर्ता भएको उजुरी आएको छ। भंगहा नगरपालिका४ का अध्यक्ष गणेश महतो सुकुम्बासी आयोगबाट सुकुम्बासीहरूले भोगचलन गर्दै आएको हिनामिना भएको पुष्टि भएको बताउँछन्। कुनकुन व्यक्तिको नाममा जग्गा पास भएको छ। आयोगलाई थाहा होला। २०५४ सालमा थारुटोल बनराको कित्ताकाट गरेर यहाँको जग्गाको लालपुर्जा वितरण गरिएको थियो, वडाध्यक्ष महतो भन्छन्, यहाँ बसोबास गर्नेहरूको नाममा जग्गा भएन। अरूको नाममा कसरी जग्गा पास भयो। सुन्दै अच्चमित छु। सरकारबाट त्यसको खोजी हुनै पर्छ। कसले खाए सुकुम्बासीको जग्गा ? सुकुम्बासी आयोगका तत्कालीन अध्यक्ष विश्वनाथ लाल कर्णले प्रक्रिया पुर्याएर जग्गा बाँडिएको दावी गरे। उनका अनुसार, आयोगको बोर्डमा तत्कालीन सीडीयो, मालपोत, नापी, भूमिसुधारका, वन, भौतिक अवासको प्रतिनिधिसहितको बोर्डले जग्गा वितरण गरेको थियो। स्थानीय नेताहरूले पनि सुकुम्बासीको नाममा सरकारी जग्गाको लालपुर्जा बनाएको उनले खुलासा गरे। तर, ककसले लालपुर्जा बनाए ? बताउँन चाहेनन्। भंगहा नगरपालिका मेयर सञ्जीवकुमार साहले पनि सुकुम्बासीका नाममा गैरसुकुम्बासीले जग्गा लिएको पाइएको बताए। वितरण भएको लालपूर्जा खारेज गर्ने अधिकार हामीसँग छैन, मेयर साह भन्छन्, जग्गाको विषय हाम्रोे कार्यक्षेत्रभन्दा बाहिरको हो। जग्गा हिनमिनाको विषयमा सरकारले आयोग गठन गर्नुपर्छ। हामी त्यसलाई सघाउँछौं। आश्वासन पाए, तर केही भएन पीडितहरू ऋण खोजेर भदौमा काठमाडौं आए। उपप्रधान तथा गृहमन्त्री नारायणकाजी श्रेष्ठलाई भेटे। बिन्ति बिसाए। समस्या समाधानका लागि गृहमन्त्रीले एक साताभित्र छानबिन टोली गठन गर्ने आश्वासन दिए। उनीहरू घर फर्किए। ५ महिना भयो, त्यो पूरा भएन। स्थानीय वीरबहादुर सिंह छक्किएको बताउँदै फेरि काठमाडौं जाने बताउँछन्। कसको नाममा कति जग्गा सारियो ?"
२४ करोड कित्ता आईपीओ जारी गर्दै प्राधिकरण,"काठमाडौं : नेपाल विद्युत् प्राधिकरणले ६० अर्ब रुपैयाँ बराबरको साधारण सेयर (आईपीओ) बिक्री गर्ने भएको छ। प्राधिकरणले संस्थाको वित्तीय पुनर्संरचना गरी नेपाल विद्युत् प्राधिकरण ऐन, २०४१ बमोजिम संस्थाको सेयर सर्वसाधारणमा बिक्री गर्ने भएको हो। सेयर बिक्रीका लागि अर्थ मन्त्रालयले सहमति प्रदान गरिसकेको छ। अर्थको सहमतिपछि ऊर्जा जलस्रोत तथा सिँचाइ मन्त्रालयले आवश्यक प्रस्ताव मन्त्रिपरिषद्मा पेस गर्ने तयारी गरेको छ। प्राधिकरण सञ्चालक समितिको गत मंसिर २५ गते बसेको बैठकले आवश्यक निर्णय गरेको छ। सञ्चालक समितिले अर्थ मन्त्रालयबाट अधिकृत पुँजी ३ खर्ब रुपैयाँ कायम गर्न सहमति भएकाले ऊर्जा मन्त्रालयमार्फत मन्त्रिपरिषद्समक्ष स्वीकृतिका लागि अनुरोध गर्ने निर्णय गरेको छ। प्राधिकरणले अधिकृत पुँजीको १० प्रतिशतसम्म सर्वसाधारणलाई सेयर जारी गर्न ऊर्जा मन्त्रालयमार्फत मन्त्रिपरिषद्मा स्वीकृतिका लागि अनुरोध गर्ने निर्णय गरेकामा सो निर्णय यही पुस १९ गते प्राधिकरणका कार्यकारी निर्देशक कुलमान घिसिङले ऊर्जा मन्त्रालयमा पेस गरिसकेका छन्। सार्वजनिक संस्थालाई थप सबल बनाउने उद्देश्यका साथ प्राधिकरणको आईपीओ जारी गर्न लागिएको हो। सरकारले संस्थालाई आम नागरिकको बनाउने उद्देश्यका साथ यस्तो तयारी गरेको हो। शक्तिबहादुर बस्नेत, ऊर्जा जलस्रोत तथा सिँचाइमन्त्री प्राधिकरण ऐन २०४१ को दफा (५) मा सर्वसाधारणलाई सेयर जारी गर्न सकिने व्यवस्था रहेको छ। सोहीअनुसार प्राधिकरणको सेयर जारी गर्ने प्रस्ताव गरिएको हो। अधिकृत पुँजी ३ खर्ब पुयाउने गरी अर्थ मन्त्रालयबाट सहमति प्राप्त भएकाले उक्त पुँजीको १० प्रतिशत सेयर सर्वसाधारणलाई जारी गर्ने स्वीकृतिका लागि कार्यकारी निर्देशक घिसिङले सञ्चालक समितिसमक्ष प्रस्ताव गरेका थिए। विद्युत् उत्पादन, प्रसारण र वितरणलाई सक्षम, भरपर्दो र सर्वसुलभ गरी विद्युत् आपूर्तिको समुचित व्यवस्था गर्न सरकारको पूर्ण स्वामित्वमा प्राधिकरण स्थापना गरिएको हो। प्राधिकरणले देशभित्र विद्युत् उत्पादन, प्रसारण र वितरणका अतिरिक्त आन्तरिक तथा सीमापार विद्युत् व्यापार पनि गरिरहेको छ। प्राधिकरणले स्वदेशी तथा विदेशी लगानीकर्ताहरूले निर्माण गर्ने जलविद्युत् आयोजनाहरूसँग दीर्घकालीन विद्युत् खरिद सम्झौता (पीपीए) गरिहेको छ। क्रेडिट रेटिङको नतिजाले त्यस्ता आयोजनाको रकम भुक्तानी गर्न प्राधिकरणसँग उच्चस्तरको वित्तीय क्षमता रहेकाले लगानी जोखिम नरहेको दखिन्छ। आईपीओ जारी गर्ने कारणः विद्युत् उत्पादनतर्फका आयोजनाहरू निर्माण र विद्युत् आपूर्तिलाई थप भरपर्दो, गुणस्तरीय तथा सुरक्षित बनाउन प्रणाली सुधार तथा विस्तार गर्न। सार्वजनिक निकायमध्ये प्राधिकरणले डबल ए प्लस क्रेटिड रेटिङ पाएकाले संस्थामा वित्तीय दायित्व बहन गर्न सक्ने उच्च तहको सुरक्षित क्षमता देखिएको छ। क्रेडिट रेटिङबाट संस्थाको वित्तीय स्वास्थ्य राम्रो देखिएको छ। ऋण तिर्न सक्ने क्षमता देखिएको छ। आन्तरिक माग धान्न हिउँदका केही महिनामा हुने विद्युत् आयात प्रतिस्थापन छिट्टै हुँदै छ । कुलमान घिसिङ, कार्यकारी निर्देशक, नेविप्रा"
"बम्जनलाई अभियोग, बेपत्तादेखि बलात्कारसम्म","सिमरा : बाराको जितपुरसिमरा उपमहानगरपालिका१८ बडहर्वाका सुरेश आले मगर तपस्वी भनिएका रामबहादुर बम्जनका मुख्य सहयोगी थिए। जो २०७२ वैशाख १२ को शक्तिशाली भूकम्पपछि १४ गते घर आएका थिए। उनले अब घरमै बस्ने जानकारी परिवार र छिमेकीलाई गराएका थिए। बुद्ध (रामबहादुर बम्जन)ले बोलाएको छ भन्दै खाना खाइरहेको छोरालाई लिएर गयो। सुरेश पनि हतारहतार गर्दै हिँड्यो, बुवा हस्तबहादुर छोरो निस्कँदाको क्षण सम्झँदै भन्छन्, हामीले पनि केही दिनमा फर्किहाल्छ होला भन्ने सोच्यौं। तर, अहिलेसम्म केही अत्तोपत्तो छैन। हस्तबहादुरले त्यस बेला भूकम्पले घर चर्काएको क्षतिलाई सहजै लिए र बिस्तारै बिर्सिए पनि। तर, त्यसको महिना दिन बित्न नपाउँदै हिँडेको छोरो अहिलेसम्म नफर्किंदा उनको मन भूकम्पले चर्किएको घरभन्दा निकै फाँटेको छ। परिवारले सुरेशलाई खोज्न धेरै संघर्ष गर्यो। हस्तबहादुरले बम्जनको आश्रममा पटकपटक धाए। भारतका विभिन्न स्थानमा पनि पुगे। तर, सुरेशको अवस्था पत्ता लागेन। हस्तबहादुरले बम्जनलाई भेट्न चाहे। तर, पटकपटक धाउँदा पनि उनले बम्जनलाई भेट्न पाएनन्। बम्जन आश्रममा नभएको भन्दै हस्तबहादुरलाई फर्काइन्थ्यो। उनका अनुसार वाइवाले सुरेश थाइल्यान्ड गएको हुन सक्ने बताए। थाइल्यान्डबाट आएका बम्जनका अर्का एक अनुयायीसँग सुरेशनजिक थिए। जो सुरेशको घरमा आउँथे। थाइल्यान्डका अनुयायीसँग सम्बन्ध राम्रो रहेका कारण परिवारले वाइवाको कुरा पत्यायो। छोरो धार्मिक कामले त्यता गएको हुन सक्ने भन्दै हस्तबहादुरले केही वर्ष प्रतीक्षा गरे। तर, सुरेशले पासपोर्टका लागि आवेदन दिएको तर पासपोर्ट नलिएको कुरा खुल्न आयो। त्यो पासपोर्ट जिल्ला प्रशासन कार्यालयमै रहेको पुष्टि भएपछि हस्तबहादुरले पुनः खोजी गर्न थाले। उनले छिमेकीको सहारा लिए। आश्रममा हुँदा बम्जनलाई सुरेशले ढोक्दै गरेको तस्बिर। सुरेश २०७३ सालमा ललितपुरको भैंसेपाटीमा आयोजित धार्मिक सभामा पनि देखिएनन्। बम्जनका मुख्य सहयोगी भएका कारण सुरेश उक्त सभामा देखिनेमा हस्तबहादुर ढुक्क थिए। तर, त्यस दिन पनि सुरेश नदेखिएपछि हस्तबहादुरको मनमा चिसो पस्यो। सुरेशलाई लैजाने वाइवाविरुद्ध उजुरी हस्तबहादुरले सुरेशलाई लैजाने वाइवाविरुद्ध २०७५ पुस १३ गते जिल्ला प्रहरी कार्यालय बारामा उजुरी दिए। तब प्रहरीमा हाजिर भएका वाइवाले सुरेशलाई आफूले पूर्वपश्चिम राजमार्गमा ल्याएर गाडी चढाएको र त्यसपछि आश्रममा पुगेको जानकारी पाएको बताएका थिए। गुरुले सुरेशलाई पठाइदिन भनेपछि मैले घरबाट ल्याएर गाडी चढाएर आश्रममा पठाएको हो। त्यसपछि मलाई थाहा छैन वाइवाको भनाइ उद्धृत गर्दै हस्तबहादुर भन्छन्। जितपुरसिमरा १६ का वाइवा आफूविरुद्ध उजुरी परेपछि त्यस दिनदेखि सम्पर्कमा छैनन्। त्यसपछि हस्तबहादुरको परिवार थप पीडामा छ। वाइवालाई समातेर केरकार गर्न पाए सुरेशको अवस्था खुल्ने थियो कि भन्ने आशा हस्तबहादुरमा अझै छ। तर, सम्पर्कमा आउन छोडेपछि हस्तबहादुर छोरा सुरेशसम्म पुग्ने बाटो खोजिरहेका छन्। मेरो छोरो लैजाने वाइवालाई समातेपछि सबै कुरा खुल्छ होला, हस्तबहादुर भन्छन्, तर वाइवा नै सम्पर्कमा छैनन्। अहिले बम्जनलाई प्रहरीले समातेको छ। अब केही कुरा खुल्ला कि भन्ने आशा छ। बम्जनलाई प्रहरीले पक्राउ गरेको खबर सुनेपछि परिवारजन चनाखो भएर बसेका छन्। अब सुरेशको खबर आउँछ कि भन्ने आशा बढेको छ। सुरेशले गुरु मान्दै आएको बम्जन समातिएको खबरले छोरा फर्कन्छ भन्ने आशा बढेको आमा नन्दकुमारी बताउँछिन्। राति छोरालाई सपनामा देखेँ। कालो कपडा लगाएर घर अगाडिको बाटो भएर जाँदै थियो, नन्दकुमारी भन्छिन्, त्यही दिन बुद्ध (रामबहादुर बम्जन)लाई प्रहरीले समातेको खबर सुने। त्यसपछि मलाई अब मेरो छोरा फर्कन्छ भन्ने लागेको छ। मेरो मनले पनि त्यही भन्छ। झन्डै दुई वर्षपछि आफूले सुरेशलाई सपनामा देखेको र त्यही दिन बम्जनलाई प्रहरीले समातेका कारण छोरा फर्कने आशा बढेको नन्दकुमारीको भनाइ छ। हस्तबहादुर छोराको अवस्था मात्रै जान्न पाए मनले शान्ती पाउने बताउँछन्। एक्लो छोरा सुरेशको अवस्था अज्ञात भएपछि हस्तबहादुर वृद्ध आमा बदमकुमारी र पत्नी नन्दकुमारीसँग बसिरहेका छन्। दुई छोरी रञ्जना र अनुको विवाह भइसकेको छ। हस्तबहादुर खेतीकिसानी गर्छन्। घरमा पशुचौपाया पालेका छन्। घरको काम एक्लै गर्न गाह्रो भएपछि हस्तबहादुरले बम्जनको अनुयायी भएर बसेका छोराको विवाह गरिदिने चाहना राखेका थिए। तर, छोराले विवाहमा चासो देखाएनन्। उनी विवाहको कुरा नगर्न आग्रह गर्थे। तर, बम्जन आफंैले विवाह गरेपछि सुरेश पनि विवाह गर्ने राजी थिए। पछिल्लो पटक उनी घर आएका बेला विवाहका लागि परिवारले कुरा चलाइरहेका थिए। शिक्षण छोडेर बम्जनको अनुयायी आश्रममा सामूहिक तस्बिरमा सुरेश (कालो टिसर्ट)। २०३९ फागुन २९ गते जन्मिएका सुरेश शालिन स्वभावका थिए। उनी घरको काम आफैं गर्थे। घर वरपर बिरुवा रोप्ने, सरसफाइ गर्ने, भुइँ ढलान गर्ने, टहरा बनाउने जस्ता काम आफैं गर्थे। कक्षा १२ सम्म अध्ययन गरेका उनी एक निजी विद्यालयमा पढाउँथे। उनी अंग्रेजी भाषा राम्रोसंग बोल्थे। २०६२ जेठ २ गते बम्जन तपस्यामा बसेको खबर फैलिएपछि सुरेश पनि हेर्नका लागि रतनपुरी पुगेका थिए। त्यसपछि रतनपुरी जान थालेसँगै उनको सम्पर्क बम्जन र संरक्षण समितिसँग बढ्दै गयो। गाउँकै केही युवा बम्जनको संरक्षण समितिमा बसेपछि सुरेशलाई पनि लिएर गए। रतनपुरी आउने जाने क्रम बढेपछि सुरेश शिक्षण पेसा छाडेर बम्जनको अनुयायी भएर बस्न थाले। बम्जन रतनपुरीबाट करिब १० महिनापछि हलखोरियामा जंगलमा पुगे। रतनपुरीको तपस्यास्थलबाट हिँडेका उनी पूर्वपश्चिम राजमार्गको पसाहा खोलाबाट उत्तरतर्फ बाघझोर जंगलमा तरवारसहित भेटिए। बम्जनलाई त्यतिबेला गठन भएको तपोवन संरक्षण समितिले हलखोरिया जंगलमा लगेर राखेको थियो। जुन संरक्षण समितिलाई पछि बोधी श्रवण धर्म संघमा रूपान्तरित गरियो। बम्जन हलखोरिया आएपछि सुरेश पनि त्यही बस्न थाले। सुरेशले घरका अभिभावकलाई बम्जनको आश्रममा आउन आग्रह गर्थे। बम्जनकी आमा नन्दकुमारी, हजुरआमा बदमकुमारीसहित परिवारका अन्य सदस्य बेलाबेला आश्रममा जान्थे। उनिहरू आश्रममा छोरा सुरेशलाई भेटेर फर्कने गरेका थिए। हस्तबहादुर पनि एकपटक आश्रममा पुगे। सुरेश आश्रमभन्दा घर आएर व्यवहार सम्हालोस भन्ने चाहना हस्तबहादुरको थियो। तर, सुरेशको चाहना बम्जकै आश्रममा बस्ने थियो। हस्तबहादुरले सुरेशको यो चाहनामा कहिल्यै रोक लगाएनन्। एक्लो छोरो घरव्यवहार सम्हाल्छ की भन्ने लागेको थियो। तर उतै बस्न थाल्यो। मैले पनि कहिल्यै रोक लगाइनँ। उसले चाहेको गर्न दिए हस्तबहादुरले भन्छन् उसले हामीलाई पनि त्यहाँ बोलाउँथ्यो। म धेरै गएको छैन। आमा, दिदीहरूलाई लिएर जान्थ्यो। केही दिन राखेर पठाउँथ्यो। छोराको आश्रममा पुगेर आएकी पत्नी नन्दकुमारीले सुरेशको अवस्था राम्रै रहेको सुनाउँदा हस्तबहादुरलाई खुशी लाग्थ्यो। आश्रममा हुँदा सुरेश १२ महिनामा घर आउने गरेका थिए। घर आएर केही दिन बसेर आश्रममा फर्कन्थे। सुरेशको दैनिकी यसरी नै चलिरहेको थियो। उस्तै छ सुरेशको कोठा र सामान बेपत्ता बनाइएका छोरा सुरेश र बम्जनको तस्बिर देखाउँदै सुरेशका बुवा हस्तबहादु (माथि)। सुरेशले आफ्नो कोठाका भित्तामा बम्जनका तस्बिर टाँसेका थिए। जुन अहिले पनि उस्तै अवस्थामा छन्। टेबलमा राखेका थुप्रै धार्मिक किताब पनि उस्तै अवस्थामा छन्। तर, सुरेशको अवस्था लामो समयदेखि अज्ञात छ। बम्जनसँगै रहेको छोराका तस्बिर हेरेर हस्तबहादुर भावुक हुन्छन्। छोरो फर्किएला कि भनेर उसको कोठाको सामान उस्तै अवस्थामा राखेका छांै। उसले राखेर गएको सामान चलाएका पनि छैनौं, हस्तबहादुर भन्छन्, तर यतिका वर्ष भयो। बाँचेको वा मरेको भन्ने पनि थाहा छैन। मेरो छोराको अवस्था मैले कसरी थाहा पाउन सक्छु ? बम्जनलाई भेटेर छोराको अवस्थाबारे सोध्न मन लागेको हस्तबहादुर बताउँछन्। मेरो छोरा खोइ ? कि सास देऊ कि लास देऊ भनेर बम्जनलाई सोध्न मन छ, उनी भन्छन्, वाइवाले त आश्रममै लगेर छोडेको भन्छ। अब बम्जनले यसको जवाफ दिनुपर्यो नि ! आठ वर्षसम्म त पर्खियौं। अब कहिलेसम्म पर्खनुपर्ने हो ? मलाई जवाफ त चाहियो। हस्तबहादुर छोरा घरमै बसोस् भन्ने चाहन्थे। उनले छोराको चाहनामा ट्रयाक्टरसमेत खरिद गरेका थिए। आफ्नो खेत जोत्न पनि सकिने र अरू खेत जोतेर केही आम्दानी पनि हुने भनेर सुरेशकै आग्रहमा ट्रयाक्टर खरिद गरेको उनी सुनाउँछन्। सुरेशले ट्रयाक्टर चलाउन सिक्दै थिए। अहिले त्यो ट्रयाक्टर चलाउन हस्तबहादुरले चालक राखेका छन्। सुरेश धनसम्पत्ति धेरै जोडेर राख्नुभन्दा अभावमा रहेका मानिसलाई दिनुपर्छ भन्ने पक्षमा थिए। जग्गाजमिन नभएकाहरूलाई थोरै भए पनि जग्गा दिनुपर्छ भनेर सुरेशले हस्तबहादुरलाई भन्ने गरेका थिए। ट्रयाक्टरले सानो खेत जोतेको पैसासमेत उनी लिँदैन थिए। सहयोगी स्वभावका उनको व्यवहारबाट छिमेकी र गाउँले खुसी थिए। स्थानीयवासीको मन जितेका सुरेश निजी विद्यालयमा अध्यापन गराउँदागराउँदै बम्जनको आश्रम पुगेका थिए। आश्रम पुगेको केही वर्षपछि हस्तबहादुरले गढीमाई मेलाका लागी भाकल गरेको बोकासमेत सुरेशले काट्न दिएनन्। गुरुले बलि रोक्न खोजेको भन्दै सुरेशले घरमा राखेको बोकालाई हलखोरिया आश्रम लगिदिन आग्रह गरे। त्यसपछि पूजापाठ गरेर भाकल गरेको बोकालाई हस्तबहादुरले आश्रममा छोडेर फर्किए। बोका आश्रममा छोड्न हस्तबहादुरका सबै परिवारजन गएका थिए। आश्रम नजाने भनेर फर्किएका सुरेशलाई किन लगियो ? बम्जनले बारा छोडिरहँदा उनका मुख्य सहयोगी सुरेश पनि उनीसँगै गएका थिए। तर, २०७२ सालमा सुरेश आश्रम छोडेर घर फर्किएका थिए। उनले दिदीलाई अब घरमै बस्ने बताएका थिए। तर, एक महिनामै बोलाउन आएपछि सुरेश गए। त्यसपछि बेपत्ता भएको लामो समय बितिसक्दा पनि बम्जनको संरक्षण समिति र उनका अन्य सहयोगीले सुरेशको खोजी गर्न चासो देखाएनन्। आफैंले घरबाट लिएर गएका वाइवासमेत सम्पर्कविहीन भएर बसे। जिम्मेवार व्यक्तिहरू नै सम्पर्कमा आउन नचाहेको र लामो समयदेखि छोरा अज्ञात रहेका कारण झिनो आशा रहेको हस्तबहादुर बताउँछन्। वाइवाको कुरा मान्ने हो भने सुरेश आश्रमसम्म पुगेको भन्ने छ। त्यसो भए कहाँको आश्रममा पुग्यो? कसरी बेपत्ता भयो ? यो कुरा हामीलाई त जानकारी हुनुपर्यो हस्तबहादुरले भने तर कसैले पनि जिम्मेवारी लिएका छैनन्। प्रहरी प्रशासनले समेत वास्ता गरेको छैन। बम्जनलाई प्रहरीले समातेपछि सुरेशको वास्तविक अवस्था बाहिर आउने आशा पलाएको हस्तबहादुर बताउँछन्। बम्जनले जब बलि रोक्ने घोषणा गरे बम्जनले २०६६ मंसिरमा गढीमाईको बलि रोक्ने घोषणा गरे। तर, आश्रमबाट निस्किएका बम्जन त्यस दिनदेखि बेपत्ता भए। उनी तीन महिनापछि पूर्वपश्चिम राजमार्गको टांगिया बस्ती नजिकको सडकमा युवतीसहित भेटिए। त्यसबेला उनलाई प्रहरीले आश्रममा लगेर छाडेको थियो। बलि रोक्छु भनेर चर्चामा आएका बम्जन बारामा रहँदा विवादमा आए। उनी र उनको संरक्षणमा रहेको बोधी श्रवण धर्म संघमाथी स्लोभाकियाकी एक महिलासहित दुई जनालाई बन्धक बनाएको आरोप लाग्यो। बम्जनको तपस्यास्थलमा विदेशी महिला बन्धक बनाएको खबर बाहिरिएपछि ती महिलालाई छाडिएको थियो। प्रहरीको नियन्त्रणमा ती महिलाले आफ्नै देश फर्कने क्रममा बम्जनले आफूलाई तीन महिना बाँधेर राखेको र यौनहिंसा गरेको आरोप लगाएकी थिइन्। उनीसँगै अर्की निजगढ८ की आनी भनिने एक महिला आश्रम स्थलमा बन्धक थिइन्। इलाका प्रहरी कार्यालय सिमराका तत्कालीन प्रहरी निरीक्षक केपी शर्माको नेतृत्वमा पुगेको सुरक्षाकर्मीको टोलीले आनीलाई बन्धकमुक्त गराएको थियो। बम्जनमाथि २०६७ साउनमा मनहर्वाका १७ सर्वसाधारणलाई कुटपिट गरेको आरोप लाग्यो। च्याउ खोज्दै तपस्यास्थल भनिएको हलखोरिया जंगल क्षेत्र पुगेका उनीहरूलाई बम्जनले कोर्रा हानेको बयान पीडितले प्रहरीलाई दिएका थिए। यसबाहेक साविकको रतनपुरी २ गाविस हाल निजगढ ११ का एक युवकलाई हलखोरियामा तरवार प्रहार गरेको आरोप लागेको थियो। बम्जनले धर्मसंघ बम्जनको नाममा दोस्रोपटक जन्मदर्ता बनाएपछि पुनः विवादमा आएका थिए। रामलाल बम्जनको नाममा जन्मदर्ता गरिसकेका बम्जनको दोस्रो पटक धर्मसंघ बम्जनको नाममा जन्मदर्ता बनाएको खुलेपछि जिल्ला प्रशासन कार्यालयले रतनपुरी गाविसका तत्कालीन सचिवलाई समेत कारबाही गरेको थियो। स्थानीय प्रशासनले कारबाही गर्ने देखेपछि बम्जनका अनुयायीले धर्मसंघ बम्जनको नाममा नागरिकता र रातो पासपोर्ट पाउनुपर्ने भन्दै पूर्वपश्चिम राजमार्गमा सडक अवरुद्ध गरे। अवरुद्ध सडक खुलाउन प्रहरीले बल प्रयोग गर्नुपर्यो। बम्जन र उनको संरक्षणमा रहेको समितिमाथि राष्ट्रिय वन क्षेत्रभित्र ठूला संरचना निर्माण गरेको आरोप थियो। बम्जन पटकपटक विवादमा आएपछि स्थानीय प्रशासनले ती संरचना भत्काएको थियो। उनी बारामा विवादित बनेपछि सर्लाही, सिन्धुली, सिन्धुपाल्चोकलगायत विभिन्न स्थानमा पुगेका हुन्। बम्जनको पृष्ठभूमि सर्लाही जिल्ला अदालतबाट पुर्पक्षका लागि थुनामा राख्न आदेश भएका बम्जनको घर बारा साविकको रतनपुरी गाविस ५ हाल निजगढ नगरपालिका ११ बुम्जोर हो। उनी पाँच दाजुभाइमध्ये साइँला हुन्। कक्षा ५ सम्म अध्ययन गरेका गरेका रामलाल बम्जन तपस्या गरिरहेको अवस्थामा भेटिएपछि रामबहादुर बम्जनको नामले चिन्न थालिएको थियो। लामा शिक्षा पढ्न भारत गएका बम्जन एक वर्षमै नेपाल फर्किएका थिए। त्यसपछि उनी रतनपुरीको जंगलमा भेटिएका हुन्। २०६२ सालमा पहिलो पटक रतनपुरीको जंगलमा भेटिँदा बम्जन १५ वर्षका थिए। बम्जनका श्रीमतीसहित एक छोरा र एक छोरी छन्। ३४ वर्षका बम्जनलाई प्रहरीले पुस २४ गते काठमाडौं बूढानीलकण्ठबाट पक्राउ गरेको थियो। सर्लाही जिल्ला अदालतले २०७६ माघ २३ मा पक्राउन गर्न अनुमति दिएको थियो।"
पानी बिना कसरी बाँचौं ?,"भूकम्पले खानेपानीका मूल सुके। गाउँमा खानेपानीको हाहाकार छ। भूकम्पको पीडा त छँदै छ, खानेपानी पनि नहुँदा हामीलाई कस्तो पीडा परेको होला ? धारामा पानी नआउँदा दैनिकी नै प्रभावित भइरहेको छ। पानी नहुँदा शौचालय जान पाएका छैनौं। गाउँलेहरू जंगलमा शौच गरिरहेका छन्। नुहाइधुवाइ गर्न र सरसफाइ गर्न त परको कुरा भयो। पशुवस्तुलाई पानी खुवाउन पनि उस्तै कठिनाइ छ। पानी भएका बेला घरनजिक तरकारी लगाउँथ्यांै। बारीकै तरकारी खान पाइन्थ्यो। खानकै लागि पानी नभएपछि तरकारीमा हाल्न कहाँबाट पानी पाइन्थ्यो ? पानी लिन जान भेरीमा पुग्नुपर्छ। एक घण्टाभन्दा बढी समय लाग्छ। त्यो पनि फोहोर छ। पैदलै हिँड्नुपर्छ, कसले बोकी दिने ? खानेपानीको समस्या विद्यालयमा पनि छ। गाउँमा रहेको भेरी त्रिवेणी माध्यमिक विद्यालयमा खानेपानी नहुँदा विद्यार्थीलाई पनि निकै समस्या छ। साढे चार सय विद्यार्थी छन्। उनीहरूलाई पनि शौचालयमा प्रयोग गर्न पानी छैन। खानेपानी समस्याले रिम्ना गाउँ र कोलचौर लगायतका गाउँमा निकै समस्या परेको छ। भूकम्पपछि धेरै खानेपानीका मुहान भासिएका छन्। चर्किएका छन्। ट्यांकीमा क्षति पुगेको छ। पानी नै जीवन रहेछ। पानी बिना हामी कसरी बाँच्ने ? (राना, जाजरकोटको भेरी१ रिम्ना गाउँ डाँडाटोल निवासी हुन्।)"
"भूकम्पले मुहान सुके, पानीको हाहाकार","जाजरकोट : भेरी१ रिम्नाकी पूर्णकला रानालाई परिवारका लागि खानेपानीकै जोहो गर्ने पिरोलोले सताइरहन्छ। कात्तिक १७ को भूकम्पले पानीका मुहान सुकेपछि रिम्ना गाउँमा पानीको हांहाकार छ। पिउनेदेखि शौचालय जान र पशुचौपायालाई खुवाउने पानीको जोहो गर्नै यहाँको बासिन्दालाई धौधौ छ। बिहानबेलुका खानेपानी जुटाउँदैमा समय बित्छ, पूर्णकलाले भनिन्, चर्पीमा लिने पानी नहुँदा जंगलमा खुला शौच गर्न बाध्य छौं। गाउँदेखि माथि रहेको बुदबुदी खानेपानी मुहानको पानी भूकम्पका कारण भासिएपछि धारामा पानी आउन छोडेको हो। उक्त मुहानको खानेपानी बन्द भएपछि स्थानीय एक घण्टा टाढा रहेको भेरी नदीबाट पानी ल्याएर दैनिकी चलाइरहेका छन्। बाटो उकालो छ, पूर्णकलाले भनिन्, बोकेर धेरै पानी ल्याउन पनि सकिँदैन। गाग्रीमा बोकेको पानीले आफू प्रयोग गर्ने कि पशुचौपायालाई खुवाउने ? बढो समस्या भयो। भूकम्पले घर र चर्पी दुवै भत्किएका छन्। यहाँका बासिन्दा अझै त्रिपालमुनि छन्। अस्थायी चर्पी भए पनि पानी नहुँदा प्रयोगविहीन छन्, उनले भनिन्। पानीको अभावमा धेरैजसो स्थानीयले खुला जंगलमा गएर दिसापिसाव गर्न थालेको बताउँछन्स्थानीय दिलीप राना। भूकम्पपछि त्रिपालको बसाई, हिउँदको चिसो, दिलीपले भने, त्यहीमाथि खानेपानीको निकै समस्या छ। सरसफाइको अभावले गाउँलेमा पखाला, रुघाखोकी, टाइफाइडलगायतका समस्यासमेत देखिन थालेका छन्। रिम्ना गाउँमा डेढ सय घरपरिवार छन्। तल्लो भेग बजार क्षेत्रमा पर्ने र त्यहाँ नदीनजिकै भएकाले पनि त्यति समस्या छैन। तर, अलि माथि डाँडाटोलमा करिब ३० घरपरिवारका लागि पानीको निकै समस्या रहेको वडा सदस्य प्रजित रानाले बताए। रिम्ना बजारमा रहेको भेरी त्रिवेणी माध्यमिक विद्यालयमा पनि खानेपानीको निकै समस्या रहेको प्रधानाध्यापक प्रेमबहादुर पुनले बताए। ४ सय ५० विद्यार्थी रहेको उक्त विद्यालयमा खानेपानी नहुँदा विद्यार्थीलाई निकै समस्या भोगिरहेका छन्। खानेपानी नहुँदा सबैभन्दा शौचालय प्रयोगमा समस्या देखिएको छ। भूकम्पले विद्यालय, शौचालय र खानेपानीका ट्यांकी सबै भत्किएपछि अहिले केही संघसंस्थाको सहयोगमा बनाइएका अस्थायी सिकाइ केन्द्रमा पढाइ भइरहेको छ। तर, खानेपानी र शौचालयमा कसैले ध्यान नदिँदा समस्या भएको प्रधानाध्यापक पुनले बताए। विद्यालयमा आउने पानीको मुहान नै भासिएपछि खानेपानीको समस्या भएको उनको भनाइ छ। सोही वडाको कोलचौर गाउँमा पनि भूकम्पपछि खानेपानीको निकै समस्या देखिएको छ। करिब अढाई सय घरधुरी रहेको कोलचौरमा आपूर्ति हुँदै आएको खक्सेनी खोलाको पानीको मुहान भूकम्पपछि सुकेको छ। मुहान भासिएपछि धारामा पानी आउन छोड्योे, स्थानीय देवी चनाराले भनिन्, एक गाग्री पानी लिन घण्टौं समय लाग्छ। पानी नहुँदा सरसफाइ गर्न, शौचालय जान र वस्तुभाउ(गाईभैंसी)लाई खुवाउन पनि निकै समस्या भयो। अस्थायी आवास पनि अहिलेसम्म बन्न नसकेको उनको गुनासो छ। शौचालय र खानेपानीको समस्या समाधानमा त झन् कसैले चासो नदिएको उनले बताइन्। सोही वडाको रिठापानी गाउँमा पनि खानेपानीको निकै समस्या देखिएको छ। रिठापानी गाउँमा २० घरधुरी छन्। त्यहाँका बासिन्दाले प्रयोग गर्दै आएको जस्यापानी मुहान पनि सुक्न थालेको छ। ट्यांकी चर्किएपछि धारामा पानी आउन छोडेको छ। जसका कारण खानेपानीको निकै समस्या रहेको स्थानीय लोककुमारी विकले बताइन्। गाउँमा खानेपानी नहुँदा निकै समस्या परिरहेको उनले सुनाइन्। भूकम्पपछि भेरी नगरपालिका १, २ र ३ का धेरै मुहानहरू सुकेका छन्। नलगाड नगरपालिका ४ र ५ मा भने धेरै ठाउँमा मूल फुटेको वडाध्यक्ष बद्री पन्तले बताए। उनले नलगाड नगरपालिकामा केही ठाउँमा मूल फुटेको र केही ठाउँमा पानीका मूल सुकेपछि खानेपानीको अभाव देखिएको बताए। जिल्लाका धेरै ठाउँका मुहानमा क्षति पुगेको भए पनि कति ठाउँमा खानेपानीका मुहानमा क्षति पुगेको भन्नेबारे हालसम्म सम्बन्धित निकायले तथ्यांक राखेको छैन।"
स्याउ बगैंचा व्यवस्थापनमा किसान,"जोमसोम : हिउँदयाम लागेसँगै हिमाली जिल्ला मुस्ताङका राताम्मे स्याउ बगैंचाहरू पात झरेर उजाड बनेका छन्। भदौदेखि कात्तिकसम्म यहाँको बगैंचाबाट स्याउ टिपिसकेपछि बगैंचाका स्याउ बोट उजाड बनेका हुन्। स्याउ मुस्ताङ जिल्लाको मुख्य फलफूल बाली हो। कृषि र पर्यटनको प्रचुर सम्भावना रहेको मुस्ताङमा यहाँका अधिकांशका किसान स्याउ खेतीमा आत्मनिर्भर छन्। स्याउ खेतीबाट मुस्ताङले बर्सेनि आधा अर्ब रुपैयाँभन्दा बढी आम्दानी गर्छ। व्यावसायिक तथा जीविकोपार्जनका रूपमा मुख्य आम्दानी स्रोतको रूपमा स्थापित मुस्ताङका किसानले झन्डै आधा शताब्दीदेखि निरन्तर स्याउ खेतीलाई पछ्याइरहेका छन्। बर्सेनि हिउँदयामको पुस र माघ महिनामा स्याउ बगैंचा व्यवस्थापन तथा काँटछाँट गर्ने र त्यसपछि आंशिक रूपमा स्याउको व्यवस्थापन गर्ने गरिन्छ। भदौदेखि कात्तिक महिनासम्म मुस्ताङका बगैंचामा लोभलाग्दो लटरम्म स्याउ फल्छन्। अन्य खेतीको तुलनामा कम झन्झटिलो मानिने स्याउ खेतीले मुस्ताङको आर्थिक स्थितिलाई माथि उकास्न महत्त्वपूर्ण योगदान दिएको छ। पछिल्लो समय कृषिअन्तर्गत स्याउ खेतीतर्फ स्थानीयको आकर्षणसमेत बढ्दै गएको छ। करोडौं रुपैयाँको स्याउ फल्ने स्याउ बगैंचामा मुस्ताङका किसान अहिले बगैंचा व्यवस्थापन गर्न तल्लीन छन्। अक्सर स्याउ बोटबाट स्याउ पोस्ट हार्भेस्ट गरिसकेको केही हप्तामै स्याउ बगैंचाहरू पात झरेर नांगो हुन्छ। स्याउको उत्पादन, संकलन तथा बजारीकरण गरिसकेपछि हिउँदयामको चिसो मौसममा स्याउ बगैंचा व्यवस्थापन सुरु हुन्छ। स्याउको भरपर्दो र समुचित ढंगले बगैंचा व्यवस्थापन गर्न सके किसानले गुणस्तरीय उत्पादन र राम्रो आम्दानी लिन सक्छन्। मुस्ताङको पाँच स्थानीय तहमा अहिले स्याउ बगैंचा व्यवस्थापन कार्य सुरु गर्न थालिएको छ। यद्यपि उपल्लो मुस्ताङमा अत्यधिक चिसोका कारण स्थानीय बेंसी झर्ने परम्पराले फागुनको १५ गतेसम्म बगैंचा व्यवस्थापन हुन्छ। पुस महिना लागेसँगै मुस्ताङका किसानले उजाडिएका स्याउ बगैंचामा गोडमेल गर्ने, सिँचाइ गर्ने, मलजल गर्ने, रोग किरा आदिको प्रकोप नियन्त्रणका लागि विषादी छर्किने र हाँगाबिगाको काँटछाँट गर्ने लगायतका काम गर्न भ्याइनभ्याइ छ। बर्सेनि मुस्ताङका किसानलाई कृषि ज्ञान केन्द्र मुस्ताङ, शीतोष्ण बागवानी विकास केन्द्र मार्फा र सम्बन्धित स्थानीय तहहरूले प्राविधिकको व्यवस्था गरी स्याउ बगैंचा व्यवस्थापन सम्बन्धित तालिम र फिल्डमै पुगेर किसानले स्याउ खेती गर्ने तरिका सिकाउने गर्छन्। यी कार्यालयबाट स्याउ बगैंचा व्यवस्थापनका लागि विषादी छर्किने र काँटछाँट गर्ने तरिका सिकाउने गर्छन्। स्याउ बोटमा पालुवा र कोपिला पलाउनुअगावै स्याउको हाँगाबिगा काँटछाँट गर्नुपर्ने हुन्छ। स्याउ बगंैचाको बोटलाई फर्मल इन्फेक्सनका कारण बोटमा कटिङको घाउ नबढोस् र प्रकोप नियन्त्रण होस् भन्ने उद्देश्यले स्याउको अनाधिकृत हाँगा काँटछाँट गर्नुपर्ने कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीले जानकारी दिए। स्याउ कटिङ गर्दा हावा र घाम स्याउको सबै हाँगा र पातसम्म सर्कुलर हुन्छ, विभिन्न स्याउमा लाग्ने रोग संक्रमणलाई प्रतिरोध गर्छ, कार्यालय प्रमुख बस्ताकोटीले भने, स्याउ बगैंचा व्यवस्थापनको मुख्य काम हाँगा काँटछाँट हो, यसले स्याउको निश्चित आकार बनाउन टेवा पुग्छ। उनले प्राविधिकको सिकाइअनुसार गरिएको स्याउ बगैंचा व्यवस्थापनले उत्पादन र गुणस्तर कायम गर्न महŒवपूर्ण योगदान पुग्ने बताए। स्याउ बगैंचा व्यवस्थापन गर्दा कृषकले स्याउ बोटमा प्रकोप नियन्त्रण गर्न बोरो पेस्ट र बोरो मिक्चर छर्किने गर्छन्। यसो गर्दा स्याउ बोटमा संक्रमण नियन्त्रण गर्छ। पुस महिना सुरु भएसँगै किसानहरू स्याउ बगैंचा व्यवस्थापनमा जुटेको घरपझोङ४ जोमसोमका किसान अजित थकालीले जानकारी दिए। स्याउ बगैंचाको व्यवस्थापनमा राम्रोसँग गर्न सके उत्पादन र गुणस्तरसमेत वृद्धि हुन्छ, स्याउको बगैंचा व्यवस्थापन गर्ने मुख्य समय पनि यही याममा गर्नुपर्छ, किसान थकालीले थपे, स्याउका लागि आवश्यक उपकरण र विषादीहरू अनुदान मिल्छ, हामीले बगैंचाको राम्रो हेरचार गर्न सके राम्रो आम्दानी लिन सक्छौं। उनले स्याउको जथाभावी हाँगाबिँगा काँटछाँट गर्दा उत्पादन र गुणस्तर दुबैमा ह्रास आउने उल्लेख गरे। बर्सेनि स्याउ बगैंचा व्यवस्थापन गर्दा यहाँका किसानले स्याउका नयाँ बिरुवा लगाउने र स्याउ बिरुवामा अन्य जातका स्याउ बिरुवालाई जोडेर ग्राफ्टिङ गर्ने गरिन्छ। यसरी स्याउ बिरुवालाई ग्राफ्टिङ गर्दा स्याउ बोटमा फरकफरक जातका स्याउ फल्छन्। अक्सर स्याउ बगैंचा व्यवस्थापनको समयमा एक पटक हिमपात भयो भने स्याउ बगैंचा सप्रिने हुन्छ। हिमपातले स्याउ बगैंचाभित्र जमिनको भित्री तहसम्म सिञ्चित गर्ने र हिउँले स्याउ बोटमा लाग्ने प्रकोप नियन्त्रण गर्नसमेत मद्दत गर्छ। स्याउ बगैंचा व्यवस्थापन गरेपछि चैत्र र वैशाख महिनामा स्याउ बोटमा फूल फुल्ने समय परागसेचन आवश्यकता पर्छ। स्याउका लागि अनुकूल हावापानी र उचित बगैंचा व्यवस्थापनको संयोजनले मात्रै स्याउको उत्पादकत्व वृद्धि र स्याउको गुणस्तर राम्रो हुन्छ। मुस्ताङमा पछिल्लो समय १४ सय ९५ हेक्टरमा स्याउ खेती विस्तार भइसकेको छ। जसमध्ये ५ सय ८५ हेक्टरमा लगाइएको स्याउले उत्पादन दिने गरेको कृषि ज्ञान केन्द्र मुस्ताङले जनाएको छ। मुस्ताङमा मुख्य गरी उन्तत जातका रेड डेलिसियस, रोयल डेलिसियस, गोल्डेन डेलिसियस र रिचारेड डेलिसियस स्याउ उत्पादन हुन्छ। यस्तै उच्च घनत्व प्रविधिमा आधारित (हाईब्रिड) जातका गाला, फुजी, किङरोट, जोनाप्रिन्स, गोल्डेन डेलिसियस र रेड डेलिसियस स्याउ उत्पादन हुने गरेको ज्ञान केन्द्र मुस्ताङको भनाइ छ। आर्थिक वर्ष २०८००८१ मा मुस्ताङमा स्याउबाट ४ हजार ९ सय ७५ टन स्याउ उत्पादन भएको थियो। यसको अघिल्लो वर्ष ५ सय ८० हेक्टरमा लगाइएको स्याउ बोटबाट ६ हजार ५ सय ९६ टन स्याउ उत्पादन भएको थियो। गत ववर्षको तुलनामा यस वर्ष स्याउको फूल फुल्ने समय चैत्रवैशाख महिनामा मौसम फेरबदलका कारण स्याउ बोटमा परागसेचन (पोलिनेसन) हुन नपाएपछि स्याउ उत्पादन १ हजार ६ सय २१ टन स्याउ कम फलेको थियो।"
कुन बैंकको कति घट्यो ब्याजदर ?,"काठमाडौं : बैंक तथा वित्तीय संस्थामा अधिक लगानीयोग्य पुँजी (तरलता) भएपछि बैंकहरूले पछिल्ला हरेक महिना निक्षेपको ब्याजदर घटाउँदै आएका छन्। माघ लागेसँगै वाणिज्य बैंकहरूको निक्षेपको ब्याजदर साबिकको भन्दा अझै औसत ०८२ प्रतिशत बिन्दुले घटेको छ। बैंकहरूले सूचना प्रकाशन गरेअनुसार बैंकहरूको माघको ब्याजदर पुस महिनाको भन्दा कम छ। विगत महिनादेखि नै ब्याजदर घट्ने क्रम जारी रहेकाले सेयर बजारमा पनि उछाल आएको नेपाल स्टक एक्सचेन्ज (नेप्से) को तथ्यांकले साबित गरेको छ। ब्याजदर घट्ने खबरले लगानीकर्ता उत्साहित भएर कारोबार गरेको देखिन्छ। नेपाल राष्ट्र बैंकले गत मंसिर २२ गते आर्थिक वर्ष २०८००८१ को मौद्रिक नीतिको पहिलो त्रैमासिक समीक्षा गर्दै बैंक दर, नीतिगत दरलाई साबिकको तुलनामा घटाएपछिका महिनामा ब्याजदर घटाउन दबाब पनि परेको हो। फलस्वरूप वाणिज्य बैंकले सार्वजनिक गरेको माघ महिनाका लागि निक्षेपको नयाँ ब्याजदर एकल अंकमा कायम भएको छ। यद्यपि गत पुसमा पनि एकल अंकमै झरेको थियो। जब कि यसअघि गत असोजमा निक्षेपको ब्याजदर दोहोरो अंकमा अर्थात् औसत १०२६ प्रतिशतसम्म थियो। यसपछिका महिनामा क्रमशः घट्दै गएको छ। बैंकहरूको माघ महिनामा घटेर व्यक्तिगत निक्षेपको अधिकतम औसत ब्याजदर ८१७ प्रतिशतमा सीमित भएको छ। जबकि पुस महिनामा औसत ब्याजदर ८९९ प्रतिशत थियो। यससँगै, बैंकहरूले संस्थापक निक्षेपको ब्याजदर पनि औसत ६१२ प्रतिशतमा कायम गरेका छन्। सबै बैंकको ब्याजदर एकल अंकमा सञ्चालनमा रहेका २० वाणिज्य बैंकहरूले माघ महिनाका लागि ब्याजदर घटाएर एकल अंकमा कायम राखेका छन्। बैंकहरूले सार्वजनिक गरेको तथ्यांकअनुसार व्यक्तिगत निक्षेपको अधिकतम ब्याजदर सबैभन्दा बढी सिटिजन्सको ९१५ प्रतिशत, एनएमबी बैंकको ९ प्रतिशर तर नेपाल इन्भेस्टमेन्ट मेगाको ८६ प्रतिशत रहेको छ। यसपछि क्रमशः नेपाल एसबीआईको ८२५, हिमालयन ८१५, सानिमा ८१५ र कुमारी ८११ प्रतिशत ब्याजदर निर्धारण गरिएको छ। यसपछि ग्लोबल आईएमई, नबिल, प्राइम र सिद्धार्थ बैंकको ८१ प्रतिशत रहेको छ। यसबाहेक राष्ट्रिय वाणिज्य र स्ट्यान्डर्ड चार्टर्डको ८०७ प्रतिशत छ। एनआईसी एसिया र प्रभु बैंकको ८०६ प्रतिशत कायम गरिएको छ। यसबाहेक एभरेस्ट, लक्ष्मी सनराइज, माछापुच्छ्रे र नेपाल बैंकको ८ प्रतिशत कायम गरिएको छ। वाणिज्य बैंकमध्ये सबैभन्दा कम निक्षेपको ब्याजदर कृषि विकास बैंकको ७२६ प्रतिशतमात्रै निर्धारण गरिएको छ। संस्थापक निक्षेप औसत ६१२ वाणिज्य बैंकहरूले माघ महिनाका लागि संस्थालाई दिने मुद्दती निक्षेपको अधिकतम ब्याजदर औसत ६१२ प्रतिशत कायम गरेका छन्। जसमा सबैभन्दा बढी भने एनएमबी बैंकले अधिकतम ७ प्रतिशत तोकेको छ। यसपछि ७ प्रतिशतभन्दा कम र ६ प्रतिशत माथि ब्याज निर्धारण गर्ने बैंकमा क्रमशः सिटिजन्स, नेपाल इन्भेस्टमेन्ट मेगा, नेपाल एसबीआई, हिमालयन, सानिमा, कुमारी, ग्लोबल आईएमई, नबिल, प्राइम, सिद्धार्थ, राष्ट्रिय वाणिज्य, एनआईसी एसिया र प्रभु बेंक रहेका छन्। यसबाहेकका एभरेस्ट, लक्ष्मी सनराइज, माछापुच्छ्रे र नेपाल बैंकले ६ प्रतिशत संस्थागत निक्षेपको ब्याजदर तोकेका छन्। यसबाहेक सबैभन्दा कम ब्याज तोक्नेमा कृषि विकास बैंकले ५७६ प्रतिशत र स्ट्यान्डर्ड चार्टर्ड बेंकले ५२५ प्रतिशत निर्धारण गरेका छन्। ब्याजदर निर्धारणको नीतिगत व्यवस्था बैंकहरूले ब्याजदर घटाउने भन्दैमा ह्वारह्वार्ती घटाउन वा बढाउन मिल्दैन। यसका लागि राष्ट्र बैंकले तोकेको परिधिभित्र रहनुपर्ने हुन्छ। केन्द्रीय बैंकका अनुसार ब्याजदर घटाउँदा पनि अघिल्लो महिनाको औसतमा बढीमा १० प्रतिशतले मात्र परिवर्तन गर्न पाइन्छ। उदाहरणका लागि यदि ब्याजदर घटाउने भएमा अधिकतम औसत ८५ प्रतिशतमा १० प्रतिशत कम गरी कायम हुने ७६५ प्रतिशतसम्म मात्र वाणिज्य बैंकले अधिकतम ब्याजदर निर्धारण गर्न सक्नेछन्। यसैगरी यदि अघिल्लो महिना न्यूनतम ब्याजदरको औसत ५५ प्रतिशत भएमा बढीमा १० प्रतिशतले मात्र कम गरी कायम हुने ४९५ प्रतिशतसम्म मात्र वाणिज्य बैंकले न्यूनतम ब्याजदर निर्धारण गर्न सक्नेछन्। बैंकमा लगानीयोग्य पुँजी पर्याप्त छ। बैंकहरूलाई कर्जा निक्षेपको अनुपात (सीडी रेसियो) ९० प्रतिशत अधिकतम तोकिएको छ। तर बैंकहरूको सीडी रेसियो ८०१० प्रतिशत रहेकोले कुसन ९९० प्रतिशत छ। बैंकहरूले १ सय रुपैयाँ लिँदा ९० रुपैयाँसम्म लगानी गर्न पाउँछन्। तर बैंकसँग यतिबेला अतिरिक्त पैसा छ। दिनप्रतिदिन निक्षेप बढेको छ तर कर्जाको माग कम भएको र त्रैमासको अन्तिम महिना बैंकहरूले खासै थप नयाँ कर्जा पनि दिन चाहँदैनन्। यस अवधिमा सकभर साँवा तथा ब्याज, किस्ता उठाउनमा अर्थात् रिकभरीमै व्यस्त हुने भएकाले पनि नयाँ कर्जा प्रवाह हुन नसकेको बैंकरहरू बताउँछन्। यसै क्रममा नेपाल बैंकर्स संघका अध्यक्ष सुनील केसीका अनुसार बैंकमा तरलता अधिक छ। सुरुमा सबैले ब्याजदर महँगो भएकाले कर्जा गएन भने तर पछिल्ला महिनामा कर्जाको ब्याजदर पनि क्रमशः घटिरहेको छ तर कर्जाको माग खासै नभएको उनको भनाइ छ। वास्तवमा पैसाको फ्लो तल्लो तहसम्म नपुगेकाले पनि बजार केही प्रभावित भएको उनको अनुमान छ। यसैले सरकारले विकास खर्चमा बढी जोड दिनसमेत उनले सुझाए। घटेको ब्याजदरले लगानीकर्तामा उत्साह महिनैपिच्छे निक्षेपको ब्याजदर घट्दा कर्जाको ब्याजदर पनि घट्ने भएपछि ऋणीहरूलाई सहज हुने भएको छ। अझै आधार दर पनि एकल अंकमा आइसकेको छ। साथै, बैंकले निक्षेप र कर्जाको ब्याजदर अन्तर (स्प्रेड दर) पनि ४ प्रतिशतभन्दा बढी गर्न नपाइने कार्यान्वयनमा आएको छ। यी सबै कारणले अब कर्जाको ब्याजदर घट्ने एनएमबी बैंकका प्रमुख कार्यकारी अधिकृत (सीईओ) समेत रहेका केसी बताउँछन्। बैंकमा पैसा बचतमा राख्ने निक्षेपकर्ताका लागि यो खुसीको खबर नहोला तर बैंकबाट कर्जा लिनेका लागि यो खुसीको खबर हो। निक्षेपको ब्याजदर घटिरहँदा लागत पनि कम हुन्छ। यसले अन्ततः कर्जाको ब्याजदर घटाउन मद्दत गर्छ। कात्तिक, मंसिर र पुस यी ३ महिनाको औसत सबै गणना गर्दा अब आधार दर पनि घट्छ। उक्त तीन महिनामा घटेको ब्याजदर पुस मसान्तको दोस्रा त्रैमासिक वित्तीय विवरणको आधार दरमा देखिन्छ। यसपछि ऋणको घटेको ब्याजदरअनुसार कर्जा प्रवाह हुन्छ। यसैकारणले सेयर बजारमा उत्साह छाएको अनुमान गर्न सकिन्छ। सेयर धितो राखेर मार्जिन प्रकृतिको कर्जामा घटेको ब्याजदरले प्रोत्साहन मिल्नेछ।"
विश्वका घुम्नै पर्ने एक नम्बरमा काठमाडौं,"काठमाडौं : विश्व पर्यटकका लागि घुम्नै पर्ने गन्तव्यको पहिलो स्थानमा परेको छ काठमाडौं। ट्रिप एडभाइजरले उत्कृष्ट प्राकृतिक गन्तव्य को पहिलो नम्बरमा हालै काठमाडौंलाई घोषणा गरेको हो। ट्रिप एडभाइजर विश्वको सबैभन्दा ठूलो ट्राभल गाइडेन्स प्लेटफर्म हो। जहाँ १ अर्बभन्दा बढी समीक्षक र ८० लाखभन्दा बढी व्यवसायीहरूको सुझाव संकलन हुन्छ। ट्रिप एड्भाइजरको साइट प्रयोग गरी विश्वका पर्यटकले कहाँ जाने, कहाँ बस्ने, के गर्ने, कहाँ खाने भनेर पत्ता लगाउने गर्छन्। यसले विश्वका पर्यटकलाई घुम्न जान मार्गदर्शनको काम पनि गर्छ। एडभाइजरले सन् २०२४ का लागि सात वर्गमा उत्कृष्ट गन्तव्य घोषणा गरेको छ। जसमा खाना गन्तव्य, उत्कृष्ट गन्तव्य, प्राकृतिक गन्तव्य, ट्रेन्डिङ गन्तव्य, संस्कृतिक गन्तव्य, हनिमुन गन्तव्य र दिगो गन्तव्य छन्। उत्कृष्ट गन्तव्यमा पनि नेपाल २४ नम्बरमा परेको छ। न्युयोर्क टाइम्सको २०२४ मा घुम्नै पर्ने सूचीमा नेपालको मुस्ताङ पनि परेको छ। अन्तर्राष्ट्रिय जगतबाट नै सन् २०२४ मा घुम्नै पर्ने सूचीमा नेपालका गन्तव्य सूचीकृत हुनु पर्यटन क्षेत्रका लागि सुखद र महत्वपूर्ण भएको सरोकारवालाहरूको भनाइ छ। विश्वमा यात्रा सहजीकरणका लागि अब्बल मानिएको ट्राभल गाइडेन्स प्लेटफर्म ट्रिप एडभाइजर ले घुम्नै पर्ने प्राकृतिक गन्तव्यमा पहिलो नम्बरमा काठमाडौंलाई राखेको हो। प्राकृतिक गन्तव्य मनपराउने पर्यटकहरूका लागि काठमाडौं उत्कृष्ट गन्तव्य हुने एडभाइजरको सुझाव छ। कोभिड महामारीपछि नेपालको पर्यटन क्षेत्र सुधारिँदै गएको अवस्थामा उत्कृष्ट गन्तव्यमा पर्नु सुखद भएको नेपाल पर्यटन बोर्डका निर्देशक एवं प्रवक्ता मणिराज लामिछाने बताउँछन्। विश्वमा लाखौंले हेर्ने र सुझाव लिने गरेको यस एडभाइजरको उत्कृष्ट गन्तव्यमा पर्दा विश्वमा नेपालको प्रचार भएको उनले बताए। ट्रिप एडभाइजरले सन् २०२४ का लागि अन्तर्राष्ट्रिय जगतबाट परिचय पाउनु र सूचीकृत हुनु सकारात्मक भएको पर्यटन व्यवसायीहरूले बताएका छन्। होटल संघ नेपाल (हान)का अध्यक्ष विनायक शाहले एडभाइजरले गरेको प्रचारले मुलुकमा पर्यटक भित्र्याउन फाइदा पुग्ने बताए। मुलुकमा धेरैभन्दा धेरै पर्यटक आउन इच्छुक भइरहेका बेला एडभाइजरको घोषणाले थप टेवा दिने उनको भनाइ छ। विश्वमा नेपाल प्राकृतिक गन्तव्यकै रूपमा चिनिने भएकाले यसले केही मद्दत अवश्य नै गर्ने नेपाल एसोसिएसन अफ टुर एन्ड ट्राभल एजेन्ट्स(नाटा)का अध्यक्ष रमेश थापा बताउँछन्। नेपालको पर्यटनमा अहिलेसम्म भएको प्रगति भनेको नै प्राकृतिक रूपमा नै आकर्षण हुनु नै हो, उनले भने। सन् २०२३ मा नेपालमा आउने पर्यटकको संख्या १० लाख नाघेको छ। सरकारले बजेटमार्फत सन् २०२३ मा १० लाख पर्यटक भिœयाउने लक्ष्य लिएको थियो। सन् २०२४ मा अहिलेको दोब्बर पर्यटक नेपाल भिœयाउने सरकारले उद्घोष गरेको छ। सन् २०२४ को सरकारी लक्ष्य हासिल गर्न यस्ता अन्तर्राष्ट्रिय प्रचारप्रसारले मद्दत मिल्ने बोर्डका निर्देशक लामिछाने बताउँछन्। यसले बढीभन्दा बढी पर्यटक नेपाल आउने माहोल बन्ने उनको बुझाइ छ। यति हुँदाहुँदै पनि पर्यटन पूर्वाधारमा नेपालले काम गर्न जरुरी रहेको व्यवसायीहरू बताउँछन्। २०२३ मा १० लाख पर्यटक नेपाल आए भनेर मात्रै घोषणा गर्न नहुने नाटा अध्यक्ष थापा बताउँछन। गैरआवासीय नेपाली (एनआरएनए) को सम्मेलनमा कति आए ? काम गर्न कति आए ? कतिले नेपाललाई ट्रान्जिट बनाए ? कति पर्यटक घुम्नका लागि आए ? कति पर्वतारोहण गर्न आए ? लगायतका वास्तविक तथ्यांक संकलनमा ध्यान दिन जरुरी रहेको नाटाका अध्यक्ष थापा बताउँछन्। पर्यटकको आवश्यकता अनुसारको विकास र सुविधा दिन सके दिगो पर्यटनमा टेवा पुग्ने उनको भनाइ छ। यस्तै हानका अध्यक्ष शाह पर्यटक बढाउन हवाई सञ्जाल बढाउन जरुरी रहेको बताउँछन्। त्रिभुवन अन्तर्राष्ट्रिय विमानस्थल पूर्णक्षमतामा चलिरहेकाले थप पर्यटक भिœयाउन गौतमबुद्ध र पोखरा अन्तर्राष्ट्रिय विमानस्थल चलाउन पहल गर्नुपर्ने शाह बताउँछन्। अन्तर्राष्ट्रिय विमानस्थलको विकल्प दिने बेला आइसकेको उनको भनाइ छ। होटललगायत अन्य पूर्वाधारमा ३०३५ लाख पर्यटकलाई सेवा दिन तयार भइसक्दा सञ्जाल विस्तार नहुँदा लक्षित पर्यटक भिœयाउन नसकिने शाहले प्रस्ट्याए। कान्तिपुर होलिडेका सञ्चालक दामोदर ढकाल पनि सरकारले पर्यटन प्रबद्र्धनको वातावरण तयार गर्न नसकेको बताउँछन्। निजी क्षेत्रसँग सहकार्य गरेर अघि बढ्न जरुरी रहेको उनको भनाइ छ। यता, नेपाल नागरिक उड्डयन प्राधिकरण अन्तर्राष्ट्रिय वायुसेवा कम्पनीहरूसँगै नेपाली वायुसेवा कम्पनीहरूले पनि जहाज तथा उडान संख्या बढाउनुपर्नेमा जोड दिन्छ। नेपाली वायुसेवा कम्पनीहरूले पनि नयाँनयाँ क्षेत्रमा उडान विस्तार गर्न सके पर्यटक आवागमनमा भूमिका खेल्ने प्राधिकरणका सहायक प्रवक्ता ज्ञानेन्द्र भुल बताउँछन्। सरकारले बजेटबाट नै घोषणा गरेको पर्यटन दशक सन् २०२३२०३२ तयारीको चरणमा छ। देशैभरि बहुपक्षीय पूर्वाधारको विकास गर्ने, पर्यटन क्षेत्रको पुनरुत्थान गर्दै सन् २०२४ सम्ममा पर्यटन आगमनलाई २०१९ को पूर्ववत् अवस्थामा पुर्याउने, तत्पश्चात् पर्यटन आगमन प्रतिवर्ष १५ प्रतिशतको वृद्धि गरी सन् २०३२ सम्ममा संख्या ३५ लाख पुर्याउने र आगामी १० वर्षभित्र पर्यटन क्षेत्रमा थप १० लाख नयाँ रोजगारी सिर्जना गर्ने लक्ष्य लिइएको छ। यसका साथै प्रतिपर्यटक प्रतिदिन खर्च ४८ डलरबाट १२५ पुर्याउनुका साथै देशको कुल गार्हस्थ्य उत्पादनमा पर्यटनको योगदानलाई १० प्रतिशतसम्म पुर्याउने लक्ष्य छ।"
"दलहरूलाई राष्ट्रपतिको आग्रह  जनता पछाडि फर्किनेवाला छैनन्, संविधान कार्यान्वयन गरौं","काठमाडौं : राष्ट्रपति रामचन्द्र पौडेलले सबै मिलेर संविधानको कार्यान्वयन गर्नुपर्ने बताएका छन्। माघी संक्रान्तिको अवसरमा आज बिहान संघीय संसदमा प्रतिनिधित्व गर्ने सबै दलका संसदीय दलका नेताहरूलाई शीतलनिवास बोलाएर शुभकामना आदानप्रदान गर्ने क्रममा राष्ट्रपति पौडेलले संविधान कार्यान्वयनमा सबै राजनीतिक दलहरू एकजुट भएर लाग्नुपर्ने बताएका हुन्। 'संविधानले परिकल्पना गरेका विषयलाई कार्यान्वयनमा ल्याउनुपर्ने आवश्यकता छ,'उनले भने,'त्यसैले संविधान कार्यान्वयन गर्न सबै राजनीतिक दलहरू एकजुट हुनुपर्छ। एकजुट होऔं।' राष्ट्रपति पौडेलले संविधानले सबै जनतालाई दिएको अधिकार सार्थक हुनुपर्नेमा जोड दिए। उनले संविधानप्रति जनताको आशालाई निराशामा परिणत गर्न नहुने बताए। राष्ट्रपतिले भने,' त्यो कानुन निर्माण छिटोभन्दा छिटो गर्नुपर्छ। संविधान कार्यान्वयनमा जाऔं। जनताको निराशामा आशामा परिणत गरौं। यो संविधानलाई कार्यान्वयन नगरेर अहिले निराशा बढेको छ। जनताले पछाडि फर्किन चाहेका छैनन् भन्ने मैले बुझेको छु। जनताले अगाडि बढ्न चाहिराखेका छन्।' राष्ट्रपति पौडेलले देशलाई संघीय लोकतान्त्रिक गणतन्त्र र समावेशी लोकतन्त्र साकार पार्नुपर्नेमा जोड दिए।"
"बजेट अर्धवार्षिक समीक्षा : सरकारको आम्दानीभन्दा खर्च बढी, ४८ अर्ब ४६ करोड ५७ लाख घाटा","काठमाडौं : आर्थिक वर्ष २०८०८१ को अर्धवार्षिक समीक्षा अवधिमा सरकारको आम्दानीभन्दा खर्च बढी भएको देखिएको छ । पुस मसान्तसम्ममा मुलुकले रु ४८ अर्ब ४६ करोड ५७ लाख बराबर बजेट घाटा व्यहोरेको छ । महालेखा नियन्त्रक कार्यालयको तथ्याङ्कअनुसार बजेटको अर्धवार्षिक समीक्षा अवधिमा वार्षिक लक्ष्यको ३५ दशमलब १९ प्रतिशत आम्दानी र ३२ दशमलब ३५ प्रतिशत खर्च भएको छ । चालु आवका लागि सरकारले कूल रु १४ खर्ब ७२ अर्ब ४८ करोड ४७ लाख बराबर राजश्व उठाउने लक्ष्य लिएको छ । कार्यालयको तथ्याङ्कअनुसार पुस मसान्तसम्ममा रु पाँच खर्ब १८ अर्ब १५ करोड ५६ लाख बराबर राजश्व असुली भएको छ । यो वार्षिक लक्ष्यको ३५ दशमलव १९ प्रतिशत बराबर हो । छ महिनामा कर राजश्वतर्फ ३३ दशमलव ९८ प्रतिशत अर्थात् रु चार खर्ब ४३ अर्ब ५५ करोड २० लाख उठेको छ । गैरकरतर्फ वार्षिक लक्ष्यको ४५ दशमलव २३ प्रतिशत अर्थात् रु ५२ अर्ब ९४ करोड ७८ लाख बराबर असुली भएको छ । चालु आवका लागि कूल रु ४९ अर्ब ९४ करोड ३० लाख बराबर वैदेशिक अनुदान लिने लक्ष्य राखिएकामा हालसम्म पाँच दशमलव ५२ प्रतिशत अर्थात् दुई अर्ब ७५ करोड ८० लाख रुपैयाँ बराबर वैदेशिक अनुदान लिइएको छ । चालु आवका लागि कूल रु १७ खर्ब ५१ अर्ब ३१ करोड २१ लाख बराबरको वार्षिक बजेट रहेकामा पुस मसान्तसम्ममा रु पाँच खर्ब ६६ अर्ब ६२ करोड १३ लाख खर्च भएको छ । यो वार्षिक लक्ष्यको ३२ दशमलव ३५ प्रतिशत बराबर हो । चालुगत शीर्षकमा कूल रु ११ खर्ब ४१ अर्ब ७८ करोड ४१ लाख बराबर बजेट छुट्याइएकामा ३८ दशमलव ३१ प्रतिशत अर्थात् रु चार खर्ब ३७ अर्ब ३८ करोड १२ लाख खर्च भएको छ । चालु शीर्षकमा हालसम्म भएको खर्च वार्षिक लक्ष्यको ३८ दशमलव ३१ प्रतिशत हो । त्यसैगरी, पुँजीगत खर्च शीर्षकमा रु तीन खर्ब दुई अर्ब सात करोड ४४ लाख बराबर छुट्याइएकामा १६ दशमलव तीन प्रतिशत अर्थात् रु ४९ अर्ब २३ करोड ५८ लाख बराबर खर्च भएको छ । वित्तीय व्यवस्थामा रु तीन खर्ब सात अर्ब ४५ करोड ३६ लाख बराबर बजेट विनियोजन भएकामा २६ दशमलव दुई प्रतिशत अर्थात् रु ८० अर्ब ४३ लाख बराबर खर्च भएको छ । रासस"
मेलम्चीको पानी उद्घाटनबारे बालेनको व्यंग्य : एउटा मन कति पल्ट जित्नु हुन्छ प्रचण्ड सरकार !,"काठमाडौं : काठमाडौं महानगरपालिकाका मेयर बालेन्द्र शाह (बालेन)ले प्रधानमन्त्री पुष्पकमल दाहाल प्रचण्डले सोमबार बिहान मेलम्ची खानेपानी पुन: उद्घाटन गरेको विषयलाई लिएर व्यंग्य गरेका छन्। बालेनले मेलम्ची खानेपानी आयोजनाको पाँच पटक प्रधानमन्त्री प्रचण्डले उद्घाटन गरेपछि उनले एउटै परियोजना बारम्बार उद्घाटनको विश्व कीर्तिमान कायम गरेर कति पटक एउटा मन जित्नुहुन्छ भन्दै व्यङ्ग्य गरेका हुन्। मेलम्ची खानेपानी २०७७ फागुनमा पहिलो पटक उपभोक्ताका धारामा झरेपछि तत्कालीन प्रधानमन्त्री केपी शर्मा ओलीले पहिलो पटक यसको उद्घाटन गरेका थिए। बालेनले प्रधानमन्त्री प्रचण्डले पाँचौ पटक उद्घाटन गरेको भन्दै तिथि मिति समेत उल्लेख गरेका छन्। बालेनले प्राविधिक जोखिमको आँकलन र समाधान नगरि उचित प्राविधिक अध्ययनबिना राजनैतिक स्टण्डकै लागि मात्र मेलम्चीको पानी काठमाडौँ ल्याउन खोज्नु उद्घाटन गर्दै झुक्याउने सिलसिलाको पछिल्लो कडी मात्रै होउनले भनेका छन्। उनले बालुवा भएको सुरूङबाट बालुवा ननिकाली जोखिम कायमै राखी पानी ल्याइएको दाबी गरेका छन्। अहिले पनि प्राविधिक जोखिमलाई नजरअन्दाज गरिएको छ। मुहानको पूर्वतिरको डाँडा पहिरोको जोखिममा छ। त्यो झरेर मुहान कुनै पनि बेला मुहान थुनिन सक्छ। बालुवा भएको सुरूङबाट बालुवा ननिकाली जोखिम कायमै राखी पानी ल्याइँदैछ।उनले लेखेका छन्, बालुवा थेग्रिने संरचनाहरुको अभावमा लेदो सिधै सुरूङमा पसेर सुरूङ नै भरिन सक्छ, जसलाई निकाल्न बर्षौँ समय र अर्बौको लागत लाग्न सक्छ। बर्षाको पानीबाट आयोजनालाई जोगाउन उपयुक्त संरचनाहरु निर्माण भइसकेका नै छैनन्। यसैले बर्षायाम लाग्ने बित्तिकै पानी आपूर्ति बन्द गर्दै मुहान थुन्नु पर्ने अवस्था छ। राजनीतिक लाभका लागि भएका अस्थायी परिणाम ल्याउने र पुन: समय, राज्यको लगानी र नागरिकका सपनाको दुरूपयोग भएको बालेनको टिप्पणी छ। उनले भने,छिटोको नाममा नागरिक तहबाट पनि कमसल परिणामका लागि दबाब दिनेभन्दा क्षणिकलाभका लागि प्रशासनिक संयन्त्र र राजनैतिक नेतृत्वको दुरूपयोग रोक्न बन्नु पर्ने संरचनाहरू बनेका छन् कि छैनन् भन्ने जानेर त्यतातर्फ दबाब बढाउन आवश्यक छ। आलोचना मात्र गर्न नचाहेको बताउँदै उनले बाह्रै महिना चौबिसै घण्टा पानी आओस् भन्ने कामना गरेका छन्। उनले भने,हामी आलोचना मात्र गर्न चाहन्नौँ। यति चाहन्छौँ, बाह्रै महिना चौबिसै घण्टा पानी आओस्। हरेक पल्ट भन्ने गरेका छौँ, हामी केन्द्र सरकारसँग सहकार्य गर्न चाहन्छौँ। यो मौका दिनु हुनेछ भन्ने आशा लिएका छौँ। सहकार्यबाट दिगो परिणाम ल्याएर भन्न पाइयोस् धन्यवाद , हाम्रो मन साच्चै नै जित्नु भयो भनेर। के भनेका छन् बालेनले ? हामीसँग भएको एउटा मन कति पल्ट जित्नु हुन्छ प्रचण्ड सरकार, एउटै परियोजना बारम्बार उद्घाटनको विश्वकिर्तिमान कायम गरेर ।मेलम्ची खानेपानीका यी ५ वटा उद्घाटनहरु थाहा पाउनुहोस् :१ २०७७ फागुन  तत्कालिन प्रम केपी ओली२ २०७७ चैत्र  तत्कालिन राष्ट्रपति विद्यादेवी भण्डारी३ २०७९ वैशाख  तत्कालिन खानेपानीमन्त्री उमाकान्त चौधरी४ २०७९ मंसिर  तत्कालिन खानेपानीमन्त्री उमाकान्त चौधरी५ आज (२०८० माघ १)  प्रम पुष्पकमल दाहाल अर्थात्, विभिन्न मितिमा खानेपानीमन्त्रीदेखि राष्ट्रपति समेतले गरेर मेलम्ची खानेपानीको उदघाटन ५ पटक भइसक्यो । मेलम्चीको पानी काठमाडौँ ल्याउने भनेर वि स २०५५ सालमा मेलम्ची खानेपानी विकास समिति गठन गरियो । त्यसको दुई बर्ष पछि २०५७ सालमा आयोजनाको विस्तृत ईन्जिनियरिङ अध्ययन प्रतिवेदन तयार भयो । तर सुरूङ खन्न शुरू गर्न पनि ११ बर्ष लगाएर २०६८ सालबाट मात्रै सुरूङ खन्न थालियो । त्यो ११ बर्षमा राजा ज्ञानेन्द्रको नेतृत्वसहित १३ पटक त प्रधानमन्त्रीहरु नै फेरिएका थिए । मेलम्चीमा भएका कर्मचारीको थपघट र नियुक्तीको सूचि त झन् निकै लामो बन्ला । मेलम्चीका नाममा अरबौँका गाडी किनिएका थिए । एउटा दुहुनो गाई जस्तो मात्रै भयो मेलम्ची खानेपानी आयोजना । तर काठमाडौँमा पहिलो पटक पानी झर्न त्यसको ९ बर्षपछि मात्रै सम्भव भयो । तत्कालिन प्रधानमन्त्री केपी ओलीले २०७७ फागुनमा मेलम्चीको पानी काठमाडौ झार्ने किर्तिमानका लागि उदघाटन त गरियो तर किर्तिमानकै लागि प्राविधिक पक्षलाई जोखिममा राखियो । जसको असर सोही बर्षमा नै देखियो । बाढीको लेदो पसेर तथा बाढीले (                   लगायतका) संरचनाहरु ध्वस्त पारेपछि मेलम्ची बन्द भयो । किर्तिमानको पछि नलागेर प्राविधिक जोखिम नलिएको भए खोलाबाट ल्याउने पानीमा त्यहाँसँगै आउँने लेदो रोक्ने प्रणाली विकसित गर्न ध्यान दिइन्थ्यो । त्यो नगरेर मेलम्चीमा राज्यको अर्बौँ लगानीमात्र जोखिमपुर्ण बनाइएन, काठमाडौँबासीको स्वस्थ पानी पिउन पाउने हकलाई अवमूल्यन गरियो । र, देशव्यापीरूपमा नेपालमा केहि हुन सक्दैन भन्ने नकारात्मक धारणालाई बढावा दिन मलजल गर्यो । अनि सँगसँगै, व्यक्तिगत किर्तिमान कायम गर्न प्राविधिक पक्षलाई नजरअन्दाज गरेर मेलम्चीको पानी काठमाडौँ झारेर उदघाटन गर्ने कुप्रथाको सुरूवात भयो । त्यसकै सिलसिलाको नयाँ संस्करणको उदघाटन आज प्रम पुष्पकमल दाहालबाट पनि भयो । बिडम्बना ! अहिले पनि प्राबिधिक जोखिमलाई नजरअन्दाज गरिएको छ । मुहानको पूर्वतिरको डाँडा पहिरोको जोखिममा छ । त्यो झरेर मुहान कुनै पनि बेला मुहान थुनिन सक्छ । बालुवा भएको सुरूङबाट बालुवा ननिकाली जोखिम कायमै राखी पानी ल्याइदैछ । बालुवा थेग्रिने संरचनाहरुको अभावमा लेदो सिधै सुरूङमा पसेर सुरूङ नै भरिन सक्छ, जसलाई निकाल्न बर्षौँ समय र अर्बौको लागत लाग्न सक्छ । बर्षाको पानीबाट आयोजनालाई जोगाउन उपयुक्त संरचनाहरु निर्माण भइसकेका नै छैनन् । यसैले बर्षायाम लाग्ने बित्तिकै पानी आपूर्ति बन्द गर्दै मुहान थुन्नु पर्ने अवस्था छ । हिउँदमै पनि लेदो नथिग्राइ ( नगरि) सिधै   बाट पानी सुरूङमा लैजादा त्यसमा भएका बालुवा सुरूङमा बिस्तारै थिग्रिएर केहि समय पछि सुरूङ पुरै बालुवा र लेदोले भरिएर लामो समयको लागि पानी आपूर्ति बन्द हुन सक्छ । यसका लागि नयाँ  खोलाको माथितिर राम्ररी  गरेर सार्न आवश्यक छ । त्यस्तै, लेदो थिगार्ने संरचना ( ) सुरूङ भित्रै बनाउन उचित हुन्छ । प्राविधिक जोखिमको आकलन र समाधान नगरि उचित प्राविधिक अध्ययनबिना राजनैतिक  कै लागि मात्र मेलम्चीको पानी काठमाडौँ ल्याउन खोज्नु उदघाटन गर्दै झुक्याउने सिलसिलाको पछिल्लो कडी मात्रै हो । राजनीतिक लाभका लागि भएका अस्थायी परिणाम ल्याउने र पुन: समय, राज्यको लगानी र नागरिकका सपनाको दुरूपयोग हुनु हो । यसैले छिटोको नाममा नागरिकतहबाट पनि कमसल परिणामका लागि दबाब दिने भन्दा क्षणिकलाभका लागि प्रशासनिक संयन्त्र र राजनैतिक नेतृत्वको दुरूपयोग रोक्न बन्नु पर्ने संरचनाहरू बनेका छन् कि छैनन् भन्ने जानेर त्यतातर्फ दबाब बढाउन आवश्यक छ । हामी आलोचना मात्र गर्न चाहन्नौँ । यति चाहन्छौँ, बाह्रै महिना चौबिसै घण्टा पानी आओस् । हरेक पल्ट भन्ने गरेका छौँ, हामी केन्द्र सरकारसँग सहकार्य गर्न चाहन्छौँ । यो मौका दिनु हुनेछ भन्ने आशा लिएका छौँ । सहकार्यबाट दिगो परिणाम ल्याएर भन्न पाइयोस् धन्यवाद , हाम्रो मन साच्चै नै जित्नु भयो भनेर ।"
विदेशी मुद्राको सञ्चितिमा इतिहासमै ठूलो प्रगति भएको छ : प्रधानमन्त्री,"सन्धिखर्क : प्रधानमन्त्री पुष्पकमल दाहाल प्रचण्डले पछिल्लो एक वर्षमा अर्थतन्त्रको क्षेत्रमा राम्रो सुधार हुँदै गएको दाबी गरेका छन्। सोमबार दिउँसो सन्धिखर्कमा आयोजित आर्थिक विकास, पर्यटन प्रवर्द्धन, स्थानीय रोजगारीका लागि अर्घाखाँची पर्यटन प्रवर्द्धन कार्यक्रमको उद्घाटन गर्दै प्रचण्डले अर्थतन्त्रको सुधार हुँदै गएकाले उद्योगी व्यवसायीहरूलाई उत्साही भएर काम गर्न आग्रह गरेका हुन्। उनले एक वर्षको अनवरत प्रयासबाट देश र जनतासामु विद्यमान चुनौतीहरू सम्बोधन हुँदै गएको दाबी गरे। तपाईहरूलाई थाहै छमैले तेस्रोपटक सरकारको नेतृत्व गरेको १ वर्षको अवधि पूरा भएको छ।प्रचण्डले भने,जतिबेला मैले सरकारको नेतृत्व लिएको थिएँ, त्यतिबेला अर्थतन्त्र निकै चुनौतीपूर्ण अवस्थामा थियो, निर्वाचनबाट आएको त्रिअंकुश संसदले राजनीतिक स्थायित्व दिनेनदिनेमा निकै ठूलो संशय थियो। तर, एक वर्षको अनवरत प्रयासबाट देश र जनतासामु विद्यमान चुनौतीहरू सम्बोधन हुँदै गएका छन्। उनले सुशासनका लागि भ्रष्टाचारविरुद्धको अभियान चलाएर सरकार अगाडि बढिरहेको बताए। उनले विभिन्न काण्डलाई छानबिन गरेर टुंगोमा पुर्याउन सरकार प्रतिबद्ध रहेको बताए। प्रधानमन्त्री प्रचण्डले टाट पल्टिन लागेका संस्थाहरु नाफामा जान थालेको समेत उल्लेख गरे। प्रचण्डले आफ्नो विदेश भ्रमणले कूटनीतिमा समेत उल्लेख्य प्रगति भएको दाबी गरे।"
थारू समुदायले थप अधिकारका निम्ति रचनात्मक भूमिका खेल्नुपर्छ : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले प्राप्त अधिकारको रक्षा गर्दै थप अधिकारका निम्ति रचनात्मक भूमिका खेल्नुपर्ने बताएका छन्। सोमबार काठमाडौंको टुंडिखेलमा आयोजित थारू समुदायको माघी पर्वलाई सम्बोधन गर्दै प्रधानमन्त्री प्रचण्डले संविधानले पहिचान र अधिकारका क्षेत्रमा धेरै अधिकारहरू संस्थागत गरेकाले प्राप्त अधिकारको रक्षा गर्दै थप अधिकारका निम्ति रचनात्मक भूमिका खेल्नुपर्ने बताएका हुन् । उनले वर्तमान संविधान राजनीतिक सन्तुलन र सहमतिको दस्तावेज भएको कुरामा जोड दिँदै अधिकारको रक्षा र सुदृढ नगर्दा वर्तमानका उपलब्धीहरूसमेत गुम्नसक्नेतर्फ सम्पूर्ण नेपालीलाई सचेत गराए । थारू आयोगले थारूसम्वद्ध नीति निर्माणका लागि सरकार समक्ष सिफारिस गर्ने तथा सुझाव दिने, सरकारद्वारा संचालित नीति तथा कार्यक्रमको समीक्षा, अनुगमन तथा मूल्याङ्कन गर्ने र समुदायको सशक्तीकरणका लागि चेतनामुलक कार्यक्रम सञ्चालन समेत गरिरहेको उनले बताए। थारु संस्कृतिको संरक्षण, संवर्द्धन र प्रवर्द्धनमा हाम्रो अभियान, न्याय, समानता र अधिकारका लागि हाम्रो आन्दोलनभन्ने नारासहित थारू समुदायले टुंडिखेलमा माघी पर्व मनाएका हुन् । महोत्सवमा थारु खानपिनपरिकार, प्रदर्शनी एवं बिक्री, थारु सीप हस्तकला, पुस्तक प्रदर्शनी लगायतका स्टलहरु रहेका थिए ।"
"सरकारसँग एकीकृत समाजवादी असन्तुष्ट, अन्य देशसँग गरेका सन्धीसम्झौताको दस्तावेज माग गर्ने निर्णय",काठमाडौं : नेकपा एकीकृत समाजवादीले नेपाल सरकारले विभिन्न देशसंग गरेका सन्धीसम्झौताको दस्तावेज माग गर्ने निर्णय गरेको छ। पार्टी कार्यालय आलोकनगरमा सोमबार बसेको समाजवादीको सचिवालय बैठकले हालै नेपाल र भारतबीच भएको सहमति र सम्झौताका बारेमा विभिन्न कोणबाट छलफल भइरहेको अवस्थामा सरकारले विभिन्न देशसँग गरेको सम्झौता सहमति लगायतका दस्तावेज माग गरि अध्ययन गर्ने निर्णय गरेको प्रवक्ता जगन्नाथ खतिवडाले जानकारी दिए। सहमति र सम्झौतालाई लिएर सरकारसँग असन्तुष्ट व्यक्त गरेपनि एकीकृत समाजवादीसमेत अहिले सरकारमा सामेल रहेको छ। बैठकले पार्टीका तर्फबाट सरकारमा सहभागी भएका मन्त्रीहरुलाई सरकारमा रहेर गरेका कामकारवाहीको विवरण पार्टीलाई बुझाउन निर्देशन दिएको छ। राष्ट्रियसभा निर्वाचनमा गठबन्धनका उम्मेद्वारहरुलाई विजयी गराउनका लागि सवैलाई एकजुट भएर लाग्न आह्वान गरिएको प्रवक्ता खतिवडाले जानकारी दिए। बैठकले पार्टीको महाधिवेशनका सन्दर्भमा तयार गरिने मस्यौदा राजनीतिक प्रतिवेदनका सन्दर्भमा छलफल गर्न माघ ८ गते राजनीतिक मस्यौदा समितिको बैठक बस्ने निर्णय गरेको प्रवक्ता खतिवडाले बताए।
लखन थापालाई राष्ट्रिय विभूति घोषणा गर्नु न्यायोचित हुन्छ : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्ड ले नेपालका प्रथम सहिद लखन थापालाई राष्ट्रिय विभूति घोषणा गर्न सरकार सकारात्मक रहेको बताएका छन्। काठमाडौँको टुँडिखेलमा मगर समुदायले माघी पर्वका अवसरमा आयोजना गरेको कार्यक्रमलाई सम्बोधन गर्दै उनले निरंकुशताका विरूद्ध संघर्षका योद्धा लखन थापालाई राष्ट्रिय विभूति घोषणा गर्नु न्यायोचित हुने जनाउँदै त्यसका लागि आफ्नो तर्फबाट पहल गर्ने जानकारी दिए। प्रधानमन्त्रीले भने,शासक वर्गको कठोर निरंकुशता विरूद्ध लड्न जनस्तरबाट उठेका एक क्रान्तिकारी नेता लखन थापालाई राष्ट्रिय विभूति बनाउनुपर्छ भन्ने तपाईहरूको मागप्रति म पूर्ण रूपमा सहमत छु। यसले देशभक्तिको पक्षमा, जनताको परिवर्तनको पक्षमा, निरंकुशताको विरूद्ध लोकतन्त्रको पक्षमा बलिदान गर्ने सम्पूर्ण सहिदप्रति उच्च सम्मान हुनुका साथै नेपालको क्रान्तिकारी आन्दोलन र राजनीतिक योद्धाको सम्मान हुनेछ।' यो पर्व सांस्कृतिक विशेषता र विविधतायुक्त मात्र नभएर वैज्ञानिक मान्यतामा आधारित रहेको स्पष्ट पार्दै प्रधानमन्त्रीले भने, प्रकृतिवादी समुदाय हुनुको नाताले मगर समुदायका आफ्ना गतिविधि, परम्परा र संस्कृति प्रकृतिमा आधारित रहने गर्दछन। माघी पर्व, उधौलीउभौली जस्ता संस्कृतिहरू मगर समुदायले ऐतिहासिक परम्परा र जीवनवृत्तिमा आधारित छन्। प्रकृतिको सम्मान स्वरूप पूजापाठ गर्ने, आफ्नो पितृलाई सम्झनेपूज्ने र चेलिबेटीलाई आफ्नो घर बोलाएर मिष्ठान भोजन खुवाउने प्रचलन मगर समुदायमा रहिआएको छ। माघी पर्व शिकारी युगबाट कृषि युगमा प्रवेशको संक्रमणपूर्व प्रकृतिमा पाइने तरूल, भ्याकुर, कन्दमुल जस्ता परिकार खुवाउने, आशिर्वाद दिने जस्ता कार्यहरू हुने भएकाले माघे सङ्क्रान्ति मगर जातिको राष्ट्रिय सांस्कृतिक पर्व रहेको उनको कथन छ। सोही यथार्थलाई सम्बोधन गर्न आफ्नो नेतृत्वको सरकारले माघी पर्वमा राष्ट्रिय बिदा दिने निर्णय गरेको समेत उनले स्मरण गरे। भौगोलिक रूपले यति सानो मुलुकमा हामीले जातीय, भाषिक, सांस्कृतिक रूपमा जुन विविधता प्राप्त गरेका छौँ, यो नेपालको मात्र नभएर मानव जातिकै गौरव र साझा सम्पत्ति भएको प्रधानमन्त्रीको भनाइ छ। प्रधानमन्त्री दाहालले माघे सङ्क्रान्ति र माघी पर्वले हाम्रो सांस्कृतिक पहिचान र विविधताका साथै विभिन्न जाति जनजातिमा रहेको जातीय पहिचान, परम्परागत संस्था र प्रथाजन्य कानुन, सांस्कृतिक बहुलताको सहअस्तित्व र राष्ट्रिय एकतालाई राम्रोसँग प्रमाणित गर्ने बताए। नेपालको लोकतान्त्रिक आन्दोलनमा मगर समुदायको अग्रणी भूमिका र योगदान रहँदै आएको स्मरण गर्दै प्रधानमन्त्रीले भने, आज हामीले पहिचान र अधिकारसहितको सङ्घीय लोकतान्त्रिक गणतन्त्रात्मक राजनीतिक प्रणाली प्राप्त गरेका छौँ, त्यसको पृष्ठभूमिमा नेपालका प्रथम सहिद लखन थापा लगायतका क्रान्तिकारी योद्धाको बलिदान महत्वपूर्ण छ। प्रधानमन्त्रीले पछिल्लो समय देशको अर्थतन्त्रले चुनौतीपूर्ण अवस्थाको सामना गर्नुपरेकाले माघी पर्वका सन्दर्भमा सरकारको सहयोग रहोस् भन्ने माग सम्बोधन गर्न नसकिएको यथार्थ प्रस्तुत गरे। उनले भने, मेरो नेतृत्वको सरकारले अर्थतन्त्रमा सुधार ल्याउन गरेको लगातारको प्रयासले अहिले अर्थतन्त्रमा राम्रो सुधार आएको छ। आगामी वर्ष अर्थतन्त्रमा गुणात्मक सुधार आउनेछ। त्यसले तपाईहरूले उठाउनुभएको माग सम्बोधन गर्नसमेत सहज हुने मैले विश्वास लिएको छु।  रासस"
माघ २ देखि आचारसंहिता लागू,"काठमाडौं : निर्वाचन आयोगले राष्ट्रियसभाका एकतिहाइ सदस्यको निर्वाचनका लागि आचारसंहिता लागू गर्ने निर्णय गरेको छ। माघ २ देखि १२ गतेसम्मका लागि निर्वाचन आचारसंहिता लागू गर्ने निर्णय भएको आयोगका प्रवक्ता शालिग्राम शर्मा पौडेलले बताए। राष्ट्रियसभाका १९ पदका लागि माघ ११ गते निर्वाचन हुँदैछ। १९ पदका लागि ५२ जनाको उम्मेदवारी परेको छ। निर्वाचनलाई स्वच्छ, निष्पक्ष र विश्वसनीय बनाउन आयोगले आचारसंहिता लगाउने गरेको छ। सार्वजनिक स्रोत साधन र सम्पत्ति कुनै दल वा उम्मेदवारको पक्ष वा विपक्षमा हुने गरी प्रयोग गर्न वा गराउन पाइँदैन, लागू गरिएको आचारसंहिताबारे प्रवक्ता पौडेलले भने, निर्वाचनसँग सम्बन्धित सामग्री वा सूचनालाई बिगार्न वा कुनै किसिमले थपघटमा रोक लगाइएको छ। सरकारी, अर्धसरकारी निकाय, सार्वजनिक संस्था, विश्वविद्यालय, विद्यालय, महाविद्यालयको क्षेत्र प्रयोग गरी निर्वाचनसम्बन्धी भेला गर्न आचारसंहिताले रोकेको छ। आचारसंहितामा भनिएको छ, राजनीतिक दल र उम्मेदवारको निर्वाचन चिह्न अंकित कुनै सामग्री उत्पादन, प्रयोग र बिक्री वितरण पाइने छैन। आचारसंहिताअनुसार प्रचलित कानुनबमोजिम निषेध गरिएको समय र स्थानमा अवरोध हुने गरी जुलुस, आमसभा, कोणसभा, बैठक, भेला गरी निर्वाचन प्रचारप्रसार गर्न पाइने छैन। त्यसैगरी सामाजिक सञ्जालमा गलत, भ्रामक, द्वेषपूर्ण सूचना प्रवाह गर्नसमेत रोक लगाइएको छ।"
पर्यटन प्रवर्द्धनसम्बन्धी कार्यक्रम उद्घाटन गर्न प्रधानमन्त्री अर्घाखाँची आउँदै,"अर्घाखाँची : अर्घाखाँचीमा हुन थालेको पर्यटन प्रवर्द्धन कार्यक्रमको उद्घाटन गर्न प्रधानमन्त्री पुष्पकमल दाहाल आज अर्घाखाँची आउने कार्यक्रम रहेको छ। अर्घाखाँचीको आर्थिक विकास, पर्यटन, प्रवर्द्धन तथा स्थानीय रोजगारीका लागि पर्यटन प्रवर्द्धन कार्यक्रम भन्ने मुल नाराका आयोजना हुन लागेको कार्यक्रमको शुभारम्भ गर्न प्रधानमन्त्री प्रचण्ड आउन लागेका हुन्। जिल्लामा बढ्दै गएको बसाइसराइ रोक्न र जिल्लामा आन्तरिक तथा बाह्य पर्यटक भित्र्याउन कार्यक्रम आयोजना गरिएको आयोजक पक्षले जनाएको छ। जिल्लामा रहेका धार्मिक,पर्यटकीय र ऐतिहासिक क्षेत्रलाई एकीकृत प्याकेजका रूपमा विकास गरेर पर्यटक आकर्षण गर्ने कार्यक्रमको उद्देश्य रहेको छ। गौतमबुद्धको जन्मस्थल लुम्बिनी क्षेत्रमा आएका पर्यटकलाई सुपादेउराली लैजाने र सुपादेउराली आएका पर्यटकलाई जिल्लाका अन्य गन्तव्यसम्म पुर्याउन कार्यक्रमले थप सहयोग पुग्ने अपेक्षा गरिएको छ सुपादेउराली मन्दिरमा आउने पर्यटकलाई जिल्लाभित्रै अन्य पर्यटकीयस्थल पनि छन् भन्नेबारे जानकारी दिइनेछ। पाकिस्तानबाट आएर पाणीनि ऋषिले तपस्या गरेको तथा व्याकरणको प्रतिपादन गरेको पाणिनि तपोभूमि, बाईसेचौबिसे राज्यको अर्घा दरबार, एसियाकै सबैभन्दा ठुलो भगवती देवीको मूर्ति , खाँची दरबार, जंगबहादुर राणा जन्मिएको लामपाटी पौवा, जंगबहादुरको न्वारन भएको स्थान बलकोट पौवा, मालारानी मन्दिरपरिसर यहाँका ऐतिहासिक क्षेत्र हुन्। भूमिकास्थानको भुमे मन्दिर, सेङलेङ दह, सिद्धगुफा, मालारानी गाउँपालिकाको नृसिंह थान, जालकाँडा लेक, छत्रदेव गाउँपालिकाको छत्रेश्वर महाराजको मन्दिर, आकाशेदेवीको तेह्रतले मन्दिर, पाणीनि गाउँपालिकाको दुर्वासेश्वर गुफा, शीतगंगाको डम्मरु दह, पतञ्जलीको उत्पत्तिस्थल, जिल्लाको एक मात्र गोही पाइने स्थान बराह दह, सन्धिखर्क नगरपालिकाको रक गार्डेन, स्फटिक शिवलिंग रहेको सिद्धेश्वर शिवालय,मथुराको कृष्ण मन्दिरलगायत दर्जनौं क्षेत्रले यहाँको पर्यटन प्रवर्धनमा टेवा पुर्याउन सक्छन्।"
चौबीसै घण्टा समान रूपमा खानेपानी उपलब्ध गराउनुहोस् : प्रधानमन्त्री दाहाल,"काठमाडौं : प्रधानमन्त्री पुष्पकमल दाहाल प्रचण्डले मेलम्ची खानेपानीको पथान्तरण पुनर्वितरण शुभारम्भ कार्यक्रममा बोल्दै काठमाडौं उपत्यकाभित्र खानेपानी वितरणको कार्य नयाँ वितरण सञ्जालमार्फत समानुपातिक, सुरक्षित तथा तोकिएको परिमाणको खानेपानी सेवा २४ सै घण्टा उपभोक्ताको धारामा वितरण गर्ने व्यवस्था मिलाउन निर्देशन दिएका छन्। सिंहदरबारमा आयोजित खानेपानी पथान्तर कार्यक्रममा प्रधानमन्त्रीले भने, सुन्दरीजलमा थप क्षमताको पानी प्रशोधन केन्द्र तथा काठमाडौं उपत्यकामा नयाँ वितरण प्रणाली र फोहोर पानी प्रशोधन प्रणालीसमेत विकास गरिनेछ। केही वर्षभित्रमा अर्को चरणमा काठमाडौं उपत्यकाभित्र खानेपानी वितरणको कार्य नयाँ वितरण सञ्जालमार्फत समानुपातिक, सुरक्षित तथा तोकिएको परिमाणको खानेपानी सेवा २४ सै घण्टा उपभोक्ता सदस्यहरूको धारामा वितरण गरिने व्यवस्था मिलाउनका लागि सम्बन्धित निकायलाई निर्देशितसमेत गर्दछु। प्रधानमन्त्रीले सिएमसी कम्पनिले बीचमै काम छोडेर जाँदा बाँकी रहेको दायित्व कसरी भुक्तानी गर्ने भन्ने विषयमा डा दिल बहादुर गुरूङको संयोजकत्वमा गठित समितिको प्रतिवेदनका आधारमा उचित निर्णय लिइने जानकारी दिए। उनले भने, मेलम्ची खानेपानी आयोजनाको सुरुङ्ग निर्माणमा संलग्न इटालियन निर्माण कम्पनी सि एम सी सँग ठेक्का रद्द भएपश्चात उक्त कम्पनीसँग आवद्ध विभिन्न स्थानीय आपूर्तिकर्ता र गोदाम एवं भण्डारणका लागि घर भाडामा दिएका घर तथा जग्गाधनीहरूले भुक्तानी नपाएको समस्या लगायत विविध कारणले आयोजनाको काम पटकपटक अवरुद्ध हुन गएकोले सो समस्या समाधानका लागि सिएमसीबाट पछि सरकारी बाँकीसरह असुलउपर गर्ने गरी नेपाल सरकारले तत्काललाई राहत प्रदान गर्ने विषयमा राष्ट्रिय योजना आयोगका तत्कालीन सदस्य डा दिल बहादुर गुरूङको संयोजकत्वमा गठित समितिको प्रतिवेदनका आधारमा उचित निर्णय लिनेछ।"
"काठमाडौंबासीलाई प्रधानमन्त्रीले भने : अब ढुक्क हुनुहोस्, मेलम्चीको पानी नियमित आउँछ","काठमाडौं : प्रधानमन्त्री पुष्पकमल दाहाल प्रचण्डले काठमाडौँ उपत्यकाको बढ्दो जनसंख्यालाई सुरक्षित तथा दिगो खानेपानी सेवा उपलब्ध गराउन नेपाल सरकार प्रयासरत रहेको बताएका छन्। सोमबार बिहान सिंहदरबारमा आयोजित मेलम्ची खानेपानीको पथान्तरण पुनर्वितरण शुभारम्भ कार्यक्रमलाई सम्बोधन गर्दै प्रधानमन्त्रीले खानेपानीको दीगो व्यवस्थाका लागि दोस्रो चरणको याङग्री तथा लार्के नदी डाईभर्सनको कार्यसमेत निश्चित कार्ययोजना बनाई अगाडि बढाइने बताएका हुन्। कार्यक्रममा प्रधानमन्त्रीले काठमाडौं उपत्यकाको जनसंख्याको चापलाई मध्यनजर गरी खानेपानीको बढ्दो माग र आपूर्तिको सीमितताको विरोधाभाष समाधान गर्नुपर्नेमा जोड दिए। प्रधानमन्त्रीले भने, काठमाडौँ उपत्यकाको बढ्दो जनसंख्यालाई सुरक्षित तथा दिगो खानेपानी सेवा उपलब्ध गराउन नेपाल सरकार प्रयासरत छ। हाल मेलम्ची खानेपानी आयोजनाको हेडवक्र्सको निर्माणको कार्य यथाशीघ्र सम्पन्न गरी दोस्रो चरणको याङग्री तथा लार्के नदी डाईभर्सनको कार्यसमेत निश्चित कार्ययोजना बनाई अगाडि बढाइनेछ। कार्यक्रममा प्रधानमन्त्रले आयोजनाको दीर्घकालीन समस्या समाधानका लागि विस्तृत अध्ययन तथा ठोस कार्ययोजना बनाई आयोजनाको पुनर्निर्माणको कार्य कार्यान्वयन गरिने र हाल प्रयोग हुँदै आएको बैकल्पिक प्रणालीलाई पनि बाह्रै महिना सञ्चालन गर्ने गरी व्यवस्था मिलाउन सम्बन्धित पदाधिकारीलाई मैले निर्देशन दिएको जानकारी दिए।"
महोत्तरीमा अवैध रूपमा ल्याइएको कपडा बरामद,"महोत्तरी : महोत्तरीमा अवैध रूपमा ल्याइएको कपडा बरामद गरिएको छ। सोमबार बिहान गौशाला नगरपालिका२ निगौलबाट ३ वटा टेम्पु र २ वटा मोटरसाइकलमा लोड गरी गौशाला बजारतर्फ ल्याउँदै गरेको अवस्थामा ११ लाख २८ हजार ३ सय मूल्य बराबरको विभिन्न किसिमका कपडाहरू बरामद गरिएको हो। जिल्ला प्रहरी कार्यालय महोत्तरीका अनुसार प्रहरीको गस्ती टोलीले प्र २ ०२००१ ह १७२३ नम्बरको टेम्पो, स १ ह ५२८० नम्बरको टेम्पो, प्र ०४००१ ह ०१५२ नम्बरको टेम्पो तथा बी आर ०० एटी ०४४१ नम्बरको मोटरसाइकल र बी आर एजेड ०६७९ नम्बरको मोटरसाइकलमार्फत तस्करहरूले सो कपडाहरू प्रहरीले नियन्त्रणमा लिएको छ । प्रहरीका अनुसार ३ वटा टेम्पुको अन्दाजी मुल्य ९ लाख र २ वटा मोटरसाइकलको अन्दाजी मूल्य १ लाख) गरी २१ लाख २८ हजार ३ सय रुपैयाँ बराबरको सामान नियन्त्रणमा लिइएको हो। अवैध रूपमा कपडा ल्याएको आरोपमा प्रहरीले ६ जनालाई पक्राउ गरेको छ। गौशाला नगरपालिका२ का ३० वर्षीय अताबुल राईन, २८ वर्षीय अस्लम बैठा धोवी, ३५ वर्षीय बिपिन कुमार चौधरी, तथा सम्सी गाउँपालिका६ का २१ वर्षीय श्याम साह, सोही पालिकाको वडा नम्बर ७ का २२ वर्षीय विलौछन यादव, सोनमा गाउँपालिका१ का २६ वर्षीय संजय कमार साह पक्राउ परेका हुन्।"
टुँडिखेलको भीडमा च्यापिदा घाइतेको संख्या १६ पुग्यो,काठमाडौं : टुँडिखेलमा माघी मनाउने क्रममा च्यापिएर घाइते हुनेको संख्या १६ पुगेको छ। काठमाडौं महानगरपालिका२२ टुँडिखेलमा आज थारु र मगर जातिहरूको माघी मेलाको भीडभाडमा च्यापिएर १६ जना घाइते भएको जिल्ला प्रहरी परिसर काठमाडौंका प्रवक्ता तथा प्रहरी उपरीक्षक कुमोध ढुंगेलले जानकारी दिए। ढुंगेलले घाइतेहरुलाई उपचारका लागि वीर अस्पतालको ट्रमा सेन्टरमा भर्ना गरिएको बताए। महोत्सवस्थलमा प्रवेश गर्ने र बाहिरिनेबीच धकेलाधकेल हुँदा उनीहरु घाइते भएको प्रहरीको दाबी छ।
नुवाकोटमा ४० हल गोरु जुधाइयो,"नुवाकोट : नुवाकोटका विभिन्न स्थान सोमबार ४० हल गोरु जुधाइएको छ। माघे संक्रान्तिका अवसरमा चन्दनीमा १६, बेत्रावतीमा नौ, पन्चकन्यामा आठ र शेराबगरमा पाँच हल गोरु जुधाइएको हो। चन्दनीमा गोरुलाई विशिष्ट श्रेणीका साथै क ख र ग श्रेणीमा वर्गीकरण गरि जुधाइएको छ। गोरु जुधाएर मनोरञ्जन लिने परम्परा २०६० सालदेखि चन्दनीको बारीको ठूलो पाटोमा गोरु जुधाउन थालिएको हो। त्यसको केहि वर्षपछि २०६२ सालदेखि भने समिति गठन गरेर जुधाउन थालिएको हो। गोरु जुधाई हेर्न नुवाकोट, रसुवा, धादिङ, काठमाडौं, चितवन, मकवानपुर, गोरखाबाट समेत सर्वसाधारण आएका थिए।"
तुलसीपुरको गोदाममा आगलागी,"दाङ : तुलसीपुर बजारको अरनिको मैदान नजिकै रहेको एक गोदाम घरमा आज राति साढे आठ बजेतिर आगलागी भएको छ। तुलसीपुर५ का व्यवसायी प्रमोद सोनीको प्लाष्टिकको गोदाम घरमा आगलागी भएको इलाका प्रहरी कार्यालय तुलसीपुरका प्रमुख प्रहरी नायव उपरीक्षक ठाकुरप्रसाद पोख्रेलले जानकारी दिए। नेपाल प्रहरी, नेपाली सेना, सशस्त्र प्रहरी स्थानीयको सहयोगमा आगो नियन्त्रणमा ल्याउने प्रयास जारी रहेको प्रहरीले जनाएको छ। आगलागी भए लगत्तै तुलसीपुर उपमहानगरपालिकाको दमकल र स्थानीयका पानी ट्याङरको सहायताले आगो निभाउने प्रयास भइरहेको छ। गोदाम नजिकका घरमा रहेकाहरूलाई सुरक्षाकर्मी र स्थानीयको सहयोगमा सुरक्षितरुपमा बाहिर ल्याइएको छ। आगलागीबाट मानवीय क्षति नभएको प्रहरीले जनाएको छ। नेपाल प्रहरी, नेपाली सेना, सशस्त्र प्रहरी स्थानीयको सहयोगमा आगो नियन्त्रणमा ल्याउने प्रयास जारी छ।"
"माई मेलामा ठेकेदारले मच्चाए लुट, तोकेकोभन्दा बढी पार्किङ शुल्क उठाए","झापा : झापाको माई मेलामा हरेक वर्ष पार्किङ शुल्क असुल्ने मै विवाद हुन्छ। धार्मिक मेलाको नाममा ठेकेदारले सवारीसाधनबाट मनपरी पार्किङ शुल्क असुल्दा कनकाई नगरपालिकाले रकम नै तोकेर सूचना आव्हान गर्ने कार्यको सुरुवात गरेको हो। नगरपालिकाले यस वर्ष पनि सूचना निकाल्दा कुन सवारीसाधनबाट कति रकम असुल्ने भनी रकम नै तोकेर सूचना निकालेको थियो। तर, मेला ठेकेदारले यस वर्ष पनि नगरपालिकाको नियमको धज्जी उडाउँदै आफूखुसी रकम असुलेको पाइएको छ। नगरपालिकाले न्यूनतम १० लाख रुपैयाँ तोकेर पुस ६ गते प्रथम पटक माई मेला सञ्चालनको शिलबन्दी दरभाउ पत्र सम्बन्धी सूचना निकालेको थियो। प्रथम पटकमा ठेक्का नलागेपछि नगरपालिकाले पुस २३ गते पुनः दोस्रो पटक सूचना निकालेको थियो। त्यस सूचनामा सवारीसाधनबाट असुल्ने पार्किङ शुल्कको दररेट कायम गरिएको थियो। जसमा साइकल २० रुपैयाँ, मोटरसाइकल ५० रुपैयाँ, कार, जिप, भ्यान लगायत साना सवारीलाई १०० रुपैयाँ र ठूला सवारीसाधन बस, ट्रक बापत २०० रुपैयाँ लिने गरी दररेट सूचना उल्लेख छ। तर मेला ठेकेदारले कनकाई धार्मिक रमाइलो माई मेला २०८० उल्लेख गरिएको रसिदमा एक सयदेखि तीन सय रुपैयाँसम्म रकम असुलेको परेको छ। स्कुटर तथा मोटरसाइकल बापत रसिद नम्बर २७१२ बाट १०० रुपैयाँ र रसिद नम्बर १२२० बाट कार, भ्यान जिप लगायत साना सवारीको ३०० रुपैयाँ लिएको रसिद फेला परेको छ। मोटरसाइकलमा तोकिएको भन्दा ५० र साना सवारीमा १०० रुपैयाँ बढी शुल्क मेला ठेकेदारले उठाएको रहेछ। सूचनाको ८ नम्बर बुँदा प्रस्ट भनिएको छ कि नगरपालिकाको उपलब्ध गराएको दररेटको अधीनमा रही रकम असुल गर्नु पर्नेछ। ठेकेदारले तोकेको भन्दा फरक रकम लिएको रसिद भेट्टाएपछि अहिले पार्किङ शुल्क बारे चौतर्फी आलोचना भइरहेको छ। स्थानीय रोशन प्रसाईँले फेसबुकमा लेखेका छन्, लुट्ने नि सीमा हुन्छ नि, सिँधै डबल। त्यो फाल्टु ५० चाहिँ कुन कोषमा जाने हो कोनि ? स्थानीय सरकार के भन्छ को नि ? यो त एउटा स्थानीयले पोखेको आक्रोशको नमुना हो। पार्किङ शुल्कको नाममा ठेकेदारले लुट मच्चाउँदा समेत स्थानीय सरकार मौन देखिएको मेलामा गएका भक्तजनहरुको गुनासो छ। नगरपालिकाले १० लाख रुपैयाँमा नघट्ने गरी सूचना प्रकाशित गरेपनि भ्याटसहित अनुमानित २४ लाख रुपैयाँमा छाया भरत कन्स्ट्रक्सन प्रालिले मेलाको ठेक्का लिएको कनकाई नगरपालिका प्रमुख प्रशासकीय अधिकृत लक्ष्मीप्रसाद खरेलले जानकारी दिए। पालिकाले तोकिएको दररेटभन्दा बढी रकम लिएमा कम्पनीलाई कारबाही गरिने उनले बताए। कारबाही गर्ने विभाग फरक भएकोले कस्तो कारबाही हुन्छ भन्ने विषयमा ज्ञान नभएको उनको भनाई छ। त्यस्तै झापाका प्रमुख जिल्ला अधिकारी बन्धुप्रसाद बास्तोलाले मेलामा बढी रकम असुलेको बारेमा नगरपालिकासँग जानकारी लिने बताए। नगरपालिकाले तोकिएको दररेटभन्दा बढी रकम लिनु गलत हो, उनले भने। माघे सङ्क्रान्तिका दिन पूर्वको प्रसिद्ध धार्मिकस्थल कनकाई नदी किनारमा हरेक वर्ष माई मेला लाग्छ। यस वर्षपनि मेलामा भक्तजनहरूको घुइँचो लागेको थियो। सोमबार बिहानैदेखि कनकाई नदी किनारमा पूजापाठ गर्ने भक्तजनहरूको भीड लागेको थियो। मकर सङ्क्रान्तिका दिन सूर्य उत्तरायण भएका बेला गरिने स्नान, दान, जपतप, तीर्थ, व्रतलाई उत्तम मानिएको छ। त्यसैले कनकाई नदीमा नुहाएर पूजा अर्चना गरे चिताएको मनकामना पूरा हुने धार्मिक विश्वास रहेको छ। माई मेलामा झापासहित मोरङ, सुनसरी, धनकुटा, इलाम, पाँचथर, ताप्लेजुङ लगायत छिमेकी राष्ट्र भारतबाट पनि भक्तजनहरू आएको जनाइएको छ।"
नवलपरासीमा थारु समुदायका परम्परागत सामग्रीको प्रदर्शनी,"परासी : नवलपरासीका थारु समुदायले परम्परागत हस्तकला सामग्रीको प्रदर्शनीसहित विभिन्न कार्यक्रम गरी सोमबार माघी अर्थात् खिचडी पर्व मनाएका छन्। थारु बाहुल्यता भएका जिल्लाको मनरी, रामग्रामको कुइया, बर्दघाटको चौपातामा थारु समुदायले मेला र महोत्सवको आयोजना गरेर पर्व मनाएका हुन्। जिल्लामा सबैभन्दा ठूलो मेला सरावलको मनरीमा लाग्दै आएको छ। मनरीमा रहेका श्रीराम युवा प्रतिष्ठान, मनरी टोल विकास समिति र थारु सांस्कृतिक पार्क सञ्चालक समितिको संयुक्त आयोजनामा भएको तीन दिने महोत्सवमा थारु संस्कृति र परम्परागत सामग्रीको प्रदर्शनी राखिएको थियो। प्रदर्शनीमा लोपहुँदै गएका बाँसबाट निर्मित, छतरीसेको (छातासेखु), डेरा (आलु र विभिन्न बीउ राख्नका लागि प्रयोग गरिने), ढिमर (माछा मार्न प्रयोग गरिने) लगाएतका हस्तकलाका सामग्रीहरू रहेका थिए। त्यसैगरी लोप हुँदै गएका काठबाट बनाइने लडिया, जुआठा (हलो जोत्दा प्रयोग हुने जुवा), राही (दही मथ्दा प्रयोग हुने)लगाएतका सामग्रीहरूलाई प्रदर्शनीमा राखिएको थियो। थारु समुदायको महत्वपूर्ण चाडमध्ये माघी पर्व प्रमुख रुपमा रहेको छ। माघीका दिन थारु समुदायले अगुवाका रुपमा गाउँमा मुखिया चयन गर्ने गर्दछन्। यसलाई थारु समुदायले बडघर भन्ने गर्दछन्। यसरी चयन भएका मुखिया एक वर्षसम्म फेरिँदैनन्। यस प्रथालाई माघी देवानी पनि भन्ने गरिन्छ। पछिल्लो समय यो प्रथा भने अधिकांश स्थानमा क्रमशः हट्दै गएकोमा थारु अगुवाहरुले चिन्ता व्यक्त गरेका छन् ।"
"कर्णालीमा माघी पर्व : थारूको छोक्रा र लाठ्ठी नाच, पहाडीले घन्काए देउडा","वीरेन्द्रनगर : कर्णालीमा माघी पर्व विविधतायुक्त संस्कृतिका साथ मनाइएको छ। यहाँ बसोबास गर्ने थारू, जनजाति, आदिवासी तथा पहाडी मुलका समुदायहरूले आआफ्नै संस्कृति अनुसार भव्य रुपमा मनाएका हुन्। कर्णाली प्रदेश सरकारको कृषि मन्त्रालय लगायतका सरोकारवालाहरूको सहयोग तथा पातालगंगा सामुदायिक होमस्टेको आयोजनामा वीरेन्द्रनगर नगरपालिका१० पातालगंगामा जैविक विविधताको संरक्षण गर्दै थारूहरूले माघी मनाए। उनीहरूले थारू समुदायको लोक संस्कृति छोक्रा र लाठ्ठी नाचका साथै माघीको शुभकामना बाँडे। कार्यक्रममा जब थारू समुदायको निकै लोकप्रिय नृत्य छोक्रा र लाठ्ठी नाच प्रदर्शन गरियो। माहोल नै रमाइलो भयो। पतालगंगा सामुदायिक होमस्टेका अध्यक्ष दिलबहादुर चौधरीले जैविक विविधताको संरक्षणका लागि स्थानीय बाली र स्थानीय लोक संस्कृतिको पनि जगेर्ना गर्ने अभियानमा लागिरहेको बताए। उनका अनुसार होमस्टे अवलोकन गर्नै आउने सबै आन्तरिक तथा बाह्रय पर्यटकहरूले यहाँ आउदा स्थानीय परिकार खाने र हाम्रो लोक संस्कृति देख्न पाउने व्यवस्था मिलाइएको छ। उनीहरूले औपचारिक कार्यक्रम नै गरी स्थानीय परिकारहरू सखरखण्ड, तरुल, गन्जी, पिँडालु, सुकेको स्थानीय छिद्रा माछा, माछाको सेकुवा, अनदीको भात, झोल, पोलेको भात, सेलरोटी, कोदोको सेलरोटी, चिनाको भात लगायतका दर्जनौँ परिकारहरू चखाए। यति मात्र होइन, जुम्लाको चन्दनाथ सहकारी संस्थाले कार्यक्रममा मार्सी चामल, कोदो, भुटेको मकै, स्याउको चाना, सिस्नोको पिठो, दाँते ओखर, घोडामच्चो, जडिबुटी चिया, तिते फापर, मिठो फापर, मकैको पिठो, कागुनोको चामल, चिनोको चामल, जुम्ली सिमी, अल्लोको टोपी, खरायोको उनको टोली, स्वीटर, अल्लाको कोट, राडीपाखी जस्ता स्थानीय उत्पादनहरूको प्रदर्शनी पनि गरे। सुर्खेतको खुलामञ्चमा पहाडी जिल्लाबाट सुर्खेतमा बसोबास गर्दै आएका समुदायहरूले देउडा घन्काएर माघी मनाए। खुलामञ्चको आसपासको क्षेत्रमा झण्डै ४ वडा स्थानमा छुट्ट छुट्टै देउडा खेलहरू चलिरहेका थिए। नेपाली खस भाषको जननी कर्णालीमा हाम्रा पुर्खाहरूले नै सुरु गरेको देउडा खेल अहिले पनि उत्तिकै लोक प्रिय छ। माघिको दिन सबै मानिसहरूको हँसिलो अनुहार, छाटिएको पोशाक, महिलाहरूले लगाउने गुन्यूचोलो रहडी दर्शकहरूको खचाखच भीडले सुर्खेतको खुलामञ्च भरिभराउ बनेको थियो।"
बसको ठक्करबाट पैदलयात्रीको मृत्यु,स्याङ्जा : कालीगण्डकी गाउँपालिका७ मा बसको ठक्करबाट पैदल यात्रीको मृत्यु भएको छ। जैपतेबाट रिडीतर्फ जाँदै गरेको ग १ ख ४१५० नं को बसले सोमबार आँधीमुहान ड्यामको भित्रि सडकखण्डमा ठक्कर दिँदा ३० वर्षीय अजित बोटेको मृत्यु भएको प्रहरी नायव उपरीक्षक ईन्द्रबहादुर रानाले जानकारी दिए। बसको ठक्करबाट बोटेको घटनास्थलमै मृत्यु भएको प्रहरी प्रवक्ता रानाले बताए। बस र बस चालक प्रहरीको नियन्त्रणमा लिई थप अनुसन्धान भइरहेको उनले बताए।
चेलीलाई कोसेली दिएर मनाइयो माघे सङ्क्रान्ति,"मान्म (कालीकोट): विभिन्न जातजाति र समुदायमा फरकफरक तरिकाले मनाइने माघे सङ्क्रान्ति कालीकोटमा भने छोरीलाई कोसेली दिएर मनाइने गरेको छ । माघे संक्रान्तिका अवसरमा कर्णालीमा चेलीलाई हरियो पोकामा कोसेली दिएर माघी पर्व मनाइने गरिन्छ । चेलीलाई माघी पर्वका अवसरमा दिने हरियो पोकामा कोसेली दिने चलन रहेको छ । विभिन्न परिकारसहितको कोसेली हरियो पातमा राखेर छोरीचेलीलाई दिने चलन परापूर्वकालदेखि चलिआएको छ । धार्मिक मान्यताअनुसार यो माघ महिनालाई पवित्र महिनाका रुपमा लिने गरिएको नरहरिनाथ उत्थान केन्द्रका सल्लाहकार किशोरकुमार रावलले राससलाई बताए । 'कर्णालीमा अन्य ठाउँको भन्दा भिन्न तरिकाले माघी मनाउने चलन छ,'उनले भने,'वैदिक मान्यताअनुसार कर्णाली तथा सुदूरपश्चिममा माघ महिनालाई पवित्र महिनाका रुपमा लिएर चेलीलाई कोसेली दिने चलन रहेको छ ।' धार्मिक मान्यताअनुसार माघ महिनामा कपाल काट्न, खौरिन नहुने, बलि दिन नहुने र यस अवसरमा कागको पूजा गर्ने चलन रहेको पञ्चदेवल मावि खाँडाचक्र नगरपालिका२ मान्मका सहायक प्रधानाध्यापक चन्द्रप्रसाद कोइरालाले बताए। 'टाढाटाढामा रहेका दिदीबहिनीलाई हरियो पातमा कोसेली पुर्याउने चलन छ, उनले भने, 'कर्णालीमा माघ पवित्र महिना भएका कारणले मारकाट पनि गरिँदैन ।' टाढाटाढा रहेका छोरीलाई माइती पक्षले माघ महिनाभर नै कोसेली पुर्याउने चलन कर्णाली क्षेत्रमा रहेको छ ।"
टुँडिखेलमा भीडमा च्यापिएर ११ जना घाइते,काठमाडौं : टुँडिखेलमा माघी मनाउने क्रममा च्यापिएर ११ जना घाइते भएका छन्। काठमाडौं महानगरपालिका२२ टुँडिखेलमा आज थारु र मगर जातिहरूको माघी मेलाको भीडभाडमा च्यापिएर उनीहरू घाइते भएका हुन्। भीडमा च्यापिएर घाइते भएकाहरूलाई उपचारका लागि राष्ट्रिय ट्रमा सेन्टर लगिएको जिल्ला प्रहरी परिसर काठमाडौंका प्रवक्ता एसपी कुमुध ढुंगेलले बताए। उनीहरूको अवस्था सामान्य छ। महोत्सवमास्थलमा प्रवेश गर्ने र बाहिरिनेबीच धकेलाधकेल हुँदा उनीहरू घाइते भएको प्रहरीको भनाइ छ ।
नुवाकोटमा गोरु जुधाइको रौनक,"नुवाकोट : नुवाकोटको शिवपुरी गाउँपालिकास्थित शेराबगरमा माघे संक्रान्तिका अवसरमा बृहत् गोरु जुधाइ कार्यक्रम गरिएको छ। श्री शेराबगर विकाश समाजले शेराबगर गोरु जुधाई कार्यक्रमको आयोजना गरेको हो। जनावर जुधाएर आनन्द लिने मानिसको यो परम्परासँग ऐतिहासिक महत्व पनि जोडिएको छ। माघे संक्रान्तिको उत्सवअन्तर्गत गोरु जुधाउने एउटा परम्परा हो। गोरु जुधाइ परम्परा सय वर्षभन्दा पुरानो मानिन्छ। नुवाकोटमा गोरु जुधाउने यो पुरानो परम्परा जोगाउने र संरक्षण गर्ने क्रममा हरेक वर्ष कार्यक्रम आयोजना गर्दै आएको छ। नुवाकोटका विभिन्न स्थानका साथै रसुवा र धादिङमा पनि हरेक वर्ष माघे संक्रान्तिको अवसरमा गोरु जुधाइको आयोजना हुन्छ। नुवाकोटमा यसवर्ष ४० हल गोरु जुधाइएको छ। चन्दनीमा १६, बेत्रावतीमा नौ, पन्चकन्यामा आठ र शेराबगरमा पाँच हल गोरु जुधाइएको हो।"
काठमाडौंमा माघीको रौनक (तस्बिर),"काठमाडौं : थारू समुदायले सोमबार टुँडिखेलमा माघे संक्रान्ति विशेष कार्यक्रम गरेर मनाएका छन्। तराई क्षेत्रका केही खास जिल्लामा बसोबास गर्ने थारू समुदायको माघी पर्वले काठमाडौं उपत्यकामा पनि रौनक ल्याउने गरेको छ। बसन्तपुरबाट टुँडिखेलसम्म र्यालि निकालिएको थियो। माघी मनाउन आफ्नो संस्कृति झल्कने सांस्कृतिक पोशाकमा थारु र मगर समुदायका युवायुवतीहरू सजिएका थिए। माघीमा विशेषतः ढिक्री, घोंगी, माछा र गँगटा जस्ता परिकार खाने प्रचलन छ। सूर्य धनु राशिबाट मकर राशिमा प्रवेश गर्ने भएकाले माघ १ गतेलाई मकर सङ्क्रान्ति पनि भन्ने गरिन्छ। आजदेखि उत्तरायण सुरु भएकाले दिन लामो र रात छोटो हुँदै जान्छ। माघे सङ्क्रान्तिका दिन घ्यू, चाकु, तिलका परिकार, तरुल, पालुङ्गो, खिचडी आदि खाने प्रचलन छ। तस्बिर : अभिषेक महर्जन"
देवघाटमा मकर स्थान मेला : भक्तजनको घुइँचो,चितवन : माघे संक्रान्तिको अवसरमा देवघाटमा मकर स्नान मेला लागेको छ । काली गण्डकी र त्रिशूली नदीको संगम देवघाटधामको बेणीमा आइतबार बिहान लिङ्गो गाडेर मेलाको सुरुवात गरिएको हो । माघे संक्रान्ति मेलालाई व्यवस्थित गर्न देवघाट क्षेत्र विकास समितिले तीन जिल्लासँग समन्वय गरेको छ । बिहानै देवघाटको बेणिमा स्थान गर्नाले मोक्ष प्राप्ति हुने जनविश्वास छ । देवघाटमा नुहाउनेहरूको बिहानैदेखि भीड लागेको छ । दामोदर कुण्डबाट बग्ने कालीगण्डकी र गोसाँइकुण्डदेखि सुरु भएको त्रिशूली नदीको संगम देवघाट क्षेत्रमा मकर सङ्क्रान्तिको दिन देवताहरुले अटन गर्ने वैदिक सनातन धार्मिक मान्यता छ । मकर सङ्क्रान्तिमा लाग्ने मेलामध्ये देवघाट लाग्ने मेला सबैभन्दा ठूलो हो ।
शीतलहरमा स्वास्थ्य जोखिम,"वर्सेनिको नियति तराईमा बाक्लो हुस्सु र शीतलहर फेरि आइपुगेको छ। यससँगै विभिन्न तहका सरकारको कर्मकाण्ड सुरु भइरहेछ, उही दाउरा, कम्बल र खाद्यान्न बाड्ने। तथापि अचानक आइपर्ने विपद् र प्रभावितहरूको अवस्था ज्यूका त्यू छ। सरकारको तयारी देखावटी भएरै होला, जाडोले सबैलाई प्रभावित गरे पनि असर वर्गअनुसार फरक पर्छ। जोगिन कोही घुर त कोही गिजर र हिटर प्रयोग गर्छन्। खानपानमा कोही महँगो रक्सी र धूमपान त्यस्तै बिक्रेता पनि थरीथरीका र क्रेता पनि केही महलमा त कोही दानमा निर्भर। कमजोर तथा विपन्न परिवारमाथि शत्रुपक्षले जस्तो आक्रमण गर्छ, विपन्नको विपन्नता उजागर गर्छ। जति बढी गरिब, त्यति बढी असर। चिसोजन्य स्वास्थ्यलगायत समष्टिगत समस्या र दुर्घटना लामो समयदेखि जाडो महिनामा दर्जनौं हरेक वर्ष घट्ने गर्छन्। अत्यधिक चिसो र शीतलहरले शारीरिक कमजोरी भएका वृद्धवृद्धा, सडक बालबालिका, विस्थापित परिवार, घरवारविहीन परिवार, सडक मजदुर बढी प्रभावित हुन्छन्। चिसोले झाडापखाला, निमोनिया, टाउको र छाती दुख्ने, हातखुट्टाका औंला र कान रातो हुने, चिलाउने, सुन्निने र कहिलेकाहीँ घाउ हुने, रुघाखोकी, दम आदि हुनसक्छ। छालासम्बन्धी समस्या, दाद, अनुहारमा सेतो दाग, ओठ फुट्ने, हातखुट्टा फुट्ने, शरीर चिलाउने, छाला सुक्खा हुने, फुस्रो हुने र फुट्ने, चिसोको एलर्जी हुने, अपच, पखाला, आउजस्ता पाचनसम्बन्धी रोगहरू र हातखुट्टा र जोर्नी सुन्निने अवस्था पनि त्यत्तिकै निम्त्याउँछ। मुटु, श्वासप्रश्वास र दमका पुराना बिरामी, कुपोषित बालबालिकालाई बढी आक्रान्त पार्छ चिसोले। शीतलहरले मुटु र मस्तिष्कमा असर पारी हृदयाघात बढी हुने, कोलेस्ट्रोल बढाउने, पक्षाघात गराउने र बालबालिकामा दादुरा, ठेउला पनि ल्याउँछ। जाडोमा शारीरिक सरसफाइमा कमी हुनाले लिंग र योनिमा फोहोर जम्ने, कापमा संक्रमण हुने, योनिद्वारबाट सेतो पानी बग्ने, यौनांग वरिपरि चिलाउने अनि योनिरसको बहाव बढ्ने हुनसक्छ। जाडोमा रगत बाक्लो हुने भएकाले सुगर र रक्तचाप मात्र बढ्दैन, प्रायः सबै दीर्घकालीन रोगहरू बढी गम्भीर बन्छन्। त्यस्तै, बन्दकोठामा हिटर बाल्दा अक्सिजनको कमी हुने, वातावरणमा भएको आद्रता घटाउने, श्वासनलीको भित्री भागमा हुने म्युकस लेयरलाई सुक्खा बनाउछ। लामो समय हिटर बाल्दा खकार सुक्खा बनाउने, नाक सुक्खा, बन्द, पिनासको समस्या पनि आउनसक्छ। म्युकस लेयर सुन्निँदा दम, ब्रोन्काइटिसका बिरामीका समस्या बढ्छन्। खकार सुक्खा भए शरीरभित्रै खकार टाँसिने र अक्सिजन नली बन्द हुने तथा निमोनियाको खतरा बढाउँछ। कुनै पनि इन्धन प्राकृतिक ग्यास, पेट्रोल, तेल, मट्टीतेल, काठ वा कोइला डढाउदा कार्बन मोनोअक्साइड ग्यास उत्पन्न हुन्छ। कार, पेट्रोल, डिजल, ग्यासबाट चल्ने इन्जिन, स्टोभ, हिटिङ सिस्टमलगायत उपकरणबाट सीओ ग्यास निस्कन्छ। त्यसैमा कोठामा चिम्नी वा भेन्टिलेसनको उचित व्यवस्था नहुँदा, रुम वा वाटर हिटर, कुकरजस्ता उपकरणको गलत तरिकाले फिट गर्दा यो समस्या हुन्छ। कार्बन मोनोअक्साइड रंगहीन, गन्धहीन त्यस्तो विषालु ग्यास हो, जसलाई न देख्न सकिन्छ न त चाख्न सकिन्छ। सीओको विषाक्तताबाट बढी प्रभावित हुनेमा मुटुका पुराना रोगी, साससम्बन्धी बिरामी, रगतको कमी भएका, गर्भावस्था, गर्भका शिशु र वृद्ध पर्छन्। सीओ सासका माध्यमबाट शरीरमा पुगेपछि रगतमा मिसिन्छ र शरीरको अक्सिजन सोस्ने क्षमतामा कमी ल्याउछ। यो प्रक्रियाले शरीरलाई हानिनोक्सानी मात्र पुर्याउँदैन, मृत्युसमेत हुनसक्छ। निरन्तर सम्पर्कमा रहँदा तीव्र टाउको दुखाइ, रिँगटा, थकान, वाकवाकी, चिटचिट हुने जस्ता समस्या देखिन सक्छ। निर्णय क्षमता, स्मरण शक्ति र अंगमा समेत तालमेल कमी हुन्छ। स्नायुतन्त्रमा दीर्घकालीन हानि, सिक्ने र सम्झने क्षमतामा अभाव हुन्छ। प्रारम्भिक लक्षणहरूमा ध्यान नदिँदा प्रभावित व्यक्ति बेहोसीको अवस्थामा जान्छन् तर कहिलेकाहीं बिना कुनै लक्षण बेहोस हुन सक्छन्। कोठामा भेन्टिलेसन : सहरी क्षेत्रमा करोडौं खर्चेर बनाइएका अधिकांश पक्की घरमा देख्दा सानो लाग्ने भेन्टिलेसन नभएका संरचनागत त्रुटिले ठुला मानवीय क्षति भइरहेको छ। यस्ता घटना सहरी क्षेत्रमै बढी हुने गरेका छन्। भेन्टिलेसन भएका कोठा भए आगो बालेपछि तातो र सुरक्षाका लागि झ्यालढोका बन्द गरे पनि निस्सासिएर ज्यान जाने खतरा कम रहन्छ। पहिला घर निर्माण गर्दा झ्यालढोका मात्रै होइन, छानाको ठीक तल पिजन होल चारैतर्फ टुँडाल राखिएका हुन्थे। जसबाट हावा सजिलै वारपार हुन्थ्यो। रोकथाम : धुवाँधूलोबाट बच्ने, न्यानो लुगा लगाउने, पोषणयुक्त सन्तुलित खाना खाने, न्यानो लुगा लगाउने गर्नु उचित हुन्छ। भिटामिन सी पर्याप्त मात्रामा भएको र मौसमअनुसारका ताजा फलफूल तथा सागपात पर्याप्त मात्रामा खाने, सरसफाइमा बढी ध्यान दिने, प्रशस्त मात्रामा झोल पदार्थ खाने गर्नुपर्छ। यसका अतिरिक्त धुलो, धुवाँ, चिसो र संक्रमणबाट जोगिन अनिवार्य मास्क लगाउनु पर्छ। जाडोबाट बच्न पूरै झ्यालढोका बन्द गरी बाथरुममा नुहाउने, कोठामा भुसको आगो बाल्ने, मकल ताप्ने, मट्टीतेल तथा ग्यासयुक्त हिटर, कोइला र आगो बाल्ने गर्दा कोठाभित्रको अक्सिजन आगोले लिई कार्बन मोनोअक्साइडजस्ता विषालु ग्यास बढी हुदै गई अचेत बनाई थाहै नपाई मृत्युसमेत हुने खतरा बढ्छ। अन्तमा, केही हप्तादेखि तराई मधेसमा घाम लागेको छैन, पानीजस्तै शीतलहर छ। बाक्लो हुस्सु र चिसो हावाले मुटु नै हल्लाइरहेको छ। एक जोर न्यानो लुगा नभएर तथा नपाएर गरिब, विपन्न, असहायहरू पराल बालेर तथा ओढेर बाचिरहेका छन्। ढुंगेयुगको झल्को दिने दयनीय जीवन छ। जिम्मेवारी र कर्तव्यबोध नभएका कारण पर्याप्त बजेट, साधनस्रोत भए पनि स्थानीय र प्रदेश सरकार केन्द्र सरकारकै मुख ताकिरहेका छन्। निर्वाचनका बेला गास, बास र कपासको नारा दिएर भोट बटुल्ने सबै तहका नेता पनि पीडाप्रति बेखबर छन्। लक्षित कार्यक्रम बग्रेल्ती भए पनि कागजमै सीमित छन्। बुढाथोकी, नेपाल चिकित्सक संघका उपाध्यक्ष हुन्।"
पहाडी तथा हिमाली भागमा वर्षा र हिमपातको सम्भावना,"काठमाडौं : नेपालमा हाल पश्चिमी वायुको आंशिक प्रभाव रहेको छ। साथै बङ्गलादेशको दक्षिण भूभाग आसपास रहेको न्यून चापीय प्रणालीको समेत आंशिक प्रभाव छ। यही कारण हल्का वर्षा र हिमपातको सम्भावना रहेको जल तथा मौसम विज्ञान विभाग, मौसम पूर्वानुमान महाशाखाले जनाएको छ। महाशाखाका अनुसार अहिले पहाडी भूभागमा आंशिक बदली रहनुका साथै तराईका अधिकांश स्थानमा हुस्सुकुहिरो लागेको छ। दिउँसो पहाडी भूभागमा आंशिकदेखि साधारणतया बदली रही बाँकी भूभागमा मौसम मुख्यतया सफा रहनेछ। कोशी, बागमती र गण्डकी प्रदेशका पहाडी तथा हिमाली भूभागका केही स्थानमा हल्का वर्षाको सम्भावना छ। कोशी, बागमती र गण्डकी प्रदेशका उच्च पहाडी तथा हिमाली भूभागका केही स्थानमा तथा कर्णाली र सुदूरपश्चिम प्रदेशका उच्च पहाडी तथा हिमाली भेगका एकदुई स्थानमा हल्का हिमपातको सम्भावना छ। रातिको समयमा पनि कोशी, बागमती र गण्डकी प्रदेशका पहाडी तथा हिमाली भूभागका एकदुई स्थानमा हल्का वर्षा तथा हल्का हिमपातको सम्भावना छ। आज काठमाडौँको न्यूनतम तापक्रक ५ दशमलव २ र अधिकतम तापक्रम १९ दशमलव ५ डिग्रीसेल्सियस रहेको छ।"
"भूकम्पको जोखिम छ, गोला ढुङ्गा र काँचो माटोबाट घर बनाउन प्रोत्साहन नगरौँ","काठमाडौँ : राष्ट्रिय विपद् जोखिम न्यूनीकरण तथा व्यवस्थापन प्राधिकरणले गोला ढुङ्गा र काँचो माटोबाट बनेका घर निर्माण गर्न प्रोत्साहन नगर्न अनुरोध गरेको छ। गोला ढुङ्गा र काँचो माटोबाट बनेका घर भूकम्पबाट अति जोखिममा रहने भएकाले यस्ता घर निर्माणमा कसैलाई पनि प्रोत्साहन नगर्न अनुरोध गरेको हो। जाजरकोट भूकम्पमा परेर क्षति भएका घरहरु यस्तै ढुङ्गा र काँचो माटोबाट बनेका धेरै रहेको बताउँदै प्राधिकरणका प्रमुख कार्यकारी अधिकृत अनिल पोखरेलले यसतर्फ सर्वसाधारण पनि आफैँ सचेत हुनुपर्नेमा जोड दिए। उनले सरोकारवाला निकाय तथा स्थानीय तहले यस्ता घर निर्माणमा प्रोत्साहन गर्न नहुने बताए। पोखरेलले कर्णाली प्रदेशमा यस्ता काँचो माटो र डल्लो ढुङ्गाबाट बनेका घरहरु करिब ८० प्रतिशत रहेको जानकारी गराउँदै अब गोला ढुङ्गाबाट घर नबनाउन अनुरोध गरे। स्थानीय स्रोत साधनबाट पनि राम्रा र बलिया घरहरु बन्छन्। भूकम्प प्रतिरोधी घर निर्माणका लागि आवश्यक ज्ञान सीप दिन जरुरी छ, उनले भने, घर कसरी बलियो र भूकम्प प्रतिरोधी बनाउन सकिन्छ भन्ने ज्ञानको अभाव देखिएको छ। जसले चुनौती खडा गरिरहेको छ, अब पालिकालाई त्यो सीप र ज्ञान प्रदान गरेर नागरिकसम्म पुर्याउनुपर्छ। प्रमुख कार्यकारी अधिकृत पोखरेलले प्राधिकरणले अब गोला ढुङ्गाबाट घर बनाउने चलनलाई अन्त्यका लागि योजना बनाएर अघि बढ्ने बताए। उनले विपद् व्यवस्थापनको प्रमुख जिम्मा स्थानीय तहको बढी हुने भएकाले पालिकाले यस विषयमा बढी ध्यान दिनुपर्नेमा जोड दिए। तीनै तहका सरकारसँगको समन्वयमा मात्रै विपद् व्यवस्थापनका काम प्रभावकारी गर्न सकिने प्राधिकरणको भनाइ छ। जाजरकोट बारेकोटमा हेर्दा खानीका ढुङ्गा प्रयोग भएको पाइएको छ। जहाँ खानीका ढुङ्गा प्रयोग भएका छन्, त्यहाँ क्षति कम भएको देनिन्छ। जहाँ गोला ढुङ्गा प्रयोग भएका छन् त्यहाँ क्षति बढी भएको छ, पोखरेलले भने। भूकम्प प्रतिरोधी घर निर्माणमा सर्वसाधारणलाई प्रोत्साहन गर्न प्रधिकरणले योजना बनाइरहेको उनले जानकारी दिए। प्राधिकरणले गोला ढुङ्गालाई काट्ने फलामको आरोको बन्दोबस्त गर्ने जनाउँदै पोखरेलले सहरी विकास मन्त्रालय तथा प्राधिकरणले पुनःनिर्माणमा उक्त आरोको प्रयोग गरी निर्माण सामग्री तयार गर्ने गर्ने योजना बनाइरहेको बताए। इन्टरलकिङ्का इँट्टका घरहरु २०७२ को भूकम्पमा प्रयोग गरिएको थियो। अहिले ती घर सुरक्षित छन्। गोला डुङ्गाका घर भने भूकम्पीय जोखिममा छन्, उनले, त्यसैले यस्ता घर निर्माण नगर्न प्राधिकरणले सबैमा अनुरोध गरेको छ।रासस"
यति एयर विमान दुर्घटनाको एक वर्ष : प्रियजन गुमाउनेहरूको उस्तै छ पीडा,"पोखरा : माघे सङ्क्रान्ति भएकाले त्यस दिन प्रतिभा अधिकारी पोखरा फूलबारीस्थित घरमा व्यस्त थिइन् । श्रीमान् त्रिभुवन पौडेल काम विशेषले काठमाडौँमा थिए । एक सातापछि पाँचौँ विवाहोत्सव काठमाडौँमै मनाउने योजना भए पनि माघे सङ्क्रान्ति परेकाले त्रिभुवन दिउँसो ढिलो भए पनि घर आउने जानकारी प्रतिभालाई थियो । तर नेपाल पत्रकार महासंघका केन्द्रीय सदस्य पौडेलको योजना भने त्यस्तो थिएन । परिवारलाई सप्राइज दिन रुचाउने पौडेलले दिउँसोको नभइ बिहानै घर पुग्ने योजनाअनुसार विमानको टिकट काटेका थिए। उनले टिकट काटेको यति एयरलाइन्सको ९ एनएएनसी एटीआर७२ विमान जुन त्यसै दिन बिहान १०:५७ बजे विमानस्थल नजिकैको नयाँगाउँस्थित सेती खोँचमा खस्यो । दुर्घटनामा परी चालक दलका चारसहित ७२ जनाले ज्यान गुमाए । दुर्घटनासम्बन्धी समाचार,तस्बिर र भिडियो समाचार सामाजिक सञ्जाल र सञ्चारमाध्यममा छ्याप्छ्याप्ती हुँदा पनि प्रतिभालाई श्रीमान् पनि त्यही विमानमा सवार थिए भन्ने हेक्का थिएन । त्यस दिन दिउँसोसम्म सामाजिक सञ्जालमा मृतकको सूचीमा श्रीमान्को नाम देख्दा पनि उनलाई विश्वास लागेको थिएन । उहाँ (श्रीमान् पौडेल) हरेक समय मलाई सरप्राइजदिनुहुन्थ्यो,अझै पनि ढोकामा आएर के छ बुढी भनेर बोलाउनुहुन्छ जस्तै लाग्छ, प्रतिभाले राससलाई भनिन्,'आज घर आउन पाउँदिन भन्ने अनि टुप्लुक्क आइपुग्ने,अबेर हुन्छ भनेका दिन पनि छिट्टै घर आएर सरप्राइज दिनुहुन्थ्यो ।' दुर्घटना भएको आज एक वर्ष बित्यो तर प्रतिभालाई एउटा कुराले अहिले पनि सोचमग्न बनाएको छ । 'त्यो बेला त्रिभुवन काठमाडौँ जानुअघि साइत हेरेर जानुभएको थियो,त्यसभन्दा अगाडि कतै जाँदा कहिल्यै साइत जुराएको मलाई याद छैन,'प्रतिभाले श्रीमान् काठमाडौँ जानुअघिको दिन सम्झिँदै भनिन्,'सायद त्यो मृत्युको साइत रहेछ भन्ने आज लागेको छ ।' प्रतिभाको काँधमा श्रीमान् गुमाउनुको पीडासँगै छोरा र परिवारको पनि जिम्मेवारी छ । त्यसैले छोराकै लागि भए पनि उनी आफूलाई सामान्य अवस्थामा ल्याउने प्रयासमा छिन्। छोरा इभान अहिले पाँच वर्षमा प्रवेश गर्दैछन् । अटिज्म भएकाले छोराको नियमित उपचार गराइरहनुपर्छ । छोरालाई निको पारेर उनीबाटै श्रीमान्को सपना पूरा गर्ने अठोट पनि प्रतिभासँग छ । म आफ्नो भविष्यबारेमा अहिले केही भन्नसक्ने अवस्थामा छैन,'उनले भनिन्। दुर्घटना भएयता न सरकार,न जहाज कम्पनी कसैले पनि आफ्नो अवस्थाबारे सोधपुछ नगरेको उनको भनाइ छ । 'अरूका लागि त्यो दुर्घटना एउटा दुःखलाग्दो घटना मात्रै होला,तर हाम्रा लागि त जीवन सकिएजस्तो अन्धकार भएको छ,'प्रतिभाले पीडा सुनाइन्। सोही दुर्घटनामा ज्यान गुमाएका पत्रकार अनिल शाहीकी श्रीमती रेनु गुरुङ पनि त्यो दिन भुलाउन सकिरहेकी छैनन् । 'भारतको केरलाबाट घर आउँदै हुनुहुन्थ्यो, म खाना बनाएर उहाँको प्रतीक्षा गरिरहेक थिएँ, उनले भनिन्,'तर त्यस दिनदेखि त मेरो एउटा पखेटा नै गुम्यो, यति छोटो समयमै म एक्लै हिँड्नुपर्छ भन्ने कहिल्यै लागेन ।' गुरुङ श्रीमान् गुमाउनुको पीडाबाट आफूलाई सम्हाल्दै दुई छोरा, सासूससुराको जिम्मेवारी निर्वाह गर्दै आएकी छन्। अनिल रेडियो एपोस्टलका प्रबन्धक थिए भने दुबईमा आइटीसम्बन्धी व्यापारको तयारीमा पनि जुटिरहेका थिए। दुई साताअघि दुबईबाट नेपाल आएकी शाही तत्काल कामविशेषले केरला गएका थिए। अनिलले आफू पोखरा आउने वित्तिकै सपरिवार दुबई घुम्न जाने योजना बनाएका थिए। प्रतिभा र रेनुको जस्तै त्यो दिन पोखराका मदनकाजी श्रेष्ठको परिवारमा पनि ब्रजपात भयो । मदनकाजीले कान्छा छोरा डा सुशील श्रेष्ठ, बुहारी डा सोना दिवाकर श्रेष्ठ र नाति शर्भिनलाई गुमाए। सन्तान गुमाउनुको पीडाबाट मनदकाजी अझै बाहिर निस्कन सकेका छैनन्। मानवीय त्रुटिका कारण भएको दुर्घटनाका दोषीले सजाय पाउनै पर्छ,'उनले भने। दुर्घटनाको छानबिन गर्न घटना भएकै दिन गठित दुर्घटना जाँच आयोगले गत पुस १२ गते सरकारलाई बुझाएको प्रतिवेदनमा मानवीय त्रुटिलाई कारक मानेको थियो । पूर्वसचिव नगेन्द्रप्रसाद घिमिरे संयोजकत्वको जाँचबुझ आयोगले तयार पारेको प्रतिवेदन संस्कृति,पर्यटन तथा नागरिक उड्डयनमन्त्री सुदन किरातीलाई हस्तान्तरण गरेको थियो । प्रतिवेदनमा पाइलटले फ्लेप लिभर तान्नुपर्नेमा कन्डिसन लिभर तानेको देखिएको र जसले गर्दा जहाज फिदर कन्डिसन मा गएपछि अगाडिको मोसन जहाजले नपाएकाले दुर्घटना भएको उल्लेख छ । आयोगले आगामी दिनमा यस्ता दुर्घटना हुन नदिन वायुसेवा सञ्चालक, नियामक र मन्त्रालयलाई आठबुँदे सुझाव दिएको छ । उडान समयमा पोखरा अन्तरराष्ट्रिय विमानस्थलको मौसम,भिजिबिलिटी तथा प्राविधिक पक्ष राम्रो रहेको जनाइएको छ ।"
"दोलखाको लामाबगरमा सुख्खा पहिरो जाँदा एक जनाको मृत्यु, दुई घाइते",दोलखा : दोलखाको बिगु गाउँपालिका१ लप्ची जाने सडकमा सुख्खा पहिरो खस्दा एक जनाको मृत्यु भएको छ। अन्य दुई जना घाइते भएका छन्। मृत्यु हुनेमा बिगु१ का २२ वर्षीय कुसमान तामाङ रहेका छन्। बिगु गाउँपालिका१ लामाबगरबाट लप्ची जाने बाटोमा एक्कासि सुख्खा पहिरो झर्दा ढुंगाले लागेर नासा हाइड्रोमा काम गर्ने कामदारको मृत्यु भएको र दुई जना घाइते भएका दोलखाका प्रमुख जिल्ला अधिकारी टुवराज पोखरेलले जानकारी दिए। घाइते हुनेमा सोही ठाउँमा ५८ वर्षीय रसमान तामाङ र २८ वर्षीय दिलकुमार तामाङ रहेका छन्। उनीहरू नासा हाइड्रोका कामदार हुन्। पहिरो खसेपछि लामाबगरबाट लप्ची जाने बाटो अवरुद्ध भएको छ। मौसम समेत प्रतिकुल भएका कारण हेलिकोप्टर पठाउन नसक्दा घाइतेको उद्धार हुन सकेको छैन। घाइतेको उद्धारका लागि हेलिकोप्टर बोलाइएको प्रमुख जिल्ला अधिकारी पोखरेलले जानकारी दिए।
काभ्रेमा ट्याक्सीले कारलाई ठक्कर दिँदा ११ जना घाइते,काभ्रे : काभ्रेमा ट्याक्सीले कारलाई ठक्कर दिँदा ११ जना घाइते भएका छन्। जिल्लाको रोशी गाउँपालिका८ डिप्सास्थित विपि राजमार्गमा ट्याक्सीले कारलाई ठक्कर दिँदा ११ जना घाइते भएका हुन्। इलाका प्रहरी कार्यालय मंगलटारका अनुसार दिउँसो साढे ३ बजे काठमाडौंबाट मंगलटारतर्फ जाँदै गरेको बीएबी २९२५नम्बरको कारलाई विपरीत दिशा मंगलटारबाट धुलिखेलतर्फ आउँदै गरेको बा २ ज ३९४३ नम्बरको ट्याक्सीले ठक्कर दिएको थियो। दुर्घटनामा घाइते भएकाहरूको उपचार मेथिनकोट अस्पताल भकुण्डे र धुलिखेल अस्पतालमा भइरहेको प्रहरीले जनाएको छ।
झापाको माइ मेलामा भक्तजनको घुइँचो,"झापा : झापाको प्रसिद्ध धार्मिकस्थल कनकाई नदी किनारमा लागेको माइ मेलामा भक्तजनको घुइँचो लागेको छ । हरेक वर्ष माघे सङ्क्रान्तिका दिन कनकाई नदी किनारमा भव्य मेला लाग्ने गरेको छ । धार्मिक आस्था र विश्वास राख्ने भक्तजनहरूले मकर सङ्क्रान्तिका दिन सूर्य उत्तरायण भएका बेला गरिएको स्नान, दान, जपतप, तीर्थ, व्रतलाई उत्तम मानिन्छ । त्यसैले नदीमा नुहाएर पूजाआर्चना गरे आफूले चिताएको मनकामना पूरा हुने धार्मिक विश्वास रहेको भक्तजनहरू बताउँछन् । सोमबार बिहानैदेखि कनकाई नदी किनारमा पूजापाठ गर्ने भक्तजनहरूको भीड लागेको छ । कनकाई नगरपालिका र शिवसताक्षी नगरपालिकाको संयुक्त आयोजनामा नदीको दुवै किनारमा भव्य मेला लगाइएको छ । कनकाई पुल पूर्वपट्टि कनकाई नगर प्रमुख राजेन्द्रकुमार पोखरेल र कनकाई पुल पश्चिमपट्टि शिवसताक्षी नगर प्रमुख मेघा हाङ थोप्राले मेलाको उद्घाटन गरेका थिए । मेलामा रोटेपिङ, विभिन्न खेल तमासा, ब्रेक डान्स, बटर फ्लाई, कोलम्बस, विभिन्न जातजातिका झाँकी, कला साहित्य लगायत विविध कार्यक्रम आयोजना गरिएको छ । माई मेलामा २ लाख बढी तीर्थयात्री मकर स्नान गर्न आउन सक्ने अनुमान गरिएको आयोजक समितिले जनाएको छ । स्नान गर्न आउने भक्तजनहरूका लागि आयोजक समितिले आगो ताप्ने व्यवस्थापन मिलाएको स्थानीय पत्रकार समीर आलमले जानकारी दिए । उनका अनुसार व्यवस्थापन पहिलाका वर्षभन्दा राम्रो गरिएको छ । आयोजक समितिले चार सय बढी स्वयंसेवक परिचालन गरिएको उनले बताए । मेलाका कारण पूर्व पश्चिम राजमार्ग अन्तरगतको कनकाई नदीको पुलमा भीडभाड नियन्त्रणका लागि नदीमै आयोजक समितिले काठको अस्थायी पुल निर्माण गरेको प्रहरी कार्यालय झापाका प्रहरी निरीक्षक दुण्डीराज गिरीले जानकारी दिए । बिर्तामोड र दमकमा कार्यरत दुई जना डीएसपीको नेतृत्वमा दुई सय बढी सुरक्षाकर्मी खटाइएको प्रहरी निरीक्षक गिरीले बताए । अहिलेसम्म मेलामा कुनै अप्रिय घटना भएको बताउँदै उनले भने, कुनै पनि आपराधिक घटना हुन नदिन मेलामा सादा पोसाकमा समेत प्रहरी परिचालन गरिएको छ । माई मेलामा झापासहित मोरङ, सुनसरी, धनकुटा, इलाम, पाँचथर, ताप्लेजुङ लगायत छिमेकी राष्ट्र भारतबाट पनि भक्तजनहरू आउने गरेको छ।"
माघे संक्रान्तिमा कालीगण्डकी किनारमा भक्तजनको भीडभाड,"तानसेन: माघे संक्रान्तिको अवसरमा पाल्पा,गुल्मी र स्याङ्जाको संगमस्थल रुरु क्षेत्र धाम रिडीमा कालीगण्डकी स्नान तथा ह्षिकेशव भगवानको दर्शन गर्न भक्तजनको भीड लागेको छ । माघे संक्रान्तिको अवसरमा परम्परादेखि नै कालीगण्डकी रुरु क्षेत्रधाम रिडिमा जेठी,माइली र कान्छी संक्रान्तिको रुपमा धार्मिक मेला लाग्दै आएको छ । भक्तजनहरु टाढाटाढाबाट कालीगण्डकीमा बिहानैदेखि स्नान गर्ने र ह्षिकेशव भगवानको दर्शनको लागि जुटेका छन् । माघे संक्रान्तिको अवसरमा काली गण्डकीमा स्नान गर्नाले अन्जानमा गरेका सम्पूर्ण पाप नास हुने,मृत्युपछि स्वर्गमा बास हुने जनविश्वास रहेको पाइन्छ । विगतदेखि नै पाल्पा, गुल्मी, अर्घाखाची, स्याङ्जा, रुपन्देही जिल्लालगायत छिमेकी देश भारतबाट समेत रुरु क्षेत्र रिडिमा कालीगण्डकी स्नान गरी भगवानको दर्शन गर्न जाने परम्परा नै रहेको छ । रुरु क्षेत्रधाम नेपालको चार धाममध्ये एक भएकोले यसको विशेष धार्मिक महत्व रहेको छ । माघे संक्रान्तिको रुरु क्षेत्रमा नेपालकै नमूना ३ मुखे पुल विशेष आर्कषण बनेको छ । पाल्पा,गुल्मी र स्याङ्जा ३ वटै जिल्लाबाट पुलमा आवतजावत गर्न सकिन्छ जसको कारण ३ वटै जिल्लामा रहेका धार्मिक तिर्थस्थलहरुको भक्तजनहरुले सजिलै अवलोकन गर्न पाएका छन् । रिडीको ३ मुखे पुलमा धार्मिक भक्तजनसँगै फोटो खिच्ने,भिडियो बनाउने युवायुवतीहरुको पनि विशेष भीडभाड रहेको छ । धार्मिक मेलामा रुकुम, रोल्पा, डोल्पाबाट, मनाङ, मुस्ताङबाट काम्लो, कम्मल, राडी,पाखी,बासबाट उत्पादित विभिन्न किसिमका डाला,पाथी,काइयोलगायतका घरेलु सरसमान,हुम्ला, जुम्लाको ओखको घाँजी जस्ता सरसमान बिक्रीको लागी रुरु क्षेत्रमा आएका छन । धार्मिक मेलामा गुल्मीको गुड,पाल्पाको सुन्तला बिक्रीका लागि राखिएको छ ।"
"बाजुरामा आकाशे पानीको भर, बाली सुक्न थालेपछि किसान चिन्तित","बाजुरा : सिँचाइ सुविधा अभावले बाजुरामा ८० प्रतिशत जमिनमा किसान आकाशे पानीको भरमा खेती गरिरहेका छन्। माघ महिना लागिसक्दा पनि वर्षा नहुँदा हिउँदेबाली उत्पादनमा कमी आउने भन्दै किसानहरू चिन्तित बनेका छन्। आकाशे पानीको भरमा बाली लगाउने किसानले समयमा पानी नपर्दा बाली लगाउन पाएका छैनन् भने लगाएको बाली पनि नउम्रेको किसानले बताउने गरेका छन्। हिँउदेबाली लगाउने समय असोज कात्तिकदेखि नै परेको खडेरीका कारण लगाइएको बालीसमेत सुक्न थालेपछि किसानहरू निराशामा परेका हुन्। हिँउदेबाली लगाए लगत्तै पानी नपरेर खडेरी परेपछि किसानहरूले लगाएको गहुँ, जौ, मसुरो लगायतका बालीनालीको उत्पादनमा निकै ह्रास आएपछि किसान चिन्तित बनेका छन्। किसानहरूले लगाएका बालीनालीसँगै अहिलेको समय फलफूल रोप्नका लागि खाडल बनाउनुपर्ने खाडलमा मल व्यवस्थापन गर्ने समय भए पनि खडेरीका कारण प्रभावित भएको कृषि ज्ञान केन्द्र बाजुरा प्रमुख मीनप्रसाद जैशीले बताए। बाजुरामा कुल क्षेत्रफलमध्ये २४ हजार ३ सय १९ हेक्टर खेतीयोग्य जमिन छ भने २० हजार १ सय ५५ हेक्टर जमिनमा खेती गरिँदै आएको केन्द्रको तथ्यांक छ। जिल्लामा १० हजार ४ सय ६० हेक्टर जमिनमा गहुँ खेती गरिँदै आएको भए पनि यो वर्ष पानी नपर्दा किसानले गहुँ छर्न पाएका छैनन्। कुल उत्पादनको ११ दशमलब ३७ प्रतिशत मध्ये २० प्रतिशत अर्थात् ५ हजार २ सय ४५ हेक्टर जमिनमा मात्रै सिँचाइको सुविधा पुगेको छ भने बाँकी ८० प्रतिशत अर्थात् झण्डै १५ हजार हेक्टर जमिनमा सिँचाइ सुविधा नहुँदा आकाशे पानीको भरमा खेती गरिँदै आएको कृषि ज्ञान केन्द्र बाजुराका प्रमुख मिनप्रसाद जैशीले बताएका छन्। जिल्लामा सिञ्चित क्षेत्रमा लगाइएको बाली उत्पादनमा केही घटबढ भएपनि सिचाइ सुविधा नभएका पाखो जमिनमा लगाइएका बाली उत्पादनमा भने निकै ह्रास आउने प्रमुख जैशीले बताए। उनले माघ लाग्दासम्म पनि वर्षा नहुँदा हिउँदेबाली उत्पादनमा करिब ४० प्रतिशतले घटिसकेको बताए। गत साल पनि हिउँदे वर्षा नहुँदा हिउँदेबाली उत्पादनमा निकै ह्रास आएको थियो भने यस वर्ष पनि वर्षा नहुँदा उत्पादनमा कमी आएर भोकमरीको संकट लाग्न सक्ने किसानहरू बताउँछन्। हिउँदे वर्षा नहुँदा लगाइएको बाली पनि सुक्न थालेपछि परिवार कसरी पाल्ने भन्ने चिन्ताले सताएको खप्तड छेडेदह ३ का कृषक मन बहादुर रावतले बताए। सिँचाइ सुविधा नभएका जिल्लाका पूर्वीउत्तरी तथा दक्षिणी भेगका स्थानमा प्रशस्तै बाली लगाए पनि हिउँदे वर्षा नहुँदा बाली सुक्न थालेको छ। कतिपय ठाउँमा सिँचाइका लागि प्रशस्तै पानी भए पनि भौतिक पूर्वाधार नहुँदा सिँचाइ सुविधाको पहुँचमा कृषकहरू पुग्न सकेका छैनन्। वर्षायाममा लगाइएका बाली वन्यजन्तु र बाढी पहिरोले क्षति गरेका कारण खासै उत्पादन नभएको र हिउँदमा खडेरीले लगाइएका बाली पनि सुक्न थालेपछि खाद्य संकट हुनसक्ने भन्दै कृषकहरू भोकमरीको चिन्तामा परेका छन्।"
"इनारमा खसेकी महिलाको उद्दार, पाटन अस्पतालमा उपचार हुँदै",काठमाडौं : ललितपुरको इमाडोलमा इनारभित्र खसेकी महिलाको सकुशल उद्दार गरिएको छ। उनको करिब साढे दुई घण्टापछि उद्दार गरिएको प्रहरी वृत्त सातदोबाटोका प्रमुख डीएसपी उमेश जोशीले जानकारी दिए। प्रधानको पाटन अस्पतालमा उपचार भइरहेको छ। उनको स्वास्थ्य अवस्था सामान्य रहेको अस्पताल स्रोतले जनाएको छ। दोलखा घर भइ हाल इमाडोल बस्ने २५ वर्षीया न्यूतन प्रधान सोमबार बिहान ९:४५ बजेतिर कपडा सुकाउन इनारमाथि चढेकी थिइन्। त्यहीबेला इनारको स्ल्याब फुटेर भित्र खसेकी थिइन्। इनारमा खसेको खबर पाउनासाथ ललितपुर महानगरको दमकलसहित प्रहरी टोली घटनास्थल पुगेको थियो।
उपल्लो मुस्ताङमा विदेशी पर्यटकबाट एक वर्षमा २२ करोड ९९ लाख राजश्व संकलन,"जोमसोम : उपल्लो मुस्ताङ भ्रमण गर्ने विदेश पर्यटकबाट सरकारले २२ करोड ९९ लाख ४४ हजार राजश्व संकलन गरेको छ । सन् २०२३ को जनवरीदेखि डिसेम्बरसम्म कूल ३ हजार ४८७ जना विदेश पर्यटकले उपल्लो मुस्ताङको भ्रमण गर्दा उक्त राजश्व संकलन भएको हो । सरकारको चर्को पर्यटन रोयल्टी शुल्कका कारण उपल्लो मुस्ताङमा विशेष र भीआईपी पर्यटकबाहेक सामान्य स्तरका विदेशी पर्यटक जान सक्तैनन् । सन् २०२३ मा ३ हजार ४८४ जना विदेशी पर्यटकबाट १७ लाख ४२ हजार अमेरिकी डलर संकलन भएको हो । सन् २०२३ को जनवरीमा ७,फ्रेब्रअरीमा २३,मार्चमा १६२,अप्रिलमा ४२५, मेमा ७१२, जुनमा १४९, जुलाईमा १८८,अगस्टमा २७८, सेप्टेम्बरमा ४०७, अक्टोबरमा ८३०,नोभेम्बरमा २८० र डिसेम्बरमा २३ जना विदेशी पर्यटकले उपल्लो मुस्ताङको भ्रमण गरेको अन्नपूर्ण संरक्षण क्षेत्र आयोजना,ईलाका संरक्षण कार्यालय जोमसोमले जनाएको छ । चीनसँग सीमाना जोडिएको उपल्लो मुस्ताङ निषेधित तथा नियन्त्रित क्षेत्र अन्तर्गत पर्दछ ।चीनसँग सीमाना जोडिएका उपल्लो मुस्ताङलाई सुरक्षा दृष्ट्रिकोणले संवेदनशील क्षेत्रको रुपमा लिँदै आइरहेको छ । चीनमा सांस्कृतिक विद्रोह हुँदा मुस्ताङको कोरलानाका हुँदै खम्बाहरुले चीन विरोधी गतिविधि गरेपछि उपल्लो मुस्ताङलाई सरकारले निषेधित तथा नियन्त्रित क्षेत्र घोषणा गरेको थियो ।सन् २००० मा तिब्बतीयन भिक्षु कर्मापा लामा उपल्लो मुस्ताङको कोरलानाका हुँदै भारत छिरेपछि चीनले कोरलानाकामा तारबार लगाएको थियो । खम्पा विद्रोहपछि उनीहरु मुस्ताङमा बसेर चीन बिरोधी गर्ने गरेका थिए । सरकारले दुई देशबीचको सुरक्षा नखल्बलियो भन्ने उद्देश्यले उपल्लो मुस्ताङलाई निषेधित तथा नियन्त्रित क्षेत्र घोषणा गरिएको थियो । यसैका कारण उपल्लो मुस्ताङ जाने विदेशी पर्यटकले नेपाल सरकार गृह मन्त्रालयअन्तर्गत अध्यागमन विभागबाट सो क्षेत्रमा जान पदयात्रा अनुमती लिनुपर्छ । अध्यागमन विभागले उपल्लो मुस्ताङको निषेधित तथा नियन्त्रित क्षेत्रमा प्रस्थान गर्न प्रत्येक विदेशी पर्यटकलाई १० दिनको प्रवेश अनुमती स्वरुप ५ सय डलर बुझाउनुपर्ने हुन्छ । यसरी प्रवेश अनुमति लिएका विदेशी पर्यटकले १० दिन कटेपछि दैनिक ५० डलरका हिसाबले अध्यागमन विभागमा पैसा तिर्नुपर्ने हुन्छ । सरकारको प्रवेश अनुमती नलिई अवैध ढंगले उपल्लो मुस्ताङ जाने पर्यटकलाई स्थानीय प्रशासनले पक्राउ गरी कारवाही प्रक्रिया अघि बढाउने गरिएको छ । मुस्ताङको वारागुङ मुक्तिक्षेत्र देखि माथिल्लो क्षेत्र निषेधित तथा नियन्त्रित क्षेत्र अन्तर्गत पर्दछ । सुरक्षा संवेदनशील क्षेत्रमा सूचिकृत उपल्लो मुस्ताङ निषेधित क्षेत्रमा रहेकाले मुस्ताङ भ्रमण गर्ने करिव २ प्रतिशत मात्र विदेशी पर्यटक उपल्लो मुस्ताङ जाने गरेको एक्यापको तथ्यांकले देखाउँछ । सरकारको चर्को रोयल्टी शुल्कका कारण उपल्लो मुस्ताङ पर्यटकीय आवागमनका हिसाबलेपछि परेको भन्दै सो क्षेत्रका पर्यटन व्यवसायी असन्तुष्ट छन् । उनीहरुले उपल्लो मुस्ताङलाई नियन्त्रित क्षेत्रबाट हटाएर सबैका लागि फुकुवा गर्नु पर्ने माग समेत राख्दै आइरहेका छन् । चालु वर्षमा मुस्ताङ आएका बेला गृह मन्त्री नारायण काजी श्रेष्ठ र प्रधानमन्त्री पुष्पकमल दाहाल (प्रचण्ड)लाई अलग अलग ज्ञापनपत्र पेश गदै निषेधित क्षेत्र हटाउन माग गरेका थिए । मुस्ताङका प्रमुख जिल्ला अधिकारी जनकराज पन्तले मुस्ताङको वारागुङ मुक्तिक्षेत्र३ को ६ वटा गाउँ र सोही पालिकाको वडा५ को साङ्ता गाउँलाई निषेधित क्षेत्रबाट फुकुवा गर्न गृह मन्त्रालयसंग कुराकानी भइरहेको जानकारी दिए । एक्यापले उठायो १२ करोड ७८ लाख सन् २०२३ मा ९० हजार ३५६ जना विदेशी पर्यटकले मुस्ताङ जिल्लाको भ्रमण गर्दा राष्ट्रिय प्रकृति संरक्षण कोष,अन्नपूर्ण संरक्षण क्षेत्र आयोजना(एक्याप)ले परमिट शुल्क वापत १२ करोड ७८ लाख ८० हजार रुपैयाँ संकलन गरेको छ । यो हालसम्म एक्यापले उठाएको परमिट वापतको ठूलो रकम हो । एक्यापले संकलन गरेको परमिट शुल्क वापत उठेको रकममध्ये १३ प्रतिशत सरकारलाई भ्याट बुझाउनुपर्ने हुन्छ । परमिट वापत उठेको शुल्कको १ करोड ६६ लाख २४ हजार सरकारलाई भ्याट तिर्नुपर्ने हुन्छ । सन् २०२३ मा सार्क राष्ट्रका ७२ हजार १९७ जनाले मुस्ताङ जिल्लाको भ्रमण गर्दा ७ करोड २१ लाख ९७ हजार परमिट शुल्क उठेको छ । जसमध्ये एक्यापको ईपी काउन्टरमा परमिट नलिई सिधै मुस्ताङ आएका ९२५ जनाले ९ लाख २५ हजार जरिवाना शुल्क एक्यापलाई बुझाएका थिए । यस्तै, सन् २०२३ मा सार्कबाहेक तेस्रो मुलुकका १८ हजार १६६ जना विदेशी पर्यटकले मुस्ताङ जिल्लाको भ्रमण गर्दा परमिट वापतको शुल्क ५ करोड ४४ लाख ९८ लाख संकलन भएको देखिन्छ । जसमध्ये ८५ जना विदेशी पर्यटकले बिना परमिट मुस्ताङ आउँदा २ लाख ६७ हजार जरिवाना एक्यापलाई बुझाएका थिए । सन् २०२३ मा लमजुङको बेसी सहरदेखि मनाङ हुँदै १० हजार ९६ जनाले मुस्ताङको भ्रमण गरेका थिए । अन्नपूर्ण संरक्षण क्षेत्र अन्तर्गतका जिल्लामा भ्रमण गर्दा सार्क राष्ट्रका विदेशी पर्यटकले एक हजार र तेस्रो मुलुकका विदेशी पर्यटकले ३ हजार रुपैया परमिट वापतको शुल्क एक्यापको ईपी काउन्टरमा बुझाउनु पर्ने प्रावधान रहेको एक्याप जोमसोमका कार्यालय प्रमुख प्रमोदराज रेग्मीले जानकारी दिए । कार्यालय प्रमुख रेग्मीका अनुसार उक्त प्रावधान सरकारको निर्णय अन्तर्गत भएको र एक्यापले संकलन गर्ने रकम संरक्षणक्षेत्र व्यवस्थापन लगायतका कार्यमा खर्च हुँने उल्लेख गरे । एक्यापले संरक्षण क्षेत्रमा रहेका प्राकृतिक स्रोतसाधन तथा जैविक विविधिता लगायतको संरक्षण तथा व्यवस्थापनमा योगदान दिने गरेको प्रष्ट्याए ।"
गोरखाका मगर समुदायले हर्षोल्लासका साथ माघी मनाउँदै,"गोरखा : गोरखाका मगर समुदायले हर्षोउल्लासका साथ आज माघे संक्रान्ति पर्व मनाउँदैछन् । मगर समुदायको प्रमुख सांस्कृतिक पर्वकारुपमा माघे संक्रान्तिलाई माघीका रुपमा उनीहरुले मनाउने गर्दछन् । नेपाल मगर संघ,जिल्ला समन्वय समितिको आयोजनामा गोरखा सदरमुकाममा आयोजित कार्यक्रममा जिल्लाका ११ वटै पालिकाबाट सहभागीहरु आएका थिए । उनीहरुले नेपाल मगर संघको कार्यालयदेखि हरमटारीस्थित खेलकुद मैदानसम्म विभिन्न झाँकीसहितको र्याली प्रदर्शनी गरेका थिए । साथै हरेक पालिकामा पालिकास्तरीय समितिले पनि अलगअलग कार्यक्रम गरी माघी मनाएका छन् । र्यालीमा सोरठी, मारुनी, झ्याउरे, चुट्का, पाङ्दुरे गीत तथा नाचहरु पनि प्रदर्शन गरिएको थियो भने मगर समुदायले पञ्चेबाजा बजाएर नाचगान गरेका थिए । सहभागीहरुले मगर जातिको मौलिकता झल्किने भेषभुषा पनि लगाएका थिए । उनीहरुले गोरखाको हरमटारीस्थित रङ्गशालामा औपचारिक समारोह आयोजना गरी शुभकामना आदानप्रदान गरेका छन् । सूर्य धनु राशिबाट मकर राशीमा प्रवेश गर्ने सङ्क्रान्ति भएकाले माघ १ गतेलाई मकर सङ्क्रान्ति पनि भन्ने गरिन्छ । यस पर्वलाई विशेषगरी थारु र मगर समुदायले मुख्य चाडपर्वका रुपमा मनाउँछन् भने अन्य समुदायले पनि माघे सक्रान्तिका रुपमा विशेष हर्षोल्लासका साथ मनाउने गर्दछन् ।"
चोरीका भारतीय गाडी बेच्ने गिरोह सक्रिय,"काठमाडौं : उपत्यका अपराध अनुसन्धान कार्यालयले पुस २५ गते चोरीका ७ वटा कार सार्वजनिक गर्यो। रोयल इन्फिल्डको एउटा मोटरसाइकल पनि उपत्यका अनुसन्धान कार्यालयले फेला पारेको थियो। गत पुस १ गते पनि विभिन्न ब्रान्डका सातवटा भारतीय कार र एउटा मोटरसाइकल प्रहरीले बरामद गरेको थियो। चोरीका भारतीय कार र मोटरसाइकल सँगै प्रहरीले एक भारतीय नागरिकसहित चारजनालाई नियन्त्रणमा लिएको छ। पक्राउ पर्नेमा काभ्रेपलाञ्चोकका दिलबहादुर तामाङ, सिन्धुपाल्चोकका आइतसिंह तामाङ, गोकुलप्रसाद श्रेष्ठ र भारतीय नागरिक मसरत उल्लाह खाँ छन्। उपत्यका अपराध अनुसन्धान कार्यालयका प्रमुख सोमेन्द्र सिंह राठौरका अनुसार भारतीय नम्बर प्लेटका चोरीका गाडीहरू सजिलै नेपाल भित्रन्छन्। कार चोरीमा संलग्न एजेन्टहरूले नेपालमा बसेर नक्कली बिलबुक र कागजात बनाउने गरेका छन्। उनी भन्छन्, नेपालमा भन्दा भारतमा गाडीहरू आधा सस्तोमा पाइन्छन्। सस्तोमा किनेर तस्करहरूले यहाँ महँगोमा बेच्ने गरेका छन्। प्रहरीका अनुसार भारतमा दर्ता भई चलिरहेका सेकेन्ड ह्यान्ड गाडीहरू केही दिन नेपाल कुदाउने पाउने पास लिएर तस्करहरूले देशका विभिन्न ठाउँमा पुर्याउने गरेका छन्। पछिल्लो समय उपत्यकामा यस्ता चोरीका गाडीहरू भेटिन थालेका छन्। एसएसपी राठौर भन्छन्, उपत्यकामा चोरीका गाडी किनबेच गर्ने गिरोह नै सक्रिय छ भन्ने सूचना प्रहरीले पाएको छ। हामीले केही व्यक्तिलाई नक्कली बिलबुक र कागजातसहित पक्राउ गरेर अनुसन्धान पनि अगाडि बढाएका छौं। अनुसन्धान अधिकृतका अनुसार केही दिनको पास लिएर बोर्डरबाट भारतीय नम्बरका गाडीहरू सजिलै छिर्छन्। ती पासको आधारमा बोर्डरबाट स्थलमार्ग हुँदै ती गाडीहरू उपत्यकामा पुग्छन्। बाटोमा हुने ट्राफिक चेकजाँचका क्रममा समेत त्यही पासले काम गर्ने हुँदा कुनै असहज हँुदैन। ती गाडीको चेसिस नम्बरसहितको बिलबुक नेपालमा बन्ने गरेको छ। यो बिलबुक पूरै नक्कली हो। गलत विवरण र किर्ते छाप लगाएर सक्कली जस्तै देखिने बिलबुक तस्करहरूले बनाउने गरेको प्रहरी बताउँछन्। काठमाडौं पुर्याएर चोरीका भारतीय गाडीमा नक्कली नेपाली बिलबुक बनाएर बजार मूल्यभन्दा सस्तोमा बिक्री गर्ने गरेको प्रहरीको दाबी छ। उपत्यका अपराध अनुसन्धान कार्यालयका प्रवक्ता मिलन केसीका अनुसार तस्करहरूले विभिन्न बहाना बनाएर सस्तोमा गाडी बेच्ने गरेका हुन्। ती गाडी न यहाँ दर्ता भएका हुन्छन्, न त कागजात नै सक्कली हुन्छ। भन्सार पाससमेत भएका हुँदैनन्। केही दिनमा पास गरौंला भन्दै पैसा लिएर गाडी बेच्ने गरेको अनुसन्धानका क्रममा खुलेको छ। पैसा लिइसकेपछि एजेन्टहरू फरार हुने गरेका छन्। अपराध अनुसन्धान कार्यालयले पुसको पहिलो साता नक्कली बिलबुक बनाउने गिरोह नियन्त्रणमा लिएपछि अनुसन्धानका क्रममा चोरीका गाडीको विषयमा जानकारी पाएको थियो। त्यस्ता केही गाडी अझै फेला पार्न नसकिएको एसएसपी राठौरले बताए। राठौरका अनुसार यस्ता गाडी किन्नेहरू ठगिएको भन्दै उजुरी लिएर प्रहरी कार्यालय पुग्ने गरेका छन्। पक्राउ परेका व्यक्तिविरुद्ध लिखत किर्तेसम्बन्धी कसुरमा अनुसन्धान हुने र मुद्दा चलाइने राठौरले बताए। करोडौं मूल्यका गाडीहरू बरामद गरी अनुसन्धानका लागि प्रहरीले त्रिभुवन अन्तर्राष्ट्रिय विमानस्थल भन्सार कार्यालयमा पठाएको छ। भन्सार छली गरेर आएका गाडीहरू भन्सार कार्यालयले छानबिन गर्छ। निश्चित प्रक्रिया पुर्याएर लिलामीमा राख्छ।"
संविधानको रक्षा र गणतन्त्रको सुदृढीकरण अहिलेको राष्ट्रिय कार्यभार : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले संविधानको रक्षा र सङ्घीय लोकतान्त्रिक गणतन्त्रको सुदृढीकरण गर्नु अहिलेको राष्ट्रिय कार्यभार भएको बताएका छन्। माघे सङ्क्रान्ति (मकर सङ्क्रान्ति) तथा माघी पर्वका अवसरमा आज शुभकामना दिँदै उनले वर्तमान सरकार सुशासन, समृद्धि र सामाजिक न्यायलाई केन्द्रविन्दुमा राखेर अघि बढेको बताए। संविधानले देशको बहुजातीय, बहुभाषिक, बहुधार्मिक, बहुसांस्कृतिक विशेषता एवं भौगोलिक विविधतालाई आत्मसात् गरेको उल्लेख गर्दै प्रधानमन्त्री दाहालले विभिन्न जातजाति, भाषाभाषी, संस्कृतिको आन्तरिक राष्ट्रियता सुदृढ गरी समृद्ध नेपाल निर्माणमा जुट्नुपर्ने आवश्यकता औँल्याए। माघे सङ्क्रान्ति र माघी पर्वले राष्ट्रिय एकता, धार्मिक एवं सद्भाव, एकअर्काको पहिचान र भिन्न संस्कृतिको सम्मानमा महत्वपूर्ण योगदान पुग्ने विश्वास व्यक्त गर्दै उनले सम्पूर्ण नेपालीमा शुभकामना व्यक्त गरेका छन्। 'नेपाल भौगोलिक रुपले सानो भए पनि जातीय, भाषिक, सांस्कृतिक विविधतामा निकै धनी छ। यो नेपालको मात्र नभएर मानव जातिकै गौरव र साझा सम्पत्तिका रुपमा छ । माघे सङ्क्रान्ति पर्व खसआर्य, मगर, राई, थारू, लिम्बू, नेवार, गुरुङ, मैथिली, कुमाललगायत जाति जनजातिको आआफ्नै संस्कृति र विशेषतामा आधारित विशेष पर्व हो।', उनले भने। प्रधानमन्त्री दाहालले माघी पर्वले नेपालको सांस्कृतिक पहिचान र विविधताका साथै विभिन्न जाति जनजातिमा रहेको जातीय पहिचान, परम्परागत संस्था र प्रथाजन्य कानुन, सांस्कृतिक बहुलताको सहअस्तित्व र राष्ट्रिय एकतालाई प्रमाणित गरेको बताए। वैशाखे सङ्क्रान्तिबाट सुरु भएका सङ्क्रान्तिमध्ये सूर्य धनु राशिबाट मकर राशिमा प्रवेश गर्ने समयावधि हुने भएकाले माघे सङ्क्रान्तिलाई विशेष महत्वका साथ हेर्ने गरिन्छ । तिल, तरुल, घीउ, सख्खरलगायत परिकार खाने, विभिन्न सांस्कृतिक महोत्सव र झाँक्री, पूजाआजा, पारिवारिक भेटघाट तथा सामाजिक पुनःमिलन गर्ने पर्वका रुपमा माघीलाई लिइन्छ ।"
चाडपर्वले राष्ट्रिय एकतालाई थप सुदृढ बनाउँछ : राष्ट्रपति,"काठमाडौं : राष्ट्रपति रामचन्द्र पौडेलले बहुजातीय, बहुभाषिक, बहुसांस्कृतिक विविधतायुक्त नेपाली समाजमा माघीजस्ता चाडपर्वले नेपालीबीच बन्धुत्व, आपसी मेलमिलाप र सहिष्णुता कायम गर्दै राष्ट्रिय एकतालाई थप सुदृढ पार्न मद्दत पुग्नेमा विश्वास व्यक्त गरेका छन्। माघी पर्वका अवसरमा शुभकामना सन्देश जारी गर्दै राष्ट्रपति पौडेलले स्वदेश तथा विदेशमा रहने सम्पूर्ण नेपालीमा सुख, शान्ति, सुस्वास्थ्य र समृद्धिको कामना गरेका छन् । उनले माघी पर्वजस्ता विशिष्ट र मौलिक पहिचान भएका जात्रा तथा पर्व मनाउँदै सांस्कृतिक तथा जातीय विविधतालाई आपसमा जोडेर साझा नेपालीको पहिचान निर्माण गर्न सकिए हाम्रो मुलुकलाई विश्वसामु परिचित गराउन महत्वूर्ण भूमिका रहने बताए। 'यस पर्वलाई नेपालका विभिन्न जातजातिले आआफ्नै तरिकाले हर्षोल्लासपूर्वक मनाउँदै आइरहेका छन् । थारू समुदायले माघी पर्वलाई नयाँ वर्षका रूपमा मनाउँदछन् भने मगर समुदायमा यस दिन तीरको निशाना लगाउने खेल प्रचलनमा छ । तराईवासीले नहान अर्थात् नुहाउने पर्वका रूपमा मनाउँदछन् । पवित्र नदी एवं त्रिवेणीहरूमा स्नानपश्चात् पूजाअर्चना गरी घीउ, चाकु, तरुल, सेलरोटी, तिलको लड्डु, ढिक्री र खिचडीजस्ता खाद्य परिकार सेवन गर्ने परम्परा छ', राष्ट्रपतिद्वारा जारी शुभकामनामा उल्लेख छ । सूर्य उत्तरायण हुने प्रक्रियासँग सम्बन्धित हुनाले माघी अर्थात् माघे सङ्क्रान्ति पर्वले नेपाली जनजीवन र प्रकृतिको निकटतालाई दर्शाउने उनको भनाइ छ । 'हाम्रा धेरै पर्वहरू यसैगरी प्रकृतिसँग अन्योन्याश्रित रूपले जोडिएका छन् । नेपाली समाज प्रकृति र संस्कृतिको सुन्दर सङ्गम भएको हुनाले हाम्रा व्यवहारहरू पनि प्रकृतिमैत्री र वातावरण संरक्षणउन्मुख हुनुपर्दछ भन्ने अन्तर्निहित सन्देशलाई हामीले आत्मसात् गर्नुपर्दछ', उनले भने।"
आजदेखि काठमाडौंमा मेलम्चीको पानी वितरण,"काठमाडौं : आजदेखि काठमाडौं उपत्यकामा मेलम्चीको पानी वितरण सुरु हुँदैछ । प्रधानमन्त्री पुष्पकमल दाहाल प्रचण्डले सिंहदरबारस्थित प्रधानमन्त्री कार्यालय परिसरबाट मेलम्ची खानेपानी पथान्तरण तथा पुनः वितरणको शुभारम्भ गर्ने कार्यक्रम छ । अनामनगर, मीनभवन, महाँकालचौर, रिगनी, भक्तपुर, खुमलटार, बालाजु र बाँसबारी क्षेत्रमा क्रमिकरूपमा पानी वितरण गरिने खानेपानी मन्त्रालयका सचिव सुरेश आचार्यले जानकारी दिए । सिन्धुपाल्चोकको अम्बाथानबाट बुधबारदेखि सुरुङमा छाडिएको पानी सुन्दरीजल आइपुगेको तथा खानेपानीको परिमाण मापन गरी क्रमिकरूपमा काठमाडौँका सबै क्षेत्रमा वितरण गरिने उनले बताए। प्रधानमन्त्री दाहालले मेलम्चीको पानी राजधानी ल्याउने व्यवस्था मिलाउन खानेपानीमन्त्री महिन्द्र राय यादवलाई निर्देशन दिएका थिए। प्रधानमन्त्रीको निर्देशनपछि खानेपानी मन्त्रालयले मेलम्ची खानेपानी आयोजना मर्मत गरी पानी ल्याउन पहल गरेको हो । बाढी तथा पहिराका कारण अवरुद्ध भएको मेलम्चीको पानी पुनः काठमाडौँ ल्याइएको हो । गत पुस ३ गते मेलम्ची खानेपानी विकास समिति र निर्माण व्यवसायी सिनो हाइड्रोबीच २८ दिनमा मेलम्चीको पानी काठमाडौँ ल्याउने सहमति भएको थियो । कूल २८ दिनको कार्ययोजनासहित पानी पथान्तरण सुरु गरिए पनि २१ दिनमै हेलम्बुबाट सुन्दरीजलमा पानी पथान्तरण गरिएको थियो । मेलम्चीबाट दैनिक १७ करोड लिटर पानी काठमाडौँ ल्याइँदै छ । विसं २०७८ असार १ गते मेलम्ची खोलामा आएको बाढी पहिरोपछि आयोजनाको मुहान क्षेत्र क्षतिग्रस्त बनेको थियो । त्यसयता मेलम्चीको पानी काठमाडौँमा नियमित रूपमा वितरण गर्न सकिएको थिएन । मेलम्चीको पानी नियमितरुपमा काठमाडौँ ल्याउन सरकारले प्रयास जारी राखेको छ ।"
आज देशभर माघे सङ्क्रान्ति पर्व मनाइँदै,"काठमाडौं : सौर मासअनुसार माघ महिनाको पहिलो दिन मनाइने माघे सङ्क्रान्ति पर्व आज देशभर स्नान, जप, तप, ध्यान साधना, दानआदि गरी मनाइँदै छ । माघे सङ्क्रान्तिका दिन देवघाट, त्रिशूली, कालीगण्डकी, वाग्मती, इन्द्रावती, त्रिवेणी, रिडीलगायतका स्थानमा माघ स्नान गर्न भक्तजनको भीड लाग्छ । ती ठाउँमा भोलि विशेष मेलासमेत लाग्ने गर्छ । सूर्य धनु राशिबाट मकर राशिमा प्रवेश गर्ने भएकाले माघ १ गतेलाई मकर सङ्क्रान्ति पनि भनिन्छ भने माघ १ गतेदेखि सूर्य उत्तरायण हुने भएकाले दिनभन्दा रात छोटा हुँदै जान्छन् । धर्मसिन्धुमा माघे सङ्क्रान्तिको दिन घ्यू, चाकु, तिलका परिकार, खिचडी नखाने, दान नगर्ने, जलाशयमा गई स्नान नगर्ने, ध्यान नगर्ने व्यक्ति जीवनभर रोगी हुने मान्यता छ । सूर्य उत्तरायण हुने दिनको स्नान, जप, तप, ध्यान साधना, दान आदिलाई पुण्य दायक मानिन्छ । तराईवासीले माघ १ गतेलाई नहान अर्थात् नुहाउने पर्वका रुपमा मनाउँछन् । सो दिन बिहानै तीर्थस्थलमा गई स्नान गरेर तिल दान गर्नाले सुन दान गरे सरहको पुण्य प्राप्त हुने धार्मिक विश्वास छ । माघे सङ्क्रान्तिमा दिन घ्यु, चाकु, तिलका लड्डु, खिचडी, सखरखण्ड, तरुललगायतका परिकार पनि खाने चलन छ । मकर सङ्क्रान्तिमा शरीरमा तिलको तेलले मालिस गर्दा दूषित पदार्थ बाहिर निस्कन्छ भन्ने विश्वास छ । शरीरका नाडी, स्नायुमण्डल र हड्डीलाई तिलको तेल मालिसबाट सुदृढ र स्वस्थ राख्न सकिने आयुर्वेद शास्त्रीय मान्यता छ । माघे सङ्क्रान्ति अर्थात् माघी पर्वको अवसरमा सरकारले सोमबार देशभर सार्वजनिक बिदा दिएको छ ।"
थारु समुदायमा माघी पर्व मनाइँदै,"काठमाडौं : थारू समुदायको लोकप्रिय माघी पर्व यस वर्ष पनि काठमाडौंमा विशेष रूपमा मनाइने भएको छ । तराई क्षेत्रका केही खास जिल्लामा बसोबास गर्ने थारू समुदायको यस पर्वले काठमाडौं उपत्यकावासीलाई पनि तान्दैछ । विगतमा जस्तै यस वर्ष पनि थारू अगुवाले टुँडिखेलमा थारू राष्ट्रिय माघ (माघी) महोत्सव२०८० आयोजना गरेका छन् । विशेष गरी थारू समुदायले मनाउने यो पर्वमा पछिल्लो समय जातजाति पनि आकर्षित भएको पाइन्छ । माघी पर्वमा पाक्ने परिकार र थारू पहिरनप्रति संस्कृतिप्रेमी पनि आकर्षित भएका छन् । माघीमा विशेषतः ढिक्री, घोंगी, माछा र गँगटा जस्ता परिकार खाने चलन छ । यस वर्ष माघी पर्व यही पुस २९ र आगामी माघ १ गते मनाउन लागिएको थारू कल्याणकारीसभाका महामन्त्री प्रेमीलाल चौधरीले बताए। सो कार्यक्रमको उद्घाटनका लागि प्रधानमन्त्री पुष्पकमल दाहाल प्रचण्डलाई निमन्त्रणा गरेको जानकारी दिए। टुँडिखेलमा माघीका अवसरमा खानाको स्टल करिब एक सय १५ कक्ष रहेको महामन्त्री चौधरीले बताए। 'सोमबार बिहान वसन्तपुरबाट झाँकी र्याली सुरु भइ टुँडिखेल आउनेछ । महोत्सवमा मेचीमहाकालीको थारूको नाचगान प्रस्तुति रहने छ ।' सरकारले २०६३ सालदेखि माघीलाई राष्ट्रिय पर्व घोषणा गरी सार्वजनिक बिदा दिने निर्णय सकारात्मक भएको महामन्त्री चौधरीले बताए। उनले भने, 'विसं २०५९ देखि २०६२ सालसम्म थारूलाई मात्र बिदा दिने गरिएकोमा २०६३ सालबाट राष्ट्रिय पर्वका रुपमै मनाउने गरिएको हो ।' लेखक तथा पत्रकार कृष्ण सर्वाहारीले माघीका अवसरमा बरघर (गाउँको मुखिया) छान्ने प्रचलनलाई काठमाडौंमा पनि लागू गर्नुपर्ने धारणा राखे । उनले भने, 'माघी पर्वका अवसरमा बरघर छान्ने प्रचलनलाई काठमाडौंमा पनि आफ्नो गाउँघरका लागि के योगदान गर्न सकिन्छ भन्नेमा छलफल हुन जरुरी छ ।' उनले थारूका मुख्य परिकारहरु ढिक्री, घोँघी, महुवाको जाँडजस्ता परिकारलाई प्रवर्द्धनको आवश्यकता भएको बताए। पूर्वमन्त्री गोपाल दहितले २०५९ सालदेखि काठमाडौंका थारूलाई लक्षित गरी माघी पर्व महोत्सव गर्न लागिएको बताए। उनले माघीमा मघौटा नाच नाच्ने र चिसो मौसमबाट बच्न सकिने खानेकुरा खाने गरेको बताए। पहिले गाउँघरमा मात्रै सीमित माघी पर्व अहिले सहरहुँदै विदेशमा समेत पुगेकोमा उनले खुसी व्यक्त गरे। पछिल्लो समय अमेरिका, अष्ट्रेलिया, युनाइटेड अरब इमिरेट्स, कतारजस्ता देशमा पनि त्यहाँ रहेका थारूले माघी पर्व मनाउन थालेको पूर्वमन्त्री दहितको भनाइ छ । उनले भने, 'पहिला थारूहरूले घोँगी खान लाज मान्थे तर अहिले काठमाडौँको हरेक होटलमा घोँगी परिकार राखिएको हुन्छ, यो सबैभन्दा धेरै बेचिने परिकार बनेको छ, यसको मुख्य कारण माघी महोत्सवको आयोजना नै हो ।' तराईमा बस्ने थारूहरूले पौष्टिक खानाका रूपमा प्रयोग गर्दै आएको गँगटो, माछा, घोँगीजस्ता परिकार अहिले लोकप्रिय भएको दहितले बताए। उनले खाना मात्रै नभइ थारूका पहिरनको लोकप्रियता बढेको बताए। काठमाडौंमा थारुहरुको बसोबास बढ्न थालेसँगै खुल्ला मञ्च हुँदै टुँडिखेलमा माघी पर्व मनाउन थालिएको थारू राष्ट्रिय माघी महोत्सव मूल आयोजक समितिका पदाधिकारी सीताराम थारूको भनाइ छ । उनका अनुसार पहिले एक महिनासम्म माघी मनाउने गरिएकोमा पछिल्लो समय पुस २९ र माघ १ गते मात्रै मनाउने गरिएको छ । किन मनाइन्छ माघी ? अधिकांश थारू कृषि पेसामा आबद्ध भएका र उनीहरू पहिले माघ महिनामा बाली भित्र्याउने गर्थे । माघमा सबै काम सकेर नयाँ अन्न खाने गरिन्थ्यो । जसका कारण थारू समुदायले प्रमुख चाडका रूपमा मनाउँदै आएको माघीलाई नयाँ वर्षका रूपमा पनि मनाउन थालिएको छ । थारू समुदायले माघी माघ महिनाभर मनाउँछन् । शास्त्रानुसार सौरमासको हिसाबले माघे सङ्क्रान्तिदेखि सूर्य धनु राशिबाट मकर राशिमा प्रवेश गर्ने हुनाले यसलाई मकर सङ्क्रान्ति पनि भनिन्छ । थारू समुदायमा पुसको अन्तिम दिन गाउँभरिका मानिस मिलेर सुँगुर काट्ने चलन छ । त्यस दिनलाई जिता मरना दिन भनिन्छ । पुस मसान्तमा सुँगुरको मासु, ढिक्री, रोटी, माछा आदि परिकार तयार गरिन्छ । त्यस रातभर नाचगानका साथ रमाइलो गर्ने प्रचलन छ । विशेषगरी यस पर्वमा छोक्रा नाच (मघौटा नाच) र ढुमरु गाउने गरिन्छ । माघीको दिन बिहानै भाले बासेको पहिलो प्रहरमा सम्पूर्ण गाउँका मानिस सामूहिक रूपमा नदीमा नुहाउन जान्छन् र घरमा आएर आआफ्ना दिदीबहिनीलाई उपहार दिने गर्छन् । जसलाई निसराउ भनिन्छ । त्यसपछि गाउँभरि ढोगसलाम गर्छन्, आशीर्वाद थाप्छन् र नाचगान गर्दै रमाउँछन् । यस पर्वमा उनीहरू वर्षभरिका सुखदुःखका कुरा साटासाट गर्छन् र घरपरिवारभित्र कामको बाँडफाँट गर्छन् । त्यही दिन सबै जना जम्मा भएर गाउँको महटावाँ ( बरघर) र चौकीदार चुन्ने काम पनि हुन्छ । केही समयपहिले कमैया र कम्लहरीलाई छुटाउने, फुकाउने काम पनि यसै दिन गरिन्थ्यो । अहिले यस्तो प्रथा हटिसकेको छ । गाउँमा कामकाजको बाँडफाँट, गएको वर्षभरिको कामको समीक्षा र नयाँ नीतिनियम बनाउने जस्ता विविध काम पनि यही दिन गरिन्छ । रासस"
