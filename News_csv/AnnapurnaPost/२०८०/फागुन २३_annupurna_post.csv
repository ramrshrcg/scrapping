शीर्षक,विवरण
"मछिन्द्र बाहिरियो, आर्मी झापा गोल्डकपको सेमिफाइनलमा","झापा : डिफेन्डिङ च्याम्पियन विभागीय टोली त्रिभुवन आर्मी छैटौँ झापा गोल्डकपको अन्तिम चारमा आफ्नो स्थान सुरक्षित गरेको छ। उपाधिका दाबेदार मानिएका मछिन्द्र फुटबल क्लब क्वाटर फाइनलबाटै घर फर्किएको छ। बिर्तामोडस्थित डोमालाल रङ्गशालामा बुधबार भएको खेलमा त्रिभुवन आर्मीले मछिन्द्रलाई २१ गोल अन्तरको पराजित गर्दै सेमिफाइनलको यात्रा तय गरेको हो। फागुन २५ गते आर्मी फाइनल प्रवेशका लागि विभागीय टोली सशस्त्रको एपिएफसँग भिड्ने पक्का भएको छ। खेलको ११औँ मिनेटमै मछिन्द्रले अग्रता लिएको थियो। मछिन्द्रका लागि विदेशी खेलाडी स्टेफन बिनोङले गोल गर्दै टिमलाई अग्रता दिलाएका थिए। पहिलो हाफमा एक गोलले अग्रता लिएका मछिन्द्रलाई दोस्रो हाफमा रोक्दै खेलको ६१औँ मिनेटमा आर्मीले खेल बराबरीमा ल्याए। स्टार स्ट्राइकर नवयुग श्रेष्ठले गोल गर्दै टिमलाई बराबरीको स्थितिमा ल्याएका थिए। ८१औँ मिनेटमा वसन्त जिम्वाले गोल गरेका थिए। पेनाल्टी एरियामा पाएको बललाई जिम्वाले जाली चुमाए। खेलको सातौँ मिनेटमा नवयुगले गोलरक्षकसँग वान टु वानको अवस्थामा गोल गर्न सकेनन्। उनको फितलो प्रहार विपक्षी गोलरक्षक विशाल श्रेष्ठले सहजै नियन्त्रणमा लिए। खेल अवधिभर मछिन्द्रले आर्मीमाथि दबाब कायम राखेको थियो। तर, समयमा स्कोर हुन नसक्दा आर्मीसँग पराजय व्यहोर्नु पर्यो। खेलको सुरुवातमै मछिन्द्रले आर्मीमाथि दबाब बनाइराखे। चौथो मिनेटमा मछिन्द्रका विदेशी खेलाडी ओमोलाजा करिमको फ्रिकिकमा विमल घर्ती मगरको हेडर बाहिरियो। पाँचौँ मिनेटमा देवेन्द्र तामाङको हेडर बाहिरिँदा खेलमा अग्रसरता दिन मछिन्द्र असफल भयो। २२ औँ मिनेटमा अभिषेक गुरुङको विमलले गरेको कडा प्रहार आर्मीका गोलरक्षक विकेश कुथुले पञ्च गरेर बचाएपछि खेललाई २० को अग्रता दिलाउने अवसरबाट उनी वञ्चित भए। ८० औँ मिनेटमा गोलरक्षक अगाडि बढेको समयमा आयुष घलानले गरेको प्रहार पोस्ट नजिकैबाट बाहिरियो। खेलको प्लेयर अफ दि म्याच आर्मीका वसन्त जिम्बा घोषित भए। उनलाई कोशी प्रदेशका पूर्वमुख्यमन्त्री हिक्मत कार्कीलगायतले नगद ११ हजार र ट्रफी प्रदान गरे। बिहीबार आयोजक झापा ११ एफसी र एन्फा मकवानपुरबीच अन्तिम क्वार्टर फाइनल खेल खेल्नेछ। १० टोली सहभागी गोल्डकपको विजेताले नगद १३ लाखसहित आकर्षक ट्रफी पाउनेछ भने उपविजेता टोलीले नगद ७ लाख पाउनेछ।"
यस्तो छ नवनियुक्त मन्त्रीको वरियताक्रम,"काठमाडौं : प्रधानमन्त्री पुष्पकमल दाहाल प्रचण्डले मन्त्रिपरिषद् विस्तार गरेका छन्। आज राष्ट्रपति भवनमा आयोजित विशेष समारोहमा राष्ट्रपति रामचन्द्र पौडेलसमक्ष नवनियुक्त मन्त्रीले नेपालको संविधानको धारा ८० बमोजिम मन्त्री पदको पद तथा गोपनीयताको शपथ ग्रहण गरेका हुन्। प्रधानमन्त्री प्रचण्डको सरकारमा एमालेले ८ वटा मन्त्रालय, माओवादीलाई ५ वटा मन्त्रालय, राष्ट्रिय स्वतन्त्र पार्टीलाई ४ वटा र एकीकृत समाजवादीलाई २ वटा मन्त्रालय पाएको छ। वरियतामा प्रधानमन्त्री पछाडि एमालेबाट मन्त्री बनेका उपप्रधान तथा भौतिक पूर्वाधार तथा यातायात मन्त्री रघुवीर महासेठ रहेका छन्। त्यसैगरी तेस्रोमा माओवादीबाट मन्त्री बनेका उपप्रधान तथा परराष्ट्रमन्त्री नारायणकाजी श्रेष्ठ, चौथोमा रास्वपाबाट मन्त्री बनेका उपप्रधान तथा गृहमन्त्री रवि लामिछाने रहेका छन्। यस्तो छ नयाँ मन्त्रिपरिषद् सदस्यको वरियताक्रम"
भाटभटेनीको २७औं स्टोर दमकमा,"विराटनगर : भाटभटेनी समूहले झापामा दुईवटा सुपर स्टोर सञ्चालनमा ल्याएको छ। गत असोजमा बिर्तामोडमा स्टोर सुरु गरेको भाटभटेनीले बुधरबारदेखि १५० करोडका लगानीमा दमक बजारमा पनि स्टोर सञ्चालनमा ल्याएको हो। पूर्वपश्चिम राजमार्गनजिक दमक९ चिया दोकान चोकमा सञ्चालनमा आएको भाटभटेनीको २७औं स्टोर हो। स्टोरको भवनले १ लाख ५० हजार वर्गफिट क्षेत्रफल ओगटेको छ। स्टोर २ लाख वर्गफिटमा फैलिएको छ। दमकको भाटभटेनीमा २ तलाको बेसमेन्टसहित ७ तला छन्। बेसमेन्टलाई कार्यालय, प्याकिङ, भण्डारण र पार्किङका लागि छुट्याइएको छ। भुईंतलामा ग्रोसरी, खाद्यान्न, फ्रोजन सामग्री, हरियो तरकारी, मदिरा तथा पेय पदार्थ राखिएको छ भने पहिलो तलामा भाँडाकुँडा, घरायसी सामग्री, बालबालिकाका खेलौना, शृंगार प्रसाधन र स्टेसनरीका सामग्री रहेका छन्। दोस्रो तला ब्रान्डेड गार्मेन्ट तथा जुत्ता, अन्य गार्मेन्ट, सारी र कुर्तासुरुवाल, तेस्रो तलामा टीभी, फ्रिज, वासिङ मेसिन, कुलर, पंखा लगायतका इलेक्ट्रोनिक सामग्री, जुत्ता, गलैंचा, लगेज ब्याग, कुसन, बेड कभर र सबै प्रकारका ब्याग आदि राखिएको छ। चौथो तला फुड पार्कका लागि छुट्याइएको उनको भनाइ छ। स्टोरको सञ्चालनसँगै यस तलामा पेपे पिज्जा र हिमालयन मोमोले कारोबार सुरु गरिसकेका छन्। पाचौं तलामा बच्चाका लागि खेल्ने ठाउँ बनाइएको छ। यस तलामा बच्चाका लागि स्केटिङको पनि व्यवस्था छ। यही तलामा २ वटा मल्टीप्लेक्स निर्माणाधीन रहेको र केही समयमै सञ्चालनमा आउने भट्टराईले बताए। नयाँ स्टोरमा २५० जनाले रोजगारी पाउने छन्। नयाँ स्टोरको उदघाटन गरेपछि भाटभटेनीका अध्यक्ष एवम् प्रबन्ध निर्देशक मीनबहादुर गुरुङले भाटभटेनीलाई सुचारु बनाउन सरकार, आपूर्तिकर्ता र आमउपभोक्ताबाट धेरै माया र सहयोग पाएको बताए। कोशी प्रदेशमा अब भाटभटेनीका ५ वटा स्टोर भएका भाटभटेनीका व्यवस्थापक विनोद भट्टराईले बताए। सुनसरीको इटहरी र धरान, मोरङको विराटनगर र झापाको बिर्तामोड र दमकमा भएका स्टोर रहेका छन्।"
इन्स्टा फाइनान्स सेवा मार्फत सामसङ किन्न थप सजिलो,काठमाडौं : इन्स्टा फाइनान्स सेवा मार्फत सामसङ ग्यालेक्सी स्मार्टफोन खरिद गर्ने ग्राहकका लागि थप सहज बनाइएको छ। सामसङले गत वर्षदेखि यो सेवा नेपालमा सुरुवात गरेको थियो। विभिन्न कागजी प्रक्रियामा हुने झन्झटिलोलाई सहज बनाउँदै ग्यारेन्टीको रुपमा ग्राहकले आफ्नो नागरिकता साथमा ल्याएर यो सुविधा उपभोग गर्न सक्ने कम्पनीले जनाएको छ। दुईदुई प्रति पासपोर्ट साइजको फोटो र नागरिकता साथमा लिएर नागरिकता जारी भएको जिल्लामा रहेको कुनै पनि आधिकारिक सामसङ फाइनान्स स्टोरमा गएरै २० हजार रुपैयाँ वा बढी मूल्य भएको ग्यालेक्सी स्मार्टफोन शून्य प्रतिशत ब्याज रहेको ईएमआईमा खरिद गर्न सक्ने कम्पनीले बताएको छ। इन्स्टा फाइनान्सको साथ साथै ग्राहकहरूले १८ वैशाख २०८१ सम्म आफ्नो कुनै पनि पुरानो डिभाइस एस्चेन्ज गरी एन्हान्स्ड ट्रेडइन बेनिफिटसद्वारा नयाँ ग्यालेक्सी एस२४ सिरिजका स्मार्टफोन लिन सक्ने कम्पनीको भनाइ छ।
"अर्थमन्त्री वर्षमान पुनले गरे पद बहाली, बजेट बनाउने मौका","काठमाडौं : नवनियुक्त अर्थमन्त्री वर्षमान पुन अनन्तले कार्यभार सम्हालेका छन्। राष्ट्रपति रामचन्द्र पौडेलसमक्ष पद तथा गोपनीयताको शपथ लिइसँगै अर्थ मन्त्रालयमा पदभार ग्रहण गरेका हुन्। यससँगै पुन ११ वर्षपछि अर्थ फर्किएका छन्। बाबुराम भट्टराई प्रधानमन्त्री रहेका बेला पुनले १८ महिना अर्थ मन्त्रालय सम्हालेका थिए। पुन आगामी आर्थिक वर्षको बजेट निर्माणको संघारमा अर्थ प्रवेश गरेका हुन्। डेढ वर्ष अर्थतन्त्रको बागडोर सम्हालिसकेका उनले उतिबेला बजेट बनाउन पाएका थिएनन्। पदभार सम्हाल्दै अर्थमन्त्री पुनले अहिलेको परिस्थिति सजिलो नभएको बताए। यसअघि पनि कार्यभार विषम परिस्थितिमा सम्हालेको सम्झना गर्दै उनले यसपाली आशा जगाउने काम गर्ने प्रतिबद्धता जनाए। सबै क्षेत्र नराम्रो अवस्थामा छैन, केहीमा मात्र समस्या छन्, उनले भने। पुनले ती क्षेत्रहरूलाई प्राथमिकतामा राखेर काम गर्ने तथा बोलेर भन्दा पनि काम गरेर देखाउने भन्दै निराश हुनुपर्ने कुरा नभएको दाबी गरे। पुन नेकपा माओवादी केन्द्रका उपमहासचिव हुन्। २०२८ जेठ २८ गते रोल्पाको माडीचौरमा जन्मिएका पुन २०६८ भदौ ५ गते डा बाबुराम भट्टराईको नेतृत्वमा बनेको सरकारमा अर्थमन्त्री बनेका थिए। १८ महिना अर्थमन्त्री बन्दा उनले शान्ति प्रक्रियाका काम सम्पन्न गर्न महत्वपूर्ण भूमिका खेलेका थिए। उनी सेना समायोजन विशेष समितिको सदस्य समेत रहेर सेना समायोजन र अन्य शान्ति प्रक्रियाका कामका लागि निर्णायक भूमिका निर्वाह गरेको तथा संविधान निर्माणमा उल्लेख्य योगदान दिएकाले परिचित छन्। बजेट ल्याउन नपाउँदा पनि अर्थतन्त्र सम्हालेर उनले गरेका केही काम सम्झनलायक छन्। राजनीतिक कोपभाजनमा पर्दा उनले दुई आर्थिक वर्षको पूरक बजेटमात्र ल्याएका थिए। अर्थमन्त्री छँदा पुनले अगाडि सारेका केही रणनीतिक काम गरेका थिए। उनले वैदेशिक लगानीलाई एकद्वार प्रणालीबाट ल्याउने कोसिस गरेका थिए भने नेपालले वैदेशिक ऋण विश्व बैंक र एशियाली विकास बैंकबाटमात्रै लिइरहेकोमा चीन, यूरोपियन यूनियन, जापान, कुवेती फण्ड, साउदी फण्डलगायतका नयाँ माध्यम, ठाउँबाट पनि ल्याउन सकिने व्यवस्था गरेका थिए। उनकै पालामा २१ वटा परियोजनाहरूलाई राष्ट्रिय गौरवको आयोजनाका रुपमा परिभाषित गरेर जनशक्तिको व्यवस्थापनदेखि बजेट व्यवस्था गरिएको हो। काठमाडौंको सडक विस्तारका लागि चार अर्ब बजेट अभाव हुँदा त्यो बजेटको व्यवस्था समेत गरेर प्रधानमन्त्री भट्टराईलाई सघाएका थिए। शान्तिप्रक्रियाका लागि आवश्यक ५ अर्ब बजेट पनि आन्तरिक स्रोतबाट जुटाएका थिए। बजेट ल्याउन नपाउँदा पनि उनको पालामा राजस्व वृद्धिदर २२ प्रतिशतभन्दा बढी थियो। ऊर्जामन्त्रीका रुपमा पनि काम गरिसकेका पुनलाई १० वर्षमा १० हजार मेगावाट बिजुली उत्पादनको लक्ष्य लिएको, बंगलादेशलाई बिजुली बेच्ने पहल थालेको, नेपालको पानी जनताको लगानी, हरेक नेपाली विद्युतको शेयरधनीको नाराका साथ जनताको जलविद्युत कार्यक्रम सुरुवात गरेका कारण सम्झना गरिन्छ।"
कानुनले तोकेका कार्य गर्न कसैको निर्देशन लिनु पर्दैन : नवनियुक्त गृहमन्त्री लामिछाने,"काठमाडौं : रास्वपा सभापति रवि लामिछानेले उपप्रधान एवम् गृहमन्त्रीको पदभार ग्रहण गरेका छन्। बुधबार बेलुका राष्ट्रपति रामचन्द्र पौडेलसमक्ष शपथ लिए लगत्तै गृह मन्त्रालयमा उनले पदभार ग्रहण गरेका हुन्। पदभार ग्रहण गर्दै लामिछानेले ७७ जिल्लामै सरकारको स्वामित्वमा रहेको जग्गाको विवरण संकलन गरेर कसैले सरकारी जग्गा व्यक्ति वा निजी संस्थाले कब्जा गरेको भए कारबाही अगाडि बढाउने बताए। यस अगाडि नै सरकारी र सार्वजनिक जग्गाको तथ्य सहितको विवरण संकलन गरेर पठाउन निर्देशन जारी भएकाले सोहि निर्णयमा टेकेर आफूले पहिलो निर्णय सरकारको स्वामित्वमा भएको जग्गा गलत तरिकाले हडप्नेलाई कारबाही प्रक्रिया अघि बढाउने दाबी गरे। उनले जे चलिरहेको छ त्योभन्दा फरक गर्न सक्ने विश्वासका साथ गृहमन्त्रालय रोजेको बताए। उनले राष्ट्रका सामू देखिएका चुनौतीको सामना गर्न आफू गृहमा आएको बताए। उनले भने,कानुनले तोकेका कार्य गर्न कसैको निर्देशन लिनु पर्दैन। लिगल काम गर्न कुनै अनुमति लिनुपर्दैन। न्याय माग्न मन्त्री भेट्न आउनुपर्ने वातावरणको अन्त्य गर्ने गरी काम गर्नुपर्ने उनको भनाई छ। आम नागरिकले बाटोमा प्रहरी अधिकारीलाई देख्ने बित्तिकै म सुरक्षित छु भन्ने महसुस गराउनुपर्ने धारणा राखे। गैह्रकानुनी गतिविधि नियन्त्रण र निगरानी गर्नुपर्ने उनको भनाई छ। उनले गृह मन्त्रालय २४ घण्टा सक्रिय हुनुपर्ने र जिम्मेवार रहेको मन्त्रालय रहेको बताए। उनले नागरिकलाई नयाँ सरकार गठन भएको महसुस गराउनुपर्ने आवश्यकता रहेको स्पष्ट पारे।"
बागमतीमा कांग्रेसका ६ मन्त्रीले दिए राजीनामा,"हेटौंडा : केन्द्र सरकारमा सत्ता समिकरण बदलिएसँगै बागमती प्रदेशमा नेपाली कांग्रेसको तर्फबाट मन्त्री बनेका ६ जनाले आज राजीनामा दिएका छन्। मुख्यमन्त्री शालिकराम जम्कट्टेलको नेतृत्वमा रहेको मौजुदा मन्त्रिपरिषदमा कांग्रेसको तर्फबाट रहेका ६ जना मन्त्रीहरूले मुख्यमन्त्री जम्कट्टेलकै कार्यकक्षमा सामूहिक राजीनामा पेस गरेका हुन्। आर्थिक मामिला तथा योजनामन्त्री बहादुर सिं लामा, खानेपानी उर्जा तथा सिँचाइमन्त्री तीर्थ लामा, उद्योग वाणिज्यमन्त्री रामकृष्ण चित्रकार, पर्यटन संस्कृति एवम् सहकारीमन्त्री पुकार महर्जन, स्वास्थ्यमन्त्री उत्तम जोशी र वन तथा वातावरण मन्त्री मसिना खड्काले राजीनामा दिएका हुन्।"
बूढानिलकण्ठमा कांग्रेससहित पाँच दलको छलफल,"काठमाडौं : नेपाली कांग्रेसले नयाँ सत्ता समीकरण बनाउन विभिन्न दलसँग छलफल तीब्र पारेको छ। प्रधानमन्त्री पुष्पकमल दाहाल प्रचण्डले एमालेसँग मिलेर गठबन्धन बनाएपछि सभापति शेरबहादुर देउवा मधेशवादी दलसँग छलफल गरिरहेका छन्। बुधबार बिहान एकीकृत समाजवादीका अध्यक्ष माधवकुमार नेपालसँग छलफल गरेका देउवाले लोकतान्त्रिक समाजवादी पार्टी (लोसपा)का अध्यक्ष महन्थ ठाकुर, नागरिक उन्मुक्ति पार्टीका अध्यक्ष रेशम चौधरी, जनमत पार्टीका अध्यक्ष डा सीके राउत लगायतसँग छलफल गरेका थिए। त्यसपश्चात छलफलमा लोसपा)का अध्यक्ष ठाकुर, जसपाका अध्यक्ष उपेन्द्र यादव र कांग्रेस नेताहरुबीच छलफल गरिरहेका छन्। भेटवार्तामा डा शेखर कोइराला, उपसभापति पूर्णबहादुर खड्का, महामन्त्री गगन थापा, प्रमुख सचेतक रमेश लेखक पनि सहभागी छन्। यता गठबन्धनमा आवद्ध जसपाका नेता मोहम्मद इस्तिहाक राईले नयाँ सत्ता समिकरणलाई समर्थन गरेको भएपनि सरकारमा सहभागी हुने नहुने भन्ने टुंगो लाग्न बाँकी रहेको जानकारी दिए। बिहान नेपालले आफूलाई कांग्रेस सभापति देउवाले प्रधानमन्त्रीको अफर गरेको एकीकृत समाजवादीको बैठकमा जानकारी गराएका थिए। नागरिक उन्मुक्ति पार्टीले केन्द्रमा प्रतिपक्षीको भुमिका निर्वाह गर्ने निर्णय गरेको छ। बुधबार काठमाडौंमा पत्रकार सम्मेलन गर्दै अध्यक्ष रेशमलाल चौधरीले केन्द्रीयसमितिको बैठकले आफूहरु अहिले सरकारमा सहभागी नहुने र प्रतिपक्षीमा रहने निर्णय गरिएको जानकारी दिएका थिए। राप्रपा अध्यक्ष राजेन्द्र लिङ्देनले सत्ता केन्द्रित चलखेलमा पार्टी सहभागी नहुने स्पष्ट पारेका छन्। उनले पछिल्लो राजनीतिक घटना क्रमले आफूहरुको आन्दोलनको अनुकूल वातावरण बनेको जिकिर गरे। यो पनि पढ्नुहोस नयाँ सत्ता समीकरणको कसरतमा देउवा : लोसपा, नाउपा र जनमतसँग छलफल"
मलेसियाबाट स्वर्ण र रजत लिएर फर्किन् सजिना,"विराटनगर : मलेसियामा सम्पन्न अन्तर्राष्ट्रिय आईटीएफ तेक्वान्दो प्रतियोगितामा नेपालकी सजिना तामाङ स्वर्ण र रजत पदक जित्न सफल भएकी छन्। फागुन १७ देखि २० गतेसम्म भएको हवारङ वाररिअर आईटीएफ तेक्वान्दो वर्ल्ड च्याम्पियनसिपबाट दुईवटा अन्तर्राष्ट्रिय पदक लिएर उनी घर फर्किएकी छन्। भोजपुरको षडानन्द नगरपालिका४ घर भएकी १६ वर्षीया सजिना स्वर्ण र रजत लिएर फर्किएको नेपाल अन्तर्राष्ट्रिय तेक्वान्दो महासंघका केन्द्रीय अध्यक्ष प्रवीणकुमार कार्कीले जानकारी दिए। कार्कीका अनुसार सजिनाले एकल स्पाइरिङतर्फ ४३५३ तौल समूहबाट स्वर्ण र एकल प्याटन निलो पेटी समूहबाट रजत जितेकी हुन्। सजिनाले पछिल्लो समय आईटीएफमा उत्कृष्ट प्रदर्शन गर्दै आइरहेकी छन्। विगतमा पनि उनले विभिन्न पदकहरू जितेकी थिइन्। भोजपुरको दुर्गम गाउँमा जन्मिएकी महिला खेलाडीले अन्तर्राष्ट्रिय प्रतियोगिताबाट स्वर्ण र रजत जित्नु मुलुकका लागि ठूलो उपलब्धि भएको अध्यक्ष कार्कीले बताए। सजिनाको पारिवारिक आर्थिक अवस्था सामान्य छ। बाबु वैदेशिक रोजगारीको सिलसिलामा मलेसियामै छन्। दुर्गम गाउँकी चेलीले अन्तर्राष्ट्रिय प्रतियोगितामा सहभागी भएर पदक जित्नु ठूलो उपलब्धि हो। महिला खेलाडीले विश्वसामु नेपालको नाम राख्न सक्नु चानचुने कुरा हैन, कार्की भन्छन्, यो राष्ट्रका लागि ठूलो सफलता र गौरवको विषय हो। खेल क्षेत्र र खेलाडीको विकासमा राज्यले ध्यान दिनुपर्छ। उनले विश्वसामु नेपाललाई चिनाउन सफल भएकी सजिनालाई संघीय र प्रदेश सरकारले सम्मान गर्नुपर्ने पनि बताए। सरकारले सम्मान र सहयोग गरे मात्रै खेलाडीको हौसला बढ्ने उनको भनाइ छ। अन्तर्राष्ट्रिय पदक बोकेर फर्किएकी सजिनालाई बुधबार विराटनगर विमानस्थलमा कोशी प्रदेश आईटीएफ तेक्वान्दो संघले सम्मान गरेको छ। प्रदेश संघका तर्फबाट कोषाध्यक्ष ओमकुमार श्रेष्ठलगायतले उनलाई विमानस्थलमा सम्मान गरेका हुन्। नेपालको प्रतिनिधित्व गर्दै हवारङ वाररिअर आईटीएफ तेक्वान्दो वर्ल्ड च्याम्पियनसिपमा भाग लिन सजिनासहित ४ जना खेलाडी र १ जना अम्पायर गरेर ५ जनाको टोली गत फागुन १६ गते मलेसिया प्रस्थान गरेको थियो। ४ खेलाडीमध्ये वीरेन्द्र कुँवर दुईवटा विधामा २ कास्य पदक जित्न सफल हुँदा देवेन्द्र सुनार र कैलाश अर्याल पदकविहीन बनेर फर्किए। नेपाल अन्तर्राष्ट्रिय तेक्वान्दो महासंघका कोषाअध्यक्ष विक्रम बाठा मगर नेपालको तर्फबाट अम्पायरको भूमिका निर्वाह गर्दै खेलाडीको टोलीसँग मलेसिया गएका थिए। उक्त प्रतियोगितामा विश्वभरिका ३१ मुलुकका २ हजार ४ सयभन्दा बढी खेलाडीले सहभागिता जनाएको नेपाल अन्तर्राष्ट्रिय तेक्वान्दो महासंघले जनाएको छ। कोशी प्रदेश खेलकुद विकास बोर्डका सदस्य सचिव हंशराज वाग्लेले यसअघि सजिनालाई बिदाइ गर्ने क्रममा पदक जितेर आएमा नगद पुरस्कारसहित सम्मान गर्ने घोषणा गरिसकेका छन्। बोर्डले खेल र खेलाडीको प्रवर्द्धनका लागि राष्ट्रिय तथा अन्तर्राष्ट्रिय प्रतियोगितामा पदक विजेताहरूलाई सम्मान गर्ने प्रचलन बसाएको छ। सम्मानले खेलाडीको मनोबल उच्च हुने वाग्ले बताउँछन्। खेलाडीहरू स्वदेश वा विदेशमा हुने प्रतियोगितामा भाग लिन जाँदा आफ्नो खर्च गरेर जानुपर्ने अवस्थाको अन्त्य गर्न आवश्यक रहेकामा उनको जोड छ।"
"नवनियुक्त मन्त्रीद्वारा शपथ ग्रहण, कसलाई कुन मन्त्रालय ?","काठमाडौं : प्रधानमन्त्री पुष्पकमल दाहाल प्रचण्डले मन्त्रिपरिषद् विस्तार गरेका छन्। मन्त्रिपरिषद्को पुनर्गठन गरेर प्रधानमन्त्री प्रचण्डले राष्ट्रपति रामचन्द्र पौडेलसमक्ष सिफारिस गरेका हुन्। आज राष्ट्रपति भवनमा आयोजित विशेष समारोहमा राष्ट्रपति पौडेलसमक्ष नवनियुक्त मन्त्रीले नेपालको संविधानको धारा ८० बमोजिम मन्त्री पदको पद तथा गोपनीयताको शपथ ग्रहण गरेको राष्ट्रपति कार्यालयले जनाएको छ। सपथ ग्रहण समारोहमा उपराष्ट्रपति रामसहाय यादव, प्रधानमन्त्री प्रचण्ड, सभामुख देवराज घिमिरे सहभागी थिए। प्रचण्ड नेतृत्वको सरकारमा एमालेले ८ वटा मन्त्रालय पाएको छ। एमालेबाट उपप्रधान तथा भौतिक पूर्वाधार तथा यातायात मन्त्रीमा रघुवीर महासेठ, कानुन न्याय तथा संसदीय मामिला मन्त्री पदम गिरी, रक्षा मन्त्री हरि उप्रेती, महिला, बालबालिका तथा ज्येष्ठ नागरिक मन्त्री भगवती चौधरी, खानेपानी मन्त्री राजेन्द्र राई, उद्योग, वाणिज्य तथा आपूर्ति मन्त्रालयमा दामोदर भण्डारी, कृषि तथा पशुपन्छी विकास मन्त्रीमा ज्वालाकुमारी साह, भूमि व्यवस्था, सहकारी तथा गरिबी निवारण मन्त्री बलराम अधिकारी रहेका छन्। माओवादी केन्द्रले प्रधानमन्त्रीसहित ६ मन्त्रालय पाएको छ। नेकपा (माओवादी केन्द्र) बाट उपप्रधान तथा परराष्ट्रमन्त्रीमा नारायणकाजी श्रेष्ठ, अर्थ मन्त्री वर्षमान पुन, सञ्चार तथा सूचना प्रविधि मन्त्रीमा रेखा शर्मा, ऊर्जा, जलस्रोत तथा सिंचाइ मन्त्रीमा शक्तिबहादुर बस्नेत, संस्कृति, पर्यटन तथा नागरिक उड्डयन मन्त्रालयमा हितबहादुर तामाङ रहेका छन्। राष्ट्रिय स्वतन्त्र पार्टीले गृह मन्त्रालयसहित ४ वटा मन्त्रालयको जिम्मेवारी पाएको छ। पार्टी बैठकको निर्णय अनुसार गृह मन्त्रालयमा सभापति रवि लामिछाने, श्रम, रोजगार तथा सामाजिक सुरक्षा मन्त्रालयमा उपसभापति डीपी अर्याल, युवा तथा खेलकुदमा विराजभक्त श्रेष्ठ र शिक्षा, विज्ञान तथा प्रविधि मन्त्रालय सुमना श्रेष्ठलाई पठाइएको रास्वपाका महामन्त्री डा मुकुल ढकालले जानकारी दिए। गृहमा पुन: लामिछाने दोहोरिने अडान लिएका थिए। एकीकृत समाजवादीबाट संघीय मामिला तथा सामान्य प्रशासन मन्त्रीमा भानुभक्त जोशी र शहरी विकास मन्त्रीमा धनबहादुर बुढा रहेका छन्। समाजवादीले मन्त्रीको नामावली दिन ढिलाई हुँदा पद तथा गोपनीयताको शपथ ग्रहण निर्धारित समयभन्दा २ घण्टा ढिलो भएको हो। सोमबार भएको नयाँ सत्ता समीकरणमा एमाले, माओवादी, राष्ट्रिय स्वतन्त्र पार्टी र जसपा छन्। उनीहरुले अन्य दललाई पनि गठबन्धनमा भित्र्याउन पहल गरिरहेका छन्। सोमबार नै एमालेबाट पदम गिरी, माओवादी केन्द्रबाट हितबहादुर तामाङ, रास्वपाबाट डीपी अर्याललाई बिना विभागीय मन्त्रीको सपथ ग्रहण गरेका थिए। उनीहरुको मन्त्रालय आज टुंगो लागेको हो। यता गठबन्धनमा आवद्ध जसपाका नेता मोहम्मद इस्तिहाक राईले नयाँ सत्ता समिकरणलाई समर्थन गरेको भएपनि सरकारमा सहभागी हुने नहुने भन्ने टुंगो लाग्न बाँकी रहेको जानकारी दिए।"
परराष्ट्रमन्त्री नारायणकाजी श्रेष्ठले गरे पद बहाली,काठमाडौं : माओवादी केन्द्रका वरिष्ठ उपाध्यक्ष नारायणकाजी श्रेष्ठले उपप्रधान एवम् परराष्ट्र मन्त्रीको पदभार ग्रहण गरेका छन्। बुधबार बेलुक शीतल निवासमा रामचन्द्र पौडेलसमक्ष शपथ लिए लगत्तै उनी पद बहाली गर्न मन्त्रालय पुगेका हुन् । उपप्रधानमन्त्रीसमेत रहेका श्रेष्ठ यसअघि गृहमन्त्री थिए । गृह मन्त्रालयमा रास्वपाका सभापति रवि लामिछानेले लिने अडान लिएपश्चात श्रेष्ठले परराष्ट्र मन्त्रीको जिम्मेवारी लिएका हुन्।
"कोशी अस्पतालले लुकायो सूचना, मेसु भन्छन्, सूचना दिन्नँ, मुद्दा हाल्नुस्","विराटनगर : अस्पताल प्रशासन र विकास समितिको मनोमानीले धराशायी बन्दै गइरहेको विराटनगरस्थित कोशी अस्पतालले सार्वजनिक सरोकारका सूचनासमेत लुकाएको छ। सूचनाको हक सम्बन्धी ऐन २०६४ अनुसार माग गरिएका सार्वजनिक सरोकारका सूचना अस्पताल प्रशासन र विकास समितिको सक्रियता एवं मिलेमतोमा लुकाइएको हो। पछिल्लो समय बेथिति मौलाएको र सरकारी अस्पताललाई आफूनिकट एवं कार्यकर्ता भर्ती केन्द्र बनाउन खोजिएको भन्दै चौतर्फी आलोचना भइरहेको छ। अस्पतालमा नियमविपरीत काम कारबाही गरी अनियमितता गरिएको विषय बाहिर आइरहेको छ। तर, सूचना लुकाएर अस्पतालले प्रचलित कानुनको धज्जी उडाएको छ। सूचनाको हकका अभियन्ताहरू सूचना लुकाउनुलाई पनि भ्रष्टाचार नै मान्छन्। सूचना लुकाउनुले नै अस्पतालभित्र भ्रष्टाचार भइरहेको प्रष्ट हुने उनीहरूको भनाइ छ। अस्पतालले पछिल्लो समय मनोमानी हिसाबको मापदण्ड बनाउँदै चिकित्सक, स्वास्थ्यकर्मी र कर्मचारी भर्नाको तयारी गरेको छ। आफूनिकटलाई सहज हुने गरी अलगअलग र असमान मापदण्ड बनाएर कर्मचारी भर्नाको तयारी गरिएको हो। यस सम्बन्धमा अख्तियार दुरुपयोग अनुसन्धान आयोगलगायतका निकायबाट छानबिन एवं अनुसन्धान भइरहेको छ। त्यस्तै, बिना टेण्डर अस्पताल तथा डाक्टर निवासका भवन भत्काइएको छ। बसिरहेका चिकित्सकलाई जबरजस्ती निकालेर प्रक्रिया पूरा नगरिकन मनोमानी हिसाबले कानुनविपरीत सरकारी भवनहरू भत्काइएको हो। अस्पतालको सेवा भने अव्यवस्थित र लथालिंग छ। आईसीयू, एनआईसीयू तथा एचडीसीयू सञ्चालन गरिएको छैन। गुरुयोजनाका आधारमा अस्पतालमा निर्माण तथा मर्मतको काम गर्नुपर्नेमा मनोमानी चलिरहेको छ। आर्थिक अवस्था कमजोर भएका विपन्नलाई उपचारमा सहुलियत प्रदान गर्नुपर्ने सरकारी अस्पतालको सेवा अस्तव्यस्त छ। सेवाहरू प्रवाह पहुँचवाला केन्द्रित छन्। पैसा नभएकाहरूले सहज उपचार पाउन सकिरहेका छैनन्। सामाजिक सेवा इकाईमार्फत उपचारमा हुने गरेको छुटमा पहुँचवालाको हालिमुहाली चलिरहेको छ। उपचार खर्च अभावमा छटपटाई रहेकाहरू भने छुटबाट बञ्चित भइरहेका छन्। अस्पतालले सामाजिक सेवा इकाईमार्फत विपन्न नागरिकको पारिवारिक आर्थिक अवस्था अनुसार उपचारमा २५, ५०, ७५ र सय प्रतिशतसम्म छुट दिँदै आएको छ। अस्पतालले दिने गरेको छुटमा पहुँचवाला र आर्थिक रूपले सम्पन्न भएकाहरूकै हालिमुहाली चल्छ। विपन्न नागरिकले त छुट पाउँदैनन्, एक कर्मचारी भन्छन्, पैसा नभएकाहरू उपचारविहीन भएर फर्कन्छन्। छुटका नाममा पनि अनियमितता भइरहेको छ। अस्पतालका मेडिकल सुपरिटेन्डेन्ट डा चन्द्रभाल झाले सामाजिक सेवा इकाईमार्फत आफूनिकट र चिनजानकालाई मात्रै छुट दिने गरेको ती कर्मचारी बताउँछन्। उनका अनुसार अति कमजोर आर्थिक अवस्था भएकालाई झाले छुट दिँदैनन्। आफ्ना मान्छे आउँदा तत्काल छुट दिएर पठाइन्छ। उनीहरूका लागि कुनै पनि कागजात आवश्यक पर्दैन, ती कर्मचारीले भने, विपन्न र गरिब आउँदा वडा कार्यालयको सिफारिसदेखि लिएर विभिन्न कागजात खोजेर झन्झट दिने गरिन्छ। कोशी अस्पतालको स्वास्थ्य सेवा प्रवाहमा मेसु र विकास समितिको मनपरी चलिरहेको छ। सरकारी अस्पतालमा अनियमितता भइरहेको विषय बाहिरिएपछि गत माघ ४ गते सूचनाको हक प्रयोग गरेर अस्पताल विकास समितिको बैठकका निर्णयहरूलगायतका सूचना माग गरिएको थियो। डा फरवार्ड सिलवाल नेतृत्वको समितिले गत असारदेखि माघ ४ गतेसम्म गरेका निर्णयसँग सम्बन्धित निर्णय पुस्तिक, कर्मचारी नियुक्ति प्रक्रियाका कागजात, अस्पतालमा कार्यरत चिकित्सकसहितका कर्मचारीको विवरण, अस्पतालको डाक्टर निवास भत्काउनका लागि परेका टेन्डरहरू र भवन भत्काउनलाई पूरा गरिएको प्रक्रियासँग सम्बन्धित विवरणको प्रमाणित प्रतिलिपिलगायतका सूचना माग गरिएको हो। अस्पतालले झारो टार्ने हिसाबले माघ २१ गते आंशिक, अपूर्ण र अस्पष्ट सूचना उपलब्ध गरायो। विकास समितिका निर्णयलगायतका कुनै पनि सूचना प्राप्त भएन। प्राप्त भएको सूचनामा अस्पताल भवन भत्काउन कुनै टेण्डर नगरिएको उल्लेख छ। सरकारी र सार्वजनिक निकायमा भएका निर्णय तथा काम कारबाहीसँग सम्बन्धित सूचना दिन मिल्ने कानुनी व्यवस्थाविपरीत अस्पतालले सूचना लुकाएको हो। अस्पतालकी सूचना अधिकारी इन्दिरा यादवले पूर्णरूपले सूचना दिन अस्वीकार गरेपछि मेसु झालाई सम्बोधन गरेर माघ २३ गते उजुरी गरिएको थियो। उजुरीमार्फत माग गरिएको सूचना दिन आग्रह गर्दै सूचना लुकाउने सम्बन्धित अधिकारीलाई कारबाहीको माग गरिएको छ। तर, उक्त उजुरी अस्पतालले दर्ता नै गरेन। सूचना पनि हालसम्म प्राप्त भएन। मेसु झाले सूचना आयोगसँगै आफूहरूको कुरा भइरहेको दाबी गरे। आयोगलाई हामीले लेखेर पठाएका छौं। मागेका सूचना दिन मिल्छ कि मिल्दैन भनेर सोधेका छौं, उनले भने, मागेजति हामीले दिनुपर्छ भन्ने छैन। सूचना दिन्न, मुद्दा हाल्नुस्। सार्वजनिक सरोकारका सूचना लुकाएका झा उल्टै राष्ट्रिय सूचना आयोग र प्रचलित कानुनलाई नै चुनौती दिने हिसाबले प्रस्तुत भएका हुन्। अस्पताल आफैंले सार्वजनिक गर्नुपर्ने र गोप्य राख्न नपर्ने सूचना तोकिएको मितिभित्र दिन अस्वीकार गरेर मेसु झा कानुनी दायित्वबाट पन्छिएपछि अस्पताल प्रमुख झासहित सूचना अधिकारी यादवलाई आवश्यक कारबाहीको माग गरेर फागुन ९ गते राष्ट्रिय सूचना आयोगमा पुनरावेदन गरिएको थियो। साथै, माग बमोजिमको सूचना उपलब्ध गराउने आदेश दिन पनि आयोगसमक्ष आग्रह गरिएको छ। आयोगले गत सोमबार (फागुन २१ गते) लिखित जवाफ पेस गर्न अस्पतालका नाममा आदेश जारी गरेको छ। प्रमुख सूचना आयुक्त महेन्द्रमान गुरुङ र आयुक्त कमला ओली थापाको संयुक्त इजलासले ७ दिनभित्र लिखित जवाफ पेस गर्न अस्पताललाई आदेश गरेको आयोगका सूचना अधिकारी एवं उपसचिव सुदर्शन ढकालले जानकारी दिए। कुनै पनि निकायले निवेदन परेको १५ दिनभित्रमा सूचना उपलब्ध गराउनुपर्ने नियम छ। सूचना नदिएमा कार्यालय प्रमुखलाई सम्बोधन गरेर उजुरी गर्नसक्ने व्यवस्था सूचनाको हकमा छ। उजुरीको सम्बोधन ७ दिनभित्र नभएमा नभएमा, तथ्यलाई तोडमोड गरिएमा, पूर्ण सूचना नदिएमा वा सूचना लुकाएमा राष्ट्रिय सूचना आयोगमा पुनरावेदन गर्न पाउने व्यवस्था छ। आयोगले सूचना उपलब्ध गराउन दिएको निर्देशन पालना नगरेमा सार्वजनिक निकायका पदाधिकारीलाई ऐनको दफा ३२ अनुसार कारबाही हुन्छ। सार्वजनिक निकायको प्रमुख वा सूचना अधिकारीले बदनियतपूर्वक सूचना दिन इन्कार गरेमा, आंशिक वा गलत सूचना दिएमा अर्थात सूचना नष्ट गरेमा १ हजारदेखि २५ हजार रूपैयाँसम्म जरिवाना र विभागीय कारबाही हुने व्यवस्था छ। ऐनमा उल्लिखित समयभित्र सूचना नदिएमा जति दिन ढिलाई गरेको हो, प्रति दिन २ सय रुपैयाँको दरले जरिवाना हुने व्यवस्था छ। राष्ट्रिय सूचना आयोगले गरेका आदेश तथा निर्णयहरूको पालना नगर्ने व्यक्तिलाई आयोगले १० हजार रुपैयाँसम्म जरिवाना गर्न सक्छ। जरिवाना सम्बन्धित अधिकारीले आफ्नो तलब वा व्यक्तिगत सम्पत्तिबाट तिर्नुपर्ने हुन्छ। सूचनाको हकका अभियन्ता राजु श्रेष्ठ सरकारी कार्यालयबाट भएका कामकारबाहीका विवरण एवं तथ्यांक सम्बन्धी सूचना नेपाली नागरिकको सरोकार एवं अधिकारको विषय भएको बताउँछन्। संविधानको मौलिक हकले दिएको अधिकार प्रयोग गरेर माग गरिएको सूचना लुकाउनु कानुनविपरीत हुने उनको भनाइ छ। अनियमितता सार्वजनिक हुने र कारबाहीमा पर्ने डरले सूचना लुकाउने गरिएको श्रेष्ठ बताउँछन्। सूचना लुकाउनेविरुद्ध कानुनी कारबाहीमा जानुपर्ने उनले बताए।"
नवलपरासीमा २६ लाख बराबरको सामग्री बरामद,परासी : भन्सार छलेर गोदामहरुमा लुकाई राखेको अवस्थामा नवलपरासी प्रहरीले २६ लाख बराबरका अवैध सामग्री बरामद गरेको छ। दुई छुट्टाछुट्टै स्थानका गोदामबाट बरामद भएका सामग्रीमा २० लाख बराबरको मोबाइलमा प्रयोग हुने ग्लास र ६ लाख बराबरको चिनी रहेको जिल्ला प्रहरी कार्यालयका सूचना अधिकारी इन्स्पेक्टर सुदर्शन पन्थीले जानकारी दिए। भारतबाट ल्याएका सामान भन्सार छलेर लुकाएर राखेको भन्ने सूचना पाएर बुधबार साँझ गएको बर्दघाट इलाका प्रहरी कार्यालयको टोलीले बर्दघाट बजारस्थित एमएस क्रम नाम गरेको कवाड संकलन गोदामबाट ३० वटा कार्टुनमा लुकाई राखेको १९ लाख ८० हजार बराबरको मोबाइलमा प्रयोग हुने टेम्पर ग्लास बरामद गरेको हो। त्यसैगरी पाल्हीनन्दन गाउँपालिका५ गेर्मास्थित गुल्सन नितलेश राइस मिल उद्योगको गोदाममा अवैध रुपमा लुकाई राखेको अवस्थामा प्रहरी र राजश्व अनुसन्धान कार्यालयको टोलीले ५ लाख ९६ हजार मूल्य बराबरको १४९ बोरा चिनी बरामद गरेको छ। बरामद भएको मोबाइलका ग्लासलाई महेशपुर भन्सार कार्यालय र चिनीलाई राजश्व अनुसन्धान कार्यालय बुटवलमा आवश्यक कारबाहीका लागि पठाइएको सूचना अधिकारी पन्थीले जानकारी दिए।
टिपरले किच्दा वृद्धको मृत्यु,नुवाकोट : नुवाकोटको म्यागङ गाउँपालिकामा टिपरले किच्दा वृद्धको मृत्यु भएको छ। मृत्यु हुनेमा ६८ वर्षीय विष्णुबहादुर तामाङ रहेका छन्। मध्यपहाडी सडकमार्गअन्तर्गत त्रिशूलीसामरी सडकखण्डको बीचमा रहेको म्यागङ गाउँपालिका६ मैवलमा बा९४प ८४३० नम्बरको मोटरसाइकलले ओभरटेक गर्ने क्रममा मिनिट्रकले किच्दा तामाङको मृत्यु भएको हो। त्रिशूलीबाट सामरीतर्फ जाँदै गरेको बा४ख ८६६० नम्बरको टिपरलाई ओभरटेक गर्ने क्रममा पछाडिको चक्काले किचेको थियो। दुर्घटनामा परि मोटरसाइकल चालक स्थानीय ३२ वर्षीय सूर्यबहादुर तामाङ घाइते भएका छन्। घटनाका सम्बन्धमा अनुसन्धान भइरहेको जिल्ला प्रहरी कार्यालय नुवाकोटले जनाएको छ। प्रहरीले चालक र टिपरलाई नियन्त्रणमा लिएको छ।
हिउँमा फसेका जुम्लाका ८ जनाको हेलिकोप्टरबाट उद्धार,"वीरेन्द्रनगर : जुम्लामा हिउँमा फसेका स्थानीय ८ जनालाई नेपाली सेनाको हेलिकोप्टरबाट उद्धार गरिएको छ। हिमपातका कारण फागुन १८ गतेदेखि जुम्लाको तातोपानी गाउँपालिका४ स्थित गिडिदह बजेडी पाटनमा अलपत्र परेका स्थानीय ८ जनालाई उद्धार गरिएको छ। जिल्ला प्रहरी कार्यालय जुम्लाका सूचना अधिकारी इन्सपेक्टर उमेशबहादुर चन्दले जुम्ला तातोपानी गाउँपालिका४ गिडी दह र बजेरी चौर पाटनमा जडिबुटी संकलन गएर हिउँमा फसेका ८ जनामध्ये २ जनाको सकुशल उद्धार गरी कर्णाली स्वास्थ्य विज्ञान प्रतिष्ठान पुर्याएको र बाँकी ६ जनालाई उद्धारका लागि हेलिकोप्टर पाटनतिर गएको जानकारी दिए। उनका अनुसार हिउँमा फसेका तातोपानी गाउँपालिका अजबहादुर रावत, दिपा रावत, गौरि रावत, हरिसोभा रावत, ससिला रावत, जगमति रोकाया, संसार थापा र गोरि रावत रहेका छन्। जसमा दुई जनाको उद्धार भइसकेको छ। प्रहरीका अनुसार सफा मौसम भएका बेला पाटनतिर जडिबुटी संकलन गर्न गएको र एकाएक पाटन हिउँले ढपक्कै पारेपछि उनीहरू उतै हिउँमा फसेका थिए। हिउँ पग्लिन केही दिन लाग्ने भएकाले घरबाट लगेको खाना सकिएको र घर फर्कन पनि नसक्ने अवस्था भएकाले उनीहरुले उद्धारका लागि आग्रह गरेका थिए।"
"नयाँ सत्ता समीकरणको कसरतमा देउवा : लोसपा, नाउपा र जनमतसँग छलफल","काठमाडौं : नेपाली कांग्रेसले नयाँ सत्ता समीकरण बनाउन विभिन्न दलसँग छलफल तीब्र पारेको छ। प्रधानमन्त्री पुष्पकमल दाहाल प्रचण्डले एमालेसँग मिलेर गठबन्धन बनाएपछि सभापति शेरबहादुर देउवा सक्रिय बनेका हुन्। बुधबार बिहान एकीकृत समाजवादीका अध्यक्ष माधवकुमार नेपालसँग छलफल गरेका उनले अहिले मधेशवादी दलसँग छलफल गरिरहेका छन्। छलफलमा लोकतान्त्रिक समाजवादी पार्टी (लोसपा)का अध्यक्ष महन्थ ठाकुर, नागरिक उन्मुक्ति पार्टीका अध्यक्ष रेशम चौधरी, जनमत पार्टीका अध्यक्ष डा सीके राउत लगायतका नेता छन्। भेटवार्तमा डा शेखर कोइराला, महामन्त्री गगन थापा पनि सहभागी छन्। नागरिक उन्मुक्ति पार्टीले केन्द्रमा प्रतिपक्षीको भुमिका निर्वाह गर्ने निर्णय गरेको छ। बुधबार काठमाडौंमा पत्रकार सम्मेलन गर्दै अध्यक्ष रेशमलाल चौधरीले केन्द्रीयसमितिको बैठकले आफूहरु अहिले सरकारमा सहभागी नहुने र प्रतिपक्षीमा रहने निर्णय गरिएको जानकारी दिएका थिए। राप्रपा अध्यक्ष राजेन्द्र लिङ्देनले सत्ता केन्द्रित चलखेलमा पार्टी सहभागी नहुने स्पष्ट पारेका छन्। उनले पछिल्लो राजनीतिक घटना क्रमले आफूहरुको आन्दोलनको अनुकूल वातावरण बनेको जिकिर गरे।"
उपप्रधानमन्त्री हुन ओलीले गरेको प्रस्ताव विष्णु पौडेलद्वारा अस्वीकार,"बागलुङ : नेकपा एमालेको तर्फबाट उपप्रधानमन्त्रीको रुपमा सरकारमा जाने प्रस्तावलाई उपाध्यक्ष विष्णु पौडेलले अस्वीकार गरेका छन्। अध्यक्ष केपी शर्मा ओलीले उपप्रधानमन्त्री र मन्त्रीको रुपमा पौडेललाई सरकारमा जान प्रस्ताव गरेकोमा अस्वीकार गरेको पुष्टि गरेका हुन्। बागलुङको सर्वसिद्धिधाम पञ्चकोटमा जारी अनन्तश्री ब्रह्माण्डीय महायज्ञमा बुधबार उपाध्यक्षसहित उपस्थित भएका अध्यक्ष ओलीले सम्बोधनको क्रममा पौडेलले सरकारमा जान अस्वीकार गरेको बताएका हुन्। अध्यक्ष ओलीले अतिथिहरुलाई सम्बोधन गर्ने क्रममा आज उपप्रधानमन्त्री, मन्त्री बन्नुस् भन्दा नमानेर मसँगै आउनुभएका पूर्व उपप्रधानमन्त्री भन्दै पौडेललाई सम्बोधन गरेका थिए। अध्यक्ष ओलीले सम्बोधनको क्रममा भने,आज उपप्रधानमन्त्री, मन्त्री बन्नुस् भन्दा नमानेर मसँगै आउनुभएका पूर्व उपप्रधानमन्त्री, आज फेरि बनाउ भनेको नमानेर पूर्व भइरहन खोजेका विष्णु पौडेल जी। एमालले बुधबार नै सरकारमा सहभागी हुने ८ मन्त्रीको टुंगो लगाएको छ। एमालेले ८ वटा मन्त्रालय पाएको छ। एमालेबाट उपप्रधान तथा भौतिक पूर्वाधार तथा यातायात मन्त्रीमा रघुवीर महासेठ, कानुन न्याय तथा संसदीय मामिला मन्त्री पदम गिरी, रक्षा मन्त्री हरि उप्रेती, महिला, बालबालिका तथा ज्येष्ठ नागरिक मन्त्री भगवती चौधरी, खानेपानी मन्त्री राजेन्द्र राई, उद्योग, वाणिज्य तथा आपूर्ति मन्त्रालयमा दामोदर भण्डारी, कृषि तथा पशुपन्छी विकास मन्त्रीमा ज्वालाकुमारी साह, भूमि व्यवस्था, सहकारी तथा गरिबी निवारण मन्त्री बलराम अधिकारी रहेका छन्।"
"एकीकृत समाजवादी पनि सरकारमा जाने, मन्त्रालयबारे छलफल जारी","काठमाडौं : नेकपा (एकीकृत समाजवादी) पनि सरकारमा जाने भएको छ। बुधबार दिउँसो केन्द्रीय कार्यालय आलोकनगरमा बसेको बैठकले पार्टी सरकारमा सहभागी हुने निर्णय भएको बैठकमा सहभागी एक नेताले अन्नपूर्णलाई जानकारी दिए। चार दलीय गठबन्धनबाट एकीकृत समाजवादीलाई २ मन्त्रालय दिने टुंगो लागेको छ। बैठकमा सहभागी एक नेताले भने,सरकारमा जानेबारे सकरात्मक छलफल भइरहेको छ। हामी कुनकुन मन्त्रालय लिने र कसलाई मन्त्रीमा पठाउने भन्ने छलफल गरिरहेका छौं। अहिले हामी गृहकार्यमा जुटेका छौं। एकीकृत समाजवादीले प्रदेशको हकमा पनि शर्त राख्ने तयारी गरेको छ। बैठकमा नयाँ गठबन्धन बन्दा यस पटकपनि आफ्नो पार्टीसँग कुनै सरसल्लाह नगरी नयाँ गठबन्धन बनाएर, मन्त्रिमण्डल पुनर्गठन गरेको भन्दै प्रधानमन्त्री प्रचण्डप्रति नेताहरुले असन्तुष्ट व्यक्त गरेका छन्। पुरानो सत्ता गठबन्धन भत्किएर नयाँ समीकरण फेरिएपछि नेकपा माओवादी केन्द्र र नेकपा एमालेले एकीकृत समाजवादी पार्टीलाई सरकारमा सहभागी हुन आग्रह गरेको छ। यसअघि मंगलबार प्रधानमन्त्री पुष्पकमल दाहाल 'प्रचण्ड' , एमाले अध्यक्ष केपी शर्मा ओलीसहितका नेताहरू कोटेश्वरस्थित माधव कुमार नेपालको घरमा पुगेर नयाँ गठबन्धनमा सहभागी हुन आग्रह गरेका थिए। एकीकृत समाजवादीका अध्यक्ष नेपालले ओलीप्रचण्डसँग भेटेर थप शर्तबारे कुरा गर्ने बताइएको छ। नयाँ सत्ता समीकरणमा एमाले, माओवादी, राष्ट्रिय स्वतन्त्र पार्टी र जसपा छन्। उनीहरुले अन्य दललाई पनि गठबन्धनमा भित्र्याउन पहल गरिरहेका छन्।"
सत्ता केन्द्रीत चलखेलमा राप्रपा सहभागी हुँदैन : राजेन्द्र लिङ्देन,"काठमाडौं : राप्रपा अध्यक्ष राजेन्द्र लिङ्देनले सत्ता केन्द्रीत चलखेलमा पार्टी सहभागी नहुने स्पष्ट पारेका छन्। बुधबार पार्टी कार्यालय धुम्वाराहीमा आयोजित बृहत जनप्रदर्शनको तयारी सम्बन्धी कार्यक्रममा अध्यक्ष लिङ्देनले एकमात्र अर्जुनदृष्टि आन्दोलन भएको भन्दै सत्ता केन्द्रीत चलखेलमा पार्टी सहभागी नहुने स्पष्ट पारेका हुन्। उनले पछिल्लो राजनीतिक घटना क्रमले आफूहरुको आन्दोलनको अनुकूल वातावरण बनेको जिकिर गरे। अहिलेको व्यवस्था रहेसम्म सुशासनका साथै विकास र समृद्धिको कल्पना पनि गर्न नसकिने उनले बताए । उनले अहिलेको समस्या व्यक्ति र नेतृत्वमा नभइ व्यवस्थामा नै भएकाले व्यक्तिपरिवर्तन गौर्ण भएको पुष्टि भएको धारणा राखे। अहिले जनतालाई राप्रपाले उठाएको मुद्दा सहि रहेछ भन्ने कुरा गणतन्त्र,धर्मनिरपेक्षता र संघीयता पक्षधरले नै प्रमाणीत गरिदिएको उनले बताए।"
आन्दोलनमा मृत्यु भएका पदम लिम्बुको परिवारलाई ५ लाख दिने कोशी सरकारको निर्णय,"विराटनगर : कोशी प्रदेश सरकारले पहिचानको आन्दोलनका क्रममा मृत्यु भएका पदम लिम्बू लाजेहाङको परिवारलाई पाँच लाख रुपैयाँ राहत दिने निर्णय गरेको छ। बुधबार मुख्यमन्त्री तथा मन्त्रिपरिषद्को कार्यालयमा बसेको बैठकले लाजेहाङको परिवार क्षतिपूर्तिस्वरूरुप सो रकम उपलब्ध गराउने निर्णय गरेको हो। यस्तै, मन्त्रिपरिषदले आन्दोलनका क्रममा घाइते भएकाहरूको छानबिनका लागि समिति गठन गर्न आन्तरिक मामिला तथा कानुन मन्त्रालयलाई जिम्मेवारी दिने निर्णयसमेत गरेको सरकारका प्रवक्ता शमशेर राईले बताए। बैठकबाट कात्तिक २६ गते मोरङको उर्लाबारीमा भएको आगलागीमा परी घाइते भएकाहरूले झापा र मोरङमा गराएको उपचारको खर्च पनि सरकारले नै व्यहोर्ने निर्णय भएको छ। मन्त्रिपरिषदले प्रदेश नियमावली बमोजिम पुस मसान्तपछि निर्णय गरिसक्नुपर्ने अबण्डाको रकमसम्बन्धी सामाजिक विकास मन्त्रालयद्वारा प्रस्तावित एजेण्डालाई पास गरेको छ। मन्त्रिपरिषदबाट अन्तरप्रदेश खेलकुद प्रतियोगिताका लागि बजेटमा रकम अपुग भएकाले थप रकम निकासा गर्ने निर्णय समेत भएको छ। यस्तै, अर्को नीतिगत व्यवस्था नहुन्जेलसम्मका लागि करार सेवाका कर्मचारीको म्याद थप्ने निर्णय समेत बुधबार बसेको मन्त्रिपरिषद बैठकले गरेको छ। बैठकले भने सुरक्षित आप्रवासन स्रोत केन्द्रसम्बन्धी निर्देशिका पनि स्वीकृत गरेको जनाएको छ।"
ब्रम्हाण्डीय महायज्ञमा पुगेर ओलीले भने  सामाजिक एकताका साथ अघि बढौं,"काठमाडौं : नेकपा एमालेका अध्यक्ष केपी शर्मा ओलीले सामाजिक एकताका साथ अघि बढ्नुपर्ने बताएका छन्। बुधबार बागलुङको सर्वसिद्विधाम पन्चकोटमा चलिरहेको अनन्तश्री ब्रम्हाण्डीय महायज्ञमा पुगेर ओलीले समृद्ध नेपाल सुखी नेपाली भन्ने नारा आफूले अगाडि सारेको बताएका हुन्। उनले भने,समृद्ध नेपाल सुखी नेपाली भन्ने नारा आफुले अगाडि सारेको र अहिले स्वामीले सारा जगतलाई समृद्ध बनाउने नारा ल्याउनु भएको रहेछ, खुशी छु। उनले ब्रह्माण्डीय महायज्ञ मानव जातीको कल्याणको लागि भएको भन्दै प्रसंसा गरे । १० वर्ष अघि आफू पन्चकोटमा आएको कुरा स्मरण गर्दै उनले आफू प्रधानमन्त्री हुँदा पन्चकोटको लागि सहयोग गर्न नसकेको बताए। उनले नेपालमा धेरै धर्म संस्कृति मान्नेहरु भएपनि धर्मको नाममा सद्भाव कायमै राख्न सफल भएको उल्लेख गरे।"
"सेयर बजारमा एकल अंकको सुधार, तीन अर्बको कारोबार","काठमाडौं : साताको चौथो सेयर कारोबार दिन बुधबार नेप्से परिसूचक एकल अंकले बढेको छ। नयाँ सरकारको अर्थमन्त्री वर्षमान पुन बन्ने निर्णयसँगै सेयर बजारले हरियो सिग्नल दिएको लगानीकर्ताहरू बताउँछन्। अघिल्लो कारोबार दिन मंगलबार ७० अंक बढीले घटेको बजारमा आज एकल अंकको सुधार आएको हो। सो दिन ४ अर्ब बराबरको सेयर कारोबार भएको थियो। नेप्से परिसूचक ९३३ अंकले बढेर २०१७०३ विन्दुमा कायम भएको छ। सेन्सेटिभ इण्डेक्स ०२९ प्रतिशतले बढेर ३५८३७ विन्दुमा पुगेको हो। यसदिन ३०८ कम्पनीको ९१ लाख ३८ हजार १५४ कित्ता सेयर ३ अर्ब ४५ करोड ८ लाख ३८ हजार ३५७ रुपैयाँमा खरिदबिक्री भए। कारोबार रकम मंगलबारको तुलनामा कम हो। सामान्य अंकले बढेको बजारमा एउटा मात्रै कम्पनीको सेर सकारात्मक सर्किट लेभलमा कारोबार भयो। दोल्ती पावर कम्पनीको सेयर १० प्रतिशतले बढेको हो। स्वरोजगार लघु वित्त विकास बैंक,जोशी हाइड्रोपावर डेभलपमेन्ट,गुराँस फाइनान्स र सीवाईसी नेपाल लघुवित्तीय संस्थाको मूल्य ८ प्रतिशत बढिले बढ्यो। कारोबार रकमका आधारमा सोनापुर मिनरल्स शीर्षस्थानमा रह्यो। सो कम्पनीको ३३ करोड ३७ लाख मूल्य बराबरको सेयर कारोबार भयो। शिवम् सिमेन्टको २७ करोड मूल्य बराबरको कारोबार हुँदा हिमालयन रिइन्स्योरेन्सको १३ करोड,घोराही सिमेन्ट इन्डस्ट्रीको १२ करोड र एनआरएन ७ करोड मूल्य बराबरको सेयर कारोबार भयो। यसदिन ९ उपसमूहको सूचक बढ्दा चारवटा उपसमूहको सूचक भने घट्यो।"
अवैध रूपमा ल्याइएको प्याज बरामद,"बुटवल : रुपन्देही प्रहरीले भारतीय सीमा नाकाबाट अवैध रुपमा भित्र्याएको प्याज बरामद गरेको छ। लुम्बिनी सांस्कृतिक नगरपालिका१ स्थित कालिदहमा बुधबार खटेको प्रहरी टोलीले ८ लाख १० हजार रुपैयाँ बराबरको अवैध प्याज बरामद गरेको हो। भारतीय सीमा नाकाबाट दैनिक उपभोग्यका सामानहरू ओसारपसार गर्ने क्रम नरोकिएपछि प्रहरीले निगरानी बढाएको छ। बरामद गरिएका १ सय ४० बोरा प्याजसहित चारवटा मोटरसाइकल र सातवटा साइकलसहित पक्राउ परेका व्यक्तिलाई आवश्यक कारबाहीका लागि भैरहवा भन्सार कार्यालय बेलहिया पठाइएको जिल्ला प्रहरी कार्यालय रुपन्देहीका प्रहरी नायव उपरीक्षक एवं सूचना अधिकारी मनोहर प्रसाद भट्टले जानकारी दिए। जिल्लाको रोहिणी गाउँपालिका३ धनधईमा दुई लाख रुपैयाँ बराबरको भन्सार छलीका जुत्ता, चप्पल, कपडा र बच्चाका सामग्रीहरू समेत बरामद गरिएको भट्टले जानकारी गराए।"
"सरकारमा जान एकीकृत समाजवादी बार्गेनिङ गर्दै, प्रधानमन्त्रीसँग छलफल गर्न वार्ता कमिटी गठन","काठमाडौं : नेकपा (एकीकृत समाजवादी) नयाँ समीकरणमा सहभागी हुन माधवकुमार कुमार नेतृत्वमा वार्ता कमिटी गठन गरेको छ। बुधबार दिउँसो केन्द्रीय कार्यालय आलोकनगरमा बसेको सचिवालय बैठकले प्रधानमन्त्री पुष्पकमल दाहाल प्रचण्डसँग छलफल गर्न नेपालको नेतृत्वमा उपाध्यक्ष प्रमेश हमाल र महासचिव घनश्याम भुसाललाई जिम्मेवारी दिएको पार्टी प्रवक्ता जगन्नाथ खतिवडाले जानकारी दिए। बैठकले वार्ता कमिटी गठन गरेलगत्तै नेपाल, हमाल र भुसाल प्रधानमन्त्रीसँग छलफल गर्न बालुवाटारतर्फ हिँडेका छन्। खतिवडाका अनुसार सरकारमा जान एकीकृत समाजवादी सकरात्मक रहेको बताए। उनका अनुसार प्रधानमन्त्री प्रचण्ड र एमाले अध्यक्ष केपी शर्मा ओलीले नयाँ समीकरणमा आउन प्रस्ताव गरेपछि केही सर्त राखेर एकीकृत समाजवादी सकरात्मक रहेको बताए। उनले भने, देशको आर्थिक संकटको समाधान, राष्ट्रहितको रक्षा, भ्रष्टाचारको अन्त्य र सूशासन स्थापना गर्ने, महँगी नियन्त्रण र सन्तुलित परराष्ट्र सम्बन्ध कायम गर्न एक पटक छलफल गरेपछि मात्रै आवश्यक निर्णय गर्नेगरी वार्ता कमिटी गठन गरिएको छ। प्रधानमन्त्री प्रचण्डले कांग्रेससँगको गठबन्धन तोडेर एमाले, माओवादी, रास्वपा, जसपालगायत राजनीतिक दलहरू लिएर नयाँ सत्ता समीकरण गठन गरेका छन्।"
पोल्याण्ड पठाइदिन्छु भन्दै रकम ठगी गर्ने रामेछापका थापा पक्राउ,"काठमाडौं : रोजगारीका लागि पोल्याण्ड पठाइदिन्छु भन्दै रकम ठगी गर्ने रामेछाप उमाकुण्ड गाउँपालिका५ का २६ वर्षीय गोविन्द थापा सोमबार पक्राउ परेका छन्। काठमाडौँ महानगरपालिका४ बालुवाटार बस्दै आएका थापाले इन्द्रकुमार खवासलाई वैदेशिक रोजगारीका लागि पोल्याण्ड पठाइदिन्छु तीन लाख ७० हजार रुपियाँ लिई फरार भएछि काठमाडौँ उपत्यका अपराध अनुसन्धान कार्यालयले पक्राउ गरेको हो । प्रहरी उपरीक्षक एवम् प्रवक्ता रवीन्द्र रेग्मीले भने, गोविन्द थापाले ईन्द्र कुमार खवासलाई वैदेशिक रोजगारीको लागि पोल्याण्ड पठाईदिन्छु, त्यसको लागि ८ लाख रुपैयाँ लाग्छ, पोल्याण्ड पुगेपछि, प्रतिष्ठित कम्पनीमा काम लगाइदिन्छु, मासिक १ लाख रुपैयाँ तलब हुन्छ भनी विश्वास दिलाई प्रलोभनमा पारी निज पीडितबाट पटक पटक गरी ३ लाख सत्तरी हजार रुपैयाँ रकम लिई सम्पर्क विहीन भई ठगी गरेकोले यस कार्यालयबाट खटिएको प्रहरी टोलीले निज गोविन्द थापाको खोजतलास गर्ने क्रममा सोमबार दिँउसो पुतलीसडकबाट पक्राउ गरी थप अनुसन्धान तथा कारवाहीको लागि वैदेशिक रोजगार विभाग ताहाचल, काठमाडौं पठाइएको छ।"
कुडुँलेमालिकापञ्चकोट सडक स्तरोन्नति गर्न थालियो,"बागलुङ : यहाँको स्थापित पर्यटकीय गन्तव्य पञ्चकोट पुग्ने गरी निर्माण सुरु भएको चक्रपथ सडक स्तरोन्नति गर्न थालिएको छ। ठेक्का सम्झौता भएको चार वर्षसम्म कालोपत्रे गर्न नसकेको उक्त सडक ढिलोगरी निर्माण व्यवसायीले काम थालेको हो। दुई वर्षभित्रै स्तरोन्नति तथा कालोपत्रे सक्नेगरी २०७६ असोज २८ गते सम्झौता भएको सडक अहिले कालोपत्रे गर्न थालिएको हो। पञ्चकोट पुग्नेगरी कुडुँले चोकदेखि मालिका हुँदै पञ्चकोट घुमेर काठेखोला पुग्ने सडकको १४ किलापमिटरमा कालोपत्रेको काम थालिएको जनाइएको छ। बागलुङ नगरपालिका४ कुँडुले चोकदेखि मालिकापञ्चकोट पुग्ने क्षेत्रीय रिंगरोड सडक निर्माण अलपत्र पारेर सम्पर्कविहीन भएको ठेकेदार एक वर्षपछि काममा फर्केको बागलुङ५ का पूर्वजनप्रतिनिधि शिव सापकोटाले बताए। तीन पटकसम्म सम्झौता मिति थपिएको उनको भनाइ छ। अलपत्र परेको सडक कालोपत्रे गर्न थालेपछि यहाँका स्थानीय खुसी भएका सापकोटाले बताए। पूर्वाधारको काम सकेर ठेकेदार सम्पर्कविहीन हुँदा उक्त सडक एक वर्षदेखि अस्तव्यस्त बन्न थालेपछि स्थानीय आक्रोशित भएकामा अहिले कामले निरन्तरता पाएसँगै खुसी भएका छन्। सडक कालोपत्रे भएपछि पञ्चकोट जाने तीर्थालुलाई समेत सहज हुने स्थानीय बताउँछन्। चार वर्षदेखि कालोपत्रेको पर्खाइमा रहेको उक्त सडक निर्माणको जिम्मा पाएको काष्ठमण्डप कन्ट्रक्सन प्रालि माघदेखि काममा फर्केको जिल्लास्थित पूर्वाधार विकास कार्यालयका प्रमुख दिनेश घिमिरेले जानकारी दिए। उनका निर्माण व्यवसायीलाई पत्र पठाउँदा पनि काममा नफर्केपछि गत पुस ३ गते प्रमुख जिल्ला अधिकारीको रोहबरमा निर्माण व्यवसायी र जनप्रतिनिधिबीच काम गर्ने प्रतिबद्धता जनाएलगत्तै स्तरोन्नतिले लिएको हो। गत पुस ३ गतेको सहमति लगत्तै कामले गति लिएको छ। यसअघि उक्त सडकको पाङ्ग्रेखोलामा एक सय मिटर सडक ढलान गरिएको थियो। ग्राभेल सकेर निर्माण व्यवसायीले मालिकाबाट कालोपत्रे गर्न थालेको छ, घिमिरेले भने, सम्झौताअनुसार आगामी चैतसम्म काम सम्पन्न गर्नुपर्नेछ। यो निर्माण व्यवसायका लागि अन्तिम मौका हो। तीन पटकसम्म म्याद थप्दा पनि सडक कालोपत्रे नभएपछि निर्माण व्यवसायीलाई निरन्तर ताकेता गरेसँगै एक वर्षपछि काममा फर्केको थियो। गण्डकी प्रदेश सरकारअन्तर्गत पूर्वाधार विकास कार्यालय बागलुङमार्फत रू ३१ करोड लागतमा १४ किमि सडक कालोपत्रे गर्न थालिएको उनले जानकारी दिए। करिब ७६ प्रतिशत भौतिक प्रगति भएको उक्त सडकमा कालोपत्रेको मात्रै काम बाँकी रहेकाले चैत मसान्तभित्रै काम सकिने निर्माण कम्पनीका स्थलगत प्रमुख रवीन चापागाईंले बताए। कुडुँले चोकदेखिमालिकापञ्चकोट हुँदै तितौरे काठेखोला गाउँपालिकाको सिमानासम्म जाने १४ किलोमिटर सडक पहिलो चरणमा कालोपत्रे गर्नका लागि बजेट विनियोजन भएको थियो। प्रदेशको एक निर्वाचन क्षेत्र, एक रणनीतिक सडक आयोजना अन्तर्गत बागलुङ क्षेत्र नं १ को प्रदेशसभा ख मा पर्ने बागलुङ नगरपालिका र काठेखोला गाउँपालिकालाई समेट्ने गरी क्षेत्रीय चक्रपथका रुपमा यो सडकलाई स्तरोन्नति गर्न थालिएको बताइएको छ। रासस"
नुवाकोटमा ९० जनाको आँखाको शल्यक्रिया,"नुवाकोट : नुवाकोटमा ९० जनाको आँखाको शल्यक्रिया गरिएको छ। विदुरमा विशेषज्ञ आँखा शल्यक्रिया तथा उपचार शिविर सञ्चालन गरेर आँखाको समस्या पहिचान गरिएको थियो। तिलगंगा आँखा प्रतिष्ठान, नुवाकोट सामुदायिक आँखा केन्द्र र नुवाकोट रेडक्रसको संयुक्त आयोजनामा सञ्चालित शिविरमा ९० जनाको मोतियाविन्दुको निःशुल्क शल्यक्रिया गरिएको हो। यसअघि विभिन्न पाँच स्थानमा गरिएको छनौट शिविरमा आठ सय १८ जनाको आँखाको परीक्षण गरिएको आयोजक नुवाकोट सामुदायिक आँखा केन्द्रका प्रमुख ताराबहादुर वाइबाले जानकारी दिए। उनका अनुसार नुवाकोटका पाँच स्थानमा एक सातासम्म सञ्चालन गरिएको मोतियाविन्दु छनौट शिविरबाट आठ सय १८ जना बिरामीको आँखा परीक्षण गरिएको हो। पहिचान भएकामध्ये विदुरमा आयोजित विशेषज्ञ आँखा उपचार शिविरमा ९० जनाको मोतियाविन्दुको शल्यक्रिया गरिएको हो।"
काठ तस्करी गरेको आरोपमा सामुदायिक वनका अध्यक्ष पक्राउ,"धरान : सुनसरीको चारकोशे जंगलबाट सखुवाको काठ तस्करी गरेको आरोपमा सामुदायिक वनका अध्यक्ष पक्राउ परेका छन् । जिल्ला वन कार्यालय सुनसरीले इटहरी उपमहानगरपालिको ब्रह्मपुर सामुदायिक वन उपभोक्ता समितिका अध्यक्ष मनोज तामाङलाई पक्राउ गरेको हो । पक्राउ परेका तामङलाई इलाका प्रहरी कार्यालय धरानको हिरासतमा राखेर अनुसन्धान थाकिएको जिल्ला वन डिभिजन कार्यालय सुनसरीका प्रमुख धर्मनाथ यादवले बताए । तामाङविरुद्ध वन ऐन २०७६ अनुसार कारवाही प्रक्रिया अगाडि बढाउन जिल्ला अदालत सुनसरीबाट म्याद थलिएको उनले बताए । तामाङसहित अन्य तीनजनले सामुदायिक र राष्ट्रिय वन क्षेत्रबाट बहुमूल्य सखुवाको रुख काटेर काठ तस्करी गरेको वन कार्यालयको दाबी छ । वन कार्यालयले ब्रह्मपुर सामुदायिक वन उपभोक्ता समितिका उपाध्यक्ष टेकबहादुर बस्नेत,उपभोक्ता समिति सदस्य एवं वन हेरालु आशिष तामाङ र वन हेरालु पेम्बा तामाङलाई पक्राउ गर्न जिल्ला अदालतबाट अनुमति लिइएको छ । उनीहरू हाल फरार रहेकाले खोजी भइरहेको यादवले बताए। काठ तस्करीमा संलग्नता देखिएपछि वन कार्यालयले अध्यक्ष तामाङ,उपाध्यक्ष बस्नेत, दुईजना सब डिभिजन वन कार्यालय तरहरामा हाजिर हुन पत्र काटेको थियो । वनको पत्र आएपछि चारैजना फरार बनेका थिए । काठ तस्करीमा सम्लग्न चारैजना हाजिर नभएपछि वन कार्यालयले अदालतबाट अनुमति लिएर पक्राउ पुर्जी जारी गरेको हो । ब्रह्मपुर वनका अध्यक्ष तामाङ र उपाध्यक्ष बस्नेतसहित चारैजनाले इटहरी२० मा रहेको हाँसपोसा सामुदायिक तथा राष्ट्रिय वन क्षेत्रबाट सखुवा र कुम्भीका गोलिया काटेर आफ्नो वनमा पुर्याउँदै लुकाएर राखेको यादवले बताएका छन् । तस्करीका लागि ट्याक्टरसमेतको प्रयोग गरिएकोले तस्करीमा सामुदायिक वनका पदाधिकारी संलग्न रहेको यादवको बताए । सामुदायिक र ब्रह्मपुर सामुदायिक वनको सिमानामा पर्दछ । दुवै वनबाट तस्करी गरिएको ६ सय ७४ क्वीफिट काठका गोलिया बरामद गरिएको छ । हाँसपोसा सामुदायिक वनदेखि सखुवा जातको १ सय ९३ क्वीफिट तथा राष्ट्रिय वनदेखि सखुवाको २ सय ३८ र कुम्भीको १ सय ६८ क्वीफिट काठ तस्करी गरेर ब्रह्मपुराको ढोडघारी पुर्याइएको प्राम्भिक अनुसन्धानबाट पत्ता लागेको यादवले बताए काठ तस्करी को अनुसन्धान गर्न डिभिजन वन कार्यालयले सुनसरीले सब डिभिजन वन कार्यालय पाँचकन्या धरानका प्रमुख एवं वन अधिकृत महेशकुमार साहलाई अनुसन्धान अधिकृत तोकेको छ । बरामद भएकामध्ये सखुवाका ४ वटा गोलिया हाँसपोसा सामुदायिक वन उपभोक्ता समितिको कार्यालयमा र अरु गोलिया सब डिभिजन वन कार्यालय तरहरामा राखिएको छ । काठ तस्करीको विषयलाई लिएर उपभोक्ताहरुले भने सब डिभिजन वन कार्यालय तरहराका प्रमुख दिनेशप्रसाद यादव र ब्रह्मपुरा वनका अध्यक्ष तामाङविरुद्ध अख्तियार दुरुपयोग अनुसन्धान आयोगको कार्यालय इटहरीमा उजुरी दिएका छन् । यादव र तामाङसमेतको मिलेमतोमा काठ तस्करी हुने गरेको आरोप उपभोक्ताको छ । सब डिभिजन वन प्रमुख एवं वन अधिकृत यादवले भने तस्करीमा आफ्नो संलग्नता अस्वीकार गरेका छन् ।"
मन्त्रिपरिषद् विस्तारको तयारी : प्रधानमन्त्री प्रचण्ड राष्ट्रपति पौडेललाई भेट्न शितल निवासमा,"काठमाडौं : प्रधानमन्त्री पुष्पकमल दाहाल प्रचण्डले आज मन्त्रिपरिषद् विस्तार गर्ने भएका छन्। प्रधानमन्त्रीका प्रेस सल्लाहकार गोविन्द आचार्यका अनुसार राष्ट्रपति रामचन्द्र पौडेललाई भेट्न केही समय अगाडि प्रधानमन्त्री प्रचण्ड शितल निवासमा गएका हुन्। सत्ता गठबन्धनमा आवद्ध चार दलबाट नामावली टुंगिएका मन्त्रीहरुको नाम लिएर राष्ट्रपति पौडेललाई भेट उनी त्यसतर्फ गएका हुन्। नेपालको संविधानमा प्रधानमन्त्रीको सिफारिस बमोजिम मन्त्रिपरिषद् गठन गरी राष्ट्रपतिले कार्य विभाजन गर्ने व्यवस्था छ। आचार्यका अनुसार आजै नयाँ मन्त्रीहरूलाई पद तथा गोपनीयताको शपथ गराइने तयारी भइरहेको छ। नयाँ सत्ता समीकरणमा एमाले, माओवादी, राष्ट्रिय स्वतन्त्र पार्टी र जसपा छन्। उनीहरुले अन्य दललाई पनि गठबन्धनमा भित्र्याउन पहल गरिरहेका छन्। एमाले नेतृत्वको नयाँ समीकरणबाट सोमबार एमालेबाट पदम गिरी, माओवादी केन्द्रबाट हितबहादुर तामाङ, रास्वपाबाट डीपी अर्याललाई बिना विभागीय मन्त्रीको सपथ ग्रहण गरेका थिए। एमालेले अधिकाशं मन्त्रीहरु गतवर्षको गठबन्धन सरकारमा छोटो समय सहभागी भएका मन्त्रीहरुलाई पठाएको छ। माओवादीले पनि केही मन्त्रीलाई दोहोर्याएको छ। राष्ट्रिय स्वतन्त्र पार्टीले गृह मन्त्रालय सहित ४ वटा मन्त्रालयको जिम्मेवारी पाएको छ। रास्वपाका महामन्त्री डा मुकुल ढकालका अनुसार गृह मन्त्रालयमा सभापति रवि लामिछाने, श्रम, रोजगार तथा सामाजिक सुरक्षा मन्त्रालयमा उपसभापति डीपी अर्याल, युवा तथा खेलकुदमा विराजभक्त श्रेष्ठ र शिक्षा, विज्ञान तथा प्रविधि मन्त्रालय सुमना श्रेष्ठलाई पठाएको हो । उनका अनुसार पार्टीको बैठकबाट उनीहरुको नाम टुंगो लगाएर पठाएको हो।"
गृहमन्त्री हुँदा जनतामा आशा जगाउने काम गर्ने प्रयास गरेँ : श्रेष्ठ,"काठमाडौं : निवर्तमान उपप्रधान एवं गृहमन्त्री नारायणकाजी श्रेष्ठले आफूले मुलुकमा सुशासन कायम गर्दै जनतामा आशा जगाउने काम गर्ने प्रयास गरेको बताएका छन्। बुधबार मन्त्रालयमा आयोजित विदाई कार्यक्रममा श्रेष्ठले आफूले मन्त्रालयको कार्यभार सम्हालेदेखि नै कायम गर्दै जनतामा आशा जगाउने काम गर्ने प्रयास गरेको दाबी गरे। मिटरब्याज पीडितको समस्या गर्नका लागि आयोग गठन गरेर काम गरेको र अहिले जिल्ला प्रहरी कार्यालयमार्फत उनीहरुको समस्या समाधान गर्ने प्रयास भइरहेको उनले बताए। उनले मिटरव्याज पीडितको समस्यामा मन्त्रालयले निरन्तर ध्यान दिनुपर्ने धारणा राखे। श्रेष्ठले विभिन्न प्रकरणमा भएका अनुसन्धानलाई नरोक्न र थप प्रभावकारी ढंगले अनुसन्धान गर्न आग्रह गरे। श्रेष्ठलाई गृह सचिव, नेपाल प्रहरी र सशस्त्र प्रहरी प्रमुख लगायतले बिदाई गरेका थिए ।"
मानव तस्करले केरलामा बन्धक बनाएका दुई नेपाली युवतीको उद्धार,"मानव बेचविखन अनुसन्धान ब्युरो प्रमुख रानाका अनुसार पीडितले दिएको जानकारी अनुसार उनीहरूलाई सुमन राई नामक एजेन्टले केरला पुर्याएको थियो। एजेन्टको समूहले उनीहरूलाई कोचीको एक होटलमा राखेर बन्धक बनाएका थिए । सो समूहले ओमान लैजानको लागि भन्दै उनीहरूबाट पैसा मागेको थियो। काठमाडौं : तीन महिनादेखि भारतको केरला राज्यको कोचीमा बन्धक बनाइएका दुईजना नेपाली युवतीको उद्धार गरिएको छ। नेपाल प्रहरीको मानव बेचविखन अनुसन्धान ब्युरोले मंगलबार साँझ उनीहरूलाई उद्धार गरी नेपाल ल्याएको हो। ललितपुर र सर्लाहीका दुईजना युवतीलाई रोजगारका लागि ओमान लैजाने भन्दै केरलाको कोची पुर्याएर बन्धक बनाइएको थियो। उद्धार गरिएका महिला २० र २४ वर्षीया हुन् । मानव बेचविखन अनुसन्धान तथा ब्युरोका प्रमुख ओमबहादुर रानाका अनुसार भारतमा काम गरिरहेका विभिन्न संघसंस्थाको सहयोगमा पीडितलाई उद्धार गरी नेपाल एयरलाइन्सको विमानबाट काठमाडौं ल्याइएको हो । उद्धार कार्यमा चेलिबेटी बेचविखनसम्बन्धी काम गर्दै आएको संस्था केआईएन इण्डियाले सहकार्य गरेको थियो । केआईएनका नविन जोशीका अनुसार उद्धार गरिएका दुईसहित पाँचजना किशोरीलाई गत मंसिरमा दिल्लीहुँदै केरलाको कोची पुर्याएको थियो । केरलाबाट श्रीलंकाहुँदै ओमान लैजाने क्रममा ती युवतीलाई कोची विमानस्थलबाट फर्काइएको थियो । केरला अध्यागमनका कर्मचारीले नेपाली युवतीको कागजात शंकास्पद लागेको भन्दै फिर्ता पठाएको थियो । दिल्ली विश्वविद्यालयमा मानव बेचविखनमा विद्यावारिधि गरिरहेकी अस्भिना बस्नेतले पछिल्लो समयमा नेपालबाट भारतहुँदै ओमनलगायत खाडी मुलुक जाने महिलाहरूको तस्करी बढिरहेको बताइन्। उनले भनिन्,' महिला बेचविखन रोक्न नेपाल सरकार नलाग्ने हो भने भविष्यमा भयावह अवस्था आउन सक्छ।' मानव बेचविखन अनुसन्धान ब्युरो प्रमुख रानाका अनुसार पीडितले दिएको जानकारी अनुसार उनीहरूलाई सुमन राई नामक एजेन्टले केरला पुर्याएको थियो। एजेन्टको समूहले उनीहरूलाई कोचीको एक होटलमा राखेर बन्धक बनाएका थिए । सो समूहले ओमान लैजानको लागि भन्दै उनीहरूबाट पैसा मागेको थियो। युवतीहरूले एजेन्टलाई पैसा बुझाउन नसकेपछि उनीहरूलाई होटलमा नै बन्धक बनाएर यातना दिने गरेका थिए । ललितपुरकी किशोरीले घरपरिवारमा खबर गरेपछि परिवारका सदस्य मानव बेचविखन अनुसन्धान ब्युरोमा पुगेका थिए । ब्युरोले दिल्लीस्थित नेपाली दूतावास, केरला प्रहरीलगायत विभिन्न मन्त्रालय तथा संघसंस्था संघ सहकार्य गरेर उनीहरूलाई होटलबाट उद्धार गरेको हो । प्रहरीका अनुसार पछिल्लो समय बेचविखनको प्रवृति फेरिएको छ । खाडी मुलुक जान नेपालले महिलालाई रोक लगाएपछि उनीहरू भारतको बाटोहुँदै जाने गरेका हुन् । पाँचजनामध्ये अन्य तीनजनालाई मानव तस्करको समूहले ओमन पुर्याएको हो। दुईजना भने नेपाल फर्किन सफल भएका हुन्।"
लोकसेवा आयोगको राष्ट्रिय सम्मेलन सुर्खेतमा,"वीरेन्द्रनगर : लोकसेवा आयोगको चौथो राष्ट्रिय सम्मेलन कर्णाली प्रदेशको राजधानी सुर्खेतमा सुरु भएको छ। प्रत्येक वर्ष फागुन २३ र २४ गते आयोगहरूको राष्ट्रिय सम्मेलन हुने गरेको छ। यो वर्षको उक्त सम्मेलन सुर्खेतको वीरेन्द्रनगरमा बुधबारदेखि सुरु भएको हो। लोकसेवा आयोगको चौथो राष्ट्रिय सम्मेलनलाई उद्घाटन गर्दै संघीय लोकसेवा आयोगका अध्यक्ष माधवप्रसाद रेग्मीले लोक सेवा आयोगलाई कर्मचारी भर्नाको उत्कृष्ट केन्द्र बनाउनुपर्ने बताए। उनले संघीय लोकसेवा आयोगले बनाएको आफ्नो इमेज जस्तै प्रदेश लोक सेवा आयोगहरूले पनि आम सरोकारवालाहरूको विश्वास जित्नुपर्ने बताए। आयोगमा समान चुनौतीहरू रहेको हुँदा राष्ट्रिय सम्मेलनले लोक सेवा आयोग र प्रदेश लोकसेवा आयोग बीचको सहकार्य बढाउनुपर्ने उनको भनाइ छ। आयोगहरूबीच भएका असल अभ्यासलाई आदानप्रदान गर्न, साझा समस्याहरूका विषयमा साझा बुझाइ निर्माण गरी समाधानको उपाय अवलम्बन गर्नुपर्नेमा उनले जोड दिए। सम्मेलनमा कर्णाली प्रदेशका प्रमुख सचिव चूडामणि पौडेलले लोक सेवा आयोगको गरिमा र साखलाई प्रदेश लोक सेवा आयोगले पनि बचाउन सफल भएको बताए।"
"रास्वपाले टुंग्यायो मन्त्री, कसलाई कुन मन्त्रालयको जिम्मेवारी ?","काठमाडौं : राष्ट्रिय स्वतन्त्र पार्टीले गृहमन्त्रालय सहित ४ वटा मन्त्रालयको जिम्मेवारी पाएको छ। बालुवाटारमा भएको नयाँ सत्ता समीकरणको बैठकपश्चात रास्वपाले ४ मन्त्रालय पाएको हो। रास्वपाका महामन्त्री डा मुकुल ढकालका अनुसार गृह मन्त्रालयमा सभापति रवि लामिछाने, श्रम, रोजगार तथा सामाजिक सुरक्षा मन्त्रालयमा उपसभापति डीपी अर्याल, युवा तथा खेलकुदमा विराजभक्त श्रेष्ठ र शिक्षा, विज्ञान तथा प्रविधि मन्त्रालय सुमना श्रेष्ठलाई पठाउने निर्णय गरेको हो । लामिछानेले गृह मन्त्रालयको अडान राखेका थिए। उनका अनुसार पार्टीको बैठकबाट उनीहरुको नाम टुंगो लगाएको हो।"
रसुवामा फैलिँदै जडिबुटी खेती,"रसुवा : चिराइतो बहुमूल्य जडिबुटी हो। डेढ दशक अघिसम्म प्राकृतिक रुपमा रसुवाको वनमा मात्र पाइन्थ्यो। अहिले किसानहरू व्यावसायिक खेती गरेर आम्दानी लिन थालेका छन्। आयआर्जनको सम्भावना देखेपछि यहाँका किसानले जडिबुटी खेती गरेर आम्दानी लिन थालेका हुन्। बहुऔषधीय गुण भएको चिराइतो नेपालका धेरै उच्च पहाडी क्षेत्रमा पाइन्छ। चीन तथा भारततर्फ निर्यात हुन थालेपछि यसको माग बढ्यो भने भाउ पनि राम्रो पाउन थालेपछि २०६४ सालदेखि रसुवाको हिमाली भेगमा व्यावसायिक खेती गर्ने बढेको पाइन्छ। १ हजार ५ सयदेखि तीन हजार मिटरसम्मको उचाइमा पाइन्छ। यसका लागि २ हजार मिटर उचाइ उत्तम मानिन्छ। कालिका गाउँपालिकाको लोकिल, पलेप, राम्चे र ग्राङदेखि आमाछोदिङ्मो गाउँपालिकाको चिलिमे, टेताङ्चे, गोल्जुङ, गत्लाङ, गोसाइँकुण्ड गाउँपालिका५ को ठूलोस्याफ्रु, ब्राबल क्षेत्रमा यो जडिबुटी खेतीबाट किसानले राम्रो आम्दानी लिने गरेका छन्। यस क्षेत्रमा बोझो, सुगन्धवाल, चिराइतो, मझिठो, पदमचाल, सतुवा जस्ता जडिबुटीको व्यावसायिक खेतीको सम्भावना रहेको किसान सोनाम तामाङ बताउँछन्। 'अहिले अन्य जडिबुटी पनि परीक्षण गरेका छौं अब व्यावसायिक खेती गर्न थाल्ने छौं', तामाङले भने। राम्चे, चिलिमे र स्याफ्रुमा व्यावसायिक जडिबुटी खेती भइरहेको छ। गाउँमै लाखौं आम्दानीको हुने भएपछि किसानहरू त्यसतर्फ आकर्षित भएका छन्। गाउँमै जडिबुटी ठेकेदार आउँछन् र लैजान्छन् बजारको समस्या छैन बिउ र बिरुवा उत्पादन गरे टाढादेखि खोज्न आउँछन् किसान फुर्पा तामाङले उनले भने, चिराइतो बिरुवाको नर्सरी गर्न भने कठिन छ। तापक्रम मिलाउन नसके सबै बिरुवा नर्सरी मै मर्छ। जडिबुटी खेतीको सुरुवात भने संस्थाहरूको प्रयासमा भित्रिएको व्यावसायिक खेती सुरुवात गरेको किसान बताउँछन्। आमाछोदिङमो गाउँपालिका५ का बहादुर लामाले भने यहाँ न्याफ र मानेकोर भन्ने संस्थाले तालिम तथा बिउमा अनुदान दिने गरेपछि सीप सिकेर किसानले जडिबुटी खेती गरेर आम्दानी गर्न थालेका हुन्। चिराइतोको बिरुवा र बिउ बिक्रीमा संस्थाले पनि सहयोग पुर्याउने गरेको किसान ङवाङ नाम्ग्यालले भने। राम्चे, ब्राबल र ठूलोस्याफ्रुमा किसानहरूले नमूनाका रुपमा जडिबुटी खेतीबाट आम्दानी लिन सफल भएका छन्। स्याफ्रुको ब्राबल र ठूलो स्याफ्रुका किसानहरूलाई लाङटाङ राष्ट्रिय निकुञ्ज मध्यवर्ती क्षेत्र सहयोग आयोजनाले पनि सहयोग गरेको छ। अहिले किसानहरूले जडिबुटी खेती गरेर वार्षिक चार लाख रुपैयाँसम्म आम्दानी गर्न थालेपछि चीनतर्फ निर्यात गर्न सहज वातावरण भइदिए जडिबुटी व्यवसाय गर्न सकिने टेताङचे गाउँका किसान सोनामधार्पो तामाङले बताए। आफूले चिराइतो खेतीबाट यसवर्ष तीन लाख रुपैयाँ आम्दानी गरेको उनले बताए। चिराइतोलाई तामाङ भाषामा तिम्ता भनिन्छ। तिम्ता खेतीबाट जीवन लखपति बन्ने सपना बोकेर उनी लागिरहेका छन्। बिउ प्रतिकिलो २५ हजार रुपैयाँ बिक्छ। चिराइतोको पात डाँठ र जरा समेत बिक्छ। जडिबुटीबाट मनग्य कमाउन सकिने स्थानीय किसान लामासिंगी तामाङ बताउँछन्। यहाँका किसान आम्दानीका लागि चिराइतो मात्र होइन चिराइतो, बोझो, पदमचाल, सतुवा, सुगन्धवालको खेतीमा लागेका छन्।"
प्रधानमन्त्री प्रचण्डले गरे मन्त्रिपरिषद् विस्तार,"काठमाडौं : प्रधानमन्त्री पुष्पकमल दाहाल प्रचण्डले मन्त्रिपरिषद् विस्तार गरेका छन्। प्रचण्ड नेतृत्वको सरकारमा नेकपा (माओवादी केन्द्र) बाट उपप्रधान तथा परराष्ट्रमन्त्रीमा नारायणकाजी श्रेष्ठ, अर्थ मन्त्री वर्षमान पुन, सञ्चार तथा सूचना प्रविधि मन्त्रीमा रेखा शर्मा, ऊर्जा, जलस्रोत तथा सिंचाइ मन्त्रीमा शक्तिबहादुर बस्नेत, संस्कृति, पर्यटन तथा नागरिक उड्डयन मन्त्रालयमा हितबहादुर तामाङ रहेका छन्। एमालेले ८ वटा मन्त्रालय पाएको छ। एमालेबाट उपप्रधान तथा भौतिक पूर्वाधार तथा यातायात मन्त्रीमा रघुवीर महासेठ, कानुन न्याय तथा संसदीय मामिला मन्त्री पदम गिरी, रक्षा मन्त्री हरि उप्रेती, महिला, बालबालिका तथा ज्येष्ठ नागरिक मन्त्री भगवती चौधरी, खानेपानी मन्त्री राजेन्द्र राई, उद्योग, वाणिज्य तथा आपूर्ति मन्त्रालयमा दामोदर भण्डारी, कृषि तथा पशुपन्छी विकास मन्त्रीमा ज्वालाकुमारी साह, भूमि व्यवस्था, सहकारी तथा गरिबी निवारण मन्त्री बलराम अधिकारी रहेका छन्। राष्ट्रिय स्वतन्त्र पार्टीले गृह मन्त्रालयसहित ४ वटा मन्त्रालयको जिम्मेवारी पाएको छ। पार्टी बैठकको निर्णय अनुसार गृह मन्त्रालयमा सभापति रवि लामिछाने, श्रम, रोजगार तथा सामाजिक सुरक्षा मन्त्रालयमा उपसभापति डीपी अर्याल, युवा तथा खेलकुदमा विराजभक्त श्रेष्ठ र शिक्षा, विज्ञान तथा प्रविधि मन्त्रालय सुमना श्रेष्ठलाई पठाइएको रास्वपाका महामन्त्री डा मुकुल ढकालले जानकारी दिए। बुधबार साँझ मन्त्रीहरुको शपथ ग्रहण हुँदैछ। सोमबार भएको नयाँ सत्ता समीकरणमा एमाले, माओवादी, राष्ट्रिय स्वतन्त्र पार्टी र जसपा छन्। उनीहरुले अन्य दललाई पनि गठबन्धनमा भित्र्याउन पहल गरिरहेका छन्। सोमबार नै एमालेबाट पदम गिरी, माओवादी केन्द्रबाट हितबहादुर तामाङ, रास्वपाबाट डीपी अर्याललाई बिना विभागीय मन्त्रीको सपथ ग्रहण गरेका थिए। तामाङलाई पर्यटन मन्त्रालयको जिम्मेवारी दिइएको छ। जनता समाजवादी र नेकपा एकीकृत समाजवादी पनि सरकारमा जाने तयारीमा छ। जसपा नेता मोहम्मद इस्तिहाक राईले नयाँ सत्ता समिकरणलाई समर्थन गरेको भएपनि सरकारमा सहभागी हुने नहुने भन्ने टुंगो लाग्न बाँकी रहेको जानकारी दिए।"
"नागरिक उन्मुक्ति पार्टी सरकारमा सहभागी हुँदैन, प्रतिपक्षीमा बस्छ : रेशमलाल चौधरी",काठमाडौं : नागरिक उन्मुक्ति पार्टीले केन्द्रमा प्रतिपक्षीको भुमिका निर्वाह गर्ने निर्णय गरेको छ। बुधबार काठमाडौंमा पत्रकार सम्मेलन गर्दै अध्यक्ष रेशमलाल चौधरीले केन्द्रीयसमितिको बैठकले आफूहरु अहिले सरकारमा सहभागी नहुने र प्रतिपक्षीमा रहने निर्णय गरिएको जानकारी दिए। चौधरीले केन्द्रीय समितिको बैठकले नै अहिले सरकारमा सहभागी नहुने निर्णय गरेको बताए। आफूहरु केन्द्रीय सरकारमा अहिले नगए पनि सुदूरपश्चिम प्रदेशमा दाबी रहेको उनले बताए। उनले आफ्नो पार्टीले राजनीतिक अवस्थालाई केहि समय हेर्ने र त्यसपछि आवश्यक निर्णय गर्ने पनि धारणा राखे। त्यस्तै चौधरीले टीकापुर घटनाका पीडितहरुले न्याय पाउनुपर्छ भन्नेमा आफू दृढ रहेको जिकिर गरे। टीकापुर घटनामा थारुहरु धेरै पीडित रहेको उनको भनाइ छ।
हाइटेक नर्सरीमा अनियमितता : वन अधिकृतसहित ११ जनाविरुद्ध भ्रष्टाचार मुद्दा,"काठमाडौं : सुर्खेत सिम्ता गाउँपालिका वडा५ मा निर्माण भएको हाइटेक नर्सरीमा अनियमितता गरेको आरोपमा वन अधिकृतसहित ११ जनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले सुर्खेतको सिम्ता गाउँपालिकाका तत्कालीन अध्यक्ष कविन्द्र कुमार केसी,डिभिजन वन कार्यालय सुर्खेतकाका तत्कालीन डिभिजन वन अधिकृत गोविन्द प्रसाद दाहालसमेत गरी ११ जनाविरुद्ध मुद्दा दायर गरेको हो। बाझो तथा खाली जमिनमा वृक्षारोपण तथा जडिुबटी खेती विस्तार कार्यक्रममा रकम भुक्तानी भइ निर्माण भएको उच्च प्रविधिको नर्सरी प्रयोगमा नै नआइ ८४ लाख ८६ हजार ६४२ रुपैयाँ बराबरको सरकारी रकम हानीनोक्सी गरेको पुष्टि हुन आएकाले उनीहरूविरुद्ध आज विशेष अदालत काठमाडौंमा भ्रष्टाचार मुद्दा दायर गरेको आयोगका प्रवक्ता नरहरि घिमिरेले जानकारी दिए। वन अधिकृत दाहाल,तत्कालीन सहायक वन अधिकृत टेकबहादुर रावल र तत्कालीन लेखापाल लक्ष्मी थापा क्षेत्रीमाथि सम्झौता शर्तबमोजिमको कार्य नगरेको,सिम्ता हाइटेक नर्सरी उपभोक्ता समितिलाई रकम भुक्तानी गरेको,उच्च प्रविधिको नर्सरी स्थापना गरी बाझो तथा खाली जमिनमा वृक्षारोपण तथा जडिबुटी खेती विस्तार कार्यक्रम प्रयोगमा नल्याएृको आरोप छ। उनीहरूविरुद्ध ८४ लाख ८६ हजार ६४२ रुपैया बिगो असुल उपर समेतको सजाय माग गरिएको अख्तियारले जनाएको छ। यसैगरी सिम्ता सवडिभिजन वन कार्यालयका तत्कालीन भोजप्रसाद उपाध्यायको सिफारिसमा सिम्ता गाउँपालिका५मा निर्माण हुने हाइटेक नर्सरी निर्माणमा हुने सामाग्रीको खरिद र ढुवानीवापतको रकम भुक्तानीका लागि ७१ लाख ६६ हजार ४३५ रुपैयाँ उपभोक्ता समितिलाई भुक्तानी भएको पुष्टि हुन आएको छ। निर्माण सामाग्री र ज्यामीको रकम निकासको लागि कागजात र विल भर्पाइ अनुसार रकम भुक्तानी भनी तत्कालीन रेन्जर कमल चित्रकारको सिफारिसमा ८ लाख ६१ हजार ३२८ रुपैयाँ उपभोक्ता समितिलाई भुक्तानी भएको देखिन आएकाले उनीविरुद्ध सोही रकम बराबरको बिगो माग गरेको अख्तियारले जनाएको छ। सिम्ता हाइटेक नर्सरी उपभोक्ता समितिका अध्यक्ष जगत महरा,उपभोक्ता समितिका सचिव चन्द्रप्रकाश थापा र उपभोक्ता समितिका कोषाध्यक्ष मिना पोखरेल हमालले उपकरण खरिदमा अनियमितता गरेको पुष्टि हुन आएकाले उनीहरूविरुद्ध पनि ८४ लाख ८६ हजार ६४२ रुपैयाँ बिगो मागिएको छ। सिम्ता गाउँपालिकाका तत्कालीन अध्यक्ष कविन्द्र कुमार केसी , वडा का तत्कालीन वडाअध्यक्ष मोहनकुमार विसी र   का सञ्चालक गौतम महर्जनमाथि पनि नर्सरी निर्माणमा सरकारी रकम हानीनोक्सानी गरेको आरोप छ।"
देउवाले बोलाए संसदीय दलको बैठक,"काठमाडौं : नेपाली कांग्रेसले संसदीय दलको बैठक बोलाएको छ। बैठक भोलि बिहान ९ बजे बस्नेगरी बोलाएको कांग्रेस केन्द्रीय कार्यालयका मुख्य सचिव कृष्णप्रसाद पौडेलले जानकारी दिए। उनका अनुसार आगामी रणनीतिबारे छलफल गर्न बैठक बोलाइएको हो। नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्डले कांग्रेससँगको गठबन्धन तोडेर चार दल (माओवादी,एमाले,रास्वपा र जसपा) को नयाँ सत्ता समीकरण बनाएका छन्। सत्ता गठबन्धन फेरिएपछि मंगलबार बसेको कांग्रेस कार्यसम्पादन समितिको बैठकले सरकारलाई दिएको समर्थन फिर्ता लिएको छ। कांग्रेसले प्रचण्ड नेतृत्वको सरकार ढाल्न वैकल्पिक गठबन्धनको प्रयास थालेको छ। आजै बिहान सभापति देउवाले पछिल्लो विकसित राजनीति परिस्थितबारे एकीकृत समाजवादी पार्टीका अध्यक्ष माधवकुमार नेपालसँग छलफल गरेका थिए। देउवा पत्नी आरजु राणा र प्रमुख सचेतक रमेश लेखकसहित कोटेश्वरस्थित नेपाल निवास पुगेका थिए। छलफल सकारात्मक रहेको कांग्रेसले जनाएको छ। विकसित राजनीतिक घटनाक्रमका बारेमा कांग्रेसले अन्य पार्टीहरूसँग पनि छलफल भइरहेको जनाएको छ।"
नयाँ गठबन्धन सरकारमा कोको बन्दैछन् मन्त्री ?,"काठमाडौं : प्रधानमन्त्री पुष्पकमल दाहाल प्रचण्डले आज मन्त्रिपरिषद् पुनर्गठनको तयारी गरेका छन्। बालुवाटारमा प्रधानमन्त्री पुष्पकमल दाहालप्रचण्ड,एमाले अध्यक्ष केपी शर्मा ओली लगायतका नेताहरुबीच छलफल पश्चात मन्त्रालयको सिट संख्या टुंगो लगाएको हो। सिट संख्या र मन्त्रालयको टुंगो लगाएसँगै दलहरु आन्तरिक छलफलमा जुटेका छन्। हाल एमाले, माओवादी, राष्ट्रिय स्वतन्त्र पार्टी र जसपालाई मन्त्रालय भागबण्डा गरेपनि केहि मन्त्रालय भने हाललाई अन्य दल पर्ख र हेरको अवस्थामा रहेकाले रिजर्भमा राखिएको छ। हाल एमालेलाई ९, माओवादीलाई ५ र रास्वपालाई ४, जसपालाई २ मन्त्रालय दिने तयारी रहेको बताइएको छ। बैठकले यस अगाडि गत वर्षको पुषमा बनेको एमाले नेतृत्वको गठबन्धनको मोडालिटी अनुसार नै मन्त्रालयको संख्यालाई भागबण्डा गरेको छ। बालुवाटार स्रोतका अनुसार उपप्रधानमन्त्री एवम् भौतिक पूर्वाधार तथा यातायात मन्त्री विष्णु पौडेल, रक्षा मन्त्रीमा नारायणकाजी श्रेष्ठ, गृहमन्त्रीमा रास्वपाका सभापति रवि लामिछाने, अर्थमन्त्रीमा वर्षमान पुन हुने तयारी भएको जनाएको छ। भौतिक पूर्वाधार तथा यातायात मन्त्रीमा रघुवीर महासेठको पनि सम्भावना रहेको छ। श्रेष्ठ र पौडेलको मन्त्रालय कुन हुने भन्ने पार्टीभित्र छलफल जारी रहेको छ। रास्वपाबाट विना विभागिय मन्त्रीको सपथ खाएका डीपी अर्याललाई श्रम, रोजगार तथा सामाजिक सुरक्षा मन्त्रालय र युवा तथा खेलकुद मन्त्रीमा विराज भक्त श्रेष्ठलाई दिने तयारी छ। रास्वपाले गृहसहित ४ मन्त्रालय पाउने सम्भावना रहेको छ।"
मन्त्रिपरिषद् भागबन्डामा आआफ्नै दाबी,"काठमाडौं : प्रभावशाली मन्त्रालय भागबन्डामा सत्तागठबन्धनमा सहमति जुट्न सकेको छैन। गठबन्धनको मंगलबार बसेको बैठकमा गृह र अर्थ मन्त्रालय कसले लिने भन्नेमा सहमति बन्न सकेन। मन्त्रालयमा सहमति नजुट्दै गठबन्धनलाई थप बलियो र फराकिलो बनाउने प्रयास भने सत्तागठबन्धनका नेताहरूले गरिरहेका छन्। त्यसैकारण प्रधानमन्त्री पुष्पकमल दाहाल प्रचण्ड र एमाले अध्यक्ष केपी ओलीले मंगलबार एकीकृत समाजवादीका अध्यक्ष माधव नेपाललाई उनकै निवास पुगेर भेटे, गठबन्धनमा सहकार्यको प्रस्ताव गरे। मन्त्रालय भागबन्डा नहुँदा सोमबार तीन जना मन्त्रीले मात्रै शपथ लिएका थिए। मंगलबारको छलफलमा गृह मन्त्रालयमा रास्वपा सभापति रवि लामिछाने र माओवादी केन्द्रका नेता एवं निवर्तमान गृहमन्त्री नारायणकाजी श्रेष्ठले दाबी गरेका थिए। आफूलाई गृहमन्त्री बनाउन सहयोग माग्दै श्रेष्ठले एमाले अध्यक्ष ओलीसँग पनि भेटघाट गरेका थिए। नयाँ गृह मन्त्रालयमा अरूको पनि दाबी आएपछि कांग्रेसले लामिछानेलाई प्रधानमन्त्रीको अफर गरेको चर्चा पनि चलाइएको छ। गृहमन्त्रीमा लामिछानेकै प्रबल सम्भावना छ। उता अर्थमन्त्री पनि अर्को आकर्षक मन्त्रालय हो। निवर्तमान अर्थमन्त्री डा प्रकाशशरण महतसँगको असहमतिकै कारण कांग्रेससँगको गठबन्धन तोडेका प्रधानमन्त्री दाहालले अर्थ मन्त्रालय आफूले राख्ने दाबी गर्दै आएका छन्। गठबन्धनको सबैभन्दा ठूलो एमाले पनि एउटा आकर्षक मन्त्रालय राख्न चाहेको छ। उसको पनि अर्थ मन्त्रालयमा दाबी छ। मन्त्रालय भागबन्डको प्रारम्भिक चरणको मात्रै छलफल भएकाले सरकारलाई पूर्णता पाउन अझै केही समय लाग्ने गठबन्धनका नेताहरू बताउँछन्। माओवादी केन्द्रका महासचिव देव गुरुङले मन्त्रिपरिषद् विस्तारको तयारी भइरहेको बताए। उनले भने, छिट्टै सबै कुरा टुंगिन्छ। गठबन्धनमा एमाले, माओवादी केन्द्र, राष्ट्रिय स्वतन्त्र पार्टी र जनता समाजवादी पार्टी छन्। एकीकृत समाजवादी, जनमत पार्टी, नागरिक उन्मुक्ति पार्टी, लोकतान्त्रिक समाजवादी पार्टीलगायतलाई पनि समेट्ने गृहकार्य भइरहेको पनि मन्त्रालय भागबन्डामा केही दिन अरू लाग्ने नेताहरू बताउँछन्। त्यस्तै, सरकारको न्यूनतम सहमतिको साझा कार्यक्रमसहित केही नीतिगत विषयमा पनि छलफल भइरहेको नेताहरूको भनाइ छ। नेपाल भेट्न ओली र प्रचण्ड पुगे कोटेश्वर एकीकृत समाजवादीका अध्यक्ष माधवकुमार नेपाललाई फकाउन प्रधानमन्त्री दाहाल र एमाले अध्यक्ष ओली मंगलबार साँझ कोटेश्वर पुगेका थिए। प्रतिनिधिसभामा एकीकृत समाजवादीको १० सिट छ। उक्त भेटमा एमाले उपाध्यक्ष विष्णु पौडेल र महासचिव शंकर पोखरेल पनि सहभागी थिए। एमाले अध्यक्ष ओली र नेपालबीच लामो समयपछि औपचारिक भेटघाट भएको हो। ओलीले सोमबार नेपाललाई टेलिफोन गरेर सत्तागठबन्धनमा सहकार्यका लागि आग्रह गरेका थिए। तर, नेपालले फोनबाट नभई भेटेरै सल्लाह गर्नुपर्ने अडान राखेका थिए। त्यसपछि, प्रधानमन्त्री दाहाल र ओली उनकै निवास पुगेका थिए। ०७८ भदौ २ मा एमाले फुटाएर एकीकृत समाजवादी गठन गरेपछि ओली र नेपालबीच निकै तिक्तता थियो। त्यसअघि नेकपामा हुँदा पनि नेपाल र ओलीबीच सम्बन्ध राम्रो बनेन्। तत्कालीन प्रधानमन्त्री ओलीले ०७७ पुस ५ मा संसद् विघटन गरेपछि त दुई नेताबीच पानी बाराबारकै स्थिति उत्पन्न भयो। नेकपामा हुँदा नेपाल र प्रचण्ड एक भएर ओलीलाई एक्ल्याका थिए। ओली र नेपालबीच इगो रहँदै आएको थियो। गत वर्ष एमालेले राष्ट्रपतिमा प्रस्ताव गर्दा पनि नेपालले अस्वीकार गरेका थिए। तर, १५ वर्ष नेपालले पार्टीको नेतृत्व गर्दा भने ओली उनका विश्वासपात्र नै थिए। नयाँ गठबन्धनमा समावेश हुने विषयमा नेपालले सकारात्मक उत्तर दिएको बताइएको छ। यस्तै ६ सिट रहेको जनमतलाई पनि सत्तागठबन्धनमा ल्याउने प्रयास भइरहेको छ। जनमत पार्टीले मधेस प्रदेशको मुख्यमन्त्रीमा बार्गेनिङ गरिरहेको छ। हाल मधेस प्रदेशमा जसपाको नेतृत्वमा सरकार छ। नयाँ गठबन्धनले जनमतलाई भन्दा जसपालाई नै प्राथमिकता दिएको छ। नयाँ गठबन्धनको आठबुँदे सहमतिमा जसपा नै सहभागी छ। यस्तै ४ सिट रहेको लोसपा र नागरिक उन्मुक्तिलाई पनि गठबन्धनमा ल्याउने प्रयास भइरहेको छ। एमाले प्रचाग विभाग प्रमुख राजेन्द्र गौतमले सरकारलाई पूर्णता पाउन केही समय लाग्ने बताए। गठबन्धनमा संख्या बढाउने विषय प्राथमिकतामा रहेको बताए। न्यूनतम साझा कार्यक्रममा बनाएपछि मात्रै मन्त्रालयको बाँडफाँट हुने उनले बताए। मन्त्रालयको विषयमा छलफल सुरु भएको छैन, उनले भने। चार दलले शक्ति बाँडफाँट गर्दै आन्तरिक सहमति जुटाउन एकएक जना सदस्य रहेको कार्यदल गठन गरिसकेका छन्। जसमा एमालेबाट महासचिव शंकर पोखरेल, माओवादी केन्द्रका उपमहासचिव वर्षमान पुन, रास्वपाका उपसभापति स्वर्णिम वाग्ले र जसपाका सहअध्यक्ष राजेन्द्र श्रेष्ठ छन्। सोमबार मात्रै पुरानो कांग्रेससहितको गठबन्धन भत्काएर एमालेसहितको गठबन्धन बनेको हो। नयाँ गठबन्धनमा एमालेको ८८, माओवादीको ३२, रास्वपाको २१ र जसपाको १२ सिट गरी १४३ सिट छ। २७५ सदस्यीय प्रतिनिधिसभामा बहुमतका लागि १३८ सिट चाहिन्छ। तर, अन्य साना दललाई गठबन्धनमा भित्र्याउने कोसिस भइरहेको छ। एमालेको प्रमुख सचेतकमा बर्तौला र सचेतकमा बराल एमालेको प्रतिनिधिसभाको प्रमुख सचेतकमा महेशकुमार बर्तौला मनोनीत भएका छन्। प्रमुख सचेतक रहेका पदम गिरी मन्त्री नियुक्त भएपछि बर्तौलाले प्रमुख सचेतकको जिम्मेवारी दिइएको हो। यसअघि बर्तौला सचेतक थिए। सांसद बर्तौला मकवानपुर २ बाट प्रतिनिधिसभामा निर्वाचित भएका थिए। सचेतकमा भने सुनिता बराल मनोनीत भएकी छन्। झापाकी बराल समानुपातिक सांसद हुन्। दुवै जना पहिलोपटक प्रतिनिधिसभा सदस्यमा भएका युवा नेता हुन्।"
"सत्ता समीकरण देशको आन्तरिक विषय हो, कुनै बाह्य शक्तिको भूमिका छैन : भुसाल","काठमाडौं : नेपाल कम्युनिष्ट पार्टी (माओवादी केन्द्र)का उपाध्यक्ष एवम् पूर्वमन्त्री पम्फा भुसालले पछिल्लो सत्ता समीकरण हाम्रो देशको नितान्त आन्तरिक विषय भएको बताएकी छन्। सरकारभित्र आबद्ध भएका दलको कामको अप्ठ्यारोलाई ध्यानमा राखेर विकसित भएको घटना भएको उनको दाबी छ। पछिल्लो सत्ता समीकरण हाम्रो देशको नितान्त आन्तरिक विषय हो। यसमा कुनै बाह्य शक्तिको भूमिका छ भन्ने कुरा सोच्न पनि सकिन्न। सरकारभित्र आबद्ध भएका दलको कामको अप्ठ्यारोलाई ध्यानमा राखेर विकसित भएको घटना हो यो। नेपालमा हुने हरेक राजनीतिक घटनामा विदेशीलाई जोड्ने गरिन्छ, त्यो गलत हो। उनले भनिन्,पछिल्लो राजनीतिक घटनाक्रम विशुद्ध आन्तरिक उपक्रम हो। यो नयाँ गठबन्धनले छिमेकी मित्रराष्ट्र तथा विश्व समुदायसँग अझै घनिष्ठ सम्बन्ध कायम गरी आफ्नो कामकारबाही अगाडि बढाउँछ। मित्रराष्ट्रसँगको सम्बन्ध अत्यन्त सुदृढ भएर जानेछ। उनले राजनीतिक ध्रुवीकरणको दिशामा उन्मुख भएको दाबी गरिन्।तत्कालका लागि केन्द्र र प्रदेशका सरकारमा केही फेरबदल हुँदा त्यस्तो देखिएला तर दीर्घकालमा यो एक प्रकारको सकारात्मक राजनीतिक ध्रुवीकरण हो। यसले राजनीतिमा दिगोपना ल्याउँछ।रासससँग उनले भनिन्, विगतमा भएको वाम ध्रुवीकरणलाई टिकाउन नसकिएको अवस्थालाई आत्मसात् गरी आत्मसमीक्षा र कमीकमजोरी सुधार गर्दै यो ध्रुवीकरण अगाडि बढ्छ र राजनीतिक स्थायित्वको दिशामा मुलुकलाई लैजान्छ। यो देशमा वाम धार बलियो भयो भने राजनीतिक स्थायित्व हुन्छ। त्यसैले तत्काल अस्थिरजस्तो देखिए पनि दीर्घकालमा यसले राजनीतिक स्थायित्व कायम गर्छ। पछिल्लो राजनीतिक समीकरण यो देशको लागि र राजनीतिक स्थिरताका लागि महत्वपूर्ण कदम हुनेछ। उपाध्यक्ष शान्ति प्रक्रिया सबै राजनीतिक दल तथा मुलुककै साझा चासो, चिन्ता र सरोकारको विषय भएको उनको भनाई छ। शान्ति प्रक्रियाका बाँकी काम पूरा गर्न सबै पक्ष प्रतिबद्ध हुनुपर्ने उनको भनाई छ। उनले भनिन्, पुरानो गठनबन्धनमा शान्ति प्रक्रियालाई चाँडै तार्किक निष्कर्षमा पुर्याउने सहमति भएको थियो। हिजोको प्रमुख प्रतिपक्ष सत्तामा आउँदै गर्दा त्यसले अझै सहयोग पुग्छ भन्ने मलाई लाग्छ। यो राजनीतिक घटनाक्रमले शान्ति प्रक्रियालाई टुङ्ग्याउन मद्दत गर्नेछ तर कतिपयलाई वाम गठबन्धन मन नपरेर यसलाई भत्काउने कोसिस पनि हुन सक्छ। हाम्रा राजनीतिक दल तथा शीर्ष नेतृत्व आफैंमा बढो परिपक्व छन्, जिम्मेवार छन्। शान्ति प्रक्रियाका महत्वपूर्ण प्रक्रिया सम्पन्न हुँदै आएकाले बाँकी कार्यभार पनि सत्तापक्ष र प्रतिपक्ष मिलेरै पूरा गर्ने उनको भनाई छ। उनले भनिन्, नेपालमा सधैँका निम्ति शान्ति सुनिश्चित गर्दै त्यसलाई दिगो बनाउने र त्यसैको जगबाट लोकतन्त्रलाई सुदृढ बनाउँदै समाजवादतर्फ जान सबै दल जिम्मेवारीपूर्वक लाग्नेछन्, लाग्नुपर्छ। माओवादीले निरन्तर नेतृत्वदायी भूमिका खेलेको बताउँदै उनले गतिशीलतालाई अस्थितरता देख्नु भ्रम भएको दाबी छ।"
पशुपति मन्दिरमा साधुहरुको चहलपहल (फोटो फिचर),काठमाडौं : महाशिवरात्री नजिकिंदै गर्दा पशुपति क्षेत्र आसपासमा देश विदेशबाट आउने साधुहरुको संख्या बढ्दै छ। शुक्रबार रहेको महाशिवरात्रीमा पशुपतिको दर्शन गर्नका लागि विभिन्न स्थानबाट साधुहरु काठमाडौंस्थित पशुपति मन्दिर आएका हुन्। शिवरात्री पर्वको लागि पशुपतिको मन्दिरभित्र साधुहरु प्रवेश गर्दै छन्। पशुपति मन्दिर भित्र प्रवेश गर्ने साधुहरुले आज पशुपति क्षेत्र आसपासमा र्याली निकालेका थिए।
सरकारमा सहभागी हुनेनहुनेबारे एकीकृत समाजवादीले आज निर्णय गर्ने,"काठमाडौं : नयाँ गठबन्धनको सरकारमा सहभागी हुने नहुने विषयमा टुङ्गो लगाउन नेकपा एकीकृत समाजवादीको केन्द्रीय सचिवालय बैठक बस्दैछ। पार्टी केन्द्रीय कार्यालय आलोकनगरमा अहिले बिहान ११ बजे बोलाइएको बैठकमा पछिल्लो राजनीतिक घटनाक्रमलगायत विविध विषयमा छलफल हुने पार्टीको केन्द्रीय सचिव जीवनराम श्रेष्ठले जानकारी दिएका छन्। पुरानो सत्ता गठबन्धन भत्किएर नयाँ समीकरण फेरिएपछि नेपका माओवादी केन्द्र र नेकपा एमालेले एकीकृत समाजवादी पार्टीलाई सरकारमा सहभागी हुन आग्रह गरेको छ । बैठकमा पार्टीले सत्ता समीकरणको उद्देश्य,निर्णय र प्रक्रियाबारे जानकारी लिने र दृष्टिकोण तय गर्ने जनाइएको छ। यसअघि मंगलबार प्रधानमन्त्री पुष्पकमल दाहाल 'प्रचण्ड' ,एमाले अध्यक्ष केपी शर्मा ओलीसहितका नेताहरू कोटेश्वरस्थित माधव कुमार नेपालको घरमा पुगेर नयाँ गठबन्धनमा सहभागी हुन आग्रह गरेका थिए।"
उपनिर्वाचनका उम्मेदवारलाई औपचारिक पत्र दिने जिम्मा देउवालाई,काठमाडौं : उपनिर्वाचनका नेपाली कांग्रेसका उम्मेदवारहरूलाई औपचारिक पत्र प्रदान गर्ने जिम्मेवारी सभापति शेरबहादुर देउवालाई दिएको छ। मंगलबार बसेको कार्यसम्पादन समितिको बैठकले १५ वैशाखमा हुने उपनिर्वाचनका उम्मेदवारहरूलाई दलको औपचारिक पत्र प्रदान गर्ने जिम्मेवारी सभापति देउवालाई दिने निर्णय गरेको हो। वैशाख १५ गते इलाम निर्वाचन क्षेत्र २ र बझाङको प्रदेशसभा निर्वाचन क्षेत्र नम्बर १ मा उपनिर्वाचन हुन लागेको हो। उक्त उपनिर्वाचनका लागि नेपालको संविधानको धारा २७१ र राजनीतिक दलसम्बन्धी ऐन २०७३ को दफा ४८ बमोजिम निर्वाचन आयोगमा दल दर्ता सम्बन्धी सम्पूर्ण प्रक्रिया पूरा गर्न नेपाली कांग्रेस केन्द्री कार्यालयका मुख्य सचिव कृष्णप्रसाद पौडेललाई जिम्मेवारी दिइएको छ।
अग्निपरीक्षामा उपकुलपति,"अति राजनीतीकरण र हस्तक्षेपले अस्तव्यस्त बनेको त्रिविलाई सुधार गर्नुपर्ने जिम्मेवारीे छ। विगत चार महिनादेखि रिक्त रहेको त्रिभुवन विश्वविद्यालयको २०औं उपकुलपतिमा प्राडा केशरजंग बराल नियुक्त भएका छन्। गत पुस २३ गतेदेखि माघ ८ गतेसम्म माग गरिएको आवेदनमा दुई महिलासहित ४३ जनाको दरखास्त परेको थियो। शिक्षामन्त्रीको संयोजकत्वमा गठित छनोट समितिले खुल्ला प्रतिस्पर्धाका आधारमा उपकुलपतिको छनोट प्रक्रियालाई निष्कर्षमा पुयाएको हो। यस समितिले अपेक्षा गरेभन्दा धेरै आवेदन परेकाले उपयुक्त पात्रको छनोट गर्न समय लाग्नु स्वाभाविक हो। किनभने योग्यता क्षमता र कार्यदक्षताका हिसाबले सबै व्यक्ति अब्बल र सक्षम देखिनुले पनि छनोट समितिलाई उपयुक्त व्यक्ति सिफारिस गर्न कठिन भएको देखियो। विगतको गलत परम्परालाई तोड्दै यसपटक सरकारले उपकुलपति नियुक्तिमा देखाएको सरोकारलाई केही हदसम्म प्रशंसनीय नै मान्नुपर्छ। यद्यपि वर्तमान उपकुलपतिको नियुक्तिमा पनि विवाद र असहमतिका स्वर भने नसुनिएका होइनन्। घुमाइफिराइ आफ्नै दल निकट र विश्वासपात्रलाई नियुक्ति गर्ने प्रपञ्चका रूपमा कतिपयले बुझेका छन्। जे होस् नियुक्ति पछिका बाँकी काम भने नवनियुक्त उपकुलपतिको कार्यशैलीमा भर पर्छन्। विश्वविद्यालयमा अहिले चुनौतीका चाङ छन्। अति राजनीतीकरण र हस्तक्षेपले अस्तव्यस्त बनेको त्रिविलाई सुधार गर्नुपर्ने जिम्मेवारी नवनियुक्त उपकुलपतिको काँधमा सरेको छ। विश्वविद्यालय सुधारको विगतको उधारो प्रतिबद्धता यो कार्यकालमा नदोहोरिने सुनिश्चितता गराउनुपर्ने चुनौती छ। यसका लागि विश्वविद्यालय सुधारको खाका बनाएर राष्ट्रिय सहमति जुटाउन सक्नु पर्दछ। पदभार ग्रहण गर्दैगर्दा व्यक्त भएका प्रतिबद्धताहरू पूरा गर्नेतर्फ कार्ययोजना बन्नुपर्छ यसका लागि शिक्षाविद्हरू एवं पूर्वउपकुलपतिहरूको अनुभव र कार्यदक्षतालाई प्रयोग गर्दै अघि बढ्नुपर्ने हुन्छ। विगत धेरै वर्ष अघिदेखि विश्वविद्यालयमा राजनीतिक भागबन्डा चलेको हो। विभिन्न संकायका डिन, सहायक डिन, रेक्टर, रजिस्टार, क्षेत्रीय परीक्षा नियन्त्रक एवं क्याम्पस प्रमुखहरूलगायत अन्य पदाधिकारीहरू राजनीतिक भागबन्डाका आधारमा नियुक्त हुने प्रथालाई अबका दिनमा कसरी व्यवस्थापन गर्ने चुनौतीपूर्ण देखिन्छ। यही बिन्दुबाट उपकुलपतिको अग्निपरीक्षा सुरु हुन्छ। उनको पदबहालीसँगै व्यक्त भएका प्रतिबद्धता एवं कार्ययोजना कर्णप्रिय छन्। अहिले चलिरहेको चारवर्षे स्नातक तहलाई तीन वर्षमा झार्ने पहिलो कार्ययोजना छ। विश्वविद्यालयको विस्तारमा भन्दा विशिष्टीकरणमा जोड दिने, प्राज्ञिक ज्ञान र अनुभवलाई रैथाने ज्ञान र अनुभवसँग जोड्ने, उपयुक्त शैक्षिक क्यालेन्डर बनाई तत्काल भोगिरहेका चुनौती र जटिलताहरूलाई निराकरण गर्ने कार्ययोजना विश्वविद्यालय सुधारमा कोसेढुंगा बन्न सक्छ। मानविकी र शिक्षाशास्त्र संकायलाई आकर्षक रूपमा सुधार गर्दै उदार भर्ना नीति लिइनेजस्ता योजनाहरू कति प्रभावकारी रूपमा अघि बढ्ने हुन् त्यसैमा कार्यकालको सफलता, असफलता ठहरिनेछ। अनावश्यक विभागहरूलाई गाभेर स्कुलको मोडलमा सञ्चालन गर्ने योजना महत्त्वाकांक्षी देखिन्छ। तर इच्छाशक्ति र तदारुकता हुने हो भने असम्भव पनि छैन। यसले विश्वविद्यालयको शैक्षिक संरचनालाई चुस्त र प्रभावकारी बनाई गुम्न लागेको साखलाई फर्काउन थप टेवा पुग्ने अपेक्षा गर्न सकिन्छ। कुरा ६२ वटा आंगिक क्याम्पसको मात्र होइन। देशको उच्च शिक्षाको नेतृत्व लिएको त्रिविले उच्च शिक्षाको ७८६८ प्रतिशत भार वहन गरेको छ। यसैमा सामुदायिक क्याम्पसहरूको ठूलो संख्या आबद्ध छ। देशभरिका सामुदायिक क्याम्पसहरूले उच्च शिक्षाको ३७०४ र कुल विद्यार्थी संख्याको करिब ३० प्रतिशत भार वहन गरेका छन्। राजनीतिक पहुँच र दबाबका अधारमा बिना अध्ययन र औचित्य जथाभावी सम्बन्धन दिएर अहिले विद्यार्थी अभावमा समस्याग्रस्त बनेका कतिपय सामुदायिक क्याम्पसहरूलाई या त बन्द गराउने या त गाभेर सञ्चालन गर्ने स्पष्ट नीतिको खाँचो छ। हचुवाका भरमा सम्बन्धनको व्यापार गर्दा अहिले ती क्याम्पसहरूले भोगिरहेका समस्या र चुनौतीले विश्वविद्यालयको प्राज्ञिक दूरदर्शितामाथि नै प्रश्न उठेको छ। विश्वविद्यालय सुधारको खाका आउँदै गर्दा सामुदायिक क्याम्पसहरूको योगदान र सान्दर्भिकतालाई समेत मनन् गर्नु जरुरी छ। यहाँ कार्यरत प्राध्यापक कर्मचारीको पहिचान र स्तरीकरणको समस्या छ। त्यही विश्वविद्यालयको पाठ्यक्रम अध्यापन गराउने व्यक्तिबीच विभेद हुनु न्यायसंगत हुँदैन। आंगिकलाई मात्र योजना बनाउने हो भने फेरि पनि विश्वविद्यालय सुधारको रटान सार्वजनिक खपतको विषयमा मात्र सीमित बन्न पुग्छ। विभिन्न समयमा विश्वविद्यालय र सामुदायिक क्याम्पसबीच भएका सम्झौता र सहमतिलाई लागु गराउनुपर्ने चुनौती पनि त्यत्तिकै सशक्त रूपमा अगाडि छ। त्यस्तै विश्वविद्यालयमा विभिन्न दल निकट प्राध्यापक कर्मचारी संघसंगठन, विद्यार्थीहरूका संगठन क्रियाशील छन्। मानिस राजनीतिक प्राणी भएकाले उसका विचार र सिद्धान्तहरू हुन्छन्। अलिकति तल माथि, दायाँबायाँ र आफ्नो संगठनले भनेअनुसार नहुने हो भने विश्वविद्यालयमा तालाबन्दी, धर्ना र कार्यालय घेराउजस्ता गतिविधिले दैनिक कार्य सञ्चालनमा अवरोध हुने गरेका छन्। यस्ता घटना नदोहोरिने सुनिश्चितता आजको विश्वविद्यालयको आवश्यकता हो। अघिल्लो कार्यकाल ठोस कामभन्दा पनि तालाबन्दी र असहयोगले नै असफल भएको दृष्टान्त छ। यो कार्यकाल यस्तो नहोस् भन्ने सुनिश्चितता गराउन आजकै दिनदेखि सौहाद्र वातावरण सिर्जना गर्नुपर्दछ। एकातर्फ त्रिविको शैक्षिक संरचना भीमकाय छ भने अर्कोतर्फ बजेट अभावले कार्यक्रमहरू प्रभावकारी ढंगले चल्न सकिरहेको देखिँदैन। बिनाबजेटका कार्यक्रम शैक्षिक गुणस्तर सुधारको नारा हास्यास्पद हुन्छ। अनुसन्धानबिनाको उच्च शिक्षा रसबिनाको कागती जस्तै हुन्छ। प्राध्यापकहरूलाई शिक्षणका अतिरिक्त अनुसन्धानमुखी बनाउन सकेमात्र गुणस्तरीय उच्च शिक्षाको सान्दर्भिकता पुष्टि हुन जान्छ। आज विश्वविद्यालयले प्रदान गर्ने उच्च शिक्षाप्रतिको भरोसा घटेर बिदेसिने विद्यार्थीको संख्या बढेको छ। अर्बौं रुपैयाँ एनओसीका नाममा बाहिरिएको छ। यसले एकातर्फ देशको अर्थतन्त्रलाई नकारात्मक प्रभाव पारेको छ भने अर्काेतर्फ मानव संशाधनको चरम अभाव हुने अवस्थाको सिर्जना भएको छ। यो अवस्थालाई हेरेर विश्वविद्यालय शिक्षालाई विश्वासिलो बनाउन आधार तयार गर्नुपर्ने हुन्छ। विदेशी विद्यार्थी आकर्षण गर्न नसके पनि देशबाट उच्च शिक्षाका लागि बाहिरिने क्रमलाई रोक्नु जरुरी छ। गलत प्राथमिकता र थुप्रिएका विकृति र विसंगतिले त्रिविको गुणस्तर, पूर्वाधार र विश्व वरीयतामा ह्रास आएको छ। यसका लागि रणनीतिक योजना बन्न जरुरी छ। कुनै पनि एउटा त्यस्तो क्षेत्र छैन जुन समस्याग्रस्त नहोस्। शैक्षिक क्यालेन्डरको समस्या, प्राज्ञिक समस्या, परीक्षा प्रणाली र नतिजा प्रकाशनमा समस्या, पाठ्यक्रम तथा मूल्यांकनमा समस्या, भौतिक एवं संरचनात्मक समस्या गुणस्तरीयताको समस्या एवं राजनीतिक हस्तक्षेपको समस्या। यी र अन्य पाइलैपिच्छेका समस्या र चुनौतीका चाङमा वर्तमान उपकुलपति छन्। यी चुनौतीसँग लडेर विश्वविद्यालयमाथि लाग्न लागेको कालो बादलमा चाँदीको घेरा हाल्ने काममा नवनियुक्त उपकुलपति सफल हुनेछन् भन्ने अपेक्षा छ। यसका सकारात्मक संकेतहरू भोलिका दिनदेखि नै देखिन थालुन्।"
रुपन्देहीको देवदह आदर्श बहुमुखी क्याम्पसका सहायक प्राध्यापक शर्माविरुद्ध मुद्दा दायर,"काठमाडौं : अख्तियार दुरूपयोग अनुसन्धान आयोगले नक्कली शैक्षिक प्रमाणपत्र पेश गरी जागिर खाएको आरोपमा एकजना शिक्षकविरुद्ध मुद्दा दायर गरेको छ। रुपन्देहीको देवदह नगरपालिका५ स्थित केरवानी माध्यमिक विद्यालयका स्थायी शिक्षक दुर्गादत्त शर्माले स्नातकोत्तर तहको नक्कली शैक्षिक प्रमाणपत्र पेश गरी देवदह आदर्श बहुमुखी क्याम्पसको सहायक प्राध्यापक पदमा नियुक्ति लिएको आरोपमा आज विशेष अदालत काठमाडौंमा मुद्दा दायर भएको हो। आयोगका प्रवक्ता नरहरि घिमिरेले नक्कली शैक्षिक प्रमाणपत्र पेश गरी विश्वविद्यालयक अनुदान आयोगबाट वार्षिक रुपमा नियमित अनुदान लिने क्याम्पसको सहायक प्राध्यापक पदमा नियु्क्त भएको पुष्टि हुन आएकाले शिक्षक शर्माविरुद्ध भ्रष्टाचार मुद्दा दायर गरेको बताए। शर्माले नक्कली स्नातकोत्तर (एमए) तहको शैक्षिक लब्धाङ्क पत्र र प्रमाणपत्रहरु क्याम्पसमा पेश गरी सहायक प्राध्यापकको नियुक्ति लिएको कार्य भ्रष्टाचार निवारण ऐन, २०५९ को दफा १६(१) बमोजिमको कसुर भएको हुँदा उनीविरुद्ध भ्रष्टाचार निवारण ऐन, २०५९ को दफा १६(१) बमोजिम सजाय हुन मागदाबी गरिएको आरोपपत्रमा उल्लेख छ।"
सुनको मूल्यमा आज पनि नयाँ रेकर्ड,काठमाडौं : नेपाली सुनचाँदी बजारमा सुनको मूल्यले आज पुन: नयाँ रेकर्ड बनाएको छ। आज छापावाल सुनको मूल्य प्रतितोला एक लाख २३ हजार पाँच सय तोकिएको छ। अघिल्लो दिन त्यस दिनसम्मकै उच्च दर प्रतितोला एक लाख २३ हजारमा कारोबार भएको सुनको मूल्य आज प्रतितोला पाँच सयले बढेर नयाँ उचाइमा पुगेको हो। नेपाल सुनचाँदी व्यवसायी महासङ्घले सार्वजनिक गरेको विवरण अनुसार आज तेजाबी सुनको मूल्य प्रतितोला रु एक लाख २२ हजार नौ सय कायम भएको छ। यसको मूल्य अघिल्लो दिन प्रतितोला एक लाख २२ हजार चार सय थियो। त्यस्तै आज चाँदीको मूल्य अघिल्लो दिनको कारोबार मूल्यका तुलनामा प्रतितोला पाँचले घटेर एक हजार चार सय ४० तोकिएको महासङ्घले जनाएको छ। महासङ्घले अन्तरराष्ट्रिय बजारमा हुने सुन तथा चाँदीको कारोबार मूल्यका तुलनामा यहाँ दैनिक कारोबार मूल्य तोक्दै आएको छ। अन्तरराष्ट्रिय बजारमा हाल सुन प्रति औँस दुई हजार एक सय २६ डलर आसपास कारोबार भइरहेको छ।
जसपा बैठक : सरकारमा सहभागीताबारे अनिर्णित,"वीरगन्ज : नयाँ गठबन्धनको सरकारमा जाने नजाने विषयमा टुंगो लगाउन बुधबार बसेको जनता समाजवादी पार्टी (जसपा)को बैठक निष्कर्षविहीन बनेको छ। काठमाडौंमा बुधबार बिहान बसेको केन्द्रीय कार्यकारिणी समितिको बैठकले सरकारमा जाने नजाने विषयमा निर्णय गर्न नसेको हो। बैठकमा सहभागी जसपाका प्रमुख सचेतक प्रदीप यादवले बैठक निष्कर्षविहिन सकिएको र फेरि बैठक बसेर यसबारे निर्णय लिने जानकारी दिए। उनले बैठकमा सरकारमा जाने नजाने विषयमा गहन छलफल भएको बताए। 'बैठकमा नेतृत्वले नेताहरूको परामर्श लियो । नेताहरुले आ आफ्ना राय विचार राखे,'उनले भने। नयाँ गठबन्धनको सरकारमा जान जसपाको केहि शर्त रहेको र ती शर्त सम्बोधन हुने भएपछि मात्र पार्टीले अन्तिम निर्णय गर्ने उनले बताए । जसपाका अध्यक्ष उपेन्द्र यादव र वरिष्ठ नेता राजेन्द्र श्रेष्ठ सरकारमा जान सकारात्मक भएपनि अन्य नेताहरूले तत्काल जान नहुने बताएपछि जसपा पर्ख हेरको अवस्थामा रहेको छ। मधेस प्रदेश सरकारको नेतृत्व जसपाकै यथावत रहनुपर्ने र संघीय सरकारमा जसपाबाट सहभागी हुने मन्त्रीहरूको वरियताक्रम तोकिनुपर्ने शर्त जसपाको रहेको यादवले बताए। मधेस प्रदेशमा अहिले जसपाको नेतृत्वमा सरकार छ। सरोजकुमार यादव मधेस प्रदेशका मुख्यमन्त्री छन्। प्रतिनिधि सभामा जसपाका १२ सांसद छन्। सोमबार नयाँ गठबन्धन बनेको थियो। जसमा जसपासहित चार दल छन्। ती चार दलबीच सत्ता साझेदारी हुँदा त्यसमा जसपाले पनि हस्ताक्षर गरिसकेको छ।"
"नेपाल र देउवाबीचको भेटपछि रमेश लेखकले भने  कुराकानी सकारात्मक भयो, यसैलाई निरन्तरता दिन्छौं","काठमाडौं : एकीकृत समाजवादी पार्टीका अध्यक्ष माधव कुमार नेपाल र नेपाली कांग्रेसका सभापति शेरबहादुर देउवाबीचको छलफल सकारात्मक भएको बताएको छ। बुधबार बिहान एकीकृत समाजवादीका अध्यक्ष नेपाल र सभापति देउवाबीच पछिल्लो विकसित राजनीतिक अवस्थाका बारेमा छलफल भएको हो। कांग्रेस प्रमुख सचेतक रमेश लेखकले छलफल सकारात्मक रहेको जानकारी दिए। उनले छलफल सकारात्मक भएकाले यसलाई निरन्तरता दिने बताए। उनले भने,'सकारात्मक छलफल भएको छ। छलफललाई निरन्तरता दिन्छौं। हामीले हाम्रो आधिकारिक धारणा हिजै राखिसकेका छौं। तत्कालका लागि कांग्रेसको धारणा त्यही हो। अहिलेको परिवर्तित राजनीतिक परिस्थित र विकसित राजनीतिक घटना क्रमका बारेमा छलफल गरिराखेका छौं। आज पूर्वप्रधानमन्त्री माधव कुमार नेपालजीसँग विकसित घटना क्रमकै बारेमा केन्द्रित भएर छलफल भएको हो। अन्य राजनीतिक दलहरूसँग पनि छलफल भइरहेको छ।' पछिल्लो विकसित राजनीतिक परिस्थितका बारेमा छलफल गर्न देउवा पत्नी आरजु राणासहित नेपालको निवास कोटेश्वर पुगेका थिए। भेटका क्रममा देउवाले प्रचण्डले धोका दिएको भन्दै अब सँगै मिलेर अघि बढ्न आग्रह गरेका थिए। जवाफमा नेपालले यो विषयमा बैठकमा कुरा राख्ने र त्यसपछि के हुन्छ निर्णय गर्ने बताएका थिए। नेकपा एसको सचिवालयको बैठक आज बस्दैछ। माओवादी केन्द्रका अध्यक्ष एवं प्रधानमन्त्री दाहालले कांग्रेससँगको गठबन्धन तोडेर एमाले, रास्वपा, जसपासहितको नयाँ गठबन्धन बनाएर मन्त्रिमण्डल समेत पुनर्गठन गरेका छन्। नेकपा एकीकृत समाजवादीले सरकारमा जानेनजाने भन्नेबारे आज निर्णय गर्ने जनाइएको छ। त्यसका लागि सचिवालय बैठक केही बेरमा बस्दैछ। यसअघि मंगलबार प्रचण्ड र नेकपा एमालेका अध्यक्ष केपी शर्मा ओलीसहितका नेताहरूले पनि नेपाललाई भेटका थिए। उनीहरूले सरकारमा सँगै मिलेर जान आग्रह गरेका थिए। नेपालले भने बुधबार सचिवालयको बैठक बसेर यसबारे निर्णय गर्ने बताएका थिए। आजै बिहान प्रधानमन्त्री प्रचण्डले एकीकृत समाजवादीका सम्मानित नेता झलनाथ खनालसँग भेट गरेका थिए।"
"रवि लामिछाने गृहमन्त्री बन्ने पक्का, रास्वपाबाट अरु को बन्दैछन् मन्त्री ?","काठमाडौं : रास्वपाका सभापति रवि लामिछाने पुन: गृहमन्त्रीमा बन्ने पक्का भएको छ। बालुवाटारमा प्रधानमन्त्री पुष्पकमल दाहालप्रचण्ड, एमाले अध्यक्ष केपी शर्मा ओलीबीच छलफलपश्चात लामिछानेलाई गृहमन्त्री बनाउने भएको स्रोतको भनाई छ। नयाँ सत्ता समीकरण बनेपछि लामिछानेले गृह मन्त्रालयको अडान राखेका थिए। यस अगाडि गत वर्षको पुषमा बनेको एमाले नेतृत्वको गठबन्धनबाट पनि लामिछाने उपप्रधान एवम् गृहमन्त्री बनेका थिए। सर्वोच्च अदातलको संवैधानिक इजलासले लामिछानेको नागरिकता कायम नरहने ठहर गर्दै सांसद पद खारेज गरिदिएको थियो। नागरिकता खारेज भएसँगै लामिछानेको मन्त्री पद पनि स्वतः खारेज भएको हो। उनले पुन: नागरिकता कायम गरेपछि चितवनबाट उपनिर्वाचनमा निर्वाचित भएका हुन्। विना विभागीय मन्त्री रहेका डीपी अर्याललाई श्रम मन्त्री र सुमना श्रेष्ठलाई शिक्षामन्त्रीमा पठाउने तयारी भएको स्रोतको भनाई छ। नेकपा माओवादी केन्द्रका अध्यक्षसमेत रहेका प्रधानमन्त्री प्रचण्डले सोमबार कांग्रेससँगको सहकार्य तोडेर एमाले नेतृत्वको गठबन्धनसँग सहकार्य गरेका छन्। नयाँ सत्ता समीकरणमा एमाले, माओवादी, राष्ट्रिय स्वतन्त्र पार्टी र जसपा छन्।"
मुसहर समुदायलाई नयाँ घर,"सिरहा : रामे सदाय शारीरिक रूपले अशक्त भएपछि काम गर्न सक्दैनन्। मजदुरी गर्न नसकेपछि उनले फुसकै घर बनाए। वर्षौंसम्म त्यसैलाई जसोतसो मर्मत गरेर बसिरहेका थिए। वर्षात्मा चुहिने समस्या र गर्मीमा हावाहुरी र आगलागीको डरले उनलाई सताइरहेको थियो। हिजोआज उनको समस्या टरेको छ। लहान नगरपालिकाले सुरक्षित घर बनाइदिएपछि उनी खुसी भएका छन्। उनका छिमेकी फुलझार सदायको पनि फुसकै घर थियो। उनी पनि दुई बेड रुम, एक भान्साकोठा र शौचालयसहितका नयाँ घर पाएका छन्। अब मजदुर गर्न ढुक्कले बाहिर जान थालेका छन्। लहान नगरपालिका१५ मेनहर्वा मुसहर बस्तीमा उनीहरू जस्तै ३८ घरपरिवार मुसहर समुदायले घर पाएका छन्। नगरपालिकाले कार्यक्रम गरी ताला चाबी र प्रमाणपत्रसहित घर मंगलबार हस्तान्तरण गरेका छन्। यो गाउँमा सबै मुसहर समुदायका व्यक्तिहरू मजदुरी गरेर जिविका चलाउँदैछन्, रामे सदायले भने, आर्थिक अवस्था कमजोर भएका कारणले घर बनाउन सकेका थिएनौं। नगरपालिकाले बनाइदिएपछि खुसी महसुस भएको छ। फुसको घर हुँदा बाहिर मजदुरीमा जाँदा पनि घरकै चिन्ता रहने र हावाहुरी र आगलागीले वर्वाद भइहाल्छ कि भन्ने लाग्ने गरेको स्थानीय आशा सदायले बताइन्। अहिले ढुक्कसँग बस्न थालेका छौं। बसोबासको चिन्ता हटेको छ। अब कमाएर छोराछोरीलाई पढाउँछु, उनले भने। लहान नगरपालिकाले विपन्नका लागि सुरक्षित आवास निर्माण कार्यक्रमअन्तर्गत बजेट विनियोजन गरी मुसहर समुदायलाई नयाँ घर निर्माण गरी हस्तान्तरण गरेका छन्। हस्तान्तरण गरिएको घरमा दुइटा बेड रुम, भान्सा र शौचालय छन्। मेयर महेश चौधरीका अनुसार वडा१५का मेनहर्वा मुसहर बस्तीमा ३८ घर र वडा१२ मा १२ घर गरी ५० घरपरिवारलाई उक्त घर हस्तान्तरण गरिएको हो। गत आर्थिक वर्ष ०७९०८० मा नगरपालिकाले १ करोड रुपैयाँ घर निर्माणका लागि विनियोजन गरेको थियो। त्यसमा हिल्टी फाउन्डेसनको सहयोगमा ह्याबिटेट फर हुम्यानीटिले १ करोड थप सहयोग गरेको छ। भवानी एकीकृत विकास केन्द्रले प्राविधिक सहयोग गरेको छ। मेयर चौधरीका अनुसार यस वर्ष फेरि ६० वटा घर निर्माण गरिने बजेट विनियोजन भएको छ। चालू आव ०८००८१ मा नगरपालिकाले वडा १३, २१ र २२ मा ६० घर निर्माण गरी मुसहर समुदायलाई हस्तान्तरण गर्ने लक्ष्य लिएको छ। आफू निर्वाचित भएदेखि नै खासगरी मुसहर समुदायका हरेक समस्या समाधान गर्न अगाडि बढेको र खानेपानी, शिक्षा क्षेत्रमा सहयोग गरिरहेको उनले सुनाए। हस्तान्तरण गरिएको घर सिमेन्ट, ब्याम्बो फ्रेम टेक्नोलोजि(सिबिएफटी) विधिबाट निर्माण गरिएको ह्याबिटेटका कार्यक्रम संयोजक इन्जिनियर रामसुन्दर यादवले बताए। घरको आयु कम्तीमा ३० वर्ष टिकाउ हुने उनले सुनाए। स्थानीय स्रोत साधनको अधिकत्तम प्रयोग गरि वातावरण मैत्री घर निर्माण भएको उनको भनाइ छ। नगरपालिकाले दलित भूमिहीन, सुकुम्बासी र अव्यवस्थित बसोबासीलाई लालपुर्जासहित जग्गा प्राप्तिका लागि पहिलो चरणमा निस्सा वितरण गरेको छ। वडा१५ मा ६७६ र वडा१६ मा ३७६ जनालाई निस्सा वितरण गरिएको हो। केही महिनाभित्रै सबैलाई लालपुर्जा प्रदान गरिने जनाएको छ।"
खानेपानी समस्या कहिलेसम्म ?,"मानव जीवनका लागि पानी अपरिहार्य तत्व हो। मानिसको दैनिक व्यवहारका अनेकौं काममा पानी आवश्यक पर्छ। यसको विकल्प छैन। पानी मानिसको गास, बास, कपाससँगै लिनैपर्ने आधारभूत आवश्यकता मध्यमै पर्छ। बिहान उठेदेखि राति नसुतुन्जेल उपयोग हुने पदार्थ पनि पानी हो। पानी बिनाको जीवन कल्पना गर्न सकिँदैन। नेपालको संविधान २०७२ को धारा ३५ मा स्वास्थ्यसम्बन्धी हकअन्तर्गत प्रत्येक नागरिकलाई स्वच्छ खानेपानी तथा सरसफाइमा पहुँचको स्पष्ट व्यवस्था छ। तथापि हाम्रो जिल्लाका ६ वटै स्थानीय तहका अधिकांश क्षेत्रमा खानेपानीको चरम अभाव छ। निर्माणाधीन खानेपानी योजना कार्यान्वयनका लागि सम्बन्धित निकायबाट समयमा नै बजेट निकासा नहुँदा, बजेट निकासा भए पनि सीमित बजेट विनियोजनले स्थानीय बासिन्दाले वर्षौंदेखि समस्या झेल्दै आएका छन्। वर्षायाममा आकाशे पानीमा निर्भर मानिस सुक्खायाममा पानीको हाहाकारले सास्ती खेप्नुपर्ने बाध्यतामा छन्। खानेपानी समस्याका कारण बालबालिकालाई विद्यालय पठाउन सकेका छैनन्। दिगो विकास लक्ष्यको छैटौं लक्ष्यमा सफा पानी तथा सरसफाइअन्तर्गत सफा पानी तथा सरसफाइमा सबैको पहँुच सुनिश्चित गर्ने उल्लेख छ। यही लक्ष्य प्राप्तिका लागि लुम्बिनी प्रदेश सरकारको आवधिक योजनामा आव २०८०८१ सम्ममा प्रदेशका सबै नागरिकलाई आधारभूत खानेपानीको व्यवस्था पुर्याउन एक घर एक धारा योजना अभियान सुरु गरेको थियो। यही योजना अनुरूप अर्घाखाँचीका ६ वटा पालिकामा सञ्चालित १ सय ५१ वटा बहुवर्षीय खानेपानीका योजनाहरू सञ्चालन गर्न वार्षिक सरदर ५० करोड आवश्यकता पर्छ। यद्यपि यस आर्थिक वर्षमा जम्मा १३ करोड मात्र बजेट विनियोजन भएको छ। यसले जिल्लामा सञ्चालित योजनालाई निरन्तरता मात्र दिन सकिने छ। कुनै पनि योजना सम्पन्न गर्न नसकिने भएकाले अझै केही वर्ष अर्घाखाँचीवासी सुक्खा मौसममा पानीको हाहाकारबाट मुक्त हुने अवस्था देखिँदैन। (सारु ,पाणिनी बहुमुखी क्याम्पसका सहप्राध्यापक हुन्।)"
"नेपाललाई भेटेर देउवाले भने प्रचण्डले धोका दिए,अब सँगै मिलेर जाऔं","काठमाडौं : नेपाली कांग्रेसका सभापति शेरबहादुर देउवाले एकीकृत समाजवादी पार्टीका अध्यक्ष माधव कुमार नेपालसँग भेट गरेका छन्। अध्यक्ष नेपाललाई भेट्न सभापति देउवा बुधबार बिहान कोटेश्वरस्थित नेपाल निवास पुगेका थिए। पछिल्लो विकसित राजनीतिक अवस्थाबारे छलफल गर्न नेता रमेश लेखकसहित देउवा नेपाललाई भेटका हुन्। भेटका क्रममा देउवाले नेपाललाई प्रधानमन्त्री पुष्पकमल दाहाल 'प्रचण्ड'ले धोका दिए, अब सँगै मिलेर अघि बढ्न आग्रह गरेको स्रोतले बताएको छ। स्रोतका अनुसार नेपालले आज बिहान बस्ने पार्टीको बैठकमा कुरा राख्ने र त्यसपछि निर्णय लिने जवाफ दिएका थिए। देउवाले प्रधानमन्त्री दाहाललाई काम गर्न अनुकूल पार्न आफूले हर प्रयत्न गरे पनि आफूलाई धोका दिएर गठबन्धन तोडेको बताएका छन्। माओवादी केन्द्रका अध्यक्ष एवं प्रधानमन्त्री दाहालले कांग्रेससँगको गठबन्धन तोडेर एमाले र रास्वपासहितको नयाँ गठबन्धन बनाएर मन्त्रिमण्डल समेत पुनर्गठन गरेका छन्। प्रधानमन्त्री दाहालले एमालेका पदम गिरी,माओवादीका हितबहादुर तामाङ र रास्वपाबाट डीपी आर्याललाई विनाविभागीय मन्त्री बनाएका छन्। नयाँ गठबन्धनमा एकीकृत समाजवादीलाई पनि सामेल गराउन एमाले र माओवादीका नेताहरू सक्रिय रहेका बेला देउवाले नेपाललाई भेटेका हुन्। यसअघि मंगलबार प्रचण्ड र नेकपा एमालेका अध्यक्ष केपी शर्मा ओलीसहितका नेताहरूले नेपाललाई भेटका थिए। उनीहरूले सरकारमा सँगै मिलेर जान आग्रह गरेका थिए। एमालेसँग नयाँ समीकरण गर्दासमेत आफूलाई जानकारी नगराएको भन्दै प्रचण्डप्रति नेपाल रुष्ट बनेका छन्। नेपालले नयाँ सरकारमा जानेनजानेबारे बुधबार सचिवालयको बैठक बसेर निर्णय गर्ने बताएका छन्। । पार्टीको बैठक अहिले ११ बजे बस्दैछ। आजै बिहान प्रधानमन्त्री प्रचण्डले एकीकृत समाजवादीका सम्मानित नेता झलनाथ खनालसँग भेट गरेका थिए।"
अस्पतालको शौचालयमा सालनालसहितको शिशु मृत फेला,विराटनगर : विराटनगर महानगरपालिका४ स्थित नोबेल शिक्षण अस्पतालको शौचालयमा मंगलबार राति सालनालसहितको शिशुलाई मृत फेला पारिएको छ। आकस्मिक कक्षको महिला शौचालयमा राति ११ बजेतिर शिशु मृत फेला परेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार अन्दाजी ५६ महिनाको जस्तो देखिने शिशु छोरा हुनसक्छ। शिशुलाई कसले जन्माएर शौचालयमा फ्यालेको हो भन्ने खुल्न बाँकी छ। अवैध गर्भबाट जन्मिएको शिशुलाई शौचालयमा फ्यालेको हुनसक्ने दाहालले बताए। शवलाई पोस्टमार्टमका लागि कोशी अस्पताल पठाउने तयारी भइरहेको छ। शिशु जन्माएर फ्याल्ने महिलाको खोजी थालेर घटनाको अनुसन्धान सुरु गरिएको प्रहरीले जनाएको छ।
मिटरब्याज तथा ठगीविरुद्ध संघर्ष समितिका अध्यक्षसहित २० जना पक्राउ,काठमाडौं : प्रहरीले मिटर ब्याज पीडित तथा ठगीविरुद्ध किसान मजदुर संघर्ष समितिका अध्यक्ष अवधेश कुश्वाहासहित २० जनालाई पक्राउ गरेको छ। बालुवाटारको निषेधित क्षेत्रमा प्रदर्शन गर्न खोजेपछि उनीहरूलाई नियन्त्रणमा लिएको जिल्ला प्रहरी परिसर काठमाडौंका प्रवक्ता नवराज अधिकारीले जानकारी दिए। कुशवाह मिटरब्याज पीडितको तर्फबाट वार्ता गर्न बनाइएको टोलीको संयोजक समेत हुन्। पक्राउ पर्नेमा ५ महिला १५ पुरूष छन्। सरकारले आफूहरूका माग पूरा नगरेको भन्दै मिटरब्याज पीडितहरू काठमाडौंमा आन्दोलित छन्।
सुदूरपश्चिममा माओवादी केन्द्रले फिर्ता लियो सरकारलाई दिएको समर्थन,"धनगढी : नेकपा माओवादीले सुदूरपश्चिमका मुख्यमन्त्री कमलबहादुर शाहलाई दिएको समर्थन फिर्ता लिएको छ। प्रदेश सभा भवनमा रहेका नेकपा माओवादी केन्द्र संसदीय दलको कार्यालयमा बसेको बैठकले सरकारलाई दिएको समर्थन फिर्ता लिएको हो। नेकपा माओवादी केन्द्र संसदीय दलका नेता मानबहादुर धामीले सरकारलाई दिएको समर्थन फिर्ता लिने निर्णय भएको बताए। नेकपा माओवादी केन्द्रका सभामुख सहित ११ प्रदेश सभा सदस्य छन्। तर पनि मुख्यमन्त्री कमलबहादुर शाहसँग भने ३० प्रदेश सभा सदस्यको बहुमत कायमै रहन्छ। उनलाई काँग्रेसका १९, नागरिक उन्मुक्ति पार्टीका ७ र समाजवादीका ४ गरी ३० जनाको समर्थन कायमै छ। बहुमतका लागि २७ जनाको समर्थन आवश्यक पर्छ। केन्द्रमा नागरिक उन्मुक्ति र समाजवादी गठबन्धनमा सहभागी हुने वा नहुने निर्णयमा पुगि नसकेकाले सुदूरपश्चिममा पनि यी दुई दलले सरकारको समर्थन फिर्ता लिएका छैनन्। मंगलबार मात्रै मुख्यमन्त्री कमलबहादुर शाहले माओवादीका दुई मन्त्री र एक राज्यमन्त्री बर्खास्त गरेपछि माओवादीले पनि आज सरकारको समर्थन फिर्ता लिएको हो। मुख्यमन्त्री शाहले सामाजिक विकास मन्त्री भएका झपट साउद, उद्योग पर्यटन वन तथा वातावरण मन्त्री रमेश धामी र राज्य मन्त्री गीतादेबी माललाई बर्खास्त गरेका थिए।"
चर्च ब्वाइज सेमिफाइनलमा,झापा : न्युरोड टिम (एनआरटी) क्लबमाथि कठिन जित निकाल्दै चर्च ब्वाइज युनाइटेड छैटौं झापा गोल्डकपको अन्तिम चारमा पुगेको छ। बिर्तामोडस्थित डोमालाल रंगशालामा मंगलबार भएको क्वार्टरफाइनलमा चर्च ब्वाइजले एनआरटीलाई १० गोलले पराजित गर्दै सेमिफाइनलको यात्रा तय गरेको हो। सहिद स्मारक ए डिभिजन लिग च्याम्पियन चर्च ब्वाइजको जितमा एकमात्र गोल विदेशी खेलाडीले गरेका थिए। खेलको ३६औं मिनेटमा अवयोमी फकुन्लेले पेनाल्टी एरियाबाट गरेको प्रहार गोलमा परिणत भएको थियो। दायाँ साइडबाट सञ्जित राईले दिएको पासलाई फकुन्लेले सदुपयोग गर्दै बललाई जाली चुमाएका थिए। चर्च ब्वाइजका मिलन राईले खेलको ३२औं मिनेटमा पेनाल्टी एरियामा विपक्षी गोलरक्षकसँग वान टु वानको स्थितिमा पाएको अवसर सदुपयोग गर्न सकेनन्। उनको प्रहार गोलरक्षक पुजन होनाले बचाएका थिए। ८५औं मिनेटमा बिजु भुजेलले गोलरक्षकलाई बिट गरेर पोस्ट्को बायाँतर्फ गरेको प्रहार बाहिरिँदा अग्रता दोब्बर बनाउने अवसर गुमाएको थियो। एनआरटीले खेलको २२औं मिनेटमा पाएको अवसर गुमाएको थियो। चर्च ब्वाइजका दीप कार्की बिट भइसकेको समयमा विदेशी खेलाडी ओलावाले आफिजले गोल गर्न नसक्दा खेल बराबरी गर्न चुकेका थिए। ८०औं मिनेटमा सरोज तामाङले गरेको फ्रिकिक बार माथिबाट बाहिरिँदा एनआरटी स्तब्ध हुँदै घर फर्किन बाध्य भयो। एनआरटी पाँच पटकको लिग विजेता हो। खेलको प्लेयर अफ दी म्याच चर्च ब्वाइजका सञ्जित राई घोषित भए। उनले ११ हजार रुपैयाँ पुरस्कार पाए। बुधबारको खेल त्रिभुवन आर्मी र मच्छिन्द्र क्लबबीच हुनेछ। आर्मी चार पटकको झापा गोल्डकपको विजेता टोली हो। साविक विजेता आर्मीसँग पहिलोपटक सहभागी हुन लागेको मच्छिन्द्र एफसीले प्रतिस्पर्धा गर्न लागेको हो। फागुन २८ गतेसम्म सञ्चालन हुने प्रतियोगितामा झापा११ सहित १० टोली सहभागी छन्। प्रतियोगिताको विजेताले १३ लाख रुपैयाँ नगद पुरस्कार पाउने छ भने उपविजेताले सात लाख रुपैयाँ पाउने छन्।
"त्रिशुलीमा बस दुर्घटना अपडेट : ६ जनाको मृत्यु, ४१ घाइतेको उद्धार","काठमाडौं : कपिलबस्तुबाट काठमाडौं आउँदै गरेको रात्रीबस त्रिशुलीमा खस्दा मृत्यु हुनेको संख्या ६ पुगेको छ। त्यस्तै ४१ घाइतेको उद्धार गरी उपचार भइरहेको जनाइएको छ। मृतकमध्ये ५ जना पुरुष र १ जना महिला रहेका प्रहरीले जनाएको छ। लु २ ख २१२१ नम्बरको यात्रुबाहक बस आज बिहान ५ बजे धादिङको गजुरी५ घाटबेशीमा अनियन्त्रित भई त्रिशुली नदिमा खसेको थियो। बसमा अनदाजी ५१ जना सवार थिए। ४१ जना घाईतेको उद्धार गरी गजुरी अस्पतालतर्फ पठाएको प्रहरीले जनाएको छ। उक्त स्थानमा विपद व्यवस्थापन तालिम शिक्षालय कुरिनटारबाट सप्रबउ मनिष थापाको कमाण्डमा ५५ जना, नेपाल प्रहरी र नेपाली सेनाको संयुक्त टोली खटिई उद्धार कार्य भइरहेको छ। साथै उक्त घटनामा सप्रबल, नेपाल प्रधान कार्यालय मर्मत शाखामा कार्यरत सप्रबह भविश्वर गैरे घाइते भएका र निजको छोरा हालसम्म बेपत्ता रहेको जनाइएको छ। अन्यको पहिचान खुलेको छैन। समाचारको विस्तृत विवरण आउन बाँकी छ।"
बेहाल वायुसेवा निगम,"नेपाल सरकार स्वामित्वको नेपाल वायुसेवा निगम (एनए) वास्तवमै किंकर्तव्यविमूढ अवस्था छ । भएका जहाज बिक्री गर्न खोज्छ, केही जहाज किन्न पनि खोज्छ र भाडामा लिने प्रक्रिया पनि थाल्छ । तर कुनैमा सफल हुँदैन । जहाज बिक्री गरेर हुने कि नयाँ थपेर भन्ने कुनै यकिन दृष्टिकोण छैन । गर्दा के हुने हो भनेर समिति बनाउँदै सुझाव पनि माग्छ । समितिपिच्छेका थरीथरी राय आउँछन् । एउटा न्यारोबडी जहाज मर्मतका लागि इजरायल पठाएको छ, तर निर्धारित समावधिमा पनि मर्मत भएको छैन । सर्त पालना नगरेको इजरायल कम्पनीका अघि निगम निरीह छ । आन्तरिक उडानतर्फको ट्विनअटर एउटा जहाज त्रिभुवन विमानस्थलमै घाम तापिरहेको छ । उडानका लागि आवश्यक मर्मत हुन सकेको छैन । २०७१ सालमा चीनबाट पाएका र किनेका गरी ६ जहाजमध्ये ५ वटा बिक्री गर्न खोज्दा क्रेता भेटिएको छैन । अन्तर्राष्ट्रिय उडान गर्न आवश्यक जहाज भाडामा लिने प्रक्रिया पूरा भएको छैन । नयाँ किनेर थप्ने हो भने पनि त्यो कसरी नाफामा जान्छ भन्ने ग्यारेन्टीसहितको व्यापारिक योजना छैन । अन्तर्राष्ट्रिय उडानका गन्तव्यमध्ये आधामा मात्रै निगमका जहाजले उडान गरिरहेका छन् । आन्तरिकतिर पनि ३९ गन्तव्यमध्ये १९ वटामात्रै सेवा छ । व्यवस्थापकीय गञ्जागोलकै कारण निगम ऋणको चेपटामा डुबेको छ । ४७ अर्ब रुपैयाँ दीर्घकालीन ऋणको ब्याजमात्रै १० प्रतिशतका दरले तिरिरहनुपरेको छ । सोल्टी होटलमा रहेको निगमको सेयर बिक्री गरी पैसा जोहो गर्ने कि अर्काे विकल्प खोज्ने भन्नेमा पनि द्विविधा छ । लफडै लफडाका कारण निगमको बेहाल छ र अस्तव्यस्तता । खासमा सरकारले निगमलाई निजी संस्थासँगको साझेदारीमा अर्थात् कम्पनी मोडेलमा लगेर चलाउनु मनासिव देखिएको छ । सरकार आफैंले व्यवस्थापन गर्न सक्दैन भन्ने पटकपटक पुष्टि भइसकेको छ । कि व्यवस्थापकीय सुधारमा सरकारले समाधानका उपाय पहिल्याएर ठोस कदम चाल्नुपर्छ । तर यथास्थितिमै जहाज बिक्री गरेर वा नयाँ किन्दै थपेर जे गरेर भए पनि निगम उँभो लैजाने भन्ने असम्भव जस्तै भइरहेको छ । निगमको दीर्घकालीन भविष्यका लागि दीर्घकालीन रणीतिकै आवश्यक छ । खुद्रा समाधान गरेर निगम बेहालको समुद्रबाट बाहिर निस्कन मुस्किल छ ।"
"अर्थतन्त्रका अवरोध यथावत, यसकारण बनेन लगानीको वातावरण","काठमाडौं : नेपालको अर्थतन्त्रमा अहिले सन्नाटा छाएको मात्र छैन, चाँडै यथोचित सम्बोधन नगरे उकास्नै नसकिने भुमरीमा फस्ने देखिएको छ। व्यावसायिक क्षेत्रको मनोवल गिरेको र अर्थतन्त्रका ऐना मानिने सूचकहरूमा देखिएको निराशाले यस्तै संकेत गर्छन्। व्यवसायीले सार्वजनिक मञ्चमा व्यक्त गर्ने धारणामा कहीँ कतै आशा सुनिँदैन। महँगी र गरिबीको चपेटामा परेका सर्वसाधारणको पीडा र सरकार तथा अर्थतन्त्रको बागडोर सम्हाल्नेले अंकमा बोल्ने समृद्धि ठीक विपरीत छ। सरकारले भने वैदेशिक रोजगारीमा गएकाले पठाएको विदेशी मुद्रा हेरेर देश समृद्धि बनिसकेको उद्घोष गर्न लागेको छ। तर, नेपाली बाहिरिँदा सँगसँगै बाहिरिएको जनशक्ति, शीप र पसिनाले भावि कति पुस्तासम्म नतीजा भोग्नुपर्ने हो भन्ने हिसाबकिताबै नगरी बसेको देखिन्छ। देशको उत्पादन किन घट्यो ? रोजगारी किन सिर्जना भएन ? छिमेकी अर्थतन्त्र लयमा फर्किरहँदा नेपालचाहिँ इतिहासकै ठूलो संकटबाट किन गुज्रँदै छ ? उपभोक्ताको क्रयशक्तिमा किन ह्रास आउँदैछ ? भन्ने अध्ययन सरकारले गरेकै देखिँदैन। अध्ययन गरेर कारण पत्ता लगाएको भए पनि परिस्थिति सुधार्न केही काम गरेको देखिँदैन। अब मुलुकको आर्थिक नीतिको मोडल कस्तो बनाउने भन्ने विषयमा समग्र राजनीतिक दलको एउटै धारणा ल्याउनुपर्छ। आर्थिक मोडलमा प्राकृतिक स्रोत साधनको प्रयोग र राजस्व संकलनलाई आधार बनाउनुपर्छ। खर्च कटौती गर्ने दिशामा जानुपर्छ। दीपेन्द्रबहादुर क्षेत्री, पूर्वगभर्नर, नेपाल राष्ट्र बैंक उच्च पदस्थहरू तथ्यांकमा देशको परिस्थिति बलियो देखाउन मरिमेटेका छन्। आर्थिक वृद्धिदर, रोजगारी दर, मुद्रास्फीतिदर, कुल गार्हस्थ्य उत्पादन, नीति, ब्याजदर जस्ता सर्वसाधारणको जीवनमा कुनै अर्थ नराख्ने र कसैले नबुझ्ने परिसूचक राम्रो बनाउँदै छन्। बृहत्तर अर्थतन्त्र राम्रो बनाउन लागिरहँदा मन्त्री र कर्मचारीहरूले देशमा आमनागरिक पनि छन् जसको जीवनशैली हामीसँग मिल्दैन भन्ने हेक्का राखेको देखिँदैन। किनभने उनीहरूले सर्वसाधारणले झैं नरकको जीवन बिताउनु परेको छैन। जीवनस्तर झनझन् खराब बन्दै गर्दा देशका प्रधानमन्त्रीलाई आफ्नो कुर्सी जोगाउनमा ध्यान छ। गठबन्धन फेरेरै भए पनि सत्ता अवधि लम्ब्याउन लागिपरेका प्रधानमन्त्री पुष्पकमल दाहाल प्रचण्डले समीकरण बदल्दा सरकारकै सबैभन्दा आलोचित, प्रभावहीन र प्रधानमन्त्रीलाई नसघाउने भनिएका अर्थमन्त्री प्रकाशशरण महत पनि बाहिरिएका छन्। फलस्वरूप देशले तुरुन्तै नयाँ अर्थमन्त्री पाउने भएको छ। निवर्तमान अर्थमन्त्री डा महतलाई गठबन्धनको सरकारमा प्रधानमन्त्रीलाई नसघाएको आरोप छ। आरोप सत्य नहुन सक्छ। तर, बितेको एक वर्ष सरकार र अर्थ प्रशासनको काम कारबाहीले देशको अर्थतन्त्र झनझन् तहसनहस भएको संकेत गर्छ। नयाँ गठबन्धबाट सरकारको नेतृत्व गर्ने र भावि अर्थमन्त्रीसामु भत्किएका ती पर्खालहरू पुनः खडा गर्नुपर्ने चुनौती छ। सरकारले राजस्व संकलनमा योगदान नपुग्ने अनुत्पादन क्षेत्रमा बजेट खर्च गरेकाले अर्थतन्त्रमा समस्या देखियो। यस्ता कामले आर्थिक वृद्धिभन्दा पनि सार्वजनिक ऋणको भार मात्रै बढाए। डा विश्व पौडेल, पूर्वउपाध्यक्ष, राष्ट्रिय योजना आयोग सरकारमाथि नै अविश्वास सिर्जना हुने गरी अर्थतन्त्र तहसनहस हुनुका प्रमाण र कारण केके हुन् त ? १ निजी क्षेत्रमाथि निरन्तर प्रहार, उनीहरूको सुझावमाथि बेवास्ता निजी क्षेत्रमाथि सरकारले गरेको प्रहारको फेहरिस्त निकै लामो छ। अर्थतन्त्र सुधारका लागि प्याकेज बनाएरै कार्यक्रम ल्याउनुपर्नेमा न त बजेटमार्फत न त पूरक कार्यक्रममार्फत नै ल्याइयो। कर र हतकडीजस्ता अस्त्र प्रहार गरेर निजी क्षेत्रमाथि निरन्तर धावा बोलियो। त्यसमाथि समस्या समाधानका लागि गम्भीर हुन र संकुचनमा जानबाट रोक्न दिएका सुझाव सरकारी पक्षबाट बेवास्ता भइरह्यो। प्रधानमन्त्री र अर्थमन्त्रीलाई भेटेरै उनीहरूले अनुनय गर्दा पनि आवाज सुन्ने चेष्ठा भएन। २ सुस्ताएको सेयर बजार, सरकारमाथि गुमेको विश्वास अर्थतन्त्रका धेरै ऐनामध्ये एउटा हो, सेयर बजार। पछिल्लो १ वर्षमा २ सय ३३ दिन बजार खुलेकामा नेप्से परिसूचक जम्मा १ सय ३ दिनमात्र बढ्यो। सेयर बजारले नरुचाउने कम्युनिस्ट प्रधानमन्त्री र डेमोक्र्याटिक भए पनि अर्थमन्त्रीप्रति लगानीकर्ताले विश्वास नगर्दा यस क्षेत्रको मनोवल सकारात्मक हुन सकेन। अर्थमन्त्री कर उठाउने नाममा गरेका केही व्यवस्था र ब्रोकर शुल्क घटाउने नेपाल धितोपत्र बोर्डको प्रस्ताव समर्थन नगर्दा उनीप्रति सेयर लगानीकर्ताको चित्त बुझाइ थिएन। १ वर्ष चलेको यो गठबन्धन भत्किँदा सोमबारको नेप्से परिसूचकले देखाएको चित्रले पनि सेयर बजार पछिल्लो गठबन्धनसँग रुष्ट रहेको पुष्टि हुन्छ। सोमबार नेप्से परिसूचक एक घन्टामै ६ प्रतिशतले बढेको थियो। ३ त्रुटिपूर्ण बजेट कार्यक्रम डिजाइन चालु आर्थिक वर्षका लागि गत जेठ १५ गतेको बजेट वक्तव्यमार्फत ल्याइएको योजना र कार्यक्रम नै त्रुटिपूर्ण रहे। कर्मचारीको मनोवल गिराउने गरी भत्ता कटौती गर्ने, बजेटको आकार घटाउने, राजस्वको दायरा बढाउने नाममा नयाँ करका दर कार्यान्वयन गराउने, परियोजना सुरु गर्न सर्त राख्ने जस्ता योजना अर्थतन्त्रको उँधोगतिको कारक मानिन्छ। यस्तो कार्यक्रम सरकारको नेतृत्वसँगको परामर्श र सहमतिबिना ल्याउँदा देशलाई गम्भीर धक्का पुगेको छ। ४ नेपाल राष्ट्र बैंकसँग सम्बन्ध बिग्रिएको सम्बन्धले निम्त्याएको वित्त र मौद्रिक नीतिबीच बेमेल नेकपा एमालेका उपाध्यक्ष छोटो समय अर्थमन्त्री बनेका बेला नेपाल राष्ट्र बैंक र अर्थ मन्त्रालयबीचको सम्बन्ध सुमधुर थियो। गठबन्धन फेरिएर अर्थ मन्त्रालय महतले सम्हालेपछि यो तालमेल टुटेको थियो।तत्कालीन नेपाल कम्युनिस्ट पार्टी नेतृत्वको सरकारले नियुक्त भएका गभर्नर महाप्रसाद अधिकारीसँग महतको केही समयमात्र सौहार्दपूर्र्ण सम्बन्ध थियो। विनिमय सञ्चितिको कारण सरकारको मनोबल बढेको छ । तर, अर्थतन्त्र र निजी क्षेत्रको मनोबल बढेको छैन । वृद्धिदर ऋणात्मक रहेको उत्पादन, खानी, विद्युत्, ग्यास, निर्माण र होलसेल क्षेत्रलाई लयमा फर्काउन आवश्यक छ । अर्थतन्त्रमा आएको शिथिलताले राजस्व संकलन घटाएको छ । प्राडा शिवराज अधिकारी, प्रमुख, त्रिवि अर्थशास्त्र केन्द्रीय विभाग सन्तुलित वित्त र मौद्रिक नीतिको चर्चा अर्थमन्त्री महतले गरिरहँदा नेपाल राष्ट्र बैंकलाई दबाब दिने गरेका थिए। गभर्नर अधिकारी भने केन्द्रीय बैंकको नीति प्रभाव मूल्यांकन गरेरमात्र हेरफेर हुनेमा अडिग देखिन्थे। समयक्रममा केन्द्रीय बैंक लचिलो बन्दै त गयो तर मन्त्रीले भनेकै बेलामा काम नगर्नुको परिणाम मन्त्रीगभर्नर खटपटका रूपमा देखा परेको थियो। ५ आफ्नै पुँजीलाई आम्दानी मानेर आयकर तिर्नुपर्ने व्यवस्था गरिएको बैंकवित्तीय संस्था, व्यवसायीदेखि सेयर बजारसम्मलाई रुष्ठ बनाउने सरकारको धेरै कदममध्ये एउटा हो, आफ्नै पुँजीलाई आम्दानी मानेर आयकर तिर्नुपर्ने व्यवस्था। चालु आवको बजेटसँगै ल्याइएको आर्थिक ऐन २०७९ ले प्रिमियममा एफपीओ जारी गर्दा प्राप्त लाभलाई आयकर मानेर कर तिर्नुपर्ने व्यवस्था गयो। सोही व्यवस्थामा विगतमा नतिरेको भए तिर्न ताकेता गर्दै भुतप्रभावी कानुन पनि बन्यो। प्रतिनिधिसभाले पनि टेबल ठोकेर यो ऐन पारित गयो। यो यस्तो व्यवस्था हो, जसलाई नेपालबाट पुँजी पलायन गराउन भूमिका खेल्न सक्ने एउटा कारक मानिएको छ। साथै, मर्जर र एक्विजिसनको बार्गेन पर्चेज गेन अर्थात् स्वापमा प्राप्त लाभलाई पनि आम्दानी मानेर आयकर तिर्नुपर्ने व्यवस्था गरियो। उल्लेखित दुई नयाँ व्यवस्था गरेर बैंक वित्तीय संस्थाबाट सरकारले १५ अर्बको हाराहारीमा राजस्व संकलन गयो। तर, व्यवसायीको पैसा ढुकुटीमा तानेर सरकारले गर्ने नहुने काम गरेको जानकारले टिप्पणी गरे। ६ ट्रंक र डेडिकेटेड लाइनको बक्यौतालाई पुनः ब्युँझाएर बिजुली काट्ने काम भएको महसुल नतिरेको भन्दै गत पुसमा नेपाल विद्युत प्राधिकरणले दर्जनौं उद्योगको बिजुली काट्यो। उनीहरूले नतिरेको बक्यौता हालैको थिएन। लोडसेडिङको समयमा प्रिमियम बिजुली प्रयोग गरेका उद्योगीले महसुल नतिरेको प्राधिकरणको दाबी छ। प्राधिकरणले २०७५ मा पठाएको बिल उनीहरूले तिरेका छैनन्। उद्योगीहरूले लोडसेडिङ अन्त्य भइसकेको अवस्थामा प्रिमियम मूल्य (थप ६५ प्रतिशत) नतिर्ने बताउँदै आएका छन्। प्राधिकरणले भने लोडसेडिङ भए पनि नभए पनि डेडिकेटेड लाइनको सोहीअनुसार मूल्य तिर्नुपर्ने बताउँदै आएको छ। सोही दाबीअनुसार प्राधिकरणले लाइन नै काटेपछि व्यवसायी सरकारप्रति रुष्ट बनेका छन्। ७ सार्वजनिक ऋण उच्च पछिल्ला वर्षमा सार्वजनिक ऋण उच्च दरले बढिरहेको छ। पछिल्लो पाँच वर्षमा मात्र १३ खर्ब ७ अर्ब रुपैयाँ सार्वजनिक ऋण थपिएको छ। अर्थात् हरेक वर्ष औसतमा साढे २ खर्बभन्दा बढीले सार्वजनिक ऋण बढिरहेको छ। अहिले कुल सार्वजनिक ऋण २३ खर्ब ८६ अर्ब ७७ करोड पुगेको छ। तथ्यांकअनुसार अहिले नेपालको सार्वजनिक ऋणको हिस्सा कुल गार्हस्थ्य उत्पादन (जीडीपी) को ४४३६ प्रतिशत र प्रतिव्यक्ति ऋणको हिस्सा ८१ हजार ८ सय ३७ रुपैयाँ पुगेको छ। गत असार मसान्तसम्म सार्वजनिक ऋण २२ खर्ब ९५ अर्ब ४३ करोड रुपैयाँ थियो। सात महिनामा ९१ अर्ब ३४ करोडले बढेको हो। ८ टाउको दुखाई बन्दै सामाजिक सुरक्षा भत्ता सरकारले सामाजिक सुरक्षा योजनाअन्तर्गतको कार्यक्रमका लागि डेढ खर्ब रुपैयाँ विनियोजन गर्नु परेको छ। यस्तो भत्ताले आम्दानी नहुनेलाई खुसी दिने गरेको छ। तर, जानकारहरू यस्तो खर्च अनुत्पादक भएको र राज्यमाथि भार थपिएको तर्क गर्छन्। यो रकम विकासमा खर्च हुने हो भने हरेक वर्ष एउटा गौरवको आयोजना बन्ने दाबी उनीहरूको छ। ९ राजस्वमा गिरावट, लक्ष्य भेट्न असफल गत आर्थिक वर्षमा सरकारले लक्ष्यअनुरूपको राजस्व उठाउन सकेको थिएन। संकलित राजस्व अघिल्लो वर्षको तुलनामा घटेको ५५ वर्षयताकै पहिलो अनुवभ थियो। सो क्रम यसवर्ष पनि दोहोरिने भएको छ। हालसम्म सरकारले गत वर्षको सोहीको अवधिभन्दा १० प्रतिशत बढी राजस्व उठाएको छ। तर, ७ महिना बित्दासम्म पनि लक्ष्यअपेक्षाअनुसार राजस्व उठ्न सकेको छैन। प्रिमियम एफपीओ र मर्जरको गेनबाट १५ अर्ब रुपैयाँ कर नउठाएको भए राजस्व संकलन गत वर्षभन्दा पनि कम भएको देखिन्छ। १० रेमिट्यान्स वृद्धिले बढाएको डलर सञ्चिति हेरेर मख्ख, वास्तविक तथा आन्तरिक अर्थतन्त्र खोक्रो बन्दै वर्तमान आर्थिक परिदृश्यअनुसार देशको बाह्य क्षेत्र सन्तुलनमा छ। अर्थात्, देशभित्रिने रकम बाहिरिनेभन्दा केही बढी छ। नेपालले वैदेशिक व्यापारमा घाटा बेहोरिरहेको भए पनि अर्र्थात् निर्यातभन्दा आयात बढी रहे पनि रेमिट्यान्समार्फत विदेशी मुद्रा प्राप्त गरिरहेको छ। जसकारण १६ खर्ब रुपैयाँभन्दा बढीको विदेशी विनिमय सञ्चिति सरकारसँग छ। यो सञ्चितिले करिब १ वर्षको आयात धान्न सकिन्छ। देशको ढुकुटी मोटाइरहँदा सर्वसाधारण र व्यवसायीले यसको लाभ महसुस गर्न सकेका थिएनन्। अहिले भने विस्तारै बैंकको ब्याजदर घट्दै गएको छ। स्थानीयको क्रयशक्ति बढेको स्थितिमा व्यावसायिक क्षेत्रले ऋण लिएर लगानी गर्ने वातावरण बन्दै गएको छ। ११ आलुप्याजमा भ्याट, होटलमा लक्जरी तथा एयरलाइन्सको टिकटमा भ्याट आव २०८००८१ को बजेट वक्तव्यमा १ सय ७० वस्तुलाई भ्याट छुट पाउने सूचीबाट हटाउने उद्घोष गरियो। लगत्तै प्रस्तुत गरिएको आर्थिक विधेयकमार्फत मूल्य अभिवृद्धि कर ऐन संशोधन गर्दै भ्याट छुट पाउने वस्तुको सूचीबाट आलु, प्याज, स्याउलगायत अत्यावश्यक वस्तु हटाइयो। तर, आलु र प्याजमा भ्याट लगाउने सरकारको कदम महँगीलाई मलजल गर्ने किसिमको थियो। आलु, प्याजमा १३ प्रतिशत भ्याट लगाउँदा यस्ता वस्तु एक तिहाइका दरले महँगिए। यस्तै भयो, होटलमा लक्जरी र एयरलाइन्सको टिकटमा भ्याट लगाउने आर्थिक ऐनको उद्घोष। यद्यपि, एयरलाइन्समा भ्याट लगाउने विषय उदालतमा विचाराधीन छ। १२ उद्योगको उत्पादन र क्षमता उपयोगमा कमी अघिल्लो आर्थिक वर्ष (आव) को तुलनामा चालू आवमा उद्योगहरूको उत्पादन क्षमताको उपयोग घटेको छ। अध्ययनअनुसार चालू आवको ६ महिनामा उद्योगहरूको क्षमता उपयोग औसतमा ४३ दशमलव शून्य ७ प्रतिशत छ जबकि गत अघिल्लो आवको यही अवधिमा यस्तो क्षमता उपयोग ४८ दशमलव ३ प्रतिशत थियो। यो तथ्यले आर्थिक गतिविधिमा सुस्तता छाएको, बजारमा औद्योगिक उत्पादनको माग घटेको, कच्चा पदार्थको मूल्य बढेको, श्रमिक अभाव रहेको संकेत गरेको छ। १३ घरजग्गाको कारोबारमा शिथिलता मन्दीका कारण घरजग्गा कारोबारमा शिथिलता आएको वा कारोबारमा आएको शिथिलताले मन्दी सिर्जना गरेको भन्ने विषयमध्ये कुन सही भन्ने छुट्याउन त गाह्रै छ। तर, यो क्षेत्र थला परेको पनि दुई वर्षभन्दा बढी भएको छ। सरकारले पनि घरजग्गा कारोबार बढाउने सोचसहित नीतिगत सुधार गरेको हो, कित्ताकाट पनि खुलाएको थियो तर भूमि व्यवस्थापन तथा अभिलेख विभागको तथ्यांकले भने कारोबारमा सुधार भएको देखिएको छैन। तथ्यांकअनुसार पुस मसान्तसम्म २ लाख ७८ हजार ९ सय २५ लिखत पारित भएको छ। गत आव २०७९८० को सोही अवधिमा २ लाख ३१ हजार ४ सय २३ लिखत पारित भएको थियो। जुन चालु आवभन्दा २०५३ प्रतिशतले कम हो। लिखत पारितले चालु आवमा घरजग्गा कारोबार संख्यात्मक रूपमा राम्रो सुधार भएको देखाए पनि मालपोत करमा सुधार भएको देखिँदैन अर्थात् गत वर्षको भन्दा कम मूल्यमा घरजग्गा किनबेच भइरहेको संकेत हुन्छ। १४ महतका योजना व्यवहारमा उत्रिएको देखिएनन् अर्थमन्त्री रहँदा महतले बजेटमार्फत धेरै योजना ल्याए। लगानीको वातावरण निर्माण गर्न प्रक्रिया सरलीकरण गर्ने उद्घोष गरे, १ सय रुपैयाँमा कम्पनी खोल्न सकिने सरल व्यवस्था गरे, यसबीचमा निजी क्षेत्रको मनोवल वृद्धि गर्न निजी क्षेत्रसँग निरन्तर संवाद गरेको दाबी पनि गरे। महतले पुँजीगत खर्चको प्रभावकारिता बढाउन पहल गरिएको, मौद्रिक नीति लचिलो पार्दै लगिएको, लगानीको लागत कम गर्न वित्त र मौद्रिक नीतिमा तादात्म्यता कायम गर्दै लगिएको, तरलता प्रवाहमा सहजीकरण गर्न स्थानीय तहको निक्षेप गणना गर्ने सुविधा दिइएको, जग्गाको कित्ताकाट फुकुवा र उत्पादनमा आधारित अनुदानको व्यवस्था गरेर अर्थतन्त्र जोगाउने प्रयास गरेको दाबी गरे पनि यसबाट न त सेवाग्राही न त राज्यलाई नै लाभ भएको छ। उनका केही कार्यक्रम मैले गरें भन्ने देखाउनका लागि ल्याएको जस्ता देखिन्थे। १५ पुँजीगत खर्चमा सिथिलथा, निर्माण व्यवसायीको भुक्तानी नदिएको चालु आर्थिक वर्षको ७ महिना बित्दा अर्थात् माघ मसान्तसम्म ६३ अर्ब ५७ करोड ८९ लाख रुपैयाँ पुँजीगत खर्च भएको छ। पुँजीगत खर्च सुरुवाती विनियोजनको तुलनामा २१०५ प्रतिशत खर्च हो। सोमबारसम्म लक्ष्यको २४४४ प्रतिशतमात्र पुँजीगत खर्च भएको हो। विकासे खर्च नगर्ने अर्थतन्त्रको पुरानै रोग हो। गत वर्ष पनि यस अवधिमा जम्माजम्मी २१ प्रतिशत पुँजीगत खर्च भएको थियो। अर्कातर्फ निर्माण व्यवसायीले आफूले काम गरेको भुक्तानी नपाएको गुनासो गरेका छन्। अहिले विषय चरम उत्कर्षमा पुगेको छ। विगतका वर्षमा काम गर्दै गएपछि अन्य समयमा भुक्तानी नपाए पनि असार मसान्तमा विभिन्न ठाउँको फ्रिज हुने रकमलाई रकमान्तरण गरेर भुक्तानी दिइन्थ्यो। यस्तो काम गत आवको अन्तिममा भएन। निर्माण व्यवसायीले काम गरेको १० अर्ब रुपैयाँ पाएका छैनन् भने बिल नबनेर ४० अर्ब रुपैयाँको शोधभर्ना हुन सकेको छैन। सरकारले व्यवसायीलाई तिर्न बाँकी रकम ६० अर्ब रुपैयाँ पुगेको छ। असारमा भुक्तानी नगरेका कारण साउन १६ गतेबाट आन्दोलन भएको थियो। सहमति गरेर आन्दोलन टुंगिएको भए पनि सकरारले रकम भने दिएको छैन। १६ वैदेशिक रोजगारीमा जाने बढे अहिले दैनिक २ हजारभन्दा बढी नेपाली रोजगारीको सिलसिलामा विदेश जाने गरेका छन्। चालु आवको ७ महिनामा श्रमस्वीकृति लिनेको संख्या ४ लाख बढी छ। आन्तरिक रोजगारी क्षेत्र संकुचित बन्दै जादा विकल्प खोज्दै बिदेसिने संख्या चालु आवमा पनि उच्च देखिने थालेको छ। विदेश जानेमध्ये माघमा मात्र ६२ हजार रहेको वैदेशिक रोजगार विभागले जनाएको छ। विगत २ वर्षअघिको सामान्य अवस्थामा नेपालबाट मासिक औसत ४० हजार युवा मात्र वैदेशिक रोजगारीमा जाने गरेकोमा २ वर्षयता यसको दरमा व्यापक वृद्धि भएको हो। १७ अध्ययनका लागि विदेश जानेले लगे ५९ अर्ब, नेपालका क्याम्पसमा विद्यार्थीको हाहाकार यतिबेला नेपालमा स्नातक अध्ययन गराउन कलेजहरूमा विद्यार्थीको खडेरी छ। १२ पास गरेपछि थप अध्ययनका लागि विदेश लाग्ने परिपाटीले अब्बल विद्यार्थीको अभाव खड्किएको छ। नेपालमा राम्रो स्नातक पढाइ महँगो बनेको, सो खर्चले विदेशमै रोजगारी ग्यारेन्टीसहितको पढाइ मिल्ने भएकाले विद्यार्थीले विदेश नै रोज्ने गरेका छन्। विदेशको जीवन शैली देखेर पनि उनीहरू स्नातक पढ्न विदेश नै जान लालायित बन्ने गरेका छन्। पछिल्लो ६ महिनाको तथ्यांकअनुसार यस अवधिमा विदेश पढ्न जाने विद्यार्थीले कुल ५९ अर्ब रुपैयाँ विदेश लगेका छन्। जुन गत वर्षको सोही अवधिभन्दा २४ अर्ब रुपैयाँ बढी हो। गत वर्षको माघसम्म विदेश पढ्न जाने क्रममा ३५ अर्ब रुपैयाँ बाहिरिएको थियो। १८ वित्तीय अराजकतामा वृद्धि बैंक तथा वित्तीय संस्थाविरुद्ध हुने अराजक गतिविधि बढेको छ। बैंकका कर्मचारीलाई मोसो दल्ने, लिएको ऋण तिर्नुपर्दैन भनेर नाराजुलुस गर्ने कार्य वृद्धि भएको छ। विशेष गरी राजनीतिक रूपमा व्यक्तिगत उद्देश्य पूरा गर्ने हेतुले बैंकिङ र नियामकमााथि आक्रमण भइरहेको छ। १९ बैंकका कर्मचारीलाई थुन्दा वित्तीय क्षेत्र निराश बैंकिङ क्षेत्र सशंकित बन्नुको अर्को कारण पनि छ। प्रहरीले बैंकका उच्च पदस्थ कर्मचारीलाई पक्राउ गर्दा बैंकरहरू अत्तालिएका छन्। कमसल धितोविरुद्ध बढी कर्जा दिएको आरोपमा बैंकका दर्जन कर्मचारी पक्राउ भएपछि बिनाधितो कर्जा दिएकै आधारमा पक्राउ हुनुले सरकार परियोजनामा आधारित वित्तीयकरणको विरुद्धमा रहेको संकेत गर्ने प्रतिक्रिया बैंकिङ क्षेत्रले दिएको छ। २० साधारण खर्चका लागि ऋण, बन्द उद्योग चलाउने उद्घोषण विरोधाभाषपूर्ण सरकारले ७ महिनामा २ खर्ब २ अर्ब रुपैयाँ नयाँ सार्वजनिक ऋण लिएको छ। यस अवधिमा ५२ अर्ब वैदशिक ऋण तथा १ खर्ब ५० अर्ब आन्तरिक ऋण उठेको छ। सरकार चलाउनै ऋण लिनुपरेको अवस्थामा सरकारले आफैंले निजी क्षेत्रलाई दिएर बन्द गरेको उद्योग चलाउने योजनामा छ। प्रधानमन्त्री पुष्पकमल दाहालले बन्द भएका हेटौँडा कपडा उद्योग, गोरखकाली रबर उद्योग, विराटनगर जुट मिल र बुटवल धागो कारखाना पुनः सञ्चालनमा ल्याउने घोषणा गरेका थिए। जबकि यी उद्योग बन्द भएको २० वर्ष भइसकेकाले उपकरण काम लाग्ने अवस्थामा छैन। २१ बैंकमा थुप्रियो पैसा, ऋण लिन जाँदैनन् कोही बैंक तथा वित्तीय संस्थाहरूमा कोभिडको समयकै बराबर तरलता थुप्रिएको छ। अर्थात् पछिल्लो समय बैंकहरूमा निक्षेप संकलन बढ्दै गएको छ भने कर्जा लगानी न्यून छ। फलस्वरूप बैंकहरूको निक्षेप र कर्जाको अनुपात ८० प्रतिशतमा झरेको छ। अहिले बैंकको ब्याजदर घटिरहेको छ। तर, पनि कर्जा प्रवाह भने त्यो गतिमा बढ्न सकेको छैन। अहिले बैंकहरूको निक्षेपको ब्याजदर औसतमा ७ प्रतिशतभन्दा तल झरिसकेको छ भने कर्जाको ब्याजदर पनि ११ प्रतिशतमा झरेको हो। व्यवसायी नै थप कर्जा लिएर व्यवसाय बढाउने मनस्थितिमा छैनन्। माग नहुँदा व्यवसायीमा कन्फिडेन्ट छैनन्। निर्माण क्षेत्र सुस्त छ, उद्योगहरू आधाभन्दा कम क्षमतामा चलिरहेका छन्। व्यवसायीले थप कर्जा लिएर व्यवसाय बढाउने ठाउँ छैन। अर्थतन्त्रमा मन्दीमा रहेकाले व्यवसायीले नयाँ लगानी थप्न चाहेका छैनन्। नयाँ व्यवसाय सुरु गर्न चाहने पनि परिस्थिति हेरेर बसेका छन्। २२ कृषकको भुक्तानी खोइ ? सरकारी तथा निजी क्षेत्रका डेरी उद्योगीले किसानलाई चारदेखि पाँच महिनासम्मको भुक्तानी दिएका छैनन्। देशभरका दुग्ध किसानले छ अर्ब रुपैयाँ पाउन बाँकी छ। त्यसमध्ये सबैभन्दा बढी दुग्ध विकास संस्थान (डीडीसी) छ। किसानहरू बक्यौता रकमको माग गर्दै गत फागुन ८ गतेदेखि आन्दोलनमा छन्।"
त्रिशुली बस दुर्घटना अपडेट : मृतकको सङ्ख्या ७ पुग्यो,"मलेखु : धादिङको गजुरी गाउँपालिका५ घाटबेँसीमा भएको बस दुर्घटनामा मृत्यु हुनेको सङ्ख्या सात जना पुगेको छ। कपिलवस्तुबाट काठमाडौँतर्फ आउँदै गरेको लु२ख २१२१ नम्बरको यात्रुवहाक बस पृथ्वीराजमार्गको घाटबेँसी भन्ने ठाउँबाट आज बिहान त्रिशूली नदीमा खसेको थियो । दुर्घटनामा एक जना महिलासहित सात जनाको मृत्यु भएको जिल्ला प्रहरी कार्यालय धादिङका प्रहरी उपरीक्षक गौतम केसीले जानकारी दिए। मृतकको सनाखत हुन बाँकी छ। उनले दुर्घटनामा ३० जनाभन्दा बढी घाइते भएका बताए। प्रउ गौतमले 'घाइतेको उद्धार गरी स्थानीय स्वास्थ्य संस्थामा प्राथमिक उपचारपछि अधिकांशलाई थप उपचारका लागि काठमाडौँ पठाइएको छ।' घटनास्थलमा नेपाल प्रहरी, सशस्त्र प्रहरी बल, नेपाली सेना स्थानीयवासीले उद्धार गरिरहेका छन्। उद्धार जारी छ। बस नदीमा डुबेकाले मृतकको सङ्ख्या बढ्न सक्ने प्रहरीको अनुमान छ।सशस्त्र प्रहरी बल, विपद् व्यवस्थापन तालिम शिक्षालय कुरिनटार चितवनको टोली पनि उद्धारमा जुटिरहेको छ। बस चालक रुपन्देही लुम्बिनी संस्कृति नगरपालिका ९ का ३८ वर्षीय हरिराम हरिजनलाई प्रहरीले नियन्त्रणमा लिएको छ। रासस"
भिजिट भिसामा देश छोड्ने ह्वात्तै बढे,"काठमाडौं : भिजिट भिसामा नयाँ मापदण्ड आएसँगै बिदेसिने नागरिकको संख्या ह्वात्तै बढेको छ। गृह मन्त्रालयले माघ १० गतेदेखि भिजिट भिसामा जाने नागरिकको लागि नयाँ मापदण्ड जारी गरेसँगै यो संख्या झन्डै दोब्बरले बढेको हो। अध्यागमन विभागको तथ्यांकअनुसार भिजिट भिसामा नयाँ मापदण्ड लागू हुनुपूर्व नेपालको बाटो हुँदै दैनिक करिब ९ सय ७५ नागरिक भिजिट भिसामा बाहिरिने गर्दथे। तर नेपाल सरकारले माघ १० गतेदेखि भिजिट भिसामा नयाँ मापदण्ड लागू गर्यो। यससँगै यसअघिको संख्या बढेर दैनिकी १५ सयको हाराहारीमा पुगेको छ। नयाँ मापदण्ड लागू भएको माघ १० देखि फागुन १५ सम्मको तथ्यांक हेर्दा यसबीच ४२ हजार ६ सय २८ जना भिजिट भिसाको नाममा बाहिरिएका छन्। यसैको ठीक अघिल्लो महिना अर्थात् भिजिट भिसामा नयाँ मापदण्ड आउनुभन्दा अघिल्लो एक महिनामा २९ हजार २ सय ९६ जना भिजिट भिसामा बाहिरिएका छन्। अहिलेकै समयमा ठीक एक वर्ष पहिलेको तथ्यांक हेर्ने हो भने माघ १० देखि फागुन १५ गतेसम्म ३६ हजार ८ सय ४८ जना भिजिट भिसामा विदेश गएका छन्। त्यस्तै अघिल्लो वर्षकै पुस ८ देखि माघ ९ गतेको तथ्यांक हेर्ने हो भने यो बीचमा ३३ हजार ५३ जना भिजिट भिसामा विदेश गएका छन्। मापदण्ड लागू हुनुपूर्व अघिल्लो वर्ष यहीँ महिनामा दैनिकी १२ सयको हाराहारीमा भिजिट भिसामा विदेश गएको पाइएको छ भने नयाँ मापदण्ड लागू भएसँगै यो संख्या बढेर दैनिकी १५ सय पुगेको छ। भिजिट भिसामा नयाँ मापदण्ड आएसँगै भिजिट भिसामा विदेश जानेको संख्या बढेको अध्यागमनका कर्मचारी बताउँछन्। हाकिम दिएको स्वविवेक अधिकारको कहीँ कतै दुरुपयोग हुन थालेपछि गृह मन्त्रालयले नयाँ मापदण्ड जारी गरेको थियो। हाकिमको स्वविवेक अधिकारभन्दा पनि निश्चित मापदण्ड तोकिएपछि भिजिट भिसामा जानेको संख्या बढेको अध्यागमनका कर्मचारी बताउँछन्। हाकिमलाई स्वविवेक अधिकार दिँदा बेलाबेलामा अध्यागमनका कर्मचारी माथि नै प्रश्न उठ्ने गरेको थियो तर यो मापदण्ड आएपछि हामीलाई पनि ठीक भएको छ उनीहरूको भनाइ थियो। केही कर्मचारीले अधिकारको दुरुपयोग गर्दा समग्र कर्मचारी माथि नै प्रश्न उठ्ने गरेको भन्दै अब निश्चित मापदण्ड बनाएपछि त्यो समस्या अन्त्य भएको उनीहरूको भनाइ छ। हाकिमको स्वविवेकका कारण अध्यागमनमा सेटिङ बढेको भन्दै सञ्चारमाध्यमले पटकपटक खबरदारी गरेपछि सेटिङलाई अन्त्य गर्न भन्दै भिजिट भिसामा जानको लागि निश्चित मापदण्डसहित गृह मन्त्रालयले माघ १० गतेदेखि नयाँ मापदण्ड लागू गरेको थियो। स्वघोषणा फारमसहित ६ बुँदाको मापदण्ड जारी गरेपछि एयरपोर्टमा आर्थिक चलखेलसमेत बन्द भएको जानकारहरू बताउँछन्। भिजिट भिसा भन्नेबित्तिकै पैसाको बार्गेनिङ हुने गरेको र यो मापदण्ड आएपछि पैसाको बार्गेनिङ अन्त्य भएको जानकारहरूको भनाइ छ। सरकारले भिजिट भिसामा यसअघिको १७बुँदे प्रावधान खारेज गर्दै नयाँ व्यवस्था कार्यान्वयनमा ल्याएको थियो। भिजिट तथा पर्यटक भिसामा विदेश यात्रामा जानका लागि आवश्यक पर्ने कागजातबारे स्पष्टसहित नयाँ मापदण्ड ल्याएको थियो। जसअनुसार यात्रा अनुमति पाउन कम्तीमा ६ महिनाको वैध अवधि भएको राहदानी हुनुपर्नेछ। यस्तै सम्बन्धित देशको प्रवेशाज्ञा वा अनअराइभल प्राप्त हुने मुलुक भए प्रवेशाज्ञा नचाहिने व्यवस्था गरिएको छ। यस्तै दुईतर्फी हवाई टिकट हुनुपर्ने, भ्रमण अवधिभर होटेल बुकिङ गरेको प्रमाण वा होटेल बुकिङ नभई आफन्तसँग रहने भएमा एकाघरका तीन पुस्ताभित्रको नाता खुल्ने नागरिकता प्रमाणपत्र वा अन्य कुनै प्रमाणपत्र हुनुपर्ने भनिएको छ। यस्तै भ्रमणको सम्पूर्ण खर्च व्यहोर्ने सरकारी तथा गैरसकारी संस्थाको निमन्त्रणा पत्र वा सो नभएमा कम्तीमा पाँच सय अमेरिकी डलरबराबरको नगद सटही भएको प्रमाण पनि हुनुपर्ने भनिएको छ। यस्तै संयुक्त अरब इमिरेटस्, बहराइन, कुबेत, कतार, ओमन र साउदी अरेबियामा भिजिट भिसामा भ्रमण गर्दा अनुसूची २ बमोजिम स्वःघोषणा फारम अनिवार्य गरिएको छ। भिजिट भिसा अर्थात् पर्यटक भिसामा नेपाली नगरिक विदेश गएर कति नेपाली सही समय फर्किए भन्ने यकिन तथ्यांक कतै भेटिँदैन। भिजिट भिसा अर्थात् पर्यटक भिसामा विदेश गएर काम गर्न नहुने नेपाल सरकारले पटकपटक सूचना जारी गरे पनि पछिल्लो तथ्यांक हेर्दा भिजिट भिसामा विदेश पुगेका नागरिक काम खोजेर उतै बसेका छन् भन्ने देखाउँछ।"
पर्यटकीय वैकल्पिक पदमार्गको मर्मत,"जोमसोम : यातायात सञ्जालले ओझेलमा परेका वैकल्पिक पदमार्ग तथा प्रयोगविहीन अवस्थाका जीर्ण पदमार्गहरूको मर्मत तथा सुधारलाई गर्न थालेको छ। राष्ट्रिय प्रकृति संरक्षण कोष, अन्नपूर्ण संरक्षण क्षेत्र आयोजना (एक्याप) मुस्ताङले पर्यटकीय पदमार्गहरूको मर्मत तथा सुधारमा प्राथमिकता दिएको हो। चालु आर्थिक वर्ष २०८००८१ को वार्षिक स्वीकृत कार्यक्रमअनुसार अन्नपूर्ण संरक्षण क्षेत्र आयोजना (एक्याप)ले विशेष तीन वैकल्पिक पदमार्गको मर्मत तथा सुधारमा जोड दिएको छ। अन्नपूर्ण चक्रीय पदमार्ग हुँदै मनाङबाट मुस्ताङ प्रवेश गर्ने थोरङ्लापासदेखि म्याग्दी र मुस्ताङको अन्तिम बिन्दु थासाङ गाउँपालिका४ पैरोथाप्लासम्मको उक्त पदमार्गको मर्मत तथा सुधारमा एक्यापले उच्च प्राथमिकता दिएको छ। एक्याप मुस्ताङले थोरङ्लापास वैकल्पिक पदमार्ग, तिलिचो पदमार्ग र सौरुसिर्खुम वैकल्पिक पदमार्ग मर्मत सुधार गर्दै गरेको बताइएको छ। यी वैकल्पिक पदमार्ग सडक तथा विभिन्न कारणले जीर्ण बन्दै गइरहेका थिए। एक्याप मुस्ताङका कार्यालय प्रमुख प्रमोदराज रेग्मीले पर्यटकीय वैकल्पिक पदमार्गको मर्मत सुधार गरी पर्यटकका लागि सहज बनाइएको जानकारी दिए। उनले चालु वर्षको विनियोजित बजेटले गत कात्तिकदेखि एक्यापले तीन पदमार्गको मर्मत सुधार गर्दै गरेको बताए। एक्यापका अनुसार मनाङहुँदै मुस्ताङ भित्रिने पर्यटकका लागि थोरङ्लापासदेखि मुक्तिनाथसम्म, घरपझोङ गाउँपालिका५ ठिनीदेखि तिलिचो पदमार्गको मेसोकोन्दोपाससम्म र थासाङ गाउँपालिका२ को सौरुदेखि सिर्खुमसम्मको वैकल्पिक पदमार्गको मर्मत तथा सुधार भइरहेको कार्यालय प्रमुख रेग्मीको भनाइ छ। अन्नपूर्ण संरक्षण क्षेत्र आयोजनाअन्तर्गत एक्याप मुस्ताङले पर्यटकीय पदमार्ग मर्मतसँगै पर्यटकीय पदमार्गहरूमा साइन पोस्टिङ गर्ने, अन्नपूर्ण संरक्षण भित्र पर्यटकले अवाञ्छित गतिविधि हुन नदिन पर्यटकले गर्न हुने र नहुने कार्य र पर्यटकीय पदमार्ग हुँदै पुग्न सकिने पर्यटकीय गन्तव्यहरूको जानकारीमूलक सूचना बोर्डहरू टाँस्ने कामलाई अघि बढाएको कार्यालय प्रमुख रेग्मीले उल्लेख गरे। एक्यापले मुक्तिनाथदेखि वारागुङ मुक्तिक्षेत्र१ लुप्रासम्मको वैकल्पिक पदमार्ग साइन पोस्टिङ गर्ने जानकारीमूलक सूचनाबोर्डको पुनर्लेखन गर्ने र आवश्यकताअनुसार स्थापना गर्ने काम भइरहेको बताए। वैकल्पिक पदमार्गमा यात्रा गर्दा पर्यटक अलमलमा नपरून् भन्ने उद्देश्यले राखिएको साइन पोस्टिङले पदमार्गमा यात्रा गर्ने पर्यटकलाई निकै ठूलो सहयोग पुग्ने कार्यालय प्रमुख रेग्मीको विश्वास छ। यसैगरी, मुस्ताङको ठिनी हुँदै तिलिचो जाने पदमार्गको मर्मत तथा सुधारको सर्भे र त्यहाँ साइन सर्भे भइसकेको र चाँडै त्यहाँ पदमार्ग मर्मतसुधार तथा जानकारीमूलक सूचना बोर्डकोप पुनर्लेखन गरी पुनस्र्थापना गर्ने योजना रहेको बताए। एक्यापले अपुग भएका पर्यटकीय पदमार्गहरूका लागि साइन पोस्टिङ तथा जानकारीमूलक सूचना बोर्ड लेखन कार्यलगायतको सर्भे सम्पन्न गरेको बताएको छ। मुस्ताङमा पर्यटकीय पदमार्ग स्तरोन्नति गर्ने क्रममा छैरोचिमाङ पदमार्ग, चिमाङछैरो पदमार्ग र सौरुसिर्खुम पदमार्ग र टिटी, कुञ्जो, झिप्रा देउराली हुँदै पेरोथाप्ला पदमार्गहरूमा साइन पोस्टिङसहित पर्यटक लक्षित साइन पोस्टिङ र सूचना बोर्डहरू राख्ने कार्य सकिएको छ। यसैगरी बेनीजोमसोम राष्ट्रिय राजमार्ग नजिकै पर्ने लेतेकैकु पर्यटकीय वैकल्पिक पदमार्गको समेत सर्भे सम्पन्न गरेको छ। यसैगरी, वैकल्पिक पदमार्गहरू परेका स्थानमा फोहोर व्यवस्थापन गर्ने कार्यममा समेत जोड दिएको छ। एक्यापले पर्यटकले यात्रा गर्ने पदमार्गहरूमा आवश्यकता निर्धारण गरेर फोहोर राख्ने डस्टबिनको समेत व्यवस्था गरेको कार्यालय प्रमुख रेग्मीले जानकारी दिए। पछिल्लो समय सडक सञ्जालका कारण मुस्ताङका पर्यटकीय पदमार्गहरू ओझेलमा पर्दै गइरहेका छन् भने भएका पदमार्गसमेत पर्यटकले यात्रा गर्न छाडेपछि जीर्ण बन्दै गइरहेको छ। सडक यातायातका कारण मुस्ताङमा पर्यटक पदमार्गहरूको अस्तित्व समाप्त हुन थालेकाले यसको मर्मत सुधार र संरक्षणको आवश्यकता परेको हो। हवाईमार्ग तथा सडक यातायातका कारण कतिपय पर्यटकले पर्यटकीय पदमार्गमा हिँड्न छाडिसकेका छन् भने वैकल्पिक पदमार्ग प्रयोग नगरी राजमार्ग सडक प्रयोग गरी हिँड्ने पर्यटकले समेत सवारीसाधनको धुवाँ र धुलो खानपर्ने आवश्यकता छ। राउन्ड अन्नपूर्ण हुँदै मुस्ताङ भित्रिने निकै कम पर्यटकले मात्र वैकल्पिक पदमार्ग प्रयोग गरेको पाइएको छ भने अधिकांशले राजमार्ग सडक तथा सवारीसाधनमा यात्रा गर्ने गरेका छन्। यसैगरी राष्ट्रिय गौरवको बेनीजोमसोमकोरला सडकका कारण मुस्ताङमा दर्जनौं वैकल्पिक पर्यटक पदमार्ग माँसिएका छन् भने पर्यटकका लागि सरोकारवाला निकायले नयाँ वैकल्पिक पदमार्ग पहिचानमा जोड दिन नसक्दा पदमार्गहरूको अस्तित्व संकटमा पर्न थालेको हो।"
"कपिलबस्तुबाट काठमाडौं आउँदै गरेको बस त्रिशुलीमा खस्यो, ५ जनाको मृत्यु",काठमाडौं : कपिलबस्तुबाट काठमाडौं आउँदै गरेको रात्रीबस त्रिशुलीमा खस्दा ५ जनाको मृत्यु भएको छ। लु २ ख २१२१ नम्बरको यात्रुबाहक बस आज बिहान ५ बजे धादिङको गजुरी५ घाटबेशीमा अनियन्त्रित भई त्रिशुली नदिमा खसेको सशस्त्र प्रहरीका सहप्रवक्ता शैलेन्द्र थापाले जानकारी दिए। बसमा सवार ३७ जनालाई सशस्त्र प्रहरी बल नेपाल विपद व्यबस्थापन सुरक्षा बेश आदमघाटबाट डिएसपिको कमाण्डमा खटिएको १८ जनाको टोलीले उद्धार गरी गजुरी अस्पतालतर्फ पठाइएको उनले जनाए । उक्त स्थानमा विपद ब्यबस्थापन तालिम शिक्षालय कुरिनटारबाट इन्सपेक्टरको कमाण्डमा ६ जना गोताखोर सहित २० जनाको टोली खटिएको जनाइएको छ। मृतक तथा घाइतेको पहिचान खुलेको छैन। समाचारको विस्तृत विवरण आउन बाँकी छ।
खानेपानी समस्या कहिलेसम्म ?,"मानव जीवनका लागि पानी अपरिहार्य तत्व हो। मानिसको दैनिक व्यवहारका अनेकौं काममा पानी आवश्यक पर्छ। यसको विकल्प छैन। पानी मानिसको गास, बास, कपाससँगै लिनैपर्ने आधारभूत आवश्यकता मध्यमै पर्छ। बिहान उठेदेखि राति नसुतुन्जेल उपयोग हुने पदार्थ पनि पानी हो। पानी बिनाको जीवन कल्पना गर्न सकिँदैन। नेपालको संविधान २०७२ को धारा ३५ मा स्वास्थ्यसम्बन्धी हकअन्तर्गत प्रत्येक नागरिकलाई स्वच्छ खानेपानी तथा सरसफाइमा पहुँचको स्पष्ट व्यवस्था छ। तथापि हाम्रो जिल्लाका ६ वटै स्थानीय तहका अधिकांश क्षेत्रमा खानेपानीको चरम अभाव छ। निर्माणाधीन खानेपानी योजना कार्यान्वयनका लागि सम्बन्धित निकायबाट समयमा नै बजेट निकासा नहुँदा, बजेट निकासा भए पनि सीमित बजेट विनियोजनले स्थानीय बासिन्दाले वर्षौंदेखि समस्या झेल्दै आएका छन्। वर्षायाममा आकाशे पानीमा निर्भर मानिस सुक्खायाममा पानीको हाहाकारले सास्ती खेप्नुपर्ने बाध्यतामा छन्। खानेपानी समस्याका कारण बालबालिकालाई विद्यालय पठाउन सकेका छैनन्। दिगो विकास लक्ष्यको छैटौं लक्ष्यमा सफा पानी तथा सरसफाइअन्तर्गत सफा पानी तथा सरसफाइमा सबैको पहँुच सुनिश्चित गर्ने उल्लेख छ। यही लक्ष्य प्राप्तिका लागि लुम्बिनी प्रदेश सरकारको आवधिक योजनामा आव २०८०८१ सम्ममा प्रदेशका सबै नागरिकलाई आधारभूत खानेपानीको व्यवस्था पुर्याउन एक घर एक धारा योजना अभियान सुरु गरेको थियो। यही योजना अनुरूप अर्घाखाँचीका ६ वटा पालिकामा सञ्चालित १ सय ५१ वटा बहुवर्षीय खानेपानीका योजनाहरू सञ्चालन गर्न वार्षिक सरदर ५० करोड आवश्यकता पर्छ। यद्यपि यस आर्थिक वर्षमा जम्मा १३ करोड मात्र बजेट विनियोजन भएको छ। यसले जिल्लामा सञ्चालित योजनालाई निरन्तरता मात्र दिन सकिने छ। कुनै पनि योजना सम्पन्न गर्न नसकिने भएकाले अझै केही वर्ष अर्घाखाँचीवासी सुक्खा मौसममा पानीको हाहाकारबाट मुक्त हुने अवस्था देखिँदैन। (सारु ,पाणिनी बहुमुखी क्याम्पसका सहप्राध्यापक हुन्।)"
बेहाल वायुसेवा निगम,"नेपाल सरकार स्वामित्वको नेपाल वायुसेवा निगम (एनए) वास्तवमै किंकर्तव्यविमूढ अवस्था छ । भएका जहाज बिक्री गर्न खोज्छ, केही जहाज किन्न पनि खोज्छ र भाडामा लिने प्रक्रिया पनि थाल्छ । तर कुनैमा सफल हुँदैन । जहाज बिक्री गरेर हुने कि नयाँ थपेर भन्ने कुनै यकिन दृष्टिकोण छैन । गर्दा के हुने हो भनेर समिति बनाउँदै सुझाव पनि माग्छ । समितिपिच्छेका थरीथरी राय आउँछन् । एउटा न्यारोबडी जहाज मर्मतका लागि इजरायल पठाएको छ, तर निर्धारित समावधिमा पनि मर्मत भएको छैन । सर्त पालना नगरेको इजरायल कम्पनीका अघि निगम निरीह छ । आन्तरिक उडानतर्फको ट्विनअटर एउटा जहाज त्रिभुवन विमानस्थलमै घाम तापिरहेको छ । उडानका लागि आवश्यक मर्मत हुन २०७१ सालमा चीनबाट पाएका र किनेका गरी ६ जहाजमध्ये ५ वटा बिक्री गर्न खोज्दा क्रेता भेटिएको छैन । अन्तर्राष्ट्रिय उडान गर्न आवश्यक जहाज भाडामा लिने प्रक्रिया पूरा भएको छैन । नयाँ किनेर थप्ने हो भने पनि त्यो कसरी नाफामा जान्छ भन्ने ग्यारेन्टीसहितको व्यापारिक योजना छैन । अन्तर्राष्ट्रिय उडानका गन्तव्यमध्ये आधामा मात्रै निगमका जहाजले उडान गरिरहेका छन् । आन्तरिकतिर पनि ३९ गन्तव्यमध्ये १९ वटामात्रै सेवा छ । व्यवस्थापकीय गञ्जागोलकै कारण निगम ऋणको चेपटामा डुबेको छ । ४७ अर्ब रुपैयाँ दीर्घकालीन ऋणको ब्याजमात्रै १० प्रतिशतका दरले तिरिरहनुपरेको छ । सोल्टी होटलमा रहेको निगमको सेयर बिक्री गरी पैसा जोहो गर्ने कि अर्काे विकल्प खोज्ने भन्नेमा पनि द्विविधा छ । लफडै लफडाका कारण निगमको बेहाल छ र अस्तव्यस्तता । खासमा सरकारले निगमलाई निजी संस्थासँगको साझेदारीमा अर्थात् कम्पनी मोडेलमा लगेर चलाउनु मनासिव देखिएको छ । सरकार आफैंले व्यवस्थापन गर्न सक्दैन भन्ने पटकपटक पुष्टि भइसकेको छ । कि व्यवस्थापकीय सुधारमा सरकारले समाधानका उपाय पहिल्याएर ठोस कदम चाल्नुपर्छ । तर यथास्थितिमै जहाज बिक्री गरेर वा नयाँ किन्दै थपेर जे गरेर भए पनि निगम उँभो लैजाने भन्ने असम्भव जस्तै भइरहेको छ । निगमको दीर्घकालीन भविष्यका लागि दीर्घकालीन रणीतिकै आवश्यक छ । खुद्रा समाधान गरेर निगम बेहालको समुद्रबाट बाहिर निस्कन मुस्किल छ ।"
मन्त्रिपरिषद् भागबन्डामा आआफ्नै दाबी,"काठमाडौं : प्रभावशाली मन्त्रालय भागबन्डामा सत्तागठबन्धनमा सहमति जुट्न सकेको छैन। गठबन्धनको मंगलबार बसेको बैठकमा गृह र अर्थ मन्त्रालय कसले लिने भन्नेमा सहमति बन्न सकेन। मन्त्रालयमा सहमति नजुट्दै गठबन्धनलाई थप बलियो र फराकिलो बनाउने प्रयास भने सत्तागठबन्धनका नेताहरूले गरिरहेका छन्। त्यसैकारण प्रधानमन्त्री पुष्पकमल दाहाल प्रचण्ड र एमाले अध्यक्ष केपी ओलीले मंगलबार एकीकृत समाजवादीका अध्यक्ष माधव नेपाललाई उनकै निवास पुगेर भेटे, गठबन्धनमा सहकार्यको प्रस्ताव गरे। मन्त्रालय भागबन्डा नहुँदा सोमबार तीन जना मन्त्रीले मात्रै शपथ लिएका थिए। मंगलबारको छलफलमा गृह मन्त्रालयमा रास्वपा सभापति रवि लामिछाने र माओवादी केन्द्रका नेता एवं निवर्तमान गृहमन्त्री नारायणकाजी श्रेष्ठले दाबी गरेका थिए। आफूलाई गृहमन्त्री बनाउन सहयोग माग्दै श्रेष्ठले एमाले अध्यक्ष ओलीसँग पनि भेटघाट गरेका थिए। नयाँ गृह मन्त्रालयमा अरूको पनि दाबी आएपछि कांग्रेसले लामिछानेलाई प्रधानमन्त्रीको अफर गरेको चर्चा पनि चलाइएको छ। गृहमन्त्रीमा लामिछानेकै प्रबल सम्भावना छ। उता अर्थमन्त्री पनि अर्को आकर्षक मन्त्रालय हो। निवर्तमान अर्थमन्त्री डा प्रकाशशरण महतसँगको असहमतिकै कारण कांग्रेससँगको गठबन्धन तोडेका प्रधानमन्त्री दाहालले अर्थ मन्त्रालय आफूले राख्ने दाबी गर्दै आएका छन्। गठबन्धनको सबैभन्दा ठूलो एमाले पनि एउटा आकर्षक मन्त्रालय राख्न चाहेको छ। उसको पनि अर्थ मन्त्रालयमा दाबी छ। मन्त्रालय भागबन्डको प्रारम्भिक चरणको मात्रै छलफल भएकाले सरकारलाई पूर्णता पाउन अझै केही समय लाग्ने गठबन्धनका नेताहरू बताउँछन्। माओवादी केन्द्रका महासचिव देव गुरुङले मन्त्रिपरिषद् विस्तारको तयारी भइरहेको बताए। उनले भने, छिट्टै सबै कुरा टुंगिन्छ। गठबन्धनमा एमाले, माओवादी केन्द्र, राष्ट्रिय स्वतन्त्र पार्टी र जनता समाजवादी पार्टी छन्। एकीकृत समाजवादी, जनमत पार्टी, नागरिक उन्मुक्ति पार्टी, लोकतान्त्रिक समाजवादी पार्टीलगायतलाई पनि समेट्ने गृहकार्य भइरहेको पनि मन्त्रालय भागबन्डामा केही दिन अरू लाग्ने नेताहरू बताउँछन्। त्यस्तै, सरकारको न्यूनतम सहमतिको साझा कार्यक्रमसहित केही नीतिगत विषयमा पनि छलफल भइरहेको नेताहरूको भनाइ छ। नेपाल भेट्न ओली र प्रचण्ड पुगे कोटेश्वर एकीकृत समाजवादीका अध्यक्ष माधवकुमार नेपाललाई फकाउन प्रधानमन्त्री दाहाल र एमाले अध्यक्ष ओली मंगलबार साँझ कोटेश्वर पुगेका थिए। प्रतिनिधिसभामा एकीकृत समाजवादीको १० सिट छ। उक्त भेटमा एमाले उपाध्यक्ष विष्णु पौडेल र महासचिव शंकर पोखरेल पनि सहभागी थिए। एमाले अध्यक्ष ओली र नेपालबीच लामो समयपछि औपचारिक भेटघाट भएको हो। ओलीले सोमबार नेपाललाई टेलिफोन गरेर सत्तागठबन्धनमा सहकार्यका लागि आग्रह गरेका थिए। तर, नेपालले फोनबाट नभई भेटेरै सल्लाह गर्नुपर्ने अडान राखेका थिए। त्यसपछि, प्रधानमन्त्री दाहाल र ओली उनकै निवास पुगेका थिए। ०७८ भदौ २ मा एमाले फुटाएर एकीकृत समाजवादी गठन गरेपछि ओली र नेपालबीच निकै तिक्तता थियो। त्यसअघि नेकपामा हुँदा पनि नेपाल र ओलीबीच सम्बन्ध राम्रो बनेन्। तत्कालीन प्रधानमन्त्री ओलीले ०७७ पुस ५ मा संसद् विघटन गरेपछि त दुई नेताबीच पानी बाराबारकै स्थिति उत्पन्न भयो। नेकपामा हुँदा नेपाल र प्रचण्ड एक भएर ओलीलाई एक्ल्याका थिए। ओली र नेपालबीच इगो रहँदै आएको थियो। गत वर्ष एमालेले राष्ट्रपतिमा प्रस्ताव गर्दा पनि नेपालले अस्वीकार गरेका थिए। तर, १५ वर्ष नेपालले पार्टीको नेतृत्व गर्दा भने ओली उनका विश्वासपात्र नै थिए। नयाँ गठबन्धनमा समावेश हुने विषयमा नेपालले सकारात्मक उत्तर दिएको बताइएको छ। यस्तै ६ सिट रहेको जनमतलाई पनि सत्तागठबन्धनमा ल्याउने प्रयास भइरहेको छ। जनमत पार्टीले मधेस प्रदेशको मुख्यमन्त्रीमा बार्गेनिङ गरिरहेको छ। हाल मधेस प्रदेशमा जसपाको नेतृत्वमा सरकार छ। नयाँ गठबन्धनले जनमतलाई भन्दा जसपालाई नै प्राथमिकता दिएको छ। नयाँ गठबन्धनको आठबुँदे सहमतिमा जसपा नै सहभागी छ। यस्तै ४ सिट रहेको लोसपा र नागरिक उन्मुक्तिलाई पनि गठबन्धनमा ल्याउने प्रयास भइरहेको छ। एमाले प्रचाग विभाग प्रमुख राजेन्द्र गौतमले सरकारलाई पूर्णता पाउन केही समय लाग्ने बताए। गठबन्धनमा संख्या बढाउने विषय प्राथमिकतामा रहेको बताए। न्यूनतम साझा कार्यक्रममा बनाएपछि मात्रै मन्त्रालयको बाँडफाँट हुने उनले बताए। मन्त्रालयको विषयमा छलफल सुरु भएको छैन, उनले भने। चार दलले शक्ति बाँडफाँट गर्दै आन्तरिक सहमति जुटाउन एकएक जना सदस्य रहेको कार्यदल गठन गरिसकेका छन्। जसमा एमालेबाट महासचिव शंकर पोखरेल, माओवादी केन्द्रका उपमहासचिव वर्षमान पुन, रास्वपाका उपसभापति स्वर्णिम वाग्ले र जसपाका सहअध्यक्ष राजेन्द्र श्रेष्ठ छन्। सोमबार मात्रै पुरानो कांग्रेससहितको गठबन्धन भत्काएर एमालेसहितको गठबन्धन बनेको हो। नयाँ गठबन्धनमा एमालेको ८८, माओवादीको ३२, रास्वपाको २१ र जसपाको १२ सिट गरी १४३ सिट छ। २७५ सदस्यीय प्रतिनिधिसभामा बहुमतका लागि १३८ सिट चाहिन्छ। तर, अन्य साना दललाई गठबन्धनमा भित्र्याउने कोसिस भइरहेको छ। एमालेको प्रमुख सचेतकमा बर्तौला र सचेतकमा बराल एमालेको प्रतिनिधिसभाको प्रमुख सचेतकमा महेशकुमार बर्तौला मनोनीत भएका छन्। प्रमुख सचेतक रहेका पदम गिरी मन्त्री नियुक्त भएपछि बर्तौलाले प्रमुख सचेतकको जिम्मेवारी दिइएको हो। यसअघि बर्तौला सचेतक थिए। सांसद बर्तौला मकवानपुर २ बाट प्रतिनिधिसभामा निर्वाचित भएका थिए। सचेतकमा भने सुनिता बराल मनोनीत भएकी छन्। झापाकी बराल समानुपातिक सांसद हुन्। दुवै जना पहिलोपटक प्रतिनिधिसभा सदस्यमा भएका युवा नेता हुन्।"
"अर्थतन्त्रका अवरोध यथावत, यसकारण बनेन लगानीको वातावरण","काठमाडौं : नेपालको अर्थतन्त्रमा अहिले सन्नाटा छाएको मात्र छैन, चाँडै यथोचित सम्बोधन नगरे उकास्नै नसकिने भुमरीमा फस्ने देखिएको छ। व्यावसायिक क्षेत्रको मनोवल गिरेको र अर्थतन्त्रका ऐना मानिने सूचकहरूमा देखिएको निराशाले यस्तै संकेत गर्छन्। व्यवसायीले सार्वजनिक मञ्चमा व्यक्त गर्ने धारणामा कहीँ कतै आशा सुनिँदैन। महँगी र गरिबीको चपेटामा परेका सर्वसाधारणको पीडा र सरकार तथा अर्थतन्त्रको बागडोर सम्हाल्नेले अंकमा बोल्ने समृद्धि ठीक विपरीत छ। सरकारले भने वैदेशिक रोजगारीमा गएकाले पठाएको विदेशी मुद्रा हेरेर देश समृद्धि बनिसकेको उद्घोष गर्न लागेको छ। तर, नेपाली बाहिरिँदा सँगसँगै बाहिरिएको जनशक्ति, शीप र पसिनाले भावि कति पुस्तासम्म नतीजा भोग्नुपर्ने हो भन्ने हिसाबकिताबै नगरी बसेको देखिन्छ। देशको उत्पादन किन घट्यो ? रोजगारी किन सिर्जना भएन ? छिमेकी अर्थतन्त्र लयमा फर्किरहँदा नेपालचाहिँ इतिहासकै ठूलो संकटबाट किन गुज्रँदै छ ? उपभोक्ताको क्रयशक्तिमा किन ह्रास आउँदैछ ? भन्ने अध्ययन सरकारले गरेकै देखिँदैन। अध्ययन गरेर कारण पत्ता लगाएको भए पनि परिस्थिति सुधार्न केही काम गरेको देखिँदैन। अब मुलुकको आर्थिक नीतिको मोडल कस्तो बनाउने भन्ने विषयमा समग्र राजनीतिक दलको एउटै धारणा ल्याउनुपर्छ। आर्थिक मोडलमा प्राकृतिक स्रोत साधनको प्रयोग र राजस्व संकलनलाई आधार बनाउनुपर्छ। खर्च कटौती गर्ने दिशामा जानुपर्छ। दीपेन्द्रबहादुर क्षेत्री, पूर्वगभर्नर, नेपाल राष्ट्र बैंक उच्च पदस्थहरू तथ्यांकमा देशको परिस्थिति बलियो देखाउन मरिमेटेका छन्। आर्थिक वृद्धिदर, रोजगारी दर, मुद्रास्फीतिदर, कुल गार्हस्थ्य उत्पादन, नीति, ब्याजदर जस्ता सर्वसाधारणको जीवनमा कुनै अर्थ नराख्ने र कसैले नबुझ्ने परिसूचक राम्रो बनाउँदै छन्। बृहत्तर अर्थतन्त्र राम्रो बनाउन लागिरहँदा मन्त्री र कर्मचारीहरूले देशमा आमनागरिक पनि छन् जसको जीवनशैली हामीसँग मिल्दैन भन्ने हेक्का राखेको देखिँदैन। किनभने उनीहरूले सर्वसाधारणले झैं नरकको जीवन बिताउनु परेको छैन। जीवनस्तर झनझन् खराब बन्दै गर्दा देशका प्रधानमन्त्रीलाई आफ्नो कुर्सी जोगाउनमा ध्यान छ। गठबन्धन फेरेरै भए पनि सत्ता अवधि लम्ब्याउन लागिपरेका प्रधानमन्त्री पुष्पकमल दाहाल प्रचण्डले समीकरण बदल्दा सरकारकै सबैभन्दा आलोचित, प्रभावहीन र प्रधानमन्त्रीलाई नसघाउने भनिएका अर्थमन्त्री प्रकाशशरण महत पनि बाहिरिएका छन्। फलस्वरूप देशले तुरुन्तै नयाँ अर्थमन्त्री पाउने भएको छ। निवर्तमान अर्थमन्त्री डा महतलाई गठबन्धनको सरकारमा प्रधानमन्त्रीलाई नसघाएको आरोप छ। आरोप सत्य नहुन सक्छ। तर, बितेको एक वर्ष सरकार र अर्थ प्रशासनको काम कारबाहीले देशको अर्थतन्त्र झनझन् तहसनहस भएको संकेत गर्छ। नयाँ गठबन्धबाट सरकारको नेतृत्व गर्ने र भावि अर्थमन्त्रीसामु भत्किएका ती पर्खालहरू पुनः खडा गर्नुपर्ने चुनौती छ। सरकारले राजस्व संकलनमा योगदान नपुग्ने अनुत्पादन क्षेत्रमा बजेट खर्च गरेकाले अर्थतन्त्रमा समस्या देखियो। यस्ता कामले आर्थिक वृद्धिभन्दा पनि सार्वजनिक ऋणको भार मात्रै बढाए। डा विश्व पौडेल, पूर्वउपाध्यक्ष, राष्ट्रिय योजना आयोग सरकारमाथि नै अविश्वास सिर्जना हुने गरी अर्थतन्त्र तहसनहस हुनुका प्रमाण र कारण केके हुन् त ? १ निजी क्षेत्रमाथि निरन्तर प्रहार, उनीहरूको सुझावमाथि बेवास्ता निजी क्षेत्रमाथि सरकारले गरेको प्रहारको फेहरिस्त निकै लामो छ। अर्थतन्त्र सुधारका लागि प्याकेज बनाएरै कार्यक्रम ल्याउनुपर्नेमा न त बजेटमार्फत न त पूरक कार्यक्रममार्फत नै ल्याइयो। कर र हतकडीजस्ता अस्त्र प्रहार गरेर निजी क्षेत्रमाथि निरन्तर धावा बोलियो। त्यसमाथि समस्या समाधानका लागि गम्भीर हुन र संकुचनमा जानबाट रोक्न दिएका सुझाव सरकारी पक्षबाट बेवास्ता भइरह्यो। प्रधानमन्त्री र अर्थमन्त्रीलाई भेटेरै उनीहरूले अनुनय गर्दा पनि आवाज सुन्ने चेष्ठा भएन। २ सुस्ताएको सेयर बजार, सरकारमाथि गुमेको विश्वास अर्थतन्त्रका धेरै ऐनामध्ये एउटा हो, सेयर बजार। पछिल्लो १ वर्षमा २ सय ३३ दिन बजार खुलेकामा नेप्से परिसूचक जम्मा १ सय ३ दिनमात्र बढ्यो। सेयर बजारले नरुचाउने कम्युनिस्ट प्रधानमन्त्री र डेमोक्र्याटिक भए पनि अर्थमन्त्रीप्रति लगानीकर्ताले विश्वास नगर्दा यस क्षेत्रको मनोवल सकारात्मक हुन सकेन। अर्थमन्त्री कर उठाउने नाममा गरेका केही व्यवस्था र ब्रोकर शुल्क घटाउने नेपाल धितोपत्र बोर्डको प्रस्ताव समर्थन नगर्दा उनीप्रति सेयर लगानीकर्ताको चित्त बुझाइ थिएन। १ वर्ष चलेको यो गठबन्धन भत्किँदा सोमबारको नेप्से परिसूचकले देखाएको चित्रले पनि सेयर बजार पछिल्लो गठबन्धनसँग रुष्ट रहेको पुष्टि हुन्छ। सोमबार नेप्से परिसूचक एक घन्टामै ६ प्रतिशतले बढेको थियो। ३ त्रुटिपूर्ण बजेट कार्यक्रम डिजाइन चालु आर्थिक वर्षका लागि गत जेठ १५ गतेको बजेट वक्तव्यमार्फत ल्याइएको योजना र कार्यक्रम नै त्रुटिपूर्ण रहे। कर्मचारीको मनोवल गिराउने गरी भत्ता कटौती गर्ने, बजेटको आकार घटाउने, राजस्वको दायरा बढाउने नाममा नयाँ करका दर कार्यान्वयन गराउने, परियोजना सुरु गर्न सर्त राख्ने जस्ता योजना अर्थतन्त्रको उँधोगतिको कारक मानिन्छ। यस्तो कार्यक्रम सरकारको नेतृत्वसँगको परामर्श र सहमतिबिना ल्याउँदा देशलाई गम्भीर धक्का पुगेको छ। ४ नेपाल राष्ट्र बैंकसँग सम्बन्ध बिग्रिएको सम्बन्धले निम्त्याएको वित्त र मौद्रिक नीतिबीच बेमेल नेकपा एमालेका उपाध्यक्ष छोटो समय अर्थमन्त्री बनेका बेला नेपाल राष्ट्र बैंक र अर्थ मन्त्रालयबीचको सम्बन्ध सुमधुर थियो। गठबन्धन फेरिएर अर्थ मन्त्रालय महतले सम्हालेपछि यो तालमेल टुटेको थियो।तत्कालीन नेपाल कम्युनिस्ट पार्टी नेतृत्वको सरकारले नियुक्त भएका गभर्नर महाप्रसाद अधिकारीसँग महतको केही समयमात्र सौहार्दपूर्र्ण सम्बन्ध थियो। विनिमय सञ्चितिको कारण सरकारको मनोबल बढेको छ । तर, अर्थतन्त्र र निजी क्षेत्रको मनोबल बढेको छैन । वृद्धिदर ऋणात्मक रहेको उत्पादन, खानी, विद्युत्, ग्यास, निर्माण र होलसेल क्षेत्रलाई लयमा फर्काउन आवश्यक छ । अर्थतन्त्रमा आएको शिथिलताले राजस्व संकलन घटाएको छ । प्राडा शिवराज अधिकारी, प्रमुख, त्रिवि अर्थशास्त्र केन्द्रीय विभाग सन्तुलित वित्त र मौद्रिक नीतिको चर्चा अर्थमन्त्री महतले गरिरहँदा नेपाल राष्ट्र बैंकलाई दबाब दिने गरेका थिए। गभर्नर अधिकारी भने केन्द्रीय बैंकको नीति प्रभाव मूल्यांकन गरेरमात्र हेरफेर हुनेमा अडिग देखिन्थे। समयक्रममा केन्द्रीय बैंक लचिलो बन्दै त गयो तर मन्त्रीले भनेकै बेलामा काम नगर्नुको परिणाम मन्त्रीगभर्नर खटपटका रूपमा देखा परेको थियो। ५ आफ्नै पुँजीलाई आम्दानी मानेर आयकर तिर्नुपर्ने व्यवस्था गरिएको बैंकवित्तीय संस्था, व्यवसायीदेखि सेयर बजारसम्मलाई रुष्ठ बनाउने सरकारको धेरै कदममध्ये एउटा हो, आफ्नै पुँजीलाई आम्दानी मानेर आयकर तिर्नुपर्ने व्यवस्था। चालु आवको बजेटसँगै ल्याइएको आर्थिक ऐन २०७९ ले प्रिमियममा एफपीओ जारी गर्दा प्राप्त लाभलाई आयकर मानेर कर तिर्नुपर्ने व्यवस्था गयो। सोही व्यवस्थामा विगतमा नतिरेको भए तिर्न ताकेता गर्दै भुतप्रभावी कानुन पनि बन्यो। प्रतिनिधिसभाले पनि टेबल ठोकेर यो ऐन पारित गयो। यो यस्तो व्यवस्था हो, जसलाई नेपालबाट पुँजी पलायन गराउन भूमिका खेल्न सक्ने एउटा कारक मानिएको छ। साथै, मर्जर र एक्विजिसनको बार्गेन पर्चेज गेन अर्थात् स्वापमा प्राप्त लाभलाई पनि आम्दानी मानेर आयकर तिर्नुपर्ने व्यवस्था गरियो। उल्लेखित दुई नयाँ व्यवस्था गरेर बैंक वित्तीय संस्थाबाट सरकारले १५ अर्बको हाराहारीमा राजस्व संकलन गयो। तर, व्यवसायीको पैसा ढुकुटीमा तानेर सरकारले गर्ने नहुने काम गरेको जानकारले टिप्पणी गरे। ६ ट्रंक र डेडिकेटेड लाइनको बक्यौतालाई पुनः ब्युँझाएर बिजुली काट्ने काम भएको महसुल नतिरेको भन्दै गत पुसमा नेपाल विद्युत प्राधिकरणले दर्जनौं उद्योगको बिजुली काट्यो। उनीहरूले नतिरेको बक्यौता हालैको थिएन। लोडसेडिङको समयमा प्रिमियम बिजुली प्रयोग गरेका उद्योगीले महसुल नतिरेको प्राधिकरणको दाबी छ। प्राधिकरणले २०७५ मा पठाएको बिल उनीहरूले तिरेका छैनन्। उद्योगीहरूले लोडसेडिङ अन्त्य भइसकेको अवस्थामा प्रिमियम मूल्य (थप ६५ प्रतिशत) नतिर्ने बताउँदै आएका छन्। प्राधिकरणले भने लोडसेडिङ भए पनि नभए पनि डेडिकेटेड लाइनको सोहीअनुसार मूल्य तिर्नुपर्ने बताउँदै आएको छ। सोही दाबीअनुसार प्राधिकरणले लाइन नै काटेपछि व्यवसायी सरकारप्रति रुष्ट बनेका छन्। ७ सार्वजनिक ऋण उच्च पछिल्ला वर्षमा सार्वजनिक ऋण उच्च दरले बढिरहेको छ। पछिल्लो पाँच वर्षमा मात्र १३ खर्ब ७ अर्ब रुपैयाँ सार्वजनिक ऋण थपिएको छ। अर्थात् हरेक वर्ष औसतमा साढे २ खर्बभन्दा बढीले सार्वजनिक ऋण बढिरहेको छ। अहिले कुल सार्वजनिक ऋण २३ खर्ब ८६ अर्ब ७७ करोड पुगेको छ। तथ्यांकअनुसार अहिले नेपालको सार्वजनिक ऋणको हिस्सा कुल गार्हस्थ्य उत्पादन (जीडीपी) को ४४३६ प्रतिशत र प्रतिव्यक्ति ऋणको हिस्सा ८१ हजार ८ सय ३७ रुपैयाँ पुगेको छ। गत असार मसान्तसम्म सार्वजनिक ऋण २२ खर्ब ९५ अर्ब ४३ करोड रुपैयाँ थियो। सात महिनामा ९१ अर्ब ३४ करोडले बढेको हो। ८ टाउको दुखाई बन्दै सामाजिक सुरक्षा भत्ता सरकारले सामाजिक सुरक्षा योजनाअन्तर्गतको कार्यक्रमका लागि डेढ खर्ब रुपैयाँ विनियोजन गर्नु परेको छ। यस्तो भत्ताले आम्दानी नहुनेलाई खुसी दिने गरेको छ। तर, जानकारहरू यस्तो खर्च अनुत्पादक भएको र राज्यमाथि भार थपिएको तर्क गर्छन्। यो रकम विकासमा खर्च हुने हो भने हरेक वर्ष एउटा गौरवको आयोजना बन्ने दाबी उनीहरूको छ। ९ राजस्वमा गिरावट, लक्ष्य भेट्न असफल गत आर्थिक वर्षमा सरकारले लक्ष्यअनुरूपको राजस्व उठाउन सकेको थिएन। संकलित राजस्व अघिल्लो वर्षको तुलनामा घटेको ५५ वर्षयताकै पहिलो अनुवभ थियो। सो क्रम यसवर्ष पनि दोहोरिने भएको छ। हालसम्म सरकारले गत वर्षको सोहीको अवधिभन्दा १० प्रतिशत बढी राजस्व उठाएको छ। तर, ७ महिना बित्दासम्म पनि लक्ष्यअपेक्षाअनुसार राजस्व उठ्न सकेको छैन। प्रिमियम एफपीओ र मर्जरको गेनबाट १५ अर्ब रुपैयाँ कर नउठाएको भए राजस्व संकलन गत वर्षभन्दा पनि कम भएको देखिन्छ। १० रेमिट्यान्स वृद्धिले बढाएको डलर सञ्चिति हेरेर मख्ख, वास्तविक तथा आन्तरिक अर्थतन्त्र खोक्रो बन्दै वर्तमान आर्थिक परिदृश्यअनुसार देशको बाह्य क्षेत्र सन्तुलनमा छ। अर्थात्, देशभित्रिने रकम बाहिरिनेभन्दा केही बढी छ। नेपालले वैदेशिक व्यापारमा घाटा बेहोरिरहेको भए पनि अर्र्थात् निर्यातभन्दा आयात बढी रहे पनि रेमिट्यान्समार्फत विदेशी मुद्रा प्राप्त गरिरहेको छ। जसकारण १६ खर्ब रुपैयाँभन्दा बढीको विदेशी विनिमय सञ्चिति सरकारसँग छ। यो सञ्चितिले करिब १ वर्षको आयात धान्न सकिन्छ। देशको ढुकुटी मोटाइरहँदा सर्वसाधारण र व्यवसायीले यसको लाभ महसुस गर्न सकेका थिएनन्। अहिले भने विस्तारै बैंकको ब्याजदर घट्दै गएको छ। स्थानीयको क्रयशक्ति बढेको स्थितिमा व्यावसायिक क्षेत्रले ऋण लिएर लगानी गर्ने वातावरण बन्दै गएको छ। ११ आलुप्याजमा भ्याट, होटलमा लक्जरी तथा एयरलाइन्सको टिकटमा भ्याट आव २०८००८१ को बजेट वक्तव्यमा १ सय ७० वस्तुलाई भ्याट छुट पाउने सूचीबाट हटाउने उद्घोष गरियो। लगत्तै प्रस्तुत गरिएको आर्थिक विधेयकमार्फत मूल्य अभिवृद्धि कर ऐन संशोधन गर्दै भ्याट छुट पाउने वस्तुको सूचीबाट आलु, प्याज, स्याउलगायत अत्यावश्यक वस्तु हटाइयो। तर, आलु र प्याजमा भ्याट लगाउने सरकारको कदम महँगीलाई मलजल गर्ने किसिमको थियो। आलु, प्याजमा १३ प्रतिशत भ्याट लगाउँदा यस्ता वस्तु एक तिहाइका दरले महँगिए। यस्तै भयो, होटलमा लक्जरी र एयरलाइन्सको टिकटमा भ्याट लगाउने आर्थिक ऐनको उद्घोष। यद्यपि, एयरलाइन्समा भ्याट लगाउने विषय उदालतमा विचाराधीन छ। १२ उद्योगको उत्पादन र क्षमता उपयोगमा कमी अघिल्लो आर्थिक वर्ष (आव) को तुलनामा चालू आवमा उद्योगहरूको उत्पादन क्षमताको उपयोग घटेको छ। अध्ययनअनुसार चालू आवको ६ महिनामा उद्योगहरूको क्षमता उपयोग औसतमा ४३ दशमलव शून्य ७ प्रतिशत छ जबकि गत अघिल्लो आवको यही अवधिमा यस्तो क्षमता उपयोग ४८ दशमलव ३ प्रतिशत थियो। यो तथ्यले आर्थिक गतिविधिमा सुस्तता छाएको, बजारमा औद्योगिक उत्पादनको माग घटेको, कच्चा पदार्थको मूल्य बढेको, श्रमिक अभाव रहेको संकेत गरेको छ। १३ घरजग्गाको कारोबारमा शिथिलता मन्दीका कारण घरजग्गा कारोबारमा शिथिलता आएको वा कारोबारमा आएको शिथिलताले मन्दी सिर्जना गरेको भन्ने विषयमध्ये कुन सही भन्ने छुट्याउन त गाह्रै छ। तर, यो क्षेत्र थला परेको पनि दुई वर्षभन्दा बढी भएको छ। सरकारले पनि घरजग्गा कारोबार बढाउने सोचसहित नीतिगत सुधार गरेको हो, कित्ताकाट पनि खुलाएको थियो तर भूमि व्यवस्थापन तथा अभिलेख विभागको तथ्यांकले भने कारोबारमा सुधार भएको देखिएको छैन। तथ्यांकअनुसार पुस मसान्तसम्म २ लाख ७८ हजार ९ सय २५ लिखत पारित भएको छ। गत आव २०७९८० को सोही अवधिमा २ लाख ३१ हजार ४ सय २३ लिखत पारित भएको थियो। जुन चालु आवभन्दा २०५३ प्रतिशतले कम हो। लिखत पारितले चालु आवमा घरजग्गा कारोबार संख्यात्मक रूपमा राम्रो सुधार भएको देखाए पनि मालपोत करमा सुधार भएको देखिँदैन अर्थात् गत वर्षको भन्दा कम मूल्यमा घरजग्गा किनबेच भइरहेको संकेत हुन्छ। १४ महतका योजना व्यवहारमा उत्रिएको देखिएनन् अर्थमन्त्री रहँदा महतले बजेटमार्फत धेरै योजना ल्याए। लगानीको वातावरण निर्माण गर्न प्रक्रिया सरलीकरण गर्ने उद्घोष गरे, १ सय रुपैयाँमा कम्पनी खोल्न सकिने सरल व्यवस्था गरे, यसबीचमा निजी क्षेत्रको मनोवल वृद्धि गर्न निजी क्षेत्रसँग निरन्तर संवाद गरेको दाबी पनि गरे। महतले पुँजीगत खर्चको प्रभावकारिता बढाउन पहल गरिएको, मौद्रिक नीति लचिलो पार्दै लगिएको, लगानीको लागत कम गर्न वित्त र मौद्रिक नीतिमा तादात्म्यता कायम गर्दै लगिएको, तरलता प्रवाहमा सहजीकरण गर्न स्थानीय तहको निक्षेप गणना गर्ने सुविधा दिइएको, जग्गाको कित्ताकाट फुकुवा र उत्पादनमा आधारित अनुदानको व्यवस्था गरेर अर्थतन्त्र जोगाउने प्रयास गरेको दाबी गरे पनि यसबाट न त सेवाग्राही न त राज्यलाई नै लाभ भएको छ। उनका केही कार्यक्रम मैले गरें भन्ने देखाउनका लागि ल्याएको जस्ता देखिन्थे। १५ पुँजीगत खर्चमा सिथिलथा, निर्माण व्यवसायीको भुक्तानी नदिएको चालु आर्थिक वर्षको ७ महिना बित्दा अर्थात् माघ मसान्तसम्म ६३ अर्ब ५७ करोड ८९ लाख रुपैयाँ पुँजीगत खर्च भएको छ। पुँजीगत खर्च सुरुवाती विनियोजनको तुलनामा २१०५ प्रतिशत खर्च हो। सोमबारसम्म लक्ष्यको २४४४ प्रतिशतमात्र पुँजीगत खर्च भएको हो। विकासे खर्च नगर्ने अर्थतन्त्रको पुरानै रोग हो। गत वर्ष पनि यस अवधिमा जम्माजम्मी २१ प्रतिशत पुँजीगत खर्च भएको थियो। अर्कातर्फ निर्माण व्यवसायीले आफूले काम गरेको भुक्तानी नपाएको गुनासो गरेका छन्। अहिले विषय चरम उत्कर्षमा पुगेको छ। विगतका वर्षमा काम गर्दै गएपछि अन्य समयमा भुक्तानी नपाए पनि असार मसान्तमा विभिन्न ठाउँको फ्रिज हुने रकमलाई रकमान्तरण गरेर भुक्तानी दिइन्थ्यो। यस्तो काम गत आवको अन्तिममा भएन। निर्माण व्यवसायीले काम गरेको १० अर्ब रुपैयाँ पाएका छैनन् भने बिल नबनेर ४० अर्ब रुपैयाँको शोधभर्ना हुन सकेको छैन। सरकारले व्यवसायीलाई तिर्न बाँकी रकम ६० अर्ब रुपैयाँ पुगेको छ। असारमा भुक्तानी नगरेका कारण साउन १६ गतेबाट आन्दोलन भएको थियो। सहमति गरेर आन्दोलन टुंगिएको भए पनि सकरारले रकम भने दिएको छैन। १६ वैदेशिक रोजगारीमा जाने बढे अहिले दैनिक २ हजारभन्दा बढी नेपाली रोजगारीको सिलसिलामा विदेश जाने गरेका छन्। चालु आवको ७ महिनामा श्रमस्वीकृति लिनेको संख्या ४ लाख बढी छ। आन्तरिक रोजगारी क्षेत्र संकुचित बन्दै जादा विकल्प खोज्दै बिदेसिने संख्या चालु आवमा पनि उच्च देखिने थालेको छ। विदेश जानेमध्ये माघमा मात्र ६२ हजार रहेको वैदेशिक रोजगार विभागले जनाएको छ। विगत २ वर्षअघिको सामान्य अवस्थामा नेपालबाट मासिक औसत ४० हजार युवा मात्र वैदेशिक रोजगारीमा जाने गरेकोमा २ वर्षयता यसको दरमा व्यापक वृद्धि भएको हो। १७ अध्ययनका लागि विदेश जानेले लगे ५९ अर्ब, नेपालका क्याम्पसमा विद्यार्थीको हाहाकार यतिबेला नेपालमा स्नातक अध्ययन गराउन कलेजहरूमा विद्यार्थीको खडेरी छ। १२ पास गरेपछि थप अध्ययनका लागि विदेश लाग्ने परिपाटीले अब्बल विद्यार्थीको अभाव खड्किएको छ। नेपालमा राम्रो स्नातक पढाइ महँगो बनेको, सो खर्चले विदेशमै रोजगारी ग्यारेन्टीसहितको पढाइ मिल्ने भएकाले विद्यार्थीले विदेश नै रोज्ने गरेका छन्। विदेशको जीवन शैली देखेर पनि उनीहरू स्नातक पढ्न विदेश नै जान लालायित बन्ने गरेका छन्। पछिल्लो ६ महिनाको तथ्यांकअनुसार यस अवधिमा विदेश पढ्न जाने विद्यार्थीले कुल ५९ अर्ब रुपैयाँ विदेश लगेका छन्। जुन गत वर्षको सोही अवधिभन्दा २४ अर्ब रुपैयाँ बढी हो। गत वर्षको माघसम्म विदेश पढ्न जाने क्रममा ३५ अर्ब रुपैयाँ बाहिरिएको थियो। १८ वित्तीय अराजकतामा वृद्धि बैंक तथा वित्तीय संस्थाविरुद्ध हुने अराजक गतिविधि बढेको छ। बैंकका कर्मचारीलाई मोसो दल्ने, लिएको ऋण तिर्नुपर्दैन भनेर नाराजुलुस गर्ने कार्य वृद्धि भएको छ। विशेष गरी राजनीतिक रूपमा व्यक्तिगत उद्देश्य पूरा गर्ने हेतुले बैंकिङ र नियामकमााथि आक्रमण भइरहेको छ। १९ बैंकका कर्मचारीलाई थुन्दा वित्तीय क्षेत्र निराश बैंकिङ क्षेत्र सशंकित बन्नुको अर्को कारण पनि छ। प्रहरीले बैंकका उच्च पदस्थ कर्मचारीलाई पक्राउ गर्दा बैंकरहरू अत्तालिएका छन्। कमसल धितोविरुद्ध बढी कर्जा दिएको आरोपमा बैंकका दर्जन कर्मचारी पक्राउ भएपछि बिनाधितो कर्जा दिएकै आधारमा पक्राउ हुनुले सरकार परियोजनामा आधारित वित्तीयकरणको विरुद्धमा रहेको संकेत गर्ने प्रतिक्रिया बैंकिङ क्षेत्रले दिएको छ। २० साधारण खर्चका लागि ऋण, बन्द उद्योग चलाउने उद्घोषण विरोधाभाषपूर्ण सरकारले ७ महिनामा २ खर्ब २ अर्ब रुपैयाँ नयाँ सार्वजनिक ऋण लिएको छ। यस अवधिमा ५२ अर्ब वैदशिक ऋण तथा १ खर्ब ५० अर्ब आन्तरिक ऋण उठेको छ। सरकार चलाउनै ऋण लिनुपरेको अवस्थामा सरकारले आफैंले निजी क्षेत्रलाई दिएर बन्द गरेको उद्योग चलाउने योजनामा छ। प्रधानमन्त्री पुष्पकमल दाहालले बन्द भएका हेटौँडा कपडा उद्योग, गोरखकाली रबर उद्योग, विराटनगर जुट मिल र बुटवल धागो कारखाना पुनः सञ्चालनमा ल्याउने घोषणा गरेका थिए। जबकि यी उद्योग बन्द भएको २० वर्ष भइसकेकाले उपकरण काम लाग्ने अवस्थामा छैन। २१ बैंकमा थुप्रियो पैसा, ऋण लिन जाँदैनन् कोही बैंक तथा वित्तीय संस्थाहरूमा कोभिडको समयकै बराबर तरलता थुप्रिएको छ। अर्थात् पछिल्लो समय बैंकहरूमा निक्षेप संकलन बढ्दै गएको छ भने कर्जा लगानी न्यून छ। फलस्वरूप बैंकहरूको निक्षेप र कर्जाको अनुपात ८० प्रतिशतमा झरेको छ। अहिले बैंकको ब्याजदर घटिरहेको छ। तर, पनि कर्जा प्रवाह भने त्यो गतिमा बढ्न सकेको छैन। अहिले बैंकहरूको निक्षेपको ब्याजदर औसतमा ७ प्रतिशतभन्दा तल झरिसकेको छ भने कर्जाको ब्याजदर पनि ११ प्रतिशतमा झरेको हो। व्यवसायी नै थप कर्जा लिएर व्यवसाय बढाउने मनस्थितिमा छैनन्। माग नहुँदा व्यवसायीमा कन्फिडेन्ट छैनन्। निर्माण क्षेत्र सुस्त छ, उद्योगहरू आधाभन्दा कम क्षमतामा चलिरहेका छन्। व्यवसायीले थप कर्जा लिएर व्यवसाय बढाउने ठाउँ छैन। अर्थतन्त्रमा मन्दीमा रहेकाले व्यवसायीले नयाँ लगानी थप्न चाहेका छैनन्। नयाँ व्यवसाय सुरु गर्न चाहने पनि परिस्थिति हेरेर बसेका छन्। २२ कृषकको भुक्तानी खोइ ? सरकारी तथा निजी क्षेत्रका डेरी उद्योगीले किसानलाई चारदेखि पाँच महिनासम्मको भुक्तानी दिएका छैनन्। देशभरका दुग्ध किसानले छ अर्ब रुपैयाँ पाउन बाँकी छ। त्यसमध्ये सबैभन्दा बढी दुग्ध विकास संस्थान (डीडीसी) छ। किसानहरू बक्यौता रकमको माग गर्दै गत फागुन ८ गतेदेखि आन्दोलनमा छन्।"
मन्त्रिपरिषद् भागबन्डामा आआफ्नै दाबी,"काठमाडौं : प्रभावशाली मन्त्रालय भागबन्डामा सत्तागठबन्धनमा सहमति जुट्न सकेको छैन। गठबन्धनको मंगलबार बसेको बैठकमा गृह र अर्थ मन्त्रालय कसले लिने भन्नेमा सहमति बन्न सकेन। मन्त्रालयमा सहमति नजुट्दै गठबन्धनलाई थप बलियो र फराकिलो बनाउने प्रयास भने सत्तागठबन्धनका नेताहरूले गरिरहेका छन्। त्यसैकारण प्रधानमन्त्री पुष्पकमल दाहाल प्रचण्ड र एमाले अध्यक्ष केपी ओलीले मंगलबार एकीकृत समाजवादीका अध्यक्ष माधव नेपाललाई उनकै निवास पुगेर भेटे, गठबन्धनमा सहकार्यको प्रस्ताव गरे। मन्त्रालय भागबन्डा नहुँदा सोमबार तीन जना मन्त्रीले मात्रै शपथ लिएका थिए। मंगलबारको छलफलमा गृह मन्त्रालयमा रास्वपा सभापति रवि लामिछाने र माओवादी केन्द्रका नेता एवं निवर्तमान गृहमन्त्री नारायणकाजी श्रेष्ठले दाबी गरेका थिए। आफूलाई गृहमन्त्री बनाउन सहयोग माग्दै श्रेष्ठले एमाले अध्यक्ष ओलीसँग पनि भेटघाट गरेका थिए। नयाँ गृह मन्त्रालयमा अरूको पनि दाबी आएपछि कांग्रेसले लामिछानेलाई प्रधानमन्त्रीको अफर गरेको चर्चा पनि चलाइएको छ। गृहमन्त्रीमा लामिछानेकै प्रबल सम्भावना छ। उता अर्थमन्त्री पनि अर्को आकर्षक मन्त्रालय हो। निवर्तमान अर्थमन्त्री डा प्रकाशशरण महतसँगको असहमतिकै कारण कांग्रेससँगको गठबन्धन तोडेका प्रधानमन्त्री दाहालले अर्थ मन्त्रालय आफूले राख्ने दाबी गर्दै आएका छन्। गठबन्धनको सबैभन्दा ठूलो एमाले पनि एउटा आकर्षक मन्त्रालय राख्न चाहेको छ। उसको पनि अर्थ मन्त्रालयमा दाबी छ। मन्त्रालय भागबन्डको प्रारम्भिक चरणको मात्रै छलफल भएकाले सरकारलाई पूर्णता पाउन अझै केही समय लाग्ने गठबन्धनका नेताहरू बताउँछन्। माओवादी केन्द्रका महासचिव देव गुरुङले मन्त्रिपरिषद् विस्तारको तयारी भइरहेको बताए। उनले भने, छिट्टै सबै कुरा टुंगिन्छ। गठबन्धनमा एमाले, माओवादी केन्द्र, राष्ट्रिय स्वतन्त्र पार्टी र जनता समाजवादी पार्टी छन्। एकीकृत समाजवादी, जनमत पार्टी, नागरिक उन्मुक्ति पार्टी, लोकतान्त्रिक समाजवादी पार्टीलगायतलाई पनि समेट्ने गृहकार्य भइरहेको पनि मन्त्रालय भागबन्डामा केही दिन अरू लाग्ने नेताहरू बताउँछन्। त्यस्तै, सरकारको न्यूनतम सहमतिको साझा कार्यक्रमसहित केही नीतिगत विषयमा पनि छलफल भइरहेको नेताहरूको भनाइ छ। नेपाल भेट्न ओली र प्रचण्ड पुगे कोटेश्वर एकीकृत समाजवादीका अध्यक्ष माधवकुमार नेपाललाई फकाउन प्रधानमन्त्री दाहाल र एमाले अध्यक्ष ओली मंगलबार साँझ कोटेश्वर पुगेका थिए। प्रतिनिधिसभामा एकीकृत समाजवादीको १० सिट छ। उक्त भेटमा एमाले उपाध्यक्ष विष्णु पौडेल र महासचिव शंकर पोखरेल पनि सहभागी थिए। एमाले अध्यक्ष ओली र नेपालबीच लामो समयपछि औपचारिक भेटघाट भएको हो। ओलीले सोमबार नेपाललाई टेलिफोन गरेर सत्तागठबन्धनमा सहकार्यका लागि आग्रह गरेका थिए। तर, नेपालले फोनबाट नभई भेटेरै सल्लाह गर्नुपर्ने अडान राखेका थिए। त्यसपछि, प्रधानमन्त्री दाहाल र ओली उनकै निवास पुगेका थिए। ०७८ भदौ २ मा एमाले फुटाएर एकीकृत समाजवादी गठन गरेपछि ओली र नेपालबीच निकै तिक्तता थियो। त्यसअघि नेकपामा हुँदा पनि नेपाल र ओलीबीच सम्बन्ध राम्रो बनेन्। तत्कालीन प्रधानमन्त्री ओलीले ०७७ पुस ५ मा संसद् विघटन गरेपछि त दुई नेताबीच पानी बाराबारकै स्थिति उत्पन्न भयो। नेकपामा हुँदा नेपाल र प्रचण्ड एक भएर ओलीलाई एक्ल्याका थिए। ओली र नेपालबीच इगो रहँदै आएको थियो। गत वर्ष एमालेले राष्ट्रपतिमा प्रस्ताव गर्दा पनि नेपालले अस्वीकार गरेका थिए। तर, १५ वर्ष नेपालले पार्टीको नेतृत्व गर्दा भने ओली उनका विश्वासपात्र नै थिए। नयाँ गठबन्धनमा समावेश हुने विषयमा नेपालले सकारात्मक उत्तर दिएको बताइएको छ। यस्तै ६ सिट रहेको जनमतलाई पनि सत्तागठबन्धनमा ल्याउने प्रयास भइरहेको छ। जनमत पार्टीले मधेस प्रदेशको मुख्यमन्त्रीमा बार्गेनिङ गरिरहेको छ। हाल मधेस प्रदेशमा जसपाको नेतृत्वमा सरकार छ। नयाँ गठबन्धनले जनमतलाई भन्दा जसपालाई नै प्राथमिकता दिएको छ। नयाँ गठबन्धनको आठबुँदे सहमतिमा जसपा नै सहभागी छ। यस्तै ४ सिट रहेको लोसपा र नागरिक उन्मुक्तिलाई पनि गठबन्धनमा ल्याउने प्रयास भइरहेको छ। एमाले प्रचाग विभाग प्रमुख राजेन्द्र गौतमले सरकारलाई पूर्णता पाउन केही समय लाग्ने बताए। गठबन्धनमा संख्या बढाउने विषय प्राथमिकतामा रहेको बताए। न्यूनतम साझा कार्यक्रममा बनाएपछि मात्रै मन्त्रालयको बाँडफाँट हुने उनले बताए। मन्त्रालयको विषयमा छलफल सुरु भएको छैन, उनले भने। चार दलले शक्ति बाँडफाँट गर्दै आन्तरिक सहमति जुटाउन एकएक जना सदस्य रहेको कार्यदल गठन गरिसकेका छन्। जसमा एमालेबाट महासचिव शंकर पोखरेल, माओवादी केन्द्रका उपमहासचिव वर्षमान पुन, रास्वपाका उपसभापति स्वर्णिम वाग्ले र जसपाका सहअध्यक्ष राजेन्द्र श्रेष्ठ छन्। सोमबार मात्रै पुरानो कांग्रेससहितको गठबन्धन भत्काएर एमालेसहितको गठबन्धन बनेको हो। नयाँ गठबन्धनमा एमालेको ८८, माओवादीको ३२, रास्वपाको २१ र जसपाको १२ सिट गरी १४३ सिट छ। २७५ सदस्यीय प्रतिनिधिसभामा बहुमतका लागि १३८ सिट चाहिन्छ। तर, अन्य साना दललाई गठबन्धनमा भित्र्याउने कोसिस भइरहेको छ। एमालेको प्रमुख सचेतकमा बर्तौला र सचेतकमा बराल एमालेको प्रतिनिधिसभाको प्रमुख सचेतकमा महेशकुमार बर्तौला मनोनीत भएका छन्। प्रमुख सचेतक रहेका पदम गिरी मन्त्री नियुक्त भएपछि बर्तौलाले प्रमुख सचेतकको जिम्मेवारी दिइएको हो। यसअघि बर्तौला सचेतक थिए। सांसद बर्तौला मकवानपुर २ बाट प्रतिनिधिसभामा निर्वाचित भएका थिए। सचेतकमा भने सुनिता बराल मनोनीत भएकी छन्। झापाकी बराल समानुपातिक सांसद हुन्। दुवै जना पहिलोपटक प्रतिनिधिसभा सदस्यमा भएका युवा नेता हुन्।"
"अर्थतन्त्रका अवरोध यथावत, यसकारण बनेन लगानीको वातावरण","काठमाडौं : नेपालको अर्थतन्त्रमा अहिले सन्नाटा छाएको मात्र छैन, चाँडै यथोचित सम्बोधन नगरे उकास्नै नसकिने भुमरीमा फस्ने देखिएको छ। व्यावसायिक क्षेत्रको मनोवल गिरेको र अर्थतन्त्रका ऐना मानिने सूचकहरूमा देखिएको निराशाले यस्तै संकेत गर्छन्। व्यवसायीले सार्वजनिक मञ्चमा व्यक्त गर्ने धारणामा कहीँ कतै आशा सुनिँदैन। महँगी र गरिबीको चपेटामा परेका सर्वसाधारणको पीडा र सरकार तथा अर्थतन्त्रको बागडोर सम्हाल्नेले अंकमा बोल्ने समृद्धि ठीक विपरीत छ। सरकारले भने वैदेशिक रोजगारीमा गएकाले पठाएको विदेशी मुद्रा हेरेर देश समृद्धि बनिसकेको उद्घोष गर्न लागेको छ। तर, नेपाली बाहिरिँदा सँगसँगै बाहिरिएको जनशक्ति, शीप र पसिनाले भावि कति पुस्तासम्म नतीजा भोग्नुपर्ने हो भन्ने हिसाबकिताबै नगरी बसेको देखिन्छ। देशको उत्पादन किन घट्यो ? रोजगारी किन सिर्जना भएन ? छिमेकी अर्थतन्त्र लयमा फर्किरहँदा नेपालचाहिँ इतिहासकै ठूलो संकटबाट किन गुज्रँदै छ ? उपभोक्ताको क्रयशक्तिमा किन ह्रास आउँदैछ ? भन्ने अध्ययन सरकारले गरेकै देखिँदैन। अध्ययन गरेर कारण पत्ता लगाएको भए पनि परिस्थिति सुधार्न केही काम गरेको देखिँदैन। अब मुलुकको आर्थिक नीतिको मोडल कस्तो बनाउने भन्ने विषयमा समग्र राजनीतिक दलको एउटै धारणा ल्याउनुपर्छ। आर्थिक मोडलमा प्राकृतिक स्रोत साधनको प्रयोग र राजस्व संकलनलाई आधार बनाउनुपर्छ। खर्च कटौती गर्ने दिशामा जानुपर्छ। दीपेन्द्रबहादुर क्षेत्री, पूर्वगभर्नर, नेपाल राष्ट्र बैंक उच्च पदस्थहरू तथ्यांकमा देशको परिस्थिति बलियो देखाउन मरिमेटेका छन्। आर्थिक वृद्धिदर, रोजगारी दर, मुद्रास्फीतिदर, कुल गार्हस्थ्य उत्पादन, नीति, ब्याजदर जस्ता सर्वसाधारणको जीवनमा कुनै अर्थ नराख्ने र कसैले नबुझ्ने परिसूचक राम्रो बनाउँदै छन्। बृहत्तर अर्थतन्त्र राम्रो बनाउन लागिरहँदा मन्त्री र कर्मचारीहरूले देशमा आमनागरिक पनि छन् जसको जीवनशैली हामीसँग मिल्दैन भन्ने हेक्का राखेको देखिँदैन। किनभने उनीहरूले सर्वसाधारणले झैं नरकको जीवन बिताउनु परेको छैन। जीवनस्तर झनझन् खराब बन्दै गर्दा देशका प्रधानमन्त्रीलाई आफ्नो कुर्सी जोगाउनमा ध्यान छ। गठबन्धन फेरेरै भए पनि सत्ता अवधि लम्ब्याउन लागिपरेका प्रधानमन्त्री पुष्पकमल दाहाल प्रचण्डले समीकरण बदल्दा सरकारकै सबैभन्दा आलोचित, प्रभावहीन र प्रधानमन्त्रीलाई नसघाउने भनिएका अर्थमन्त्री प्रकाशशरण महत पनि बाहिरिएका छन्। फलस्वरूप देशले तुरुन्तै नयाँ अर्थमन्त्री पाउने भएको छ। निवर्तमान अर्थमन्त्री डा महतलाई गठबन्धनको सरकारमा प्रधानमन्त्रीलाई नसघाएको आरोप छ। आरोप सत्य नहुन सक्छ। तर, बितेको एक वर्ष सरकार र अर्थ प्रशासनको काम कारबाहीले देशको अर्थतन्त्र झनझन् तहसनहस भएको संकेत गर्छ। नयाँ गठबन्धबाट सरकारको नेतृत्व गर्ने र भावि अर्थमन्त्रीसामु भत्किएका ती पर्खालहरू पुनः खडा गर्नुपर्ने चुनौती छ। सरकारले राजस्व संकलनमा योगदान नपुग्ने अनुत्पादन क्षेत्रमा बजेट खर्च गरेकाले अर्थतन्त्रमा समस्या देखियो। यस्ता कामले आर्थिक वृद्धिभन्दा पनि सार्वजनिक ऋणको भार मात्रै बढाए। डा विश्व पौडेल, पूर्वउपाध्यक्ष, राष्ट्रिय योजना आयोग सरकारमाथि नै अविश्वास सिर्जना हुने गरी अर्थतन्त्र तहसनहस हुनुका प्रमाण र कारण केके हुन् त ? १ निजी क्षेत्रमाथि निरन्तर प्रहार, उनीहरूको सुझावमाथि बेवास्ता निजी क्षेत्रमाथि सरकारले गरेको प्रहारको फेहरिस्त निकै लामो छ। अर्थतन्त्र सुधारका लागि प्याकेज बनाएरै कार्यक्रम ल्याउनुपर्नेमा न त बजेटमार्फत न त पूरक कार्यक्रममार्फत नै ल्याइयो। कर र हतकडीजस्ता अस्त्र प्रहार गरेर निजी क्षेत्रमाथि निरन्तर धावा बोलियो। त्यसमाथि समस्या समाधानका लागि गम्भीर हुन र संकुचनमा जानबाट रोक्न दिएका सुझाव सरकारी पक्षबाट बेवास्ता भइरह्यो। प्रधानमन्त्री र अर्थमन्त्रीलाई भेटेरै उनीहरूले अनुनय गर्दा पनि आवाज सुन्ने चेष्ठा भएन। २ सुस्ताएको सेयर बजार, सरकारमाथि गुमेको विश्वास अर्थतन्त्रका धेरै ऐनामध्ये एउटा हो, सेयर बजार। पछिल्लो १ वर्षमा २ सय ३३ दिन बजार खुलेकामा नेप्से परिसूचक जम्मा १ सय ३ दिनमात्र बढ्यो। सेयर बजारले नरुचाउने कम्युनिस्ट प्रधानमन्त्री र डेमोक्र्याटिक भए पनि अर्थमन्त्रीप्रति लगानीकर्ताले विश्वास नगर्दा यस क्षेत्रको मनोवल सकारात्मक हुन सकेन। अर्थमन्त्री कर उठाउने नाममा गरेका केही व्यवस्था र ब्रोकर शुल्क घटाउने नेपाल धितोपत्र बोर्डको प्रस्ताव समर्थन नगर्दा उनीप्रति सेयर लगानीकर्ताको चित्त बुझाइ थिएन। १ वर्ष चलेको यो गठबन्धन भत्किँदा सोमबारको नेप्से परिसूचकले देखाएको चित्रले पनि सेयर बजार पछिल्लो गठबन्धनसँग रुष्ट रहेको पुष्टि हुन्छ। सोमबार नेप्से परिसूचक एक घन्टामै ६ प्रतिशतले बढेको थियो। ३ त्रुटिपूर्ण बजेट कार्यक्रम डिजाइन चालु आर्थिक वर्षका लागि गत जेठ १५ गतेको बजेट वक्तव्यमार्फत ल्याइएको योजना र कार्यक्रम नै त्रुटिपूर्ण रहे। कर्मचारीको मनोवल गिराउने गरी भत्ता कटौती गर्ने, बजेटको आकार घटाउने, राजस्वको दायरा बढाउने नाममा नयाँ करका दर कार्यान्वयन गराउने, परियोजना सुरु गर्न सर्त राख्ने जस्ता योजना अर्थतन्त्रको उँधोगतिको कारक मानिन्छ। यस्तो कार्यक्रम सरकारको नेतृत्वसँगको परामर्श र सहमतिबिना ल्याउँदा देशलाई गम्भीर धक्का पुगेको छ। ४ नेपाल राष्ट्र बैंकसँग सम्बन्ध बिग्रिएको सम्बन्धले निम्त्याएको वित्त र मौद्रिक नीतिबीच बेमेल नेकपा एमालेका उपाध्यक्ष छोटो समय अर्थमन्त्री बनेका बेला नेपाल राष्ट्र बैंक र अर्थ मन्त्रालयबीचको सम्बन्ध सुमधुर थियो। गठबन्धन फेरिएर अर्थ मन्त्रालय महतले सम्हालेपछि यो तालमेल टुटेको थियो।तत्कालीन नेपाल कम्युनिस्ट पार्टी नेतृत्वको सरकारले नियुक्त भएका गभर्नर महाप्रसाद अधिकारीसँग महतको केही समयमात्र सौहार्दपूर्र्ण सम्बन्ध थियो। विनिमय सञ्चितिको कारण सरकारको मनोबल बढेको छ । तर, अर्थतन्त्र र निजी क्षेत्रको मनोबल बढेको छैन । वृद्धिदर ऋणात्मक रहेको उत्पादन, खानी, विद्युत्, ग्यास, निर्माण र होलसेल क्षेत्रलाई लयमा फर्काउन आवश्यक छ । अर्थतन्त्रमा आएको शिथिलताले राजस्व संकलन घटाएको छ । प्राडा शिवराज अधिकारी, प्रमुख, त्रिवि अर्थशास्त्र केन्द्रीय विभाग सन्तुलित वित्त र मौद्रिक नीतिको चर्चा अर्थमन्त्री महतले गरिरहँदा नेपाल राष्ट्र बैंकलाई दबाब दिने गरेका थिए। गभर्नर अधिकारी भने केन्द्रीय बैंकको नीति प्रभाव मूल्यांकन गरेरमात्र हेरफेर हुनेमा अडिग देखिन्थे। समयक्रममा केन्द्रीय बैंक लचिलो बन्दै त गयो तर मन्त्रीले भनेकै बेलामा काम नगर्नुको परिणाम मन्त्रीगभर्नर खटपटका रूपमा देखा परेको थियो। ५ आफ्नै पुँजीलाई आम्दानी मानेर आयकर तिर्नुपर्ने व्यवस्था गरिएको बैंकवित्तीय संस्था, व्यवसायीदेखि सेयर बजारसम्मलाई रुष्ठ बनाउने सरकारको धेरै कदममध्ये एउटा हो, आफ्नै पुँजीलाई आम्दानी मानेर आयकर तिर्नुपर्ने व्यवस्था। चालु आवको बजेटसँगै ल्याइएको आर्थिक ऐन २०७९ ले प्रिमियममा एफपीओ जारी गर्दा प्राप्त लाभलाई आयकर मानेर कर तिर्नुपर्ने व्यवस्था गयो। सोही व्यवस्थामा विगतमा नतिरेको भए तिर्न ताकेता गर्दै भुतप्रभावी कानुन पनि बन्यो। प्रतिनिधिसभाले पनि टेबल ठोकेर यो ऐन पारित गयो। यो यस्तो व्यवस्था हो, जसलाई नेपालबाट पुँजी पलायन गराउन भूमिका खेल्न सक्ने एउटा कारक मानिएको छ। साथै, मर्जर र एक्विजिसनको बार्गेन पर्चेज गेन अर्थात् स्वापमा प्राप्त लाभलाई पनि आम्दानी मानेर आयकर तिर्नुपर्ने व्यवस्था गरियो। उल्लेखित दुई नयाँ व्यवस्था गरेर बैंक वित्तीय संस्थाबाट सरकारले १५ अर्बको हाराहारीमा राजस्व संकलन गयो। तर, व्यवसायीको पैसा ढुकुटीमा तानेर सरकारले गर्ने नहुने काम गरेको जानकारले टिप्पणी गरे। ६ ट्रंक र डेडिकेटेड लाइनको बक्यौतालाई पुनः ब्युँझाएर बिजुली काट्ने काम भएको महसुल नतिरेको भन्दै गत पुसमा नेपाल विद्युत प्राधिकरणले दर्जनौं उद्योगको बिजुली काट्यो। उनीहरूले नतिरेको बक्यौता हालैको थिएन। लोडसेडिङको समयमा प्रिमियम बिजुली प्रयोग गरेका उद्योगीले महसुल नतिरेको प्राधिकरणको दाबी छ। प्राधिकरणले २०७५ मा पठाएको बिल उनीहरूले तिरेका छैनन्। उद्योगीहरूले लोडसेडिङ अन्त्य भइसकेको अवस्थामा प्रिमियम मूल्य (थप ६५ प्रतिशत) नतिर्ने बताउँदै आएका छन्। प्राधिकरणले भने लोडसेडिङ भए पनि नभए पनि डेडिकेटेड लाइनको सोहीअनुसार मूल्य तिर्नुपर्ने बताउँदै आएको छ। सोही दाबीअनुसार प्राधिकरणले लाइन नै काटेपछि व्यवसायी सरकारप्रति रुष्ट बनेका छन्। ७ सार्वजनिक ऋण उच्च पछिल्ला वर्षमा सार्वजनिक ऋण उच्च दरले बढिरहेको छ। पछिल्लो पाँच वर्षमा मात्र १३ खर्ब ७ अर्ब रुपैयाँ सार्वजनिक ऋण थपिएको छ। अर्थात् हरेक वर्ष औसतमा साढे २ खर्बभन्दा बढीले सार्वजनिक ऋण बढिरहेको छ। अहिले कुल सार्वजनिक ऋण २३ खर्ब ८६ अर्ब ७७ करोड पुगेको छ। तथ्यांकअनुसार अहिले नेपालको सार्वजनिक ऋणको हिस्सा कुल गार्हस्थ्य उत्पादन (जीडीपी) को ४४३६ प्रतिशत र प्रतिव्यक्ति ऋणको हिस्सा ८१ हजार ८ सय ३७ रुपैयाँ पुगेको छ। गत असार मसान्तसम्म सार्वजनिक ऋण २२ खर्ब ९५ अर्ब ४३ करोड रुपैयाँ थियो। सात महिनामा ९१ अर्ब ३४ करोडले बढेको हो। ८ टाउको दुखाई बन्दै सामाजिक सुरक्षा भत्ता सरकारले सामाजिक सुरक्षा योजनाअन्तर्गतको कार्यक्रमका लागि डेढ खर्ब रुपैयाँ विनियोजन गर्नु परेको छ। यस्तो भत्ताले आम्दानी नहुनेलाई खुसी दिने गरेको छ। तर, जानकारहरू यस्तो खर्च अनुत्पादक भएको र राज्यमाथि भार थपिएको तर्क गर्छन्। यो रकम विकासमा खर्च हुने हो भने हरेक वर्ष एउटा गौरवको आयोजना बन्ने दाबी उनीहरूको छ। ९ राजस्वमा गिरावट, लक्ष्य भेट्न असफल गत आर्थिक वर्षमा सरकारले लक्ष्यअनुरूपको राजस्व उठाउन सकेको थिएन। संकलित राजस्व अघिल्लो वर्षको तुलनामा घटेको ५५ वर्षयताकै पहिलो अनुवभ थियो। सो क्रम यसवर्ष पनि दोहोरिने भएको छ। हालसम्म सरकारले गत वर्षको सोहीको अवधिभन्दा १० प्रतिशत बढी राजस्व उठाएको छ। तर, ७ महिना बित्दासम्म पनि लक्ष्यअपेक्षाअनुसार राजस्व उठ्न सकेको छैन। प्रिमियम एफपीओ र मर्जरको गेनबाट १५ अर्ब रुपैयाँ कर नउठाएको भए राजस्व संकलन गत वर्षभन्दा पनि कम भएको देखिन्छ। १० रेमिट्यान्स वृद्धिले बढाएको डलर सञ्चिति हेरेर मख्ख, वास्तविक तथा आन्तरिक अर्थतन्त्र खोक्रो बन्दै वर्तमान आर्थिक परिदृश्यअनुसार देशको बाह्य क्षेत्र सन्तुलनमा छ। अर्थात्, देशभित्रिने रकम बाहिरिनेभन्दा केही बढी छ। नेपालले वैदेशिक व्यापारमा घाटा बेहोरिरहेको भए पनि अर्र्थात् निर्यातभन्दा आयात बढी रहे पनि रेमिट्यान्समार्फत विदेशी मुद्रा प्राप्त गरिरहेको छ। जसकारण १६ खर्ब रुपैयाँभन्दा बढीको विदेशी विनिमय सञ्चिति सरकारसँग छ। यो सञ्चितिले करिब १ वर्षको आयात धान्न सकिन्छ। देशको ढुकुटी मोटाइरहँदा सर्वसाधारण र व्यवसायीले यसको लाभ महसुस गर्न सकेका थिएनन्। अहिले भने विस्तारै बैंकको ब्याजदर घट्दै गएको छ। स्थानीयको क्रयशक्ति बढेको स्थितिमा व्यावसायिक क्षेत्रले ऋण लिएर लगानी गर्ने वातावरण बन्दै गएको छ। ११ आलुप्याजमा भ्याट, होटलमा लक्जरी तथा एयरलाइन्सको टिकटमा भ्याट आव २०८००८१ को बजेट वक्तव्यमा १ सय ७० वस्तुलाई भ्याट छुट पाउने सूचीबाट हटाउने उद्घोष गरियो। लगत्तै प्रस्तुत गरिएको आर्थिक विधेयकमार्फत मूल्य अभिवृद्धि कर ऐन संशोधन गर्दै भ्याट छुट पाउने वस्तुको सूचीबाट आलु, प्याज, स्याउलगायत अत्यावश्यक वस्तु हटाइयो। तर, आलु र प्याजमा भ्याट लगाउने सरकारको कदम महँगीलाई मलजल गर्ने किसिमको थियो। आलु, प्याजमा १३ प्रतिशत भ्याट लगाउँदा यस्ता वस्तु एक तिहाइका दरले महँगिए। यस्तै भयो, होटलमा लक्जरी र एयरलाइन्सको टिकटमा भ्याट लगाउने आर्थिक ऐनको उद्घोष। यद्यपि, एयरलाइन्समा भ्याट लगाउने विषय उदालतमा विचाराधीन छ। १२ उद्योगको उत्पादन र क्षमता उपयोगमा कमी अघिल्लो आर्थिक वर्ष (आव) को तुलनामा चालू आवमा उद्योगहरूको उत्पादन क्षमताको उपयोग घटेको छ। अध्ययनअनुसार चालू आवको ६ महिनामा उद्योगहरूको क्षमता उपयोग औसतमा ४३ दशमलव शून्य ७ प्रतिशत छ जबकि गत अघिल्लो आवको यही अवधिमा यस्तो क्षमता उपयोग ४८ दशमलव ३ प्रतिशत थियो। यो तथ्यले आर्थिक गतिविधिमा सुस्तता छाएको, बजारमा औद्योगिक उत्पादनको माग घटेको, कच्चा पदार्थको मूल्य बढेको, श्रमिक अभाव रहेको संकेत गरेको छ। १३ घरजग्गाको कारोबारमा शिथिलता मन्दीका कारण घरजग्गा कारोबारमा शिथिलता आएको वा कारोबारमा आएको शिथिलताले मन्दी सिर्जना गरेको भन्ने विषयमध्ये कुन सही भन्ने छुट्याउन त गाह्रै छ। तर, यो क्षेत्र थला परेको पनि दुई वर्षभन्दा बढी भएको छ। सरकारले पनि घरजग्गा कारोबार बढाउने सोचसहित नीतिगत सुधार गरेको हो, कित्ताकाट पनि खुलाएको थियो तर भूमि व्यवस्थापन तथा अभिलेख विभागको तथ्यांकले भने कारोबारमा सुधार भएको देखिएको छैन। तथ्यांकअनुसार पुस मसान्तसम्म २ लाख ७८ हजार ९ सय २५ लिखत पारित भएको छ। गत आव २०७९८० को सोही अवधिमा २ लाख ३१ हजार ४ सय २३ लिखत पारित भएको थियो। जुन चालु आवभन्दा २०५३ प्रतिशतले कम हो। लिखत पारितले चालु आवमा घरजग्गा कारोबार संख्यात्मक रूपमा राम्रो सुधार भएको देखाए पनि मालपोत करमा सुधार भएको देखिँदैन अर्थात् गत वर्षको भन्दा कम मूल्यमा घरजग्गा किनबेच भइरहेको संकेत हुन्छ। १४ महतका योजना व्यवहारमा उत्रिएको देखिएनन् अर्थमन्त्री रहँदा महतले बजेटमार्फत धेरै योजना ल्याए। लगानीको वातावरण निर्माण गर्न प्रक्रिया सरलीकरण गर्ने उद्घोष गरे, १ सय रुपैयाँमा कम्पनी खोल्न सकिने सरल व्यवस्था गरे, यसबीचमा निजी क्षेत्रको मनोवल वृद्धि गर्न निजी क्षेत्रसँग निरन्तर संवाद गरेको दाबी पनि गरे। महतले पुँजीगत खर्चको प्रभावकारिता बढाउन पहल गरिएको, मौद्रिक नीति लचिलो पार्दै लगिएको, लगानीको लागत कम गर्न वित्त र मौद्रिक नीतिमा तादात्म्यता कायम गर्दै लगिएको, तरलता प्रवाहमा सहजीकरण गर्न स्थानीय तहको निक्षेप गणना गर्ने सुविधा दिइएको, जग्गाको कित्ताकाट फुकुवा र उत्पादनमा आधारित अनुदानको व्यवस्था गरेर अर्थतन्त्र जोगाउने प्रयास गरेको दाबी गरे पनि यसबाट न त सेवाग्राही न त राज्यलाई नै लाभ भएको छ। उनका केही कार्यक्रम मैले गरें भन्ने देखाउनका लागि ल्याएको जस्ता देखिन्थे। १५ पुँजीगत खर्चमा सिथिलथा, निर्माण व्यवसायीको भुक्तानी नदिएको चालु आर्थिक वर्षको ७ महिना बित्दा अर्थात् माघ मसान्तसम्म ६३ अर्ब ५७ करोड ८९ लाख रुपैयाँ पुँजीगत खर्च भएको छ। पुँजीगत खर्च सुरुवाती विनियोजनको तुलनामा २१०५ प्रतिशत खर्च हो। सोमबारसम्म लक्ष्यको २४४४ प्रतिशतमात्र पुँजीगत खर्च भएको हो। विकासे खर्च नगर्ने अर्थतन्त्रको पुरानै रोग हो। गत वर्ष पनि यस अवधिमा जम्माजम्मी २१ प्रतिशत पुँजीगत खर्च भएको थियो। अर्कातर्फ निर्माण व्यवसायीले आफूले काम गरेको भुक्तानी नपाएको गुनासो गरेका छन्। अहिले विषय चरम उत्कर्षमा पुगेको छ। विगतका वर्षमा काम गर्दै गएपछि अन्य समयमा भुक्तानी नपाए पनि असार मसान्तमा विभिन्न ठाउँको फ्रिज हुने रकमलाई रकमान्तरण गरेर भुक्तानी दिइन्थ्यो। यस्तो काम गत आवको अन्तिममा भएन। निर्माण व्यवसायीले काम गरेको १० अर्ब रुपैयाँ पाएका छैनन् भने बिल नबनेर ४० अर्ब रुपैयाँको शोधभर्ना हुन सकेको छैन। सरकारले व्यवसायीलाई तिर्न बाँकी रकम ६० अर्ब रुपैयाँ पुगेको छ। असारमा भुक्तानी नगरेका कारण साउन १६ गतेबाट आन्दोलन भएको थियो। सहमति गरेर आन्दोलन टुंगिएको भए पनि सकरारले रकम भने दिएको छैन। १६ वैदेशिक रोजगारीमा जाने बढे अहिले दैनिक २ हजारभन्दा बढी नेपाली रोजगारीको सिलसिलामा विदेश जाने गरेका छन्। चालु आवको ७ महिनामा श्रमस्वीकृति लिनेको संख्या ४ लाख बढी छ। आन्तरिक रोजगारी क्षेत्र संकुचित बन्दै जादा विकल्प खोज्दै बिदेसिने संख्या चालु आवमा पनि उच्च देखिने थालेको छ। विदेश जानेमध्ये माघमा मात्र ६२ हजार रहेको वैदेशिक रोजगार विभागले जनाएको छ। विगत २ वर्षअघिको सामान्य अवस्थामा नेपालबाट मासिक औसत ४० हजार युवा मात्र वैदेशिक रोजगारीमा जाने गरेकोमा २ वर्षयता यसको दरमा व्यापक वृद्धि भएको हो। १७ अध्ययनका लागि विदेश जानेले लगे ५९ अर्ब, नेपालका क्याम्पसमा विद्यार्थीको हाहाकार यतिबेला नेपालमा स्नातक अध्ययन गराउन कलेजहरूमा विद्यार्थीको खडेरी छ। १२ पास गरेपछि थप अध्ययनका लागि विदेश लाग्ने परिपाटीले अब्बल विद्यार्थीको अभाव खड्किएको छ। नेपालमा राम्रो स्नातक पढाइ महँगो बनेको, सो खर्चले विदेशमै रोजगारी ग्यारेन्टीसहितको पढाइ मिल्ने भएकाले विद्यार्थीले विदेश नै रोज्ने गरेका छन्। विदेशको जीवन शैली देखेर पनि उनीहरू स्नातक पढ्न विदेश नै जान लालायित बन्ने गरेका छन्। पछिल्लो ६ महिनाको तथ्यांकअनुसार यस अवधिमा विदेश पढ्न जाने विद्यार्थीले कुल ५९ अर्ब रुपैयाँ विदेश लगेका छन्। जुन गत वर्षको सोही अवधिभन्दा २४ अर्ब रुपैयाँ बढी हो। गत वर्षको माघसम्म विदेश पढ्न जाने क्रममा ३५ अर्ब रुपैयाँ बाहिरिएको थियो। १८ वित्तीय अराजकतामा वृद्धि बैंक तथा वित्तीय संस्थाविरुद्ध हुने अराजक गतिविधि बढेको छ। बैंकका कर्मचारीलाई मोसो दल्ने, लिएको ऋण तिर्नुपर्दैन भनेर नाराजुलुस गर्ने कार्य वृद्धि भएको छ। विशेष गरी राजनीतिक रूपमा व्यक्तिगत उद्देश्य पूरा गर्ने हेतुले बैंकिङ र नियामकमााथि आक्रमण भइरहेको छ। १९ बैंकका कर्मचारीलाई थुन्दा वित्तीय क्षेत्र निराश बैंकिङ क्षेत्र सशंकित बन्नुको अर्को कारण पनि छ। प्रहरीले बैंकका उच्च पदस्थ कर्मचारीलाई पक्राउ गर्दा बैंकरहरू अत्तालिएका छन्। कमसल धितोविरुद्ध बढी कर्जा दिएको आरोपमा बैंकका दर्जन कर्मचारी पक्राउ भएपछि बिनाधितो कर्जा दिएकै आधारमा पक्राउ हुनुले सरकार परियोजनामा आधारित वित्तीयकरणको विरुद्धमा रहेको संकेत गर्ने प्रतिक्रिया बैंकिङ क्षेत्रले दिएको छ। २० साधारण खर्चका लागि ऋण, बन्द उद्योग चलाउने उद्घोषण विरोधाभाषपूर्ण सरकारले ७ महिनामा २ खर्ब २ अर्ब रुपैयाँ नयाँ सार्वजनिक ऋण लिएको छ। यस अवधिमा ५२ अर्ब वैदशिक ऋण तथा १ खर्ब ५० अर्ब आन्तरिक ऋण उठेको छ। सरकार चलाउनै ऋण लिनुपरेको अवस्थामा सरकारले आफैंले निजी क्षेत्रलाई दिएर बन्द गरेको उद्योग चलाउने योजनामा छ। प्रधानमन्त्री पुष्पकमल दाहालले बन्द भएका हेटौँडा कपडा उद्योग, गोरखकाली रबर उद्योग, विराटनगर जुट मिल र बुटवल धागो कारखाना पुनः सञ्चालनमा ल्याउने घोषणा गरेका थिए। जबकि यी उद्योग बन्द भएको २० वर्ष भइसकेकाले उपकरण काम लाग्ने अवस्थामा छैन। २१ बैंकमा थुप्रियो पैसा, ऋण लिन जाँदैनन् कोही बैंक तथा वित्तीय संस्थाहरूमा कोभिडको समयकै बराबर तरलता थुप्रिएको छ। अर्थात् पछिल्लो समय बैंकहरूमा निक्षेप संकलन बढ्दै गएको छ भने कर्जा लगानी न्यून छ। फलस्वरूप बैंकहरूको निक्षेप र कर्जाको अनुपात ८० प्रतिशतमा झरेको छ। अहिले बैंकको ब्याजदर घटिरहेको छ। तर, पनि कर्जा प्रवाह भने त्यो गतिमा बढ्न सकेको छैन। अहिले बैंकहरूको निक्षेपको ब्याजदर औसतमा ७ प्रतिशतभन्दा तल झरिसकेको छ भने कर्जाको ब्याजदर पनि ११ प्रतिशतमा झरेको हो। व्यवसायी नै थप कर्जा लिएर व्यवसाय बढाउने मनस्थितिमा छैनन्। माग नहुँदा व्यवसायीमा कन्फिडेन्ट छैनन्। निर्माण क्षेत्र सुस्त छ, उद्योगहरू आधाभन्दा कम क्षमतामा चलिरहेका छन्। व्यवसायीले थप कर्जा लिएर व्यवसाय बढाउने ठाउँ छैन। अर्थतन्त्रमा मन्दीमा रहेकाले व्यवसायीले नयाँ लगानी थप्न चाहेका छैनन्। नयाँ व्यवसाय सुरु गर्न चाहने पनि परिस्थिति हेरेर बसेका छन्। २२ कृषकको भुक्तानी खोइ ? सरकारी तथा निजी क्षेत्रका डेरी उद्योगीले किसानलाई चारदेखि पाँच महिनासम्मको भुक्तानी दिएका छैनन्। देशभरका दुग्ध किसानले छ अर्ब रुपैयाँ पाउन बाँकी छ। त्यसमध्ये सबैभन्दा बढी दुग्ध विकास संस्थान (डीडीसी) छ। किसानहरू बक्यौता रकमको माग गर्दै गत फागुन ८ गतेदेखि आन्दोलनमा छन्।"
भिजिट भिसामा देश छोड्ने ह्वात्तै बढे,"काठमाडौं : भिजिट भिसामा नयाँ मापदण्ड आएसँगै बिदेसिने नागरिकको संख्या ह्वात्तै बढेको छ। गृह मन्त्रालयले माघ १० गतेदेखि भिजिट भिसामा जाने नागरिकको लागि नयाँ मापदण्ड जारी गरेसँगै यो संख्या झन्डै दोब्बरले बढेको हो। अध्यागमन विभागको तथ्यांकअनुसार भिजिट भिसामा नयाँ मापदण्ड लागू हुनुपूर्व नेपालको बाटो हुँदै दैनिक करिब ९ सय ७५ नागरिक भिजिट भिसामा बाहिरिने गर्दथे। तर नेपाल सरकारले माघ १० गतेदेखि भिजिट भिसामा नयाँ मापदण्ड लागू गर्यो। यससँगै यसअघिको संख्या बढेर दैनिकी १५ सयको हाराहारीमा पुगेको छ। नयाँ मापदण्ड लागू भएको माघ १० देखि फागुन १५ सम्मको तथ्यांक हेर्दा यसबीच ४२ हजार ६ सय २८ जना भिजिट भिसाको नाममा बाहिरिएका छन्। यसैको ठीक अघिल्लो महिना अर्थात् भिजिट भिसामा नयाँ मापदण्ड आउनुभन्दा अघिल्लो एक महिनामा २९ हजार २ सय ९६ जना भिजिट भिसामा बाहिरिएका छन्। अहिलेकै समयमा ठीक एक वर्ष पहिलेको तथ्यांक हेर्ने हो भने माघ १० देखि फागुन १५ गतेसम्म ३६ हजार ८ सय ४८ जना भिजिट भिसामा विदेश गएका छन्। त्यस्तै अघिल्लो वर्षकै पुस ८ देखि माघ ९ गतेको तथ्यांक हेर्ने हो भने यो बीचमा ३३ हजार ५३ जना भिजिट भिसामा विदेश गएका छन्। मापदण्ड लागू हुनुपूर्व अघिल्लो वर्ष यहीँ महिनामा दैनिकी १२ सयको हाराहारीमा भिजिट भिसामा विदेश गएको पाइएको छ भने नयाँ मापदण्ड लागू भएसँगै यो संख्या बढेर दैनिकी १५ सय पुगेको छ। भिजिट भिसामा नयाँ मापदण्ड आएसँगै भिजिट भिसामा विदेश जानेको संख्या बढेको अध्यागमनका कर्मचारी बताउँछन्। हाकिम दिएको स्वविवेक अधिकारको कहीँ कतै दुरुपयोग हुन थालेपछि गृह मन्त्रालयले नयाँ मापदण्ड जारी गरेको थियो। हाकिमको स्वविवेक अधिकारभन्दा पनि निश्चित मापदण्ड तोकिएपछि भिजिट भिसामा जानेको संख्या बढेको अध्यागमनका कर्मचारी बताउँछन्। हाकिमलाई स्वविवेक अधिकार दिँदा बेलाबेलामा अध्यागमनका कर्मचारी माथि नै प्रश्न उठ्ने गरेको थियो तर यो मापदण्ड आएपछि हामीलाई पनि ठीक भएको छ उनीहरूको भनाइ थियो। केही कर्मचारीले अधिकारको दुरुपयोग गर्दा समग्र कर्मचारी माथि नै प्रश्न उठ्ने गरेको भन्दै अब निश्चित मापदण्ड बनाएपछि त्यो समस्या अन्त्य भएको उनीहरूको भनाइ छ। हाकिमको स्वविवेकका कारण अध्यागमनमा सेटिङ बढेको भन्दै सञ्चारमाध्यमले पटकपटक खबरदारी गरेपछि सेटिङलाई अन्त्य गर्न भन्दै भिजिट भिसामा जानको लागि निश्चित मापदण्डसहित गृह मन्त्रालयले माघ १० गतेदेखि नयाँ मापदण्ड लागू गरेको थियो। स्वघोषणा फारमसहित ६ बुँदाको मापदण्ड जारी गरेपछि एयरपोर्टमा आर्थिक चलखेलसमेत बन्द भएको जानकारहरू बताउँछन्। भिजिट भिसा भन्नेबित्तिकै पैसाको बार्गेनिङ हुने गरेको र यो मापदण्ड आएपछि पैसाको बार्गेनिङ अन्त्य भएको जानकारहरूको भनाइ छ। सरकारले भिजिट भिसामा यसअघिको १७बुँदे प्रावधान खारेज गर्दै नयाँ व्यवस्था कार्यान्वयनमा ल्याएको थियो। भिजिट तथा पर्यटक भिसामा विदेश यात्रामा जानका लागि आवश्यक पर्ने कागजातबारे स्पष्टसहित नयाँ मापदण्ड ल्याएको थियो। जसअनुसार यात्रा अनुमति पाउन कम्तीमा ६ महिनाको वैध अवधि भएको राहदानी हुनुपर्नेछ। यस्तै सम्बन्धित देशको प्रवेशाज्ञा वा अनअराइभल प्राप्त हुने मुलुक भए प्रवेशाज्ञा नचाहिने व्यवस्था गरिएको छ। यस्तै दुईतर्फी हवाई टिकट हुनुपर्ने, भ्रमण अवधिभर होटेल बुकिङ गरेको प्रमाण वा होटेल बुकिङ नभई आफन्तसँग रहने भएमा एकाघरका तीन पुस्ताभित्रको नाता खुल्ने नागरिकता प्रमाणपत्र वा अन्य कुनै प्रमाणपत्र हुनुपर्ने भनिएको छ। यस्तै भ्रमणको सम्पूर्ण खर्च व्यहोर्ने सरकारी तथा गैरसकारी संस्थाको निमन्त्रणा पत्र वा सो नभएमा कम्तीमा पाँच सय अमेरिकी डलरबराबरको नगद सटही भएको प्रमाण पनि हुनुपर्ने भनिएको छ। यस्तै संयुक्त अरब इमिरेटस्, बहराइन, कुबेत, कतार, ओमन र साउदी अरेबियामा भिजिट भिसामा भ्रमण गर्दा अनुसूची २ बमोजिम स्वःघोषणा फारम अनिवार्य गरिएको छ। भिजिट भिसा अर्थात् पर्यटक भिसामा नेपाली नगरिक विदेश गएर कति नेपाली सही समय फर्किए भन्ने यकिन तथ्यांक कतै भेटिँदैन। भिजिट भिसा अर्थात् पर्यटक भिसामा विदेश गएर काम गर्न नहुने नेपाल सरकारले पटकपटक सूचना जारी गरे पनि पछिल्लो तथ्यांक हेर्दा भिजिट भिसामा विदेश पुगेका नागरिक काम खोजेर उतै बसेका छन् भन्ने देखाउँछ।"
परराष्ट्रमन्त्री नारायणकाजी श्रेष्ठले गरे पद बहाली,काठमाडौं : माओवादी केन्द्रका वरिष्ठ उपाध्यक्ष नारायणकाजी श्रेष्ठले उपप्रधान एवम् परराष्ट्र मन्त्रीको पदभार ग्रहण गरेका छन्। बुधबार बेलुक शीतल निवासमा रामचन्द्र पौडेलसमक्ष शपथ लिए लगत्तै उनी पद बहाली गर्न मन्त्रालय पुगेका हुन् । उपप्रधानमन्त्रीसमेत रहेका श्रेष्ठ यसअघि गृहमन्त्री थिए । गृह मन्त्रालयमा रास्वपाका सभापति रवि लामिछानेले लिने अडान लिएपश्चात श्रेष्ठले परराष्ट्र मन्त्रीको जिम्मेवारी लिएका हुन्।
"अर्थमन्त्री वर्षमान पुनले गरे पद बहाली, बजेट बनाउने मौका","काठमाडौं : नवनियुक्त अर्थमन्त्री वर्षमान पुन अनन्तले कार्यभार सम्हालेका छन्। राष्ट्रपति रामचन्द्र पौडेलसमक्ष पद तथा गोपनीयताको शपथ लिइसँगै अर्थ मन्त्रालयमा पदभार ग्रहण गरेका हुन्। यससँगै पुन ११ वर्षपछि अर्थ फर्किएका छन्। बाबुराम भट्टराई प्रधानमन्त्री रहेका बेला पुनले १८ महिना अर्थ मन्त्रालय सम्हालेका थिए। पुन आगामी आर्थिक वर्षको बजेट निर्माणको संघारमा अर्थ प्रवेश गरेका हुन्। डेढ वर्ष अर्थतन्त्रको बागडोर सम्हालिसकेका उनले उतिबेला बजेट बनाउन पाएका थिएनन्। पदभार सम्हाल्दै अर्थमन्त्री पुनले अहिलेको परिस्थिति सजिलो नभएको बताए। यसअघि पनि कार्यभार विषम परिस्थितिमा सम्हालेको सम्झना गर्दै उनले यसपाली आशा जगाउने काम गर्ने प्रतिबद्धता जनाए। सबै क्षेत्र नराम्रो अवस्थामा छैन, केहीमा मात्र समस्या छन्, उनले भने। पुनले ती क्षेत्रहरूलाई प्राथमिकतामा राखेर काम गर्ने तथा बोलेर भन्दा पनि काम गरेर देखाउने भन्दै निराश हुनुपर्ने कुरा नभएको दाबी गरे। पुन नेकपा माओवादी केन्द्रका उपमहासचिव हुन्। २०२८ जेठ २८ गते रोल्पाको माडीचौरमा जन्मिएका पुन २०६८ भदौ ५ गते डा बाबुराम भट्टराईको नेतृत्वमा बनेको सरकारमा अर्थमन्त्री बनेका थिए। १८ महिना अर्थमन्त्री बन्दा उनले शान्ति प्रक्रियाका काम सम्पन्न गर्न महत्वपूर्ण भूमिका खेलेका थिए। उनी सेना समायोजन विशेष समितिको सदस्य समेत रहेर सेना समायोजन र अन्य शान्ति प्रक्रियाका कामका लागि निर्णायक भूमिका निर्वाह गरेको तथा संविधान निर्माणमा उल्लेख्य योगदान दिएकाले परिचित छन्। बजेट ल्याउन नपाउँदा पनि अर्थतन्त्र सम्हालेर उनले गरेका केही काम सम्झनलायक छन्। राजनीतिक कोपभाजनमा पर्दा उनले दुई आर्थिक वर्षको पूरक बजेटमात्र ल्याएका थिए। अर्थमन्त्री छँदा पुनले अगाडि सारेका केही रणनीतिक काम गरेका थिए। उनले वैदेशिक लगानीलाई एकद्वार प्रणालीबाट ल्याउने कोसिस गरेका थिए भने नेपालले वैदेशिक ऋण विश्व बैंक र एशियाली विकास बैंकबाटमात्रै लिइरहेकोमा चीन, यूरोपियन यूनियन, जापान, कुवेती फण्ड, साउदी फण्डलगायतका नयाँ माध्यम, ठाउँबाट पनि ल्याउन सकिने व्यवस्था गरेका थिए। उनकै पालामा २१ वटा परियोजनाहरूलाई राष्ट्रिय गौरवको आयोजनाका रुपमा परिभाषित गरेर जनशक्तिको व्यवस्थापनदेखि बजेट व्यवस्था गरिएको हो। काठमाडौंको सडक विस्तारका लागि चार अर्ब बजेट अभाव हुँदा त्यो बजेटको व्यवस्था समेत गरेर प्रधानमन्त्री भट्टराईलाई सघाएका थिए। शान्तिप्रक्रियाका लागि आवश्यक ५ अर्ब बजेट पनि आन्तरिक स्रोतबाट जुटाएका थिए। बजेट ल्याउन नपाउँदा पनि उनको पालामा राजस्व वृद्धिदर २२ प्रतिशतभन्दा बढी थियो। ऊर्जामन्त्रीका रुपमा पनि काम गरिसकेका पुनलाई १० वर्षमा १० हजार मेगावाट बिजुली उत्पादनको लक्ष्य लिएको, बंगलादेशलाई बिजुली बेच्ने पहल थालेको, नेपालको पानी जनताको लगानी, हरेक नेपाली विद्युतको शेयरधनीको नाराका साथ जनताको जलविद्युत कार्यक्रम सुरुवात गरेका कारण सम्झना गरिन्छ।"
"नयाँ सत्ता समीकरणको कसरतमा देउवा : लोसपा, नाउपा र जनमतसँग छलफल","काठमाडौं : नेपाली कांग्रेसले नयाँ सत्ता समीकरण बनाउन विभिन्न दलसँग छलफल तीब्र पारेको छ। प्रधानमन्त्री पुष्पकमल दाहाल प्रचण्डले एमालेसँग मिलेर गठबन्धन बनाएपछि सभापति शेरबहादुर देउवा सक्रिय बनेका हुन्। बुधबार बिहान एकीकृत समाजवादीका अध्यक्ष माधवकुमार नेपालसँग छलफल गरेका उनले अहिले मधेशवादी दलसँग छलफल गरिरहेका छन्। छलफलमा लोकतान्त्रिक समाजवादी पार्टी (लोसपा)का अध्यक्ष महन्थ ठाकुर, नागरिक उन्मुक्ति पार्टीका अध्यक्ष रेशम चौधरी, जनमत पार्टीका अध्यक्ष डा सीके राउत लगायतका नेता छन्। भेटवार्तमा डा शेखर कोइराला, महामन्त्री गगन थापा पनि सहभागी छन्। नागरिक उन्मुक्ति पार्टीले केन्द्रमा प्रतिपक्षीको भुमिका निर्वाह गर्ने निर्णय गरेको छ। बुधबार काठमाडौंमा पत्रकार सम्मेलन गर्दै अध्यक्ष रेशमलाल चौधरीले केन्द्रीयसमितिको बैठकले आफूहरु अहिले सरकारमा सहभागी नहुने र प्रतिपक्षीमा रहने निर्णय गरिएको जानकारी दिएका थिए। राप्रपा अध्यक्ष राजेन्द्र लिङ्देनले सत्ता केन्द्रित चलखेलमा पार्टी सहभागी नहुने स्पष्ट पारेका छन्। उनले पछिल्लो राजनीतिक घटना क्रमले आफूहरुको आन्दोलनको अनुकूल वातावरण बनेको जिकिर गरे।"
बागमतीमा कांग्रेसका ६ मन्त्रीले दिए राजीनामा,"हेटौंडा : केन्द्र सरकारमा सत्ता समिकरण बदलिएसँगै बागमती प्रदेशमा नेपाली कांग्रेसको तर्फबाट मन्त्री बनेका ६ जनाले आज राजीनामा दिएका छन्। मुख्यमन्त्री शालिकराम जम्कट्टेलको नेतृत्वमा रहेको मौजुदा मन्त्रिपरिषदमा कांग्रेसको तर्फबाट रहेका ६ जना मन्त्रीहरूले मुख्यमन्त्री जम्कट्टेलकै कार्यकक्षमा सामूहिक राजीनामा पेस गरेका हुन्। आर्थिक मामिला तथा योजनामन्त्री बहादुर सिं लामा, खानेपानी उर्जा तथा सिँचाइमन्त्री तीर्थ लामा, उद्योग वाणिज्यमन्त्री रामकृष्ण चित्रकार, पर्यटन संस्कृति एवम् सहकारीमन्त्री पुकार महर्जन, स्वास्थ्यमन्त्री उत्तम जोशी र वन तथा वातावरण मन्त्री मसिना खड्काले राजीनामा दिएका हुन्।"
नयाँ गठबन्धन सरकारमा कोको बन्दैछन् मन्त्री ?,"काठमाडौं : प्रधानमन्त्री पुष्पकमल दाहाल प्रचण्डले आज मन्त्रिपरिषद् पुनर्गठनको तयारी गरेका छन्। बालुवाटारमा प्रधानमन्त्री पुष्पकमल दाहालप्रचण्ड,एमाले अध्यक्ष केपी शर्मा ओली लगायतका नेताहरुबीच छलफल पश्चात मन्त्रालयको सिट संख्या टुंगो लगाएको हो। सिट संख्या र मन्त्रालयको टुंगो लगाएसँगै दलहरु आन्तरिक छलफलमा जुटेका छन्। हाल एमाले, माओवादी, राष्ट्रिय स्वतन्त्र पार्टी र जसपालाई मन्त्रालय भागबण्डा गरेपनि केहि मन्त्रालय भने हाललाई अन्य दल पर्ख र हेरको अवस्थामा रहेकाले रिजर्भमा राखिएको छ। हाल एमालेलाई ९, माओवादीलाई ५ र रास्वपालाई ४, जसपालाई २ मन्त्रालय दिने तयारी रहेको बताइएको छ। बैठकले यस अगाडि गत वर्षको पुषमा बनेको एमाले नेतृत्वको गठबन्धनको मोडालिटी अनुसार नै मन्त्रालयको संख्यालाई भागबण्डा गरेको छ। बालुवाटार स्रोतका अनुसार उपप्रधानमन्त्री एवम् भौतिक पूर्वाधार तथा यातायात मन्त्री विष्णु पौडेल, रक्षा मन्त्रीमा नारायणकाजी श्रेष्ठ, गृहमन्त्रीमा रास्वपाका सभापति रवि लामिछाने, अर्थमन्त्रीमा वर्षमान पुन हुने तयारी भएको जनाएको छ। भौतिक पूर्वाधार तथा यातायात मन्त्रीमा रघुवीर महासेठको पनि सम्भावना रहेको छ। श्रेष्ठ र पौडेलको मन्त्रालय कुन हुने भन्ने पार्टीभित्र छलफल जारी रहेको छ। रास्वपाबाट विना विभागिय मन्त्रीको सपथ खाएका डीपी अर्याललाई श्रम, रोजगार तथा सामाजिक सुरक्षा मन्त्रालय र युवा तथा खेलकुद मन्त्रीमा विराज भक्त श्रेष्ठलाई दिने तयारी छ। रास्वपाले गृहसहित ४ मन्त्रालय पाउने सम्भावना रहेको छ।"
"एकीकृत समाजवादी पनि सरकारमा जाने, मन्त्रालयबारे छलफल जारी","काठमाडौं : नेकपा (एकीकृत समाजवादी) पनि सरकारमा जाने भएको छ। बुधबार दिउँसो केन्द्रीय कार्यालय आलोकनगरमा बसेको बैठकले पार्टी सरकारमा सहभागी हुने निर्णय भएको बैठकमा सहभागी एक नेताले अन्नपूर्णलाई जानकारी दिए। चार दलीय गठबन्धनबाट एकीकृत समाजवादीलाई २ मन्त्रालय दिने टुंगो लागेको छ। बैठकमा सहभागी एक नेताले भने,सरकारमा जानेबारे सकरात्मक छलफल भइरहेको छ। हामी कुनकुन मन्त्रालय लिने र कसलाई मन्त्रीमा पठाउने भन्ने छलफल गरिरहेका छौं। अहिले हामी गृहकार्यमा जुटेका छौं। एकीकृत समाजवादीले प्रदेशको हकमा पनि शर्त राख्ने तयारी गरेको छ। बैठकमा नयाँ गठबन्धन बन्दा यस पटकपनि आफ्नो पार्टीसँग कुनै सरसल्लाह नगरी नयाँ गठबन्धन बनाएर, मन्त्रिमण्डल पुनर्गठन गरेको भन्दै प्रधानमन्त्री प्रचण्डप्रति नेताहरुले असन्तुष्ट व्यक्त गरेका छन्। पुरानो सत्ता गठबन्धन भत्किएर नयाँ समीकरण फेरिएपछि नेकपा माओवादी केन्द्र र नेकपा एमालेले एकीकृत समाजवादी पार्टीलाई सरकारमा सहभागी हुन आग्रह गरेको छ। यसअघि मंगलबार प्रधानमन्त्री पुष्पकमल दाहाल 'प्रचण्ड' , एमाले अध्यक्ष केपी शर्मा ओलीसहितका नेताहरू कोटेश्वरस्थित माधव कुमार नेपालको घरमा पुगेर नयाँ गठबन्धनमा सहभागी हुन आग्रह गरेका थिए। एकीकृत समाजवादीका अध्यक्ष नेपालले ओलीप्रचण्डसँग भेटेर थप शर्तबारे कुरा गर्ने बताइएको छ। नयाँ सत्ता समीकरणमा एमाले, माओवादी, राष्ट्रिय स्वतन्त्र पार्टी र जसपा छन्। उनीहरुले अन्य दललाई पनि गठबन्धनमा भित्र्याउन पहल गरिरहेका छन्।"
"नागरिक उन्मुक्ति पार्टी सरकारमा सहभागी हुँदैन, प्रतिपक्षीमा बस्छ : रेशमलाल चौधरी",काठमाडौं : नागरिक उन्मुक्ति पार्टीले केन्द्रमा प्रतिपक्षीको भुमिका निर्वाह गर्ने निर्णय गरेको छ। बुधबार काठमाडौंमा पत्रकार सम्मेलन गर्दै अध्यक्ष रेशमलाल चौधरीले केन्द्रीयसमितिको बैठकले आफूहरु अहिले सरकारमा सहभागी नहुने र प्रतिपक्षीमा रहने निर्णय गरिएको जानकारी दिए। चौधरीले केन्द्रीय समितिको बैठकले नै अहिले सरकारमा सहभागी नहुने निर्णय गरेको बताए। आफूहरु केन्द्रीय सरकारमा अहिले नगए पनि सुदूरपश्चिम प्रदेशमा दाबी रहेको उनले बताए। उनले आफ्नो पार्टीले राजनीतिक अवस्थालाई केहि समय हेर्ने र त्यसपछि आवश्यक निर्णय गर्ने पनि धारणा राखे। त्यस्तै चौधरीले टीकापुर घटनाका पीडितहरुले न्याय पाउनुपर्छ भन्नेमा आफू दृढ रहेको जिकिर गरे। टीकापुर घटनामा थारुहरु धेरै पीडित रहेको उनको भनाइ छ।
"सत्ता समीकरण देशको आन्तरिक विषय हो, कुनै बाह्य शक्तिको भूमिका छैन : भुसाल","काठमाडौं : नेपाल कम्युनिष्ट पार्टी (माओवादी केन्द्र)का उपाध्यक्ष एवम् पूर्वमन्त्री पम्फा भुसालले पछिल्लो सत्ता समीकरण हाम्रो देशको नितान्त आन्तरिक विषय भएको बताएकी छन्। सरकारभित्र आबद्ध भएका दलको कामको अप्ठ्यारोलाई ध्यानमा राखेर विकसित भएको घटना भएको उनको दाबी छ। पछिल्लो सत्ता समीकरण हाम्रो देशको नितान्त आन्तरिक विषय हो। यसमा कुनै बाह्य शक्तिको भूमिका छ भन्ने कुरा सोच्न पनि सकिन्न। सरकारभित्र आबद्ध भएका दलको कामको अप्ठ्यारोलाई ध्यानमा राखेर विकसित भएको घटना हो यो। नेपालमा हुने हरेक राजनीतिक घटनामा विदेशीलाई जोड्ने गरिन्छ, त्यो गलत हो। उनले भनिन्,पछिल्लो राजनीतिक घटनाक्रम विशुद्ध आन्तरिक उपक्रम हो। यो नयाँ गठबन्धनले छिमेकी मित्रराष्ट्र तथा विश्व समुदायसँग अझै घनिष्ठ सम्बन्ध कायम गरी आफ्नो कामकारबाही अगाडि बढाउँछ। मित्रराष्ट्रसँगको सम्बन्ध अत्यन्त सुदृढ भएर जानेछ। माओवादीले निरन्तर नेतृत्वदायी भूमिका खेलेको बताउँदै उनले गतिशीलतालाई अस्थितरता देख्नु भ्रम भएको दाबी छ।"
गृहमन्त्री हुँदा जनतामा आशा जगाउने काम गर्ने प्रयास गरेँ : श्रेष्ठ,"काठमाडौं : निवर्तमान उपप्रधान एवं गृहमन्त्री नारायणकाजी श्रेष्ठले आफूले मुलुकमा सुशासन कायम गर्दै जनतामा आशा जगाउने काम गर्ने प्रयास गरेको बताएका छन्। बुधबार मन्त्रालयमा आयोजित विदाई कार्यक्रममा श्रेष्ठले आफूले मन्त्रालयको कार्यभार सम्हालेदेखि नै कायम गर्दै जनतामा आशा जगाउने काम गर्ने प्रयास गरेको दाबी गरे। मिटरब्याज पीडितको समस्या गर्नका लागि आयोग गठन गरेर काम गरेको र अहिले जिल्ला प्रहरी कार्यालयमार्फत उनीहरुको समस्या समाधान गर्ने प्रयास भइरहेको उनले बताए। उनले मिटरव्याज पीडितको समस्यामा मन्त्रालयले निरन्तर ध्यान दिनुपर्ने धारणा राखे। श्रेष्ठले विभिन्न प्रकरणमा भएका अनुसन्धानलाई नरोक्न र थप प्रभावकारी ढंगले अनुसन्धान गर्न आग्रह गरे। श्रेष्ठलाई गृह सचिव, नेपाल प्रहरी र सशस्त्र प्रहरी प्रमुख लगायतले बिदाई गरेका थिए ।"
देउवाले बोलाए संसदीय दलको बैठक,"काठमाडौं : नेपाली कांग्रेसले संसदीय दलको बैठक बोलाएको छ। बैठक भोलि बिहान ९ बजे बस्नेगरी बोलाएको कांग्रेस केन्द्रीय कार्यालयका मुख्य सचिव कृष्णप्रसाद पौडेलले जानकारी दिए। उनका अनुसार आगामी रणनीतिबारे छलफल गर्न बैठक बोलाइएको हो। नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहाल प्रचण्डले कांग्रेससँगको गठबन्धन तोडेर चार दल (माओवादी,एमाले,रास्वपा र जसपा) को नयाँ सत्ता समीकरण बनाएका छन्। सत्ता गठबन्धन फेरिएपछि मंगलबार बसेको कांग्रेस कार्यसम्पादन समितिको बैठकले सरकारलाई दिएको समर्थन फिर्ता लिएको छ। कांग्रेसले प्रचण्ड नेतृत्वको सरकार ढाल्न वैकल्पिक गठबन्धनको प्रयास थालेको छ। आजै बिहान सभापति देउवाले पछिल्लो विकसित राजनीति परिस्थितबारे एकीकृत समाजवादी पार्टीका अध्यक्ष माधवकुमार नेपालसँग छलफल गरेका थिए। देउवा पत्नी आरजु राणा र प्रमुख सचेतक रमेश लेखकसहित कोटेश्वरस्थित नेपाल निवास पुगेका थिए। छलफल सकारात्मक रहेको कांग्रेसले जनाएको छ। विकसित राजनीतिक घटनाक्रमका बारेमा कांग्रेसले अन्य पार्टीहरूसँग पनि छलफल भइरहेको जनाएको छ।"
प्रधानमन्त्री प्रचण्डले गरे मन्त्रिपरिषद् विस्तार,"काठमाडौं : प्रधानमन्त्री पुष्पकमल दाहाल प्रचण्डले मन्त्रिपरिषद् विस्तार गरेका छन्। प्रचण्ड नेतृत्वको सरकारमा नेकपा (माओवादी केन्द्र) बाट उपप्रधान तथा परराष्ट्रमन्त्रीमा नारायणकाजी श्रेष्ठ, अर्थ मन्त्री वर्षमान पुन, सञ्चार तथा सूचना प्रविधि मन्त्रीमा रेखा शर्मा, ऊर्जा, जलस्रोत तथा सिंचाइ मन्त्रीमा शक्तिबहादुर बस्नेत, संस्कृति, पर्यटन तथा नागरिक उड्डयन मन्त्रालयमा हितबहादुर तामाङ रहेका छन्। एमालेले ८ वटा मन्त्रालय पाएको छ। एमालेबाट उपप्रधान तथा भौतिक पूर्वाधार तथा यातायात मन्त्रीमा रघुवीर महासेठ, कानुन न्याय तथा संसदीय मामिला मन्त्री पदम गिरी, रक्षा मन्त्री हरि उप्रेती, महिला, बालबालिका तथा ज्येष्ठ नागरिक मन्त्री भगवती चौधरी, खानेपानी मन्त्री राजेन्द्र राई, उद्योग, वाणिज्य तथा आपूर्ति मन्त्रालयमा दामोदर भण्डारी, कृषि तथा पशुपन्छी विकास मन्त्रीमा ज्वालाकुमारी साह, भूमि व्यवस्था, सहकारी तथा गरिबी निवारण मन्त्री बलराम अधिकारी रहेका छन्। राष्ट्रिय स्वतन्त्र पार्टीले गृह मन्त्रालयसहित ४ वटा मन्त्रालयको जिम्मेवारी पाएको छ। पार्टी बैठकको निर्णय अनुसार गृह मन्त्रालयमा सभापति रवि लामिछाने, श्रम, रोजगार तथा सामाजिक सुरक्षा मन्त्रालयमा उपसभापति डीपी अर्याल, युवा तथा खेलकुदमा विराजभक्त श्रेष्ठ र शिक्षा, विज्ञान तथा प्रविधि मन्त्रालय सुमना श्रेष्ठलाई पठाइएको रास्वपाका महामन्त्री डा मुकुल ढकालले जानकारी दिए। सोमबार भएको नयाँ सत्ता समीकरणमा एमाले, माओवादी, राष्ट्रिय स्वतन्त्र पार्टी र जसपा छन्। उनीहरुले अन्य दललाई पनि गठबन्धनमा भित्र्याउन पहल गरिरहेका छन्। सोमबार नै एमालेबाट पदम गिरी, माओवादी केन्द्रबाट हितबहादुर तामाङ, रास्वपाबाट डीपी अर्याललाई बिना विभागीय मन्त्रीको सपथ ग्रहण गरेका थिए। तामाङलाई पर्यटन मन्त्रालयको जिम्मेवारी दिइएको छ। जनता समाजवादी र नेकपा एकीकृत समाजवादी पनि सरकारमा जाने तयारीमा छ। जसपा नेता मोहम्मद इस्तिहाक राईले नयाँ सत्ता समिकरणलाई समर्थन गरेको भएपनि सरकारमा सहभागी हुने नहुने भन्ने टुंगो लाग्न बाँकी रहेको जानकारी दिए।"
कानुनले तोकेका कार्य गर्न कसैको निर्देशन लिनु पर्दैन : नवनियुक्त गृहमन्त्री लामिछाने,"काठमाडौं : रास्वपा सभापति रवि लामिछानेले उपप्रधान एवम् गृहमन्त्रीको पदभार ग्रहण गरेका छन्। बुधबार बेलुका राष्ट्रपति रामचन्द्र पौडेलसमक्ष शपथ लिए लगत्तै गृह मन्त्रालयमा उनले पदभार ग्रहण गरेका हुन्। पदभार ग्रहण गर्दै लामिछानेले ७७ जिल्लामै सरकारको स्वामित्वमा रहेको जग्गाको विवरण संकलन गरेर कसैले सरकारी जग्गा व्यक्ति वा निजी संस्थाले कब्जा गरेको भए कारबाही अगाडि बढाउने बताए। यस अगाडि नै सरकारी र सार्वजनिक जग्गाको तथ्य सहितको विवरण संकलन गरेर पठाउन निर्देशन जारी भएकाले सोहि निर्णयमा टेकेर आफूले पहिलो निर्णय सरकारको स्वामित्वमा भएको जग्गा गलत तरिकाले हडप्नेलाई कारबाही प्रक्रिया अघि बढाउने दाबी गरे। उनले जे चलिरहेको छ त्योभन्दा फरक गर्न सक्ने विश्वासका साथ गृहमन्त्रालय रोजेको बताए। उनले राष्ट्रका सामू देखिएका चुनौतीको सामना गर्न आफू गृहमा आएको बताए। उनले भने,कानुनले तोकेका कार्य गर्न कसैको निर्देशन लिनु पर्दैन। लिगल काम गर्न कुनै अनुमति लिनुपर्दैन। न्याय माग्न मन्त्री भेट्न आउनुपर्ने वातावरणको अन्त्य गर्ने गरी काम गर्नुपर्ने उनको भनाई छ। आम नागरिकले बाटोमा प्रहरी अधिकारीलाई देख्ने बित्तिकै म सुरक्षित छु भन्ने महसुस गराउनुपर्ने धारणा राखे। गैह्रकानुनी गतिविधि नियन्त्रण र निगरानी गर्नुपर्ने उनको भनाई छ। उनले गृह मन्त्रालय २४ घण्टा सक्रिय हुनुपर्ने र जिम्मेवार रहेको मन्त्रालय रहेको बताए। उनले नागरिकलाई नयाँ सरकार गठन भएको महसुस गराउनुपर्ने आवश्यकता रहेको स्पष्ट पारे।"
ब्रम्हाण्डीय महायज्ञमा पुगेर ओलीले भने  सामाजिक एकताका साथ अघि बढौं,"काठमाडौं : नेकपा एमालेका अध्यक्ष केपी शर्मा ओलीले सामाजिक एकताका साथ अघि बढ्नुपर्ने बताएका छन्। बुधबार बागलुङको सर्वसिद्विधाम पन्चकोटमा चलिरहेको अनन्तश्री ब्रम्हाण्डीय महायज्ञमा पुगेर ओलीले समृद्ध नेपाल सुखी नेपाली भन्ने नारा आफूले अगाडि सारेको बताएका हुन्। उनले भने,समृद्ध नेपाल सुखी नेपाली भन्ने नारा आफुले अगाडि सारेको र अहिले स्वामीले सारा जगतलाई समृद्ध बनाउने नारा ल्याउनु भएको रहेछ, खुशी छु। उनले ब्रह्माण्डीय महायज्ञ मानव जातीको कल्याणको लागि भएको भन्दै प्रसंसा गरे । १० वर्ष अघि आफू पन्चकोटमा आएको कुरा स्मरण गर्दै उनले आफू प्रधानमन्त्री हुँदा पन्चकोटको लागि सहयोग गर्न नसकेको बताए। उनले नेपालमा धेरै धर्म संस्कृति मान्नेहरु भएपनि धर्मको नाममा सद्भाव कायमै राख्न सफल भएको उल्लेख गरे।"
उपप्रधानमन्त्री हुन ओलीले गरेको प्रस्ताव विष्णु पौडेलद्वारा अस्वीकार,"बागलुङ : नेकपा एमालेको तर्फबाट उपप्रधानमन्त्रीको रुपमा सरकारमा जाने प्रस्तावलाई उपाध्यक्ष विष्णु पौडेलले अस्वीकार गरेका छन्। अध्यक्ष केपी शर्मा ओलीले उपप्रधानमन्त्री र मन्त्रीको रुपमा पौडेललाई सरकारमा जान प्रस्ताव गरेकोमा अस्वीकार गरेको पुष्टि गरेका हुन्। बागलुङको सर्वसिद्धिधाम पञ्चकोटमा जारी अनन्तश्री ब्रह्माण्डीय महायज्ञमा बुधबार उपाध्यक्षसहित उपस्थित भएका अध्यक्ष ओलीले सम्बोधनको क्रममा पौडेलले सरकारमा जान अस्वीकार गरेको बताएका हुन्। अध्यक्ष ओलीले अतिथिहरुलाई सम्बोधन गर्ने क्रममा आज उपप्रधानमन्त्री, मन्त्री बन्नुस् भन्दा नमानेर मसँगै आउनुभएका पूर्व उपप्रधानमन्त्री भन्दै पौडेललाई सम्बोधन गरेका थिए। अध्यक्ष ओलीले सम्बोधनको क्रममा भने,आज उपप्रधानमन्त्री, मन्त्री बन्नुस् भन्दा नमानेर मसँगै आउनुभएका पूर्व उपप्रधानमन्त्री, आज फेरि बनाउ भनेको नमानेर पूर्व भइरहन खोजेका विष्णु पौडेल जी। एमालले बुधबार नै सरकारमा सहभागी हुने ८ मन्त्रीको टुंगो लगाएको छ। एमालेले ८ वटा मन्त्रालय पाएको छ। एमालेबाट उपप्रधान तथा भौतिक पूर्वाधार तथा यातायात मन्त्रीमा रघुवीर महासेठ, कानुन न्याय तथा संसदीय मामिला मन्त्री पदम गिरी, रक्षा मन्त्री हरि उप्रेती, महिला, बालबालिका तथा ज्येष्ठ नागरिक मन्त्री भगवती चौधरी, खानेपानी मन्त्री राजेन्द्र राई, उद्योग, वाणिज्य तथा आपूर्ति मन्त्रालयमा दामोदर भण्डारी, कृषि तथा पशुपन्छी विकास मन्त्रीमा ज्वालाकुमारी साह, भूमि व्यवस्था, सहकारी तथा गरिबी निवारण मन्त्री बलराम अधिकारी रहेका छन्।"
"सरकारमा जान एकीकृत समाजवादी बार्गेनिङ गर्दै, प्रधानमन्त्रीसँग छलफल गर्न वार्ता कमिटी गठन","काठमाडौं : नेकपा (एकीकृत समाजवादी) नयाँ समीकरणमा सहभागी हुन माधवकुमार कुमार नेतृत्वमा वार्ता कमिटी गठन गरेको छ। बुधबार दिउँसो केन्द्रीय कार्यालय आलोकनगरमा बसेको सचिवालय बैठकले प्रधानमन्त्री पुष्पकमल दाहाल प्रचण्डसँग छलफल गर्न नेपालको नेतृत्वमा उपाध्यक्ष प्रमेश हमाल र महासचिव घनश्याम भुसाललाई जिम्मेवारी दिएको पार्टी प्रवक्ता जगन्नाथ खतिवडाले जानकारी दिए। बैठकले वार्ता कमिटी गठन गरेलगत्तै नेपाल, हमाल र भुसाल प्रधानमन्त्रीसँग छलफल गर्न बालुवाटारतर्फ हिँडेका छन्। खतिवडाका अनुसार सरकारमा जान एकीकृत समाजवादी सकरात्मक रहेको बताए। उनका अनुसार प्रधानमन्त्री प्रचण्ड र एमाले अध्यक्ष केपी शर्मा ओलीले नयाँ समीकरणमा आउन प्रस्ताव गरेपछि केही सर्त राखेर एकीकृत समाजवादी सकरात्मक रहेको बताए। उनले भने, देशको आर्थिक संकटको समाधान, राष्ट्रहितको रक्षा, भ्रष्टाचारको अन्त्य र सूशासन स्थापना गर्ने, महँगी नियन्त्रण र सन्तुलित परराष्ट्र सम्बन्ध कायम गर्न एक पटक छलफल गरेपछि मात्रै आवश्यक निर्णय गर्नेगरी वार्ता कमिटी गठन गरिएको छ। प्रधानमन्त्री प्रचण्डले कांग्रेससँगको गठबन्धन तोडेर एमाले, माओवादी, रास्वपा, जसपालगायत राजनीतिक दलहरू लिएर नयाँ सत्ता समीकरण गठन गरेका छन्।"
बूढानिलकण्ठमा कांग्रेससहित पाँच दलको छलफल,"काठमाडौं : नेपाली कांग्रेसले नयाँ सत्ता समीकरण बनाउन विभिन्न दलसँग छलफल तीब्र पारेको छ। प्रधानमन्त्री पुष्पकमल दाहाल प्रचण्डले एमालेसँग मिलेर गठबन्धन बनाएपछि सभापति शेरबहादुर देउवा मधेशवादी दलसँग छलफल गरिरहेका छन्। बुधबार बिहान एकीकृत समाजवादीका अध्यक्ष माधवकुमार नेपालसँग छलफल गरेका देउवाले लोकतान्त्रिक समाजवादी पार्टी (लोसपा)का अध्यक्ष महन्थ ठाकुर, नागरिक उन्मुक्ति पार्टीका अध्यक्ष रेशम चौधरी, जनमत पार्टीका अध्यक्ष डा सीके राउत लगायतसँग छलफल गरेका थिए। त्यसपश्चात छलफलमा लोसपा)का अध्यक्ष ठाकुर, जसपाका अध्यक्ष उपेन्द्र यादव र कांग्रेस नेताहरुबीच छलफल गरिरहेका छन्। भेटवार्तामा डा शेखर कोइराला, उपसभापति पूर्णबहादुर खड्का, महामन्त्री गगन थापा, प्रमुख सचेतक रमेश लेखक पनि सहभागी छन्। यता गठबन्धनमा आवद्ध जसपाका नेता मोहम्मद इस्तिहाक राईले नयाँ सत्ता समिकरणलाई समर्थन गरेको भएपनि सरकारमा सहभागी हुने नहुने भन्ने टुंगो लाग्न बाँकी रहेको जानकारी दिए। बिहान नेपालले आफूलाई कांग्रेस सभापति देउवाले प्रधानमन्त्रीको अफर गरेको एकीकृत समाजवादीको बैठकमा जानकारी गराएका थिए। नागरिक उन्मुक्ति पार्टीले केन्द्रमा प्रतिपक्षीको भुमिका निर्वाह गर्ने निर्णय गरेको छ। बुधबार काठमाडौंमा पत्रकार सम्मेलन गर्दै अध्यक्ष रेशमलाल चौधरीले केन्द्रीयसमितिको बैठकले आफूहरु अहिले सरकारमा सहभागी नहुने र प्रतिपक्षीमा रहने निर्णय गरिएको जानकारी दिएका थिए। राप्रपा अध्यक्ष राजेन्द्र लिङ्देनले सत्ता केन्द्रित चलखेलमा पार्टी सहभागी नहुने स्पष्ट पारेका छन्। उनले पछिल्लो राजनीतिक घटना क्रमले आफूहरुको आन्दोलनको अनुकूल वातावरण बनेको जिकिर गरे।"
सत्ता केन्द्रीत चलखेलमा राप्रपा सहभागी हुँदैन : राजेन्द्र लिङ्देन,"काठमाडौं : राप्रपा अध्यक्ष राजेन्द्र लिङ्देनले सत्ता केन्द्रीत चलखेलमा पार्टी सहभागी नहुने स्पष्ट पारेका छन्। बुधबार पार्टी कार्यालय धुम्वाराहीमा आयोजित बृहत जनप्रदर्शनको तयारी सम्बन्धी कार्यक्रममा अध्यक्ष लिङ्देनले एकमात्र अर्जुनदृष्टि आन्दोलन भएको भन्दै सत्ता केन्द्रीत चलखेलमा पार्टी सहभागी नहुने स्पष्ट पारेका हुन्। उनले पछिल्लो राजनीतिक घटना क्रमले आफूहरुको आन्दोलनको अनुकूल वातावरण बनेको जिकिर गरे। अहिलेको व्यवस्था रहेसम्म सुशासनका साथै विकास र समृद्धिको कल्पना पनि गर्न नसकिने उनले बताए । उनले अहिलेको समस्या व्यक्ति र नेतृत्वमा नभइ व्यवस्थामा नै भएकाले व्यक्तिपरिवर्तन गौर्ण भएको पुष्टि भएको धारणा राखे। अहिले जनतालाई राप्रपाले उठाएको मुद्दा सहि रहेछ भन्ने कुरा गणतन्त्र,धर्मनिरपेक्षता र संघीयता पक्षधरले नै प्रमाणीत गरिदिएको उनले बताए।"
"रवि लामिछाने गृहमन्त्री बन्ने पक्का, रास्वपाबाट अरु को बन्दैछन् मन्त्री ?","काठमाडौं : रास्वपाका सभापति रवि लामिछाने पुन: गृहमन्त्रीमा बन्ने पक्का भएको छ। बालुवाटारमा प्रधानमन्त्री पुष्पकमल दाहालप्रचण्ड, एमाले अध्यक्ष केपी शर्मा ओलीबीच छलफलपश्चात लामिछानेलाई गृहमन्त्री बनाउने भएको स्रोतको भनाई छ। नयाँ सत्ता समीकरण बनेपछि लामिछानेले गृह मन्त्रालयको अडान राखेका थिए। यस अगाडि गत वर्षको पुषमा बनेको एमाले नेतृत्वको गठबन्धनबाट पनि लामिछाने उपप्रधान एवम् गृहमन्त्री बनेका थिए। सर्वोच्च अदातलको संवैधानिक इजलासले लामिछानेको नागरिकता कायम नरहने ठहर गर्दै सांसद पद खारेज गरिदिएको थियो। नागरिकता खारेज भएसँगै लामिछानेको मन्त्री पद पनि स्वतः खारेज भएको हो। उनले पुन: नागरिकता कायम गरेपछि चितवनबाट उपनिर्वाचनमा निर्वाचित भएका हुन्। विना विभागीय मन्त्री रहेका डीपी अर्याललाई श्रम मन्त्री र सुमना श्रेष्ठलाई शिक्षामन्त्रीमा पठाउने तयारी भएको स्रोतको भनाई छ। नेकपा माओवादी केन्द्रका अध्यक्षसमेत रहेका प्रधानमन्त्री प्रचण्डले सोमबार कांग्रेससँगको सहकार्य तोडेर एमाले नेतृत्वको गठबन्धनसँग सहकार्य गरेका छन्। नयाँ सत्ता समीकरणमा एमाले, माओवादी, राष्ट्रिय स्वतन्त्र पार्टी र जसपा छन्।"
यस्तो छ नवनियुक्त मन्त्रीको वरियताक्रम,"काठमाडौं : प्रधानमन्त्री पुष्पकमल दाहाल प्रचण्डले मन्त्रिपरिषद् विस्तार गरेका छन्। आज राष्ट्रपति भवनमा आयोजित विशेष समारोहमा राष्ट्रपति रामचन्द्र पौडेलसमक्ष नवनियुक्त मन्त्रीले नेपालको संविधानको धारा ८० बमोजिम मन्त्री पदको पद तथा गोपनीयताको शपथ ग्रहण गरेका हुन्। प्रधानमन्त्री प्रचण्डको सरकारमा एमालेले ८ वटा मन्त्रालय, माओवादीलाई ५ वटा मन्त्रालय, राष्ट्रिय स्वतन्त्र पार्टीलाई ४ वटा र एकीकृत समाजवादीलाई २ वटा मन्त्रालय पाएको छ। वरियतामा प्रधानमन्त्री पछाडि एमालेबाट मन्त्री बनेका उपप्रधान तथा भौतिक पूर्वाधार तथा यातायात मन्त्री रघुवीर महासेठ रहेका छन्। त्यसैगरी तेस्रोमा माओवादीबाट मन्त्री बनेका उपप्रधान तथा परराष्ट्रमन्त्री नारायणकाजी श्रेष्ठ, चौथोमा रास्वपाबाट मन्त्री बनेका उपप्रधान तथा गृहमन्त्री रवि लामिछाने रहेका छन्। यस्तो छ नयाँ मन्त्रिपरिषद् सदस्यको वरियताक्रम"
मन्त्रिपरिषद् विस्तारको तयारी : प्रधानमन्त्री प्रचण्ड राष्ट्रपति पौडेललाई भेट्न शितल निवासमा,"काठमाडौं : प्रधानमन्त्री पुष्पकमल दाहाल प्रचण्डले आज मन्त्रिपरिषद् विस्तार गर्ने भएका छन्। प्रधानमन्त्रीका प्रेस सल्लाहकार गोविन्द आचार्यका अनुसार राष्ट्रपति रामचन्द्र पौडेललाई भेट्न केही समय अगाडि प्रधानमन्त्री प्रचण्ड शितल निवासमा गएका हुन्। सत्ता गठबन्धनमा आवद्ध चार दलबाट नामावली टुंगिएका मन्त्रीहरुको नाम लिएर राष्ट्रपति पौडेललाई भेट उनी त्यसतर्फ गएका हुन्। नेपालको संविधानमा प्रधानमन्त्रीको सिफारिस बमोजिम मन्त्रिपरिषद् गठन गरी राष्ट्रपतिले कार्य विभाजन गर्ने व्यवस्था छ। आचार्यका अनुसार आजै नयाँ मन्त्रीहरूलाई पद तथा गोपनीयताको शपथ गराइने तयारी भइरहेको छ। नयाँ सत्ता समीकरणमा एमाले, माओवादी, राष्ट्रिय स्वतन्त्र पार्टी र जसपा छन्। उनीहरुले अन्य दललाई पनि गठबन्धनमा भित्र्याउन पहल गरिरहेका छन्। एमाले नेतृत्वको नयाँ समीकरणबाट सोमबार एमालेबाट पदम गिरी, माओवादी केन्द्रबाट हितबहादुर तामाङ, रास्वपाबाट डीपी अर्याललाई बिना विभागीय मन्त्रीको सपथ ग्रहण गरेका थिए। एमालेले अधिकाशं मन्त्रीहरु गतवर्षको गठबन्धन सरकारमा छोटो समय सहभागी भएका मन्त्रीहरुलाई पठाएको छ। माओवादीले पनि केही मन्त्रीलाई दोहोर्याएको छ। राष्ट्रिय स्वतन्त्र पार्टीले गृह मन्त्रालय सहित ४ वटा मन्त्रालयको जिम्मेवारी पाएको छ। रास्वपाका महामन्त्री डा मुकुल ढकालका अनुसार गृह मन्त्रालयमा सभापति रवि लामिछाने, श्रम, रोजगार तथा सामाजिक सुरक्षा मन्त्रालयमा उपसभापति डीपी अर्याल, युवा तथा खेलकुदमा विराजभक्त श्रेष्ठ र शिक्षा, विज्ञान तथा प्रविधि मन्त्रालय सुमना श्रेष्ठलाई पठाएको हो । उनका अनुसार पार्टीको बैठकबाट उनीहरुको नाम टुंगो लगाएर पठाएको हो।"
"रास्वपाले टुंग्यायो मन्त्री, कसलाई कुन मन्त्रालयको जिम्मेवारी ?","काठमाडौं : राष्ट्रिय स्वतन्त्र पार्टीले गृहमन्त्रालय सहित ४ वटा मन्त्रालयको जिम्मेवारी पाएको छ। बालुवाटारमा भएको नयाँ सत्ता समीकरणको बैठकपश्चात रास्वपाले ४ मन्त्रालय पाएको हो। रास्वपाका महामन्त्री डा मुकुल ढकालका अनुसार गृह मन्त्रालयमा सभापति रवि लामिछाने, श्रम, रोजगार तथा सामाजिक सुरक्षा मन्त्रालयमा उपसभापति डीपी अर्याल, युवा तथा खेलकुदमा विराजभक्त श्रेष्ठ र शिक्षा, विज्ञान तथा प्रविधि मन्त्रालय सुमना श्रेष्ठलाई पठाउने निर्णय गरेको हो । लामिछानेले गृह मन्त्रालयको अडान राखेका थिए। उनका अनुसार पार्टीको बैठकबाट उनीहरुको नाम टुंगो लगाएको हो।"
"नवनियुक्त मन्त्रीद्वारा शपथ ग्रहण, कसलाई कुन मन्त्रालय ?","काठमाडौं : प्रधानमन्त्री पुष्पकमल दाहाल प्रचण्डले मन्त्रिपरिषद् विस्तार गरेका छन्। मन्त्रिपरिषद्को पुनर्गठन गरेर प्रधानमन्त्री प्रचण्डले राष्ट्रपति रामचन्द्र पौडेलसमक्ष सिफारिस गरेका हुन्। आज राष्ट्रपति भवनमा आयोजित विशेष समारोहमा राष्ट्रपति पौडेलसमक्ष नवनियुक्त मन्त्रीले नेपालको संविधानको धारा ८० बमोजिम मन्त्री पदको पद तथा गोपनीयताको शपथ ग्रहण गरेको राष्ट्रपति कार्यालयले जनाएको छ। सपथ ग्रहण समारोहमा उपराष्ट्रपति रामसहाय यादव, प्रधानमन्त्री प्रचण्ड, सभामुख देवराज घिमिरे सहभागी थिए। प्रचण्ड नेतृत्वको सरकारमा एमालेले ८ वटा मन्त्रालय पाएको छ। एमालेबाट उपप्रधान तथा भौतिक पूर्वाधार तथा यातायात मन्त्रीमा रघुवीर महासेठ, कानुन न्याय तथा संसदीय मामिला मन्त्री पदम गिरी, रक्षा मन्त्री हरि उप्रेती, महिला, बालबालिका तथा ज्येष्ठ नागरिक मन्त्री भगवती चौधरी, खानेपानी मन्त्री राजेन्द्र राई, उद्योग, वाणिज्य तथा आपूर्ति मन्त्रालयमा दामोदर भण्डारी, कृषि तथा पशुपन्छी विकास मन्त्रीमा ज्वालाकुमारी साह, भूमि व्यवस्था, सहकारी तथा गरिबी निवारण मन्त्री बलराम अधिकारी रहेका छन्। माओवादी केन्द्रले प्रधानमन्त्रीसहित ६ मन्त्रालय पाएको छ। नेकपा (माओवादी केन्द्र) बाट उपप्रधान तथा परराष्ट्रमन्त्रीमा नारायणकाजी श्रेष्ठ, अर्थ मन्त्री वर्षमान पुन, सञ्चार तथा सूचना प्रविधि मन्त्रीमा रेखा शर्मा, ऊर्जा, जलस्रोत तथा सिंचाइ मन्त्रीमा शक्तिबहादुर बस्नेत, संस्कृति, पर्यटन तथा नागरिक उड्डयन मन्त्रालयमा हितबहादुर तामाङ रहेका छन्। राष्ट्रिय स्वतन्त्र पार्टीले गृह मन्त्रालयसहित ४ वटा मन्त्रालयको जिम्मेवारी पाएको छ। पार्टी बैठकको निर्णय अनुसार गृह मन्त्रालयमा सभापति रवि लामिछाने, श्रम, रोजगार तथा सामाजिक सुरक्षा मन्त्रालयमा उपसभापति डीपी अर्याल, युवा तथा खेलकुदमा विराजभक्त श्रेष्ठ र शिक्षा, विज्ञान तथा प्रविधि मन्त्रालय सुमना श्रेष्ठलाई पठाइएको रास्वपाका महामन्त्री डा मुकुल ढकालले जानकारी दिए। गृहमा पुन: लामिछाने दोहोरिने अडान लिएका थिए। एकीकृत समाजवादीबाट संघीय मामिला तथा सामान्य प्रशासन मन्त्रीमा भानुभक्त जोशी र शहरी विकास मन्त्रीमा धनबहादुर बुढा रहेका छन्। समाजवादीले मन्त्रीको नामावली दिन ढिलाई हुँदा पद तथा गोपनीयताको शपथ ग्रहण निर्धारित समयभन्दा २ घण्टा ढिलो भएको हो। सोमबार भएको नयाँ सत्ता समीकरणमा एमाले, माओवादी, राष्ट्रिय स्वतन्त्र पार्टी र जसपा छन्। उनीहरुले अन्य दललाई पनि गठबन्धनमा भित्र्याउन पहल गरिरहेका छन्। सोमबार नै एमालेबाट पदम गिरी, माओवादी केन्द्रबाट हितबहादुर तामाङ, रास्वपाबाट डीपी अर्याललाई बिना विभागीय मन्त्रीको सपथ ग्रहण गरेका थिए। उनीहरुको मन्त्रालय आज टुंगो लागेको हो। यता गठबन्धनमा आवद्ध जसपाका नेता मोहम्मद इस्तिहाक राईले नयाँ सत्ता समिकरणलाई समर्थन गरेको भएपनि सरकारमा सहभागी हुने नहुने भन्ने टुंगो लाग्न बाँकी रहेको जानकारी दिए।"
"नेपाललाई भेटेर देउवाले भने प्रचण्डले धोका दिए,अब सँगै मिलेर जाऔं","काठमाडौं : नेपाली कांग्रेसका सभापति शेरबहादुर देउवाले एकीकृत समाजवादी पार्टीका अध्यक्ष माधव कुमार नेपालसँग भेट गरेका छन्। अध्यक्ष नेपाललाई भेट्न सभापति देउवा बुधबार बिहान कोटेश्वरस्थित नेपाल निवास पुगेका थिए। पछिल्लो विकसित राजनीतिक अवस्थाबारे छलफल गर्न नेता रमेश लेखकसहित देउवा नेपाललाई भेटका हुन्। भेटका क्रममा देउवाले नेपाललाई प्रधानमन्त्री पुष्पकमल दाहाल 'प्रचण्ड'ले धोका दिए, अब सँगै मिलेर अघि बढ्न आग्रह गरेको स्रोतले बताएको छ। स्रोतका अनुसार नेपालले आज बिहान बस्ने पार्टीको बैठकमा कुरा राख्ने र त्यसपछि निर्णय लिने जवाफ दिएका थिए। देउवाले प्रधानमन्त्री दाहाललाई काम गर्न अनुकूल पार्न आफूले हर प्रयत्न गरे पनि आफूलाई धोका दिएर गठबन्धन तोडेको बताएका छन्। माओवादी केन्द्रका अध्यक्ष एवं प्रधानमन्त्री दाहालले कांग्रेससँगको गठबन्धन तोडेर एमाले र रास्वपासहितको नयाँ गठबन्धन बनाएर मन्त्रिमण्डल समेत पुनर्गठन गरेका छन्। प्रधानमन्त्री दाहालले एमालेका पदम गिरी,माओवादीका हितबहादुर तामाङ र रास्वपाबाट डीपी आर्याललाई विनाविभागीय मन्त्री बनाएका छन्। नयाँ गठबन्धनमा एकीकृत समाजवादीलाई पनि सामेल गराउन एमाले र माओवादीका नेताहरू सक्रिय रहेका बेला देउवाले नेपाललाई भेटेका हुन्। यसअघि मंगलबार प्रचण्ड र नेकपा एमालेका अध्यक्ष केपी शर्मा ओलीसहितका नेताहरूले नेपाललाई भेटका थिए। उनीहरूले सरकारमा सँगै मिलेर जान आग्रह गरेका थिए। एमालेसँग नयाँ समीकरण गर्दासमेत आफूलाई जानकारी नगराएको भन्दै प्रचण्डप्रति नेपाल रुष्ट बनेका छन्। नेपालले नयाँ सरकारमा जानेनजानेबारे बुधबार सचिवालयको बैठक बसेर निर्णय गर्ने बताएका छन्। । पार्टीको बैठक अहिले ११ बजे बस्दैछ। आजै बिहान प्रधानमन्त्री प्रचण्डले एकीकृत समाजवादीका सम्मानित नेता झलनाथ खनालसँग भेट गरेका थिए।"
मन्त्रिपरिषद् भागबन्डामा आआफ्नै दाबी,"काठमाडौं : प्रभावशाली मन्त्रालय भागबन्डामा सत्तागठबन्धनमा सहमति जुट्न सकेको छैन। गठबन्धनको मंगलबार बसेको बैठकमा गृह र अर्थ मन्त्रालय कसले लिने भन्नेमा सहमति बन्न सकेन। मन्त्रालयमा सहमति नजुट्दै गठबन्धनलाई थप बलियो र फराकिलो बनाउने प्रयास भने सत्तागठबन्धनका नेताहरूले गरिरहेका छन्। त्यसैकारण प्रधानमन्त्री पुष्पकमल दाहाल प्रचण्ड र एमाले अध्यक्ष केपी ओलीले मंगलबार एकीकृत समाजवादीका अध्यक्ष माधव नेपाललाई उनकै निवास पुगेर भेटे, गठबन्धनमा सहकार्यको प्रस्ताव गरे। मन्त्रालय भागबन्डा नहुँदा सोमबार तीन जना मन्त्रीले मात्रै शपथ लिएका थिए। मंगलबारको छलफलमा गृह मन्त्रालयमा रास्वपा सभापति रवि लामिछाने र माओवादी केन्द्रका नेता एवं निवर्तमान गृहमन्त्री नारायणकाजी श्रेष्ठले दाबी गरेका थिए। आफूलाई गृहमन्त्री बनाउन सहयोग माग्दै श्रेष्ठले एमाले अध्यक्ष ओलीसँग पनि भेटघाट गरेका थिए। नयाँ गृह मन्त्रालयमा अरूको पनि दाबी आएपछि कांग्रेसले लामिछानेलाई प्रधानमन्त्रीको अफर गरेको चर्चा पनि चलाइएको छ। गृहमन्त्रीमा लामिछानेकै प्रबल सम्भावना छ। उता अर्थमन्त्री पनि अर्को आकर्षक मन्त्रालय हो। निवर्तमान अर्थमन्त्री डा प्रकाशशरण महतसँगको असहमतिकै कारण कांग्रेससँगको गठबन्धन तोडेका प्रधानमन्त्री दाहालले अर्थ मन्त्रालय आफूले राख्ने दाबी गर्दै आएका छन्। गठबन्धनको सबैभन्दा ठूलो एमाले पनि एउटा आकर्षक मन्त्रालय राख्न चाहेको छ। उसको पनि अर्थ मन्त्रालयमा दाबी छ। मन्त्रालय भागबन्डको प्रारम्भिक चरणको मात्रै छलफल भएकाले सरकारलाई पूर्णता पाउन अझै केही समय लाग्ने गठबन्धनका नेताहरू बताउँछन्। माओवादी केन्द्रका महासचिव देव गुरुङले मन्त्रिपरिषद् विस्तारको तयारी भइरहेको बताए। उनले भने, छिट्टै सबै कुरा टुंगिन्छ। गठबन्धनमा एमाले, माओवादी केन्द्र, राष्ट्रिय स्वतन्त्र पार्टी र जनता समाजवादी पार्टी छन्। एकीकृत समाजवादी, जनमत पार्टी, नागरिक उन्मुक्ति पार्टी, लोकतान्त्रिक समाजवादी पार्टीलगायतलाई पनि समेट्ने गृहकार्य भइरहेको पनि मन्त्रालय भागबन्डामा केही दिन अरू लाग्ने नेताहरू बताउँछन्। त्यस्तै, सरकारको न्यूनतम सहमतिको साझा कार्यक्रमसहित केही नीतिगत विषयमा पनि छलफल भइरहेको नेताहरूको भनाइ छ। नेपाल भेट्न ओली र प्रचण्ड पुगे कोटेश्वर एकीकृत समाजवादीका अध्यक्ष माधवकुमार नेपाललाई फकाउन प्रधानमन्त्री दाहाल र एमाले अध्यक्ष ओली मंगलबार साँझ कोटेश्वर पुगेका थिए। प्रतिनिधिसभामा एकीकृत समाजवादीको १० सिट छ। उक्त भेटमा एमाले उपाध्यक्ष विष्णु पौडेल र महासचिव शंकर पोखरेल पनि सहभागी थिए। एमाले अध्यक्ष ओली र नेपालबीच लामो समयपछि औपचारिक भेटघाट भएको हो। ओलीले सोमबार नेपाललाई टेलिफोन गरेर सत्तागठबन्धनमा सहकार्यका लागि आग्रह गरेका थिए। तर, नेपालले फोनबाट नभई भेटेरै सल्लाह गर्नुपर्ने अडान राखेका थिए। त्यसपछि, प्रधानमन्त्री दाहाल र ओली उनकै निवास पुगेका थिए। ०७८ भदौ २ मा एमाले फुटाएर एकीकृत समाजवादी गठन गरेपछि ओली र नेपालबीच निकै तिक्तता थियो। त्यसअघि नेकपामा हुँदा पनि नेपाल र ओलीबीच सम्बन्ध राम्रो बनेन्। तत्कालीन प्रधानमन्त्री ओलीले ०७७ पुस ५ मा संसद् विघटन गरेपछि त दुई नेताबीच पानी बाराबारकै स्थिति उत्पन्न भयो। नेकपामा हुँदा नेपाल र प्रचण्ड एक भएर ओलीलाई एक्ल्याका थिए। ओली र नेपालबीच इगो रहँदै आएको थियो। गत वर्ष एमालेले राष्ट्रपतिमा प्रस्ताव गर्दा पनि नेपालले अस्वीकार गरेका थिए। तर, १५ वर्ष नेपालले पार्टीको नेतृत्व गर्दा भने ओली उनका विश्वासपात्र नै थिए। नयाँ गठबन्धनमा समावेश हुने विषयमा नेपालले सकारात्मक उत्तर दिएको बताइएको छ। यस्तै ६ सिट रहेको जनमतलाई पनि सत्तागठबन्धनमा ल्याउने प्रयास भइरहेको छ। जनमत पार्टीले मधेस प्रदेशको मुख्यमन्त्रीमा बार्गेनिङ गरिरहेको छ। हाल मधेस प्रदेशमा जसपाको नेतृत्वमा सरकार छ। नयाँ गठबन्धनले जनमतलाई भन्दा जसपालाई नै प्राथमिकता दिएको छ। नयाँ गठबन्धनको आठबुँदे सहमतिमा जसपा नै सहभागी छ। यस्तै ४ सिट रहेको लोसपा र नागरिक उन्मुक्तिलाई पनि गठबन्धनमा ल्याउने प्रयास भइरहेको छ। एमाले प्रचाग विभाग प्रमुख राजेन्द्र गौतमले सरकारलाई पूर्णता पाउन केही समय लाग्ने बताए। गठबन्धनमा संख्या बढाउने विषय प्राथमिकतामा रहेको बताए। न्यूनतम साझा कार्यक्रममा बनाएपछि मात्रै मन्त्रालयको बाँडफाँट हुने उनले बताए। मन्त्रालयको विषयमा छलफल सुरु भएको छैन, उनले भने। चार दलले शक्ति बाँडफाँट गर्दै आन्तरिक सहमति जुटाउन एकएक जना सदस्य रहेको कार्यदल गठन गरिसकेका छन्। जसमा एमालेबाट महासचिव शंकर पोखरेल, माओवादी केन्द्रका उपमहासचिव वर्षमान पुन, रास्वपाका उपसभापति स्वर्णिम वाग्ले र जसपाका सहअध्यक्ष राजेन्द्र श्रेष्ठ छन्। सोमबार मात्रै पुरानो कांग्रेससहितको गठबन्धन भत्काएर एमालेसहितको गठबन्धन बनेको हो। नयाँ गठबन्धनमा एमालेको ८८, माओवादीको ३२, रास्वपाको २१ र जसपाको १२ सिट गरी १४३ सिट छ। २७५ सदस्यीय प्रतिनिधिसभामा बहुमतका लागि १३८ सिट चाहिन्छ। तर, अन्य साना दललाई गठबन्धनमा भित्र्याउने कोसिस भइरहेको छ। एमालेको प्रमुख सचेतकमा बर्तौला र सचेतकमा बराल एमालेको प्रतिनिधिसभाको प्रमुख सचेतकमा महेशकुमार बर्तौला मनोनीत भएका छन्। प्रमुख सचेतक रहेका पदम गिरी मन्त्री नियुक्त भएपछि बर्तौलाले प्रमुख सचेतकको जिम्मेवारी दिइएको हो। यसअघि बर्तौला सचेतक थिए। सांसद बर्तौला मकवानपुर २ बाट प्रतिनिधिसभामा निर्वाचित भएका थिए। सचेतकमा भने सुनिता बराल मनोनीत भएकी छन्। झापाकी बराल समानुपातिक सांसद हुन्। दुवै जना पहिलोपटक प्रतिनिधिसभा सदस्यमा भएका युवा नेता हुन्।"
जसपा बैठक : सरकारमा सहभागीताबारे अनिर्णित,"वीरगन्ज : नयाँ गठबन्धनको सरकारमा जाने नजाने विषयमा टुंगो लगाउन बुधबार बसेको जनता समाजवादी पार्टी (जसपा)को बैठक निष्कर्षविहीन बनेको छ। काठमाडौंमा बुधबार बिहान बसेको केन्द्रीय कार्यकारिणी समितिको बैठकले सरकारमा जाने नजाने विषयमा निर्णय गर्न नसेको हो। बैठकमा सहभागी जसपाका प्रमुख सचेतक प्रदीप यादवले बैठक निष्कर्षविहिन सकिएको र फेरि बैठक बसेर यसबारे निर्णय लिने जानकारी दिए। उनले बैठकमा सरकारमा जाने नजाने विषयमा गहन छलफल भएको बताए। 'बैठकमा नेतृत्वले नेताहरूको परामर्श लियो । नेताहरुले आ आफ्ना राय विचार राखे,'उनले भने। नयाँ गठबन्धनको सरकारमा जान जसपाको केहि शर्त रहेको र ती शर्त सम्बोधन हुने भएपछि मात्र पार्टीले अन्तिम निर्णय गर्ने उनले बताए । जसपाका अध्यक्ष उपेन्द्र यादव र वरिष्ठ नेता राजेन्द्र श्रेष्ठ सरकारमा जान सकारात्मक भएपनि अन्य नेताहरूले तत्काल जान नहुने बताएपछि जसपा पर्ख हेरको अवस्थामा रहेको छ। मधेस प्रदेश सरकारको नेतृत्व जसपाकै यथावत रहनुपर्ने र संघीय सरकारमा जसपाबाट सहभागी हुने मन्त्रीहरूको वरियताक्रम तोकिनुपर्ने शर्त जसपाको रहेको यादवले बताए। मधेस प्रदेशमा अहिले जसपाको नेतृत्वमा सरकार छ। सरोजकुमार यादव मधेस प्रदेशका मुख्यमन्त्री छन्। प्रतिनिधि सभामा जसपाका १२ सांसद छन्। सोमबार नयाँ गठबन्धन बनेको थियो। जसमा जसपासहित चार दल छन्। ती चार दलबीच सत्ता साझेदारी हुँदा त्यसमा जसपाले पनि हस्ताक्षर गरिसकेको छ।"
सुदूरपश्चिममा माओवादी केन्द्रले फिर्ता लियो सरकारलाई दिएको समर्थन,"धनगढी : नेकपा माओवादीले सुदूरपश्चिमका मुख्यमन्त्री कमलबहादुर शाहलाई दिएको समर्थन फिर्ता लिएको छ। प्रदेश सभा भवनमा रहेका नेकपा माओवादी केन्द्र संसदीय दलको कार्यालयमा बसेको बैठकले सरकारलाई दिएको समर्थन फिर्ता लिएको हो। नेकपा माओवादी केन्द्र संसदीय दलका नेता मानबहादुर धामीले सरकारलाई दिएको समर्थन फिर्ता लिने निर्णय भएको बताए। नेकपा माओवादी केन्द्रका सभामुख सहित ११ प्रदेश सभा सदस्य छन्। तर पनि मुख्यमन्त्री कमलबहादुर शाहसँग भने ३० प्रदेश सभा सदस्यको बहुमत कायमै रहन्छ। उनलाई काँग्रेसका १९, नागरिक उन्मुक्ति पार्टीका ७ र समाजवादीका ४ गरी ३० जनाको समर्थन कायमै छ। बहुमतका लागि २७ जनाको समर्थन आवश्यक पर्छ। केन्द्रमा नागरिक उन्मुक्ति र समाजवादी गठबन्धनमा सहभागी हुने वा नहुने निर्णयमा पुगि नसकेकाले सुदूरपश्चिममा पनि यी दुई दलले सरकारको समर्थन फिर्ता लिएका छैनन्। मंगलबार मात्रै मुख्यमन्त्री कमलबहादुर शाहले माओवादीका दुई मन्त्री र एक राज्यमन्त्री बर्खास्त गरेपछि माओवादीले पनि आज सरकारको समर्थन फिर्ता लिएको हो। मुख्यमन्त्री शाहले सामाजिक विकास मन्त्री भएका झपट साउद, उद्योग पर्यटन वन तथा वातावरण मन्त्री रमेश धामी र राज्य मन्त्री गीतादेबी माललाई बर्खास्त गरेका थिए।"
सरकारमा सहभागी हुनेनहुनेबारे एकीकृत समाजवादीले आज निर्णय गर्ने,"काठमाडौं : नयाँ गठबन्धनको सरकारमा सहभागी हुने नहुने विषयमा टुङ्गो लगाउन नेकपा एकीकृत समाजवादीको केन्द्रीय सचिवालय बैठक बस्दैछ। पार्टी केन्द्रीय कार्यालय आलोकनगरमा अहिले बिहान ११ बजे बोलाइएको बैठकमा पछिल्लो राजनीतिक घटनाक्रमलगायत विविध विषयमा छलफल हुने पार्टीको केन्द्रीय सचिव जीवनराम श्रेष्ठले जानकारी दिएका छन्। पुरानो सत्ता गठबन्धन भत्किएर नयाँ समीकरण फेरिएपछि नेपका माओवादी केन्द्र र नेकपा एमालेले एकीकृत समाजवादी पार्टीलाई सरकारमा सहभागी हुन आग्रह गरेको छ । बैठकमा पार्टीले सत्ता समीकरणको उद्देश्य,निर्णय र प्रक्रियाबारे जानकारी लिने र दृष्टिकोण तय गर्ने जनाइएको छ। यसअघि मंगलबार प्रधानमन्त्री पुष्पकमल दाहाल 'प्रचण्ड' ,एमाले अध्यक्ष केपी शर्मा ओलीसहितका नेताहरू कोटेश्वरस्थित माधव कुमार नेपालको घरमा पुगेर नयाँ गठबन्धनमा सहभागी हुन आग्रह गरेका थिए।"
उपनिर्वाचनका उम्मेदवारलाई औपचारिक पत्र दिने जिम्मा देउवालाई,काठमाडौं : उपनिर्वाचनका नेपाली कांग्रेसका उम्मेदवारहरूलाई औपचारिक पत्र प्रदान गर्ने जिम्मेवारी सभापति शेरबहादुर देउवालाई दिएको छ। मंगलबार बसेको कार्यसम्पादन समितिको बैठकले १५ वैशाखमा हुने उपनिर्वाचनका उम्मेदवारहरूलाई दलको औपचारिक पत्र प्रदान गर्ने जिम्मेवारी सभापति देउवालाई दिने निर्णय गरेको हो। वैशाख १५ गते इलाम निर्वाचन क्षेत्र २ र बझाङको प्रदेशसभा निर्वाचन क्षेत्र नम्बर १ मा उपनिर्वाचन हुन लागेको हो। उक्त उपनिर्वाचनका लागि नेपालको संविधानको धारा २७१ र राजनीतिक दलसम्बन्धी ऐन २०७३ को दफा ४८ बमोजिम निर्वाचन आयोगमा दल दर्ता सम्बन्धी सम्पूर्ण प्रक्रिया पूरा गर्न नेपाली कांग्रेस केन्द्री कार्यालयका मुख्य सचिव कृष्णप्रसाद पौडेललाई जिम्मेवारी दिइएको छ।
"नेपाल र देउवाबीचको भेटपछि रमेश लेखकले भने  कुराकानी सकारात्मक भयो, यसैलाई निरन्तरता दिन्छौं","काठमाडौं : एकीकृत समाजवादी पार्टीका अध्यक्ष माधव कुमार नेपाल र नेपाली कांग्रेसका सभापति शेरबहादुर देउवाबीचको छलफल सकारात्मक भएको बताएको छ। बुधबार बिहान एकीकृत समाजवादीका अध्यक्ष नेपाल र सभापति देउवाबीच पछिल्लो विकसित राजनीतिक अवस्थाका बारेमा छलफल भएको हो। कांग्रेस प्रमुख सचेतक रमेश लेखकले छलफल सकारात्मक रहेको जानकारी दिए। उनले छलफल सकारात्मक भएकाले यसलाई निरन्तरता दिने बताए। उनले भने,'सकारात्मक छलफल भएको छ। छलफललाई निरन्तरता दिन्छौं। हामीले हाम्रो आधिकारिक धारणा हिजै राखिसकेका छौं। तत्कालका लागि कांग्रेसको धारणा त्यही हो। अहिलेको परिवर्तित राजनीतिक परिस्थित र विकसित राजनीतिक घटना क्रमका बारेमा छलफल गरिराखेका छौं। आज पूर्वप्रधानमन्त्री माधव कुमार नेपालजीसँग विकसित घटना क्रमकै बारेमा केन्द्रित भएर छलफल भएको हो। अन्य राजनीतिक दलहरूसँग पनि छलफल भइरहेको छ।' पछिल्लो विकसित राजनीतिक परिस्थितका बारेमा छलफल गर्न देउवा पत्नी आरजु राणासहित नेपालको निवास कोटेश्वर पुगेका थिए। भेटका क्रममा देउवाले प्रचण्डले धोका दिएको भन्दै अब सँगै मिलेर अघि बढ्न आग्रह गरेका थिए। जवाफमा नेपालले यो विषयमा बैठकमा कुरा राख्ने र त्यसपछि के हुन्छ निर्णय गर्ने बताएका थिए। नेकपा एसको सचिवालयको बैठक आज बस्दैछ। माओवादी केन्द्रका अध्यक्ष एवं प्रधानमन्त्री दाहालले कांग्रेससँगको गठबन्धन तोडेर एमाले, रास्वपा, जसपासहितको नयाँ गठबन्धन बनाएर मन्त्रिमण्डल समेत पुनर्गठन गरेका छन्। नेकपा एकीकृत समाजवादीले सरकारमा जानेनजाने भन्नेबारे आज निर्णय गर्ने जनाइएको छ। त्यसका लागि सचिवालय बैठक केही बेरमा बस्दैछ। यसअघि मंगलबार प्रचण्ड र नेकपा एमालेका अध्यक्ष केपी शर्मा ओलीसहितका नेताहरूले पनि नेपाललाई भेटका थिए। उनीहरूले सरकारमा सँगै मिलेर जान आग्रह गरेका थिए। नेपालले भने बुधबार सचिवालयको बैठक बसेर यसबारे निर्णय गर्ने बताएका थिए। आजै बिहान प्रधानमन्त्री प्रचण्डले एकीकृत समाजवादीका सम्मानित नेता झलनाथ खनालसँग भेट गरेका थिए।"
पोल्याण्ड पठाइदिन्छु भन्दै रकम ठगी गर्ने रामेछापका थापा पक्राउ,"काठमाडौं : रोजगारीका लागि पोल्याण्ड पठाइदिन्छु भन्दै रकम ठगी गर्ने रामेछाप उमाकुण्ड गाउँपालिका५ का २६ वर्षीय गोविन्द थापा सोमबार पक्राउ परेका छन्। काठमाडौँ महानगरपालिका४ बालुवाटार बस्दै आएका थापाले इन्द्रकुमार खवासलाई वैदेशिक रोजगारीका लागि पोल्याण्ड पठाइदिन्छु तीन लाख ७० हजार रुपियाँ लिई फरार भएछि काठमाडौँ उपत्यका अपराध अनुसन्धान कार्यालयले पक्राउ गरेको हो । प्रहरी उपरीक्षक एवम् प्रवक्ता रवीन्द्र रेग्मीले भने, गोविन्द थापाले ईन्द्र कुमार खवासलाई वैदेशिक रोजगारीको लागि पोल्याण्ड पठाईदिन्छु, त्यसको लागि ८ लाख रुपैयाँ लाग्छ, पोल्याण्ड पुगेपछि, प्रतिष्ठित कम्पनीमा काम लगाइदिन्छु, मासिक १ लाख रुपैयाँ तलब हुन्छ भनी विश्वास दिलाई प्रलोभनमा पारी निज पीडितबाट पटक पटक गरी ३ लाख सत्तरी हजार रुपैयाँ रकम लिई सम्पर्क विहीन भई ठगी गरेकोले यस कार्यालयबाट खटिएको प्रहरी टोलीले निज गोविन्द थापाको खोजतलास गर्ने क्रममा सोमबार दिँउसो पुतलीसडकबाट पक्राउ गरी थप अनुसन्धान तथा कारवाहीको लागि वैदेशिक रोजगार विभाग ताहाचल, काठमाडौं पठाइएको छ।"
हिउँमा फसेका जुम्लाका ८ जनाको हेलिकोप्टरबाट उद्धार,"वीरेन्द्रनगर : जुम्लामा हिउँमा फसेका स्थानीय ८ जनालाई नेपाली सेनाको हेलिकोप्टरबाट उद्धार गरिएको छ। हिमपातका कारण फागुन १८ गतेदेखि जुम्लाको तातोपानी गाउँपालिका४ स्थित गिडिदह बजेडी पाटनमा अलपत्र परेका स्थानीय ८ जनालाई उद्धार गरिएको छ। जिल्ला प्रहरी कार्यालय जुम्लाका सूचना अधिकारी इन्सपेक्टर उमेशबहादुर चन्दले जुम्ला तातोपानी गाउँपालिका४ गिडी दह र बजेरी चौर पाटनमा जडिबुटी संकलन गएर हिउँमा फसेका ८ जनामध्ये २ जनाको सकुशल उद्धार गरी कर्णाली स्वास्थ्य विज्ञान प्रतिष्ठान पुर्याएको र बाँकी ६ जनालाई उद्धारका लागि हेलिकोप्टर पाटनतिर गएको जानकारी दिए। उनका अनुसार हिउँमा फसेका तातोपानी गाउँपालिका अजबहादुर रावत, दिपा रावत, गौरि रावत, हरिसोभा रावत, ससिला रावत, जगमति रोकाया, संसार थापा र गोरि रावत रहेका छन्। जसमा दुई जनाको उद्धार भइसकेको छ। प्रहरीका अनुसार सफा मौसम भएका बेला पाटनतिर जडिबुटी संकलन गर्न गएको र एकाएक पाटन हिउँले ढपक्कै पारेपछि उनीहरू उतै हिउँमा फसेका थिए। हिउँ पग्लिन केही दिन लाग्ने भएकाले घरबाट लगेको खाना सकिएको र घर फर्कन पनि नसक्ने अवस्था भएकाले उनीहरुले उद्धारका लागि आग्रह गरेका थिए।"
लोकसेवा आयोगको राष्ट्रिय सम्मेलन सुर्खेतमा,"वीरेन्द्रनगर : लोकसेवा आयोगको चौथो राष्ट्रिय सम्मेलन कर्णाली प्रदेशको राजधानी सुर्खेतमा सुरु भएको छ। प्रत्येक वर्ष फागुन २३ र २४ गते आयोगहरूको राष्ट्रिय सम्मेलन हुने गरेको छ। यो वर्षको उक्त सम्मेलन सुर्खेतको वीरेन्द्रनगरमा बुधबारदेखि सुरु भएको हो। लोकसेवा आयोगको चौथो राष्ट्रिय सम्मेलनलाई उद्घाटन गर्दै संघीय लोकसेवा आयोगका अध्यक्ष माधवप्रसाद रेग्मीले लोक सेवा आयोगलाई कर्मचारी भर्नाको उत्कृष्ट केन्द्र बनाउनुपर्ने बताए। उनले संघीय लोकसेवा आयोगले बनाएको आफ्नो इमेज जस्तै प्रदेश लोक सेवा आयोगहरूले पनि आम सरोकारवालाहरूको विश्वास जित्नुपर्ने बताए। आयोगमा समान चुनौतीहरू रहेको हुँदा राष्ट्रिय सम्मेलनले लोक सेवा आयोग र प्रदेश लोकसेवा आयोग बीचको सहकार्य बढाउनुपर्ने उनको भनाइ छ। आयोगहरूबीच भएका असल अभ्यासलाई आदानप्रदान गर्न, साझा समस्याहरूका विषयमा साझा बुझाइ निर्माण गरी समाधानको उपाय अवलम्बन गर्नुपर्नेमा उनले जोड दिए। सम्मेलनमा कर्णाली प्रदेशका प्रमुख सचिव चूडामणि पौडेलले लोक सेवा आयोगको गरिमा र साखलाई प्रदेश लोक सेवा आयोगले पनि बचाउन सफल भएको बताए।"
"कोशी अस्पतालले लुकायो सूचना, मेसु भन्छन्, सूचना दिन्नँ, मुद्दा हाल्नुस्","विराटनगर : अस्पताल प्रशासन र विकास समितिको मनोमानीले धराशायी बन्दै गइरहेको विराटनगरस्थित कोशी अस्पतालले सार्वजनिक सरोकारका सूचनासमेत लुकाएको छ। सूचनाको हक सम्बन्धी ऐन २०६४ अनुसार माग गरिएका सार्वजनिक सरोकारका सूचना अस्पताल प्रशासन र विकास समितिको सक्रियता एवं मिलेमतोमा लुकाइएको हो। पछिल्लो समय बेथिति मौलाएको र सरकारी अस्पताललाई आफूनिकट एवं कार्यकर्ता भर्ती केन्द्र बनाउन खोजिएको भन्दै चौतर्फी आलोचना भइरहेको छ। अस्पतालमा नियमविपरीत काम कारबाही गरी अनियमितता गरिएको विषय बाहिर आइरहेको छ। तर, सूचना लुकाएर अस्पतालले प्रचलित कानुनको धज्जी उडाएको छ। सूचनाको हकका अभियन्ताहरू सूचना लुकाउनुलाई पनि भ्रष्टाचार नै मान्छन्। सूचना लुकाउनुले नै अस्पतालभित्र भ्रष्टाचार भइरहेको प्रष्ट हुने उनीहरूको भनाइ छ। अस्पतालले पछिल्लो समय मनोमानी हिसाबको मापदण्ड बनाउँदै चिकित्सक, स्वास्थ्यकर्मी र कर्मचारी भर्नाको तयारी गरेको छ। आफूनिकटलाई सहज हुने गरी अलगअलग र असमान मापदण्ड बनाएर कर्मचारी भर्नाको तयारी गरिएको हो। यस सम्बन्धमा अख्तियार दुरुपयोग अनुसन्धान आयोगलगायतका निकायबाट छानबिन एवं अनुसन्धान भइरहेको छ। त्यस्तै, बिना टेण्डर अस्पताल तथा डाक्टर निवासका भवन भत्काइएको छ। बसिरहेका चिकित्सकलाई जबरजस्ती निकालेर प्रक्रिया पूरा नगरिकन मनोमानी हिसाबले कानुनविपरीत सरकारी भवनहरू भत्काइएको हो। अस्पतालको सेवा भने अव्यवस्थित र लथालिंग छ। आईसीयू, एनआईसीयू तथा एचडीसीयू सञ्चालन गरिएको छैन। गुरुयोजनाका आधारमा अस्पतालमा निर्माण तथा मर्मतको काम गर्नुपर्नेमा मनोमानी चलिरहेको छ। आर्थिक अवस्था कमजोर भएका विपन्नलाई उपचारमा सहुलियत प्रदान गर्नुपर्ने सरकारी अस्पतालको सेवा अस्तव्यस्त छ। सेवाहरू प्रवाह पहुँचवाला केन्द्रित छन्। पैसा नभएकाहरूले सहज उपचार पाउन सकिरहेका छैनन्। सामाजिक सेवा इकाईमार्फत उपचारमा हुने गरेको छुटमा पहुँचवालाको हालिमुहाली चलिरहेको छ। उपचार खर्च अभावमा छटपटाई रहेकाहरू भने छुटबाट बञ्चित भइरहेका छन्। अस्पतालले सामाजिक सेवा इकाईमार्फत विपन्न नागरिकको पारिवारिक आर्थिक अवस्था अनुसार उपचारमा २५, ५०, ७५ र सय प्रतिशतसम्म छुट दिँदै आएको छ। अस्पतालले दिने गरेको छुटमा पहुँचवाला र आर्थिक रूपले सम्पन्न भएकाहरूकै हालिमुहाली चल्छ। विपन्न नागरिकले त छुट पाउँदैनन्, एक कर्मचारी भन्छन्, पैसा नभएकाहरू उपचारविहीन भएर फर्कन्छन्। छुटका नाममा पनि अनियमितता भइरहेको छ। अस्पतालका मेडिकल सुपरिटेन्डेन्ट डा चन्द्रभाल झाले सामाजिक सेवा इकाईमार्फत आफूनिकट र चिनजानकालाई मात्रै छुट दिने गरेको ती कर्मचारी बताउँछन्। उनका अनुसार अति कमजोर आर्थिक अवस्था भएकालाई झाले छुट दिँदैनन्। आफ्ना मान्छे आउँदा तत्काल छुट दिएर पठाइन्छ। उनीहरूका लागि कुनै पनि कागजात आवश्यक पर्दैन, ती कर्मचारीले भने, विपन्न र गरिब आउँदा वडा कार्यालयको सिफारिसदेखि लिएर विभिन्न कागजात खोजेर झन्झट दिने गरिन्छ। कोशी अस्पतालको स्वास्थ्य सेवा प्रवाहमा मेसु र विकास समितिको मनपरी चलिरहेको छ। सरकारी अस्पतालमा अनियमितता भइरहेको विषय बाहिरिएपछि गत माघ ४ गते सूचनाको हक प्रयोग गरेर अस्पताल विकास समितिको बैठकका निर्णयहरूलगायतका सूचना माग गरिएको थियो। डा फरवार्ड सिलवाल नेतृत्वको समितिले गत असारदेखि माघ ४ गतेसम्म गरेका निर्णयसँग सम्बन्धित निर्णय पुस्तिक, कर्मचारी नियुक्ति प्रक्रियाका कागजात, अस्पतालमा कार्यरत चिकित्सकसहितका कर्मचारीको विवरण, अस्पतालको डाक्टर निवास भत्काउनका लागि परेका टेन्डरहरू र भवन भत्काउनलाई पूरा गरिएको प्रक्रियासँग सम्बन्धित विवरणको प्रमाणित प्रतिलिपिलगायतका सूचना माग गरिएको हो। अस्पतालले झारो टार्ने हिसाबले माघ २१ गते आंशिक, अपूर्ण र अस्पष्ट सूचना उपलब्ध गरायो। विकास समितिका निर्णयलगायतका कुनै पनि सूचना प्राप्त भएन। प्राप्त भएको सूचनामा अस्पताल भवन भत्काउन कुनै टेण्डर नगरिएको उल्लेख छ। सरकारी र सार्वजनिक निकायमा भएका निर्णय तथा काम कारबाहीसँग सम्बन्धित सूचना दिन मिल्ने कानुनी व्यवस्थाविपरीत अस्पतालले सूचना लुकाएको हो। अस्पतालकी सूचना अधिकारी इन्दिरा यादवले पूर्णरूपले सूचना दिन अस्वीकार गरेपछि मेसु झालाई सम्बोधन गरेर माघ २३ गते उजुरी गरिएको थियो। उजुरीमार्फत माग गरिएको सूचना दिन आग्रह गर्दै सूचना लुकाउने सम्बन्धित अधिकारीलाई कारबाहीको माग गरिएको छ। तर, उक्त उजुरी अस्पतालले दर्ता नै गरेन। सूचना पनि हालसम्म प्राप्त भएन। मेसु झाले सूचना आयोगसँगै आफूहरूको कुरा भइरहेको दाबी गरे। आयोगलाई हामीले लेखेर पठाएका छौं। मागेका सूचना दिन मिल्छ कि मिल्दैन भनेर सोधेका छौं, उनले भने, मागेजति हामीले दिनुपर्छ भन्ने छैन। सूचना दिन्न, मुद्दा हाल्नुस्। सार्वजनिक सरोकारका सूचना लुकाएका झा उल्टै राष्ट्रिय सूचना आयोग र प्रचलित कानुनलाई नै चुनौती दिने हिसाबले प्रस्तुत भएका हुन्। अस्पताल आफैंले सार्वजनिक गर्नुपर्ने र गोप्य राख्न नपर्ने सूचना तोकिएको मितिभित्र दिन अस्वीकार गरेर मेसु झा कानुनी दायित्वबाट पन्छिएपछि अस्पताल प्रमुख झासहित सूचना अधिकारी यादवलाई आवश्यक कारबाहीको माग गरेर फागुन ९ गते राष्ट्रिय सूचना आयोगमा पुनरावेदन गरिएको थियो। साथै, माग बमोजिमको सूचना उपलब्ध गराउने आदेश दिन पनि आयोगसमक्ष आग्रह गरिएको छ। आयोगले गत सोमबार (फागुन २१ गते) लिखित जवाफ पेस गर्न अस्पतालका नाममा आदेश जारी गरेको छ। प्रमुख सूचना आयुक्त महेन्द्रमान गुरुङ र आयुक्त कमला ओली थापाको संयुक्त इजलासले ७ दिनभित्र लिखित जवाफ पेस गर्न अस्पताललाई आदेश गरेको आयोगका सूचना अधिकारी एवं उपसचिव सुदर्शन ढकालले जानकारी दिए। कुनै पनि निकायले निवेदन परेको १५ दिनभित्रमा सूचना उपलब्ध गराउनुपर्ने नियम छ। सूचना नदिएमा कार्यालय प्रमुखलाई सम्बोधन गरेर उजुरी गर्नसक्ने व्यवस्था सूचनाको हकमा छ। उजुरीको सम्बोधन ७ दिनभित्र नभएमा नभएमा, तथ्यलाई तोडमोड गरिएमा, पूर्ण सूचना नदिएमा वा सूचना लुकाएमा राष्ट्रिय सूचना आयोगमा पुनरावेदन गर्न पाउने व्यवस्था छ। आयोगले सूचना उपलब्ध गराउन दिएको निर्देशन पालना नगरेमा सार्वजनिक निकायका पदाधिकारीलाई ऐनको दफा ३२ अनुसार कारबाही हुन्छ। सार्वजनिक निकायको प्रमुख वा सूचना अधिकारीले बदनियतपूर्वक सूचना दिन इन्कार गरेमा, आंशिक वा गलत सूचना दिएमा अर्थात सूचना नष्ट गरेमा १ हजारदेखि २५ हजार रूपैयाँसम्म जरिवाना र विभागीय कारबाही हुने व्यवस्था छ। ऐनमा उल्लिखित समयभित्र सूचना नदिएमा जति दिन ढिलाई गरेको हो, प्रति दिन २ सय रुपैयाँको दरले जरिवाना हुने व्यवस्था छ। राष्ट्रिय सूचना आयोगले गरेका आदेश तथा निर्णयहरूको पालना नगर्ने व्यक्तिलाई आयोगले १० हजार रुपैयाँसम्म जरिवाना गर्न सक्छ। जरिवाना सम्बन्धित अधिकारीले आफ्नो तलब वा व्यक्तिगत सम्पत्तिबाट तिर्नुपर्ने हुन्छ। सूचनाको हकका अभियन्ता राजु श्रेष्ठ सरकारी कार्यालयबाट भएका कामकारबाहीका विवरण एवं तथ्यांक सम्बन्धी सूचना नेपाली नागरिकको सरोकार एवं अधिकारको विषय भएको बताउँछन्। संविधानको मौलिक हकले दिएको अधिकार प्रयोग गरेर माग गरिएको सूचना लुकाउनु कानुनविपरीत हुने उनको भनाइ छ। अनियमितता सार्वजनिक हुने र कारबाहीमा पर्ने डरले सूचना लुकाउने गरिएको श्रेष्ठ बताउँछन्। सूचना लुकाउनेविरुद्ध कानुनी कारबाहीमा जानुपर्ने उनले बताए।"
नवलपरासीमा २६ लाख बराबरको सामग्री बरामद,परासी : भन्सार छलेर गोदामहरुमा लुकाई राखेको अवस्थामा नवलपरासी प्रहरीले २६ लाख बराबरका अवैध सामग्री बरामद गरेको छ। दुई छुट्टाछुट्टै स्थानका गोदामबाट बरामद भएका सामग्रीमा २० लाख बराबरको मोबाइलमा प्रयोग हुने ग्लास र ६ लाख बराबरको चिनी रहेको जिल्ला प्रहरी कार्यालयका सूचना अधिकारी इन्स्पेक्टर सुदर्शन पन्थीले जानकारी दिए। भारतबाट ल्याएका सामान भन्सार छलेर लुकाएर राखेको भन्ने सूचना पाएर बुधबार साँझ गएको बर्दघाट इलाका प्रहरी कार्यालयको टोलीले बर्दघाट बजारस्थित एमएस क्रम नाम गरेको कवाड संकलन गोदामबाट ३० वटा कार्टुनमा लुकाई राखेको १९ लाख ८० हजार बराबरको मोबाइलमा प्रयोग हुने टेम्पर ग्लास बरामद गरेको हो। त्यसैगरी पाल्हीनन्दन गाउँपालिका५ गेर्मास्थित गुल्सन नितलेश राइस मिल उद्योगको गोदाममा अवैध रुपमा लुकाई राखेको अवस्थामा प्रहरी र राजश्व अनुसन्धान कार्यालयको टोलीले ५ लाख ९६ हजार मूल्य बराबरको १४९ बोरा चिनी बरामद गरेको छ। बरामद भएको मोबाइलका ग्लासलाई महेशपुर भन्सार कार्यालय र चिनीलाई राजश्व अनुसन्धान कार्यालय बुटवलमा आवश्यक कारबाहीका लागि पठाइएको सूचना अधिकारी पन्थीले जानकारी दिए।
टिपरले किच्दा वृद्धको मृत्यु,नुवाकोट : नुवाकोटको म्यागङ गाउँपालिकामा टिपरले किच्दा वृद्धको मृत्यु भएको छ। मृत्यु हुनेमा ६८ वर्षीय विष्णुबहादुर तामाङ रहेका छन्। मध्यपहाडी सडकमार्गअन्तर्गत त्रिशूलीसामरी सडकखण्डको बीचमा रहेको म्यागङ गाउँपालिका६ मैवलमा बा९४प ८४३० नम्बरको मोटरसाइकलले ओभरटेक गर्ने क्रममा मिनिट्रकले किच्दा तामाङको मृत्यु भएको हो। त्रिशूलीबाट सामरीतर्फ जाँदै गरेको बा४ख ८६६० नम्बरको टिपरलाई ओभरटेक गर्ने क्रममा पछाडिको चक्काले किचेको थियो। दुर्घटनामा परि मोटरसाइकल चालक स्थानीय ३२ वर्षीय सूर्यबहादुर तामाङ घाइते भएका छन्। घटनाका सम्बन्धमा अनुसन्धान भइरहेको जिल्ला प्रहरी कार्यालय नुवाकोटले जनाएको छ। प्रहरीले चालक र टिपरलाई नियन्त्रणमा लिएको छ।
मानव तस्करले केरलामा बन्धक बनाएका दुई नेपाली युवतीको उद्धार,"मानव बेचविखन अनुसन्धान ब्युरो प्रमुख रानाका अनुसार पीडितले दिएको जानकारी अनुसार उनीहरूलाई सुमन राई नामक एजेन्टले केरला पुर्याएको थियो। एजेन्टको समूहले उनीहरूलाई कोचीको एक होटलमा राखेर बन्धक बनाएका थिए । सो समूहले ओमान लैजानको लागि भन्दै उनीहरूबाट पैसा मागेको थियो। काठमाडौं : तीन महिनादेखि भारतको केरला राज्यको कोचीमा बन्धक बनाइएका दुईजना नेपाली युवतीको उद्धार गरिएको छ। नेपाल प्रहरीको मानव बेचविखन अनुसन्धान ब्युरोले मंगलबार साँझ उनीहरूलाई उद्धार गरी नेपाल ल्याएको हो। ललितपुर र सर्लाहीका दुईजना युवतीलाई रोजगारका लागि ओमान लैजाने भन्दै केरलाको कोची पुर्याएर बन्धक बनाइएको थियो। उद्धार गरिएका महिला २० र २४ वर्षीया हुन् । मानव बेचविखन अनुसन्धान तथा ब्युरोका प्रमुख ओमबहादुर रानाका अनुसार भारतमा काम गरिरहेका विभिन्न संघसंस्थाको सहयोगमा पीडितलाई उद्धार गरी नेपाल एयरलाइन्सको विमानबाट काठमाडौं ल्याइएको हो । उद्धार कार्यमा चेलिबेटी बेचविखनसम्बन्धी काम गर्दै आएको संस्था केआईएन इण्डियाले सहकार्य गरेको थियो । केआईएनका नविन जोशीका अनुसार उद्धार गरिएका दुईसहित पाँचजना किशोरीलाई गत मंसिरमा दिल्लीहुँदै केरलाको कोची पुर्याएको थियो । केरलाबाट श्रीलंकाहुँदै ओमान लैजाने क्रममा ती युवतीलाई कोची विमानस्थलबाट फर्काइएको थियो । केरला अध्यागमनका कर्मचारीले नेपाली युवतीको कागजात शंकास्पद लागेको भन्दै फिर्ता पठाएको थियो । दिल्ली विश्वविद्यालयमा मानव बेचविखनमा विद्यावारिधि गरिरहेकी अस्भिना बस्नेतले पछिल्लो समयमा नेपालबाट भारतहुँदै ओमनलगायत खाडी मुलुक जाने महिलाहरूको तस्करी बढिरहेको बताइन्। उनले भनिन्,' महिला बेचविखन रोक्न नेपाल सरकार नलाग्ने हो भने भविष्यमा भयावह अवस्था आउन सक्छ।' मानव बेचविखन अनुसन्धान ब्युरो प्रमुख रानाका अनुसार पीडितले दिएको जानकारी अनुसार उनीहरूलाई सुमन राई नामक एजेन्टले केरला पुर्याएको थियो। एजेन्टको समूहले उनीहरूलाई कोचीको एक होटलमा राखेर बन्धक बनाएका थिए । सो समूहले ओमान लैजानको लागि भन्दै उनीहरूबाट पैसा मागेको थियो। युवतीहरूले एजेन्टलाई पैसा बुझाउन नसकेपछि उनीहरूलाई होटलमा नै बन्धक बनाएर यातना दिने गरेका थिए । ललितपुरकी किशोरीले घरपरिवारमा खबर गरेपछि परिवारका सदस्य मानव बेचविखन अनुसन्धान ब्युरोमा पुगेका थिए । ब्युरोले दिल्लीस्थित नेपाली दूतावास, केरला प्रहरीलगायत विभिन्न मन्त्रालय तथा संघसंस्था संघ सहकार्य गरेर उनीहरूलाई होटलबाट उद्धार गरेको हो । प्रहरीका अनुसार पछिल्लो समय बेचविखनको प्रवृति फेरिएको छ । खाडी मुलुक जान नेपालले महिलालाई रोक लगाएपछि उनीहरू भारतको बाटोहुँदै जाने गरेका हुन् । पाँचजनामध्ये अन्य तीनजनालाई मानव तस्करको समूहले ओमन पुर्याएको हो। दुईजना भने नेपाल फर्किन सफल भएका हुन्।"
हाइटेक नर्सरीमा अनियमितता : वन अधिकृतसहित ११ जनाविरुद्ध भ्रष्टाचार मुद्दा,"काठमाडौं : सुर्खेत सिम्ता गाउँपालिका वडा५ मा निर्माण भएको हाइटेक नर्सरीमा अनियमितता गरेको आरोपमा वन अधिकृतसहित ११ जनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले सुर्खेतको सिम्ता गाउँपालिकाका तत्कालीन अध्यक्ष कविन्द्र कुमार केसी,डिभिजन वन कार्यालय सुर्खेतकाका तत्कालीन डिभिजन वन अधिकृत गोविन्द प्रसाद दाहालसमेत गरी ११ जनाविरुद्ध मुद्दा दायर गरेको हो। बाझो तथा खाली जमिनमा वृक्षारोपण तथा जडिुबटी खेती विस्तार कार्यक्रममा रकम भुक्तानी भइ निर्माण भएको उच्च प्रविधिको नर्सरी प्रयोगमा नै नआइ ८४ लाख ८६ हजार ६४२ रुपैयाँ बराबरको सरकारी रकम हानीनोक्सी गरेको पुष्टि हुन आएकाले उनीहरूविरुद्ध आज विशेष अदालत काठमाडौंमा भ्रष्टाचार मुद्दा दायर गरेको आयोगका प्रवक्ता नरहरि घिमिरेले जानकारी दिए। वन अधिकृत दाहाल,तत्कालीन सहायक वन अधिकृत टेकबहादुर रावल र तत्कालीन लेखापाल लक्ष्मी थापा क्षेत्रीमाथि सम्झौता शर्तबमोजिमको कार्य नगरेको,सिम्ता हाइटेक नर्सरी उपभोक्ता समितिलाई रकम भुक्तानी गरेको,उच्च प्रविधिको नर्सरी स्थापना गरी बाझो तथा खाली जमिनमा वृक्षारोपण तथा जडिबुटी खेती विस्तार कार्यक्रम प्रयोगमा नल्याएृको आरोप छ। उनीहरूविरुद्ध ८४ लाख ८६ हजार ६४२ रुपैया बिगो असुल उपर समेतको सजाय माग गरिएको अख्तियारले जनाएको छ। यसैगरी सिम्ता सवडिभिजन वन कार्यालयका तत्कालीन भोजप्रसाद उपाध्यायको सिफारिसमा सिम्ता गाउँपालिका५मा निर्माण हुने हाइटेक नर्सरी निर्माणमा हुने सामाग्रीको खरिद र ढुवानीवापतको रकम भुक्तानीका लागि ७१ लाख ६६ हजार ४३५ रुपैयाँ उपभोक्ता समितिलाई भुक्तानी भएको पुष्टि हुन आएको छ। निर्माण सामाग्री र ज्यामीको रकम निकासको लागि कागजात र विल भर्पाइ अनुसार रकम भुक्तानी भनी तत्कालीन रेन्जर कमल चित्रकारको सिफारिसमा ८ लाख ६१ हजार ३२८ रुपैयाँ उपभोक्ता समितिलाई भुक्तानी भएको देखिन आएकाले उनीविरुद्ध सोही रकम बराबरको बिगो माग गरेको अख्तियारले जनाएको छ। सिम्ता हाइटेक नर्सरी उपभोक्ता समितिका अध्यक्ष जगत महरा,उपभोक्ता समितिका सचिव चन्द्रप्रकाश थापा र उपभोक्ता समितिका कोषाध्यक्ष मिना पोखरेल हमालले उपकरण खरिदमा अनियमितता गरेको पुष्टि हुन आएकाले उनीहरूविरुद्ध पनि ८४ लाख ८६ हजार ६४२ रुपैयाँ बिगो मागिएको छ। सिम्ता गाउँपालिकाका तत्कालीन अध्यक्ष कविन्द्र कुमार केसी , वडा का तत्कालीन वडाअध्यक्ष मोहनकुमार विसी र   का सञ्चालक गौतम महर्जनमाथि पनि नर्सरी निर्माणमा सरकारी रकम हानीनोक्सानी गरेको आरोप छ।"
आन्दोलनमा मृत्यु भएका पदम लिम्बुको परिवारलाई ५ लाख दिने कोशी सरकारको निर्णय,"विराटनगर : कोशी प्रदेश सरकारले पहिचानको आन्दोलनका क्रममा मृत्यु भएका पदम लिम्बू लाजेहाङको परिवारलाई पाँच लाख रुपैयाँ राहत दिने निर्णय गरेको छ। बुधबार मुख्यमन्त्री तथा मन्त्रिपरिषद्को कार्यालयमा बसेको बैठकले लाजेहाङको परिवार क्षतिपूर्तिस्वरूरुप सो रकम उपलब्ध गराउने निर्णय गरेको हो। यस्तै, मन्त्रिपरिषदले आन्दोलनका क्रममा घाइते भएकाहरूको छानबिनका लागि समिति गठन गर्न आन्तरिक मामिला तथा कानुन मन्त्रालयलाई जिम्मेवारी दिने निर्णयसमेत गरेको सरकारका प्रवक्ता शमशेर राईले बताए। बैठकबाट कात्तिक २६ गते मोरङको उर्लाबारीमा भएको आगलागीमा परी घाइते भएकाहरूले झापा र मोरङमा गराएको उपचारको खर्च पनि सरकारले नै व्यहोर्ने निर्णय भएको छ। मन्त्रिपरिषदले प्रदेश नियमावली बमोजिम पुस मसान्तपछि निर्णय गरिसक्नुपर्ने अबण्डाको रकमसम्बन्धी सामाजिक विकास मन्त्रालयद्वारा प्रस्तावित एजेण्डालाई पास गरेको छ। मन्त्रिपरिषदबाट अन्तरप्रदेश खेलकुद प्रतियोगिताका लागि बजेटमा रकम अपुग भएकाले थप रकम निकासा गर्ने निर्णय समेत भएको छ। यस्तै, अर्को नीतिगत व्यवस्था नहुन्जेलसम्मका लागि करार सेवाका कर्मचारीको म्याद थप्ने निर्णय समेत बुधबार बसेको मन्त्रिपरिषद बैठकले गरेको छ। बैठकले भने सुरक्षित आप्रवासन स्रोत केन्द्रसम्बन्धी निर्देशिका पनि स्वीकृत गरेको जनाएको छ।"
अवैध रूपमा ल्याइएको प्याज बरामद,"बुटवल : रुपन्देही प्रहरीले भारतीय सीमा नाकाबाट अवैध रुपमा भित्र्याएको प्याज बरामद गरेको छ। लुम्बिनी सांस्कृतिक नगरपालिका१ स्थित कालिदहमा बुधबार खटेको प्रहरी टोलीले ८ लाख १० हजार रुपैयाँ बराबरको अवैध प्याज बरामद गरेको हो। भारतीय सीमा नाकाबाट दैनिक उपभोग्यका सामानहरू ओसारपसार गर्ने क्रम नरोकिएपछि प्रहरीले निगरानी बढाएको छ। बरामद गरिएका १ सय ४० बोरा प्याजसहित चारवटा मोटरसाइकल र सातवटा साइकलसहित पक्राउ परेका व्यक्तिलाई आवश्यक कारबाहीका लागि भैरहवा भन्सार कार्यालय बेलहिया पठाइएको जिल्ला प्रहरी कार्यालय रुपन्देहीका प्रहरी नायव उपरीक्षक एवं सूचना अधिकारी मनोहर प्रसाद भट्टले जानकारी दिए। जिल्लाको रोहिणी गाउँपालिका३ धनधईमा दुई लाख रुपैयाँ बराबरको भन्सार छलीका जुत्ता, चप्पल, कपडा र बच्चाका सामग्रीहरू समेत बरामद गरिएको भट्टले जानकारी गराए।"
त्रिशुली बस दुर्घटना अपडेट : मृतकको सङ्ख्या ७ पुग्यो,"मलेखु : धादिङको गजुरी गाउँपालिका५ घाटबेँसीमा भएको बस दुर्घटनामा मृत्यु हुनेको सङ्ख्या सात जना पुगेको छ। कपिलवस्तुबाट काठमाडौँतर्फ आउँदै गरेको लु२ख २१२१ नम्बरको यात्रुवहाक बस पृथ्वीराजमार्गको घाटबेँसी भन्ने ठाउँबाट आज बिहान त्रिशूली नदीमा खसेको थियो । दुर्घटनामा एक जना महिलासहित सात जनाको मृत्यु भएको जिल्ला प्रहरी कार्यालय धादिङका प्रहरी उपरीक्षक गौतम केसीले जानकारी दिए। मृतकको सनाखत हुन बाँकी छ। उनले दुर्घटनामा ३० जनाभन्दा बढी घाइते भएका बताए। प्रउ गौतमले 'घाइतेको उद्धार गरी स्थानीय स्वास्थ्य संस्थामा प्राथमिक उपचारपछि अधिकांशलाई थप उपचारका लागि काठमाडौँ पठाइएको छ।' घटनास्थलमा नेपाल प्रहरी, सशस्त्र प्रहरी बल, नेपाली सेना स्थानीयवासीले उद्धार गरिरहेका छन्। उद्धार जारी छ। बस नदीमा डुबेकाले मृतकको सङ्ख्या बढ्न सक्ने प्रहरीको अनुमान छ।सशस्त्र प्रहरी बल, विपद् व्यवस्थापन तालिम शिक्षालय कुरिनटार चितवनको टोली पनि उद्धारमा जुटिरहेको छ। बस चालक रुपन्देही लुम्बिनी संस्कृति नगरपालिका ९ का ३८ वर्षीय हरिराम हरिजनलाई प्रहरीले नियन्त्रणमा लिएको छ। रासस"
अस्पतालको शौचालयमा सालनालसहितको शिशु मृत फेला,विराटनगर : विराटनगर महानगरपालिका४ स्थित नोबेल शिक्षण अस्पतालको शौचालयमा मंगलबार राति सालनालसहितको शिशुलाई मृत फेला पारिएको छ। आकस्मिक कक्षको महिला शौचालयमा राति ११ बजेतिर शिशु मृत फेला परेको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार अन्दाजी ५६ महिनाको जस्तो देखिने शिशु छोरा हुनसक्छ। शिशुलाई कसले जन्माएर शौचालयमा फ्यालेको हो भन्ने खुल्न बाँकी छ। अवैध गर्भबाट जन्मिएको शिशुलाई शौचालयमा फ्यालेको हुनसक्ने दाहालले बताए। शवलाई पोस्टमार्टमका लागि कोशी अस्पताल पठाउने तयारी भइरहेको छ। शिशु जन्माएर फ्याल्ने महिलाको खोजी थालेर घटनाको अनुसन्धान सुरु गरिएको प्रहरीले जनाएको छ।
"त्रिशुलीमा बस दुर्घटना अपडेट : ६ जनाको मृत्यु, ४१ घाइतेको उद्धार","काठमाडौं : कपिलबस्तुबाट काठमाडौं आउँदै गरेको रात्रीबस त्रिशुलीमा खस्दा मृत्यु हुनेको संख्या ६ पुगेको छ। त्यस्तै ४१ घाइतेको उद्धार गरी उपचार भइरहेको जनाइएको छ। मृतकमध्ये ५ जना पुरुष र १ जना महिला रहेका प्रहरीले जनाएको छ। लु २ ख २१२१ नम्बरको यात्रुबाहक बस आज बिहान ५ बजे धादिङको गजुरी५ घाटबेशीमा अनियन्त्रित भई त्रिशुली नदिमा खसेको थियो। बसमा अनदाजी ५१ जना सवार थिए। ४१ जना घाईतेको उद्धार गरी गजुरी अस्पतालतर्फ पठाएको प्रहरीले जनाएको छ। उक्त स्थानमा विपद व्यवस्थापन तालिम शिक्षालय कुरिनटारबाट सप्रबउ मनिष थापाको कमाण्डमा ५५ जना, नेपाल प्रहरी र नेपाली सेनाको संयुक्त टोली खटिई उद्धार कार्य भइरहेको छ। साथै उक्त घटनामा सप्रबल, नेपाल प्रधान कार्यालय मर्मत शाखामा कार्यरत सप्रबह भविश्वर गैरे घाइते भएका र निजको छोरा हालसम्म बेपत्ता रहेको जनाइएको छ। अन्यको पहिचान खुलेको छैन। समाचारको विस्तृत विवरण आउन बाँकी छ।"
पशुपति मन्दिरमा साधुहरुको चहलपहल (फोटो फिचर),काठमाडौं : महाशिवरात्री नजिकिंदै गर्दा पशुपति क्षेत्र आसपासमा देश विदेशबाट आउने साधुहरुको संख्या बढ्दै छ। शुक्रबार रहेको महाशिवरात्रीमा पशुपतिको दर्शन गर्नका लागि विभिन्न स्थानबाट साधुहरु काठमाडौंस्थित पशुपति मन्दिर आएका हुन्। शिवरात्री पर्वको लागि पशुपतिको मन्दिरभित्र साधुहरु प्रवेश गर्दै छन्। पशुपति मन्दिर भित्र प्रवेश गर्ने साधुहरुले आज पशुपति क्षेत्र आसपासमा र्याली निकालेका थिए।
रसुवामा फैलिँदै जडिबुटी खेती,"रसुवा : चिराइतो बहुमूल्य जडिबुटी हो। डेढ दशक अघिसम्म प्राकृतिक रुपमा रसुवाको वनमा मात्र पाइन्थ्यो। अहिले किसानहरू व्यावसायिक खेती गरेर आम्दानी लिन थालेका छन्। आयआर्जनको सम्भावना देखेपछि यहाँका किसानले जडिबुटी खेती गरेर आम्दानी लिन थालेका हुन्। बहुऔषधीय गुण भएको चिराइतो नेपालका धेरै उच्च पहाडी क्षेत्रमा पाइन्छ। चीन तथा भारततर्फ निर्यात हुन थालेपछि यसको माग बढ्यो भने भाउ पनि राम्रो पाउन थालेपछि २०६४ सालदेखि रसुवाको हिमाली भेगमा व्यावसायिक खेती गर्ने बढेको पाइन्छ। १ हजार ५ सयदेखि तीन हजार मिटरसम्मको उचाइमा पाइन्छ। यसका लागि २ हजार मिटर उचाइ उत्तम मानिन्छ। कालिका गाउँपालिकाको लोकिल, पलेप, राम्चे र ग्राङदेखि आमाछोदिङ्मो गाउँपालिकाको चिलिमे, टेताङ्चे, गोल्जुङ, गत्लाङ, गोसाइँकुण्ड गाउँपालिका५ को ठूलोस्याफ्रु, ब्राबल क्षेत्रमा यो जडिबुटी खेतीबाट किसानले राम्रो आम्दानी लिने गरेका छन्। यस क्षेत्रमा बोझो, सुगन्धवाल, चिराइतो, मझिठो, पदमचाल, सतुवा जस्ता जडिबुटीको व्यावसायिक खेतीको सम्भावना रहेको किसान सोनाम तामाङ बताउँछन्। 'अहिले अन्य जडिबुटी पनि परीक्षण गरेका छौं अब व्यावसायिक खेती गर्न थाल्ने छौं', तामाङले भने। राम्चे, चिलिमे र स्याफ्रुमा व्यावसायिक जडिबुटी खेती भइरहेको छ। गाउँमै लाखौं आम्दानीको हुने भएपछि किसानहरू त्यसतर्फ आकर्षित भएका छन्। गाउँमै जडिबुटी ठेकेदार आउँछन् र लैजान्छन् बजारको समस्या छैन बिउ र बिरुवा उत्पादन गरे टाढादेखि खोज्न आउँछन् किसान फुर्पा तामाङले उनले भने, चिराइतो बिरुवाको नर्सरी गर्न भने कठिन छ। तापक्रम मिलाउन नसके सबै बिरुवा नर्सरी मै मर्छ। जडिबुटी खेतीको सुरुवात भने संस्थाहरूको प्रयासमा भित्रिएको व्यावसायिक खेती सुरुवात गरेको किसान बताउँछन्। आमाछोदिङमो गाउँपालिका५ का बहादुर लामाले भने यहाँ न्याफ र मानेकोर भन्ने संस्थाले तालिम तथा बिउमा अनुदान दिने गरेपछि सीप सिकेर किसानले जडिबुटी खेती गरेर आम्दानी गर्न थालेका हुन्। चिराइतोको बिरुवा र बिउ बिक्रीमा संस्थाले पनि सहयोग पुर्याउने गरेको किसान ङवाङ नाम्ग्यालले भने। राम्चे, ब्राबल र ठूलोस्याफ्रुमा किसानहरूले नमूनाका रुपमा जडिबुटी खेतीबाट आम्दानी लिन सफल भएका छन्। स्याफ्रुको ब्राबल र ठूलो स्याफ्रुका किसानहरूलाई लाङटाङ राष्ट्रिय निकुञ्ज मध्यवर्ती क्षेत्र सहयोग आयोजनाले पनि सहयोग गरेको छ। अहिले किसानहरूले जडिबुटी खेती गरेर वार्षिक चार लाख रुपैयाँसम्म आम्दानी गर्न थालेपछि चीनतर्फ निर्यात गर्न सहज वातावरण भइदिए जडिबुटी व्यवसाय गर्न सकिने टेताङचे गाउँका किसान सोनामधार्पो तामाङले बताए। आफूले चिराइतो खेतीबाट यसवर्ष तीन लाख रुपैयाँ आम्दानी गरेको उनले बताए। चिराइतोलाई तामाङ भाषामा तिम्ता भनिन्छ। तिम्ता खेतीबाट जीवन लखपति बन्ने सपना बोकेर उनी लागिरहेका छन्। बिउ प्रतिकिलो २५ हजार रुपैयाँ बिक्छ। चिराइतोको पात डाँठ र जरा समेत बिक्छ। जडिबुटीबाट मनग्य कमाउन सकिने स्थानीय किसान लामासिंगी तामाङ बताउँछन्। यहाँका किसान आम्दानीका लागि चिराइतो मात्र होइन चिराइतो, बोझो, पदमचाल, सतुवा, सुगन्धवालको खेतीमा लागेका छन्।"
रुपन्देहीको देवदह आदर्श बहुमुखी क्याम्पसका सहायक प्राध्यापक शर्माविरुद्ध मुद्दा दायर,"काठमाडौं : अख्तियार दुरूपयोग अनुसन्धान आयोगले नक्कली शैक्षिक प्रमाणपत्र पेश गरी जागिर खाएको आरोपमा एकजना शिक्षकविरुद्ध मुद्दा दायर गरेको छ। रुपन्देहीको देवदह नगरपालिका५ स्थित केरवानी माध्यमिक विद्यालयका स्थायी शिक्षक दुर्गादत्त शर्माले स्नातकोत्तर तहको नक्कली शैक्षिक प्रमाणपत्र पेश गरी देवदह आदर्श बहुमुखी क्याम्पसको सहायक प्राध्यापक पदमा नियुक्ति लिएको आरोपमा आज विशेष अदालत काठमाडौंमा मुद्दा दायर भएको हो। आयोगका प्रवक्ता नरहरि घिमिरेले नक्कली शैक्षिक प्रमाणपत्र पेश गरी विश्वविद्यालयक अनुदान आयोगबाट वार्षिक रुपमा नियमित अनुदान लिने क्याम्पसको सहायक प्राध्यापक पदमा नियु्क्त भएको पुष्टि हुन आएकाले शिक्षक शर्माविरुद्ध भ्रष्टाचार मुद्दा दायर गरेको बताए। शर्माले नक्कली स्नातकोत्तर (एमए) तहको शैक्षिक लब्धाङ्क पत्र र प्रमाणपत्रहरु क्याम्पसमा पेश गरी सहायक प्राध्यापकको नियुक्ति लिएको कार्य भ्रष्टाचार निवारण ऐन, २०५९ को दफा १६(१) बमोजिमको कसुर भएको हुँदा उनीविरुद्ध भ्रष्टाचार निवारण ऐन, २०५९ को दफा १६(१) बमोजिम सजाय हुन मागदाबी गरिएको आरोपपत्रमा उल्लेख छ।"
कुडुँलेमालिकापञ्चकोट सडक स्तरोन्नति गर्न थालियो,"बागलुङ : यहाँको स्थापित पर्यटकीय गन्तव्य पञ्चकोट पुग्ने गरी निर्माण सुरु भएको चक्रपथ सडक स्तरोन्नति गर्न थालिएको छ। ठेक्का सम्झौता भएको चार वर्षसम्म कालोपत्रे गर्न नसकेको उक्त सडक ढिलोगरी निर्माण व्यवसायीले काम थालेको हो। दुई वर्षभित्रै स्तरोन्नति तथा कालोपत्रे सक्नेगरी २०७६ असोज २८ गते सम्झौता भएको सडक अहिले कालोपत्रे गर्न थालिएको हो। पञ्चकोट पुग्नेगरी कुडुँले चोकदेखि मालिका हुँदै पञ्चकोट घुमेर काठेखोला पुग्ने सडकको १४ किलापमिटरमा कालोपत्रेको काम थालिएको जनाइएको छ। बागलुङ नगरपालिका४ कुँडुले चोकदेखि मालिकापञ्चकोट पुग्ने क्षेत्रीय रिंगरोड सडक निर्माण अलपत्र पारेर सम्पर्कविहीन भएको ठेकेदार एक वर्षपछि काममा फर्केको बागलुङ५ का पूर्वजनप्रतिनिधि शिव सापकोटाले बताए। तीन पटकसम्म सम्झौता मिति थपिएको उनको भनाइ छ। अलपत्र परेको सडक कालोपत्रे गर्न थालेपछि यहाँका स्थानीय खुसी भएका सापकोटाले बताए। पूर्वाधारको काम सकेर ठेकेदार सम्पर्कविहीन हुँदा उक्त सडक एक वर्षदेखि अस्तव्यस्त बन्न थालेपछि स्थानीय आक्रोशित भएकामा अहिले कामले निरन्तरता पाएसँगै खुसी भएका छन्। सडक कालोपत्रे भएपछि पञ्चकोट जाने तीर्थालुलाई समेत सहज हुने स्थानीय बताउँछन्। चार वर्षदेखि कालोपत्रेको पर्खाइमा रहेको उक्त सडक निर्माणको जिम्मा पाएको काष्ठमण्डप कन्ट्रक्सन प्रालि माघदेखि काममा फर्केको जिल्लास्थित पूर्वाधार विकास कार्यालयका प्रमुख दिनेश घिमिरेले जानकारी दिए। उनका निर्माण व्यवसायीलाई पत्र पठाउँदा पनि काममा नफर्केपछि गत पुस ३ गते प्रमुख जिल्ला अधिकारीको रोहबरमा निर्माण व्यवसायी र जनप्रतिनिधिबीच काम गर्ने प्रतिबद्धता जनाएलगत्तै स्तरोन्नतिले लिएको हो। गत पुस ३ गतेको सहमति लगत्तै कामले गति लिएको छ। यसअघि उक्त सडकको पाङ्ग्रेखोलामा एक सय मिटर सडक ढलान गरिएको थियो। ग्राभेल सकेर निर्माण व्यवसायीले मालिकाबाट कालोपत्रे गर्न थालेको छ, घिमिरेले भने, सम्झौताअनुसार आगामी चैतसम्म काम सम्पन्न गर्नुपर्नेछ। यो निर्माण व्यवसायका लागि अन्तिम मौका हो। तीन पटकसम्म म्याद थप्दा पनि सडक कालोपत्रे नभएपछि निर्माण व्यवसायीलाई निरन्तर ताकेता गरेसँगै एक वर्षपछि काममा फर्केको थियो। गण्डकी प्रदेश सरकारअन्तर्गत पूर्वाधार विकास कार्यालय बागलुङमार्फत रू ३१ करोड लागतमा १४ किमि सडक कालोपत्रे गर्न थालिएको उनले जानकारी दिए। करिब ७६ प्रतिशत भौतिक प्रगति भएको उक्त सडकमा कालोपत्रेको मात्रै काम बाँकी रहेकाले चैत मसान्तभित्रै काम सकिने निर्माण कम्पनीका स्थलगत प्रमुख रवीन चापागाईंले बताए। कुडुँले चोकदेखिमालिकापञ्चकोट हुँदै तितौरे काठेखोला गाउँपालिकाको सिमानासम्म जाने १४ किलोमिटर सडक पहिलो चरणमा कालोपत्रे गर्नका लागि बजेट विनियोजन भएको थियो। प्रदेशको एक निर्वाचन क्षेत्र, एक रणनीतिक सडक आयोजना अन्तर्गत बागलुङ क्षेत्र नं १ को प्रदेशसभा ख मा पर्ने बागलुङ नगरपालिका र काठेखोला गाउँपालिकालाई समेट्ने गरी क्षेत्रीय चक्रपथका रुपमा यो सडकलाई स्तरोन्नति गर्न थालिएको बताइएको छ। रासस"
खानेपानी समस्या कहिलेसम्म ?,"मानव जीवनका लागि पानी अपरिहार्य तत्व हो। मानिसको दैनिक व्यवहारका अनेकौं काममा पानी आवश्यक पर्छ। यसको विकल्प छैन। पानी मानिसको गास, बास, कपाससँगै लिनैपर्ने आधारभूत आवश्यकता मध्यमै पर्छ। बिहान उठेदेखि राति नसुतुन्जेल उपयोग हुने पदार्थ पनि पानी हो। पानी बिनाको जीवन कल्पना गर्न सकिँदैन। नेपालको संविधान २०७२ को धारा ३५ मा स्वास्थ्यसम्बन्धी हकअन्तर्गत प्रत्येक नागरिकलाई स्वच्छ खानेपानी तथा सरसफाइमा पहुँचको स्पष्ट व्यवस्था छ। तथापि हाम्रो जिल्लाका ६ वटै स्थानीय तहका अधिकांश क्षेत्रमा खानेपानीको चरम अभाव छ। निर्माणाधीन खानेपानी योजना कार्यान्वयनका लागि सम्बन्धित निकायबाट समयमा नै बजेट निकासा नहुँदा, बजेट निकासा भए पनि सीमित बजेट विनियोजनले स्थानीय बासिन्दाले वर्षौंदेखि समस्या झेल्दै आएका छन्। वर्षायाममा आकाशे पानीमा निर्भर मानिस सुक्खायाममा पानीको हाहाकारले सास्ती खेप्नुपर्ने बाध्यतामा छन्। खानेपानी समस्याका कारण बालबालिकालाई विद्यालय पठाउन सकेका छैनन्। दिगो विकास लक्ष्यको छैटौं लक्ष्यमा सफा पानी तथा सरसफाइअन्तर्गत सफा पानी तथा सरसफाइमा सबैको पहँुच सुनिश्चित गर्ने उल्लेख छ। यही लक्ष्य प्राप्तिका लागि लुम्बिनी प्रदेश सरकारको आवधिक योजनामा आव २०८०८१ सम्ममा प्रदेशका सबै नागरिकलाई आधारभूत खानेपानीको व्यवस्था पुर्याउन एक घर एक धारा योजना अभियान सुरु गरेको थियो। यही योजना अनुरूप अर्घाखाँचीका ६ वटा पालिकामा सञ्चालित १ सय ५१ वटा बहुवर्षीय खानेपानीका योजनाहरू सञ्चालन गर्न वार्षिक सरदर ५० करोड आवश्यकता पर्छ। यद्यपि यस आर्थिक वर्षमा जम्मा १३ करोड मात्र बजेट विनियोजन भएको छ। यसले जिल्लामा सञ्चालित योजनालाई निरन्तरता मात्र दिन सकिने छ। कुनै पनि योजना सम्पन्न गर्न नसकिने भएकाले अझै केही वर्ष अर्घाखाँचीवासी सुक्खा मौसममा पानीको हाहाकारबाट मुक्त हुने अवस्था देखिँदैन। (सारु ,पाणिनी बहुमुखी क्याम्पसका सहप्राध्यापक हुन्।)"
"कपिलबस्तुबाट काठमाडौं आउँदै गरेको बस त्रिशुलीमा खस्यो, ५ जनाको मृत्यु",काठमाडौं : कपिलबस्तुबाट काठमाडौं आउँदै गरेको रात्रीबस त्रिशुलीमा खस्दा ५ जनाको मृत्यु भएको छ। लु २ ख २१२१ नम्बरको यात्रुबाहक बस आज बिहान ५ बजे धादिङको गजुरी५ घाटबेशीमा अनियन्त्रित भई त्रिशुली नदिमा खसेको सशस्त्र प्रहरीका सहप्रवक्ता शैलेन्द्र थापाले जानकारी दिए। बसमा सवार ३७ जनालाई सशस्त्र प्रहरी बल नेपाल विपद व्यबस्थापन सुरक्षा बेश आदमघाटबाट डिएसपिको कमाण्डमा खटिएको १८ जनाको टोलीले उद्धार गरी गजुरी अस्पतालतर्फ पठाइएको उनले जनाए । उक्त स्थानमा विपद ब्यबस्थापन तालिम शिक्षालय कुरिनटारबाट इन्सपेक्टरको कमाण्डमा ६ जना गोताखोर सहित २० जनाको टोली खटिएको जनाइएको छ। मृतक तथा घाइतेको पहिचान खुलेको छैन। समाचारको विस्तृत विवरण आउन बाँकी छ।
मुसहर समुदायलाई नयाँ घर,"सिरहा : रामे सदाय शारीरिक रूपले अशक्त भएपछि काम गर्न सक्दैनन्। मजदुरी गर्न नसकेपछि उनले फुसकै घर बनाए। वर्षौंसम्म त्यसैलाई जसोतसो मर्मत गरेर बसिरहेका थिए। वर्षात्मा चुहिने समस्या र गर्मीमा हावाहुरी र आगलागीको डरले उनलाई सताइरहेको थियो। हिजोआज उनको समस्या टरेको छ। लहान नगरपालिकाले सुरक्षित घर बनाइदिएपछि उनी खुसी भएका छन्। उनका छिमेकी फुलझार सदायको पनि फुसकै घर थियो। उनी पनि दुई बेड रुम, एक भान्साकोठा र शौचालयसहितका नयाँ घर पाएका छन्। अब मजदुर गर्न ढुक्कले बाहिर जान थालेका छन्। लहान नगरपालिका१५ मेनहर्वा मुसहर बस्तीमा उनीहरू जस्तै ३८ घरपरिवार मुसहर समुदायले घर पाएका छन्। नगरपालिकाले कार्यक्रम गरी ताला चाबी र प्रमाणपत्रसहित घर मंगलबार हस्तान्तरण गरेका छन्। यो गाउँमा सबै मुसहर समुदायका व्यक्तिहरू मजदुरी गरेर जिविका चलाउँदैछन्, रामे सदायले भने, आर्थिक अवस्था कमजोर भएका कारणले घर बनाउन सकेका थिएनौं। नगरपालिकाले बनाइदिएपछि खुसी महसुस भएको छ। फुसको घर हुँदा बाहिर मजदुरीमा जाँदा पनि घरकै चिन्ता रहने र हावाहुरी र आगलागीले वर्वाद भइहाल्छ कि भन्ने लाग्ने गरेको स्थानीय आशा सदायले बताइन्। अहिले ढुक्कसँग बस्न थालेका छौं। बसोबासको चिन्ता हटेको छ। अब कमाएर छोराछोरीलाई पढाउँछु, उनले भने। लहान नगरपालिकाले विपन्नका लागि सुरक्षित आवास निर्माण कार्यक्रमअन्तर्गत बजेट विनियोजन गरी मुसहर समुदायलाई नयाँ घर निर्माण गरी हस्तान्तरण गरेका छन्। हस्तान्तरण गरिएको घरमा दुइटा बेड रुम, भान्सा र शौचालय छन्। मेयर महेश चौधरीका अनुसार वडा१५का मेनहर्वा मुसहर बस्तीमा ३८ घर र वडा१२ मा १२ घर गरी ५० घरपरिवारलाई उक्त घर हस्तान्तरण गरिएको हो। गत आर्थिक वर्ष ०७९०८० मा नगरपालिकाले १ करोड रुपैयाँ घर निर्माणका लागि विनियोजन गरेको थियो। त्यसमा हिल्टी फाउन्डेसनको सहयोगमा ह्याबिटेट फर हुम्यानीटिले १ करोड थप सहयोग गरेको छ। भवानी एकीकृत विकास केन्द्रले प्राविधिक सहयोग गरेको छ। मेयर चौधरीका अनुसार यस वर्ष फेरि ६० वटा घर निर्माण गरिने बजेट विनियोजन भएको छ। चालू आव ०८००८१ मा नगरपालिकाले वडा १३, २१ र २२ मा ६० घर निर्माण गरी मुसहर समुदायलाई हस्तान्तरण गर्ने लक्ष्य लिएको छ। आफू निर्वाचित भएदेखि नै खासगरी मुसहर समुदायका हरेक समस्या समाधान गर्न अगाडि बढेको र खानेपानी, शिक्षा क्षेत्रमा सहयोग गरिरहेको उनले सुनाए। हस्तान्तरण गरिएको घर सिमेन्ट, ब्याम्बो फ्रेम टेक्नोलोजि(सिबिएफटी) विधिबाट निर्माण गरिएको ह्याबिटेटका कार्यक्रम संयोजक इन्जिनियर रामसुन्दर यादवले बताए। घरको आयु कम्तीमा ३० वर्ष टिकाउ हुने उनले सुनाए। स्थानीय स्रोत साधनको अधिकत्तम प्रयोग गरि वातावरण मैत्री घर निर्माण भएको उनको भनाइ छ। नगरपालिकाले दलित भूमिहीन, सुकुम्बासी र अव्यवस्थित बसोबासीलाई लालपुर्जासहित जग्गा प्राप्तिका लागि पहिलो चरणमा निस्सा वितरण गरेको छ। वडा१५ मा ६७६ र वडा१६ मा ३७६ जनालाई निस्सा वितरण गरिएको हो। केही महिनाभित्रै सबैलाई लालपुर्जा प्रदान गरिने जनाएको छ।"
मिटरब्याज तथा ठगीविरुद्ध संघर्ष समितिका अध्यक्षसहित २० जना पक्राउ,काठमाडौं : प्रहरीले मिटर ब्याज पीडित तथा ठगीविरुद्ध किसान मजदुर संघर्ष समितिका अध्यक्ष अवधेश कुश्वाहासहित २० जनालाई पक्राउ गरेको छ। बालुवाटारको निषेधित क्षेत्रमा प्रदर्शन गर्न खोजेपछि उनीहरूलाई नियन्त्रणमा लिएको जिल्ला प्रहरी परिसर काठमाडौंका प्रवक्ता नवराज अधिकारीले जानकारी दिए। कुशवाह मिटरब्याज पीडितको तर्फबाट वार्ता गर्न बनाइएको टोलीको संयोजक समेत हुन्। पक्राउ पर्नेमा ५ महिला १५ पुरूष छन्। सरकारले आफूहरूका माग पूरा नगरेको भन्दै मिटरब्याज पीडितहरू काठमाडौंमा आन्दोलित छन्।
काठ तस्करी गरेको आरोपमा सामुदायिक वनका अध्यक्ष पक्राउ,"धरान : सुनसरीको चारकोशे जंगलबाट सखुवाको काठ तस्करी गरेको आरोपमा सामुदायिक वनका अध्यक्ष पक्राउ परेका छन् । जिल्ला वन कार्यालय सुनसरीले इटहरी उपमहानगरपालिको ब्रह्मपुर सामुदायिक वन उपभोक्ता समितिका अध्यक्ष मनोज तामाङलाई पक्राउ गरेको हो । पक्राउ परेका तामङलाई इलाका प्रहरी कार्यालय धरानको हिरासतमा राखेर अनुसन्धान थाकिएको जिल्ला वन डिभिजन कार्यालय सुनसरीका प्रमुख धर्मनाथ यादवले बताए । तामाङविरुद्ध वन ऐन २०७६ अनुसार कारवाही प्रक्रिया अगाडि बढाउन जिल्ला अदालत सुनसरीबाट म्याद थलिएको उनले बताए । तामाङसहित अन्य तीनजनले सामुदायिक र राष्ट्रिय वन क्षेत्रबाट बहुमूल्य सखुवाको रुख काटेर काठ तस्करी गरेको वन कार्यालयको दाबी छ । वन कार्यालयले ब्रह्मपुर सामुदायिक वन उपभोक्ता समितिका उपाध्यक्ष टेकबहादुर बस्नेत,उपभोक्ता समिति सदस्य एवं वन हेरालु आशिष तामाङ र वन हेरालु पेम्बा तामाङलाई पक्राउ गर्न जिल्ला अदालतबाट अनुमति लिइएको छ । उनीहरू हाल फरार रहेकाले खोजी भइरहेको यादवले बताए। काठ तस्करीमा संलग्नता देखिएपछि वन कार्यालयले अध्यक्ष तामाङ,उपाध्यक्ष बस्नेत, दुईजना सब डिभिजन वन कार्यालय तरहरामा हाजिर हुन पत्र काटेको थियो । वनको पत्र आएपछि चारैजना फरार बनेका थिए । काठ तस्करीमा सम्लग्न चारैजना हाजिर नभएपछि वन कार्यालयले अदालतबाट अनुमति लिएर पक्राउ पुर्जी जारी गरेको हो । ब्रह्मपुर वनका अध्यक्ष तामाङ र उपाध्यक्ष बस्नेतसहित चारैजनाले इटहरी२० मा रहेको हाँसपोसा सामुदायिक तथा राष्ट्रिय वन क्षेत्रबाट सखुवा र कुम्भीका गोलिया काटेर आफ्नो वनमा पुर्याउँदै लुकाएर राखेको यादवले बताएका छन् । तस्करीका लागि ट्याक्टरसमेतको प्रयोग गरिएकोले तस्करीमा सामुदायिक वनका पदाधिकारी संलग्न रहेको यादवको बताए । सामुदायिक र ब्रह्मपुर सामुदायिक वनको सिमानामा पर्दछ । दुवै वनबाट तस्करी गरिएको ६ सय ७४ क्वीफिट काठका गोलिया बरामद गरिएको छ । हाँसपोसा सामुदायिक वनदेखि सखुवा जातको १ सय ९३ क्वीफिट तथा राष्ट्रिय वनदेखि सखुवाको २ सय ३८ र कुम्भीको १ सय ६८ क्वीफिट काठ तस्करी गरेर ब्रह्मपुराको ढोडघारी पुर्याइएको प्राम्भिक अनुसन्धानबाट पत्ता लागेको यादवले बताए काठ तस्करी को अनुसन्धान गर्न डिभिजन वन कार्यालयले सुनसरीले सब डिभिजन वन कार्यालय पाँचकन्या धरानका प्रमुख एवं वन अधिकृत महेशकुमार साहलाई अनुसन्धान अधिकृत तोकेको छ । बरामद भएकामध्ये सखुवाका ४ वटा गोलिया हाँसपोसा सामुदायिक वन उपभोक्ता समितिको कार्यालयमा र अरु गोलिया सब डिभिजन वन कार्यालय तरहरामा राखिएको छ । काठ तस्करीको विषयलाई लिएर उपभोक्ताहरुले भने सब डिभिजन वन कार्यालय तरहराका प्रमुख दिनेशप्रसाद यादव र ब्रह्मपुरा वनका अध्यक्ष तामाङविरुद्ध अख्तियार दुरुपयोग अनुसन्धान आयोगको कार्यालय इटहरीमा उजुरी दिएका छन् । यादव र तामाङसमेतको मिलेमतोमा काठ तस्करी हुने गरेको आरोप उपभोक्ताको छ । सब डिभिजन वन प्रमुख एवं वन अधिकृत यादवले भने तस्करीमा आफ्नो संलग्नता अस्वीकार गरेका छन् ।"
