शीर्षक,विवरण
हेटौंडा सिमेन्ट किंवदन्ती नहोस्,"निजी लगानीका सिमेन्ट उद्योगका उत्पादन स्वदेशमात्रै होइन, विदेशमा पनि बिक्री हुन थालेका छन्। तर सरकारी स्वामित्वको हेटौंडा सिमेन्ट उद्योगको उत्पादन भने बिक्री हुन मुस्किल छ। कुनै पनि उत्पादनले अरूसँग प्रतिस्पर्धा गर्न मुख्य रूपमा चाहिने गुणस्तर हो। त्यो मामलामा हेटौंडा सिमेन्ट कसी लगाउनै आवश्यक नपर्ने उत्पादन हो। उपभोक्ता वर्गमा यसको छुट्टै छाप पनि छ। कुनै बेला उपभोक्ता हेटौंडा सिमेन्ट किन्न पनि भनसुन गराउँथे। जो पायो त्यसले हेटौंडा सिमेन्ट किन्न पनि मुस्किल थियो। त्यस्तो हुँदाहुँदै राजनीतिक हस्तक्षेपले थिलथिलो बनाउँदै छ। आज यो उद्योगको ढुकढुकीमात्र बाँकी छ। नाफा र घाटाको चाकाचुलीमा चढ्दै र ओर्लंदै गर्दा यो उद्योगको घाटा अहिले झन्डै एक अर्ब रुपैयाँ पुगिसकेको छ। ४० वर्ष पुरानो उद्योगमा ऊ बेलाकै औजार र उपकरण हुँदा उत्पादन लागत प्रतिस्पर्धीको दाँजोमा बढी परिरहेको छ। सरकार हेटौंडा सिमेन्ट कारखाना चलाउने पनि भन्छ तर तरिका बदल्दैन। पुरानै तरिकाबाट यो उद्योग चल्नेवाला छैन। पुरानो तरिका भनेको औजार र उपकरणमात्रै होइन, सरकारी पारा पनि हो। त्यो भनेको राजनीतिक हस्तक्षेप हो। उद्योगको पूरापूर कायाकल्प नगरी अब अगाडि बढ्न कठिन छ। राजनीतिक नियुक्तिलाई पूरापूर ढोका बन्द गर्ने काम लोकसेवा आयोगबाट कर्मचारी भर्ती गर्ने प्रबन्ध गरिनुपर्छ। जसको सरकार आयो, उसैले उद्योगमा आफ्ना राजनीतिक कार्यकर्ता भर्ना गरेर आर्थिक भार पार्ने काम रोक्ने प्रबन्ध गरिनुपर्छ। निजी क्षेत्रले खोलेको उद्योग धमाधम नाफामा जाने र सरकारी उद्योग घाटामा जानु दुर्भाग्य हो। झन् घाटा पूर्ति गर्न उद्योगका अचल सम्पत्तिहरू बिक्री गर्नेभन्दा पनि थप लगानी गरी नाफामा लैजाने उपाय गरिनुपर्छ। उद्योगले पुनर्संरचना गर्न साढे एक अर्ब जति रकम चाहेको छ, त्यसको व्यवस्था गर्ने तर उद्योगलाई नाफामा लैजाने सुनिश्चितताको खोजी पनि साथै गर्न जरुरी छ। पैसा थप्ने तर बालुवामा पनि पानी जस्तो गरी खेर जाने हुन दिनु हुँदैन। सरकारी उद्योगले गुणस्तरीय उत्पादन पनि दिने र राज्यलाई आम्दानीसमेत जुटाइदिने गरेर नमुना देखाउन जरुरी छ। कुनै बेला सिमेन्ट किन्नै सोर्सफोर्स लगाउनुपर्ने थियो भन्दा जसरी किंवदन्ती जस्तो लाग्छ। उद्योगैचाहिँ किंवदन्ती हुने अवस्था आउन दिनु हुँदैन।"
विज्ञापन बजार सुधार्न नियमावली संशोधन,"काठमाडौं : नेपाल सरकार मन्त्रिपरिषद्को मंगलबार बसेको बैठकले विज्ञापन नियमावलीको पहिलो संशोधन २०८० पारित गरेको छ। विज्ञापन नियमन गर्ने नियमावली २०७७ को पहिलो संशोधन मन्त्रिपरिषद्बाट पारित भएको संचार मन्त्रालयका सहसचिव एवं प्रवक्ता नेत्रप्रसाद सुवेदीले जानकारी दिए। विज्ञापन बोर्ड नेपालले ५ महिनाअघि नियमावलीमा संशोधन सहितको प्रस्ताव सूचना तथा संचार मन्त्रालयमा पेश गरेको थियो। मन्त्रालयबाट अर्थ र कानुन हुँदै मन्त्रिपरिषद्को विधेयक समितिमा उक्त प्रस्ताव पेश गरिएको थियो। विधियक समितिबाट पास भएको संशोधित नियमावलीलाई मन्त्रिपरिषद्ले पास गरेको हो। उक्त संशोधनले संचार क्षेत्रलाई अलि बढी सहभागिता गराउने, विज्ञापनलाई पारदर्शी बनाउँदै सरकारी निकाय, विज्ञापन एजेन्सी तथा संचार संस्थाबीचको अविश्वासको वातावरणलाई कम गर्न मद्दत गर्ने सुवेदीले बताए। यो नियमावली संशोधनले मुख्यता विज्ञापन बजारलाई पारदर्शी बनाउने विश्वास लिइएको छ। नियमावली संशोधनअनुसार संचार माध्यमहरूले आफ्नो दररेट विज्ञापन बोर्डमा बुझाउनु पर्नेछ। संचार माध्यमले बुझाएको दररेटलाई बोर्डले सार्वजनिक गर्ने छ। यो पछि संचारमाध्यमले तोकिएको दररेटमा कारोबार गर्नु पर्ने व्यवस्था गरिएको छ। विज्ञापन एजेन्सीले विज्ञापनको रकम भुक्तानी माग गर्दा संचार माध्यमको बिलको प्रतिलिपि राखेर र आफ्नो सेवा तथा शुल्क खुल्ने गरी भुक्तानी माग गर्नुपर्ने व्यवस्था गरिएको छ। यसको मतलब अब विज्ञापन एजेन्सीहरूले १५ प्रतिशतभन्दा बढी सेवा शुल्क लिन पाउने छैनन्। अहिले एजेन्सीहरूले ९० प्रतिशतसम्म सेवा, शुल्क लिँदै आएका छन्। यस्तै, संचारमाध्यमहरूको स्तरीकरण गर्नुपर्ने व्यवस्था पनि संशोधन गरेको छ। पहिला नेपाल प्रेस काउन्सिलमा वर्गीकरण हुने गरेको थियो भने अब विज्ञापन बोर्डले संचार माध्यमहरूको स्तरीकरण गर्ने भएको छ। काउन्सिलको क वर्गमा रहेका पत्रिकाहरू १ नम्बर, २ नम्बरमा कुन कुन छन् भन्ने मूल्यांकन बोर्डले गर्नेछ। स्तरीकरणसँगै विज्ञापनको दररेट कायम भयो कि भएन भनेर पनि बोर्डले जाँच गर्ने भयो। प्रसारण(श्रव्यदृश्य) हुने विज्ञापनको हकमा पनि विज्ञापन बोर्डमा सेन्सर भएर मात्र प्रसारण गर्न पाउने व्यवस्था संशोधित नियमावलीले गरेको छ। यो व्यवस्थाले सामाजिक संजाल टिकटक, फेसबुकलगायतलाई पनि बोर्डको दायरामा ल्याएको मन्त्रालयले बताएको छ। यस्तै, रेडियो, टेलिभिजनमा प्रसारण हुने विज्ञापन पनि बोर्डमा सेन्सर हुनुपर्ने छ। निकायबाट नै सिधै भुक्तानीको व्यवस्था गरिने संशोधनमा उल्लेख छ। यसको मतलब विज्ञापन दिने सरकारी निकाय सिधै आउन पनि सक्ने भयो भने विज्ञापन एजेन्सी मार्फत् पनि जान सक्ने भयो। नियमावली संशोधनले विज्ञापन र सूचनालाई ३ खण्डमा विभाजन गरेको छ। सार्वजनिक हितसँग सम्बन्धित, प्रबद्र्धनात्मक र अन्य विज्ञापन गरी विभाजन गरिएको छ। बाह्य विज्ञापन अर्थात् होर्डिङ बोर्डसम्बन्धी विज्ञापनमा स्थानीय तहले अनुमति दिने छ भने उक्त सम्बन्धमा बोर्डले तय गरेको आकार, प्रकार र विधि तथा मापदण्ड अनुसार हुनुपर्ने छ। सवारीसाधनमा गर्ने विज्ञापनको हकमा पनि बोर्डले मापदण्ड बनाइदिएको हुन्छ, सोही अनुसार गर्नुपर्ने व्यवस्था गरिएको छ। यस्तै, बोर्डले सार्वजनिक गरेको विज्ञापनसम्बन्धी आचारसंहिताको अनुगमन बोर्डले गर्ने छ। आचारसंहिता, ऐन र नियमाली विपरीत कारोबार गर्ने कारोबार दाता, विज्ञापन एजेन्सी र संचार माध्यमको निश्चित अवधिका लागि कारोबार रोक्का गर्नेसम्मको व्यवस्था संशोधनले गरेको छ। यो नियमावली संशोधनले विज्ञापन बजार अनुशासित, नियमित हुने तथा विज्ञापन बजारमा भइरहेको चुहावट नियन्त्रण हुने संचार मन्त्रालयले जानकारी दिएको छ।"
अनेराश्ववियूले निकाल्यो टर्चलाईट जुलुस,काठमाडौं : एमालेको विद्यार्थी संगठन अनेराश्ववियूले सुन प्रकरणलाई टुंगोमा पुर्याउन माग गर्दै काठमाडौंमा टर्चलाईट जुलुस निकालेको छ। क्विन्टलका क्विन्टल सुन तस्करी हुँदा पनि सरकारले आँखा चिम्लिएकाले टर्च लाइट बालेर सरकार खोज्नुपरेको अनेराश्ववियूले जनाएको छ। अनेराश्ववियूले प्रकरणमा संलग्नहरुलाई पक्राउ गर्नुको साटो सरकारले संसद रोकेर विषयान्तर गर्न खोजेको आरोप लगाएको छ। काठमाडौंको माइतीघरबाट सुरु भएको विद्यार्थी संगठनको जुलुश नयाँवानेश्वरमा पुगेरमा कोणसभामा परिणत भएको थियो।
राप्रपालाई सरकारमा सहभागी गराउने प्रयास भइरहेको छ : नवनियुक्त मुख्यमन्त्री थापा,"विराटनगर : कोसी प्रदेशका नवनियुक्त मुख्यमन्त्री उद्धव थापाले आगामी ३० दिनभित्र सरकारले विश्वासको मत लिने बताएका छन्। शपथ ग्रहणपछि सञ्चारकर्मीसँग कुरा गर्दै सरकारले उपयुक्त समय हेरेर गठबन्धन दलसँग छलफल गरी विश्वासको मत लिने प्रष्ट पारे। उनले अवरुद्ध सदनलाई सञ्चालन राख्न, विभिन्न योजना तथा कार्यक्रम सञ्चालन गर्न तथा रोकिएको बजेटलाई सदनमार्फत कार्यान्वयन गर्नेजस्ता मुख्य कार्य वर्तमान सरकारको रहेको बताए। मुख्यमन्त्री थापाले सरकारले आवश्यकताअनुसार मन्त्रालय थपघट गर्नसक्ने चर्चा गर्दै गठबन्धन दलबीच छलफल गरी सहमतिका आधारमा मन्त्रिमण्डल विस्तार गर्ने जानकारी दिए। उनले राष्ट्रिय प्रजातन्त्र पार्टीलाई सरकारमा सहभागी गराउन विभिन्न चरणमा छलफल चलिरहेको बताउँदै वर्तमान सरकारलाई समर्थन दिएर दुर्घटनाबाट जोगाउने विश्वास व्यक्त गरे। मुख्यमन्त्री थापाले राप्रपाबाट वर्तमान सरकारलाई जनताका पक्षमा कार्य गर्नका लागि आवश्यक साथ र सहयोग प्राप्त हुने विश्वास व्यक्त गरे।"
"६ महिनापछि सुदूरपश्चिममा मन्त्रिपरिषद् विस्तार, दुई मन्त्री र एक राज्यमन्त्रीले लिए सपथ",धनगढी : सरकार गठन भएको ६ महिनापछि सुदूरपश्चिम प्रदेश सरकार विस्तार भएको छ। बुधबार मुख्यमन्त्री कमलबहादुर शाहले सरकार विस्तार गरेसँगै नागरिक उन्मुक्ति पार्टी संसदीय दलका नेता रामेश्वर चौधरीलाई भूमि व्यवस्था कृषि तथा सहकारी र नेपाली कांग्रेसका शिवराज भट्टलाई आन्तरिक मामिला तथा कानुन मन्त्रालयको जिम्मेवारी तोकिएको छ। दुबै मन्त्रीलाई प्रदेश प्रमुख देवराज जोशीले पद तथा गोपनियताको सपथ खुवाए। नागरिक उन्मुक्ति पार्टीको दुई मन्त्रालय पाउनुपर्ने अडानका कारण प्रदेश सरकारले पूर्णता पाउन सकेको थिएन। २०७९ सालको माघ २७ गते मुख्यमन्त्री शाहले सपथ खाए पनि अहिलेसम्म सरकारले पूर्णता भने पाएको थिएन। नागरिक उन्मुक्ति पार्टीले अन्ततः एक मन्त्री र एक राज्यमन्त्रीमा चित्त बुझाएको छ। कैलालीबाट जितेका नागरिक उन्मुक्तिका कैलाश चौधरीलाई भूमि व्यवस्था कृषि तथा सहकारी राज्यमन्त्रीको जिम्मेवारी दिइएको छ। उनलाई मुख्यमन्त्री शाहले पद तथा गोपनियताको सपथ खुवाए। असार ५ गतेदेखि रिक्त रहेको आन्तरिक मामिला तथा कानुन मन्त्रालयमा पनि बैतडी (२) बाट जितेका कांग्रेसका शिवराज भट्टलाई नियुक्त गरिएको छ। कांग्रेसबाटै आन्तरिक मामिला तथा कानुन मन्त्री बनेका बझाङका पृथ्बी बहादुर सिंहको सडक दुर्घटनामा निधन भएपछि उक्त मन्त्रालय रिक्त थियो। गठन भएको ६ महिनापछि सरकारले पूर्णता पाएसँगै प्रदेश सरकार अब खटिएर जनभावना अनुसार काम गर्ने मुख्यमन्त्री शाहले बताए। लामो समयदेखि सरकारमा नजाने अडान राख्दै आएको नागरिक उन्मुक्तिसँग मंगलबार गठबन्धनका शीर्ष नेताहरूले छलफल गरेका थिए। उन्मुक्तिलाई दुई वटा विषयगत समितिको सभापति पनि दिने सहमति भएपछि सरकारमा जान तयार भएको हो।
माओवादी बैठकमा प्रश्न टाउकोमा कफन बाँधेर मृत्यु रोज्न अघि बढेका हामीले कसरी आफ्नो धरातल बिर्सियौं?,"काठमाडौं : सुन तस्करी प्रकरणमा माओवादीका शीर्ष नेताहरूको नाम मुछिन थालेपछि काठमाडौंमा सुरु भएको पार्टीको केन्द्रीय कमिटी बैठकमा प्रश्न उठेको छ। माओवादीका युवा नेता अमनलाल मोदीले टाउकोमा कफन बाँधेर आएका नेताहरू कसरी सुन कान्डमा मुछिए भन्दै आश्चर्य जनाए। उनले यसखाले प्रश्न नेताहरूमाथि उठ्नु गम्भीर रहेको भन्दै छानविनको माग गरे। 'हाम्रा नेताहरूमाथि पनि आरोप र प्रश्न उठेको छ। उहाँहरूमाथि पनि छानविन गरिनुपर्छ। हामी कसैको पक्षपाती बन्नु हुँदैन,' उनले बैठकमा भने। उनले टाउकोमा कफन बाँधेर मृत्यु रोज्न अघि बढेका माओवादी नेताहरूले आफ्नो धरातल बिर्सिएको बताए। 'हाम्रा साथीहरू टाउकोमा कफन बाँधेर मृत्यु रोज्न अघि बढेको स्मरण गर्दैनन्। कति छिट्टै हामीले आफ्नो धरातल बिर्सियौं,' उनले भने। सबै कुरा त्यागेर आएका राता मान्छेहरू रातारात गलत काम गरिहाल्छ भन्ने नलागे पनि उनले पार्टी नेतृत्वप्रति संशय व्यक्त गरे। 'तर माओवादी पार्टी कुनै धातु र यन्त्रले बनेको छैन। अन्तरिक्षबाट निर्माण भएको पार्टीमा अहिले माओवादी नै छैन। या कुनै उद्योगबाट माओवादी निर्माण भएको छैन। पार्टीमा केही समस्या छ। त्यस कुरामा रूपान्तरण हुनुपर्छ। माओवादीप्रति जनताको ठूलो चाहाना छ,' उनले भने। उनले माओवादी नेताहरू रूपान्तरण नभएसम्म पार्टी नबन्ने बताए। 'केन्द्रीय कमिटी बैठकबाट हामी सबै नेताहरू रुपान्तरण हुनुपर्छ। यो अभियानमा हामी जानुपर्छ,' उनले भने। त्यस्तै केन्द्रीय सदस्य रामकुमार शर्माले सरकारले चलाएको भ्रष्टचारविरुद्धको अभियानालाई निरन्तरता दिनुपर्ने भन्दै ठूला फाइलहरू अझै खोल्नुपर्ने बताए। त्यस्तै नेता नारायण दाहालले गठबन्धन सरकारले गरेको कामलाई लिएर एकथरी मान्छेहरू आतंकित भएको बताए। प्रमुख प्रतिपक्षी दल नेकपा एमालेका नेताहरूप्रति इंगित गर्दै उनले भने, 'कहिले सदनमा राजीनामा माग्छन्, कहिले सदन अवरुद्ध पार्छन्। त्यसलाई परास्त पार्नका लागि गम्भीर ढंगले राष्ट्र र जनताले खोजेको विषयवस्तुमा काम गर्न जरुरी छ।' उनले सुन तस्करी प्रकरणमा माओवादी नेता र पार्टीमाथि आक्रमण भएको बताए। 'त्यसबाट पार्टी र राजनीतिलाई बचाउँदै देशलाई विकासको गतिमा अघि बढाउनका लागि सम्भव भएसम्म राष्ट्रवादी र देशभक्तलाई एकता गर्दै अघि बढ्नुपर्छ,' उनले भने।"
पूर्वमुख्यमन्त्री कार्कीद्वारा शपथग्रहण समारोह बहिष्कार,"विराटनगर : कोसी प्रदेशका पूर्वमुख्यमन्त्री हिक्मतकुमार कार्कीले मुख्यमन्त्री उद्धव थापाको शपथ ग्रहण समारोह बहिष्कार गरेका छन्। प्रदेश प्रमुखको कार्यालयमा बुधबार आयोजित सपथग्रहण समारोहमा आफ्ना लागि सिट व्यवस्थापन नगरेको भन्दै उनले शपथ समारोह बहिष्कार गरेका हुन्। शपथ ग्रहण समारोहमा निवर्तमान मुख्यमन्त्रीको सिट मुख्यमन्त्रीको साइडमा हुने गरेकोमा अहिले त्यसो नभएको कार्कीले बताए। नयाँ मुख्यमन्त्रीको शपथपछि बधाइ दिएर सिट छोड्ने प्रचलन भए पनि आफ्नो लागि सिट व्यवस्थापन नगरेकाले शपथग्रहण समारोहमा बस्नु उपयुक्त नलागेको भन्दै कार्की बाहिरिएका थिए। कार्कीले आफू यसबीचमा कामचलाउ मुख्यमन्त्री रहेको दाबी गर्दै नयाँ मुख्यमन्त्रीको छेउमा सिट खोजेका थिए। हिजोसम्म म नै मुख्यमन्त्री थिएँ, आजबाट निवर्तमान मुख्यमन्त्री भएको हुँ,' कार्कीले भने, तर उहाँ (प्रदेश प्रमुख)ले सिट राख्नुभएन, त्यसकारण मैले यहाँ बस्नु उपयुक्त ठानिनँ। समारोहमा पूर्वमुख्यमन्त्रीको लागि छुट्टै कुर्सीको प्रबन्ध थियो। तर, कार्कीले आफू निवर्तमान मुख्यमन्त्री रहेको भन्दै त्यो कुर्सीमा बस्न नमानी फर्किएका हुन्। प्रदेश प्रमुखको कार्यालयले कामचलाउबारे सर्वोच्च अदालतको फैसलाको पूर्णपाठ नआएको भन्दै कुनै निर्णय नगरेकाले निवर्तमान मुख्यमन्त्रीको सिट राखेको थिएन। प्रदेश प्रमुखले संविधानको सर्वोच्चता, प्रदेशमा विगतमा गरिएको अभ्यास र सर्वोच्चको फैसलालाई समेत लत्याएको कार्कीले बताए। सर्वोच्च अदालतले मुख्यमन्त्री थापाको अघिल्लो पटकको नियुक्ति बदर गरेपछि आफू नै मुख्यमन्त्री रहे पनि प्रदेश प्रमुखले अस्वीकार गरेको उनको गुनासो छ। शपथग्रहण समारोहबाट बाहिरिएपछि कार्कीले सामाजिक सञ्जाल फेसबुकमा प्रदेश प्रमुखप्रति आक्रोश व्यक्त गरेका छन्। कोशी प्रदेशमा अधिनायकवादको अभ्यास भएको र निर्लज्जताको पराकाष्ठा भएको उनले लेखका छन्। प्रदेश प्रमुखले स्वेच्छाचारिता देखाएको उनको गुनासो छ। यसअघि असार २२ गते थापाले मुख्यमन्त्रीको शपथ लिँदा भने कार्की उपस्थित भएका थिएनन्। त्यसबेला एमालेले आफ्ना सांसदलाई पनि शपथमा जान रोक लगाएको थियो।"
मन्त्रालय खोसिएपछि प्रधानमन्त्री दाहालका ज्वाइँ काठमाडौंमा,"काठमाडौं : कोसी प्रदेशको मन्त्रिपरिषदमा नअटाएपछि प्रधानमन्त्री पुष्पकमल दाहालका ज्वाइँ जीवन आचार्य काठमाडौं आइपुगेका छन्। उनी बुधबार हवाई माध्यमबाट काठमाडौं आइपुगेका हुन्। एमाले नेता हिक्मत कार्की नेतृत्वको सरकारमा पर्यटन, वन तथा वातावरणमन्त्री मन्त्री बनेका आचार्य कांग्रेस नेता उद्धव थापा पहिलोपटक मुख्यमन्त्री नियुक्त हुँदा आर्थिक मामिला तथा योजना मन्त्रालयको जिम्मेवारी सम्हालेका थिए। सर्वोच्च अदालतले थापा नेतृत्वको सरकारलाई अवैध ठहर गरेपछि सभामुख बाबुराम गौतमले राजीनामा दिएर सरकार गठनमा सहयोग गरेका थिए। सभामुखबाट राजीनामा दिएका गौतम बुधबार आचार्यले सम्हालेको आर्थिक मामिला तथा योजना मन्त्रालय पाएका छन्। गौतमलाई आचार्यको ठाउँमा मन्त्री बनाउन माओवादी नेताहरूले शीर्ष नेतृत्वलाई दबाब दिएको स्रोतको भनाइ छ। आचार्य मन्त्री बन्न नपाएपछि झोंक्किएर काठमाडौं आएको ती स्रोतको भनाइ छ।"
निर्माणाधीन संसद भवनको प्रगतिमा सभामुख असन्तुष्टि,काठमाडौं : सभामुख देवराज घिमिरेले निर्माणाधीन संसद भवनको प्रगतिमा असन्तुष्टि जनाएका छन्। बुधबार सिंहदरबारमा निर्माणाधीन संसद भवनको प्रगतिबारे विशेष भवन निर्माण आयोजनाबाट जानकारी लिने क्रममा सभामुख घिमिरेले लक्ष्यअनुसार निर्माण कार्यले तीव्रता पाउन नसकेको भन्दै असन्तुष्टि जनाएका हुन्। टुण्डि कन्ट्रक्सनले संसद भवन निर्माणको जिम्मा पाएको हो। उनले संसद भवनको आर्थिक भार बढ्दै गएको अवस्थामा भौतिक निर्माण अवस्था कमजोर देखिएको जिकिर गरे। असोजसम्म निर्माण सम्पन्न गर्ने भए पनि हिउदे अधिवेशनसम्म पनि सम्पन्न नहुने देखिएको उनले बताए। सभामुख घिमिरेले अहिलेको संसद भवनमा देखिएको समस्या नयाँ भवनमा सरेपछि समाधान हुने भने पनि समयमा नै सम्पन्न हुन नसक्दा असहज भएको बताए। छलफलका क्रममा विशेष भवन निर्माण आयोजनाका निर्देशक मचाकाजी महर्जनले अहिले संसद भवनको भौतिक प्रगति ६६ प्रतिशत र वित्तीय प्रगति ६२ दशमलव १० प्रतिशत रहेको जानकारी दिए। उनले ३ अर्ब ७७ करोडको भुक्तानी भइसकेको बताए। सिंहदरबारभित्र कूल १ सय ७३ रोपनी ८ आना जग्गामा संसद भवनसहितका विभिन्न १२ वटा संरचनासहितको नयाँ संसद भवन निर्माण भइरहेको छ।
माओवादी केन्द्रमा विवाद : केन्द्रीय कमिटी बैठक लाइभ नगर्ने निर्णय,"काठमाडौं : नेकपा माओवादी केन्द्रले केन्द्रीय कमिटी बैठक लाइभ नगर्ने भएको छ। केन्द्रीय कमिटीको बैठक बस्नु अगाडि बिहान बसेको माओवादी केन्द्रको पदाधिकारी बैठकले प्रत्यक्ष प्रशारण नगर्ने निर्णय गरेको केन्द्रीय कार्यालयका सचिव डोरप्रसाद उपाध्यायले जानकारी दिए। कांग्रेसपछि माओवादीले केन्द्रीय समिति बैठकको प्रत्यक्ष प्रसारण गर्ने निर्णय गरेको थियो। तर पार्टी पदाधिकारी बैठकले लाइभ गर्ने निर्णय गरेपछि लाइभ गर्ने र नगर्ने विषयमा विवाद भएपछि आजको बैठकले नगर्ने निर्णय गरेको हो। पछिल्लो समयमा सुन प्रकरणमा माओवादीका उच्च तहका नेताहरुनै संलग्न भएको र बैठक लाइभ गर्दा छलफलका आन्तरिक विषय बाहिर सार्वजनिक हुँदा आलोचना हुने डरले माओवादी पछि हटेको हो। बैठकमा सबै केन्द्रीय समिति सदस्यलाई बोल्नका लागि पाँचपाँच मिनेटको समय दिइने निर्णय गरिएको छ। यस अगाडि सचिव डिलाराम आचार्यले बैठकमा एक कुरा गर्ने र मिडिया, सामाजिक सञ्जालमा नेताहरूले अर्को कुरो बोल्ने र लेख्ने गरेकाले बैठक लाइभ गर्ने निर्णय भएको जानकारी दिएका थिए। सचिव आचार्यले भनेका थिए, नेताहरूका पछाडि पार्टीले मान्छे पनि खटाउन सक्दैन। बाहिर बोलेका कुराले कतिपय अवस्थामा राजनीतिक जटिलता आउँछ। त्यसैले केन्द्रीय समितिको बैठकलाई लाइभ गर्ने निर्णय पारित गरिएको हो।"
समावेशी सिद्धान्तका आधारमा राजदूत सिफारिस गरिएको हो : परराष्ट्रमन्त्री,"काठमाडौं :परराष्ट्रमन्त्री एनपी साउदले सबै प्रकारका नियुक्ति समावेशी बनाउन सरकार प्रतिबद्ध रहेको बताएका छन्। बुधबार सिंहदरबारमा बसेको संसदीय सुनुवाइ समितिको बैठकमा राजदूत नियुक्तिका विषयमा जानकारी दिँदै मन्त्री साउदले संविधानको मर्म र भावनाअनुरुप सबै प्रकारका नियुक्तिलाई समावेशी बनाउन सरकार प्रतिबद्ध रहेको बताएका हुन्। उनले लोक सेवा आयोगबाट पदपूर्तिमा नै समावेशी सिद्धान्तका आधारमा सबैको प्रतिनिधित्व सुनिश्चित हुनेगरी दरखास्त आह्वान तथा पदपूर्ति गर्ने गरिएको जानकारी दिए। राजदूत पदमा ५० प्रतिशत नघट्ने गरी परराष्ट्र सेवाका कर्मचारीलाई नियुक्त गर्नुपर्ने निर्देशिकाको प्रावधान पालना गर्दै अहिले राजदूत सिफारिस भएको उनले बताए । विशिष्टिकृत योग्यताका आधारमा परराष्ट्र सेवाका कर्मचारीलाई राजदूत सिफारिस गरिकै कारण अहिले पूर्णरुपम समावेशी हुन नसकेको उनले बताए । मन्त्री साउदले हाल २६ देशमा कार्यरत राजदूतमध्ये महिला तीन, जनजाति चार,मधेसी एक र अपांगता भएका एकजना रहेको पनि जानकारी दिए। बैठकमा समिति सदस्यले संविधानको व्यवस्था अनुसार समावेशीका आधारमा राजदूत सिफारिस गर्न सरकारको ध्यानाकर्षण गराएका थिए ।"
कोसीका मुख्यमन्त्री थापाले लिए शपथ,"विराटनगर : कोसी प्रदेशका नवनियुक्त मुख्यमन्त्री उद्धव थापाले पद तथा गोपनीयताको शपथ लिएका छन्। प्रदेश प्रमुख परशुराम खापुङले मुख्यमन्त्री थापालाई शपथ ग्रहरण गराएका हुन्। बिहान १० बजेलाई शपथको कार्यक्रम तोकिए पनि गठबन्धनभित्र मन्त्रालय भागबण्डामा विवाद देखिएपछि शपथ ढिलो भएको हो। माओवादी केन्द्रबाट सभामुख बनेका बाबुराम गौतमलाई राजीनामा दिन लगाएर थापा बहुमत सांसदको समर्थनमा मंगलबार मुख्यमन्त्री बनेका हुन्। यसअघि असार २१ गते नेपाली कांग्रेस,माओवादी केन्द्र,एकीकृत समाजवादी र जसपाका ४६ सांसद (गठबन्धन) र सभामुख गौतमको समर्थनमा थापा मुख्यमन्त्री बनेका थिए। कोसीमा असंवैधानिक तरिकाले सरकार गठन भएको सर्वोच्च अदालत फैसला गरिदिएपछि थापा मुख्यमन्त्री पदबाट पदमुक्त भएका थिए। उनी फेरि कांग्रेसका २९,माओवादीका सभामुखसहित १३,नेकपा (एकीकृत समाजवादी)का ४ र जनता समाजवादी पार्टी (जसपा) का १ गरेर ४७ सांसदको समर्थनमा मुख्यमन्त्री बनेका हुन्।"
"बरु सरकार छाड्छु, भ्रष्टाचारविरुद्धको अभियान छाड्दिनँ : अध्यक्ष दाहाल","काठमाडौं : नेकपा माओवादी केन्द्रका अध्यक्ष पुष्पकमल दाहालले राम्रा काम गरे पनि सरकार र आफूमाथि घेराबन्दीको प्रयास जारी रहेको बताएका छन्। काठमाडौंमा सुरु भएको केन्द्रीय कमिटीको बैठकमा राजनीतिक प्रतिवेदन पेस गर्दै अध्यक्ष दाहालले भ्रष्टाचारविरुद्धको अभियान चाल्दा सरकारमाथि घेराबन्दी भए वा आफूलाई हटाउन खोजे त्यो स्वीकार्य हुने बताए। बैठकमा उनले भने, 'सरकार छाड्नु परे छाड्न तयार छु। तर भ्रष्टाचारविरुद्धको अभियान रोकिँदैन।' दाहालले गठबन्धनमा आबद्ध दलहरूबीच कुनै विमत्ति नरहेको प्रष्ट पारे। बरु सरकार थप बलियो हुँदै गएको उनको भनाइ छ। उनले पार्टी पार्टीजस्तो नभएको गुनासो गर्दै पार्टी निर्माणको विषयमा जिम्मेवार भएर लाग्न कार्यकर्तालाई निर्देशन दिए। 'पार्टीको संगठनमा नेता र कार्यकर्ताको विशाल कमिटी छ। तर, पार्टी पार्टीजस्तो भइराखेको छैन। कम्युनिष्ट पार्टीको पुन:निर्माण अभियान यो बैठकबाट थाल्नुछ। केन्द्रीय कमिटीका जिम्मेवार सदस्यहरूले गम्भीर, जिम्मेवार र रचनात्मक ढंगले बहस गर्नुहुने विश्वास व्यक्त गर्दछु,' उनले भने। माओवादीले केन्द्रले आफ्नो विधान संशोधन गर्दै केन्द्रीय समितिको संख्यासमेत बढाएको छ।"
कोशी प्रदेशमा गठबन्धनभित्र विवाद : मुख्यमन्त्रीको शपथ ग्रहणको समय सारियो,"विराटनगर : कोशी प्रदेशमा नवनियुक्त मुख्यमन्त्री उद्धव थापाको शपथग्रहण सरेको छ। मन्त्रिमण्डल विस्तारको विषयलाई लिएर सत्तारुढ दलभित्रै विवाद भएपछि साँझ ५ बजेसम्म सारिएको हो। मंगलबार मुख्यमन्त्रीमा थापा नियुक्त भएपछि प्रदेश प्रमुखको कार्यालयले आज बिहान साढे १० बजे शपथग्रहणको कार्यतालिका बनाएको थियो। तर गठबन्धनमा भागबन्डा नमिल्दा शपथग्रहणको समय सारिएको छ। आज सत्ता गठबन्धनमा आबद्ध दलबाट एकएक जनालाई मन्त्री बनाउने तयारी थियो। सर्वोच्च अदालतले मुख्यमन्त्रीको नियुक्ति बदर गरेको ६ दिनपछि नेपाली कांग्रेस संसदीय दल कोसीका नेता थापा पुनः मुख्यमन्त्रीमा नियुक्त भएका हुन्। असार २१ गते प्रदेशसभाका सभामुख बाबुराम गौतमको हस्ताक्षर बुझाएर बहुमत दाबी गरेका थापाको नियुक्तिलाई सर्वोच्च अदालतले बदर गरेको थियो। सभामुखको हस्ताक्षरलाई असंवैधानिक मानेपछि गठबन्धनले सभामुख गौतमलाई राजीनामा गर्न लगाएर बहुमत संख्या पुर्याएका थिए। सभामुख गौतमले राजीनामा दिन आनाकानी गरे पनि अन्त्यमा उनी कन्भिन्स भएको गठबन्धनका नेताहरूले बताएका छन्। कोसीमा बहुमत पुर्याउन ४७ सिटको आवश्यकता पर्छ। माओवादीबाट सभामुख भएका गौतम सभामुख पदमा रहुन्जेल सत्ता गठबन्धनको बहुमत पुग्न नसक्ने भएपछि उनलाई राजीनामा दिन बाध्य पारिएको थियो। उनले अन्तिम समयसम्म पनि राजीनामा दिन मानेका थिएनन्। सत्ता गठबन्धनमा रहेका नेपाली कांग्रेससँग कोसी प्रदेश सभामा २९ सदस्य रहेका छन्। त्यस्तै, माओवादी केन्द्रसँग १३, एकीकृत समाजवादीसँग ४ र जसपासँग १ सदस्य छन्। सत्ता गठबन्धन दलतर्फका ४७ प्रदेशसभा सदस्यको हस्ताक्षर लिएर पुगेपछि प्रदेश प्रमुख खापुङले संविधानको धारा १६८(२) अन्तर्गत मुख्यमन्त्रीमा थापालाई नियुक्त गरे। सर्वोच्च अदालतले साउन ११ गते उद्धव थापाको नियुक्ती बदर गरेपछि प्रदेश प्रमुख परशुराम खापुङले मंगलबार ५ बजेसम्मका लागि समयसीमा तोक्दै दलहरूलाई सरकार गठनका लागि आह्वान गरेका थिए। उनले संविधानको धारा १६८(२) अन्तर्गत सरकार गठनको दाबी पेस गर्न आह्वान गरेका थिए।"
देउवालाई ओलीको प्रश्न क्विन्टलका क्विन्टल सुन तस्करी भएको सुन्नुभएको छ कि छैन?,"काठमाडौं : नेकपा एमाले अध्यक्ष केपी शर्मा ओलीले सुन तस्करी प्रकरणमा नेपाली कांग्रेसले नबोलेको भन्दै आलोचना गरेका छन्। उनले कांग्रेस सभापति शेरबहादुर देउवालाई सुन तस्करी प्रकरणबारे पार्टीको धारणा राख्न सुझावसमेत दिए। 'सुन तस्करी प्रकरणमा कांग्रेस पार्टी किन चुँइक्क गर्न सक्दैन? किन आफ्नो धारणा राख्न सक्दैन? देउवाजीलाई भन्न चाहन्छु क्विन्टलका क्वीन्टल सुन तस्करी भएको सुन्नुभएको छ कि छैन? के छ तपाइँको विचार?,' ओलीले प्रश्न गरे। उनले सरकारले गरेको छानविन निष्पक्ष नहुने भन्दै स्वतन्त्र छानविनको माग गरेको बताए। 'तपाईँहरूको सरकार परिपक्व भएन। भन्सार चोरी पैठारी हुँदा रोक्नछेक्न सक्नुभएन। अनि के छानविन गर्नुहुन्छ,' उनले भने। उनले सबैले देख्ने सुनका पोका सरकारले नदेखेको भन्दै आलोचना गरे।"
सभामुख घिमिरेले लिए निर्माणाधीन संघीय संसद भवनको प्रगति विवरण,"काठमाडौं : सभामुख देवराज घिमिरेले सिंहदरबारमा निर्माणाधीन संघीय संसद भवनको जानकारी लिएका छन्। बुधबार उनले निर्माणाधीन संसद भवनको प्रगतिबारे जानकारी लिँदै तीव्ररुपमा काम गर्न आग्रह गरेका हुन्। उनले संसद भवन निर्माणको कामलाई कार्ययोजनाकै रुपमा फलोअप गरिरहेको बताए। सभामुख घिमिरेले त्रुटिरहित तीब्रताका साथ काम गर्न निर्देशनसमेत दिए। हाल निर्माणको भौतिक प्रगति ६६ प्रतिशत र वित्तीय प्रगति ६२ दशमलव १० प्रतिशत रहेको छ। निर्माणाधीन संसद भवनको प्रगतिबारे विशेष भवन निर्माण आयोजनाबाट जानकारी लिएको छु। छलफलको क्रममा सभामुख घिमिरेले भने, हिउँदे अधिवेशन गर्ने गरी काम भइरहे पनि अझै थप तीब्रता दिनुपर्ने सुझाव दिएको छु। भवनको प्रगतिबारे नियमित जानकारी लिनेक्रम निरन्तर रहनेछ। निर्माण पक्षले भवन निर्माण कार्यप्रगति लक्ष्य अनुसार नै अघि बढिरहेको जानकारी गराएको छ।"
"निर्माण व्यवसायीमाथि सरकारले आर्थिक अपराध गर्यो, बाँकी भुक्तानी तत्काल दिनुपर्छ : महेश बर्तौला","अपराध सरकारले गर्ने अनि सजाय निर्माण व्यवसायीहरुले पाउने जस्तो भएको छ। यो उचित होइन। यस्तो हुनु हुँदैन। काठमाडौं : नेकपा एमालेका सचेतक महेश बर्तौलाले निर्माण व्यवसायीले पाउनुपर्ने रुपैयाँ सरकारले दिनुपर्ने बताएका छन्। सरकारले रकम नदिएको भन्दै निर्माण व्यवसायीहरु आन्दोलित बनेपछि बर्तौलाले उनीहरुको न्यायोचित माग सम्बोधन गर्न सरकारलाई आग्रह गरेका हुन्। निर्माण कार्यको भुक्तानी हुनुपर्ने लगायतका ९ बुँदे माग राख्दै नेपाल निर्माण व्यवसायी महासंघले प्रधानमन्त्री निवास बालुवाटारमा डोजरसहित प्रदर्शन गरेका छन्। एमाले नेता बर्तौलाले भने,निर्माण व्यवसायीमाथि सरकारले आर्थिक अपराध गरिरहेको छ। सरकारले सार्वजनिक निर्माण कार्य बापतको अर्बौ रकम निर्माण व्यवसायीहरलाई भुक्तानी गर्न बाँकी छ। जसका कारण समग्र सार्वजनिक निर्माण कार्य प्रभावित भैरहेको छ। उनले अपराध सरकारले गर्ने अनि सजाय निर्माण व्यवसायीहरुले पाउने जस्तो भएको टिप्पणी गरे। बर्तौलाले भने,निर्माण व्यवसायीहरुले राज्यबाट पाउनुपर्ने अर्बौं रकम समयमै नपाएकै कारण उनीहरुले भुक्तानी गर्नुपर्ने पक्षलाई भुक्तानी गर्न नसक्दा मोबाइल बन्द गरेर, घर छोडेर भाग्नुपर्ने, बेखबर हुनुपर्ने बाध्यात्मक अवस्थामा कतिपय व्यवसायीहरु पुगेको देखिन्छ। अपराध सरकारले गर्ने अनि सजाय निर्माण व्यवसायीहरुले पाउने जस्तो भएको छ। यो उचित होइन। यस्तो हुनु हुँदैन। उनले राष्ट्रिय सरोकारको विषयमा समेत सरकार जिम्मेवार बन्न नसक्नु मुलुककै लागी दुर्भाग्य भएको बताए। बर्तौलाले भने,नेपालको सार्वजनिक निर्माण कार्य अस्तव्यस्थ अवस्थामा छ, लाखौंको संख्यामा रोजगारी प्रभावित भएको छ। राजस्व परिचालन र अर्थतन्त्रमा गम्भीर धक्का पुगिरहेको छ। तर सरकार कुम्भकर्ण निद्रामा मस्त छ। यो देशको लागि ठूलो क्षति हो। नियतबस लापरबाहीका साथ समयमै काम नगर्ने कतिपय निर्माण व्यवसायीहरु केही राजनीतिक नेतृत्वसँगको उठबस, पहुँच र सम्बन्धका कारण कारबाही हुबाट बचिरहने, पटकपटक म्याद थप्दा समेत बर्षौंसम्म ठेक्का सम्झौता अनुसार काम नगर्ने, कामलाई अलपत्र र बेवारिसे बनाउने, ढिलासुस्ती गर्ने, गुणस्तरहीन काम गरेर संरचनाहरु कमसल बनाउने, काममा लापरबाही गरेर राज्यलाई हानि पुर्याउने निर्माण व्यावसायीहरुमाथि भने सरकारले कानुन अनुसार कारबाहीको दायरामा ल्याउनु पर्छ र यसमा निर्माण व्यवसायी महासंघले समेत सहयोग गर्नु पर्दछ। कुनै पनि पेशा व्यवसायमा असल मान्छेहरु पनि हुन्छन्, खराब मान्छेहरु पनि हुन्छ्न् अनि खराबहरुलाई हेरेर समग्र असल निर्माण व्यवसायीहरु प्रति गलत धारणा बनाउनु न्याय संगत हुँदैन। निर्माण व्यवसायीको अर्बौं रकम सरकारले तत्काल निकासा गर्नुपर्दछउनले भने।"
लम्पी स्किन पीडित किसानलाई राहत माग गर्दै माइतिघरमा प्रदर्शन,"काठमाडौं : मुलुकभर पशुमा फैलिएको लम्पी स्किन रोगलाई महामारी घोषणा गरि रोकथाम नियन्त्रणका साथ उचित उपचारको व्यवस्था गर्नुपर्ने भन्दै नेकपा एमाले काठमाडौं महानगर कमिटीले काठमाडौंमा प्रदर्शन गरेको छ। लम्पी स्किन रोगका कारण हजारौं पशुको मृत्यु भएको र लाखौं पशुहरू प्रभावित हुँदा पनि रोकथामको कुनै उपाय नअपनाएको भन्दै एमाले महानगर कमिटीले बुधबार काठमाडौंको माइतिघरमा प्रदर्शन गरेको हो। महानगर कमिटीले किसानलाई तत्काल बीमा उपलव्ध गराउनुपर्ने, क्षतिपूर्ति, राहत र सहुलियत कर्जा उपलव्ध गराउनुपर्ने माग गरेको छ। छिटोभन्दा छिटो किसानका गोठगोठमा उपचार सेवा उपलब्ध गराउनुपर्ने अखिल नेपाल किसान महासंघका अध्यक्ष प्रेम दंगालले बताए। उनले मुलुकभरिका १० लाख पशु प्रभावित भएको अवस्थामा लम्पी स्किनलाई नियन्त्रणमा लिन सरकारले कुनै पहल नगरेको बताए। प्रदर्शनमा सहभागीहरूले लम्पि स्किन रोग महामारी घोषणा गर, पीडित किसानलाई क्षतिपूर्ति दे, भ्रष्टाचार नियन्त्रण गर, भूमिहिन समस्या समाधान गर लगाएतका प्लेकार्ड प्रदर्शन गरेका थिए।"
जनमत पार्टीको राष्ट्रिय परिषद् बैठक सुरु,"डा सिके राउतले नेतृत्व गरेका सो पार्टीको राष्ट्रिय परिषद्को बैठक केहीबेरअघि राजधानीको एक होटलमा सुरु भएको सो पार्टीका केन्द्रीय प्रवक्ता डा शरदसिंह यादवले जानकारी दिए। काठमाडौं : जनमत पार्टीको राष्ट्रिय परिषद् बैठक केहीबेरअघि सुरु भएको छ । डा सिके राउतले नेतृत्व गरेका सो पार्टीको राष्ट्रिय परिषद्को बैठक केहीबेरअघि काठमाडौंको एक होटलमा सुरु भएको सो पार्टीका केन्द्रीय प्रवक्ता डा शरदसिंह यादवले जानकारी दिए। उनका अनुसार आजको बैठकमा समसामयिक विषयमा प्रशिक्षण तथा छलफल हुने एजेन्डा तय गरिएको छ। उनका अनुसार यही साउन १८ गते बिहीबार केन्द्रीय समितिको बैठक बस्ने भएको छ भने १९ गते स्थानीय जनप्रतिनिधि पार्टी समन्वय बैठक आह्वान गरिएको छ । उक्त बैठकमा वडाध्यक्ष, नगरप्रमुखउपप्रमुख, गाउँपालिका अध्यक्षउपाध्यक्षको सहभागिता रहने प्रवक्ता डा यादवले बताए। रासस"
संसद बैठक रोक्न सभामुखलाई सरकारले दबाब दियो : ओली,"काठमाडौं : नेकपा एमाले अध्यक्ष केपी शर्मा ओलीले सरकारले संसद बैठक स्थगित गर्न सभामुख देवराज घिमिरेलाई दबाब दिएको बताएका छन्। मंगलबार डाकिएको संसद बैठक दबाब दिएर स्थगित गर्न लगाएको उनको आरोप छ। 'बालुवाटारमा भएको सहमति संसद भवन आउँदा बिथोलिन्छ। हामीले बैठक सञ्चाल गरेर सांसदलाई जनताको आवाज राख्न दिनुस् भनौं। सरकारले सभामुखलाई दबाब दिन्छ, तपाईँले सूचना टाँसेर रोक्नुस् भनेर,' उनले भने। अध्यक्ष ओलीले संसद बैठक एमालेका कारण नभएर सरकारले रोकेको आरोप लगाए। उनले पार्टीको केन्द्रीय कमिटीको बैठकको नाममा संसद बैठक लामो समयका लागि सार्नु उचित नहुने बताए। 'संसदमा आवाज उठ्छ भनेर सरकारले संसद चल्न दिँदैन। हामीले संसद चलाउँ। सांसदलाई बोल्न दिउँ। जनताको आवाज बोल्नुहुन्छ भन्छौं। सरकारले सांसदलाई बोल्न दिँदैन। सभामुखलाई दबाब दिन्छ सूचना टाँसेर रोक्नुस् भनेर,' उनले भने। उनले गृहमन्त्रीको अभिव्यक्तिहरू बकवास रहेको बताए। सुन तस्करी प्रकरणमा गृहमन्त्री नारायणकाजी श्रेष्ठले बकवास गरेको उनको भनाइ छ। 'हामी संसद सञ्चालनका लागि तयार हुन्छौं। तर गृहमन्त्रीमात्र बोल्ने कुरा हुन्छ। जो हरेक प्रकारमा बकवास गरेर अरुतिर लाञ्छना लगाउँछ उसले बोल्ने रे, अनि सांसदले बोल्न नपाउने रे?,' ओलीले भने।"
"पार्टी पार्टीजस्तो भएन, संगठन निर्माणमा जिम्मेवारीपूर्वक लागौं : प्रचण्ड","काठमाडौं : नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहालले पार्टी पार्टीजस्तो नभएको गुनासो व्यक्त गरेका छन्। बुधबारबाट सुरू भएको माओवादी केन्द्रको चौथो केन्द्रीय कमिटी बैठकको अध्यक्षता ग्रहण गर्दै प्रचण्डले पार्टी निर्माणको विषयमा जिम्मेवार भएर लाग्न कार्यकर्तालाई आग्रह गरेका हुन्। 'पार्टीको संगठनमा नेता र कार्यकर्ताको विशाल कमिटी छ । तर, पार्टी पार्टीजस्तो भइराखेको छैन, 'उनले भने, 'कम्युनिष्ट पार्टीको पुन:निर्माण अभियान यो बैठकबाट थाल्नुछ। केन्द्रीय कमिटीका जिम्मेवार सदस्यहरूले गम्भीर, जिम्मेवार र रचनात्मक ढंगले बहस गर्नुहुने विश्वास व्यक्त गर्दछु।' उनले पार्टी पुनर्निर्माणको ऐतिहासिक थालनी बैठकबाटै गर्नुपर्ने धारणा राखे। प्रधानमन्त्री दाहालले बैठकले सिंगो राष्ट्र र जनताको आवश्यकतालाई सम्बोधन गर्ने विश्वास व्यक्त गरे। उनले भने,' पार्टी एकताको नयाँ प्रक्रियामा जाँदैछौं। बैठकले पार्टी र आन्दोलनलाई मात्रै नभइ सिंगो राष्ट्र र जनताको आवश्यकतालाई सम्बोधन गर्नेछ, ऐतिहासिक निष्कर्ष निकाल्नेछ।' उनले पछिल्लो समय पार्टीको नेतृत्वमा सरकार गठन भएपछि जनतामा आशा र भरोसा पलाएको दावी गरे। 'जनतामा उत्पन्न आशा र भरोसाको स्थिति छ। यसलाई संगठनमा रुपान्तरण गर्ने र जनतासँगको सम्बन्धलाई अझ प्रगाढ बनाउन अभियान बदल्ने जिम्मेवारी बढेको छ,'उनले भने। अध्यक्ष दाहालले राष्ट्रिय एकता र स्वाधिनतालाई मजबुद बनाउन जरुरी रहेको समेत बताए।"
"कोसीमा चार सदस्यीय मन्त्रिपरिषद् विस्तार, गौतम, जबेगु र सुनुवार बने मन्त्री","विराटनगर : कोसी प्रदेशका नवनियुक्त मुख्यमन्त्री उद्धव थापाले मन्त्रिपरिषद् विस्तार गरेका छन्। गठबन्धनबाट मुख्यमन्त्री भएका थापाले माओवादी केन्द्र र एकीकृत समाजवादीलाई मन्त्रिपरिषद्समा समेटेका छन्। मुख्यमन्त्री थापाले माओवादी केन्द्रका बाबुराम गौतम, नेकपा एकीकृत समाजवादीका कमल जबेगु र कांग्रेसका प्रदीपकुमार सुनुवारलाई मन्त्री नियुक्त गरेका हुन्। गौतमले आर्थिक मामिला तथा योजना, जबेगुले भौतिक पूर्वाधार विकास र सुनुवारले खानेपानी, सिंचाइ तथा उर्जा मन्त्रालयको जिम्मेवारी पाएका छन्। मुख्यमन्त्री थापाले सपथग्रहण गरेलगत्तै तीनै जना मन्त्रीले पनि सपथ खाएका थिए। सरकार निर्माणको लागि सभामुख पदबाट राजीनामा दिएका गौतम मुख्यमन्त्रीपछिको वरियतामा आर्थिक मामिला मन्त्री नियुक्त भएका हुन्। जबेगु र सुनुवासर असार २१ गते मुख्यमन्त्री बन्दा पनि थापाले मन्त्रीमा नियुक्त गरेका थिए। तर, उनीहरूले मन्त्रालयको जिम्मा नपाई सर्वोच्चको आदेशमा पदमुक्त हुनुपरेको थियो।"
माओवादी केन्द्रको स्थायी कमिटी बैठक जारी,काठमाडौं : नेकपा (माओवादी केन्द्र)को स्थायी कमिटी बैठक जारी छ। केन्द्रीय कमिटीको एजेण्डा पारित गर्न माओवादीको स्थायी कमिटी बैठक पेरिसडाँडामा बसेको केन्द्रीय कार्यालय सचिव डोरप्रसाद उपाध्यायले जानकारी दिए। बैठकले राजनीति र संगठनात्मक प्रतिवेदन पारित गर्ने छ। स्थायी कमिटी बैठक अगाडि पदाधिकारी बैठक बसेको थियो। पदाधिकारी बैठकले केन्द्री कमिटी बैठक प्रत्यक्ष प्रशारण नगर्ने निर्णय गरेको छ। कांग्रेसपछि माओवादीले केन्द्रीय समिति बैठकको प्रत्यक्ष प्रसारण गर्ने निर्णय गरेको थियो। तर लाइभ गर्ने निर्णय गरेपछि लाइभ गर्ने र नगर्ने विषयमा नेताहरुबीच विवाद भएपछि आजको बैठकले नगर्ने निर्णय गरेको हो। पछिल्लो समयमा सुन तस्करी प्रकरणमा माओवादीका उच्च तहका नेताहरुनै संलग्न भएको र बैठक लाइभ गर्दा छलफलका आन्तरिक विषय बाहिर सार्वजनिक हुँदा आलोचना हुने डरले माओवादी पछि हटेको हो। लाइभ हुँदा बैठकमा माओवादी नेताहरुले खुलस्त बोल्न नपाइने तर्क गरेका थिए। बैठकमा प्रतिवेदनबारे छलफल भएको छ। केन्द्रीय समिति बैठक दिउँसो १ बजे प्रज्ञाभवन कमलादीमा बस्दैछ।
"कोशीमा कुरा मिल्यो, सभामुखबाट राजीनामा दिएका बाबुराम आर्थिक मामिला मन्त्री","विराटनगर : कोसी प्रदेशमा मन्त्री भागबण्डामा सत्ता गठबन्धनबीच सहमति भएको छ। पहिलो चरणमा कुन पार्टीका कसलाई मन्त्री बनाउने विषयमा सहमति भएको हो। सहमतिसँगै विहान रोकिएको मुख्यमन्त्रीको सपथ ग्रहण कार्यक्रम आजै बेलुका ५ बजे हुने तय भएको छ। सत्ता गठबन्धनको बैठकपछि माओवादीलाई आर्थिक मामिला तथा योजना मन्त्रालय र एकीकृत समाजवादीलाई भौतिक पूर्वाधार मन्त्रालय दिने सहमति भएको छ। सहमतिअनुसार सभामुखबाट राजीनामा दिएका बाबुराम गौतम आर्थिक मामिला तथा योजना मन्त्री हुने भएका छन्। उनको नेतृत्वमा सरकारमा जाने माओवादीमा सहमति भएको छ। सहमति पछि आजै सपथ ग्रहण कार्यक्रम हुने भएको छ। एकिकृत समाजवादीका कमल प्रसाद जवेगु भौतिक पूर्वाधार मन्त्री हुनेछन्। नेपाली काङ्ग्रेसका प्रदिप सुनुवारलाई भने सामाजिक विकास मन्त्रालयको जिम्मा दिने तयारी भएको छ। थप मन्त्रीको नियुक्ति भने सरकारले विश्वासको मत लिएपछि मात्र गर्ने तयारी छ। प्रदेश प्रमुख पर्शुराम खापुङले संविधानको १६८ को उपधारा २ अनुसार कांग्रेस, माओवादी केन्द्र, एकीकृत समाजवादी र जसपाको समर्थन पाएका थापालाई मंगलबार मुख्यमन्त्री नियुक्त गरेका थिए। थापालाई मुख्यमन्त्री बनाउन कांग्रेसका २९, माओवादीका १३, एकीकृत समाजवादीका ४ र जसपाका १ सांसदको समर्थन रहेको छ।"
"माओवादी केन्द्रले केन्द्रीय समिति विस्तार गर्ने, महिलाको संख्या बढाउने","काठमाडौं : नेकपा माओवादी केन्द्रले केन्द्रीय समिति विस्तार गर्ने निर्णय गरेको छ । केन्द्रीय समिति बैठकअघि बुधबार पार्टी कार्यालय पेरिसडाँडामा बसेको माओवादी स्थायी कमिटी बैठकले समावेशिताको सुनिश्चितताका लागि विधान संशोधन गर्दै केन्द्रीय समिति विस्तार गर्ने निर्णय गरेको हो । माओवादी केन्द्रीय समितिमा अहिले ३८७ सदस्य रहेका छन्। माओवादी केन्द्रले २२ जना महिला सदस्यलाई केन्द्रीय सदस्य बनाउने तयारी गरेको छ। बैठकपछि पार्टी प्रवक्ता कृष्णबहादुर महराले केन्द्रीय कमिटीमा केहि विधान विपरित भएकाले संशोधन गर्न लागिएको र थप केही महिला,समावेशी, केही युवा तथा छुटेका सिनियर नेताहरूलाई केन्द्रीय समितिमा ल्याउने जानकारी दिए। केन्द्रीय समिति बैठकमा अध्यक्ष प्रचण्डले पछिल्लो राजनीति अवस्थाको बिफ्रिङ गर्दै राजनीतिक प्रतिवेदन पेश गर्ने र सदस्यहरुले धारणा राख्ने क्रम सुरु हुने महराले जानकारी दिए। माओवादी केन्द्रको पाँच दिने केन्द्रीय समिति बैठक बुधबारदेखि नै काठमाडौंमा सुरू हुँदैछ ।"
"रवि लामिछानेले गरे विशेष कार्यक्रम घोषणा, निर्वाचन क्षेत्रका महिलालाई निशुल्क बस सेवा",चितवन : राष्ट्रिय स्वतन्त्र पार्टीका सभापति रवि लामिछानेले आफू निर्वाचित भएको एक सय दिनको अवसरमा आफ्नो क्षेत्रका लागि विशेष कार्यक्रम सार्वजनिक गरेका छन्। उनले एक कार्यक्रमकाबीच निर्वाचन क्षेत्र विशेष कार्यक्रमको घोषणा गरेका हुन्। घोषणा गरिएका कार्यक्रममा महिलाका लागि एउटा बस आफ्नो निर्वाचन क्षेत्रमा आजैबाट निःशुल्क सञ्चालन गरेका छन्। पार्टीको झण्डामा प्रयोग भएको रंग निलो बस भएकाले बसलाई ब्लु बस भनिएको छ। बसमा महिलामात्र सवार गर्न सक्नेछन्। बस चितवन क्षेत्र नं २ का सहरी क्षेत्रमा सञ्चालनमा आउने छ। बस चढ्नेहरूका लागि कार्ड वितरण गरिनेछ। बसभित्र महिलाका लागि अत्यावश्यक सामग्रीसँगै सांसद लामिछानेलाई चिठ्ठी राख्ने ठाउँको व्यवस्था हुनेछ। लामिछानेले निर्वाचनको समयमा घोषणा गरेको विदेशमा रहेका एक सय जनालाई नेपालमा रोजगारीको घोषणा गरेका छन्। उनीहरूलाई मासिक ४० हजारदेखि एक लाख ५० हजारसम्मको तलबको व्यवस्था हुनेछ। लामिछानेले हरेक चारचार महिनामा सार्वजनिक सुनुवाइ गर्ने भन्दै पहिलो कार्यक्रम आगामी भदौ १० गतेका लागि घोषणा गरेका छन्। ६५ वर्ष माथिका ज्येष्ठ नागरिकलाई लक्षित गर्दै मोबाइल क्लिनिक सञ्चालनमा ल्याइएको छ। त्यसमा मेडिकल अधिकृतसहितको स्वास्थ्यकर्मीको समूहले घरमा नै पुगेर सेवा दिने छ। थप उपचार आवश्यक परेमा परामर्श गरी अस्पताल पठाउने व्यवस्था मिलाइने भएको छ। उनले स्वास्थ्य चितवन अभियानअन्तर्गत आफ्नो क्षेत्रका विपन्न नागरिकलाई पाँच लाख बराबरको स्वास्थ्य बीमा कार्यक्रम सुरु गरिने बताए। पहिलो चरणमा एक सय जनालाई समावेश गरिने छ। लामिछानेले पहिलो चरणमा दुई विद्यालयका कक्षा ११ र १२ लाई नमुना विद्यालयका रूपमा विकास गर्ने बताए। भरतपुर महानगरपालिकाको रामनगर मावि र कालिका नगरपालिकाको चतुर्मुखी माध्यामिक विद्यालयका कक्षा ११ र १२ का विद्यार्थीलाई पहिलो चरणमा उत्कृष्ठ शिक्षा दिएर ती दुई विद्यालय नमुना बनाइने छ। यससँगै अन्य कक्षा र अरु विद्यालय नमुना बनाउँदै लगिने छ। उनले इच्छाकामनाको भारांको आधारभूत विद्यालयलाई नमुना शैक्षिक संस्थाका रुपमा विकास गरी आवासीय विद्यालय बनाउन सुरु गरिएको जानकारी दिए। कार्यक्रमको घोषणाका क्रममा नारायणगढमुग्लिन सडकमा वर्षातको समयमा यात्रुले दुःख पाउने गरेको भन्दै उनले २० जनाको स्वयमसेवी समूह (आरएटि) परिचालन गरिने बताए। वर्षातको समयमा मात्र यो र्यापिट एक्सन टिम परिचालन हुने छ। उनकै कार्यक्रममा आफूले प्राप्त गरेको मत ५४ हजार एक सय ७४ बराबर फलफूल र अन्यका बिरुवा निर्वाचन क्षेत्रमा रोपिने जनाइएको छ। मतदाताको सम्मानमा एक मत एक बिरुवा रोप्न लागिएको हो। कार्यक्रमका लागि आवश्यक बजेट जुटाउन चितवन क्लब गठन गरिने छ। क्लबमा विदेशमा रहेका चितवनवासीलाई समावेश गरेर आर्थिक सहयोग जुटाइने उनले बताए। लामिछानेले आजै भरतपुरको बसेनीमा सम्पर्क कार्यालय स्थापना गरेका छन्। कार्यालयमा प्रमुख कार्यकारी अधिकृतका रूपमा हेमन्त बराललाई नियुक्त गरिएको छ। कार्यालयको लामिछानेसहित पार्टीका नेताले घण्टी बजाएर उद्घाटन गरे। लामिछाने पहिलोपटक निर्वाचित भएपछि नागरिकताको विवादका कारण सर्वोच्चको फैसलासँगै पद रिक्त भएको थियो। उपनिर्वाचन भएर दोस्रो पटक निर्वाचित भएको आज एक सय दिन पुगेको हो।
जनार्दन भन्छन् छानबिन गर्न उच्चस्तरीय समिति आवश्यक छैन,"काठमाडौं : नेकपा माओवादी केन्द्रका उपमहासचिव जनार्दन शर्माले सुन तस्करी प्रकरणको छानबिन गर्न उच्चस्तरीय समिति आवश्यक नरहेको बताएका छन्। अर्का उपमहासचिव वर्षमान पुन 'अनन्त' ले सुन तस्करीको छानबिन गर्न उच्चस्तरीय समिति गठनको माग गरिरहेका बेला शर्माको यस्तो अभिव्यक्ति आएको हो। उपमहासचिव वर्षमान पुनले प्रधानमन्त्री निवास बालुवाटारमा सोमबार बसेको पार्टी पदाधिकारी बैठकमा सुन तस्करी प्रकरण छानबिन गर्न प्रहरीको अपराध अनुसन्धानमा विज्ञ टोली, संसदीय समिति वा विशेष समिति बनाउन माग गरेका थिए। पार्टीको केन्द्रीय कमिटी बैठकमा सहभागी हुन कमलादीस्थित प्रज्ञा भवन पुगेका शर्माले सुन तस्करी प्रकरणबारे छानबिन गर्न समिति आवश्यक नपरेको बताएका हुन्। उनले भने,'राजश्व अनुसन्धान विभागले अनुसन्धान गरिरहेकै छ। किन चाहियो उच्चस्तरीय समिति ?' शर्माले सुन प्रकरण अनुसन्धानमा सहयोग गर्न एमालेलाई आग्रह समेत गरे। उनले भने,' विपक्षीलाई आग्रह छ, छानबिन भइराखेको छ। छानबिन हुन दिनुहोस्। चित्त नबुझ्दा तपाईंले उठाएको विषय फेरि उठ्ला।' शर्माको यस्तो अभिव्यक्तिले माओवादी केन्द्रभित्रै सुन तस्करीको छानबिन गर्ने विषयमा दुई धार देखिएको छ। प्रतिपक्ष दल नेकपा एमालेले उच्चस्तरी समितिको माग गर्दै आएपछि संसद बैठक समेत बस्न सकेको छैन। पछिल्लो समय सत्तारुढ दलकै युवा सांसदहरुले पनि सुन तस्करीको अनुसन्धान गर्न उच्चस्तरीय छानबिन समिति गठन गर्दा राम्रो हुने बताएका छन्। गृहमन्त्री नारायणकाजी श्रेष्ठले सुन तस्करी प्रकरणमा संसदमा कुनै प्रतिक्रिया दिएका छैनन्। त्रिभुवन अन्तर्राष्ट्रिय विमानस्थलबाट भन्सार जाँचपास गरी बाहिरिएको १ क्वीन्टल सुन असार ३ गते राजश्व अनुसन्धान विभागले बरामद गरेको थियो। सुन हङहङबाट क्याथे प्यासिफिकको कार्गोबाट ब्रेकसुको नाममा ल्याइएको अनुसन्धानबाट खुलेको छ। सुन प्रकरणमा हालसम्म १८ जना पक्राउ परिसकेका छन्। यो पनि पढ्नुहोस"
राजनीतिक नेतृत्वलाई किन उन्मुक्ति ?,"ससानालाई समातेर अनुसन्धान गर्ने र जनताको आँखामा छारो हाल्ने प्रवृत्तिको अन्त्य जरुरी छ। यी मुद्दामा राजनीतिक नेतृत्वलाई चोख्याएर मुलुकमा भ्रष्टाचार र अपराध नियन्त्रण हुन सक्दैन। भ्रष्टाचार, अनियमितता र गडबडीका मुद्दामा सरकारले अनुसन्धान त अघि बढाउँछ। तर, जब यी मुुद्दामा राजनीतिक नेतृत्व जोडिन्छ, अनुसन्धान बरालिन्छ। राजनीतिक संलग्नता भेटिएपछि साना तिनालाई पक्राउ गरिन्छ। नेतृत्वले उन्मुक्ति पाउँछ। यसो हुनुको मुख्य कारण राजनीतिक स्वार्थ हो। राजनीतिक स्वार्थ हावी भएपछि न मुद्दाको गहिरो गरी अनुसन्धान हुन्छ, न त मुख्य नेतृत्वकर्तामाथि नै कारबाही हुन्छ। हाम्रा लागि यो विडम्बना नै मान्नुपर्छ। भ्रष्टाचार र अनियमितताका पछिल्ला तीनवटा ठूला प्रकरण बाहिर आएका छन्। ललिता निवास जग्गा हिनामिना, नक्कली शरणार्थी र एक क्विन्टल सुन प्रकरणको प्रारम्भिक अनुसन्धान र कारबाहीले जनतामा केही हदसम्म आशा जगाएको थियो। तर, तीनवटै प्रकरणमा राजनीतिक नेतृत्व जोडिएपछि अनुसन्धान नै बरालिएको छ। राजनीतिक हस्तक्षेपकै कारण अनुसन्धान अधकल्चोअधुरा भएका छन्। जसले भ्रष्टाचार र अपराधलाई प्रश्रय दिएको छ। ललिता निवास जग्गा हिनामिनामा मन्त्रिपरिषद्ले गरेको निर्णय भन्दै अख्तियार दुरुपयोग अनुसन्धान आयोगले निर्णयकर्ताविरुद्ध मुद्दा हालेन। यो प्रकरणमा पूर्वप्रधानमन्त्री माधवकुमार नेपाल र डाबाबुराम भट्टराई लगायतको राजनीतिक नेतृत्व मुछिएको कुरा बाहिर नै आयो। त्यसपछि नेतृत्वलाई उन्मुक्ति दिने प्रपञ्च रचियो। तर, ललिता निवास प्रकरणमा २०४७ भदौ ३ गते पछिका सबै क्रियाकलाप गैरकानुनी छन्। सबै किर्ते कागजात गरिएका छन्। किर्ते कागजकै आधारमा ललिता निवासको जग्गा व्यक्तिलाई दिइएको छ। तर, यसमा कसैलाई कारबाही गरिएन। २०४७ भदौ ३ गतेपछि भएका सबै निर्णय, कागजातको गहिरो गरी अनुसन्धान हुनुपर्छ। नक्कली भुटानी शरणार्थी प्रकरणमा पनि राजनीतिक नेतृत्वको संलग्न रहेको कुरा सार्वजनिक भयो। तर, राजनीतिक नेतृत्वसँग सोधखोज पनि गरिएन। यो प्रकरणमा नेताका श्रीमती, छोराछोरी, सल्लाहकारको संलग्नता देखिन्छ। तर, अनुसन्धानको कुरै छोडौं, तत्कालीन गृहमन्त्रीको नामसमेत कतै आउँदैन। यसो हुनुको पछाडि पनि राजनीतिक आड नै हो। सुन प्रकरणमा पनि त्यही हो। जहाँबाट सूचना आयो, त्यहाँ अरू पनि गहिराइमा केही होला नि ! कसले सूचना दियो ? त्यो विषयमा अनुसन्धान भएको खै ? गहिराइमा पुगेर अनुसन्धान किन नगरेको ? यस्तो झारा टार्ने कामले अनुसन्धान निष्कर्षमा पुग्दैन। मुलुकमा भ्रष्टाचार र अनियमितताका जे जति मुद्दा बाहिर आएका छन्, ती निष्कर्षमा नपुग्नु सबैभन्दा दुःखद् हो। ससानालाई समातेर अनुसन्धान गर्ने र जनताको आँखामा छारो हाल्ने प्रवृत्तिको अन्त्य जरुरी छ। यी मुद्दामा राजनीतिक नेतृत्वलाई चोख्याएर मुलुकमा भ्रष्टाचार र अपराध नियन्त्रण हुन सक्दैन। (त्रिताल पूर्वसचिव हुन्)"
माओवादी केन्द्रको पदाधिकारी बैठक जारी,"काठमाडौं : नेकपा माओवादी केन्द्रको पदाधिकारी बैठक जारी रहेको छ। केन्द्रीय कमिटीको बैठक बस्नु अगाडि माओवादी केन्द्रको पदाधिकारी बैठक पार्टी कार्यालय पेरिसडाँडामा बसेको हो। पदाधिकारी बैठकमा केन्द्रीय कमिटीमा पेश गर्ने एजेण्डाहरु पारित हुनेछ। केहि समयपश्चात स्थायी कमिटी बैठक समेत बस्दैछ। पार्टी अध्यक्ष एवम् प्रधानमन्त्री पुष्पकमल दाहाल प्रचण्डले बिहान ११ बजे कमलादीस्थित नेपाल प्रज्ञा प्रतिष्ठानमा बस्ने केन्द्रीय कमिटी बैठकको उद्घाटन गर्नेछन्। बैठकमा अध्यक्ष दाहालले राजनीतिक र साङ्गठिनक प्रतिवेदन पेस गर्ने कार्यसूची तय भएको माओवादी केन्द्रका केन्द्रीय कार्यालयका सचिव डोरप्रसाद उपाध्यायले जानकारी दिए। बैठकले सरकारको कामकारबाहीका बारेमा पनि समीक्षा गर्नेछ। अध्यक्ष दाहाल गत पुसमा प्रधानमन्त्रीमा नियुक्त भएका थिए। बैठकमा तीन सय ८७ पूर्ण केन्द्रीय सदस्य, एक सय ९८ वैकल्पिक केन्द्रीय सदस्य, तीन आयोगका ७५ सदस्य र १० प्रदेशका पदाधिकारी एक सय जना सहभागी हुनेछन्।"
राष्ट्रपति पौडेललाई कोप२८ मा निमन्त्रणा,काठमाडौं : राष्ट्रपति रामचन्द्र पौडेललाई जलवायु परिवर्तनसम्बन्धी संयुक्त राष्ट्रसङ्घीय शिखर सम्मेलन (कोप२८) मा निमन्त्रणा गरिएको छ । संयुक्त राष्ट्र जलवायु परिवर्तन सम्मेलन आगामी नोभेम्बर ३० देखि डिसेम्बर १२ तारिखसम्म संयुक्त अरब इमिरेट्स (यूएई)को दुबईमा हुँदैछ । नेपालका लागि यूएईका राजदूत अब्दुल्ला सइद मुबारक जर्वान अल शाम्सीले आज राष्ट्रपतिसँग भेट गरी निमन्त्रणा गरेको राष्ट्रपतिका परराष्ट्र विज्ञ डा सुरेश चालिसेले जानकारी दिए। विश्व जलवायु कार्य शिखर सम्मेलनमा सहभागी हुन संयुक्त अरब इमिरेट्सका राष्ट्रपति शेख मोहम्मद बिन जायद अल नाह्यानले पठाभएको पत्र राष्ट्रपति पौडेललाई राजदूतले हस्तान्तरण गरेको राससले जनाएको छ। राष्ट्रपति पौडेललाई जलवायु सम्मेलनका अवसरमा औपचारिक रूपमा सुरु हुने वल्र्ड क्लाइमेट एक्सन समिट तथा डिसेम्बर १ र २ मा आयोजना हुने युएईको ५२औँ राष्ट्रिय दिवसको विशेष समारोहमा सहभागिताका लागि निमन्त्रणा गरिएको छ ।
अधकल्चा अनुसन्धान,"सरकार पुरानो सिनो कोट्याएर बसेको छ, भ्रष्टाचार नियन्त्रणमा एक थोपा पनि काम गरेकै छैन। काठमाडौं : नक्कली भुटानी शरणार्थी प्रकरण टुंगोमा नपुग्दै ललिता निवास जग्गा अतिक्रमणमा सरकारले अनुसन्धान अघि बढायो। यी प्रकरणले चर्चा पाइरहेका बेला भन्सार पास भएको एक क्विन्टल सुन राजस्व अनुसन्धान विभागले समात्यो। तीन ठूला प्रकरणले एकैपटक तरंग मच्चायो। तर, तीनवटै प्रकरण अधकल्चा छन्। यी प्रकरणका मुख्य नेतृत्वकर्तालाई अनुसन्धानको दायरामा ल्याइएको छैन। सरकारले पुरानो सिनो कोट्याउने काम मात्रै गरेको पूर्वसचिव भरत थापाको टिप्पणी छ। सरकार पुरानो सिनो कोट्याएर बसेको छ, भ्रष्टाचार नियन्त्रणमा एक थोपा पनि काम गरेकै छैन, ट्रान्सपरेन्सी इन्टरनेसनलका पूर्वअध्यक्षसमेत रहेका थापाले भने, ललिता निवास पुरानै सिनो हो, सुन तस्करी चलिरहेकै छन्, पुरानो गर्नु हुँदैन भन्ने होइन तर नयाँ काम गरेर देखाउनु पर्यो, प्रचारबाजीमा मात्रै सरकार लागेको छ। पूर्वप्रहरी नायव महानिरीक्षक हेमन्त मल्ल ठकुरी भ्रष्टाचारको अनुसन्धानमा सरकार डराए जस्तो देखिएको बताउँछन्। सरकार डराएको, हच्किएको देखिन्छ, उनले भने, राजनीति नै शक्ति केन्द्रले चलाएका कारण यस्ता मुद्दा बीचैमा टुंगिने बरालिने गरेका छन्। गलत शक्ति केन्द्रले राजनीति चलाइरहेको छ, यसले गर्दा अनुसन्धानहरू पनि बीचमै हराउँछन्। शरणार्थी प्रकरण : बीचैमा बरालियो सरकारले नक्कली भुटानी शरणार्थी प्रकरण अनुसन्धानमा पूर्वउपप्रधानमन्त्री, मन्त्री, बहालवाला सचिवसम्म मुछिए। पूर्वउपप्रधानमन्त्री एवं एमाले सचिव टोपबहादुर रायमाझी, कांग्रेसका प्रभावशाली नेता एवं पूर्वगृहमन्त्री बालकृष्ण खाँण, बहालवाल सचिव टेकनारायण पाण्डे पक्राउ परे। भुटानी नेता टेकनारायण रिजाल पनि तानिए। यो प्रकरणका कारण सरकारप्रति आशा पनि नजागेको होइन। तर, सत्तारुढ दलका प्रमुख नेताकै परिवार मुछिएपछि अनुसन्धान बरालियो। यो प्रकरण टुंगोमा नपुग्दै ललिता निवास प्रकरण र सुन तस्करी प्रकरणले बजार तात्यो। ललिता निवास : निर्णयकर्तालाई उन्मुक्ति नेपाल प्रहरीको केन्द्रीय अनुसन्धान ब्युरो (सीआईबी) ले ललिता निवास जग्गा प्रकरणको फाइल खोल्यो। यो प्रकरणमा संलग्न रहेको भन्दै सीआईबीले केही व्यापारी र कर्मचारी पक्राउ गर्यो। निर्वाचन आयोगका पूर्वआयुक्त सुधीरकुमार शाह, भाटभटेनीका सञ्चालक मीनबहादुर गुरुङलगायत केही पूर्वकर्मचारी पक्राउ परे। वहालवाला सचिव कृष्णबहादुर राउतलाई पक्राउ गरेर स्टन्टबाजी मात्रै गरेको आरोप सरकारमाथि लाग्यो। तर, निर्णयकर्तालाई छुने आँट सरकारमा देखिएन। यो प्रकरणमा पूर्वप्रधानमन्त्रीद्वय माधव नेपाल र डा बाबुराम भट्टराई मुछिएका छन्। ललिता निवासको जग्गा व्यक्तिकै हो भनेर तीनजना पूर्वप्रधानन्यायाधीश खिलराज रेग्मी, अनुपकुमार शर्मा र मीनबहादुर रायमाझीको इजलासले फैसला गरेको थियो। अख्तियार पूर्वप्रमुख आयुक्त सूर्यनाथ उपाध्याय, मुख्य सचिव लीलामणि पौडेलसमेत यो प्रकरणमा जोडिएका छन्। ललिता निवासको जग्गा व्यक्तिकै हो भन्ने उच्च राजनीतिक, प्रशासनिक, न्यायिक नेतृत्वमा माथि अनुसन्धान गर्नेतिर सरकारले ध्यान पुगेको छैन। यो प्रकरणमा न्यायाधीश कुमार रेग्मी र एमाले उपाध्यक्ष विष्णु पौडेलका पुत्र नवीन पौडेलविरुद्ध पनि मुद्दा परेको छैन। सुन प्रकरण : धातु समातियो, मान्छे कहिले ?सुनसँग सम्बन्धित चर्चित दुई काण्डमध्ये भर्खरै बाहिरिएको घटना हो, त्रिभुवन विमानस्थल भन्सारबाट १ सय किलो सुन बाहिरिनु। कडा सुरक्षालाई छिचोेलेर बाहिर निस्किएको सुन सिनामंगलबाट बरामद भयो। प्रहरी र भन्सारका कर्मचारीले हैन, राजस्व अनुसन्धान विभागले समात्यो। यत्रो सुरक्षा व्यवस्थाकाबीच सुन कसरी विमानस्थल र भन्सारबाट बाहिरियो भन्ने प्रश्न उब्जेको छ। यो प्रकरणमा तल्ला तहका कर्मचारीलाई कारबाही गरेको नाटक गरेर सरकार चोखो हुन नसक्ने सम्बन्धित क्षेत्रका जानकार बताउँछन्। यसको जिम्मेवारी गृहमन्त्री र अर्थमन्त्रीले लिनुपर्नेमा उनीहरूले अहिलेसम्म त्यसको जिम्मेवारी लिएका छैनन्। यो प्रकरणमा हालसम्म १८ जना पक्राउ परेका छन्। पक्राउ परेका व्यक्तिहरू पनि सत्तापक्षकै नेतासँग जोडिएको तस्बिरहरू सार्वजनिक भइरहेका छन्।"
मुख्यमन्त्री थापाको शपथ आज,"विराटनगर : कोसी प्रदेशका नवनियुक्त मुख्यमन्त्री उद्धव थापाले बुधबार बिहान पद तथा गोपनीयताको शपथ लिँदैछन्। प्रदेश प्रमुखको कार्यालयमा प्रदेश प्रमुख परशुराम खापुङसमक्ष पद तथा गोपनीयताको शपथ बिहान १० बजे लिने कार्यक्रम तय भएको छ। मुख्यमन्त्रीले सपथ लिए लगत्तै मन्त्रीमण्डल विस्तार हुने बताइएको छ। सर्वोच्च अदालतले मुख्यमन्त्रीको नियुक्ति बदर गरेको ६ दिनपछि नेपाली कांग्रेस संसदीय दल कोसीका नेता उद्धव थापा पुनः मुख्यमन्त्रीमा नियुक्त भएका हुन्। असार २१ गते प्रदेशसभाका सभामुख बाबुराम गौतमको हस्ताक्षर बुझाएर बहुमत दाबी गरेका थापाको नियुक्तिलाई सर्वोच्च अदालतले बदर गरेको थियो। सभामुखको हस्ताक्षरलाई असंवैधानिक मानेपछि गठबन्धनले सभामुख बाबुराम गौतमलाई राजीनामा गर्न लगाएर बहुमत संख्या पुर्याएका थिए। सभामुख गौतमले राजीनामा दिन आनाकानी गरे पनि अन्त्यमा उनी कन्भिन्स भएको गठबन्धनका नेताहरूले बताएका छन्। कोसीमा बहुमत पुर्याउन ४७ सिटको आवश्यकता पर्छ। माओवादीबाट सभामुख भएका गौतम सभामुख पदमा रहुन्जेल सत्ता गठबन्धनको बहुमत पुग्न नसक्ने भएपछि उनलाई राजीनामा दिन बाध्य पारिएको थियो। उनले अन्तिम समयसम्म पनि राजीनामा दिन मानेका थिएनन्। सत्ता गठबन्धनमा रहेका नेपाली कांग्रेससँग कोसी प्रदेश सभामा २९ सदस्य रहेका छन्। त्यस्तै, माओवादी केन्द्रसँग १३, एकीकृत समाजवादीसँग ४ र जसपासँग १ सदस्य छन्। सबै दलले नेपाली कांग्रेस संसदीय दलका नेता उद्धव थापालाई मुख्यमन्त्रीको रूपमा समर्थन गरेका छन्। थापालाई कांग्रेसका २९, माओवादीका सभामुखसहित १३, नेकपा (एकीकृत समाजवादी)का ४ र जनता समाजवादी पार्टी (जसपा)का १ गरी ४७ सांसदको समर्थन रहेको छ। सत्ता गठबन्धन दलतर्फका ४७ प्रदेशसभा सदस्यको हस्ताक्षर लिएर पुगेपछि प्रदेश प्रमुख खापुङले संविधानको धारा १६८(२) अन्तर्गत मुख्यमन्त्रीमा थापालाई नियुक्त गरे। सर्वोच्च अदालतले साउन ११ गते उद्धव थापाको नियुक्ती बदर गरेपछि प्रदेश प्रमुख परशुराम खापुङले मंगलबार ५ बजेसम्मका लागि समयसीमा तोक्दै दलहरूलाई सरकार गठनका लागि आह्वान गरेका थिए। उनले संविधानको धारा १६८(२) अन्तर्गत सरकार गठनको दाबी पेस गर्न आह्वान गरेका थिए।"
बालुवाटारमा राष्ट्रिय योजना आयोगको पूर्ण बैठक,काठमाडौं : राष्ट्रिय योजना आयोगको पूर्ण बैठक बसेको छ। प्रधानमन्त्री एवं राष्ट्रिय योजना आयोगका अध्यक्ष पुष्पकमल दाहालको अध्यक्षतामा बुधबार बिहान प्रधानमन्त्री निवास बालुवाटारमा राष्ट्रिय योजना आयोगको पूर्ण बैठक बसेको हो। सरकारले रणनीतिक महत्वको योजना र विकास निर्माणको कामलाई थप योजनाबद्ध तरिकाले अगाडि बढाउने विषयमा छलफल भएको छ।
"सेटिङमा दावाको नागरिकता, छैन कुनै रेकर्ड","काभ्रे : एक क्वीन्टल सुन प्रकरणमा साउन १४ गते पक्राउ परे चिनियाँ मुलका बेल्जियन नागरिक दावा छिरिङ लामा। उनले काभ्रेबाट नेपाली नागरिकता प्रमाणपत्र लिएको पुष्टि भएको छ। तर, अचम्मलाग्दो के छ भने, उनले नागरिकता लिँदा पेश गरेका कुनै पनि कागजात जिल्ला प्रशासन कार्यालय काभ्रेमा छैनन्। त्यति मात्र होइन, उनलाई नागरिकता दिने अधिकृतको हस्ताक्षरसमेत सरकारी रेकर्डमा छैन। त्यसैकारण दावाले ठूलै सेटिङ गरेर नागरिकता लिएको सरकारी अधिकारीहरू बताउँछन्। दावाले २०७४ साल पुस २० गते जिप्रका काभ्रेबाट नेपाली नागरिकता लिए। उनले निमा तामाङ को नामबाट नागरिकता लिएका थिए, त्यो पनि वंशजका आधारमा। जिप्रका काभ्रेकाअनुसार उनको नागरिकता प्रमाणपत्र नम्वर ३००१७४११८६८ हो। नमोबुद्ध नगरपालिका वडा नम्बर ११ उनको स्थायी ठेगाना राखिएको छ। बुवाको नाम पेमा तामाङ राखेर सनाखत गरिएको जिप्रकाको डाटामा देखिन्छ। तर, त्यसबेला पेश गरिएका अन्य कुनै पनि कागजात भने छैनन्। उनले नागरिकता लिएका दिनको अनुसुचि भरेको फारम जिल्ला प्रशासन कार्यालयमा नभएको प्रमुख जिल्ला अधिकारी पुण्यबिक्रम पौडेलले जानकारी दिए। यस्तै, दावाका बुवा भनिएका पेमा लामा को हुन् भन्ने बारे पनि जिप्रकामा कुनै अभिलेख छैन। दावाले नागरिकता लिएको दिन (पुस २० गते) ४१ जनाले नागरिकता लिएको जिप्रका काभ्रेको रेकर्ड (ढड्डा) मा छ। त्यस दिन ११८३० देखि ११८७१ नम्बर सम्ममा नागरिकता बाँडिएका थिए। त्यस दिन दावा अर्थात निमा लामाले ३८औं नम्बरमा नागरिकता लिएको देखिन्छ। रोचक कुरा के छ भने, त्यस दिन ११८३० देखि ११८६० नम्बरका सबै नागरिकतामा एकै अधिकृतले सनाखत गरेका छन्। तर, ११८६१ देखि ११८७१ सम्म अर्कै अधिकृतले सनाखत गरिएको देखिन्छ। तर, दावाको नागरिकतामा कुन अधिकृतले सनाखत गरेका थिए भन्ने रेकर्डमा छैन। पुस १९ गते र पुस २१ गते भने नागरिकता वितरण डाटा(ढड्डा)मा सिताराम थापा नामका अधिकृतले नागरिकता वितरणमा सनाखत गरेको जिप्रकाको रेकर्डमा छ। दावाको नागरिकतामा तत्कालीन प्रशासकीय अधिकृत झपेन्द्र खरेलले हस्ताक्षर गरेको तथ्य भेटिएको छ। तर, जिप्रकाको ढड्डामा खरेलको नाम छैन। खरेल त्यतिबेला बनखुचौर महाभारत गाउँपालिकामा रहेको इलाका प्रशासन कार्यालयमा सरुवा भएर काभ्रेमा आएका थिए। तर, उनले त्यहाँ आवश्यक पूर्वाधार नभएको भन्दै तीन महिना जिप्रकामा बसेका थिए। तीन महिना बसे पनि त्यतिबेला उनको हाजिरी भने जिप्रकामा छैन।"
माओवादी केन्द्रको केन्द्रीय समिति बैठक आजबाट सुरु,"बैठकमा अध्यक्ष दाहालले राजनीतिक र साङ्गठिनक प्रतिवेदन पेस गर्ने कार्यसूची तय भएको माओवादी केन्द्रका केन्द्रीय कार्यालयका सचिव डोरप्रसाद उपाध्यायले जानकारी दिए। बैठकले सरकारको कामकारबाहीका बारेमा पनि समीक्षा गर्नेछ। काठमाडौं : सत्तारूढ नेकपा (माओवादी केन्द्र)को केन्द्रीय समिति बैठक आजदेखि काठमाडौंमा सुरु हुँदै छ। पार्टी अध्यक्ष एवम् प्रधानमन्त्री पुष्पकमल दाहाल प्रचण्डले बिहान ११ बजे कमलादीस्थित नेपाल प्रज्ञा प्रतिष्ठानमा बस्ने सो बैठकको उद्घाटन गर्ने छन्। बैठकमा अध्यक्ष दाहालले राजनीतिक र साङ्गठिनक प्रतिवेदन पेस गर्ने कार्यसूची तय भएको माओवादी केन्द्रका केन्द्रीय कार्यालयका सचिव डोरप्रसाद उपाध्यायले जानकारी दिए। बैठकले सरकारको कामकारबाहीका बारेमा पनि समीक्षा गर्नेछ। अध्यक्ष दाहाल गत पुसमा प्रधानमन्त्रीमा नियुक्त भएका थिए। बैठकमा तीन सय ८७ पूर्ण केन्द्रीय सदस्य, एक सय ९८ वैकल्पिक केन्द्रीय सदस्य, तीन आयोगका ७५ सदस्य र १० प्रदेशका पदाधिकारी एक सय जना सहभागी हुनेछन्। बैठकको प्रत्यक्ष प्रसारण गरिने छ। बैठकमा प्रत्येक सदस्यले प्रतिवेदनमाथि आधारित रहेर धारणा राख्ने गरी कार्यक्रम तय भएको उनले बताए। बैठकको कार्यसूचीलगायतलाई पूर्णता दिन आज बिहान माओवादीको स्थायी समितिको बैठक पार्टी कार्यालय पेरिसडाँडामा बस्दैछ।"
सत्ताकै ध्याउन्न,"कोसीमा सभामुखलाई राजीनामा गर्न लगाइयो। सत्ताको खेलमा जबर्जस्ती सामेल गराइयो। यो एउटा दृष्टान्त मात्रै हो। सत्ताका लागि जस्तोसुकै हत्कण्डा अपनाउने र जसरी पनि सत्तामा टिक्ने प्रवृत्तिले राजनीति नै विकृत बन्दै गएको छ। काठमाडौं : कोसीका सभामुख बाबुराम गौतमलाई मंगलबार पदबाट राजीनामा गर्न लगाइयो। उनको समर्थनसहित बहुमत पुर्याएर मुख्यमन्त्रीमा दाबी गरियो। सभामुख पदको गरिमा कुल्चेर सत्ता जोडघटाउमा गौतमलाई सहभागी गराइयो। जबकि, सर्वोच्च अदालतले सभामुख पद तटस्थ भन्दै यसअघि सरकार गठनका लागि पुर्याइएको बहुमत बदर गरेको थियो। तर, सर्वोच्चको फैसलालाई प्राविधिक मात्र ठानेर दलहरूले सत्तामोहलाई छताछुल्ल पारे। यो त, एउटा दृष्टान्त मात्रै हो। दलहरू सत्ताका लागि जस्तोसुकै हत्कण्डा अपनाउने र जसरी पनि सत्तामा टिक्नेमा मात्रै केन्द्रित भइरहेका छन्। दलहरूको सत्तालोलुपताका कारण जनताका समस्या भने ज्युँ का त्युँ छन्। भ्रष्टाचारजन्य घटनाका अनुसन्धान अधुरै छन्। यसैकारण, सुधारिएको संसदीय प्रणाली पनि बदनाम हुने र संविधानका उपलब्धि गुम्ने नागरिक समाजका अगुवाहरू बताउँछन्। मानव अधिकारकर्मी कृष्ण पहाडी राजनीतिक दलका नेताहरूले मुलुकमा ऐतिहासिक परिवर्तनका लागि विशेष योगदान गरेका नेपालीहरूलाई कमजोर ठानिरहेको बताउँछन्। कुनचाहिँ नेतामा राष्ट्र बनाउने ऊर्जा, आदर्श, सिद्धान्त छ र ? पहाडी प्रश्न गर्दै भन्छन्, जुन नागरिकका योगदानका कारण सत्ताको सिंहाशनमा पुगेका छन्। ती नागरिकहरूलाई कमजोर र न्यून आक्ने काम भएको छ। राजनीतिक विश्लेषक प्राध्यापक कृष्ण खनालका अनुसार, राजनीतिक दलका शीर्ष नेतृत्व नै आफू र आफ्नो पार्टीबाहेक अरू नसोच्ने हदमा पुगिसकेका छन्। प्राध्यापक खनाल भन्छन्, पार्टीको निर्णय तहमा रहेका व्यक्तिहरूमा राष्ट्र र जनताप्रति चिन्तन र समाजप्रति अध्ययन नै छैन। आमजनताले आशा र अपेक्षा गरेका युवापुस्ताका राजनीतिकर्मीमा समेत चिन्तन नभएको विश्लेषक खनाल बताउँछन्। नेपालको मात्र होइन विश्वव्यापी समस्या हो। व्यक्ति केन्द्रित प्रवृत्ति चरम अवस्थामा पुगेको छ, उनले भने। ट्रान्सपरेन्सी इन्टरनेसनल नेपालकी अध्यक्ष पद्यिनी प्रधानांग संसद्मा प्रस्तुत भई छलफललगायतको प्रक्रियामा रहेका सम्पत्ति शुद्धीकरण, भ्रष्टाचार निवारण र अख्तियार दुरुपयोग अनुसन्धान आयोगसम्बन्धी संशोधन विधेयकहरू विवादास्पद रहेको बताउँछिन्। यी विधेयकहरू यथावत् पारित भएमा भ्रष्टाचार, अवैध सम्पत्तिको चलखेल, दण्डहिनता र कुशासनले प्रोत्साहन पाउँछ, प्रधानांग भन्छिन्, मुलुकलाई असफल राष्ट्र बनाउन सक्ने भएकाले संसद्को ध्यानाकर्षण गराइरहेका छौं। हत्कण्डा १  कोसी सभामुख गलहत्याइए सरकार गठनमा हुने विकृतिको मतियार बन्न पुगेका छन्, कोसी प्रदेशका सभामुख बाबुराम गौतम। प्रदेशसभाका सबै राजनीतिक दल र सदस्यहरूप्रति समदूरी र समान व्यवहार कायम गर्नुपर्नेमा सत्ताको खेलमा गौतम पनि समावेश भएका छन्। सर्वोच्च अदालते रेफ्रीको भूमिका निर्वाह सुझाएको थियो। सत्ताको खेलमा सहभागी हुने कार्य असंवैधानिक भन्दै यसअघि सरकार गठनको प्रक्रिया सर्वोच्चले खारेज गरेको थियो। कांग्रेसमाओवादी गठबन्धनले सभामुख गौतमलाई राजीनामा गराउन दबाब दिएको थियो। माओवादी केन्द्रबाट निर्वाचित गौतमले सत्ता गठबन्धनको पक्षमा बहुमत पुर्यााउन राजीनामा दिएका हुन्। राजीनामा दिएपछि उनको समेत समर्थन लिएर कांग्रेस संसदीय दलका नेता उद्धव थापाले मुख्यमन्त्रीमा दाबी पेस गरेका छन्। वरिष्ठ अधिवक्ता टीकाराम भट्टराई सर्वोच्चले सभामुख गौतमको निष्पक्ष भूमिका, तटस्थता र संवैधानिक नैतिकताको पाठ सिकाएको मसि सुक्न नपाउँदै राजीनामा गर्न ह्वीप लगाइएको बताउँछन्। सत्ता स्वार्थका लागि संविधान, संसदीय अभ्यास र संसदीय मूल्य मान्यता सबै तिलाञ्जली दिने प्रवृत्तिको यो प्रतिनिधिमूलक घटना हो, वरिष्ठ अधिवक्ता भट्टराई भन्छन्, अहिलेको सत्ता गठबन्धनले तत्कालीन प्रधानमन्त्री केपी ओलीविरुद्ध संविधान र संसदीय व्यवस्था बर्खिलाप गर्यो भन्ने मुख्य आरोप थियो। त्यहीँ भन्दै गठबन्धन गरेर सत्तारोहण गरेकाहरूले त्यसबेलाभन्दा झन् बढी सत्ता, शक्ति र संविधानको चरम दुरुपयोग गरेका छन्। २ रेशम चौधरीको मुद्दा फिर्ता कर्तव्य ज्यान मुद्दामा तीन तहका अदालतबाटै जन्मकैदको सजाय तोकिएका रेशमलाल चौधरीमाथिको मुद्दा फिर्ता लिन सरकारले अध्यादेश नै ल्याउने प्रयास गर्यो। मुलुकी फौजदारी कार्य संहिता पहिलो संशोधन अध्यादेश २०७९ जारी गर्न राष्ट्रपति समक्ष पठाउन मन्त्रिपरिषद्ले निर्णयसमेत गर्यो। अन्ततः राष्ट्रपति रामचन्द्र पौडेलबाट जेठ १४ गते माफी दिइयो। राष्ट्रपति पौडेलबाट दिइएको आममाफीविरुद्ध टीकापुर घटनाका पीडितले सर्वोच्च अदालतमा रिट दायर गरेकी छिन्। सर्वोच्चले कारण देखाउ आदेश जारी गरेको छ। जवाफदेहिता निगरानी समितिका संयोजक चरण प्रसाईं राज्यले दण्डहिनतालाई प्रश्रय दिएको बताउँछन्। गम्भीर अपराध गर्नेहरूलाई पनि राजनीतिक संरक्षण पाएपछि सहजै उम्कन सकिन्छ भन्ने परेको छ। ३ नागरिकता विधेयक प्रमाणीकरण सत्तामोहका कारण सरकारले राष्ट्रपति रामचन्द्र पौडेलमार्फत विवादास्पद नागरिकता विधेयक प्रमाणीकरण गर्न लगायो। संसद्का दुवै सदनले दुईपटक नागरिकता विधेयक पारित गरी राष्ट्रपति विद्यादेवी भण्डारीसमक्ष प्रमाणीकरणका लागि पठाएको थियो। तर, राष्ट्रपति भण्डारीले त्यसलाई प्रमाणीकरण गरिनन्। १५ दिनभित्र प्रमाणीकरण नहुँदा उक्त विधेयक असोज ४ गते रातिबाट निष्क्रिय भयो। तर, राष्ट्रपति रामचन्द्र पौडेलले निष्क्रिय भइसकेको त्यही विधेयक झन्डै ८ महिनापछि गत जेठमा प्रमाणीकरण गरे। त्यो पनि, मन्त्रिपरिषद्को सिफारिसमा। संविधानको धारा ११३ मा भनिएको छ धारा १११ बमोजिम प्रमाणीकरणका लागि राष्ट्रपति समक्ष पेस गरिने विधेयक उत्पत्ति भएको सदनको सभामुख वा अध्यक्षले प्रमाणित गरी पेस गर्नुपर्नेछ। तर, राष्ट्रपति पौडेलले मन्त्रिपरिषद्बाट लेखी आएकाले विवादास्पद नागरिकता विधेयक प्रमाणीकरण गरेको तर्क गरेका थिए। सत्तामोह १ दाहालको देउवासँग घुर्की राजनीतिलाई शासनको ड्राइभिङ सिट मानिन्छ। त्यहीँ ड्राइभिङ सिटमा पुग्नका लागि प्रजातन्त्रको पुनस्र्थापना भएपछिको ३३ वर्षको अवधिमा २८ पटक सरकार फेरिएको छ। नेपाली कांग्रेसका सभापति शेरबहादुर देउवा ५ पटक प्रधानमन्त्री भइसकेका छन्। पुष्पकमल दाहाल तीनपटक प्रधानमन्त्री भइसकेका छन्। प्रधानमन्त्री दाहालपछि प्रधानमन्त्री हुने सम्झौता देउवाले गरेका छन्। राष्ट्रपतिमा कांग्रेस उम्मेदवार रामचन्द्र पौडेललाई समर्थन गर्ने क्रममा प्रधानमन्त्रीमा आलोपालो गर्ने र नेकपा एकीकृत समाजवादीका अध्यक्ष माधव नेपाललाई अवसर दिने समझदारी भएको विवरणहरू सार्वजनिक भएका छन्। एकीकृत समाजवादीका एक नेताका अनुसार, अप्रत्याशित खालको फेरबदल आएन भने तीन दलका तीन नेता प्रधानमन्त्री हुने निश्चित नै छ। आफूलाई प्रधानमन्त्री नदिए एमालेसँग मिलेर सरकार बनाउने भन्दै प्रधानमन्त्री दाहालले पटकपटक कांग्रेस सभापति देउवालाई घुर्की दिइरहेकै छन्। २ ओलीद्वारा दाहालको सत्तारोहण दाहाललाई तेस्रोपटक सत्तारोहण गराउनमा नेकपा एमालेका अध्यक्ष केपी शर्मा ओलीको प्रमुख भूमिका छ। १० पुस २०७९ मा दाहाल प्रधानमन्त्री नियुक्त हुँदा साढे दुई वर्षपछि एमालेलाई प्रधानमन्त्री दिने सहमति गरेका थिए। कांग्रेस नेतृत्वको पाँचदलीय गठबन्धन टुटाउँदै दाहालले एमालेसहित ७ दलीय समीकरण बनाएर प्रधानमन्त्री बने। प्रतिनिधिसभाका २ सय ७५ मध्ये एमालेका ७८, माओवादीका ३२, राष्ट्रिय स्वतन्त्र पार्टीका २०, राप्रपाका १४, जसपाका १२, जनमतका ६, नागरिक उन्मुक्तिका ४ र स्वतन्त्र ३ गरी १ सय ६९ सांसदको समर्थनमा दाहाल प्रधानमन्त्री बनेका थिए । कांग्रेससँगको गठबन्धन भत्काउने एमालेको रणनीति बुझेका दाहालले ओली निवास बालकोटमा पुगेर सहमति गरेका थिए। तर, राष्ट्रपतिको चुनावपछि दाहालले एमालेसँगको मित्रता तोडे। कांग्रेस सहितको समर्थनमा संसद्बाट विश्वासको मत लिएर सरकार बनाए। ३ दाहालद्वारा ओलीलाई धोका २०७९ मंसिर ४ मा निर्वाचनपछि अपेक्षा अनुरूपको परिणाम आएन। देउवा र दाहाल दुवैले प्रधानमन्त्री पहिला हुने अडान कायमै राखे। दाहाल पुस १० मा एकाएक ओली निवास बालकोट पुगे। त्यही सातदलीय गठबन्धन बनाएर दाहाल प्रधानमन्त्री बन्न सफल भए। त्यसका लागि एमालेलाई राष्ट्रपति दिने सहमति गरे। पुस २६ मा कांग्रेसले दाहाल सरकारलाई विश्वासको मत दियो। त्यसपछि दाहालले स्थिति फेरिएको बताए। अन्ततः दाहाल र ओलीबीच सहमति भंग भयो। प्रधानमन्त्री हुँदा गरेको सहमतिविपरीत दाहालले कांग्रेस नेता रामचन्द्र पौडेललाई राष्ट्रपति बनाए। राष्ट्रपति निर्वाचनपछि समीकरण बदलिँदा एमालले अनपेक्षित नोक्सानी बेहोर्यो। १४ फागुन २०७९ मा काठमाडौंमा आयोजित एक कार्यक्रममा नेकपा एमाले अध्यक्ष ओलिले प्रधानमन्त्री दाहाल ढाँट्न र छक्याउन अप्ठेरो नमान्ने बताए।त्यसो त ओली पनि तीनपटक प्रधानमन्त्री भइसकेका छन्। मानव अधिकार तथा शान्ति समाजका संस्थापक सभापति पहाडी मूल्य र आदर्श केन्द्रितभन्दा पनि सत्ता केन्द्रित राजनीति भइरहेको बताउँछन्। मूल्य मान्यता, नीति, सिद्धान्त र आदर्शविहीन राजनीति छ, पहाडी भन्छन्, अवसर, पद र सत्ता नै अन्तिम सत्य हो भन्ने मानसिकता नेताहरूमा व्याप्त छ। लोकतन्त्र बद्नाम गर्ने काम भइरहेको छ। सत्तात्रास १ समीकरणको त्रास व्यवस्थापिका संसद्मा केही नेपाल ऐन संशोधन गर्न बनेको विधेयक,२०८० विचाराधीन छ। उक्त विधेयकमा जस्तोसुकै हिंसात्मक विद्रोहलाई पनि माफी दिइने प्रस्ताव गरिएको छ। उक्त विधेयकको दफा ६४ मा रहेको मुलुकी फौजदारी कार्यविधि संहिता २०७४ को दफा ११६ पछि दफा ११६ क थप गरिएको छ। थप गरिएको कानुनी प्रावधानले जुनसुकै राजनीतिक दल वा समूहले हिंसात्मक वा गम्भीर प्रकृतिका फौजदारी अपराध गरेको खण्डमा समेत राजनीतिक दल वा समूहका नेता, कार्यकर्ताहरू राजनीतिक सहमतिमार्फत कानुनी कारबाहीको दायराबाट उम्कन सक्ने देखिन्छ। अदालतबाट न्यायिक न्यायिक परीक्षण हुन नपाउने वा न्यायिक परीक्षण भइसकेको अवस्थामा मुद्दा फिर्ता लिने कार्यले दोषीले उन्मुक्ति पाउने र आमजनतामा न्याय प्रणालीप्रतिको विश्वसनीयता ह्रास हुने खतरा रहेको औल्याउँदै राष्ट्रिय मानवअधिकार आयोगले समेत आपत्ति व्यक्त गरेको छ। उक्त दफामा कुनै राजनीतिक दल वा समूहले मुलुकको राजनीतिक प्रणालीसँग असहमत रही हिंसात्मक क्रियाकलाप सञ्चालन गरिरहेकोमा त्यस्तो राजनीतिक दल वा समूह शान्तिपूर्ण राजनीतिक मूलधारमा ल्याउन मुद्दा फिर्ता लिन सकिने उललेख छ। राजनीतिक दल वा समूहका नेता तथा कार्यकर्ताका विरुद्ध नेपाल सरकारवादी भई चलाइएका जुनसुकै मुद्दा जुनसुकै तहको अदालतमा विचाराधीन रहेको भए पनि फिर्ता लिन बाधा नपर्ने विधेयकमा उल्लेख छ। विगत १७ वर्षदेखि न्यायको पर्खाइमा रहेका द्वन्द्व पीडितहरूसमेत न्यायको अधिकारबाट बञ्चित हुने अवस्था देखिएको छ। जवाफदेहिता निगरानी समितिका संयोजक प्रसाईं कानुनमन्त्री धनराज गुरुङले लज्जाबोध नै नगरी मुलुकी फौजदारी कार्यविधि (संहिता) ऐन, ०७४ संशोधन विधेयक पेस गरेको बताउँछन्। यो सत्ताको चरम दुरुपयोग हो, अधिकारकर्मी प्रसाईंले भने, राजनीतिक आडमा जस्तोसुकै गम्भीर एवं अक्षम्य अपराधमा पनि उन्मुक्ति दिने गरी कानुन संशोधनको प्रस्ताव ल्याइएको छ। दण्डहिनतालाई संस्थागत गर्न विधेयक अघि सारिएको छ। २ अधुरो अनुसन्धान भुटानी शरणार्थी प्रकरण, ललिता निवाशलगायतका प्रकरणको अनुसन्धान अधुरै छ। थुप्रै भ्रष्टाचारका काण्डहरू भने सुरु भएर टुंगोमा नपुगेको मात्रै होइन, त्यसै दबाइएको छ। प्रधानमन्त्री निवासकै जमिन बिक्रीजस्तो गम्भीर भ्रष्टाचारमा काण्डमा पूर्वप्रधानमन्त्रीहरू माधव नेपाल र बाबुराम भट्टराईसम्मको नाम जोडिएको छ। सुन प्रकरणमा पनि सत्तासीन पार्टीकै नेताहरूको संलग्नतामाथि प्रश्न उठेका छन्। तर, राजनीतिक नेतृत्व मुछिएपछि सरकारले ठूला भ्रष्टाचारका काण्डको अनुसन्धानमा आलटाल गरिरहेको छ। ३ मिटरब्याज विधेयकको लामो बिचल्ली राष्ट्रपति रामचन्द्र पौडेलले प्रमाणीकरण गरेको अनुचित लेनदेन (मिटरब्याज) सम्बन्धी मुलुकी संहितासम्बन्धी केही नेपाल ऐनलाई संशोधन गर्ने विधेयक, २०८० पीडितले नै जलाएका छन्। दुवै सदनले पास गरेको यो विधेयकले माग सम्बोधन नगरेको जनाउँदै मिटरब्याज पीडितहरूले जलाएका हुन्। एक पूर्वप्रधानन्यायाधीश दलहरूको उपेक्षाले जनता निराश हुँदै गएकोमा चिन्ता व्यक्त गर्छन्। सत्ता स्वार्थ, सत्तासुरक्षा, सत्ताविस्तार, सत्तालाभ र सत्ता भविष्यतर्फ मात्र दलहरूको अर्जुनदृष्टि छ, ती प्रधानन्यायाधीश भन्छन्, सिद्धान्त, नीति, जनहिततर्फ ध्यान केन्द्रित छैन। राजनीति शास्त्र केन्द्रीय विभागकी पूर्वविभागीय प्रमुख प्राध्यापक मीना वैद्य मल्ल सत्तालोलुपताको पराकाष्ठा देखिएको बताउँछिन्। राष्ट्रमा योगदान जनताको सेवाका लागि राजनीति गरिने होइन भन्ने बुझाइ जनताको छ। पद र शक्ति आर्जनका लागि राजनीति भइरहेको छ, उनले भनिन्, राजनीति गुटमा परिणत भएको छ। यसले अन्ततः विभाजन र विखण्डन ल्याउँछ। राजनीतिक दलहरूको सत्तालोलुपताले प्रतिगमनलाई प्रोत्साहन गर्ने र संज्ञियताप्रति वितृष्णा बढ्ने जोखिम रहेको प्राध्यापक वैद्यको भनाइ छ। दलका विकृतिहरू सतहमा देखिएका छन्। यसले पार्टी र लोकतन्त्र कमजोर हुन पुग्छ। प्रतिगामी तत्वहरू सलबलाउन थाल्छन्, प्राध्यापक मल्लले भनिन्। सत्ता स्वार्थका लागि संविधान, संसदीय अभ्यास र संसदीय मूल्य मान्यता सबै तिलाञ्जली दिने प्रवृत्तिको प्रतिनिधिमूलक घटना हो, कोसीका सभामुखको राजीनामा। टीकाराम भट्टराई, वरिष्ठ अधिवक्ता राजनीतिक दलमा व्यक्ति केन्द्रित प्रवृत्ति चरम अवस्थामा पुगेको छ। नेताहरूमा राष्ट्र र जनताप्रति चिन्तन देखिँदैन। कृष्ण खनाल, प्राध्यापक केही विधेयकहरू यथावत् पारित भए मुलुकमा भ्रष्टाचार, अवैध सम्पत्तिको चलखेल, दण्डहिनता र कुशासनले प्रोत्साहन पाउँछ ।पद्यिनी प्रधानांग, अध्यक्ष, ट्रान्सपरेन्सी इन्टरनेसनल नेपाल अवसर, पद र सत्ता नै अन्तिम सत्य हो भन्ने मानसिकता नेताहरूमा व्याप्त छ। राजनीति मूल्यमान्यता, नीति, सिद्धान्त र आदशैविहीन भएको छ। कृष्ण पहाडी, मानव अधिकारकर्मी राजनीतिक आडमा जस्तोसुकै गम्भीर एवं अक्षम्य अपराधमा पनि उन्मुक्ति दिने गरी कानुन संशोधनको प्रस्ताव ल्याइएको छ। दण्डहिनतालाई संस्थागत गर्न खोजिएको छ। चरण प्रसाईं संयोजक, जवाफदेहिता निगरानी समिति दलका विकृतिहरू सतहमा देखिएका छन्। यसले पार्टी र लोकतन्त्र कमजोर हुन पुग्छ। प्रतिगामी तत्वहरू सलबलाउन थाल्छन्।मीना वैद्य मल्ल, प्राध्यापक"
असोजभित्र सिंहदरबारको प्रवलिकरण सक्न मन्त्री गुरुङको निर्देशन,"काठमाडौं : शहरी विकास मन्त्री सीता गुरुङले देशकै प्रमुख प्रशासनिक केन्द्र सिंहदरबारको पश्चिमखण्डको प्रवलिकरणको काम असोजभित्र सम्पन्न गर्न निर्देशन दिएकी छन्। प्रधानमन्त्री तथा मन्त्रिपरिषद्को कार्यालयको पश्चिमी खण्डको प्रवलिकरणको कामको मंगलबार स्थलगत निरीक्षण गर्दै उनले आगामी तीन महिनाभित्र काम सम्पन्न गर्न निर्देशन दिएकी हुन्। मन्त्री गुरुङ प्रवलिकरणमार्फत ऐतिहासिक सिंहदरबारलाई पुरानै संरचनामा निर्माण गर्नु सकारात्मक काम भएको बताइन्। उनले भनिन,प्रवलिकरण निकै जटिल र संवेदनशिल काम हो, पुरानो संरचनालाई जस्ताको तस्तै पुर्ननिर्माण गर्नु चुनौती थियो, विभिन्न चुनौतीलाई समाना गरेर भएपनि सिंहदरबार अब पुरानै अवस्थामा ठडिएको छ। उनले भूकम्पले क्षति पुगेका घर तथा भवनलाई पनि प्रवलीकरण विधिमार्फत बलियो बनाउन सकिन्छ भन्ने सन्देश दिएको बताइन्। देशकै मुख्य प्रशासनिक केन्द्र सिंहदरबारलाई प्रवलीकरण गरेर सञ्चालनमा ल्याउँदा आम नागकिरहरुलाई पनि प्रवलीकरणप्रति विश्वास बढाउने मन्त्री गुरुङले विश्वास व्यक्त गरिन्। सिंहदरबारको पश्चिम खण्डको काम हालसम्म ९२ प्रतिशत सम्पन्न भएको छ। करिब ५० करोड लगानीमा पश्चिम खण्डको प्रवलिकरणको काम भइरहेको छ। प्रवलिकरणको जटिल मानिएको काम सम्पन्न भएर हाल रंगरोगन र फिनिसिङको काम धमाधम भइरहेको छ। २०७२ सालमा गएको विनाशकारी भुकुम्पबाट क्षति पुगेको देशकै मुख्य प्रशासनिक केन्द्र सिंहदरबारको प्रवलीकरण (रेक्ट्रोफिटिङ) विधिबाट पुनर्निमाणको काम अघि बढाइएको थियो। राष्ट्रिय महत्वको रुपमा रहेका ऐतिहासिक भवनहरुको मौलिकता बचाउँदै पुरानै निर्माण सामाग्री प्रयोग गरेर प्रवलिकरण मार्फत पुरानै स्वरुपमा निर्माण गर्ने काम भइरहेको केन्द्रीय आयोजना कार्यान्वय इकाईका आयोजना निर्देशक कोषनाथ अधिकारीले बताए। भूकम्पले क्षति पुर्याएका ऐतिहासिक भवनहरुलाई सरकारले थप मजुबद्ध बनाउने गरी आधुनिक र उच्च तहको प्रविधिको प्रयोग गरी प्रवलीकरण गरेको बताए। प्रवलीकरणमार्फत सिंहदरबार ऐतिहासिक भवनभित्र रहेका वास्तुकला, सौन्दर्य र मौलिकता पुरानै अवस्थामा निर्माण गरिएको छ। नेपालमा राणाकालीन भवनहरको विशिष्ट वास्तुशैली र पुरातात्कि महत्वका सम्पदालाई संरक्षण गर्ने कार्य अनुरुप सरकारले सिंहदरबारको प्रवलिकरण गरेको हो। निर्माण सम्पन्न उत्तर दक्षिण र पुर्व खण्डलाई नयाँ प्रविधि तथा आधुनिक निर्माण सामग्रीहरु सिमेन्ट, बालुवा, छड, बोण्डिङ केमिकलको प्रयोग गरी पुरानै स्वरुप नबिग्रिने गरी प्रवलीकरण गरिएको छ। पश्चिमी खण्डको भने भवनको डिजाइन, आर्किटेक्चर, मौलिक स्वरूपमा केही पनि परिवर्तन नगरी पुरानै शैलीमा चुना र सुर्कीको प्रयोग गरेर गरिएको छ। भवनमा काठ फलामको पाता, सुर्की चुना लगायतका निर्माण सामाग्रीको प्रयोग गरेर प्रवलीकरण गरिएको केन्द्रीय आयोजना कार्यान्वयन इकाई भवनका आयोजना उपनिर्देशक झप्पर सिंह विश्वकर्मा बताए।"
६१ बोरा सुपारीसहित पिकअप गाडी नियन्त्रणमा,"झापा : झापा प्रहरीले कागजात बिनाको अवैध सुपारीसहित एउटा पिकअप गाडी नियन्त्रणमा लिएको छ। प्रहरी चौकी चारआली झापाबाट खटिएको प्रहरी टोलीले बुधबार बिहान ११ बजे मेचीनगर नगरपालिका१३ चारआली चोकबाट सुपारीसहित पिकअप गाडी नियन्त्रणमा लिएको प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। पश्चिमबाट पूर्वतर्फ जाँदै गरेको को१च ८९६७ नम्बरको पिकअप गाडीलाई शंका लागेर चेकजाँच गर्दा भीसीटीएस बिलसहित आवश्यक कागजात नभएको ६१ बोरा सुपारी फेला परेको थियो। अन्दाजी १० लाख ८३ हजार मूल्य बराबरको २८५० किलोग्राम सुपारी र ५ लाख मूल्य बराबरको गाडीसमेत गरी १५ लाख ८३ हजार बराबरको सुपारी, पिकअप गाडी र गाडी चालक मोरङ उर्लाबारी नगरपालिका ७ बस्ने १९ वर्षीय आकाश धिमाल समेतलाई नियन्त्रणमा लिई आवश्यक कारबाहीको लागि राजश्व अनुसन्धान कार्यालय इटहरीमा बुझाइ सकेको डीएसपी रिजालले बताए।"
"सामान्य अंकले बढ्यो सेयर बजार , १ अर्ब ८१ करोडको कारोबार",काठमाडौं : सेयर बजार आज एकल अंकले बढेको छ। नेप्से परिसूचक ९२५ विन्दुले बढेर २०८८८४ विन्दुमा पुगेको हो। अघिल्लो कारोबार दिन मंगलबार नेप्से परिसूचक २८५९ अंकले घटेर २०७७५८ विन्दुमा अडिएको थियो। सो दिन १ अर्ब ९२ करोड रुपैयाँ बराबरको सेयर खरिदबिक्री भएको थियो। आज २६९ कम्पनीको ९३ लाख ६१ हजार ७८६ कित्ता सेयर १ अर्ब ८१ करोड २४ लाख ७३ हजार ८५६ रुपैयाँमा खरिदबिक्री भयो। आज कुनै पनि कम्पनीको सेयर सकारात्मक सर्किट लेभलमा कारोबार भएन। प्रभु स्मार्ट फण्डको सेयर मूल्य १० प्रतिशतले घट्यो। कारोबार रकमका आधारमा शिवम् सिमेन्ट शीर्षस्थानमा रह्यो। सो कम्पनीको ११ करोड मूल्य बढिको सेयर कारोबार भयो। सानिमा बैंक लि प्रमोटर सेयर ८ करोड र प्रोग्रेसिभ फाइनान्सको ६ करोड बढि मूल्यमा कारोबार भयो। कारोबारमा आएका १३ उपसमूहमध्ये १० को मूल्य बढ्यो भने ३ को मात्रै घट्यो। आज ११७ कम्पनीको मूल्य बढ्दा ८१ को घट्यो भने १९ को मूल्य स्थिर रह्यो।
तस्करी नियन्त्रण गर्न तीन जिल्लामा थप प्रहरी परिचालन,"कोशी प्रदेश प्रहरी कार्यालय विराटनगरले प्रदेशको तीन जिल्लामा एक सय १० जना प्रहरी थपेको जनाएको छ। खुल्ला सीमाका कारण बढेको चोरी तस्करी नियन्त्रण गर्न भारतसँग जोडिएको सुनसरीमा ५० जना, मोरङमा ३० र झापामा ३० जना प्रहरी खटाइएको जनाएको छ। विराटनगर : चोरी तस्करी नियन्त्रण गर्न कोशी प्रदेश प्रहरी कार्यालयले सीमा क्षेत्रमा थप प्रहरी परिचालन गरेको छ। भारतसँग जोडिएको कोशी प्रदेशको तीन जिल्लामा प्रदेश प्रहरी कार्यालयले प्रहरी थपेको हो। कोशी प्रदेश प्रहरी कार्यालय विराटनगरले प्रदेशको तीन जिल्लामा एक सय १० जना प्रहरी थपेको जनाएको छ। खुल्ला सीमाका कारण बढेको चोरी तस्करी नियन्त्रण गर्न भारतसँग जोडिएको सुनसरीमा ५० जना, मोरङमा ३० र झापामा ३० जना प्रहरी खटाइएको जनाएको छ। कोशी प्रदेश प्रहरी कार्यालयका एसएसपी जयराज सापकोटाले सीमा क्षेत्रबाट हुने गरेको चोरी तस्करी रोक्न प्रदेश प्रहरी कार्यालयबाट प्रहरी परिचालन गरेको जानकारी दिए । उनका अनुसार खटिएको नेपाल प्रहरीले जनशक्ति अभावमा सोचे अनुसार काम गर्न नसकेकाले थपेर कडाइ गर्न लागेको जानकारी दिए । 'हिजैबाट परिचालन भएको छ', उनले भने, 'आज अनुगमन गर्दे आएका छौं ।' सापकोटाको नेतृत्वमा रहेको टोलीलाई झनै कडाइ गरेर चोरी तस्करी रोक्न निर्देशन समेत दिएको बताए। मटेर्वामा अनुगमन गर्दे घरायसी प्रयोजनको लागि लगिने समान लचकता देखाउँदै तस्करी गर्नेलाई नछोड्न निर्देशन समेत दिए । प्रदेश प्रहरी कार्यालयले मटेर्वा र इप्रका लगायतका प्रदेश प्रहरी कार्यालयबाट प्रहरी परिचालन गरेको बताइको छ।"
कालीगण्डकीमा गाडी खसालेर भागेका चालक र उनकी श्रीमतीविरुद्ध उजुरी,"बेनी : नियोजित रुपमा कालीगण्डकी नदीमा गाडी खसालेको भन्दै चालक र उनकी श्रीमतीविरुद्ध प्रहरीले मुद्दा चलाएको छ । म्याग्दीको अन्नपूर्ण गाउँपालिका७ भिरकाटे स्थित बेनीजोमसोम सडकबाट ग २ च १०३१ नम्बरको बोलेरो जीप कालीगण्डकीमा खसालेका चालक कमलेस परियार र उनकी श्रीमती सीता लौडारी परियारविरुद्ध म्याग्दी जिल्ला अदालतमा आपराधिक विश्वासघात सम्बन्धी मुद्दा दर्ता भएको हो । मंगलबार मुद्दा दर्ता गरी सात दिनको म्याद थप गरेर हिरासतमा राखिएको बुधबार प्रहरी कार्यालयले पत्रकार सम्मेलनमार्फत सार्वजनिक गरेको छ । प्रहरी नायव उपरीक्षक मदन कुँवरले साउन १० गते दानाबाट बेनी फर्कने क्रममा गाडी कालीगण्डकीमा फालेर भागेका म्याग्दीको मालिका गाउँपालिका५ देविस्थानका २६ वर्षीय कमलेसलाई काठमाडौमा पक्राउ गरिएको जानकारी दिए । बेनीको सुमन किराना स्टोर्सको चालक र पैसा उठाउने काम गर्दै आएका कमलेसले साहुलाई हिसाब बुझाउन नसकेपछि नियोजित रुपमा गाडी खोलामा खसालेर भागेको अवस्थामा पक्राउ गरी मुद्दा चलाएका छौ, उनले भने यो घटनामा संलग्न भएकी कमलेसकी श्रीमति सिताका विरुद्ध पनि सँगै मुद्दा दर्ता भएको छ । आरोप पुष्टि भएमा जनही पाँच वर्ष कैद र रु पचास हजार जरिवाना हुने कानुन छ । साउन १० गते दिउँसो देखि सम्पर्क बिहिन भएका कमलेस र गाडीको खोजी गरिदिन सुमन किराना स्टोर्सका सञ्चालक सुमन श्रेष्ठले साउन १२ गते जिल्ला प्रहरी कार्यालयमा उजुरी गरेका थिए । उजुरीपछि प्रनाउ कुँवरको नेतृत्वमा ६ जनाको टोलीले घटनास्थलमा पुग्नुका साथै खोजीका लागि कालीगण्डकी किनारमा सशस्त्र प्रहरी परिचालन गरिएको थियो। रघुगंगा गाउँपालिका३ घाडेढुंगास्थित कालीगण्डकी किनारमा हराएको जीपको टायर र भिरकाटेस्थित कालीगण्डकी किनारमा जीपको अगाडिको सिसा, पैसा उठाउन दिइएको नगदी रसिद, बिल, चलानी लगायत सामग्री फेला परेको थियो । किनारमा टायर र सिसा भेटिएपछि धेरैले गाडीसँगै चालक पनि उर्लेको कालीगण्डकीमा वेपत्ता भएको अनुमान गरेका थिए । गाडी खसालेर ११ गते बिहान बेनीमा रहेकी श्रीमती सीतालाई लिएर पर्वतको कुश्मा पुगेका कमलेस श्रीमतीलाई पोखराबाट बेनी फर्काएर कास्कीको घान्द्रुक घुमेर काठमाडौं पुगेका थिए । प्रहरी निरीक्षक कुमार गुरुङका अनुसार श्रीमानको खोजी गरिदिन उजुरी गरेकी र आफन्तसँगै रुवाबासी गरिरहेकी सीतालाई कमलेसले फरक फरक नम्बरबाट सम्पर्क गरेका थिए। आफन्त ल्याएर श्रीमानको अवस्था पत्ता लगाउन भनेर रुवाबासीको नाटकसहित दबाब दिइरहेकी सीताको निगरानी गरिरहेका थियौं,प्रहरी निरीक्षक गुरुङले भने, सिता र कमलेस कुश्मामा भेट भएर पोखरा पुगेको,मोबाइलमा सम्पर्क भइरहेको तथ्यका आधारमा काठमाडौंबाट पक्राउ गर्न सफल भयौं । काठमाडौं महानगरपालिका२६ मित्रनगरमा रहेको एक गेष्ट हाउसबाट पक्राउ परेका कमलेसको साथबाट नगद १९ हजार रुपैयाँ र बेनी नगरपालिका७ मंगलाघाटको महारानी चोकमा रहेको डेरामा सीताले लुकाएर राखेको दुई लाख पाँच हजार ३८० रुपैयाँ बरामद भएको छ । कमलेसले गाडी खसाल्नुअघि दानाबाट बेनी तर्फ आउने बाटोमा पर्ने भुरुङ तातोपानीको मोवाइल पसलबाट सिम कार्ड निकालेर नयाँ नम्बर प्रयोग गरेको, घटना पश्चात कुश्माहुँदै पोखरा आफन्तकहाँ गएर बसेको तथ्यहरूले घटना नियोजित रहेको पुष्टि हुने प्रहरी नायव उपरीक्षक कुँवरले बताए ।"
"विवादास्पद अभिव्यक्ति दिने अधिवक्ता पाण्डेलाई पक्राउको माग गर्दै टेकुमा प्रदर्शन, १० जना बढि पक्राउ","काठमाडौं : विवादास्पद अभिव्यक्ति दिने अधिवक्ता भगवती पाण्डेलाई तत्काल पक्राउ गरी कानुनी दायरमा ल्याउन माग गर्दै प्रदर्शन भएको छ। पक्राउ पुर्जी जारी भएपनि पक्राउ नगरेको भन्दै तामाङ र मगर समुदायका व्यक्तिहरूले काठमाडौं जिल्ला प्रहरी परिसर टेकुमा प्रर्दशन गरेका छन्। प्रदर्शनका क्रममा १० जना बढि पक्राउ परेका छन्। सहकर्मी पक्राउ परेपछि उनीहरू झन् आक्रोशित बनेका थिए। भीड तितरवितर पार्न प्रहरीले ३ राउण्ड अश्रुग्यास प्रहार गर्नुका साथै लाठी चार्ज गरेको थियो। एक टेलिभिजन अन्तर्वाताका क्रममा अधिवक्ता पाण्डेले तामाङ,मगरलगायत समुदायमा दाजुबिहीनबीच विवाह हुनेर जसका कारण समाजमा अपराध फैलिएको अभिव्यक्ति दिएकी थिइन्। विवादास्पद अभिव्यक्ति दिएकी पाण्डेविरुद्ध तामाङ मगरलगायतको समूहले उजुरी दिएपछि उनीविरुद्ध पक्राउ पु्र्जी जारी भएको छ। तर, पनि पाण्डे पक्राउ परेकी छैनन्।"
बागमती प्रदेशमा ६०० जनामा डेंगुको संक्रमण पुष्टि,"हेटौंडा : बागमती प्रदेशमा पछिल्लो १५ दिनमा ६०० जनामा डेंगु रोगको संक्रमण पुष्टि भएको छ। साउन १ देखि गतेसम्ममा ठूलो संख्यामा डेंगुको संक्रमण पुष्टि भएको हो। बागमती प्रदेश स्वास्थ्य मन्त्रालयका अनुसार प्रदेशका ८ वटा जिल्लाहरुमा संक्रमितको संख्या बढेको छ। जसमध्ये धादिङमा सबैभन्दा धेरै डेंगु संक्रमित छन्। धादिङमा मात्रै ४३८ जनामा डेंगुको संक्रमण पुष्टि भएको हो। त्यस्तै काठमाडौंमा १२२, भक्तपुरमा ८, ललितपुर र मकवानपुरमा ९९, नुवाकोटमा ५, चितवनमा ८ र सिन्धुपाल्चोकमा एक जनालाई डेंगुको सङक्रमण पुष्टि भएको मन्त्रालयको तथ्यांकमा उल्लेख छ। देशभरसहित यस प्रदेशमा पनि डेंगु सङक्रमणको दर बढेको छ। बागमतीमा प्रदेशमा गत पुस १७ देखि साउन १५ सम्म ९८० जनामा डेंगु सङक्रमण पुष्टि भएको छ।"
"सुदूरपश्चिममा एक हजार छ सयमा डेङ्गु सङ्क्रमण, तीनको मृत्यु","कैलाली : सुदूरपश्चिम प्रदेशमा डेङ्गुबाट एक हजार छ सय बढीमा सङ्क्रमण भएको छ। सन् २०२२ र २०२३ मा गरेर एक हजार छ सय १४ जनामा सङ्क्रमण पुष्टि भइसकेको स्वास्थ्य निर्देशनालय सुदूरपश्चिम प्रदेशले जनाएको छ। यस प्रदेशमा सन् २०२३ को सुरुआतदेखि हालसम्म तीन सय २५ जनामा सङ्क्रमण देखिएको सुदूरपश्चिम स्वास्थ्य निर्देशनालयका कीटजन्य रोग नियन्त्रण सम्पर्क व्यक्ति हेमराज जोशीले जानकारी दिए। उनका अनुसार सबैभन्दा बढी पहाडी जिल्ला दार्चुलामा एक सय ९१ जनामा सङ्क्रमण पुष्टि भइसकेको छ। त्यस्तै कञ्चनपुरमा ५७, अछाममा ३१, कैलालीमा २४, बझाङमा छ, बैतडीमा पाँच, डोटीमा पाँच, बाजुरामा चार र डडेल्धुरामा दुई जनामा सङ्क्रमण देखिएको हो। सङ्क्रमणका कारण यस वर्ष मृत्यु भने शून्य छ। यसअघि गत वर्ष यस प्रदेशमा एक हजार दुई सय ८९ जनामा सङ्क्रमण देखिएकामा तीन जनाको मृत्यु भएको थियो। लामखुट्टेको टोकाइबाट हुने डेङ्गु गर्मी र वर्षात्को समयमा हुने भएकाले बिरामीको सङ्ख्या बढ्दै गएको जोशीले बताए। उनले भने, 'गर्मी र वर्षात्मा सङ्क्रमण बढी देखिने गरेको छ। असोजसम्म बढी जोखिम हुन्छ।' जोखिम कम गर्न निर्देशनालयले प्राविधिक सहजीकरण, कीट आपूर्ति र बिरामी व्यवस्थापनमा सहयोग गर्ने गरेको छ। स्थानीय तहहरूले उक्त रोग नियन्त्रणका लागि लार्भा खोज र नष्ट गर अभियान सञ्चालन गरिरहेका जोशीले बताए। तराईका जिल्लामा बढी हुने डेङ्गु सङ्क्रमण पछिल्लो समय पहाडमा पनि फैलिँदै गएको छ। निर्देशनालयको तथ्यांकले पहाडी जिल्लामा पनि डेङ्गुको जोखिम बढेको देखिएको स्वास्थ्य कार्यालय बैतडीका प्रमुख योगेशप्रसाद भट्टले जानकारी दिए। तराईबाट लामखुट्टे पहाड उक्लिएकाले पहाडमा पनि जोखिम बढेको छ। उनले भने, 'लामखुट्टे पहाडमा पनि देखिन थालेपछि पहाडी जिल्लामा पनि सङ्क्रमण बढ्दै गएको छ। पहाडी जिल्लामा पनि सङ्क्रमितलाई अस्पताल भर्ना गरेर उपचार गर्नुपर्ने अवस्था छ।' वर्षातमा दैनिकरूपमा डेङ्गुका बिरामी बढ्दै गएपछि प्रदेशभरि डेङ्गु सङ्क्रमण फैलाउने लामखुट्टे नष्ट गर्ने र सरसफाइ अभियानका साथै सचेतनामूलक कार्यक्रम सञ्चालन भइरहेको छ। डेङ्गु भएमा उच्च ज्वरो आउने, टाउको, आँखाको गेडी, ढाड, शरीर, घुँडाका जोर्नी दुख्ने, पिँडौलाको मासु दुख्ने आदि डेङ्गुका लक्षण देखापर्ने गर्छन्। यसका साथै गम्भीर प्रकृतिको डेङ्गु सङ्क्रमण भएका बिरामीमा थकान महसुस हुने, गिजाबाट रगत बग्ने, पेट असाध्यै दुख्ने, बारम्बार बान्ता हुने, श्वास फेर्न गाह्रो हुने, पेट तथा खुट्टा सुनिनेजस्ता लक्षण देखापर्ने निर्देशनालयले जनाएको छ।"
सिंहदरबारका १४ उपसचिव र ८ शाखा अधिकृतको सरुवा,"काठमाडौं : संघीय मामिला तथा सामान्य प्रशासन मन्त्रालयले सिंहदरबार भित्र तीन वर्ष बढी बसेका कर्मचारीको सरुवा गर्न सुरू गरेको छ । मन्त्रालयले पहिलो चरणमा मंगलबार मात्रै १४ उपसचिव र आठजना शाखा अधिकृतको सरुवा गरेको प्रवक्ता तथा सहसचिव कमलप्रसाद भट्टराईले जानकारी दिए। उनका अनुसार मन्त्रालयले श्रम,रोजगार तथा सामाजिक सुरक्षा मन्त्रालय वा अन्तर्गतका कार्यालयमा कार्यरत उपसचिव खगेन्द्र सुवेदीको पाख्रिबास नगरपालिका धनकुटासहित अन्य उपसचिवको रौटहटका स्थानीय तहमा सरुवा गरेको छ । यस्तै गृहमन्त्रालय वा अन्तर्गतका कार्यालयमा कार्यरत उपसचिव चोमेन्द्र न्यौपानेको मैलौली नगरपालिका बैतडी,उद्योग,वाणिज्य तथा आपूर्ति मन्त्रालय वा अन्तर्गतका कार्यालयमा कार्यरत उपसचिव श्रीधर गौतमको शिखर नगरपालिका डोटीमा र भौतिक पूर्वाधार तथा यातायात मन्त्रालयका उपसचिव सोमराज बरालको गोडैता नगरपालिका सर्लाहीमा सरुवा भएको राष्ट्रिय समाचार समितिमा समाचार छ। सिंहदरबार वरिपरिका आठजना शाखा अधिकृतको पनि दुर्गमका स्थानीय तहमा सरुवा भएको छ । गृह मन्त्रालय वा अन्तर्गतका कार्यालयमा कार्यरत शाखा अधिकृत सुशीलकुमार भण्डारीको सिदिङ्वा गाउँपालिका, ताप्लेजुङसहित गृहकै अन्य तीनजना शाखा अधिकृतको विभिन्न स्थानीय तहमा सरुवा भएको छ । उद्योग,वाणिज्य तथा आपूर्ति मन्त्रालय वा अन्तर्गतका कार्यालयमा कार्यरत शाखा अधिकृत हरिजङ्ग चन्दको जुनिचाँदे गाउँपालिका जाजरकोटसहित उद्योग मन्त्रालयका अन्य दुईजना शाखा अधिकृतको विभिन्न स्थानीय तहमा सरुवा भएको छ । मन्त्रालयले सुगम क्षेत्रमा कार्य अवधि पूरा गरेकाहरुलाई दुर्गम क्षेत्रमा खटाउन थालेको प्रवक्ता भट्टराईले बताए । उनले भने,'मन्त्रालयले गठन गरेको सरुवा व्यवस्थापन कार्यदलले निरन्तर तीन वर्ष वा सोभन्दा बढी अवधि काठमाडौं उपत्यकाभित्र कार्यरत कर्मचारीलाई कार्यावधिको ज्येष्ठताका आधारमा उपत्यकाबाहिर सरुवा गर्न सरकारलाई सिफारिस गरेको थियो, सोही अनुसार सरुवा गरिन थालिएको हो ।'"
ठिमुरादेवघाट पुल निर्माण ९ वर्षमा सम्पन्न हुँदै,"विसं २०७१ कात्तिक २० गते ठेक्का सम्झौता भई निर्माण सुरु गरिएको पुल निर्माणका क्रममा पटकपटक प्राविधिक समस्या आउँदा निर्माणकार्य ढिला हुनपुगेको सडक डिभिजन कार्यालय भरतपुरका प्रमुख रमेशप्रसाद पौडेलले जानकारी दिए। भरतपुर : भरतपुर महानगरपालिका१ ठिमुराबाट तनहुँको देवघाट गाउँपालिका५ को घिनटार जोड्ने त्रिशूली नदीमाथि बन्दै गरेको मोटरेबल पुल निर्माणकार्य नौ वर्षमा पूरा हुने भएको छ । पुल निर्माण सुरु गरेको एक दशक हुनैलाग्दा पुलको निर्माण सम्पन्न हुन लागेको हो । विसं २०७१ कात्तिक २० गते ठेक्का सम्झौता भई निर्माण सुरु गरिएको पुल निर्माणका क्रममा पटकपटक प्राविधिक समस्या आउँदा निर्माणकार्य ढिला हुनपुगेको सडक डिभिजन कार्यालय भरतपुरका प्रमुख रमेशप्रसाद पौडेलले जानकारी दिए। अहिले निर्माणको काम ९० प्रतिशत सम्पन्न भइसकेको भए पनि अझै रेलिङ हाल्ने, पुलसम्म पुग्ने सडक निर्माण गर्नेजस्ता काम बाँकी रहेको उनले बताए। निर्माण सुरु हुनुअघि बनाइएको नक्साङ्कन बीचमा संशोधन गर्नुपर्दा समय लागेको भए पनि आगामी कात्तिकसम्ममा निर्माण सम्पन्न गर्ने गरी काम भइरहेको पौडेलको भनाइ छ । निर्माण सुरु गरी नक्सा परिवर्तन गराई अनुमति लिनका लागि मात्रै ३० महिना लागेको जनाउँदै उनले अब छिट्टै पुल सञ्चालनमा ल्याउने तयारी भइरहेको बताए। पुल निर्माण भएको स्थानमा नदी निकै गहिरो भएको र पानी कटाउन नसक्दा नदीको मुख्य गहिराइमाथि नक्सा परिवर्तनपछि ८० मिटरसम्म स्टिल स्पान राखेर पुल निर्माण गरिएको उनले जानकारी दिए। उनले भने, 'एक सय २० मिटर ढलान गरिएको छ, अन्य स्थानमा स्टिलको स्पान बनाइएको छ ।' ठेक्का सम्झौता भएको मितिले तीन वर्षमा सम्पन्न गर्ने गरी इलाइट, एड्भेन्जर र इन्द्रेणी जेभी भरतपुरले काम गरेको भए पनि वर्षमा पाँच महिनामात्रै काम गर्न पाउने हुँदा निर्माणकार्य ढिला भएको निर्माण कम्पनीका प्रमुख योगेन्द्र कँडेले बताए। उनले भने, 'वर्षात्को समयमा पानीको बहाव बढ्ने हुँदा काम गर्न सकिएन ।' निर्माण भइरहेको समयमा विसं २०७७ चैत २४ गते पहिलोपटक निर्माणाधीन पुल भत्किएको थियो । दोस्रोपटक २०७९ वैशाखमा भत्किएको थियो । पुल निर्माणका लागि सुरुमा १९ करोड १० लाख ६६ हजारमा ठेक्का सम्झौता भएको भए पनि संशोधित लागत २१ करोड ६८ लाख ४८ हजार रहेको छ ।रासस"
"मेची भन्सारबाट बाहिरिएको कन्टेनरले राजश्व छलेको पुष्टि, ४८ लाख ४१ हजार धरौटी माग","झापा : झापास्थित मेची भन्सार कार्यालय काँकडभिट्टाबाट बाहिरिएको कन्टेनरभित्र लाखौं राजश्व छलिको सामान भेटिएको राजश्व अनुसन्धान कार्यालय इटहरीले जनाएको छ । सन्तोष खवास प्रोप्राइटर रहेको स्वाभिमान सन्स एन्ड सप्लायर्स मेचीनगरले मेची भन्सारमा तिरेको भन्दा बढी र फरक सामान कन्टेनरमा फेला परेको राजश्व अनुसन्धान कार्यालयका प्रमुख सुरेश आचार्यले अन्नपूर्णलाई जानकारी गराए । राजश्व अनुसन्धानले कन्टेनर खोलेर छानबिन गर्दा भन्सार प्रज्ञापनपत्रभन्दा बढी र फरक सामान जफत गरेसँगै भन्सारभित्रबाटै राजश्व छली भएको प्रमाणित भएको हो । प्रारम्भिक अनुसन्धानको क्रममा कन्टेनरमा राजश्व तिरेको भन्दा बढी सामान भेटियो,राजश्व अनुसन्धान कार्यालयका प्रमुख आचार्यले अन्नपूर्णसँग भने,भन्सार प्रज्ञापनपत्र तिरेको सामान जफत हुँदैन, त्यो भन्दा बढी भएको सबै सामान जफत गरेका छौँ । प्रज्ञापनपत्रमा उल्लेख नभएको अफजल प्रामाणिक स्वादको गुड नाम लेखिएको ८० कार्टुन हुक्काको फ्लेवर, काँचनको झ्यालीझ्याम्टा एक हजार किलो र हुक्कामा प्रयोग हुने कोइला ३०० किलो बढी भेटिएको उनले बताए । राजश्वले जफत गरेका सामान बापत ४८ लाख ४१ हजार रुपैयाँ धरौटी माग गरेको छ । कन्टेनरको चालकको हकमा ५० हजार धरौटी कायम गरिएको उनले बताए । राजश्वले पहिलो चरणमा सामान जफत गरी बिगो र धरौटी रकम कायम गरेको बताउँदै उनले भने, राजश्वले अब थप छानबिनको प्रक्रिया अघि बढाउँछ । 'भन्सारबाट बाहिरिएको कन्टेनरभित्र कसरी यतिका सामान बढी फेला पर्यो । त्यसबारेमा मेची भन्सारलाई राजश्वले पत्र काटनेदेखि भन्सार कर्मचारीमाथि छानबिन गर्छ । छानबिनको क्रममा कर्मचारी दोषी देखिएमा विभागीय कारबाही हुन्छ,उनले भने । यता जिल्ला प्रहरी कार्यालय झापा र इलाका प्रहरी कार्यालय काँकडभिट्टाको संयुक्त टोलीले साउन १२ गते शुक्रबार बेलुका ७ बजेर १५ मिनेटमा मेचीनगर ६ स्थित फाइरिङ चोकमा पार्किङ गरी राखिएको ना ६ ख ४९०२ नम्बरको कन्टेनरलाई नियन्त्रणमा लिएर राजश्व बुझाएको थियो । मेची भन्सार परिसरभित्रबाट विभिन्न सामान लोड गरी बाहिरिएको कन्टेनरभित्र राजश्व छलेको लाखौं सामान रहेको विशेष सूचनाको आधारमा प्रहरीले कन्टेनर नियन्त्रणमा लिएको थियो । कन्टेनरभित्र राजश्व तिरेको भन्दा बढी र फरक सामान फेला परेपछि एक करोड १ लाखको सामान र २० लाखको कन्टेनरसहित एक करोड २१ लाख २७ हजार ५ सय मुल्य तोकेर आवश्यक कारबाईका लागि राजस्वमा बुझाएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । यो पनि पढ्नुहोस मेची भन्सारबाट राजश्व नतिरी निस्किएको कन्टेनर प्रहरी नियन्त्रणमा मेची भन्सारबाट निस्किएको कन्टेनरबाट एक करोडको सामान बरामद भन्सारबाटै राजश्व छली प्रकरण : कन्टेनरको छानबिन गर्दै राजश्व अनुसन्धान भन्सार छलेको कन्टेनर छानबिन गर्दै राजस्व"
विवादास्पद अभिव्यक्ति दिएको आरोपमा अधिवक्ता भगवती पाण्डे पक्राउ,"काठमाडौं : विवादास्पद अभिव्यक्ति दिएको आरोपमा अधिवक्ता भगवाती पाण्डे पक्राउ परेकी छन्। जिल्ला प्रहरी परिसर काठमाडौंका सहप्रवक्ता अनिल अधिकारीले पाण्डे काठमाडौंबाट पक्राउ गरिएको पुष्टि गरे। उनले अन्नपूर्णसँग भने,'विवादास्पद अभिव्यक्ति दिएको भन्दै पाण्डेविरुद्ध तामाङ समुदायका व्यक्तिहरूले उजुरी दिनु भएको थियो। सोही उजुरीका आधारमा पक्राउ गरिएको हो।' पाण्डेलाई तत्काल पक्राउ गरी कानुनी दायरमा ल्याउन माग गर्दै तामाङ र मगर समुदायका व्यक्तिहरूले आज जिल्ला प्रहरी परिसर टेकुमा प्रदर्शन गरेका थिए। एक टेलिभिजन अन्तर्वाताका क्रममा अधिवक्ता पाण्डेले तामाङ,मगरलगायत समुदायमा दाजुबिहीनबीच विवाह हुनेर जसका कारण समाजमा अपराध फैलिएको अभिव्यक्ति दिएकी थिइन्। उनको अभिव्यक्तिप्रति रुष्ट भएका मगर तामाङ समुदायका व्यक्तिहरू आन्दोलित बनेका थिए। विवादास्पद अभिव्यक्ति दिएकी पाण्डेविरुद्ध तामाङ मगरलगायतको समूहले उजुरी दिएको थियो। सोही उजुरीको आधारमा प्रहरीले पाण्डेलाई पक्राउ गरेको हो।"
प्रसूतिलाई प्रदुषित पानी,"स्वास्थ्य चौकीमा सुत्केरी सेवा लिएका महिलामध्ये अधिकांसमा प्रदुषित पानीकै कारण पाठेघरको समस्या। बैतडी : बैतडीको पञ्चेश्वर गाउँपालिका१ स्थित पञ्चेश्वर स्वास्थ्य चौकीमा ३० हजार लिटरको भूईं पानी ट्यांकी छ। खानेपानीको चरम समस्या खेपिरहेको उक्त स्वास्थ्य चौकीमा आकासे पानी र ट्यांकरबाट पानी ल्याएर भरिन्छ। ट्यांकीमा एकपटक पानी भरेपछि २ देखि ३ महिनासम्म त्यसैले काम चलाउने गरिएको छ। पानी लामो समयसम्म ट्यांकीमा जम्मा भएर बस्ने र सरसफाइसमेत नहुने भएकाले त्यहाँ भ्यागुता र चेपागाँडा देखिने गरेका छन्। सोही पानी स्वास्थ्य चौकीमा प्रयोग हुन्छ। भुईं पानी ट्यांकी हो, निकासको व्यवस्था छैन। पानी जमेर बस्छ, फोहोर धेरै नै छ, पञ्चेश्वर स्वास्थ्य चौकीका प्रमुख सुरेश सार्कीले भने। पशुहरूलाई समेत दिन नमिल्ने खालको पानी सुत्केरी सेवा र अन्य सरसफाइको कार्यमा प्रयोग गर्ने गरिएको स्वास्थ्य चौकी इन्चार्ज सार्कीले बताए। खानेपानीको व्यवस्था नहुँदा चरम समस्या भोग्नु परेका उनले गुनासो गरे। भुर्इं ट्यांकीमा मात्रै नभइ आकासे पानीले भरिने प्लाष्टिक ट्यांकीमा समेत फोहोर जमेर चेपागाँडा देखिएका छन्। सुत्केरीका लागि प्रयोग हुने उक्त पानीले महिलामा पाठेघरको समस्या देखिन थालेको छ। पञ्चेश्वर गाउँपालिकामा मात्रै आर्थिक वर्ष २०७९८० मा गाउँपालिकाभरी ११० जना महिलामा पाठेघरको समस्या देखा परेको तथ्यांक छ। पञ्चेश्वर स्वास्थ्य चौकीमा मात्रै पाठेघरको समस्या देखिएका १०३ जना महिलाले सेवा लिएका छन् भने बाँकी ७ जना महिलाले सोही गाउँपालिकाको अन्य ५ वटा स्वास्थ्य चौकीमा सेवा लिएका छन्। पञ्चेश्वर स्वास्थ्य चौकीमा सुत्केरी सेवा लिएका महिलामध्ये अधिकांस महिलामा प्रदुषित पानीकै कारण पाठेघरमा समस्या देखिएको स्वास्थ्य चौकी ईन्चार्ज सार्कीको दाबी छ। यस स्वास्थ्य चौकीबाट सुत्केरी सेवा लिएका अधिकांश महिला पाठेघरको समस्या लिएर आउने गरेका छन्, सार्कीले भने ।"
श्रीमतीको हत्या गरेको अभियोगमा श्रीमान पक्राउ,तनहुँ : आफ्नै श्रीमती ४७ वर्षीया गीता आलेलाई भरूवा बन्दुक प्रहार गरी हत्या गरेको अभियोगमा ब्यास नगरपालिका५ मानुङकोटस्थित पिखरीगैरा बस्ने ५६ वर्षीय प्रसाद आलेलाई मंगलबार राति प्रहरीले पक्राउ गरेको छ । आलेले श्रीमती गीतालाई भरूवा बन्दुक प्रहार गर्दा गम्भीर घाइते भएको भन्ने खबर प्राप्त हुनासाथ जिल्ला प्रहरी कार्यालय तनहुँबाट खटिएको प्रहरीले उनलाई बन्दुकसहित पक्राउ गरेको हो । साथै गम्भीर घाइते गीताको जिल्ला अस्पताल दमौलीमा उपचारको क्रममा मृत्यु भएको हो । घटनाबारे प्रहरीले थप अनुसन्धान गरिरहेको छ ।
"सशस्त्रको एसएसपी बढुवामा अस्वभाविक चलखेल, बढुवा पाउन राजनीतिक लबिङ","काठमाडौं : सशस्त्र प्रहरी बलमा रिक्त १२ जना प्रहरी वरिष्ठ उपरीक्षक (एसएसपी) पदको बढुवामा राजनीतिक चलखेल सुरू भएको छ । बढुवा समितिले सिफारिस गर्ने तयारी गरिरहेका बेला केही उम्मेदवारहरूले बढुवा हुनका लागि राजनीतिक लबिङ तीव्र बनाएको स्रोतले बताएका छ । केही व्यक्तिको राजनीतिक लबिङका कारण बढुवा प्रक्रिया धकेलिएको छ । सशस्त्रमा १२ वरिष्ठ उपरीक्षकका लागि १९ प्रहरी उपरीक्षकले आवेदन दिएका छन् । सिफारिस भइसक्नुपर्ने तर केही स्वार्थी समूहका कारण बढुवा सिफारिस हुन ढिलाइ भइरहेको छ,' सशस्त्र प्रहरी स्रोतले भन्यो । सशस्त्र प्रहरी उपरीक्षकहरू राजेश उप्रेती, गंगाराम श्रेष्ठ,भरत खनिया,ध्रुव कार्की,रमेश पाण्डे,तिर्थराज पौडेल,रविनराज करन्जीत,विरसिंह साहु, जनक पुरी,नेत्र कार्की, सूर्यसेन ओली, तेजप्रसाद पोख्रेल, यादव विक,विकाश घिमिरे,टोपबहादुर खनाल,नरेन्द्र बम,अशोक बम,जहरसिंह बोहोरा र बिरेन्द्र ऐरले बढुवाका लागि आवेदन दिएका छन् । यी बाहेक पछिल्लो टोलीका केहीले समेत आवदेन दिएपनि उनीहरूको बढुवा हुने सम्भावना न्यून रहेको छ । गृहमन्त्रीज्यू स्वयं सुशासनको पक्षधर हुनुहुन्छ,उहाँले कसैलाई अन्यायमा पार्नुहोलाजस्तो लाग्दैन,'सशस्त्रका एक उच्च अधिकारीले अन्नपूर्णसँग भने । सशस्त्रका केही विवादस्पद पृष्ठभूमि भएका एसपीहरूले बढुवा पाउनका लागि राजनीतिक लबिङ गरेका कारण राम्रा उम्मेदवारहरू बढुवा पाउनबाट बञ्चित हुने अवस्था आएको स्रोतले बताएको छ । सशस्त्र प्रहरी महानिरीक्षक राजु अर्याल कार्यक्षमताका आधारमा बढुवा गर्ने मनस्थितीमा रहेका छन् । महानिरीक्षक अर्याल संगठनभित्र सुशासन कायम गर्न प्रयासरत छन् । विवादरहित व्यक्तिलाई बढुवा दिने मनस्थितीमा रहेका छन् महानिरीक्षक अर्याल । तर,विवादास्पद छविका एसपीहरू भरत खनिया,ध्रुव कार्की,जनक पुरी, सूर्य सेन ओली , तेजप्रसाद पोखरेलले राजनीतिक लबिङ सुरू गरेपछि कार्यक्षमतामा अब्बल ठहरिएकाहरू बढुवाबाट बञ्चित हुने अवस्था आएको स्रोतले बताएको छ । सशस्त्र मुख्यालयले अवाञ्छित गतिविधिमा संलग्न भएको आरोपमा भरत खनियालाई रुपन्देही र तेजप्रसाद पोखरेललाई पर्साबाट फिर्ता बोलाएको थियो । सूर्यसेन ओली प्रहरी नायव उपरीक्षक हुँदा जाउलाखेलमा ट्राफिक प्रहरीसँग झगडा गरेपछि थुनामा परेका व्यक्ति हुन् । महानिरीक्षक अर्यालले सरुवा र बढुवाका लागि राजनीतिक लबिङ नगर्न मातहतलाई निर्देशन दिएपनि केही एसपीहरूले बढुवा पाउनका लागि अस्वभाविक चलखेल सुरू गरेका छन् । सशस्त्र नेतृत्वले बढुवा पाउन असम्बन्धित व्यक्तिहरूलाई भेटने,राजनीतिक दलका नेताहरूसँग लबिङ गर्नेलगायतका अस्वभाविक गतिविधिमा संलग्नहरूको पहिचानसमेत गरेको स्रोतले बताएको छ ।"
मुस्ताङको मार्फा लेकको भीरबाट लडेर मृत्यु,जोमसोम : मुस्ताङको मार्फा लेकमा भीरबाट लडेर एकजनाको मृत्यु भएको छ । सोमबार म्याग्दीको रघुगंगा१ घर भइ मुस्ताङको घरपझोङ २ मार्फा बस्ने ४२ वर्षीय कालिबहादुर गर्बुजाको मृत्यु भएको जिल्ला प्रहरी कार्यालय मुस्ताङले जनाएको छ । मुस्ताङको मार्फा गाउँमाथि भेडाबाख्रा चराउन गोठमाथिको लेकमा जाँदा भीरबाट लडेर मृत्यु भएको प्रहरी निरीक्षक गोपीकृष्ण सुवेदीले उल्लेख गरे । मृतक गर्बुजाको शव गोठ रहेको स्थानभन्दा पश्चिमको उकालो भीरमा फेला परेको बताइएको छ । जिम्बु टिपेर फर्किंदा लडेर मृत्यु भएको हुनसक्ने अनुमान गरिएको छ । गोठबाट भेडाबाख्रा चराउन मार्फा लेक पुगेका गर्बुजा लेकबाट नफर्किएपछि आफन्तले प्रहरीलाई जानकारी गराएका थिए । प्रहरीले घटनास्थलबाट शव उठाएर मुस्ताङ अस्पतालमा पोस्टमार्टम गरी आफन्तलाई बुझाएको छ । प्रहरीले घटनाबारे थप अनुसन्धान भइरहेको जनाएको छ ।
छात्रामाथि यौन दुर्व्यवहार गरेको आरोपमा शिक्षकविरुद्ध किटानी जाहेरी,"काभ्रे : विद्यालयको कोठाभित्रै यौन दुर्व्यवहार गरेको आरोप लागेका पनौती नगरपालिका २ मा रहेको कुशादेवी माध्यामिक विद्यालयका शिक्षक छवि रमण गौतमविरुद्ध किटानी जाहेरी दर्ता भएको छ । विद्यालयका छात्राले सामूहिकरुपमा इलाका प्रहरी कार्यालय बनेपा पुगेर किटानी दिएका हुन् । छात्राहरूले मंगलबार बेलुका जाहेरी दिएको इलाका प्रहरी कार्यालय बनेपाका प्रमुख डीएसपी रेशम बोहराले जानकारी दिए । उनका अनुसार जाहेरी दर्ता भएर आवश्यक प्रक्रिया अघि बढिसकेको बताए । विद्यालयका प्रधानाध्यापक, व्यवस्थापन समितिको पदाधिकारी र अभिभावकको रोहवरमा किटानी जाहेरी प्रहरीले दर्ता गरेको हो । ११ जना छात्राले किटानी जाहेरी दिएका छन्। दर्ता भएर आवश्यक प्रक्रिया अघि बढिसकेको डीएसपी बोहरा अन्नपूर्णलाई जानकारी दिए । कुशादेवी माविमा गणित विषय पठाउने गौतमले पटकपटक छात्रामाथि यौन दुर्व्यवहार गर्दै आएको यसअघि पनि उनलाई यस्तै प्रकृतिको घटनामा माफी माग्न लगाएर उन्मुक्ति पाएका स्थानीयले मंगलबार वडामा भएको भेलामा बताएका थिए। घटना भएको ५ दिनपछि मात्र किटानी जाहेरी दर्ता भएको हो । शिक्षक गौतम ९ वर्षदेखि उक्त विद्यालयमा अध्यापन गराउँदै आएका थिए । कक्षा १० मा पढ्ने छात्राहरूले गत शुक्रबार विद्यालयमा शिक्षक गौतमले यौन दुर्व्यवहार गरेको भनि सामूहिक निवेदन दिएका थिए । सोही निवेदनका आधारमा विद्यालय व्यवस्थापन समितिको बैठकले गौतमलाई स्पष्टिकरण लिएको स्पष्टिकरण चित्तबुझ्दो नभएपछि आइतबारदेखि विद्यालयमा हाजिर नगराउने निर्णय गरिएको समितिको अध्यक्ष श्रीकृष्ण थापाले बताए । शिक्षक गौतम आइतबारदेखि विद्यालयको सम्पर्कमा नरहेको थापाले बताए । मंगलबार पनौती नगरपालिकाका प्रमुख रामशरण भण्डारीले एक प्रेस विज्ञप्ति जारी गर्दै कुशादेवी माध्यमिक विद्यालयमा भएको घटनाको विषयमा नगरपालिकाको गम्भीर ध्यानाकर्षण भएको जनाएको छ । नगर प्रमुख भण्डारीले शिक्षा, युवा तथा खेलकुद शाखाबाट घटनामा संलग्न शिक्षकलाई विभागीय कारवाहीको प्रक्रिया अघि बढाइ सकिएको विज्ञप्तिमा उल्लेख गरेका छन् । विज्ञप्तिमा भनिएको छ,यस नगरपालिकाअन्तर्गत सञ्चालित कुशादेवी माध्यमिक विद्यालय पनौती २ मा अध्ययनरत कक्षा १० का छात्राहरूले उक्त विद्यालयका शिक्षकले आफूहरुमाथि अभद्र व्यवहार,नराम्रो नियत तथा शरीरका विभिन्न अंगमा छोइ मानसिक तनाव दिँदै आएको भनि विद्यालयलाई जानकारी गराइएको गम्भीर विषयप्रति हाम्रो ध्यानाकर्षण भएको छ । शिक्षण सेवाजस्तो पवित्र संस्थामा कार्यरत शिक्षकबाट बालबालिकाहरूको भावनामा ठेस पुग्नेगरी हुने त्यस्ता कार्यहरू निन्दनीय तथा भर्त्सनायोग्य छन् । बालबालिकाहरूले स्वतन्त्रतापूर्वक, शान्त वातावरणमा अध्ययन कार्यमा संलग्न हुन पाउने बालअधिकारको सुनिश्चितताको लागि हामी सदैव क्रियाशिल रहेका छौं,' विज्ञप्तिमा उल्लेख छ।"
९४ नमूना परीक्षणमा ४० नमूनामा दिसामा देखिने जिवाणु 'कोलीफर्म' भेटियो,"स्याङ्जा : स्याङ्जामा पिउने पानीमा दिसामा देखिने जिवाणु 'कोलीफर्म'भेटिएको छ। ९४ नमूना परीक्षण गरिएकामध्ये झण्डै ४२ प्रतिशत खानेपानीमा कोलीफर्मको किटाणु देखिएको हो। जुन मानव स्वास्थ्यका लागि हानिकारक हो। जिल्ला स्वास्थ्य कार्यालयले स्याङ्जाका ११ वटै पालिकाका केही मुलमुहान,ट्यांकी, धारा र घरबाट पानीको नमूना संकलन गरी परीक्षण गर्दा पानीमा दिसामा हुने कोलीफर्मको किटाणु भेटिएको प्रमुख बसुन्धरा शर्माले जानकारी दिइन्। सार्वजनिक, व्यक्तिगत र संस्थागत धाराहरूबाट समेत पानीका नमूना परीक्षण गरिएको उनले बताइन्। उनका अनुसार,आर्थिक वर्ष २०७९०८० मा एघार पालिका अन्तर्गत रहेका विभिन्न पानीका स्रोत (मुहान,धारा,घर) बाट ९४ वटाको नमूना परीक्षण गर्दा ४१ दशमल ४८ प्रतिशत कोलीफर्म देखिएको छ। यसैगरी, गतवर्ष ०७८०८९ पनि एघार पालिकाका ५६ वटामा गरिएको नमूना परीक्षणमा ५२ प्रतिशतमा कोलीफर्मका किटाणु भेटिएको थियो।' एघार पालिकामध्ये सबैभन्दा बढी बिरुवा गाउँपालिकामा ६६ दशमलब ६ प्रतिशत र सबैभन्दा कम पुतलीबजार नगरपालिकामा ३१ दशमलब २५ प्रतिशत कोलीफर्मका मात्रा देखिएको हो। यसैगरी, क्रमश चापाकोट नगरपालिकामा ६२ दशमलब ६ प्रतिशत, फेदिखोला र हरिनास गाउँपालिकामा ५० दशमलब ५० प्रतिशत, भीरकोट नगरपालिकामा ४६ दशमलब १ प्रतिशत, अर्जुनचौपारी गाउँपालिकामा ४० प्रतिशतमा कोलीफर्म देखिएको हो। गल्याङ् नगरपालिकामा ३८ प्रतिशत र वालिङ् नगरपालिका, आँधीखोला र कालीगण्डकी गाउँपालिकामा पनि सबैमा क्रमश ३७ दशमलब ५ प्रतिशत नै कोलीफर्मका किटाणु भएको स्वास्थ्य प्रमुख शर्माले जानकारी दिइन्। कार्यालयले पुतलीबजार र कालीगण्डकीमा १६१६, भीरकोटमा १३, चापाकोट, वालिङ, आधीखोलामा ८८, विरुवा र गल्याङ्मा ६६, अर्जुनचौपारीमा ५, फेदिखोला र हरिनासमा ४४ गरी ९४ वटा खानेपानीका नमूना संकलन गरी ल्याब परीक्षण गरेको हो। गत वर्षको तुलनामा पानीको शुद्धता प्रतिशत केही बढे पनि यो सुखद नतिजा भने नभएको प्रमुखको भनाइ छ। उनले भनिन्,यो पिउनयोग्य पानी होइन्। पानीलाई छान्ने,उमाल्ने, औषधिकफ प्रयोग वा अन्य विधिबाट शुद्धिकरण गरेर मात्र पिउनुपर्छ। कोलीफर्मयुक्त पानी सेवनले झाडापखाला, टाइफाइड जस्ता सरुवा रोग लाग्नुका साथै मृगौलालाई पनि नकरात्मक प्रभाव पारेको हुन्छ। जसका कारण मृगौला बिग्रने संभावना रहन्छ भने हैजाको पनि बढी जोखिम रहने स्वास्थ्यकर्मीका भनाइ छ। वर्षासँगै पानीजन्य संक्रामक रोगहरु बढ्न थालेकाले पिउनेपानी कति शुद्धता छ पहिचानसहित उपभोग गर्न पाउनुपर्ने उपभोक्ता सुनिता पौडेलको भनाइ छ। कार्यालयले लगातार दुई वर्षसम्म यहाँका खानेपानीको नमूना संकलन गरी परीक्षण गर्दै आएको छ। अघिल्लो वर्षको तुलनामा यसवर्ष केही सुधारोन्मुख देखिएको छ। मानव स्वास्थ्यका लागि पहिलो आवश्यकता शुद्ध पानी भएकाले स्थानीय पालिका नै बढी संवेदनशील हुनुपर्ने प्रमुख शर्माको भनाइ छ।"
तपाईंको आजको राशिफल कस्तो छ ?,आज (साउन १७ गते ) को राशिफल : मेष वैदेशिक रोजगारीमा आकर्षित बनिएला। आर्थिक लाभ प्राप्त होला। शारीरिक समस्या उत्पन्न होला। वृष पतिपत्नीबीचको विवाद बढ्नेछ। कार्यप्रतिको लगाव बढ्नेछ। व्यापारिक घाटाको सामना होला। मिथुन मानसम्मान वृद्धि हुनेछ। धार्मिक कार्यमा मन रम्नेछ। आय आर्जनका माध्यममा रोकावट आउला। कर्कट छोटो दूरीको रोमाञ्चक यात्रा बन्नेछ। प्रेम सम्बन्धमा खटपट आउला। प्रिय व्यक्तिद्वारा धोका पाइनेछ। सिंह सञ्चित धनमा ह्रास आउनेछ। अध्ययनमा थप परिश्रम गर्नुपर्नेछ। यात्रा गर्दा सावधानी रहनुहोला। कन्या शारीरिक आलस्यता हटेर जानेछ। नयाँ लगानी त्यति उपयुक्त नरहला। अकस्मात शुभ समाचार प्राप्त होला। तुला आफ्नो प्रिय मित्रसँग भेटघाट बन्नेछ। खेलक्षेत्रमा अगाडि बढिनेछ। झुटा लान्छनाको सिकार बनिएला। वृश्चिक व्यक्तिगत कारणले विवाद बढ्नेछ। हराएको धन हात पर्नेछ। कृषि कार्यमा त्यति मन जानेछैन। धनु मानसिक समस्याले सताउनेछ। पारिवारिक दायित्व थपिनेछ। मनमा द्विविधा उत्पन्न होला। मकर धार्मिक क्षेत्रको भ्रमणको योग बन्नेछ। शैक्षिक अवस्था कमजोर रहला। प्राकृतिक भ्रमणको अवसर आउनेछ। कुम्भ नयाँ प्रेम सम्बन्धमा नपर्नुहोला। जातीय विवादमा आफू परिनेछ। खानपानमा मुख बार्नु पर्नेछ। मीन कलाकारितामा सफलता मिल्ला। व्यवसायिक पक्ष सवल बन्नेछ। वित्तीय लगानी नगर्नुहोला।
तनहुँमा बन्दुकले हानेर श्रीमतीको हत्या,गए राति ११ बजे श्रीप्रसादले गीतालाई भरुवा बन्दुकले हानेर घाइते बनाएको र उनको दमौली अस्पतालमा मृत्यु भएको जिल्ला प्रहरी कार्यालयका प्रहरी नायब उपरीक्षक मोहनबहादुर खाँणले जानकारी दिए। तनहुँ : तनहुँको व्यास नगरपालिकामा भरुवा बन्दुकले हानेर एकजनाले श्रीमतीको हत्या गरेका छन् । व्यास५ मानुङका ५६ वर्षीय श्रीप्रसाद आलेले ४७ वर्षीया गीता आलेको हत्या गरेका हुन् । गए राति ११ बजे श्रीप्रसादले गीतालाई भरुवा बन्दुकले हानेर घाइते बनाएको र उनको दमौली अस्पतालमा मृत्यु भएको जिल्ला प्रहरी कार्यालयका प्रहरी नायब उपरीक्षक मोहनबहादुर खाँणले जानकारी दिए। श्रीप्रसादलाई प्रहरीले गए राति नै नियन्त्रणमा लिएको छ । घरायसी विवादका कारण उक्त घटना भएको प्रारम्भिक अनुसन्धानबाट खुलेको प्रहरीले जनाएको छ । घटनाबारे प्रहरीले अनुसन्धान थालेको छ । रासस
आज देशका यी प्रदेशमा हुनेछ भारी वर्षा,"कोशी, लुम्बिनी, कर्णाली र सुदूरपश्चिम प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। काठमाडौं : आज देशभर आंशिकदेखि सामान्य बदली रहने मौसम पूर्वानुमान महाशाखाले जनाएको छ। महाशाखाका अनुसार गण्डकी, लुम्बिनी, कर्णाली र सुदूरपश्चिम प्रदेशका केही स्थानहरूमा र बाँकी प्रदेशका थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, लुम्बिनी, कर्णाली र सुदूरपश्चिम प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। राति देशभर सामान्य बदली रहनेछ। कोशी, बागमती र गण्डकी प्रदेशका थोरै स्थानहरूमा तथा बाँकी प्रदेशका एकदुई स्थानमा हल्कादेखि मध्यम वर्षाको सम्भावना रहेको महाशाखाले जनाएको छ। कोशी, बागमती र गण्डकी प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ।"
कालीमा हामफालेका टोपीलाल भेटिएनन्,स्याङ्जा : कालीगण्डकी गाउँपालिका २ कोटाकोटबेशी बस्ने ५८ वर्षीय टोलीपाल राना पुलबाट हामफाली वेपत्ता भएका छन्। मंगलबार बिहान करिब साढे ५ बजे स्याङ्जा गुल्मी जोड्ने मोटरेवल पुलबाट कालीगण्डकी नदीमा हाम फाली बेपत्ता भएको प्रहरी निरीक्षक पदमराज थापाले जानकारी दिए। स्थानीयबासीको खबरपछि प्रहरीको टोली घटनास्थलमा लगायत कालीगण्डकी नदी वरपर खटिएको छ। खोजतलास जारी रहेको प्रहरी भनाइ छ।
"सगरमाथा क्षेत्र भ्रमणमा आएका २३ विदेशीको मृत्यु, ३ बेपत्ता","सोलुखुम्बु : पर्यटकीय जिल्ला सोलुखुम्बुमा एक आर्थिक वर्षमा झण्डै २ दर्जन विदेशी पर्यटकको ज्यान गएको छ भने ३ जना बेपत्ता भएका छन् । गत आर्थिक वर्ष २०७९८० मा सगरमाथा क्षेत्र भ्रमणमा आएका २३ जना विदेशी पर्यटकको ज्यान गएको र ३ जना बेपत्ता भएको जिल्ला प्रहरी कार्यालय सोलुखुम्बुको तथ्यांक छ । ज्यान गुमाउनेमा मेक्सिकोका ५ जना, भारतका ४ जना, फ्रान्स र क्यानडाका २२ जना, कोरिया, यूके, स्लोभाकिया, जापान, अष्ट्रेलिया, अमेरिका, माल्डोवा, मलेसिया, चीन र हंगेरीका ११ जना रहेका छन् । सगरमाथा क्षेत्र भ्रमणमा आएका उनीहरुले विभिन्न समयमा भवितव्यमा परेर ज्यान गुमाएको प्रहरीले जनाएको छ । जसमा ५ जना मेक्सिकन नागरिकहरुले भने हेलिकप्टर दुर्घटनामा ज्यान गुमाएको जिल्ला प्रहरी कार्यालयका सुचना अधिकारी प्रहरी निरीक्षक राम किशोर शाहले जानकारी दिए । अष्ट्रेलिया, मलेसिया र सिंगापुरका ११ जना गरी ३ जना पर्यटक अझै बेपत्ता रहेको शाहले बताए । उनीहरु बेसक्याम्प क्षेत्रमा गत जेठ ५ गतेदेखि बेपत्ता छन् ।"
इन्भेष्टमेन्ट मेगा बैंकमा कार्यरत गार्ड मृत फेला,विराटनगर : मोरङको नेता चोकस्थित इन्भेष्टमेन्ट मेगा बैंकमा कार्यरत गार्ड मृत फेला परेका छन्। बुधबार बिहान मोरङ ग्रामथान गाउँपालिका७ मा रहेको बैंकमा कार्यरत वडा नम्बर ५ का ४२ वर्षीय पदुम कुमार माझी मृत फेला परेको प्रहरीले जनाएको छ। उनी बैंकको माथिल्लो तल्लाको सिढीमा सुतिरहेको अवस्थामा मृत फेला परेको हो। प्रहरीले घटनाको अनुसन्धान गरिरहेको छ।
विपन्नलाई दिन ल्याइएको सोलार प्यानल आफन्तलाई,"नगर प्रमुख विमला राईले यही साउन ३ गते नगरपालिकाबाट आफ्नै गाडीमा हालेर वडा कार्यालय पुर्याएका २२ थान सोलार प्यानल सोही दिन उनका कान्छा भाइ रोजचन्द्रले वडाध्यक्षलाई समेत जानकारी नदिई आफ्नो टोलका आफन्तलाई मात्र वितरण गरेपछि आलोचना सुरु भएको हो। खोटाङ : हलेसी तुवाचुङ नगरपालिका३ च्यास्मिटारका विपन्न परिवारका लागि निःशुल्क वितरण गर्न ल्याइएको सोलार प्यानल नगर प्रमुखको भाइ रोजचन्द्र राईले आफूखुसी आफ्ना नजिकका आफन्तलाई मात्र वितरण गरेपछि आलोचना शुरु भएको छ। नगर प्रमुख विमला राईले यही साउन ३ गते नगरपालिकाबाट आफ्नै गाडीमा हालेर वडा कार्यालय पुर्याएका २२ थान सोलार प्यानल सोही दिन उनका कान्छा भाइ रोजचन्द्रले वडाध्यक्षलाई समेत जानकारी नदिई आफ्नो टोलका आफन्तलाई मात्र वितरण गरेपछि आलोचना सुरु भएको हो। वडामा आउने योजनामा निर्वाचित वडाध्यक्षको अधिकारमाथि नै हस्तक्षेप गरेर नगर प्रमुखका भाइले निर्वाचित वडाध्यक्षको अपमान गरेको वडाध्यक्ष भूपालसिं राईले गुनासो गरेका छन्। 'म च्यास्मिटारका जनताले दिएको मतले निर्वाचित भएको वडाध्यक्ष हो। वडामा हुने हरेक गतिविधि मसँग जोडिन्छ। त्यसको जस वा अपजस मैले नै लिनुपर्ने हुन्छ', उनले भने, 'नगर प्रमुखको भाइ भएकै आधारमा वडामा आएको योजनामा हस्तक्षेप गर्नु उचित होइन। यसले राम्रो सन्देश गएको छैन। आगामी दिनमा पनि यस्तो हर्कत दोहोरिए सहेर बस्दिनँ।' च्यास्मिटारको साविक नौवटै वडाका विपन्न परिवारका लागि भनेर खरिद गरिएको सोलार प्यानल नगर प्रमुख राईका भाइ रोजचन्द्रले साविकको तीनवटा वडामा मात्र आफूखुसी वितरण गरेको पाइएको छ। साविकको वडा नं ६ भाग्रामा १५, वडा नं ३ सार्पामा पाँच र वडा नं ४ दाल्फुमा दुईवटा वितरण गरेको पाइएको हो। विपन्न परिवारका लागि खरिद गरिएको सोलार प्यानल वडामा ल्याउनुअघि च्यास्मिटारका लागि ११ वटा कोटा रहेको नगरपालिकाको जिन्सी शाखाबाट जानकारी आएको समेत वडाध्यक्ष राईले बताएका छन्। 'विपन्न परिवारका लागि वितरण गर्न भनेर गत असारमै सोलार प्यानल खरिद गरिएको थियो। वडामा ल्याएर वितरण गर्न केही ढिला भएको थियो। सोही अवस्थामा नगर प्रमुख विमला राईज्यूले म आफ्नै गाडीमा हालेर ल्याइदिन्छु है भन्नुभयो। मैले हुन्छ भनेँ', उनले भने,'सोलार प्यानल लिएर नगर प्रमुख वडा कार्यालयमा आउनुअघि नै उहाँका कान्छा भाइ रोजचन्द्रलगायतका साथीहरू भेला भएर बसेका रहेछन्। गाडीबाट झार्न नै नपाई डोकोमा हालेर लान थालेपछि कुनै प्रतिक्रिया नजनाई घर फर्किएँ।' नगर प्रमुख राईका भाइ रोजचन्द्रले भने नगरपालिकाले उपलब्ध गराएको सोलार प्यानल आवश्यकताका आधारमा वडा कार्यालयका कर्मचारीलाई नै रोहबरमा विपन्न परिवारका लागि वितरण गरेको बताइएको छ। 'यसअघिका कार्यक्रममा वडाध्यक्षज्यूबाट धेरै अनियमितता भएका छन्। हामी पनि यही वडाका नागरिक हौँ। वडामा आउने योजना हाम्रै लागि आएको हो', उनले भने, 'सोलार प्यानल वितरणमा प्रक्रिया मिचियो होला, यसमा मेरो कमजोरी भयो भने, स्वीकार गर्न म तयार छु, तर, पाउनुपर्ने व्यक्तिलाई उनीहरूको सबै विवरण राखेर वितरण गरिएको छ। वडाध्यक्षज्यूले यसअघि गर्नुभएको जस्तो अनियमितता भएको छैन।' जिल्लाको पश्चिमी क्षेत्रमा पर्ने हलेसी तुवाचुङ नगरपालिकाका विपन्न परिवारका लागि कोशी प्रदेशका तत्कालीन ऊर्जा, जलस्रोत तथा खानेपानीमन्त्री रामकुमार राई पासाङको पालामा सोलार प्यानल उपलब्ध गराउने गरी योजना परेको थियो। केन्द्रीय प्रसारण लाइनको विद्युत् नपुगेका ठाउँमा बसोबास गर्ने विपन्न परिवारका लागि २० किलोवाट क्षमताको सोलार प्यानल उपलब्ध गराएर उज्यालो दिने गरी उक्त नगरपालिकाका ११ वटै वडाका लागि योजना पारिएको हो। रासस"
बेवारिसे भेटिएको शिशुको आमा पनि बेवारिसे अवस्थामै फेला,सिमराः बारा र रौतहटको सिमानमा पर्ने धन्सार पुल नजिकको सडकबाट बेवारिसे अवस्थामा फेला परेको शिशुको आमालाई पनि प्रहरीले बुधबार बिहान बेवारिसे अवस्थामा फेला पारेको छ । बच्चा फेला परेको स्थान नजिक रोएर हिंडिरहेको अवस्थामा प्रहरीले चार महिने शिशुको आमालाई उद्धार गरेको हो । जंगलको बीचमा पर्ने सडकमा महिला रोएर हिडिरहेको खबर पाएपछि पुगेको ईलाका प्रहरी कार्यालय निजगढको प्रहरी टोलीले महिलालाई उद्धार गरी कार्यालय ल्याएको हो । प्रहरीका अनुसार उद्धार गरिएकी महिला भारत मोतिहारीकी हुन् । महिलाले आफ्नो घर मोतिहारी रहेको र श्रीमान्ले आफूसहित शिशुलाई ल्याएर जंगलमा छाडेको बयान दिएकी छिन् । श्रीमान्ले आफूलाई र शिशुलाई छुट्टाछुट्टै स्थानमा छोडेर जानकारी दिएकी छिन् । पानीले भिजेको अवस्थामा फेला परेकी महिलाको शारीरिक र मानसिक अवस्था कमजोर देखिएको प्रहरी निरीक्षक घनश्याम श्रेष्ठले जानकारी दिए । श्रीमान्ले जंगलको बीचमा छाडेर हिडेपछि महिला आफ्नो सन्तान खोज्दै हिडेको अवस्थामा फेला परेको प्रहरी निरीक्षक श्रेष्ठले बताए । महिलाले दिएको जानकारी अनुसार प्रहरीले उनको माइती पक्षलाई खबर गरेको छ । उद्धार गरिएकी महिलालाई प्रहरीले मंगलबार फेला परेको शिशुको तस्विर देखाएपछि उनि रुन थालेकी थिईन् । उनले आफ्नो छोरालाई भेटाईदिन प्रहरीलाई आग्रह गरेकी थिईन् । प्रहरी निरीक्षक श्रेष्ठले महिलाको माईती पक्ष आएपछि बच्चाको आधिकारिकता पुष्टि हुने र परिवारको जिम्मा लगाईने बताए । पुल नजिकको सडकबाट उद्धार गरिएको शिशुलाई कलैयास्थित प्रादेशिक अस्पतालमा चिकित्सकको निगरानीमा राखिएको छ । सडकबाट उद्धार गरेलगत्तै अस्पताल लगिएको शिशुको स्वास्थ्य अवस्था सामान्य छ ।
नापतौलमा ठगी गर्ने १९ हजार व्यापारीलाई कारबाही,"काठमाडौं : नेपाल गुणस्तर तथा नापतौल विभागले देशभर अनियमित नापतौल तथा नाप्ने तौलने यन्त्र प्रयोग गरी ठगी गर्ने १९ हजार १४ व्यापारीलाई कारबाही गरेको छ । विभागले आर्थिक वर्ष २०७९८० को अवधिमा ठगी गरेको आरोपमा उनीहरूलाई कारबाही गरेको हो । विभागका महानिर्देशक दिनानाथ मिश्रका अनुसार पछिल्लो समय नापतौल यन्त्रमार्फत् उपभोक्ता ठगी गर्ने क्रम बढेकाले विभागले विशेष निगरानी बढाइएको छ । 'अनुगमनका क्रममा कतिपय व्यापारीले यन्त्रको दर्ता नगराएको र दर्ता गरेका व्यापारीले पनि नवीकरण नगरेको पाइएको छ,'महानिर्देशक मिश्रले भने। विभागले समयमा अनुमतिपत्र नलिएका, जाँच नगराएका, नामसारी नगराएका र नापतौलमा घटिबढी गरेका व्यापारीलाई कारबाही गरेको समाचार राष्ट्रिय समाचार समितिले उल्लेख गरेको छ। सबैभन्दा धेरै काठमाडौं कार्यालयले कारबाही गरेको हो । काठमाडौं कार्यालयले काठमाडौं, भक्तपुर, ललितपुर, काभ्रेपलाञ्चोक, सिन्धुपाल्चोक, दोलखा, धादिङ, नुवाकोट र रसुवामा नापतौलको अनुगमन तथा गल्ती गर्नेलाई कारबाही गर्दै आएको छ । गत आवमा काठमाडौंमा मात्र ११ हजार चार सय ९१ व्यापारी कारबाहीमा परेका छन् । यस्तै, पोखरामा दुई हजार एक सय ८९, बुटवलमा एक हजार दुई सय ४४, नेपालगञ्जमा एक हजार चार सय ७९, सुर्खेतमा पाँच सय एक तथा धनगढीमा एक हजार २६ व्यापारी कारबाहीमा परेका छन् । यस्तै, सिलगढीमा दुई सय दुई, वीरगञ्जमा एक हजार चार सय ३६, जनकपुरमा सात सय २५, विराटनगरमा दुई हजार चार सय ६ र झापामा एक हजार तीन सय ३४ व्यापारी कारबाही गरिएको विभागका प्रवक्ता ज्योति जोशी भट्टले जानकारी दिए । गुणस्तर र नापतौलका नाममा उपभोक्तालाई ठगी गर्ने जोकोहीलाई पनि कारबाहीको दायरामा ल्याइने उनी बताउँछन्। 'जानीजानी सेवाग्राहीलाई ठगी गर्ने क्रम बढेकाले कारबाही तीव्र पारेका छौं,'प्रवक्ता भट्टले भनिन्। नियतवश आम उपभोक्तालाई ठगी गर्ने जोकोहीलाई पनि कारबाहीको दायरामा ल्याइने उनको भनाइ छ । विभागले देशभर नापतौलका लागि नयाँ इजाजत तथा प्रमाणपत्र दिने, इजाजत नलिएका व्यापारीलाई कारबाही गर्ने, ट्याक्सीको जाँच गर्नेलगायतका कामबाट सात करोड १६ लाख राजस्व सङ्कलन गरेको छ ।"
