शीर्षक,विवरण
सत्ताको बन्धक संसद्,"संसद्ले सरकार बनाउँछ नै । तर यहीमात्रै काम संसद्को होइन । संसद्को मूल काम त नीति निर्माण हो । कानुन बनाउने हो । जनताबाट चुनिएर संसद् पुगेका सांसदहरू कानुन निर्माणको आफ्नो मूल काम चटक्क बिर्सेका प्रतीत हुन्छ । उनीहरूले पहिला त यसबीचमा कसैलाई सत्ता र कसैलाई प्रतिपक्षमा पार्ने ढिकिच्याऊँ गरिरहे । सत्ताको खेलमै अर्जुनदृष्टि भएकै हुँदा नौ महिनामा प्रधानमन्त्री पुष्पकमल दाहाल १३औं पटकसम्म मन्त्रिपरिषद्मा फेरबदल गरिरहेका छन् । नौमहिने संसदीय अवधिमा जम्मा संसद् बैठक भने ५१ पटक बसेको छ । त्यसको झन्डै आधा दिन अर्थात् २८ दिन संसद् अवरुद्धै रह्यो । संसद्मार्फत नीति निर्माणको मिहिन काम गर्ने थलो मिनी संसद् अर्थात् संसदीय समितिहरू नै पाँच महिनापछि बने र नौ महिनामा आएर तिनले नेतृत्व पाए । एक त संसद् बैठकै बस्न नसक्ने, बस्दा अवरुद्ध हुने त भई नै हाल्यो । त्यसमाथि बैठक हुँदा दिन पनि सांसदहरू हाजिर गर्दै टाप कस्दै गर्दा गणपूरक संख्याकै अपुगसमेत हुने लज्जास्पद अवस्था छ । संघीय संसद्को प्रतिनिधिसभाको हालत जे छ, प्रदेशकासभाहरूको भिन्न अनुहार देखिन्न । कोसी प्रदेशसभा त अझै पनि सत्ताकै ढिकीच्याऊँमा रुमलिएको छ । बजेटको अन्योल छ । सरकारले विश्वासको मत लिँदा संविधान मिचेको छ । सभामुखले संविधान मिचेका छन् । सर्वाेच्च अदालतले सच्याइदिएर मूलबाटो देखाइदिँदा पनि फेरि त्यहाँको प्रदेशसभाले बाटो बिराउन छाडेको छैन । फेरि पनि सभामुखको हैसियतमै रहेर पनि मुख्यमन्त्रीलाई विश्वासको मतसमेत दिने गैरसंवैधानिक हर्कत प्रदेश सभामा भएको छ । नयाँ संविधान अनुकूल नबनाइन नभएको शिक्षा, निजामती र प्रहरी ऐनको टुंगो नलगाई संघीय संसद्को ध्याउन्न सत्ता समीकरणमा अल्झनु भनेको देशलाई बन्धक राख्नु । हल न चल बनाउनु हो । जनताबाट चुनिएर जनताका कामको सट्टा सत्ता राजनीतिको भुँमरीमा सांसदहरू रुमलिनु जनतामा धोका हुनु हो । सांसदले जसरी विधेयकहरूको केस्राकेस्रा केलाएर व्यापक छलफलबाट कानुन निर्माण गर्नुपर्ने थियो, त्यो त फिटिक्कै गरेनन्, गरेनन् तिनले जनताका दैनन्दिन आवश्यकता र समस्याका आवाज उठाउन चुकेका छन् । संसद्का यी तमाम कमजोरीले सिंगो संसदीय लोकतान्त्रिक गणतान्त्रिक व्यवस्थामाथि जनताको आस्था घटाएको छ । वास्तवमा नेपाली जनताले ७० वर्ष लामो संघर्षबाट प्राप्त गरेको उपलब्धिकै तेजोबध गर्ने संसदीय सुस्तता र सांसदहरूको चालामाला जनतामाथिको ठूलो धोका हो ।"
"विस्तृत शान्ति सम्झौताको १७ वर्ष, न न्याय, न परिपूरण","काठमाडौं : विस्तृत शान्ति सम्झौताको १७ वर्ष पूरा हुँदासमेत द्वन्द्वकालमा बेपत्ता पारिएका व्यक्तिको अवस्था अन्योल नै छ। बेपत्ता आफन्तको कुनै अत्तोपत्तो नहुँदा मनोवैज्ञानिक पीडाबाट गुज्रनु परेको पीडितहरू बताउँछन्। तत्कालीन नेकपा माओवादी र सरकारबीच २०६३ मंसिर ५ गते भएको विस्तृत शान्ति सम्झौतामा द्वन्द्वकालमा बेपत्ता पारिएका व्यक्तिको अवस्था सार्वजनिक गर्ने उल्लेख छ। सम्झौेता भएको डेढ दशक बितिसक्दा पनि बेपत्ताको अवस्था अन्योल छ। राष्ट्रिय मानव अधिकार आयोगका प्रवक्ता डा टीकाराम पोखरेलका अनुसार, आयोगमा परेका उजुरीहरूमा आयोगले छानबिन र शवोत्खनन्समेत गरी दोषीलाई कारबाही र पीडित परिवारलाई क्षतिपूर्ति र बेपत्ता व्यक्तिको अवस्था सार्वजनिक गर्न सिफारिस गरिएको छ। हालसम्म १ सय ८६ वटा सिफारिस गरिएका आयोगले जनाएको छ। आयोगमा अझैं ८ सय २१ वटा उजुरीहरू विचाराधीन छन्। आयोगका प्रवक्ता डा पोखरेलका अनुसार, पीडित परिवारको सत्यतथ्य जान्न पाउने अधिकार, सांस्कृतिक अधिकार र राहत तथा क्षतिपूर्तिको अधिकारसमेत उल्लंघन भएको छ। विस्तृत शान्ति सम्झौतामा उल्लेख भए बमोजिम संक्रमणकालीन न्यायसम्बन्धी आयोगहरू पटकपटक गठन भए पनि अहिले पदाधिकारीविहीन हुन पुगेका छन्। मानव अधिकार आयोग, द्वन्द्वपीडितहरू र मानव अधिकारवादी संघसंस्थाहरूले अन्तर्राष्ट्रिय मान्यता अनुरूप संक्रमणकालीन न्यायसम्बन्धी ऐन संशोधन हुनुपर्ने माग गर्दै आएका छन्। तर, कार्यान्वयन नहुँदा द्वन्द्वपीडितहरू निराश भएका छन्। राष्ट्रिय मानव अधिकार आयोगले बुधबार प्रेस विज्ञप्ति प्रकाशित गर्दै बेपत्ता पारिएका व्यक्तिका सम्बन्धमा सिफारिसहरू र सर्वोच्च अदालतको फैसला कार्यान्वयन गर्न सरकारलाई आग्रह गरेको छ। आयोगको सुझाव र अन्तर्राष्ट्रिय मान्यता अनुरूप हुने गरी ऐन संशोधन गरी पीडितलाई न्याय तथा परिपूरणको सुनिश्चितता गर्न समेत सरकारलाई आग्रह गरेको छ।"
सप्तरीका पालिका प्रमुख निलम्बन नै निलम्बन,"यो भ्रष्टाचारको घटना आर्थिक वर्ष २०७७०७८ सालमै भएको हो। यसअघिको निर्वाचनमा पनि नगर प्रमुखमा यादव नै निर्वाचित भएका थिए। सप्तरीको १८ पालिकामध्ये अन्य सबै पालिकाका प्रमुख र अध्यक्ष पराजित भएकोमा यादव मात्र दोहोरिएर निर्वाचित भएका थिए। राजविराज : सप्तरीको राजविराज र शम्भुनाथ नगरपालिकाका प्रमुख तथा विष्णुपुर गाउँपालिका अध्यक्षपछि बोदे बर्साइन नगरपालिकाका प्रमुख निलम्बनमा परेका छन्। अख्तियार दुरुपयोग अनुसन्धान आयोगले बुधबार विशेष अदालतमा आरोपपत्र दायर गरेपछि बोदे बर्साइन नगरपालिकाका नगर प्रमुख आतेशकुमार सिंह यादव निलम्बनमा परेका हुन्। सञ्चालन नै नभएको कार्यक्रमको स्थलगत अनुगमन गरेर योजनाको स्थिति पनि राम्रो रहेको भन्दै सोहीबमोजिम गलत प्रतिवेदन दिएर भ्रष्टाचार गरेकोले नगर प्रमुखसहित ८ जनाविरुद्ध मुद्दा चलेको छ। विशेष अदालतमा नगर प्रमुख यादवसहित निमित्त प्रमुख प्रशासकीय अधिकृत घनश्याम यादव, पशु विकास अधिकृत अर्जुनप्रसाद यादव, लेखापाल सरोजकुमार मण्डल, वडा नम्बर ४ का तत्कालीन वडाध्यक्ष रामानन्द चौधरी, तत्कालीन नगर कार्यपालिका सदस्य श्रीप्रसाद भगत, जगदम्बा कृषक समूहका अध्यक्ष राधेश्यामकुमार साह र कोषाध्यक्ष नीलमकुमारी शर्माविरुद्ध कैद र बिगो बमोजिम जरिवानासमेतको सजायको मागदाबी लिँदै अख्तियारले विशेष अदालतमा आरोपपत्र दायर गरेको हो। अख्तियारका प्रवक्ता भोला दाहालका अनुसार प्रधानमन्त्री कृषि आधुनिकीकरण परियोजनाअन्तर्गत बाख्रा व्यवसायी पकेट कार्यक्रम नै नगरी सम्पन्न भएको भनी १४ लाख ७१ हजार ९ सय २१ रुपैयाँ भुक्तानी लिएदिएको कसुर गरेको पुष्टि भएकोले आरोपपत्र दायर गरिएको हो। यो भ्रष्टाचारको घटना आर्थिक वर्ष २०७७०७८ सालमै भएको हो। यसअघिको निर्वाचनमा पनि नगर प्रमुखमा यादव नै निर्वाचित भएका थिए। सप्तरीको १८ पालिकामध्ये अन्य सबै पालिकाका प्रमुख र अध्यक्ष पराजित भएकोमा यादव मात्र दोहोरिएर निर्वाचित भएका थिए। बोदे बर्साइन नगरपालिका वडा नम्बर ६ मा सञ्चालन भएको भनिएको बाख्रा व्यवसायी कार्यक्रमको संयोजकसमेत रहेका पशु विकास अधिकृत अर्जुनप्रसाद यादवले लागत अनुमान तयार गरी सम्झौता गरे। झुटा बिल भर्पाइ बनाए। स्थलगत अनुगमन गरी योजनाको स्थिति राम्रो रहेको भनी प्रतिवेदन पनि दिए। हुँदै नभएको कार्यक्रम सम्पन्न भएको भनी टिप्पणी आदेश तयार गरी निर्णयका लागि पेस गरे। पेस गरिएको टिप्पणी आदेश स्वीकृत गरियो र माँ जगदम्बा कृषक समूहको खातामा भुक्तानी पनि गरिदिए। यसरी गरेको कसुरका लागि पशु विकास अधिकृत अर्जुनप्रसाद यादवलाई १४ लाख ७१ हजार ९ सय २१ रुपैयाँ बिगो कायम गरी कैद र बिगोबमोजिम जरिवाना गरी बिगोसमेत असुल उपर गर्न माग गरिएको छ। नगर प्रमुख आतेश, तत्कालीन वडाध्यक्ष रामानन्द चौधरी र तत्कालीन नगर कार्यपालिका सदस्य श्रीप्रसाद भगतले कार्यक्रमको स्थलगत अनुगमन गरी योजनाको स्थिति पनि राम्रो रहेको भनी गलत प्रतिवेदन दिएको देखिएको छ। उनीहरूलाई कैद र जरिवानासमेतको मागदाबी लिइएको छ। निमित्त प्रमुख प्रशासकीय अधिकृत घनश्याम यादव र लेखापाल सरोजकुमार मण्डललाई लागत अनुमान स्वीकृत गरेको, कार्यादेश दिएको, कार्यक्रम नै सञ्चालन नगरी सार्वजनिक खरिद ऐन नियमविपरीत नक्कली बिल भर्पाइलाई भुक्तानीको टिप्पणी आदेश स्वीकृत गरी भुक्तानी दिएकोले १४ लाख ७१ हजार ९ सय २१ रुपैयाँ बिगो कायम गरी कैद र बिगोबमोजिम जरिवाना गरी बिगोसमेत असुल उपर गर्न माग गरिएको छ। कृषक समूहका अध्यक्ष साह र कोषाध्यक्ष शर्मालाई सम्झौताबमोजिम कार्यक्रम नगरी गैरकानुनी लाभ पुर्याउने बदनियतले झुटा बिल बनाई भर्पाइ एवम् कागजात तयार गरी गलत प्रतिवेदन पेस गरी भुक्तानी लिएकोले १४ लाख ७१ हजार ९ सय २१ रुपियाँ बिगो कायम गरी सजाय गरी बिगोसमेत जफत गर्न माग गरिएको छ। नगरपालिकाले ३० लाख रुपैयाँ अनुदान दिएको आस्था एकीकृत कृषि तथा पशुपन्छी विकास फर्ममा समेत एउटै बाख्रा नरहेको आरोप लाग्दै आएको छ। व्यावसायिक बाख्रापालन कार्यक्रमबापत नगरपालिकाको वित्तीय समानीकरण चालू खर्चवाट आव २०७८०७९ को स्वीकृत वार्षिक कार्यक्रमअनुसार सो फर्मलाई ३० लाख रुपैयाँ अनुदान रकम दिइएको बताइएको छ। आस्था कृषि फर्मले पेस गरेको ६३ बाख्रा र ६ बोका तथा नगरपालिकाले गरेको अनुगमन प्रतिवेदनमा उल्लेख भएको ३० बाख्रा र तीन बोकाको संख्या पनि फरक देखिएको छ। अनुदानग्राही छनोट समिति र अनुगमन तथा मूल्यांकन समितिको अध्यक्षमा नगर प्रमुख यादव नै रहेका थिए। महालेखा परीक्षण टोलीबाट फिल्ड निरीक्षण गर्दा २६ वटा माउ बाख्रा २४ ओटा पाठापाठी देखिएको र खोर पनि व्यवस्थित नदेखिएको, बोकाहरू २४ ओटा स्थानीय जातको देखिएको हुँदा फर्मले ६० लाख रुपियाँ लगानी गरेको स्थिति नदेखिएको प्रतिवेदनमा उल्लेख छ।"
प्रशासनको निर्णय नमान्दा अभद्र व्यवहारमा मुद्दा,"काठमाडौं : जिल्ला प्रशासन कार्यालय रौतहटलाई लेनदेन निवेदनमा मिलापत्र गराउँदा ऋणीसँग घुस खाएर साहुलाई कुटपिट गरेर मिलापत्र गराएको आरोप लागेको छ। गढीमाई नगरपालिका ६ का साहु बिजेन्द्र साहले यस्तो आरोप लगाएका हुन्। प्रशासनले गरेको छलफल नमान्दा उनीमाथि अभद्र व्यवहारमा मुद्दा दर्ता गरेर थुनामा राखिएको छ। ऋणीसँग पाँच लाख घुस खाएर आफूमाथि कुटपिट गर्दै प्रशासनले डर देखाएर मिलापत्र गराएको साहु बिजेन्द्रले बताए। प्रशासनको गैरकानुनी कामविरुद्ध बोल्दा आफूमाथि सार्वजनिक अपराधमा मुद्दा चलाएर पक्राउ गरिएको उनको दाबी छ। केही दिनअघि उनलाई प्रहरीले पक्राउ गरेको थियो। गरुडा नगरपालिका ३ का कपिल सहनीकी श्रीमती राजकुमारीले ९ साउन, २०७५ सालमा बिजेन्द्रसँग घरायसी कामकाजका लागि २० लाख रुपैयाँ लिएको भनिएको छ। त्यसको कपाली तमसुक गरिएको थियो। अनुचित लेनदेनमा ऋणीले साहु बिजेन्द्रविरुद्ध प्रशासनमा उजुरी दिएका थिए। प्रशासनको सहकार्यमा परेको उजुरीमाथि दुवै पक्षलाई राखेर छलफल गराउँदा पाँच लाख लिएर साहु मिल्न तयार भएको रौतहटका प्रजिअ धर्मेन्द्रकुमार मिश्रले बताए। असार ७ गते लेनदेन मुद्दामा छलफल भएर मिलापत्र भएको थियो। साहुले राजकुमारी देवीलाई जम्मा २० हजार रुपैयाँ दिएको थियो। तर, २० लाखको कागज गराएको अनुसन्धानमा खुलेको छ, प्रजिअ मिश्रले भने, पाँच लाख लिएर मिलापत्र गर्न तयार भएको कुरा सहीछाप गरेर साहु गयो। तर, पछि साहुले विज्ञप्ति निकाल्दै कर्मचारीले ऋणीसँग घुस खाएर मिलापत्र गराएको आरोप लगाउँदै हिँडेका छन्। छलफलका आधारमा ऋणीले प्रशासनमा जम्मा गरेको पाँच लाख लिन नआएर अपवाह फैलाउँदै हिँडेको उनले बताए। साहुले ऋणी राजकुमारी देवीलाई गालीगलौज गरेर दुव्र्यवहार गरेकोे उजुरी परेपछि उनलाई अभद्र व्यवहारमा मुद्दा चलाइएको प्रजिअ मिश्रले बताए। कर्मचारीले मिलेमतो गरेको भनेर भन्न सजिलो छ ? कर्मचारीले पैसा मागेको प्रमाण के छ ? मिलेमतो गरेको आधार के छ ? आफैं छलफल गर्ने, एउटा बिन्दुमा टुंग्याउने, पैसा पनि लिन नआउने र पीडितलाई गालीगलौज गर्दै हिँड्ने ?, उनले भने, प्रशासन कार्यालयमा कसको आँट छ अहिले मिलेमतो गर्ने ? यस्तो गर्ने कर्मचारीलाई मैले नै छोड्दिनँ। मिलेमतो गरेकोबारे साहुले आफूलाई जानकारी नगराएको प्रजिअ मिश्रले जनाए। उनले भने, आजको समयमा कसैले जबर्जस्ती हात समातेर मिलापत्रमा सही गराउन सक्दैन। यति चाहिँ विश्वास गर्नुस्। साहु बिजेन्द्रले राजकुमारीविरुद्ध दिएको लेनदेन मुद्दामा रौतहट जिल्ला अदालतले २०७९ असार ७ गते साहुको पक्षमा अन्तिम फैसला गरेको थियो। त्यस फैसलामा ऋणीले साहुलाई सावाँ, ब्याज र अन्य गरी ३० लाख ३८ हजार ८४ रुपैयाँ तिर्नुपर्ने निर्णय गरेको थियो। मिटरब्याजको हल्ला फैलिएपछि ६ महिनाअघि ऋणी राजकुमारीले आफूविरुद्ध प्रशासनमा उजुरी गरेको बिजेन्द्रले बताए। साहु बिजेन्द्रले आफूलाई कुटपिट गर्दै जिल्ला प्रशासन कार्यालयको मुद्दा फाँटका चार जना कर्मचारीले हात समातेर मिलापत्रमा सहीछाप गराएको जनाएको छ। छलफलको निर्णय मेरो पक्षमा पारिदिनका लागि कर्मचारीहरूले पहिले मसँग दुई लाख मागेको थियो। तर मैले दिइनँ। अदालतले मेरो पक्षमा फैसला गरिसकेको थियो। अनि मैले किन घुस दिने ? भनेर दिइनँ। त्यसपछि कर्मचारीले ऋणीसँग पाँच लाख लियो। अनि मलाई पक्रेर जबर्जस्ती मिलापत्रमा सहीछाप गराए, उनले भने। उनका अनुसार असार ७ गते प्रशासनले दिनभरि बसायो। जब साँझको ५ बज्यो। अनि मसँग गएको साथी प्रेमलाल राय यादवलाई भगाइदियो। मलाई कोठामा लग्यो। जहाँ मुद्दा फाँटवालाहरू कर्मचारीहरू बसेका थिए। कोठा बन्द गरिदियो अनि दुई जना स्टापले हात पक्रेको थियो। बलजफ्ती मिलापत्रमा सही गरायो। दुई झापट लगाएर घर पठाइदियो। अनि भन्यो १७ गते पैसा पाँच लाख रुपैयाँ लिन आउनू भनेर भन्यो। प्रशासनले फोन गर्दा पनि आफू प्रशासनमा पैसा लिन नगएको उनले सुनाए। उल्टै प्रशासनले बिनाकसुरमा आफूलाई पक्राउ गरेर थुनेको साहु बिजेन्द्रले सुनाएका छन्। ऋणी राजकुमारीका श्रीमान् कपिल सहनीले साहु बिजेन्द्रसँग पटकपटक गरेर २ लाख ९० हजार लिएको बताएका छन्। लकडाउनभन्दा अगाडि श्रीमतीको हात भाँचिदा उपचार गर्न पछिल्लो पटक २० हजार लिएको लिएका थिएँ। उसले झुक्याएर साहुले २० लाखको कपाली तमसुकमा सहीछाप गरायो, उनले भने, पछि अदालतमा उजुरी हालें। मेरो भएको २ कट्ठा, घर, चापाकल, केही रुख, लिलामी गरायो अनि अनि मैले बाध्य भएर प्रशासनमा मिटरब्याजको उजुरी दिए। अदालतको फैसलाभन्दा जिल्ला प्रशासन कार्यालयमा भएको छलफलका आधारमा आफूले पाँच लाख उनलाई बुझाउन प्रशासनमा जम्मा गरेको उनले सुनाए।"
"मुस्ताङमा फल्यो स्याउ, तर टिप्न नपाइने","स्याउको गुणस्तरलाई कायम राख्न असोज महिना सुरु भएपछि मात्र स्याउ टिप्न जिल्ला समन्वय समितिको निर्णय जोमसोम : मुस्ताङको स्याउ असोजअगावै टिप्न नपाइने भएको छ। जिल्ला समन्वय समितिद्वारा आयोजित अन्तरपालिका स्तरीय बैठकले यकाँको स्याउ असोजअगावै टिप्न नपाइने निर्णय गरेको हो। यसवर्ष मुस्ताङ जिल्लामा उत्पादन हुने स्याउको गुणस्तरलाई कायम राख्न असोज महिना सुरु भएपछि मात्र स्याउ टिप्न जिल्लाका पाँचवटै स्थानीय तहका किसानलाई अनुरोध गरिएको छ। यसका लागि सम्बन्धित स्थानीय तहलाई सहजीकरण गर्न जिल्ला समिति मुस्ताङले जिम्मा दिएको छ। जिल्ला समिति मुस्ताङले स्याउलगायतका अन्य विषयमा निर्णय लिन साउन १९ गते अन्तरपालिका समन्वय बैठकको आह्वान गरेको थियो। सोही निर्णय भएपछि भदौ महिनाभर मुस्ताङमा किसानको बगैंचामा स्याउ टिप्न प्रतिबन्ध लगाइएको जिल्ला समन्वय समिति मुस्ताङकी प्रमुख माया गुरुङले जानकारी दिइन्। समुद्री सतहदेखि करिब २५ सय मिटरको अग्लो उचाइको चिसो हावापानीमा उत्पादन हुने मुस्ताङको स्याउले केही वर्ष अघिसम्म गुणस्तर र निकै प्रख्याति कमाएको थियो। तर, पछिल्ला वर्षहरूमा मुस्ताङको स्याउ बगैंचामा पूर्ण विकसित नहुँदै स्याउधनी र व्यापारी मिलेर खरिदबिक्री गरी बजार पुयाउने भएकाले सहरबजारका उपभोक्ताले मुस्ताङको स्याउ गुणस्तर खस्किएको गुनासो गर्दै आइरहेका थिए। स्याउ बगैंचामा राम्ररी नपाक्दै बजार पुयाउने परिपाटीले मुस्ताङको स्याउ ब्रान्ड माथि नै उपभोक्तामाझ नकारात्मक सन्देश प्रवाह भएको थियो। मुस्ताङको स्याउले पूर्ण रूपमा फलको स्वाद, गुणस्तर र आकार ग्रहण नगर्दै स्याउ टिप्दा मुस्ताङको स्याउ स्वादिलो र गुणस्तर कायम हुन सकेको थिएन। मुस्ताङको सदियौंदेखि स्याउ ब्रान्डको गुणस्तर कायम राख्न यस वर्ष पनि स्याउ टिप्ने समय निर्धारण गर्नु परेको जिसस उपप्रमुख माया गुरुङले उल्लेख गरिन्। केही वर्षअघि यहाँको स्याउ व्यापारीले असोजअगावै टिपेर बजार पुयाउने गर्थे। स्याउधनी र व्यापारीको आपसी सहमतिमा बगैंचा अवलोकन गरी स्याउको ठेक्का र बैनापट्टा गरिन्थ्यो। यसरी स्याउधनीले पूर्ण रूपमा स्याउ नपाक्दै व्यापारीलाई बिक्री गरेर टिप्न दिँदा असोज नलाग्दै बगैंचा रित्तिने गथ्र्यो। जसका कारण मुस्ताङको स्याउमा स्वाद भरिन पाउँदैनथ्यो। मुस्ताङमा स्थानीय उन्नत जातको स्याउ खेती गरिँदै आइरहेकोमा पछिल्लो समय इटालीबाट आयात गरिएको उच्च घनत्वको स्याउखेती पनि विस्तार हुँदै आइरहेको छ। यस प्रकार उच्चघनत्वको स्याउ खेतीमा प्रदेश सरकारबाट बर्सेनि अनुदान सहयोग हुँदै आइरहेको कृषि ज्ञान केन्द्र मुस्ताङका कार्यालय प्रमुख प्रकाश बस्ताकोटीले जानकारी दिए। मुस्ताङमा स्याउका उन्नत जातका रेडडेलिसियस, रोयल डेलिसियस, गोल्डेन डेलिसियस र रिचारेड डेलिसियस आदि खेती हुँदै आइरहेको छ। यसै उच्च घनत्वको स्याउ खेतीतर्फ गाला, फुजी, गोल्डेन डेलिसियस, किङरोट, रेड डेलिसियस र जोनाप्रिन्सका बिरुवा लगाइएको छ। जलवायु परिवर्तनको असरका कारण मुस्ताङको स्याउ खेतीमा नकारात्मक प्रभाव पर्न थालेको छ। यस वर्ष स्याउको फूल फुल्ने समय जेठ असार महिनामा निरन्तरको वर्षाले स्याउ बोटमा परागसेचन (पोलिनेसन) हुन पाएन। स्याउ बोटमा परागसेचन नहुँदा स्याउ उत्पादन ५० प्रतिशतले घट्न सक्ने ज्ञान केन्द्र मुस्ताङको अनुमान छ। स्याउको फूल फुल्ने समयमा मौसम अनुकूलित हुनुपर्ने केन्द्र प्रमुख बस्ताकोटीको भनाइ छ। जलवायु परिवर्तनका कारण निरन्तरको वर्षाले स्याउ खेतीमा उत्पादन घट्ने देखिएपछि यहाँका स्थानीय किसान चिन्तित छन्। स्याउका बोटमा विभिन्न संक्रमण रोगहरू देखिँदा किसान स्याउ खेतीको उत्पादन घट्ने देखिएको हो। कुनै बेला मुस्ताङका स्याउ बगैंचामा लटरम्म स्याउ फल्ने गरेकोमा यसवर्ष निकै पातलो फल लागेको जोमसोमका किसान अजित थकालीले जानकारी दिए। पछिल्लो समय मुस्ताङको स्याउलाई गुणस्तर कायम राख्न स्थानीय किसान पनि निकै सचेत रहेको मार्फाका किसान दीपक लालचनले उल्लेख गरे। पहिलापहिला स्याउधनीलाई पैसा भए पुग्थ्यो, गुणस्तरतर्फ ध्यान दिन सकेका थिएनन्, किसान लालचनले भने, पछिल्लो समय किसानहरू स्याउको गुणस्तर बचाउन निकै सचेत भएका छन्, व्यापारीलाई पनि असोज लागेपछि मात्र आउन खबर गरेका छन्। मुस्ताङका पाँच स्थानीय तहमा कुल १४ सय ७५ हेक्टरमा स्याउ खेती विस्तार भइसकेको छ। जसमध्ये ५ सय ८० हेक्टरमा लगाइएको स्याउका बोटबाट उत्पादन सुरु भइसकेको छ। यसमध्ये ३८ हेक्टर जमिनमा उच्चघनत्वको स्याउ खेती विस्तार भएको हो। गत वर्ष मुस्ताङमा ६५ सय ९७ टन स्याउ उत्पादन भएकोमध्ये ४ सय ४० टन उच्चघनत्व प्रविधिमा आधारित स्याउ उत्पादन भएको थियो।"
"एमसीसी कार्यान्वयनमा, सरकारबाटै व्यर्थ बखेडा","माओवादी अध्यक्ष प्रचण्ड नेतृत्वको सरकारकै पालामा एमसीसी कार्यान्वयनमा पनि गयो। तर, माओवादीका नेताहरू अझै पनि व्याख्यात्मक टिप्पणीको बखेडा झिक्ने गरेका छन। प्रधानमन्त्री एवम् माओवादी केन्द्रका अध्यक्ष पुष्पकमल दाहाल आफैं पनि अन्योलग्रस्त मानसिकतामा छन्। काठमाडौं : बहुचर्चित अमेरिकी मिलेनियम च्यालेन्ज कर्पोरेसन (एमसीसी) बुधबारबाट कार्यान्वयनमा गएको छ। अर्थमन्त्री डा प्रकाशशरण महत र एमसीसीका कम्प्याक्ट सञ्चालनसम्बन्धी उपाध्यक्ष क्यामेरोन अल्फोर्डले एमसीसी नेपाल कम्प्याक्ट कार्यान्वयन चरणमा प्रवेश (इन्ट्री टु फोर्स) सम्बन्धी पत्र बुधबार आदानप्रदान गरे। एमसीसी नेपाल कम्प्याक्टको पूर्वतयारी चरणमा यथेष्ट प्रगति भएको सहमतिपछि उक्त घोषणा गरिएको हो। यससँगै एमसीसी कार्यान्वयनमा गएको घोषणा गरियो। २०७८ फागुन १५ मा संसद्बाट व्याख्यात्मक टिप्पणीसहित अनुमोदन भएको झन्डै डेढ वर्षपछि एमसीसी कार्यान्वयनमा गएको हो। नेपाल र अमेरिकाबीच २०७४ भदौ २९ गते एमसीसी परियोजना अघि बढाउने सम्झौता भएको थियो। जसअनुसार एमसीसीले ५० करोड अमेरिकी डलर अनुदान दिनेछ। त्यसमा नेपालले १९७ करोड डलर खर्च गर्नु पर्नेछ। एमसीसी र नेपालको गरी ६९७ करोड डलरमा आयोजना बनाउनु पर्नेछ। जसमा विद्युत् प्रसारण लाइन र सडक निर्माण आयोजना समेटिएका छन्। परियोजना कार्यान्वयनको चरणमा गइसकेपछि पनि राजनीतिक किचलोका कारण आयोजना समयमै सम्पन्न गर्नेमा चुनौती हुन सक्ने विज्ञहरूको भनाइ छ। एमसीसी कार्यान्वयनका ६ पूर्व सर्तमध्ये जग्गाको मुआब्जा वितरण तथा रुख कटानको काम बाँकी नै छ। आयोजना कार्यान्वयनसँगै यो कामलाई निरन्तरता दिने तयारी रहेको परियोजनाको भनाइ छ। यी परियोजना २०८५ सालसम्म निर्माण सम्पन्न हुनैपर्छ। उक्त समयसीमाभित्र आयोजना पूरा नभए एमसीसीले अनुदान फिर्ता लैजान्छ। यसको कार्यान्वयनसँगै सुरु भएको राजनीतिक विरोधले भने समयसीमालाई असर गर्न सक्ने विज्ञहरूको तर्क छ। नियोचित विरोधबाट यो परियोजना अघि बढिरहेको पूर्वसचिव कृष्ण ज्ञवाली बताउँछन्। तर, एमसीसीको सम्बन्धमा भएको बाह्रबुँदे व्याख्यात्मक टिप्पणीको औपचारिकीकरण सरकारले गर्नुपर्ने ज्ञवाली बताउँछन्। केही विवाद त थिए। व्याख्यात्मक टिप्पणी नभएको भए गाह्रो नै थियो, ज्ञवालीले भने। नेपालजस्तो मुलुकमा पूर्वाधार निर्माण र समससीमाभित्र निर्माण सम्पन्न गर्ने काम चुनौतीपूर्ण भए पनि समाधान नै गर्न नसकिने अवस्था सिर्जना नहुने उनको भनाइ छ। एमसीसीको बाह्रबुँदे व्याख्यात्मक टिप्पणीको कानुनी हैसियत के हो भन्नेमा अझै अस्पष्टता रहेको पूर्वाधारविज्ञ सूर्यराज आचार्य बताउँछन्। राजनीतिक उच्च तहका व्यक्तिहरूबाट नै एमसीसीको व्याख्यात्मक टिप्पणीमा प्रश्न उठ्नु भनेको भविष्यका लागि राम्रो नभएको उनको भनाइ छ। अनुदान सहयोगमा आएको सामान्य परियोजनालाई गलत ढंगले उछालिएको उनको तर्क छ। एमसीएनेपालका कार्यकारी निर्देशक खड्गबहादुर विष्ट भने सरकारको निर्देशन एवं एमसीसीको सहयोगबाट निश्चित बजेट र समयावधिमा आयोजनाहरू सफलतापूर्वक सम्पन्न हुने बताउँछन्। केके भयो परियोजनाको प्रगति ? एमसीएनेपालले विद्युत् प्रसारण आयोजनाअन्तर्गत प्रसारण लाइन एवं सबस्टेसन निर्माण सुपरिवेक्षण इन्जिनियरको खरिद प्रक्रियालाई अगाडि बढाइरहेको छ। परियोजनाले गएको जेठ महिनामा प्रसारण लाइन निर्माणका लागि परेका ६ वटा बोलपत्र सार्वजनिक गरेको छ। बोलपत्रको छनोट एमसीसी कार्यक्रम खरिद मार्गनिर्देशिकामा आधारित एमसीएनेपालको खरिद प्रक्रिया अनुरूप गरिनेछ। नुवाकोट जिल्लाको रातमाटे, तनहुँ जिल्लाको दमौली र नवलपरासी (बर्दघाट सुस्ता पश्चिम) जिल्लाको भुमहीमा गरिने ४०० केभी क्षमताको सबस्टेसन निर्माणका लागि १० करोड अमेरिकी डलरभन्दा बढीको बोलपत्र आह्वान भइसकेको छ। प्रसारण लाइन तथा सबस्टेसन निर्माण क्रियाकलापको सुपरिवेक्षणका लागि परामर्शदाता सेवा आपूर्ति प्रक्रियालाई पनि एमसीएनेपालले अगाडि बढाएको छ। निर्माणाधीन प्रसारण लाइन काठमाडौं जिल्लाको लप्सीफेदी र मकवानपुर जिल्लाको हेटौंडास्थित नेपाल विद्युत् प्राधिकरणका विद्यमान सबस्टेसनमा पनि जोडिनेछ। हाम्रै पहलमा सम्झौता भयो, अनुमोदन भयो, अहिले कार्यान्वयन चरण पुग्यो। तर, एमसीसी यहाँसम्म आउनुमा सबै सरकारको उत्तिकै भूमिका छ। मीन विश्वकर्मा, कांग्रेसका नेता एमसीएनेपालले निर्माण गर्ने तीन वटा सबस्टेसनका लागि बोलपत्र आह्वान भइसकेको छ। बोलपत्र दाखिला गर्ने अन्तिम मिति २०८० साल भदौ १८ गते तोकिएको छ। नुवाकोटमा निर्माण गरिने रातमाटे सबस्टेसनका लागि जग्गा प्राप्ति तथा मुआब्जा वितरण दुवै कार्य सम्पन्न भइसकेका छन्। प्रसारण लाइनका लागि जग्गा प्राप्ति र मुआब्जा वितरणका लागि हाल आवश्यक कानुनी प्रक्रिया पूरा गर्ने कार्य भइरहेको बताइएको छ भने जग्गा प्राप्ति एवं मुआब्जा वितरण कार्यको सुरु गरिसकेको छ। एमसीएनेपालले निर्माण गर्न लागेको प्रसारण लाइन तथा सबस्टेसनहरूका लागि आवश्यक जग्गा प्राप्तिका लागि करिब ६५० करोड अमेरिकी डलर आवश्यक पर्ने अनुमान गरिएको छ। निर्माणाधीन प्रसारण लाइन काठमाडौं जिल्लाको लप्सीफेदी र मकवानपुर जिल्लाको हेटौंडास्थित नेपाल विद्युत् प्राधिकरणका विद्यमान सबस्टेसनमा पनि जोडिनेछ। यस्तै, आयोजना क्षेत्रका रुख कटानी कार्यको तयारीको क्रममा परियोजना रहेको छ। एमसीएनेपालअन्तर्गत निर्माण गरिने प्रसारण लाइनका लागि आवश्यक रुख कटानसम्बन्धी स्वीकृतिका लागि वन मन्त्रालयसँग पत्राचार र समन्वय भइरहेको परियोजनाले जनाएको छ। हाल रुख गणनाका लागि वन मन्त्रालयले डिभिजन वन कार्यालयलाई पत्राचार गरिसकेको छ भने ती वन कार्यालयहरूको नेतृत्वमा रुख गणना कार्य सुरु भइसकेको छ। रुख गणना कार्य सम्पन्न भएपछि रुख कटानका लागि नेपाल सरकारको मन्त्रिपरिषद्बाट स्वीकृति लिइनेछ। अर्थमन्त्री डा प्रकाशशरण महत र मिलेनियम च्यालेनज कर्पोरेसन (एमसीसी)का कम्प्याक्ट सञ्चालनसम्बन्धी उपाध्यक्ष क्यामेरोन अल्फोर्ड बुधबार अर्थ मन्त्रालयमा आयोजित विशेष समारोहमा एमसीसी नेपाल कम्प्याक्ट कार्यान्वयन चरणमा प्रवेश सम्बन्धी पत्रमा हस्ताक्षर गर्दै । तस्बिर : अभिशेक महर्जन प्रसारण लाइनका लागि आवश्यक काटिने रुखको सोधभर्नाका रूपमा गरिने पुनः वृक्षरोपणको स्वरूप सम्बन्धमा वन मन्त्रालयसँग छलफल भइरहेको छ। ३ सय १५ किलोमिटर प्रसारण लाइन निर्माणका लागि ८ सय ५६ टावर निर्माण हुनेछन्। ३ सय ५४ हेक्टरमा फैलिएको वन क्षेत्रको २ लाख २ हजार रुख कटान गर्नुपर्ने वातावरण प्रभाव मूल्यांकन तथ्यांकले देखाएको छ। ती रूख कटानका लागि एमसीसीको मापदण्डले एक रुख बराबर एक बिरुवा रोप्ने भन्दै आएको छ। तर, नेपाल सरकारले एक रुखबराबर १० बिरुवा रोप्ने वा सोबराबरको पैसा बुझाउनुपर्ने भन्दै आएको छ। एमसीएनेपाल र यसका परामर्शदाताहरू हाल विस्तृत रुख गणनापूर्व स्थानीय बासिन्दाहरूसँगको परामर्श कार्यलाई अगाडि बढाइरहेका छन्। यस कार्यबाट पुनः वृक्षरोपण गरिनुपर्ने परिमाणबारे जानकारी प्राप्त हुने परियोजनाले बताएको छ। यस्तै, एमसीसी परियोजनाअन्तर्गत, पूर्वपश्चिम राजमार्गको दाङ जिल्लाबाट ७७ किलोमिटर सडक खण्ड स्तरोन्नति गरिनेछ। सडक मर्मत आयोजनाअन्तर्गत सडक विभागमा चारवटा प्रयोगशाला आस्फाल्ट मिक्स डिजाइन प्रयोगशाला, सुपरपेभ आस्फाल्ट प्रयोगशाला, भण्डारण प्रयोगशाला र सकटिङ एवम् कोर ड्रिलिङ उपकरण प्रयोगशाला निर्माण गरी उद्घाटन पनि गरिसकिएको छ। ती प्रयोगशालाले सडक मर्मत गर्न तथा सुरक्षित यातायात सञ्जाल निर्माण गर्नका लागि जलवायुमैत्री तथा दिगो प्रविधि उपलब्ध गराई सडक मर्मत आयोजना कार्यान्वयनका सन्दर्भमा महŒवपूर्ण भूमिका निर्वाह गर्नेछन्। सडक विभागसँगको साझेदारीमा एमसीएनेपालले फलिङ वेट डिफ्लेक्टोमिटर (एफडब्लूडी) उपकरण प्रयोग गरेर चार वटा प्रमुख सडक खण्डको डिफ्लेक्सन मापन गरिसकेको छ। यसैगरी एमसीएनेपाल र सडक विभागले संयुक्त रूपमा एफडीआर र सुपरपेभ प्रयोगशाला उपकरण जडान तथा सञ्चालनसम्बन्धी प्रशिक्षण पनि सञ्चालन गरिसकेको छ। एमसीसी परियोजनाका लागि २०६८ सालमा छनोट भएको नेपालले २०७४ भदौ २९ मा सम्झौतामा हस्ताक्षर गरेको थियो। २०७४ भदौ २९ गते तत्कालीन अर्थमन्त्री ज्ञानेन्द्रबहादुर कार्की वासिङ्टनडीसी पुगेर एमसीसीका कार्यवाहक सीईओ जोनाथन नासका साथ हस्ताक्षर गरेका थिए। २०७६ असोज १२ मा तत्कालीन अर्थमन्त्री डा युवराज खतिवडाले एमसीसी कार्यान्वयन सम्झौतामा हस्ताक्षर गरेका थिए। व्याख्यात्मक टिप्प्णी भन्दै राजनीति कायमै आफैंले लिखित निवेदन दिएर मागेको एमसीसीको विषयमाथि दलीय राजनीति कायमै छ। आफू अनुकूल स्वार्थमा एमसीसीको विषय उठाउने गरेका छन्। डा बाबुराम भट्टराईको नेतृत्वको तत्कालीन माओवादीको सरकारले नै पहिलो पटक एमसीसी चाहिन्छ भनेर निवेदन दिएको थियो तर पछि माओवादीले नै यसको चर्को विरोध गर्यो। त्यसबारे माओवादी कार्यकर्तालाई सडकमा उतार्यो। तर आफैंले एमसीसी अनुमोदनका पक्षमा संसद्मा मतदान गर्यो। माओवादी अध्यक्ष प्रचण्ड नेतृत्वको सरकारकै पालामा एमसीसी कार्यान्वयनमा पनि गयो। तर, माओवादीका नेताहरू अझै पनि व्याख्यात्मक टिप्पणीको बखेडा झिक्ने गरेका छन। प्रधानमन्त्री एवम् माओवादी केन्द्रका अध्यक्ष पुष्पकमल दाहाल आफैं पनि अन्योलग्रस्त मानसिकतामा छन्। प्रचण्डले पनि व्याख्यात्मक घोषणालाई स्वीकार गर्नेनगर्नेबारे अमेरिकाले स्पष्ट पार्नुपर्ने धारणा सार्वजनिक गरिरहेका छन्। माओवादी केन्द्रका महासचिव देव गुरुङ त बाह्रबुँदे घोषणालाई एमसीसी सम्झौताको लिखित अंग नबनाउँदासम्म कार्यान्वयन हुन नसक्ने दाबी गर्छन्। तर, परराष्ट्रविद् डा दिनेश भट्टराई भने एमसीसी कार्यान्वयनमा गइसकेपछि प्रश्न उठाउनुको कुनै तुक नरहेको बताउँछन्। आफैंले भोट हालेको छ, अनि अहिले प्रश्न उठाउन सुहाउँछ ? डा भट्टराईको प्रश्न छ यसले देशको कूटनीतिक गरिमा, प्रतिष्ठा, इज्जतमा असर पुर्याउँछ, विश्वसनीयता कम गर्नेछ। एमसीसी अगाडि बढिसकेकाले यो विषय उठाउने बेला समाप्त भइसकेको उनको भनाइ छ। अमेरिकाले नेपालको संसद्बाट अनुमोदन भएको विषय मान्छुभन्दा पनि नेपालका राजनीति दलको डब्बल स्ट्यान्डर्ड देख्दा पनि विचित्र लाग्ने गरेको उनको टिप्पणी छ। तर माओवादी महासचिव गुरुङले व्याख्यात्मक घोषणालाई सम्झौताको अंग नबनाए एमसीसी कार्यान्वयन नहुने चेतावनी दिएका छन्। गुरुङले सार्वभौम अधिकार सम्पन्न संसद्ले जारी गरेको बाह्रबुँदे घोषणाको अवज्ञा गरेकै हो ? भनेर प्रश्न गरे। २०७८ फागुन १५ गते नेपालको संसद्बाट बाह्रबुँदे घोषणासहित एमसीसी सम्झौताको अनुमोदन गरियो। त्यसबेला मन्त्रीलगायतका प्रायः सबै नेताहरूले बाह्रबुँदे घोषणालाई स्वीकार गरी त्यसलाई एमसीसी सम्झौताको अंग बनाइनुपर्ने र बाह्रबुँदे घोषणा स्वीकार नहुँदासम्म सम्झौता कार्यान्वयन नहुने भनी संसद्को रोस्टमबाट प्रतिबद्वता जाहेर पनि गरिएको थियो, महासचिव गुरुङले भनेका छन्, तर आजसम्म अमेरिकी एमसीसी कम्पनीले औपचारिक रूपमा, लिखित रूपमा बाह्रबुँदे स्वीकारेको देखिएको छैन। एमसीएनेपालले पनि बाह्रबुँदे सर्तबारे कुनै उल्लेख नगरी निरपेक्ष रूपमा परियोजना कार्यान्वयनको कुरा उठाइरहेको छ। माओवादी केन्द्रको प्रस्ट धारणा छ कि बाह्रबुँदे घोषणालाई एमसीसी सम्झौताको लिखित अंग नबनाउँदासम्म कार्यान्वयन हुन सक्दैन। तर, परराष्ट्रविद् भट्टराई भने एमसीसी कार्यान्वयन गर्नेमा सबै पार्टी क्लियर रहेको बताउँछन्। बाबुराम भट्टराईको सरकारले निवेदन लिएको हो, उनले भने, सुशील कोइरालाको पालामा फलो अफ गरियो। ओली सरकारले त डीपीआरको लागि पैसा नै लिएको थियो। सबै सरकार एमसीसी ल्याउने विषयमा लागेकै हुन्। कार्यान्वयनका बेला राजनीति गर्न खोजिएको उनको भनाइ छ। कांग्रेसको पहलमा एमसीसी पारित भएर कार्यान्वयनको अवस्था पुगेको छ। उनले भने, यो ससर्त अनुदान हो, यो राष्ट्रहितमा छ, यसले विकास र समृद्धिमा ठूलो भूमिका खेल्छ। समाजवादी मोर्चामा खटपट एमसीसीको कारण समाजवादी मोर्चामा विवाद बढेको छ। मोर्चाका पूर्वनिर्धारित सभाहरू एकाएक स्थगित भएका छन्। एमसीसीकै कारण धनगढीमा बुधबार हुन गइरहेको मोर्चाको कार्यक्रम स्थगित भएको छ। मोर्चाको एउटा घटक नेत्रविक्रम चन्द नेतृत्व नेकपा एमसीसीको विरोधमा आन्दोलनतिर लागेको छ। माइतीघरमा विप्लवसहितका चार पार्टीले एमसीसीको विरोधमा प्रदर्शन पनि गरेका छन्। यता माधव नेपाल नेतृत्वको एकीकृत समाजवादीमा पनि यो विषयमा विवाद छ। झलनाथ खनाल सुरुवातदेखि नै एमसीसीको विरोध गर्दै आएका छन्। कांग्रेसको चट्टानी अडान नेपाली कांग्रेस सुरुदेखि नै एमसीसीको पक्षमा दृढ छ। देउवा माओवादी केन्द्र र एकीकृत समाजवादीको नेतृत्वलाई एमसीसीको पक्षमा उभ्याउन सक्षम भएका हुन्। संसद्बाट अनुमोदन गर्ने बेलामा सरकार छोड्नुपर्ने अवस्था आएपछि माओवादी केन्द्र र एकीकृत समाजवादी एमसीसीको पक्षमा आएका थिए। नेपाली कांग्रेसका नेता मीन विश्वकर्माले देशको हितमा रहेको बताए। देशको विकास र समृद्धिमा एमसीसीको ठूलो योगदान हुनु उनको तर्क छ। कांग्रेसमा प्रचार विभाग प्रमुखसमेत रहेका विश्वकर्माले कांग्रेसको पहलमा नै एमसीसी पारित भएर कार्यान्वयन चरण पुगेको स्पष्ट पारे। हाम्रै पहलमा सम्झौता भयो, अनुमोदन भयो, अहिले कार्यान्वयन चरण पुग्यो, उनले भने, तर एमसीसी यहाँसम्म आउनुमा सबै सरकारको उत्तिकै भूमिका छ। उनले नेपालको समृद्धि र विकासको लागि आवश्यक भएकोले नै लिखित निवेदन दिएर एमसीसीको माग गरिएको स्मरण गराए। एमसीसीको प्रक्रिया सन् २०१२ मा नै सुरुवात भएको हो। दुई पटक निवेदन दिएपछि २०१६ मा मात्रै यो स्वीकार गरियो। २०१८ मा सम्झौता भयो। त्यो बेला नेपालमा अमेरिका आश्वस्ता खोज्यो। २५ प्रतिशत तिमी लगानी गर। अन्तिम अडिट हामी पनि गर्छौं। ट्रान्समिसन लाइन बनेपछि बेच्ने सुनिश्चितता पनि उसले खोज्यो। हामीले भारतसँग बेच्ने सम्झौता पनि गरेका छौं। तिम्रो देशको कानुन झन्झटिलो छ। त्यसैले संसद्बाट अनुमोद गर भन्यो अनि हामी संसद्बाटै अनुमोदन गर्यौं। व्याख्यात्मक टिप्पणी झुटको खेस्रा : ओली एमाले अध्यक्ष केपी शर्मा ओलीले तत्कालीन सत्तापक्षले जनता झुक्याउन व्याख्यात्मक घोषणा पास गरे पनि एमसीसीले त्यसलाई नमान्ने बताए। एमसीसी नेपालको संसद्ले अनुमोदन गरेको हुनाले कार्यान्वयनमा जाने उनको भनाइ छ। संसद्ले अनुमोदन गरेको कुरा कार्यान्वयनमा जान्छ ओलीले भने, त्यो बाह्रबुँदे घोषणा भन्ने जुन झुटको खेस्रो छ, त्यो झुटको खेस्रो उहाँहरूले (सत्तापक्षले) नेपाली जनतालाई दिएको धोकामात्रै हो, त्यो धोकाको एउटा प्रमाण हो। पूर्वप्रधानमन्त्रीसमेत रहेका ओलीले बाह्रबुँदे व्याख्यात्मक घोषणालाई सम्झौताको अंग हुन्छ भनेर तत्कालीन प्रधानमन्त्री र परराष्ट्रमन्त्रीले संसद्मा झुट बोलेको दाबी गरे। बाह्रबुँदे व्याख्यात्मक घोषणाका सन्दर्भमा तत्कालीन प्रधानमन्त्री र परराष्ट्रमन्त्रीले एमसीसीले मानिसकेको छ, उनले भने, सम्झौताको अंग हुन्छ भनेर संसद्मा नै बोलेर नेपाली संसद्लाई धोका दिनुभयो, झुट बोल्नुभयो र गलत प्रभाव पारेर पास गराउने बाटो लिनुभयो। एमसीसी पास गर्नु उपयुक्त हो होइन भन्ने विषयमा बेग्लै ढंगले सोच्नुपर्नेमा सरकारले त्यसबेला झुट बोलेर पारित गराएको उनको आरोप छ। प्रधानमन्त्री प्रचण्डले मंगलबार एमसीसीको उपाध्यक्ष नेपाल आएका बेला व्याख्यात्मक घोषणा मान्ने कि नमान्ने भनेर सोध्छु भनेका थिए। ओलीले प्रधानमन्त्री प्रचण्डले समाजवादी मोर्चामा एमसीसीको विषयमा विवाद आएपछि एमसीसी उपाध्यक्षसँग व्याख्यात्मक घोषणाका विषयमा सोध्ने बताएको थिए तर ओलीले भने एमसीसी उपाध्यक्षसँग प्रचण्डले यस विषयमा सोध्न नसक्ने जिकिर गरे। ओलीले भने सोध्न किन पर्यो, उहिले नै एमसीसीले जवाफ दिएको छ, उहिले नै भनेको छ, सम्झौताभन्दा वरपर कसका के घोषणामा कुनै सरोकार छैन जान्दैनौं भनेको छ। ओलीले जनतालार्ई अल्मल्याउनको लागि प्रधानमन्त्रीले व्याख्यात्मक टिप्पणीको विषयमा सोध्छु भनेको टिप्पणी गरे। त्यो जवाफ पनि थाहा छ, उहाँले सोध्ने पनि होइन, जनता अल्मल्याउनका लागि बोलेको हो। ओलीले भने। ओली भने जस्तो व्याख्यात्मक टिप्पणीको विषयमा एमसीसीका उपाध्यक्ष क्यामरुनले कतै केही बोलेको विषय बाहिर आएको छैन्। प्रधानमन्त्री प्रचण्डले पनि सोधेको भन्दै जानकारी कतै आएको छैन।"
"दिवस आउँछ, खाटो परेको घाउ बल्झाउँछ","स्याङ्जागुलरिया : बर्सेनि आउने अन्तर्राष्ट्रिय बेपत्ता दिवसले म र परिवारको मन छियाछिया बनाउँछ र खाटो जमेको घाउलाई सधैं बल्झाउँछ, अन्तर्राष्ट्रिय बेपत्ता दिवसका अवसरमा बुधबार आयोजित कार्यक्रममा पुतलीबजार नगरपालिका १२ की मनकुमारी गुरुङ उनले आफ्नो पीडा यसरी पोखिन्। २०६१ सालमा उनका पति मनबहादुर गुरुङ बेपत्ता भए। त्यसपछि उनले पतिका बारेमा केही थाहा पाउन सकेकी छैनन्। पतिको खोजतलासका लागि भारत र नेपालका धेरै ठाउँमा पुगिन् पनि। तर, कहीँ कतै अत्तोपत्तो पाउन नसकेको उनले बताइन्। भारतीय सेनामा कार्यरत उनी एकमहिने छुट्टी पूरा गरेर भारततर्फ जाने क्रममा बाटोबाटै बेखबर रहेको र भारतमा नपुगेको मनकुमारीले बताइन्। आफ्ना पतिको अवस्था बुझ्न प्रशासन, रेडक्रसलगायत विभिन्न निकायमा उनी धाउन लागेको पनि दुई दशक पुग्न थालेको छ। यतिका वर्ष बितिसक्दा पनि बेपत्ता भएका पतिको अवस्थाका बारेमा राज्य मौन रहेर रमिते बनेको उनीलगायत बेपत्ता पारिएका व्यक्तिका परिवारका सदस्यहरूको एउटै गुनासो छ। बेपत्ता पारिएका व्यक्तिका छानबिन आयोगमार्फत सशस्त्र द्वन्द्वका क्रममा व्यक्ति बेपत्ता पारिएको घटना विवरण उल्लेख गरिएको परिचयपत्रबाहेक केही नपाएको उनको गुनासो छ। हरिनास गाउँपालिका मग्यामका भोजप्रसाद लम्साल आफ्ना भाइ ज्ञानप्रसाद लम्सालको अवस्था पनि उस्तै छ। उनी पनि झन्डै दुई दशकदेखि बेखबर छन्। राहदानी बनाउन काठमाडौं जाँदै गर्दा बाटैबाटो उनी बेपत्ता भएका दाजुले बताए। दाजु भोजप्रसादले भने, राज्यले न लास, न त सास नै छ भन्न सकेको छ। समाजले किरिया गर भन्छन्। गरुँ कि नगरुँ ? दोधारमा छु। सामाजिक संस्कार पनि दिन सकेको छैन। त्यसो त, अर्जुनचौपारी गाउँपालिका रापाकोटका टंकप्रसाद अघिकारीको अवस्था पनि उस्तै छ। ससाना चार लालाबाला हुर्काएकी पत्नी रेवती अधिकारीका मिर्गौलाले काम गर्न छाडेका छन्। एक महिलासहित १७ जना स्याङ्जाका युवाको अवस्था अझै अज्ञात छ। सैनिक, प्रहरी, विद्यार्थी, राजनीतिकर्मी, किसान र राजनीतिभन्दा बाहिर रहेका व्यक्ति पनि बेपत्ताको सूचीमा छन्। घटनाका सम्बन्धमा राज्य र सरकारले महत्त्व दिएर छानबिन आयोग बनाएर काम गरिरहेको प्रमुख जिल्ला अधिकारी शशिधर घिमिरेले बताए। स्याङ्जामा २०५८ सालदेखि २०६२ सालसम्म बेपत्ताका सूचीमा रहेका १८ जनामध्ये वालिङ निवासी गोपालप्रसाद अर्याल भने १६ वर्षपछि घर फर्केका छन्। बेपत्ता परिवारको थामिएनन् आँसु बारबर्दिया नगरपालिका११ की बेलभारकी देवमाया चौधरी बावु बेपत्ता भएको यतिका वर्ष बितिसक्दा पनि अत्तोपत्तो नपाउँदा निराश छिन्। बुवालाई बेपत्ता पारियो। घरको अभिभावक नभएपछि आमाको अभिभावकत्वमा उनले पढ्ने काम गरिन्। अहिले स्नातक तहको अध्ययनकै क्रममा छु। अब त म पनि ठूली भैसकें। आमालगायत परिवारलाई हेर्नुपर्ने दायित्व बढ्यो, रुँदै उनले भनिन्, अभिभावक बेपत्ता हुँदा कष्टकर जीवन गुज्रँदै छ। अब त जिम्मेवारी र दायित्व बढ्दै छ। भविष्यको चिन्ता सुरु भयो। सरकारले १० लाख दिए पनि शिक्षादीक्षा एवम् घरपरिवार चलाउन ठिक्कै भयो। बाँकी दिन कसरी चलाउने ? सरकारले रोजगारीको अवसर दिलाइदिनुपर्ने उनले बताइन्। तत्कालीन राज्य र विद्रोही पक्षबीच द्वन्द्व भएको साढे दुई दशक बितिसक्दा पनि बेपत्ता पारिएका व्यक्तिहरूको अवस्था सार्वजनिक गर्न सरकारले नसकेको उनको भनाइ छ। तत्कालीन द्वन्द्वका बेला राज्य र विद्रोही दुवै पक्षबाट नागरिकहरू मारिए, बेपत्ता पारिए र अंगभंग भए। घरमा सुतिरहेको, काममा गएको, द्वन्द्वसँग सम्बन्ध नभएको अधिकांश परिवारहरू दुवै पक्षबाट चपेटामा परे। हालसम्म सत्यतथ्य सार्वजनिक नभएपछि हामीहरू दोहोरोतेहेरो पीडामा छौं, बढैयाताल गाउँपालिका मुनालबस्ती निवासी जुना सापकोटाले भनिन्, सरकारले दिएको राहत रकम पर्याप्त छैन। रोजगारी, शिक्षादीक्षामा राज्यले कोटा छुट्ट्याउनु पर्छ। अनि अविलम्ब सत्यतथ्य सार्वजनिक गर्दै क्षतिपूर्तिको उचित व्यवस्था गर्नुपर्छ। आफ्ना परिवार बेपत्ता भएपछि फोटो देखाउँदै खोज्दै गर्दा समेत बेपत्ता श्रीमान् भेटाउन नसकेको बारबर्दियाकी देवसरा खत्रीले बताइन्। बेपत्ता पारिएका व्यक्तिको छानबिन आयोगको तथ्यांकअनुसार बर्दियामा २ सय ५४ जना व्यक्तिहरू बेपत्ता पारिएको द्वन्द्व पीडित समिति बर्दियाका अध्यक्ष भागीराम चौधरीले बताए। पीडितहरूको पारिवारिक समस्या ज्यूँको त्यूँ छ। राज्यले सत्य तथ्य उजागर गर्न सकेको छैन। उनीहरूको सत्यता जान्ने अधिकार कुण्ठित भएको छ, उनले भने।"
उज्यालो बन्दै जाजरकोट,"जाजरकोट :विद्युत् सेवा नपुगेका जाजरकोटका गाउँलाई आगामी दुई वर्षभित्रमा उज्यालो बनाइने भएको छ। जिल्लाभर विद्युतीकरण गर्न हालै तीन अर्ब रुपैयाँँको टेन्डर आह्वान गरिएको छ। जिल्लाको कुशे गाउँपालिकाको समाइला र वडावनलगायतका स्थानमा नयाँ सबस्टेसन निर्माण गर्न ठेक्का लगाइने भएको हो। हालसम्म विद्युत् सेवा नपुगेका सबै गाउँमा विद्युत् सेवा विस्तार गर्न लागिएको हो। जाजरकोटका अधिकांश गाउँमा हाल विद्युत् सेवा पुगेको छैन। यहाँका बासिन्दा दियालो, टुकी, मैनबत्ती, लालटिन र सोलार बत्तीको भरमा गुजारा चलाउँदै आएका छन्। जिल्लाका सबै नागरिकलाई अब उज्यालोको अनुभूति हुनेगरी विद्युत् विस्तारको प्रक्रिया अगाडि बढाइएको हो। भेरी नगरपालिकाको कुदुमा नयाँ सबस्टेसन निर्माण भइसकेको छ। त्यस्तै पूर्वी जाजरकोटसहित तल्लो डोल्पासम्म विद्युतीकरणका लागि नलगाडको चोखामा सबस्टेसन बन्दै छ। बारेकोट र कुशे गाउँपालिकामा विद्युतीकरण गर्न समाइला सबस्टेसन निर्माण गर्न ठेक्का लगाएर कामको सुरु हुँदैछ। त्यस्तै पश्चिमको छेडागाड, शिवालय र जुनीचाँदेमा विद्युतीकरण गर्नका लागि वडावनको सबस्टेसनबाट काम हुने नेपाल विद्युत् प्राधिकरण जाजरकोट शाखाका प्रमुख अभिषेकराज कलवारले बताए। उनले चौखाको सबस्टेसन ६ महिनाभित्र पूरा हुने जानकारी दिए। रुकुमपश्चिम, जाजरकोट र सल्यानका लागि प्रसारण लाइन कुदु सबस्टेसनबाट जोडिएको छ। ३३ केभी प्रसारण लाइन यी तीन जिल्लामा पुयाएको हो। चौखाको सबस्टेसन निर्माणपछि मात्र ताक्सुगाड जलविद्युत् आयोजनाको कामसँगै डोल्पाको जगदुल्ला जलविद्युत् आयोजना १०६ मेगावाटको निर्माणमा सघाउ पुग्नेछ। १३२ केभी प्रसारण लाइन कोहलपुरबाट सीधै सुर्खेतको मैनतडामा आठ महिनाभित्र पुग्ने लक्ष्य राखिएको छ। अहिले चालू अवस्थामा रहेको ३२ केभीलाई १३२ केभी प्रसारण लाइनपछि विस्थापित गरिनेछ। १३२ केभी प्रसारण लाइनलाई जाजरकोटसम्म ल्याएमा विद्युत सेवा दिगो हुने अपेक्षा गरिएको छ। यता ४०० केभी प्रसारण लाइनका लागि जाजरकोटको दानी पिपलबाट सुर्खेतको मैनतडासम्म प्रसारण तथा सबस्टेसनको कामसमेत यसै आर्थिक वर्षमा पूरा गरिने भएकोे छ। १३२ केभी प्रसारण लाइन र ४०० केभी प्रसारण लाइन मैनतडामै जडान हुने प्राधिकरणको भनाइ छ। ऊर्जामन्त्री शक्तिबहादुर बस्नेतको गृह जिल्ला जाजरकोटका सबै ठाउँमा विद्युतीकरण गर्नका लागि तीव्र रूपमा काम अघि बढिरहेको छ। जिल्लाभरि झन्डै ३० प्रतिशत विद्युतीकरण भएको कार्यालयको दाबी छ। दलका नेताले लिएका ठेक्काको काम समयै पूरा नहुँदा विद्युतीकरणमा समस्या भएको हो। जति पटक ताकेता गरे पनि काम नगरेपछि आफू हैरान भएको कार्यालय प्रमुख कलुवारले बताए। मन्त्री बस्नेतले दुई वर्षभित्र जाजरकोटका साथै कर्णालीका सवै जिल्लाम विद्युतीकरण गरिसक्ने दाबी गरेका छन्।"
"एनडीसीको टोलीले भेट्यो प्रधानमन्त्रीसहित मन्त्रीहरू, प्रधानसेनापतिसँग सैन्य सहकार्यका विषयमा छलफल","काठमाडौं : राष्ट्रिय रक्षा महाविद्यालय (एनडीसी)को एक टोलीले नेपाल भ्रमण गरेको छ। छिमेकी देश भारतसहित मित्रराष्ट्र जर्मनी, बंगलादेश, श्रीलंका, साउदी अरब, बेलायत र ओमानका निजामती सेवा तथा रक्षा बलका १६ वरिष्ठ अधिकारी सम्मिलित प्रतिनिधिमण्डलले पाँच दिने नेपाल भ्रमण गरेको हो। गत आइतबार एयर भाइस मार्शल मनीष कुमार गुप्ताको नेतृत्वमा आएको टोलीले प्रधानमन्त्री पुष्पकमल दाहाल, रक्षामन्त्री पूर्णबहादुर खड्का, परराष्ट्रमन्त्री एनपी साउद र गृहमन्त्री नारायणकाजी श्रेष्ठसँग शिष्टाचार भेट गरेको थियो। टोलीले एनडिसीका भूतपूर्व विद्यार्थी एवं नेपाली सेनाका प्रधान सेनापति प्रभुराम शर्मासँग पनि भेट गरी द्विपक्षीय सैन्य सहकार्यका विषयमा छलफल गरेको थियो। टोलीले पोखरास्थित पश्चिम पृतना मुख्यालयको भ्रमण गरी त्यहाँका वरिष्ठ अधिकारीसँग छलफल गरेको जारी विज्ञप्तिमा उल्लेख छ। राष्ट्रिय मार्ग तथा रणनीतिका व्यापक पक्षहरूबारे वरिष्ठ रक्षा तथा निजामती सेवाका अधिकारीलाई प्रशिक्षण दिने एनडीसी विश्वकै प्रमुख प्रशिक्षण संस्थामध्येको एक हो। हालः सञ्चालन भइरहेको कोर्षमा नेपाली सेनाका तीन अधिकारी सहभागी छन्। सन् १९९२ यता नेपाली सेनाका प्रधान सेनापति प्रभुराम शर्मासहित १८ बहालवाला नेपाली सेनाका अधिकारी र सेवानिवृत्त अन्य २४ जना अधिकारीले यस एनडीसीबाट प्रशिक्षण लिइसकेका छन्।"
राष्ट्रपति पौडेल र अमेरिकी संसदीय प्रतिनिधिमण्डलबीच भेटवार्ता,"काठमाडौं : राष्ट्रपति रामचन्द्र पौडेलसँग संयुक्त राज्य अमेरिकाको संसदीय प्रतिनिधिमण्डलले बिहीबार भेटवार्ता गरेको छ। मार्क पोकनको नेतृत्वमा आएको अमेरिकी सांसदहरूको प्रतिनिधिमण्डलसँग राष्ट्रपति भवन शीतल निवासमा सो भेटवार्ता भएको हो। भेटमा राष्ट्रपति पौडेलले समाजमा मानवीय मूल्य कायम गर्नका लागि सबैभन्दा पहिले लोकतन्त्र स्थापित हुन जरुरी रहेको बताउँदै पछिल्लो समय लोकतन्त्रको स्थापनासँगै नेपालमा नयाँ संविधानले समावेशी प्रावधानसहितका मानवीय मूल्यलाई स्थापित गरेको धारणा व्यक्त गर्को राष्ट्रपतिका प्रेस सल्लाहकार किरण पोखरेलले जानकारी दिए। राष्ट्रपति पौडेलले लोकतन्त्रका लागि लामो समय संघर्ष गरेका कारण विभिन्न सीमान्तकृत समुदायका समस्या महसुस गर्न सकेका कारण नै नयाँ संविधानमा मानवीय मूल्यका ती व्यवस्था समेट्न सकिएको सन्दर्भ उल्लेख गरे। उनले लामो संघर्षपछि नेपालमा राजनीतिकरूपले लोकतन्त्र स्थापित भए पनि त्यहीअनुसारको सामाजिक व्यवस्था र अवस्था परिवर्तन गर्न धेरै काम गर्न बाँकी रहेको बताए। त्यसमा अमेरिकी प्रतिनिधिमण्डलको भ्रमणका एजेण्डा नेपालका लागि महत्त्वपूर्ण रहने राष्ट्रपति पौडेलले बताए। 'गरिबीले नै मानवीय मूल्य विरुद्धका विकृतिहरू देखापर्छन्, गरिबी हटेपछि मात्र विकृति क्रमशः आफैं हट्दै जाने हो,' राष्ट्रपति पौडेलले भने, 'गरिबीका कारण नेपाली जनताले धेरै समस्या भोग्नुपरेको छ, त्यो समस्याबाट जनताको जीवनस्तरमाथि उठाउन हामी कोसिस गरिहेका छौं। त्यसमा अमेरिका जस्ता मुलुकको सहयोग हाम्रा लागि महत्त्वपूर्ण हुन्छ।' नेपालको संविधान निकै राम्रो रहेको र आफूहरू त्यसबाट प्रभावित भएको तथा अमेरिकामा नभएको महिलासम्बन्धी हकअधिकारको व्यवस्था नेपालमा भएको बताउँदै नेपालमा मानवीय मूल्य स्थापित गर्न के के गर्न सकिन्छ भनेर छलफल गर्नु आफूहरूको भ्रमणको उद्देश्य रहेको अमेरिकी प्रतिनिधिमण्डलको भनाइ थियो। उनीहरूले मानवअधिकार, श्रम, आप्रवासी, बालबालिका, बालविवाह, रोजगारी, व्यापार तथा जनताको न्यायमा पहुँचजस्ता विषयमा छलफल गर्नु भ्रमणको मुख्य उद्देश्य रहेको राष्ट्रपति पौडेललाई जानकारी गराएका थिए। प्रतिनिधिमण्डलमा सांसदहरू मार्क पोकन, डान किल्डी, भेरोनिका एस्कोबार र सुसन वाइल्ड तथा नेपालस्थित अमेरिकी राजदूत डीन थोम्पसनलगायतको सहभागिता थियो।"
एमसीसीविरुद्ध सडक आन्दोलन गर्ने विप्लवको चेतावनी,"वीरेन्द्रनगर : नेकपाका महासचिव नेत्रविक्रम चन्द 'विप्लव'ले एमसीसी नेपालको हितमा नरहेको बताएका छन्। उनले एमसीसीले देशलाई युक्रेन बनाउने बताउँदै यसलाई नेपालले स्वीकार गर्न नहुने बताए। समाजवादी मोर्चाको कर्णाली प्रदेशस्तरीय सभालाई सम्बोधन गर्दै उनले अमेरिकाले अनुदानका नाममा नेपालमाथि हस्तक्षेप गर्न थालेको आरोप लगाए। उनले भने, 'नेपालको हित विपरित ५० अर्बको अनुदान नेपालीलाई आवश्यक छैन। यसले देशलाई नै ध्वस्त बनाउँछ।' एमसीसीविरूद्व आफूहरू सडकमा आइसकेको बताउँदै उनले यसलाई कुनै पनि हालतमा कार्यान्वयन हुन नदिने बताए। धर्म र गैससका नाममा गाउँगाउँ पुगेर कम्युनिस्टहरूलाई सिध्याउने खेल भइरहेको उनको आरोप छ। उनले सरकार, सदन र सडकबाट लड्ने बेला आएको बताए। उनले भने, 'दाहाल नेतृत्वको सरकारले सुशासनका क्षेत्रमा महत्त्वपूर्ण कामहरू गरिरहेको छ। यसलाई आफ्नो पार्टीले पूर्ण समर्थन गरिरहेको छ। टाउकोदेखि पुछारसम्म, सिंहदरबारदेखि वडासम्म भ्रष्टाचार छ। यसका विरुद्ध सरकारले महत्त्वपूर्ण भूमिका खेलेको छ। हामी त्यसलाई समर्थन गर्छौँ।' उनले पछिल्लो समय कम्युनिस्ट कार्यकर्ताहरू नै बढी भ्रष्टाचारमा लिप्त भएको बताए। उनले मानव तस्करी पनि बढिरहेको बताउँदै त्यस्ता तस्करहरूलाई ढाड भाँच्नु आवश्यक रहेको बताए।"
एमसीसीलाई सुरक्षासँग जोड्नु हुँदैन : माधव नेपाल,"वीरेन्द्रनगर : नेकपा एकीकृत समाजवादी पार्टीका अध्यक्ष एवं पूर्व प्रधानमन्त्री माधवकुमार नेपालले एमसीसीको विषय सुरक्षासँग जोडिन नहुने बताएका छन्। उनले अमेरिकासँग देश विकासका लागि अनुदान मागेको बताउँदै यो सुरक्षासँग जोडिन नहुने बताए। उनले भने, 'मैले एमसीसीका विषयमा अमेरिकी धारणा र नेपालस्थित अमेरिकी दूतावासले जारी गरेको विज्ञप्ति अध्ययन गरेँ। एमसीसी कुनै सैनिक र सुरक्षाको विषयसँग जोडिनु हुन्न। तर मुलुकको विकासका लागि यो आवश्यक छ।' उनले समाजवादी मोर्चाले कसैको अनुचित सर्त नस्वीकार्ने बताए। नेपालले आफूहरू असल परराष्ट्र नीतिप्रति प्रतिबद्ध रहेको बताउँदै कुनै मुलुकको हुकुम र आदेश नमान्ने बताए। उनले थपे, 'सडक, सदन र सरकारबाट जनतालाई सुशासनको प्रत्याभूति दिन मोर्चा गठन गरिएको हो। सरकारमा रहनेहरूले राम्रो काम गर्नुहोस्। जनताको विश्वास जित्ने काम गर्नुहोस्। तपाईंहरूले भ्रष्टाचार गरेको सुन्न नपरोस्।' मोर्चामा जोडिएका जनप्रतिनिधिहरूलाई भ्रष्टाचार गर्ने छुट नभएको उनको भनाइ छ। नमुना र नयाँ काम गरेर देखाउन उनले सुझाव दिए। उनले प्रतिनिधिसभा, राष्ट्रियसभा, प्रदेशसभा र गाउँ र नगरसभामा रहेका मोर्चाका नेता कार्यकर्ताहरूलाई जनताको आवाजलाई सम्बोधन गर्न अपील गरे।"
"एमसीसी कार्यान्वयनमा, सरकारबाटै व्यर्थ बखेडा","माओवादी अध्यक्ष प्रचण्ड नेतृत्वको सरकारकै पालामा एमसीसी कार्यान्वयनमा पनि गयो। तर, माओवादीका नेताहरू अझै पनि व्याख्यात्मक टिप्पणीको बखेडा झिक्ने गरेका छन। प्रधानमन्त्री एवम् माओवादी केन्द्रका अध्यक्ष पुष्पकमल दाहाल आफैं पनि अन्योलग्रस्त मानसिकतामा छन्। काठमाडौं : बहुचर्चित अमेरिकी मिलेनियम च्यालेन्ज कर्पोरेसन (एमसीसी) बुधबारबाट कार्यान्वयनमा गएको छ। अर्थमन्त्री डा प्रकाशशरण महत र एमसीसीका कम्प्याक्ट सञ्चालनसम्बन्धी उपाध्यक्ष क्यामेरोन अल्फोर्डले एमसीसी नेपाल कम्प्याक्ट कार्यान्वयन चरणमा प्रवेश (इन्ट्री टु फोर्स) सम्बन्धी पत्र बुधबार आदानप्रदान गरे। एमसीसी नेपाल कम्प्याक्टको पूर्वतयारी चरणमा यथेष्ट प्रगति भएको सहमतिपछि उक्त घोषणा गरिएको हो। यससँगै एमसीसी कार्यान्वयनमा गएको घोषणा गरियो। २०७८ फागुन १५ मा संसद्बाट व्याख्यात्मक टिप्पणीसहित अनुमोदन भएको झन्डै डेढ वर्षपछि एमसीसी कार्यान्वयनमा गएको हो। नेपाल र अमेरिकाबीच २०७४ भदौ २९ गते एमसीसी परियोजना अघि बढाउने सम्झौता भएको थियो। जसअनुसार एमसीसीले ५० करोड अमेरिकी डलर अनुदान दिनेछ। त्यसमा नेपालले १९७ करोड डलर खर्च गर्नु पर्नेछ। एमसीसी र नेपालको गरी ६९७ करोड डलरमा आयोजना बनाउनु पर्नेछ। जसमा विद्युत् प्रसारण लाइन र सडक निर्माण आयोजना समेटिएका छन्। परियोजना कार्यान्वयनको चरणमा गइसकेपछि पनि राजनीतिक किचलोका कारण आयोजना समयमै सम्पन्न गर्नेमा चुनौती हुन सक्ने विज्ञहरूको भनाइ छ। एमसीसी कार्यान्वयनका ६ पूर्व सर्तमध्ये जग्गाको मुआब्जा वितरण तथा रुख कटानको काम बाँकी नै छ। आयोजना कार्यान्वयनसँगै यो कामलाई निरन्तरता दिने तयारी रहेको परियोजनाको भनाइ छ। यी परियोजना २०८५ सालसम्म निर्माण सम्पन्न हुनैपर्छ। उक्त समयसीमाभित्र आयोजना पूरा नभए एमसीसीले अनुदान फिर्ता लैजान्छ। यसको कार्यान्वयनसँगै सुरु भएको राजनीतिक विरोधले भने समयसीमालाई असर गर्न सक्ने विज्ञहरूको तर्क छ। नियोचित विरोधबाट यो परियोजना अघि बढिरहेको पूर्वसचिव कृष्ण ज्ञवाली बताउँछन्। तर, एमसीसीको सम्बन्धमा भएको बाह्रबुँदे व्याख्यात्मक टिप्पणीको औपचारिकीकरण सरकारले गर्नुपर्ने ज्ञवाली बताउँछन्। केही विवाद त थिए। व्याख्यात्मक टिप्पणी नभएको भए गाह्रो नै थियो, ज्ञवालीले भने। नेपालजस्तो मुलुकमा पूर्वाधार निर्माण र समससीमाभित्र निर्माण सम्पन्न गर्ने काम चुनौतीपूर्ण भए पनि समाधान नै गर्न नसकिने अवस्था सिर्जना नहुने उनको भनाइ छ। एमसीसीको बाह्रबुँदे व्याख्यात्मक टिप्पणीको कानुनी हैसियत के हो भन्नेमा अझै अस्पष्टता रहेको पूर्वाधारविज्ञ सूर्यराज आचार्य बताउँछन्। राजनीतिक उच्च तहका व्यक्तिहरूबाट नै एमसीसीको व्याख्यात्मक टिप्पणीमा प्रश्न उठ्नु भनेको भविष्यका लागि राम्रो नभएको उनको भनाइ छ। अनुदान सहयोगमा आएको सामान्य परियोजनालाई गलत ढंगले उछालिएको उनको तर्क छ। एमसीएनेपालका कार्यकारी निर्देशक खड्गबहादुर विष्ट भने सरकारको निर्देशन एवं एमसीसीको सहयोगबाट निश्चित बजेट र समयावधिमा आयोजनाहरू सफलतापूर्वक सम्पन्न हुने बताउँछन्। केके भयो परियोजनाको प्रगति ? एमसीएनेपालले विद्युत् प्रसारण आयोजनाअन्तर्गत प्रसारण लाइन एवं सबस्टेसन निर्माण सुपरिवेक्षण इन्जिनियरको खरिद प्रक्रियालाई अगाडि बढाइरहेको छ। परियोजनाले गएको जेठ महिनामा प्रसारण लाइन निर्माणका लागि परेका ६ वटा बोलपत्र सार्वजनिक गरेको छ। बोलपत्रको छनोट एमसीसी कार्यक्रम खरिद मार्गनिर्देशिकामा आधारित एमसीएनेपालको खरिद प्रक्रिया अनुरूप गरिनेछ। नुवाकोट जिल्लाको रातमाटे, तनहुँ जिल्लाको दमौली र नवलपरासी (बर्दघाट सुस्ता पश्चिम) जिल्लाको भुमहीमा गरिने ४०० केभी क्षमताको सबस्टेसन निर्माणका लागि १० करोड अमेरिकी डलरभन्दा बढीको बोलपत्र आह्वान भइसकेको छ। प्रसारण लाइन तथा सबस्टेसन निर्माण क्रियाकलापको सुपरिवेक्षणका लागि परामर्शदाता सेवा आपूर्ति प्रक्रियालाई पनि एमसीएनेपालले अगाडि बढाएको छ। निर्माणाधीन प्रसारण लाइन काठमाडौं जिल्लाको लप्सीफेदी र मकवानपुर जिल्लाको हेटौंडास्थित नेपाल विद्युत् प्राधिकरणका विद्यमान सबस्टेसनमा पनि जोडिनेछ। हाम्रै पहलमा सम्झौता भयो, अनुमोदन भयो, अहिले कार्यान्वयन चरण पुग्यो। तर, एमसीसी यहाँसम्म आउनुमा सबै सरकारको उत्तिकै भूमिका छ। मीन विश्वकर्मा, कांग्रेसका नेता एमसीएनेपालले निर्माण गर्ने तीन वटा सबस्टेसनका लागि बोलपत्र आह्वान भइसकेको छ। बोलपत्र दाखिला गर्ने अन्तिम मिति २०८० साल भदौ १८ गते तोकिएको छ। नुवाकोटमा निर्माण गरिने रातमाटे सबस्टेसनका लागि जग्गा प्राप्ति तथा मुआब्जा वितरण दुवै कार्य सम्पन्न भइसकेका छन्। प्रसारण लाइनका लागि जग्गा प्राप्ति र मुआब्जा वितरणका लागि हाल आवश्यक कानुनी प्रक्रिया पूरा गर्ने कार्य भइरहेको बताइएको छ भने जग्गा प्राप्ति एवं मुआब्जा वितरण कार्यको सुरु गरिसकेको छ। एमसीएनेपालले निर्माण गर्न लागेको प्रसारण लाइन तथा सबस्टेसनहरूका लागि आवश्यक जग्गा प्राप्तिका लागि करिब ६५० करोड अमेरिकी डलर आवश्यक पर्ने अनुमान गरिएको छ। निर्माणाधीन प्रसारण लाइन काठमाडौं जिल्लाको लप्सीफेदी र मकवानपुर जिल्लाको हेटौंडास्थित नेपाल विद्युत् प्राधिकरणका विद्यमान सबस्टेसनमा पनि जोडिनेछ। यस्तै, आयोजना क्षेत्रका रुख कटानी कार्यको तयारीको क्रममा परियोजना रहेको छ। एमसीएनेपालअन्तर्गत निर्माण गरिने प्रसारण लाइनका लागि आवश्यक रुख कटानसम्बन्धी स्वीकृतिका लागि वन मन्त्रालयसँग पत्राचार र समन्वय भइरहेको परियोजनाले जनाएको छ। हाल रुख गणनाका लागि वन मन्त्रालयले डिभिजन वन कार्यालयलाई पत्राचार गरिसकेको छ भने ती वन कार्यालयहरूको नेतृत्वमा रुख गणना कार्य सुरु भइसकेको छ। रुख गणना कार्य सम्पन्न भएपछि रुख कटानका लागि नेपाल सरकारको मन्त्रिपरिषद्बाट स्वीकृति लिइनेछ। अर्थमन्त्री डा प्रकाशशरण महत र मिलेनियम च्यालेनज कर्पोरेसन (एमसीसी)का कम्प्याक्ट सञ्चालनसम्बन्धी उपाध्यक्ष क्यामेरोन अल्फोर्ड बुधबार अर्थ मन्त्रालयमा आयोजित विशेष समारोहमा एमसीसी नेपाल कम्प्याक्ट कार्यान्वयन चरणमा प्रवेश सम्बन्धी पत्रमा हस्ताक्षर गर्दै । तस्बिर : अभिशेक महर्जन प्रसारण लाइनका लागि आवश्यक काटिने रुखको सोधभर्नाका रूपमा गरिने पुनः वृक्षरोपणको स्वरूप सम्बन्धमा वन मन्त्रालयसँग छलफल भइरहेको छ। ३ सय १५ किलोमिटर प्रसारण लाइन निर्माणका लागि ८ सय ५६ टावर निर्माण हुनेछन्। ३ सय ५४ हेक्टरमा फैलिएको वन क्षेत्रको २ लाख २ हजार रुख कटान गर्नुपर्ने वातावरण प्रभाव मूल्यांकन तथ्यांकले देखाएको छ। ती रूख कटानका लागि एमसीसीको मापदण्डले एक रुख बराबर एक बिरुवा रोप्ने भन्दै आएको छ। तर, नेपाल सरकारले एक रुखबराबर १० बिरुवा रोप्ने वा सोबराबरको पैसा बुझाउनुपर्ने भन्दै आएको छ। एमसीएनेपाल र यसका परामर्शदाताहरू हाल विस्तृत रुख गणनापूर्व स्थानीय बासिन्दाहरूसँगको परामर्श कार्यलाई अगाडि बढाइरहेका छन्। यस कार्यबाट पुनः वृक्षरोपण गरिनुपर्ने परिमाणबारे जानकारी प्राप्त हुने परियोजनाले बताएको छ। यस्तै, एमसीसी परियोजनाअन्तर्गत, पूर्वपश्चिम राजमार्गको दाङ जिल्लाबाट ७७ किलोमिटर सडक खण्ड स्तरोन्नति गरिनेछ। सडक मर्मत आयोजनाअन्तर्गत सडक विभागमा चारवटा प्रयोगशाला आस्फाल्ट मिक्स डिजाइन प्रयोगशाला, सुपरपेभ आस्फाल्ट प्रयोगशाला, भण्डारण प्रयोगशाला र सकटिङ एवम् कोर ड्रिलिङ उपकरण प्रयोगशाला निर्माण गरी उद्घाटन पनि गरिसकिएको छ। ती प्रयोगशालाले सडक मर्मत गर्न तथा सुरक्षित यातायात सञ्जाल निर्माण गर्नका लागि जलवायुमैत्री तथा दिगो प्रविधि उपलब्ध गराई सडक मर्मत आयोजना कार्यान्वयनका सन्दर्भमा महŒवपूर्ण भूमिका निर्वाह गर्नेछन्। सडक विभागसँगको साझेदारीमा एमसीएनेपालले फलिङ वेट डिफ्लेक्टोमिटर (एफडब्लूडी) उपकरण प्रयोग गरेर चार वटा प्रमुख सडक खण्डको डिफ्लेक्सन मापन गरिसकेको छ। यसैगरी एमसीएनेपाल र सडक विभागले संयुक्त रूपमा एफडीआर र सुपरपेभ प्रयोगशाला उपकरण जडान तथा सञ्चालनसम्बन्धी प्रशिक्षण पनि सञ्चालन गरिसकेको छ। एमसीसी परियोजनाका लागि २०६८ सालमा छनोट भएको नेपालले २०७४ भदौ २९ मा सम्झौतामा हस्ताक्षर गरेको थियो। २०७४ भदौ २९ गते तत्कालीन अर्थमन्त्री ज्ञानेन्द्रबहादुर कार्की वासिङ्टनडीसी पुगेर एमसीसीका कार्यवाहक सीईओ जोनाथन नासका साथ हस्ताक्षर गरेका थिए। २०७६ असोज १२ मा तत्कालीन अर्थमन्त्री डा युवराज खतिवडाले एमसीसी कार्यान्वयन सम्झौतामा हस्ताक्षर गरेका थिए। व्याख्यात्मक टिप्प्णी भन्दै राजनीति कायमै आफैंले लिखित निवेदन दिएर मागेको एमसीसीको विषयमाथि दलीय राजनीति कायमै छ। आफू अनुकूल स्वार्थमा एमसीसीको विषय उठाउने गरेका छन्। डा बाबुराम भट्टराईको नेतृत्वको तत्कालीन माओवादीको सरकारले नै पहिलो पटक एमसीसी चाहिन्छ भनेर निवेदन दिएको थियो तर पछि माओवादीले नै यसको चर्को विरोध गर्यो। त्यसबारे माओवादी कार्यकर्तालाई सडकमा उतार्यो। तर आफैंले एमसीसी अनुमोदनका पक्षमा संसद्मा मतदान गर्यो। माओवादी अध्यक्ष प्रचण्ड नेतृत्वको सरकारकै पालामा एमसीसी कार्यान्वयनमा पनि गयो। तर, माओवादीका नेताहरू अझै पनि व्याख्यात्मक टिप्पणीको बखेडा झिक्ने गरेका छन। प्रधानमन्त्री एवम् माओवादी केन्द्रका अध्यक्ष पुष्पकमल दाहाल आफैं पनि अन्योलग्रस्त मानसिकतामा छन्। प्रचण्डले पनि व्याख्यात्मक घोषणालाई स्वीकार गर्नेनगर्नेबारे अमेरिकाले स्पष्ट पार्नुपर्ने धारणा सार्वजनिक गरिरहेका छन्। माओवादी केन्द्रका महासचिव देव गुरुङ त बाह्रबुँदे घोषणालाई एमसीसी सम्झौताको लिखित अंग नबनाउँदासम्म कार्यान्वयन हुन नसक्ने दाबी गर्छन्। तर, परराष्ट्रविद् डा दिनेश भट्टराई भने एमसीसी कार्यान्वयनमा गइसकेपछि प्रश्न उठाउनुको कुनै तुक नरहेको बताउँछन्। आफैंले भोट हालेको छ, अनि अहिले प्रश्न उठाउन सुहाउँछ ? डा भट्टराईको प्रश्न छ यसले देशको कूटनीतिक गरिमा, प्रतिष्ठा, इज्जतमा असर पुर्याउँछ, विश्वसनीयता कम गर्नेछ। एमसीसी अगाडि बढिसकेकाले यो विषय उठाउने बेला समाप्त भइसकेको उनको भनाइ छ। अमेरिकाले नेपालको संसद्बाट अनुमोदन भएको विषय मान्छुभन्दा पनि नेपालका राजनीति दलको डब्बल स्ट्यान्डर्ड देख्दा पनि विचित्र लाग्ने गरेको उनको टिप्पणी छ। तर माओवादी महासचिव गुरुङले व्याख्यात्मक घोषणालाई सम्झौताको अंग नबनाए एमसीसी कार्यान्वयन नहुने चेतावनी दिएका छन्। गुरुङले सार्वभौम अधिकार सम्पन्न संसद्ले जारी गरेको बाह्रबुँदे घोषणाको अवज्ञा गरेकै हो ? भनेर प्रश्न गरे। २०७८ फागुन १५ गते नेपालको संसद्बाट बाह्रबुँदे घोषणासहित एमसीसी सम्झौताको अनुमोदन गरियो। त्यसबेला मन्त्रीलगायतका प्रायः सबै नेताहरूले बाह्रबुँदे घोषणालाई स्वीकार गरी त्यसलाई एमसीसी सम्झौताको अंग बनाइनुपर्ने र बाह्रबुँदे घोषणा स्वीकार नहुँदासम्म सम्झौता कार्यान्वयन नहुने भनी संसद्को रोस्टमबाट प्रतिबद्वता जाहेर पनि गरिएको थियो, महासचिव गुरुङले भनेका छन्, तर आजसम्म अमेरिकी एमसीसी कम्पनीले औपचारिक रूपमा, लिखित रूपमा बाह्रबुँदे स्वीकारेको देखिएको छैन। एमसीएनेपालले पनि बाह्रबुँदे सर्तबारे कुनै उल्लेख नगरी निरपेक्ष रूपमा परियोजना कार्यान्वयनको कुरा उठाइरहेको छ। माओवादी केन्द्रको प्रस्ट धारणा छ कि बाह्रबुँदे घोषणालाई एमसीसी सम्झौताको लिखित अंग नबनाउँदासम्म कार्यान्वयन हुन सक्दैन। तर, परराष्ट्रविद् भट्टराई भने एमसीसी कार्यान्वयन गर्नेमा सबै पार्टी क्लियर रहेको बताउँछन्। बाबुराम भट्टराईको सरकारले निवेदन लिएको हो, उनले भने, सुशील कोइरालाको पालामा फलो अफ गरियो। ओली सरकारले त डीपीआरको लागि पैसा नै लिएको थियो। सबै सरकार एमसीसी ल्याउने विषयमा लागेकै हुन्। कार्यान्वयनका बेला राजनीति गर्न खोजिएको उनको भनाइ छ। कांग्रेसको पहलमा एमसीसी पारित भएर कार्यान्वयनको अवस्था पुगेको छ। उनले भने, यो ससर्त अनुदान हो, यो राष्ट्रहितमा छ, यसले विकास र समृद्धिमा ठूलो भूमिका खेल्छ। समाजवादी मोर्चामा खटपट एमसीसीको कारण समाजवादी मोर्चामा विवाद बढेको छ। मोर्चाका पूर्वनिर्धारित सभाहरू एकाएक स्थगित भएका छन्। एमसीसीकै कारण धनगढीमा बुधबार हुन गइरहेको मोर्चाको कार्यक्रम स्थगित भएको छ। मोर्चाको एउटा घटक नेत्रविक्रम चन्द नेतृत्व नेकपा एमसीसीको विरोधमा आन्दोलनतिर लागेको छ। माइतीघरमा विप्लवसहितका चार पार्टीले एमसीसीको विरोधमा प्रदर्शन पनि गरेका छन्। यता माधव नेपाल नेतृत्वको एकीकृत समाजवादीमा पनि यो विषयमा विवाद छ। झलनाथ खनाल सुरुवातदेखि नै एमसीसीको विरोध गर्दै आएका छन्। कांग्रेसको चट्टानी अडान नेपाली कांग्रेस सुरुदेखि नै एमसीसीको पक्षमा दृढ छ। देउवा माओवादी केन्द्र र एकीकृत समाजवादीको नेतृत्वलाई एमसीसीको पक्षमा उभ्याउन सक्षम भएका हुन्। संसद्बाट अनुमोदन गर्ने बेलामा सरकार छोड्नुपर्ने अवस्था आएपछि माओवादी केन्द्र र एकीकृत समाजवादी एमसीसीको पक्षमा आएका थिए। नेपाली कांग्रेसका नेता मीन विश्वकर्माले देशको हितमा रहेको बताए। देशको विकास र समृद्धिमा एमसीसीको ठूलो योगदान हुनु उनको तर्क छ। कांग्रेसमा प्रचार विभाग प्रमुखसमेत रहेका विश्वकर्माले कांग्रेसको पहलमा नै एमसीसी पारित भएर कार्यान्वयन चरण पुगेको स्पष्ट पारे। हाम्रै पहलमा सम्झौता भयो, अनुमोदन भयो, अहिले कार्यान्वयन चरण पुग्यो, उनले भने, तर एमसीसी यहाँसम्म आउनुमा सबै सरकारको उत्तिकै भूमिका छ। उनले नेपालको समृद्धि र विकासको लागि आवश्यक भएकोले नै लिखित निवेदन दिएर एमसीसीको माग गरिएको स्मरण गराए। एमसीसीको प्रक्रिया सन् २०१२ मा नै सुरुवात भएको हो। दुई पटक निवेदन दिएपछि २०१६ मा मात्रै यो स्वीकार गरियो। २०१८ मा सम्झौता भयो। त्यो बेला नेपालमा अमेरिका आश्वस्ता खोज्यो। २५ प्रतिशत तिमी लगानी गर। अन्तिम अडिट हामी पनि गर्छौं। ट्रान्समिसन लाइन बनेपछि बेच्ने सुनिश्चितता पनि उसले खोज्यो। हामीले भारतसँग बेच्ने सम्झौता पनि गरेका छौं। तिम्रो देशको कानुन झन्झटिलो छ। त्यसैले संसद्बाट अनुमोद गर भन्यो अनि हामी संसद्बाटै अनुमोदन गर्यौं। व्याख्यात्मक टिप्पणी झुटको खेस्रा : ओली एमाले अध्यक्ष केपी शर्मा ओलीले तत्कालीन सत्तापक्षले जनता झुक्याउन व्याख्यात्मक घोषणा पास गरे पनि एमसीसीले त्यसलाई नमान्ने बताए। एमसीसी नेपालको संसद्ले अनुमोदन गरेको हुनाले कार्यान्वयनमा जाने उनको भनाइ छ। संसद्ले अनुमोदन गरेको कुरा कार्यान्वयनमा जान्छ ओलीले भने, त्यो बाह्रबुँदे घोषणा भन्ने जुन झुटको खेस्रो छ, त्यो झुटको खेस्रो उहाँहरूले (सत्तापक्षले) नेपाली जनतालाई दिएको धोकामात्रै हो, त्यो धोकाको एउटा प्रमाण हो। पूर्वप्रधानमन्त्रीसमेत रहेका ओलीले बाह्रबुँदे व्याख्यात्मक घोषणालाई सम्झौताको अंग हुन्छ भनेर तत्कालीन प्रधानमन्त्री र परराष्ट्रमन्त्रीले संसद्मा झुट बोलेको दाबी गरे। बाह्रबुँदे व्याख्यात्मक घोषणाका सन्दर्भमा तत्कालीन प्रधानमन्त्री र परराष्ट्रमन्त्रीले एमसीसीले मानिसकेको छ, उनले भने, सम्झौताको अंग हुन्छ भनेर संसद्मा नै बोलेर नेपाली संसद्लाई धोका दिनुभयो, झुट बोल्नुभयो र गलत प्रभाव पारेर पास गराउने बाटो लिनुभयो। एमसीसी पास गर्नु उपयुक्त हो होइन भन्ने विषयमा बेग्लै ढंगले सोच्नुपर्नेमा सरकारले त्यसबेला झुट बोलेर पारित गराएको उनको आरोप छ। प्रधानमन्त्री प्रचण्डले मंगलबार एमसीसीको उपाध्यक्ष नेपाल आएका बेला व्याख्यात्मक घोषणा मान्ने कि नमान्ने भनेर सोध्छु भनेका थिए। ओलीले प्रधानमन्त्री प्रचण्डले समाजवादी मोर्चामा एमसीसीको विषयमा विवाद आएपछि एमसीसी उपाध्यक्षसँग व्याख्यात्मक घोषणाका विषयमा सोध्ने बताएको थिए तर ओलीले भने एमसीसी उपाध्यक्षसँग प्रचण्डले यस विषयमा सोध्न नसक्ने जिकिर गरे। ओलीले भने सोध्न किन पर्यो, उहिले नै एमसीसीले जवाफ दिएको छ, उहिले नै भनेको छ, सम्झौताभन्दा वरपर कसका के घोषणामा कुनै सरोकार छैन जान्दैनौं भनेको छ। ओलीले जनतालार्ई अल्मल्याउनको लागि प्रधानमन्त्रीले व्याख्यात्मक टिप्पणीको विषयमा सोध्छु भनेको टिप्पणी गरे। त्यो जवाफ पनि थाहा छ, उहाँले सोध्ने पनि होइन, जनता अल्मल्याउनका लागि बोलेको हो। ओलीले भने। ओली भने जस्तो व्याख्यात्मक टिप्पणीको विषयमा एमसीसीका उपाध्यक्ष क्यामरुनले कतै केही बोलेको विषय बाहिर आएको छैन्। प्रधानमन्त्री प्रचण्डले पनि सोधेको भन्दै जानकारी कतै आएको छैन।"
नेपालको चुच्चे नक्सालाई मान्यता नदिएको भन्दै मेयर बालेनले गरे चीन भ्रमण रद्ध,"काठमाडौं : काठमाडौं महानगरपालिकाका मेयर बालेन साहले चीन भ्रमण रद्ध गरेका छन्। नेपालको चुच्चे नक्सालाई मान्यता नदिएको भन्दै मेयर साहले चीन भ्रमण रद्ध गराएका हुन्। चीनले पछिल्लो समय सार्वजनिक गरेको नक्सामा नेपालको चुच्चे नक्सा हटाएर बुच्चे नक्सा राखेकोप्रति आपत्ती जनाउँदै मेयर बालेनले चीन भ्रमण रद्द गराएको जानकारी गराएका छन्। चीनको निमन्त्रणामा उनी ५ दिने भ्रमणमा चीन जाँदै थिए । चुच्चे नक्सा झिकेर बुच्चे नक्सालाई कायम राख्नु नेपालीको संवदेशनशीलतामाथि चालेको गलत कदम बताउँदै मेयर साहले नैतिकताको आधारमा चीन भ्रमण रद्ध गरेको फेसबुकबाट जानकारी गराएका छन्। 'हामी नेपालले २०७७ साल जेठ ७ मा लिपुलेक, लिम्पियाधुरा र कालापानीलाई समेटेर नयाँ चुच्चे नक्सा निकालेका थियौं । नेपाली भूभागलाई चीनले नेपाललाई नै नसोधी भारतको देखाउनु हाम्रो संवेदनशीलतामाथि चालेको गलत कदम मानेका छौं । त्यसैले आज मेरो,चीनको निमन्त्रणामा हुँदै गरेको ५ दिने भ्रमण नैतिकताको आधारमा नजाने निर्णय गरेको छु ,'उनले फेसबुकमा लेखेका छन्। केही दिन पहिले चीनको प्राकृतिक स्रोत मन्त्रालयले नेपालको चुच्चे नक्सालाई हटाएर पहिलेको बुच्चे नक्सा कायम गरी नेपालको नक्सा सार्वजनिक गरेको छ ।"
विमानस्थलबाट सुन तस्करी प्रकरण : दावा छिरिङले निमा तामाङको नाममा नागरिकता लिएको पुष्टि,"काठमाडौँ : सुन तस्करी प्रकरणमा पक्राउ परेका तिब्बती मुलका बेल्जियमको पासपोर्टधारी दावा छिरिङले काभ्रेपलाञ्चोक जिल्ला प्रशासन कार्यालयबाट निमा तामाङका नाममा नागरिकता लिएको पुष्टि भएको छ। गृहमन्त्रालयका अनुसार उनले काभ्रेपलाञ्चोकको नमोबुद्ध नगरपालिका११ का पेमा तामाङको छोरो बनेर नागरिकता लिएको गृह मन्त्रालयले बनाएको छानबिन टोलीले पुष्टी गरेको छ। गृह मन्त्रालयका प्रवक्ता नारायणप्रसाद भट्टराईका अनुसार उक्त विषयमा छानबिन गर्न गत साउन २२ गते गृह मन्त्रालयको नागरिकता तथा राष्ट्रिय परिचयपत्र व्यवस्थापन शाखाका उपसचिव कृष्णबहादुर कटुवालको संयोजकत्वमा पाँच सदस्यीय छानबिन समिति गठन गरिएको थियो। समितिमा गृह मन्त्रालयको कानुनी शाखा अधिकृत प्रमोद विक, काभ्रेपलाञ्चोकका प्रहरी नायब उपरीक्षक ढुण्डीराज न्यौपाने, अध्यागमन विभागका अधिकृत खेमराज सापकोटा र जिल्ला प्रशासन कार्यालय काभ्रेका प्रशासकीय अधिकृत मीनराज थापा थिए। समितिले दुई हप्ता लगाएर गरेको अनुसन्धानमा उनले नेपालबाट नागरिकता लिएको पुष्टि भएको हो। उनी नेपालमा बेल्जियमको नागरिकका रुपमा पर्यटक भिसामा आएको अवस्थामा पक्राउ परेका थिए। उनले नेपाली नागरिकता लिएको पाइएपछि तथ्य पुष्टि गर्न अनुसन्धान टोली गठन गरिएको थियो। सो नागकिरताको यकिन गर्न गरिएको अनुसन्धानमा उनले कीर्ते गरेर नेपाली नागरिकता लिएको पुष्टि भएको छानबिन समितिका एक सदस्यले जानकारी दिए। उनले भने, निमा लामाको नामबाट नागकिरता लिएको पुष्टि भयो, अनुसन्धानमा उनको सिआइबी, अध्यागमन विभागमा भएको बायोमेट्रिक र हिरासतमा भेटेर लिएको बायोमेट्रिक मिलेकाले उनकै नागकिरता भएको पुष्टि गरेका छौँ। समितिले बनाएको प्रतिवेदन मन्त्रालयलाई बुझाइसकिएको छ। थप अपराध अनुसन्धान भने सिआइबीलाईले नै हेर्ने गरी सिफारिस गरिएको पनि समितिले जनाएको छ। दावालाई गत साउनको १३ गते शनिबार राजस्व अनुसन्धान विभागले पक्राउ गरेको थियो। ठमेलको होटल भियानामा छापा मारी उनलाई पक्राउ गरिएको थियो। १७ वर्षअघि पनि उनी पक्राउ परेका थिए। उनले २०७४ पुस २० गते नागकिरता लिएको खुलेको थियो। उनीसहित अन्य केही व्यक्तिले पनि नेपाली नागरिकता लिएको खुलेको छ। केहीसँग भारतीय आधार कार्डसमेत भेटिएको थियो। गत साउन ३ गते ब्रेक शुमा राखेर ल्याइएको ६० किलो सात सय १६ ग्राम सुन राजस्व अनुसन्धान विभागले बरामद गरेको थियो। अहिले उक्त प्रकरणको अनुसन्धान प्रहरीको केन्द्रीय अनुसन्धान ब्यूरो सिआइबीले गरिरहेको छ। छ विदेशीसहित २५ जना पक्राउ गरी सिआइबीले अनुसन्धान गरिरहेको छ। त्यसमा केही भारतीय केही चिनियाँ नागरिक पनि छन्। सुन प्रकरणकै सूचना सङ्कलनका लागि सिआइबीका प्रहरी वरिष्ठ उपरीक्षक दिनेश आचार्यलाई हङकङ पठाइएको छ।"
राजनीतिमा अवसरवाद र अराजकता चुनौती : एमाले,"सिरहा : राष्ट्रिय राजनीति र आन्दोलनमाथि नयाँ चुनौती थपिएको निष्कर्ष निकाल्दै स्थितिलाई परिवर्तन ल्याउन एकजुट हुने निर्णय गर्दै एमालेको २५औं सचिवालय बैठक सकिएको छ। सिरहाको विष्णुपुरकट्टी सर्रेअम्बासमा बुधबार सकिएको बैठकले यस्ता चुनौतीलाई समाधान गर्दै जानेसहितका आठबुँदेमा विभिन्न प्रस्ताव र प्रतिबद्धता पनि जनाएको छ। यसपटक एमालेले आफ्नो ऐतिहासिक स्थलमा सचिवालय बैठक राखेको थियो। यहाँ चौथो ऐतिहासिक राष्ट्रिय महाधिवेशन पनि भएको थियो। सम्पन्न बैठकले यस ऐतिहासिक स्थललाई मुक्तिकामी जनता र प्रगतिशील शक्तिहरूको भावना र संकल्पलाई प्रेरित गर्ने गरी जनतासँग मिलेर पर्यटकीय गन्तव्यको रूपमा विकास गर्ने पनि निर्णय गरेको छ। पोलिटब्युरो सदस्य लीलानाथ श्रेष्ठका अनुसार स्थानीय जनताको चाहनाअनुरूप विभिन्न पूर्वाधारका कामहरूलाई अगाडि बढाउने निर्णय पनि भएको छ। नेकपा एमालेलाई यो ठाउँसम्म ल्याइपुर्याउने नीति र नेतृत्व चयन गरेको यो ऐतिहासिक ठाउँ हो। पार्टीले यसलाई राम्रोसँग बुझेको छ, श्रेष्ठले भने, त्यही भएर यो ठाउँलाई ऐतिहासिक पर्यटकीय गन्तव्यस्थल बनाउने निर्णय गरेका छौं। बैठकमा सहभागी नेताहरूका अनुसार नेता र नेतृत्व दुवै चुनिएको चौथो राष्ट्रिय महाधिवेशनले नेता मदन भण्डारीलाई महासचिव चयन गरेको यो स्थान हो। उक्त बैठकले मदन भण्डारीले गरेको योगदानको गर्व गर्दै उच्च मूल्यांकनसमेत गरेको छ। बैठकस्थलमा मदन भण्डारीको स्तम्भ बनाउने निर्णयसँगै शिलान्याससमेत यसै समय भएको छ। स्तम्भको शिलान्यास पार्टी अध्यक्ष केपी शर्मा ओलीले गरेका छन्। यसअघि ९ गते बैठक बस्ने एमालेले घोषणा गरेको थियो। प्रतिकूल मौसमका कारण १३ गतेलाई बैठक सारिएको थियो। बुधबार पनि ११ बजे गर्ने भनिएको बैठक करिब ३ बजेमात्र सुरु भएको थियो। सर्रे खोलामा बाढी आएका कारण धेरै नेताहरू बैठकस्थल पुग्न करिब २ किलोमिटर पैदल र स्थानीय कार्यकर्ताको मोटरसाइकल चढेर पुगेका थिए। बाढी कम भएपछिमात्र अध्यक्ष ओली आएका थिए। यही घरमा २०४६ भदौ ९ देखि १४ गतेसम्म तत्कालीन नेकपा (माले) को चौथो राष्ट्रिय महाधिवेशन सम्पन्न भएको थियो। सरकार भ्रष्टाचारमा लिप्त छ : ओली नेकपा (एमाले)का अध्यक्ष केपी शर्मा ओलीले वर्तमान सरकार आफैं भ्रष्टाचारमा लिप्त भएको आरोप लगाएका छन्। बैठकपछि आयोजित सम्मान कार्यक्रममा बोल्दै पूर्वप्रधानमन्त्री ओलीले सुन काण्डलगायत अन्य भ्रष्टाचारको काण्डमा सरकार लिप्त रहेको आरोप लगाए। भने, सरकारले सुनकाण्डलाई सुरुमा मिडिया स्ट्न्ट गरे पनि अहिले भ्रष्टाचारी र तस्कर जोगाउने खेलमा छ। उनले आफ्नो पार्टीका नेताहरूलाई फसाउन जलहरि काण्डदेखि टिस्टेटसम्मको काण्डहरूलाई उचालेर मुख्य घटनालाई दबाउन खोजेको बताए। सरकारको हिम्मत छ भने सबै काण्ड उचालोस्, अन्य पार्टीका एउटा नेता पनि बच्ने छैन, सबै खोरभित्र हुनेछन्, उनले भने। बैठकले गरेका निर्णयहरू नेकपा एमालेको केन्द्रीय सचिवालयको विशेष बैठक सम्पन्न भएपछि केन्द्रीय प्रचार तथा प्रकाशन विभाग प्रमुख राजेन्द्र गौतमले विज्ञप्ति जारी गर्दै निम्न ८ बुँदे निर्णयहरू सार्वजनिक गरेका छन्। १ तत्कालीन नेपाल कम्युनिस्ट पार्टी (माले) द्वारा आयोजित नेपाल कम्युनिस्ट पार्टीको चौथो राष्ट्रिय महाधिवेशन नेपाली कम्युनिस्ट आन्दोलनको एउटा विशिष्ट र ऐतिहासिक परिघटना थियो। २०१९ सालमा आयोजित तेस्रो राष्ट्रिय महाधिवेशनपछि विभाजित र विखण्डित हुँदै क्षत्विक्षत अवस्थामा पुगेको कम्युनिस्ट आन्दोलनलाई जगैदेखि पुनर्गठन, पुनर्निर्माण र क्रान्तिकारी धारमा एकताबद्ध बनाउने प्रयासस्वरूप सुरु भएको झापा आन्दोलन, त्यसको प्रकाशमा कोअर्डिनेसन केन्द्रको गठन र नेपाल कम्युनिस्ट पाटी (माले)को गठन आफैंमा आन्दोलनको पुनर्जीवनका कोसेढुंगाहरू थिए। दर्जनौं क्रान्तिकारी समूहहरूलाई एकताबद्ध पार्दै मुलुकको मुख्य कम्युनिस्ट शक्तिका रूपमा स्थापित नेपाल कम्युनिस्ट पार्टी (माले)द्वारा आयोजना गरिएको नेपाल कम्युनिस्ट पार्टीको यस ऐतिहासिक महाधिवेशनले झन्डै ३० वर्ष अगाडि टुटेको कम्युनिस्ट आन्दोलनको कडीलाई जोड्ने काम गर्यो। हामीले महाधिवेशनलाई नेकपा (माले) को महाधिवेशन नभई नेकपाको चौथो महाधिवेशन नामकरण गर्नुको मुख्य उद्देश्य पनि यही टुटेको कडीलाई जोड्दै कम्युनिस्ट आन्दोलनलाई एकताबद्ध गर्नु थियो। महाधिवेशनबाट पारित प्रस्तावमा भनिएको छ महाधिवेशन नेपाल कम्युनिस्ट पार्टीको पहिलो र दोस्रो राष्ट्रिय महाधिवेशन तथा सन् १९६२ मा केशरजंग रायमाझी गुटका विरुद्ध संघर्ष गर्दै सम्पन्न भएको तेस्रो राष्ट्रिय महाधिवेशनको वैधानिकतालाई मान्यता प्रदान गर्दछ र हाम्रो पार्टीलाई नेपाल कम्युनिस्ट पार्टीभित्रको क्रान्तिकारी माक्र्सवादीलेनिनवादी धाराको पुनस्र्थापना र विकासको अनिवार्य परिणामका रूपमा मूल्यांकन गर्छ। त्यो निर्णय कति दूरदर्शी र सही थियो भन्ने कुरा २०४७ पुसमा भएको नेकपा (माले) र नेकपा (माक्र्सवादी)को एकीकरण, २०५० मा तेस्रो राष्ट्रिय महाधिवेशनबाट महासचिवका रूपमा निर्वाचित कमरेड तुल्सीलालले नेतृत्व गर्नुभएको समूहसँगको एकीकरणलगायतका घटनाक्रमले पुष्टि गर्छन्। यिनै ऐतिहासिक मोडहरू हुँदै अगाडि बढेको नेकपा (एमाले)ले आज नेपाली कम्युनिस्ट आन्दोलनको मुख्य शक्ति, मूलप्रवाह र सही क्रान्तिकारी धारको प्रतिनिधित्व गर्छ। २ यस महाधिवेशनबाट कमरेड मदन भण्डारीको प्रस्तावमा नेपाली क्रान्तिको विशिष्ट कार्यक्रम पारित गर्दै इतिहासमा पहिलोपल्ट बहुदलीय जनवादी शासन प्रणाली स्थापना गर्ने संकल्प गरिएको थियो। अन्तर्राष्ट्रिय कम्युनिस्ट आन्दोलनमा उत्पन्न ठूला विवादहरूको पृष्ठभूमि, कम्युनिस्ट पार्टी हुनका लागि त्यसले हिंसात्मक बाटो र जनवादी (या सर्वहारा) अधिनायकत्वको अवधारणा बोकेकै हुनुपर्ने जस्तो गरेर स्थापना गरिएका कतिपय गलत संगठनहरू र कम्युनिस्ट आन्दोलन जडसूत्रवाद तथा विसर्जनवादको चुनौतीबीचबाट गुज्रिरहेको बेला निकालिएको यो निष्कर्ष आफैंमा ऐतिहासिक महत्त्वको थियो। यस पार्टीमा २०३७ साल र त्योभन्दा अघिदेखि सञ्चालित विचारधारात्मक बहसको वस्तुनिष्ठ संश्लेषण तथा सही निष्कर्ष थियो। यसले नेपाली क्रान्तिको आफ्नै मौलिक, सिर्जनात्मक तथा विशिष्ट बाटोको दिशानिर्देश गरेको थियो। चौथो राष्ट्रिय महाधिवेशनको यसै निष्कर्षलाई अझ मूर्त, व्यापक र सैद्धान्तिकीकृत गर्दै २०४९ सालमा सम्पन्न पाँचौं राष्ट्रिय महाधिवेशनबाट हामीले नेपाली क्रान्तिको मौलिक कार्यक्रमका रूपमा जनताको बहुदलीय जनवाद पारित गर्यौैं, जुन आज नेपाली विशिष्टतामा माक्र्सवादको सिर्जनात्मक प्रयोग तथा नेपाली क्रान्तिको मौलिक सिद्धान्तका रूपमा स्थापित छ। गएका ३० वर्षका व्यावहारिक परीक्षणका क्रममा यस सिद्धान्तको सच्चाइ बारम्बार पुष्टि भएको छ र यसले नेपाली कम्युनिस्ट आन्दोलनलाई मात्रै होइन, सिंगोे नेपाली समाजलाई सही दिशाबोध र मार्गदर्शन गरेको छ। जबजको बिजारोपण गर्ने महाधिवेशनका रूपमा चौथो राष्ट्रिय महाधिवेशनको ऐतिहासिक महत्त्व छ। ३ चौथो महाधिवेशनले कमरेड मदन भण्डारीलाई सर्वसम्मत रूपमा महासचिव निर्वाचित गरेको थियो। त्यसो त २०३० को दशकको उत्तराद्र्धदेखि नै वैचारिक नेताको रूपमा कमरेड मदन भण्डारीको पार्टीमा गहिरो छाप पर्न सुरु भइसकेको थियो। नेपाली समाजको प्रधान अन्तरविरोध के हो ? नेपाली क्रान्तिको मौलिक कार्यक्रम कस्तो हुनुपर्छ र यसका आम तथा विशिष्ट पक्षहरूबीचको अन्तरसम्बन्ध के हो ? राजनीतिक स्वतन्त्रता र पार्टी स्वतन्त्रताका अर्थ, महत्त्व र सीमाहरू के हुन् ? जनमत संग्रहको घोषणालाई कसरी हेर्ने र यससम्बन्धी कस्तो नीति अवलम्बन गर्ने ? संघर्षका मुख्य स्वरूप र संगठनका मुख्य चरित्र कस्तो हुनुपर्छ ? कम्युनिस्ट पार्टीले प्रजातन्त्र र मानवअधिकारसम्बन्धी कस्तो दृष्टिकोण लिनुपर्छ र यसको अगुवाइ कसरी गर्नुपर्छ ? आन्दोलनको मञ्चका रूपमा पञ्चायती निर्वाचन र निकायहरूको उपयोग गर्न सकिन्छसकिन्न ? जस्ता अनेकौं गम्भीर वैचारिकराजनीतिक प्रश्नहरूमा उहाँले पार्टीलाई सही मार्गदर्शन गरिरहनुभएको थियो। त्यसैले महाधिवेशनबाट महासचिवका रूपमा उहाँको चयन स्वाभाविक, सही र दूरदर्शी निर्णय थियो। मदन भण्डारीजस्ता मेधावी, नवीन विचारक र लोकप्रिय नेतालाई महासचिव चयन गर्ने चौथो राष्ट्रिय महाधिवेशनको निर्णयको विशेष महत्त्व छ। ४ महाधिवेशनले निरंकुश राजतन्त्र र पञ्चायती तानाशाहीका विरुद्ध जनवाद, जनजीविका र राष्ट्रियताका न्यूनतम् साझा सवालहरूमा एकजुट हुन र राष्ट्रव्यापी रूपमा संयुक्त जनआन्दोलनको उभार सिर्जना गर्न देशमा विद्यमान सबै वामपन्थी तथा गैरवामपन्थी शक्तिहरूलाई आह्वान गर्यो। त्यस नीति र आह्वानलाई व्यवहारमा सार्थक तुल्याउनु सहज थिएन, तर पार्टीले त्यस सम्बन्धमा ठोस पहल पनि गर्यो। महाधिवेशनबाट पारित संयुक्त जनआन्दोलनको यसै कार्यदिशाका आधारमा लगत्तै संयुक्त वाममोर्चाको गठन भयो, नेपाली कांग्रेससँग सहकार्य र संयुक्त मोर्चाको निर्णय भयो र २०४६ साल फागुन ७ गतेबाट सुरु भएको ऐतिहासिक जनआन्दोलनले ५१ दिन लामो कठोर र बलिदानी संघर्षपश्चात् राजतन्त्रको निरंकुशता र पञ्चायती तानाशाहीको अन्त्य गर्यो। यसरी महाधिवेशनले कमरेड पुष्पलालले दशकौं अगाडि प्रस्ताव गर्नु भएको तर नेपाली कांग्रेसका गलत सोचका कारण कार्यान्वयन हुन नसकेको संयुक्त जनआन्दोलनको कार्यदिशालाई मूर्तरूप दिने र कार्यान्वयन गर्ने ऐतिहासिक अभिभारा सम्पन्न गर्यो। ३० वर्ष लामो पञ्चायती तानाशाहीको अन्त्य गर्न संयुक्त जनआन्दोलनको जग बसाल्ने र पार्टीलाई संयुक्त आन्दोलनको वैचारिक नेताको रूपमा स्थापित गर्ने ऐतिहासिक मञ्चका रूपमा चौथो राष्ट्रिय महाधिवेशनको युगीन महत्त्व छ। ५ चौथो राष्ट्रिय महाधिवेशनले नेपाल कम्युनिस्ट पार्टीका संस्थापक महासचिव कमरेड पुष्पलालले आफ्नो जीवनकालमा पार्टी र क्रान्तिलाई अघि बढाउन दिनु भएका सकारात्मक योगदानहरूको उच्च मूल्यांकन गर्यो र उहाँप्रति हार्दिक सम्मान प्रकट गर्यो। नेपाली कम्युनिस्ट आन्दोलनमा विभाजन आएसँगै इतिहासलाई निषेध गर्ने, त्यसको अवमूल्यन गर्ने र पार्टीका संस्थापकसहित अन्य नेताहरूलाई कतिपय विषयमा असहमति भएकै आधारमा अपमान, निन्दा र विरोध गर्नेजस्ता अपसंस्कृतिहरू पनि देखा परेका थिए। यस्तै अपसंस्कृति, संक्रीर्णता र गुटगत मान्यताको सिकार कमरेड पुष्पलाललाई पनि बनाइएको थियो। उहाँलाई लाञ्छित गर्ने र उहाँका योगदानहरूलाई अस्वीकार गर्ने प्रवृत्ति विभिन्न समूहमा देखा परेको थियो। महाधिवेशनले यस्ता प्रवृत्तिहरूलाई अस्वीकार गर्दै नेपाली कम्युनिस्ट आन्दोलनमा पुष्पलालका योगदानहरूलाई पुनस्र्थापित गर्ने अत्यन्त महत्त्वपूर्ण निर्णय गरेको थियो। ६ महाधिवेशनले कमरेड माओत्सेतुङले दिनु भएका योगदानहरू र चिनियाँ क्रान्तिका अनुभवहरूबाट सिक्ने तर मार्गदर्शक सिद्धान्तका रूपमा भने माओत्सेतुङ विचारधारालाई कायम नराख्ने निर्णय गर्यो। यो निर्णय नेपाली क्रान्तिलाई आफ्नै यथार्थ धरातलमा उभ्याउने, आन्दोलनलाई कुनै पनि विदेशी अनुभवहरूको यान्त्रिक अन्धानुकरण र नक्कलबाट मुक्त गर्ने, माक्र्सवादको सिर्जनात्मक प्रयोगबाट क्रान्ति तथा समाजवाद निर्माणको आफ्नै मौलिक बाटो अन्वेषण गर्ने सन्दर्भमा अत्यन्त महत्त्वको निर्णय थियो। ७ अत्यन्त कठिन र प्रतिकूल परिस्थितिका माझ, भूमिगत रूपमा आयोजना गरिएको भए पनि महाधिवेशनमा जनवाद र पार्टीको आन्तरिक लोकतन्त्रको उच्चतम् अभ्यास गरिएको थियो। सबै प्रतिनिधिहरूका लागि यो आफ्नो जीवनको पहिलो राष्ट्रिय महाधिवेशन थियो, पहिलो अनुभव थियो। तर सबै प्रतिनिधि जीवन्त बहसमा सहभागी हुनुभयो। अनेकौं प्रश्नमा बहसमात्रै भएनन्, मार्गदर्शक सिद्धान्त, मूल कार्यनीतिक नारा तथा विभिन्न राजनीतिक शक्तिहरूका वर्गचरित्र सम्बन्धमा मतदान समेत भयो। आफ्ना मतहरू मतदानका क्रममा पराजित भए पनि विचार प्रस्तोता कमरेडहरूले अनुशासन, पार्टी गोपनीयता र महाधिवेशनका निर्णयहरूप्रतिको प्रतिबद्धता उदाहरणीय रहेको थियो। ८ २०१७ सालमा राजा महेन्द्रले पार्टीहरूमाथि प्रतिबन्ध लगाउँदै निर्दलीय र निरंकुश शासनसत्ता थोपरेपछि देशभित्र पार्टी गतिविधिहरू आयोजना गर्न कति कठिनाइ थियो भन्ने कुरा सहजै अनुमान गर्न सकिन्छ। सयौं नेताहरू गिरफ्तार भएर बन्दीजीवन बिताउन बाध्य भएको, दर्जनौं नेताहरू निर्वासित भएको, सयौंसय नेता कार्यकर्ताहरूले कष्टकर भूमिगत जीवन जिउन बाध्य भएको र पार्टी संगठन त परको कुरा, जनसंगठनहरू, सामुदायिक संगठनहरू र सरोकारवाला संगठनका गतिविधिहरूमा समेत कडाइका साथ रोक लगाइएको त्यो कालखण्ड असाध्यै प्रतिकूल कालखण्ड थियो। जेल सार्ने निहुँमा राजनीतिक बन्दीहरूको हत्या गरिनु, बाटोमा जम्काभेट भएका राजनीतिक नेताहरूलाई त्रूरतापूर्वक मारिनु र शान्तिपूर्ण आन्दोलनमा समेत बर्बर दमन गरिनु आमघटना जस्तै थिए। त्यसैले विभाजित कम्युनिस्ट आन्दोलनका कुनै पनि समूह र अन्य राजनीतिक पार्टीहरूले समेत देशभित्र यस तहको राजनीतिक मञ्चको आयोजना गर्ने परिकल्पना नै नगरेको त्यस प्रतिकूल अवस्थामा नेकपा (माले)ले जनताको आश्रय, संरक्षण र मायाका बीच जुन ऐतिहासिक महाधिवेशन आयोजना गर्यो, त्यो आफैंमा अद्वितीय र पार्टी तथा जनताबीचको अन्योन्याश्रित सम्बन्धको अनुपम नमुना थियो। श्रमजीवी जनता नै पार्टीका मुख्य आधार हुन्, तिनीहरू नै पार्टीको ऊर्जाका स्रोत हुन् र हरेक संकटबाट पार्टीलाई संरक्षण गर्ने सामथ्र्य उनीहरूमा छ भन्ने कुरा त्यस भेगका श्रमजीवी जनताहरूले प्रदर्शित गरेका छन्। जनताबाट प्रदर्शित त्यस माया, सुरक्षा र आश्रय आज पनि हाम्रा लागि प्रेरणाको स्रोत रहेको छ। चौथो महाधिवेशन सम्पन्न भएको आज ३४ वर्ष व्यतित भएको छ। मुलुकको राजनीतिमा पनि ठूला परिवर्तनहरू भएका छन्। मुलुक त्यतिबेला विद्यमान पञ्चायती तानाशाही र राजतन्त्रलाई समाप्त पार्दै लोकतान्त्रिक गणतन्त्रमा प्रवेश गरेको छ। जनताका प्रतिनिधिले बनाएको संविधानबाट सञ्चालित छ। जनताका अधिकारहरू संविधानमा संरक्षित छन्। त्यतिबेलाको प्रतिबन्धित नेपाल कम्युनिस्ट पार्टी आज देशकै मुख्य राष्ट्रिय शक्तिका रूपमा स्थापित भएको छ। जनताको बहुदलीय जनवादको मार्गदर्शनमा समृद्ध नेपाल, सुखी नेपालीको राष्ट्रिय आकांक्षा पूरा गर्न बाँकी नै छ। राष्ट्रियतालाई सुदृढ गर्ने हाम्रो अभियान जारी नै छ। पछिल्ला समय राष्ट्रिय राजनीतिमा अवसरवाद र अराजकता चुनौती बनेर तेर्सिएका छन्। समाज र राजनीतिमा देखा परेका विकृति, विसंगति, भ्रष्टाचार, राजनीतिको अपराधीकरण र अपराधको राजनीतीकरण एवं अस्थिरताले हाम्रो आन्दोलनमाथि नयाँ चुनौती थपिदिएको छ। यतिबेला जनताले भोग्नु परिरहेका कष्टहरूप्रति पार्टी गम्भीर छ र स्थितिमा परिवर्तन ल्याउन पनि गम्भीरताका साथ प्रयत्नशील छ। यस्तो स्थितिमा बसेको केन्द्रीय सचिवालयको यो बैठक चौथो राष्ट्रिय महाधिवेशनका ऐतिहासिक योगदानको उच्च मूल्यांकनसहित स्मरण गर्दछ, महाधिवेशनबाट महासचिवमा निर्वाचित कमरेड मदन भण्डारीका योगदानहरूप्रति गर्व गर्दछ र जनता तथा पार्टीबीचको घनिष्ट सम्बन्धलाई अझ प्रगाढ बनाउने संकल्प गर्दछ। यस ऐतिहासिक स्थललाई मुक्तिकामी जनता र प्रगतिशील शक्तिहरूको भावना र संकल्पलाई पे्ररित गर्ने पर्यटकीय गन्तव्य बनाउन यहाँका जनतासँग मिलेर, उहाँहरूकै चाहनाअनुरूप विभिन्न पूर्वाधारका कामहरूलाई अगाडि बढाउने प्रण गर्दछ।"
सुर्खेतमा प्रधानमन्त्रीको उद्घोष भ्रष्टाचारविरुद्धको लडाइँ रोकिँदैन,"वीरेन्द्रनगर : नेकपा माओवादी केन्द्रका अध्यक्ष एवं प्रधानमन्त्री पुष्पकमल दाहालले भ्रष्टाचारविरुद्धको लडाइँ नरोकिने बताएका छन्। बिहीबार कर्णाली प्रदेशको राजधानी सुर्खेतमा आयोजित समाजवादी मोर्चाको सन्देश सभालाई सम्बोधन गर्दै प्रधानमन्त्री दाहालले सरकार सुशासन र समृद्धिका लागि बनेको बताए। कुनै पनि हालतमा चुनौतीहरू सामना गर्ने उनको भनाइ छ। 'अहिलेको सरकारको मूल मुद्दा नै सुशासन, सामाजिक न्याय र समृद्धि हो। त्यसका लागि सरकारले आफ्नो गति बढाइरहेको छ। अहिले परिवर्तनका उपलब्धिहरूको रक्षा गर्नु सरकारको अर्को मुख्य कार्यभार हो। हामी वैज्ञानिक समाजवादको अभियानमा छौं,' उनले भने। उनले समाजवादी मोर्चा नेपालको कम्युनिस्ट आन्दोलनको एकता भएको बताए। उनले थपे, 'देशमा सुसाशन र समाजवादको कुरामा यो मार्चा एकैठाउँमा हुन्छ। यसलाई धेरै समय निरन्तरता दिन्छौं। अब बाँकी जीवन देश र जताको पक्षमा रहेर काम गर्ने मेरो संकल्प छ।' नेकपा एमाले अध्यक्ष केफ शर्मा ओलीलाई इंगित गर्दै उनले अहिलेको परिवर्तनका बाहक नभएको बताए। 'ती मान्छे यो उपलब्धि हासिल गर्ने अभियानमा थिएनन्। माधव नेपाल, विप्लव र उपेन्द्र यादव मुलुकको परिवर्तनको पक्षमा लडेका नेता हुन्। 'ती नेताहरूसहित हामी एक ठाउँमा उभिएका छौं। अब यो मोर्चाले मुलुकको विकास र समृद्धिको अभियानको नेतृत्व गर्छ,' उनले भने।"
"एक व्यक्ति, एक पद र एक समितिको व्यवस्था लागू गर्दै जसपा","काठमाडौं : जनता समाजवादी पार्टीले नेपालमा एक व्यक्ति, एक पद र एक समितिको व्यवस्था कडाइका साथ लागू गरिने भएको छ । पार्टीका कुनै सङ्गठन, विभाग या पदाधिकारीमा पनि एक व्यक्ति एक पदको मान्यतालाई कायम गरिने भएको सो पार्टीले जानकारी दिएको छ । हाल पार्टीले सञ्चालन गरेको तीन महिने सङ्गठन विस्तार तथा सुदृढीकरण अभियानको मुख्य कार्य पार्टीलाई वैचारिक र राजनीतिकरूपले सक्षम बनाउनु र पार्टीगत समितिलाई विधानले व्यवस्था गरे बमोजिमको पदाधिकारी र सदस्य सङ्ख्यामा सीमित गरी गठन, पुनर्गठन र रूपान्तरण गर्नु रहेको पार्टीका केन्द्रीय प्रचारप्रसार तथा प्रकाशन विभाग प्रमुख पूर्ण बस्नेतले जानकारी दिए । उनका अनुसार जसपाले पार्टीको अधिकार पार्टी सदस्यमा निहीत रहने व्यवस्था गरेको छ । सोअनुसार पार्टीका प्रादेशीक संरचनले पनि आफ्नो क्षेत्राधिकारभित्रका काम आफै गर्न सक्ने भएकाले एक व्यक्ति, एक पद र एक समितिमा रहेरै काम गर्नुपर्ने व्यवस्था गरिएको हो ।  रासस"
विद्यालयमा जंकफुड निरुत्साहित गर्न विद्यार्थीलाई टिफिन बक्स,"ढल्केवर : सर्लाहीको चन्द्रनगर गाउँपालिकामा जंकफुड निरुत्साहित गर्न सामुदायिक विद्यालयहरूमा टिफिन बक्स वितरण गरिएको छ। विद्यालयमा जंकफुड (पत्रु खाना) निरुत्साहित गरी बालबालिकाहरूलाई घरमा तयार गरिएको खाजा खाने बानीको विकास गरी विद्यार्थीहरूको पोषण, स्वास्थ्य र शिक्षण सिकाई सुधारका लागि टिफिन बक्स वितरण गरिरहेको गाउँपालिका अध्यक्ष राजकुमार महतोले जानकारी दिए। उनका अनुसार टिफिन बक्स वितरणसँगै गाउँपालिकाले पोषण सम्बन्धी अनुशिक्षण कार्यक्रम सञ्चालन गरिरहेको छ। गाउँपालिकाका सामुदायिक विद्यालय अन्तर्गत कक्षा ६ देखि कक्षा १२ सम्मका १ हजार ६ सय विद्यार्थीलाई टिफिन बक्स वितरण गर्ने कार्यक्रम रहेको अध्यक्ष महतोले बताए। बाल विकासदेखि कक्षा ५ सम्मका विद्यार्थीलाई विद्यालयमा नै दिवा खाजाको व्यवस्था हुने भएकाले कक्षा ६ देखि कक्षा १२ सम्मका विद्यार्थीलाई मात्रै टिफिन बक्स वितरण गर्ने योजना सञ्चालन गरिएको उनको भनाई छ। हालसम्म तीनवटा विद्यालयका १ हजार ३३२ जना विद्यार्थीहरूलाई टिफिन बक्स वितरण गरिसकिएको गाउँपालिकाका शिक्षा शाखा प्रतिनिधि देनकुमार महतोले बताए। विद्यार्थीहरूको पोषण र स्वास्थ्य अवस्था राम्रो बनाउन मद्दत गर्ने तथा विद्यालयमा शिक्षण सिकाइमा सुधार ल्याउने हेतुले गाउँपालिकाले आफनो सामुदायिक विद्यालयमा अध्ययनरत कक्षा ६ देखि १२ सम्मका विद्यार्थीलाई टिफिन बक्स वितरण तथा पोषण सम्बन्धी अनुशिक्षण कार्यक्रम संचालनमा ल्याएको गाउँपालिका अध्यक्ष महतो बताउँछन्।"
चार हजार बढी घरधुरीलाई पानीको समस्या,"नुवाकोट : नुवाकोटको सदरमकुाम विदुरमा तीन सातादेखि पिउने पानीको अभाव भएको छ। यसबाट सयौं घरधुरी तथा हजारौं उपभोक्ता समस्यामा परेका छन्। दक्षिण एसियाकै नमूना खानेपानी आयोजना विदुर खानेपानीले आपूर्ति गर्दै आएको खानेपानीको फलाखु खोला मुहानको मुख्य पाइप खोलामा आएको बाढीले बगाउँदा सदरमुकाममा पिउने पानीको समस्या परेको छ। यसबाट चार हजारभन्दा बढी घरमा पिउने पानीको समस्या भएको छ। अविरल वर्षाले गत साउन २७ र २८ गते फलाखु खोलाबाट ल्याइएको जडान गरिएका १३० मिटरको पाइप बगाएपछि संस्थाले वितरण गर्दै आइरहेको सदरमुकाम विदुर, बट्टार, माझीटार, पिपलटारलगायतका स्थानमा खानेपानी समस्या भएको विदुर खानेपानी तथा सरसफाइ खानेपानी संस्थाका अध्यक्ष सञ्जिवबहादुर श्रेष्ठले बताए। संस्थाले प्राविधिक सहितको टोली लिएर मुहानदेखि करिब तीन किलोमिटर तल पानीको पाइप बाढी बगाएको स्थलगत अवलोकन र निरीक्षणसँगै मर्मत तथा पुनर्निर्माण गरिरहेको छ। बाढीले पानीको पाइप, ढलान र ग्याबिन जाली बगाउँदा ५० लाख रुपैयाँभन्दा बढीको नोक्सान भएको अध्यक्ष श्रेष्ठले जानकारी दिए। पुनर्निर्माण तथा अस्थायी रूपमा मर्मतका लागि १० दिन भन्दा बढी समय लाग्नेछ। मर्मतका लागि जिल्ला विपद् व्यवस्थापन समिति र विदुर नगरपालिकालाई अनुरोध गरेको छ। ३५५ एमएमको पोलिथिन खानेपानी पाइप राख्न कार्य सुरु गरिएको छ। साथै, विदुर नगरपालिका१ ढुंगेदेखि विदुर ९ कोलेनीसम्मको मुख्य पाइपलाइन प्रयोगमा भएको सामग्री गुणस्तरहीन पाइएकाले उक्त सामग्री सम्झौता अनुसार गुणस्तरको प्रयोग गरी मर्मत कार्य सम्पन्न गराउन निर्माण पक्षलाई अनुरोध गरेको छ। निरीक्षणका क्रममा फलाखु खोला मुहान सम्झौता अनुसारको संरचना निर्माण नभएको पाइएकाले संस्थाले तत्काल मुहान संरचना निर्माण गर्न निर्माण व्यवसायीलाई ताकेता गरेको छ।"
गुल्मीकी ७० वर्षीया वृद्धा चार दिनदेखि बेपत्ता,गुल्मी : गुल्मीकी ७० वर्षीया वृद्धा ज्ञानुमाया बस्नेत चार दिनदेखी सम्पर्कविहिन भएकी छन्। जिल्लाको इश्मा गाउँपालिका५ इश्मारजस्थल दोबाटाकी बस्नेत भदौ ११ गतेदेखि सम्पर्कविहीन भएकी हुन्। उनको खोजीका लागि इश्मा प्रहरी चौकीमा निवेदन दिएसँगै सबै ठाउँमा सूचना गरिसकेको घर परिवारले जनाएको छ। उनी सामान्य बिरामी थिइन्। परिवारले उनलाई केही दिनअघि गुल्मी अस्पतालमा उपचार गरेर घर लगेका थिए। उनी केही समयअघि पनि हराएर घर नजिकैको जंगलमा परिवारले फेला पारेको इश्मा गाउँपालिका५ का वडाध्यक्ष झविन्द्र अर्यालले जानकारी दिए। उनको श्रीमान १७ वर्षदेखि बेपत्ता छन्।
बजारमा दैनिक उपभोग्य वस्तुको मूल्य चुलिदैँ : मारमा उपभोक्ता,"गुल्मी : मालिका गाउँपालिका७ घमिरकी सावित्रा लम्साल विगत ५ वर्षदेखि गुल्मीको सदरमुकाम तम्घास बजारमा डेरा लिएर बस्दै आएकी छिन्। उनीसँग डेरामा भाई पनि बस्छन्। उनी बिहान क्याम्पस जान्छिन्। क्याम्पसबाट फर्केर बजार जाने, उपभोग्य वस्तु किनमेल गर्ने, पकाउने, खुवाउने र भाइ स्कुल लैजाने र ल्याउनेमै उनको दैनिकी बित्छ। उनका भाइले सदरमुकाम स्थित एक सरकारी विद्यालयमा पढ्छन्। लम्सालका बुबाआमा गाउँमै कृषि कर्म गर्छन्। गाउँघरमा मेलापात गरेर उनीहरूलाई बजार राख्ने,पढाउने र घरखर्च चलाउँदै आएका छन्। बजारमा दैनिक उपभोग्य वस्तुको मूल्यवृद्धि भएपछि आफू बजारमा सामान किनमेल गर्न पहिले भन्दा कम जाने गरेको उनी बताउँछिन्। उनि भन्छिन्, 'आजभोलि बजारमा मूल्य बढेर केही किनिसक्नु छैन त्यसैले पहिले जस्तो बजार जान्न। बजारमा खाने तेल दाल, खाद्यान्न मात्रै तरकारी र फलफूलको भाउ समेत बढेको छ त्यसैले केही किनिसक्नु छैन', उनले भनिन्। उनी जस्तै इश्मा गाउँपालिका१ हस्तिचौरकी विनिता थापा केही वर्षदेखि तम्घास डेरा लिएर बस्दै आएकी छन्। उनका श्रीमान् परदेश छन्। उनले बजारमा बसेर निजी विद्यालयमा छोरी पढाउँछिन्। बजारमा दैनिक उपभोग्य वस्तुको मूल्यवृद्धि भएपछि छोरी पढाइ र दैनिकी चलाउन हम्मेहम्ने भएको उनको भनाइछ। थापा भन्छिन्, 'छोरीको पढाइ र घरखर्च धान्न श्रीमान् परदेश हुनुहुन्छ तर बजारमा सबैथोकको मूल्य बढेपछि खर्च धान्नै गाह्रो भएको छ। देशको अर्थतन्त्र दिनप्रतिदिन खस्किदैँ गएको खबर सुन्छु त्यसैले बजारमा सामानको भाउले आकाश छोएको होला', उनले भनिन्। बजारमा महंगीको पीडा खेप्ने सावित्रा र विनिता त उदाहरण पात्र मात्रै हुन्। उनीहरू जस्तै गाउँदेखि सहरसम्म दैनिक उपभोग गर्ने वस्तुको मूल्यवृद्धिले सर्वसाधारणलाई अर्को समस्या निम्ताएको छ। प्रत्यक्ष वा अप्रत्यक्ष रुपमै मूल्यवृद्धिको मार खेप्न आम सर्वसाधारण बाध्य छन्। पछिल्लो समय दैनिक उपभोग गर्ने वस्तुको मूल्य आकाशिदै गएपछि दैनिक ज्याला मजदुरी गरेर दैनिकी चलाउने अवस्था अझ कमजोर बन्दै गएको छ। तम्घास बजार लगायत आसपासका क्षेत्रमा दैनिक भान्सामा प्रयोग हुने खानेतेल दाल,खाद्यान्न मात्रै तरकारी र फलफूलको भाउ बढेपछि उपभोक्ताले गुनासो गर्ने गरेका छन्। केही दिनयता तम्घास बजारमा टमाटर प्रतिकेजी ९० रुपैयाँ, गोलभेडा प्रतिकेजी ९० रुपैयाँ, जीरा प्रतिकिलो १ हजार ४ सय, प्याज ९० रुपैयाँ, सोस्ता प्रतिकेजी १ सय २० रुपैयाँमा बिक्री भइरहेको छ। छिमेकी मुलुक भारतमा टमाटर निर्यात भएपछि बजारमा मूल्य बढेको थियो। तर,अहिले भारतबाट नेपालमा आयात हुन थालेपछि केही कम भएको तरकारी तथा फलफूल व्यवसायी कृष्ण पन्थीले बताए। उपभोक्ताको माग अनुसारको कृषकले तरकारी र फलफूलको उत्पादन बढाउन नसक्दा बजारमा दैनिक उपभोग्य वस्तुको भाउ दिनहुँ बढ्दै गएको व्यावसायी पन्थी बताउँछन्। भारतले निर्यातमा प्रतिबन्ध लगाएको बहाना बनाउँदै व्यापारीले पहिल्यै आयात गरिसकेको दैनिक उपभोग्य सामानको मूल्य बढाएको उपभोक्ताको आरोप छ। तरकारी, फलफूल मात्रै नभई खाद्यान्नमा समेत मूल्यवृद्धि भएको छ। २० किलो प्रतिबोरा चामलमा तीन सय रुपैयाँसम्म बढेको छ। तर, पनि सरकारले मूल्यवृद्धि नियन्त्रण गर्न सकेको छैन। लामो मेहनतबाट कृषकले कृषि उपज उत्पादन गर्ने तर बजारमा व्यापारीले उचित मूल्य नदिँदा कृषक समेत मारेमा छन्।"
प्यूठान झिमरुक गाउँपालिकामा नीतिगत भ्रष्टाचारको आरोपबारे छानविन गर्न समिति गठन,"प्यूठान : प्यूठान झिमरुक गाउँपालिकामा नीतिगत भ्रष्टाचारको आरोपबारे छानविन गर्न समिति गठन गरिएको छ। गाउँपालिकाका उपाध्यक्ष प्रमोद पोखरेलले गाउँपालिका अध्यक्ष र कर्मचारीहरूमाथि लगाएका नीतिगत भ्रष्टाचार का आरोपमाथि छानबिन गर्न वडा नम्बर ६ का वडाध्यक्ष धनबहादुर पुनको संयोजकत्वमा समिति गठन गरिएको हो। समितिमा आठ सदस्य छन्। जसमा कार्यपालिका सदस्य कल्पना थापा, चोपबहादुर विक, पूर्वाधार विकास समितिका संयोजक धुर्वराज खनाल, आर्थिक विकास समितिका संयोजक कृष्णबहादुर जिसी, सामाजिक विकास समितिका संयोजक तुलसबहादुर बस्नेत, वन वातावरण तथा विपद व्यवस्थापन समितिका संयोजक सिताराम पोखरेल र वडा नम्बर ५ का अध्यक्ष दधिराम पोखरेल सदस्यका रूपमा छन्। केही दिनभित्रै गाउँपालिकामा महालेखा परीक्षण सुरु हुने भएकाले त्यसपछि छानविन सुरु हुने प्रमुख प्रशासकीय अधिकृत हरिप्रसाद पोखरेलले जानकारी दिए। छानविन समितिले मलेपको प्रारम्भिक प्रतिवेदनलाई पनि आधारका रुपमा लिने छ। समितिले असोज २० गतेसम्म प्रतिवेदन तयार गर्ने निर्णय भएको छ। गाउँपालिका उपाध्यक्ष पोखरेलले तीनचार महिनाअघिदेखि विभिन्न क्षेत्रमा नीतिगत भ्रष्टाचार भएको भन्दै कार्यालय प्रमुख र लेखा शाखाका कर्मचारीहरूलाई फाइल माग गर्दै आइरहेका थिए। उनले केही दिनअघि आफ्नो फेसबुक लाइभ मार्फत १८ मिनेट ३१ सेकेण्डसम्म आफ्नै कार्यालयमा भ्रष्टाचार भएको आरोप लगाएका थिए।"
अस्पतालमा बालिका मृत्यु प्रकरण : समितिले लियो डाक्टरको बयान र सीसीटीभी फुटेज,गुल्मी : जिल्ला अस्पताल गुल्मीमा उपचारका क्रममा बालिकाको मृत्युपछि घटनाको छानविन गर्न गठित समितिले उपचारमा संलग्न चिकित्सकहरूको बयान र अस्पतालको सीसीटीभी फुटेज लिएको छ। घटनाको छानविनका लागि सहायक प्रमुख जिल्ला अधिकारी हरिप्रसाद गैरेको संयोजकत्वमा छानविन समिति गठन गरिएको छ। मंगलबार छिमेकी जिल्ला अर्घाखाँचीस्थितत छत्रदेव गाउँपालिका७ काउलेकी ६ वर्षीया प्रशंसा मरासिनीको मृत्यु भएको थियो। स्वास्थ्यकर्मीहरूको लापरबाहीका कारण बालिकाको मृत्यु भएको आफन्तले आरोप लगाएका छन्। आन्दोलित पीडितहरूले अस्पतालका चिकित्सकहरूलाई लछारपछार समेत गरेका थिए। जिल्ला अस्पताल र जिल्ला प्रशासन कार्यालय अगाडि आन्दोलन चर्काएका थिए। पीडितहरूले छानविन समिति गठन भएपछि मात्रै बालिकाको शव उठाएका हुन्। समितिका संयोजक एवं सहायक प्रमुख जिल्ला अधिकारी गैरेले समितिले बुधबार साँझसम्म उपचारमा संलग्न स्वास्थ्यकर्मी र डाक्टरको बयान लिइसकेको जानकारी दिए।
दोलखामा गाईजात्रा मनाइयो,"दोलखा : दोलखाको भिमेश्वर नगरपालिका क्षेत्रमा बिहीबार भव्य रूपमा गाईजात्रा पर्व मनाइएको छ। धार्मिक तथा सांस्कृतिक सम्पदाले भरिपूर्ण दोलखाको भीमेश्वर नगरपालिका चरिकोटमा सांस्कृतिक चाड गाईजात्रा पर्वका अवसरमा बिहानैदेखि परम्परागत झाँकी एवं मौलिक बाजागासहितको यात्रा चलेको थियो। पुरानो धार्मिक तथा सांस्कृतिक महत्व बोकेको दोलखा बजारबाट लालिगुराँस युवा क्लब तथा स्थानीय नेवार समुदायले निकालेको उक्त जात्रा बिहीबार दिनभर सदरमुकाम चरिकोटमा देखाइएको थियो। प्रत्येक वर्ष भाद्र कृष्ण प्रतिपदादेखि अष्टमीसम्म आठदिन मनाइने यो परम्परागत सांस्कृतिक पर्वका अवसरमा दोलखा बजार, पुरानो बजार तथा चरिकोट चोकको बजार क्षेत्रमा जात्रा हेर्नेको बिहानैदेखि भीड लागेको थियो। पछिल्लो समय लालिगुँरास युवा क्लब र चरिकोटको पुरानो बजार, बीच बजार, चरिघ्याङ र भीमेश्वर नगरपालिकाको विभिन्न वडाका युवाहरूको समेत सहभागितामा परम्परागत पर्वहरूमा लाखेनाच, गाईजात्रा, कृष्ण नाच, मारुनी नाचहरू प्रदर्शन हुदै आएको स्थानीयको भनाइ छ। जनैपूर्णिमाको दिनदेखि सुरु हुने मौलिकता झल्काउने स्थानीय मेला जात्राले सिङ्गो दोलखाको संस्कृतिक झल्काउने गरेको स्थानीय जानकारहरू बताउँछन्। सधैं सुनसान देखिने सदरमुकाम चरिकोट गाईजात्राको दिन भने जिल्लाका कुनकाप्चाबाट जात्रा हेर्न जानेहरूको उपस्थितिले निकै चहलपहल देखिएको थियो। एक वर्षभित्र दिवंगत भएका आफन्तको संझनामा आजका दिन गाई वा मानिसलाई गाईका रूपमा सिँगारी आआफ्ना क्षेत्रमा परिक्रमा गराउनेको लाम लागेको हो। गाई वा गाईका रुपमा सिँगारी जात्राका लागि निकालिएकाहरूलाई श्रद्धालुद्वारा दूध, फलफूल, रोटी, चिउरा, दहीका साथै अन्न र द्रव्य दान गरिने परम्परा रहेको छ।"
"झारफुकमा विश्वास गर्दा उपचारका लागि लगिएका युवा जलेर घाइते, माता पक्राउ",दोलखा: दोलखाको शैलुङ गाउँपालिकामा आगोमा जलेर एकजना घाइते भएका छन् । एक वर्षदेखि काम्ने समस्या भएका शैलुङ गाउँपालिका ३ बिरौटा निवासी २२ वर्षीय युवालाई देवी चढेको र धुपबत्ती खुवाउने भन्दै माताकहाँ लगिएको थियो। धुपबत्ती खुवाउनुपर्ने भन्दै माताले जबरजस्ती आगोको भुंग्रोमा पस्न लगाएपछि युवा जलेर घाइते भएका हुन् । बिरामी युवक आगोमा जलेर घाइते भएपछि ती मातालाई प्रहरीले नियन्त्रणमा लिएको छ। प्रहरीले माता भनिने ४४ वर्षीया बुद्धिमाया तामाङलाई नियन्त्रणमा लिइ प्रहरी चौकी मागादेउरालीमा राखिएको जिल्ला प्रहरी कार्यालय दोलखाले जनाएको छ । घटनाबारे थप अध्ययन गरी आवश्यक कारबाही गरिने दोलखा प्रहरीले जनाएको हो । आगोले पोलेर घाइते भएका मानबहादुरको स्थानीय स्वास्थ्य संस्थामा उपचार भइरहेको छ। गएको वर्षदेखि काम्ने समस्या भएका मानबहादुर श्रेष्ठलाई बुधबार झाँक्रीको विधिअनुसार धुपबत्ती खुवाउने भन्दै नजिकैको कुवाटोलनिवासी माता तामाङकहाँ लगिएको थियो। माताले बलिरहेको आगोको भुंग्रोमा खाली खुट्टा पस्न लगाएको शैलुङ गाउँपालिका ३ का वडाध्यक्ष वीरबहादुर तामाङले जानकारी दिए। वडाध्यक्ष तामाङले बलिरहेको आगोमा नराख्न आग्रह गरे पनि ती माताले निभेको आगोको खरानीमा नचाउने भन्दै आफूलाई समेत ढाटेको बताए। गाउँघरमा धुपबत्ती खुवाउने र उत्पन्न भएका देवीदेवता टुंगो लगाउने नाममा बलिरहेको बत्ती खुवाउने चलन भए पनि बुद्धिमायाले बलिरहेको आगोमा पस्न लगाएपछि गाउँलेहरूले प्रहरीलाई खबर गरेका थिए। आगोमा पस्नुअघि मानबहादुरले पहिला गुरु पस्नुपर्ने त्यसपछि मात्रै आफू जाने भने पनि ती माताले पहिला चेला नै जानुपर्ने भन्दै आगोको खलीमा पस्न लगाएको प्रत्यक्षदर्शीले बताए।
गोसाइँकुण्डमा १५ हजार बढी तीर्थयात्रीले मेला भरे,"काठमाडौं : धार्मिकस्थल गोसाइँकुण्डमा जनैपूर्णिमाका अवसरमा १५ हजारभन्दा बढीले मेला भरेका छन्। १० दिनसम्म लागेको मेलामा करिब १५ हजार तीर्थयात्रीले मेला भरेका गोसाइँकुण्ड क्षेत्र विकास समितिले जनाएको छ। समितिका अनुसार यसपटक धुन्चे हुँदै ८ हजारभन्दा बढी गोसाइँकुण्ड गएका छन्। अन्य तीनवटा रुटबाट पनि धेरै संख्यामा गएका छन्। समितिका अध्यक्ष सन्जीव डिएमले तीर्थयात्रीको संख्याबारे पूर्ण विवरण आउन बाँकी रहेको बताए। 'यसपटक करिब १५ हजार तीर्थयात्रीले मेला भरेको अनुमान गरेका छौं। तर पूर्ण विवरण आएको छैन। धुन्चे गोसाइँकुण्ड पदमार्गबाट ८ हजारभन्दा बढी तीर्थयात्री गएका छन्। अन्य क्षेत्रको पनि विवरण आएपछि संख्या एकिन हुन्छ।' धार्मिकस्थल गोसाइँकुण्ड जानका लागि धुन्चेगोसाइँकुण्ड, ठाडेपाटीगोसाइँकुण्ड, यार्सागोसाइँकुण्ड र सागरकुण्डगोसाइँकुण्ड गरी चारवटा पदमार्ग सञ्चालनमा छन्। त्यहाँ पुग्नका लागि तीनवटा मुख्य बाटो छ। काठमाडौंधुन्चेगोसाइँकुण्ड बाटो यात्रुको सबैभन्दा बढी चल्ती हुने बाटो हो। काठमाडौंबाट धुन्चेसम्म सवारीमा यात्रा गर्न सकिन्छ। त्यसपछि धुन्चेचन्दनबारी, चन्दनबारीलौरीबिना र लौरीबिना हुँदै पैदलयात्रा गरेर गोसाइँकुण्ड पुगिन्छ। त्यसैगरी काठमाण्डौँसुन्दरीजलहेलम्बुठाडेपाटी बाटो आउँछ। पछिल्लो समय यात्रुहरूले यार्सा गोसाइँकुण्डको बाटो पनि प्रयोग गर्न थालेका छन्। तर कुनै पनि पर्यटकले आफ्नो पदयात्राका लागि सागरकुण्डगोसाइँकुण्ड बाटो प्रयोग गरेको पाइँदैन। कुण्डमा स्नान गरी गोसाइँबाबा भगवान शिवको दर्शन गर्नाले जीवनभर गरेको पापबाट मुक्ति पाउने, पितृ तर्नुका साथै आफूले चिताएको सबै मनोकांक्षा पूरा हुने जनविश्वासका साथ बर्सेनि हजारौँ भक्तजनहरू कुण्डमा स्नान गर्न आउने गर्दछन्। पौराणिक कथन अनुसार परापूर्वकालमा देवता र दानवबीच लडाइँ हुँदा समुन्द्र मन्थनबाट उत्पन्न कालकुट विष सेवन गरी विषको डाह शान्त पार्न हिमालयखण्डको काखमा आएर गोसाइँबाबा भगवान शिवशंकरले आफ्नो हातमा भएको त्रिशूलले भित्तामा हिर्काउँदा भित्ताबाट गंगाजल अर्थात त्रिशूलधाराको उत्पति भई त्रिशूलधाराको पानीबाट गोसाइँकुण्डको उत्पति भएको भन्ने किंवदन्ती रहेको पाइन्छ। रसुवाको पर्यटकीय तथा पवित्र धार्मिक तीर्थस्थल गोसाइँकुण्डमा जनैपूर्णिमा र गगांदशहरा गरी वर्षको दुई पटक तीर्थयात्रीले मेला भर्ने गरेका छन्।"
डेंगु संक्रमणबाट दोलखामा महिलाको मृत्यु,"दोलखा : दोलखाको बैश्वर गाउँपालिका३ खानीगाउँको ४० वर्षीया कल्पना राउतको डेंगु संक्रमणबाट मृत्यु भएको छ। सामान्य ज्वरो आएपछि सोमबार बैतेश्वर अस्पतालमा जचाउन पुगेकी उनलाई परिक्षण गर्दा डेंगु पुष्टि भएको थियो। डेंगुको संक्रमण पुष्टिपछि आइसियुमा राख्नुपर्ने भन्दै बैतेश्वर अस्पतालले कल्पनालाई मंगलबार काठमाडौं रिफर गरेको थियो। कल्पनाको काठमाडौंको सिनामगंलस्थित केएमसी अस्पतालमा उपचारका क्रममा हिजो दिउँसो मृत्यु भएको उनका आफन्त इराज राउतले बताए। सामान्य ज्वरो आएर अस्पताल पुगेकी महिलाको विस्तारै स्वास्थ्य अवस्था बिग्रिँदै गएपछि डेंगु पुष्टि भएको केही दिनमै मृत्यु भएको हो। उनका श्रीमान, एक छोरा र एक छोरी रहेका छन्।"
माटोमा उच्च अम्लियपना,"चितवन : भरतपुर महानगरपालिका भित्रको खेतीयोग्य जमिनमध्ये ७८ प्रतिशत जमिनको माटोमा अम्लियपना पाइएको छ। महानगरको कृषि शाखाका अनुसार गत आर्थिक वर्षमा गरिएको माटो परीक्षणका क्रममा माटोमा अम्लियपनको मात्रा उच्च देखिएको हो। महानगरको वडा नम्बर १,४,५,६,१३,१४,१५,२४,२५,२६,२७ लगायतका वडाको माटो परीक्षणका क्रममा अम्लियपना उच्च देखिएको कार्यालयका अधिकृत अञ्जली श्रेष्ठले जानकारी दिइन्। उनका अनुसार पाँच सय ४६ नमुना परीक्षणका क्रममा यहाँको मोटोमा अम्लियपना भेटिएको हो। महानगरको खेतीयोग्य जमिनमा अम्लियपना देखिएसँगै कृषि चुनको प्रयोगका लागि किसानलाई अनुरोध गरिएको उनले बताइन्। उनका अनुसार माटोमा भएका अम्लियपना ६ दशमलब ५ प्रतिशतबाट तल झर्दै आएमा अम्लियपना बढी भएको मानिन्छ। महानगरको माटोमा ५ र ५ दशमलब ५ प्रतिशत रहेको उनले बताइन्। अम्लियपन देखिएको माटोमा बिरुवाको वृद्धि विकास कम हुने, उत्पादन घट्ने, बिरुवाले सजिलै खाध्यत्व पाउन नसक्ने हुँदा कृषि क्षेत्रमा समस्या आउने उनले बताइन्। रासायनिक मल र विषादीको बढी मात्रामा प्रयोगका कारण उत्पादन घट्ने र माटोमा क्याल्सियम, चुन र म्याग्नेसीयम कम हुँदा माटोमा अम्लियपन बढ्ने गर्दछ। भरतपुर महानगरपालिका ४३ हजार २५३ हेक्टर क्षेत्रफलमा फैलिएको छ। जसमा १५ हजार ७५ हेक्टर क्षेत्रफल कृषि योग्य रहेको छ। यहाँ विभन्न प्रकारका कृषि कर्महुँदै आएका छन्। यसमा महानगरले विभिन्न कृषि पकेट क्षेत्र समेत बनाएर काम गर्दै आएको छ।"
"ग्यास सिलिण्डरमा एकैपटक २३५ रुपैयाँले वृद्धि, पेट्रोल र डिजेलको मूल्य पनि बढ्यो","काठमाडौं : पेट्रोलियम पदार्थको मूल्य वृद्धि भएको छ। नेपाल आयल निगमको सञ्चालक समिति बैठकले स्वचालित मूल्य प्रणालीअनुसार पेट्रोलियम पदार्थको मूल्य वृद्धि गरेको हो। जसअनुसार पेट्रोलमा प्रतिलिटर ४ र डिजेलमा ३ रुपैयाँले वृद्धि भएको हो। त्यस्तै ग्यासको मूल्य पनि २३५ रुपैयाँले वृद्धि भएको छ। एनओसीले बिहीबार नयाँ मूल्यसूची पठाउँदै पेट्रोलमा ३१७ रुपैयाँ र डिजेलमा २४८ रुपैयाँ र ग्यासमा १८६४५ रुपैयाँ वृद्धि गरेको थियो। आज राति १२ बजेपछि मूल्यवृद्धि हुने निगमले जनाएको छ। यससँगै काठमाडौं, पोखरा र दिपायलमा पेट्रोलको मूल्य १८२ रुपैयाँ, डिजेलको १७० रुपैयाँ पुगेको छ। त्यस्तै ग्यासको मूल्य वृद्धि भएर १८९५ रुपैयाँ पुगेको छ।"
"विस्तृत शान्ति सम्झौताको १७ वर्ष, न न्याय, न परिपूरण","काठमाडौं : विस्तृत शान्ति सम्झौताको १७ वर्ष पूरा हुँदासमेत द्वन्द्वकालमा बेपत्ता पारिएका व्यक्तिको अवस्था अन्योल नै छ। बेपत्ता आफन्तको कुनै अत्तोपत्तो नहुँदा मनोवैज्ञानिक पीडाबाट गुज्रनु परेको पीडितहरू बताउँछन्। तत्कालीन नेकपा माओवादी र सरकारबीच २०६३ मंसिर ५ गते भएको विस्तृत शान्ति सम्झौतामा द्वन्द्वकालमा बेपत्ता पारिएका व्यक्तिको अवस्था सार्वजनिक गर्ने उल्लेख छ। सम्झौेता भएको डेढ दशक बितिसक्दा पनि बेपत्ताको अवस्था अन्योल छ। राष्ट्रिय मानव अधिकार आयोगका प्रवक्ता डा टीकाराम पोखरेलका अनुसार, आयोगमा परेका उजुरीहरूमा आयोगले छानबिन र शवोत्खनन्समेत गरी दोषीलाई कारबाही र पीडित परिवारलाई क्षतिपूर्ति र बेपत्ता व्यक्तिको अवस्था सार्वजनिक गर्न सिफारिस गरिएको छ। हालसम्म १ सय ८६ वटा सिफारिस गरिएका आयोगले जनाएको छ। आयोगमा अझैं ८ सय २१ वटा उजुरीहरू विचाराधीन छन्। आयोगका प्रवक्ता डा पोखरेलका अनुसार, पीडित परिवारको सत्यतथ्य जान्न पाउने अधिकार, सांस्कृतिक अधिकार र राहत तथा क्षतिपूर्तिको अधिकारसमेत उल्लंघन भएको छ। विस्तृत शान्ति सम्झौतामा उल्लेख भए बमोजिम संक्रमणकालीन न्यायसम्बन्धी आयोगहरू पटकपटक गठन भए पनि अहिले पदाधिकारीविहीन हुन पुगेका छन्। मानव अधिकार आयोग, द्वन्द्वपीडितहरू र मानव अधिकारवादी संघसंस्थाहरूले अन्तर्राष्ट्रिय मान्यता अनुरूप संक्रमणकालीन न्यायसम्बन्धी ऐन संशोधन हुनुपर्ने माग गर्दै आएका छन्। तर, कार्यान्वयन नहुँदा द्वन्द्वपीडितहरू निराश भएका छन्। राष्ट्रिय मानव अधिकार आयोगले बुधबार प्रेस विज्ञप्ति प्रकाशित गर्दै बेपत्ता पारिएका व्यक्तिका सम्बन्धमा सिफारिसहरू र सर्वोच्च अदालतको फैसला कार्यान्वयन गर्न सरकारलाई आग्रह गरेको छ। आयोगको सुझाव र अन्तर्राष्ट्रिय मान्यता अनुरूप हुने गरी ऐन संशोधन गरी पीडितलाई न्याय तथा परिपूरणको सुनिश्चितता गर्न समेत सरकारलाई आग्रह गरेको छ। यो पनि पढ्नुहोस"
"दिवस आउँछ, खाटो परेको घाउ बल्झाउँछ","स्याङ्जागुलरिया : बर्सेनि आउने अन्तर्राष्ट्रिय बेपत्ता दिवसले म र परिवारको मन छियाछिया बनाउँछ र खाटो जमेको घाउलाई सधैं बल्झाउँछ, अन्तर्राष्ट्रिय बेपत्ता दिवसका अवसरमा बुधबार आयोजित कार्यक्रममा पुतलीबजार नगरपालिका १२ की मनकुमारी गुरुङ उनले आफ्नो पीडा यसरी पोखिन्। २०६१ सालमा उनका पति मनबहादुर गुरुङ बेपत्ता भए। त्यसपछि उनले पतिका बारेमा केही थाहा पाउन सकेकी छैनन्। पतिको खोजतलासका लागि भारत र नेपालका धेरै ठाउँमा पुगिन् पनि। तर, कहीँ कतै अत्तोपत्तो पाउन नसकेको उनले बताइन्। भारतीय सेनामा कार्यरत उनी एकमहिने छुट्टी पूरा गरेर भारततर्फ जाने क्रममा बाटोबाटै बेखबर रहेको र भारतमा नपुगेको मनकुमारीले बताइन्। आफ्ना पतिको अवस्था बुझ्न प्रशासन, रेडक्रसलगायत विभिन्न निकायमा उनी धाउन लागेको पनि दुई दशक पुग्न थालेको छ। यतिका वर्ष बितिसक्दा पनि बेपत्ता भएका पतिको अवस्थाका बारेमा राज्य मौन रहेर रमिते बनेको उनीलगायत बेपत्ता पारिएका व्यक्तिका परिवारका सदस्यहरूको एउटै गुनासो छ। बेपत्ता पारिएका व्यक्तिका छानबिन आयोगमार्फत सशस्त्र द्वन्द्वका क्रममा व्यक्ति बेपत्ता पारिएको घटना विवरण उल्लेख गरिएको परिचयपत्रबाहेक केही नपाएको उनको गुनासो छ। हरिनास गाउँपालिका मग्यामका भोजप्रसाद लम्साल आफ्ना भाइ ज्ञानप्रसाद लम्सालको अवस्था पनि उस्तै छ। उनी पनि झन्डै दुई दशकदेखि बेखबर छन्। राहदानी बनाउन काठमाडौं जाँदै गर्दा बाटैबाटो उनी बेपत्ता भएका दाजुले बताए। दाजु भोजप्रसादले भने, राज्यले न लास, न त सास नै छ भन्न सकेको छ। समाजले किरिया गर भन्छन्। गरुँ कि नगरुँ ? दोधारमा छु। सामाजिक संस्कार पनि दिन सकेको छैन। त्यसो त, अर्जुनचौपारी गाउँपालिका रापाकोटका टंकप्रसाद अघिकारीको अवस्था पनि उस्तै छ। ससाना चार लालाबाला हुर्काएकी पत्नी रेवती अधिकारीका मिर्गौलाले काम गर्न छाडेका छन्। एक महिलासहित १७ जना स्याङ्जाका युवाको अवस्था अझै अज्ञात छ। सैनिक, प्रहरी, विद्यार्थी, राजनीतिकर्मी, किसान र राजनीतिभन्दा बाहिर रहेका व्यक्ति पनि बेपत्ताको सूचीमा छन्। घटनाका सम्बन्धमा राज्य र सरकारले महत्त्व दिएर छानबिन आयोग बनाएर काम गरिरहेको प्रमुख जिल्ला अधिकारी शशिधर घिमिरेले बताए। स्याङ्जामा २०५८ सालदेखि २०६२ सालसम्म बेपत्ताका सूचीमा रहेका १८ जनामध्ये वालिङ निवासी गोपालप्रसाद अर्याल भने १६ वर्षपछि घर फर्केका छन्। बेपत्ता परिवारको थामिएनन् आँसु बारबर्दिया नगरपालिका११ की बेलभारकी देवमाया चौधरी बावु बेपत्ता भएको यतिका वर्ष बितिसक्दा पनि अत्तोपत्तो नपाउँदा निराश छिन्। बुवालाई बेपत्ता पारियो। घरको अभिभावक नभएपछि आमाको अभिभावकत्वमा उनले पढ्ने काम गरिन्। अहिले स्नातक तहको अध्ययनकै क्रममा छु। अब त म पनि ठूली भैसकें। आमालगायत परिवारलाई हेर्नुपर्ने दायित्व बढ्यो, रुँदै उनले भनिन्, अभिभावक बेपत्ता हुँदा कष्टकर जीवन गुज्रँदै छ। अब त जिम्मेवारी र दायित्व बढ्दै छ। भविष्यको चिन्ता सुरु भयो। सरकारले १० लाख दिए पनि शिक्षादीक्षा एवम् घरपरिवार चलाउन ठिक्कै भयो। बाँकी दिन कसरी चलाउने ? सरकारले रोजगारीको अवसर दिलाइदिनुपर्ने उनले बताइन्। तत्कालीन राज्य र विद्रोही पक्षबीच द्वन्द्व भएको साढे दुई दशक बितिसक्दा पनि बेपत्ता पारिएका व्यक्तिहरूको अवस्था सार्वजनिक गर्न सरकारले नसकेको उनको भनाइ छ। तत्कालीन द्वन्द्वका बेला राज्य र विद्रोही दुवै पक्षबाट नागरिकहरू मारिए, बेपत्ता पारिए र अंगभंग भए। घरमा सुतिरहेको, काममा गएको, द्वन्द्वसँग सम्बन्ध नभएको अधिकांश परिवारहरू दुवै पक्षबाट चपेटामा परे। हालसम्म सत्यतथ्य सार्वजनिक नभएपछि हामीहरू दोहोरोतेहेरो पीडामा छौं, बढैयाताल गाउँपालिका मुनालबस्ती निवासी जुना सापकोटाले भनिन्, सरकारले दिएको राहत रकम पर्याप्त छैन। रोजगारी, शिक्षादीक्षामा राज्यले कोटा छुट्ट्याउनु पर्छ। अनि अविलम्ब सत्यतथ्य सार्वजनिक गर्दै क्षतिपूर्तिको उचित व्यवस्था गर्नुपर्छ। आफ्ना परिवार बेपत्ता भएपछि फोटो देखाउँदै खोज्दै गर्दा समेत बेपत्ता श्रीमान् भेटाउन नसकेको बारबर्दियाकी देवसरा खत्रीले बताइन्। बेपत्ता पारिएका व्यक्तिको छानबिन आयोगको तथ्यांकअनुसार बर्दियामा २ सय ५४ जना व्यक्तिहरू बेपत्ता पारिएको द्वन्द्व पीडित समिति बर्दियाका अध्यक्ष भागीराम चौधरीले बताए। पीडितहरूको पारिवारिक समस्या ज्यूँको त्यूँ छ। राज्यले सत्य तथ्य उजागर गर्न सकेको छैन। उनीहरूको सत्यता जान्ने अधिकार कुण्ठित भएको छ, उनले भने।"
अनि परम्परागत घारमै सप्रिए मौरी,"बैतडी : बैतडीको सुनर्या गाउँपालिका७ छिडामालमका प्रेमबहादुर बिष्ट २५ वर्षदेखि परम्परागत रूपमा मौरीपालन गरिरहेका छन्। करिब ७० घार मौरी पाल्दै आएका बिष्ट वर्षमा दुई क्विन्टल मह उत्पादन गर्छन्। स्थानीय जातका मौरी पालेका बिष्टले परम्परागत तवरले व्यवसाय गरिरहेका हुन्। स्थानीय जंगलको काठबाट मौरीका घारहरू बनाएका छन्। घरमा घार राख्न ठाउँ नभएपछि बाटो तथा भिरमा समेत मौरीका घारहरू राखेका छन्। सुरुमा सानोबाटै मौरीपालानको सुरुवात गरेको हुँ, बढाउँदै यहाँसम्म ल्याई पुर्याएको छु, घार राख्ने ठाउँ नभएर चर्पीका भित्ता हुँदै बाटोको किनार र भिरपाखामा पनि राखेको छु, बिष्टले भने। बिष्टले श्रीमती र छोराछोरी गरी ६ जनाको परिवार मौरीपालन व्यवसायबाटै पालिरहेका छन्। वर्षमा दुई पटक मह निकाल्ने बिष्टले एक पटक मह निकाल्दा एक क्विन्टल मह निकाल्छन्। चैत वैशाखको बीचमा एक पटक र कात्तिकमंसिरमा दोस्रो पटक गरी दुई पटक मह निकाल्छु, एक पटक निकाल्दा एक क्विन्टल बढी हुन्छ, बिष्टले भने। हालसम्म उत्पादन हुँदै आएको महले बजार पनि पाइरहेको छ। स्थानीय बजार र जिल्ला बाहिर पनि मह निकासी हुने गरेको छ। बजारमा महको माग बढ्दै गएकाले थप व्यवसाय विस्तार गर्न सके बजारको समस्या नरहेको बिष्ट बताउँछन्। परम्परागत तरिकाले नै मौरीपालन गरिरहेका बिष्टलाई मौरी जोगाउन निकै धौधौ हुने गरेको छ। स्थानीय काठका मुडाबाट बनाइएका घारहरूमा जंगली जनावर मलसाप्रोले मौरी खाने गरेको छ। मलसाप्रोबाट बचाउन उनलाई निकै समस्या रहेको छ। यसैगरी वर्षाद्को समयमा पनि चिसोबाट बचाउन निकै सकस हुने गरेको छ। बाटोको छेउ तथा भिरपाखामा राखिएका घारमा मौरी बचाउन निकै सकस हुने बिष्ट बताउँछन्। परम्परागत तरिकाले नै मौरीपालन गरिरहेका बिष्टलाई मौरी जोगाउन निकै धौधौ हुने गरेको छ। बाटोको छेउ तथा भिरपाखामा राखिएका घारमा मौरी बचाउन भने निकै सकस छ । लामो समयदेखि मौरीपालन गरिरहेका बिष्टले हालसम्म कुनै निकायबाट सहयोग पाएका छैनन्। केही प्राविधिक तथा व्यावसायिक रूपमा मौरीपालनबारे तालिमसमेत पाएको अवस्थामा आफूले व्यवसाय वृद्धि गर्ने लक्ष्य रहेको उनी बताउँछन्। अनुदान त परै जाओस्, सामान्य तालिम पनि पाइएन, रानी मौरीका व्यवस्थापनको बारेमा समेत तालिम पाएको छैन, बिष्ट भन्छन्, आधुनिक घार र मौरीपालनबारे प्राविधिक तालिम पाए भने दुई सयभन्दा बढी घारमा मौरी पाल्न सक्छु, बिष्टले भने। सुनर्या गाउँपालिका७ को उक्त छिडामालम टोल मौरीपालनका लागि राम्रो सम्भावना रहेको अर्का स्थानीय वीरेन्द्र बिष्ट बताउँछन्। यहाँ प्राकृतिक रूपमा पनि राम्रो ठाउँ छ, मौरीपालनको हबको रूपमा यस क्षेत्रलाई विकास गर्न सकिन्छ, वीरेन्द्र भन्छन्। वीरेन्द्रले पनि १५ घार मौरी पालेका छन्। सुनर्या गाउँपालिकामै मौरीपालन व्यवसायलाई वृद्धि गर्न सकिने वीरेन्द्र बिष्ट बताउँछन्। मौरीपालन गरिरहेका किसानहरूको लागि अनुदानको कार्यक्रम ल्याउन लागेको सुनर्या गाउँपालिकाले जनाएको छ। मौरीपालन व्यवसायलाई आधुनिक प्रविधिको मौरीपालन गर्न प्रेरित गर्ने, घार व्यवस्थापनलगायतका कार्यक्रम ल्याउन लागेको सुनर्या गाउँपालिकाका कृषि शाखा प्रमुख नरेश बिष्टले बताए। बिष्टले परम्परागत रूपमा मौरीपालन व्यवसाय गरिरहनु भएको रहेछ, हामीले उनको लागि थप कार्यक्रम ल्याउछौं, कृषि शाखा प्रमुख बिष्टले भने। मौरीपालन व्यवसायका लागि आएको बजेट फ्रिज मौरीपालन व्यवसाय प्रवद्र्धनका लागि प्रदेश सरकारबाट आएको बजेट फ्रिज गएको देखिएको छ। गत आर्थिक वर्ष २०७९०८० मा मौरीपालन व्यवसाय प्रवद्र्धनका लागि आएको बजेट फ्रिज गएको कृषि ज्ञान केन्द्र बैतडीका कृषि प्रसार अधिकृत नरेन्द्र चन्दले बताए। हामीले पनि सूचना खोलेनौं, कोही आवेदन लिएर पनि आएनन्, त्यसपछि कार्यक्रम कार्यान्वयन गर्न सकिएन, कोही मौरीपालन व्यवसायसँग जोडिएका किसानहरूले सम्पर्क गरेको भए, कार्यान्वयन गर्न सकिन्थ्यो, अधिकृत चन्दले भने।"
भक्तपुरमा दुई थान पेस्तोलसहित एकजना पक्राउ,"सडकमा शङ्कास्पद गतिविधि गरेको पाइएपछि प्रहरी प्रभाग बालकोट भक्तपुरबाट खटिएको गस्ती टोलीले उदयपुरको बलैया नगरपालिका५ घर भई हाल लोकन्थली बस्ने ४० वर्षीय जङ्गे माझीलाई पक्राउ गरेको हो। प्रहरी परिसर भक्तपुरका प्रहरी उपरीक्षक प्रजित केसीले जानकारी दिए। भक्तपुर : मध्यपुरथिमि नगरपालिका१ लोकन्थली कखरा स्कुल नजिकैबाट प्रहरीले दुई थान कटुवा पेस्तोल र एक राउण्ड गोलीसहित गए राति एक जनालाई पक्राउ गरेको छ। सडकमा शङ्कास्पद गतिविधि गरेको पाइएपछि प्रहरी प्रभाग बालकोट भक्तपुरबाट खटिएको गस्ती टोलीले उदयपुरको बलैया नगरपालिका५ घर भई हाल लोकन्थली बस्ने ४० वर्षीय जङ्गे माझीलाई पक्राउ गरेको हो। प्रहरी परिसर भक्तपुरका प्रहरी उपरीक्षक प्रजित केसीले जानकारी दिए। प्रहरीले माझीको साथबाट दुई थान कटुवा पेस्तोल, साही पेस्तोलमा लाग्ने एक राउण्ड गोली र बा४३प ९००० नम्बरको स्कुटर बरामद गरेको छ। माझीलाई पक्राउ गर्ने क्रममा उनको साथमा रहेका ३० वर्षीय अश्विन दाहाल भने फरार भएको प्रहरीले जनाएको छ। यसैबीच भक्तपुर नगरपालिका१० कमलविनायक भत्केकोपाटीस्थित नबिल बैंकको एटिएम मेसिन तोडफोड गरी चोरी गर्ने क्रममा प्रहरीको गस्ती टोलीले दाङको बबई गाउँपालिका२ घर भएका २४ वर्षीय पूर्णबहादुर खासुलाई पक्राउ गरेको छ।"
पशुपतिनाथलगायत देशभरका मन्दिरमा भक्तजनको घुइँचो,"अन्यले भने डोरो बाँधेर यो पर्व मनाउने गरेका छन्। वाग्मती नदीको तीरमा रहेको पशुपतिनाथ, गोकर्णेश्वर, बराहकर्णेश्वर, कुम्भेश्वरलगायत मन्दिरमा बिहानैदेखि भक्तजनको घुइँचो लागेको छ। काठमाडौं : जनैपूर्णिमा एवं रक्षाबन्धन पर्वका अवसरमा पशुपतिनाथलगायत देशभरका मठ मन्दिरमा नवयज्ञोपवीत फेर्ने एवं डोरो बाँध्ने भक्तजनको घुइँचो लागेको छ। यस पर्वका अवसरमा तागाधारीले नजिकैको नदी, खोला, पोखरी, ताल, तलाउमा गई विधिपूर्वक स्नान गरेर नवयज्ञोपवीत धारण गरी डोरो बाँध्ने गर्छन्। अन्यले भने डोरो बाँधेर यो पर्व मनाउने गरेका छन्। वाग्मती नदीको तीरमा रहेको पशुपतिनाथ, गोकर्णेश्वर, बराहकर्णेश्वर, कुम्भेश्वरलगायत मन्दिरमा बिहानैदेखि भक्तजनको घुइँचो लागेको छ। यसैगरी वसन्तपुर दरबार क्षेत्रको अशोकविनायक मन्दिर क्षेत्र, नागेश्वर, डोलेश्वर, वसन्तपुरस्थित सानो पशुपतिनाथका नामले चिनिने मक्खन महादेव मन्दिरलगायतमा पनि बिहानैदेखि भक्तजनको भीड घुइँचो लागेको छ। यी स्थलमा ब्राह्मण एवं पुरोहित डोरो बाँध्ने र नयाँ जनै फेराउने गरिरहेको देखिन्छ। कतिले घरमै विधिपूर्वक स्नान गरेर यज्ञोपवीत र डोरो बाँधेर यो पर्व मनाउँछन्। पर्वका अवसरमा पशुपतिनाथ मन्दिरमा बिहान ३ बजेदेखि नै भक्तजनको घुइँचो लागेको पशुपति क्षेत्र विकास कोष संस्कृति संरक्षण महाशाखा प्रमुख गौरीशङ्कर पराजुलीले जानकारी दिए। पशुपति क्षेत्रका विभिन्न स्थानमा बसेका ब्राह्मणसँग नव यज्ञोपवीत धारण गर्न र डोरो बाँध्न भक्तजनको लाम लागेको उनले बताए। पशुपति क्षेत्रका गुह्येश्वरी, चन्द्रविनायकका नामले चिनिने चावहिल गणेशलगायत ठूला, साना मन्दिरमा पनि डोरो बाँध्ने र नयाँ जनै फेर्ने भक्तजनको घुइँचो लागेको छ। यस अवसरमा राजधानी र देशका अन्य ठूला, साना मन्दिरमा पनि भक्तजनको घुइँचो लागेको छ। प्रत्येक वर्ष मनाइने यो पर्वमा रक्षाबन्धन अर्थात् डोरो बाँध्ने कर्म गरेपछि मानिस विभिन्न नकारात्मक शक्तिबाट सुरक्षित हुने धार्मिक विश्वास छ। प्रत्येक वर्ष श्रावण शुक्ल पूर्णिमाका दिन यो पर्व मनाइन्छ। यसै दिन विश्व संस्कृत दिवस पनि मनाउन थालिएको छ। जरोकिलो प्रतिष्ठानले श्रावण शुक्ल पूर्णिमा र ऋषितर्पणी पर्वको अवसर पारेर विश्व संस्कृत दिवस मनाउन थालेको हो। यस अवसरमा विभिन्न नौ वा ११ किसिमका गेडागुडी भिजाएर टुसा उमारी तयार हुने क्वाँटी पकाएर खाइन्छ। यसले वर्षाभर शरीरमा गाडिएको चिसो निकाली स्वस्थ बन्न मद्दत पुग्ने आयुर्वेद शास्त्रीय विश्वास रहेको छ। यस पर्वका अवसरमा रसुवाको गोसाइँकुण्ड, सिन्धुपाल्चोकको पाँचपोखरी र नौलिङ्गेश्वर कुण्ड, सोलुखुम्बुको दूधपोखरी, देवघाट, रिडी, त्रिवेणीलगायत स्थानमा मेला लागेको जनाइएको छ। केहीले भने बुधबार नै रक्षाबन्धन पर्व मनाएका छन्। नेपाल पञ्चाङ्ग निर्णायक विकास समितिले भने जनैपूर्णिमा, रक्षाबन्धन र गाईजात्रा पर्व आजै मनाउनु शास्त्रसम्मत रहेको जनाएको छ। बुधबार भद्रा परेकाले यो पर्व मनाउन नहुने योग परेको समितिका अध्यक्ष प्रा श्रीकृष्ण अधिकारीले जानकारी दिए। शुक्रबार प्रतिपदा तिथि नरहेकाले प्रत्येक वर्ष भाद्रकृष्ण प्रतिपदाका दिन मनाइने गाईजात्रा पनि आजै परेको उनले बताए। आज बिहान ७:४५ बजेसम्म पूर्णिमा र त्यसपछि प्रतिपदा तिथि लाग्ने समितिले स्वीकृति दिएका पाात्रो (पञ्चाङ्ग) मा उल्लेख गरिएको छ।"
सगरमाथामा प्याराग्लाइडिङ गरेका चिनियाँ नागरिकलाई सम्मान,"प्याराग्लाइडिङ आरोही चिनियाँ नागरिक ली सानटाओले आफूले पहिलोपटक सन् २०१५ मा पोखरामा प्याराग्लाइडिङ गरेको स्मरण गर्दै सोही समयदेखि नै सगरमाथामा प्याराग्लाइडिङ गर्ने सपना बुनेको बताए। काठमाडौं : विश्वको सर्वोच्च शिखर सगरमाथाको आठ हजार मिटर उचाइबाट प्याराग्लाइडिङ गरेका चिनियाँ नागरिक ली सानटाओलाई सम्मान गरिएको छ। बाबु एडभेन्चर प्याराग्लाइडिङ, सेभेन समिट ट्रेक्स प्रालि र नेपाल विग माउण्टेन ट्राभस कम्पनीले उनलाई बुधबार सम्मान गरेको हो। चिनियाँ नागरिकले सानटाओले गत मे १८ तारिखमा सगरमाथाको आठ हजार मिटर उचाइदेखि बेस क्याम्पसम्म प्याराग्लाइडिङ गरेका थिए। सम्मान कार्यक्रममा संस्कृति, पर्यटन तथा नागरिक उड्डयन मन्त्रालयका सहसचिव बुद्धिसागर लामिछानेले नेपालमा हिमालको शिरबाट प्याराग्लाइडिङ गरिनु पर्यटन क्षेत्रका लागि नयाँ सम्भावना भएको बताए। 'नेपाल पर्यटन क्षेत्रको अथाह सम्भावना भएको मुलुक हो, हामीसँग भएको पर्यटकीय क्षेत्रलाई विश्वमाझ पुर्याएर यस क्षेत्रबाट विदेशी मुद्रा आर्जनमा लाग्नुपर्छ', उनले भने। नेपालले प्याराग्लाइडिङ क्षेत्रलाई अगाडि बढाउनका लागि विद्यालय नै सञ्चालन गरेर शिक्षा प्रदान गर्दै आइरहेको उनको भनाइ थियो। प्याराग्लाइडिङ आरोही चिनियाँ नागरिक ली सानटाओले आफूले पहिलोपटक सन् २०१५ मा पोखरामा प्याराग्लाइडिङ गरेको स्मरण गर्दै सोही समयदेखि नै सगरमाथामा प्याराग्लाइडिङ गर्ने सपना बुनेको बताए। 'मैले सन् २०१५ मा पोखरामा प्याराग्लाइडिङ गरेपछि सन् २०१६ मा प्याराग्लाइडिङ कोर्ष पढेर क्रमशः पाँच हजार, छ हजार र सात हजार मिटर अग्ला चीनका हिमालमा प्याराग्लाइडिङ गरेँ, त्यसपछि सगरमाथामा प्याराग्लाइडिङ गर्ने इच्छा जाग्यो र सगरमाथाबाट प्याराग्लाइडिङ गरेँ', उनले भने। वरिष्ठ पर्यटन व्यवसायी कर्ण शाक्यले पर्यटन क्षेत्रमा नयाँ कुरा बिक्री गर्नसके देशको विकासमा पर्यटनले ठूलो सहयोग पुग्ने विश्वास व्यक्त गरे। 'पर्यटनको हिसाबले विश्वको उत्कृष्ट मुलुक नेपाल हो, नेपालको पर्यटन रहेन भने विश्वको पर्यटन रहन सक्दैन', उनले भने। सेभेन समिट ट्रेक्स प्रालिका सञ्चालक एवं वरिष्ठ पर्यटन व्यवसायी मिङ्मा शेर्पाले नेपालका हिमाल प्याराग्लाइडिङ गर्ने खालका रहेकाले यसलाई सरकारले अगाडि बढाउनुपर्ने बताए। कोरोनापछि नेपालको पर्यटन क्षेत्र लयमा फर्किन थालेको उनको भनाइ थियो। त्यसअघि बुधबार दिउँसो संस्कृति, पर्यटन तथा नागरिक उड्डयनमन्त्री सुदन किरातीले सगरमाथाबाट प्याराग्लाइडिङ गरेका चिनियाँ नागरिक ली सानटाओलाई मन्त्रालयमा सम्मान गरेका थिए।"
इटहरीकी यसोदाको धरानमा हत्या,"धरान : सुनसरीको इटहरी उपमहानगरपालिका२, वसन्त टोलकी ४४ वर्षिय यसोदा श्रेष्ठको धरानमा हत्या गरिएको छ। बुधबार बेलुका क्वाटी खान माइत जान्छु भनेर घरबाट हिँडेकी उनको हिजो राति हत्या गरिएको अवस्थामा शव भेटिएको छ। रामेछाप घर भई धरान१७ ससुरालीमा बस्ने टेकबहादुर दर्जीले यसोदाको हत्या गरेको इलाका प्रहरी कार्यालय धरानका डीएसपी नवराज मल्लले बताए। उनले यसोदाको हत्यामा सम्लग्न दर्जीलाइ पक्राउ गरी घटनाको अनुसन्धान थालिएको बताए। यसोदा र दर्जीबीच लेनदेनको कारोबार रहेको र त्यसैमा विवाद हुँदा हत्या गरिएको बुझिएको छ। यसोदाको हत्यापश्चात् शव जंगलमा फाल्न लैजादै गर्दा स्थानीयले प्रहरीलाइ खबर गरी जानकारी दिएका कारण दर्जी पक्राउ परेका थिए। यसोदाको हत्यापश्चात उनले लगाएका सुनका गहना लुटिएको परिवारका सदस्यले बताएका छन्। यसोदाको शव पोस्ट्मार्टमका लागि बिपी कोइराला स्वास्थ्य जिज्ञान प्रतिष्ठानमा लगिएको छ।"
दिवङ्गत आफन्तको सम्झनामा गाईजात्रा मनाइँदै,"काठमाडौँ : प्रत्येक वर्ष भाद्र कृष्ण प्रतिपदादेखि अष्टमीसम्म आठ दिन मनाइने परम्परागत सांस्कृतिक पर्व गाईजात्रा आज विभिन्न कार्यक्रमको आयोजना गरी देशभर आरम्भ गरिँदैछ । एक वर्षभित्र दिवङ्गत भएका आफन्तको सम्झनामा आजका दिन गाई वा मानिसलाई गाईका रूपमा सिँगारी आआफ्ना क्षेत्रमा परिक्रमा गराउने र उनीहरूलाई श्रद्धालुद्वारा दूध, फलफूल, रोटी, चिउरा, दहीका साथै अन्न र द्रव्य दान गरिन्छ । यसरी नगरपरिक्रमा गर्नाले वर्षभरि मृत्यु भएका व्यक्ति गाईको पुच्छर समाइ वैतरणी पार हुन्छन् भन्ने धार्मिक विश्वास छ । राजा प्रताप मल्लले पुत्रशोकले विह्वल भएकी आफ्नी रानीलाई दुनियाँले पनि यस्तै शोक बेहोर्नुपर्छ भन्ने देखाउन जनतालाई आआफ्नो घरका मरेका व्यक्तिका नाममा गाईजात्रा निकाली सहर परिक्रमा गराउनू भनी आज्ञा दिएका आधारमा यो पर्व सुरु भएको ऐतिहासिक तथ्य छ । यसबाट पनि रानीको मन शान्त हुन नसकेकाले विभिन्न प्रकारका प्रहसन तथा व्यङ्ग्यात्मक कार्यक्रमसमेत गराउने आदेश दिएअनुरूप हाँस्यव्यङ्ग्यको प्रचलन चलेको हो भन्ने जनश्रुति पाइन्छ । प्रताप मल्लको पालादेखि प्रचलनमा आएको गाईजात्रा हनुमानढोकास्थित राजप्रसाद (राजदरबार) भएर जानुपर्ने प्रथा अहिलेसम्म पनि जारी छ । देशका विभिन्न सहरमा गाईजात्रा मनाइने भए पनि उपत्यकामा यसको विशेष रौनक देखिने गर्छ । भाद्र कृष्ण अष्टमीका दिनसम्म मनाइने यस पर्वका क्रममा प्रहसन, सामाजिक विकृतिप्रति व्यङ्ग्यात्मक प्रदर्शन, नाचगान तथा मृत व्यक्तिको सम्झनामा रामायणको करुण रसका गीत पनि गाइन्छ । विकृतिका विरुद्ध हाँस्यव्यङ्ग्यका रुपमा गाईजात्रा पञ्चायती व्यवस्थाप्रति व्यङ्ग्य गरेको भन्दै विसं २०१७ पुस १ गतेको शाही कू पछि गाईजात्रामा पनि प्रतिबन्ध लागेको थियो । विसं २०३३ मा नेपाल राजकीय प्रज्ञा प्रतिष्ठानले महोत्सवका रुपमा झाँकी र हाँस्यव्यङ्ग्यसहित गाईजात्रा फेरि मनाउन थालेको हो । हाँस्यव्यङ्ग्यले बुझ पचाएर जथाभावी गर्नेलाई सचेत गराउने र अनर्थकतामा सार्थकता झल्काउँछ । जात्राका क्रममा पाटनमा देखाइने सत्य युगको धान, चामलको नमूना र काठमाडौँको ठमेलमा देखाइने स्वर्ण तथा रजताक्षरमा लेखिएका पुस्तक विशेष दर्शनीय मानिन्छन् । आजभोलि गाईजात्राका अवसरमा समाजमा विद्यमान विकृति र विसङ्गति उजागर गरिन्छ । सार्वजनिकरूपमा मनोरञ्जनात्मक तथा व्यङ्ग्यात्मक ढङ्गले विविध कार्यक्रमको आयोजनासमेत हुन्छ । पत्रपत्रिकामा पनि सामाजिक कुरीतिलाई समेटेर हाँस्यव्यङ्ग्य अङ्क प्रकाशित गरिन्छ । गाईजात्रा पर्व काठमाडौँ उपत्यकालगायत बनेपा, धुलिखेल, पनौती, बाह्रविसे, त्रिशूली, दोलखा, खोटाङ, भोजपुर, चैनपुर, इलाम, धरान, विराटनगर, वीरगञ्ज, हेटौँडा र पोखरालगायत नेवार समुदायका मानिसको विशेष उपस्थिति रहेको सहरमा धुमधामका साथ मनाइन्छ । यस अवसरमा हाँस्य कलाकारले पनि विशेष कार्यक्रमको आयोजना गर्ने गरेका छन् ।"
कुम्भेश्वरबंगलामुखी मन्दिरमा जनै फेर्ने र धागो बाँध्नेको भीड,"काठमाडौं : आज जनैपूर्णिमा तथा रक्षाबन्धन। देशभरका मठ मन्दिरमा डोरो बाँध्न भक्तजनको घुइँचो लागेको छ। यसैक्रममा ललितपुरको कुम्भेश्वरबंगलामुखी मन्दिरमा पनि रक्षाबन्धन बाँध्न एवं नयाँ जनै फेर्न भक्तजनहरूको भिडभाड छ। यस पर्वका अवसरमा तागाधारीले नजिकैको नदी, खोला, पोखरी, ताल, तलाउमा गई विधिपूर्वक स्नान गरेर नवयज्ञोपवीत धारण गरी डोरो बाँध्ने गर्छन् । अन्यले भने डोरो बाँधेर यो पर्व मनाउने गरेका छन् । वाग्मती नदीको तीरमा रहेको पशुपतिनाथ, गोकर्णेश्वर, बराहकर्णेश्वर, कुम्भेश्वरलगायत मन्दिरमा बिहानैदेखि भक्तजनको घुइँचो लागेको छ । यसैगरी वसन्तपुर दरबार क्षेत्रको अशोकविनायक मन्दिर क्षेत्र,नागेश्वर,डोलेश्वर, वसन्तपुरस्थित सानो पशुपतिनाथका नामले चिनिने मक्खन महादेव मन्दिरलगायतमा पनि बिहानैदेखि भक्तजनको भीड घुइँचो लागेको छ । पशुपति क्षेत्रका विभिन्न स्थानमा बसेका ब्राह्मणसँग नव यज्ञोपवीत धारण गर्न र डोरो बाँध्न भक्तजनको लाम लागेको छ। पशुपति क्षेत्रका गुह्येश्वरी, चन्द्रविनायकका नामले चिनिने चावहिल गणेशलगायत ठूला, साना मन्दिरमा पनि डोरो बाँध्ने र नयाँ जनै फेर्ने भक्तजनको घुइँचो लागेको छ । यस अवसरमा राजधानी र देशका अन्य ठूला, साना मन्दिरमा पनि भक्तजनको घुइँचो लागेको छ । प्रत्येक वर्ष मनाइने यो पर्वमा रक्षाबन्धन अर्थात् डोरो बाँध्ने कर्म गरेपछि मानिस विभिन्न नकारात्मक शक्तिबाट सुरक्षित हुने धार्मिक विश्वास छ । यस अवसरमा विभिन्न नौ वा ११ किसिमका गेडागुडी भिजाएर टुसा उमारी तयार हुने क्वाँटी पकाएर खाइन्छ । यसले वर्षाभर शरीरमा गाडिएको चिसो निकाली स्वस्थ बन्न मद्दत पुग्ने आयुर्वेद शास्त्रीय विश्वास रहेको छ ।"
भक्तपुरमा गाईजात्राको रौनक,"काठमाडौं : परम्परागत सांस्कृतिक पर्व गाईजात्रा बिहीबार विभिन्न कार्यक्रमको आयोजना गरी देशभर मनाइएको छ । सो अवसरमा भक्तपुर क्षेत्रमा गाईजात्रा निकालिएको छ। भाद्र महिनामा शुक्ल पक्षको प्रतिपदामा पर्ने यो पर्वमा वर्ष दिनभित्र दिवंगत भएका आफन्तको सम्झना गर्ने गरिन्छ। गाईजात्रा मूलतः नेवार संस्कृतिबाट सुरू भएको हो। यो समुदायका मानिसहरु दिवंगत आफन्तहरुको सम्झनामा गाई वा मानिसलाई गाईका रूपमा सिँगारी आआफ्ना टोलटोलमा घुम्ने गर्छन्। उनीहरूलाई श्रद्धालुद्वारा दुध, फलफूल, रोटी, चिउरा, दहीका साथै अन्न र द्रव्य दान गरिन्छ । गाईलाई नगरपरिक्रमा गर्नाले वर्षभरि मृत्यु भएका आफन्तहरु वैतरणी पार हुन्छन् भन्ने धार्मिक विश्वास पनि छ। इतिहासअनुसार पुत्रशोकका कारण विक्षिप्त बनेकी आफ्नी रानीलाई अरुले पनि यस्तै शोक व्यहोर्नुपर्छ भन्ने देखाउन मल्लकालका राजा प्रताप मल्लले गाईजात्राको थालनी गरेका थिए। उनले जनतालाई मृतक आफन्तको नाममा गाईजात्रा निकाली सहर परिक्रमा गराउनु भनी आज्ञा दिएपछि यो पर्व सुरु भएको मानिन्छ । राजा मल्लको पालादेखि प्रचलनमा आएको गाईजात्रा हनुमानढोकास्थित राजदरबार भएर जानुपर्ने प्रथा अहिलेसम्म पनि जारी छ । देशका विभिन्न सहरमा गाईजात्रा मनाइने भए पनि उपत्यकामा यसको विशेष रौनक देखिने गर्छ । गाईजात्रामै विभिन्न प्रहसन तथा हास्यव्यंग्यात्मक कार्यक्रम गरेर मनाउने गरिएको छ ।"
बागमती प्रदेशमा ९३ प्रतिशत धान रोपाइँ,मकवानपुर : बागमती प्रदेशमा यही भदौको पहिलो साताभित्र ९३ प्रतिशत वर्षे धानको रोपाइँ सम्पन्न भएको छ। कृषि तथा पशुपक्षी विकास मन्त्रालयको सूचना अधिकृत अनुप अधिकारीले प्रदेशको सबै जिल्लामा भदौको पहिलो सातासम्म करिब ९३ प्रतिशत रोपाइँ सम्पन्न भएको जानकारी दिए। काठमाडौं उपत्यकासहित तीन जिल्लामा शतप्रतिशत वर्षे धानको रोपाइँ किसानले सम्पन्न गरेको उनले बताए। प्रदेशको १३ वटै जिल्लाको स्थानीय गाउँपालिका र नगरपालिकाको सहयोगमा खेतीयोग्य जमिनको माटोको अमिलोपनाको परीक्षण गर्न टोली खटाउने मन्त्रालयले जनाएको छ।
"सुनको मूल्य बढ्यो, चाँदी घट्यो",काठमाडौं : सुनको मूल्य आज बढेको छ। नेपाल सुन चाँदी व्यवसायी महासंघका अनुसार छापावाल सुनको मूल्य १ लाख १२ हजार ८०० रुपैयाँ कायम भएको छ। तेजाबी सुनको मूल्य एक लाख १२ हजार २५० रुपैयाँ कायम भएको छ। बुधबार सुन प्रतितोला १ लाख १२ हजार ५०० रुपैयाँमा कारोबार भएको थियो। सुनको मूल्य बढेपनि चाँदी भने घटेको छ। आज चाँदी प्रतितोला १४ सय ८० रुपैयाँमा कारोबार भइरहेको छ। बुधबार चाँदी १४ सय ८५ रुपैयाँमा खरिदिबिक्री भएको थियो।
"मनसुन अवधिमा बाढी, पहिरो र चट्याङबाट ७३ जनाको मृत्य","राष्ट्रिय विपद् जोखिम न्यूनीकरण व्यवस्थापन प्राधिकरणका कार्यकारी प्रमुख अनिल पोखरेलका अनुसार मनसुन अवधिमा मुलुकका एक सय ३५ ठाउँमा बाढी, चार सय २९ ठाउँमा पहिरो तथा ८३ वटा चट्याङका घटना भएका थिए। काठमाडौं : मुलुकमा यस वर्ष मनसुन अवधि जेठ ३१ देखि भदौ ८ गतेसम्ममा बाढी, पहिरो र चट्याङबाट ७३ जनाको ज्यान गएको छ। मनसुन अवधिमा एक सय दुई जना घाइते हुनका साथै २० जना बेपत्ता भएका छन्। राष्ट्रिय विपद् जोखिम न्यूनीकरण व्यवस्थापन प्राधिकरणका कार्यकारी प्रमुख अनिल पोखरेलका अनुसार मनसुन अवधिमा मुलुकका एक सय ३५ ठाउँमा बाढी, चार सय २९ ठाउँमा पहिरो तथा ८३ वटा चट्याङका घटना भएका थिए। उक्त विपद्का घटनामध्ये बाढीमा परी १२ जनाको मृत्यु, सात घाइते र २१ बेपत्ता भएका थिए। यस्तै पहिरोमा परी ३८ जनाको मृत्यु, ४० घाइते र नौ बेपत्ता भएको कार्यकारी प्रमुख पोखरेलले बताए। भारी वर्षाका कारण दुई जनाको ज्यान गयो भने चट्याङबाट २१ जनाको मृत्यु र ४३ घाइते भए। यस वर्षको बाढी पहिरोबाट ३२६ दशमलव ८३ मेघावाट क्षमताका निर्माणाधीन १७ तथा सञ्चालनमा रहेका १३२ दशमलव ७५ क्षमताका १३ जलविद्युत् आयोजनामा क्षति पूगेको छ। त्यसबाट झण्डै आठ अर्ब ५० करोड क्षति पुगेको अनुमान गरिएको छ। मनसुन अवधिमा भएका बाढी पहिरोका घटनाबाट देशका २९ राजमार्गका २५० ठाउँमा ४० करोड बराबरका भौतिक पूर्वाधारमा क्षति भएको तथ्याङक छ। मनसुन अवधिमा भएका बाढी पहिरोका घटनाबाट १५ अर्बभन्दा बढी भौतिक पूर्वाधारलगायतका सम्पत्तिको क्षति भएको कार्यकारी प्रमुख पोखरेलले बताए। मुलुकका विभिन्न स्थानमा चार मोटरेवल पुल र २२ झोलङ्गे पुल बगाउँदा करिब १ करोडको क्षति हुन पुगेको छ। बाढीपहिरोका घटनाबाट २८ खानेपानी आयोजनामा क्षति हुँदा नौ करोड बराबरको नोक्सान भएको प्राधिकरणको अनुमान छ। क्षति पुगेका ती पूर्वाधार तत्काल पुनःस्थापना गर्न १० अर्ब ५५ करोडभन्दा बढी खर्च लाग्ने अनुमान गरिएको कार्यकारी प्रमुख पोखरेलले बताए। यस अवधिमा चट्याङ लागेर ११ स्थानमा, पहिरोबाट सात, पुल क्षतिबाट पाँच र लेदोसहितको पहिरो खस्दा आठ स्थानमा गरी देशका ३१ स्थानमा सडक अवरुद्ध भएका थिए। हाल मुलुकका दुई सय ३१ राजमार्गमध्ये ४८ राजमार्ग एकतर्फीरुपमा सञ्चालनमा रहेको प्राधिकरणले जनाएको छ। रासस"
प्रशासनको निर्णय नमान्दा अभद्र व्यवहारमा मुद्दा,"काठमाडौं : जिल्ला प्रशासन कार्यालय रौतहटलाई लेनदेन निवेदनमा मिलापत्र गराउँदा ऋणीसँग घुस खाएर साहुलाई कुटपिट गरेर मिलापत्र गराएको आरोप लागेको छ। गढीमाई नगरपालिका ६ का साहु बिजेन्द्र साहले यस्तो आरोप लगाएका हुन्। प्रशासनले गरेको छलफल नमान्दा उनीमाथि अभद्र व्यवहारमा मुद्दा दर्ता गरेर थुनामा राखिएको छ। ऋणीसँग पाँच लाख घुस खाएर आफूमाथि कुटपिट गर्दै प्रशासनले डर देखाएर मिलापत्र गराएको साहु बिजेन्द्रले बताए। प्रशासनको गैरकानुनी कामविरुद्ध बोल्दा आफूमाथि सार्वजनिक अपराधमा मुद्दा चलाएर पक्राउ गरिएको उनको दाबी छ। केही दिनअघि उनलाई प्रहरीले पक्राउ गरेको थियो। गरुडा नगरपालिका ३ का कपिल सहनीकी श्रीमती राजकुमारीले ९ साउन, २०७५ सालमा बिजेन्द्रसँग घरायसी कामकाजका लागि २० लाख रुपैयाँ लिएको भनिएको छ। त्यसको कपाली तमसुक गरिएको थियो। अनुचित लेनदेनमा ऋणीले साहु बिजेन्द्रविरुद्ध प्रशासनमा उजुरी दिएका थिए। प्रशासनको सहकार्यमा परेको उजुरीमाथि दुवै पक्षलाई राखेर छलफल गराउँदा पाँच लाख लिएर साहु मिल्न तयार भएको रौतहटका प्रजिअ धर्मेन्द्रकुमार मिश्रले बताए। असार ७ गते लेनदेन मुद्दामा छलफल भएर मिलापत्र भएको थियो। साहुले राजकुमारी देवीलाई जम्मा २० हजार रुपैयाँ दिएको थियो। तर, २० लाखको कागज गराएको अनुसन्धानमा खुलेको छ, प्रजिअ मिश्रले भने, पाँच लाख लिएर मिलापत्र गर्न तयार भएको कुरा सहीछाप गरेर साहु गयो। तर, पछि साहुले विज्ञप्ति निकाल्दै कर्मचारीले ऋणीसँग घुस खाएर मिलापत्र गराएको आरोप लगाउँदै हिँडेका छन्। छलफलका आधारमा ऋणीले प्रशासनमा जम्मा गरेको पाँच लाख लिन नआएर अपवाह फैलाउँदै हिँडेको उनले बताए। साहुले ऋणी राजकुमारी देवीलाई गालीगलौज गरेर दुव्र्यवहार गरेकोे उजुरी परेपछि उनलाई अभद्र व्यवहारमा मुद्दा चलाइएको प्रजिअ मिश्रले बताए। कर्मचारीले मिलेमतो गरेको भनेर भन्न सजिलो छ ? कर्मचारीले पैसा मागेको प्रमाण के छ ? मिलेमतो गरेको आधार के छ ? आफैं छलफल गर्ने, एउटा बिन्दुमा टुंग्याउने, पैसा पनि लिन नआउने र पीडितलाई गालीगलौज गर्दै हिँड्ने ?, उनले भने, प्रशासन कार्यालयमा कसको आँट छ अहिले मिलेमतो गर्ने ? यस्तो गर्ने कर्मचारीलाई मैले नै छोड्दिनँ। मिलेमतो गरेकोबारे साहुले आफूलाई जानकारी नगराएको प्रजिअ मिश्रले जनाए। उनले भने, आजको समयमा कसैले जबर्जस्ती हात समातेर मिलापत्रमा सही गराउन सक्दैन। यति चाहिँ विश्वास गर्नुस्। साहु बिजेन्द्रले राजकुमारीविरुद्ध दिएको लेनदेन मुद्दामा रौतहट जिल्ला अदालतले २०७९ असार ७ गते साहुको पक्षमा अन्तिम फैसला गरेको थियो। त्यस फैसलामा ऋणीले साहुलाई सावाँ, ब्याज र अन्य गरी ३० लाख ३८ हजार ८४ रुपैयाँ तिर्नुपर्ने निर्णय गरेको थियो। मिटरब्याजको हल्ला फैलिएपछि ६ महिनाअघि ऋणी राजकुमारीले आफूविरुद्ध प्रशासनमा उजुरी गरेको बिजेन्द्रले बताए। साहु बिजेन्द्रले आफूलाई कुटपिट गर्दै जिल्ला प्रशासन कार्यालयको मुद्दा फाँटका चार जना कर्मचारीले हात समातेर मिलापत्रमा सहीछाप गराएको जनाएको छ। छलफलको निर्णय मेरो पक्षमा पारिदिनका लागि कर्मचारीहरूले पहिले मसँग दुई लाख मागेको थियो। तर मैले दिइनँ। अदालतले मेरो पक्षमा फैसला गरिसकेको थियो। अनि मैले किन घुस दिने ? भनेर दिइनँ। त्यसपछि कर्मचारीले ऋणीसँग पाँच लाख लियो। अनि मलाई पक्रेर जबर्जस्ती मिलापत्रमा सहीछाप गराए, उनले भने। उनका अनुसार असार ७ गते प्रशासनले दिनभरि बसायो। जब साँझको ५ बज्यो। अनि मसँग गएको साथी प्रेमलाल राय यादवलाई भगाइदियो। मलाई कोठामा लग्यो। जहाँ मुद्दा फाँटवालाहरू कर्मचारीहरू बसेका थिए। कोठा बन्द गरिदियो अनि दुई जना स्टापले हात पक्रेको थियो। बलजफ्ती मिलापत्रमा सही गरायो। दुई झापट लगाएर घर पठाइदियो। अनि भन्यो १७ गते पैसा पाँच लाख रुपैयाँ लिन आउनू भनेर भन्यो। प्रशासनले फोन गर्दा पनि आफू प्रशासनमा पैसा लिन नगएको उनले सुनाए। उल्टै प्रशासनले बिनाकसुरमा आफूलाई पक्राउ गरेर थुनेको साहु बिजेन्द्रले सुनाएका छन्। ऋणी राजकुमारीका श्रीमान् कपिल सहनीले साहु बिजेन्द्रसँग पटकपटक गरेर २ लाख ९० हजार लिएको बताएका छन्। लकडाउनभन्दा अगाडि श्रीमतीको हात भाँचिदा उपचार गर्न पछिल्लो पटक २० हजार लिएको लिएका थिएँ। उसले झुक्याएर साहुले २० लाखको कपाली तमसुकमा सहीछाप गरायो, उनले भने, पछि अदालतमा उजुरी हालें। मेरो भएको २ कट्ठा, घर, चापाकल, केही रुख, लिलामी गरायो अनि अनि मैले बाध्य भएर प्रशासनमा मिटरब्याजको उजुरी दिए। अदालतको फैसलाभन्दा जिल्ला प्रशासन कार्यालयमा भएको छलफलका आधारमा आफूले पाँच लाख उनलाई बुझाउन प्रशासनमा जम्मा गरेको उनले सुनाए।"
सप्तरीका पालिका प्रमुख निलम्बन नै निलम्बन,"यो भ्रष्टाचारको घटना आर्थिक वर्ष २०७७०७८ सालमै भएको हो। यसअघिको निर्वाचनमा पनि नगर प्रमुखमा यादव नै निर्वाचित भएका थिए। सप्तरीको १८ पालिकामध्ये अन्य सबै पालिकाका प्रमुख र अध्यक्ष पराजित भएकोमा यादव मात्र दोहोरिएर निर्वाचित भएका थिए। राजविराज : सप्तरीको राजविराज र शम्भुनाथ नगरपालिकाका प्रमुख तथा विष्णुपुर गाउँपालिका अध्यक्षपछि बोदे बर्साइन नगरपालिकाका प्रमुख निलम्बनमा परेका छन्। अख्तियार दुरुपयोग अनुसन्धान आयोगले बुधबार विशेष अदालतमा आरोपपत्र दायर गरेपछि बोदे बर्साइन नगरपालिकाका नगर प्रमुख आतेशकुमार सिंह यादव निलम्बनमा परेका हुन्। सञ्चालन नै नभएको कार्यक्रमको स्थलगत अनुगमन गरेर योजनाको स्थिति पनि राम्रो रहेको भन्दै सोहीबमोजिम गलत प्रतिवेदन दिएर भ्रष्टाचार गरेकोले नगर प्रमुखसहित ८ जनाविरुद्ध मुद्दा चलेको छ। विशेष अदालतमा नगर प्रमुख यादवसहित निमित्त प्रमुख प्रशासकीय अधिकृत घनश्याम यादव, पशु विकास अधिकृत अर्जुनप्रसाद यादव, लेखापाल सरोजकुमार मण्डल, वडा नम्बर ४ का तत्कालीन वडाध्यक्ष रामानन्द चौधरी, तत्कालीन नगर कार्यपालिका सदस्य श्रीप्रसाद भगत, जगदम्बा कृषक समूहका अध्यक्ष राधेश्यामकुमार साह र कोषाध्यक्ष नीलमकुमारी शर्माविरुद्ध कैद र बिगो बमोजिम जरिवानासमेतको सजायको मागदाबी लिँदै अख्तियारले विशेष अदालतमा आरोपपत्र दायर गरेको हो। अख्तियारका प्रवक्ता भोला दाहालका अनुसार प्रधानमन्त्री कृषि आधुनिकीकरण परियोजनाअन्तर्गत बाख्रा व्यवसायी पकेट कार्यक्रम नै नगरी सम्पन्न भएको भनी १४ लाख ७१ हजार ९ सय २१ रुपैयाँ भुक्तानी लिएदिएको कसुर गरेको पुष्टि भएकोले आरोपपत्र दायर गरिएको हो। यो भ्रष्टाचारको घटना आर्थिक वर्ष २०७७०७८ सालमै भएको हो। यसअघिको निर्वाचनमा पनि नगर प्रमुखमा यादव नै निर्वाचित भएका थिए। सप्तरीको १८ पालिकामध्ये अन्य सबै पालिकाका प्रमुख र अध्यक्ष पराजित भएकोमा यादव मात्र दोहोरिएर निर्वाचित भएका थिए। बोदे बर्साइन नगरपालिका वडा नम्बर ६ मा सञ्चालन भएको भनिएको बाख्रा व्यवसायी कार्यक्रमको संयोजकसमेत रहेका पशु विकास अधिकृत अर्जुनप्रसाद यादवले लागत अनुमान तयार गरी सम्झौता गरे। झुटा बिल भर्पाइ बनाए। स्थलगत अनुगमन गरी योजनाको स्थिति राम्रो रहेको भनी प्रतिवेदन पनि दिए। हुँदै नभएको कार्यक्रम सम्पन्न भएको भनी टिप्पणी आदेश तयार गरी निर्णयका लागि पेस गरे। पेस गरिएको टिप्पणी आदेश स्वीकृत गरियो र माँ जगदम्बा कृषक समूहको खातामा भुक्तानी पनि गरिदिए। यसरी गरेको कसुरका लागि पशु विकास अधिकृत अर्जुनप्रसाद यादवलाई १४ लाख ७१ हजार ९ सय २१ रुपैयाँ बिगो कायम गरी कैद र बिगोबमोजिम जरिवाना गरी बिगोसमेत असुल उपर गर्न माग गरिएको छ। नगर प्रमुख आतेश, तत्कालीन वडाध्यक्ष रामानन्द चौधरी र तत्कालीन नगर कार्यपालिका सदस्य श्रीप्रसाद भगतले कार्यक्रमको स्थलगत अनुगमन गरी योजनाको स्थिति पनि राम्रो रहेको भनी गलत प्रतिवेदन दिएको देखिएको छ। उनीहरूलाई कैद र जरिवानासमेतको मागदाबी लिइएको छ। निमित्त प्रमुख प्रशासकीय अधिकृत घनश्याम यादव र लेखापाल सरोजकुमार मण्डललाई लागत अनुमान स्वीकृत गरेको, कार्यादेश दिएको, कार्यक्रम नै सञ्चालन नगरी सार्वजनिक खरिद ऐन नियमविपरीत नक्कली बिल भर्पाइलाई भुक्तानीको टिप्पणी आदेश स्वीकृत गरी भुक्तानी दिएकोले १४ लाख ७१ हजार ९ सय २१ रुपैयाँ बिगो कायम गरी कैद र बिगोबमोजिम जरिवाना गरी बिगोसमेत असुल उपर गर्न माग गरिएको छ। कृषक समूहका अध्यक्ष साह र कोषाध्यक्ष शर्मालाई सम्झौताबमोजिम कार्यक्रम नगरी गैरकानुनी लाभ पुर्याउने बदनियतले झुटा बिल बनाई भर्पाइ एवम् कागजात तयार गरी गलत प्रतिवेदन पेस गरी भुक्तानी लिएकोले १४ लाख ७१ हजार ९ सय २१ रुपियाँ बिगो कायम गरी सजाय गरी बिगोसमेत जफत गर्न माग गरिएको छ। नगरपालिकाले ३० लाख रुपैयाँ अनुदान दिएको आस्था एकीकृत कृषि तथा पशुपन्छी विकास फर्ममा समेत एउटै बाख्रा नरहेको आरोप लाग्दै आएको छ। व्यावसायिक बाख्रापालन कार्यक्रमबापत नगरपालिकाको वित्तीय समानीकरण चालू खर्चवाट आव २०७८०७९ को स्वीकृत वार्षिक कार्यक्रमअनुसार सो फर्मलाई ३० लाख रुपैयाँ अनुदान रकम दिइएको बताइएको छ। आस्था कृषि फर्मले पेस गरेको ६३ बाख्रा र ६ बोका तथा नगरपालिकाले गरेको अनुगमन प्रतिवेदनमा उल्लेख भएको ३० बाख्रा र तीन बोकाको संख्या पनि फरक देखिएको छ। अनुदानग्राही छनोट समिति र अनुगमन तथा मूल्यांकन समितिको अध्यक्षमा नगर प्रमुख यादव नै रहेका थिए। महालेखा परीक्षण टोलीबाट फिल्ड निरीक्षण गर्दा २६ वटा माउ बाख्रा २४ ओटा पाठापाठी देखिएको र खोर पनि व्यवस्थित नदेखिएको, बोकाहरू २४ ओटा स्थानीय जातको देखिएको हुँदा फर्मले ६० लाख रुपियाँ लगानी गरेको स्थिति नदेखिएको प्रतिवेदनमा उल्लेख छ।"
पर्यटक पर्खिरहेको गुल्मीको लेखपोखरा,"गुल्मी : भौतिक पूर्वाधार निर्माणले भरिपूर्ण मनोरम पर्यटकीय क्षेत्र मालिका गाउँपालिका५ छापहिलेको लेखपोखरा पर्यटक पर्खिरहेको छ। प्राकृतिक हिसाबले निकै नै सौन्दर्य मानिने उक्त क्षेत्रमा पर्यटकहरूलाई भुलाउने विभिन्न भौतिक संरचना निर्माण गरिएको छ। तत्कालीन जिल्ला विकास समिति, लुम्बिनी प्रदेश सरकार, डिभिजन वन कार्यालयको गरी हालसम्म कुल ५० लाख रुपैयाँ लगानी भइसकेको वडा नम्बर ५ का अध्यक्ष रेखा कुमार जिसीले बताए। प्रवासमा बस्ने नेपाली दाजुभाइको सहयोगमा ऋषिकेश मन्दिर निर्माण गरिएको छ। आन्तरिक पर्यटकहरू लेखपोखरामा घुम्न आउने गरेका छन्, जिसीले भने, बाहिरी जिल्लाका पर्यटकहरूलाई ल्याउनका लागि स्थानीय सरकारले विशेष अभियान चलाएको छ। गाउँपालिकाले यस क्षेत्रलाई पालिकाकै उत्कृष्ट पर्यटकीय स्थलका रुपमा सूचिकृत समेत गरेको छ। चिल्ड्रेन पार्क, कहिल्यै पनि पानी नसुक्ने पोखरीको संरक्षण र आकर्षक सजावट, रेलिङ निर्माण, भ्यू टावर निर्माण लगायत पूर्वाधारहरू, पर्यटकहरूका लागि तस्बिर खिच्ने विभिन्न स्थलहरू यहाँ निर्माण गरिएको छ। उल्टेढुंगा (भ्यूस्टोन) बाट पञ्चायतकालमा राजा चढ्ने घोडा लडेर भीरको पहरोमा टाँसिएको यहाँ ऐतिहासिक पृष्ठभूमि छ। पहरोमा रहेको ढुंगामा घोडाको छाँप टाँसिएको जस्तो आकृति हेर्नका लागि आन्तरिक एवं बाह्य पर्यटकहरू बेलाबेला यस क्षेत्रमा पुग्ने गर्छन्। भीरको पहरोमा देखिने घोडाको छाँप र चिम्टाले खनेको पोखरी नै लेखपोखरा क्षेत्रका प्रमुख आकर्षक क्षेत्र हुन्। प्रशस्त सम्भावना हुँदाहुँदै पनि भौतिक संरचना र प्रवर्द्धनको कमीले ओझेलमा परेको लेखपोखरा क्षेत्रमा गत वर्षदेखि पर्यटकहरूको आगमन बढ्दै जान थालेको हो। वर्षको एकदिन माघेसंक्रान्तिका दिन यहाँ विशेष मेला लाग्ने गर्छ। समुन्द्री सतहदेखि करिब २ हजार मिटर उचाईमा अवस्थित लेखपोखरामा आकर्षक ऋषिकेश मन्दिर समेत निर्माण गरिएको छ। गुल्मीको अग्ला भूभागहरूमध्ये यो पनि एउटा महत्वपूर्ण गन्तव्य हो। यहाँ बाह्रैमास शीतलता हुने गर्छ। तराईको उच्च गर्मीले तड्पिएका पर्यटकहरू पुग्नका लागि यो आकर्षक गन्तव्यका रुपमा रहेको छ। लेखपोखरा क्षेत्र पिकनिक स्थलको रुपमा अझ बढी चर्चित छ। फाट्टफुटट् आन्तरिक पर्यटकहरू आएपनि सोँचे अनुसार पर्यटकहरूको आवागमन भएको देखिदैन्,स्थानीय चन्द्र गिरीले भने,यसको संरक्षण र प्रवर्द्धनमा हामी सवै लाग्नुपर्छ। अझबढी सरकारले चासो राख्नुपर्छ। लेखपोखरा डाँडाबाट अन्नपूर्ण, धौलागिरी, माछापुच्छ्रे लगाएत हिमश्रृखंलाहरूको नजिकैबाट दृश्वालोकन गर्न सकिन्छ। गुल्मीका अधिकांश भूभागहरू सहित छिमेकी जिल्ला बाग्लुङ, पर्वत, प्यूठान र अर्घाखाँचीका रमणीय ठाउँहरू यहाँबाट दृश्वालोकन गर्न सकिन्छ। ऐतिहासिक र पुरातात्विक हिसावले पनि यसक्षेत्र महत्वपूर्ण मानिन्छ। १७१२ सालमा रुरु गाउँपालिकास्थित बलेटक्सारका तपस्वि बालानन्द ज्ञवालीले तपश्या भ्रमणको शिशिलामा लेखपोखरीको निर्माण गरेको इतिहास रहेक छ। उक्त समयमा ज्ञवालीले जंगलको बासबसी, कन्दमुल खाएर फलामको चिम्टाले पोखरी निर्माण गरेको किम्वदन्ती रहेको छ। सुरु सुरुमा यस पोखरी क्षेत्रमा कुस्ती, भजनकिर्तन र दोहोरी गाउँने गरिएपनि हिजोआज बन्द गरिएको छ। पर्यटकहरूको बसाई लम्बाउने गरी छापहिले गाउँमा होमस्टे सञ्चालन गर्नसकने पर्यटकहरू थप आकर्षित हुनसक्ने स्थानीयको भनाइ छ। सालझण्डीढोरपाटन सडक नजिकै रहेको यस क्षेत्रमा पुग्नका लागि सडकको सहज सुविधा समेत छ।"
"मोटरसाइकल दुर्घटना : एक किशोरीको मृत्यु, ३ जना घाइते","झापा : झापाको कनकाई पुलमा दुई वटा मोटरसाइकल एकापसका ठोक्किँदा एक किशोरीको मृत्यु भएको छ। दुर्घटनामा बाह्रदशी गाउँपालिका ५ निवासी १८ वर्षीया जेसिका सिग्देलको मृत्यु भएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । शिवसताक्षी नगरपालिका १० स्थित कनकाई पुलमा बुधबार साँझ ७ बजे मे ३ प ५४६३ नम्बरको मोटरसाइकलले साइकल यात्रीलाई ठक्कर दिई विपरीत दिशाबाट आइरहेको को ३१ प ९५२९ नम्बरको मोटरसाइकलसँग ठोक्किँदा दुर्घटना भएको हो। दुर्घटनामा परी मे ३ प ५४६३ नम्बरको मोटरसाइकल चालक भद्रपुर नगरपालिका ९ निवासी ४० वर्षीया रुद्रप्रसाद न्यौपानेको हात, ढाडमा चोट लागेको र सोही मोटरसाइकल पछाडि सवार जेसिका सिग्देलको दाहिने कानबाट रगत बग्दा गम्भीर घाइते भएका थिए । घाइते दुवै जनालाई बिर्तासिटी अस्पताल बिर्तामोड लगिएको र जेसिकाको सोही अस्पतालमा उपचारको क्रममा राती सवा ८ बजे मृत्यु भएको डीएसपी रिजालले बताए । त्यस्तै को ३१ प ९५२९ नम्बरको मोटरसाइकल चालक दमक नगरपालिका१ निवासी ४० वर्षीय सुरेश राई र सोही मोटरसाइकल पछाडि इलाम जिल्ला चुलाचुली नगरपालिका ४ निवासी २९ वर्षीय निश्चल चेमजोङ घाइते भएका थिए । घाइते दुवै जनाको टाउको, हातखुट्टामा चोट लागेको र उनीहरूको बीएण्डसी अस्पताल बिर्तामोडमा उपचार भइरहेको छ । साइकल यात्री अर्जुनधारा नगरपालिका ५ निवासी ६३ वर्षीय गङ्गा तामाङको दायाँ खुट्टामा सामान्य चोट लागेको र स्थानीय मेडिकलमा उपचार गरी घर फर्किसकेको प्रहरीले जनाएको छ । यता दुर्घटनामा परेका दुवै मोटरसाइकललाई अस्थायी प्रहरी चौकी माईधारले नियन्त्रणमा लिएको छ ।"
पाल्पाका मन्दिरमा जनै फेर्ने र डोरो बाँध्नेको भिडभाड,"तानसेन : रक्षा बन्धन तथा जनै पूर्णिमाको अवसरमा परम्परा संस्कृति जर्गेना गर्न पाल्पाका मठ मन्दिरमा मानिसको भिडभाड देखिएको छ । हिन्दु धर्मालम्वीहरूको जनै पूर्णिमाको ताकाधारी बाहुन क्षेत्रीहरूको जनै फेर्ने र अन्य समुदायमा रक्षा बन्धन बाध्ने चलन रहेको छ । पाल्पामा ब्रहमणले बिहानै नदी नाला, ताल तलैया, खोला धारामा पुगी शुद्ध जलले स्नान ऋषि तर्पणी गरेर मन्त्रले मन्त्रिएको जनै परिवर्तन गरी रक्षा कवजको रुपमा हात हातमा रक्षा बन्धन गरेका छन । पाल्पाको विभिन्न मन्दिरमा पण्डित तथा भक्तजनले आत्माको शुद्धिकरण तथा रक्षाको लागि मन्त्रद्वारा शुद्ध बनाइएको धागोबाट हातको नाडीमा रक्षा बन्धन गरेका छन् । तानसेनबासी रक्षा बन्धनको लागि अमरनारायण मन्दिर,शिव मन्दिर,भगवती मन्दिरमा पुगेका छन् । आजै बाह्रमण पण्डित आआफ्नो जमानको घरघरमा पुगी रक्षा बन्धन गर्ने जजमाानले दक्षिणा, तथा फलफूल दिने परम्परा रहेको छ । आजै ज्वाइहरू ससुराल पुगी रक्षा बन्धन गरिदिने र भान्जाहरू आफ्नो मामा घरमा,पुगी रक्षा बन्धन गर्ने परम्परा रहेको छ । यसैगरी तराई क्षेत्रमा दिदीबहिनीले आफ्ना दाजुभाइलाई रक्षाको लागि राखी बाधिदिने चलन रहेता पनि आजकल पहाडी क्षेत्रमा समेत यो प्रचलन बढ्दै गएको छ । पाल्पामा पनि आफ्ना दिदी बहिनीले दाजुभाइ राखी बाधिदिएका छन् । यसैगरी नेवारी समुदायमा विभिन्न १२ थरीका गेडा गुडी भिजाएर टुसा उमारी क्वाटी खाने परम्परा रहेको छ । क्वाटी खाएमा विभिन्न रोगहरु नलाग्ने र शरीमा रोगसँग लड्ने क्षमता बढाउने जनविश्वास रहेको छ ।"
उज्यालो बन्दै जाजरकोट,"जाजरकोट :विद्युत् सेवा नपुगेका जाजरकोटका गाउँलाई आगामी दुई वर्षभित्रमा उज्यालो बनाइने भएको छ। जिल्लाभर विद्युतीकरण गर्न हालै तीन अर्ब रुपैयाँँको टेन्डर आह्वान गरिएको छ। जिल्लाको कुशे गाउँपालिकाको समाइला र वडावनलगायतका स्थानमा नयाँ सबस्टेसन निर्माण गर्न ठेक्का लगाइने भएको हो। हालसम्म विद्युत् सेवा नपुगेका सबै गाउँमा विद्युत् सेवा विस्तार गर्न लागिएको हो। जाजरकोटका अधिकांश गाउँमा हाल विद्युत् सेवा पुगेको छैन। यहाँका बासिन्दा दियालो, टुकी, मैनबत्ती, लालटिन र सोलार बत्तीको भरमा गुजारा चलाउँदै आएका छन्। जिल्लाका सबै नागरिकलाई अब उज्यालोको अनुभूति हुनेगरी विद्युत् विस्तारको प्रक्रिया अगाडि बढाइएको हो। भेरी नगरपालिकाको कुदुमा नयाँ सबस्टेसन निर्माण भइसकेको छ। त्यस्तै पूर्वी जाजरकोटसहित तल्लो डोल्पासम्म विद्युतीकरणका लागि नलगाडको चोखामा सबस्टेसन बन्दै छ। बारेकोट र कुशे गाउँपालिकामा विद्युतीकरण गर्न समाइला सबस्टेसन निर्माण गर्न ठेक्का लगाएर कामको सुरु हुँदैछ। त्यस्तै पश्चिमको छेडागाड, शिवालय र जुनीचाँदेमा विद्युतीकरण गर्नका लागि वडावनको सबस्टेसनबाट काम हुने नेपाल विद्युत् प्राधिकरण जाजरकोट शाखाका प्रमुख अभिषेकराज कलवारले बताए। उनले चौखाको सबस्टेसन ६ महिनाभित्र पूरा हुने जानकारी दिए। रुकुमपश्चिम, जाजरकोट र सल्यानका लागि प्रसारण लाइन कुदु सबस्टेसनबाट जोडिएको छ। ३३ केभी प्रसारण लाइन यी तीन जिल्लामा पुयाएको हो। चौखाको सबस्टेसन निर्माणपछि मात्र ताक्सुगाड जलविद्युत् आयोजनाको कामसँगै डोल्पाको जगदुल्ला जलविद्युत् आयोजना १०६ मेगावाटको निर्माणमा सघाउ पुग्नेछ। १३२ केभी प्रसारण लाइन कोहलपुरबाट सीधै सुर्खेतको मैनतडामा आठ महिनाभित्र पुग्ने लक्ष्य राखिएको छ। अहिले चालू अवस्थामा रहेको ३२ केभीलाई १३२ केभी प्रसारण लाइनपछि विस्थापित गरिनेछ। १३२ केभी प्रसारण लाइनलाई जाजरकोटसम्म ल्याएमा विद्युत सेवा दिगो हुने अपेक्षा गरिएको छ। यता ४०० केभी प्रसारण लाइनका लागि जाजरकोटको दानी पिपलबाट सुर्खेतको मैनतडासम्म प्रसारण तथा सबस्टेसनको कामसमेत यसै आर्थिक वर्षमा पूरा गरिने भएकोे छ। १३२ केभी प्रसारण लाइन र ४०० केभी प्रसारण लाइन मैनतडामै जडान हुने प्राधिकरणको भनाइ छ। ऊर्जामन्त्री शक्तिबहादुर बस्नेतको गृह जिल्ला जाजरकोटका सबै ठाउँमा विद्युतीकरण गर्नका लागि तीव्र रूपमा काम अघि बढिरहेको छ। जिल्लाभरि झन्डै ३० प्रतिशत विद्युतीकरण भएको कार्यालयको दाबी छ। दलका नेताले लिएका ठेक्काको काम समयै पूरा नहुँदा विद्युतीकरणमा समस्या भएको हो। जति पटक ताकेता गरे पनि काम नगरेपछि आफू हैरान भएको कार्यालय प्रमुख कलुवारले बताए। मन्त्री बस्नेतले दुई वर्षभित्र जाजरकोटका साथै कर्णालीका सवै जिल्लाम विद्युतीकरण गरिसक्ने दाबी गरेका छन्।"
गोसाइँकुण्डमा स्नान गर्ने भक्तजनको घुइँचो,"समुद्र सतहदेखि १४ हजार एक सय फिटको उचाइमा अवस्थित पवित्र कुण्डमा मिरमिरे उज्यालोदेखि नै भक्तजनले स्नान एवं पूजा आरधना कार्य थालेका गोसाइँकुण्ड क्षेत्र विकास समितिका अध्यक्ष सञ्जीव डिएमले जानकारी दिए। रसुवा : जनैपूर्णिमा पर्वका अवसरमा गोसाइँकुण्डमा स्नान गर्ने भक्तजनको घुइँचो लागेको छ। मेला भर्न नीलाद्री पर्वत पुगेका करिब चार हजारभन्दा बढी भक्तजनले आज गोसाइँकुण्डमा स्नान तथा पूजा आरधना गरिरहेका छन्। समुद्र सतहदेखि १४ हजार एक सय फिटको उचाइमा अवस्थित पवित्र कुण्डमा मिरमिरे उज्यालोदेखि नै भक्तजनले स्नान एवं पूजा आरधना कार्य थालेका गोसाइँकुण्ड क्षेत्र विकास समितिका अध्यक्ष सञ्जीव डिएमले जानकारी दिए। अधिकांश भक्तजन बुधबार साँझनै कुण्डस्थलमा बास बस्न पुगेका थिए भने केही भक्तजन बीचबाटोमा बास बसी आज बिहानै तीर्थस्थल पुगेका छन्। थोर बहुतयात्रु भने लौरीविनायकको उकालो चढिरहेका जिल्ला प्रहरी प्रमुख प्रहरी नायव उपरीक्षक सुवास बुढाथोकीले बताए। गोसाइँकुण्डमा स्नान गरी पूजा आराधना गर्नाले आफ्नो मनोकाङ्क्षा पूरा भई घरपरिवारमा सुख शान्ति बढ्ने र पारिवारिक मिलनमा थप प्रगाढ हुने विश्वास रहिआएको छ। गोसाइँकुण्डको दर्शन गर्ने सबैभन्दा ठूलो पर्व जनैपूणिर्माको दिन कुण्डको जलाशयमा फूल प्रसाद चढाउँदा सम्पूर्ण देवदेवताको दर्शन मिल्न गई आफूले सोचेका सबै कुरा पूरा हुने धार्मिक मान्यताअनुरूप गोसाइँकुण्ड पुग्ने चलन रहिआएको छ। गोसाइँकुण्ड पुगेका भक्तजनलाई नेपाली सेना, गोसाइँकुण्ड गाउँपालिका, रसुवा जिल्ला अस्पताल, जिल्ला आयुर्वेद स्वास्थ्य केन्द्र, हिमालय उद्धार सङ्घसमेतले चिकित्सक एवं स्वास्थ्यकर्मी परिचालन गरी धुञ्चेदेखि गोसाइँकुण्डसम्म प्राथमिक उपचार सेवा प्रदान गर्दैआएको प्रमुख जिल्ला अधिकारी प्रकाशचन्द्र अधिकारीले जानकारी दिए। समग्रको सुरक्षा एवं लेक लागि गम्भीर बिरामी परेका यात्रुको उद्धारका लागि नेपाल प्रहरीले ४०, नेपाली सेना विष्णुदल गणले ६० र सशस्त्र प्रहरी बलका २० सुरक्षाकर्मी परिचालन गरिएको छ। यात्रुले ल्याएका सवारी साधनको पार्किङ व्यवस्था गोसाइँकुण्ड गाउँपालिकाले गरेको छ। रासस"
आज जनैपूर्णिमा तथा रक्षाबन्धन मनाइँदै,"काठमाडौँ : प्रत्येक वर्ष श्रावण शुक्ल पूर्णिमाका दिन मनाइने रक्षाबन्धन, जनैपूर्णिमा (ऋषि तर्पणी) पर्व आज देशभर नव यज्ञोपवीत एवं रक्षाबन्धन धारण गरेर मनाइँदै छ । पूर्णिमाका दिन बिहानैदेखि वैदिक सनातन धर्मावलम्बीले नदी, ताल, तलाउ, पोखरीमा गई स्नान गरेर गुरु पुरोहितबाट रक्षासूत्र बाँध्छन् । तागाधारीले गुरु पुरोहितले विधिपूर्वक मन्त्रिएको यज्ञोपवीत एवं डोरो (रक्षासूत्र) धारण गरेमा नकारात्मक तत्वबाट सुरक्षा प्राप्त हुने धार्मिक विश्वास छ । सत्ययुगमा दानवद्वारा लखेटिएका देवगणलाई गुरु वृहस्पतिले रक्षा विधान तयार गरी जेले गर्दा अत्यन्त बलशाली दानवराज बली बाँधिए, त्यसैले म तिमीलाई बाँध्छु, यसले तिमी सुरक्षित बन, विचलित नहोऊ भनी डोरो बाँधेर जोगाएका थिए भन्ने पौराणिक मान्यताका आधारमा चलेको रक्षाबन्धनको परम्परा हालसम्म पनि प्रचलित छ । यसैकारण रक्षाबन्धन गर्ने बेलामा गुरु पुरोहितले येन बद्धो बलिराजा दानवेन्द्रो महाबल तेन त्वां प्रतिबध्नामि रक्षेमा चलमाचल भनी रक्षासूत्र, रक्षाबन्धन अथवा डोरो बाँध्ने वैदिक परम्परा रहेको नेपाल पञ्चाङ्ग निर्णायक समितिका सदस्य एवं धर्मशास्त्रविद् प्रा डा देवमणि भट्टराईले राससलाई जानकारी दिए। मानव रक्षाका लागि जप, तप र पूजा गरी मन्त्रिएको रक्षाबन्धन अर्थात् डोरो वैदिक परम्पराको मन्त्रोच्चारण गर्दै ब्राह्मण पुरोहितले यजमानको दाँहिने नाडीमा बाँधिदिने गरिन्छ । तागाधारीले यज्ञोपवीत धारण गर्दै आजकै दिन ब्राह्मण, क्षेत्री र वैश्य गरी तीन वर्णका तागाधारीले आफ्नो जनै (यज्ञोपवीत) फेर्नुपर्ने विधान शास्त्रमा उल्लेख छ । यसका लागि श्रावण शुक्ल चतुर्दशीदेखि कपाल मुण्डन गरी एक छाकमात्र खाएर चोखोनितो गरी बसिन्छ । यसरी व्रत बसेका तागाधारीले पूर्णिमाका दिन बिहानै पोखरी, ताल, तलाउ, नदी र कुण्डमा गई गाईको गोबर, खरानी, दत्तिउन र सप्तमृत्तिका लगाएर स्नान गर्दछन् । यसलाई श्रावणी स्नान पनि भनिन्छ । स्नानपछि जौ तिल र कुशद्वारा ऋषिहरुलाई तर्पण गरी वैदिक रुद्राभिषेक पद्धतिबाट मन्त्रिएको नयाँ जनै (यज्ञोपवीत) फेरिन्छ । अरुन्धतीसहित कश्यप, अत्रि, भारद्वाज, विश्वामित्र, गौतम, जमदग्नि, वशिष्ठ र अगस्त्य गरी आठ ऋषिलाई पूजा एवं तर्पण गर्ने भएकाले आजको दिनलाई ऋषितर्पणी पनि भन्ने गरिएको हो । वैदिक गुरु परम्पराअनुसार यज्ञोपवीत अर्थात् जनैलाई ब्रह्मसूत्र अथवा ज्ञानको धागोसमेत भनिन्छ । रक्षाबन्धन बाँध्न एवं नयाँ जनै फेर्न बिहानैदेखि पशुपतिनाथ मन्दिर परिसर, वसन्तपुरस्थित अशोकविनायकलगायत वाग्मती नदीको किनार र काठमाडौँ उपत्यकालगायत देशभरका मठ मन्दिरमा भक्तजनको भीड लाग्ने गर्छ । क्वाँटीको परम्पररा जनै पूर्णिमाका दिन एघारथरीका गेडागुडी मिसाइ भिजाएर टुसा उमारेर बनाइएको क्वाँटी खाइन्छ । यसरी क्वाँटी बनाई खानाले शरीरमा रोग नलाग्ने, पेट सफा हुने र वर्षायामभर खेतीपातीको काम गर्दा शरीरमा लागेको चिसो निकाली भित्रदेखि नै तापको सञ्चार गर्छ भन्ने धार्मिक एवं आयुर्वेद शास्त्रीय मान्यता छ । विभिन्न थरी गेडागुडीको मिसाएर बनाइएको क्वाँटीको रस खाएमा शरीरमा रोग प्रतिरोधी क्षमता वृद्धि हुने आयुर्वेदका चिकित्सक डा वंशदीप शर्मा खरेल बताउँछन्। यसबाट चिसो गाडिएर लाग्ने रुघाखोकीजस्ता रोग पनि निको हुने उनले सुनाए। तराई क्षेत्रमा राखी बाँधिदै नेपालको तराई क्षेत्रमा भने आजकै दिन दिदीबहिनीले दाजुभाइलाई राखी बाँधेर मनाइन्छ । यसबाट दिदीबहिनी र दाजुभाइका बीचमा प्रेम सम्बन्ध बढ्छ भन्ने सामाजिक मान्यता छ । काठमाडौँको उत्तरपूर्वी भेगमा रहेको मणिचूँड, रसुवाको गोसाइँकुण्ड, ललितपुरको कुम्भेश्वर, सिन्धुपाल्चोकको पाँचपोखरी, धनुषाको जनकपुरधाम, धनुषसागर र गङ्गासागर, जुम्लाको दानसाधु एवं नवलपरासीको त्रिवेणीधाम लगायतका ताल, पोखरी र कुण्डमा श्रावण शुक्ल पूर्णिमाका दिन बिहानैदेखि मेला लाग्ने गर्छ ।"
