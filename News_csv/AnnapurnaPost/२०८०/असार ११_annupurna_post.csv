शीर्षक,विवरण
"विपद् अघिअघि, सरकार धेरै पछि","आकस्मिक आइपर्ने विपद्को प्रतिकार्य र उद्धार तत्काल गर्ने र दीर्घकालीन समाधानको बाटो खोज्न सरकार संवेदनशील हुन जरुरी छ। हरेक वर्ष बर्खा लाग्छ। बाढीपहिरो आउँछ। भिरपाखा र पखेराहरू भत्कन्छन्। नदीको बाढीले बस्ती बगाउँछ। मान्छे बगाउँछ। पहिरोले पुर्छ। सरकारलाई यो सबै थाहा छ। सबैलाई थाहा छ। तर बर्सेनि बाढीपहिरोको त्रास घटेको छैन र धनजनको क्षति पनि घटेको छैन। बाढीपहिरो र विनाश नेपालमा नियमित आकस्मिकता नै हो। यो वर्षको मनसुन सुरु हुनासाथै पूर्वका जिल्लाहरूमा दर्जनौं ज्यान पहिरोले लियो। कैयौं अझै बेपत्ता छन्। यस्तो त्रास अहिले देशैभरि छ। मनसुन सक्रिय भइसकेको छ। विपद् बाजा बजाएर आउँदै भनिन्छ। तर बर्खा लागेपछि विपद् आउँछ भन्ने चाहिँ थाहा भइसकेको छ। तर पनि सरकार र सम्बन्धित निकाय चाहिँ जब विपद् आउँछ तब तातेजस्तो गर्छन् र विपद् सकिएसँगै सेलाउँछन्। अनि अर्काे वर्ष फेरि उही नियति दोहोरिन्छ। बर्खामा आउने विपद् कम गर्न सकिन्छ। नियन्त्रण गर्न सकिन्छ। तर विपद् आउँदा उद्धारको नाटक रच्ने सरकार दीर्घकालीन समाधानका कुनै उपाय अपनाउँदैन। उपाय खोज्थ्यो भने बर्सेनि बाढी पहिरोले औसत दुई सय नेपालीको ज्यान जाँदैनथ्यो। उपाय भनेको के हो भने बाढीपहिरोका जोखिमका क्षेत्रहरू पहिल्यै यकिन गर्ने र त्यहाँका मानिसलाई सुरक्षित राख्ने। पर्छ भने जोखिमका बस्तीहरूलाई स्थानान्तरण गर्ने। नदी किनार भनेको मानवीय सभ्यता विकासकै स्थल हो। नदी किनारहरूमै बस्ती बस्छ। नदी किनारको बस्ती पनि जोखिम नहुने गरी बसाल्न सकिन्छ। तर नेपालमा नदी किनारका बस्तीमा न कुनै मापदण्ड हुन्छ न कुनै जोखिम नियन्त्रणका अरू उपाय। पानीको बहावसम्मै ढेपेर पनि भौतिक संरचना बनेका हुन्छन् र सम्बन्धित निकायले त्यसलाई नियन्त्रण गर्दैन। मुलुकका पूर्वदेखि पश्चिम र हिमालदेखि तराईसम्मै बर्खे विपद्को जोखिम छ। फरक यत्ति हो कहिले कतै बढी क्षति हुन्छ कहिले कतै। नदी प्रणालीमा जोखिमको सूचना दिने यन्त्रहरू पनि राखिन्छ तर मर्मत हुँदैन, नियमित सञ्चालन गरिँदैन। बस्ती स्थानान्तरण तर धेरै परको कुरा विस्थापितहरूलाई पुनस्र्थापना पनि गर्दैन सरकार। गृह मन्त्रालयअन्तर्गत विपद् जोखिम न्यूनीककरण तथा व्यवस्थापन प्राधिकरणै पनि छ। त्यही प्राधिकरणमार्फत तमाम विपद् जोखिम न्यूनीकरणको कार्य गर्न ढिला हुँदा नै हरेक वर्ष कैयौं नेपालीले ज्यान गुमाइरहनु परेको हो। आकस्मिक आइपर्ने विपद्को प्रतिकार्य र उद्धार तत्काल गर्ने र दीर्घकालीन समाधानको बाटो खोज्न सरकार संवेदनशील हुन जरुरी छ।"
तोड्नै मुस्किल रोनाल्डोका कीर्तिमान,"पाँच पटकका बालोन डीओर अवार्ड विजेता रोनाल्डो विश्व फुटबलकै महान खेलाडीमध्ये एक हुन्। फुटबल संसारकै लोकप्रिय र चर्चित मात्रै होइन, सुन्दर खेल पनि हो। यो सुन्दर खेलको इतिहासमा पोर्चुगिज स्टार क्रिस्टियानो रोनाल्डोको नाम पनि थुप्रै ठाउँमा जोडिन्छ। अर्थात रोनाल्डोको नामबिना फुटबलको आधुनिक इतिहास अपुरो हुन्छ। अधुरो हुन्छ। पाँच पटकका बालोन डीओर अवार्ड विजेता रोनाल्डो विश्व फुटबलकै महान खेलाडीमध्ये एक हुन्। झन्डै दुई दशक मैदानमा बिताएका ३८ वर्षीय रोनाल्डोले कयौं कीर्तिमान आफ्नो नाममा बनाएका छन्। तीमध्ये केही कीर्तिमान तोड्न नयाँ पिढींका खेलाडीका लागि पनि निकै मुस्किल हुने देखिएको छ। रियल म्याड्रिडमा सर्वाधिक गोल पोर्चुगिज आइकन क्रिस्टियानो रोनाल्डोले लामो समय स्पेनिस क्लब रियल म्याड्रिडमा बिताए। सन् २००९ मा इङ्लिस प्रिमियर लिग क्लब म्यानचेस्टर युनाइटेडबाट रियल म्याड्रिडमा आवद्ध भएपछि उनी फुटबलको शिखरमा पुग्न सफल भए। करिब १० वर्ष रियल म्याड्रिडमा बस्दा कयौं कीर्तिमान भंग गरे। यससँगै कयौं कीर्तिमान आफ्नो नाममा पनि लेखाए। रोनाल्डो आवद्ध भएपछि रियल म्याड्रिडले घरेलु लिगमा आफ्नो प्रभुत्व पनि जमाउन सफल भयो। आफ्नो चिरप्रतिद्वन्द्वी बार्सिलोनालाई टक्कर दिन सफल भयो। रोनाल्डोले स्पेनिस लिगमा सर्वाधिक छिटो एक सय ५० गोल गर्ने खेलाडीको कीर्तिमान आफ्नो नाममा लेखाए। एक सय ५० गोलको कोशेढुंगा उनले मात्रै एक सय ४० खेलमा पूरा गरेका थिए। उनले रियल म्याड्रिडमा रहँदा दुई सय ९२ खेलमा तीन सय ११ गोल गरेका थिए। रियल म्याड्रिडबाट नौ सिजन खेलेका उनी चार सय ४१ गोलका साथ अग्रणी गोलकर्ता बने। रियलमा रहँदा उनले हरेक सिजनमा आफूलाई अब्बल खेलाडीका रुपमा स्थापित गरेका थिए। सात यूसीएल सिजनमा १० गोल आफ्नो करियरमा रोनाल्डोले च्याम्पियन्स लिगका सात अलग अलग संस्करणमा १० गोल गरेका छन्। सन् २०११ देखि २०१७०१८ को अवधिमा उनले चार वटा च्याम्पियन्स लिगको उपाधि जिताउन महत्वपूर्ण भूमिका निर्वाह गरेका थिए। रोनाल्डोले च्याम्पियन्स लिगमा एक सय ४० गोल गरेका छन्। जुन उनका चिरप्रतिद्वन्द्वी लियोनल मेसीको भन्दा ११ गोल बढी हो। अर्जेन्टिनी स्टार मेसीले एक सय २९ गोल गरेका छन्। अन्तर्राष्ट्रिय प्रतियोगितामा सर्वाधिक गोल सन् २००३ मा पोर्चुगलको राष्ट्रिय टोलीमा डेब्यु गरेयता रोनाल्डोले आफ्नो दुई सयौं खेलमा एक सय २३ गोल गरिसकेका छन्। उनले इरानका अली देईको कीर्तिमान तोड्दै अन्तर्राष्ट्रिय खेलमा सर्वाधिक गोलकर्ताको कीर्तिमान आफ्नो नाममा लेखाएका हुन्। १३ वर्ष राष्ट्रिय टोलीमा बिताएका अली देईले एक सय नौ गोलको कीर्तिमान बनाएका थिए। रोनाल्डोले गरेको एक सय २३ गोलमध्ये आठ विश्वकप र १४ युरोपेली च्याम्पियनसिपका हुन्। चार सिजनमा ६० बढी गोलरोनाल्डो चार सिजनमा ६० भन्दा बढी गोल गरेका छन्। उनले सन् २०११ देखि २०१४ को अवधिको हरेक सिजनमा ६० भन्दा बढी गोल गरेका थिए। उनले सन् २०११ मा ६०, २०१२ मा ६३, सन् २०१३ मा ६९ र सन् २०१४ मा ६१ गोल गरेका थिए। सन् २०१५ मा भने उनी ६० गोल पुर्याउन मात्रै तीन गोलले पछि परेका थिए। तर, एकै सिजन क्लब तथा अन्तर्राष्ट्रिय खेलमा सर्वाधिक गोल गर्ने कीर्तिमान भने मेसीको नाममा छ। उनले सन् २०१२ को एकै सिजनमा स्पेनिस क्लब बार्सिलोना र अर्जेन्टिनाबाट कीर्तिमानी ९१ गोल गरेका थिए। दुई क्लबबाट कीर्तिमानी उपाधिक्रिस्टियानो रोनाल्डोले च्याम्पियन्स लिग, क्लब विश्वकप, घरेलु लिग, घरेलु ट्रफी र घरेलु सुपर कपको उापधि दुई अलग अलग टोलीबाट जितेका थिए। यो कीर्तिमान बनाउने रोनाल्डो एक मात्र खेलाडी हुन्। उनले यो उपलब्धि इङ्लिस प्रिमियर लिग क्लब म्यानचेस्टर युनाइटेड र रियल म्याड्रिडबाट हासिल गरेका थिए। यससँगै रोनाल्डो एउटै समयमा यी दुई क्लबबाट प्लेयर अफ दी एयर, गोल्डेन बुट र बालोन डीओर अवार्ड जितेका थिए। गिनिज बुकमा नाम लेखाउन सफलउनले २००औं अन्तर्राष्ट्रिय खेल खेल्ने कीर्तिमान गिनिज बुकमा लेखाउन सफल भए। युरो कप २०२४ छनोटअन्तर्गत आइसल्यान्डविरुद्धको खेल अघि गिनिज वल्र्ड रेकर्डले उनलाई सम्मान गरेको थियो। सम्मानसँगै गिनिज वल्र्ड रेकर्डको प्रमाणपत्र पनि प्रदान गरिएको थियो। आइसल्यान्डविरुद्धको खेलमा रोनाल्डोले ८९औं मिनेटमा गोल पनि गरेका थिए। उनकै गोलमा पोर्चुगल १० गोलले विजयी भएको थियो। जुन उनको एक सय २३औं अन्तर्राष्ट्रिय गोल हो। एजेन्सी"
"महानगरका बजेट, कसका कस्ता ?","देशभरका अधिकांश स्थानीय सरकारले आइतबार बजेट सार्वजनिक गरेका छन्। स्थानीय सरकारले असार १० भित्र आगामी आर्थिक वर्षको बजेट ल्याउनुपर्ने कानुनी व्यवस्थाअनुसार आर्थिक वर्ष २०८०८१ को बजेट ल्याएका हुन्। यसअघि नै केही स्थानीय तहले बजेट ल्याएका थिए। यसैबीच ६ महानगरपालिकामध्ये काठमाडौं महानगरपालिकाले सबैभन्दा बढी २५ अर्ब ५४ करोड ७८ लाखको बजेट प्रस्तुत गरेको छ। यो महानगरले अघिल्लो आर्थिक वर्षभन्दा यसपटक बढाएर बजेट ल्याएको हो। अघिल्लो आर्थिक वर्ष २५ अर्ब ४१ करोड ९६ हजार रुपैयाँको बजेट प्रस्तुत गरेको थियो। यसपटक पनि सबैभन्दा कम वीरगन्ज महानगरपालिकाले बजेट प्रस्तुत गरेको छ। यो महानगरले ३ अर्ब २१ करोड ३५ लाखको बजेट सार्वजनिक गरेको छ। यो बजेट अघिल्लो आर्थिक वर्षको भन्दा पनि कम हो। यसले अघिल्लो आर्थिक वर्ष ३ अर्ब ३३ करोड ६३ लाख रुपैयाँको बजेट प्रस्तुत गरेको थियो। काठमाडौंपछि पोखराले बढी अंकको बजेट ल्याएको छ। पोखराले ७ अर्ब १५ करोड १५ लाखको बजेट सार्वजनिक गरेको छ। यस्तै ललितपुरले ६ अर्ब ५० करोड ५ लाख, भरतपुरले ६ अर्ब ३१ करोड ७९ लाख र विराटनगरले ३ अर्ब २८ करोड ५० लाखको बजेट प्रस्तुत गरेका छन्। अन्तरसरकारी वित्त व्यवस्थापन ऐन, २०७४ को परिच्छेद ७ को दफा २१ को उपदफा ३ मा गाउँ कार्यपालिका र नगर कार्यपालिकाले प्रत्येक वर्ष असार महिनाको १० गतेभित्र आगामी आवको राजस्व र व्यायको अनुमान सम्बन्धित गाउँ वा नगरसभामा पेस गर्नुपर्ने व्यवस्था छ। काठमाडौंका १० गौरव, २५ स्वर्णिम आयोजना मुलुकको राजधानीसमेत रहेको काठमाडौं महानगरपालिकाले आगामी आर्थिक वर्षका लागि ल्याएको बजेटमा महत्त्वपूर्ण आयोजनालाई समेटेको छ। उपमेयर सुनिता डंगोलले प्रस्तुत गरेको बजेटमा पहिलोपल्ट १० वटा गौरवका आयोजना र २५ वटा स्वर्णिम आयोजनाको प्रस्ताव गरिएको छ। गौरवका आयोजनाका लागि ३ अर्ब ८० करोड र स्वर्णिम आयोजनाका लागि २ अर्ब विनियोजन गरिएको छ। काठमाडौंले महानगरले सुन्दर र धुलोरहित सहर बनाउने बजेटमा उल्लेख गरेको छ। सहरी पूर्वाधारलाई प्राथमिकता दिँदै महानगर उपमेयर डंगोलले पूर्वाधारतर्फ ७ अर्ब ३४ करोड विनियोजन गरिन्। यो रकम डीपीआर भएका सडक तथा पेटीको मर्मत तथा निर्माण गर्न, फाइवर तथा अन्य केवल विस्तारका लागि आफ्नो युटिलिटी डक्ट निर्माण गर्न, सडक, रेलिङ, वाल, कार्यालय परिसर, पार्क क्षेत्रलाई नियमित एवं स्वचालित रूपमा सुन्दर तथा जीवन्त बनाउन, सडक तथा गल्लीमा सडक बत्ती जडान गर्न विनियोजन गरेको हो। धुलोरहित काठमाडौं योजनालाई १ अर्ब रकम विनियोजन गरेको महानगरले आस्फाल्ट प्लान्ट स्थापनासहित पूर्वाधार एम्बुलेन्सका लागि २५ करोड छुट्याएको छ। महानगरले एक सय मुख्य चोकमा हाइमास्ट लाइट पनि हाल्ने भएको छ। ललितपुरमा सडक पूर्वाधार र सम्पदा संरक्षणलाई प्राथमिकता ललितपुर महानगरपालिकाले आफ्नो बजेटमा सडक पूर्वाधार र सम्पदा संरक्षणलाई प्राथमिकता राखेको छ। महानगरपालिकाकी उपप्रमुख मञ्जिला शाक्यले प्रस्तुत गरेको बजेटमा सडक पूर्वाधार, सम्पदा संरक्षण, एक वडा एक उद्यान, एक घर एक बोट, स्मार्ट स्ट्रिट लाइट, प्रत्येक वडामा सार्वजनिक शौचालय, अपांगमैत्री फुटपाथलगायत विषयलाई प्राथमिकतामा राखेको उल्लेख छ। विराटनगरमा स्रोत संकुचनले घट्यो बजेट विराटनगर महानगरपालिकाले यसपटक स्रोत संकुचनलाई कारण देखाउँदै बजेट घटाएको छ। उपमेयर शिल्पा निरौला कार्कीले बजेट प्रस्तुतका क्रममा स्रोतमा संकुचन देखाउँदै आगामी आर्थिक वर्षका लागि ८८ करोड ५९ लाख ९८ हजार रुपैयाँ कमको बजेट ल्याएको बताइन्। महानगरले आगामी वर्षका लागि कार्यालय सञ्चालन र प्रशासनिक खर्चमा मात्रै ६८ करोड रुपैयाँ विनियोजन गरेको छ। वीरगन्जमा शिक्षा, स्वास्थ्य र कृषि प्राथमिकतामा वीरगन्ज महानगरपालिकाले यसपटक शिक्षा, स्वास्थ्य र कृषि प्राथमिकतामा राखेको छ। उपमेयर इम्तियाज आलमले प्रस्तुत गरेको बजेटमा चालु आर्थिक वर्षको भन्दा करिब १२ करोडभन्दा कम रकमको बजेट ल्याएको उल्लेख छ। यसअघि चालु आर्थिक वर्ष २०७९८० मा भने महानगरपालिकाले ३ अर्ब ३३ करोड ६३ लाख २ हजार बराबरको बजेट ल्याएको थियो। पोखरामा पुरानै लयको बजेट पोखरा महानगरपालिकाले यसपटक पनि पुरानै लयको बजेट ल्याएको छ। उपप्रमुख मञ्जुदेवी गुरुङले प्रस्तुत गरेको बजेटमा खर्च बेहोर्ने स्रोतहरू पहिले जस्तै संघीय सरकार अनुदानबाट २ अर्ब ७६ करोड ३२ लाख, प्रदेश सरकार अनुदानबाट १० करोड २३ लाख ६२ हजार, अन्तरिक आयबाट २ अर्ब २७ करोड ८७ लाख बेहोरिने उल्लेख छ। नयाँ स्रोत खोजिएको छैन। यसैगरी संघीय राजस्व बाडँफाँटबाट ३६ करोड ६२ लाख बेहोरिने छ। प्रदेश राजस्व बाँडफाँटबाट ८ करोड २५ लाख बेहोरिने बताइएको छ। स्थानीय राजस्व बाँडफाँटबाट १ अर्ब १ करोड ७५ लाख र संघीय सरकार सहरी विकास आयोजना अनुदानबाट ८ करोड ४० लाख ९१ हजार प्राप्त हुने अनुमान गरिएको छ। भरतपुरमा एक घर दुई रूख अनिवार्य भरतपुरले यसपटक एक घर दुई रूख रोप्न बजेटमार्फत नै अनिवार्य गरेको छ। महानगरका उपप्रमुख चित्रसेन अधिकारीले पेस गरेको बजेटमा नयाँनयाँ यस्ता योजना समेटिएका छन्। महानगरले आगामी वर्ष आन्तिरिक आय १ अर्ब ७५ करोड हुने प्रक्षेपण गरेको छ। कार्यक्रममा महानगरकी मेयर रेणु दाहालले नीति तथा कार्यक्रम प्रस्तुत गरेकी थिइन्। कृषि र पशु विकासको क्षेत्रमा महानगरले ७ करोड रुपैयाँ बजेट विनियोजन गरेको छ। महानगरपालिकाले कृषिको उत्पादन तथा उत्पादकत्व वृद्धिका लागि कृषकस्तरमा कृषि प्रविधि प्रसारका कार्यक्रमलाई प्राथमिकता दिएको छ। रोविन पौडेलकाठमाडौं, किशोर बुढाथोकी विराटनगर, क्रान्ति शाहवीरगन्ज, कृष्णमणि बराल पोखरा , अनिल ढकालचितवन"
चुरे जोगिए विपद् रोकिन्छ,"चुरेको पारस्थितिकीय प्रणाली बिगिँ्रदा जलवायु परिवर्तन भइरहेको छ। यसको असर अहिले देखिएको छ। बर्खा लाग्छ बाढी र पहिरोकै डर हुन्छ। हिमाल, पहाड र तराईका मिलेर नेपाल बनेकाले यहाँ दुवैको चिन्ता उत्तिकै हुन्छ। पहाड र हिमालमा पहिरो र बाढी अनि तराईमा बाढी र डुबानले बर्सेनि सताएकै छ। यसको मुख्य कारण प्राकृतिक मात्रै नभई मानवीय गतिविधि पनि हो। चुरेका पहाड खिइँदै गएका छन्। यसको दोहनले पहाडी क्षेत्रमा पहिरो गइरहेको छ। नदी किनारमा मापदण्डविपरीत १ हजार १ सय ४१ क्रसर उद्योग छन्। त्यसले नदी र पहाड निलिरहेका छन्। पहाडमा अव्यवस्थित सडक संरचना बनाइँदा पनि पहिरोको जोखिम बढ्दो छ। तराईमा खेतीयोग्य जमिन कटान तीव्र छ। बाढीले बस्ती डुवान हुने क्रम बढ्दै छ। यस्तो हुनुमा लगभग ७० प्रतिशत कारण महाभारत र चुरेका पहाड दोहन हुनु हो, अतिक्रमण बढ्नु हो। यसै कारण कुनै बेला वरदान बनेको चुरे पहाड अहिले तराईवासीका लागि अभिषाप बनेको छ। मनसुनको पहिलो चरणमै पूर्वीभागमा जनधनको क्षति भइसकेको छ। पूरा मनसुन अझै बाँकी छ। प्रकृतिलाई हामीले नष्ट गर्दा त्यसको परिणाम देखिँदैछ। यो क्रम गएको दुई दशकदेखि जारी छ। यस वर्ष पनि यो घटनाले निरन्तरता पाएको छ। दिन प्रतिदिन खोलाको चौडाइ बढ्दै गएको छ। मानिसहरूको हातमा लालपुर्जा छ तर, खेती लगाउने खेत छैन। उठिबास भएर सुकुम्बासी भएका छन्। चुरेले मध्यपहाडलाई सुरक्षा दिएर राखेको छ। यहाँको वातावरण बिग्रियो भने त्यसको नाकारात्मक प्रभाव सबैले भोग्छन्। चुरेको पारस्थितिकीय प्रणाली बिगिँ्रदा जलवायु परिवर्तन भइरहेको छ। थोरै समयमा धेरै पानी परेर पहाडमा पहिरो र तराईमा बाढीले ताण्डव मच्चाउँछ। चुरे जोगाए मात्रै पनि नेपालमा हुने यस्ता प्राकृतिक विपत्ति धेरै रोक्न सकिन्छ। महाभारत र तराईको बीचमा पर्ने कान्छो पहाड हो चुरे। पश्चिममा पाकिस्तानको इन्दुस नदीदेखि पूर्वमा भारतको ब्रह्मपुत्रनदीसम्म चुरे पहाड फैलिएको छ। भारत र पाकिस्तानमा यसलाई सिवालिक भनिन्छ। नेपालको कुल क्षेत्रफलमध्ये १२७८ प्रतिशत भूभाग चुरे पहाडले ओगटेको छ। यो कमलो पहाड हो। यहाँ थोरै धक्का लाग्दा घाउ हुन्छ। पहिरो जान्छ । चुरे तराईका लागि जीवन पनि हो। यसमा बर्खाको पानी सजिलै शोषेर संचित गर्छ। यो चुरेको दरिलो पक्ष हो। त्यसैले चुरेको गर्वमा प्रशस्त पानी छ। वर्षाको चार महिना पानी शोषेर हिउँदको ८ महिना तराईमा पानी पठाउँछ। यहाँको प्यास मेटाउन सहयोग गर्छ। नेपालमा तीन किसिमका खोलानालाहरू छन्। पहिलो हिमालबाट निस्किएको छ। दोस्रो मध्यपहाडबाट निस्केको छ बागमती जस्तो। कोसी, कर्णालीहरू हिमालबाट बग्छ। र, तेस्रो चुरेबाट निस्केको मौसमी खोलाहरू हु्न्। चुरे तथा तराई मधेसलाई चिरेर नेपालभारत सीमा पार गर्ने नदीहरू १ सय ६४ वटा छन्। जसमा उच्च हिमाल र हिमालबाट उत्पत्ति भई बाह्रै महिना पानी बग्ने ४८ वटा, मध्यपहाडबाट उत्पत्ति भई प्रायः बाह्रै महिना पानी बग्ने ७६ वटा, चुरेबाट उत्पत्ति भई वर्षायाममा मात्रै पानी बग्ने ४८ वटा र तराई मधेसबाट उत्पत्ति भई प्रायः बाह्रै महिना पानी बग्ने १३ वटा नदी छन्। चुरेको पारिस्थितिकीय प्रणाली जोगाएर राख्दा तराईका लागि गिटी, ढुंगा, बालुवा कम र सफा पानी बढी तराईलाई प्रदान गर्छ। हिमाल र पहाडबाट बग्ने खोलाहरू पनि चुरे भएरै बग्छन्। चुरे हिमालयको बाहिरको दक्षिणतिरको सबैभन्दा सानो तर, प्राकृतिक रूपमा महत्त्वपूर्ण छ। चुरे महाभारतसँग जोडिएको छ। महाभारत हिमालय पर्वतसँग टाँसिएको छ। त्यस्तै नेपालको चुरे पहाडको यो कडीलाई निकालिदियो भने नेपालको अस्तित्व नै खतरामा पर्छ। चुरेलाई संरक्षण गर्न चुरे ऐन नै बनाउनुपर्छ। यसले मात्रै चुरेको संरक्षण हुन्छ। चुरिया क्षेत्र बाँच्यो भने मात्रै महाभारत पहाड स्वस्थ्य रहन्छ। सरकारले अहिले वातावरण ऐनअन्तर्गत संरक्षण क्षेत्र घोषणा गरेको छ। विकास ऐनअन्तर्गत राष्ट्रपति चुरे तराई मधेस संरक्षण समिति गठन भएको छ। चुरे संरक्षण गर्न सरकारले चुरे ऐन नै बनाउनुपर्छ। सरकारले लहडको भरमा चुरेबाट बालुवा, गिटी निकासी गर्नुहुँदैन। २०७१ साल साउन १ गतेदेखि चुरेबाट नदीजन्य पदार्थको निकासी बन्द गरेको थियो। तर, अहिले सरकार चुरेबाट भारत निकासी गर्न ऐन बनाउन लागेको छ। यसले बाढी पहिरोको समस्या बल्छाउँछ। त्यसैले चुरे जोगाए मात्रै सबै जोगिनेछौं। (डा सिंह चुरे विज्ञ हुन्।)"
नेपालको एक इन्च भूमि पनि अतिक्रमण हुन दिन्नौं : परराष्ट्रमन्त्री,"काठमाडौं : परराष्ट्रमन्त्री एनपी साउदले नेपालको एक इन्च भूमि पनि अतिक्रमण हुन नदिने प्रतिबद्धता जनाएका छन्। विनियोजन विधेयक, २०८० अन्तर्गत मन्त्रालयका विभिन्न शीर्षकमाथिको छलफलका क्रममा सांसदले उठाएका प्रश्नको जवाफ दिँदै उनले नेपालको एक इन्च भूमि पनि अतिक्रमण हुन नदिने गरी सीमा समस्या आपसी समझदारीमा समाधान गर्ने सहमति प्रधानमन्त्री पुष्पकमल दाहालको भारत भ्रमणका क्रममा भएको जानकारी दिए। प्रधानमन्त्रीको भारत भ्रमण दुई देशबीचको सम्बन्ध अघि बढाउन फलदायी भएको मन्त्री साउदले बताए। उनका अनुसार भ्रमणका क्रममा दीर्घकालीन ऊर्जा व्यापार सम्झौतामा प्रारम्भिक हस्ताक्षर भएको थियो। भ्रमणका अवसरमा पाँच सय ५६ मेघावाटको माथिल्लो तामाकोशीको विद्युत् भारतमा निर्यातका लागि भारतसँग छलफल भएको छ। आन्तरिक विद्युत् खपत गर्ने नीति सरकारले लिएको उल्लेख गर्दै भारत भ्रमणमा निजी क्षेत्रका अधिकारीहरू निजी खर्चमा गएको पनि मन्त्री साउदले स्पष्ट पारे। सरकारी सञ्चारमाध्यमसहित सरकारी प्रतिनिधिमण्डलको भ्रमण खर्च सरकारले ब्यहोरेको पनि उनले संसद्मा जानकारी गराए। दक्षिण एसियाली क्षेत्रीय सहयोग संगठन (सार्क) लाई गतिशील बनाउन सरकार लागिपरेको उल्लेख गर्दै सार्क संयन्त्रलाई सर्वसम्मतिले चलाउनुपर्ने व्यवस्था रहेकामा सहमति नभएकाले नै प्रक्रिया अघि बढ्न नसकेको मन्त्री साउदले बताए। आर्थिक कूटनीतिलाई सक्रिय बनाउन गैरआवासीय नेपालीलाई पनि सहयोगीका रुपमा परिचालन गरिएको मन्त्रालयले जनाएको छ। नेपाललाई विकासशील राष्ट्रमा स्तरोन्नति गर्न आवश्यक काम भएको, विकास सहयोग निरन्तरताका पक्षमा द्विपक्षीय र वहुपक्षीय रुपमा काम भएको मन्त्री साउदले बताए।"
बढी भएको बिजुलीमात्रै भारत बिक्री गरिन्छ : ऊर्जामन्त्री,"काठमाडौं : ऊर्जा, जलस्रोत तथा सिँचाइमन्त्री शक्तिबहादुर बस्नेतले बिजुलीको आन्तरिक खपत वृद्धि गर्ने योजनाका साथ सरकार लागिपरेको बताएका छन्। उनले उत्पादन वृद्धि, वितरण प्रणालीको सुधार तथा आन्तरिक खपत बढाएर बाँकी रहेको बिजुली मात्रै भारत निर्यात गर्ने सोचका साथ मन्त्रालयले काम गरिरहेको बताए। प्रतिनिधिसभाको आजको बैठकमा सांसदहरूको प्रश्नका जवाफमा मन्त्री बस्नेतले पाँचवटा प्रदेशमा निकट भविष्यमा नै पूर्ण विद्युतीकरण हुने जानकारी दिए। हालसम्म कूल ९६ प्रतिशत घरधुरीमा बिजुलीको सेवा पुगेको जानकारी दिँदै ऊर्जामन्त्री बस्नेतले हाल कूल जडित क्षमता दुई हजार सात सय ३२ मेगावाट पुगेको बताए। बिजुलीको मागमा घटबढ हुने भएकाले त्यसलाई व्यवस्थापन गर्न फरक फरक योजनाका साथ लाग्नुपर्ने र त्यसका लागि आवश्यक व्यवस्था मिलाइएको उद्दको भनाइ छ। आगामी आवमा प्रणालीमा कूल नौ सय मेगावाट बराबरको बिजुली थप हुने जानकारी दिँदै उहाँले आगामी दुई वर्षभित्र सुक्खायाममा समेत आन्तरिक रुपमा बिजुलीमा आत्मनिर्भर हुने बताउ। बढी भएको बिजुली बिक्री गर्नुभन्दा अर्को विकल्प नभएको उल्लेख गर्दै उनले भने, 'खपत बढाउनका लागि आवश्यक योजानका साथ काम भइरहेको छ। तर, बर्खायाममा बिजुली बिक्री गर्नैपर्ने बाध्यता छ। तर, सुक्खायाममा बिजुली आयात गर्नैपर्ने आवश्यकता छ।' मन्त्री बस्नेतले निजी क्षेत्रलाई पनि छिट्टै बिजुली बिक्रीका लागि अनुमति दिइने दोहोर्याए। नदी प्रवाही आयोजना बढी भएकाले बर्खाको समयमा बढी बिजुली उत्पादन हुने र सुक्खायाममा भने कूल जडित क्षमताको एक तिहाइ मात्रै उत्पादन हुने भएकाले व्यवस्थापनका लागि नयाँ सोच जरुरी रहेको मन्त्री बस्नेतले बताए। प्रधानमन्त्री पुष्पकमल दाहालको हालै सम्पन्न भारत भ्रमणका क्रममा १० वर्षमा १० हजार मेगावाट बिजुली बिक्रीका सम्बन्धमा दुई देशका ऊर्जा सचिवबीच सहमतिपत्रमा हस्ताक्षर भएको र छिट्टै त्यसले मूर्तता पाउने ऊर्जामन्त्री बस्नेतले जानकारी दिए। उनले यो विषय बिजुली बिक्रीको विषय मात्रै नभई उत्पादनको समेत विषय भएको उल्लेख गरे।"
"बजेट संशोधन गर्न मिल्छ, म अर्थमन्त्री हुँदा संशोधन गरेको थिएँ : डा भट्टराई","काठमाडौं : पूर्वप्रधानमन्त्री डा बाबुराम भट्टराईले बजेट संशोधन गर्न मिल्ने तर्क गरेका छन्। सोमबार उनले आफू २०६५६६मा अर्थमन्त्री छँदा सांसदको सुझाव समेटेर बजेट संशोधन गरेको नजीर रहेको बताएका हुन्। अर्थमन्त्री डा प्रकाशशरण महतले बजेट संशोधन नहुने बताइरहेको बेला पूर्वअर्थमन्त्री भट्टराईले यस्तो बताएका हुन्। नेसपाका अध्यक्षसमेत रहेका भट्टराईले बजेटमा सांसदहरूले दिएको सुझाव समेटेर संशोधन गर्न गर्न आग्रह गरे। उनले संसदलाई बिरालो बाँधेर श्राद्ध गरे जस्तो कर्मकाण्डी थलो नबनाउन आग्रह गरे। संसदलाई बिरालो बाँधेर श्राद्ध गरे जस्तो कर्मकाण्डी थलो नबनाऊँ ! बजेटमा सांसदहरूले दिएको सुझाव समेटेर संशोधन गर्न गजबले मिल्छ! मैले २०६५६६मा अर्थमन्त्री छँदा सुझाव समेटेर संशोधन गरेको नजीर पनि छ।भट्टराईले थपे, यदि बिरालो बाँध्नै पर्ने नियम कतै छ भने बिरालोलाई फुकाएर छाड्ने अधिकार सार्वभौम संसदलाई छँदैछ ! नेकपा एमाले, रास्वपा, राप्रपा, जसपा, नेकपा एसले अहिलेको बजेट यथास्थितिमा पास गर्न नसकिने बताउँदै संशोधन गर्न माग गर्दै आएका छन्।"
सरकारको बेरुजु ९ खर्ब ५९ अर्ब बढी,"काठमाडौं : सरकारको हालसम्मको कूल बेरुजु ९ खर्ब ५९ अर्ब ७९ करोड नाघेको महालेखा परीक्षकको कार्यालयले जनाएको छ। सिंहदरबारमा सोमबार बसेको राष्ट्रियसभा अन्तर्गतको राष्ट्रिय सरोकार तथा समन्वय समिति बैठकमा लेखापरीक्षण प्रक्रिया, बेरुजुको अवस्था लगाएतका विषयमा जानकारी गराउँदै उपमहालेखापरीक्षक महेश्वर काफ्लेले संघीय तथा प्रदेशका सरकारी निकाय, स्थानीय तह र अन्य संस्था गरि ६ हजार बढी निकायको लेखापरीक्षण गर्दा गत आर्थिक वर्षसम्ममा साढे नौं खर्बमाथि बेरुजु देखिएको बताए। कूल बेरुजुमध्ये अद्यावधिक बेरुजु रू पाँच खर्ब ८७ अर्ब ३३ करोड ७४ लाख र कारबाही टुंगो लगाउनुपर्ने बेरुजु तीन खर्ब ७२ अर्ब ४५ करोड १३ लाख रहेको उनले बताए। त्यस्तै गत वर्षको मात्रै बेरुजु हेर्दा संघीय निकायहरूमध्ये सबैभन्दा धेरै अर्थ मन्त्रालयमा मात्रै ३२ अर्ब ४६ करोड ८८ लाख बराबर बेरुजु देखिएको काफ्लेले बताए। उनले प्रदेशका कार्यालयमा दोहोरोपना, अनुदान रकमको न्युन उपयोगिता, परामर्श सेवामा धेरै खर्च देखिएको जानकारी दिए। बैठकमा समिति सदस्यहरुले बेरुजु घटाउन आर्थिक वर्षको अन्त्यमा खर्च गर्ने प्रवृतिलाई अन्त्य गर्नुपर्नेमा जोड दिएका थिए।"
नयाँ हवाई रुटबारे नेपाल र भारतका प्राविधिकहरूले अध्ययन गरिरहेका छन् : पर्यटनमन्त्री किराती,"काठमाडौं : संस्कृतिक पर्यटन तथा नागरिक उड्डयन तथा पर्यटनमन्त्री सुदन किरातीले नयाँ हवाई रुटबारे अध्ययन भइरहेको बताएका छन्। सोमबार प्रतिनिधिसभा बैठकमा संस्कृतिक पर्यटन तथा नागरिक उड्डयन तथा पर्यटनमन्त्रालयसम्बन्धी विनियोजन शीर्षकको छलफलका क्रममा उठेका प्रश्नको जवाफ दिँदै मन्त्री किरातीले नयाँ रुटबारे नेपाल र भारतका प्राविधिकहरूले संयुक्तरुपमा अध्ययन गरिरहेको बताएका हुन्। उनले भने, 'नयाँ हवाई रुटबारे भारत र नेपालका प्राविधिकहरूले संयुक्तरुपमा अध्ययन गरिरहेका छन्। प्रधानमन्त्री पुष्पकमल दाहाल 'प्रचण्ड'को भारत भ्रमणमा पनि यो विषयले प्राथमिकता पाएको छ। छिट्टै नै निष्कर्षमा पुग्छौं।' यस्तै, मन्त्री किरातीले पशुपति क्षेत्र विकास कोषको गुरूयोजना स्वीकृत भएको जानकारी दिए। पशुपतिनाथको जलहरीको विषयमा भने अख्तियारले छानबिन गरिरहेको उनको भनाइ छ। विकासको मोडालिटी परिवर्तन गर्नुपर्ने भन्दै मन्त्री किरातीले संघीयताको मर्म र भावनाअनुसार योजनाको वर्गीकरण र प्राथमिकरण गर्नुपर्ने बताए। मन्त्री किरातीले विकट क्षेत्रको बजेट छुट्याउँदा गम्भीर भएर सोच्नुपर्ने बताए। उनले भने,'केन्द्रबाट टेण्डर गरेर ताप्लेजुङमा पाँच लाखको काम गर्न जाँदा र दार्चुलामा काम गर्न जाँदा त्योभन्दा बढि खर्च हुन्छ। अनि कसरी विकास गर्ने ?'"
"कोसीमा विशेष अधिवेशन आह्वानका लागि सिफारिस, मुख्यमन्त्री कार्कीले विश्वासको मत लिने","विराटनगर : कोसी प्रदेशको विशेष अधिवेशन आह्वानका लागि प्रदेश प्रमुख पर्शुराम खापुङलाई सिफारिस गरिएको छ। मुख्यमन्त्री हिक्मतकुमार कार्कीले विश्वासको मत लिने प्रयोजनका लागि प्रदेशसभाको विशेष अधिवेशन आह्वान गर्न प्रदेश प्रमुखलाई सिफारिस गरिएको हो। मुख्यमन्त्री कार्कीले आगामी असार १४ गते दिउँसो १ बजेका लागि प्रदेशसभा (प्रदेश संसद)को अधिवेशन आह्वान गर्न सिफारिस गरेका हुन्। मुख्यमन्त्रीले विश्वासको मत लिने प्रयोजनका लागि विशेष अधिवेशन आह्वान गर्न प्रदेश प्रमुखसमक्ष सोमबार सिफारिस गरिएको प्रदेश सरकारका प्रवक्ता एवं मन्त्री भक्तिप्रसाद सिटौलाले जानकारी दिए। नेकपा (माओवादी केन्द्र) र जनता समाजवादी पार्टी (जसपा)ले समर्थन फिर्ता लिएपछि नेकपा (एमाले) नेतृत्वको प्रदेश सरकार अल्पमतमा परेको छ। प्रदेश सरकारले बजेट अधिवेशन अन्त्य गर्दै गत जेठ ३२ गते अध्यादेशमार्फत आगामी आर्थिक वर्ष २०८००८१ को बजेट ल्याएको थियो। जेठ ३१ गते संसदमै नीति तथा कार्यक्रम प्रस्तुत गरिएको थियो। विश्वासको मतभन्दा पहिला संसदमा बजेट अध्यादेश पेस गर्नुपर्ने बाध्यात्मक अवस्थाका कारण सरकारले विशेष अधिवेशन आह्वान गरेको हो। आगामी प्रदेशसभा बैठकमा अध्यादेशमार्फत ल्याइएको बजेट (आर्थिक अध्यादेश २०८० र विनियोजन अध्यादेश २०८०) समेत पेस हुने छ। प्रदेश मन्त्रिपरिषद्को सिफारिसमा प्रदेश प्रमुखले जारी गरेको अध्यादेश प्रदेशसभामा पेस गरिने र प्रदेशसभाले स्वीकार नगरेमा स्वतः निष्क्रिय हुने व्यवस्था संविधानको धारा २०२ को उपधारा (२) को (क) मा उल्लेख छ। संविधानको धारा १८८ को उपधारा (२) बमोजिम मुख्यमन्त्रीले प्रतिनिधित्व गर्ने दल विभाजित भएमा वा प्रदेश सरकारमा सहभागी दलले सरकारलाई दिएको समर्थन फिर्ता लिएमा ३० दिनभित्र मुख्यमन्त्रीले विश्वासको मतका लागि प्रदेशसभासमक्ष प्रस्ताव राख्नु पर्ने व्यवस्था छ। विश्वासको मत प्राप्त गर्न नसकेमा उपधारा (३) बमोजिम मुख्यमन्त्री पदमुक्त हुने छन्। कोसी प्रदेशको ९३ सदस्यीय प्रदेशसभामा सत्तारुढ एमालेको ४० र राष्ट्रिय प्रजातन्त्र पार्टी (राप्रपा)को ६ सांसद छन्। प्रदेशसभामा बहुमत पुग्न ४७ सांसद आवश्यक पर्छ। तर, एमालेका नेतासमेत रहेका मुख्यमन्त्री कार्कीको समर्थनमा हालसम्म ४६ सांसद मात्रै छन्। उनलाई विश्वासको मतका लागि थप १ मत आवश्यक छ। नेपाली कांग्रेस, माओवादी, नेकपा (एकीकृत समाजवादी) र जसपा भने कार्की नेतृत्वको सरकार ढालेर केन्द्रीय गठबन्धन अनुसार नै प्रदेश सरकार गठनको गृहकार्यमा छन्। प्रदेशसभामा कांग्रेसका २९, माओवादीका (सभामुखबाहेक) १२, समाजवादीको ४ र जसपाको १ जना सांसद छन्। नयाँ सरकार गठनमा जुटेका दलहरूले भने प्रदेशसभामा आफूहरूको बहुमत रहेको दाबी गर्दै आएका छन्। सभामुख बाबुराम गौतम माओवादीबाट प्रदेशसभा सदस्यमा निर्वाचित भएका हुन्। सभामुखबाहेक विपक्षी गठबन्धनसँग पनि ४६ जना मात्रै सांसद छन्। सभामुखले मत दिन नपाउने तर बराबर भएमा निर्णायक मत भने दिन पाउने व्यवस्था छ। सरकार गठन गर्नका लागि सभामुखले निर्णायक मत दिनु संविधानको मर्मविपरीत हुने कानुनविद्हरूको भनाइ छ। कानुनविद्हरू दल त्यागको घोषणा गरिसकेको र प्रदेशसभा सदस्य मात्रै रहेका कारण सभामुखले सरकार गठन प्रक्रियामा सहभागी हुन नपाउने बताउँछन्।"
गाउँपालिकाभित्र बसाइँ सरी आउनेलाई घर उपहार,"हेटौंडा : मकवानपुरको राक्सिराङ गाउँपालिकाले गाउँपालिकाभित्र बसाइँसरी आउने आगामी वर्षबाट घर उपहार पाउने भएका छन्। दुर्गम भेगबाट बसाइँ सरेर सुगम भेगतर्फ जाने प्रवृत्तिलाई निरुत्साहित गर्ने उद्देश्यले अन्यत्रबाट बसाइँ सरी आउनेलाई घर उपहार दिने योजना गाउँपालिकाले बनाएको हो। अन्यत्रबाट गाउँपालिकाभित्र बसाइँ सरी आउन आकर्षित गर्न सुन्दर समाज हाम्रो सार, बसाइँ सरी आउनेलाई घर उपहार कार्यक्रम सञ्चालन गरिने छ। शनिबार भएको गाउँसभामा गाउँपालिका अध्यक्ष राजकुमार मल्लले प्रस्तुत गरेको नीति तथा कार्यक्रममा उक्त कुरा उल्लेख छ। घर कस्तो प्रकारको हुने र कति लागतको हुने भन्ने कुरा गाउँपालिकाले बनाउने कार्यविधिमा निर्भर हुनेछ। समुदायमा आधारित समूको दिगो व्यवस्थापनमा एक घर एक धारा कार्यक्रमलाई थप बस्तीमा विस्तार गरिने पनि नीति तथा कार्यक्रममा उल्लेख छ। गाउँपालिकाको बजारोन्मुख बस्ती पलाँसे चैनपुर, राक्सिराङ, अठारे, चौकीटार र सिलिङ्गेमा व्यवस्थित बस्ती विकास र नक्सापाससहितको पक्की भवन निर्माण गर्न सहरी विकास तथा एकीकृत बस्ती विकास मापदण्ड कार्यान्वयन गरिने नीति पनि गाउँपालिकाले लिएको छ। दुर्गम वडामा विद्युतीकरण, काठको पोल विस्थापन गर्ने कार्यलाई प्राथमिकता दिइएको छ । सडक गुरुयोजना पुनरावलोकनमार्फत स्थानीय सडक सञ्चालन प्रणालीलाई व्यवस्थित र नियमित गरी विभिन्न रुटमा चल्ने सार्वजनिक सवारी साधनको भाडा निर्धारण गर्न विशेष पहल गरिने पनि नीति तथा कार्यक्रममा उल्लेख छ। गाउँपालिका केन्द्रमा स्थापित आधारभूत अस्पताललाई सुविधा सम्पन्न बनाएर वडाहरुबाट अस्पतालसम्म निशुल्क बस सेवा सञ्चालन गरिने छ। स्थानीय रोजगार योजना तर्जुमा गरी बेरोजगार जनशक्तिको पहिचान, सीप विकास विधि र संस्थागत सुदृढीकरणका लागि काम थाल्ने नीति तथा कार्यक्रममा उल्लेख छ।"
तीन जना फरार अभियुक्त पक्राउ,रौतहट : विभिन्न मुद्दामा फरार रहेका तीन जना प्रतिवादीलाई रौतहटमा प्रहरीले पक्राउ गरि अदालतमा पेस गरेको छ । गौर नगरपालिका३ बिपी चोकबाट ज्यान मार्ने उद्योग मुद्दामा फरार रहेका प्रतिवादी पक्राउ परेका हुन् । रौतहट फतुवा विजयपुर नगरपालिका वडा नं १ का २५ वर्षीय राकेश यादवलाई पक्राउ गरी आवश्यक कारबाहीको लागि रौतहट जिल्ला अदालत गौर रौतहटमा बुझाइएको प्रहरीले जनाएको छ। यसैगरी प्रहरीले अदालतबाट कैद तथा जरिवाना सजाय भई पाइ फरार रहेका लागु औषध मुद्दाका प्रतिवादी ३२ वर्षीय रमेशकुमार यादवलाई बृन्दाबन नगरपालिका १ बिश्रामपुर टोलबाट पक्राउ गरेको छ । यता अदालतबाट कैद तथा जरिवाना सजाय भई फरार रहेका प्रतिवादी माधवनारायण नगरपालिका५ कटहरियाटोल स्थितमा ज्यान मार्ने उद्योग मुद्दामा फरार रहेका ७६ वर्षीय बैजनाथ सहनीलाई पक्राउ गरी कारबाहीको लागि जिल्ला अदालत गौरमा बुझाइएको जिल्ला प्रहरी कार्यालय रौतहटले जनाएको छ ।
"न्याय परिषद्को बैठकमा भएन न्यायाधीश नियुक्ति, अर्को बैठक बुधबार बस्ने","काठमाडौं : न्याय परिषद्को बैठक बिना कुनै निर्णय सकिएको छ। न्यायाधीश नियुक्तिका लागि सोमबार डाकिएको बैठक बिना निष्कर्ष सकिएको हो। परिषद्का प्रवक्ता मानबहादुर कार्कीले न्यायाधीश नियुक्तिका विषयमा छलफल भएको बताए। 'न्यायाधीश नियुक्तिका विषयमा छलफल भयो। तर सो सम्बन्धनमा कुनै निर्णय हुन सकेन,' उनले भने। न्याय परिषदको अर्को बैठक बुधबारका लागि बोलाइएको प्रवक्ता कार्कीले बताए। बुधबार बस्ने बैठकमा नियुक्तिलगायत बाँकी विषयमा छलफल गरिने बताइएको छ।"
सरुवापछि रमाना नलिने र नदिने कर्मचारीलाई विभागीय कारबाही हुने,"काठमाडौं : संघीय मामिला तथा सामान्य प्रशासन मन्त्रालयले सरुवा भएपछि तोकिएको समयभित्र रमाना नलिने र नदिने कर्मचारीलाई विभागीय कारबाही र तलब भत्ता असुल उपरको नीति कार्यान्वयनमा ल्याएको छ। त्यस्तै सरुवा भएर जाने कर्मचारीलाई हाजिर नगराउने स्थानीय तहको खाता रोक्काको प्रक्रिया अगाडि बढाउने पनि तयारी सुरू गरिएको छ। प्रतिनिधिसभाको आजको बैठकमा विनियोजन विधेयक, २०८० को विभिन्न शीर्षकमाथिको छलफलका क्रममा उठेका प्रश्नको जवाफ दिँदै संघीय मामिला तथा सामान्य प्रशासन मन्त्री अमनलाल मोदीले कर्मचारीको सरुवा तथा पदस्थापनलाई आगामी दिनमा प्रणालीगत गराइने स्पष्ट गरे। मन्त्री मोदीले कर्मचारीको सरुवा र काज र पदस्थापनलाई व्यवस्थित र प्रभावकारी बनाउन मन्त्रालयका सहसचिवको संयोजकत्वमा अध्ययन कार्यदल गठन जानकारी दिए। उनले स्थानीय तहमा निमित्त प्रमुख प्रशासकीय अधिकृत दिने कार्यलाई निरुत्साहित गरिएको बताए। हालः एक सय ४२ तहमा निमित्त प्रमुख प्रशासकीय अधिकृत छन्। हिमाली तथा तराईका जिल्लाका पालिकामा दिनैपर्ने विशेष परिस्थितिमा मात्रै स्थानीय तहको कार्यपालिकाको निर्णय र सिफारिसबमोजिम स्थानीय तहमा कार्यरत सबैभन्दा ज्येष्ठ कर्मचारीलाई मात्र निमित्त प्रमुख प्रशासकीय अधिकृतको जिम्मेवारी दिने गरिएको उनले जानकारी दिए। त्यसैगरी बढुवा तथा खुला प्रतियोगिताबाट आउने उपसचिव तथा सहसचिवको पहिलो पदस्थापन स्थानीय तहमा हुने व्यवस्था मिलाइएको छ। मन्त्रालयले आगामी साउनदेखि स्वचालित र पूर्वअनुमानयोग्य सरुवा प्रणाली लागू गर्न कार्यदल पनि गठन गरेको छ।"
प्रधानन्यायाधीशमाथि आरोप लगाउँदै न्यायाधीशले दिए राजीनामा,"काठमाडौं : न्यायाधीश श्रीकृष्ण भट्टराईले राजीनामा दिएका छन्। केही दिनअघि प्रस्तावित प्रधानन्यायाधीश हरिकृष्ण कार्की विरुद्ध उजुरी दिएर उनी चर्चामा आएका थिए। सर्वोच्च अदालतका मुख्य रजिष्टार र रजिष्टारको समेत उपस्थितिमा प्रधानन्यायाधीश हरिकृष्ण कार्की समक्ष उनले राजीनामा बुझाएका हुन्। सर्वोच्च अदालतका प्रवक्ता विमन पौडेलले न्यायाधीश भट्टराइले राजीनामा दिएको पुष्टि गरे। उनी भन्छन्, 'राजीनामा आएको भन्ने छ। तर मसँग अफिसियल जानकारी आएको छैन।' स्रोतका अनुसार राजीनामा बुझाउँदा भट्टराईले प्रधानन्यायाधीशको कार्यक्षमतामाथि प्रश्न उठाएका थिए। प्रधानन्यायाधीशको कार्यकुशलता, नेतृत्व क्षमता, राजनीतिक लगाव लगायतका विषयमा सवाल उठाएका छन्। प्रधानन्यायाधीश नियुक्तिमा राजनीति हावी हुँदा न्यायाधीशको व्यक्तित्व बर्बाद भएको बताएका थिए। आरोप सहितको राजीनामा पत्र बुझ्न असहज हुने भन्दै न्यायाधीश भट्टराइलाई अर्को राजीनामा लेख्न लगाइएको थियो। आफूले उजुरी दिएको व्यक्तिको मातहतमा काम गर्न नैतिकताले साथ नदिने भन्दै न्यायाधीश भट्टराईले राजीनामा बुझाएको बताएका छन्। संवैधानिक परिषदको गत वैशाख २५ गते बसेको बैठकले हरिकृष्ण कार्कीलाई प्रधानन्यायाधीशमा नियुक्त गरेको थियो।"
मुख्यमन्त्री कार्कीको विश्वासको मत असफल बनाउने गठबन्धनको निर्णय,"विराटनगर : कोसी प्रदेशका मुख्यमन्त्री हिक्मतकुमार कार्कीले विश्वासको मत लिनका लागि प्रदेशसभामा गर्ने प्रस्तावलाई असफल बनाउने विपक्षी गठबन्धनले निर्णय गरेको छ। काठमाडौंमा सोमबार आकस्मिक बैठक बसेर गठबन्धनले यस्तो निर्णय लिएको हो। मुख्यमन्त्री कार्कीले प्रदेशसभाको तेस्रो अधिवेशन असार १४ गते दिउँसो १ बजेका लागि आह्वान गरेपछि प्रतिपक्षी नेपाली कांग्रेस, नेकपा (माओवादी केन्द्र) र जनता समाजवादी पार्टी (जसपा)को प्रदेश संसदीय दलका नेतासहित उपलब्ध सांसदको बैठक काठमाडौंमा बसेको हो। माओवादी कोसी प्रदेश संसदीय दलका नेता इन्द्रबहादुर आङ्बोले प्रदेश सरकारले ल्याउने विश्वासको मतको प्रस्ताव असफल बनाउन गठबन्धन दलहरू एकढिक्का हुने निर्णय बैठकमा भएको जानकारी दिए। मुख्यमन्त्री कार्कीले विश्वासको मत प्रयोजनका लागि प्रदेशसभामा पेस गर्ने प्रस्तावलाई पास हुन नदिने निर्णय गरिएको उनको भनाइ छ। बैठकको निर्णय एकीकृत समाजवादीको कोसी प्रदेश संसदीय दलका नेता राजेन्द्र राईलाई फोन गरेर सुनाइएको र राईले निर्णयमा सहमति जनाएको उनले बताए। बैठकमा विश्वासको मत सम्बन्धी प्रस्ताव पास हुन नदिने निर्णय भएको छ, आङ्बोले भने, नयाँ बन्ने सरकारको नेतृत्व कुन दलले गर्ने भन्ने विषयमा भने निर्णय भएन। उनका अनुसार नयाँ सरकारको नेतृत्वका विषयमा केन्द्रले निर्णय लिने छ। तर, कार्की नेतृत्वको सरकार ढालेपछि गठबन्धन दलकै नेतृत्वमा नयाँ सरकार गठनको प्रक्रिया सुरु गरिने उनको भनाइ छ। गठबन्धनको बैठकमा कांग्रेस कोसी प्रदेश संसदीय दलका नेता उद्धव थापा, प्रमुख सचेतक भूपेन्द्र राई, सांसद केदार कार्की, माओवादी संसदीय दलका नेता इन्द्रबहादुर आङ्बो, सांसद जीवन आचार्य, राजेन्द्र कार्की र जसपा संसदीय दलका नेता निर्मला लिम्बूलगायत सहभागी थिए। माओवादी र जसपाले एमाले नेतृत्वको सरकारलाई दिएको समर्थन फिर्ता लिएपछि मुख्यमन्त्री कार्की अल्पमतमा परेका छन्। अल्पमतमा परेका कार्कीले जेठ ३१ गते प्रदेशको बजेट अधिवेशन अन्त्य गरेर ३२ गते अध्यादेशबाट बजेट ल्याएका थिए। कोसीको ९३ सदस्यीय प्रदेशसभामा बहुमत पुर्याउन ४७ सांसद (प्रदेशसभा सदस्य) आवश्यक पर्छ। सत्तारुढ एमालेसँग ४० र राप्रपासँग ६ जना सांसद छन्। मुख्यमन्त्री कार्कीलाई विश्वासको मतका लागि थप १ सांसद आवश्यक पर्छ। प्रतिपक्षमा रहेकामध्ये कांग्रेससँग २९, माओवादी (सभामुखबाहेक) १२, एकीकृत समाजवादी ४ र जसपासँग १ जना सांसद छन्। माओवादीबाट निर्वाचित सभामुख बाबुराम गौतमबाहेक विपक्षीको पनि ४६ जना मात्रै सांसद छन्। समान मत भएका कारण नयाँ सरकार गठनमा निर्णायक मतका लागि प्रतिपक्षीले सभामुखको आश गरेको छ। तर, कानुनविद्हरू सभामुखले राजनीतिक दलको आवद्धता त्यागिसकेका कारण सरकार गठनमा निर्णायक मत दिन नपाउने तर्क गर्छन्। मुख्यमन्त्री कार्कीले विश्वासको मत लिने प्रयास गर्ने र मत पाउने सम्भावना नरहेमा राजीनामा दिने तयारी गरेको स्रोतले बतायो। कार्कीले विश्वासको मत लिने र राजीनामा दिने दुवै सम्भावना रहने एमाले प्रमुख सचेतक रेवतीरमण भण्डारीको भनाइ छ।"
शान्ति सेनाको संख्या १० हजार पुर्याउँछौं : रक्षामन्त्री,"काठमाडौं : सरकारले संयुक्त राष्ट्रसंघको शान्ति मिसनमा सेनाको संख्या बढाउने तयारी गरेको छ। सोमबार प्रतिनिधिसभा बैठकमा मन्त्रालयगत बजेटमाथि सांसदले उठाएका प्रश्नको जवाफ दिँदै उपप्रधान एवं रक्षामन्त्री पूर्णबहादुर खड्काले संयु्क्त राष्ट्रसंघको आह्वानमा मिसनमा जाने सेनाको संख्या १० हजार पुर्याउने सरकारको तयारी रहेको जानकारी दिए। हाल शान्ति सैनिकको संख्याको ६ हजार रहेको छ। उनले भने,'शान्ति सेनाको संख्या हालसम्म ६ हजार रहेकोमा अब १० हजारसम्म पुर्याउने तयारीमा छौं।' रक्षामन्त्री खड्काले युएनको अनुरोधमा दुई हजार सेना तयारी अवस्थामा रहेको बताए। उनले भने,' यो संख्या बढाउन,नेपाली सेनाको उपल्लो दर्जामा पनि नेतृत्वको पहुँच पुर्याउने कुरामा पनि संयुक्त राष्ट्रसंघको सम्बन्धित संस्थाहरूसँग सम्बन्धित पदाधिकारीसँग रक्षामन्त्रालय र परराष्ट्रमन्त्रालयले कुटनीतिक माध्यमद्वारा प्रयत्न गरिरहेको छ।' मन्त्री खड्काले सेनाको संख्या घटाउनेबढाउनेबारे सरकारको कुनै खास योजना नरहेको बताए। 'नेपाली सेना संख्या जति छ,दिइएको जिम्मेवारी अनुसार जतिपनि कामहरू सुम्पिएको छ त्यो नेपाली सेनाको अहिलेको संख्याले महत्वपूर्णका साथ जिम्मेवारी पूरा गरेको छ। त्यसैले हाल सेनाको संख्या घटाउनेबढाउनेबारे सरकारको कुनै दृष्टिकोण छैन।' उनले नेपाली सेनाले जिम्मेवारीका साथ काम गरिरहेको बताए। बजेट अभावका कारण सेनाले समयमै सडक निर्माणको काम सम्पन्न गर्न नसकेको उनको भनाइ छ।"
पशुपति विकास कोषका तत्कालीन सदस्य सचिव प्रदीप ढकालविरुद्ध १ करोड ४४ लाखको भ्रष्टाचार मुद्दा दायर,काठमाडौं : अख्तियार दुरुपयोग अनुसन्धान आयोगले पशुपति विकास कोषका तत्कालीन सदस्य सचिव डाप्रदीप ढकालविरुद्ध विशेष अदालत काठमाडौंमा भ्रष्टाचार मुद्दा दायर गरेको छ। अख्तियारले सोमबार १ करोड ४४ लाख ११ हजार ७८१ रुपैयाँ ७१ पैंसा बराबरको सम्पत्ति गैरकानुनीरुपमा आर्जन गरी भ्रष्टाचार गरेको अभियोगमा ढकालविरुद्ध आरोप पत्र दायर गरेको हो। ढकालले गैरकानुनीरुपमा आर्जन गरेको स्रोत नखुलेको विगो निजको नाममा हाल कायम रहेको घरजग्गाबाट प्रचलित भ्रष्टाचार निवारण ऐन २०५९ को दफा (४७) तथा अख्तियार दुरूपयोग अनुसन्धान आयोग ऐन २०४८ को दफा २९ (ख) बमोजिम विगो र जरिवाना जफत गरी पाउन माग दावी गरिएको अख्तियारले अदालतमा पेश गरेको आरोप पत्रमा उल्लेख छ। ढकालले सार्वजनिक पदमा रहँदा प्रचलित कानुनबमोजिम पेश गरेको सम्पत्ती विवरण अमिल्दो तथा अस्वभाविक देखिनुका साथै अस्वभाविक उच्च जीवन यापन गरेको र सार्वजनिक पदको दुरूपयोग गरी सम्पत्ति गैरकानुनीरुपमा आर्जन गरेको अख्तियारको ठहर छ।
अस्पतालका निर्देशकलाई सेवा प्रवाह व्यवस्थित बनाउन मन्त्रीको निर्देशन,"काठमाडौं : स्वास्थ्य तथा जनसङ्ख्यामन्त्री मोहनबहादुर बस्नेतले उपत्यका अस्पतालका निर्देशकलाई स्वास्थ्य सेवा प्रवाह व्यवस्थित बनाउन निर्देशन दिएका छन्। उनले मन्त्रालयमा उपत्यकाका अस्पतालका निर्देशकहरूलाई सर्वसाधारणलाई गुणस्तरीय स्वास्थ्य सेवा प्रवाह गर्न कुनै कमी हुन नदिन निर्देशन दिए। मन्त्री बस्नेतले कूल शय्याको १० प्रतिशत शय्या गरिबी, असहाय, विपन्न नागरिकलाई निःशुल्क व्यवस्था गर्न र सेवा प्रवाहका लागि व्यवस्था मिलाउन आवश्यक कार्यहरू गर्न तथा कुनै पनि बिरामीको उपचार सेवाबाट वञ्चित हुन परेको कुरा आफूले सुन्न नपर्ने गरी काम गर्न निर्देशनसमेत दिए। वीर अस्पतालका निर्देशक डा सन्तोष पौडेल, परोपकार प्रसूति तथा स्त्री रोग अस्पतालका निर्देशक डा श्रीप्रसाद अधिकारी, शुक्रराज ट्रपिकल तथा सरुवा रोग अस्पतालका निर्देशक डा मनिषा रावल, कान्ति बाल अस्पतालका निर्देशक डा युवानिधि बसौला, सहिद गङ्गालाल राष्ट्रिय हृदय रोग केन्द्रका निर्देशक डा चन्द्रमणि अधिकारी र राष्ट्रिय ट्रमा सेन्टरका डा बद्री रिजालले सो अवसरमा सहभागी थिए।"
पशुपतिनाथको जलहरीको सुन के कति हराएको हो यसबारे सदनमा जानकारी गराइयोस् : देवेन्द्र पौडेल,"काठमाडौं : नेकपा माओवादी केन्द्रका सचिव एवं सांसद देवेन्द्र पौडेलले पशुपतिनाथ मन्दिरको सुनको जलहरीको विषयमा सत्यतथ्य जानकारी गराउन माग गरेका छन्। सोमबार प्रतिनिधिसभा बैठकको शून्य समयमा बोल्दै सांसद पौडेलले पशुपतिनाथ मन्दिर परिसरको गर्भगृहमा राखिएको जलहरीमा प्रयोग भएको सुनको मात्रा र हराएको सुनबारे सदनमा जानकारी गराउन माग गरेका हुन्। 'पशुपतिनाथ मन्दिर परिषरमको गर्भगृहमा राखिएको जलहरीको बारेमा प्रश्न उठेको छ। भएको के हो। पशुपति क्षेत्र विकास कोष,नेपाल प्रहरी सुरक्षा निकाय ,सुन चाँदी व्यवसायी महासंघ,गुणस्तर तथा नापतौल विभाग, पुरातत्व विभाग, खानी तथा भूगर्भ विभाग र जनप्रनिधिहरूले त्यहाँ सुन खोजेर तौल्दै हुनुहुन्छ भन्ने सुनियो,उनले भने,' सभामुख महोदय, कति सुन हराएको हो, कति सुन बाँकी छ, के सिद्धियो यो कुनै तहकमा ल्याएको सामग्री जोख्ने कुरा होइन। सदनमा सत्यतथ्य जानकारी गराउन माग गर्न चाहन्छु । सभामुखमार्फत् सम्बन्धित निकायलाई जानकारी गराउन विशेष अनुरोध गर्न चाहन्छु।' जलहरीको सुन विवादमा आएपछि आइतबार सुनको मात्रा जोखिएको थियो। तर, यसबारे आधिकारिक जानकारी दिइएको छैन। पशुपति शिवलिङ्गको गर्भगृहलाई पूर्णरुपमा ढाक्ने गरी राखिने सुनको जलहरी निर्माण कार्यका लागि नेपाल राष्ट्र बैंकबाट १०३ किलो ७७३ ग्राम सुन विकास कोषले खरिद गरेको थियो । महालेखाको प्रतिवेदनमा १० किलो ९ सय ७६ ग्रामको रिङ बनाइ जलहरीमा लगाएको उल्लेख छ। तर पुष्टि हुन सकेको छैन। अख्तियार दुरूपयोग अनुसन्धान आयोगले यसबारे छानबिन गरिहेको छ।"
अर्को निर्वाचनसम्म यही गठबन्धनको निरन्तरता : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड' ले अहिलेको गठबन्धन पाँच वर्ष अगाडि जाने बताएका छन् । सोमबार धादिङको गजुरीमा आदर्श बहुमुखी क्याम्पसको भवन समुद्घाटनका क्रममा प्रधानमन्त्री प्रचण्डले पाँच वर्षसम्म गठबन्धन रहने ठोकुवा गरेका हुन्। 'अहिले कता कता यो सरकारको आयु कति भनेर मिडियामा हुने नहुने चर्चा चल्ने गरेको छ । पाँच वर्ष यो गठबन्धन केहि हुनेवाला छैन,'उनले भने,'यही गठबन्धनको नेतृत्वमा देश विकासको युगतर्फ जानेछ ।' प्रधानमन्त्रीले राम्रो गर्दै जानेतिर आफ्नो ध्यान रहेको बताए। भारत भ्रमणका क्रममा प्रधानमन्त्रीको हैसियतले आफूले राम्रो गरेको भएपनि राम्रो गरेको देखि नसहने नकारात्मक प्रवृतिका कारण अनावश्यक विरोध भएको उनको भनाइ छ। प्रधानमन्त्री प्रचण्डले देश र जनताको पक्षमा राम्रो गर्दै जाने भन्दै जनतापक्षमा गरेका कामको जनताले नै फैसला गर्नेमा आफू विश्वस्त रहेको बताए।"
गाउँपालिका केन्द्र सार्ने निर्णय भएपछि स्थानीयले गरे जनप्रतिनिधिमाथि आक्रमण,"टीकापुर : २०७४ मा स्थानीय तहको निर्वाचन भएदेखि ६ वर्षसम्म गाउँपालिका केन्द्र तोक्न नसकेको कैलालीको पहाडी मोहन्याल गाउँपालिकाको गाउँ सभामै स्थानीय आक्रमण गरेका छन् । आइतबार राति १० बजे सकिएको गाउँपालिकाको १२ औं नगर सभाले हाल वडा नं ४ खिमडीमा रहेको पालिका केन्द्र वडा नं १ भकुण्डेटारमा सार्ने बहुमतबाट निर्णय गरेपछि स्थानीयले गाउँ सभामै आक्रमण गरेका हुन् । आक्रमणबाट गाउँपालिका उपाध्यक्ष कमल साउँद, वडा नं ५ का अध्यक्ष प्रवीण घर्ती, वडा नं ७ का अध्यक्ष नवराज कठायतलगायत गाउँ सभा सदस्यहरु घाइते भएका छन् । स्थानीय प्रत्यक्षदर्शीका अनुसार घाइतेहरुको खुट्टा र टाउकोमा चोट लागेको छ । गाउँसभामा पुगेका वडा नं ७ का स्थानीय जगत कठायतले १० बजे राति गाउँसभा सकिएपछि प्रहरी चौकी खिमडीमै स्थानीयले ढुंगामुडा प्रहार गरेका थिए । प्रहरी चौकी खिमडीमै गाउँ सभा सञ्चालन भएको थियो, पालिका केन्द्र भकुण्डेटारमा सार्ने बहुमतले निर्णय गरेपछि आक्रोशित स्थानीयले छानीछानी आक्रमण गरे कठायतले भने आक्रमणमा घाइते हुने सबैजना नेपाली काँग्रेसबाट निर्वाचित हुन्, खिमडीबाट केन्द्र सार्न उपाध्यक्ष साउँदले पहल गर्दै आएका थिए, त्यसैले यो नियोजित आक्रमण हो । कठायतका अनुसार राति पटक पटक गरी आक्रमण हुन थालेपछि पालिकाका कर्मचारी र जनप्रतिनिधिको भागभाग भएको थियो । भागभाग भएका कर्मचारी र जनप्रतिनिधिलाई जम्मा गर्दा आज बिहान १ बजेपछि हामी जंगलको बाटो भएर फर्किरहेका छौं कठायतले भने घाइतेहरुको अवस्थाबारे अझै एकिन भएको छैन । गाउँपालिका उपाध्यक्ष कलम साउँदले अन्नपूर्ण पोष्टसँग संक्षिप्त कुरा गर्दै पालिका केन्द्र सार्ने निर्णय भएपछि योजनाबद्ध रुपमा आक्रमण भएको बताए । मलगायत जनप्रतिनिधिहरु घाइते भएका छौं, टाउको र खुट्टामा चोट लागेको छ उपाध्यक्ष साउँदले भने गाउँ सभामा बहुमत सदस्यबाट पालिका केन्द्र सार्ने निर्णय पारित भएपछि हामीमाथि आक्रमण भएको हो । सभाको निर्णय भएलगत्तै सभा सञ्चालन भइरहेकै ठाउँमा हाम्रा साथीहरुमाथि छानी छानी आक्रमण भएको छ । यसअघि समेत गाउँपालिका केन्द्र सार्ने विषयमा गाउँपालिका अध्यक्ष देवीदत्त उपाध्याय र उपाध्यक्ष साउँदबिच विवाद हुँदै आएको थियो । साविकका मोहन्याल, पण्ड़ौन र सुगरखाल गरी तीन गाविसहरु मिलेर बनाइएको मोहन्याल गाउँपालिकाको कुल क्षेत्रफल ६२६९५ वर्ग किलोमिटर छ ।गाउँपालिकाको पूर्वमा सुर्खेत जिल्ला, पश्चिममा चुरे गाउँपालिका, उत्तरमा डोटी र सुर्खेत जिल्ला तथा दक्षिणमा गौरीगंगा, घोडाघोडी, लम्कीचुहा नगरपालिका र बर्दगोरिया गाउँपालिका छन् । अधिकांश ठाउँमा यातायातको पहुँच छैन । २०७४ को निर्वाचन अघि पालिका केन्द्र तोकिएको खिमडी डोटी जिल्लाको ठुलीगाडसँग जोडिएको छ । वर्षायाममा केन्द्रसम्म जाने बाटो अवरुद्ध हुन्छ । हालको पालिका केन्द्रसम्म हिँडेर जाँदा ३४ दिन लाग्छ । पालिका केन्द्र पायक पर्ने ठाउँमा नभएपछि २०७४ देखि नै केन्द्र सार्ने प्रयास नभएको होइन । पटकपटक गरिएका प्रयासबाट सहमति नजुटेपछि पहिलो कार्यकालमा खिमडी, सुख्खड, फलेबिसौना र धनगढीबाट कार्यालय सञ्चालन गरिएको थियो । यसअघि पालिकाले केन्द्र पायक नभएपछि गाउँपालिकाका उपाध्यक्ष कमल साउँदको नेतृत्वमा केन्द्र तोक्न सिफारिस समिति गठन गरिएको थियो ।"
संसदमा मन्त्री किरातीको जवाफ पोखरा अन्तर्राष्ट्रिय विमानस्थल बिआरआईअन्तर्गत होइन,"काठमाडौं : संस्कृति, पर्यटन तथा नागरिक उड्डयनमन्त्री सुदन किरातीले पोखरा अन्तर्राष्ट्रिय विमानस्थल बिआरआईअन्तर्गत नरहेको प्रस्ट पारेका छन्। नेपाली कांग्रेसका सांसद रामहरि खतिवडाले सोधेको प्रश्नको जवाफ दिँदै उनले उक्त कुरा संसारलाई थाहा भएको बताए। उनले नेपाल र चीनबीच २०१६ मा मात्रै बिआरआई सम्झौता भएको स्पष्ट पारे। पोखरा अन्तर्राष्ट्रिय विमानस्थल त्यसअघि २०१२ मै निर्माणकार्य सुरु भएको उनको भनाइ छ। संसारलाई थाहा भएको कुरामा नअल्मलिन उनले सांसदहरूलाई आग्रह गरे। 'छ्यापछ्याप्ती छ त। फेरि संसदमा यही कुरा उठ्छ। बिआरआई सम्झौता त २०१६ मा भएको हो। पोखरा एयरपोर्टकाे २०१२ मा निर्माण सुरु भएको हो,' उनले प्रतिप्रश्न गरे, 'संसारले यो बिआरआई होइन भनिरहेको छ। सांसदहरू अल्मलिएका अल्मलियै छन्। बिआरआई हो कि, यो के हो? ध्वनी प्रदूषण गरेका छन्। समय र शक्तिको खर्च गरेर के गर्छौं हामी?' उनले पत्रपत्रिकामा पनि यो बिआरआई होइन भनेर सम्प्रेषण भइरहेको र आफूहरूलाई हेरेर समय र लाज आफैं लजाएको अनुभूति भइरहेको बताए। गत बुधबार पोखरा अन्तर्राष्ट्रिय विमानस्थलमा मन्त्री किराती सहभागी भएकै कार्यक्रममा चिनियाँ राजदूत छन् सोङ यो एयरपोर्ट बीआरआईअन्तर्गत बनेको दाबी गरेका थिए। पोखरा अन्तर्राष्ट्रिय विमानस्थल २०२३ को जनवरीमा सुरुवात भएको हो। यसको डिजाइन र निर्माण चीन सरकारको सहयोगमा भएको हो। चाइनिज इन्जिनियरिङहरूबाट यो निर्माण भएको हो। यो बीआरआई परियोजनाअन्तर्गतको हो, राजदूत छन् सोङले भने। यसअघि गत पुसमा विमानस्थल उद्घाटन कार्यक्रममा चीनका कार्यवाहक राजदूत वाङ सिनले पनि पोखरा विमानस्थल चीनको महत्त्वाकांक्षी बीआरआईअन्तर्गत भएको दाबी गरेका थिए।"
"नेप्से परिसूचक ११ अंकले बढ्यो, ५ अर्ब ३१ करोडको सेयर कारोबार",काठमाडौं : नेप्से परिसूचक ११६९ अंकले बढेर २१२९४२ विन्दुमा पुगेको छ। अघिल्लो कारोबार दिन परिसूचक ६२ अंकले बढेको थियो। परिसूचक दोहोरो अंकले बढेपनि कारोबार रकम भने आइतबारको तुलनामा घटेको छ। आइतबार ६ अर्बमाथिको सेयर कारोबार भएको थियो। यसदिन २७९ कम्पनीको १ करोड १९ लाख ३ हजार ६८७ कित्ता सेयर ५ अर्ब ३१ करोड २४ लाख २२ हजार ८७ रुपैयाँमा खरिदबिक्री भयो। चार कम्पनीको सेयर मूल्य १० प्रतिशतले बढ्यो। अघिल्लो कारोबार दिन आइतबार ७ बढि कम्पनीको सेयर मूल्य सर्किट लेभलमा कारोबार भएको थियो। यसदिन कारोबार रकमका आधारमा शिवम् सिमेन्ट शीर्षस्थानमा रह्यो। सो कम्पनीको ४२ करोड ५९ लाख मूल्य बराबरको सेयर कारोबार भयो। यस्तै सोल्टी होटलको २७ करोड र हिमालयन डिस्टिलरीको २२ करोड मूल्यको सेयर कारोबार गरी क्रमश दोस्रो र तेस्रो स्थानमा रहे। १३ उपसमूहमध्ये ८ को सूचक बढ्यो भने बाँकी ५ को घट्यो। माइक्रो फाइनान्सको सूचक सर्वाधिक ३९९ प्रतिशतले बढ्यो। आज १२३ कम्पनीको मूल्य बढ्दा ९८ को घट्यो भने ४ को स्थिर रह्यो।
प्रधानमन्त्री दाहाल र चिनियाँ राजदूतबीच भेटवार्ता,काठमाडौं : प्रधानमन्त्री पुष्पकमल दाहाल र चिनियाँ राजदूत छन् सोङबीच भेटवार्ता भएको छ। राजदूत सोङ प्रधानमन्त्री दाहाललाई भेट्न सोमबार बिहान साढे ९ बजे बालुवाटार पुगेका थिए। उनीहरूबीच करिब एक घन्टा छलफल भएको स्रोतले जनाएको छ। उनीहरूबीच बिआरआई परियोजना र हालै पोखरामा सम्पन्न ड्रायगन फेस्टिभलका विषयमा छलफल भएको थियो। राजदूत छन् सोङले पछिल्लो समय नेपालमा गइरहेको बाढी पहिरोको विषयमा प्रधानमन्त्री दाहालसँग जानकारी लिएका थिए। उनले सम्भावित प्राकृति विपत्तिमा चीन सधैं साथ रहने प्रतिवद्धता जनाएका थिए। भेटवार्तामा प्रधानमन्त्री दाहालको चीन भ्रमणका विषयमा पनि छलफल भएको थियो। मिति तय नभए पनि परराष्ट्र मन्त्रालय र चिनियाँ दूतावासले भ्रमणको तयारी गरिररहेको स्रोतले जनाएको छ।
कोसी प्रदेश प्रमुखले आह्वान गरे संसदको अधिवेशन,"विराटनगर : कोसी प्रदेशका प्रमुख पर्शुराम खापुङले प्रदेशसभा (प्रदेश संसद)को तेस्रो अधिवेशन आह्वान गरेका छन्। प्रदेश मन्त्रिपरिषद्को सिफारिसमा नेपालको संविधानको धारा १८३ को उपधार (१) बमोजिम खापुङले सोमबार प्रदेशसभाको अधिवेशन आह्वान गरेका हुन्। प्रदेश प्रमुखको कार्यालयका प्रवक्ता नरेन्द्रकुमार श्रेष्ठका अनुसार आगामी असार १४ गते दिउँसो १ बजेका लागि अधिवेशन आह्वान गरिएको छ। प्रदेशको मन्त्रिपरिषद् बैठकले अधिवेशन आह्वानका लागि प्रदेश प्रमुखलाई सिफारिस गर्ने निर्णय गरेको थियो। मुख्यमन्त्री हिक्मतकुमार कार्कीले विश्वासको मत लिने प्रयोजनका लागि अधिवेशन आह्वान गरिएको हो। नेकपा (माओवादी केन्द्र) र जनता समाजवादी पार्टी (जसपा)ले समर्थन फिर्ता लिएपछि नेकपा (एमाले)का नेता कार्की नेतृत्वको प्रदेश सरकार अल्पमतमा परेको छ। प्रदेश सरकारले बजेट अधिवेशन अन्त्य गर्दै गत जेठ ३२ गते अध्यादेशमार्फत आगामी आर्थिक वर्ष २०८००८१ को बजेट ल्याएको थियो। जेठ ३१ गते संसदमै नीति तथा कार्यक्रम प्रस्तुत गरिएको थियो। विश्वासको मतभन्दा पहिला संसदमा बजेट अध्यादेश पेस गर्नुपर्ने बाध्यात्मक अवस्थाका कारण सरकारले अधिवेशन आह्वान गरेको हो। कोसी प्रदेशको ९३ सदस्यीय प्रदेशसभामा बहुमत पुग्न ४७ सांसद आवश्यक पर्छ। सत्तारुढ एमालेको ४० र राष्ट्रिय प्रजातन्त्र पार्टी (राप्रपा)को ६ सांसद छन्। एमालेका नेतासमेत रहेका मुख्यमन्त्री कार्कीको समर्थनमा हालसम्म ४६ सांसद मात्रै छन्। उनलाई विश्वासको मतका लागि थप १ मत आवश्यक छ। नेपाली कांग्रेस, माओवादी, नेकपा (एकीकृत समाजवादी) र जसपा भने कार्की नेतृत्वको सरकार ढालेर केन्द्रीय गठबन्धन अनुसार नै प्रदेश सरकार गठनको गृहकार्यमा छन्। प्रदेशसभामा कांग्रेसका २९, माओवादीका (सभामुखबाहेक) १२, समाजवादीको ४ र जसपाको १ जना सांसद छन्। सभामुख बाबुराम गौतम माओवादीबाट प्रदेशसभा सदस्यमा निर्वाचित भएका हुन्। सभामुखबाहेक विपक्षी गठबन्धनसँग पनि ४६ जना मात्रै सांसद छन्।"
जसपाको प्रगतिशील पार्टी विधान,"जनताबाट प्रत्यक्ष राष्ट्रपति छनौट गरिनु पर्छ। काठमाडौं : जनता समाजवादी पार्टीका अध्यक्ष उपेन्द्र यादवले जनताबाट प्रत्यक्ष निर्वाचित कार्यकारी राष्ट्रपति र समानुपातिक निर्वाचन प्रणालीको अवधारणा अघि सारेका छन् । उनले पार्टीको विधान अधिवेशनमा त्यसको मस्यौदा छलफलका लागि आइतबार यो एजेण्डा पेश गरे । यसलाई जसपाले प्रगतिशील पार्टी विधान भनेको छ। पूर्णकालीन सरकार निर्माणका लागि जनताबाट प्रत्यक्ष निर्वाचित कार्यकारिणी राष्ट्रपतिको पक्षमा जसपाले पार्टी विधान मस्यौदा बनाएर छलफल अघि बढेको नेता राजकिशोर यादवले बताए। सरकार बनाउन चलखेल हुने र सरकारले पूरा समय काम गर्न नसकिरहेको अवस्था छ। त्यसैले जनताबाट प्रत्यक्ष राष्ट्रपति छनौट गरिनु पर्छ, उनले भने । महँगो र विकृत निर्वाचन प्रणालीलाई अन्त्य गरेर समावेशितामा आधारित समानुपातिक निर्वाचन प्रणाली लागु गर्नुपर्ने पक्षमा जसपा देखिएको छ।"
अब हामी पनि नेपाली,"दहालले भने, धनुषा जिल्लाभरी १३ हजार जन्मसिद्ध नागरिक रहेका छन् जसका सन्तानहरूले नागरिकताका लागि आवेदन दिए भने करिब ४० देखि ४५ हजारको हाराहारीमा नागरिकता पाउने सम्भावना छ। जनकपुरधाम : वर्षौंदेखि अनागरिकको पिडा भोग्दै आएका इन्द्रजित साफी अन्ततः ३१ वर्षको उमेरमा नागरिक भएका छन्। उनीसँगै उनका चारजना भाइले पनि नागरिकता पाएका छन्। नागरिकता संघर्ष समितिका अध्यक्षसमेत रहेका इन्द्रजित र उनका चारै दाजुभाइले आइतबार जिल्ला प्रशासन धनुषाबाट वंशजको नागरिकता पाएका हुन्। धनुषाको गणेशमान चारनाथ नगरपालिका४ भरतपुर घर भएका इन्द्रजित र उनका चारै भाइ आमा सोनावतीसँगै नागरिकता बनाउन जिल्ला प्रशासन कार्यालय धनुषा पुगेका थिए। इन्द्रजित सँगै माहिलो भाइ २९ वर्षीय रञ्जित साफी, २२ वर्षीय छोटु साफी र कान्छो २१ वर्षीय रविन साफीलाई जिप्रका धनुषाले नागरिकता उपलब्ध गराएको हो। प्रमुख जिल्ला अधिकारी काशीराज दाहालले नागरिकता उपलब्ध गराउँदै गर्दा इन्द्रजितको खुसीको ठेगान थिएन। छोराको संघर्ष र पटकपटकको आन्दोलनले तनावमा परेकी आमा सोनावती पनि छोराहरूले नागरिकता पाएपछि निकै हर्षित थिइन्। आमाले आफ्नो गरगहना र जमापुँजी बेचेर मलाई यो नागरिकता आन्दोलनमा सघाउनु भयो, निकै भावुक हुँदै इन्द्रजितले अन्नपूर्णकर्मीसँग भने, आज आमा बुवा र पुरै परिवारका लागि उत्सवको दिन छ। हामी बल्ल यो देशका नागरिक भएका छौं। कक्षा १० मा अध्ययनरत रहेको बेला नागरिकता पाउने उमेरमा नागरिकता लिनेतर्फ चासो नदेखाएका इन्द्रजितले कक्षा १२ पढ्दासम्म नागरिकताको आवश्यकता खासै महसुस गरेनन्। तर, इन्जीनियरिङ पढ्न जाँदा उनलाई कलेजमा नागरिकता पेश गर्न भनियो। नागरिकता बनाउनका लागि जिल्ला प्रशासन जाँदा बुवाको जन्मसिद्धको नागरिकता भएकोले कानुनी अड्चनका कारण हाललाई नागरिकता दिन नसकिने भन्दै उनलाई फर्काइयो। पटकपटक प्रयास गरे पनि नागरिकता नपाएपछि र अगाडि पढ्नका लागि नागरिकता अनिवार्य भएको बाध्यताले इन्द्रजित भारतको कुरुक्षेत्र विश्वविद्यालयमा इन्जिनियरिङ पढ्न गए। त्यहाँ सर्टिफिकेटकै आधारमा भर्ना लिइने हुनाले उनलाई पढ्न अप्ठ्यारो भएन। तर, आफ्नै देशमा पढ्न नपाएको पिडाले उनलाई सताइ रहेको थियो। पढाइ सकेर घर फर्किएपछि इन्द्रजित स्थानीय तहबाट नागरिकता पाउनका लागि पहल गर्न थाले। उनी भन्छन्, मैले मेयर, वडाध्यक्ष, मन्त्री, हाकिम सबै कहाँ चहारेँ। संविधान पढेँ र कानुन व्यवसायीहरूसँग छलफल गरेर नागरिकता पाउनकै लागि आन्दोलनमा होमिएँ। आन्दोलनको सुरुवात गरेपछि उनले आफू मात्रै नभइ देशभरीकै लाखौं नागरिकहरू अनागरिक बनेको पिडा बुझ्न थाले। उनको संघर्ष २५ जिल्लामा फैलियो। कैयौंपटक नागरिकता आन्दोलनको अगुवाइ गर्दा सडकमै सुतेका इन्द्रजित र उनका आन्दोलनका सहयात्रीहरूले थुनासमेत देख्नु पर्यो। अन्ततः गृह मन्त्रालयले जन्मसिद्ध नागरिकका सन्तानले आमा र बुवा दुवैको नागरिकता ल्याए नागरिकता बनाइदिन ७७ वटै जिल्ला प्रशासन कार्यालयलाई निर्देशन दिएपछि आइतबार इन्द्रजित र उनका भाइहरूले नागरिकता पाएका हुन्। अब सबैभन्दा पहिला मोटरसाइकलको लाइसेन्स बनाउछौं, नागरिकता हातमा लिँदै इन्द्रजितले भने, मैले इन्जीनियरिङ पढे पनि लाइसेन्स नभएका कारण डिग्रीको काम नै थिएन। तर, अब इन्जीनियरिङको लाइसेन्स बनाउन फारम भर्छु। भाइहरू बढी पढेलेखेका छैनन्। उनीहरूलाई रोजगारीका लागि विदेश जाने बाटो पनि नागरिकता पाएपछि खुल्यो। हाम्रा लागि यो नागरिकताले दुनियाभरिको खुसी ल्याइदिएको छ। ३० वर्षदेखि थाँति राखिएको नागरिकता एजेन्डा र २०६३ मा आएको जन्मसिद्धसम्बन्धी नागरिकताको प्रावधानमाथि १७ वर्षदेखिको निरन्तर संघर्षको यो परिणाम हो कि आज इन्द्रजित र उनी जस्ता अनागरिक भएर बसेका युवाहरूले नागरिकता पाएका छन्, नागरिकता आन्दोलनमा सक्रिय भूमिका निर्वाह गरेका अधिवक्ता दिपेन्द्र झा भन्छन्, यो मात्रै मधेशको समस्या थिएन, समग्र राष्ट्रका लागि यो ठूलो सफलताको विषय हो र यसले देशमा राष्ट्रियता बलियो पार्न सहयोगी सिद्ध हुने छ। लामो समयपछि जन्मसिद्धको आधारमा नागरिकता पाउने बाटो खुलेपछि जिल्ला प्रशासन कार्यालय धनुषाबाट आइतबार पहिलोदिनमै ४० जनाले नागरिकता प्राप्त गरेको प्रमुख जिल्ला अधिकारी काशिराज दहालले बताएका छन्। हामीले अनलाइन आवेदन फारम खुला गरेका छौं र आजसम्म २ हजारभन्दा बढीले आवेदन दिइसकेका छन्, दहालले भने, धनुषा जिल्लाभरी १३ हजार जन्मसिद्ध नागरिक रहेका छन् जसका सन्तानहरूले नागरिकताका लागि आवेदन दिए भने करिब ४० देखि ४५ हजारको हाराहारीमा नागरिकता पाउने सम्भावना छ। देशभरीमा जन्मसिद्धका आधारमा नागरिकता नपाएकाहरूको संख्या २ लाख १२ हजार ७४० रहेको तथ्यांक छ। २०६२०६३ सालको जनआन्दोलनको बलमा पुनःस्थापित प्रतिनिधिसभाले नेपाल नागरिकता ऐन, २०६३ जारी गर्यो। सो ऐनको दफा (४) मा जन्मका आधारमा नेपाली नागरिकता प्राप्तिको विषय उल्लेख गरिएको थियो। जसमा लेखिएअनुसार संवत् २०४६ साल चैत्र मसान्तसम्म नेपाल सरहदभित्र जन्म भई नेपालमा स्थायी रुपले बसोबास गर्दै आएको व्यक्ति जन्मको आधारमा नेपालको नागरिक हुनेछ, उपरोक्त बमोजिम नागरिकताको प्रमाणपत्र प्राप्त गर्न चाहने व्यक्तिले संविधानसभाको निर्वाचन हुनु अगावै निवेदन दिनु पर्नेछ, लगायतका प्रावधान उल्लेख गरिएको थियो। सो व्यवस्था अनुसार एउटा निश्चित समयसिमा तोकेर जन्मको आधारमा नागरिकता प्रदान गर्ने व्यवस्था गरियो। यही प्रावधानलाई टेकेर विभिन्न कारणले नागरिकता नपाएका करिब २ लाख नेपालीले जन्मसिद्ध नागरिकता पाए। जन्मसिद्ध नागरिकता प्राप्त गर्नुअघि जन्मेका नागरिकका सन्तानलाई वंशजका आधारमा नागरिकता दिने भनेर गृह मन्त्रालयले निर्णय गरेको थियो। तर, नागरिकताजस्तो संवेदनशील विषयमा मन्त्रीस्तरीय निर्णय मात्र पर्याप्त नहुने भन्दै सर्वोच्च अदालतमा मुद्दा परेको थियो।"
"बजेट असन्तुलन,अव्यवहारिक र जनपक्षीय छैन, संशोधन हुनुपर्छ : ठाकुर गैरे","काठमाडौं : नेकपा एमालेका सांसद ठाकुर गैरेले बजेट संशोधन गरेर मात्रै पास गर्नुपर्ने बताएका छन्। सोमबार प्रतिनिधिसभाको शून्य समयमा बोल्दै सांसद गैरेले बजेट असन्तुलन, अव्यवहारिक र जनपक्षीय नभएकाले संशोधन गरेर मात्र पास गर्नुपर्ने बताएका हुन्। उनले भने,'ठिक यसैबेला बजेट पास गर्ने तयारीमा छौं। जुन बजेट असन्तुलन छ। व्यहारिक छैन। जनपक्षीय पनि छैन। बजेट पास गर्न सदन एकतावद्ध भएर प्रस्तुत हुन जरुरी छ।' उनले बजेट संशोधन गरेर पास गरेमा सकारात्मक सन्देश जाने बताए। 'कम्तिमा यस पटकको संदनबाट दलहरू कमजोरीलाई स्वीकार्न गर्न तयार छन्। सरकार कमजोरी स्वीकार्न तयार छ भन्ने कुरालाई आत्मसाथ गर्दै यो बजेटलाई संशोधन गरेर जनपक्षीय, व्यवहारिक र सन्तुलित बनाएर पास गर्न यो सदन एकतावद्ध भएर प्रस्तुत हुन जरूरी छ। यसले देशलाई सकारात्मक सन्देश दिन्छ ।'"
महिला सशक्तीकरण अहिलेको आवश्यकता,"काठमाडौं : नेपाली कांग्रेसकी नेतृ तथा प्रतिनिधिसभा सदस्य डा आरजु राणाले हिंसामा परिरहेका महिलाका लागि नयाँ जीवन, सोच र सशक्तीकरणको बाटो देखाउनु अहिलेको आवश्यकता रहेको बताएकी छन्। हिंसापीडित महिला आश्रय गृहको पहिलो राष्ट्रिय सम्मेलनलाई आइतबार सम्बोधन गर्दै उनले यस्तो बताएकी हुन्। सम्मेलनको महिला, बालबालिका तथा ज्येष्ठ नागरिक मन्त्री सुरेन्द्रराज आचार्यले उद्घाटन गरेका थिए। उनले महिला हिंसाको न्यूनीकरणका लागि महिलाको शक्तीकरणमा जोड दिए। मन्त्री आचार्यले समाजमा विद्यमान हानिकारक प्रथा र गलत अभ्यासका कारण महिलाले हिंसा भोगिरहेकाले यसको अन्त्यका लागि सामूहिक पहल आवश्यक रहेको बताए। राष्ट्रिय महिला आयोगका अध्यक्ष कमला पराजुलीले हिंसापीडित महिलामा मानसिक, आर्थिक, सामाजिकलगायतका विविध समस्या एकैपटक देखिने भएकोले लैंगिक हिंसाले समग्रमा महिलाले सम्पूर्ण आशा मारेको बेला आश्रय दिने आश्रयस्थलको निक्कै ठूलो सहयोग रहेको बताइन्। साथी संस्थाका संस्थापक बन्दना राणाले करिब तीन दशकअगाडि साथी संस्थाको स्थापना गर्दा नेपालमा घरभित्र महिला, बालबालिकामाथि हुने हिंसालाई सामान्य मान्ने, घटना भइहाले पनि थोरै महिलाले मात्र बाहिर सार्वजनिक गर्ने र आश्रयस्थलसम्म पुगेर आफ्नो पिडा भुलाउँदै अगाडि बढ्ने सोच राख्थे भन्दै अनुभव सुनाइन्। राणाले भनिन् हाल देशभर हिंसाबाट प्रभावित महिला, किशोरीलाई राख्ने आश्रयस्थल सरकारी तथा गैरसरकारी गरी करिब ५० भन्दाबढी आश्रयस्थल बनेका छन्, तर आश्रयस्थल सञ्चालनका लागि गर्ने निश्चित मापदण्ड, नीति बनेका छैनन्, यस सम्मेलनबाट आश्रयस्थल सञ्चालनका लागि साझा नीति, धारणा बनाउने अपेक्षा लिएका छौं।"
कानुन मान्दिनँ भन्न पाइन्छ ?,"आफू अनुकूल भए मान्ने, नभए नमान्ने। आवश्यकता पर्दा आफैँले अदालत गुहारेका पनि छन्। तर, पछिल्लोपटक हिन्दी चलचित्र रोक्ने उनको निर्णयमा अदालतले दिएको आदेश मान्दिन भन्दै कानुनको ध्वजी उडाए। कानुन विद् भन्छन्, यो अराजकता हो। विधिको शासनको उल्लंघन हो। काठमाडौं : दक्षिण भारतीय चलचित्र आदिपुरुषमा समावेश जानकी भारतीय छोरी हुन् शब्द नहटेसम्म काठमाडौं महानगरभित्र हिन्दी फिल्म चल्न नदिने भन्दै काठमाडौंका मेयर बालेन्द्र साहले जेठ ३२ गते ट्वीट गरे। त्यसविरुद्ध उच्च अदालतमा मुद्दा पर्यो। उच्च अदालत पाटनले गरेको अल्पकालीन अन्तरिम आदेशउपर मेयर साहले तत्कालै फेसबुकमार्फत आवेशपूर्ण प्रतिक्रिया दिए। काठमाडौंका हलमा भारतीय चलचित्र प्रदर्शन नरोक्न दिएको आदेशलाई इगो बनाए। शक्तिको उन्मादलाई कानुनले स्वीकार नगर्ने ख्याल गरेनन्। कानुन विद् भन्छन्, यो अराजकता हो। विधिको शासनको उल्लंघन हो। नागरिक उड्डयन प्राधिकरणले स्पष्टीकरण सोधेपछि काठमाडौं महानगरपालिकाका मेयर बालेन साह उच्च अदालत पाटनको शरणमा पुगे। असार ७ गते उच्च अदालतले बालेनको पक्षमा निर्णय दियो, अर्थात् बालेनलाई स्पष्टीकरण सोध्ने पत्र कार्यान्वयन नगर्न प्राधिकरणका नाममा अल्पकालीन अन्तरिम आदेश जारी भयो। जसलाई बालेनले आफ्नो जितका रूपमा खुसी मनाए। तर, तिनै बालेन साह सोही अदालतले दिएको अर्को आदेश भने नमान्ने अडानमा छन्। लोकतन्त्रको खम्बा अदालत हो। अदालतको आदेश वा निर्णयको पालना गर्नुपर्ने संविधानमै उल्लेख छ। अदालतको आदेश पालना नगर्नु अवहेलना हो। अनुपराज शर्मा, पूर्वप्रधानन्यायाधीश अदालतका बारेमा बोलिएका सबै कुराहरू अवहेलनाजन्य हुँदैनन्। अवस्था र प्रसंग हेरेर अवहेलना होहोइन ठहर गर्नुपर्छ।  बलराम केसी, पूर्वन्यायाधीश सर्वोच्च अदालत हिन्दी सिनेमा प्रदर्शनमा रोक नलगाउन उच्च अदालतले दिएको आदेश नमान्ने भनेर अड्डी कसेका छन्। अर्थात्, आफ्नो कामको विपक्षमा आदेश आएको भन्दै उनले अदालतलाई पनि चुनौती दिएका छन्। संविधान र कानुनका जानकारहरू बालेनको यो ढिपीले अदालतको अवहेलना भएको तर्क गर्छन्। अधिवक्ता वर्षाकुमारी झाले अदालतको अवहेलना गरेको भन्दै वालेनविरुद्ध सर्वोच्चमा मुद्दा दायर गरिसकेकी छिन्। बालेनका दुई रूप नागरिक उड्डयन प्राधिकरणले नक्सा पास नगरी भवन बनाएको भन्दै काठमाडौंका मेयर साहले सिनामंगलस्थित प्राधिकरणको भवन निर्माण रोके। त्रिभुवन विमानस्थल वरिपरिको फेन्सिङतार काटन लगाए। स्टाटस व्यक्तिगत हो वा संस्थागत जानकारी भएन। संस्थागत हो भने प्रतिरक्षा गर्नुपर्छ। व्यक्तिगत हो भने उचित समयमा टिप्पणी गरुँला।अधिवक्ता ओमप्रकाश अर्याल, कानुन सल्लाहकार, काठमाडौं महानगरपालिका बालेन्द्र साह कानुनद्वारा निर्मित मेयर हो। कानुनी व्यक्तिले नै कानुन मान्दिन भन्न पाइन्छ र ?अन्जिता खनाल, महासचिव, नेपाल बार एसोसिएसन जानकारीबिनै फेन्सिङ तार काटेको भन्दै प्राधिकरणले असार ६ गते मेयर साहलाई कारबाहीको सचेतनासहित स्पष्टीकरण सोध्यो। त्यसविरुद्ध मेयर साह उच्च अदालतसँग न्याय माग्न गए। अदालतले उक्त स्पष्टीकरणपत्र कार्यान्वयन गर्न अल्पकालीन अन्तरिम आदेश दियो। मेयर साहले त्यसको स्वागत गरे। तर, दक्षिण भारतीय फिल्म आदिपुरुष फिल्म प्रदर्शनमा रोक नलगाउन उच्च अदालत पाटनले दिएको आदेश भने नमान्ने भन्दै बालेनले सार्वजनिक रूपमा ट्वीट गरे। यसमा उनको दुई रूप देखियो। नेपाल बार एसोसिएसनकी महासचिव अन्जिता खनाल मेयर साह स्वयं कानुनी व्यक्ति भएको टिप्पणी गर्छिन्। मेयर भनेको कानुनी व्यक्ति हो। उहाँ (बालेन्द्र) कानुनद्वारा निर्मित व्यक्ति हो, बार महासचिव खनाल भन्छिन्, कानुनी व्यक्तिले नै कानुन मान्दिन भन्न पाइन्छ र ? मेयर साहले तत्कालको आवेशमा आफूलाई व्यवस्थापन गर्न नसकेर वा फ्रस्टेसनका कारण पनि त्यसरी बोल्न नमिल्ने कानुनविद्हरू बताउँछन्। महानगरपालिकाका कानुनी सल्लाहकार अधिवक्ता ओमप्रकाश अर्याललाई समेत कुनै जानकारी दिएनन्। स्टाटस व्यक्तिगत हो वा संस्थागत मलाई जानकारी भएन, महानगरका कानुनी सल्लाहकार अर्याल भन्छन्, संस्थागत हो भने प्रतिरक्षा गर्नुपर्छ। व्यक्तिगत वा पोलिटिकल एक्टिभिस्टका रूपमा स्टाटस हो भने उचित समयमा टिप्पणी गरुँला। बार महासचिव खनाल महानगरपालिकाको मेयरले बोलेको कुरा व्यक्तिगत नहुने बताउँछिन्। मेयर पद कानुनले बाँधिएको हुन्छ, उनले भनिन् ,मेयर भनेको संस्था हो। संस्थागत किसिमले त्यस खालको स्टाटस आउनु गलत कुरा हो। आफूलाई अप्ठ्यारो पर्दा अदालतको शरणमा पुग्ने, आफ्नो पक्षमा फैसला आए स्वागत गर्ने र विपक्षमा आए नमान्ने भनेर मेयर साहले दुई भिन्न रूप देखाइरहेका छन्। यसअघि पनि उनी खर्च विवरण नबुझाएको भन्दै निर्वाचन आयोगले तोकेको जरिवानाविरुद्ध अदालत गएका थिए। अदालतले उनको पक्षमा फैसला गर्यो। बागमती किनारका जग्गा अतिक्रमण हटाउन सर्वोच्चले दिएको आदेश कार्यान्वयनमा सहयोग नगरेको भन्दै गृहमन्त्री नारायणकाजी श्रेष्ठविरुद्ध खनिएका थिए। गृहमन्त्रीविरुद्ध साहले ट्वीटमा यसरी आक्रोश पोखेका थिए कुन कानुन र नैतिकताका आधारमा यस्ता अवैध संरचना संरक्षण गर्नुहुन्छ गृहमन्त्रीज्यू ? कसरी कानुनीराज्यको अनुभूति दिलाउनुहुन्छ, गृहमन्त्रीज्यू ? २०७६ साउन २६ गते सर्वोच्च अदालतले सार्वजनिक जग्गाको संरक्षण गर्न आदेश दिएको तर्क उनको थियो। विगत, आलोचनात्मक वर्तमान राजनीतिक दलको सिन्डिकेटलाई तोड्दै स्वतन्त्र रूपमा निर्वाचित साहको पछिल्लो स्टाटसले विगतको कार्यलाई ओझेंल पारेको छ। गैरकानुनी ढंगले बनाइएका घरटहरा हटाएर प्रशंसा पाएका मेयर साहले अदालत र कानुन नमान्ने स्टाटसले विरोधाभास सिर्जना भएको छ। कानुनअन्तर्गत राख्नका लागि नै गैरकानुनी घरटहरा भत्काइएको हो नि ! जसलाई अन्य महानगर र पालिकाले पनि अनुशरण गरे। विधिको शासनको रक्षा गर्नुहुन्छ भनेर जनताले भोट दिएका हुन्, जवाफदेहिता निगरानी समितिका संयोजक चरण प्रसार्र्इं भन्छन्, स्वतन्त्र उम्मेदवारका रूपमा जिते पनि कानुनको अधिनमा बस्नुपर्छ। कानुनी शासन पालन गर्नुपर्छ। महानगरपालिकाको मेयरको छवि र पदको गरिमा ख्याल नगरी स्टाटस आएको छ। कानुन नमान्ने खालको सन्देश प्रवाह हुनु अराजकता हो। अधिकारकर्मी प्रसाईं काठमाडौं महानगरपालिकाका मेयरले बोल्दा तीन करोडभन्दा बढी नेपाली प्रभावित हुने बताउँछन्। अनुशासनमा बस्नु पर्ने जनप्रतिनिधिको प्रथम दायित्व हो। दायित्वबाट केही च्युत हुन खोजेको पो हो कि भन्ने लागेको छ, उनले भने, त्यो पदमा बसेर गैरजिम्मेवारीपूर्ण स्टाटस लेख्नु हुँदैन। त्यस्तो लेख्नु भनेको अरूलाई पनि कानुन र अदालत नमान्न उक्साउनु हो। मेयरले नमान्ने हो भने आम व्यक्तिले किन मान्ने भन्ने सोंच अरू व्यक्तिमा पनि पलाउन सक्छ। अधिकारकर्मी प्रसाईंले आवेगमा आएर वा भावनामा बगेर लेखेको भन्दै मेयर साहले आत्मालोचना गर्नुपर्ने सुझाव दिए। समाजमा कानुन र नैतिक स्तर कायम गर्ने अदालतलाई नै मान्दिनभन्दा मेयर साहको व्यक्तित्वमा क्षयीकरण हुन पुगेको कानुनविद्हरू बताउँछन्। अदालत र कानुनप्रतिको सम्मान नै लोकतन्त्रप्रतिको निष्ठा हो, पूर्वप्रधानन्यायाधीश अनुपराज शर्मा भन्छन्, अदालत र कानुन नमान्दा लोकतन्त्रप्रतिको निष्ठा हराउँछ। लोकतन्त्रका लागि खतरा हो। किन हटे पछि ? भारतीय फिल्न चल्न अडान लिँदै जुनसुकै सजाय भोग्न तयार भएको अडान लिएका मेयर साह चौबीस घण्टापछि ब्याक भए। भारतीय फिल्म आदिपुरुषमा सीताबारे रहेको प्रसंग नहटाएसम्म हिन्दी फिल्म महानगर क्षेत्रमा प्रदर्शन नगर्ने अडान लिएका थिए। आफ्ना अडान कार्यान्वयन गर्न फिल्म हलहरूमा नगरप्रहरी परिचालन गरिएको थियो। स्वतन्त्र रूपमा जिते पनि कानुनको अधिनमा बस्नुपर्छ। मेयरको छवि र पदको गरिमा ख्याल गर्नुपर्छ। कानुन, अदालत मान्दिन भन्नु अराजकता हो। चरण प्रसाईं  संयोजक, जवाफदेहिता निगरानी समिति न्यायाधीश धीरबहादुर चन्दको एकल इजलासले सेन्सर बोर्डले अनुमति दिएका कुनै पनि चलचित्रको प्रदर्शन नरोक्न अल्पकालीन अन्तरिम आदेश जारी गरेपछि आक्रोशित बालेन अन्ततः शुक्रबारदेखि नगरप्रहरीहरू फिर्ता आउन निर्देशन दिए। नेपाल चलचित्र संघले रिट निवेदन दायर गरेको थियो। अन्तरिम आदेश छलफलका लागि अदालतले यही असार १२ गते दुवै पक्षलाई बोलाएको छ। न्याय सम्पादनको कार्यमा अवरोध गर्नु अवहेलना हुन्छ। मेयर साहलाई व्यक्तिगत रूपमा परामर्श दिएका एक कानुन व्यवसायी भन्छन्, अवहनाको कसुर स्थापित हुन न्याय सम्पादनमा अवरोध गरेको हुनुपर्छ। अदालतको आदेशफैसलाको अवज्ञा गरेको हुनुपर्छ। अडान लिँदा आदेशफैसलाको अवज्ञा हुने भएकोले ब्याक हुन सुझाएको हुँ। उनी अडानबाट हटेपछि इजलासमा बहस गर्दा कानुन व्यवसायीलाई अदालतप्रतिको विश्वास र आस्था कायम रहेको तर्क गर्न सहज भएको छ। न्यायिक तरिकाबाट बाहेक अदालतप्रति जनआस्था घटाउने किसिमका टीका टिप्पणी गरी हस्तक्षेप गर्न मिल्दैन। मुलुकी देवानी कार्यविधि संहिता २०७४ मा फैसला कार्यान्वयनमा अवरोध गर्ने व्यक्तिलाई अवहेलनामा कारबाही नगरी सोझै जरिवाना गर्न सक्ने अधिकार अदालतलाई दिएको छ। अवरोध मानिएका कतिपय कुराहरूमा फौजदारी कानुनमा सार्वजनिक न्यायविरुद्धको कसुर भनी अलग्गै परिभाषित गरी सजायको समेत व्यवस्था हुने कानुनविद्हरू बताउँछन्। के हो अदालतको अवहेलना ? न्याय हक हो। न्याय प्रदान गर्नु दायित्व हो। चाहे आकाशै खसोस तर न्याय गरिनुपर्छ भन्ने न्यायको सर्वकालिक मान्यता छ। सर्वोच्च अदालतले अवहेलनाका मुद्दाहरूमा न्यायको प्रवाहलाई अबरुद्ध गर्ने, अवाञ्छित लाञ्छना लगाएर न्यायिक कारबाहीमा भ्रम सिर्जना खोज्ने कार्यलाई अवहेलनाकारूपमा लिएको पाइन्छ। त्यस्तै अदालत, न्यायाधीश, कर्मचारी, मुद्दाका पक्ष र कानुन व्यवसायीलाई न्यायको मार्गबाट बिचलित गराउने मनशाय पनि असैह्य हुने सर्वोच्च अदालतका यसअघिका फैसलामा भनिएको छ। दूषित मनसायका साथ जनताको नजरमा न्यायपालिकाको प्रतिष्ठा गिराउने कार्य अवहेलनाको विषय बन्ने फैसलामा उल्लेख छ। अदालतको अवहेलनामा सजाय गर्ने परिपाटीको सुरुवात विश्वमा बाह्रौं शताब्दीदेखि सुरु भएको मानिन्छ। नेपालमा २००७ सालमा स्वतन्त्र न्यायपालिकाको जग बसेपछि सर्वोच्चले अदालतको अवहेलनामा सजाय गर्ने क्षेत्राधिकारको प्रयोग गर्दै आएको छ। अदालतको अवहेलनामा कारबाही गर्ने कुरा अदालतको अन्तरनिहित शक्ति हो। सुरुवाती चरणमा न्यायाधीश, न्याय प्रशासनका कर्मचारी, कानुन व्यवसायी र साक्षीमाथि आक्रमण भएमा वा गालीगलौच गरेमा अवहेलनाको संज्ञा दिइन्थ्यो। सम्बन्धित व्यक्तिको शारीरिक उपस्थिति जरुरी थियो। तर, अहिले अदालतको कामकारबाहीविरुद्ध मनलागि बोल्ने, लेख्ने, भ्रम फैलाउने र प्रत्यक्ष वा परोक्षरूपमा हस्तक्षेप गर्ने कार्यलाई पनि अवहेलनाको दायराभित्र पारिएको छ। नेपालको संविधानको धारा १२८ को उपधारा (४) र न्याय प्रशासन ऐन २०७३ को दफा १७ मा अवहेलनामा सजाय गर्न गर्न पाउने अधिकार सर्वोच्च अदालतलाई दिइएको छ। जसलाई सर्वोच्च अदालत नियमावली २०७४ को नियम ५९ मा व्यवस्था गरिएको छ। तर, अवहेलनाको विषयमा छुट्टै कानुन निर्माण भएको छैन। २०७४ पुस २४ गते डा गोविन्द केसीको अभिव्यक्तिलाई लिएर पनि अवहेलनाको मुद्दा दायर भएको थियो। उनले सर्वोच्चमा बयानका क्रममा न्याय सम्पादन गर्ने न्यायाधीशलाई सम्मान गर्छु भनेका थिए। बयानमा भनेका थिए, अदालतलाई घृणा हुने अभिव्यक्ति दिएको छैन। स्वच्छ आलोचना गरी अदालतलगायत समाजलाई घचघच्याएको हुँ। डा केसीविरुद्ध सर्वोच्च अदालतका शाखा अधिकृत नेत्रबन्धु पौड्यालले नै रिट दायर गरेका थिए। डा केसीलाई व्यक्तिगत प्रतिशोधमा अदालतको अवहेलनामा मुद्दा चलाइएको भन्दै सार्वजनिक वृत्तमा चर्चा थियो। संयोग, डा केसीको प्रतिरक्षामा बहस गरेका थिए, अधिवक्ता ओमप्रकाश अर्याल। अहिले महानगरपालिकाका कानुनी सल्लाहकार भएका अर्यालले मेयर साहविरुद्धको अवहेलना मुद्दामा पनि प्रतिरक्षा गर्नु पर्ने अवस्था आएको छ। सर्वोच्च अदालतका पूर्वन्यायाधीश बलराम केसी अभिव्यक्ति स्वतन्त्रता र अदालतको अवहेलनामा कारबाही गर्न पाउने अधिकारबीच सन्तुलन र सामञ्जस्यता कायम गर्नुपर्ने बताउँछन्। अदालतका बारेमा बोलिएका सबै कुराहरू अवहेलना हुँदैनन। अवस्था र प्रसंग हेरेर हुन्छ। अदालतको अवहेलनामा मुद्दामा अदालतले वाक तथा प्रकाशन स्वतन्त्रता पनि हेर्नुपर्छ, पूर्वन्यायाधीश केसी भन्छन्, मेयर (बालेन्द्र)को अभिव्यक्ति अदालत नटर्ने सन्दर्भमा आएको होइन। देश अति प्यारो छ भन्ने सन्दर्भमा सार्वभौमिकता र स्वाधीनताको सवाललाई लिएर अभिव्यक्ति सार्वजनिक भएको हो। संविधानको उल्लंघन नेपालको संविधानको धारा १२८ को उपधारा ४ मा भनिएको छ सर्वोच्च अदालतले आफ्नो वा मातहतको अदालतको न्यायसम्पादनको कार्यमा कसैले अवरोध गरेमा वा आदेश वा फैसलाको अवज्ञा गरेमा कानुनबमोजिम अवहेलनामा कारबाही चलाई सजाय गर्न सक्नेछ। त्यस्तै धारा १२६ को उपधारा (२)मा मुद्दा मामिलाको रोहमा अदालतले दिएको आदेश वा निर्णयको सबैले पालना गर्नुपर्ने उल्लेख छ। संविधानको धारा १३९ मा उच्च अदालतले आफ्नो न्याय सम्पादनको कार्यमा कसैले अवरोध गरेमा वा आदेश वा फैसलाको अवज्ञा गरेमा संघीय कानुन बमोजिम अवहेलनामा कारबाही चलाई सजाय गर्न सक्ने व्यवस्था छ। संविधानमा व्यवस्थित भएको चुनावी प्रक्रियाबाट निर्वाचित मेयर साहले अदालत र कानुन मान्दिन भन्नु अस्वाभाविक भएको कानुनविद्हरू बताउँछन्। पूर्वप्रधानन्यायाधीश अनुपराज शर्माका अनुसार, अदालत र कानुनप्रतिको सम्मान नै लोकतन्त्रप्रतिको निष्ठा हो। लोकतन्त्रको खम्बा भनेकै अदालत हो, पूर्वन्यायाधीश शर्मा भन्छन्, अदालतको आदेश वा निर्णयको पालना गर्नुपर्ने संविधानमै उल्लेख छ। अदालतको आदेश पालना नगर्नु अवहेलना हो।"
प्रतिनिधि सभा बैठकमा बजेटमाथि उठेका प्रश्नको आज पनि मन्त्रीले जवाफ दिने,"काठमाडौं : प्रतिनिधिसभाको आजको बैठकमा बजेटमा उठेका प्रश्नहरुको मन्त्रीहरुले जवाफ दिने कार्यतालिका रहेको छ। सोमबार बिहान ११ बजे संसद् भवन, नयाँ बानेश्वरमा बस्ने बैठकमा विनियोजन विधेयक अन्तर्गत मन्त्रालयगत छलफलका क्रममा उठाइएका प्रश्नहरूको जवाफ दिन बाँकी रहेका विभागीय मन्त्रीहरूले जवाफ दिने सम्भावित कार्यसूची रहेको छ । सभामुख सचिवालयका अनुसार आज रक्षा, संघीय मामिला तथा सामान्य प्रशासन, संस्कृति, पर्यटन तथा नागरिक उड्डयन, स्वास्थ्य तथा जनसंख्या, परराष्ट्र, ऊर्जा, जलस्रोत तथा सिँचाइ, खानेपानी र श्रम, रोजगार तथा सामाजिक सुरक्षा मन्त्रालयको विनियोजन विधेयक २०८० अन्तर्गत विभिन्न शीर्षकहरूमा मन्त्रालयगत छलफलमा सांसदले उठाएका प्रश्नहरूको सम्बन्धित मन्त्रीले जवाफ दिने कार्यसूची रहेको छ। आइतबार गृह, वन तथा वातावरण मन्त्रालय, महिला, बालबालिका तथा ज्येष्ठ नागरिक मन्त्रालय, युवा तथा खेलकुद मन्त्रालय, शहरी विकास मन्त्रालय, उद्योग, वाणिज्य तथा आपूर्ति मन्त्रालय, भौतिक पूर्वाधार तथा यातायात मन्त्रालय, सञ्चार तथा सूचना प्रविधि मन्त्रीले विनियोजन विधेयक २०८० अन्तर्गत मन्त्रालयगत छलफलमा उठेका प्रश्नहरूको जवाफ दिएका थिए।"
सांसदको प्रश्न : नागरिकतामा प्रादेशिक पहिचान किन नराखिएको ?,"काठमाडौं : प्रतिनिधि सभाका सांसदले नागरिकतामा प्रादेशिक पहिचान उल्लेख गर्न माग गरेका छन्। सोमबार संसद बैठकमा बोल्दै जनमत पार्टीका सांसद अब्दुल खान संविधानमा प्रादेशिक पहिचानसहित एकल संघीयताको नागरिकताको व्यवस्था गरेपनि नागरिकतामा प्रादेशिक पहिचान नराखिएको किन भन्दै प्रश्न गरेका छन्। उनले प्रदेश उल्लेख गरेर नागरिकता वितरण गर्न माग गरे। उनले भने, संविधानले नै प्रादेशिकसहितको नागरिकताको स्पष्ट व्यवस्था गरिसक्दा हाल जिल्ला प्रशासन कार्यालयहरुले वितरण गरिरहेको नागरिकतामा प्रदेश किन खुलाइएको छैन ? देश संघीयतामा गइरहेको ८ वर्ष गइसक्यो। यस अवस्थामा कुनै ठेगाना बिना प्रदेशको अधुरो हुन्छ। प्रदेश उल्लेख गरी नागरिकता वितरण गर्नुपर्छ। तत्कालीन राष्ट्रपति विद्यादेवी भण्डारीले संघीय संसद्ले पुनर्विचार गर्न आवश्यक भएको भन्दै नागरिकता विधेयक १५ बुँदे सुझावसहित फिर्ता पठाउँदा प्रादेशिक पहिचानको विषय उठाएकी थिइन्। नेपालको संविधानको धारा १० (२) बाट नेपालमा प्रादेशिक पहिचान सहितको एकल संघीय नागरिकताको व्यवस्था गरिएकोमा प्रमाणीकरणका लागि प्रस्तुत विधेयकको कुनै पनि प्रावधानले प्रादेशिक पहिचानलाई सम्बोधन गरेको देखिँदैन। संविधानको धारा ११ को उपधारा (६), (७), (८) अन्तर्गत सबै प्रकारका अंगीकृत नागरिकता प्राप्त गर्न, सोही धाराको उपधारा (९) बमोजिम सम्मानार्थ नागरिकता प्राप्त गर्न तथा धारा १३, १४ र १५ बमोजिम नागरिकताका प्रावधान सक्रिय हुन संघीय कानुन आवश्यक पर्ने व्यहोरा तत्तत् धारा र उपधाराहरूमा उल्लिखित देखिन्छ। राष्ट्रपति भण्डारीले भनेकी थिइन्, वर्तमान संविधानअन्तर्गत नागरिकताका बारेमा जारी हुनुपर्ने पहिलो ऐन भएको हुनाले संविधान प्रदत्त सबै किसिमका नागरिकताका प्रावधानहरूको तथा नागरिकतासम्बन्धी हाल प्रचलनमा रहेका कानुनको समेत प्रस्तुत विधेयकबाट नै संविधानसम्मत व्यवस्थापन गरिनुपर्ने विषयमा सम्मानित सदनको ध्यानाकर्षण हुन उपयुक्त देखिन्छ। सोही विषय आजको संसदमा पुन: उठेको हो। राष्ट्रपति भण्डारीको सन्देश अवमूल्यन गर्दै तत्कालीन कांग्रेसमाओवादी केन्द्रको गठबन्धन सरकारले प्रादेशिक पहिचान बिनाको नागरिकता विद्येयक संसदबाट जस्ताको तस्तै पारित भएको थियो। प्रमुख प्रतिपक्ष दल एमालेले समेत प्रादेशिक पहिचान, विदेशी बुहारीलाई ७ वर्षे प्रावधान राख्न माग गरेको थियो। हाल वितरण भइरहेको नागरिकतामा जिल्ला, पालिका , वडा उल्लेख भएपनि प्रदेशको नाम समावेश छैन।"
"महानगरका बजेट, कसका कस्ता ?","देशभरका अधिकांश स्थानीय सरकारले आइतबार बजेट सार्वजनिक गरेका छन्। स्थानीय सरकारले असार १० भित्र आगामी आर्थिक वर्षको बजेट ल्याउनुपर्ने कानुनी व्यवस्थाअनुसार आर्थिक वर्ष २०८०८१ को बजेट ल्याएका हुन्। यसअघि नै केही स्थानीय तहले बजेट ल्याएका थिए। यसैबीच ६ महानगरपालिकामध्ये काठमाडौं महानगरपालिकाले सबैभन्दा बढी २५ अर्ब ५४ करोड ७८ लाखको बजेट प्रस्तुत गरेको छ। यो महानगरले अघिल्लो आर्थिक वर्षभन्दा यसपटक बढाएर बजेट ल्याएको हो। अघिल्लो आर्थिक वर्ष २५ अर्ब ४१ करोड ९६ हजार रुपैयाँको बजेट प्रस्तुत गरेको थियो। यसपटक पनि सबैभन्दा कम वीरगन्ज महानगरपालिकाले बजेट प्रस्तुत गरेको छ। यो महानगरले ३ अर्ब २१ करोड ३५ लाखको बजेट सार्वजनिक गरेको छ। यो बजेट अघिल्लो आर्थिक वर्षको भन्दा पनि कम हो। यसले अघिल्लो आर्थिक वर्ष ३ अर्ब ३३ करोड ६३ लाख रुपैयाँको बजेट प्रस्तुत गरेको थियो। काठमाडौंपछि पोखराले बढी अंकको बजेट ल्याएको छ। पोखराले ७ अर्ब १५ करोड १५ लाखको बजेट सार्वजनिक गरेको छ। यस्तै ललितपुरले ६ अर्ब ५० करोड ५ लाख, भरतपुरले ६ अर्ब ३१ करोड ७९ लाख र विराटनगरले ३ अर्ब २८ करोड ५० लाखको बजेट प्रस्तुत गरेका छन्। अन्तरसरकारी वित्त व्यवस्थापन ऐन, २०७४ को परिच्छेद ७ को दफा २१ को उपदफा ३ मा गाउँ कार्यपालिका र नगर कार्यपालिकाले प्रत्येक वर्ष असार महिनाको १० गतेभित्र आगामी आवको राजस्व र व्यायको अनुमान सम्बन्धित गाउँ वा नगरसभामा पेस गर्नुपर्ने व्यवस्था छ। काठमाडौंका १० गौरव, २५ स्वर्णिम आयोजना मुलुकको राजधानीसमेत रहेको काठमाडौं महानगरपालिकाले आगामी आर्थिक वर्षका लागि ल्याएको बजेटमा महत्त्वपूर्ण आयोजनालाई समेटेको छ। उपमेयर सुनिता डंगोलले प्रस्तुत गरेको बजेटमा पहिलोपल्ट १० वटा गौरवका आयोजना र २५ वटा स्वर्णिम आयोजनाको प्रस्ताव गरिएको छ। गौरवका आयोजनाका लागि ३ अर्ब ८० करोड र स्वर्णिम आयोजनाका लागि २ अर्ब विनियोजन गरिएको छ। काठमाडौंले महानगरले सुन्दर र धुलोरहित सहर बनाउने बजेटमा उल्लेख गरेको छ। सहरी पूर्वाधारलाई प्राथमिकता दिँदै महानगर उपमेयर डंगोलले पूर्वाधारतर्फ ७ अर्ब ३४ करोड विनियोजन गरिन्। यो रकम डीपीआर भएका सडक तथा पेटीको मर्मत तथा निर्माण गर्न, फाइवर तथा अन्य केवल विस्तारका लागि आफ्नो युटिलिटी डक्ट निर्माण गर्न, सडक, रेलिङ, वाल, कार्यालय परिसर, पार्क क्षेत्रलाई नियमित एवं स्वचालित रूपमा सुन्दर तथा जीवन्त बनाउन, सडक तथा गल्लीमा सडक बत्ती जडान गर्न विनियोजन गरेको हो। धुलोरहित काठमाडौं योजनालाई १ अर्ब रकम विनियोजन गरेको महानगरले आस्फाल्ट प्लान्ट स्थापनासहित पूर्वाधार एम्बुलेन्सका लागि २५ करोड छुट्याएको छ। महानगरले एक सय मुख्य चोकमा हाइमास्ट लाइट पनि हाल्ने भएको छ। ललितपुरमा सडक पूर्वाधार र सम्पदा संरक्षणलाई प्राथमिकता ललितपुर महानगरपालिकाले आफ्नो बजेटमा सडक पूर्वाधार र सम्पदा संरक्षणलाई प्राथमिकता राखेको छ। महानगरपालिकाकी उपप्रमुख मञ्जिला शाक्यले प्रस्तुत गरेको बजेटमा सडक पूर्वाधार, सम्पदा संरक्षण, एक वडा एक उद्यान, एक घर एक बोट, स्मार्ट स्ट्रिट लाइट, प्रत्येक वडामा सार्वजनिक शौचालय, अपांगमैत्री फुटपाथलगायत विषयलाई प्राथमिकतामा राखेको उल्लेख छ। विराटनगरमा स्रोत संकुचनले घट्यो बजेट विराटनगर महानगरपालिकाले यसपटक स्रोत संकुचनलाई कारण देखाउँदै बजेट घटाएको छ। उपमेयर शिल्पा निरौला कार्कीले बजेट प्रस्तुतका क्रममा स्रोतमा संकुचन देखाउँदै आगामी आर्थिक वर्षका लागि ८८ करोड ५९ लाख ९८ हजार रुपैयाँ कमको बजेट ल्याएको बताइन्। महानगरले आगामी वर्षका लागि कार्यालय सञ्चालन र प्रशासनिक खर्चमा मात्रै ६८ करोड रुपैयाँ विनियोजन गरेको छ। वीरगन्जमा शिक्षा, स्वास्थ्य र कृषि प्राथमिकतामा वीरगन्ज महानगरपालिकाले यसपटक शिक्षा, स्वास्थ्य र कृषि प्राथमिकतामा राखेको छ। उपमेयर इम्तियाज आलमले प्रस्तुत गरेको बजेटमा चालु आर्थिक वर्षको भन्दा करिब १२ करोडभन्दा कम रकमको बजेट ल्याएको उल्लेख छ। यसअघि चालु आर्थिक वर्ष २०७९८० मा भने महानगरपालिकाले ३ अर्ब ३३ करोड ६३ लाख २ हजार बराबरको बजेट ल्याएको थियो। पोखरामा पुरानै लयको बजेट पोखरा महानगरपालिकाले यसपटक पनि पुरानै लयको बजेट ल्याएको छ। उपप्रमुख मञ्जुदेवी गुरुङले प्रस्तुत गरेको बजेटमा खर्च बेहोर्ने स्रोतहरू पहिले जस्तै संघीय सरकार अनुदानबाट २ अर्ब ७६ करोड ३२ लाख, प्रदेश सरकार अनुदानबाट १० करोड २३ लाख ६२ हजार, अन्तरिक आयबाट २ अर्ब २७ करोड ८७ लाख बेहोरिने उल्लेख छ। नयाँ स्रोत खोजिएको छैन। यसैगरी संघीय राजस्व बाडँफाँटबाट ३६ करोड ६२ लाख बेहोरिने छ। प्रदेश राजस्व बाँडफाँटबाट ८ करोड २५ लाख बेहोरिने बताइएको छ। स्थानीय राजस्व बाँडफाँटबाट १ अर्ब १ करोड ७५ लाख र संघीय सरकार सहरी विकास आयोजना अनुदानबाट ८ करोड ४० लाख ९१ हजार प्राप्त हुने अनुमान गरिएको छ। भरतपुरमा एक घर दुई रूख अनिवार्य भरतपुरले यसपटक एक घर दुई रूख रोप्न बजेटमार्फत नै अनिवार्य गरेको छ। महानगरका उपप्रमुख चित्रसेन अधिकारीले पेस गरेको बजेटमा नयाँनयाँ यस्ता योजना समेटिएका छन्। महानगरले आगामी वर्ष आन्तिरिक आय १ अर्ब ७५ करोड हुने प्रक्षेपण गरेको छ। कार्यक्रममा महानगरकी मेयर रेणु दाहालले नीति तथा कार्यक्रम प्रस्तुत गरेकी थिइन्। कृषि र पशु विकासको क्षेत्रमा महानगरले ७ करोड रुपैयाँ बजेट विनियोजन गरेको छ। महानगरपालिकाले कृषिको उत्पादन तथा उत्पादकत्व वृद्धिका लागि कृषकस्तरमा कृषि प्रविधि प्रसारका कार्यक्रमलाई प्राथमिकता दिएको छ। रोविन पौडेलकाठमाडौं, किशोर बुढाथोकी विराटनगर, क्रान्ति शाहवीरगन्ज, कृष्णमणि बराल पोखरा , अनिल ढकालचितवन"
मंगलश्री क्रसर उद्योगमा टिपरले थिचेर एक मजदुरको मृत्यु,"झापा : झापाको अर्जुनधारा७ स्थित मंगलश्री क्रसर उद्योगमा कार्यरत एक मजदुरको मृत्यु भएको छ। मृत्यु हुनेमा ताप्लेजुङ घर भएका अन्दाजी २३ वर्षीय अर्जुन भट्टराई रहेको जिल्ला प्रहरी कार्यालय झापाले जनाएको छ। प्रहरीका अनुसार मिलन बस्नेतले सञ्चालन गरेको क्रसर उद्योगमा सोमबार दिउँसो मिक्स गिट्टी लोड गर्ने क्रममा टिपर पल्टिदा थिचिएर मजदुर भट्टराईको घटनास्थलमै मृत्यु भएको हो। क्रसर मेसिनबाट टिपरमा मिक्स गिट्टी लोड हुँदै थियो, माथिबाट टिपर पल्टियो, टिपरसहितको गिट्टी मजदुरमाथि पोखियो, घटनास्थल पुगेका एक प्रहरीले भने। यता इलाका प्रहरी कार्यालय अनारमनिको प्रहरी टोली घटनास्थल पुगेर आवश्यक अनुसन्धान गरिरहेको छ।"
नागरिकता पाएपछि अबिर जात्रा,"परासी : जिल्ला प्रशासन कार्यालयबाट सोमबार नागरिकता लिएर बाहिरिँदै गरेका युवाहरूमा खुसीको सीमा थिएन। युवाहरूले नागरिकता पाएपछि एक आपसमा अबिर दलेर खुसी साटासाट गरेका थिए। सँगै आएका अभिभावकहरूका आँखा पनि खुसीले रसाएका थिए। नागरिकता पाएपछि उनीहरू राष्ट्रियताले ओतपोत गीत गाउँदै सरकारलाई धन्यवाद दिएका थिए। जिल्ला प्रशासनमा आएका अन्य सेवाग्राहीहरूले पनि उनीहरूको अबिर जात्रालाई रुचि पूर्वक हेर्दै बधाई दिएका थिए। नागरिकता पाएपछि अर्का साथीलाई अबिर दल्दै गरेका रामग्राम नगरपालिका२ का निरज बनिया (२०) ले नागरिकता देखाउँदै भने, मलाई खुसीको सीमा नसोध्नुस्। यो नागरिकता १५ दिनसम्म छातीमा टाँसेर सुत्छु। नागरिकता नपाउँदा मोबाइलको सीम कार्डसमेत निकाल्न नपाएको उनको गुनासो थियो। ढिलै भएपनि नागरिकता लिने बाटो खुलाई दिएकोमा उनले सरकारलाई धन्यवाद दिए। निरज मात्र होइन उनीजस्तै वर्षौदेखि नागरिकता पाउनबाट बञ्चित जन्मको आधारमा नागरिकता पाएका अभिभावकका सन्तानले अब सहज रुपमा नागरिकता पाउने छन्। सर्वोच्च अदालतले बिहीबार नागरिकता विधेयक प्रमाणीकरण गर्ने राष्ट्रपतिको निर्णय कार्यान्वयन नगर्न दिएको अन्तरिम आदेशलाई निरन्तरता नदिएपछि त्यस्ता सन्तानहरूका लागि नागरिकता पाउने बाटो खुलेको हो। नागरिकता लिएर प्रशासनबाट बाहिरिँदै गरेकी बर्दघाट नगरपालिकाकी निता गुप्ताले नागरिकता नहुँदा पढाइमा समेत समस्या भएको बताइन्। म अहिले ब्याचलर फाइनल दिएर बसेकी छु। नागरिकता कै कारण मैले सोँचेका सबै सपना अधुरै हुने पिरले सताई रहन्थ्यो। अब भविश्यको सपना पूरा हुने भो। उनले नागरिकता देखाउँदै भनिन्। नागरिकता नहुँदा अरू साथीहरूको अगाडी आफूलाई हिनताबोध हुने गरेको उनले सुनाईन्। नागरिकता नहुँदा आफ्नै देशमा पनि हजारौ युवाहरू शरणार्थी जस्तो भएर बस्नु पर्ने बाध्यता हटेकोले अब देशमै बसेर केही गर्ने सोँच बनाएको उनले सुनाइन्। नागरिकताका लागि सँगै आएकी उनकी आमा संगिता गुप्ताले छोरीसँग अन्य तीन सन्तानले नागरिकता पाउन लागेको भन्दै सुखी व्यक्त गरिन्। छोरा छोरीभन्दा पनि अहिले मलाई ज्याँदै खुसी लागेको छ। नागरिकता नहुँदा उनीहरूको भविश्य सोचेर सधैं चिन्ता लागिरहन्थ्यो। उनले भनिन्। जिल्ला प्रशासनमा अहिले जन्मको आधारमा नागरिकता पाएका अभिभावकका सन्तानहरू नागरिकता बनाउन आउन थालेपछि भीडभाड बढेको छ। जिल्लामा जन्मका आधारमा नागरिकता पाएका अभिभावकको संख्या ८ हजार १३० रहेको छ। उक्त संख्याका आधारमा अब २० हजार बढी सन्तानहरू नागरिकता बनाउन आउन सक्ने प्रमुख जिल्ला अधिकारी विश्व प्रकाश अर्यालले बताए। जिल्लामा ७ स्थानीय तह छन्। जसमध्ये प्रतापपुर, सुस्ता र बर्दघाट नगरपालिकाको १२ देखि १८ नम्बर वडाको इलाका प्रशासन कार्यालय सेमरीबाट नागरिकता वितरण हुँदै आएको छ भने बाँकी जिल्ला प्रशासन कार्यालयबाट वितरण हुँदै आएको छ।"
मुस्ताङमा पाँच पालिकाको बजेट डेढ अर्ब,जोमसोम : मुस्ताङका पाँच पालिकाले आर्थिक वर्ष २०८००८१ का लागि अनुमानित बजेट सार्वजनिक खाँका सार्वजनिक गरेको छ। घरपझोङ गाउँपालिकाले शुक्रबार र अन्य चार पालिकाले आइतबार एकसाथ बजेट सार्वजनिक गरेका हुन्। लोमान्थाङ गाउँपालिकाले २९ करोड २३ लाखको बजेट सार्वजनिक गरेको छ। जसमा चालुतर्फ १३ करोड २३ लाख र पुँजीगत तर्फ १६ करोड ६३ लाख छ। लोमान्थाङको बजेटमा संघीय अनुदान २२ करोड ३८ लाख र प्रदेश अनुदान १ करोड ७६ लाख छ। लोघेकर दामोदरकुण्ड गाउँपालिकाले २४ करोड १९ लाख बराबरको बजेट सार्वजनिक गरेको छ। जसमा चालुतर्फ ११ करोड २६ लाख र पुँजीगत १२ करोड ९३ लाख छ।लोघेकरमा संघीय अनुदान २० करोड ४८ लाख र प्रदेश अनुदान ३८ लाख ९३ हजार छ। बारागुङ मुक्तिक्षेत्र गाउँपालिकाले २५ करोड ६२ लाखको बजेट प्रस्तुत गरेको छ। चालुतर्फ १६ करोड ५ लाख र पुँजीगत ९ करोड ५६ लाख छ। बारागुङ मुक्तिक्षेत्रलाई संघीय अनुदान २० करोड ४२ लाख र प्रदेश अनुदान १ करोड ६० लाख ५७ हजार रहेको छ। घरपझोङ गाउँपालिकाले २९ करोड ९६ लाखको बजेट सार्वजनिक गरेको छ। चालुतर्फ १८ करोड ९६ लाख र पुँजीगत ११ करोड ५३ लाख छ। घरपझोङलाई संघीय अनुदान २७ करोड १० लाख र प्रदेश अनुदान १ करोड ९६ लाख छ। यसैगरी थासाङ गाउँपालिकाको बजेट ३६ करोड ६८ लाख रहेको छ। थासाङ गाउँपालिकाको बजेट जिल्लाकै ठूलो बजेट हो। सो बजेटमा अघिल्लो आर्थिक वर्षको करिब ८ करोड बजेट समावेश छ। थासाङले चालुतर्फको र पुँजीगत खर्च विवरण दिन भ्याएको छैन। थासाङलाई संघीय अनुदान २६ करोड २३ लाख र प्रदेश अनुदान १ करोड ८६ लाख विनियोजन भएको थियो। थासाङले भवन निर्माणका लागि ३ करोड बजेट विनियोजन गरेको छ। बारागुङ र घरपझोङको बजेटमा पुँजीगत खर्च कम छ भने अन्य पालिकाको पुँजीगत खर्च बढी छ।
विदेशी नागरिक बनेर आठ लाख ठगिन् नेपाली महिलाले,"काठमाडौं : एक महिलाले विदेशी नागरिक बनेर मायाजालमा पारी आठ लाखभन्दा बढी रकम ठगी गरेकी छन्। त्यसरी मानिसहरूलाई मायाजालमा फसाएर रकम ठगी गर्ने व्यक्ति ललितपुरको गोदावरी नगरपालिका८ बस्ने ४० वर्षीया चण्डिका पोखरेल भएको खुल्न आएको छ। काठमाडौं उपत्यका अपराध अनुसन्धान कार्यालयका अनुसार उनले सामाजिक सञ्जालबाट चिनजान गरी मन पराउँछु, माया गर्छु र नेपाल आएर विवाह गरी विदेश लैजान्छु भन्दै मायाजालमा पारेर रकम ठगी गरेको पाइएको छ। त्यसरी विश्वासमा पारी पहिलो चरणमा सामान पार्सल पठाएको छु भनी त्यसका लागि कस्टम चार्ज, डलर चार्ज वापतको रकम बुझाउनुपर्ने भन्दै विभिन्न व्यक्तिको नाममा पैसा पठाउन लगाएर ठगी गरेको पाइएको कार्यालयका प्रहरी उपरीक्षक रवीन्द्र रेग्मीले बताए। उनले भने, 'सुरुमा त्यसरी जाहेरी आएपछि यस्तो विदेशी नागरिक को रहेछ भनेर अनुसन्धान गर्दै जाँदा विदेशीको नाम राखेर गठी कार्य गर्ने ललितपुरका महिला भएको पहिचान भयो।' सुरुमा उनले सामाजिक सञ्जाल फेसबुक, म्यासेन्जर, ह्वाट्सएपसमेत चलाउने व्यक्तिहरुलाई सम्पर्क गर्ने र त्यसपछि आफू इङ्ग्ल्यान्डको एल्भिस मार्टिन भएको बताउने गरेको अनुसन्धानबाट थाहा भएको छ। प्रहरीका अनुसार विदेशी नागरिक भनेपछि नेपालीहरु त्यसै लोभिन्छन्। त्यसमाथि उनी पीडितलाई साथी भई म्यासेजमार्फत् कुराकानी गर्दा पीडितलाई फोटो पठाउन लगाई तिमीलाई मन पराउँछु, माया गर्छु भनी ह्वाट्एपबाट सम्पर्क गर्न थाल्छिन्। म नेपालमा आएर तिमीलाई विवाह गरी लैजान्छु, गिफ्ट पठाई दिन्छु, सुनका गरगहना, घडी, आइफोन डलरसहितको लगेज पठाई दिएको छु भनेर पीडतलाई विश्वासमा पार्ने गरेको प्रहरीले जनाएको छ। त्यसबेला उनले पीडितलाई प्रलोभनमा पारी विदेशी जस्तो देखिने नम्बरमार्फत कुराकानी गरी विश्वास जितेपछि सामान पठाइदिएको र तपाईँको सामान पाउनका लागि कस्टम चार्ज, डलर चार्जबापतको रकम विभिन्न व्यक्तिको खातामा रकम पठाउन लगाउने गरेको खुलेको छ। उनले पटकपटक गरी जम्मा आठ लाख ४० हजार रकम पठाउन लगाएपछि ठगिएको थाहा पाई पीडितहरु प्रहरीमा आइपुगेका छन्। उनलाई प्रक्राउ गरी ठगीसम्बन्धी कसुरमा जिल्ला प्रहरी परिसर ललितपुरबाट अहिले आवश्यक अनुसन्धान एवम् कारबाही थालिएको छ।"
नयाँ नागरिकता ऐन अनुसार पर्सामा पहिलो दिन १२१ जनाले लिए नागरिकता,"वीरगन्ज : नेपाल नागरिकता (पहिलो संशोधन) ऐन २०७९ लागू भएपछि जिल्ला प्रशासन कार्यालय पर्सामा वंशजको नागरिकता लिने जन्मसिद्ध नागरिकका सन्तानहरूको भीड बढेको छ। नयाँ नागरिकता ऐन अनुसार पहिलो दिन पर्साबाट जन्मसिद्ध नागरिकका १ सय २१ जना सन्तानले वंशजको नागरिकता लिएका छन् भने नागरिकता प्राप्तिका लागि हालसम्म ३ हजार ६ सयभन्दा बढीले आवेदन दिएको पर्साका सहायक प्रमुख जिल्ला अधिकारी भीमकान्त पौडेलले जानकारी दिए। जिल्ला प्रशासन कार्यालय पर्साबाट पहिलो दिन आइतबार जन्मसिद्ध नागरिकका सन्तान १ सय २१ जनाले बंशजको नागरिकता प्राप्त गरेको कार्यालयका प्रवक्तासमेत रहेका सहायक प्रमुख जिल्ला अधिकारी पौडेलले जानकारी दिए। लामो समयदेखि अड्किएको नागरिकता विधेयक राष्ट्रपति रामचन्द्र पौडेलबाट प्रमाणीकरण भई राजपत्रमा प्रकाशित भएपनि जेठ १६ गते सर्वोच्च अदालतमा रिट परेको थियो। रिट परेपछि सर्वोच्चले अन्तरिम आदेश गरेको थियो। त्यसपछि जेठ ७ मा भएको अन्तिम सुनुवाइमा अन्तरिम आदेश खारेज भएपछि जन्मसिद्ध नागरिकका सन्तानलाई नागरिकता वितरण गर्ने बाटो खुलेको हो। अल्पकालीन आदेश जारी नगर्ने अन्तरिम आदेश जारी गरेसँगै उक्त ऐन कार्यान्वयनमा आएको हो। नयाँ नागरिकता ऐन अनुसार आइतबारबाट जन्मसिद्ध नागरिकका सन्तानलाई नागरिकता वितरण गर्न सुरु गरिएको पौडेलले बताए। नागरिकता लिनेहरूको भीडलाई मध्यनजर गरी जिल्ला प्रशासन कार्यालय पर्साले अनलाइन टोकन प्रणालीबाट सेवा दिन सुरु गरेको पौडेलले बताए। 'सेवाग्राहीहरूलाई कार्यालयमै आएर लाइन लागि पालो कुर्नुपर्ने झन्झट नहोस् र सास्ती तथा हैरानी खेप्न नपरोस् भन्नका लागि अनलाइन टोकन प्रणालीबाट सेवा दिन थालिएको हो,' पौडेलले भने। अनलाइनबाटै टोकन लिएर सोही टोकनमा उल्लेख भए बमोजिमको मितिमा आएर सेवा लिन सक्ने सहायक प्रमुख जिल्ला अधिकारी पौडेलले बताए। उनका अनुसार सेवाग्राहीले जिल्ला प्रशासन कार्यालय पर्साको वेबसाइटमा गएर अनलाइन टोकन लिन सक्नेछन्। सोमबार दिउँसो १ बजेसम्म जिल्ला प्रशासन कार्यालयबाट ३ हजार ६८४ वटा टोकन वितरण भइसकेको पौडेलले जानकारी दिए। पर्सा जिल्लामा २०६३ सालमा खटेको नागरिकता टोलीबाट जन्मका आधारमा करीब १३ हजारभन्दा बढीले नागरिकता लिएको पौडेलले बताए। अहिले उनीहरूको छोराछोरी १५ हजारभन्दा बढी भएको र त्यही संख्यामा उनीहरूलाई बंशजको नागरिकता वितरण हुने अनुमान गरिएको पनि उनले बताए।"
काभ्रेको नमोबुद्ध पूर्ण खोप सुनिश्चित नगर घोषणा,काभ्रे : जिल्लाको नमोबुद्ध नगरपालिकालाई पूर्ण खोप सुनिश्चित नगर घोषणा गरिएको छ। सोमबार नगरपालिकालाई पूर्ण खोप सुनिश्चित नगर घोषणा गरिएको हो। आर्थिक वर्ष २०७९८० को चैत्र मसान्तसम्ममा १६ देखि २३ महिनासम्मका बालबालिकाले पाउनुपर्ने अनिवार्य खोप लगाएको सुनिश्चित भएपछि खोप सुनिश्चित नगर घोषणा गरिएको हो। सोमबार नगरपालिकामा स्वास्थ्य संस्थाका प्रतिनिधिहरूको उपस्थितिमा जनप्रतिनिधिहरूको उपस्थितिमा नगरपालिकालाई पूर्ण खोप सुनिश्चित नगर घोषणा गरिएको स्वास्थ्य शाखा प्रमुख भगिरथ अधिकारीले जानकारी दिए। यसअघि विभिन्न मितिमा नगरपालिकाका ११ वटै वडा पूर्ण खोप सुनिश्चित घोषणा भएपछि नगरलाई पूर्ण खोप सुनिश्चित घोषणा गरिएको अधिकारीले बताए। पालिकाको १४ स्वास्थ्यबाट १६ महिनादेखि २३ महिना उमेर समूहका ३ सय २३ जनाले खोप पाएको प्रमाणित भएपछि घोषणा गरिएको अधिकारीले बताए। चैत्र महिनालाई खोप महिनाका रूपमा विभिन्न अभियान सञ्चालन गरिएको पालिका स्वास्थ्य शाखाले जनाएको छ। नगरभित्रको घरधुरी सर्वेक्षणसहित खोप पाउन कोही छुटे नछुटेको सर्वेक्षण भएर नगरलाई पूर्ण खोप सुनिश्चित घोषणा गर्ने सबै प्रक्रियाहरू सकिँदै सोमबार पूर्ण खोप सुनिश्चित घोषणा भएको नगर प्रमुख कुन्साङ लामाले जानकारी दिए।
चार वर्ष नपुग्दै चुहियो नगरपालिकाको सपिङ कम्प्लेक्स,"टीकापुर : टीकापुर नगरपालिका केन्द्रसँगै जोडिएको एक सपिङ कम्प्लेक्स भवन निर्माण भएको चार वर्ष नबित्दै चुहिन थालेको छ। चार वर्षअघि निराजन कन्स्ट्रक्सनअनुष्का जेभीले निर्माण गरेको पालिकाको पश्चिमी गेटसँगैको भवन चार वर्ष नपुग्दै चुहिन थालेको हो। नगरपालिकाले निर्माण गरेको सपिङ कम्प्लेक्स निर्माण भएको दुई वर्षमै चुहिन थालेको व्यापारीहरूले बताएका छन्। नगरपालिकाले टेण्डर बढाबढबाट भाडामा लगाइएका चार वटा सटरमा पानी चुहिन थालेको हो। भवनको छतबाट पानी चुहिँदा व्यवसायीहरूले समस्या भोग्दै आएको गुनासो गरेका छन्। उक्त भवनमा कैलाली चश्मा सेन्टर सञ्चालन गर्दै आएका देवी उपाध्यायले दुई वर्षदेखि सटरमा पानी चुहिन थालेको बताइन्। निर्माण भएको दुई वर्षमै चुहिन थालेको हो, गत वर्ष पानी चुहिएर विद्युत सर्ट हुँदा क्षति भएको थियो उपाध्यायले भनिन् चर्को भाडा तिर्दै आएको सटरमा मर्मतका लागि नगरपालिकाले पटक पटक भन्दा पनि सुनुवाइ नभएपछि हामी व्यापारी मिलेर छत मर्मत गरेका छौं। उक्त भवनमा व्यवसाय गर्दै आएका व्यापारीहरू मिलेर केही दिनअघि भवनको छतमा प्लास्टर गरेर मर्मत गरेका छन्। कम्प्लेक्सको छतबाट वर्षायाम भरि पानी चुहिन थालेपछि प्लाई सडेर सामान समेत नोक्सान भएको अर्का व्यवसायी प्रेमसिंह कठरियाले बताए। बढाबढ रकमबाट टेण्डर लिएको सटर चुहिएर सामान नोक्सान हुने अवस्था आएको छ ओम गायत्री पार्लर पल्लबी कस्मेटिकका सञ्चालक कठरियाले भने गत वर्ष नगरपालिकामा खबर गरेपछि प्राविधिक फोटो खिचेर गएका थिए, अहिलेसम्म मर्मत गर्नेतर्फ ध्यान नदिएपछि हामी आफैले मर्मत गरेका छौं। नगरपालिकाले केन्द्रको चारैतिर सपिङ कम्प्लेक्स निर्माण गरेको छ। नगरपालिकाले रकम बढाबढ गरेर ठेक्का लगाउने गरेको छ। नगरपालिकाको आन्तरिक राजश्व उठ्ने कम्प्लेक्स निर्माण भएको चार वर्ष नपुग्दै चुहिन थालेपछि भवनको गुणस्तरीयतामा प्रश्न उठेको छ। यता, टीकापुर नगरपालिकाका उपप्रमुख खडकबहादुर शाहले भवन चुहिन थालेको बारे आफूलाई जानकारी नभएको बताए। त्यो भवन चुहिन थालेको छ भनेर मैले जानकारी नै पाएको छैन', उपप्रमुख शाहले भने के कति कारणले चुहिएको हो, त्यसका बारेमा बुझौंला। निर्माण अवधिमा कम्पनीले गुणस्तरीय सामग्री प्रयोग नगरेको तथा नगरपालिकाले उचित अनुगमन गर्न नसक्दा पालिका केन्द्रकै भवन चुहिने अवस्थामा पुगेको स्थानीयहरू बताउँछन्।"
'सरकार मेडिकल माफियाको चंगुलमा फस्दा गेटामा मेडिकल विश्वविद्यालय स्थापना हुन सकेन',"धनगढी : नेकपा एमालेका सचिव लेखराज भट्टले वर्तमान सरकार मेडिकल माफियाको चंगुलमा फसेर गेटामा मेडिकल विश्वविद्यालय स्थापना गर्न नसकिरहेको आरोप लगाएका छन्। प्रेस चौतारी नेपाल कैलालीले अत्तरियामा गरेको पत्रकार सम्मेलनमा सचिव भट्टले यस्तो आरोप लगाएका हुन्। गेटा मेडिकल विश्वविद्यालय सञ्चालनका लागि सरकारले हातगोडा कमाई रहेको छ। अहिलेको सरकार मेडिकल माफियाको चंगुलमा फसेकले नै उसले निर्णय लिन सकेको छैन, नेकपा एमालेका सचिव लेखराज भट्टले भने। उनले अर्थमन्त्री डाक्टर प्रकाश सरण महतले संसदमा दिएको जवाफबाट यसको पुष्टि भएको बताए। नीति तथा कार्यक्रममा राष्ट्रपतिले मेडिकल विश्वविद्यालय भन्नुभयो। विधेयक पनि यही अधिवेशनमा पास हुने भन्नुभयो तर अर्थमन्त्रीले बजेट वक्तव्यमा स्वास्थ्य विज्ञान प्रतिष्ठान भन्नुभयो। पछि अर्थमन्त्रीबाट त्यो के हो त ? भनेर जवाफ मागियो। मेडिकल कलेज, स्वास्थ्य विज्ञान प्रतिष्ठान र स्वास्थ्य विज्ञान विश्वविद्यालय एउटैएउटै कुरा त हो भनेर उनले दिएको जवाफले पनि के प्रष्ट हुन्छ भने या त अर्थमन्त्रीलाई यस बीचको अन्तर थाहा छैन, या त अर्थमन्त्री कतै जोडिनु भएको छ भन्ने कुरा पुष्टि हुन्छ, भट्टले भने। यसअघि प्रधानमन्त्री पुष्पकमल दाहालले २०७९ माघको २९ गतेको मन्त्रिपरिषदबाट मेडिकल विश्वविद्यालय नै हुने निर्णय गराएका थिए। त्यो निर्णयपछि कञ्चनपुर महोत्सवको उद्घाटनका क्रममा प्रधानमन्त्री दाहालले सुदूरपश्चिमलाई अहिलेसम्मको क्षतिपूर्ति स्वरुप मेडिकल विश्वविद्यालय दिने पनि मञ्चबाटै बोलेका थिए। अहिले क्याबिनेटको निर्णय कसैले काट्न सक्दैन भन्ने आम बुझाइ छ, तर संसदमा बजेट जस्ताको तस्तै पारित भयो भने गेटामा स्वास्थ्य विज्ञान प्रतिष्ठान नै पारित भएर आउँछ। संसद भन्दा क्याबिनेट ठूलो होइन सचिव भट्टले भने। क्याबिनेटको निर्णय ठूलो होइन, बजेटमा सच्चिनुपर्छ। नेकपा एमालेका केन्द्रिय सचिव भट्ट, प्रदेश अध्यक्ष दामोदर भण्डारी र प्रदेश संसदीय दलका नेता राजेन्द्र सिंह रावलले निर्माणस्थलको निरीक्षण पनि गरेका थिए। निर्माणस्थलको अवस्था देखेर नेकपा एमालेका प्रदेश अध्यक्ष तथा संघीय सांसद दामोदर भण्डारीले आफू क्याबिनेटमा भएका बेला मेडिकल विश्वविद्यालयको निर्णय भएको तर बजेटमा बिगारेर ल्याएको आरोप लगाए। कैलाली ४ का सांसद वीरबहादुर बलायरले गेटामा विश्वविद्यालय आवश्यक छैन भनेर सदनमा बोल्नुभयो, उहाँकै पार्टीका कैलाली जिल्ला अध्यक्ष नारायण दत्त भट्टले एउटा टिभीमा अन्तर्वार्ता दिँदै मेडिकल विश्वविद्यालय हुनै सक्दैन भन्नुभयो, भनेपछि मेडिकल विश्वविद्यालयको विरोधी को रहेछ ? जनताले बुझ्न आवश्यक छ संघीय सांसद समेत रहेका भण्डारीले भने। उनले, अहिले स्वास्थ्य मन्त्रालयले स्वास्थ्य विज्ञान प्रतिष्ठान र शिक्षा मन्त्रालयले मेडिकल विश्वविद्यालय भन्दै दुई वटा विधेयक उत्पत्ति गरेको बताए। दुवै विधेयक अर्थ मन्त्रालयमा श्रोत सुनिश्चितताका लागि बसेका छन्। एमाले वेट एण्ड सी को रणनीतिमा छ। यदि यही सदनबाट मेडिकल विश्वविद्यालयको विधेयक पास भएन र अरू विधेयकहरू ल्याउने प्रयास भयो भने एमाले चुप लागेर बस्दैन, सांसद भण्डारीले भने। कैलालीको गेटामा साढे ५ अर्बका पूर्वाधार निर्माण भइसकेका छन्। ती पूर्वाधारमा मेडिकल विश्वविद्यालय, स्वास्थ्य विज्ञान प्रतिष्ठान वा मेडिकल कलेज, के सञ्चालन हुने भन्ने कुरा अन्यौलमा परेको छ। सरकारले नीति तथा कार्यक्रममा मेडिकल विश्वविद्यालय र बजेट वक्तव्यमा स्वास्थ्य विज्ञान प्रतिष्ठान बनाउने भने द्विविधायुक्त कुरा गरेपछि, यस पूर्वाधारमा के भन्ने अन्यौलता छाएको हो। गेटामा ६ सय शय्याको अस्पताल सञ्चालन गर्ने संरचना निर्माण भइसकेका छन भने कलेज भवनको निर्माण पनि सकिएको छ। चिकित्सक आवाश, छात्रावास भवनहरू, प्रशासनिक भवनहरू निर्माणको अन्तिम चरणमा छन्। खानेपानी, विद्युतको सवस्टेशन र फोहरमैला व्यवस्थापनको काम भइरहेको छ। तर अब सरकारले विधेयक ल्याएर बजेट छुट्याउने वित्तिकै यसलाई सञ्चालनमा ल्याउन सकिन्छ। पूर्वाधार बनिरहेको कैलाली निर्वाचन क्षेत्र नम्बर ४ का सांसद वीरबहादुर बलायरले सदनमा दिएको अभिव्यक्ति र उनकै कैलाली पार्टी सभापति नारायण दत्त भट्टले दिएको एउटा टिभी अन्तर्वार्ताले कांग्रेस मेडिक विश्वविद्यायको पक्षमा नरहेको भने प्रष्ट हुन्छ। नेकपा एमाले प्रदेश संसदीय दलका नेता राजेन्द्र सिंह रावल पनि प्रदेश बजेटका कारण सदनमा आफूहरू चुप लागेको तर प्रतिनिधि सभाको चालु अधिवेशनले विश्वविद्याययको विधेयक पारित नगरे एमाले सडक र सदन हल्लाउने बताउँछन्। पूर्वाधारहरू गाईभैसीका गोठ जस्ता भएका छन्। गाईभैसीको गोबरले परिसर फोहर भएको छ। भवनका वरिपरि झाडीहरू उम्रिन थालेका छन्। यस्तो अवस्थामा विधेयक ल्याएर सञ्चालन गर्न नसक्ने सरकार निकम्मा हो, उनले भने।"
अनलाइन जुवा खेलाउने यी हुन् राजासहितका चार आरोपी,"काठमाडौं : अनलाइन जुवा खेलाएको आरोपमा प्रहरीले चार जनालाई पक्राउ गरेको छ। काठमाडौं उपत्यकाका विभिन्न ठाउँमा बसोबास गर्ने राजा चौधरी समेतका व्यक्तिहरूले वान एक्स बेटबाहेक अन्य विभिन्न अनलाइन क्यासिनो गेम (जुवा)हरूमा अनलाइनमार्फत् बाजी राख्दा जितिन्छ भन्ने विश्वास दिलाई हारजित हुने र आफूले लाभ लिने उद्देश्य राखी सट्टाबाजी गराई खेल खेलाउने गरेको पाइएपछि पक्राउ गरिएको हो। गोप्य सूचनाका आधारमा राजा चौधरीलगायतका व्यक्तिहरूको निगरानी राखी खोजतलास गर्दै जाँदा काठमाडौं महानगरपालिका१४ कङ्लकीसहित, ठमेल र बालाजु हाइटलगायतका क्षेत्रबाट उनीहरुलाई गएराति पक्राउ गरी आज थप कारबाहीका लागि जिल्ला प्रहरी परिसरमा बुझाइएको काठमाडौं उपत्यका अपराध अनुसन्धान कार्यालयका प्रहरी उपरीक्षक रवीन्द्र रेगमीले बताए। सोधपुछ गर्दा उनीहरूले मोबाइलमा विभिन्न जुवा खेलाउने अनलाइन प्लेटफर्मको प्रयोग गरी अनलाइन क्यासिनो गेमहरूमा अनलाइनमार्फत् नै रकमको बाजी राख्न लगाई सट्टाबाजी गराई खेल खेलाउने गरेको खुलेको छ। उनीहरूले आर्थिक लाभका लागि कुराकानी गरेको अनलाइन विवरणसमेत फेला परेको उनले बताए। पक्राउ परेकाहरूमा बारा जितपुर सिमरा घर भई काठमाडौंको कलंकी बस्ने २४ वर्षीय राजा चौधरी, सोही ठाउँका विवेक चौधरी, काठमाडौंको ठमेल बस्ने रितेन्द्र प्रधान र नवलपरासी त्रिवेणी सुस्ता गाउँपालिका घर भई काठमाडौंको ठमेल बस्ने आशा गुरुङ रहेका छन्।"
उद्योग विभागका शाखा अधिकृतसहित दुई कर्मचारीविरुद्ध भ्रष्टाचार मुद्दा,"काठमाडौं : अख्तियार दुरूपयोग अनुसन्धान आयोगले उद्योग विभाग, औद्योगिक सम्पत्ति शाखा त्रिपुरेश्वरमा कार्यरत शाखा अधिकृत कुमारी तारा घिमिरे र कार्यालय सहयोगी दिपा थापाविरुद्ध भ्रष्टाचार मुद्दा दायर गरेको छ। कम्पनीको ट्रेडमार्क दिन सहजीकरण गरिदिएवाफत सेवाग्राहीसँग घुस माग गरेको उजुरीका आधारमा छानबिन गर्दा दुवैजनाले भ्रष्टाचार गरेको पुष्टि हुन आएकाले विशेष अदालत काठमाडौंमा आरोपत्र दायर गरिएको अख्तियारले जनाएको छ। अख्तियारको टोलीले केही समयअघि दुवैजनालाई १२ हजार घुससहित पक्राउ गरेको थियो। सेवाग्राहीसँग घुस वापत् १२ हजार रुपैयाँ लिएको पुष्टि हुन आएकाले भ्रष्टाचार निवारण ऐन,२०५९ को दफा ३ को उपदफा (१) को कसुरमा निजहरू घिमिरे र थापालाई बिगो १२ हजार कायम गरी भ्रष्टाचार निवारण ऐन २०५९ को दफा ३ को उपदफा (१) देहाय (क) बमोजिम कैद सजाय गरी सोही ऐनको दफा ३ को उपदफा (१) अनुसार बिगो बमोजिम सजायसमेत माग दावी गरेको अख्तियारले अदालतमा पेश गरेको आरोपपत्रमा उल्लेख छ।"
"सिन्धुलीको कमलाखोंच क्षेत्रमा विषालु सर्पको त्रास, डेढ सातामै तीन जनाको मृत्यु","सिन्धुली : जिल्लाको कमलाखोंच क्षेत्रमा विषालु सर्पको त्रास बढेको छ। कमलाखोंच क्षेत्रमा डेढ सातामै एक सय बढीलाई विषालु सर्पले डस्दा तीन जनाको मृत्यु भएपछि स्थानीयमा त्रास बढेको हो। गत जेठ १६ गते दुधौली नगरपालिका१ कुर्थौलीका दुई बालकलाई सर्पले डसेको थियो। स्थानीय गणेश पहाडीका छोराहरू ३ वर्षीय ग्रिस्म र १३ वर्षीय ग्रिसलाई घरमा सुतेकै ठाउँमा सर्पले डस्दा उनीहरूको उपचारका क्रममा मृत्यु भयो। त्यसको डेढ साता नबित्दै जेठ २६ गते दूधौली नगरपालिका१० कर्थाका श्यामबहादुर कार्कीको श्रीमती ६२ वर्षीय शिव कुमारी कार्कीलाई घरमै सर्पले डस्दा उनको पनि उपचारकै क्रममा मृत्यु भएको हो। डेढ साताभित्रै विषालु सर्पले डस्दा तीन जनाको ज्यान गएपछि अहिले कमलाखोच बासी त्रासमा छन्। कमलाखोचमा गएको दुई सातायता मात्र एक सय बढीलाई सर्पले डसेको दूधौली नगरपालिकाका स्वास्थ्य शाखा प्रमुख तिलकेश्वर यादवले बताए। त्यस क्षेत्रमा सामान्यदेखि विश्वमा दुर्लभ बल्याक कोभ्रासम्मको अनौठा जातका सर्प अत्याधिक भेटिन थालेका छन्। बर्सेनि सर्पको ढसाईबाट आक्रान्त कमलाखोंचबासी नयाँ जातीका सर्प देखिन थालेपछि थप त्रसित भएका हुन्। यसअघि कहिल्यै देखा नपरेको अनौठो जातको सर्प देखिन थालिएपछि स्थानीयमा त्रास फैलिएको यादवको भनाई छ। कमलाखोंच क्षेत्रमा यसअघि सामान्य सर्पका साथै करेत, हरेऊ र गौमन सर्पमात्र देखिने गरेकोमा हिजोआज कोरल, मुर्गा, पानीराज, कोभ्रा र बल्याक कोभ्रा जातका अनौठा सर्प देखिन थालेको उनको भनाइ छ। यीमध्ये करेत र कोभ्रा जातका सर्प अत्यन्त विषालु मानिन्छन्। अनौठा र विषालु सर्पको बिगबिगी बढेपछि स्थानीय त्रसित भएका छन्। कमलाखोंच क्षेत्रका रानीवास, निपाने, हर्षाही, सिर्थौली, लदाभिर, टाँडी, दूधौली लगायतका एक दर्जन वडामा बिसालु जातको सर्प देखिन थालेको हो, उनले भने। अन्य सर्पहरूले डस्दा बिरामीको उपचार सम्भव भएपनि करेत र कोभ्राले डसेमा समयमा उपचार गर्न नपाए वा आइसियू र भेन्टिलेटरमा राख्नुपर्ने अवस्था आए स्थानीय स्वास्थ्य संस्थामा उपचार सम्भव नहुने उनको भनाइ छ। कमलाखोच क्षेत्रमा सेतो ओठ र रातो पुच्छर भएको हरेउको पनि उत्तिकै बिगबिगी छ। यस्ता क्षेत्रमा विभिन्न प्रकारका ६ जातीका सर्पहरू देखा परेको यादवले थपे। अहिले घर, करेसा, खेत बारी जहीँ तहीँ यस्ता सर्पको बिगबिगी हुँदा प्रायः बालबालिका र वृद्ध त्रसित छन्। कमलाखोंच क्षेत्रमा सर्पले दिनमा भन्दा रातको समयमा घरभित्र पसेर मान्छेलाई डस्ने गरेको छ। राती सुतेको ठाउँमा धेरै जसोलाई टोक्ने गरेको पाइएको छ, स्वास्थ्य यादवले थपे। यादवका अनुसार त्यस क्षेत्रमा साउन र भदौ महिनामा सर्पको थप त्रास हुने गरेको छ। हाइअलर्टमा दुधौली नगपालिका गत वर्षहरूमा सर्पदंशको उपचार गर्न स्थानीयले पैसा र अन्नबाली उठाएर गाउँमा डाक्टर राख्ने गरेकोमा पछिल्ला दिनहरूमा दूधौली नगरपालिका आफैं डाक्टरको व्यवस्थापन गरेर सर्पदंशको उपचार थालिएको नगरपालिकाका प्रमुख दिनेश अधिकारीले जनाए। दूधौली नगरपालिकाको दूधौली र सिर्थौंलीमा सर्पदंश उपचार केन्द्र खोलेर नगरपालिकाले डाक्टरलाई तलब तथा औषधिको बन्दोबस्त गर्ने गरेको भएपनि सिर्थौलीमा थप विशेषज्ञ ल्याउन पहल भइरहेको छ, उनले भने।"
बागमती नदीमा पानीको प्रवाह सहज बनाइँदै (फोटोफिचर),"काठमाडौं : सानेपास्थित बागमती नदीमा पानीको प्रवाह सहज बनाउनका लागि डोजर लगाएर सम्म बनाइँदै छ। जल उत्पन्न प्रकोप नियन्त्रण विभागले पशुपति, कालोपुल तथा अन्य स्थानमा सम्म बनाउने काम भइसकेको छ।"
आत्मदाहको प्रयास गरेका निरजले पाए नागरिकता,"विराटनगर : नागरिकता माग्दै आत्मदाहको प्रयास गरेका मोरङको कटहरी गाउँपालिका४ का निरजकुमार कामतले सोमबार नेपाली नागरिकताको प्रमाणपत्र प्राप्त गरेका छन्। जिल्ला प्रशासन कार्यालय मोरङबाट उनले वंशजको आधारमा नागरिकता पाएका हुन्। निरजको नाममा जारी भएको ०५०१८००३९४१ नम्बरको नागरिकता प्रमुख जिल्ला अधिकारी वीरेन्द्रकुमार यादवले उनलाई प्रदान गरे। नागरिकता हस्तान्तरण कार्यक्रममा सहायक प्रमुख जिल्ला अधिकारीहरू शरदकुमार पोखरेल र प्रदीप साह उपस्थित थिए। नागरिकता लिन बुवा किसुनदेव कामतलाई लिएर निरज प्रशासन पुगेका थिए। आवश्यक कागजात पेस गरेपछि प्रक्रिया पूरा गरेर उनलाई नागरिकता दिइएको प्रजिअ यादवले बताए। नागरिकता माग गर्दै काठमाडौंको माइतीघरमा भएको आन्दोलनका क्रममा निरजले गत जेठ ३० गते शरीरमा पेट्रोल खन्याएर आत्मदाहको प्रयास गरेका थिए। राष्ट्रपति रामचन्द्र पौडेलले प्रमाणीकरण गरेको नागरिकता विधेयक कार्यान्वयनमा सर्वोच्च अदालतले रोक लगाएपछि त्यसको विरोधमा नागरिकता पीडित संघर्ष समितिले निरन्तर आन्दोलन एवं प्रदर्शन गरेको थियो। त्यस क्रममा आत्मदाहको प्रयास गरेका निरज संघर्ष समितिका उपाध्यक्ष हुन्। जन्मसिद्ध नागरिकता सन्तान नागरिकताविहीन भएर बन्नुपर्ने अवस्था आएपछि आफूले आत्मदाहको प्रयास गरेको उनले बताए। नागरिकता प्राप्त गरेपछि खुसी देखिएका उनले आफूहरूले नागरिकताका लागि ४ वर्षदेखि संघर्ष गर्नु परेको सुनाए। हामीले नेपाली नागरिक बन्न लामो संघर्ष गर्नुपर्यो। जन्मसिद्धका सन्तानमाथि राज्यबाट ठूलो विभेद भयो, उनले भने, अब नेपाली नागरिकको हैसियत प्राप्त भएको छ। यही मुलुकको नागरिक हुँ भनेर निर्धक्कसँग भन्नसक्ने अवस्थामा पुगें। नेपालमै जन्मिएर हुर्किएपनि राज्यले आफूहरूलाई अनागरिकको दर्जामा राखेको बताउँदै निरजले नागरिकताका लागि लडाइँ लडेको, राजनीतिक दल, गृह मन्त्रालय र विभिन्न निकायमा पटकपटक ज्ञापनपत्र बुझाएको सम्झिए। भने, नागरिकता माग्दा राज्य संवेदनशील नभएकै कारण न्याय मरिसकेको देश होभन्ने सोचेर आत्मदाह गर्नेसम्मको अवस्थामा पुग्नुपर्यो। उनले नागरिकता नपाएकै कारण आफूले बीबीएस तेस्रो वर्षमा अध्ययन गर्दागर्दै पढाइ छाड्नु परेको सुनाए। सबै काम गर्दा नागरिकताको आवश्यकता पर्न थाल्यो। मसँग थिएन। पढेर मात्रै काम रहेनछ भन्यो लाग्यो। २०७६ सालमा पढाइ छाडेर नागरिकता प्राप्तिको आन्दोलनमा होमिएँ, निरज भन्छन्, मलाई प्रहरीमा जागिर खाने इच्छा थियो। तर, नागरिकता नभएपछि पार लागेन। बल्ल म मुलुकको नागरिक भएँ। अब प्रहरी बन्ने उमेर नै गइसक्यो। उनले नागरिकता नहुँदा पढाइलाई निरन्तरता दिन, आफ्नो नाममा बैंक खाता खोल्न, सवारीसाधन खरिद गर्न, लाइसेन्स (सवारी चालक अनुमतिपत्र) बनाउन, जागिर खान, वैदेशिक रोजगारीमा जानदेखि लिएर व्यक्तिगत वृत्तिविकासमा ठूलो असर परेको गुनासो पोखे। लामो समयदेखि नागरिकताविहीन बन्नु पर्दा अनेक समस्या झेल्नु परेको उनले सुनाए। निरजका अनुसार हजुरबुवाले जन्मसिद्धका आधारमा नागरिकता प्राप्त गरेका थिए। हजुरआमाको वंशजकै नागरिकता थियो। हजुरबुवा र हजुरआमाको नागरिकताका आधारमा बुवाको वंशजको नागरिकता बन्नुपर्ने थियो। तर, प्रशासनका कर्मचारीले जन्मसिद्धको बनाइदिएछन्, उनले भने, मेरो बुवाको पढाइलेखाइ छैन। कुन नागरिकता हो भनेर छुट्याउन सक्नु भएनछ। आमा गुलावदेवी चौधरीको भने वंशजकै नागरिकता छ। उनका बुवा किसुनदेव राजमिस्त्री हुन्। हाम्रो पारिवारिक आर्थिक अवस्था अति नै कमजोर छ, उनले भने, त्यहाँमाथि बुवा पढेलेखेको हुनुहुन्न। निरजका १८ वर्षकी बहिनी र १२ वर्षका भाइ छन्। भाइको उमेर पुगेको छैन, उनले भने, अब बहिनीलाई नागरिकता दिलाउन पहल गर्छु। जन्मसिद्धका सन्तानलाई मोरङ प्रशासनले सोमबारदेखि वंशजको नागरिकता दिन थालेको हो। उर्लाबारी र रंगेलीस्थित इलाका प्रशासनले पनि वितरण सुरु गरेका छन्। मोरङका प्रजिअ यादवले कानुन अनुसारको प्रक्रिया पूरा गरेर आउने जन्मसिद्धका सन्तानलाई नागरिकता दिन थालिएको बताए। नागरिकता लिन लाइनमा बसेकाहरूको मनमा अनेक शंका उपशंका देखिन्छ। उनीहरू आत्तिएजस्तो देखिन्छन्। तत्कालै नलिएमा नागरिकता नपाइने पो हो कि भन्ने पनि उनीहरूमा परेको छ, यादवले भने, तर, अब कुनै असहजता नहुने भएकाले आत्तिन पर्दैन। प्रक्रिया पुर्याएर आउनेलाई नागरिकता प्रदान गरिन्छ। सबै काम कानुन बमोजिम हुन्छ। नागरिकताका लागि बिहानैदेखि जिल्ला प्रशासन कार्यालय अगाडि लाम लागिरहेको छ। जन्मसिद्धका सन्तानलाई नागरिकता दिनका लागि प्रशासनले छुट्टै कोठाको व्यवस्था गरेको छ। सहायक प्रजिअ शरदकुमार पोखरेलका अनुसार धेरै आवेदन पर्ने सम्भावनालाई मध्यनजर गर्दै ३ जना कर्मचारी खटाएर नागरिकताका लागि छुट्टै कोठाको व्यवस्था गरिएको हो। २०६३ सालको वितरण टोलीबाट मोरङमा ३५ हजार जनाजतिले जन्मका आधारमा नागरिकता लिएको देखिन्छ, उनले भने, त्यसका आधारमा अब वंशजको नागरिकताका लागि ८० हजार हाराहारीमा आवेदन पर्नसक्ने अनुमान छ। यसअघि पनि प्रशासनले प्रतिलिपिसहित दैनिक १ सय ५० वटाभन्दा बढी नागरिकता जारी गर्दै आएको थियो। भीडभाड बढेको र सीमित जनशक्ति रहेका कारण नागरिकता वितरणमा टोकन प्रणाली लागू गरिएको पोखरेलले बताए। उनका अनुसार पहिलो दिन जन्मसिद्धका सन्तान ४० जनालाई नागरिकता दिइएको छ। ५ सय जनाभन्दा बढीको आवेदन परेको उनले बताए। भीडभाड बढेपनि नागरिकता वितरण शान्तिपूर्ण छ। परेका आवेदनहरू अध्ययन गरेर नागरिकता दिने काम सुरु भएको छ, पोखरेल भन्छन्। उनका अनुसार जन्मसिद्धका सन्तानमध्ये विराटनगर महानगरपालिका९ का रोहित जाजूले पहिलो नागरिकता प्राप्त गरेका छन्। मोरङ प्रशासनमा प्रजिअसहित ४० जनाको दरबन्दी छ। २ जना अधिकृतसहित ४ जनाको दरबन्दी रिक्त छ। भीडभाडले सेवा प्रवाहमा समस्या उत्पन्न हुनसक्ने देखिएपछि गृह मन्त्रालयमा कर्मचारी थपका लागि आग्रह गरिसकिएको प्रजिअ यादव बताउँछन्। तर, केही प्रतिक्रिया नआएकाले हाले भएका कर्मचारीबाटै काम सुरु गरिएको उनी बताउँछन्। नागरिकता पाउन यस्तो छ प्रक्रिया जन्मका आधारमा नागरिकता लिनेका सन्तानले वंशजको नागरिकता लिन अलि झन्झटिलो प्रक्रिया पूरा गर्नुपर्ने हुन्छ। प्रावधान अनुसार बुबाआमाको नागरिकता, वडाको सिफारिस, बसाइँ सरी आएको भएमा बसाइँसराई दर्ता प्रमाण, स्थानीय बसोबास प्रमाणित पारिवारिक विवरण, व्यक्तिको जन्मदर्ता, शैक्षिक योग्यताको प्रमाणपत्र र नाबालक परिचयपत्र अनिवार्य छ। त्यस्तै, बुवाआमा र सन्तानबीचको फोटोसहितको सक्कल नाता प्रमाणित, बाबु र आमाको विवाह दर्ताको प्रमाणपत्र, बाबुआमाको मृत्यु भइसकेको भए मृत्यु दर्ता प्रमाणपत्र, कुनै पेसा वा व्यवसाय गरी बसेको भए सोको प्रमाण, जग्गाधनी प्रमाणपूर्जा वा स्थायी बसोबास सिफारिस वा व्यवसाय दर्ता प्रमाणपत्र, २०६३ सालको टोलीमा नाबालक दर्ता गराएको भए सोको निस्सा र स्वघोषण पनि आवश्यक भनिएको छ।"
कर्णालीमा स्थानीय सरकारको बजेट : कमजोर आर्थिक जगमा तीव्र समृद्धिको सपना,"वीरेन्द्रनगर : कर्णालीका ७९ वटा स्थानीय सरकारले आगामी आर्थिक वर्षको बजेट नीति तथा कार्यक्रम सार्वजनिक गरेका छन्। बजेट, नीति तथा कार्यक्रममा अधिकांश स्थानीय सरकारले कमजोर आर्थिक अवस्थाका बाबजुत पनि समृद्धिको सपना देखाएका छन्। निकै महत्वकांक्षी योजनाहरू पनि अघि सारेका छन्। कृषि, पशुपन्छी, सहकारी, पर्यटन, उद्यमशीलता प्रवर्द्धन र रोजगार, सामाजिक विकास, स्वास्थ्य, खानेपानी, पर्यटन लगायतका क्षेत्रलाई मुख्य प्राथमिकता दिएर आफ्ना नीति तथा कार्यक्रमहरू सार्वजनिक गरेका हुन्। कर्णाली प्रदेशको राजधानी समेत रहेको वीरेन्द्रनगर नगरपालिकाले आगामी आर्थिक वर्षको बजेटमा आफूलाई उपमहानगरपालिकाका रूपमा विकास गर्ने गरी लक्ष्य लिएको छ। नगरपालिकाको बजेट नीति तथा कार्यक्रम प्रस्तुत गर्दै नगरप्रमुख मोहनमाया ढकालले नगरको आन्तरिक आय बढाउन टोल विकास संस्था परिचालन गर्ने, जनताका गुनासा सुन्न हेलो मेयर, आफ्नै युटुब च्यानल चलाउनेदेखि जेष्ठनागरिक भएका घरघरमा पुगेर बाआमासँग सन्चो बिसन्चो सोध्ने कार्यक्रम सार्वजनिक गरिन्। कुल ३ अर्ब २ करोड ६१ लाख बजेट सार्वजनिक गरेको वीरेन्द्रनगरले यहाँको खानेपानी समस्या समाधान गर्न १ अर्ब बजेट बिनियोजन गरेको छ। यस्तै नगरको सरकार जग्गा संरक्षण, सुकुम्वासी समस्या समाधान, मुख्य बजारमा पार्किङ व्यवस्थापन, पर्यटकिय क्षेत्रको संरक्षण, सहरी सरसफाई व्यवस्थापन, महिला स्वरोजगार, विद्यालय पूर्वाधार र शैक्षिक सुधार, शिक्षा, स्वास्थ्य र पुर्वाधार विकासमा जोड दिएको छ। यस्तै कालिकोटको तिलागुफा नगरपालिकाले आगामी आर्थिक वर्षको बजेट नीति तथा कार्यक्रममा शिक्षा क्षेत्रलाई मुख्य प्राथमिकता दिएको छ। कुल ६३ करोड ६१ लाख बजेट सार्वजनिक गर्दै नगरप्रमुख शंकरप्रसाद उपाध्यायले कमजोर आर्थिक जगमा जनताका समृद्धिका सपना पूरा गर्ने गरी शिक्षा, स्वास्थ, स्वरोजगार, उद्यमशीलताका साथै कृषि र पर्यटन क्षेत्रलाई विशेष प्राथमिकता दिएको बताए। उनका अनुसार आगामी आर्थिक वर्षमा दुई गुण आन्तरिक आय बढाउने र बाह्य श्रोत व्यवस्थापन गरी नगरपालिकालाई आधारभूत सेवा सुविधा सम्पन्न बनाउने लक्ष्य लिइएको छ। उनले जनतालाई गाउँमै सिंहदरबार आएको अनुभूति हुने गरी प्रभावकारी सार्वजनिक सेवा प्रवाह र नागरिकको आवश्यकता केन्द्रित विकासमा जोड दिइने बताए। यस्तै कालिकोटको रास्कोट नगरपालिकाले पनि आगामी आर्थिक वर्षको बजेट नीति तथा कार्यक्रममा शिक्षा, स्वास्थ्य, कृषि, पर्यटन र स्वरोजगारलाई मुख्य प्राथमिकता दिएको छ। कुल ४९ करोड ९१ लाख बजेट सार्वजनिक गर्दै रास्कोट नगरप्रमुख धर्मराज शाही पोषणले जनताले महसुस गर्ने गरी विकास र समृद्धिको गति बढाइने उद्घोष गरे। उनले जनताको दैलोमा स्वास्थ्य सेवा, सबैको सामाजिक सुरक्षा, कृषि उत्पादनमा वृद्धि गर्ने र सहज बजारिकरण गर्ने लक्ष्य लिएको बताए। उनका अनुसार बजेट नीति तथा कार्यक्रमले रास्कोटलाई प्रविधिमैत्री नगर, हरेक वडामा सहज यातायात सेवा विस्तार, हरेक वडामा एक उद्यमशीलता जस्ता जनसरोकारसँग जोडिएका बिषयलाई प्राथमिकता दिइएको छ। यस्तै कालिकोटको पचालझरना गाउँपालिकाले कुल ३९ करोड ८२ लाखको बजेट सार्वजनिक गर्दै नेपालकै अग्लो झरना पचालझरनालाई नेपालकै अग्लो झरनाका रूपमा घोषणा गराउने, स्थानीय रैथाने बालीको संरक्षण, प्रवर्द्धन र बजारीकरण गर्ने लक्ष्य लिएको छ। गाउँपालिका अध्यक्ष देवराज शाहीले गाउँपालिकालाई प्रविधिमैत्री बनाउने, गुणस्तरीय शिक्षा र स्वास्थ्य सेवा, प्रभावकारी सार्वजनिक सेवा, वातावरणीय प्रभाव मूल्यांकन गरी मात्र विकास निर्माणको कार्य गर्ने लक्ष्य लिएको बताए। उनका अनुसार कृषि उत्पादनमा वृद्धि, पचालझरनाको समृद्धि भन्ने नाराका साथ स्थानीय उत्पादन वृद्धि गरी युवाहरूलाई स्वरोजगार बनाउने नीति लिइएको छ। यस्तै जुम्लाको चन्दनाथ नगरपालिकाले कुल ५५ करोड १० लाख बजेट सार्वजनिक गर्दै कृषि, पर्यटन, स्वास्थ्य, शिक्षा, पर्यटन र पूर्वाधार क्षेत्रलाई मुख्य प्राथमिकता दिएको छ। नेपाली कांग्रेसबाट बिद्रोह गरेर स्वतन्त्र मेयर विजयी भएका नगर प्रमुख राजुसिंह कठायतले नागरिकको समृद्धिको सपना पूरा गर्ने गरी नगरले आगामी आर्थिक वर्षको बजेट नीति तथा कार्यक्रम तर्जुमा गरेको बताए। उनका अनुसार आगामी पाँच वर्षभित्र चन्दनाथ नगरपालिकालाई कर्णालीकै नमुना नगरका रूपमा विकास गर्ने लक्ष्य लिइएको छ। यस्तै जुम्लाकै हिमा गाउँपालिकाले कुल ३९ करोड ९७ लाख बजेट सार्वजनिक गर्दै हिलोमुक्त गाउँपालिकादेखि एकल पुरुषलाई विदुर भत्ता दिने लक्ष्य लिइएको छ। गाउँपालिका अध्यक्ष एवं गाउँपालिका महासंघ केन्द्रीय उपाध्यक्ष लक्ष्मण शाहीले हिमा आवासीय विद्यालयलाई व्यवस्थित गरी विपन्न र अभिभावक विहीन बालबालिकालाई शिक्षाको पहुँचमा पुर्याउने, हरेक वडामा आरसीसी सडक, अर्गानिक बालि संरक्षण, ग्रीन सडक, वृक्षारोपण जस्ता कार्यलाई मुख्य प्राथमिकता दिएको बताए। यस्तै दैलेखको आठबिस नगरपालिकाले आगामी आर्थिक वर्षको बजेट नीति तथा कार्यक्रमलाई पूर्वाधार विकास केन्द्रित गरेको छ। कुल ४९ करोड ५५ लाख बजेट सार्वजनिक गरेको नगरले नगरभित्रका पूर्वाधार विकास, विद्युतीकरण, सबै वडामा हेलिप्याड, फोहोर व्यवस्थापन, नगर गुरु योजना अनुसार सडक निर्माण, प्रत्येक वडामा शुद्ध खानेपानी, हरेक बस्तीमा सिँचाइ जस्ता योजनालाई मुख्य प्राथमिकता दिएको छ। यस्तै कर्णालीका अन्य स्थानीय सरकारहरूले पनि आगामी आर्थिक वर्षको बजेट नीति तथा कार्यक्रममा आन्तरिक आय न्यून भएपनि अनुदानकै भरमा गाउँको विकास र समृद्धिको सपना पूरा गर्ने उद्घोषका साथ आफ्ना बजेट नीति तथा कार्यक्रमहरू सार्वजनिक गरेका छन्।"
नक्कली भुटानी शरणार्थी प्रकरण : आशिष बुढाथोकी काठमाडौंबाट पक्राउ,"काठमाडौं : नक्कली भुटानी शरणार्थी प्रकरणमा थप एक जना पक्राउ परेका छन्। प्रहरीले २४ वर्षीय आशिष बुढाथोकीलाई पक्राउ गरेको हो। जिल्ला प्रहरी परिसर काठमाडौंका प्रवक्ता सीताराम रिजालले बुढाथोकीलाई मन्डिकाटारबाट पक्राउ गरिएको बताए। उनलाई आजै जिल्ला अदालतमा पेस गरेर म्याद थप गर्ने रिजालले बताए। नक्कली भुटानी शरणार्थी प्रकरणमा एमाले सचिव एवं सांसद टोपबहादुर रायमाझी, पूर्व गृहमन्त्री एवं कांग्रेस नेता बालकृष्ण खाँणसहित १८ जना पक्राउ परेका थिए। काठमाडौं जिल्ला अदालतले तीमध्ये १६ जनालाई पुर्पक्षका लागि थुनामा पठाउने आदेश दिएको थियो। पक्राउ परेका टंककुमार गुरुङ र लक्ष्मी महर्जनलाई अदालतले धरौटीमा रिहा गर्ने आदेश दिएको थियो।"
चरिकोटमा सडकमै गाडी पार्किङ,"दोलखा : जिल्ला सदरमुकाम चरिकोटमा व्यवस्थित बसपार्क नहुँदा गाडी पार्किङ गर्न समस्या भएको छ। बसपार्क नहुँदा सडकमै सवारी साधन रोक्नुपर्ने वाध्यता रहेको छ। काठमाडौंबाट १३३ किलोमिटर पूर्वमा पर्ने चरिकोटस्थित सडकमा सवारी साधन जताततै रोक्दा सर्वसाधारण स्थानीयवासी, विद्यार्थीलाई आवतजावत गर्न निकै कठिनाइ भएको छ। काठमाडौंचरिकोट दैनिक दर्जनौ सवारी साधनको आवतजावत गरे पनि बसपार्क तथा पार्किङको व्यवस्था नहुँदा यहाँ सडकमै गाडी रोकिने गरेको छ। बसपार्क नहुँदा सडकको दायाँबायाँ, होटल, स्थानीयका घर अगाडि सवारी साधन पार्किङ हुने गरेको छ। चरिकोट बजारमा सवारी चाप बढ्दै गएको र सो अनुरूपको संरचना नहुँदा ट्राफिक व्यवस्थापनमा समस्या भएको ट्राफिक प्रहरी कार्यालय चरिकाले जनाएको छ। मुख्य बजारमा छेउ छाउमा मनलाग्दी गरिने पार्किङदेखि बजारभित्रका साँघुरा बाटोको छेउमै गरिने पार्किङले दुर्घटनासँगै विभिन्न समस्या बढेको छ। 'व्यवस्थित बसपार्क नहुँदा सवारी साधनले जथाभावी पार्किङ गरेको छ। हाम्रो तर्फबाट व्यवस्थापन गर्न सक्दो प्रयास गरेका छौँ', ट्राफिक प्रहरी असई देवकुमार घिसिङले भने। अहिले लामा दूरीका सवारी साधनलाई समस्या नभए पनि लोकल रुटमा चल्ने सवारी साधनलाई हटाउनका लागि पार्किङको विकल्प दिनुपर्ने उनको भनाइ छ। चरिकोटबाट काठमाडौं, काँकडभिट्टा, सिँगटी, जिरी, बुलङु, बाबरे, लादुक, हावा, च्यामा, भीरकोट लगायतका क्षेत्रमा सवारी साधन छुट्ने गर्दछन्। लामो समयदेखि चरिकोटमा जथाभाबी पार्किङ गर्दै आए पनि स्थानीय सरकारले कुनै चासो देखाएको छैन। जग्गा अभावको कारण देखाउँदै आलटाल गरिरहेको स्थानीय बताउँछन्। हरेक चुनावमा नेताहरूले बसपार्क निर्माणलाई प्राथमिकता दिँदै भोट माग्ने गरे तापनि अहिलेसम्म यसको समाधान हुन सकेको छैन। चरीकोट टोलसुधार समितिले भेटेनरी गेट अगाडि दुई वटा गाडी दुई घन्टाभन्दा बढी राख्न नदिने नियम बनाएको छ। तर यसको कार्यान्वयन हुन नसकेको स्थानीय वासु थापाले बताए। विविध समस्याका कारण बसपार्क निर्माण गर्न नसकिएको नगरपालिकाका प्रमुख ईश्वर नारायण मानन्धरले बताए। जग्गा व्यवस्थापनको काम भइरहेकाले बसपार्क निर्माण प्रक्रिया केही समयमा नै अघि बढाइने उनको भनाइ छ।"
"न्यायाधीशविरुद्धको अभिव्यक्तिप्रति बारको आपत्ति, आरोपको पुष्टि गर्न चुनौती","विराटनगर : कोसी प्रदेशका सामाजिक विकासमन्त्री बुद्धिकुमार राजभण्डारीले न्यायाधीशविरुद्ध दिएको अभिव्यक्तिप्रति उच्च अदालत विराटनगर बार एशोसिएशनले आपत्ति जनाएको छ। न्यायाधीशमाथि मन्त्री राजभण्डारीले लगाएको आरोपको पुष्टि गर्न बारले चुनौतीसमेत दिएको छ। बार एशोसिएशनका अध्यक्ष विश्वराम भट्टराई र सचिव विनोदकुमार तिमल्सिनाले सोमबार विज्ञप्ति जारी गर्दै अभिव्यक्तिप्रति गम्भीर ध्यानआकर्षण भएको जनाएका हुन्। राज्यको जिम्मेवार पदमा रहेको व्यक्तिले आफ्नो काम, कर्तव्य र अधिकारको कुनै प्रवाह नगरी अभिव्यक्ति दिनु गैरजिम्मेवारीपना भएको बारको ठहर छ। आरोप लगाउनेले आरोपको पुष्टि गर्नुपर्छभन्ने न्यायको सर्वमान्य शिद्धान्त अनुरूप अन्तरिम आदेश गर्ने माननीय न्यायाधीशहरूले पैसा लिएर उक्त आदेश गरेको हो भने उक्त कुरा पुष्टि गर्न माननीय मन्त्री बुद्धिकुमार राजभण्डारीलाई बार आग्रह गर्दछ, विज्ञप्तिमा भनिएको छ, अन्यथा अदालतप्रतिको गरिमालाई धुमिल एवं जनआस्थालाई नकारात्मक प्रभाव पार्ने, न्यायमूर्तिहरू प्रति भ्रम सिर्जना गर्ने, न्यायमूर्तिहरूलाई न्याय निरुपणका काममा हतोत्साही बनाउने, न्याय र कानूनको क्षेत्रमा आफ्नो उर्जावान एवं अमूल्य समय व्यतित गरेका सम्मानित व्यक्तिहरूलाई अपमानित गर्ने गरी आएको अभिव्यक्ति नेपालको संविधानको धारा १२८(४), न्याय प्रशासन ऐन, २०७३ को दफा १७ बमोजिम अदालतको अपहेलनाको विषय बन्न जानेछ। नेपालको संविधानको धारा १९१ ले अदालतमा विचाराधीन विषयमा प्रदेशसभामा समेत प्रश्न उठाउन पाइने छैन भन्ने संवैधानिक व्यवस्था गरेको बारले जनाएको छ। अदालतको आदेशको सम्मान गर्नु माननीय मन्त्रीको संवैधानिक कर्तव्य हो। तर, कर्तव्य भुलेर अप्रमाणित र गैरजिम्मेवार अभिव्यक्ति दिँदै जनतामा न्यायालयप्रति भ्रम सिर्जना गर्ने गरी माननीय मन्त्रीले दिनु भएको अभिव्यक्ति निन्दनीय र न्यायालयको अपमान गर्ने खालको भएको निष्कर्ष बारको छ, विज्ञप्तिमा भनिएको छ, गैर जिम्मेवार अभिव्यक्ति दिँदै न्यायालयप्रतिको जनआस्थामा गम्भीर असर पार्ने र अदालतमा विचाराधीन विषयलाई प्रभावित गर्ने तथा न्यायालयबाट प्रवाह हुने न्यायिक कार्यलाई अवरोध गर्ने योजना मुताविक न्यायालय र न्यायमूर्तिमाथिको योजनावद्ध प्रहारको रूपमा उक्त अभिव्यक्तिलाई महसुस गरिएको छ। गैरजिम्मेवार र अप्रमाणित अभिव्यक्तिले न्यायिक प्रणालीमा अवरोध गर्ने भएकोले उक्त कार्यहरू न्यायिक परीक्षणको विषय हुने बारको ठम्याइ छ। न्यायालयको गरिमामा प्रहार गर्ने जुनसुकै अभिव्यक्तिहरू निन्दनीय छन्। यस्ता अप्रमाणित र गैरजिम्मेवार अभिव्यक्ति न्याय प्रवाहमा व्यावधान खडा गर्ने साधन हुन्, बारले भनेको छ, यस्ता विषयहरू अदालतको अवहेलनासमेत हुने हुँदा न्यायालय र न्यायमूर्तिमाथि गरिने टीकाटिप्पणी तथ्य र प्रमाणका आधारमा गर्न तथा अदालतमा विचाराधीन मुद्धाहरूमा प्रभाव नपरोस भन्ने हेक्का राख्न सरोकारवालाहरूसँग बार हार्दिक अपिल गर्दछ। मन्त्री राजभण्डारीले उच्च अदालत विराटनगरका न्यायाधीशविरुद्ध आइतबार गम्भीर एवं आपत्तिजनक अभिव्यक्ति दिएका थिए। उनले घुस खाएर मुद्दामा स्टे अडर जारी गरेको अप्रमाणित आरोप न्यायाधीशलाई लगाएका हुन्। प्रदेश खेलकुद विकास बोर्डका सदस्य सचिव हंशराज वाग्लेलाई बर्खास्त गर्ने प्रदेश सरकारको निर्णय कार्यान्वयन नगर्न उच्च अदालतले अन्तरिम आदेश दिएको विषयलाई लिएर मन्त्री राजभण्डारीले न्यायाधीशलाई फटाहा र जनताको नाममा कलंक भनेका थिए। झापाको दमकमा गत वैशाख १४ देखि १६ गतेसम्म आयोजित प्रथम मुख्यमन्त्री कप राष्ट्रिय पुरुष भलिबल प्रतियोगिताको ब्यानरमा प्रदेशको नाम कोसी नलेखेको कारण देखाउँदै प्रदेश खेलकुद बोर्डका सदस्य सचिव वाग्लेलाई गत जेठ ३ गते बसेको कोसी प्रदेशको मन्त्रिपरिषद् बैठकले बर्खास्त गर्ने निर्णय गरेको थियो। उच्च अदालत विराटनगरका न्यायाधीश कृष्णकमल अधिकारीको इजलासले जेठ ५ गते प्रदेश सरकारको निर्णय कार्यान्वयन नगर्न अल्पकालीन अन्तरिम आदेश जारी गरेको थियो। दुवै पक्षसँगको छलफलपछि न्यायाधीश कृष्णकमल अधिकारी र राजनप्रसाद भट्टराईको संयुक्त इजलासले जेठ २२ गते अल्पकालीन अन्तरिम आदेशलाई निरन्तरता दियो। त्यसपछि वाग्ले काममा फर्किएका छन्। त्यही आदेशलाई लिएर प्रदेशको खेलकुद क्षेत्र हेर्दै आएको मन्त्रालयका मन्त्री भने सार्वजनिक हिसाबमै न्यायाधीशविरुद्ध खनिएका हुन्।"
"सिन्धुलीका आठ स्थानीय तहले ल्याए नीति, कार्यक्रम र बजेट","सिन्धुली : यस वर्ष सिन्धुलीका नौमध्ये ८ वटा स्थानीय तहले समयमा नै नीति, कार्यक्रम तथा बजेट सार्वजनिक गरेका छन्। आइतबार दुई नगरपालिकासहित ६ वटा स्थानीय तहले नीति, कार्यक्रम तथा बजेट सार्वजनिक गरेका हुन्। आइतबार कमलामाई नगरपालिका, दूधौली नगरपालिका, तीनपाटन गाउँपालिका, घ्याङलेख गाउँपालिका र गोलन्जोर गाउँपालिकाले आआफ्नो गाउँ तथा नगरसभामार्फत नीति तथा कार्यक्रम र बजेट सार्वजनिक गरे। सुनकोशी, मरिण, फिक्कल र हरिहरपुरगढी गाउँपालिकाले यसअघि नै नीति तथा कार्यक्रम र बजेट सार्वजनिक गरेको थिए। जिल्लाको कमलामाई नगरपालिकाले आगामी आर्थिक वर्षको नीति तथा कार्यक्रमसँगै एक अर्ब ३९ करोड ४१ लाख ३४ हजार ६२९ रुपैयाँको बजेट सार्वजनिक गरेको छ। उक्त बजेटमध्ये पुँजीगत तर्फ ५२ करोड ४३ लाख ५० हजार रुपैयाँ र चालु तर्फ ६८ करोड ९७ लाख ८४ हजार रुपैयाँ बजेट सार्वजनिक गरिएको हो। त्यस्तै दूधौली नगरपालिकाले पनि नीति तथा कार्यक्रमसँगै एक अर्ब आठ करोड ३२ लाख ५६ हजार २४१ रुपैयाँको बजेट सार्वजनिक गरेको छ। उक्त बजेट मध्ये पुँजीगततर्फ ३४ करोड ३६ लाख रुपैयाँ र बाँकी चालु तर्फ ७३ करोड ९६ लाख ५६ हजार २४१ रुपैयाँ रहेको उपमेयर चन्द्रकिसोर थारुले जानकारी दिए। जिल्लाकै दुर्गम क्षेत्रमा रहेको घ्याङलेख गाउँपालिकाले पनि आगामी आर्थिक वर्षको नीति तथा कार्यक्रम र बजेट आईतबार नै सार्वजनिक गरेको जनाएको छ। घ्याङलेख गाउँपालिकाले ४६ करोड ५७ लाख ७५ हजार ६ सय ५८ रुपैयाँको बजेट र नीति तथा कार्यक्रम सार्वजनिक गरेको हो। सुनकोसी गाउँपालिकाले नीति तथा कार्यक्रमसँगै २६ करोड ३६ लाख ६९ हजार रुपैयाँ बराबरको बजेट सार्वजनिक गरेको छ। उक्त बजेटमध्ये पुँजीगत तर्फ चार करोड ८४ लाख रुपैयाँ र चालु तर्फ २१ करोड ५२ लाख ६९ हजार रुपैयाँ बजेट रहेको गाउँपालिका उपाध्यक्ष कपिल कोइरालाले जानकारी दिए। तीनपाटन गाउँपालिकाले पनि नीति तथा कार्यक्रमसँगै ७९ करोड ९० लाख २३ हजार रुपैयाँ बजेट सार्वजनिक गरेको छ। उक्त बजेटमध्ये पुँजीगत ३१ करोड ४३ लाख २९ हजार रुपैयाँ रहेको र चालुतर्फ ४८ करोड ४६ लाख ९४ हजार रुपैयाँ रहेको गाउँपालिकाका उपाध्यक्ष अशोक पुलामीले जानकारी दिए। मरिण गाउँपालिकाले ५५ करोड ९६ लाख ५१ हजार ८ सय १ रुपैयाँको बजेट ल्याएको छ। हरिहरपुरगढी गाउँपालिकाले ५२ करोड ९४ लाख ७१ हजार ५ सय ७ रुपैयाँको बजेट पेश गरेको छ। गोलन्जोर गाउँपालिकामा भने आइतबार नीति तथा कार्यक्रम प्रस्तुत गरेपनि विवादका कारण स्थगित भएको छ। नीति तथा कार्यक्रम र बजेटमा आफ्ना योजना नसमेटिएको भन्दै बहुमतमा रहेका विपक्षी गाउँसभा सदस्यहरूले अवरोध गरेपछि नीति तथा कार्यक्रम माथिको छलफल रोकिएको जनाइएको छ। जिल्लाका स्थानीय तहले कृषि, शिक्षा, स्वास्थ्य, खानेपानी, रोजगार, सामाजिक सुरक्षा जस्ता क्षेत्रमा वडास्तरबाट आएका योजना र सुझावका आधारमा नीति तथा कार्यक्रम र बजेट निर्माण गरिएको जनाएका छन्। उनीहरूले महिला, दलित, जनजाति, अपांगता भएका व्यक्तिहरू, बालबालिका, जेष्ठ नागरिकलाई समेत बजेटमा समेटेका छन्।"
सर्पले डसेर एक युवकको मृत्यु,झापा : झापाको हल्दिबारीमा विषालु सर्पको डसाइबाट एक युवकको मृत्यु भएको छ। हल्दिवारी गाउँपालिका २ पाराखोपी निवासी ३२ वर्षीय शम्भु राजवंशीको मृत्यु भएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। प्रहरीका अनुसार आइतबार मध्यरातमा घरको ढोकामा विषालु सर्प देखेपछि राजवंशीले सर्पलाई समातेर घाँटीमा बेर्न खोजेका थिए। सोही क्रममा सर्पले उनको दुवै हातमा डसेका थिए। सर्पले डसेर गम्भीर घाइते भएका उनलाई उपचारका लागि चाराआली लैजाने क्रममा बाटैमा मृत्यु भएको डीएसपी रिजालले बताए। 'अत्यधिक मदिरा सेवन गरेका कारण उनले सर्प समातेर घाटीमा बेर्न खोज्दा घटना घटेको हो' डीएसपी रिजालले भने। शवको कानुनी प्रक्रिया पूरा गरेर प्रादेशिक अस्पताल भद्रपुरमा पोस्टमार्टमका लागि पठाइएको प्रहरीले जनाएको छ।
सिराहको मिर्चैयामा सुरक्षा गार्डको हत्या,सिरहा : मिर्चैया साना सहरी खानेपानी तथा सरसफाइ उपभोक्ता संस्था मिर्चैयाका गार्डको हत्या भएको छ । मिर्चैया नगरपालिका८ का ६२ वर्षीय किशोरी रायको हत्या भएको हो । रातिको समयमा ड्युटी गरिरहेका उनको घाँटीमा धारिलो हतियार प्रहार गरी हत्या भएको प्रहरीले जनाएको छ । उनी ८ महिनादेखि कार्यरत थिए । घटनाबारे अनुसन्धान भइरहेको प्रहरीले जनाएको छ ।
धमाधम निर्माण हुँदै त्रिदेशिय मार्ग,"नुवाकोट : नेपाललाई भारत र चीनसँग जोड्ने गल्छीत्रिशूलीमैलुङस्याफ्रुवेशीरसुवागढी सडकको निर्माण कार्य भइरहेको छ। सडक निर्माणका लागि आठौं पटक थपिएको म्यादसमेत २०८० साल असार २५ गते सकिँदैछ। फेरी म्याद थपेर निर्माण कार्य गर्नुपर्ने अवस्था रहेको छ। एमालेका अध्यक्ष केपी शर्मा ओली पहिलो पटक प्रधानमन्त्री हुँदा नै सडक मार्ग स्तरोन्नती गर्ने नीति अनुसार त्रिदेशीय सडकमार्गको अवधारणा अनुसार विकास र विस्तार भइरहेको छ। पृथ्वी राजमार्गको गल्छीदेखि नुवाकोटको विदुर हुँदै रसुवाको वेत्रावतिमैलुङस्याफ्रुवेशीरसुवागढी मार्गसम्म जोड्ने सरकारी योजना अनुसार दुई लेनको पक्कि मोटरबाटो निर्माण भइरहेको छ। हाल विदुरवेत्रावति सडकखण्डको बीचमा रहेको तिरतिरे भीरको माटो तथा पहिरो सफाई गर्ने कार्य भइरहेको छ। विदुर नगरपालिका १० मा रहेको तिरतिरे भीरमा स्काभेटरलगायतका आवस्यक उपकरणमार्फत भीर सफाई गर्ने कार्य भइरहेको गल्छीत्रिशूलीमैलुङरसुवागढी सडक योजना प्रमुख ध्रुवकुमार श्रेष्ठको भनाई छ। उनका अनुसार हाल यस सडक अन्तर्गत रहेको विभिन्न स्थानमा सडक निर्माण तथा विस्तार कार्य भइरहेको छ। सो सडकमार्गको काम हाल ५० प्रतिशतभन्दा धेरै निर्माण कार्य सकिएको छ। रसुवागढी हुँदै केरुङ जोड्नका लागि गत आव २०७२०७३ देखि निर्माण सुरु भएको सो गल्छीत्रिशूलीमैलुङस्याफ्रुवेशीरसुवागढी सडक ८२ किलोमिटर दुरीको निर्माण भइरहेको छ। जसमध्ये नेपाल सरकारले ६५ किलोमिटर र चीन सरकारको अनुदानमा १७ किलोमिटर निर्माण हुने आयोजना प्रमुख श्रेष्ठले जानकारी दिए। उनका अनुसार सो सडकको हालसम्म ३५ किलोमिटर कालोपत्रे गरिसकिएको र हाल सडक चौडा, देवा पर्खाल निर्माण र नाली निर्माणको कार्य भइरहेको छ। कुल १५ अर्ब ५० करोड रुपैयाँ लागत रहेको सो सडक आयोजनामा हालसम्म आठ अर्ब ७५ करोड रुपैयाँ खर्च भइसकेको छ। हालसम्म तीन अर्ब २५ करोड मुआव्जा तथा क्षतिपूर्तिका लागि र सांढे पाँच अर्ब निर्माणको काममा खर्च भइसकेको छ। सडकमार्गको बीचमा ३२ वटा पुल निर्माण गर्नुपर्नेमा १३ वटा निर्माण सम्पन्न भइसकेको आयोजना प्रमुख श्रेष्ठले वताए। जसमध्ये पाँचवटा पुल निर्माणाधिन र चार वटा पुलको ठेक्का प्रक्रिया भइरहेको छ। सडकका लागि सातसय ६६ रोपनी जग्गा अधिग्रहण भइसकेको छ। यस सडक डवल लेनको हुने र केन्द्रविन्दुबाट १५१५ मिटर हुने आयोजना प्रमुख ध्रुवकुमार श्रेष्ठले बताए। उनका अनुसार निर्माण गरिएको सडकमा ११ मिटर चौडाइमा कालोपत्रे र सात मिटरको अल्फाल्ट पिच गरिएको छ। चीन जोड्ने छोटो दूरीको मैलुङस्याफ्रुबेँसी सडक सञ्चालनमा आएसँगै कारोबारमा सहज भएको छ। मालबाहक कन्टेनर तथा साना सवारी साधन उक्त सडकखण्डबाट आवतजावत गरिरहेका छन्।"
धनगढीबाट बाजुरा जाँदै गरेको खाद्यान्न बोकेको ट्रक दुर्घटना,डडेल्धुरा : केआइसिंह राजमार्गअन्तर्गत डडेल्धुराको रडुवा खोलामा खाद्यान्न बोकेको मिनी ट्रक खसेको छ। सोमबार बिहान धनगढीदेखि बाजुरा जाँदै गरेको सुपप्र ०१००१ प १८८६ नम्बरको मिनी ट्रक डडेल्धुराको गन्यापधुरा गाउँपालिका२ रडुवामा दुर्घटना भएको प्रदेश प्रहरीले कार्यालय जनाएको छ। उक्त खाद्यान्न बोकेको ट्रक डोटीको जोरायल गाउँपालिका२ बस्ने २३ वर्षका प्रकाश मल्लले चलाएका थिए। दुर्घटनामा मानवीय क्षति नभएको प्रहरीले जानकारी दिएको छ। ट्रक सडकबाट अन्दाजी ५० मिटर तल खसेको बताइएको छ। वर्षाका कारण सडकको भाग कमजोर हुँदा यस्तो घटना घटेको डडेल्धुरा प्रहरीले जनाएको छ । अहिले दुर्घटनास्थलबाट ट्रक निकाल्ने काम भइरहेको प्रहरीले जनाएको छ ।
तार व्यवस्थापन नगर्ने कम्पनीलाई जरिवाना,"वीरगन्ज : तार व्यवस्थापनका लागि पटकपटक समय दिँदा पनि अटेर गरेपछि वीरगन्ज महानगरपालिकाले इन्टरनेट तथा केवल सेवा प्रदायक कम्पनीलाई कारबाही सुरु गरेको छ। महानगरपालिकाले आइतबार विभिन्न ६ वटा इन्टरनेट तथा केबल सेवा प्रदायक कम्पनीहरूलाई कारबाही स्वरुप जरिवाना काटेको छ। आइतबार इन्टरनेट तथा केवल सेवा प्रदायक वल्र्ड लिंक, भायानेट, क्लासिक टेक, सुविसु र डिसहोमलाई कारबाहीस्वरुप २५२५ सय रुपैयाँ जरिवाना गरेको महानगरका प्रमुख प्रशासकीय अधिकृत लक्ष्मी पौडेलले जानकारी दिए। उनले अर्को पटकबाट भने जरिवानाको अंक बृद्धि हुने बताए।"
दार्चुलाको दुहु गाउँपालिकाका वडा अध्यक्षको मृत्यु,दार्चुला : जिल्लाको दुहु गाउँपालिका ५ का वडा अध्यक्ष मनोरथ भट्टको मृत्यु भएको छ । स्वास्थमा समस्या देखिएपछि भट् आइतबार जिल्ला अस्पताल दार्चुला आएका थिए । त्यहाँ उपचार सम्भव नभएपछि थप उपचारका लागि धनगढी रेफर गरिएको थियो। धनगढी लैजाने क्रममा शैल्यशिखर नगरपालिकाको बगौरामा आज बिहान मृत्यु भएको भट्टका आफन्त नवराज भट्टले जानकारी दिएका छन् । अहिले भट्टको शव जिल्ला अस्पताल दार्चुलामा राखिएको छ ।
त्रिभुवन अन्तर्राष्ट्रिय विमानस्थलबाट ८ किलो चरेशसहित मोल्दोभाका नागरिक पक्राउ,काठमाडौं : त्रिभुवन अन्तर्राष्ट्रिय विमानस्थलबाट साढे ८ किलो चरेशसहित मोल्दोभाका नागरिक पक्राउ परेका छन्। टर्किस एयरको ७२७ नम्बरको उडानबाट इस्तान्बुलहुँदै स्वीजरल्याण्ड जान लागेका मोल्दोभाका नागरिक ८ किलो ७ सय ग्राम लागुऔषध चरेशसहित आइतबार पक्राउ परेका हुन्। पक्राउ पर्नेमा डेनिस कुसेरेवी रहेका छन्। त्रिभुवन विमानस्थलको प्रस्थान कक्षबाट उनलाई प्रहरीले पक्राउ गरेको स्रोतले बताएको छ। उनलाई थप अनुसन्धानका लागि लागुऔषध नियन्त्रण व्यूरो लगिएको छ। सो परिणामको लागुऔषध चरेश उनले कहाँबाट ल्याएका हुन् र उनको थप कनेक्सनबारे अनुसन्धान भइरहेको प्रहरीले बताएको छ। उनले ०५९६२७३३५ नम्बरको रोमानियाको राहदानी प्रयोग गरेको प्रहरीको प्रारम्भिक अनुसन्धानले देखाएको छ।
मानव र वन्यजन्तुको द्वन्द्व घटाउन वनमा पोखरी,"बेनी : मानिस र वन्यजन्तुको द्वन्द्व घटाउने उद्देश्यले म्याग्दीका सामुदायिक वनमा पोखरी निर्माण भएको छ। डिभिजन वन कार्यालय, म्याग्दीले चालू आर्थिक वर्ष २०७९०८० मा म्याग्दीका छ वटा सामुदायिक वनमा वन्यजन्तुले पानी पिउने पोखरी निर्माण भएको जनाएको छ। मानव र वन्यजन्तुको द्वन्द्व न्युनीकरण गर्ने उद्देश्यले सामुदायिक वन उपभोक्ता समूहमार्फत पोखरी निर्माण भएको कार्यालयका सहायक वन अधिकृत नरबहादुर क्षेत्रीले जानकारी दिए। वन्यजन्तु पानी र आहराको खोजीमा मानव वस्तीमा नआउन भनेर जंगलमै पोखरी बनाइएको हो, उनले भने वनमै पानी र आहरा भएपछि वन्यजन्तु मानव वस्तीमा नआउने र द्वन्द्व व्यवस्थापनमा सहयोग पुग्ने अपेक्षा गरेका छौँ। सहायक वन अधिकृत क्षेत्रीका अनुसार पोखरी बनाउन छ वटै स्थानीय तहमा एकएक वटा सामुदायिक वन उपभोक्ता समूह छनौट भएका थिए। छनौट भएका सबै समुहले कार्य सम्पन्न गरेका हुन्। ६१७५ वर्गमिटर क्षेत्रफलमा निर्माण भएका सबै पोखरीको क्षमता ६१ हजार लिटर रहेको छ। प्रतिपोखरी निर्माणका लागि एक लाख रुपैयाँका दरले बजेट विनियोजन भएकोमा प्रशासनिक खर्च कटाएर ९६ हजार रुपैयाँका दरले भुक्तानी पाउने जनाइएको छ। बेनी नगरपालिका७ का बराहपाखो, धवलागिरी७ को भगवति महिला, अन्नपूर्ण८ को घुमाउने कोखे सल्लेरी, मंगला२ को खुम्लीया, मालिका६ को दह, रघुगंगा१ को वादुक भूमेबराह सामुदायिक वनमा पोखरी निर्माण भएको डिभिजन वन अधिकृत मनोज रानाभाटले बताए। गत आर्थिक वर्ष २०७८७९ मा म्याग्दीका दश वटा सामुदायिक वनमा वन्यजन्तुले पानी पिउने पोखरी निर्माण भएको थियो। आगामी आर्थिक वर्ष २०८०८१ मा पनि दश वटा पोखरी बनाउन रु दश लाख विनियोजन भएको छ। दह सामुदायिक वन दुखुलेकका अध्यक्ष ओमकार रोकाले जंगलको बीचमा खाडल खनेर बनाएको पोखरीमा नजिकैको मुहानबाट पाइपमार्फत पानी लगेर संकलन गरिएको बताए। पोखरी निर्माणले जैविक विविधता संरक्षण, जलवायु अनुकूलन तथा मानव वन्यजन्तु द्वन्द्व व्यवस्थापनमा योगदान पुग्ने उनको भनाइ छ। बराहपाखो सामुदायिक वन उपभोक्ता समूहका अध्यक्ष बिष्णु गौतमले पोखरीले जंगलमा पानीको स्रोत संरक्षण र चिस्यान कायम गराउन सहयोग पुगेको बताए। जङ्गलमा निर्माण भएको पोखरीको पानीले डढेलो लागेमा त्यसलाई निभाउन पनि सहज हुने उनले बताए। पछिल्लो समय रतुवा, मृग, बाँदर, चितुवा लगायत वन्यजन्तु मानव वस्तीमा आएर क्षति पुर्याउन थालेका छन्। आहरा र पानीका लागि बस्ती नजिक आउने रतुवा, मृगलगायत वन्यजन्तु खोज्दै मानव बस्तीमा पुग्ने चितुवाले मानिस र घरपालुवा जनावरलाई आक्रमण गर्न थालेका बताइएको छ।"
प्रतिनिधि सभाको बैठक : सांसदले उठाइएका प्रश्नहरूको जवाफ दिँदै मन्त्री (लाइभ),"काठमाडौं : प्रतिनिधि सभाको बैठक सुरु भएको छ। आजको बैठकमा विनियोजन विधेयक अन्तर्गत मन्त्रालयगत छलफलका क्रममा उठाइएका प्रश्नहरूको जवाफ दिन बाँकी रहेका विभागीय मन्त्रीहरूले जवाफ दिनेछन्। सभामुख सचिवालयका अनुसार आज रक्षा, संघीय मामिला तथा सामान्य प्रशासन, संस्कृति, पर्यटन तथा नागरिक उड्डयन, स्वास्थ्य तथा जनसंख्या, परराष्ट्र, ऊर्जा, जलस्रोत तथा सिँचाइ, खानेपानी र श्रम, रोजगार तथा सामाजिक सुरक्षा मन्त्रालयको विनियोजन विधेयक २०८० अन्तर्गत विभिन्न शीर्षकहरूमा मन्त्रालयगत छलफलमा सांसदले उठाएका प्रश्नहरूको सम्बन्धित मन्त्रीले जवाफ दिने कार्यसूची रहेको छ। आइतबार गृह, वन तथा वातावरण मन्त्रालय, महिला, बालबालिका तथा ज्येष्ठ नागरिक मन्त्रालय, युवा तथा खेलकुद मन्त्रालय, शहरी विकास मन्त्रालय, उद्योग, वाणिज्य तथा आपूर्ति मन्त्रालय, भौतिक पूर्वाधार तथा यातायात मन्त्रालय, सञ्चार तथा सूचना प्रविधि मन्त्रीले विनियोजन विधेयक २०८० अन्तर्गत मन्त्रालयगत छलफलमा उठेका प्रश्नहरूको जवाफ दिएका थिए।"
काठमाडौंमा इनारमा डुबेर दुई जनाको मृत्यु,काठमाडौं : काठमाडौंको ओमबहालस्थित एक घरको इनारमा डुबेर दुई जनाको मृत्यु भएको छ। इनारबाट पानी तान्ने क्रममा मोटर खसेपछि निकाल्न जाँदा झापाका ३६ वर्षीय दीपेन लिम्बू र सिन्धुलीका २२ वर्षीय जितेश गुरुङको मृत्यु भएको काठमाडौं प्रहरी प्रवक्ता एवम् एसपी सीताराम रिजालले जानकारी दिए। उनीहरु घरमा पेन्टिङको काम गर्दै आएका मजदूर हुन्। पानी तान्ने क्रममा मोटर खसेपछि इनारमा पसेका लिम्बू निस्कन सकेका थिएनन्। उनलाई बचाउन जाँदा गुरुङ पनि डुबेका हुन्। उनका अनुसार दुवै जनाको शव इनारबाट निकालिएको र मुचुल्का गरेर पोस्टमार्टमका लागि त्रिवि शिक्षण अस्पतालमा पठाइएको छ।
कम हुँदै खानेपानी पाइपमा चुहावट,"काठमाडौँ : सात महिना काठमाडौँ उपत्यकामा पहिले मेलम्चीको पानी पुनः वितरण सुरु हुँदा अधिकांश स्थानमा पाइप चुहावटको समस्या देखिएकामा अहिले कम भएको छ। काठमाडौँ उपत्यका खानेपानी लिमिटेड (केयूकेएल) ले समस्या देखिएका ठाउँमा तत्काल मर्मत गर्दा अहिले त्यो समस्या कम भएको हो। धेरै ठाउँमा पाइप चुहावट हुँदा उपत्यकाका धेरै सडकमा खाल्डाखुल्डी भएको थियो। अहिले पाइपमा चुहावट कतैकतै आक्कलझुक्कल देखिए पनि अहिले धेरै समस्या नभएको लिमिटेडका प्रवक्ता प्रकाशकुमार राईले बताए। उनले भने, पुरानो पाइपमा अलिअलि चुहावटको समस्या आउने गर्छ। सरकारले पछिल्लो पटक गत मङ्सिर २३ गतेदेखि उपत्यकामा मेलम्चीको पानी पुनःवितरण सुरु गरेको थियो। सुरुका केही महिना उपत्यकाका धेरै स्थानमा खासगरी पुरानो बस्ती क्षेत्रमा बढी समस्या देखिएको थियो। अहिले पहिलेभन्दा धेरै नियन्त्रणमा आएको उनले बताए। पुरानो पाइप प्रणालीबाट खानेपानी वितरण भइरहेका ठाउँहरुमा समस्या आइरहेको प्रवक्ता राईले जानकारी दिए। उनले भने, चुहावट आएको जानकारी कुनै पनि माध्यमबाट आउनासाथ हामीले तत्काल चुहावट मर्मत गर्दै आएका छौँ। अहिले पनि धेरै ठाउँमा पुरानो खानेपानी वितरण प्रणालीबाट नै पानी पठाउने गरिएको लिमिटेडले जनाएको छ। अनामनगरलगायतका केही ठाउँमा नयाँ प्रणालीबाट पठाइएको भए पनि अधिकांश स्थानमा पुरानो प्रणालीबाट पठाउने गरिएको उनले बताए। उनले भने, नयाँ प्रणालीको परीक्षण भइरहेको र त्यो सकिएपछि मात्रै नयाँबाट पठाउन सकिनेछ। काठमाडौँ उपत्यकामा अहिले पनि आयोजना कार्यान्वयन निर्देशनालयले मेलम्चीको पानी वितरणका लागि पाइप बिछ्याउनेलगायतका संरचना निर्माण गरिरहेको छ। अहिले पनि चक्रपथ बाहिरका धेरै ठाउँ र कतिपय चक्रपथभित्र पनि पहिले छुटेका ठाउँहरुमा पाइप बिछ्याउने भइरहेको छ। यो आर्थिक वर्षमा धेरै पुरानो प्रणालीबाट नै वितरण हुने उनले बताए। निर्देशनालयले यसअघि बिछ्याइएका पाइप असारभित्रमा परीक्षण गरीसक्ने गरी काम गरिरहेको छ। एशियाली विकास बैंकको ऋण सहयोगमा चक्रपथभित्रका विभिन्न स्थानमा पाइप बिछ्याइएको थियो। त्यतिबेला छुटेका स्थानमा अहिले पुराना पाइप परीक्षण गर्नुका साथै नयाँ पाइप बिछ्याउने काम भइरहेको छ। चक्रपथभित्र बालुवाटार, धुम्बाराही, कलङ्की, स्वयम्भू क्षेत्रमा तथा चक्रपथ बाहिर कपन र मण्डिखाटार क्षेत्रमा पनि पाइप बिछ्याउने काम भइरहेको छ। पहिलो चरणमा एक हजार १० किमी पाइप बिछ्याइएको थियो। रासस"
ब्राउन सुगरसहित युवक पक्राउ,रौतहट : लागुऔषध ब्राउन सुगरसहित एकजना युवक पक्राउ परेका छन् । चन्द्रपुर नगरपालिका ४ मा प्रहरी टोलीले चेकजाँच गर्ने क्रममा ना ५८ प ४२४६ नम्बरको मोटरसाइकलसहित रौतहट चन्द्रपुर नगरपालिका वडा नं ४ का ३० वर्षीय विवेक गुरौलाई पक्राउ गरेको इलाका प्रहरी कार्यालय चन्द्रपुरले जनाएको छ। उनको शरीर खानतलासी गर्दा ब्राउन सुगर १ दसमलव ४६० ग्राम बरामद भएको प्रहरीले जनाएको छ । उनलाई आवश्यक कारवाहीका लागि जिल्ला अदालतबाट म्याद थप गरी आवश्यक अनुसन्धान भइरहेको डीएसपी उमाशंकर प्रसाद यादवले जानकारी दिएका छन् ।
मानसिक अवस्था कमजोर भएकी युवतीलाई बलात्कार गरेको आरोपमा एक किशोर पक्राउ,"विराटनगर : मानसिक अवस्था कमजोर भएकी र राम्ररी बोल्न पनि नसक्ने युवतीलाई बलात्कार गरेको आरोपमा प्रहरीले मोरङको बेलबारीबाट १ जना किशोरलाई पक्राउ गरेको छ । बेलबारी नगरपालिका१ का १७ वर्षीय किशोरलाई प्रहरीले आइतबार साँझ पक्राउ गरेको हो । मोरङ प्रहरीका प्रवक्ता डीएसपी रन्जनकुमार दाहालका अनुसार बेलबारी१ स्थित लोहोन्द्रा खोला बगरको खोल्सीमा लगेर बालकले ३० वर्षीया युवतीलाई बलात्कार गरेको प्रारम्भिक अनुसन्धानबाट खुलेको छ । पीडितका आफन्तले प्रहरीमा किटानी जाहेरी दिएपछि घटनामा संलग्न भनिएका किशोरलाई पक्राउ गरिएको जानकारी उनले दिए । पीडितको मानसिक सन्तुलन ठीक छैन, दाहालले भने, बोली पनि प्रष्ट आउँदैन । पक्राउ परेका किशोरलाई इलाका प्रहरी कार्यालय बेलबारीमा राखिएको छ । उनीविरुद्ध जबरजस्ती करणी मुद्दा चलाउन अदालतबाट सोमबार म्याद थप गरेर घटनाको बाँकी अनुसन्धान अघि बढाइने प्रहरीले जनाएको छ । प्रहरीका अनुसार पीडित र पीडक दुवै जनाको विराटनगरस्थित कोसी अस्पतालमा स्वास्थ्य परीक्षण गराइएको छ ।"
मोटरसाइकल चोरेर भाग्दै गरेका ३ जना पक्राउ,"विराटनगर : मोटरसाइकल चोरी गरेर भाग्दै गरेका ३ जनालाई प्रहरीले विराटनगरबाट पक्राउ गरेको छ । मोरङको ग्रामथान गाउँपालिका१ का कृष्ण राजवंशी, विराटनगर महानगरपालिका१ का ओमप्रकाश कामत र विराटनगर३ का आदर्श चौधरी पक्राउ परेका हुन् । मोरङ प्रहरीका प्रवक्ता डीएसपी रन्जनकुमार दाहालका अनुसार को ९ प ९३४६ नम्बरको मोटरसाइकल चोरेर भाग्दै गर्दा उनीहरुलाई पक्राउ गरिएको हो। विराटनगर१९ मा रहेको ड्रिम गार्डेनमा पार्किङ गरेर राखेको मोटरसाइकल शनिबार साँझ चोरी भएको थियो । पार्किङ गरेर राखेपछि मोटरसाइकलका धनी पौडी खेल्न गएका बेला उनीहरुले चोरी गरेको जानकारी दाहालले दिए । प्रहरीले घटनाका बारेमा साँझ ७ बजेतिर जानकारी पाएको थियो । अस्थायी प्रहरी चौकी घिनाघाटबाट खटिएको टोलीले चोरीको मोटरसाइकलसहित घटनामा संलग्न ३ जनालाई ड्रिम गार्डेननजिकबाटै पक्राउ गरेको हो । ३ जना मिलेर मोटरसाइकल चोरी गरेको पाइएको डीएसपी दाहालले बताए । उनका अनुसार पक्राउ परेकाविरुद्ध चोरी मुद्दा चलाउन आइतबार अदालतबाट म्याद लिएर घटनाको बाँकी अनुसन्धान अघि बढाइएको छ ।"
