शीर्षक,विवरण
बागमती प्रदेश सभाको हिउँदे अधिवेशन सुरु,"हेटौंडा : बागमती प्रदेश सभाको हिउँदे अधिवेशन बैठक आजबाट सुरु भएको छ। बैठकमा प्रथम वक्ताको रुपमा सम्बोधन गर्दै नेकपा एमाले बागमती प्रदेश संसदीय दलका नेता जगन्नाथ थपलियाले प्रदेश सरकारले जिम्मेवार भएर कार्यसम्पादन गर्नुपर्ने बताए। उनले बागमती प्रदेश सरकार राष्ट्रिय सरोकारसँग सम्बन्धित विषयहरूमा मौन हुनु नाजायज बताएको समेत आरोप लगाए। थपलियाले लामो समयदेखि दुग्ध उत्पादक कृषकहरूलाई प्रोत्साहन स्वरूप दिँदै आएको प्रतिलिटर ३ रुपैयाँ अनुदान रकमलाई पनि स्थगित गरी कृषकहरूलाई आत्मनिर्भर हुने कार्यमा उपेक्षा गरेको भन्दै कृषकको बृहत हितका लागि प्रदेश सरकारले तुरुन्तै कदम चाल्नुपर्ने माग गरे। त्यस्तै नेकपा माओवादी केन्द्र बागमती प्रदेश संसदीय दलका सचेतक रत्नप्रसाद ढकालले प्रदेशको १३ वटै जिल्लाका जनताहरुलाई आत्मविश्वास दिलाउने कार्यमा प्रदेश सरकारले रचनात्मक भूमिकाका साथै विकासको पूर्वाधारबाट जोड्न आवश्यक रहेको उल्लेख गर्दै विरोधको लागि विरोध गर्ने प्रतिपक्षको सोचलाई परिवर्तन गरी सरकारको समस्या, कानूनी अर्चनलगायत समस्यालाई निराकरण गर्नेतर्फ प्रतिपक्ष दलले पनि एकैसाथ सहयोग गर्नुपर्ने तर्फ जोड दिए। बैठकमा नेपाली कांग्रेस संसदीय दलका उपनेता तथा उद्योगमन्त्री रामकृष्ण चित्रकारले संसदलाई जनताको अपेक्षा पूरा गर्ने थलोको रुपमा हेरिनुपर्ने उल्लेख गर्दै आआफ्नो दलगत स्वार्थलाई त्यागेर संघीयता, गणतान्त्रिक व्यवस्थालाई दरिलो बनाउन सत्तापक्ष र प्रतिपक्षहरु मिलेर अघि बढ्नुपर्ने बताए। बैठकमा राप्रपा बागमती प्रदेश संसदीय दलका नेता उद्धव थापा, एकीकृत समाजवादी बागमती प्रदेशका नेता कृष्णप्रसाद शर्मा खनाल, नेपाल मजदुर किसान पार्टी बागमती प्रदेश संसदीय दलका नेता सुरेन्द्रराज गोरसाईँ, हाम्रो नेपाली पार्टी बागमती प्रदेश संसदीय दलका नेता शैलेन्द्र बज्राचार्यले संघीयतालाई दरिलो बनाउँदै जनतालाई विकासको पूर्वाधारप्रति जोड्दै बेरोजगार युवा समूहलाई आफ्नै स्रोतसाधन परिचालन गरी आर्थिक आत्मनिर्भर हुने वातावरण बनाउन चालु अधिवेशनले सशक्त भूमिका खेल्ने विश्वास व्यक्त गरे। आजको बैठकले २०७४ मा चितवन जिल्लाबाट नेपाली कांग्रेसको तर्फबाट प्रदेशसभा सदस्यमा निर्वाचित बलराम पौडेलको दुर्घटनामा परेर निधन भएकोप्रति श्रद्धाञ्जली अर्पण गर्दै शोक प्रस्ताव पारित गरेको छ। सभामुख भूवनकुमार पाठकले प्रदेश सभाको अर्को बैठक भोलि फागुन १६ गते बिहान साँढे ११ बजेका लागि आह्वान गरेका छन्। बागमती प्रदेश सभाको वर्षे अधिवेशन मन्त्रिपरिषद्को सिफारिसमा प्रदेश प्रमुख यादवचन्द्र शर्माले असोज २३ गते राति १२ बजेबाट अन्त्य गरेका थिए।"
ठूलो परिमाणमा लागुऔषधसहित युवक पक्राउ,"गोरखा : इलाका प्रहरी कार्यालयले आबुँखैरेनीले ठूलो परिमाणमा लागूऔषध ओसारपसार गरिरहेका एक युवालाई पक्राउ गरेको छ। मुग्लिनबाट आँबुखैरेनीतर्फ आउँदै गरेको ग २ ख २९६ नम्बरको बसमा चेकजाँच गर्ने क्रममा रुपन्देही जिल्ला समरीमाई गाउँपालिका वडा नम्बर २ घर भएका ३६ वर्षीय सलिम धुनियालाई आठसय ९४ थान लागुऔषधसहित पक्राउ गरिएको इलाका प्रहरी कार्यालय आँबुखैरेनी तनहूँले जनाएको छ। धुनियाको साथबाट प्रहरीले कालो झोलाभित्र लुकाएर ल्याएको फेनार्गन २९८ थान, बुप्रेनोर्फिन २९८ थान र डाइजेपाम २९८ थान गरी ८९४ थान लागुऔषध बरामद गरेको इलाका प्रहरी कार्यालय आँबुखैरेनी तनहुँका प्रहरी निरीक्षक शिव थापाले जानकारी दिए। धुनियालाई तनहूँ जिल्ला अदालतबाट ७ दिनको म्याद थप्ने अनुमति लिई थप अनुसन्धान भइरहेको प्रहरीले जनाएको छ।"
निर्वाचन आयोगलाई रेशम चौधरीको जवाफ मेरो मुद्दा नैतिक पतनभित्र पर्दैन,"काठमाडौं : नागरिक उन्मुक्ति पार्टीका अध्यक्ष रेशम चौधरीले निर्वाचन आयोगलाई पत्रको जवाफ बुझाएका छन्। आयोगले सोधेको पाँच प्रश्नको जवाफ अध्यक्ष चौधरीले मंगलबार निर्वाचन आयोगलाई बुझाएका हुन्। उनले आफूविरुद्धको मुद्दा नैतिक पतनभित्र नपर्ने उल्लेख गरेका छन्। कर्तव्य ज्यान फौजदारी अपराध भए पनि फौजदारी अपराध र नैतिक पतन देखिने फौजदारी अपराध पर्यायवाची नभएको उनले दाबी गरेका छन्। 'जहाँसम्म नैतिक पतन देखिने फौजदारी कसुरको सबाल छ, सो सम्बन्धमा नैतिक पतन हुनेगरी अभियोजनकर्ताले माग गरेको अवस्थामा अदालतले फैसला गर्दा नैतिक पतन हुनेनहुने भनी बोलिने र मुद्दाको प्रकृति, अवस्था, घटनाक्रम, सन्दर्भ र प्रतिवादीको कसुर गर्दाको अवस्थाको कार्य कारणबाट केही मुद्दामा सम्मानित सर्वोच्च अदालतबाट मुद्दा फैसला गर्दाको क्रममा व्याख्या भई नैतिक पतनका सम्बन्धमा बोलिएको सम्मको अवस्था हुँदा मेरो हकमा भएको कर्तव्य ज्यानसमेतको कसुर नैतिक पतन देखिने फौजदारी कसुरमा पर्दैन,' पत्रमा उनले भनेका छन्। अध्यक्ष चौधरीले आफ्नो मुद्दामा जिल्ला, उच्च र सर्वोच्च अदालतसमेतले नैतिक पतन भनि कुनै जिकीर नगरेको उल्लेख गरेका छन्। उनले नेपालको कुनै पनि कानुनले कर्तव्य ज्यानलाई नैतिक पतनभित्र नराखेकोले आफ्नो मुद्दा नैतिक पतनअन्तर्गत नपर्ने दाबी गरेका छन्। अहिले मेरो हकमा पनि आंशिक माफी नभइ पूरै माफी भएकाले म उपरको मुद्दाको अन्त्य हुन गएको छ। संविधान बमोजिम राष्ट्रपतिबाट माफी भएकोमा अपराध नभए सरह सबै आपराधिक दायित्व समाप्त हुनाले माफीको परिणाम स्वरुप माथि उल्लेखित दिलबहादुर लामाको बनाइएको कानुन बमोजिम मेरो मुद्दाको पनि अन्त्य भएको मान्नुपर्दछ रेशम चौधरी। उनले आफ्नो सदस्यता पनि राजनीतिक दलसम्बन्धी ऐनअन्तर्गत नै रहेको उल्लेख गरेका छन्। सम्बन्धित कानुनले सम्बोधन नगरेको विषयलाई दलको सदस्यताको अयोग्यताको आधार बनाउनु अनुचित हुने उनको भनाइ छ। 'मैले राजनीतिक दलसम्बन्धी ऐनको सो दफाको खण्ड (ख) को कुनै पनि कसुर नगरेको, ती कसुरमा कैद सजाय नपाएको अवस्था हुँदा म राजनीतिक दलको सदस्य बन्न कानुनतः योग्य छु। उक्त ऐनले मलाई राजनीतिक दलको सदस्य बन्न बन्देज लगाउँदैन,' उनले पत्रमा भनेका छन्। राष्ट्रपतिबाट आममाफी पाएको सन्दर्भमा अध्यक्ष चौधरीले दिलबहादुर लामाको नजीर उल्लेख गरेका छन्। उनले आममाफीबारे नेपालको संविधान र ऐन कानुनमा स्पष्ट व्याख्या नभएकाले सर्वोच्च अदालतको नजिरको सहारा लिएको उल्लेख गरेका छन्। 'त्यसतर्फ हेर्दा श्री ५ को सरकारविरुद्ध दिलबहादुर लामासमेत भएको भ्रष्टाचार मुद्दामा मुद्दा फिर्ता लिनेसम्बन्धी विवादमा पूर्ण इजलास (प्रधान न्यायाधीश विश्वनाथ उपाध्याय (राय), केशवप्रसाद उपाध्याय, गोविन्दबहादुर श्रेष्ठ, अरविन्दनाथ आचार्य र हरिप्रसाद शर्माको इजलासले मुद्दा फिर्ता लिने र माफी सम्बन्धमा विशुद्ध व्याख्या गरेको पाइन्छ,' उनले नेपाल कानुन पत्रिका २०५१ अंक ७ नि नं ४९४० पृ ५०४ समेत उल्लेख गर्दै भनेका छन्। दिलबहादुर लामा पनि पूरा माफी पाएरै नुवाकोटबाट संसदमा विजयी भई सहायक मन्त्रीसमेत बनेको उनले स्मरण गराएका छन्। 'अहिले मेरो हकमा पनि आंशिक माफी नभइ पूरै माफी भएकाले म उपरको मुद्दाको अन्त्य हुन गएको छ। संविधान बमोजिम राष्ट्रपतिबाट माफी भएकोमा अपराध नभए सरह सबै आपराधिक दायित्व समाप्त हुनाले माफीको परिणाम स्वरुप माथि उल्लेखित दिलबहादुर लामाको बनाइएको कानुन बमोजिम मेरो मुद्दाको पनि अन्त्य भएको मान्नुपर्दछ,' उनले भनेका छन्। त्यस्तै अध्यक्ष चौधरीले आममाफीविरुद्ध राष्ट्रपति कार्यालय, नेपाल सरकारको मन्त्रिपरिषद, गृह मन्त्रालय, केन्द्रीय कारागार विभाग र आफूलाई विपक्षी बनाई मुद्दा परेको र उक्त मुद्दा विचाराधीन अवस्थामा रहेको जानकारी गराएका छन्। उनले आममाफीअनुसार लगतकट्टा भए नभएको आयोगको प्रश्नमा भनेका छन्, 'सम्मानित सर्वोच्च अदालतबाट भएको अन्तिम फैसला बमोजिम कसैलाई लागेको कैद र जरिवाना रकमको अभिलेखीकरण गर्ने, असुल उपर गर्ने, असुल उपर भइसकेपछि कैद र जरिवानाको लगतकट्टा गर्ने, सो कट्टा गर्नुपर्नाको कारण खुलाउनेलगायतका जिम्मेवारी अदालतकै हुने र त्यसमा व्यक्ति विशेषको भूमिका नरहने भएकाले प्रक्रियागतरुपमा मलाई भएको सजायको लगत राष्ट्रपतिज्यूबाट मलाई भएको माफी बमोजिम सो निकायले लगतकट्टा गरी कानुन बमोजिमको अभिलेख राखेको, बनाएको हुन्छ। तर, लगतकट्टा नभई कारागारबाट रिहा हुने स्थिति रहँदैन भन्ने जानकारी पनि गराउन चाहन्छु।' गत पुस २६२८ सम्म कैलालीको टीकापुरमा भएको नागरिक उन्मुक्ति पार्टीको प्रथम महाधिवेशनबाट रेशम चौधरी अध्यक्ष निर्वाचित भएका थिए। त्यसविरुद्ध माघ ३ गते उनीविरुद्ध निर्वाचन आयोगमा दुइटा उजुरी परेको थियो। नागरिक उन्मुक्ति पार्टीले माघ २९ गते नयाँ केन्द्रीय कार्यसमितिको अद्यावधिकका लागि निर्वाचन आयोगमा निवेदन दिएका थिए। निवेदन परेपछि आयोगले फागुन ९ गते नागरिक उन्मुक्ति पार्टी र रेशम चौधरीलाई छुट्टाछुट्टै पत्र काटेको थियो।"
सोलेडाँडामा थपिँदै पर्यटन पूर्वाधार,"बागलुङ : बागलुङ र म्याग्दी जिल्लाको सिमाना रहेको सोलेडाँडामा तमानखोला गाउँपालिका र गण्डकी प्रदेश सरकारले पर्यटन पूर्वाधार निर्माण गर्न थालेका छन्। गाउँपालिकाले छ वर्षदेखि नै सहिदपार्क, शौचालय, खानेपानी व्यवस्थापन, पिकनिक स्पट लगायतका संरचना बनाउँदै आएको थियो। प्रदेश सरकारले यसवर्ष १० लाख विनियोजन गरेर पर्यटकका लागि सत्तल निर्माण गर्न थालेको छ। समुद्री सतहदेखि दुई हजार ६३० मिटरको उचाइमा अवस्थित सोलेडाँडा प्राकृतिक सौन्दर्य भरिपूर्ण छ। गाउँपालिकाले संरचना निर्माणसँग प्रचारप्रसारलाई जोड दिएपछि आन्तरिक पर्यटकसमेत बढ्न थालेका छन्। गण्डकी प्रदेश उद्योग, पर्यटन, वन तथा वातावरण मन्त्रलायले विनियोजन गरेको बजेट उद्योग तथा पर्यटन कार्यालय बागलुङमार्फत् कार्यान्वयमा आएको छ। १० लाखले सत्तल बनाउनका लागि उपभोक्ता समितिसँग सम्झौता भएर काम अगाडि बढेको उद्योग तथा पर्यटन कार्यालय बागलुङका नायब सुब्बा नारायण रिजालले जानकारी दिए। आगामी वैशाखसम्म सक्ने गरी काम भइरहेको उनको भनाइ छ। रिजालले सोलेडाँडामा पुग्ने पर्यटकलाई विश्रामका लागि सत्तल निर्माण गर्न थालिएको बताए। उनले भने, पालिकामै पुगेर पुस महिना महिनाको २५ गते सम्झौता गरेका थियौँ, अहिले धमाधम काम भइरहेको छ, निर्माण समितिले वैशाखमा सक्ने गरी काम गरेको छ, सत्तल मौलिकता बोकेको हुनेछ, स्थानीय काठ, ढुङ्गाको प्रयोग गरेर निर्माण हुने छ, जसले पानी, झरी पर्दा, हावाहुरी चल्दा बाहिरबाट घुम्न आएका पर्यटकलाई ओत लाग्नका लागि सहज हुने छ, अहिले सामान्य छाप्रा छन्, त्यहीँ पर्यटकले विश्राम गर्दै आएका रहेछन्। हिमशृङ्खला र सूर्योदयसूर्यास्त अवलोकनका लागि उपयुक्त मानिने सोलेडाँडा बाह्रै महिना पर्यटकको रोजाईमा पर्ने गरेको छ। वनभोज, रात्रि क्याम्प र पदयात्राका लागिसमेत मानिस सोलेडाँडा पुग्छन्। यहाँबाट देखिने हिमशृङखला र दर्जनौँ प्राकृतिक मनोरम दृश्यले धेरैलाई लोभ्याउने गर्छ। उच्च पहाडी क्षेत्रमा रहेको यसडाँडामा शान्त वातावरण, स्वच्छ हावापानीसँगै जीवजन्तुको चिरवीर आवाजले मन मस्तिष्कलाई आनन्दित बनाउँछ। गाउँपालिकाले अघिल्लो वर्ष सहिदपार्क निर्माण गरेर सालिक राखेको छ। नेपालका प्रथम सहिद लखन थापा, शुक्रराज शास्त्री, धर्मभक्त माथेमा, गङ्गालाल श्रेष्ठ र दशरथ चन्दसहित सशस्त्रद्वन्द्वका बेला तमानोलाका विभिन्न गाउँबाट ज्यान गुमाएका स्थानीयवासी दुर्गाबहादुर बुढा, प्रेम घर्तीमगर, ओमकार बुढा र गङ्गाबहादुर पुनको सालिक राखेको गाउँपालिकाका अध्यक्ष जोकलाल बुढामगरले बताए। यसवर्ष त्यस डाँडाको पर्यटन प्रवर्द्धन गर्न गाउँपालिकाले पनि पाँच लाख विनियोजन गरेको उनको भनाइ छ। उक्त रकमले सहिद पार्कभित्र पदमार्ग निर्माण गर्ने बताए। टायल लगाएर व्यवस्थित पदमार्ग निर्माण गरेपछि बाहिरबाट आउने पर्यटकले सहिदपार्कमा सहज रुपमा घुम्न सक्ने अध्यक्ष बुढामगरको भनाइ छ। गाउँपालिकाले हालसम्म करिब ३० लाख बढीको संरचना निर्माण गरेको उनले बताए। यो ठाउँ वर्षौँदेखि चर्चित छ, तर हामी निर्वाचित भएर आउँदासम्म पर्यटन संरचना निर्माण भएको थिएन, हामीले सुरुको वर्षदेखि निरन्तर काम गर्दै आएका छौँ, पूर्वधार निर्माण भएपछि पर्यटक पनि बढेको पाएका छौँ, पहिले खुल्ला डाँडो मात्रै थियो, अन्य संरचना केही थिएन अध्यक्ष बुढा मगरले भने, अहिले कम्तीमा पर्यटकले पिउने पानी, पाएका छन्, शौचालय, विश्राम गर्ने ठाउँ बनेको छ, सहिदको सम्मानमा पार्क निर्माण गरेर सालिक पनि राखेका छौँ, अन्य पूर्वाधार विस्तारै थप्दै जाने छौँ। रासस"
मुख्यमन्त्री कप राष्ट्रिय पुरुष भलिबल प्रतियोगिता सुरु,"खाँदबारी : सङ्खुवासभाको खाँदबारीमा मुख्यमन्त्री कप राष्ट्रिय भलिबल प्रतियोगिता सुरु भएको छ। मंगलबारबाट सुरु भएको प्रतियोगिताको पहिलो दिन तीन खेल भएका छन्। पहिलो दिनको खेलमा त्रिभुवन आर्मी क्लब, गण्डकी प्रदेश र नेपाल पुलिस विजयी भएका छन्। कोशी प्रदेश खेलकुद विकास बोर्ड कोशी प्रदेशको आयोजनामा सुरु भएको प्रतियोगितामा लिगकम नकआउटका नियममा खेल हुने छ। पहिलो खेलमा त्रिभुवन आर्मी क्लबले कर्णाली प्रदेशलाई सोझो सेटमा हराएको हो। आर्मीले २५११, २५१० र २५११ को सेट अंकमा जीत हासिल गरेको छ। गण्डकी र लुम्बिनी बीचको दोस्रो खेलमा ३१ को सेटमा गण्डकी विजयी भएको हो। गण्डकीले २५१७, २५२२, ३१३३ र २५१८ को सेट अंकमा लुम्बिनीलाई हराएको छ। त्यसैगरी तेस्रो खेलमा नेपाल पुलिस क्लबले ३१ को सेटमा कोशी प्रदेशलाई हराएको हो। पुलिसले कोशीलाई २५२२, २५२७, २५१५ र २५२१ को सेट अंकमा पराजित गर्यो। मंगलबार हुन नसकेको एपिएफसुदुरपश्चिम बीचको खेल लिगकम नकआउट चरणको अन्तिम दिन हुने आयोजकले जनाएको छ। बुधबार पहिलो खेल एपिएफ र लुम्बिनी प्रदेशबीच खेल हुने छ। दोस्रो खेल त्रिभुवन आर्मीकोशी प्रदेश, तेस्रो खेल नेपाल पुलिसकर्णाली प्रदेश र चौथो खेल गण्डकी प्रदेशसुदुरपश्चिम प्रदेशबीच खेल हुने आयोजकले जनाएको छ। बिहीबार कोशीकर्णाली, लुम्बिनीसुदुरपश्चिम, नेपाल पुलिसत्रिभुवन आर्मी र एपिएफगण्डकीबीच खेल हुनेछ। प्रथम पुरस्कार नगद ३ लाख, द्वितीय पुरस्कार १ लाख ५० हजार, तृतीय पुरस्कार ५० हजार र चौथो पुरस्कार ३० हजार रुपैयाँका साथमा ट्रफी, मेडल, प्रमाणपत्र रहेको छ। त्यसैगरी सर्वोत्कृष्ट पुरस्कार नगद २५ हजार र उत्कृष्ट ५ विधाले ५० हजार रुपैयाँ प्राप्त गर्ने छन्। जिल्ला भलिबल संघ सङ्खुवासभाले प्रतियोगिताको संयोजन गरेको हो। सदरमुकाम खाँदबारीमा खाँदबारी रंगशालामा सञ्चालन भइरहेका प्रतियोगिता शनिबार सम्पन्न हुने छ।"
एक गाग्री पानी ल्याउन डेढ घण्टा,"इलाम : माङसेबुङ गाउँपालिका६ रक्से बजारकी वसन्ता राईको बिहान पानी बोक्दैमा बित्छ। रक्से बजारमा रहेको उनको सानो होटल सञ्चालनका लागि पानीका लागि उनलाई हरेक बिहान डेढ घण्टाभन्दा बढी समय उकालो ओरालो गर्नुपर्छ। उनी मात्रै होइन यहाँका अधिकांशको बिहानी पानी जोहोमै बित्ने गरेको छ। बजारमा पानीको ठूलो समस्या छ। बजारभन्दा करिब एक किलोमिटर तल धाराखामबाट गाग्रीमा बोकेर जीविका चलाउनुपरेको छ, उनले भने बिहान ३ बजेदेखि नै लाइन लागेर पानी थाप्नुपर्छ, पानी सानो भएकाले गाग्री भरिन समय लाग्छ। लाइन लाग्नुपर्दा कहिलेकाहीँ डेढ घण्टासम्म खर्चनुपर्छ। सोही ठाउँकी कमलकुमारी राईको पीडा पनि उस्तै छ। उनले खानेपानीको व्यवस्थापन चिन्ताको विषय भएको बताए। चिसोपानी पञ्चमीबाट अस्थायी रुपमा पाइपमार्फत ल्याएको पानी निकै कम भएकाले एक गाग्री पनि भर्न नपाइने उनको भनाइ छ। त्यसैले पानीको जोहो गर्न धाराखाममै जानु परेको उनले सुनाए। चिसोपानीबाट ल्याइएको पानी त बिहान एक घण्टा मात्र आउँछ। कहिलेकाँही त एक गाग्री भर्नै नपाइ बन्द हुन्छ, उनले भने, त्यसैले धाराखाममा भर पर्नुको विकल्प छैन। कहिलेकाहीँ त ट्याङ्करबाट पानी किनेर समेत प्रयोग गर्नुपरेको छ। रक्से बजारमा पानीको समस्याकै कारण विकासले गति लिन नसकेको स्थानीयको बझाइ छ। पानी अभावका कारण विकास निर्माणमा पछि परेको स्थानीयवासी सुनिता राईले बताउँछन्। विकासको काम गर्न वा कुनै पनि संरचना बनाउनका लागि पानीकै आवश्यकता पर्दो रहेछ। यहाँ खानेपानी नै छैन, अन्य प्रयोजनका लागि त पानी झन् टाढाको कुरा भयो, उनले भने, खानेपानीको व्यवस्थापन गर्न जनप्रतिनिधिसँग पटकपटक माग राखेका छौं, आश्वासन पनि नपाएको होइन तर भएन, यसपटक पम्पिङ सिस्टमबाट खानेपानी आउने आश्वासन पाएका छौं। रक्से बजारकी बसन्ता, कमलकुमारी र सुनिता मात्र होइन, यहाँका करिब ५० घरपरिवारले वर्षौंदेखि खानेपानीको लागि घन्टौंसम्म उकालो ओरालो गर्नुपर्ने बाध्यता झेल्दै आएकी छन्। खानका लागि मात्र होइन, शौचालय जान, नुहाइधुवाइ गर्न, लुगाकपडा धुन तथा वस्तुभाउलाई खुवाउन झनै समस्या भोग्नुपरेको कमलकुमारी बताउँछन्। सरकारसँग चाँडो खानेपानीको दिगो व्यवस्थापन गरिदिन उनको माग छ। बोकेर ल्याएको पानीले खान नै नपुग्ने अवस्थामा शौचालयमा प्रयोगलगायत अन्य प्रयोजनमा प्रयोग गर्न झनै समस्या हुने गरेको उनीहरुको भनाइ छ। त्यस ठाउँमा खानेपानी आयोजना सञ्चालन नभएको भने होइन। तर दिगो मुहान नभएका कारण समस्या झेल्नुपरेको स्थानीयवासी किरणकुमार राई बताउँछन्। आर्थिक वर्ष २०६७६८ मा मावाखोलाको शिर खालेधाराबाट अस्थायी खानेपानीको व्यवस्थापन गरेका थियौं, त्यो पनि ६ महिना आउँछ त्यसपछि मुहान सुक्छ । असारमा मूल फुटेपछि मात्र आउँछ, उनले भने, अहिले त्यो पानी मुहान सुकेर बन्द भइसकेको छ, घण्टौँसम्म पर्खेर डोकोबाट पानी ओसार्नुको विकल्प छैन। रासस खानेपानीको माग गर्दै सरकारी निकाय, विकासे संस्थालाई गुहार्दासमेत आफूहरूको समस्या ज्यूँकात्यूँ रहेको स्थानीयको भनाइ छ। नजिकै खानेपानीको स्रोत नभएपछि सरकारी निकाय र विकासे संस्था समेत पन्छिएर जाने गरेको उनीहरूको गुनासो छ। समुद्री सतहदेखि करिब दुई हजार मिटर उचाइमा अवस्थित रक्से बजारमा नजिकै पानीको स्रोत नभएको र सरकारी निकायले समेत खानेपानी आयोजना निर्माणमा गम्भीर चासो नदेखाएका कारण लामो समयदेखि पानीको समस्या भोग्दै आउनुपरेको राई बताउँछन्। खानेपानीको अभावकै कारण स्थानीय माङमालुङ आधारभूत विद्यालयका शिक्षकविद्यार्थी समेत समस्यामा परेका छन्। पानीको अभावका कारण रक्से बजार सरसफाइमा समेत बाधा पुग्ने गरेको छ। माङसेबुङ गाउँपालिका अध्यक्ष हेमन्त राईले आगामी वर्षसम्म रक्सेबजारबासीको खानेपानीकै समस्या समाधान हुने दाबी गरे। सङ्घीय सरकारको विशेष अनुदानबाट दुई करोड रुपैयाँको लागतमा मिक्लाजुङ खानेपानी आयोजना अन्तर्गत् गढेरे खोलालाबाट एक सय ७१ घरधुरीका लागि पम्पिङ सिस्टमबाट बृहत खानेपानी आयोजना सञ्चालन हुने तयारी भइरहेको बताए।"
क्यानको सेन्ट्रल कन्ट्रयाक्ट मा मधेसका ९ खेलाडी,"सिमरा : नेपाल क्रिकेट संघ (क्यान) ले सन् २०२४ का लागि सार्वजनिक गरेको सेन्ट्रल कन्ट्रयाक्ट को सूचीमा मधेस प्रदेशका ९ खेलाडी परेका छन्। मासिक सेवा सुविधा दिनेगरी क्यानले पाँच तहको ग्रेड विभाजन गर्दै पुरुषतर्फ ३० र महिलातर्फ १९ खेलाडीलाई वर्गीकरण गरेको हो। क्यानले गरेको वर्गीकरणमा मधेस प्रदेशबाट सात पुरुष र दुई महिला खेलाडी परेका छन्। क्यानको वर्गीकरणमा पर्नेमा दुई वर्षपछि राष्ट्रिय टिममा फर्किएका बाराका अनिल साह र पवन सर्राफसमेत छन्। वर्गीकरण अनुसार पर्साबाट तीन, बाराबाट दुई, सर्लाही, महोत्तरी, सिरहा, सप्तरीबाट एकएक जना खेलाडी छन्। क्यानको ग्रेड ए को सूचीमा पर्साका आशिफ शेख छन्। उनले मासिक एक लाख तलब सुविधा पाउने भएका छन्। त्यसैगरी ग्रेड बीमा पर्साका आरिफ शेख र सर्लाहीका गुलशन झा रहेका छन्। उनीहरुले ७० हजार तलब पाउनेछन् । ग्रेड डी मा बाराका अनिल साह, पवन सर्राफ र सप्तरीका विवेक यादव छन् । उनिहरुले मासिक ३५ हजार पाउने भएका छन्। क्यानले ईमर्जिङ क्याटोगोरीमा मधेस प्रदेशबाट सिरहाका रुपेश सिंहलाई राखेको छ। सिंहले २५ हजार मासिक तलब लिनेछन्। यता महिलातर्फ महोत्तरीकी पूजा महतो र पर्साकी साना प्रविण क्यानको सूचिमा परेका छन्। ग्रेड सी मा रहेकी महतोले ३० हजार पाउनेछिन् भने प्रविणले २० हजार मासिक प्राप्त गर्नेछिन्। यसअघि ग्रेड ए, बी र सी तीन तहमा वर्गिकरण गर्दै आएको क्यानले यस पटक ग्रेड डी र ईमर्जिङ क्याटोगोरी थप गरेको हो। क्यानको फाल्गुन १२ र १४ गते बसेको केन्द्रीय समितिको बैठकले उक्त निर्णय गरेको सचिव पारस खड्काले जानकारी दिएका छन्।"
राजकीय सम्मानका साथ भजन शिरोमणिको अन्त्येष्टि,"काठमाडौं : वरिष्ठ गायक तथा संगीतकार भक्तराज आचार्यको राजकीय सम्मानका साथ अन्तिम संस्कार गरिएको छ। पशुपतिस्थित आर्यघाटमा मंगलबार अपरान्ह आचार्यका छोराद्वय सत्यराज र स्वरूपराज आचार्यले उनको पार्थिव शरीरमा दागबत्ती दिएका थिए। आचार्यको सम्मानमा नेपाली सेनाको एक टुकुडीले सलामी अर्पण गरेको थियो। भजन शिरोमणिको उपाधि पाएका आचार्यलाई अन्तिम श्रद्धाञ्जली अपर्ण गर्न गायक,संगीतकार तथा शुभचिन्तकहरू आर्यघाट पुगेका थिए। अन्तिम दाहासंस्कार अघि आचार्यको पार्थिव शरीरमा प्रधानन्त्री पुष्पकमल दाहाल 'प्रचण्ड' ले राष्ट्रिय झण्डा ओढाएर अन्तिम बिदाइ गरेका थिए। आचार्यलाई श्रद्धाञ्जली दिन गृहमन्त्री नारायणकाजी श्रेष्ठ,पर्यटनमन्त्री सुदन किराती,पूर्वप्रधानमन्त्री एवं नेकपा एमाले अध्यक्ष केपी शर्मा ओली,विभिन्न दलका नेता,शुभचिन्तक,गीतसङ्गीत क्षेत्रका व्यक्तित्व तथा कलाकार,सर्वसाधारण नक्सालस्थित नेपाल संगीत तथा नाट्य प्रज्ञा प्रतिष्ठान पुगेका थिए। अन्तिम श्रद्धाञ्जलीका लागि आचार्यको पार्थिव शरीर बिहान ११ बजेदेखि प्रज्ञा प्रतिष्ठानमा राखिएको थियो। त्यहाँ संगीतकर्मीहरूले आचार्यका कालजयी गीतहरू 'जहाँ छन् बुद्धका आँखा,'हजार सपनाहरूको माया' गाएर अन्तिम श्रद्धाञ्जली दिएका थिए। आचार्यको सोमबार ८१ वर्षको उमेरमा ललितपुरको मेडिसिटी अस्पतालमा निधन भएको हो । आचार्यले मुटु जलिरहेछ,जहाँ छन् बुद्धका आँखा,हजार सपनाहरूको,लगायत करिब चार सय गीतमा आवाज तथा संगीत दिएका छन् ।"
'अनर एक्स८बी' को प्रिबुकिङ खुला,"काठमाडौं : 'अनर एक्स८बी' को प्रिबुकिङ खुला भएको छ। नेपालका लागि अनरको आधिकारिक वितरक सेलट्रोन नेपालले अनर एक्स८बी को प्रिबुकिङ २६ फेब्रुअरीबाट सुरु भएको घोषणा गरेको हो। यसको अवधि फेब्रुअरी २८ मा समाप्त हुनेछ। इन्नोवेशनका लागि परिचित अनरले फेब्रुअरी २६ देखि बार्सिलोनामा आयोजित  मा आफ्नो नयाँ   लन्च गरेको हो। अनर एक्स८बीमा (१६५१२) जिबी भेरियन्ट रहेको छ जहाँ १६ जिबीमा ८ जिबी आन्तरिक र ८ जिबी होनोर र्याम टर्बो समावेश छ। यसमा १०८ एम पी मेन क्यामेरा, वाइड र डेप्थ क्यामेरा र २ एम पी म्याक्रो समावेश छ। सेलट्रोन नेपालले १६५१२ जिबी भेरियन्ट रहेको अनर एक्स८बीको मूल्य २९ हजार ९९९ रूपैयाँ तोकेको छ। प्रिबुकिङ गर्ने ग्राहकहरूले ५ हजार ४९० मूल्य रहेको अनर च्वाइस इयरबड्स एक्स५इ लाई दुई हजार रुपैयाँमा प्राप्त गर्न सक्नेछन्। मोबाइल वर्ल्ड कांग्रेस अर्थात् एमडब्लुसी, टेक्नोलोजी र इन्नोवेशन लागि सबैभन्दा ठूलो इभेन्टहरु मध्ये एक हो र अनरले उक्त कार्यक्रम मा   ,   , र    लन्च गर्दैछ। जहाँ अनरले एमडब्लुसीमा आफ्नो नयाँ टेक्नोलोजी लन्च गरेर स्मार्ट्फोन जगतमा एक कदम अगाडि बढिरहेको छ। त्यहाँ अनर नेपालले पनि अनर ग्लोबलको कदमलाई पछ्याइरहेको छ। अनब्रेकेबल स्मार्टफोन अनर एक्स९बीको भव्य लन्चपछि अब अनर नेपालले अनर एक्स८बी नेपाली बजारमा भित्र्याउँदै एक्स सिरिजलाई विस्तार गरेको छ। विशाल ५१२ जी बि स्टोरेज भएको अनर एक्स८बीलाई कम्पनीले ""कम्प्युटर लेभल स्टोरेज"" ट्यागलाइन दिएको छ।"
बागमती प्रदेशका १५ लाख ९४ हजार भेडाबाख्रालाई पीपीआर खोप लगाइने,"मकवानपुर : बागमती प्रदेश सरकारले प्रदेश भित्रका १५ लाख ९४ हजार भेडा बाख्रालाई पीपीआर खोप लगाउने भएको छ। यही फागुन १६ गतेदेखि २२ गतेसम्म सप्ताहव्यापी खोप अभियान सञ्चालन गरी भेडा बाख्रालाई पीपीआर रोगका विरुद्ध खोप लगाउन लागिएको कृषि तथा पशुपन्छी विकास मन्त्रालयका सचिव राजेन्द्र कोइरालाले जानकारी दिए। मन्त्रालयका अनुसार बागमती प्रदेशमा २६ लाख ७७ हजार २२५ बाख्रा र ५१ हजार ४२० भेडा गरी २७ लाख २८ हजार ६४५ भेडाबाख्रा छन्। जसमध्ये सप्ताहव्यापी कार्यक्रम अन्तर्गत १५ लाख ९४ हजार भेडाबाख्रालाई पीपीआर खोप लगाउन लागिएको हो। गत वर्ष मन्त्रालयले यही अभियान अन्तर्गत ९ लाख ७९ हजार १८७ भेडाबाख्रालाई पीपीआर खोप लगाउन सफल भएको थियो। पीपीआर भेडा बाख्रामा विषाणुबाट लाग्ने घातक संक्रामक रोग हो। यसलाई भेडा बाख्राको हैजा पनि भनिन्छ, सचिव कोइरालाले भने, हाम्रो देशमा पीपीआर रोगका कारण वर्षेनी ठूलो संख्यामा भेडा बाख्रा मरेर कृषकहरूले ठुलो आर्थिक क्षति व्यहोर्दै आएका छन्। यस्तो अवस्था आउन नदिनका लागि मन्त्रालयले खोप अभियान सञ्चालनमा ल्याइएको हो। मन्त्रालयले खोप अभियान सञ्चालन गर्नका लागि खोप केन्द्रबारे सम्बन्धित वडा कार्यालय तथा पशुसेवा कार्यालयमा जानकारी गराइसकिएको जनाएको छ। २० वटा भन्दा बढी भेडाबाख्रा पालेका कृषकको फार्ममा नै खोप लगाउने प्रबन्ध मिलाइएको छ।"
वार्तापछि संघर्ष समितिका अध्यक्ष भन्छन् हाम्रो मागमा सरकार सकारात्मक देखिएन,"काठमाडौं : न्याय मार्च गर्दै काठमाडौं आएका मिटरव्याज पीडितले ६ बुँदे मागका बारेमा सरकारलाई जानकारी गराएका छन्। मंगलबार गृहमन्त्रालयमा भएको वार्ताका क्रममा मिटरब्याज तथा ठगीविरुद्ध किसान मजुदर संघर्ष समितिले आफ्ना मागका बारेमा सरकारी वार्ता टोलीलाई जानकारी गराएको हो। आफूहरूको मागका बारेमा जानकारी गराए पनि सरकार सकारात्मक नदेखिएको मिटरब्याज तथा ठगीविरोधी किसान संघर्ष समिति नेपालका अध्यक्ष अवधेश कुशवाहले जानकारी दिए। उनले सामूहिक ऋण मिनाहा गर्नुपर्ने, आम गरिब किसानलाई निशुल्क ऋण प्रदान गर्नुपर्ने, जुनसुकै तहमा हस्तान्तरण भएको सम्पत्ति फिर्ता हुनुपर्ने, अधिकारसम्पन्न न्यायिक आयोग गठन हुनुपर्नेलगायत माग गरेको बताए। उनले अब सरकारसँग वार्ताका साथै आन्दोलन पनि निरन्तर चल्ने जानकारी दिए। गृह मन्त्रालयले मिटरब्याज तथा ठगीविरुद्ध किसान मजुदर संघर्ष समितिलाई पत्र लेखेर वार्तामा बोलाएको थियो।"
ग्राहकको डिजिटल यात्रा सरल पार्दै एनसेल एप,"काठमाडौं : एनसेलले आफ्नो एनसेल एप अझै परिस्कृत गरि थप ग्राहकमैत्री बनाएको छ। यससँगै ग्राहकले अब विविध जानकारीहरुमा सजिलै पहुँच पाउने भएका छन्। एनसेलले हालैमात्र आफ्नो यो सेल्फ केयर एफको नयाँ भर्सन सञ्चालनमा ल्याएको छ। ग्राहक अनुभव अभिवृद्धि गर्ने र ग्राहकहरूको डिजिटल यात्रा सहज बनाउन सहयोग पुर्याउने कम्पनीको प्रतिवद्धता बमोजिम नेपाली बजारमा नै उपलब्ध स्थानिय सूचना प्रविधि प्रतिभाहरूमार्फत् एपलाई अपडेट गरिएको हो। ग्राहकहरूले सहजै गुगल प्ले स्टोर र एप स्टोरबाट एनसेल एप डाउनलोड वा अपडेट गर्न सक्छन्। मुख्य मेनुमा सहजै पुग्न सकिने लगायतका विषेशताका कारणहरूले गर्दा यो भर्सन प्रयोग गर्न सजिलो छ। ग्राहकहरूले एपको प्रयोगगर्दा व्यक्तिगतरूपमा सेवा प्रदान गरिएको अनुभव लिन सक्छन्। यसमा थुप्रै नयाँ निःशुल्क र सशुल्क गेमहरुको पनि अनलाइन तथा अफलाइन मजा लिन सकिन्छ। ग्राहकलाई उत्कृष्ट अनुभव प्रदान गर्न एपको होम पेजलाई परिमार्जन गरिएको छ र प्रयोगकर्ताले आफ्नो इच्छाअनुसार आफ्नो प्रोफाइल बनाएर आफ्नो अकाउन्ट व्यवस्थापन गर्न सक्छन्। यस भर्सनमा, प्रयोगकर्ताहरूले सजिलैसँग आफ्नो सेवाहरुको प्रयोग कति भएको, लिइएका प्याकहरू, सक्रिय प्याकहरूको अवस्था हेर्न सक्छन् र आफूलाई मनपर्ने प्याकहरुलाई सजिलै आफ्नो पहुँचमा राख्न सक्छन्। मुख्य मेनुमा पाइने द्रुत पहुँचले ग्राहकहरूलाई प्रायः प्रयोग गरिरहने सुविधाहरूमा सहजरूपमा नेभिगेट गर्न सजिलो बनाउँदछ। त्यसैगरी यस एपमा थप सुधार गरिएको ग्राहक सेवाले ग्राहकका जिज्ञासाहरु तदारुकताकासाथ सम्बोधन गरिएका तथा आवश्यक सहयोग प्रदान गरिएको सुनिश्चित गर्दछ। छोटा वा लामो अवधिका लागि रोमिङसहित विदेश भ्रमणमा रहेका ग्राहकहरूका लागि पनि यो एप एकदमै सहयोगी रहेको छ। किनकि एपको माध्यमबाट प्रयोगकर्ताले सजिलै रिचार्ज गर्ने र प्याकहरु किन्ने कार्यहरु गर्दै विदेश भ्रमणका बेला पनि सहज रुपमा सम्पर्कमा रहिरहन सक्छन्। स्थानीय सूचना प्रविधिका प्रतिभा र एप डेभलपमेन्ट क्षमताको प्रयोग गरेर यो एप अपडेट गरिएकाले यसले ठूलो अर्थ राखेको एनसेलको विश्वास छ। यो स्थानीय नेपाली आईटी प्रतिभाको प्रमाण हो। यो एपले डिजिटल नेपाल भिजनका आकांक्षाहरू हासिल गर्न पनि योगदान पुर्याउँछ। एनसेल सधैं ग्राहकको अनुभव अभिवृद्धि गर्न र उनीहरूको डिजिटल यात्रालाई सहज बनाउन प्रतिवद्ध रहेको छ। खल्तीसँगको साझेदारीमा दैनिक क्विज बाहेक एनसेलले समान विचार भएका साझेदार र अग्रणी बैंकहरूसँगको सहकार्यमा एनसेल एपमा थप सुविधाहरू थप्ने काम गरिरहेको छ। त्यसैगरी पीआरबीटी सदस्यतालाई सहज बनाइँदैछ र ग्राहकलाई सूचनामा सहज पहुँच प्रदान गर्न एपमा नयाँ तथा लोकप्रिय सामग्री उपलब्ध गराउँन आवश्यक कामहरु भइरहेको छ। सजिलै भ्वाइस र डाटा प्याकहरु लिन सकिने, अनलाइन रिचार्ज, मासिक बिल, रिसोर्स ट्र्याकिङ, सेवा सक्रिय वा निष्क्रिय गर्ने, रोमिङ सेवा सुचारु गर्नेलगायत अन्य थुप्रै एपका विद्यमान सेवा, सुविधाहरु हुन्। केही ट्याप गरेको भरमा नै ग्राहकहरूले हालै संचालनमा ल्याइएको कर सहित रु १५० मा मूल्य सुरु हुने डबल मजा प्याकजस्ता सेवाहरू सजिलै सुचारु गर्न सक्छन्।"
मिटरव्याज पीडितलाई सरकारका प्रवक्ताले भनिन् काठमाडौंमा दुःख पाउनुभन्दा सम्बन्धित ठाउँमा गएर समाधान खोज्नुस्,"काठमाडौं : आगामी फागुन १६ र १७ गते नेपाल र भारतबीच पराराष्ट्रसचिवस्तरीय छलफल हुने भएको छ। मन्त्रिपरिष्का निर्णय सार्वजनिक गर्न मंगलबार सिंहदरबारमा आयोजित पत्रकार सम्मेलनमा सरकारका प्रवक्ता रेखा शर्मा फागुन १६ र १७ गते भारतीय विदेशसचिवसँग हुने द्विपक्षीय भेटघाट एवं छलफल तथा भारतको पुनेमा आयोजना हुने आर्थिक संवादसम्बन्धी कार्यक्रमका उद्घाटन सत्रमा सहभागी हुन परराष्ट्र मन्त्रालयका सचिव नेतृत्वको प्रतिनिधिमण्डललाई स्वीकृति प्रदान गर्ने निर्णय भएको जानकारी दिइन्। मन्त्रिपरिषदले चैत १ देपख ९ गतेसम्म अमेरिकामा हुने विश्व बैंक र नेपालबीचका नया खाका, नेपालमा हुन लागेको आइडिएसम्बन्धी दोस्रो बैठकको तयारी तथा माथिल्लो अरुण जलविधुतसम्बन्धी बैठकमा अर्थमन्त्री र अर्थसचिवसहितको प्रतिनिधिमण्डललाई सहभागी हुन स्वीकृति दिने निर्णय गरेको छ। बैठकले दुबईमा फागुनन १९ गते हुने रोजगार मेलामा सहभागी हुन श्रममन्त्री नेतृत्वको प्रतिनिधिमण्डललाई स्वीकृति दिने निर्णय गरेको छ भने पर्यटन बोर्डको कार्यकारी समितिमा रहने रिक्त सदस्य मनोनयनका लागि सरकारसमक्ष सिफारिस मनोनयन गर्न समिति गठन गर्ने निर्णय भएको प्रवक्ता शर्माले बताइन्। उनले मेडिकल काउन्सिलको रजिष्ट्रार पदमा डा सतिश कुमार देवलाई नियुक्त गर्ने निर्णय भएको जानकारी दिइन्। प्रवक्ता शर्माले मिटरब्याज पीडितहरूको सम्बन्धमा सरकार गम्भीर रहेको भन्दै जिल्ला प्रशासनमार्फत समस्याको समाधान हुने बताए। उनले काठमाडौं आएर दुःख पाउनुभन्दा सम्बन्धित ठाउँमा गएर समाधान खोज्न सुझाव दिए। शक्तिशाली आयोग बनाएर मिटरब्याज समस्या सम्बोधन गर्ने प्रयास पूर्णरूपमा सफल नभए पनि बाँकी समस्या सरकारको पहलमा नै समाधान गर्ने उनको भनाइ छ।"
विराटनगरमा अन्तरविद्यालय महिला क्रिकेट प्रतियोगिता हुँदै,"विराटनगर : कोशी प्रदेशको राजधानी विराटनगरमा दोस्रो संस्करणको विराटनगर हब अन्तरविद्यालय महिला क्रिकेट प्रतियोगिता हुने भएको छ। नेपाल क्रिकेट फाउण्डेशन र क्रिकेट विथआउट बाउण्ड्रीको संयुक्त आयोजनामा फागुन १७ गते बिहीबारदेखि प्रतियोगिता हुने भएको हो। विराटनगर महानगरपालिका६ स्थित ज्वाला क्रिकेट मैदानमा हुने प्रतियोगिता २० गतेसम्म चल्ने छ। प्रतियोगिताको तयारी अन्तिम चरणमा पुगेको छ। आयोजकले मंगलबार विराटनगरमा पत्रकार सम्मेलनको आयोजना गरेर महिला क्रिकेट खेलाडी उत्पादन गर्ने लक्ष्यसहित प्रतियोगिता गर्न लागिएको जानकारी दिएको हो। विराटनगरका ६ वटा सामुदायिक विद्यालयको सहभागिता रहने प्रतियोगिता १६ ओभरको हुने क्रिकेट फाउण्डेशनका अध्यक्ष अभिषेक श्रेष्ठले जानकारी दिए। उनका अनुसार कक्षा १० सम्मका विद्यार्थीले सहभागी हुन पाउने प्रतियोगितामा विराटनगरको आदर्श, बालिका, महेन्द्र, सरस्वती, सत्यनारायण र मिल्स माध्यमिक विद्यालयका महिला खेलाडीले भाग लिने छन्। प्रतियोगिताअन्तर्गत दैनिक ६ वटा खेलहरू सञ्चालन हुने छन्। सबै टिमबीच प्रतिस्पर्धा हुने छ, श्रेष्ठ भन्छन्, लिगका आधारमा प्रतियोगिता गरिने छ। लिग चरणमा प्रतियोगिता हुने र अंकका आधारमा शीर्ष दुईवटा टोलीबीच फाइनल प्रतिस्पर्धा हुने जानकारी उनले दिए। एउटा टिमले ५ वटासम्म खेल खेल्न पाउने छ। प्रतियोगितामा उत्कृष्ट हुने खेलाडीहरूलाई छात्रवृत्ति प्रदान गरिने उनको भनाइ छ। प्रतियोगिताका उत्कृष्ट बलर, प्लेयर अफ दी सिरिज, उत्कृष्ट विकेट किपर, उदीयमान खेलाडी र उत्कृष्ट ब्याटरले छात्रवृत्ति पाउने छन्। प्रतियोगिताबाट छनोट भएका १४ जना उत्कृष्ट खेलाडीले सप्तरीको राजविराजमा आगामी चैतमा हुने टी२० क्रिकेट प्रतियोगितामा खेल्न पाउने जानकारी श्रेष्ठले दिए। मोरङ जिल्ला क्रिकेट संघसँगको समन्वयमा गत वर्ष पनि प्रतियोगिता आयोजना गरिएको थियो।"
माझी समुदायले मनाए लदी पर्व,"धनकुटा : सीमान्तकृत माझी समुदायले सामूहिक रुपमा कोशी पूजा गरेर लदी पर्व मनाएका छन्। माझी समुदायले हरेक वर्ष फागुनको तेस्रो मंगलबार विशेष पर्वका रुपमा लदी पर्व मनाउने चलन छ। धनकुटाका तमोरगढको बस्तीमा रहेका माझी समुदायले पनि लदी पर्व धुमधामका साथ मनाएका छन्। तमोर गढको बस्ती भैसेटार, फलामेटार, सदमटार र कुसेटार क्षेत्रमा बसोवास गर्ने माझी समुदायको सयभन्दा बढी घरपरिवारले सामूहिक रुपमा तमोर नदीमा पूजाआजा गरि लदी पर्व मनाए। नदीमा माछा मार्दा र डुंगा तार्दा मानवीय क्षति नहोस् भन्ने कामनासहित बर्सेनि माझी समुदायले लदी पर्वको दिन कोशीमा विशेष पूजाआजा गर्दै आएको माझी समुदायका ज्येष्ठ नागरिक चौविसे गाउँपालिका४ फलामेटारका लालबहादुर माझीले बताए। माझी समुदायले आजको दिन खोलाको संगममा सामूहिक विशेष पूजाआजा गर्दै खोलालाई बोका, कुखुरा र परेवाको बली दिने गर्छन्। तमोर गढको बस्तीमा समुदायको बाक्लो बसोबास रहेको छ। पछिल्लो समय लोप हुँदै गएको अवस्थामा माझी समुदायका युवाहरूको सक्रियतामा लदी पर्व धुमधामका साथ मनाइएको वडा सदस्य समेत रहेका चौविसे गाउँपालिका४ भैसेटारका राजन माझीले बताए। सडक विस्तार गर्ने क्रममा नदीनालामा पुल निर्माण भएसँगै माझी समुदायको मुख्य पेशा माछा मार्ने, डुंगा (नाउ) मा मानिसहरूलाई नदी तार्ने काम बन्द भएपछि लदी पर्व मनाउने चलन पनि बन्द भएको थियो। तर लदि पर्वलाई संरक्षण गर्नुपर्छ भन्ने उद्देश्यले गत वर्षदेखि मनाउन सुरु गरिएको हो। लदी पूजाले माझी समुदायबीच भेटघाट गर्ने अवसर जुरेको साँगुरीगढी गाउँपालिका३ कुसेटारका स्थानीय देवीमाया भुजेलले बताइन्। लदी पूजामा आएका माझी समुदायले मौलिक पोशाक गुनिउ चोली र फेटा स्टकोटमा सजिएका थिए। चामलको पिठोबाट बन्ने गोलमाडी परिकार खाने चलन रहेको चौविसे गाउँपालिका५ सदामटारकी स्थानीय फूलमाया माझी बताउँछिन्। तमोर नदीको किनारमा ढुंगाको देवता, सिमली र बाँसको थान बनाएर नाउ, माछा मार्ने जाल, माछा हाल्ने फुरुंगोलाई पूजा गर्ने चलन छ। माझी समुदायले मुख्य पर्वका रुपमा मनाउने यस पूजाको संरक्षण आवश्यकता भएको उनीहरूको भनाइ छ।"
परराष्ट्र सचिवले भेटिन् भारतीय विदेशमन्त्री,"काठमाडौं : परराष्ट्रसचिव सेवा लम्सालले भारतीय विदेशमन्त्री एस जयंशकरलाई भेटेकी छन्। भारतको नयाँ दिल्लीमा मंगलबार उनीहरूबीच भेटवार्ता भएको हो। उनीहरूबीच द्विपक्षीय हितका विषयमा छलफल भएको परराष्ट्र मन्त्रालयले जानकारी दिएको छ। भारतीय विदेशमन्त्री जयशंकरले परराष्ट्र सचिवसँगको भेट फलदायी भएको उल्लेख गरेका छन्। उनले सामाजिक सञ्जालमार्फत् भनेका छन्, 'द्विपक्षीय सम्बन्धका विभिन्न पक्षमा प्रगति भइरहेको बारे थाहा पाउँदा खुसी लागेको छ।' परराष्ट्र सचिव लम्साल एसिया इकोनोमिक डाइलगमा भाग लिन भारत गएकी हुन्।"
समाज कल्याण परिषदको उपाध्यक्ष नियुक्ति खुला प्रतिष्पर्धाबाट गर्न निर्देशन,"काठमाडौं : प्रतिनिधिसभाको सार्वजनिक लेखा समितिले खुला प्रतिष्पर्धाबाट समाज कल्याण परिषदको उपाध्यक्ष नियुक्ति गर्न सरकारलाई निर्देशन दिएको छ। सिंहदरबारमा मंगलबार बसेको समितिको बैठकले परिषद्को उपाध्यक्ष पदका लागि खुला प्रतिस्पर्धामार्फत नियुक्त गर्न महिला बालबालिका तथा ज्येष्ठ नागरिक मन्त्रालयलाई निर्देशन दिएको छ। बैठकले समाज कल्याण परिषदमा पुराना कानुन भएकाले तत्काल नयाँ एकीकृत कानुनको मस्यौदा गरी संसद्मा प्रस्तुत गर्न र ५० हजार गैरसरकारी संस्थामाथि अध्ययन अनुसन्धान गरी राष्ट्रको औचित्यका आधारमा स्पष्ट नीति तयार निर्देशन दिएको छ। बैठकले संघसंस्थाहरूले कार्यक्रम सञ्चालन गर्ने तहको स्वीकृति दिने व्यवस्था गर्न र कार्यक्रम सम्पन्न भएपछि तहमार्फत विवरण सार्वजनिक गर्ने व्यवस्था मिलाउन पनि सरकारलाई निर्देशन दिएको सभापति ऋषिकेश पोखरेलले जानकारी दिए। बैठकले समाज कल्याण परिषद्को सबै भौतिक सम्पत्तिको प्रयोगको अवस्थाका बारेमा तीन महिनाभित्रै श्वेत पत्र जारी गर्न र नियामक र अनुगमनका नाममा विगत ५ वर्षमा सरकारी कर्मचारी, परिषद्का कर्मचारी, पदाधिकारीहरूले अनुगमनका लागि लिएको रकमको पूर्ण विवरण एक महिनाभित्रै समितिमा पेस गर्न पनि निर्देशन दिइएको सभापति पोखरेलले बताए। बैठकमा समिति सदस्य अमरेशकुमार सिंहले समाज कल्याण परिषदले देश बिगार्ने काम गरेकाले यसलाई खारेज गरेर नयाँ संस्था स्थापना गर्नुपर्ने बताए। परिषद्मा भ्रष्टाचार व्याप्त भए पनि कर्मचारीले यसलाई ढाकछोप गर्न खोजेको उनले आरोप लगाए। सिंहले धारणा राखेर निस्कन लाग्दा परिषद्की बोर्ड सदस्य सुशीला केसीले जवाफ सुनेर जान सुझाव दिँदा विवाद भएको थियो। विवादपछि सभापति पोखरेलले असंसदीय गतिविधि गरेको भन्दै केसीलाई बैठक बाहिर निस्कन निर्देशन दिएका थिए। समिति बैठकले गैरसरकारी संस्थाहरूको अनुगमन, मूल्यांकन र कार्यक्रम स्वीकृति फरकफरक निकायलाई दिन पनि निर्देशन दिएको छ।"
"सेयर बजारमा एकल अंकको वृद्धि,कारोबार १ अर्बमा झर्यो","काठमाडौं : साताको तेस्रो कारोबार दिन मंगलबार सेयर बजार एकल अंकले बढेको छ। नेप्से परिसूचक ९३४ अंकले बढेर २००१६४ विन्दुमा कायम भएको छ। सेन्सेटिभ इण्डेक्स ०३१ प्रतिशतले बढेर ३५७०९ विन्दुमा कायम भएको छ। अघिल्लो कारोबार दिन सोमबार नेप्से परिसूचक १३२८ अंकले बढेको थियो। यसदिन ३०८ कम्पनीको ५२ लाख ३९ हजार ४१६ कित्ता सेयर १ अर्ब ८६ करोड ९८ लाख १३ हजार ५२६२१ रुपैयाँमा खरिदबिक्री भए। नेप्से एकल अंकले बढ्दा कारोबार रकम सोमबारको तुलनामा घटेको छ। सोमबार २ अर्ब १ करोड ७७ बराबरको सेयर कारोबार भएको थियो। आज दुई कम्पनीको सेयर सकारात्मक सर्किट लेभलमा कारोबार भयो। बोटलर्स नेपाल र बीपीडब्लु लघुवित्त वित्तीय संस्थाको सेयर सकारात्मक सर्कट लेभलमा कारोबार भएको हो। यसदिन चिरख्वा हाइड्रोपावरका लगानीकर्ताले गुमाए। सो कम्पनीको ५०६ प्रतिशतले मूल्य घट्यो। कारोबार रकमका आधारमा सोनापुर शीर्षस्थानमा रह्यो। सो कम्पनीको १४ करोड १ लाख मूल्य बराबरको सेयर कारोबार भयो। शिवम् सिमेन्टको ८ करोड,हिमालयन रिइन्स्योरेन्सको ६ करोड,ग्रोथ सिमेन्टको ५ करोड र हिमालयन डिस्टिलरीको ३ करोड मूल्य बराबरको सेयर कारोबार भयो। यसदिन ६ उपसमूहको सूचक घट्दा ७ वटाको उपसमूहको सूचक सकारात्मक देखिए।"
केबलकारमा फसेकाहरूको कसरी गरिन्छ उद्दार ?,"काठमाडौं : सशस्त्र प्रहरी बल (एपीएफ) नम्बर ९ पशुपतिनाथ बाहिनी मुख्यालय बलम्बुको आयोजना र चन्द्रगिरी हिल्स प्रालीको सहकार्यमा चन्द्रगिरी केबलकारमा आपतकालीन उद्धार अभ्यास गरिएको छ। तीन दिनसम्म सञ्चालन भएको कार्यक्रम कृतिम घटनाक्रममा आधारित 'सिमुलेसन' अभ्यास गरी सम्पन्न भएको हो। कार्यक्रममा पशुपतिनाथ बाहिनी मुख्यालयका बाहिनीपती पुरुषोत्तम थापा,चन्द्रागिरी हिल्सका कार्यकारी निर्देशक अरुण प्रधानलगायत काठमाडौं उपत्यका प्रहरी कार्यालयका प्रतिनिधि,उपत्यकास्थित सप्रबल,नेपालका गणहरू तथा गुल्मका प्रमुखहरू,स्थानीय जनप्रतिनिधिसहरूको उपस्थिति रहेको थियो। कार्यक्रममा बोल्दै पशुपतिनाथ बाहिनी मुख्यालयका बाहिनीपति सशस्त्र प्रहरी नायव महानिरीक्षक थापाले नागरिकको सेवा र सुरक्षालाई प्राथमिकतामा राख्दै विपद्बाट हुने जोखिम तथा क्षति न्युनिकरण गर्नका लागि सशस्त्र प्रहरी बल प्रतिवद्धता रहेको बताए। उद्दार अभ्यासमा पशुपतिनाथ बाहिनी मुख्यालयको तर्फबाट सशस्त्र प्रहरी नायव उपरीक्षक कमलबहादुर अधिकारीको कमाण्डमा विपद् व्यवस्थापन तालिम प्राप्त २६ जना र चन्द्रगिरी हिल्सको तर्फबाट मेकानिकल इन्जिनियर मधुकर बलामीको कमाण्डमा ८जना जरी ३४ जना उद्दारकर्ताहरू सहभागी थिए। अभ्यासमा दुईवटा फरकफरक आपत्कालीन अवस्थाको परिकल्पना गरी माथिबाट तलतर्फ र माथिबाट दाँया वा बाँया सुरक्षित स्थान तर्फ क्याविनमा सवार यात्रुहरूलाई रोप रेस्क्यु प्रविधिको प्रयोग गरी उद्धार गर्ने प्रविधिहरूको प्रदर्शन गरिएको थियो ।"
बालविवाह विरुद्ध बालबालिका,"कालीकोट : कालीकोटमा बालविवाह विरुद्ध बालबालिकाहरू सक्रिय भएका छन्। बालविवाहका कारण बालबालिकाहरूले अकालमै ज्यान गुमाउनु पर्ने, शारीरिक, मानसिक, आर्थिक तथा सामाजिक रुपमा कमजोर हुनु पर्ने अवस्थालाई न्यूनीकरण गर्न बालबालिकाहरू बालविवाह विरुद्धको अभियानमा सक्रिय भएका हुन्। समाजमा बालविवाहका कारणले घरेलु हिंसासँगै अशान्ति फैलिने भएकाले प्रहरीको अगुवाइमा सडक कार्यक्रम गर्न थालेको १२ वर्षीया स्मृति देवकोटाले बताइन्। उनले भनिन्, 'जिल्ला सदरमुकाम मान्मामा रहेको नरहरिनाथ चोकमा बालविवाहले समाजमा पार्ने असरका बारेमा सडक कार्यक्रम मार्फत जानकारी गरेका छौं। सामाजिक सञ्जालको गलत प्रयोग, सानै उमेरमा हुने विवाह र त्यसले समाज तथा परिवारमा पार्ने नकारात्मक असरका विषयलाई समेटिएको सडक नाटकले सबै बालबालिकालाई सचेत बनाएको छ।' ८ वर्षदेखि १३ वर्षमुनिका बालबालिकाहरूले आफ्नो अभिनयद्वारा जिल्लावासीलाई सन्देश प्रवाह गरेर सबैको मन छोएको स्थानीयवासी बजुरे खड्काले बताए। उनले भने 'बालविवाह विरुद्ध बालबालिका नै अभियानमा लागेको खण्डमा बालविवाह न्यूनीकरण हुने पक्का देखिन्छ। गाउँका जान्ने सुन्नेहरू पनि अझै प्रहरीलाई बालविवाहका बारेमा जानकारी दिदैनन्।' समाजमा व्याप्त रहेको बालविवाह गरिबी, अशिक्षा, साथीको लहलहै, आमाबुवाको कुरा काट्न नसकेर, सामाजिक सञ्जालको दुरुपयोगका कारण हुने गरेको जिल्ला प्रहरी कार्यालय कालीकोटका प्रहरी निरीक्षक पोषण थापाले बताए। नागरिक समाजका अगुवा तुलाराम पाण्डेले सानै उमेरमा विवाह हुने र विवाह भएको केही समयमै विवाद उत्पन्न भएर घरेलु हिंसाका घटना बढ्न थालेको बताए। प्रमुख जिल्ला अधिकारी गणेश नेपालीले सानै उमेरमा हुने विवाहले अपराध समेत निम्त्याउने भएकाले बताए।"
टेरामक्स प्रकरणको छानबिन अन्तिम चरणमा : प्रमुख आयुक्त,"काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमबहादुर राईले टेरामक्स प्रकरणको अध्ययन अनुसन्धान अन्तिम चरणमा पुगेको बताएका छन्। मंगलबार बसेको प्रतिनिधिसभाअन्तर्गतको सार्वजनिक लेखा समिति बैठकमा राईले टेरामक्स प्रकरणमा बयान लिने काम सकिएको र अध्ययन अनुसन्धान अन्तिम चरणमा पुगेको जानकारी दिएका हुन्। टेरामक्स प्रकरणमा तथ्य र प्रमाणलाई केलाउने काम भइरहेको उनको भनाइ छ। त्यस्तै उनले वाइडबडी खरिद प्रकरणको छानबिन अन्तिम चरणमा पुगेको जानकारी दिए। अन्तर्राष्ट्रिय स्तरबाट सूचना ल्याउन कठिन भइरहेको र दुईपक्षीय सम्झौता नभइ सूचना दिन नसक्ने जवाफ आएकाले सरकारले यसमा ध्यान दिनुपर्ने उनले बताए। राईले सेक्युरिटी प्रेसको टेप प्रकरणको पनि अनुसन्धान भइरहेको भन्दै पोख्त प्रमाण र आधार नभएसम्म कसैलाई दोषी ठहर गर्न नहुने जिकिर गरे। अख्तियारका प्रमुख आयुक्त राईले अहिले सबैभन्दा बढी भ्रष्टाचार आइटी क्षेत्रमा देखिएकाले सुधारका लागि सरकारलाई १० बुँदे सुझाव दिएको जानकारी दिए। सार्वजनिक जग्गाको हिनामिना गर्ने प्रवृति बढ्दो रहेको देखिएको भन्दै अख्तियारमा प्राप्त उजुरीलाई हेर्दा यसको रफ्तार बढ्दै गएको पाइएको उनले बताए। राईले चमेलिया, रामग्राम जग्गा लिज प्रकरणलगायतका विषयमा अध्ययन भइरहेको बताए। उनले गत वर्ष २८ हजार उजुरी परेकोमा ६५ प्रतिशत फर्छ्यौट भएको र अहिले पनि त्यही हाराहारीमा पुग्नेगरी उजुरी आइरहेको जानकारी दिए।"
साफ यु१६ मा सहभागी हुन भुटानी टोली नेपालमा,"काठमाडौं : फागुनको तेस्रो सातादेखि सुरु हुने साफ यु१६ को महिला फुटबलमा सहभागी हुन भुटानको टिम नेपाल आइपुगेको छ। मंगलबार नेपाल आएको भुटानको टिमलाई त्रिभुवन विमानस्थलमा एन्फा प्रवक्ता सुरेश शाहले स्वागत गरेका थिए। प्रतियोगिता फागुन १८ देखि २८ गतेसम्म ललितपुरस्थित च्यासल रंगशालामा हुनेछ। यसपटक आयोजक नेपालसहित चार राष्ट्रले मात्र प्रतिस्पर्धा गर्दैछन्। नेपालले आफ्नो पहिलो खेल फागुन १९ गते बंगलादेशसँग खेल्नेछ भने दोस्रो खेल फागुन २१ गते भुटानसँग खेल्ने छ। लिगचरणको अन्तिम खेल नेपालले फागुन २४ गते भारतसँग खेल्ने छ। साफ यु१६ प्रतियोगीताको एन्फाले तयारी गरिरहेको प्रवक्ता शाहले बताए। यसपटक यु१६ उमेरसमूहको प्रतिस्पर्धामा पनि सबै टोलीले एकअर्कासँग समान एकएक खेल्नेछन् भने शीर्ष दुई टोलीले उपाधिका लागि प्रतिस्पर्धा गर्ने एन्फाले जनाएको छ। प्रतियोगितामा नेपाल भारत, भुटान र बंगलादेशले सहभागीता जनाउनेछन्।"
हात्तीमैत्री पदयात्रा सकियो,"उदयपुर : कोशी प्रदेशका मुख्यमन्त्री केदार कार्कीले आगामी वर्ष वन्यजन्तु र जनावरमैत्री बजेट ल्याउने बताएका छन्। प्रदेश पर्यटन वन तथा वातावरण मन्त्रालयको आयोजनामा एक साता अघि सुरु भएको हात्ती मैत्री पदयात्रालाई उदयपुरको कटारी नगरपालिका१ बेलसोतमा समापन गर्दै मुख्य मन्त्री कार्कीले उक्त कुरा बताएका हुन्। उनले आगामी बजेटमा जंगल नजिक फलफूलका बोटविरुवा रोप्ने र प्रकृति र वन्यजन्तुलाई लाभान्वित हुने कार्यक्रम ल्याउने घोषणा गरे। पदयात्राले हात्ती पीडित समस्या बुझ्न र समाधानका उपाए पहिल्याउने कार्य भएकाले प्रदेशको आउँदो बजेटमा उचित कार्यक्रम समावेश गरी हात्ती प्रभावित क्षेत्रमा विशेष कार्यक्रम ल्याइने उनले बताए। हात्तीको परम्परागत जैविक मार्गको पुनर्स्थापना तथा बासस्थानको संरक्षण एवम् मानवहात्ती द्वन्द्व न्यूनीकरण गर्दै संरक्षणमा सहअस्तित्व र हात्तीमैत्री पर्यापर्यटन विकास गर्ने उद्देश्यसहित फागुन ९ गते मुख्यमन्त्री कार्की सहितको टोलीले हात्ती प्रभावित क्षेत्रको स्थलगत निरीक्षण गरेको हो। पदयात्रा समापन कार्यक्रममा पर्यटन, वन तथा वातावरण मन्त्री गणेशप्रसाद उप्रेती, कृषि उद्योग तथा सहकारी मन्त्री रामकुमार खत्री, स्वास्थ्य मन्त्री प्रदीप सुनुवार, प्रदेश उपसभामुख सिर्जना दनुवारको उपस्थिति रहेको थियो। हात्ती र मानवबीचको द्वन्द्व घटाउन र समस्या पहिचान गर्न पदयात्रा सुरु गरिएको उनले बताए। जीव र जनावर, जंगल, जनतामैत्री जिम्मेवार जनप्रतिनिधि भन्ने नारासाथ नेपाल भारत सीमाको मेची खोला तीरमा हात्ती नेपालतर्फ प्रवेश गर्ने नाकाबाट सुरु भएको पदयात्रा मोरङ सुनसरी पार गरी उदयपुरमा आएर समापन गरिएको हो। चार जिल्लाका २ सय ४३ किलोमिटर पार गरिएको पदयात्रामा प्रदेशका सरकारी एवं गैरसरकारी निकाय, संरक्षणकर्मी, सुरक्षाकर्मी, सञ्चारकर्मी, हात्तीविज्ञको सहभागिता रहेको थियो।"
विद्यार्थीहरू पढाइका अतिरिक्त आम्दानीमा पनि जोडिँदै,"म्याग्दी : प्राविधिक शिक्षालयमा अध्ययनरत विद्यार्थीहरू पढाइका अतिरिक्त आम्दानीसँग पनि जोडिएका छन्। मंगला गाउँपालिका२ स्थित मंगला माध्यमिक विद्यालय र मालिका गाउँपालिका७ बिममा सञ्चालित किसानी कृषि प्राविधिक शिक्षालयमा बाली विज्ञान विषय अध्ययनरत विद्यार्थीले तरकारी, फलफूल च्याउ उत्पादन गरी बिक्री गरेर आम्दानी गर्न थालेका हुन्। मंगला माविमा प्राविधिक धार कक्षा (९१२) मा बाली विज्ञान विषयमा पढाइ सुरु भएपछि विद्यार्थी कक्षा कोठाबाहेक खेतबारीमा समेत पुगेर च्याउ उत्पादन गरी बाबियाचौरमा बिक्री गर्दै आएका विद्यालयका प्रधानाध्यापक गमबहादुर खत्रीले जानकारी दिए। बजारमा विद्यार्थीले उत्पादन गरेको च्याउलाई विद्यार्थी च्याउ पनि भन्ने गरिएको छ। विद्यालयले प्रयोगात्मक अभ्यासका लागि जग्गा भाडामा लिएर च्याउ खेती सुरु गरेका हुन्। सो विद्यालयका प्रधानाध्यापक खत्रीका अनुसार विद्यार्थीले उत्पादन गरेको च्याउ बजारमा प्रतिकेजी एक सय २५ मा बिक्री वितरण हुँदै आएको छ। विद्यार्थीले उत्पादन गरेको च्याउ अहिले बाबियाचौर बजारमै खपत हुने गरेको छ, विद्यार्थीलाई आवश्यक कृषि औजारदेखि बीउबिजन सबै उपलब्ध गराउँछौं, विद्यार्थीले लगाएको च्याउको बजार खोज्न समेत सघाउँछौँ, प्रअ खत्रीले भने। विद्यालयमा आधुनिक कृषि प्रणाली र उत्पादनका बारेमा सिकेको ज्ञान परम्परागत खेती गर्दै आएका अभिभावकलाई समेत सिकाउने गरेको प्रअ खत्रीको भनाइ छ। गत माघदेखि च्याउ उत्पादनमा लागेका विद्यार्थीले फागुनको पहिलो सातादेखि बिक्री गर्न थालेका छन्। बाली विज्ञान अध्ययनरत ४४ जना विद्यार्थीले सामूहिक रुपमा च्याउ खेती गरेका छन्। विद्यार्थीको समय कक्षाकोठा र खेतबारीमा धेरै बित्ने गरेको छ। गाउँमै बाली विज्ञान पढ्न पाएकामा विद्यार्थी खुसी छन्। एक महिनामै उत्पादन गरी बजारमा लैजान सकिने र थोरै लगानीमा प्रशस्तै आम्दानी गर्न सकिने भएकाले च्याउ खेतीका लागि समुदायलाई समेत सन्देश प्रवाह गरेको विद्यार्थी दीपेश थापाले बताए। आइतबारसम्म बारीबाटै १७ केजीभन्दा बढी च्याउ बिक्री गरिएको उनको भनाइ छ। नेपाल सरकारको नमूना विद्यालय मंगला माविले भाडामा लिएको दुई रोपनी जग्गामा यहाँ अध्ययनरत विद्यार्थीले च्याउ, बैमौसमी तरकारी, टमाटर, प्याजको बीउलगायत उपज फलाउने गरेका छन्। विद्यालयमा २०७६ सालमा नेपाल सरकारबाट कृषि विज्ञान सञ्चालनको अनुमति पाई नियमित पढाइ भइरहेको छ।"
रुसी सेनामा भर्ना भएका परिवारलाई मन्त्री साउदले भने फिर्ता ल्याउनु राज्यको दायित्व हो,"काठमाडौं : परराष्ट्रमन्त्री एनपी साउदले गैरकानुनीरूपमा गएका भए पनि रुसी सेनामा भर्ना भएका नेपाली नागरिकप्रति राज्यको दायित्व रहेको बताएका छन्। रुसी सेनामा भर्ना भएका आफन्तसँग मंगलबार मन्त्रालयमा भएको छलफलमा उनले उनीहरूलाई फिर्ता ल्याउन कुनै कमीकमजोरी नहुने आश्वासन दिएका थिए। रुसी सेनामा भर्ना भएका नागरिकको सकुशल फिर्ती, घाइतेको उपचार र उद्धार तथा लडाईंमा मृत्यु भएकाहरूको शव नेपाल ल्याउन सरकार, परराष्ट्र मन्त्रालय, मस्कोस्थित नेपाली दूतावास क्षमताले भ्याएसम्म हरसम्भव प्रयास गरिरहेको मन्त्री साउदले बताए। 'लिगल्ली गएको भए हुन्थ्यो। इल्लिगल्ली गएका छन्। जसरी गएका भए पनि उनीहरूका प्रति राज्यको दायित्व छ। मैले इमान्दारितापूर्वक प्रयास गरिरहेको छु,' उनले भने। परराष्ट्रमन्त्री साउदले छलफलका क्रममा मन्त्रालयअन्तर्गतको कन्सुलर विभागमा हालसम्म मृत्यु भएका, सम्पर्कमा नभएका तथा रुसी सेनाबाट फिर्ता गरिदिन अनुरोधसहितका २४४ जनाका बारे परिवारले निवदेन दिएको पनि जानकारी दिए। उनले रुसी सेनामा भर्ना भएका व्यक्तिका बाारेमा कन्सुलर विभागमा आवेदन दिन पनि सम्बन्धित नागरिकका घरपरिवारलाई आग्रहसमेत गरे। घरपरिवारले आवेदन दिए सरकारलाई रुसी सेनामा भर्ना भएका नागरिकको स्थिति एकीन गर्न सहज हुने साउदको भनाइ थियो। रुसी सेनामा भर्ना भएका नागरिकको संख्याका बारेमा अतिरञ्जित गरेर समाजमा भ्रम फैलाउने ढंगले कसैले पनि प्रस्तुत नहुन उनको जोड थियो। परराष्ट्रमन्त्री साउदले रुसी सेनामा भर्ना भएकाका परिवारका सदस्यलाई पछिल्लो विकास क्रमका बारेमा पनि जानकारी दिए। उनले भारत भ्रमणमा गएको अघिल्लो दिन फेब्रअरी २० मा रुसी राजदूतलाई मन्त्रालयमा बोलाएर छलफल गरेको बताए। साउदले रुसी सेनामा भर्ना भएका नेपाली नागरिकबारे सरकारले राखेका कतिपय मुद्दामा रुसी पक्षबाट सकारात्मक जवाफ प्राप्त भएको, मृतक र घाइतेलाई क्षतिपूर्ति उपलब्ध गराउने विषय अगाडि बढेको पनि बताए।"
गैरआर्थिक भ्रष्टाचारको प्रभावकारी अनुसन्धान गर्न अख्तियारलाई संसदीय समितिको निर्देशन,"काठमाडौं : प्रतिनिधिसभा अन्तर्गतको सार्वजनिक लेखा समितिले गैरआर्थिक भ्रष्टाचारजन्य कार्यको प्रभावकारी अनुसन्धान गर्न अख्तियारलाई निर्देशन दिएको छ। मंगलबार सिंहदरबारमा अख्तियारका पदाधिकारीसँग छलफल गर्दै समितिले आर्थिक अनियमितता लगायतका भ्रष्टाचारको परिभाषाभित्र पर्ने गैरआर्थिक भ्रष्टाचारजन्य कार्यमाथि समेत प्रभावकारीरूपमा अनुसन्धान गरी कारबाहीको दायरामा ल्याउने गरी कार्यसम्पादन गर्न अख्तियारलाई निर्देशन दिएको हो। बैठकले अख्तियारले अनुसन्धान गर्ने क्रममा सूचना आदान प्रदान गर्न बहुपक्षीय, दुईपक्षीय सम्झौता आवश्यक हुने भएकाले आवश्यकताअनुसार बहुपक्षीय र दुईपक्षीय गरी सदनबाट अनुमोदन गर्न सरकारलाई निर्देशन दिएको समिति सभापति ऋषिकेश पोखरेलले जानकारी दिए। त्यस्तै समितिले अख्तियारले सुरु गरेको अनुसन्धान ढिलो हुँदा नागरिकका आशंका उत्पन्न हुने भएको सो विषयलाई मध्यनजर गरी अनुसन्धानलाई समयमा नै निष्कर्षमा पुर्याउन अख्तियारको ध्यानाकर्षण गराएको छ।"
झापामा सवारी दुर्घटनामा परी चालु आवमा ४९ जनाको मृत्यु,"झापा : झापामा सवारी दुर्घटनामा परी पछिल्लो सात महिनामा ४९ जनाको मृत्यु भएको छ । चालु आवको माघसम्म भएका दुई ८३ वटा सवारी दुर्घटनामा परी ४६ जना र फागुन १४ गतेसम्म थप तीन गरी ४९ जनाको मृत्यु भएको जिल्ला ट्राफिक प्रहरी कार्यालय झापाका प्रमुख प्रहरी निरीक्षक नवराज न्यौपानेले जानकारी दिए। ती दुर्घटनामा परी ४२ जना पुरुष, छ महिला र एक बालिकाको मृत्यु भएको छ । साउनमा पाँच, भदौमा सात, असोजमा तीन, कात्तिकमा १३, मङ्सिरमा चार, पुसमा १० र माघमा चार जनाको मृत्यु भएको ट्राफिक कार्यालयले जनाएको छ । ती दुर्घटनामा चार सय १४ वटा सवारी संलग्न छन् । जसमध्ये अधिकांश मोटरसाइकल दुई सय ६० वटा छन् । ती दुर्घटनामा परी ८२ जना शक्त घाइते भएका थिए भने तीन सय ५० जना सामान्य घाइते भए । सोही अवधिमा कार्यालयले ट्राफिक नियम उल्लङ्घन गर्ने २९ हजार आठ सय ७१ सवारी साधनबाट रू दई करोड चार लाख ५५ हजार छ सय ५१ राजस्व सङ्कलन गरेको छ । कार्यालयले नियम उल्लङ्घन गर्ने ट्रक पाँच हजार नौ सय २६, ट्रिपर छ सय ६६, बस एक हजार पाँच सय ४०, कारजीप नौ हजार सात सय २७, ट्रयाक्टर एक हजार तीन सय एक, मोटरसाइकल आठ हजार पाँच सय २२, टेम्पोअटोसिटी सफारी दुई हजार एक ५० र अन्य ३९ वटालाई कारबाही गरी उक्त राजस्व असूल गरेको हो । सोही अवधिमा कार्यालयले ट्राफिक सचेतना अभिवृद्धिका लागि दुई हजार एक सय ५८ पटक विविध कार्यक्रम गरी ८१ हजार नौ सय ४४ जनालाई सचेत गराएको जनाइएको छ । रासस"
भजन शिरोमणिलाई प्रधानमन्त्रीले दिए श्रद्धाञ्जली,"काठमाडौं : प्रधानन्त्री पुष्पकमल दाहाल 'प्रचण्ड'ले वरिष्ठ गायक तथा संगीतकार भक्तराज आचार्यप्रति श्रद्धाञ्जली अर्पण गरेका छन्। मंगलबार दिउँसो नक्सालस्थित नेपाल संगीत तथा नाट्य प्रज्ञा प्रतिष्ठान पुगेर प्रधानमन्त्री प्रचण्डले आचार्यको पार्थिव शरीरमा राष्ट्रिय झण्डा ओढाएर सम्मान प्रकट गर्दै श्रद्धाञ्जली दिएका हुन्। आचार्यलाई श्रद्धाञ्जली दिन गृहमन्त्री नारायणकाजी श्रेष्ठ,पर्यटनमन्त्री सुदन किराती,पूर्वप्रधानमन्त्री एवं नेकपा एमाले अध्यक्ष केपी शर्मा ओली,विभिन्न दलका नेता,शुभचिन्तक,गीतसङ्गीत क्षेत्रका व्यक्तित्व तथा कलाकार,सर्वसाधारणलगायत नाट्य प्रज्ञाप्रतिष्ठानमा पुगेका छन्। अन्तिम श्रद्धाञ्जलीका लागि आचार्यको पार्थिव शरीर बिहान ११ बजेदेखि प्रज्ञा प्रतिष्ठानमा राखिएको छ। उनको आजै पशुपतिस्थित आर्यघाटमा अन्तिम दाहासंस्कार गरिनेछ। भजन शिरोमणि उपाधि पाएका आचार्यको सोमबार साँझ ८१ वर्षको उमेरमा ललितपुरको मेडिसिटी अस्पतालमा निधन भएको हो आचार्यले मुटु जलिरहेछ,जहाँ छन् बुद्धका आँखा,हजार सपनाहरूको,लगायत करिब चार सय गीतमा आवाज तथा सङ्गीत दिएका छन् । गायक आचार्यका दुई छोरा सत्यराज र स्वरूपराज पनि गीतसङ्गीत क्षेत्रमै छन्। संगीतकर्मीहरूले आचार्यका कालजयी गीतहरू 'जहाँ छन् बुद्धका आँखा,'हजार गायर अन्तिम श्रद्धाञ्जली दिएका थिए।"
गीतसंगीतको क्षेत्रमा आचार्यको योगदान महत्वपूर्ण : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले वरिष्ठ गायक तथा संगीतकार भक्तराज आचार्यले दिएको योगदानले गीतसंगीतको क्षेत्रमा उत्प्रेरणा र दिशानिर्देशन गरिरहने बताएका छन्। मंगलबार नेपाल संगीत तथा नाट्य प्रज्ञाप्रतिष्ठान पुगी आचार्यको पार्थिव शरीरमा श्रद्धाञ्जली अर्पण गर्दै प्रधानमन्त्री दाहालले आचार्यको योगदान मुलुकका लागि महत्वपूर्ण रहेको स्मरण गरेका हुन् । प्रधानमन्त्रीले आचार्यको पार्थिव शरीरमा राष्ट्रिय झण्डा ओढाएर सम्मान गरेका थिए। प्रतिष्ठानमा बिहान ११ बजेदेखि आचार्यप्रति श्रद्धाञ्जलि अर्पण चलिरहेको छ । उनको आजै पशुपति आर्यघाटमा दाहसंस्कार गरिनेछ । भजन शिरोमणि उपाधि पाएका आचार्यको सोमबार ८१ वर्षको उमेरमा निधन भएको हो। आचार्यले मुटु जलिरहेछ,जहाँ छन् बुद्धका आँखा,हजार सपनाहरूको,लगायत करिब चार सय गीतमा आवाज तथा सङ्गीत दिएका छन् । गायक आचार्यका दुई छोरा सत्यराज र स्वरूपराज पनि गीतसङ्गीत क्षेत्रमै छन्।"
नामिबियाविरुद्ध नेपाललाई दोस्रो सफलता : कप्तान रोहित र करणले लिए विकेट,"काठमाडौं : टी२० त्रिकोणात्मक सिरिजमा नेपालले नामिबियाको दोस्रो विकेट लिएको छ। त्रिवि क्रिकेट मैदान कीर्तिपुरमा टस हारेर बलिङ गरिरहेको नेपालका लागि कप्तान रोहित पौडेल र करण केसीले ११ विकेट लिएका हुन्। कप्तान पौडेलको बलमा नामिबियाका जेपी कोट्जीलाई विवेक यादवले क्याच आउट गराएका हुन्। उनले १ छक्का प्रहार गर्दै ११ रन बनाए। त्यस अगाडि करण केसीले पहिलो विकेट लिएका थिए। केसीको बलमा नामिबियाका माइकल भान लिंगेनलाई गुलसन झाले क्याच आउट गरेका हुन्। उनले १९ बलमा १ छक्का र २ चौका प्रहार गरेर २० रन बनाएका थिए। नामिबियाले अहिले ९ ओभरमा २ विकेटको क्षतिमा ५३ रन बनाएर खेलिरहेको छ। आइसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि २० सिरिजमा प्रतिस्पर्धा गर्न लागेका हुन् । यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ । नेपाल रहेको समूह डी को विश्वकपमा नेदरल्यान्ड्स, श्रीलंका, बंगलादेश र दक्षिण अफ्रिका छन्। नेपाल टोली रोहित पौडेल (कप्तान), कुशल भुर्तेल, आसिफ शेख, कुशल मल्ल, अभिनाश बोहोरा, सोमपाल कामी, विवेक कुमार यादव, गुलशन झा, दीपेन्द्र सिंह ऐरी,करण केसी,सन्दीप जोरा"
अबको विश्वयुद्ध पानीको अभावले हुनेछ,"बागलुङ : पूर्वप्रधानन्यायाधीश कल्याण श्रेष्ठले अबको विश्वयुद्ध पानीको अभावको कारणले हुने बताएका छन्। बागलुङको सर्वसिद्धि पञ्चकोटमा आयोजित अनन्तश्री ब्रह्माण्डीय महायज्ञको सातौं दिन सोमबार आयोजित राष्ट्रिय सुरक्षा प्रणाली र न्यायिक पद्धतिको कार्यान्वयन सम्मेलनमा बोल्दै पूर्वप्रधानन्यायाधीश श्रेष्ठले वायु प्रदूषणको कारण पानीको अभाव हुँदै गएकाले अबको विश्वयुद्ध पानीको अभावको कारणले हुने बताए। उनले अहिले विश्व जलवायुको ठूलो संकटमा रहेको र जलवायु बिग्रिँदो अवस्थामा रहेको बताए। जलवायु परिवर्तनको कारण अहिले हिमालहरू कालो भइरहेको श्रेष्ठले बताए। हिमालमा हिउँ नरहने हो भने हिमाल नरहने र पहाड मात्र रहने पूर्वप्रधानन्यायाधीश श्रेष्ठको भनाइ छ। हिमालमा हिउँ रहेन भने हिमाल हिमाल रहँदैन पहाड मात्र रहन्छ उनले भने, हिमाली जडिबुटी र हिमालमा रहन जलचल र छलचल घटेर जान्छ। जनप्रणाली हुन्थ्यो त्यो हुँदैन। यसको परिणाम जलको आपूर्ति घटेर जान्छ। मानवका लागि नभइ नहुने पानी हो। त्यसैले अबको विश्वयुद्ध सायद पानी अभावका कारणले हुन्छ। पूर्वप्रधानन्यायाधीश श्रेष्ठले एक दशक अगाडि बैंककमा भएको न्याय सम्बन्धी कार्यक्रममा अन्य देशको कारणले वायुप्रदुषण बढिरहेको र नेपालको हिमालमा त्यसको असर देखा परेको भनाइ राखेको बताए। अहिले हिमालमा हिउँ पग्लिएको छ। हिमाल कालो हुँदैछ। नेपालीले गर्दा होइन तर परिणाम नेपालीले भोग्नुपरेको छ। हिउँ कालो हुँदा हाम्रो जीवन, अस्तित्वमा र सभ्यतामा असर पर्छ, उनले भने, यसको अन्तर्राष्ट्रिय जवाफदेहिता संहिता निर्माण हुनुपर्छ जसले हामीलाई जवाफ दिनुपर्छ। मैले बैंककमा एक दशक अगाडि न्यायसम्बन्धी कार्यक्रममा यो प्रश्न उठाएको थिएँ। श्रेष्ठले विश्वको मानव सभ्यतालाई जोगाउनका लागि जलवायु न्यायको आवश्यक रहेको बताए। यो विश्वलाई मानव सभ्यताका लागि जोगाउने हो भने जल संरक्षण आवश्यक छ, उनले भने, यसका लागि जलवायु न्याय चाहिएको छ। न्यायको क्षेत्र विस्तार हुनु आवश्यक रहेको श्रेष्ठको भनाइ छ। हिजो देवानी, फौजदारी, पारिवारिक लगायतको न्यायको कुरा गयौं। तर, वातावरणीय र जलवायु न्यायको कुरा गरेनौं, श्रेष्ठले भने, हामीले ब्रह्माण्डलाई जोगाउने कुरा गरेनौं। आज त्यो बेला आएको छ। हाम्रो न्यायको क्षेत्र विस्तार हुनु आवश्यक छ। न्यायको धारणा नै हो सार्वभौमिकता रहेको बताउँदै पूर्व प्रधानन्यायाधीश श्रेष्ठले न्याय सार्वभौतिक हुनुपर्ने र मान्छेका लागि मात्र नभइ जनवार, जलचर र ब्रह्माण्डलाई नै न्याय आवश्यकता रहेको बताए। श्रेष्ठले जल वायुको न्यायका लागि महायज्ञ महत्वपूर्ण रहेको बताए। उनले कालीगण्डकीको संरक्षण र शालीग्रामको संरक्षणका लागि सम्पूर्ण नागरिक एकजुट हुनुपर्ने बताए। कालीगण्डकीमा रहेको शालीग्रामको संरक्षण हुनुपर्छ। गिट्टी ढुङ्गाका नाममा शालीग्राम मासिदा कुनै हालतमा मन्जुर हुनुहुँदैन, श्रेष्ठले भने, कालीगण्डकी संरक्षण नभए शालीग्राम संरक्षण हुँदैन, शालीग्राम संरक्षण नभए हाम्रो पहिचान, आध्यात्मा र सभ्यता संरक्षण हुँदैन। महायज्ञले हामीलाई प्रेरणा जोगाउनुपर्छ। उनले अहिलेसम्म सबै फरक फरक तिरबाट हिँडेको बताउँदै बब एकीकृत प्रयास गर्ने र सम्पूर्ण ब्रह्माण्डीय स्रोत, साधन सम्पदालाई जोगाउन लाग्नुपर्नेमा जोड दिए। उनले सर्वसिद्धिधाम पञ्चकोटमा निर्माण भएका धार्मिक मन्दिरहरूले गण्डकी प्रदेश र बागलुङ जिल्लालाई मात्र नभई देशलाई नै चिनाउने काम भइरहेको बताए। पञ्चकोटमा निर्माणाधिन विश्वशान्ति गण्डकी कलशले जल संरक्षणका सम्बन्धमा विश्वलाई दिने महत्वपूर्ण सन्देश दिने श्रेष्ठले बताए। सम्मेलनमा बोल्दै गण्डकी प्रदेशका मुख्यन्यायिवक्ता चिरनजीवी शर्मा पौडेलले न्यायलाई शब्दले व्याख्या गर्न नसकिने र आत्माले विश्लेषण गर्नुपर्ने बताए। उनले आपूले राम्रो वा नराम्रो गरेको बारेमा आत्माले विश्लेषण गर्नुपर्ने धारणा राखे। यस्तै उच्च अदालत पोखराका न्यायाधीश राजु खतिवडाले न्याय र धर्म एक अर्काका पूरक रहेको बताउँदै न्यायको आधार नै आध्यात्ममा रहेको बताए। यस्तै सुरक्षाविद् डा मेख केसीले अपराधको उदगम र प्रस्थान बिन्दु खुशी मन र विकृत मानसिकताको उपज रहेको बताउँदै साथीभाइको सँगत, कुलत, अनैतिक देखासिकी, चाडै पैसा कमाउने कुण्ठा, चरम भौतिकवादको अपराधमा फसिरहेको बताए। महायज्ञले नकारात्मकबाट सकरात्मक, लिनेबाट दिने, अज्ञानीबाट ज्ञानी, नास्तिकबाट आस्तिक, अनैतिकबाट नैतिकवान बनाउन ऊर्जा प्रदान गर्ने बताए।"
ऋण प्रवाहमा अनियमितता गरेको आरोपमा दुई ब्यांकर पक्राउ,काठमाडौं : गलत ढंगले ऋण प्रवाह गरेको आरोपमा दुई ब्यांकरलाई प्रहरीले पक्राउ गरेको छ। प्रहरीको केन्द्रीय अनुसन्धान ब्युरो (सीआईबी)ले प्रभु बैंकका डेपुटी सीईओ मनोज न्यौपानेलाई पक्राउ गरेको हो। ब्यूरोले सेन्चुरी कमर्सियल बैंकका पूर्व सीईओ तुलसी गौतमलाई समेत पक्राउ गरेको छ। उनीहरूले सेन्चुरी कमर्सियल बैंकमा रहँदा गलत ढंगले ऋण प्रवाह गरेको आरोपमा सीआईबीले पक्राउ गरेको हो। सेन्चुरी कमर्सियल बैंक हाल प्रभु बैंकमा गाभिएको छ। न्यौपानेले सेन्चुरी बैंकमा रहँदा ऋण प्रवाहमा अनियमितता गरेको उजुरी परेपछि पक्राउ गरेको सीआईबीले जनाएको छ।
टी२० मा पनि नेपाल नामिबियासँग पराजित,"काठमाडौं : नेपाल टी२० त्रिकोणात्मक सिरिजको पहिलो खेलमा नामिबियासँग पराजित भएको छ। टियु क्रिकेट मैदानमा मंगलबार भएको खेलमा नेपाल २० रनले पराजित भएको हो। नामिबियाले २०७ रनको विजय लक्ष्य दिए पनि नेपाल ७ बल अगावै १८६ रन बनाएर अलआउट भयो। नेपालका लागि दीपेन्द्र सिंह ऐरीले सर्वाधिक ४८ रन बनाए। त्यस्तै कप्तान रोहित पौडेलले ४२, कुशल मल्लले ३२, सोमपाल कामीले २६ र गुल्शन झाले १२ रन बनाए। यसअघि टस जितेर ब्याटिङ गरेको नामिबियाले निर्धारित ओभरको खेलमा ४ विकेट गुमाएर २०६ रन बनाएको थियो। नामिबियाका जान निकोल लोफ्ट इटनले कीर्तिमानी शतक प्रहार गरेका थिए। उनले ३३ बलमै सतक प्रहार गर्दै कुशल मल्लको रेकर्ड तोडेका थिए। त्यस्दै मलान क्रुगरले अर्धसतक प्रहार गर्दै अविजित रहे। क्रुगरले ४८ बलमा २ छक्का र ६ चौकासहित ५९ रन बनाए। माइकल भान लिंगेनले १९ बलमा १ छक्का र २ चौका प्रहार गरेर २० रनको योगदान गरे। जेपी कोट्जीले १ छक्कासहित ११ रन, जान फ्रिलिंकले ५ रन बनाए।"
"निजगढको ग्यारेजमा विष्फोटबाट मृत्यु हुनेको संख्या तीन पुग्यो, तीनजनाको उपचार हुँदै",सिमरा : बाराको निजगढ ७ स्थित गाडी मर्मत गर्ने कारखाना (ग्यारेज) मा सोमबार भएको शंकास्पद वस्तु विष्फोटको घटनामा ज्यान गुमाउनेको संख्या तीन पुगेको छ । विष्फोटमा परि गम्भीर घाइते भएका वीरगन्ज महानगरपालिका ९ का २० वर्षीय रितु रजतको मंगलबार उपचारका क्रममा मृत्यु भएको हो । रजतको बयोधा अस्पतालमा उपचार भइरहेको छ । उक्त घटनामा परि यसअघि ग्यारेज सञ्चालक ४५ वर्षीय रेशम मगर र भारत गुवाईका ३५ वर्षीय राकेश जयसवालको मृत्यु भएको थियो । घटनामा अन्य तीनजना घाइते छन् । घाइतेमध्ये भारत रामगढवाका २० वर्षीय अरविन साहको अवस्था गम्भीर छ । साहको बयोधा अस्पतालमा उपचार भइरहेको छ । यसैगरी घटनामा वीरगन्ज ९ का फिरोद देवान र निजगढ ५ का सूर्यबहादुर थापा सामान्य घाइते छन् । निजगढ ७ स्थित रोहित वर्कशपमा विष्फोट भएको उक्त शंकास्पद वस्तुबारे प्रहरीले अनुसन्धान गरिरहेको छ । प्रहरीले के विष्फोट भएको हो भन्ने खुलाएको छैन । यसअघि सिलिण्डर पड्किएको भनेर सूचना प्रवाह गरेको प्रहरीले आफ्नो सूचना सच्याउँदै शंकास्पद वस्तु विष्फोट भएको जनाएको छ । विष्फोट भएको स्थलमा फलामको टुक्रा भेटिएका छन् । उक्त टुक्रालाई प्रहरीले ल्याब परिक्षणका लागि पठाउने तयारी गरिरहेको छ । बाराका प्रहरी उपरीक्षक सुरेश काफ्लेले विष्फोट भएको उक्त वस्तु अहिले शंकास्पद रहेको र ल्याब परिक्षणपछि मात्रै भन्न सकिने बताए । प्रहरीले उक्त घटनाको अनुसन्धानका लागि दुईजनालाई नियन्त्रणमा लिएको छ । घटनाको अनुसन्धानका लागि भारत मोतिहारीका रमेश जैसवाल र निजगढ ९ का २९ वर्षीय टिकाराम पाख्रीनलाई नियन्त्रणमा लिएको बाराका प्रहरी प्रवक्ता दधिराम न्यौपानेले जानकारी दिए । न्यौपानेका अनुसार पाख्रीनले उक्त वस्तु कवाडीको कारोबार गर्ने जयसवाललाई बेचेका थिए । जयसवालले उक्त वस्तु काट्नका लागि भन्दै ग्यारेजमा लगेका थिए । फलाम जस्तो देखिने उक्त वस्तुभित्र तामा रहेको भन्दै ग्यारेजका संचालकलाई एक सय रुपैया दिएर लेथ मेसिनबाट काट्न लगाएको प्रहरी उपरीक्षक काफ्ले बताएका छन् । पहिला ५० रुपैया दिएको रहेछ । ग्यारेज संचालकले काट्न नमानेपछि एक सय रुपैया दिएर काट्न लगाएको पाइयो प्रहरी उपरीक्षक काफ्ले भने लेथ मेसिनबाट काट्ने क्रममा अचानक विष्फोट भएको देखियो । कवाडी सञ्चालकले घरमै राखेका थिए उक्त वस्तु निजगढ नगरपालिका ९ मा बसेर कवाडीको कारोबार गर्दै आएका जयसवालले उक्त वस्तु केही दिन घरमै राखेको समेत खुलेको छ । गुडाउन मिल्ने उक्त वस्तु कवाडी सञ्चालकका सन्तानले समेत खेलाउने गरेका थिए । प्रहरी उपरीक्षक काफ्लेका अनुसार केही दिन कवाडीको कारोबार गर्ने व्यक्तिको घरमा साना बालबालिकाले खेलाएको र पछि तामा झिक्नका लागि भन्दै जयसवालले ग्यारेजमा लगेका हुन् । घटनापछि फरार भएका उनलाई प्रहरीले खोजी गरी पक्राउ गरेको हो । प्रहरी उपरीक्षक काफ्लेले अज्ञानताको कारण उक्त घटना हुन पुगेको बताए । उक्त वस्तु घरमै राखेको र बच्चाले खेलाएको पनि बुझियो काफ्लेले भने केही दिन पछि ग्यारेजमा लगेर काट्न लगाइयो । ग्यारेज सञ्चालकले पनि उक्त वस्तु के हो भनेर अनुमान लगाउन सकेनन् । प्रहरी उपरीक्षक काफ्लेले उक्त वस्तु के हो र कसरी आइपुग्यो भन्नेमा अनुसन्धान जारी रहेको बताए ।
वृद्धावस्थामा समस्या होइन सम्मान,"आर्थिक अवस्था कमजोर हुँदा वृद्धहरूले प्राप्त गर्नुपर्ने स्याहारसुसार, सम्मान र सत्कार प्राप्त गर्न सकेका छैनन्। जबकि भन्नलाई ज्येष्ठ नागरिकलाई परिवार, समाज तथा राष्ट्रका अमूल्य निधि हुन् भनिएको छ। बेवारिसे नागरिक सबाल विश्वकै ज्यादै महत्त्वपर्ण तथा चुनौतीपूर्ण सबाल बन्न पुगेको छ। विगतका केही दशकयता बेवारिसे र ज्येष्ठ नागरिकको जनसंख्यामा क्रमशः वृद्धि हुँदै आइरहेको छ। विभिन्न राष्ट्र तथा संघसंस्थाले सामाजिक, आर्थिक, राजनीतिक तथा वैज्ञानिक सबै तबरले बेवारिसे र ज्येष्ठ नागरिकका बारेमा सबाल उठाएको पाइन्छ। बेवारिसे र ज्येष्ठ नागरिकको संख्यामा वृद्धि हुनुमा मृत्युदर घट्नु तथा औसत आयु वृद्धि हुनु साथै स्वास्थ्य, सुविधा, राम्रो गाँसबास, कपास आदि कारण हुन्। बेवारिसे र वृद्ध अवस्था एक प्राकृतिक अवस्था हो। संसारमा कुनै पनि प्राणी जन्मेपश्चात् युवा हुँदै वृद्ध हुन्छ नै। चाहेर पनि कोही यौवन समयमै रहिरहन सक्दैन। वृद्ध अवस्थालाई कहालिलाग्दो अवस्था पनि भनिन्छ। किनकि यो अवस्था पुगेपछि मानिसको हरेक अंगप्रत्यंग शिथिल हँुदै जान्छ। यो अवस्था पार गरेपछि जीवनको अन्त्य अवस्था अथवा मृत्युको विकल्प छैन। मानिसको ३० वर्षको उमेर पुगेपछि उसको काम गर्ने क्षमता कमी हुन थाल्छ र ६० वर्षभन्दा माथि पुगेपछि अरू थप समस्यासित जुझ्नुपर्ने हुन्छ। यो स्पष्ट छ कि कुनै व्यक्तिको कार्यक्षमतामा छिटो समस्या आउँछ भने कुनै व्यक्तिको ढिलो। वृद्धसम्बन्धी अध्ययनले के देखाएको छ भने मानसिक तनाव र रोगहरू आदिले मानिसलाई छिटो वृद्धावस्थामा र बेवारिसे अवस्थामा पुर्याउँछ। आजको एक्काइसौं शताब्दीमा विश्वमा बेवारिसे र वृद्धहरूको संख्या बढेको छ। यसकारण बालबच्चा र प्रौढको संख्यामा कमी आएको छ। मृत्युदर घट्नु साथै सामाजिक स्वास्थ्यमा सुधार आउनेको संख्यामा कमी आएको छ। मृत्युदर घट्नु साथै सामाजिक स्वास्थ्य सुधार आउनुको फलस्वरूप विश्वव्यापी रूपमा बेवारिसे र वृद्धहरूमा संख्या बढ्दै गएको छ। यसबाट नेपाल पनि अछूतो छैन। नेपालमा खान, लाउनबाट वञ्चित र अवस्था सुधार गर्न आर्थिक अवस्थाले नेपालको समाजमा अध्ययनको कमी छ। नेपालमा ६० वर्षभन्दा बढी उमेर भएका मानिसलाई वृद्ध भनिन्छ। अनि गाँस, बास, कपास र विभिन्न सहरको क्षेत्रमा गएको मानिसलाई बेवारिसे भनिन्छ। नेपालको ज्येष्ठ नागरिक ऐन २०६३ अनुसार ६० वर्ष माथिका मानिसलाई ज्येष्ठ नागरिक भनिए पनि उमेर र सेवा सम्बन्धमा नेपालमै केही भिन्नता छन्। यसले पनि केही क्षेत्रको ज्येष्ठ नागरिक रहँदा पनि सेवामा अवसर प्राप्त भएका देखिन्छन् भने केही क्षेत्रमा सेवा निवृत्त हुनेबित्तिकै ज्येष्ठ नागरिक हुने अवस्था प्राप्त भएका देखिन्छन् भने केही क्षेत्रमा सेवानिवृत्त भएको ज्येष्ठ नागरिक हुने अवस्था सिर्जना भएको छ। नेपाल सरकारले निजामती सेवामा ५८ वर्षलाई अवकाशको उमेर मानेको छ। संयुक्त राष्ट्रसंघले पनि ६० वर्ष उमेर पुगेकालाई अवकाश दिने गर्छ। त्रिभुवन विश्वविद्यालयमा ६३ वर्ष र त्यस्तै जिल्ला तथा पुनरावेदन अदालतका न्यायाधीशका लागि ६३ र सर्वाेच्चका न्यायाधीशका लागि ६५ वर्षलाई उमेर हद राखिएको छ। ज्येष्ठ नागरिक बेवारिसे नागरिक परिवार, समाज तथा राष्ट्रका अमूल्य निधि हुन्। ज्येष्ठ नागरिकका अनुभव, सीप र ज्ञानबाट परिवार, समाज र राष्ट्रले धेरै फाइदा लिन सक्छन्। २०५८ को जनगणनामा कुल जनसंख्याको ६५ प्रतिशत अथवा झन्डै १५ लाखभन्दा माथि पुगेको छ। यसबाट के पुष्टि हुन्छ भने ज्येष्ठ नागरिकको संख्या बढ्ने क्रममा छ। स्वास्थ्य क्षेत्रमा भएको सुधारका कारण मृत्युदर, बाल मृत्युदर तथा मृत्युदरमा आएको कमी र औसत आयुमा वृद्धि भई आउँदा दिनमा ज्येष्ठ नागरिकको संख्या बढ्ने देखिन्छ। मुलुकमा सम्पूर्ण आधारभूत आवश्यकताको परिपूर्ति समस्या राज्यले मात्र गर्न सक्दैन। हाम्रो देश विकास र समृद्धिको बाटोमा अगाडि बढिरहेको अवस्थामा नागरिकका सम्पूर्ण मौलिक हकअधिकार राज्यले मात्र पूरा गर्न सक्दैन। त्यसैले युवा पुस्ताको पनि कर्तव्य हो। हिजोको तुलनामा आज शिक्षा तथा चेतनाले खानपानमा सुधार गर्नुका साथै स्वास्थ्य सेवाको उपलब्धताले औसत आयुमा सुधार आएको छ। परिस्थितिले युवा बिदेसिनु परेका कारण वृद्धवृद्धा बेवारिसे अवस्थामा पनि पुगेका छन्। कष्टकर जीवन भोगिरहेका छन्। अझ केहीले त अनाहक मृत्यु कुर्नुको विकल्प देखेका छैनन्। गर्ने कोही नभएपछि वृद्धवृद्धाको खानपान, सरसफाइ, बसाइ उचित स्वास्थ्यको अभाव, असुरक्षित भएका कारण चिन्तित बन्दै गइरहेको छन्। वर्तमान आधुनिक समाजको सम्पूर्ण गतिविधि प्रत्यक्ष रूपमा आर्थिक पक्षसँग जोडिएको पाइन्छ। आर्थिक अवस्था कमजोर हुँदा वृद्धाहरूले प्राप्त गर्नुपर्ने स्याहारसुसार, सम्मान र सत्कार प्राप्त गर्न सकेका छैनन्। जबकि भन्नलाई ज्येष्ठ नागरिकलाई परिवार, समाज तथा राष्ट्रका अमूल्य निधि हुन् भनिएको छ। समाज तथा राष्ट्रका अनुभवी वर्ग, पथप्रदर्शक राष्ट्र निर्माणका अग्रणी परिवार, समाज तथा राष्ट्रका संरक्षक बेवारिसे अवस्थामा पुग्नु अत्यन्तै पीडादायी अवस्था हो। उनीहरूको उचित स्याहारसुसार गर्न सके युवालाई शत्मार्गमा डोर्याउने काम उनै वृद्धवृद्धाबाट हुनेछ। यसै पनि समस्यामा पर्न नदिनु र सम्मान प्रदान गर्नु हामी सबैको कर्तव्य हो। त्यसमाथि उनीहरूसँग भएको ज्ञान र अनुभव लिनु र अझ अभिलेखीकरण गर्न सक्नु त सुनमा सुगन्ध नै हुनेछ। जैसी, बुद्धभूमि मानवसेवा आश्रम, सुर्खेतका अध्यक्ष हुन्।"
नामिबियाले नेपाललाई दियो २०७ रनको लक्ष्य,"काठमाडौं : टी२० त्रिकोणात्मक सिरिजमा नामिबियाले नेपाललाई २०७ रनको लक्ष्य दिएको छ। त्रिवि क्रिकेट मैदान कीर्तिपुरमा आज टस जितेर ब्याटिङ गरेको नामिबियाले निर्धारित ४ विकेटको क्षतिमा २०६ रन बनाएको हो। नामिबियाका जान निकोल लोफ्ट इटनले ३३ बलमै सतक प्रहार गरे। उनले ३६ बलमा ११ चौका र ८ छक्का प्रहार गर्दै १०१ रनको योगदान गरे। उनी टी२० अन्तर्राष्ट्रिय क्रिकेटमा सबैभन्दा कम बलमा शतक पूरा गर्ने खेलाडी बनेका छन्। यस अगाडि नेपालका कुशल मल्लले ३४ बलमा सतक पूरा गरेर सबैभन्दा कम बलमा सतक बनाउने विश्व कीर्तिमान बनाएका थिए। त्यसैगरी नामिबियाका मलान क्रुगरलेअर्धसतक प्रहार गर्दै अविजित रहे। क्रुगरले ४८ बलमा २ छक्का र ६ चौकासहित ५९ रन बनाए। माइकल भान लिंगेनले १९ बलमा १ छक्का र २ चौका प्रहार गरेर २० रनको योगदान गरे। जेपी कोट्जीले १ छक्कासहित ११ रन, जान फ्रिलिंकले ५ रन बनाए। नेपालका लागि कप्तान रोहित पौडेलले २ विकेट, करण केसी र अविनाश बोहोराले ११ विकेट लिए। नेपाल टोली रोहित पौडेल (कप्तान), कुशल भुर्तेल, आसिफ शेख, कुशल मल्ल, अभिनाश बोहोरा, सोमपाल कामी, विवेक कुमार यादव, गुलशन झा, दीपेन्द्र सिंह ऐरी,करण केसी,सन्दीप जोरा"
झापामा ६६ हजार नगदसहित जुवा खेलिरहेका १२ जना पक्राउ,"झापा : झापाको शिवसताक्षीमा जुवा खेलिरहेका १२ जनालाई प्रहरीले नगदसहित पक्राउ गरेको छ। जिल्ला प्रहरी कार्यालय झापा र इलाका प्रहरी कार्यालय झिलझिलेबाट खटिएको संयुक्त टोलीले विशेष सूचनाको आधारमा सोमबार मध्यराती करिब १२ बजेको समयमा शिवसताक्षी नगरपालिका ११ स्थित नहर चौकका ४७ वर्षीय चेतन दुलालको घरमा छापा मारेको थियो। दुलालको घरमा कौडा खेलिरहेका घरधनी दुलालसहित शिवसताक्षी ९ का ४७ वर्षीय पूर्णकुमार लिम्बु, सोही ठाउँका २६ वर्षीय मोहन दुलाल, ४५ वर्षीय लोकनाथ दुलाल, शिवसताक्षी १० का ३६ वर्षीय रबिन राई पक्राउ परेका जिल्ला प्रहरी कार्यालय झापाका प्रहरी निरीक्षक ढुण्डिराज गिरीले जानकारी दिए। प्रहरीले घटनास्थलबाट नगद ६६ हजार ६५ रुपैयाँ, १६ थान कौडा, कौडा खेलाउँदा प्रयोग भएको म्याट, काठको फ्रेम र ११ थान मोबाइल बरामद गरेको प्रहरी निरीक्षक गिरीले बताए।"
अन्तिम श्रद्धाञ्जलीका लागि प्रज्ञा प्रतिष्ठानमा राखियो भजन शिरोमणिको पार्थिव शरीर,"काठमाडौं : वरिष्ठ गायक तथा संगीतकार भक्तराज आचार्यको पार्थिव शरीर अन्तिम श्रद्धाञ्जलीका लागि सानो गौचरणस्थित संगीत तथा नाट्य प्रज्ञा प्रतिष्ठानको परिसरमा राखिएको छ। आचार्यलाई अन्तिम श्रद्धाञ्जली दिन कलाकार,राजनीतिकर्मी,सर्वसाधारण तथा शुभचिन्तकलगायतको भीड लागेको छ। आचार्य नेपाली संगीत जगतमा भजन शिरोमणिको उपनामले परिचित छन्। आचार्यको सोमबार अपरान्ह ललितपुरको मेडिसिटी अस्पतालमा ८१ वर्षको उमेरमा निधन भएको हो। उनी विगत लामो समयदेखि बिरामी परेका थिए। आजै दिउँसो पशुपति आर्यघाटमा उनको अन्तिम दाहासंस्कार गरिने कार्यक्रम रहेको छ। उनले करिब ४०० गीतमा स्वर तथा संगीत दिएका छन्। उनको ८१ वर्षको उमेरमा सोमबार साँझ निधन भएको हो। आचार्य गायक सत्याराज र स्वरुपराज आचार्यका बुवा हुन्।"
"नामिबियाले टस जित्यो, नेपालले पहिला बलिङ गर्दै","काठमाडौं : नेपाली राष्ट्रिय पुरुष क्रिकेट टोलीले टी२० त्रिकोणात्मक सिरिजको पहिलो खेलमा नामिबियाले टस जितेर ब्याटिङ गर्ने निर्णय गरेको छ। त्रिवि क्रिकेट मैदान कीर्तिपुरमा नामिबियाले नेपाललाई बलिङ गर्ने निम्तो दिएको हो। क्यानले मंगलबार रोहित पौडेलको कप्तानीमा १८ सदस्यीय टोली घोषणा गरेको थियो। क्यानले विश्वकप छनोट खेलेको टोलीबाट ४ खेलाडी थप्दै टोली घोषणा गरिएको हो। आइसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि २० सिरिजमा प्रतिस्पर्धा गर्न लागेका हुन् । यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ । नेपाल रहेको समूह डी को विश्वकपमा नेदरल्यान्ड्स, श्रीलंका, बंगलादेश र दक्षिण अफ्रिका छन्। नेपाल टोली रोहित पौडेल (कप्तान), कुशल भुर्तेल, आसिफ शेख, कुशल मल्ल, अभिनाश बोहोरा, सोमपाल कामी, विवेक कुमार यादव, गुलशन झा, दीपेन्द्र सिंह ऐरी,करण केसी,सन्दीप जोरा"
विनाश नहोस् भन्दै माझी समुदायले गरे नदि पूजा,"सीमान्तकृत वर्गको सुचिमा पर्ने माझी जातिको महान पर्व नदि 'लदि' पूजा रामेछापका माझी समुदायले धुमधामसँग मनाएका छन्। नदिलाई माझी भाषामा नदि भन्ने गरिन्छ। सदियौँदेखि नदि किनारामा बस्दै आएका माझी समुदायले कोशीलाई नै आफ्नो जीविकोपार्जनको माध्यम बनाउँदै आएका छन्। माझी समुदायले वर्षेनी फागुन महिनामा नदि पूजा गर्ने गर्दछन्। भगवान रामले माझीसंग मीत लगाएको किम्वदन्ती रहेको र भगवान रामकै पालादेखि नदि पूजा गर्ने गरेको माझी अगुवा शंकर माझी बताउँछन्। प्राचीन सभ्यता र संस्कृतिसँग माझी समुदायको नाता कोशीसँग नै जोडिएर आएको उनको भनाइ छ। कोशी र माझीको अन्योन्याश्रित सम्बन्ध रहेको र माझी समुदायको संस्कृति परम्परा र इतिहास जोगाउन पनि युवा पुस्ता लागिपरेको माझी युवाहरु बताउँछन्। आफ्नो संस्कार संस्कृति पछिल्लो पुस्ताले पनि कायम राखुन् भन्दै युवाहरू संस्कृति संरक्षणमा जुटेको कलाकार एवं माझी अगुवा बाबुराम माझीले बताए। पछिल्लो पुस्ताले पनि आफ्नो संस्कार, संस्कृति र इतिहास कहिले पनि नभुलुन् भनेर सम्पूर्ण माझी समुदाय एक भएर नदि पूजा गर्ने गरेको बाबुराम बताउँछन्। आफूहरू कोशी किनारमा बस्ने र कोशीलाई नै आफ्नो कर्म थलो बनाएको हुनाले कुनै पनि दैबिक प्रकोप नहोस् भनेर माझी समुदायका पुर्खाले नदि पूजा गर्दै आएका थिए। कोशी किनारामा बस्दा देवी देवता नाग नागिनीले पनि केही नगरून् भनेर नदिलाई खुशी राख्न पनि पूजा गरिएको माझीका पुजारी किर्ते माझीले जानकारी दिए। आफूहरू सधैं कोशीमा काम गर्ने कोशी वारपार गर्ने र दैनिकी नै कोशीमा बिताउने हुनाले कोशीले केही क्षति नपुर्याओस् भनेर नदि पूजा गरिएको पुजारी किर्तेको भनाइ छ। किर्ते नदि र आफूहरुको मामा भान्जाको सम्बन्ध रहेको जनविश्वास भएको बताउँछन्। सदियौँदेखि नदि किनारमा बस्दै आएका माझी समुदायको अन्य समुदायको भन्दा छुट्टै संस्कार र संस्कृति रहेको छ। अन्य समयमा जति मनमुटाव भएपनि नदि पूजामा भने सबै एकैसाथ भेला भएर गर्ने गरेको माझी बुद्धिजीवी बालकृष्ण माझी बताउँछन्। सुनकोसी नदि दिदी र तामाकोसी नदि बहिनी भएको किम्वदन्ती रहेको उनको भनाइ छ। सुनकोसी नदिले सुँगुरको भोग खाने र तामाकोसी नदिले पाठीको भोग खाने प्रचलन अनुसार सुनकोसी नदि किनारका माझी समुदायले सुँगुरको र तामाकोसी नदि किनारका माझी समुदायले पाठीको भोग दिएर नदि पूजा गर्ने गरेको बालकृष्ण बताउँछन्। सुनकोसी र तामाकोसी नदि किनारमा उल्लेख्य मात्रामा माझी समुदायको बसोबास रहेको छ। कोशी किनारमा बस्ने माछा मार्ने र डुङ्गा चलाउने माझी समुदायको पुर्खेउली पेशा नै रहिआएको छ।"
"नेपाललाई झड्का, ओपनर कुशल भुर्तेल पहिलो बलमै आउट","काठमाडौं : टी२० त्रिकोणात्मक सिरिजमा नेपालले पहिलो विकेट गुमाएको छ। त्रिवि क्रिकेट मैदान कीर्तिपुरमा नामिबियाविरुद्ध जवाफि ब्याटिङमा उत्रिएको नेपालले पहिलो बलमै विकेट गुमाएको हो। नेपालका ओपनर कुशल भुर्तेललाई रुबेन ट्रम्पलम्यानले पहिलो बलमै आउट गराएका हुन्। टस जितेर ब्याटिङ गरेको नामिबियाले निर्धारित ४ विकेटको क्षतिमा २०६ रन बनाएको छ। नामिबियाका जान निकोल लोफ्ट इटनले ३३ बलमै सतक प्रहार गरे। उनले ३६ बलमा ११ चौका र ८ छक्का प्रहार गर्दै १०१ रनको योगदान गरे। उनी टी२० अन्तर्राष्ट्रिय क्रिकेटमा सबैभन्दा कम बलमा शतक पूरा गर्ने खेलाडी बनेका छन्। यस अगाडि नेपालका कुशल मल्लले ३४ बलमा सतक पूरा गरेर सबैभन्दा कम बलमा सतक बनाउने विश्व कीर्तिमान बनाएका थिए। त्यसैगरी नामिबियाका मलान क्रुगरलेअर्धसतक प्रहार गर्दै अविजित रहे। क्रुगरले ४८ बलमा २ छक्का र ६ चौकासहित ५९ रन बनाए। माइकल भान लिंगेनले १९ बलमा १ छक्का र २ चौका प्रहार गरेर २० रनको योगदान गरे। जेपी कोट्जीले १ छक्कासहित ११ रन, जान फ्रिलिंकले ५ रन बनाए। नेपालका लागि कप्तान रोहित पौडेलले २ विकेट, करण केसी र अविनाश बोहोराले ११ विकेट लिए। नेपाल टोली रोहित पौडेल (कप्तान), कुशल भुर्तेल, आसिफ शेख, कुशल मल्ल, अभिनाश बोहोरा, सोमपाल कामी, विवेक कुमार यादव, गुलशन झा, दीपेन्द्र सिंह ऐरी,करण केसी,सन्दीप जोरा"
राष्ट्रियसभाको अध्यक्ष नछाड्न माओवादीमा दबाब,"काठमाडौं : नेकपा माओवादी केन्द्रको स्थायी कमिटी बैठकमा अधिकांश सदस्यहरूले राष्ट्रियसभाको अध्यक्ष पद माओवादीले पाउनुपर्नेमा जोड दिएका छन् । पार्टी कार्यालय पेरिसडाडामा मंगलबार बसेको बैठकमा राष्ट्रिय सभाको अध्यक्ष माओवादीले पाउनुपर्ने र यसका लागि पार्टी अध्यक्षले गठबन्धनमा अडान राख्नुपर्नेमा सदस्यहरूले जोड दिएका हुन् । माओवादी प्रवक्ता अग्नि सापकोटाले बैठकमा अधिकाशं स्थायी कमिटी सदस्यहरूले राष्ट्रिय सभाको अध्यक्ष आफ्नो पार्टीबाट हुनुपर्नेमा जोड दिएको र यस विषयमा बुधबारको बैठकले आवश्यक निर्णय गर्ने जानकारी दिए। बैठकमा कांग्रेस महासमिति बैठकमा गठबन्धनका बारेमा उठेका विषयमा पनि सदस्यहरूले चासो राखेको उनले बताए। बुधबारको बैठकमा अध्यक्ष प्रचण्डले धारणा राख्ने र आवश्यक निर्णय गरेर बैठक समापन हुने उनको भनाइ छ । स्थायी कमिटीमा नेताहरूको कार्यविभाजन,पार्टीको अभियानको समीक्षा र आगामी अभियानका बारेमा निरन्तर छलफल भएको प्रवक्ता सापकोटाले जानकारी दिए।"
इसेवाले फेरि ल्यायो मेरो यात्राको साथी अफर,"काठमाडौं : इसेवाले यस वर्ष पनि पुन: मेरो यात्राको साथी नामक अफर सार्वजनिक गरेको छ। यस अफर अन्तर्गत प्रयोगकर्ताले इसेवाबाट होटेल बुक गर्दा वा बसको टिकट काट्दा अथवा आन्तरिक वा अन्तर्राष्ट्रिय हवाई जहाजको टिकट खरिद गर्दा २ लाख जितेर डबल लखपति बन्ने मौका रहेको इसेवाले जनाएको छ। इसेवामा रहेको यात्रा सम्बन्धी यी सेवाहरूको प्रयोगमा प्रयोगकर्ताले अन्य थुप्रै  तथा आकर्षक उपहार पनि जित्ने मौका रहेको छ। मेरो यात्राको साथी २ नाम दिइएको उक्त अफर मार्फत् यात्राको लागि इसेवाको प्रयोग गरी हवाईजहाज टिकेटिङ, बस टिकेटिङ, होटेल बुकिङ तथा अन्तर्राष्ट्रिय हवाईजहाज टिकेटिङमा आकर्षक अफरहरू सामेल गरिएको इसेवाले जनाएको छ। यी विविध सेवामध्ये कम्तीमा कुनै पनि एक सेवाको प्रयोगमा एक प्रयोगकर्ताले बम्पर उपहार स्वरूप रु २ लाख प्राप्त गरेर भाग्यशाली विजेता घोषणा हुने कम्पनीले बताएको छ। यस अफर अन्तर्गत अन्य थुप्रै आकर्षक उपहारको सूचीमा प्रत्येक सेवाको लागि विविध अफर पनि ल्याएको छ। आन्तरिक हवाईजहाज टिकट खरिदमा प्रत्येक हप्ता एक भाग्यशाली विजेताले ७००० रुपैयाँसम्मको फूल रिफण्ड स्वरूप पूर्ण क्यास्ब्याक जित्ने मौका पाउन सक्नेछन्। साथै, यस अफर अन्तर्गत तीन वा बढी आन्तरिक हवाईजहाजको टिकट बुक गर्दा सबैले रु ३०० सम्मको क्यासब्याक प्राप्त गर्न सक्नेछन्; जसका लागि प्रोमो कोडमा  प्रयोग गर्नुपर्नेछ। त्यस्तै, इसेवा मार्फत् होटल बुक गर्दा प्रोमो कोडमा  प्रयोग गरी सबैले रु २०० क्यासब्याक प्राप्त गर्न सक्नेछन्। त्यस्तै, इसेवाबाट बसको टिकट काट्दा कुल आठ प्रयोगकर्ताले (हरेक हप्ता २ जनाको दरले) अफर अवधिमा १०० क्यासब्याक (रिटर्न टिकटको मूल्य बराबर) जित्ने मौका मिल्नेछ। प्रत्येक हप्ता, यी दुई भाग्यशाली विजेताहरू इसेवाको आधिकारिक सामाजिक सञ्जालको पेज मार्फत् घोषणा गरिनेछ। साथै प्रोमो कोडमा  प्रयोग गरी हरेक दिन पहिलो ५० प्रयोगकर्ताले रु ५० क्यासब्याक प्राप्त गर्न सक्नेछन्। अझ थप, इसेवाबाट पहिलो पटक बसको टिकट काट्ने प्रयोगकर्ताले  प्रोमो कोडको प्रयोगमा रु १०० क्यास्ब्याक पाउन सक्नेछन्। यसैगरी, अन्तर्राष्ट्रिय हवाइजहाजको टिकट खरिदमा हरेक सोमबार बेलुकी ४ देखि ५ बजेसम्म रु १५०० सम्म क्यास्ब्याक (५ को दरले) प्राप्त गर्न सकिनेछ। यो अफर फाल्गुन १३ देखि चैत्र १३ गतेसम्म लागू हुनेछ। यी सबै अफर बारे विस्तृतमा जानकारी इसेवाको आधिकारीक ब्लग तथा सामाजिक सञ्जालमा रहेको इसेवाले जनाएको छ। यस अफर मार्फत यात्रा सम्बन्धी सेवाहरू इसेवामा सजिलै उपलब्ध भएको बारे ग्राहकवर्गमा सूचित गर्न चाहेको जनाएको छ। सेवाग्राहीले क्यास्ब्याक पाउनका लागि दिइएको प्रोमोकोडको अनिवार्य रूपमा प्रयोग गर्नुपर्ने तथा ४८ घण्टामा इसेवा खातामा स्वचालित रूपमा उपलब्ध हुने समेत इसेवाले जनाएको छ। यो अफर सम्बन्धी थप शर्तहरू आधिकारिक ब्लग मार्फत बुझ्नका लागि पनि इसेवाले जनाएको छ। हाल देशभर इसेवाको मोबाइल एप्स् डाउनलोड गर्नेको संख्या १ करोड २ लाख भन्दा बढि पुगेको छ। यसैगरी परोक्ष रूपमा करिब एक करोड ९० लाख जनसङ्ख्याले इसेवा मार्फत सेवा लिइरहेका छन्। हाल इसेवाका देशभर करिब २ लाख ३० हजारभन्दा बढी संख्यामा एजेन्ट सञ्जाल रहेको छ। इसेवाले पुल्चोक स्थित केन्द्रीय कार्यालय सहित सातै प्रदेशबाट प्रदेश कार्यालय तथा सम्पर्क कार्यालय मार्फत सेवा दिइरहेको छ। इसेवाबाट इन्स्योरेन्सको प्रिमियम भुक्तानी, मोबाइल, टेलिफोन, इन्टरनेट, बिजुली तथा खानेपानीको महसुल भुक्तानी, विभिन्न सरकारी कार्यालयहरूको शुल्क भुक्तानी, हवाईजहाज, बसको टिकट, स्कुल कलेजको शुल्क लगायतका करिब ४ लाख भन्दा बढी मर्चेन्ट तथा सेवा तथा सुविधाको भुक्तानी गर्न सकिन्छ।"
नामिबियाविरुद्ध नेपाललाई तेस्रो सफलता : कप्तान रोहित लिए विकेट,"काठमाडौं : टी२० त्रिकोणात्मक सिरिजमा नेपालले नामिबियाको तेस्रो विकेट लिएको छ। त्रिवि क्रिकेट मैदान कीर्तिपुरमा टस हारेर बलिङ गरिरहेको नेपालले तीन विकेट लिएको हो। १०४ ओभरमा नेपाल लागि कप्तान रोहित पौडेलले नामिबियाका जान फ्रिलिंकको विकेट लिएका छन्। यस अगाडि कप्तान पौडेलकै बलमा नामिबियाका जेपी कोट्जीलाई विवेक यादवले क्याच आउट गराएका हुन्। उनले १ छक्का प्रहार गर्दै ११ रन बनाए। त्यस अगाडि करण केसीले पहिलो विकेट लिएका थिए। केसीको बलमा नामिबियाका माइकल भान लिंगेनलाई गुलसन झाले क्याच आउट गरेका हुन्। उनले १९ बलमा १ छक्का र २ चौका प्रहार गरेर २० रन बनाएका थिए। नामिबियाले १२ ओभरमा ३ विकेटको क्षतिमा ८४ रन बनाएर खेलिरहेको छ। नेपाल टोली रोहित पौडेल (कप्तान), कुशल भुर्तेल, आसिफ शेख, कुशल मल्ल, अभिनाश बोहोरा, सोमपाल कामी, विवेक कुमार यादव, गुलशन झा, दीपेन्द्र सिंह ऐरी,करण केसी,सन्दीप जोरा"
तत्कालीन प्रधानाध्यापकसहित चारजनाविरुद्ध भ्रष्टाचार मुद्दा,"काठमाडौं : राष्ट्रिय माध्यमिक विद्यालय लौकही, सुनसरीका तत्कालीन प्रधानाध्यापक धनीलाल यादवसहित चारजनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले राष्ट्रिय माध्यमिक विद्यालय लौकहीका तत्कालीन प्रधानाध्यापक धनीलाल यादव,भोली यादव,विरेन्द्र प्रसाद यादव र शिक्षक बालेश्वर यादवविरुद्ध आज विशेष अदालत काठमाडौंमा भ्रष्टाचार मुद्दा दायर गरेको हो। आयोगका प्रवक्ता नरहरि घिमिरेले विद्यालयका तत्कालीन प्रधानाध्यापकहरू धनीलाल यादव हाल अवकास (प्राप्त),भोली यादव हाल (अवकास), विरेन्द्र प्रसाद यादव र शिक्षक बालेश्वर यादवले विद्यालयमा गयल भएको अवधीको फर्जी हाजिर गरी गराइ भ्रष्टाचार गरेको ठहर हुन आएकाले उनीहरूविरुद्ध मुद्दा दायर गरेको जानकारी दिए। शिक्षक बालेश्वरविरुद्ध नेपाल सरकारद्वारा प्राविधिक शिक्षा तथा व्यवसायिक तालिम परिषदमार्फत् प्रदान गरिने चिकित्सक शिक्षा अध्ययन छात्रवृत्तिअन्तरगत हेल्थ असिष्टेन्स विषयको खुल्ला कोटाअन्तरगत न्युरो मेडिकल कलेज विराटनगर मोरङमा शैक्षिक वर्ष २०७५०७६ देखि ३ वर्षे अध्ययन अवधिमा विद्यालयमा अनुपस्थित भएको अवधिको तलब भत्ता सुविधा लिएको उजुरी परेको थियो। सोही उजुरीका आधारमा अनुसन्धान हुँदा शिक्षक यादवले आफू न्यूरो हेल्थ कलेज विराटनगरमा अध्ययनरत रहँदाको ९१ दिनको फर्जी हाजिर जनाइ तथा ४७ दिन गयल समेत भइ तोकिएको सरकारी कामकाज नगरी विद्यालयलाई हानी पु्र्याइ १ लाख ३० हजार ८ सय रुपैयाँ तलब भत्ताको रुपमा गैरकानुनी लाभ लिएको हुँदा उनीमाथि हदैसम्मको कैद तथा बिगो बमोजिम जरिवानाको सजाय मागदावी गरेको अख्तियारले जनाएको छ। प्रधानाध्यापक धनीलालले पदको जिम्मेवारीमा रहँदा न्युरो हेल्थ कलेज विराटनगरमा अध्ययनरत रहेको अवधिमध्ये २०७५ साल आश्विनदेखि २०७६ साल फागुनसम्मको विद्यालय तथा गाउँपालिकाको कार्यालयसमेतको फर्जी हाजिरी ३५ दिन र गाउँपालिकाको कार्यालयमा काज कार्यरत रहँदा हाजिर खाली भइ गयल रहेको अवधि ३७ दिनको ६४ हजार ९०० रुपैयाँ भुक्तानी दिएको अनुसन्धानबाट खुलेको छ। यसैगरी प्रधानाध्यापक भोलीले आफू जिम्मेवारीमा रहँदा न्युरो हेल्थ कलेज विराटनगरमा अध्ययनरत रहेको अवधिमा ३४ दिन फर्जी हाजिरी गराइ ३३ हजार ६१८ रुपैयाँ तलब भत्ता लिएको खुलेको छ। अर्का प्रधानाध्यापक विरेन्द्रले पनि हेल्थ कलेज विराटनगरमा अध्ययनरत रहेको अवधिमा २२ दिनको फर्जी हाजिरी गराएको र गयल भएको १० दिनको गरी ३२ हजार ३२४ रुपैयाँ गैरकानुनी लाभ दिलाइ भुक्तानी दिएको पुष्टि हुन आएको अख्तियारले जनाएको छ।"
फोनपेले सुरु गर्यो 'सक्षम नारी' अभियान,"काठमाडौं : नेपालको सबैभन्दा ठूलो भुक्तानी नेटवर्क फोनपेले देशभरका महिलाहरूका लागि वित्तीय समावेशीकरण र आत्मनिर्भरतालाई प्रवर्द्धन गर्ने उद्देश्यले आफ्नो पछिल्लो अभियान ""सक्षम नारी"" सुरु गरेको छ। यस अभियानबाट फोनपले आर्थिक वृद्धि र समृद्धिका लागि नारीहरुले खेल्ने निर्णायक भूमिकालाई मान्यता दिई सबै वर्गका नारीहरुलाई डिजिटल भुक्तानीका माध्यममा सशक्त बनाउने कोसिस गरेको छ। फोनपेले नबिल र सानिमा बैंकसँगको सहकार्यमा यो अभियान सुरु गरेको हो। माघ २६ गतेदेखि सुरु भएको यो अभियान फागुन २८ गतेसम्म चल्नेछ। अभियानमा सहभागी हुन नबिल र सानिमा बैंकका महिला प्रयोगकर्ताहरूले आफ्नो मोबाइल बैंकिङ एप मार्फत अभियान अवधिभर कुनै पनि  सेवाहरू फोनपे ,   र  बिल प्रयोग गरि कम्तीमा ३ वटा कारोबार गर्नुपर्ने रहेको छ। नबिल बैंकका एकजना महिला प्रयोगकर्ताले अभियानको मापदण्ड पूरा गरेपछि श्री बालाजी डायमण्डबाट उत्कृष्ट हिरा सेट पाउनेछन्। साथै सानिमा बैंक र नबिल बैंकका १०० महिला प्रयोगकर्ताहरूले रु १००० को ग्यारेन्टी टपअप जित्नेछन्। अभियानको उदेश्यका बारेमा बोल्दै फोनपेका    सुबोध शर्माले भने, 'सक्षम नारी अन्य नियमित अभियानहरू भन्दा फरक छ, यो महिलाहरूमा प्रविधि अपनाउन प्रोत्साहित गर्ने पहल हो। हाम्रो तथ्यांकले डिजिटल माध्यमबाट महिलाहरु माझ भुक्तानीको प्रयोग कम भएको देखिएको छ र यो अभियान मार्फत हामी यो स्वरुप परिवर्तन गर्न चाहन्छौं। हामी आशा गर्दछौं कि यो अभियानले सबै क्षेत्रका महिलाहरूको जीवनमा सकारात्मक प्रभाव पार्नेछ।' फोन पे ले सधैं आफ्ना ग्राहकहरूको कारोबारका सुरक्षालाई विशेष प्राथमिकतामा राखेको पाइन्छ र यही अनुरुप सुरक्षित कारोबारलाई सुनिश्चित गर्न भुक्तानीका समस्त सुविधाहरुमा इन्क्रिप्सन र प्रमाणीकरण प्रोटोकलहरू समावेश भएको छ।"
सुरक्षा घेरा तोड्दै संसद् भवनभित्र नाराबाजी,"काठमाडौं : चौबिसै घन्टा कडा सुरक्षा घेरामा रहन्छ, संसद् भवन। नेपाल प्रहरी र सशस्त्र प्रहरी बल परिचालन हुन्छन्। सोमबार पनि ८३ सुरक्षाकर्मी परिचालित थिए। तर, एकाएक एक हुल लघुवित्त पीडितले सुरक्षा घेरा तोडे। संसद् परिसरभित्र निर्वाध ढंगले प्रवेश गरे। नयाँ बानेश्वरस्थित संसद् भवन परिसरमा लघुवित्त पीडितहरू प्रवेश गर्दा राष्ट्रियसभाको बैठक चलिरहेको थियो। तीन तहको सुरक्षा जाँचपछि मात्र प्रवेश पाइने संसद् भवनमा झन्डै ४० जना पीडित प्रवेश गरे। गृहमन्त्री नारायणकाजी श्रेष्ठ र अर्थमन्त्री प्रकाशशरण महतविरुद्ध प्रदर्शन गरे। राजीनामा माग गर्दै नारावाजी गरे। संघीय संसद् सचिवालयका प्रवक्ता एकराम गिरीका अनुसार, संसद् भवनको दुई नम्बर गेटबाट अचानक महिलाहरू बलजफ्ती प्रवेश गरेको पाइएको छ। गेटमा पुरुष सुरक्षाकर्मी खटिएका थिए, उनले भने, गेटमा परिचालित सुरक्षाकर्मीको संख्या पनि कमी भएको पाइएको छ। महिला सुरक्षाकर्मी पनि थिएनन्। प्रहरीलाई ठेल्दै भित्र प्रवेश गरेको जानकारी पाइएको छ। प्रहरी सहायक निरीक्षक (असई) को नेतृत्वमा पाँच सुरक्षाकर्मीले लघुवित्त पीडितहरूको हुललाई थेग्न नसकेको सुरक्षा स्रोतले जनाएको छ। नेपालको संसदीय इतिहासमा पहिलोपटक भएको नारा जुलुस प्रदर्शन गर्दा सुरक्षा संवेदनशीलतामा प्रश्न उठेको विज्ञहरू बताउँछन्। सभामुख देवराज घिमिरेले घटनाले संसद् भवनको सुरक्षाप्रति आफू गम्भीर र चिन्तित भएको उल्लेख गर्दै प्रहरी महानिरीक्षक बसन्तबहादुर कुँवरलाई ध्यानाकर्षण गराएका छन्। गृहमन्त्री श्रेष्ठले घटनालगत्तै सुरक्षा निकायका प्रमुखहरूको आकस्मिक बैठक बोलाएका छन्। गृह मन्त्रालयको निर्देशनपछि प्रहरी प्रधान कार्यालयले संसद् भवनको सुरक्षार्थ खटिएका इन्स्पेक्टरसहित ३२ जनालाई जिम्मेवारीबाट हटाएको छ। सूचना संकलनमा कमजोरी संसद् भवनभित्र प्रवेश गर्ने व्यक्तिहरूको चेकजाँच भने नेपाल प्रहरीले गर्दै आएको छ। नयाँ बानेश्वर चोकतर्फको दुई नम्बर गेटबाट पीडितहरू प्रवेश गरेका हुन्। नेपाल प्रहरीका पूर्वडीआईजी हेमन्त मल्ल ठकुरीका संसद् भवनभित्रको सुरक्षा संवेदनशीलता नदेखिएको बताउँछन्। यो संवेदनशील घटना हो। यस्ता घटना हुन नदिने वा नियन्त्रण गर्ने भनेको सूचनाबाट नै हो, पूर्वडीआईजी ठकुरी भन्छन्, अहिले मुलुकमा विभिन्न आन्दोलनका कार्यक्रम भइरहेका छन्। लघुवित्त ऋणीहरू पनि के गर्दै छन् ? के कस्ता स्टेप चालिरहेका छन् ? यसबारेमा समयमै थाहा हुनुपथ्र्यो। नयाँबानेश्वर चोकतर्फको दुई नम्बर गेटबाट पीडितहरू प्रवेश गरेका हुन्। उक्त ढोका सांसदहरूको आवतजावतका लागि मात्रै खोल्ने गरिन्छ। प्रतिनिधिसभाको बैठक सकिएपछि सांसदहरू बाहिरिने क्रममा पूरै ढोका खोलिएको र अचानक महिलाहरू बलजफ्तीभित्र प्रवेश गरेको पाइएको संसद् सचिवालयले जनाएको छ। संघीय संसद् सचिवालयका सहायक प्रवक्ता दशरथ धमला भन्छन्, भीडभित्र प्रवेश गरेको थाहा पाउनेबित्तिकै मर्यादा पालकहरूले बाहिर आएर भीड नियन्त्रणमा सहयोग गर्नुपर्ने अवस्था सिर्जना भयो। यसभन्दा अघिको संसद्को कार्यकालमा केही अस्थायी शिक्षकहरूले दर्शकदीर्घाबाट नारा लगाउने प्रयास गरेका थिए। मर्यादापालक सुरक्षाकर्मीले नियन्त्रणमा लिएका थिए। त्यतिबेला भित्र प्रवेश गर्ने पास लिएर दुरुपयोग गरेका थिए। तर, यसपटक भने बलजफ्ती सुरक्षा घेरा तोडेको पाइएको छ। समन्वयको अभाव संसद् भवन निषेधित क्षेत्र हो। पाँच जनाभन्दा बढी भेला हुन समेत पाउँदैनन्। सोमबारको घटनामा सुरक्षा संवेदनशीलतामा लापरवाही र समन्वयमा कमी देखिएको सुरक्षा अधिकारीहरू बताउँछन्। नेपाल प्रहरीका पूर्वडीआईजी केशव अधिकारी सुरक्षा संवेदनशीलतामा लापरवाही देखिएको र समन्वयसमेत हुन नसकेको बताउँछन्। संसद् भवन जहिल्यै उच्च सुरक्षा सतर्कता हुने ठाउँ हो। अनुसन्धान (गुप्तचर) निकाय असफल देखियो। यो भनेको आपसी समन्वयको कमी हो, अधिकारी भन्छन्, हुलको प्रकृति र मनशाय सुरक्षा निकायले बुझ्नै सकेन। तीन दर्जनभन्दा बढी व्यक्ति भेला हुँदासम्म भीडको मनशाय बुझ्न नसक्नु सुरक्षा निकायको कमजोरी रहेको उनले बताए। संघिय संसद सचिवालयका सहायक प्रवक्ता धमलाका अनुसार, मर्यादा पालकले संसद भवन भित्रको सुरक्षा मात्र हेर्छ। तर, लघुवित्त ऋणीहरूको प्रवेशपछि मर्यादापालक बाहिर आएर रोकेका थिए। पूर्वडीआईजी अधिकारी भन्छन्, दौरासुरुवाल लगाएका मर्यादा पालक भवन बाहिर आएर भीडलाई रोकेको देखियो। नेपाल प्रहरीले पर्याप्त सूचना पाउन नसकेको पूर्वडीआईजी अधिकारीको भनाइ छ। गेटबाट तीन दर्जन व्यक्तिभित्र प्रवेश गर्दा सुरक्षा अलर्ट किन हुन सकेन ? रोक्न किन सकेन ? उनले प्रश्न गरे। प्रहरीको छानबिन समिति उक्त घटनाबारे छानबिन गर्न प्रहरीले उपत्यका प्रहरी कार्यालय रानीपोखरीका एसएसपी दिनेशराज मैनालीको नेतृत्वमा ३ सदस्यीय छानबिन समिति गठन गरेको छ। समितिमा काठमाडौं प्रहरीका एसपी नवराज अधिकारी र उपत्यका प्रहरी कार्यालय, रानीपोखरीका डीएसपी दिनेश घिमिरे सदस्य छन्। यस खालका क्रियाकलाप नदोहोरिऊन् एकराम गिरी प्रवक्ता ,संसद् सचिवालय संसद् भवन परिसर बाहिर सुरक्षाको जिम्मेवारी प्रहरीको हुन्छ। गेटमा पनि सुरक्षाकर्मी नै परिचालित हुन्छन्। संसद्भवनभित्र मात्र सचिवालय अन्तर्गतकै मर्यादापालक सुरक्षाकर्मीहरू रहन्छन्। गेटबाट बलजफ्ती सुरक्षा घेरा तोडेर संसद् भवनभित्र एकैचोटी महिलाहरू प्रवेश गरेको यस खालको घटना पहिलो हो। प्रारम्भिक रूपमा हेर्दा घटनाको पूर्व आंकलन वा बुझाइमा कमजोरी भएको हो कि भन्ने देखिन्छ। यस घटनाका बारेमा विस्तृत ढंगले छानविन भएपछि सबै कुरा प्रष्ट होला। संसद् भवनभित्र प्रवेश गर्नेहरू अधिकांश महिला छन्। एक जनामात्र पुरुष प्रवेश गरेको बताइएको छ। गेटमा सोमबार महिला सुरक्षाकर्मी परिचालन भएको पाइएन। पुरुष सुरक्षाकर्मी मात्र परिचालित थिए। नेपालको सन्दर्भमा चलिआएको अभ्यास महिलालाई रोक्न महिला सुरक्षाकर्मी नै परिचालन गरिन्छ। महिला सुरक्षाकर्मी नभएको बेला महिलाहरू बलजफ्ती प्रवेश गरेको पाइएको छ। महिलाहरूलाई रोक्न पुरुष सुरक्षाकर्मीले प्रयास नै नगरेको होइन। केही प्रयास भएको देखिन्छ। तर, बलजफ्ती प्रवेश गर्ने महिलाको तुलनामा पुरुष सुरक्षाकर्मीको संख्या न्यून भएको पाइएको छ। सुरक्षाकर्मीको संख्या नै न्यून भएको र लघुवित्तबाट ऋण लिएका महिलाहरूले सुरक्षाकर्मीलाई धकेल्दै ठेल्दै प्रवेश गरेको जानकारी सचिवालयलाई प्राप्त भएको छ। संसद् भवनभित्र प्रवेश गरेकाहरूलाई संसद्भवनभित्रका मर्यादापालकहरू बाहिर आएर सुरक्षा घेरामा राखे। संसद् भवनभित्र प्रवेश गर्नबाट रोके। त्यसपछि आवश्यक समन्वय गरेर प्रदर्शनकारीलाई संसद् भवनको परिसर बाहिर पठाउने काम भयो। घटनापछि सभामुखज्यू (देवराज घिमिरे)बाट नेपाल प्रहरीका प्रहरी महानिरीक्षक बसन्तबहादुर कुँवरसँग सुरक्षा चासो राख्ने काम भएको छ। सरकारले पनि घटनाको छानबिन गर्न तीन सदस्यीय छानबिन समिति बनाएको छ। छानबिन समितिले पनि संघीय संसद् सचिवालयसँग आवश्यक सहकार्य गर्ला नै। घटनामा के भएको रहेछ ? भन्ने विषयमा संसद् सचिवालयले समीक्षा गर्छ । यो पनि पढ्नुहोस लघुवित्तमा दोहोरो ऋणी करिब १० लाख लघुवित्तमाथि अत्यासलाग्दो दबाब शेखरको प्रश्न : लघुवित्त नभएको भए ६० लाख मानिस के गर्थे होला? लघुवित्तको सदस्य संख्या, ऋणी, नाफादेखि प्रतिफल पनि घट्दै लघुवित्त खारेजको माग गर्दै पीडितले गरे चक्रपथमा 'मार्चपास' सामूहिक ऋण मिनाहाको माग गर्दै बालुवाटार पुगे लघुवित्त पीडित मिटरब्याजपीडित फेरि संघर्षमा, न्याय नपाई घर नफर्किने अठोट लघुवित्त पीडितको मागप्रति सरकार गम्भीर : अर्थमन्त्री प्रदर्शनकारीहरू निषेधित क्षेत्र तोडेर संसद भवन परिसरमा प्रवेश गरेपछि (भिडियो) लघुवित्त पीडित संसद भवन प्रवेश गरेको घटनामा छानबिन गर्न एसएसपी नेतृत्वमा समिति गठन लघुवित्त पीडितहरू अनाधिकृत ढंगले संसद भवनमा प्रवेश गरेको घटनाप्रति गृहको गम्भीर समीक्षा"
भूकम्प प्रभावित जाजरकोट विपद् संकटग्रस्त क्षेत्र घोषणा,"जाजरकोट : भूकम्प प्रभावित जिल्ला जाजरकोट र रुकुमपश्चिमका प्रभावित पालिकालाई विपद् संकटग्रस्त क्षेत्र घोषणा गर्ने निर्णय गरिएको छ। सोमबार बसेको मन्त्रिपरिषद्को बैठकले उक्त निर्णय गरेको सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले बताइन्। यसैबीच सोमबार दिउँसो सदरमुकाम खलंगामा बसेको जिल्ला विपद् न्यूनीकरण तथा व्यवस्थापन समितिको बैठकले जाजरकोटलाई विपद् संकटग्रस्त क्षेत्र घोषणा गरी पुनर्निर्माणका काम अघि बढाउन माग गरेको थियो। भूकम्पका कारण जिल्लाको आर्थिक सामाजिक तथा भौतिक पूर्वाधारका क्षेत्रमा पुगेको क्षतिका कारण जनजीवन अस्तव्यस्त भएकोले जिल्लाका सम्पूर्ण क्षेत्रलाई पुनर्जीवन प्रदान गर्ने गरी एकीकृत पुनर्निर्माणको प्रक्रिया प्राथमिकताका साथ शीघ्र अघि बढाउन माग गरिएको निमित्त प्रमुख जिल्ला अधिकारी हरिश्चन्द्र शर्माले जानकारी दिए। भूकम्पका कारण जिल्लाको बृहत्तर सामाजिक तथा आर्थिक संरचना र सम्बन्धहरू ध्वस्त भएको, शिक्षा, स्वास्थ्य, खानेपानी, सरसफाइ, सिँचाइ, कृषि, रोजगारी लगायतका क्षेत्रमा गम्भीर असर परेका कारण ती सबै क्षेत्रको एकीकृत रूपमा पुनर्जीवन प्रदान हुने गरी तत्काल सम्बोधन हुनुपर्ने बैठकको निश्कर्ष थियो। जिल्ला प्रशासन कार्यालयका अनुसार गत कात्तिक १७ गते जाजरकोटको रामीडाँडा केन्द्रबिन्दु भएर गएको ६ दशमलव ४ म्याग्निच्युडको भूकम्पका कारण जाजरकोटमा मात्र १ सय १ जनाको मृत्यु भएको, ४२ हजार बढी निजी आवासहरूमा क्षति पुगेको, जिल्लाका ३ सय ४१ विद्यालयका २ सय ८९ भवन पूर्ण र ५ सय ९८ भवनमा आंशिक क्षति पुगेका कारण पठनपाठन प्रभावित भएको छ। ५६ वटा स्वास्थ्य संस्थाहरूमा क्षति पुगेका कारण नियमित र भरपर्दो स्वास्थ्य सेवा प्रवाहमा बाधा पुगेको, सदरमुकामस्थित जिल्ला प्रशासनसहित १६ वटा सरकारी कार्यालय भवनमा क्षति भएकाले सेवा प्रवाहमा समस्या देखिएको छ। त्यस्तै जिल्ला प्रहरीसहित ८ वटा प्रहरी इकाइहरूमा क्षति पुगेका कारण सेवा प्रवाहमा समस्या भएको छ। कतिपय स्थानका खानेपानी मुहान सुकेको, २ सय ४० वटा खानेपानी तथा सिँचाइका संरचनामा क्षति पुग्दा खानेपानीको समस्या देखिएको छ। जाजरकोट दरबारसहित ५५ वटा सार्वजनिक सम्पदा, मठ, मन्दिरहरूमा क्षति पुगेको, भेरी करिडोर, पुष्पलाल मध्यपहाडी लोकमार्ग, जाजरकोट जुम्ला सडकलगायतका जिल्लाभित्रका विभिन्न स्थानीय सडकहरूमा क्षति पुग्दा आवागमण प्रभावित भएको, नलगाडका चिउरी, पाली, कल्पत, करुवा, कट्के लगायतका कतिपय स्थानमा जमिन धाँजा फाटेका कारण बस्तीहरू नै स्थानान्तरण गर्नुपर्ने अवस्थामा रहेको निमित्त प्रमुख जिल्ला अधिकारी शर्माले बताए। विपद् संकटग्रस्त क्षेत्र घोषणा भएपछि पुनर्निर्माणको प्रक्रिया अघि बढ्न सहयोग पुग्ने राष्ट्रिय विपद् जोखिम न्यूनीकरण तथा व्यवस्थापन प्राधिकरणका सहसचिव भरतमणि पाण्डेले बताए। विपद् प्रभावित क्षेत्रको अवस्थालाई मध्यनजर गरेर जिल्ला विपद् न्यूनीकरण तथा व्यवस्थापन समितिको निर्णय, प्राधिकरणको सिफारिसमा नेपाल सरकारले संकटग्रस्त क्षेत्र घोषणा गर्न सकिने प्रावधान रहेको पाण्डेले बताए। जाजरकोटमा ४२ हजार पाँच सय २४ लाभग्राही कायम भएका छन्। त्यसमध्ये ३५ हजार ८ सय ६० पीडितले मात्र पहिलो किस्ताको रकम पाएका छन्। ६ हजार ६ सय ६४ परिवारले अझै पहिलो किस्ताकै रकम पाउन बाँकी रहेको जिल्ला प्रशासन कार्यालय जाजरकोटले जनाएको छ। सरकारले जाजरकोटमा अस्थायी आवासका लागि पठाएको १ अर्ब ३ करोड ४१ लाख ७५ हजारमध्ये अहिलेसम्म भूकम्पपीडित लाभग्राहीको खातामा ८९ करोड ६५ लाख रुपैयाँँ निकासा भएको छ। अन्य रकम पालिकाको खातामै थन्किएको सहायक प्रजिअ हरिश्चन्द्र शर्माले बताए। अहिलेसम्म अस्थायी आवास बनाएर दोस्रो किस्ता कुनै पनि लाभग्राहीले पाउन सकेका छैनन्। अस्थायी आवास बनेपछि दोस्रो किस्ता २५ हजार दिने प्रावधान छ। हालसम्म जाजरकोटमा २४ हजार ८१ अस्थायी आवास बनेका छन्। अझै १८ हजार ४ सय ४३ परिवारले अस्थायी आवास बनाउन सकेका छैनन्।"
रुसयुक्रेन युद्धमा युक्रेनले रुसलाई हराउनेछ : जेलेन्स्की,"युक्रेनी राष्ट्रपति भ्लादिमिर जेलेन्स्कीले आफ्नो देशले रुसविरुद्धको युद्ध जित्ने बताएका छन् । उनले रुससँगको युद्ध भएको दुई वर्ष भइसक्यो तर आफ्नो देशले जित्ने बताए । राजधानी किभमा जनतालाई सम्बोधन गर्दै उनले भने, 'हामी कसैलाई युक्रेनलाई ध्वस्त हुन दिनेछैनौं।' उनले जनतालाई सम्बोधन गर्दा उनीसँगै केही पश्चिमी देशका नेताहरु पनि थिए । जेलेन्स्कीले युक्रेन र युक्रेनका सहयोगीहरूले क्रिमियामा युक्रेनको कब्जालाई पुन: स्थापित गर्न प्रयास गर्नुपर्ने बताए। रुसले क्रिमिया कब्जा गरेको १० वर्ष भइसकेको छ । यसपछि २४ फेब्रुअरी २०२२ बाट रुसले पूरै युक्रेनका सम्पूर्ण क्षेत्रमा आक्रमण गरेको छ। जेलेन्स्कीका अनुसार यस युद्धमा अहिलेसम्म ३१ हजार युक्रेनी सैनिक मारिएका छन् । बीबीसी"
सेयर धितो कर्जामा अवाञ्छित सीमाको सुरुआत,"मौद्रिक नीतिका २२ वर्षे अवधिलाई पाँच वर्षको अन्तराललाई एक खण्ड मानी तेस्रो, चौथो र पाँचौं खण्डको व्यवस्थालाई यस आलेखमा चर्चा गरिएको छ । मौद्रिक नीति सार्वजनिक हुन थालेको २२ वर्ष पूरा भएको छ। आर्थिक वर्ष (आव) २०६५०६६ को मौद्रिक नीतिदेखि सेयर धितो कर्जाले स्थान पाउनु सेयरलाई सम्पत्तिको रुपमा ग्रहण वा स्वीकार गरिनु हो। सेयर जोखिमयुक्त सम्पत्ति भए पनि यसले निश्चित मूल्य बोकेको हुन्छ। जोखिमयुक्त सम्पत्ति भएकै कारण यसको मूल्यांकन गर्दा निश्चित कारोबार दिनसम्मको औसत वा पछिल्लोमध्ये कुनै एउटा मूल्य लिने गरिएको हो र त्यसको पनि निश्चित प्रतिशत रकम मात्र कर्जाको रुपमा प्रवाह गरिन्छ। तर, पछिल्लो समयमा अवाञ्छित किसिमका सीमा लगाईएको छ। मौद्रिक नीतिमा सेयर धितो कर्जाका सम्बन्धमा के कस्ता व्यवस्था गरिएको छ, यसैको विषयमा मौद्रिक नीतिका २२ वर्षे अवधिलाई पाँच वर्षको अन्तराललाई एक खण्ड मानी तेस्रो, चौथो र पाँचौं पाँच वर्षको व्यवस्थालाई यस आलेखमा चर्चा गरिएको छ। पहिलो र दोस्रो पाँच वर्षको व्यवस्था अघिल्लो साताको आले अध्ययन गर्न सकिन्छ। तेस्रो पाँच वर्ष तेस्रो पाँच वर्ष अन्तर्गत २०६९०७० देखि २०७३०७४ सम्मको अवधिलाई लिइएको छ। आव २०६९२०७० को मौद्रिक नीतिमा शिथिल रहेको सेयरबजारमा सुधारको सङ्केत देखिन थालेको, कर्जाका ब्याजदर क्रमशः घट्दो क्रममा रहेकाले लगानीको वातावरण थप अनुकूल हुँदै गएको उल्लेख छ। त्यस्तै, सेयरको मूल्यमा आउने उतारचढावले लगानीकर्ताको मनोबल गिर्नुको साथै आर्थिक स्थायित्वमासमेत प्रतिकूल असर पर्नसक्ने सम्भावनालाई दृष्टिगत गरी मार्जिन प्रकृतिको कर्जा नवीकरण तथा मार्जिन कलसम्बन्धी व्यवस्थामा केही लचिलो नीति अवलम्बन गरिएको थियो। सो अनुसार, बैंक तथा वित्तीय संस्थाले सेयरको धितोमा प्रवाह गर्ने मार्जिन प्रकृतिको कर्जामा सरलीकरण गरी विगत १ सय ८० दिनको औसत सेयर मूल्य वा पछिल्लो बजार मूल्य, जुन कम छ सो रकमको आधारमा बैंक तथा वित्तीय संस्था आफैँले कर्जामा हुने जोखिम न्यूनीकरण हुने गरी आवश्यक मार्जिन कायम गरेर सेयर धितो कर्जा प्रवाह गर्न सकिने व्यवस्था गरिएको थियो। यस्तो व्यवस्था अवलम्बन गरिएपश्चात सेयरबजारमा सुधारको सङ्केत देखिएर नेप्से परिसूचक २०६८ असार मसान्तमा ३ सय ६२ रहेकोमा २०६९ असार मसान्तमा ३ सय ८९ विन्दुमा पुगेको थियो सेयर प्रमाणपत्र अभौतिकीकरण नभएको त्यतिबेलाको समयमा सक्कल सेयर प्रमाणपत्र धितो राखेर कर्जा प्रवाह हुने व्यवस्था रहेकोमा ब्रोकरको जमानत र सेयर खरिदबिक्री रसिदका आधारमा आवश्यक मार्जिन कायम गरी बढीमा एक वर्षको लागि कर्जा प्रवाह गर्न सकिने व्यवस्था गरिएको थियो। आव २०७००७१ को मौद्रिक नीतिमा सेयरबजारमा सुधार आएर नेप्से सूचकाङ्क २०७० असार मसान्तमा ५ सय १८ बिन्दुमा पुगेको र ७५ करोड रुपैयाँको म्यूचुअल फण्डको इकाई सूचीकृत भएको उल्लेख छ। त्यस्तै, आव २०७१०७२ को मौद्रिक नीतिमा संविधानसभाको लागि भएको दोस्रो चुनावपछि सेयर कारोबार र मूल्य बढ्न थालेको उल्लेख छ। सेयरको धितोमा प्रवाह हुने कर्जाको परिमाण बढ्ने प्रवृत्तिमा रहेको, २०७० असारमा बैंक तथा वित्तीय संस्थाबाट सेयरको धितोमा १२ अर्ब ९३ रुपैयाँ करोड कर्जा प्रवाह भएकोमा २०७१ जेठमा उक्त कर्जा १६ अर्ब ८१ करोड रुपैयाँ पुगेको उल्लेख छ। ब्याजदर ज्यादै तल झरेकोले सेयरबजारमा कर्जा प्रवाह बढेर सम्पत्तिको मूल्य मा अस्वभाविक वृद्धि हुने र वित्तीय स्थायित्व जोखिममा पर्ने सम्भावनालाई दृष्टिगत गरी मौद्रिक नीतिको कार्यदिशा केही कसिलो तुल्याइएको सेयरबजारमा आउने अनपेक्षित उतारचढावबाट वित्तीय स्थायित्वमा प्रतिकूल प्रभाव पर्नसक्ने सम्भावनालाई ध्यानमा राखी सेयरको धितोमा प्रवाह हुने कर्जालाई थप व्यवस्थित गरिने उल्लेख गरिएको थियो। आव २०७२०७३ को मौद्रिक नीतिमा सेयरबजारको अवस्था सामान्य रहेको उल्लेख छ। आव २०७३०७४ को मौद्रिक नीतिमा सेयर बजारमा बढोत्तरीको प्रवृत्ति देखिएको उल्लेख छ। नेप्से सूचकाङ्क २०७२ असार मसान्तको ९ सय ६१ विन्दुबाट २०७३ असार २९ गते १ हजार ६ सय ९० विन्दुमा पुगेको थियो। पुँजी वृद्धि गर्ने क्रममा बैंक तथा वित्तीय संस्थाले वोनस एवम् हकप्रद सेयर जारी गरेका, २०७२ माघदेखि कागजरहित (डिम्याट) प्रणालीबाट सेयर कारोबार सुरु भएको तथा राजनीतिक संक्रमण अन्त्य हुने अपेक्षा बढ्दै गएकोले नेप्से सूचकाङ्कमा उच्च वृद्धि देखिएको हो, मौद्रिक नीतिमा भनिएको छ। यस वर्ष मार्जिन प्रकृतिको कर्जाको सुरक्षणवापत सेयरको मूल्याङ्कन गर्दा पछिल्लो १ सय ८० दिनको अन्तिम मूल्यको औसत मूल्य वा सेयरको प्रचलित बजार मूल्यमध्ये जुन कम हुन्छ, सोको बढीमा ५० प्रतिशत रकमसम्म मात्र कर्जा प्रवाह गर्नुपर्ने व्यवस्था गरिएको थियो। सेयरको धितोमा जाने कर्जा बढीमा आफ्नो प्राथमिक पुँजी बराबरको रकमसम्म मात्र प्रवाह गर्न पाउने व्यवस्थालाई निरन्तरता दिईएको थियो। साथै, एउटा सूचीकृत कम्पनीको सेयरको हकमा प्राथमिक पुँजीको बढीमा २० प्रतिशतसम्म कर्जा प्रवाह गर्न पाउने व्यवस्था गरिएको थियो। यसै वर्षको मौद्रिक नीतिदेखि सेयरको धितोमा कर्जा प्रवाह गर्ने प्रयोजनको लागि संस्थापक सेयरको मूल्याङ्कन गर्दा साधारण सेयरको पछिल्लो १ सय ८० दिनको औसत मूल्यको बढीमा ५० प्रतिशत वा संस्थापक सेयरको अन्तिम कारोबारको मूल्यमध्ये जुन कम हुन्छ, सोको आधारमा कायम गर्नुपर्ने र यसरी कायम गरिएको मूल्यको बढीमा ५० प्रतिशत रकमसम्म मात्र कर्जा दिन सकिने व्यवस्था गरिएको थियो। चौथो पाँच वर्ष चौथो पाँच वर्ष अन्तर्गत २०७४०७५ देखि २०७८०७९ सम्मको अवधिलाई लिइएको छ। सेयर धितो कर्जाको सर्वाधिक विवादित यही अवधि हो। यस खण्डको अन्तिम वर्षमा आएको यस्तो विवादित व्यवस्था अझैसम्म पनि अवतरण भएको छैन। आव २०७४०७५ को मौद्रिक नीतिमा सेयरबजारमा अघिल्लो आर्थिक वर्ष देखिएको उछाल चालु आर्थिक वर्षमा सामान्यीकरण भएको, सेयरबजार र घरजग्गा कारोबारमा बैंक कर्जा केन्द्रित नहोस् र प्राथमिकता प्राप्त क्षेत्रमा बढी कर्जा प्रवाह होस् भन्ने उद्देश्य राखी आवश्यक नियामकीय नियन्त्रणका उपायहरू अवलम्बन गरेका कारणसमेत पुँजीबजार स्थायित्वतर्फ उन्मुख भएको उल्लेख छ। त्यस्तै, वित्तीय क्षेत्रको सुदृढीकरण एवम् स्थायित्वका लागि वित्तीय साधन परिचालनमा आवश्यक सन्तुलन कायम गर्नुपर्ने आवश्यकता देखिएकोले अर्थतन्त्रको दीगो विकासमा योगदान पुर्याउने क्षेत्रलाई प्रोत्साहित गर्दै सेयर कारोबारमा हुने सट्टेबाजी प्रवृत्तिलाई नियन्त्रण गर्न मौद्रिक नीति केन्द्रित रहेको पनि उल्लेख छ। सेयर धितो कर्जामा प्रवाह हुने कर्जाको सीमालाई अघिल्लो वर्ष (आव २०७३०७४) को नीतिलाई यथावत राखिएको थियो। सेयरको धितोमा जाने कर्जा कतिसम्म जान सकिने भन्ने अघिल्लो वर्षको नीतिलाई कसिलो बनाउँदै प्राथमिक पुँजीको ४० प्रतिशत रकमसम्म प्रवाह गर्न पाउने व्यवस्था गरिएको थियो। अघिल्लो वर्ष यस्तो हद प्राथमिक पुँजी बराबरको रकम थियो। साथै, एउटै सूचीकृत कम्पनीको सेयरको धितोमा मार्जिन प्रकृतिको कर्जा आफ्नो प्राथमिक पुँजीको बढीमा १० प्रतिशतसम्म प्रवाह गर्न सक्ने व्यवस्था गरिएको थियो। संस्थापक सेयर धितोमा प्रवाह हुने कर्जामा अघिल्लो वर्ष गरिएको व्यवस्था यथावत रहेको थियो। आव २०७५७६ को मौद्रिक नीतिमा सेयरको धितोमा प्रवाह हुने मार्जिन प्रकृतिको कर्जामा कर्जाको सुरक्षणका लागि राखिएको सेयरको मूल्य २० प्रतिशतसम्मले घटेको अवस्थामा मार्जिन कल गर्न बाध्य नहुने व्यवस्था गरिएको थियो। सेयर धितोमा प्रवाह हुने कर्जाको सीमा हरेक वर्ष कसिलो बनाउने कार्यले यसपटक पनि निरन्तरता पायो। शुरुमा प्राथमिक पुँजीको शतप्रतिशत बराबरको रकम सेयर धितो कर्जाबापत प्रवाह हुने व्यवस्थालाई कसिलो बनाई प्राथमिक पुँजीको ४० प्रतिशतबाट घटाएर २५ प्रतिशतमा झारिएको थियो। आव २०७६०७७ को मौद्रिक नीतिमा बैकिङ्ग क्षेत्रबाट थप ऋणपत्र निष्काशन भएका कारण धितोपत्र बजारमा उपकरणगत विविधिकरण प्रारम्भ भएको र समग्र सेयरबजार गतिविधि सामान्य रहेको उल्लेख छ। २०७५ असार मसान्तमा नेप्से सूचकाङ्क १ हजार २ सय १२ रहेकोमा २०७६ असार मसान्तमा १ हजार २ सय ५९ पुगेको थियो। आव २०७७०७८ को मौद्रिक नीतिमा सेयर धितो राखी प्रवाह हुने मार्जिन प्रकृतिको कर्जाको लागि कर्जा सुरक्षण मूल्य अनुपात सम्बन्धित वित्तीय संस्थाले मूल्याङ्कन गरी ७० प्रतिशतसम्म गर्न सक्ने व्यवस्था मिलाइको थियो। यस वर्ष सेयर धितोमा प्रवाह हुने मार्जिन प्रकृतिको कर्जा व्यवस्थालाई परिवर्तन गरी १ सय २० दिन कायम गरिएको थियो। अहिलेसम्म विवादित नै रहेको सेयर धितोमा प्रवाह हुने कर्जाको सीमा यसै आव २०७७०७८ बाट प्रारम्भ भएको थियो। यस वर्षको मौद्रिक नीतिमा बैंक तथा वित्तीय संस्थाबाट सेयर धितोमा प्रवाह हुने मार्जिन प्रकृतिको कर्जा जोखिम न्यूनीकरण गर्दै साना लगानीकर्ताको पहुँच अभिवृद्धि गर्ने अभिप्रायले यस्तो कर्जा एक व्यक्ति वा संस्थाले एक वित्तीय संस्थाबाट अधिकतम ४ करोड र समग्र वित्तीय प्रणालीबाट अधिकतम १२ करोड रुपैयाँसम्म मात्र लिन सक्ने व्यवस्था गरिएको थियो। ऋणीले उक्त सीमाभन्दा बढी कर्जा उपभोग गरिरहेको अवस्थामा यस्तो कर्जा नियमित गर्न उपयुक्त समय सीमा दिईने उल्लेख थियो। पाँचौ पाँच वर्ष पाँचौं पाँच वर्षको पहिलो वर्ष २०७९८० समाप्त भई दोस्रो वर्षको मध्यमा आइपुगिएको छ। आव २०७९०८० को मौद्रिक नीतिमा अघिल्लो वर्षभन्दा केही फरक पारे जस्तो गरेर सेयर धितोमा प्रवाह हुने मार्जिन कर्जाको एकल ग्राहक सीमा एउटा वा सबै इजाजतपत्र प्राप्त वित्तीय संस्थाबाट लिनसक्ने गरी अधिकतम १२ करोड रुपैयाँ कायम गरिएको थियो। त्यस्तै, यस्तो कर्जाको जोखिम भार २५ लाखसम्मको हकमा १ सय प्रतिशत र सोभन्दा माथिको हकमा जोखिम भार १ सय ५० प्रतिशत राख्नुपर्ने व्यवस्था गरिएको थियो। आव २०८००८१ को मौद्रिक नीतिमा अघिल्लो वर्षका व्यवस्थामा पुनरावलोकन होला कि भन्ने अपेक्षाविपरित सेयर धितो कर्जा, विद्यमान जोखिम भारसम्बन्धी व्यवस्था पुनरावलोकन गरिने कुरो मात्र आयो। यसै वर्षको मौद्रिक नीतिको पहिलो त्रैमासिक समिक्षामा ५० लाखभन्दा बढीको सेयर धितो कर्जाको जोखिम भार घटाई १ सय २५ प्रतिशत कायम गरिएको थियो। निर्देशिकामार्फत व्यक्तिगत र संस्थागततर्फ क्रमशः १५ र २० करोड रुपैयाँसम्म लिन पाइने व्यवस्था गरिएको छ। २२ वर्षको अवधिमा मौद्रिक नीतिमा गरिएका व्यवस्थाको सङ्क्षिप्त अवलोकन यति हो। सीमा उचित कि अनुचित कुनै पनि कर्जाको लागि सीमा लगाउने कुरा अनुचित पक्कै पनि हैन र हुन्न तर, यस्ता सीमाको औचित्य र कारण हुनुपर्छ। कर्जाको माथिल्लो र तल्लो दुवै सीमा हुन्छ। न्यूनतम यति लगानी हुनुपर्छ भन्ने व्यवस्था पनि एउटा सीमा नै हो। सेयर धितो कर्जामा पनि सीमा लगाउनुपर्छ भन्ने कुरामा कसैको पनि दुईमत हुन्न। आव २०७७०७८ देखि सेयर धितो कर्जामा लगाइएको सीमालाई उचित मान्न सकिने कुनै आधार र कारण देखिन्न। भन्नलाई साना लगानीकर्ताको पहुँच अभिवृद्धि भने पनि यसको कुनै औचित्य थिएन र छैन। सेयरबजारमा समाजवाद खोज्ने कुरोको कुनै अर्थ हुन्न। नामै सेयर अर्थात् पुँजीबजारमा जोसंग पुँजीको बोलबाला हुन्छ, उसले कर्जा लिने हो। सेयर धितो कर्जामा २०७८ देखि अपनाईदै आएको व्यक्ति केन्द्रित नीतिमा अविलम्ब पुनर्विचार गरि क्षेत्रगत कर्जा नीति अपनाउनुपर्छ। सेयर धितो लिएर प्रवाह गरिने कर्जाको सीमा लगाउँदा अन्य कर्जासरह कुल कर्जाको आधारमा निश्चित प्रतिशत तोकिनुपर्छ र यस्तो प्रतिशत तोकिंदा कुनै बैंक वा वित्तीय संस्थाले यस्तो कर्जा दिन नचाहेमा नदिन पनि सक्ने गरि इच्छाधिन बनाउनुपर्छ। यस्तो किसिमले लगाईएको सीमालाई भने उचित मान्न सकिन्छ र स्वीकार्य पनि हुन्छ। दाहाल, कर्पोरेट र धितोपत्र कानुनका अध्येताअधिवक्ता हुन्। यो पनि पढ्नुहोस मौद्रिक नीतिमा सेयर धितो कर्जाको सुरुवात"
टी२० त्रिकोणात्मक सिरिज : आज नेपालले नामिबियासँग प्रतिस्पर्धा गर्दै,"काठमाडौं : नेपाली राष्ट्रिय पुरुष क्रिकेट टोलीले टी२० त्रिकोणात्मक सिरिजको पहिलो खेलमा आज नामिबियासँग प्रतिस्पर्धा गर्दैछ । त्रिवि क्रिकेट मैदान कीर्तिपुरमा आज बिहान ११:३० बजेबाट खेल सुरु हुनेछ । क्यानले मंगलबार रोहित पौडेलको कप्तानीमा १८ सदस्यीय टोली घोषणा गरेको छ। क्यानले सार्वजनिक गरेको खेलाडिको सूचीमा पौडेल कप्तानमा आसिफ शेख, कुशल भुर्तेल, कुशल मल्ल, दीपेन्द्रसिंह ऐरी, ललित राजवंशी, करण केसी, सोमपाल कामी, गुल्सन झा, अनिल शाह, सन्दीप जोरा, प्रतिश जीसी, विनोद भण्डारी, विवेक यादव, रसिद खान, सागर ढकाल, आरिफ शेख र अभिनाश बोहरा रहेका छन्। क्यानले विश्वकप छनोट खेलेको टोलीबाट ४ खेलाडी थप्दै टोली घोषणा गरिएको हो। आइसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि २० सिरिजमा प्रतिस्पर्धा गर्न लागेका हुन् । यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ । नेपाल रहेको समूह डी को विश्वकपमा नेदरल्यान्ड्स, श्रीलंका, बंगलादेश र दक्षिण अफ्रिका छन्।"
आज देशका यी स्थानमा वर्षा र हिमपात हुने,"काठमाडौं : हाल नेपालमा पश्चिमी न्यून चापीय प्रणालीको आंशिक प्रभाव रहेकोले देशभर आंशिकदेखि साधारणतया बदली रहेको मौसम पूर्वानुमान महाशाखाले जनाएको छ। आज दिउँसो गण्डकी, कर्णाली र सुदूरपश्चिम प्रदेशको पहाडी भूभागका एकदुई स्थानमा छिटपुटदेखि हल्का वर्षाको सम्भावना रहेको छ। गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागका थोरै स्थानहरूमा तथा बाँकी उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। आज राती पनि गण्डकी, कर्णाली र सुदूरपश्चिम प्रदेशको पहाडी भूभागका एकदुई स्थानमा छिटपुट देखि हल्का वर्षाको सम्भावना रहेको र उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। 'बुधबार देशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।', महाशाखाको बुलेटिनमा उल्लेख छर बिहीबार कोशी, बागमती, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने जनाइएको छ।"
सुकुम्बासी आयोग मतियार बन्दा कोरियन क्याम्पको जग्गा व्यक्तिका नाममा,"काठमाडौं : बालुवाटारको ललिता निवासजस्तै सरकारी तथा सार्वजनिक जग्गा व्यक्तिका नाममा दर्ता गराउने प्रपञ्च देशैभर भइरहेको छ। २०४६ सालपछि राजनीतिक नेतृत्वको संरक्षण, भूमाफियाको संलग्नता र कर्मचारीको मिलोमतोमा सरकारी तथा सार्वजनिक जग्गा हिनामिना गर्ने क्रम तीव्र रूपमा बढेको देखिएको छ। त्यसैको एउटा उदाहरण हो, झापाको माइधार साविक कन्काई सिँचाइ आयोजना कोरियन क्याम्प। करोडौं मूल्य बराबरको सो जग्गा राजनीतिक नेतृत्वको संरक्षण र संलग्नतामै हिनामिना भएको पाइएको छ। साविक शिवगन्ज गाविस (हाल शिवसताक्षी नगरपालिका१०) अन्तर्गतको साढे ५ बिघाभन्दा बढी जग्गा हिनामिना भएको हो। किर्ते गरेर दुई कित्ता जग्गा व्यक्तिका नाममा कायम गरिएको हो। २०४६ सालमा कन्काई सिँचाइ आयोजनाले भोगचलन गरेको सो जग्गा किर्ते गरेर व्यक्तिका नाम कायम गरिएको हो। हाल कन्काई सिँचाइ व्यवस्थापन कार्यालय माइधार गैंडेको मातहतको साविक शिवगञ्ज७ म, त्यसपछि गाविस परिवर्तन भएर सतासीधाम८ र हाल शिवसताक्षी नगरपालिका१० मा तीनवटा कित्ता जग्गा छ। कित्ता नम्बर १६५३१ को ६ बिघा २ कठ्ठा जग्गा छ। यस्तै १८२ मा ४ बिघा र कित्ता नम्बर १८३ को १ बिघा ५ कठ्ठा जग्गा छ। २०६७ माघ १७ मा ६ बिघा २ कठ्ठा जग्गा कन्काई सिँचाइ व्यवस्थापन कार्यालयको नाममा दर्ता भएको थियो। कित्ता नम्बर १८२ को ४ बिघा र १८३ को १ बिघा ५ कठ्ठा जग्गा हिनामिना भएको छ। कित्ता नम्बर १८३ कन्काई सिँचाइ व्यवस्थापन कार्यालयको भोगचलनको क्याम्प लेखिएको टेस नक्साभित्रको कित्ता नम्बर १८३ को १ बिघा ५ कठ्ठा जग्गा हिनामिना भएको छ। यो जग्गा २०४६४७ सालमा नै भूमाफियाको हातमा परेको देखिन्छ। तर, कन्काई सिँचाइले भने २०५०५१ सालमा मात्रै आफ्नो भोगचलनको जग्गा भूमाफियाको हातको गएको जानकारी पाएको थियो। यो जानकारी पाएपछि कन्काई सिँचाइ मालपोत कार्यालय भद्रपुर पुग्यो। मालपोत पुग्दा तत्कालीन सुकुम्बासी समस्या समाधान आयोग (हाल बिघठित) बाट किर्ते पुर्जा स्रेस्ता बनाइ फिल्ड बुक तयार गरी व्यक्तिका नाममा दर्ता गरेको पाइएको थियो। सुकुम्बासी आयोगको २०४६ जेठ २९ को निर्णयअनुसार कन्काई सिँचाइले भोगचलन गरेको क्याम्पको कित्ता नम्बर १८२ को जग्गाको पुर्जा सुकुम्बासीको नाममा पृथ्वीबहादुर राईले पाए। सुकुम्बासीको नाममा पाएको त्यो जग्गा एक वर्षपछि नै २०४७ असोज १ मा नरबहादुर मगरलाई रजिष्ट्रेसन पास गरिएका थिए। यसरी आफूले भोगचलन गरेको वनले दिएको जग्गा व्यक्तिका नाममा दर्ता भएको पाएपछि कन्काई सिँचाइले २०५१ भदौ १० तथा २०५५ फागुन २१ मा मालपोत कार्यालय झापालाई जग्गा रोक्न पत्राचार गरेको थियो। कन्काई सिँचाइको पत्राचारपछि २०५१ भदौ १३ गते नै मालपोत कार्यालयले रोक्का राख्ने निर्णय गरेको थियो। जग्गा रोक्का भएलगत्तै नरबहादुर मगरको मृत्यु भयो। उनका छोराहरू मीनकुमार रानामगर र नयाँ कुमार रानामगरले त्यो जग्गा आफ्नो नाममा नामसारी गर्न मालपोत कार्यालयमा निवेदन दिए। तर, मालपोत कार्यालयले रोक्का जग्गा फुकुवा गर्न नमिल्ने निर्णय दियो। मालपोतको निर्णयविरुद्ध उनीहरू उच्च अदालत विराटनगर गए। उच्च अदालतको अस्थायी इजलासमा परेको रिट निवेदनमा पृथ्वीबहादुर राईले जग्गा प्राप्त गर्नुअघि सो जग्गा नेपाल सरकारको स्वामित्वमा ऐलानी पर्तिका रूपमा रहेको र राईले जग्गा प्रमाण पुर्जा लिनुभन्दा धेरै अघिदेखि कन्काई सिँचाइ व्यवस्थापन कार्यालयले भोगचलन गरेको भन्दै २०७६ असार ११ मा रिट खारेज गरेको थियो। कित्ता १८२ : तीन जनालाई बिक्री कोरियन क्याम्प छोड्ने तरखर भइरँदा कित्ता १८२ को ४ बिघा जग्गा पनि भूमाफियाको नजरमा परिसकेको थियो। सुकुम्बासी समस्या समाधान आयोगको २०४६ जेठ २९ को निर्णयबाट झापा दमक५ बस्ने केशरबहादुर खड्कालाई त्यो जग्गाको पुर्जा दिएको थियो। आफूले भोगचलन गरेको जग्गा आयोगबाट किर्ते पुर्जा स्रेस्ता र फिल्डबुक तयार गरी खड्कालाई दिएको सिँचाइ कार्यालयले दाबी गरेको थियो। सुकुम्बासीलाई वितरण गर्ने जग्गाको अधितम सीमा डेढ बिघाभन्दा बढी हुने छैन भन्ने तत्कालीन कानुनमा स्पष्ट हुँदाहुँदै खड्कालाई ४ बिघा जग्गा दिइएको थियो। त्यसरी कानुनविपरीत पाएको जग्गा उनले लगत्तै बेचेका थिए। उनले तीन जनालाई सो जग्गा बेचेका थिए। २०४७ असोज १ मा केशर खड्काले लोकमाया खड्का, बेदकुमारी बस्नेत र नइन्द्रप्रसाद भण्डारीलाई बिक्री गरेको देखिएको छ। कित्ता नम्बर १८२ र १८३ को जग्गा कानुनविपरीत नै बेचेको देखिन्छ। सुकुम्बासी आयोगबाट प्राप्त भएको जग्गा हक हस्तान्तरण बेचबिखन गर्न वा कुनै दान दातव्य वा धितो बन्धक राख्न कम्तीमा १० वर्षसम्म पाइँदैन। आयोगबाट अव्यवस्थित बसोबासीलाई रकम लिएर वितरण गरेको जग्गा पनि हक हस्तान्तरण, बेचबिखन, दानदातव्य वा धितो बन्धक राख्न कम्तीमा ५ वर्ष पाइँदैन। प्रचलित कानुनबमोजिम जग्गावालाको मृत्युपछि नामसारी गर्न भने पाइन्छ। तर, १८२ र १८३ को जग्गा एक वर्षपछि नै बेचिएको छ। २०५१ भदौ १० मा मालपोत कार्यालय भद्रपुरलाई पत्राचार गरी कित्ता नम्बर १८२ र कित्ता नम्बर १८३ का जग्गाहरू रोक्का गर्न अनुरोध गरिएको थियो। मालपोत कार्यालयले लगत्तै रोक्का गरेको थियो। यसैबीच कन्काई सिँचाइले मालपोत कार्यालयबाट माइवारी र माइपारी दुई क्षेत्र विभाजन भई मालपोत कार्यालय दमक स्थापना भएपछि आफूले उपयोग गरेको जग्गा अरूलाई हक हस्तान्तरण हुने हो कि भन्दै पुनः मालपोत कार्यालयलाई पत्राचार गरेको थियो। मालपोत कार्यालयले २०५५ फागुन २१ गते दुवै कित्ताको जग्गा रोक्का राखेको थियो। जग्गा रोक्का भएपछि नइन्द्रप्रसाद भण्डारी अदालत गए। भण्डारीले जग्गा धनीको हैसियतमा सुकुम्बासी समस्या समाधान आयोगबाट प्राप्त पुर्जा मालपोत कार्यालयको निर्णयबाट रोक्का नहुने भन्दै रोक्का बदरको मागसहित पुनरावेदन अदालत इलाममा रिट दायर गरेका थिए। पुनरावेदन अदालतले रोक्कालाई नै सदर गर्दै २०६८ जेठ २२ गते फैसला गरेको थियो। रोक्का सदर भएपछि अर्को दाउ जग्गा रोक्का अदालतले सदर गरिदिएपछि जग्गाधनी बेदकुमारी बस्नेतले जग्गा हात पार्न अर्को बाटो अवलम्वन गरेको देखिन्छ। कित्ता नम्बर १८२ को जग्गा ३ जनाको नाममा थियो। बस्नेतले सो जग्गाको आफ्नो हक हिस्सा छुट्टाई पाउँ भनी जिल्ला अदालत झापामा दर्ताफोड दर्ता गरेकी थिइन्। अदालतले २०७१ वैशाख २३ मा बस्नेतको नाममा परमादेश जारी गरेको थियो। त्यसपछि कन्काई सिँचाइ व्यवस्थापन कार्यालयको २०५१ भदौ १० को पत्रका आधारमा जग्गा फुकुवा तथा नामसारी गर्न नमिल्ने मालपोतको निर्णयमा बस्नेतले २०७३ साल असारमा उच्च अदालत विराटनगरमा पुनरावेदन गरेकी थिइन्। २०७४ असार २५ मा बस्नेतको नाममा रिट जारी भएको र मालपोत कार्यालयको नाममा परमादेश आदेशसमेत जारी भएको थियो। पुनरावेदन गरी मालपोत कार्यालयका नाममा परमादेश जारी भए पनि सो जग्गा यथास्थितिमा रोक्का नै रहेको कन्काई सिँचाइ व्यवस्थापन कार्यालयको दाबी छ। हरेक प्रयास असफल भएपछि कित्ता नम्बर १८३ का अर्का जग्गाधनी नरबहादुर मगरको मृत्यु भएपछि उनका छोरा मीनकुमार राना र नयाँकुमार रानाले बाबुको नामको जग्गा आफ्नो नाममा नामसारीका लागि वडा कार्यालयमा निवेदन दिए। वडा कार्यालयले बुझ्दै नबुझी कन्काई सिँचाइले भोग चलन गरिरहेको जग्गा नामसारीका लागि मालपोत कार्यालय दमकलाई सर्जिमिनसहित पठायो। मालपोत कार्यालयले २०५१ भदौ १० मा रोक्का रहेको जग्गा फुकुवा गर्न नसकिने बतायो। यसकाविरुद्ध उच्च अदालत विराटनगरमा २०७५ मीनकुमार र नयाँकुमारको रिट निवेदन अदालतले खारेज गरिदियो। भूमि व्यवस्था सहकारी तथा गरिबी निवारण मन्त्रालयमा आफ्ना हकभोगमा रहेको जग्गा व्यक्तिका नाममा लैजाने प्रपञ्च भएको भन्दै दुवै कित्ताको जग्गा दर्ता किर्ते गर्ने उपर कारबाहीका लागि जिल्ला प्रहरी कार्यालय झापामा पठाएको मिसिलमा देखिन्छ। २०७६ असार ११ मा उच्च अदालत विराटनगरको इजलासको फैसलाबमोजिम उल्लेखित साविक शिवगंज ७ (म) भै त्यसपछि सतासीधाम गाविस भई हाल शिवसताक्षी नपा वाड नम्बर १० कित्ता नम्बर १८२ र १८३ क्षेत्रफल क्रमश ४०० र १५० को जग्गाहरू व्यक्ति विशेषलाई वितरण गर्ने साविक सुकुम्बासी समस्या समाधान आयोगको त्रुटिपूर्ण निर्णय भएको भनी भएको फैसला भएको थियो। तर, २०७४ असार २५ मा उच्च अदालत विराटनगरको इजलासबाट व्यक्ति विशेषको नाममा उक्त जग्गा दर्ता कायम गर्नु भनी भएको आदेश देखिएको छ। एउटै तथ्य र सन्दर्भ रहेको यी दुई कित्ता १८२ र १८३ जग्गाको विषयमा भएका फैसला आफैंमा नमिलेको देखिन्छ। सरकारी वा सार्वजनिक वा सामुदायिक सम्पत्ति कुनै व्यक्तिको नाममा दर्ता गर्न नहुने र यसको संरक्षणको दायित्व जिल्लास्तरीय प्रशासनिक कार्यालय र स्थानीय तहको क्षेत्राधिकारभित्र पनि रहेको हुँदा ती जग्गाहरूको संरक्षणमा आवश्यक पहलकदमी लिइदिनु हुन कन्काई सिँचाइ कार्यालयले माग गरेको छ। सरकारी र सार्वजनिक जग्गा भएकाले जग्गा व्यक्तिको नाम दर्ता गराउने विषयमा मालपोत पनि सहमत देखिएको छैन। यो मुद्दा अहिले सर्वोच्च अदालतमा विचाराधीन छ। कार्यालय प्रमुख उमेशकुमार सुजखूले १६ बिघामध्ये ६ बिघामात्रै कार्यालयको नाम दर्ता रहेको बताउँछन्। उनका अनुसार अरू सबै जग्गा व्यक्तिको नाम गराउने प्रपञ्च भइरहेको बताउँछन्। कार्यालयबाट पूरै जग्गा ल्याउने प्रयास भइरहेको थियो तर किर्ते गरेर केही जग्गा लगिएको छ, उनले भने। के हो कोरियन क्याम्प ? साविकको कन्काई सिँचाइ आयोजना कोरियन क्याम्पका रूपमा चिनिन्छ। २०२९०३० सालदेखि नेपाल सरकारको अधीनमा रही साविकमा कन्काई सिँचाइ आयोजना गैंडे झापा स्थापना भयो। कोरियनको क्याम्पको नाम १६ बिघा जग्गा थियो। वन मन्त्रालयले २०२९ कात्तिक २५ मा कन्काई नदीबाट १ किलोमिटर पश्चिम, पूर्वपश्चिम महेन्द्र राजमार्गमा जोडिएको जग्गा कोरियन क्याम्पलाई उपलब्ध गराएको थियो। २०३७ असार १८ को ट्रेस नक्सामा समेत यो जग्गा क्याम्प जनाइएको देखिन्छ। २०३९ असार १६ मा वन क्षेत्र सुदृढीकरण अधिकार सम्पमन्न समिति झापालाई शिवगन्ज७ को क्याम्प जनिएको १४०७१५ जग्गा आफ्नो नाममा दर्ता गरिदिनू भनी आयोजनाले पत्र लेखेको थियो। २०२९ सालमा कन्काई सिँचाइ आयोजनाको नाम तत्पश्चात् पूर्वाञ्चल सिँचाइ विकास डिभिजन नम्बर १ गैंडे झापा भयो। त्यसपछि कन्काई सिँचाइ व्यवस्थापन कार्यालय डिभिजन माइधार, गैंडे हाल कन्काई सिँचाइ व्यवस्थापन कार्यालय माइधार गैंडे झापा रहेको छ। २०२९ सालदेखि नेपाल सरकारबाट परियोजना सञ्चालन हुँदा बनेको नहर,बाटो, कार्यालय भवन, गोदाम, आवस तथा ग्यारेज हालसम्म कन्काई सिँचाइ व्यवस्थापन कार्यालय माइधार गैंडेकै मातहतमा छन्। यो जग्गामा हाल ६०७० घर सुकुम्बासी पनि छन्। वडा कार्यालय भवन छ। कभर्ड हल, अस्थायी खेलमैदान पनि छ। त्यस्तै अस्थायी प्रहरी बिट र अन्य संरचनासमेत छन्। नेपाल सरकारको तत्कालीन वन क्षेत्रको साविक शिवगञ्ज ७ म त्यसपछि उक्त गाविस परिवर्तित भई सतासीधाम८ हाल परिवर्तित शिवसताक्षी नपा१० मा पर्ने कित्ता नम्बर १६५३१ को जवि ६२० जग्गा, ऐऐमा पर्ने कित्ता नम्बर १८२ को जवि४०० जग्गा र ऐऐमा पर्ने कित्ता नम्बर १८३ को जवि १५० जग्गासमेत गरी जम्मा जवि ११७० जग्गामा कन्काई सिँचाइ व्यवस्थापन कार्यालयले आफ्नो कार्यालयसहितको परियोजना सञ्चालन गरिरहेको छ। तत्कालीन पूर्वाञ्चल सिँचाइ विकास डिभिजनले २०६७ असोज १९ मा हाल कम्पाउन्ड लगाएको ६ बिघा २ कठ्ठा र कम्पाउन्ड बाहिर बनाइएको संरचनासहित ८ बिघा ५ कठ्ठा आधा धुर जग्गा कन्काई सिँचाइ प्रणालीकै नाममा रहनुपर्ने निर्णय गरेको थियो। कित्ता नम्बर १८२ र १८३ कन्काई सिँचाइले भोग गरिरहेको र सिँचाइसम्बन्धी धेरै संरचना बनेका छन् । व्यक्ति विशेषको नाम दर्ता भई गएमा सरकारी सम्पत्तिमा क्षति पुग्ने र आमनागरिकको सिँचाइको सारभुत आवश्यकताबाट बञ्चित हुनुपर्ने अवस्था सिर्जना भएको र राज्य क्षति पुग्ने देखिन्छ। यो जग्गा व्यक्तिको नाममा गएमा सिँचाइ आपूर्तिमै गम्भीर समस्या उत्पन्न भई लाखौं जनता प्रभावित हुने कन्काई सिँचाइको दाबी छ। यो जग्गा व्यक्तिको नाम बनाउन भूमाफियासँग राजनीतिक नेताको मिलोमातो देखिएको छ। यो जग्गा बचाउनतिर राजनीतिक नेतृत्वको ध्यान नभएको कन्काई सिँचाइको गुनासो छ। तत्कालीन प्रतिनिधिसभा सदस्य तारासम यङमाले नापी दर्ताको बदर कारबाहीबारे आदेश जारी गरिदिनु भन्ने विषयमा भूमि व्यवस्था मन्त्रीलाई पत्र लेखेकोे जग्गा किर्तेमा राजनीतिक नेतृत्वको पनि संलग्नता भएको स्पष्ट देखिन्छ।"
चीनले सन् २०२४ मा १०० वटा अन्तरिक्ष प्रक्षेपण गर्ने,"चीनले यो वर्ष करिब १०० वटा अन्तरिक्ष प्रक्षेपण गर्ने भएको छ । यस योजनाबाट अन्तरिक्षका क्षेत्रमा देशको नयाँ रेकर्ड कायम हुनेछ । सोमबार पत्रकार सम्मेलन आयोजना गरी यस बारे सार्वजनिक जानकारी गराइएको छ । प्रक्षेपणहरूमा चीनको पहिलो व्यावसायिक अन्तरिक्ष यान प्रक्षेपण साइटबाट पहिलो उडान समावेश गरिएको बताइएको छ । चीनको पहिलो व्यावसायिक अन्तरिक्ष यान प्रक्षेपण स्थल दक्षिण चीनको टापु प्रान्त हेनानको वेनचाङ शहरमा निर्माण भइरहेको छ। चाइना एरोस्पेस साइन्स एन्ड टेक्नोलोजी कर्पोरेशन, देशको रकेट शृङ्खला विकासकर्ता र देशको अन्तरिक्ष उद्योगको अग्रणी शक्ति, चाइना एरोस्पेस विज्ञान र प्रविधिको सन् २०२३ ब्लु बुक (नीलो पुस्तिका) पनि सोही पत्रकार सम्मेलनमा जारी गरी यसबारे थप जानकारी दिइएको छ ।"
देश र नागरिकबारे कहिले सोच्ने सरकार ?,"देशमा परिवर्तन आएको तीन दशक नाघ्यो। नागरिक भने न्यूनतम आवश्यकता गाँस, बास, कपास, शिक्षा र स्वास्थ्यका लागि भौतारिन परेको छ। संविधानमै उल्लेख भएको न्यूनतम आवश्यकता पूरा गर्न केले रोकेको छ सरकार ? राजनीति स्थिर नभएर देश विकास भएन भनेर गुनासो गरेको सुनिन्छ। नागरिकले दलहरूलाई बहुमतको सरकार बनाउने अवसर दिएका थिएनन् र ? कसका कारण त्यो बहुमतको सरकार चल्न सकेन ? नागरिकले देशको बागडोर सम्हाल भनेर दलहरूलाई जिम्मा लगाएका होइनन् र ?हो भने खोइ त देशको भागडोर सम्हालेको सरकारको नेतृत्व गर्नेहरूले ? हिजो वैदेशिक ऋण कति थियो ? अहिले कति छ ? त्यो तथ्यांक त सबै दलले हेरेकै हुनुपर्छ। यति धेरै वैदेशिक ऋण कसरी लाग्यो ? संसद्मा नागरिकको विषय राष्ट्रको विषयमा चर्चा हुँदैन। सरकार कसरी गिराउने र सरकार कसरी बलियो बनाउने ? यस्तै खेलमात्र भएको देखिन्छ, आखिर किन ? नागरिक निरीह छन्, जसको आवाज राज्यको संयन्त्रसम्म पुग्दैन। पुग्थ्यो भने दुई मिटरब्याजपीडितहरूले यत्तिका संघर्ष गरेर सरकारसँग गरेका सम्झौतासमेत किन कार्यान्वयन हुँदैनन् ? र पुनः आन्दोलन गर्न महिना दिन पैदल यात्रा गर्नु पर्यो यो ठिही चिसोमा ? यस्ता अनेकौं उदाहरण बग्रेल्ती छन्। गाउँगाउँमा सिंहदरबार भन्ने दलहरूले अहिले सिंहदरबार नै फोहोरको डंगुर बनाएका छन्। विगतमा जस्तै विकृतिविरुद्ध सम्पूर्ण मिडियाकर्मी एकजुट भए अवस्था सुध्रन्थ्यो कि ? देशमा परिवर्तन त आयो तर नागरिकले त्यसको आभास गर्नै पाएनन्। एक किलो नुन लिन नागरिकता बोकेर दिनभर लाइन बस्नुपर्छ, त्यो पनि सहज तरिकाले पाउन सक्दैनन्। चामल लिन त्यसैगरी दिनभर लाइनमा बस्नुपर्छ। यस्तो विरहको अवस्था देख्दा पनि नेताहरूको मन किन पोल्दैन ? राजधानीमात्र नेपाल होइन, कर्णालीका दुर्गम गाउँहरू पनि नेपाल नै हो। त्यहाँका नागरिक पनि नेपाली नै हुन्। कम्तीमा सहज तरिकाले किनेर खान पाउने वातावरण राज्यले बनाइदिए हुन्थ्यो कि ? कुपोषणका सिकार भएका छन् त्यहाँका नानीबाबुहरू। सिटामोल खान नपाएर तड्पिएका छन् तर कसले पीडा बुझ्ने खै ? यस्ता विषय किन सार्वजनिक हुँदैनन् ?  पुरुषोत्तम घिमिरे, जोरपाटी, काठमाडौं"
८४ वर्षमा चिलगाडी चढ्ने सपना पूरा भयो,"२०४२ सालमा सुनथराली विमानस्थल निर्माणको थालनी हुँदा ४६ वर्षको थिएँ। त्यतिबेला कालीकोटमा हवाई सेवाका नाममा खाद्यान्न बोक्ने हेलिकप्टर मात्र चलथ्यो। त्यसमा सुर्खेतनेपालगञ्ज जान ठूलो पावर चाहिन्थ्यो। गाउँका जो कोहीले हेलिकप्टर चढ्न पाउँदैनन् थिए। जिल्ला सदरमुकामबाट हेलिकप्टरमा सुर्खेत जान आफ्नो मान्छे नेता वा सीडीओसँग चिनजानको हुनुपथ्र्यो। सर्वसाधारणले त आकाशमा उडेको मात्र देख्न पाउँथे। नजिकबाट हेलिकप्टर देख्ने पनि सदरमुकाम आएका केही निश्चित मान्छेहरू मात्र थिए। उनीहरूकै कुरा सुनेर हामी रोमाञ्चित हुन्थ्यौं। २०४२ सालमा कोटबाडामा चिलगाडी आउने हल्ला गाउँमा फैलियो। जतिबेला विमानस्थल निर्माणका लागि शिलान्यास भएको मात्र थियो, त्यसपछि केही वर्ष भन्दाभन्दा कामै भएन। बहुदलपछि २०४८ सालमा कालीकोटबाट तिलागुफा धनाडाका तिलक न्यौपाने सांसद भए। उनले नै पहिलोपटक सरकारी बजेट छुट्ट्याउन पहल गरेर विमानस्थल निर्माणको काम अगाडि बढ्यो। विमानस्थल बन्ला र आफ्नै गाउँबाट जहाज चढौंला भनेर मैले पनि आफू ४६ वर्षको हुँदा नै सपना देखेको थिएँ। तर, मेरो सपना अधुरै रह्यो। मनबहादुर विष्ट २०७३ सालमा पहिलोपटक सुनथरालीमा जहाज आयो। अब त जहाज चढ्ने सपना पूरा होला भन्ने थियो। तर, भएन। बल्लबल्ल २०७९ पुसमा विमानस्थल निर्माणको काम सम्पन्न भयो। त्यसपछि उद्घाटन हुन फेरि एक वर्ष लाग्यो। अर्थात निर्माण थालिएको ३८ वर्षपछि विमानस्थल सञ्चालनमा आएको हो। तत्कालीन संस्कृति, पर्यटन तथा नागरिक उड्डयनमन्त्री जीवनबहादुर शाहीको पहलमा सुनथरालीमा २०७३ साल माघ २९ गते पहिलो पटक परीक्षण उडान भएको थियो। विमानस्थल कालोपत्रे भइसकेपछि सोमबार तारा एयरको विमानले दोस्रोपटक परीक्षण उडान गरेको हो। सोमबार कोटबाडामा विमानस्थल उद्घाटन कार्यक्रममा आएको थिएँ। कालीकोटका प्रदेशसभा सांसद हिक्मतबहादुर विष्ट सुर्खेतबाट जहाजमा सुनथराली आएका थिए। उनी गाउँमै केही दिन बस्ने भनेपछि सांसद विष्टको बोर्डिङ पासमा मेरो नाम लेखेर पहिलोपटक सुनथरालीबाट सुर्खेत जहाजमा आउने अवसर पाएँ। मैले ४६ वर्षको उमेरमा देखेको सपना ८४ वर्षको उमेरमा आएर बल्ल पूरा भयो। मेरो त यो उमेरमा जहाज चढ्ने सपना पूरा भयो। सुनथरालीबाट चिलगाडी चढ्ने सपना देखेका मजस्ता कैयौं अहिले जीवित छैनन्। तीमध्ये कतिपय मेरा साथीहरू पनि थिए। ती अहिले बाँचेको भए मैलेजस्तै जहाज चढ्न पाउँथे कि ? भन्ने लाग्छ। उद्घाटनका क्रममा सुनथराली विमानस्थलमा सातामा नियमित एक उडान हुने भनेकाले मजस्ता धेरै कालीकोटवासीले आफ्नो रहर पूरा गर्न पाउने छन्। (मनबहादुर विष्ट, नरहरीनाथ गाउँपालिका८ कालीकोटका ज्येष्ठ नागरिक हुन्।)"
"उद्योगमा अँध्यारो, अर्थतन्त्रलाई तगारो","२०७५ सालदेखि बिजुलीको लोडसेडिङ हट्यो भनियो। तर अहिले पनि बिजुली कहीँ कतै नियमित छैन। छिनछिनमा बिजुली आउनेजाने गरिरहन्छ। नेपाल विद्युत् प्राधिकरणले दिने बिजुलीको भर परेर साना तथा मझौलामात्रै होइन, ठूला उद्योग पनि चल्न पाएका छैनन्। सामान्य व्यापार व्यवसाय र कार्यालयहरूमा पनि बिजुलीको वैकल्पिक व्यवस्था गर्नु परिरहेको छ। प्राधिकरण भने झन्डै तीन हजार मेगावाट बिजुली उत्पादन भइरहेको सुनाइरहन्छ। भारतमा बिजुली बेचिसक्यो, अब बंगलादेश बेच्छौं पनि भनिरहन्छ। तर यही देशका उद्योगधन्दामा दिनको १२ घण्टामात्रै नियमित बिजुली आपूर्ति छ। तर, देशभरका ७० प्रतिशत उद्योग डिजेलबाट चल्ने जेनेरेटरको बिजुलीको भरमा चल्नु परिरहेको छ। यसै त अर्थतन्त्रमा मन्दी छ। उत्पादनले बजार पाएको छैन। त्यसमाथि बिजुलीको अनियमित आपूर्तिले उद्योगीको टाउको दुखाएको छ। प्राधिकरणको बिजुली हुन्थ्यो भने युनिटको १० रुपैयाँ खर्च हुन्थ्यो, जेनेरेटरबाट प्रयोग गर्दा ५० रुपैयाँ पर्छ। त्यो भनेको उत्पादनको लागत बढ्नु हो। लागत बढेको उत्पादनको मूल्य महँगो हुने भइहाल्यो। अनि सीधा मार चाहिँ उपभोक्ताको थाप्लोमा आइपुग्छ। वास्तवमा उद्योगहरूमा भइरहेको अँध्यारो मुलुककै अर्थतन्त्रको उन्नतिका लागि पनि तगारो हो। प्राधिकरणको प्रसारण लाइनमा अहिले अर्थात् हिउँदको सुक्खायाममा ८ सय मेगावाटमात्रै प्रसार भइरहेको हुन्छ। भारतबाट उल्टै ६ सय मेगावाट ल्याइरहनु परेको छ। धेरै प्रचार बिजुली निर्यातको भए पनि प्राधिकरणले गत वर्ष १९ अर्बको बिजुली किन्यो र १४ अर्बको मात्रै बेच्यो। उद्योगधन्दाको आधारभूत आवश्यकता हो ऊर्जा। त्यही पनि उपलब्ध गराउन सकिन्न भने मुलुकमा विदेशी लगानी भित्र्याउने कुरा दिवास्वप्नमात्रै हुन्छ। खुलिरहेकै उद्योगले बिजुली नपाउने हो भने नयाँ उद्योग थपिन पनि मुस्किल हुन्छ र विदेशी लगानी भित्रिन पनि। बिजुलीबिना उद्योगधन्दामात्रै होइन, घरधन्दा पनि चल्दैन। भन्ने बेलामा भान्छामा एलपी ग्यासलाई बिजुली चुलोले प्रतिस्थापन गर्ने पनि भन्छ तर बिजुली नियमित दिँदैन। उद्योगधन्दालाई परेको साह्रो के पनि हो भने कतिबेला बिजुली जान्छ र चल्दाचल्दैका उपकरणहरू फ्याट्ट बन्द हुन्छन् थाहा हुँदैन। त्यसो हुँदा मेसिनरी उपकरण बिग्रिन्छन्। बिजुली आउने जाने बरु तालिका नै हुन्थ्यो भने सजिलो पर्ने थियो कुन बेला जेनेरेटर चलाउने र कुनै बेला सीधै बिजुली जोड्ने। प्रसारण लाइनलगायत पूर्वाधारहरू आवश्यक मात्रामा नबनाउँदासम्म प्राधिकरणले बिनाहिच्किचावट तालिका सार्वजनिक गर्नु मनासिव हुन्छ।"
योग्यभन्दा अयोग्यको रजगज,"दलमा इमान्दार र सक्षम व्यक्तिहरू पाखा लाग्दै गएका छन् भने मुलुकमा सुशासनको अवस्था पनि कमजोर हुँदै गइरहेछ। पछिल्लो समयमा कतिपय राजनीतिक दलहरूले सबैजसो क्षेत्रका व्यक्तिलाई दलको सदस्य बनाउने गरेको पाइन्छ। बहालवाला प्राध्यापक, शिक्षक, कर्मचारी, डाक्टर तथा सार्वजनिक पद धारण गरेका व्यक्ति आदि। जसलाई महाधिवेशन प्रतिनिधि, दलको सदस्य तथा विभिन्न समिति र विभागीय तहको सदस्य बनाइन्छ। त्यसैगरी, विभिन्न फौजदारी कसुरमा सजाय पाएका व्यक्तिहरू एवं आपराधिक गतिविधिमा संलग्न व्यक्तिहरूलाई समेत दलले सदस्य बनाउने गरेको देखिन्छ। कस्तो व्यक्तिलाई सदस्य बनाउन हुन्छ र कस्तोलाई हुँदैन भन्ने सम्बन्धमा प्रचलित कानुनले व्यवस्था गरेको छ। कानुनी व्यवस्थालाई समेत दलहरूले अनदेखा गरेको पाइन्छ। यसको परिणाम पछिल्लो समयमा राजनीतिमा अपराधीकरण र अपराधमा राजनीतीकरण हुने गरेको छ। दलमा इमान्दार र सक्षम व्यक्तिहरू पाखा लाग्दै जाने स्थिति बनेको छ भने मुलुकमा सुशासनको अवस्था पनि कमजोर हुँदै गइरहेछ। नागरिक उन्मुक्ति नामक दलले कर्तव्य ज्यान मुद्दामा अदालतबाट जन्मकैदको सजाय भएको र राष्ट्रपतिबाट सजायको माफी पाएका साथै उक्त माफीविरुद्ध अदालतमा रिट परी सो मुद्दा विचाराधीन रहेका व्यक्तिलाई समेत महाधिवेशनबाट निर्विरोध अध्यक्ष पदमा निर्वाचित गरेको खबर सुनिएको छ। यसर्थ दलको सदस्य हुने योग्यता र अयोग्यताको सम्बन्धमा चर्चा र बहस आवश्यक देखिएको छ। राजनीतिक दल भन्नाले समान राजनीतिक विचारधारा, दर्शन र कार्यक्रममा प्रतिबद्ध व्यक्तिहरूले नेपालको संविधान र राजनीतिक दलसम्बन्धी ऐन, २०७३ को अधिनमा रही आफ्ना राजनीतिक काम कारबाही सञ्चालन गर्न गठन गरिएका संगठनलाई बुझिन्छ। सदस्य भन्नाले दलका साधारण सदस्य एवं विधानबमोजिम दलका विभिन्न समितिमा रहने प्रमुख पदाधिकारी र पदाधिकारी तथा सदस्यहरूलाई बुझिन्छ। विधानबमोजिम दलको अधिकार प्राप्त पदाधिकारीले सदस्यता वितरण गर्न सक्छन्। सदस्यता वितरण गर्दा राजनीतिक दलसम्बन्धी ऐन, २०७३ को दफा १४ बमोजिम योग्यता पुगेको नेपाली नागरिकलाई मात्र वितरण गर्नुपर्छ। दलले १८ वर्ष उमेर पूरा भएको नेपाली नागरिकलाई मात्र सदस्य बनाउनु पर्छ भनी उल्लेख छ। भ्रष्टाचार, जबर्जस्ती करणी, मानव बेचबिखन तथा ओसारपसार, लागूऔषध बिक्री वितरण तथा निकासी वा पैठारी, सम्पत्ति शुद्धीकरण, अपहरणसम्बन्धी कसुर वा नैतिक पतन देखिने अन्य फौजदारी कसुरमा कैदको सजाय नपाएको व्यक्तिलाई दलले सदस्य बनाउन सक्छन्। नेपाल सरकार, प्रदेश सरकार वा स्थानीय तहको स्वामित्व वा नियन्त्रणमा रहेको स्वशासित संस्थाको बहालवाला प्राध्यापक, शिक्षक वा कर्मचारीको पदमा बहाल नरहेको व्यक्तिलाई मात्र सदस्य बनाउन सक्छन्। कुनै सार्वजनिक पद धारण गरेको कारणबाट संविधान तथा कानुनबमोजिम राजनीतिक दलको सदस्य हुन अयोग्य नरहेको व्यक्तिलाई मात्र दलले सदस्यता वितरण गर्नुपर्छ। प्रत्येक दलले आफूले वितरण गरेको सदस्यको विवरण अध्यावधिक गर्नुपर्छ। दलले सदस्यको विवरण राख्दा विधानबमोजिम स्थानीय तह, प्रदेश तह र केन्द्रीय तहमा राख्नुपर्ने हुन्छ। दलले स्थानीय तह, प्रदेश तह र केन्द्रीय तहमा निर्वाचन, मनोनयन वा नियुक्ति गर्दा नेपालको सामाजिक विविधता प्रतिविम्बित हुने गरी सदस्यमध्येबाट त्यस्ता समितिमा समानुपातिक समावेशी सिद्धान्तका आधारमा सहभागिता हुने व्यवस्था गर्नुपर्छ। दलको सबै तहको समितिमा कम्तीमा एक तिहाइ महिला सदस्य हुने व्यवस्था गर्नुपर्छ। कानुनी व्यवस्थालाई समेत दलहरूले अनदेखा गरेको पाइन्छ। यसको परिणाम पछिल्लो समयमा राजनीतिमा अपराधीकरण र अपराधमा राजनीतीकरण हुने गरेको छ। दलको संघीय तहमा रहने केन्द्रीय समिति, प्रदेश तहमा रहने समिति र स्थानीय स्तरको समितिमा प्रत्येक पदाधिकारीको निर्वाचन प्रत्येक पाँच वर्षमा कम्तीमा एक पटक गर्नुपर्ने हुन्छ। दलले पदाधिकारीको हेरफेर भए सोको जानकारी ३० दिनभित्र निर्वाचन आयोगलाई दिनुपर्ने हुन्छ। यसरी जानकारी प्राप्त भएपछि आयोगले तत्सम्बन्धमा आवश्यक अध्ययन र जाँचबुझ गर्दा त्यस्तो काम कारबाही संविधान, ऐन वा नियम र दलको विधानबमोजिम भए, गरेको पाइएमा आयोगले दल दर्ता किताबमा सम्बन्धित दलको विवरणमा सोही बमोजिम हेरफेर गरी अध्यावधिक गर्नुपर्ने कानुनी व्यवस्था छ। कानुनले गर्न नहुने भनेर किटान गरेका कुनै विषयमा यदि सदस्यहरूले कानुनविपरीत गरेको भए सोहीअनुसार गर्नुपर्ने व्यवस्था गरिएको छ। तर नेपालका दलको सम्बन्धमा माथिका सबै कुरा अक्षरशः लागू भएको पाइँदैन। कुनै नियोजित वा मनशाययुक्त किसिमले ज्यान मारेको देखिए नैतिक पतन देखिने फौजदारी कसुरअन्तर्गत पर्ने देखिन्छ। रेशम चौधरी समेतविरुद्ध नेपाल सरकार भएको कर्तव्यज्यान तथा ज्यानमार्ने उद्योगको मुद्दाको फैसलामा सर्वोच्च अदालतबाट वारदातमा प्रतिवादीको भूमिका छ। यसरी हेर्दा संगठित रूपमा योजना बनाएको तथा योजनाबद्ध ढंगले आक्रमण गरेको र भीडसमक्ष आत्मसमर्पण गरी जीवनदानको भीख मागेका व्यक्तिलाई लाठी, ढुंगा, बन्चरो प्रहार गरी आँखामा भाला रोपी, शिरमा खर र पेट्रोल खन्याई जलाउने काम गरेको देखिएको छ। यस्तै, शवहरू क्षत्विक्षत गर्नेजस्तो सभ्य समाजको अपेक्षा र मानवीय चेतनाविरुद्ध अत्यन्त अमानवीय क्रूर र निर्मम ढंगले ज्यान मारेको र सो क्रममा अबोध शिशुको समेत ज्यान लिएको र ज्यान मार्ने नियतले आक्रमण गरेको देखिएको छ। यसरी आरोपित कसुर शंकारहित तवरबाट पुष्टि हुन आउँछ भनी फैसलामै उल्लेख छ। कुनै पनि कर्तव्यज्यानसम्बन्धी फौजदारी कसुरमा अदालतबाट सजाय पाएको व्यक्तिलाई राष्ट्रपतिबाट सजायमा माफी दिएको अवस्थामा कुनै फौजदारी कसुरमा कैदको सजाय नपाएको भन्न मिल्छ मिल्दैन भन्ने चर्चा पनि छ। न्यायिक प्रक्रियामा माफीलाई अदालतबाट ठहर भएको दण्डसजायबाट कसुरदारलाई उन्मुक्ति दिने वा ठेकिएको सजाय भोगिरहन नपर्ने अवस्था हो। कुनै पनि फौजदारी मुद्दामा कसुरदार ठहरिई कैदको सजाय पाएको अवस्थामा सजायबाट उन्मुक्ति वा माफी पाउँदैमा कसुरबाट सफाइ पाएको वा अदालतबाट सजाय नपाएको भन्न सकिने अवस्था रहँदैन। मुलुकी फौजदारी कार्यविधि संहिता, २०७४ को दफा १५९ को उपदफा १० मा राष्ट्रपतिबाट कुनै व्यक्तिलाई ठेकिएको सजाय माफी भएको, सजाय परिवर्तन वा कम भएका कारण सम्बन्धित अदालतको फैसला बदर हुने छैन भन्ने व्यवस्था छ। यसर्थ राष्ट्रपतिलाई भएको विशेष अधिकारअन्तर्गत सजाय माफी, परिवर्तन वा कम हुनु भनेको भोग्न वा असुलउपर हुन बाँकी रहेको दण्ड जरिबाना मात्र भोग्न नपर्ने वा असुल नहुने हो तर अदालतको फैसलाउपरको पुनरावलोकन होइन। अतः राजनीतिक दल गैरसरकारी संस्थामात्र नभएर संविधानका महत्त्वपूर्ण अंग पनि हुन्। राजनीतिक दल भनेका महत्त्वपूर्ण सार्वजनिक संस्था पनि हुन्। दलका हरेक कामकारबाही पारदर्शी, जिम्मेवार र जनआकांक्षा अनुरूपका हुनुपर्छ। दल आफैं प्रणालीमा चलेमा र दलभित्र सुशासन भएमा मात्र मुलुकमा सुशासन कायम हुन सक्छ। दलमा रहेका गतिविधि र कामकारबाही संविधान र प्रचलित कानुनसम्मत एवं जनताप्रति उत्तरदायी भएको देखिनुपर्छ। कतिपय कार्यहरू कानुनसम्मत रहे, भएको देखिए तापनि नैतिक मूल्यमान्यता अनुरूपका नहुने हुँदा त्यस्ता कुरालाई पनि दलले विचार पुर्याउनु आवश्यक हुन्छ। यसर्थ राजनीतिक दलले कुनै पनि व्यक्तिलाई दलको सदस्य बनाउँदा वा कुनै पनि तहको समितिमा रहने पदाधिकारी मनोनीत वा निर्वाचित गर्दा वा कुनै पनि सदस्यलाई कुनै पनि पदमा सफारिस गर्दा संविधान तथा प्रचलित कानुनको व्यवस्था, मर्म र उद्देश्य एवं नैतिक मूल्यमान्यता अनुरूप छ छैन वा उक्त व्यवस्थाबमोजिम योग्य वा अयोग्य के छ भनी हेक्का राख्नु जरुरी छ।"
बाराको ग्यारेजमा भएको विष्फोटमा थप एक जनाको मृत्यु,सिमराः बाराको निजगढ ७ स्थित गाडी मर्मत गर्ने कारखाना (ग्यारेज) मा सोमबार भएको शंकास्पद वस्तु विष्फोटको घटनामा मृत्यु हुनेको संख्या दुई पुगेको छ। विष्फोटमा परि गम्भीर घाईते भएका एक भारतीय नागरिकको बयोधा अस्पतालमा उपचारका क्रममा मृत्यु भएको हो। मृत्यु हुनेमा भारत गवाईका ३५ वर्षीय राकेश जयसवाल रहेका बारा प्रहरी प्रवक्ता दधिराम न्यौपानेले जानकारी दिएका छन्। विष्फोटमा परेका उनको खुट्टाको शल्यक्रिया समेत गरिएको थियो। जयसवालको मृत्यु भएसँगै उक्त घटनामा ज्यान गुमाउनेको संख्या दुई पुगेको छ। यसअघि रोहित वर्कशप ग्यारेज संचालक ४५ वर्षीय रेशम मगरको मृत्यु भएको थियो। लेथमा फलाम जस्तो देखिने वस्तु काट्ने क्रममा विष्फोट हुँदा मगरको शरीरमा गम्भीर चोट लागेको थियो। घटनामा अन्य चारजना घाइते भएका छन्। घाइतेमध्ये दुई जनाको अवस्था गम्भीर छ। गम्भीर घाइते हुनेमा वीरगन्ज ९ का २० वर्षीय रितु रजत र भारत रामघढवाका २० वर्षीय अरविन साह रहेका छन्। उनीहरुको बयोधा अस्पतामा उपचार भइरहेको छ। घटनामा वीरगन्ज ९ का फिरोद देवान र निजगढ ५ का सुर्यबहादुर थापा सामान्य घाइते भएका छन्। निजगढ ७ स्थित रोहित वर्कशपमा भएको उक्त घटनामा विष्फोट भएको वस्तुको पहिचान हुन सकेको छैन। यसअघि सिलिण्डर पड्किएको भनेर सूचना प्रवाह गरेको प्रहरीलेसमेत आफ्नो सूचना सच्याउँदै शंकास्पद वस्तु भनेको छ। घटनास्थलमा फलामको टुक्रा भेटिएका छन्। उक्त टुक्रालाई प्रहरीले ल्याब परीक्षणका लागि पठाउने तयारी गरिरहेको छ। बाराका प्रहरी उपरीक्षक सुरेश काफ्लेले विष्फोट भएको उक्त वस्तु अहिले शंकास्पद रहेको र ल्याब परीक्षणपछि मात्रै भन्न सकिने बताए। प्रहरीले उक्त घटनाको अनुसन्धानका लागि एक कवाडी संचालकसहित केही व्यक्तिलाई पक्राउ गरेको छ। कवाडी संचालकले उक्त वस्तु काट्नका लागि भन्दै ग्यारेजमा लगेका थिए। फलामजस्तो देखिने उक्त वस्तुभित्र तामा रहेको भन्दै कवाडी संचालकले एक सय रुपैयाँ दिएर ग्यारेजका संचालकलाई लेथ मेसिनबाट काट्न लगाएका थिए। उक्त विष्फोटक वस्तु कवाडी संचालकले कहाँबाट ल्याए भन्ने अनुसन्धान भइरहेको प्रहरी उपरीक्षक काफ्ले बताए। घटनालगत्तै फरार भएका कवाडी संचालकलाई प्रहरीले पक्राउ गरी नियन्त्रणमा राखेको छ।
६ महिनादेखि भुक्तानी नपाएपछि,"रौतहट : रौतहटका दूध उत्पादक किसानको करिब ९ करोड रुपैयाँ भुक्तानी नदिएको भन्दै किसानहरू सडकमा उत्रिएका छन्। जिल्लाका विभिन्न निजी डेरीहरूको मात्रै दूधको करिब ३ करोड रुपैयाँ किसानको बाँकी छ भने बाँकी भुक्तानी दुग्ध विकास संस्थान (डीडीसी)बाट लिन बाँकी छ। किसानहरूले सोमबार जिल्ला प्रशासन कार्यालयका प्रमुख जिल्ला अधिकारीलाई समेत ज्ञापनपत्र बुझाएको दुग्ध उत्पादक सहकारी संघ रौतहटका अध्यक्ष कृष्णप्रसाद अधिकारीले बताए। त्यसअघि अगुवा किसानले जिल्ला प्रशासन कार्यालय अगाडि विरोधस्वरूप २ घण्टा धर्नामा बसेका थिए। उनीहरूले फागुन १७ गते बिहान ११ बजेदेखि २ घण्टा चन्द्रनिगाहपुरस्थित पूर्वपश्चिम राजमार्गमा चक्काजाम गर्ने, फागुन २१ गते केन्द्रीय संघको आन्दोलनमा सहभागी हुन माइतीघर मण्डलामा हुने धर्ना तथा विरोध प्रदर्शनमा सहभागी हुने तयारी गरेका छन्। किसानले उत्पादन गरेको दूध विभिन्न सहकारी संस्थामार्फत संकलन गरी हेटौंडा दुग्ध वितरण आयोजना र निजी दुग्ध व्यवसायीहरूलाई बिक्री वितरण गर्दै आइरहेकोमा विगत ६ महिनादेखिको दूधको भुक्तानी रोक्ने, नेपाल सरकारले तोकेको मूल्यभन्दा कम मूल्य तोक्ने, नियमित रूपमा दूध खरिद नगर्नेलगायतको काम भएको गुनासो किसानको छ। जिल्ला दुग्ध उत्पादक सहकारी संघले विभिन्न सरोकारवाला निकायसँग छलफल गरी केन्द्रीय दुग्ध सहकारी संघ नेपालले दुग्ध उत्पादक किसानहरूले दूध बिक्री गरेबापत पाउनुपर्ने रकम भुक्तानीलगायतका विषयमा नेपाल सरकारसँग गत मंसिर २६ गते सम्झौता गरेको थियो। रौतहट जिल्लामा मात्र दैनिक ३० हजार लिटर दूध उत्पादन हुने गरेको छ। दुग्ध उत्पादक सहकारी संघ लि रौतहटले नेपाल सरकारको ध्यानाकर्षण गराउँदै सम्झौता कार्यान्वयन गर्न माग गरेको छ। दुग्ध किसानहरूको सरकारी स्वामित्वमा रहेको दुग्ध विकास संस्थान हेटौंडा, दुग्ध वितरण तथा अन्य निजी डेरी उद्योगीहरूले विगत ६ महिना अघिदेखि रहेको ९ करोडभन्दा बढीको बक्यौता यथाशीघ्र भुक्तानी हुनुपर्ने, आफूखुसी राखिएको मूल्य खारेज गरी नेपाल सरकारले तोकेको मूल्य कायम हुनुपर्ने, घोषित अघोषित मिल्क होलिडे रोकिनुपर्ने लगायतका माग राखेका छन्। दीर्घकालीन समाधानमा जोड काठमाडौं : दुग्ध क्षेत्रका समस्याका दीर्घकालीन समाधान खोजिनु पर्नेमा जानकारहरूले जोड दिएका छन्। गलत प्रवृत्तिका कारण दूध तथा दुग्धजन्य पदार्थको आन्तरिक खपत घट्नुका साथै निर्यातमा समेत प्रभावित भएको दाबी विज्ञ तथा सरोकारवालाको छ। राष्ट्रिय दुग्ध विकास बोर्डका कार्यकारी निर्देशक डा राजेन्द्रप्रसाद यादवले कतिपय डेरी व्यवसायीकै कारण दुग्ध क्षेत्रका समस्या समाधान हुन नसकेको बताए। कार्यकारी निर्देशक यादवले भने, गुणस्तरमा किन ध्यान दिइएन ? किन यहाँका तारे होटलहरूमा स्वदेशी दूध तथा दुग्धजन्य पदार्थ खपत छैन ? यस्ता काम सरकारले गर्ने होइन, व्यवसायी आफैंले गर्नुपर्ने काम हो। एसोसिएसनका पूर्वअध्यक्ष सुमित केडियाले सरकारले अनुदान दिएमा नेपालबाट दूध तथा दुग्धजन्य पदार्थ श्रीलंका र बंगलादेशसम्म निर्यात सभावना रहेको बताए। डेरीविज्ञ तथा डेरी व्यवसायीले दूध तथा दुग्धजन्य पदार्थको उत्पादन लागत घटाएर गुणस्तरमा ध्यान दिएमा आन्तरिक खपत पनि बढ्ने र निर्यात सम्भावना पनि बढ्ने बताए।"
यस खालका क्रियाकलाप नदोहोरिऊन्,"संसद् परिसरभित्र प्रवेश गरेकाहरूलाई संसद् भवनभित्रका मर्यादापालकहरू बाहिर आएर सुरक्षा घेरामा राखे। संसद् भवनभित्र प्रवेश गर्नबाट रोके। संसद् भवन परिसर बाहिर सुरक्षाको जिम्मेवारी प्रहरीको हुन्छ। गेटमा पनि सुरक्षाकर्मी नै परिचालित हुन्छन्। संसद्भवनभित्र मात्र सचिवालय अन्तर्गतकै मर्यादापालक सुरक्षाकर्मीहरू रहन्छन्। गेटबाट बलजफ्ती सुरक्षा घेरा तोडेर संसद् भवनभित्र एकैचोटी महिलाहरू प्रवेश गरेको यस खालको घटना पहिलो हो। प्रारम्भिक रूपमा हेर्दा घटनाको पूर्व आंकलन वा बुझाइमा कमजोरी भएको हो कि भन्ने देखिन्छ। यस घटनाका बारेमा विस्तृत ढंगले छानविन भएपछि सबै कुरा प्रष्ट होला। संसद् भवनभित्र प्रवेश गर्नेहरू अधिकांश महिला छन्। एक जनामात्र पुरुष प्रवेश गरेको बताइएको छ। गेटमा सोमबार महिला सुरक्षाकर्मी परिचालन भएको पाइएन। पुरुष सुरक्षाकर्मी मात्र परिचालित थिए। नेपालको सन्दर्भमा चलिआएको अभ्यास महिलालाई रोक्न महिला सुरक्षाकर्मी नै परिचालन गरिन्छ। महिला सुरक्षाकर्मी नभएको बेला महिलाहरू बलजफ्ती प्रवेश गरेको पाइएको छ। महिलाहरूलाई रोक्न पुरुष सुरक्षाकर्मीले प्रयास नै नगरेको होइन। केही प्रयास भएको देखिन्छ। तर, बलजफ्ती प्रवेश गर्ने महिलाको तुलनामा पुरुष सुरक्षाकर्मीको संख्या न्यून भएको पाइएको छ। सुरक्षाकर्मीको संख्या नै न्यून भएको र लघुवित्तबाट ऋण लिएका महिलाहरूले सुरक्षाकर्मीलाई धकेल्दै ठेल्दै प्रवेश गरेको जानकारी सचिवालयलाई प्राप्त भएको छ। संसद् परिसरभित्र प्रवेश गरेकाहरूलाई संसद् भवनभित्रका मर्यादापालकहरू बाहिर आएर सुरक्षा घेरामा राखे। संसद् भवनभित्र प्रवेश गर्नबाट रोके। त्यसपछि आवश्यक समन्वय गरेर प्रदर्शनकारीलाई संसद् भवनको परिसर बाहिर पठाउने काम भयो। घटनापछि सभामुखज्यू (देवराज घिमिरे)बाट नेपाल प्रहरीका प्रहरी महानिरीक्षक बसन्तबहादुर कुँवरसँग सुरक्षा चासो राख्ने काम भएको छ। सरकारले पनि घटनाको छानबिन गर्न तीन सदस्यीय छानबिन समिति बनाएको छ। छानबिन समितिले पनि संघीय संसद् सचिवालयसँग आवश्यक सहकार्य गर्ला नै। घटनामा के भएको रहेछ ? भन्ने विषयमा संसद् सचिवालयले समीक्षा गर्छ ।  गिरी संसद् सचिवालयका प्रवक्ता हुन्।"
साउदीमा महिला फुटबल टोलीलाई सम्मान,"साउदी अरेबिया : साउदी अरेबियामा वाफ महिला च्याम्पियनसिपका लागि सहभागी हुन पुगेको नेपाली राष्ट्रिय महिला फुटबल टोलीलाई वाणिज्य दुतावास जेद्दाले राष्ट्रिय झण्डासहित सम्मान गरेको छ । सोमबार एक कार्यक्रम आयोजना गरि वाफ महिला च्याम्पियनसिपका लागि सहभागी भएका टोलिका प्रशिक्षक तथा खेलाडीहरुलाई वाणिज्य दुत शत्रुधन पोखरेलले स्वागत गरेका थिए । नेपालले गरेको प्रर्दशन तथा जितको प्रशंसा गर्दै आगामी दिनमा हुने खेलको जितको शुभकाना सहित खेलाडीलाई हौसला सहित टिसट प्रदान गरिएको थियो। कार्यक्रममा टोलिलाई सम्मान गर्नको लागि पानस साउदीका अध्यक्ष कुबेर हुमागाईं, एन आर एन साउदी उपाध्यक्ष राजकुमार गिरी, नेपाली युवा कल्बका नर कुमार मगर, लगाएत नेपाली समुदायको उपस्थिति रहेको थियो । कार्यक्रममा खेलाडीहरूले प्रतियोगितामा साउदीमा कार्यरत नेपालीहरुले खेलमा प्रत्यक्ष सहभागी भएर हौसला दिनुभएकोमा धन्यवाद व्यक्त गरे। अब हुने खेलमा पनि यस्तै हौशलाको अपेक्षा गरेको बताए। साउदीको जेद्दा शहरमा भईरहेको वाफ महिला च्याम्पियनसिप फाईनल खेल हेर्न साउदीको रियाद ,दमामा , हाईल शहर लगाएतमा अन्य शहरमा कार्यरत नेपालीहरु उपस्थित हुने भएका छन् । नेपाली टोलीले २७ फरबरीमा लेवलानसंग सेमिफाइन खेल्दैछ । दुतावासको स्वागत तथा सम्मान कार्यक्रममा टोलीमा मुख्य प्रशिक्षक राजेन्द्र तामाङसहित गोलकिपर : एन्जिला तुम्बापो सुब्बा, कप्तान : उषा नाथ, अञ्जना राना, मगरडिफेन्डर : गीता राना, अमृता जैशी, हिरा कुमारी भुजेल, बिमला विक, निशा ठोकर, समिक्षा घिमिरे, पुजा राना, सबिना चौधरी, मिडफिल्डर : अनिता बस्नेत, अमिषा कार्की, अनिता केसी, प्रिती राई, दिपा शाही, बिमला चौधरी, चन्द्रा भण्डारी, सरस्वती हमाल, फरवार्ड : सावित्रा भण्डारी, रेखा पौडेल, रश्मी कुमारी घिसिङ्ग, सबिता राना मगर रहेका थिए ।"
बुटवलमा १० तले सरकारी अस्पताल,"बुटवल : बुटवलमा १० तले सरकारी अस्पताल निर्माण थालिएको छ। लुम्बिनी प्रादेशिक अस्पतालका पुराना भवनहरू भत्काएर १२ सय शय्याको अस्पताल बनाउन सुरु गरिएको हो। लुम्बिनी प्रादेशिक अस्पताल प्रदेश सरकारको गौरवको आयोजनाभित्र पर्छ। सय वर्ष पुरानो यो अस्पतालको क्षमता विस्तार गरी सुविधासम्पन्न बनाउन लागिएको हो। सरकारी अस्पतालहरूमा यो देशकै पहिलो ठूलो र अग्लो अस्पताल हुनेछ। यो अस्पताल भवन निर्माणका लागि यसअघि भएको ठेक्कामा मिलेमतो भएको भन्दै रद्द गरिएको थियो। प्रदेश सरकारको पूर्वाधार विकास प्राधिकरणले दोस्रोपटक ठेक्का आह्वान गरी ६ अर्ब १८ करोडमा ठेक्का लगाएको छ। अस्पतालका मेसु डा सुदर्शन थापाले भवन निर्माणका लागि पुराना संरचना हटाउने काम सुरु भएको बताए। निर्माण कम्पनीले काम सुरु गरेको छ उनले भने। पुराना भवन भत्काइए पनि उपचार सेवा भने प्रभावित हुने छैन। अस्पतालका तीन छुट्टै भवन तयार गरी उपचार सेवा तिनै भवनमा सारिएको छ। पहिलो चरणमा हटाउनुपर्ने भवन परिसरलाई बार बन्देज गरेर सुरक्षित तरिकाले हटाउन लागिएको र परिसरमा रहेका रूखहरूका बारेमा पनि सम्बन्धित कार्यालयसँग समन्वय भइरहेको थापाको भनाइ छ। अस्पतालको संरचना निर्माणका लागि ८ अर्ब ९९ करोड ७५ लाख ६४ हजार लागत अनुमान गरिएको थियो। निर्माण कम्पनीले ६ अर्ब १८ करोड ७५ लाखमा निर्माण सुरु भएको पाँच वर्षमा सक्ने गरी ठेक्का सम्झौता गरेको छ। अब बन्ने अस्पतालको मुख्य भवन अन्डरग्राउन्डसहित १२ तलाको हुनेछ भने क्यान्सर उपचारका लागि अन्डरग्राउन्डसहित पाँच तलाको अलग्गै भवन ओन्कोलोजी ब्लक बन्नेछ। ६ बिघा १२ कट्ठा जग्गामा यी अत्याधुनिक संरचनासहितको अस्पताल भवन निर्माण हुन लागेको प्रदेश पूर्वाधार विकास प्राधिकरणका प्रमुख कार्यकारी अधिकृत छविराज पोखरेलले बताए। हालको ५ सय शय्याको अस्पताललाई विस्तार गरी न्यूनतम एक हजार २ सय शय्याको क्षेत्रीय बहु अनुसन्धनात्मक अस्पतालमा स्तरोन्नती गर्ने प्रस्ताव गरिएको उनले बताए। विशेषज्ञ सेवासहितको अत्याधुनिक अस्पताल भवन निर्माणका लागि लुम्बिनी प्रदेश सरकारले यसअघि नै गुरुयोजना बनाएको थियो। प्रदेश सरकार मातहतमा रहेको अस्पतालको गुरुयोजना तथा भवनको ड्रोइङ र डिजाइनलाई यसअघि नै मन्त्रिपरिषद्ले पारित गरेको थियो। प्राधिकरणले चरणबद्ध निर्माणमा आधुनिक स्वास्थ्य उपचार सुविधासहित १२ सय शय्याको अस्पताल निर्माण गर्ने प्रस्ताव गरेको र सबै प्रक्रिया पूरा भएर निर्माण कार्य सुरु भएका कार्यकारी अधिकृत पोखरेलले बताए। एउटा आधुनिक अस्पतालका लागि आवश्यक पर्ने सबै खाले सुविधासहितको विशेष अस्पताल भवन निर्माण हुनेछ। नयाँ बन्ने अस्पताल भवनको अगाडिको भागमा अत्याधुनिक ओपीडी, इमर्जेन्सी, इन्डोर सर्भिस कक्ष रहनेछन्। साथै विशिष्टिकृत ग्याष्ट्रो, न्युरो कार्डियोलोजीलगायतका सबै विशेषज्ञ सेवा एउटै भवनबाट व्यवस्थित तरिकाले प्रदान गर्ने गरी संरचना बन्नेछ। हाल उपचारका लागि प्रयोगमा रहेका तीनवटा नयाँ भवनमा डाइग्नोष्टिक एन्ड रिसर्च, प्रसूति र महिला तथा बाल रोगको उपचारका लागि प्रयोग गरिने मेसु थापाको भनाइ छ। भवनको माथि हेलिप्याड रहनेछ। हेलिप्याडबाट सिधैं इमर्जेन्सीमा आउजाउ गर्न मिल्ने व्यवस्थित लिफ्टसमेत बन्नेछ।"
तिम्रो याद आइदिँदा आँसु त्यसै बगेछ,"काठमाडौं : मुटु जलिरहेछ, यो मन गलिरहेछ, तिम्रो याद आइदिँदा आँसु त्यसै बगेछ। भक्तराज आचार्यको संगीत र स्वर रहेको यो कालजयी गीतले भनेझैं असंख्य स्रोता सोमबार साँझ एकाएक उनकै यादमा आँसु बगाउन बाध्य भए। अक्सिजन लेभल अचानक घटेपछि अस्पताल पुर्याउँदा चिकित्सकले गायक आचार्यलाई मृत घोषणा गरेका थिए। भजन शिरोमणि उपाधिले चर्चित आचार्यको ८१ वर्षको उमेरमा सोमबार साँझ निधन भएको हो। दसैंलगत्तै घरमा लडेपछि आचार्यको टाउकोमा चोट लागेको थियो। त्यसपछि उहाँ थलिनुभएको हो, संगीतकार हरि लम्सालले भने, भन्न त डाक्टरले ३० वर्षअघि नै अब उहाँको समय धेरै छैन भन्नुभएको थियो। जिब्रोमा त्यसबेला देखिएको क्यान्सर शल्यक्रिया गरेपछिको झन्डै तीन दशकको अवधि हामीले सँगै बस्ने अवसर पायौं। तर, आज उहाँ सबैबाट सदाका लागि टाढा हुनुभएको छ। आचार्य ३० वर्षदेखि दूधको मात्र भरमा रहेको उनले बताए। उनका अनुसार पाकिस्तानी गजल गायक गुलाम अली नेपाल आएपछि भक्तराजले आफूलाई चिनाउने अवसर पाएका हुन्। ललितपुरको भैंसेपाटीस्थित संगीत नगरीमा दुई वर्षदेखि बस्दै आएका थिए, आचार्य। सोही नगरीमा ५ कलाकारले घर बनाइसकेका छन् भने १४ कलाकारको जग्गा छ। पाकिस्तानका चर्चित गजल गायक गुलाम अली नेपाल आउँदा उहाँको बेजोड प्रस्तुति रह्यो। नेपालबाट कसले प्रस्तुति दिनेभन्दा उक्त कार्यक्रममा सबै टाढाटाढा भए छन्। त्यतिबेला विभिन्न कारणले गुलाम अलीको छेउमै पर्न नदिएपछि भक्तराज आचार्य चुपचाप हुनुभएको रहेछ, संगीत नगरी निवासी संगीतकार लम्साल आचार्यले सुनाएको सन्दर्भ यसरी सुनाउँछन्, आयोजकमध्ये कसैले हाम्रो लाज बचाइदिनु पर्यो भक्तराजजी भनेपछि उहाँ स्टेजमा चढ्नुभए छ। गायनमा मन्त्रमुग्ध गुलाम अली गीत सकिएपछि उठेर ताली बजाए छन् र भक्तराजलाई अंकमाल गरे छन्। त्यसपछि अलीले म तपाईंसँग फोटो खिच्छु भने छन्। अघिसम्म छेउ पर्न नदिनेलगायत सबै अचम्भित भएका थिए रे ! जति चोट दिन्छौ, मुटु जलिरहेछ, हजार सपनाको माया, जीवन भनूँ त भूल, माया मेरी जस्ता कालजयी दर्जनौं गीत आचार्यले गाएका छन्। भजन शिरोमणि भक्तराजको सर्वाधिक लोकप्रिय भजन हो एकदिन मैले प्रभुसँग सोधेँ। उनका तन, मन वचनले, कति लिन्छांै भगवान् परीक्षा, दुर्गे देऊ भक्ति मलाई आदि दर्जनौं भजन पनि कालजयी छन्। जिब्रोमा क्यान्सर भएको थाहा पाउँदा आचार्य रेडियो नेपालमा जागिरे थिए। यसरी स्वरमा समस्या देखिएपछि उनको गायन यात्रा टुंगिएको थियो। दसैंलगत्तै घरमा लडेपछि आचार्यको टाउकोमा चोट लागेको थियो। त्यसपछि उहाँ थलिनुभएको हो। उपाधि र सम्मानले मात्र भक्तराजका सिर्जनाहरूको सम्मान हुँदैन, उनको प्रतिभाको अझै उच्च मूल्यांकन सरकारबाट हुनुपर्छ। आफ्नो आवाजमा अब गीत रेकर्ड गर्न नसक्ने अवस्था भएपछि भक्तराजले दुई सन्तान सत्य र स्वरूप आचार्यलाई हस्तान्तरण गरी गायन यात्राको थालनी गरिदिएका थिए। सन्तानद्वयले यसबीच आफूलाई सुगम संगीतका हस्तीका रूपमा उभ्याइसकेका छन्। उनले गाएको गीत जीवन भनूँ त घात छ, मृत्यु भनूँ त सास छ। दोधारमा बाँचूँ कति हरगीतमा चित्कार छ जस्तै भयो भक्तराजको जिन्दगी पनि। उनलाई जीवनले पछिल्ला ३० वर्ष घात गर्यो अनि त्यसपछिको जीवन दोधारमै बित्यो मौन चित्कारमा। भक्तराजले गाएको सबै बेहोसी नशा पिएर बोलको गीत लेख्ने रवि प्राञ्जल पहिलोपटक उनै गायकलाई भेट्न निवास पुग्दा उनलाई लागेको थियो, वाह ! क्या जुहारी खुलेको स्वर ! मूलाधारदेखि प्रवाहित स्वरको चमत्कार सुन्दा लाग्यो, घरभित्र षडज साधना चलिरहेछ। उनका अनुसार नाभीदेखि प्रवाहित वजनदार र सुरिलो स्वरका धनी भक्तराजको लोकप्रियतादेखि आत्तिएको एउटा गिरोह रेडियो नेपालमा सधैं निरुत्साहित तुल्याउने दुष्प्रयासमा लागिरहेको हुन्थ्यो। उपाधि र सम्मानले मात्र भक्तराजका सिर्जनाहरूको सम्मान हुँदैन, उनको प्रतिभाको अझै उच्च मूल्यांकन सरकारबाट हुनुपर्छ, उनले भने, जीवनपर्यन्त संगीतमै समर्पित स्रष्टा हुन् उनी। उनलाई जीवन्त बनाइराख्ने अवस्था पनि सरकारले बनाउनुपर्छ।"
"उद्योगमा अँध्यारो, अर्थतन्त्रलाई तगारो","२०७५ सालदेखि बिजुलीको लोडसेडिङ हट्यो भनियो। तर अहिले पनि बिजुली कहीँ कतै नियमित छैन। छिनछिनमा बिजुली आउनेजाने गरिरहन्छ। नेपाल विद्युत् प्राधिकरणले दिने बिजुलीको भर परेर साना तथा मझौलामात्रै होइन, ठूला उद्योग पनि चल्न पाएका छैनन्। सामान्य व्यापार व्यवसाय र कार्यालयहरूमा पनि बिजुलीको वैकल्पिक व्यवस्था गर्नु परिरहेको छ। प्राधिकरण भने झन्डै तीन हजार मेगावाट बिजुली उत्पादन भइरहेको सुनाइरहन्छ। भारतमा बिजुली बेचिसक्यो, अब बंगलादेश बेच्छौं पनि भनिरहन्छ। तर यही देशका उद्योगधन्दामा दिनको १२ घण्टामात्रै नियमित बिजुली आपूर्ति छ। तर, देशभरका ७० प्रतिशत उद्योग डिजेलबाट चल्ने जेनेरेटरको बिजुलीको भरमा चल्नु परिरहेको छ। यसै त अर्थतन्त्रमा मन्दी छ। उत्पादनले बजार पाएको छैन। त्यसमाथि बिजुलीको अनियमित आपूर्तिले उद्योगीको टाउको दुखाएको छ। प्राधिकरणको बिजुली हुन्थ्यो भने युनिटको १० रुपैयाँ खर्च हुन्थ्यो, जेनेरेटरबाट प्रयोग गर्दा ५० रुपैयाँ पर्छ। त्यो भनेको उत्पादनको लागत बढ्नु हो। लागत बढेको उत्पादनको मूल्य महँगो हुने भइहाल्यो। अनि सीधा मार चाहिँ उपभोक्ताको थाप्लोमा आइपुग्छ। वास्तवमा उद्योगहरूमा भइरहेको अँध्यारो मुलुककै अर्थतन्त्रको उन्नतिका लागि पनि तगारो हो। प्राधिकरणको प्रसारण लाइनमा अहिले अर्थात् हिउँदको सुक्खायाममा ८ सय मेगावाटमात्रै प्रसार भइरहेको हुन्छ। भारतबाट उल्टै ६ सय मेगावाट ल्याइरहनु परेको छ। धेरै प्रचार बिजुली निर्यातको भए पनि प्राधिकरणले गत वर्ष १९ अर्बको बिजुली किन्यो र १४ अर्बको मात्रै बेच्यो। उद्योगधन्दाको आधारभूत आवश्यकता हो ऊर्जा। त्यही पनि उपलब्ध गराउन सकिन्न भने मुलुकमा विदेशी लगानी भित्र्याउने कुरा दिवास्वप्नमात्रै हुन्छ। खुलिरहेकै उद्योगले बिजुली नपाउने हो भने नयाँ उद्योग थपिन पनि मुस्किल हुन्छ र विदेशी लगानी भित्रिन पनि। बिजुलीबिना उद्योगधन्दामात्रै होइन, घरधन्दा पनि चल्दैन। भन्ने बेलामा भान्छामा एलपी ग्यासलाई बिजुली चुलोले प्रतिस्थापन गर्ने पनि भन्छ तर बिजुली नियमित दिँदैन। उद्योगधन्दालाई परेको साह्रो के पनि हो भने कतिबेला बिजुली जान्छ र चल्दाचल्दैका उपकरणहरू फ्याट्ट बन्द हुन्छन् थाहा हुँदैन। त्यसो हुँदा मेसिनरी उपकरण बिग्रिन्छन्। बिजुली आउने जाने बरु तालिका नै हुन्थ्यो भने सजिलो पर्ने थियो कुन बेला जेनेरेटर चलाउने र कुनै बेला सीधै बिजुली जोड्ने। प्रसारण लाइनलगायत पूर्वाधारहरू आवश्यक मात्रामा नबनाउँदासम्म प्राधिकरणले बिनाहिच्किचावट तालिका सार्वजनिक गर्नु मनासिव हुन्छ।"
६ महिनादेखि भुक्तानी नपाएपछि,"रौतहट : रौतहटका दूध उत्पादक किसानको करिब ९ करोड रुपैयाँ भुक्तानी नदिएको भन्दै किसानहरू सडकमा उत्रिएका छन्। जिल्लाका विभिन्न निजी डेरीहरूको मात्रै दूधको करिब ३ करोड रुपैयाँ किसानको बाँकी छ भने बाँकी भुक्तानी दुग्ध विकास संस्थान (डीडीसी)बाट लिन बाँकी छ। किसानहरूले सोमबार जिल्ला प्रशासन कार्यालयका प्रमुख जिल्ला अधिकारीलाई समेत ज्ञापनपत्र बुझाएको दुग्ध उत्पादक सहकारी संघ रौतहटका अध्यक्ष कृष्णप्रसाद अधिकारीले बताए। त्यसअघि अगुवा किसानले जिल्ला प्रशासन कार्यालय अगाडि विरोधस्वरूप २ घण्टा धर्नामा बसेका थिए। उनीहरूले फागुन १७ गते बिहान ११ बजेदेखि २ घण्टा चन्द्रनिगाहपुरस्थित पूर्वपश्चिम राजमार्गमा चक्काजाम गर्ने, फागुन २१ गते केन्द्रीय संघको आन्दोलनमा सहभागी हुन माइतीघर मण्डलामा हुने धर्ना तथा विरोध प्रदर्शनमा सहभागी हुने तयारी गरेका छन्। किसानले उत्पादन गरेको दूध विभिन्न सहकारी संस्थामार्फत संकलन गरी हेटौंडा दुग्ध वितरण आयोजना र निजी दुग्ध व्यवसायीहरूलाई बिक्री वितरण गर्दै आइरहेकोमा विगत ६ महिनादेखिको दूधको भुक्तानी रोक्ने, नेपाल सरकारले तोकेको मूल्यभन्दा कम मूल्य तोक्ने, नियमित रूपमा दूध खरिद नगर्नेलगायतको काम भएको गुनासो किसानको छ। जिल्ला दुग्ध उत्पादक सहकारी संघले विभिन्न सरोकारवाला निकायसँग छलफल गरी केन्द्रीय दुग्ध सहकारी संघ नेपालले दुग्ध उत्पादक किसानहरूले दूध बिक्री गरेबापत पाउनुपर्ने रकम भुक्तानीलगायतका विषयमा नेपाल सरकारसँग गत मंसिर २६ गते सम्झौता गरेको थियो। रौतहट जिल्लामा मात्र दैनिक ३० हजार लिटर दूध उत्पादन हुने गरेको छ। दुग्ध उत्पादक सहकारी संघ लि रौतहटले नेपाल सरकारको ध्यानाकर्षण गराउँदै सम्झौता कार्यान्वयन गर्न माग गरेको छ। दुग्ध किसानहरूको सरकारी स्वामित्वमा रहेको दुग्ध विकास संस्थान हेटौंडा, दुग्ध वितरण तथा अन्य निजी डेरी उद्योगीहरूले विगत ६ महिना अघिदेखि रहेको ९ करोडभन्दा बढीको बक्यौता यथाशीघ्र भुक्तानी हुनुपर्ने, आफूखुसी राखिएको मूल्य खारेज गरी नेपाल सरकारले तोकेको मूल्य कायम हुनुपर्ने, घोषित अघोषित मिल्क होलिडे रोकिनुपर्ने लगायतका माग राखेका छन्। दीर्घकालीन समाधानमा जोड काठमाडौं : दुग्ध क्षेत्रका समस्याका दीर्घकालीन समाधान खोजिनु पर्नेमा जानकारहरूले जोड दिएका छन्। गलत प्रवृत्तिका कारण दूध तथा दुग्धजन्य पदार्थको आन्तरिक खपत घट्नुका साथै निर्यातमा समेत प्रभावित भएको दाबी विज्ञ तथा सरोकारवालाको छ। राष्ट्रिय दुग्ध विकास बोर्डका कार्यकारी निर्देशक डा राजेन्द्रप्रसाद यादवले कतिपय डेरी व्यवसायीकै कारण दुग्ध क्षेत्रका समस्या समाधान हुन नसकेको बताए। कार्यकारी निर्देशक यादवले भने, गुणस्तरमा किन ध्यान दिइएन ? किन यहाँका तारे होटलहरूमा स्वदेशी दूध तथा दुग्धजन्य पदार्थ खपत छैन ? यस्ता काम सरकारले गर्ने होइन, व्यवसायी आफैंले गर्नुपर्ने काम हो। एसोसिएसनका पूर्वअध्यक्ष सुमित केडियाले सरकारले अनुदान दिएमा नेपालबाट दूध तथा दुग्धजन्य पदार्थ श्रीलंका र बंगलादेशसम्म निर्यात सभावना रहेको बताए। डेरीविज्ञ तथा डेरी व्यवसायीले दूध तथा दुग्धजन्य पदार्थको उत्पादन लागत घटाएर गुणस्तरमा ध्यान दिएमा आन्तरिक खपत पनि बढ्ने र निर्यात सम्भावना पनि बढ्ने बताए।"
अबको विश्वयुद्ध पानीको अभावले हुनेछ,"बागलुङ : पूर्वप्रधानन्यायाधीश कल्याण श्रेष्ठले अबको विश्वयुद्ध पानीको अभावको कारणले हुने बताएका छन्। बागलुङको सर्वसिद्धि पञ्चकोटमा आयोजित अनन्तश्री ब्रह्माण्डीय महायज्ञको सातौं दिन सोमबार आयोजित राष्ट्रिय सुरक्षा प्रणाली र न्यायिक पद्धतिको कार्यान्वयन सम्मेलनमा बोल्दै पूर्वप्रधानन्यायाधीश श्रेष्ठले वायु प्रदूषणको कारण पानीको अभाव हुँदै गएकाले अबको विश्वयुद्ध पानीको अभावको कारणले हुने बताए। उनले अहिले विश्व जलवायुको ठूलो संकटमा रहेको र जलवायु बिग्रिँदो अवस्थामा रहेको बताए। जलवायु परिवर्तनको कारण अहिले हिमालहरू कालो भइरहेको श्रेष्ठले बताए। हिमालमा हिउँ नरहने हो भने हिमाल नरहने र पहाड मात्र रहने पूर्वप्रधानन्यायाधीश श्रेष्ठको भनाइ छ। हिमालमा हिउँ रहेन भने हिमाल हिमाल रहँदैन पहाड मात्र रहन्छ उनले भने, हिमाली जडिबुटी र हिमालमा रहन जलचल र छलचल घटेर जान्छ। जनप्रणाली हुन्थ्यो त्यो हुँदैन। यसको परिणाम जलको आपूर्ति घटेर जान्छ। मानवका लागि नभइ नहुने पानी हो। त्यसैले अबको विश्वयुद्ध सायद पानी अभावका कारणले हुन्छ। पूर्वप्रधानन्यायाधीश श्रेष्ठले एक दशक अगाडि बैंककमा भएको न्याय सम्बन्धी कार्यक्रममा अन्य देशको कारणले वायुप्रदुषण बढिरहेको र नेपालको हिमालमा त्यसको असर देखा परेको भनाइ राखेको बताए। अहिले हिमालमा हिउँ पग्लिएको छ। हिमाल कालो हुँदैछ। नेपालीले गर्दा होइन तर परिणाम नेपालीले भोग्नुपरेको छ। हिउँ कालो हुँदा हाम्रो जीवन, अस्तित्वमा र सभ्यतामा असर पर्छ, उनले भने, यसको अन्तर्राष्ट्रिय जवाफदेहिता संहिता निर्माण हुनुपर्छ जसले हामीलाई जवाफ दिनुपर्छ। मैले बैंककमा एक दशक अगाडि न्यायसम्बन्धी कार्यक्रममा यो प्रश्न उठाएको थिएँ। श्रेष्ठले विश्वको मानव सभ्यतालाई जोगाउनका लागि जलवायु न्यायको आवश्यक रहेको बताए। यो विश्वलाई मानव सभ्यताका लागि जोगाउने हो भने जल संरक्षण आवश्यक छ, उनले भने, यसका लागि जलवायु न्याय चाहिएको छ। न्यायको क्षेत्र विस्तार हुनु आवश्यक रहेको श्रेष्ठको भनाइ छ। हिजो देवानी, फौजदारी, पारिवारिक लगायतको न्यायको कुरा गयौं। तर, वातावरणीय र जलवायु न्यायको कुरा गरेनौं, श्रेष्ठले भने, हामीले ब्रह्माण्डलाई जोगाउने कुरा गरेनौं। आज त्यो बेला आएको छ। हाम्रो न्यायको क्षेत्र विस्तार हुनु आवश्यक छ। न्यायको धारणा नै हो सार्वभौमिकता रहेको बताउँदै पूर्व प्रधानन्यायाधीश श्रेष्ठले न्याय सार्वभौतिक हुनुपर्ने र मान्छेका लागि मात्र नभइ जनवार, जलचर र ब्रह्माण्डलाई नै न्याय आवश्यकता रहेको बताए। श्रेष्ठले जल वायुको न्यायका लागि महायज्ञ महत्वपूर्ण रहेको बताए। उनले कालीगण्डकीको संरक्षण र शालीग्रामको संरक्षणका लागि सम्पूर्ण नागरिक एकजुट हुनुपर्ने बताए। कालीगण्डकीमा रहेको शालीग्रामको संरक्षण हुनुपर्छ। गिट्टी ढुङ्गाका नाममा शालीग्राम मासिदा कुनै हालतमा मन्जुर हुनुहुँदैन, श्रेष्ठले भने, कालीगण्डकी संरक्षण नभए शालीग्राम संरक्षण हुँदैन, शालीग्राम संरक्षण नभए हाम्रो पहिचान, आध्यात्मा र सभ्यता संरक्षण हुँदैन। महायज्ञले हामीलाई प्रेरणा जोगाउनुपर्छ। उनले अहिलेसम्म सबै फरक फरक तिरबाट हिँडेको बताउँदै बब एकीकृत प्रयास गर्ने र सम्पूर्ण ब्रह्माण्डीय स्रोत, साधन सम्पदालाई जोगाउन लाग्नुपर्नेमा जोड दिए। उनले सर्वसिद्धिधाम पञ्चकोटमा निर्माण भएका धार्मिक मन्दिरहरूले गण्डकी प्रदेश र बागलुङ जिल्लालाई मात्र नभई देशलाई नै चिनाउने काम भइरहेको बताए। पञ्चकोटमा निर्माणाधिन विश्वशान्ति गण्डकी कलशले जल संरक्षणका सम्बन्धमा विश्वलाई दिने महत्वपूर्ण सन्देश दिने श्रेष्ठले बताए। सम्मेलनमा बोल्दै गण्डकी प्रदेशका मुख्यन्यायिवक्ता चिरनजीवी शर्मा पौडेलले न्यायलाई शब्दले व्याख्या गर्न नसकिने र आत्माले विश्लेषण गर्नुपर्ने बताए। उनले आपूले राम्रो वा नराम्रो गरेको बारेमा आत्माले विश्लेषण गर्नुपर्ने धारणा राखे। यस्तै उच्च अदालत पोखराका न्यायाधीश राजु खतिवडाले न्याय र धर्म एक अर्काका पूरक रहेको बताउँदै न्यायको आधार नै आध्यात्ममा रहेको बताए। यस्तै सुरक्षाविद् डा मेख केसीले अपराधको उदगम र प्रस्थान बिन्दु खुशी मन र विकृत मानसिकताको उपज रहेको बताउँदै साथीभाइको सँगत, कुलत, अनैतिक देखासिकी, चाडै पैसा कमाउने कुण्ठा, चरम भौतिकवादको अपराधमा फसिरहेको बताए। महायज्ञले नकारात्मकबाट सकरात्मक, लिनेबाट दिने, अज्ञानीबाट ज्ञानी, नास्तिकबाट आस्तिक, अनैतिकबाट नैतिकवान बनाउन ऊर्जा प्रदान गर्ने बताए।"
भूकम्प प्रभावित जाजरकोट विपद् संकटग्रस्त क्षेत्र घोषणा,"जाजरकोट : भूकम्प प्रभावित जिल्ला जाजरकोट र रुकुमपश्चिमका प्रभावित पालिकालाई विपद् संकटग्रस्त क्षेत्र घोषणा गर्ने निर्णय गरिएको छ। सोमबार बसेको मन्त्रिपरिषद्को बैठकले उक्त निर्णय गरेको सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले बताइन्। यसैबीच सोमबार दिउँसो सदरमुकाम खलंगामा बसेको जिल्ला विपद् न्यूनीकरण तथा व्यवस्थापन समितिको बैठकले जाजरकोटलाई विपद् संकटग्रस्त क्षेत्र घोषणा गरी पुनर्निर्माणका काम अघि बढाउन माग गरेको थियो। भूकम्पका कारण जिल्लाको आर्थिक सामाजिक तथा भौतिक पूर्वाधारका क्षेत्रमा पुगेको क्षतिका कारण जनजीवन अस्तव्यस्त भएकोले जिल्लाका सम्पूर्ण क्षेत्रलाई पुनर्जीवन प्रदान गर्ने गरी एकीकृत पुनर्निर्माणको प्रक्रिया प्राथमिकताका साथ शीघ्र अघि बढाउन माग गरिएको निमित्त प्रमुख जिल्ला अधिकारी हरिश्चन्द्र शर्माले जानकारी दिए। भूकम्पका कारण जिल्लाको बृहत्तर सामाजिक तथा आर्थिक संरचना र सम्बन्धहरू ध्वस्त भएको, शिक्षा, स्वास्थ्य, खानेपानी, सरसफाइ, सिँचाइ, कृषि, रोजगारी लगायतका क्षेत्रमा गम्भीर असर परेका कारण ती सबै क्षेत्रको एकीकृत रूपमा पुनर्जीवन प्रदान हुने गरी तत्काल सम्बोधन हुनुपर्ने बैठकको निश्कर्ष थियो। जिल्ला प्रशासन कार्यालयका अनुसार गत कात्तिक १७ गते जाजरकोटको रामीडाँडा केन्द्रबिन्दु भएर गएको ६ दशमलव ४ म्याग्निच्युडको भूकम्पका कारण जाजरकोटमा मात्र १ सय १ जनाको मृत्यु भएको, ४२ हजार बढी निजी आवासहरूमा क्षति पुगेको, जिल्लाका ३ सय ४१ विद्यालयका २ सय ८९ भवन पूर्ण र ५ सय ९८ भवनमा आंशिक क्षति पुगेका कारण पठनपाठन प्रभावित भएको छ। ५६ वटा स्वास्थ्य संस्थाहरूमा क्षति पुगेका कारण नियमित र भरपर्दो स्वास्थ्य सेवा प्रवाहमा बाधा पुगेको, सदरमुकामस्थित जिल्ला प्रशासनसहित १६ वटा सरकारी कार्यालय भवनमा क्षति भएकाले सेवा प्रवाहमा समस्या देखिएको छ। त्यस्तै जिल्ला प्रहरीसहित ८ वटा प्रहरी इकाइहरूमा क्षति पुगेका कारण सेवा प्रवाहमा समस्या भएको छ। कतिपय स्थानका खानेपानी मुहान सुकेको, २ सय ४० वटा खानेपानी तथा सिँचाइका संरचनामा क्षति पुग्दा खानेपानीको समस्या देखिएको छ। जाजरकोट दरबारसहित ५५ वटा सार्वजनिक सम्पदा, मठ, मन्दिरहरूमा क्षति पुगेको, भेरी करिडोर, पुष्पलाल मध्यपहाडी लोकमार्ग, जाजरकोट जुम्ला सडकलगायतका जिल्लाभित्रका विभिन्न स्थानीय सडकहरूमा क्षति पुग्दा आवागमण प्रभावित भएको, नलगाडका चिउरी, पाली, कल्पत, करुवा, कट्के लगायतका कतिपय स्थानमा जमिन धाँजा फाटेका कारण बस्तीहरू नै स्थानान्तरण गर्नुपर्ने अवस्थामा रहेको निमित्त प्रमुख जिल्ला अधिकारी शर्माले बताए। विपद् संकटग्रस्त क्षेत्र घोषणा भएपछि पुनर्निर्माणको प्रक्रिया अघि बढ्न सहयोग पुग्ने राष्ट्रिय विपद् जोखिम न्यूनीकरण तथा व्यवस्थापन प्राधिकरणका सहसचिव भरतमणि पाण्डेले बताए। विपद् प्रभावित क्षेत्रको अवस्थालाई मध्यनजर गरेर जिल्ला विपद् न्यूनीकरण तथा व्यवस्थापन समितिको निर्णय, प्राधिकरणको सिफारिसमा नेपाल सरकारले संकटग्रस्त क्षेत्र घोषणा गर्न सकिने प्रावधान रहेको पाण्डेले बताए। जाजरकोटमा ४२ हजार पाँच सय २४ लाभग्राही कायम भएका छन्। त्यसमध्ये ३५ हजार ८ सय ६० पीडितले मात्र पहिलो किस्ताको रकम पाएका छन्। ६ हजार ६ सय ६४ परिवारले अझै पहिलो किस्ताकै रकम पाउन बाँकी रहेको जिल्ला प्रशासन कार्यालय जाजरकोटले जनाएको छ। सरकारले जाजरकोटमा अस्थायी आवासका लागि पठाएको १ अर्ब ३ करोड ४१ लाख ७५ हजारमध्ये अहिलेसम्म भूकम्पपीडित लाभग्राहीको खातामा ८९ करोड ६५ लाख रुपैयाँँ निकासा भएको छ। अन्य रकम पालिकाको खातामै थन्किएको सहायक प्रजिअ हरिश्चन्द्र शर्माले बताए। अहिलेसम्म अस्थायी आवास बनाएर दोस्रो किस्ता कुनै पनि लाभग्राहीले पाउन सकेका छैनन्। अस्थायी आवास बनेपछि दोस्रो किस्ता २५ हजार दिने प्रावधान छ। हालसम्म जाजरकोटमा २४ हजार ८१ अस्थायी आवास बनेका छन्। अझै १८ हजार ४ सय ४३ परिवारले अस्थायी आवास बनाउन सकेका छैनन्।"
सुरक्षा घेरा तोड्दै संसद् भवनभित्र नाराबाजी,"काठमाडौं : चौबिसै घन्टा कडा सुरक्षा घेरामा रहन्छ, संसद् भवन। नेपाल प्रहरी र सशस्त्र प्रहरी बल परिचालन हुन्छन्। सोमबार पनि ८३ सुरक्षाकर्मी परिचालित थिए। तर, एकाएक एक हुल लघुवित्त पीडितले सुरक्षा घेरा तोडे। संसद् परिसरभित्र निर्वाध ढंगले प्रवेश गरे। नयाँ बानेश्वरस्थित संसद् भवन परिसरमा लघुवित्त पीडितहरू प्रवेश गर्दा राष्ट्रियसभाको बैठक चलिरहेको थियो। तीन तहको सुरक्षा जाँचपछि मात्र प्रवेश पाइने संसद् भवनमा झन्डै ४० जना पीडित प्रवेश गरे। गृहमन्त्री नारायणकाजी श्रेष्ठ र अर्थमन्त्री प्रकाशशरण महतविरुद्ध प्रदर्शन गरे। राजीनामा माग गर्दै नारावाजी गरे। संघीय संसद् सचिवालयका प्रवक्ता एकराम गिरीका अनुसार, संसद् भवनको दुई नम्बर गेटबाट अचानक महिलाहरू बलजफ्ती प्रवेश गरेको पाइएको छ। गेटमा पुरुष सुरक्षाकर्मी खटिएका थिए, उनले भने, गेटमा परिचालित सुरक्षाकर्मीको संख्या पनि कमी भएको पाइएको छ। महिला सुरक्षाकर्मी पनि थिएनन्। प्रहरीलाई ठेल्दै भित्र प्रवेश गरेको जानकारी पाइएको छ। प्रहरी सहायक निरीक्षक (असई) को नेतृत्वमा पाँच सुरक्षाकर्मीले लघुवित्त पीडितहरूको हुललाई थेग्न नसकेको सुरक्षा स्रोतले जनाएको छ। नेपालको संसदीय इतिहासमा पहिलोपटक भएको नारा जुलुस प्रदर्शन गर्दा सुरक्षा संवेदनशीलतामा प्रश्न उठेको विज्ञहरू बताउँछन्। सभामुख देवराज घिमिरेले घटनाले संसद् भवनको सुरक्षाप्रति आफू गम्भीर र चिन्तित भएको उल्लेख गर्दै प्रहरी महानिरीक्षक बसन्तबहादुर कुँवरलाई ध्यानाकर्षण गराएका छन्। गृहमन्त्री श्रेष्ठले घटनालगत्तै सुरक्षा निकायका प्रमुखहरूको आकस्मिक बैठक बोलाएका छन्। गृह मन्त्रालयको निर्देशनपछि प्रहरी प्रधान कार्यालयले संसद् भवनको सुरक्षार्थ खटिएका इन्स्पेक्टरसहित ३२ जनालाई जिम्मेवारीबाट हटाएको छ। सूचना संकलनमा कमजोरीसंसद् भवनभित्र प्रवेश गर्ने व्यक्तिहरूको चेकजाँच भने नेपाल प्रहरीले गर्दै आएको छ। नयाँ बानेश्वर चोकतर्फको दुई नम्बर गेटबाट पीडितहरू प्रवेश गरेका हुन्। नेपाल प्रहरीका पूर्वडीआईजी हेमन्त मल्ल ठकुरीका संसद् भवनभित्रको सुरक्षा संवेदनशीलता नदेखिएको बताउँछन्। यो संवेदनशील घटना हो। यस्ता घटना हुन नदिने वा नियन्त्रण गर्ने भनेको सूचनाबाट नै हो, पूर्वडीआईजी ठकुरी भन्छन्, अहिले मुलुकमा विभिन्न आन्दोलनका कार्यक्रम भइरहेका छन्। लघुवित्त ऋणीहरू पनि के गर्दै छन् ? के कस्ता स्टेप चालिरहेका छन् ? यसबारेमा समयमै थाहा हुनुपथ्र्यो। नयाँबानेश्वर चोकतर्फको दुई नम्बर गेटबाट पीडितहरू प्रवेश गरेका हुन्। उक्त ढोका सांसदहरूको आवतजावतका लागि मात्रै खोल्ने गरिन्छ। प्रतिनिधिसभाको बैठक सकिएपछि सांसदहरू बाहिरिने क्रममा पूरै ढोका खोलिएको र अचानक महिलाहरू बलजफ्तीभित्र प्रवेश गरेको पाइएको संसद् सचिवालयले जनाएको छ। संघीय संसद् सचिवालयका सहायक प्रवक्ता दशरथ धमला भन्छन्, भीडभित्र प्रवेश गरेको थाहा पाउनेबित्तिकै मर्यादा पालकहरूले बाहिर आएर भीड नियन्त्रणमा सहयोग गर्नुपर्ने अवस्था सिर्जना भयो। यसभन्दा अघिको संसद्को कार्यकालमा केही अस्थायी शिक्षकहरूले दर्शकदीर्घाबाट नारा लगाउने प्रयास गरेका थिए। मर्यादापालक सुरक्षाकर्मीले नियन्त्रणमा लिएका थिए। त्यतिबेला भित्र प्रवेश गर्ने पास लिएर दुरुपयोग गरेका थिए। तर, यसपटक भने बलजफ्ती सुरक्षा घेरा तोडेको पाइएको छ। समन्वयको अभाव संसद् भवन निषेधित क्षेत्र हो। पाँच जनाभन्दा बढी भेला हुन समेत पाउँदैनन्। सोमबारको घटनामा सुरक्षा संवेदनशीलतामा लापरवाही र समन्वयमा कमी देखिएको सुरक्षा अधिकारीहरू बताउँछन्। नेपाल प्रहरीका पूर्वडीआईजी केशव अधिकारी सुरक्षा संवेदनशीलतामा लापरवाही देखिएको र समन्वयसमेत हुन नसकेको बताउँछन्। संसद् भवन जहिल्यै उच्च सुरक्षा सतर्कता हुने ठाउँ हो। अनुसन्धान (गुप्तचर) निकाय असफल देखियो। यो भनेको आपसी समन्वयको कमी हो, अधिकारी भन्छन्, हुलको प्रकृति र मनशाय सुरक्षा निकायले बुझ्नै सकेन। तीन दर्जनभन्दा बढी व्यक्ति भेला हुँदासम्म भीडको मनशाय बुझ्न नसक्नु सुरक्षा निकायको कमजोरी रहेको उनले बताए। संघिय संसद सचिवालयका सहायक प्रवक्ता धमलाका अनुसार, मर्यादा पालकले संसद भवन भित्रको सुरक्षा मात्र हेर्छ। तर, लघुवित्त ऋणीहरूको प्रवेशपछि मर्यादापालक बाहिर आएर रोकेका थिए। पूर्वडीआईजी अधिकारी भन्छन्, दौरासुरुवाल लगाएका मर्यादा पालक भवन बाहिर आएर भीडलाई रोकेको देखियो। नेपाल प्रहरीले पर्याप्त सूचना पाउन नसकेको पूर्वडीआईजी अधिकारीको भनाइ छ। गेटबाट तीन दर्जन व्यक्तिभित्र प्रवेश गर्दा सुरक्षा अलर्ट किन हुन सकेन ? रोक्न किन सकेन ? उनले प्रश्न गरे। प्रहरीको छानबिन समिति उक्त घटनाबारे छानबिन गर्न प्रहरीले उपत्यका प्रहरी कार्यालय रानीपोखरीका एसएसपी दिनेशराज मैनालीको नेतृत्वमा ३ सदस्यीय छानबिन समिति गठन गरेको छ। समितिमा काठमाडौं प्रहरीका एसपी नवराज अधिकारी र उपत्यका प्रहरी कार्यालय, रानीपोखरीका डीएसपी दिनेश घिमिरे सदस्य छन्। यस खालका क्रियाकलाप नदोहोरिऊन् एकराम गिरी प्रवक्ता ,संसद् सचिवालय संसद् भवन परिसर बाहिर सुरक्षाको जिम्मेवारी प्रहरीको हुन्छ। गेटमा पनि सुरक्षाकर्मी नै परिचालित हुन्छन्। संसद्भवनभित्र मात्र सचिवालय अन्तर्गतकै मर्यादापालक सुरक्षाकर्मीहरू रहन्छन्। गेटबाट बलजफ्ती सुरक्षा घेरा तोडेर संसद् भवनभित्र एकैचोटी महिलाहरू प्रवेश गरेको यस खालको घटना पहिलो हो। प्रारम्भिक रूपमा हेर्दा घटनाको पूर्व आंकलन वा बुझाइमा कमजोरी भएको हो कि भन्ने देखिन्छ। यस घटनाका बारेमा विस्तृत ढंगले छानविन भएपछि सबै कुरा प्रष्ट होला। संसद् भवनभित्र प्रवेश गर्नेहरू अधिकांश महिला छन्। एक जनामात्र पुरुष प्रवेश गरेको बताइएको छ। गेटमा सोमबार महिला सुरक्षाकर्मी परिचालन भएको पाइएन। पुरुष सुरक्षाकर्मी मात्र परिचालित थिए। नेपालको सन्दर्भमा चलिआएको अभ्यास महिलालाई रोक्न महिला सुरक्षाकर्मी नै परिचालन गरिन्छ। महिला सुरक्षाकर्मी नभएको बेला महिलाहरू बलजफ्ती प्रवेश गरेको पाइएको छ। महिलाहरूलाई रोक्न पुरुष सुरक्षाकर्मीले प्रयास नै नगरेको होइन। केही प्रयास भएको देखिन्छ। तर, बलजफ्ती प्रवेश गर्ने महिलाको तुलनामा पुरुष सुरक्षाकर्मीको संख्या न्यून भएको पाइएको छ। सुरक्षाकर्मीको संख्या नै न्यून भएको र लघुवित्तबाट ऋण लिएका महिलाहरूले सुरक्षाकर्मीलाई धकेल्दै ठेल्दै प्रवेश गरेको जानकारी सचिवालयलाई प्राप्त भएको छ। संसद् भवनभित्र प्रवेश गरेकाहरूलाई संसद्भवनभित्रका मर्यादापालकहरू बाहिर आएर सुरक्षा घेरामा राखे। संसद् भवनभित्र प्रवेश गर्नबाट रोके। त्यसपछि आवश्यक समन्वय गरेर प्रदर्शनकारीलाई संसद् भवनको परिसर बाहिर पठाउने काम भयो। घटनापछि सभामुखज्यू (देवराज घिमिरे)बाट नेपाल प्रहरीका प्रहरी महानिरीक्षक बसन्तबहादुर कुँवरसँग सुरक्षा चासो राख्ने काम भएको छ। सरकारले पनि घटनाको छानबिन गर्न तीन सदस्यीय छानबिन समिति बनाएको छ। छानबिन समितिले पनि संघीय संसद् सचिवालयसँग आवश्यक सहकार्य गर्ला नै। घटनामा के भएको रहेछ ? भन्ने विषयमा संसद् सचिवालयले समीक्षा गर्छ ।"
सेयर धितो कर्जामा अवाञ्छित सीमाको सुरुआत,"मौद्रिक नीतिका २२ वर्षे अवधिलाई पाँच वर्षको अन्तराललाई एक खण्ड मानी तेस्रो, चौथो र पाँचौं खण्डको व्यवस्थालाई यस आलेखमा चर्चा गरिएको छ । मौद्रिक नीति सार्वजनिक हुन थालेको २२ वर्ष पूरा भएको छ। आर्थिक वर्ष (आव) २०६५०६६ को मौद्रिक नीतिदेखि सेयर धितो कर्जाले स्थान पाउनु सेयरलाई सम्पत्तिको रुपमा ग्रहण वा स्वीकार गरिनु हो। सेयर जोखिमयुक्त सम्पत्ति भए पनि यसले निश्चित मूल्य बोकेको हुन्छ। जोखिमयुक्त सम्पत्ति भएकै कारण यसको मूल्यांकन गर्दा निश्चित कारोबार दिनसम्मको औसत वा पछिल्लोमध्ये कुनै एउटा मूल्य लिने गरिएको हो र त्यसको पनि निश्चित प्रतिशत रकम मात्र कर्जाको रुपमा प्रवाह गरिन्छ। तर, पछिल्लो समयमा अवाञ्छित किसिमका सीमा लगाईएको छ। मौद्रिक नीतिमा सेयर धितो कर्जाका सम्बन्धमा के कस्ता व्यवस्था गरिएको छ, यसैको विषयमा मौद्रिक नीतिका २२ वर्षे अवधिलाई पाँच वर्षको अन्तराललाई एक खण्ड मानी तेस्रो, चौथो र पाँचौं पाँच वर्षको व्यवस्थालाई यस आलेखमा चर्चा गरिएको छ। पहिलो र दोस्रो पाँच वर्षको व्यवस्था अघिल्लो साताको आले अध्ययन गर्न सकिन्छ। तेस्रो पाँच वर्ष तेस्रो पाँच वर्ष अन्तर्गत २०६९०७० देखि २०७३०७४ सम्मको अवधिलाई लिइएको छ। आव २०६९२०७० को मौद्रिक नीतिमा शिथिल रहेको सेयरबजारमा सुधारको सङ्केत देखिन थालेको, कर्जाका ब्याजदर क्रमशः घट्दो क्रममा रहेकाले लगानीको वातावरण थप अनुकूल हुँदै गएको उल्लेख छ। त्यस्तै, सेयरको मूल्यमा आउने उतारचढावले लगानीकर्ताको मनोबल गिर्नुको साथै आर्थिक स्थायित्वमासमेत प्रतिकूल असर पर्नसक्ने सम्भावनालाई दृष्टिगत गरी मार्जिन प्रकृतिको कर्जा नवीकरण तथा मार्जिन कलसम्बन्धी व्यवस्थामा केही लचिलो नीति अवलम्बन गरिएको थियो। सो अनुसार, बैंक तथा वित्तीय संस्थाले सेयरको धितोमा प्रवाह गर्ने मार्जिन प्रकृतिको कर्जामा सरलीकरण गरी विगत १ सय ८० दिनको औसत सेयर मूल्य वा पछिल्लो बजार मूल्य, जुन कम छ सो रकमको आधारमा बैंक तथा वित्तीय संस्था आफैँले कर्जामा हुने जोखिम न्यूनीकरण हुने गरी आवश्यक मार्जिन कायम गरेर सेयर धितो कर्जा प्रवाह गर्न सकिने व्यवस्था गरिएको थियो। यस्तो व्यवस्था अवलम्बन गरिएपश्चात सेयरबजारमा सुधारको सङ्केत देखिएर नेप्से परिसूचक २०६८ असार मसान्तमा ३ सय ६२ रहेकोमा २०६९ असार मसान्तमा ३ सय ८९ विन्दुमा पुगेको थियो सेयर प्रमाणपत्र अभौतिकीकरण नभएको त्यतिबेलाको समयमा सक्कल सेयर प्रमाणपत्र धितो राखेर कर्जा प्रवाह हुने व्यवस्था रहेकोमा ब्रोकरको जमानत र सेयर खरिदबिक्री रसिदका आधारमा आवश्यक मार्जिन कायम गरी बढीमा एक वर्षको लागि कर्जा प्रवाह गर्न सकिने व्यवस्था गरिएको थियो। आव २०७००७१ को मौद्रिक नीतिमा सेयरबजारमा सुधार आएर नेप्से सूचकाङ्क २०७० असार मसान्तमा ५ सय १८ बिन्दुमा पुगेको र ७५ करोड रुपैयाँको म्यूचुअल फण्डको इकाई सूचीकृत भएको उल्लेख छ। त्यस्तै, आव २०७१०७२ को मौद्रिक नीतिमा संविधानसभाको लागि भएको दोस्रो चुनावपछि सेयर कारोबार र मूल्य बढ्न थालेको उल्लेख छ। सेयरको धितोमा प्रवाह हुने कर्जाको परिमाण बढ्ने प्रवृत्तिमा रहेको, २०७० असारमा बैंक तथा वित्तीय संस्थाबाट सेयरको धितोमा १२ अर्ब ९३ रुपैयाँ करोड कर्जा प्रवाह भएकोमा २०७१ जेठमा उक्त कर्जा १६ अर्ब ८१ करोड रुपैयाँ पुगेको उल्लेख छ। ब्याजदर ज्यादै तल झरेकोले सेयरबजारमा कर्जा प्रवाह बढेर सम्पत्तिको मूल्य मा अस्वभाविक वृद्धि हुने र वित्तीय स्थायित्व जोखिममा पर्ने सम्भावनालाई दृष्टिगत गरी मौद्रिक नीतिको कार्यदिशा केही कसिलो तुल्याइएको सेयरबजारमा आउने अनपेक्षित उतारचढावबाट वित्तीय स्थायित्वमा प्रतिकूल प्रभाव पर्नसक्ने सम्भावनालाई ध्यानमा राखी सेयरको धितोमा प्रवाह हुने कर्जालाई थप व्यवस्थित गरिने उल्लेख गरिएको थियो। आव २०७२०७३ को मौद्रिक नीतिमा सेयरबजारको अवस्था सामान्य रहेको उल्लेख छ। आव २०७३०७४ को मौद्रिक नीतिमा सेयर बजारमा बढोत्तरीको प्रवृत्ति देखिएको उल्लेख छ। नेप्से सूचकाङ्क २०७२ असार मसान्तको ९ सय ६१ विन्दुबाट २०७३ असार २९ गते १ हजार ६ सय ९० विन्दुमा पुगेको थियो। पुँजी वृद्धि गर्ने क्रममा बैंक तथा वित्तीय संस्थाले वोनस एवम् हकप्रद सेयर जारी गरेका, २०७२ माघदेखि कागजरहित (डिम्याट) प्रणालीबाट सेयर कारोबार सुरु भएको तथा राजनीतिक संक्रमण अन्त्य हुने अपेक्षा बढ्दै गएकोले नेप्से सूचकाङ्कमा उच्च वृद्धि देखिएको हो, मौद्रिक नीतिमा भनिएको छ। यस वर्ष मार्जिन प्रकृतिको कर्जाको सुरक्षणवापत सेयरको मूल्याङ्कन गर्दा पछिल्लो १ सय ८० दिनको अन्तिम मूल्यको औसत मूल्य वा सेयरको प्रचलित बजार मूल्यमध्ये जुन कम हुन्छ, सोको बढीमा ५० प्रतिशत रकमसम्म मात्र कर्जा प्रवाह गर्नुपर्ने व्यवस्था गरिएको थियो। सेयरको धितोमा जाने कर्जा बढीमा आफ्नो प्राथमिक पुँजी बराबरको रकमसम्म मात्र प्रवाह गर्न पाउने व्यवस्थालाई निरन्तरता दिईएको थियो। साथै, एउटा सूचीकृत कम्पनीको सेयरको हकमा प्राथमिक पुँजीको बढीमा २० प्रतिशतसम्म कर्जा प्रवाह गर्न पाउने व्यवस्था गरिएको थियो। यसै वर्षको मौद्रिक नीतिदेखि सेयरको धितोमा कर्जा प्रवाह गर्ने प्रयोजनको लागि संस्थापक सेयरको मूल्याङ्कन गर्दा साधारण सेयरको पछिल्लो १ सय ८० दिनको औसत मूल्यको बढीमा ५० प्रतिशत वा संस्थापक सेयरको अन्तिम कारोबारको मूल्यमध्ये जुन कम हुन्छ, सोको आधारमा कायम गर्नुपर्ने र यसरी कायम गरिएको मूल्यको बढीमा ५० प्रतिशत रकमसम्म मात्र कर्जा दिन सकिने व्यवस्था गरिएको थियो। चौथो पाँच वर्ष चौथो पाँच वर्ष अन्तर्गत २०७४०७५ देखि २०७८०७९ सम्मको अवधिलाई लिइएको छ। सेयर धितो कर्जाको सर्वाधिक विवादित यही अवधि हो। यस खण्डको अन्तिम वर्षमा आएको यस्तो विवादित व्यवस्था अझैसम्म पनि अवतरण भएको छैन। आव २०७४०७५ को मौद्रिक नीतिमा सेयरबजारमा अघिल्लो आर्थिक वर्ष देखिएको उछाल चालु आर्थिक वर्षमा सामान्यीकरण भएको, सेयरबजार र घरजग्गा कारोबारमा बैंक कर्जा केन्द्रित नहोस् र प्राथमिकता प्राप्त क्षेत्रमा बढी कर्जा प्रवाह होस् भन्ने उद्देश्य राखी आवश्यक नियामकीय नियन्त्रणका उपायहरू अवलम्बन गरेका कारणसमेत पुँजीबजार स्थायित्वतर्फ उन्मुख भएको उल्लेख छ। त्यस्तै, वित्तीय क्षेत्रको सुदृढीकरण एवम् स्थायित्वका लागि वित्तीय साधन परिचालनमा आवश्यक सन्तुलन कायम गर्नुपर्ने आवश्यकता देखिएकोले अर्थतन्त्रको दीगो विकासमा योगदान पुर्याउने क्षेत्रलाई प्रोत्साहित गर्दै सेयर कारोबारमा हुने सट्टेबाजी प्रवृत्तिलाई नियन्त्रण गर्न मौद्रिक नीति केन्द्रित रहेको पनि उल्लेख छ। सेयर धितो कर्जामा प्रवाह हुने कर्जाको सीमालाई अघिल्लो वर्ष (आव २०७३०७४) को नीतिलाई यथावत राखिएको थियो। सेयरको धितोमा जाने कर्जा कतिसम्म जान सकिने भन्ने अघिल्लो वर्षको नीतिलाई कसिलो बनाउँदै प्राथमिक पुँजीको ४० प्रतिशत रकमसम्म प्रवाह गर्न पाउने व्यवस्था गरिएको थियो। अघिल्लो वर्ष यस्तो हद प्राथमिक पुँजी बराबरको रकम थियो। साथै, एउटै सूचीकृत कम्पनीको सेयरको धितोमा मार्जिन प्रकृतिको कर्जा आफ्नो प्राथमिक पुँजीको बढीमा १० प्रतिशतसम्म प्रवाह गर्न सक्ने व्यवस्था गरिएको थियो। संस्थापक सेयर धितोमा प्रवाह हुने कर्जामा अघिल्लो वर्ष गरिएको व्यवस्था यथावत रहेको थियो। आव २०७५७६ को मौद्रिक नीतिमा सेयरको धितोमा प्रवाह हुने मार्जिन प्रकृतिको कर्जामा कर्जाको सुरक्षणका लागि राखिएको सेयरको मूल्य २० प्रतिशतसम्मले घटेको अवस्थामा मार्जिन कल गर्न बाध्य नहुने व्यवस्था गरिएको थियो। सेयर धितोमा प्रवाह हुने कर्जाको सीमा हरेक वर्ष कसिलो बनाउने कार्यले यसपटक पनि निरन्तरता पायो। शुरुमा प्राथमिक पुँजीको शतप्रतिशत बराबरको रकम सेयर धितो कर्जाबापत प्रवाह हुने व्यवस्थालाई कसिलो बनाई प्राथमिक पुँजीको ४० प्रतिशतबाट घटाएर २५ प्रतिशतमा झारिएको थियो। आव २०७६०७७ को मौद्रिक नीतिमा बैकिङ्ग क्षेत्रबाट थप ऋणपत्र निष्काशन भएका कारण धितोपत्र बजारमा उपकरणगत विविधिकरण प्रारम्भ भएको र समग्र सेयरबजार गतिविधि सामान्य रहेको उल्लेख छ। २०७५ असार मसान्तमा नेप्से सूचकाङ्क १ हजार २ सय १२ रहेकोमा २०७६ असार मसान्तमा १ हजार २ सय ५९ पुगेको थियो। आव २०७७०७८ को मौद्रिक नीतिमा सेयर धितो राखी प्रवाह हुने मार्जिन प्रकृतिको कर्जाको लागि कर्जा सुरक्षण मूल्य अनुपात सम्बन्धित वित्तीय संस्थाले मूल्याङ्कन गरी ७० प्रतिशतसम्म गर्न सक्ने व्यवस्था मिलाइको थियो। यस वर्ष सेयर धितोमा प्रवाह हुने मार्जिन प्रकृतिको कर्जा व्यवस्थालाई परिवर्तन गरी १ सय २० दिन कायम गरिएको थियो। अहिलेसम्म विवादित नै रहेको सेयर धितोमा प्रवाह हुने कर्जाको सीमा यसै आव २०७७०७८ बाट प्रारम्भ भएको थियो। यस वर्षको मौद्रिक नीतिमा बैंक तथा वित्तीय संस्थाबाट सेयर धितोमा प्रवाह हुने मार्जिन प्रकृतिको कर्जा जोखिम न्यूनीकरण गर्दै साना लगानीकर्ताको पहुँच अभिवृद्धि गर्ने अभिप्रायले यस्तो कर्जा एक व्यक्ति वा संस्थाले एक वित्तीय संस्थाबाट अधिकतम ४ करोड र समग्र वित्तीय प्रणालीबाट अधिकतम १२ करोड रुपैयाँसम्म मात्र लिन सक्ने व्यवस्था गरिएको थियो। ऋणीले उक्त सीमाभन्दा बढी कर्जा उपभोग गरिरहेको अवस्थामा यस्तो कर्जा नियमित गर्न उपयुक्त समय सीमा दिईने उल्लेख थियो। पाँचौ पाँच वर्ष पाँचौं पाँच वर्षको पहिलो वर्ष २०७९८० समाप्त भई दोस्रो वर्षको मध्यमा आइपुगिएको छ। आव २०७९०८० को मौद्रिक नीतिमा अघिल्लो वर्षभन्दा केही फरक पारे जस्तो गरेर सेयर धितोमा प्रवाह हुने मार्जिन कर्जाको एकल ग्राहक सीमा एउटा वा सबै इजाजतपत्र प्राप्त वित्तीय संस्थाबाट लिनसक्ने गरी अधिकतम १२ करोड रुपैयाँ कायम गरिएको थियो। त्यस्तै, यस्तो कर्जाको जोखिम भार २५ लाखसम्मको हकमा १ सय प्रतिशत र सोभन्दा माथिको हकमा जोखिम भार १ सय ५० प्रतिशत राख्नुपर्ने व्यवस्था गरिएको थियो। आव २०८००८१ को मौद्रिक नीतिमा अघिल्लो वर्षका व्यवस्थामा पुनरावलोकन होला कि भन्ने अपेक्षाविपरित सेयर धितो कर्जा, विद्यमान जोखिम भारसम्बन्धी व्यवस्था पुनरावलोकन गरिने कुरो मात्र आयो। यसै वर्षको मौद्रिक नीतिको पहिलो त्रैमासिक समिक्षामा ५० लाखभन्दा बढीको सेयर धितो कर्जाको जोखिम भार घटाई १ सय २५ प्रतिशत कायम गरिएको थियो। निर्देशिकामार्फत व्यक्तिगत र संस्थागततर्फ क्रमशः १५ र २० करोड रुपैयाँसम्म लिन पाइने व्यवस्था गरिएको छ। २२ वर्षको अवधिमा मौद्रिक नीतिमा गरिएका व्यवस्थाको सङ्क्षिप्त अवलोकन यति हो। सीमा उचित कि अनुचित कुनै पनि कर्जाको लागि सीमा लगाउने कुरा अनुचित पक्कै पनि हैन र हुन्न तर, यस्ता सीमाको औचित्य र कारण हुनुपर्छ। कर्जाको माथिल्लो र तल्लो दुवै सीमा हुन्छ। न्यूनतम यति लगानी हुनुपर्छ भन्ने व्यवस्था पनि एउटा सीमा नै हो। सेयर धितो कर्जामा पनि सीमा लगाउनुपर्छ भन्ने कुरामा कसैको पनि दुईमत हुन्न। आव २०७७०७८ देखि सेयर धितो कर्जामा लगाइएको सीमालाई उचित मान्न सकिने कुनै आधार र कारण देखिन्न। भन्नलाई साना लगानीकर्ताको पहुँच अभिवृद्धि भने पनि यसको कुनै औचित्य थिएन र छैन। सेयरबजारमा समाजवाद खोज्ने कुरोको कुनै अर्थ हुन्न। नामै सेयर अर्थात् पुँजीबजारमा जोसंग पुँजीको बोलबाला हुन्छ, उसले कर्जा लिने हो। सेयर धितो कर्जामा २०७८ देखि अपनाईदै आएको व्यक्ति केन्द्रित नीतिमा अविलम्ब पुनर्विचार गरि क्षेत्रगत कर्जा नीति अपनाउनुपर्छ। सेयर धितो लिएर प्रवाह गरिने कर्जाको सीमा लगाउँदा अन्य कर्जासरह कुल कर्जाको आधारमा निश्चित प्रतिशत तोकिनुपर्छ र यस्तो प्रतिशत तोकिंदा कुनै बैंक वा वित्तीय संस्थाले यस्तो कर्जा दिन नचाहेमा नदिन पनि सक्ने गरि इच्छाधिन बनाउनुपर्छ। यस्तो किसिमले लगाईएको सीमालाई भने उचित मान्न सकिन्छ र स्वीकार्य पनि हुन्छ। दाहाल, कर्पोरेट र धितोपत्र कानुनका अध्येताअधिवक्ता हुन्।"
बुटवलमा १० तले सरकारी अस्पताल,"बुटवल : बुटवलमा १० तले सरकारी अस्पताल निर्माण थालिएको छ। लुम्बिनी प्रादेशिक अस्पतालका पुराना भवनहरू भत्काएर १२ सय शय्याको अस्पताल बनाउन सुरु गरिएको हो। लुम्बिनी प्रादेशिक अस्पताल प्रदेश सरकारको गौरवको आयोजनाभित्र पर्छ। सय वर्ष पुरानो यो अस्पतालको क्षमता विस्तार गरी सुविधासम्पन्न बनाउन लागिएको हो। सरकारी अस्पतालहरूमा यो देशकै पहिलो ठूलो र अग्लो अस्पताल हुनेछ। यो अस्पताल भवन निर्माणका लागि यसअघि भएको ठेक्कामा मिलेमतो भएको भन्दै रद्द गरिएको थियो। प्रदेश सरकारको पूर्वाधार विकास प्राधिकरणले दोस्रोपटक ठेक्का आह्वान गरी ६ अर्ब १८ करोडमा ठेक्का लगाएको छ। अस्पतालका मेसु डा सुदर्शन थापाले भवन निर्माणका लागि पुराना संरचना हटाउने काम सुरु भएको बताए। निर्माण कम्पनीले काम सुरु गरेको छ उनले भने। पुराना भवन भत्काइए पनि उपचार सेवा भने प्रभावित हुने छैन। अस्पतालका तीन छुट्टै भवन तयार गरी उपचार सेवा तिनै भवनमा सारिएको छ। पहिलो चरणमा हटाउनुपर्ने भवन परिसरलाई बार बन्देज गरेर सुरक्षित तरिकाले हटाउन लागिएको र परिसरमा रहेका रूखहरूका बारेमा पनि सम्बन्धित कार्यालयसँग समन्वय भइरहेको थापाको भनाइ छ। अस्पतालको संरचना निर्माणका लागि ८ अर्ब ९९ करोड ७५ लाख ६४ हजार लागत अनुमान गरिएको थियो। निर्माण कम्पनीले ६ अर्ब १८ करोड ७५ लाखमा निर्माण सुरु भएको पाँच वर्षमा सक्ने गरी ठेक्का सम्झौता गरेको छ। अब बन्ने अस्पतालको मुख्य भवन अन्डरग्राउन्डसहित १२ तलाको हुनेछ भने क्यान्सर उपचारका लागि अन्डरग्राउन्डसहित पाँच तलाको अलग्गै भवन ओन्कोलोजी ब्लक बन्नेछ। ६ बिघा १२ कट्ठा जग्गामा यी अत्याधुनिक संरचनासहितको अस्पताल भवन निर्माण हुन लागेको प्रदेश पूर्वाधार विकास प्राधिकरणका प्रमुख कार्यकारी अधिकृत छविराज पोखरेलले बताए। हालको ५ सय शय्याको अस्पताललाई विस्तार गरी न्यूनतम एक हजार २ सय शय्याको क्षेत्रीय बहु अनुसन्धनात्मक अस्पतालमा स्तरोन्नती गर्ने प्रस्ताव गरिएको उनले बताए। विशेषज्ञ सेवासहितको अत्याधुनिक अस्पताल भवन निर्माणका लागि लुम्बिनी प्रदेश सरकारले यसअघि नै गुरुयोजना बनाएको थियो। प्रदेश सरकार मातहतमा रहेको अस्पतालको गुरुयोजना तथा भवनको ड्रोइङ र डिजाइनलाई यसअघि नै मन्त्रिपरिषद्ले पारित गरेको थियो। प्राधिकरणले चरणबद्ध निर्माणमा आधुनिक स्वास्थ्य उपचार सुविधासहित १२ सय शय्याको अस्पताल निर्माण गर्ने प्रस्ताव गरेको र सबै प्रक्रिया पूरा भएर निर्माण कार्य सुरु भएका कार्यकारी अधिकृत पोखरेलले बताए। एउटा आधुनिक अस्पतालका लागि आवश्यक पर्ने सबै खाले सुविधासहितको विशेष अस्पताल भवन निर्माण हुनेछ। नयाँ बन्ने अस्पताल भवनको अगाडिको भागमा अत्याधुनिक ओपीडी, इमर्जेन्सी, इन्डोर सर्भिस कक्ष रहनेछन्। साथै विशिष्टिकृत ग्याष्ट्रो, न्युरो कार्डियोलोजीलगायतका सबै विशेषज्ञ सेवा एउटै भवनबाट व्यवस्थित तरिकाले प्रदान गर्ने गरी संरचना बन्नेछ। हाल उपचारका लागि प्रयोगमा रहेका तीनवटा नयाँ भवनमा डाइग्नोष्टिक एन्ड रिसर्च, प्रसूति र महिला तथा बाल रोगको उपचारका लागि प्रयोग गरिने मेसु थापाको भनाइ छ। भवनको माथि हेलिप्याड रहनेछ। हेलिप्याडबाट सिधैं इमर्जेन्सीमा आउजाउ गर्न मिल्ने व्यवस्थित लिफ्टसमेत बन्नेछ।"
निर्वाचन आयोगलाई रेशम चौधरीको जवाफ मेरो मुद्दा नैतिक पतनभित्र पर्दैन,"काठमाडौं : नागरिक उन्मुक्ति पार्टीका अध्यक्ष रेशम चौधरीले निर्वाचन आयोगलाई पत्रको जवाफ बुझाएका छन्। आयोगले सोधेको पाँच प्रश्नको जवाफ अध्यक्ष चौधरीले मंगलबार निर्वाचन आयोगलाई बुझाएका हुन्। उनले आफूविरुद्धको मुद्दा नैतिक पतनभित्र नपर्ने उल्लेख गरेका छन्। कर्तव्य ज्यान फौजदारी अपराध भए पनि फौजदारी अपराध र नैतिक पतन देखिने फौजदारी अपराध पर्यायवाची नभएको उनले दाबी गरेका छन्। 'जहाँसम्म नैतिक पतन देखिने फौजदारी कसुरको सबाल छ, सो सम्बन्धमा नैतिक पतन हुनेगरी अभियोजनकर्ताले माग गरेको अवस्थामा अदालतले फैसला गर्दा नैतिक पतन हुनेनहुने भनी बोलिने र मुद्दाको प्रकृति, अवस्था, घटनाक्रम, सन्दर्भ र प्रतिवादीको कसुर गर्दाको अवस्थाको कार्य कारणबाट केही मुद्दामा सम्मानित सर्वोच्च अदालतबाट मुद्दा फैसला गर्दाको क्रममा व्याख्या भई नैतिक पतनका सम्बन्धमा बोलिएको सम्मको अवस्था हुँदा मेरो हकमा भएको कर्तव्य ज्यानसमेतको कसुर नैतिक पतन देखिने फौजदारी कसुरमा पर्दैन,' पत्रमा उनले भनेका छन्। अध्यक्ष चौधरीले आफ्नो मुद्दामा जिल्ला, उच्च र सर्वोच्च अदालतसमेतले नैतिक पतन भनि कुनै जिकीर नगरेको उल्लेख गरेका छन्। उनले नेपालको कुनै पनि कानुनले कर्तव्य ज्यानलाई नैतिक पतनभित्र नराखेकोले आफ्नो मुद्दा नैतिक पतनअन्तर्गत नपर्ने दाबी गरेका छन्। उनले आफ्नो सदस्यता पनि राजनीतिक दलसम्बन्धी ऐनअन्तर्गत नै रहेको उल्लेख गरेका छन्। सम्बन्धित कानुनले सम्बोधन नगरेको विषयलाई दलको सदस्यताको अयोग्यताको आधार बनाउनु अनुचित हुने उनको भनाइ छ। 'मैले राजनीतिक दलसम्बन्धी ऐनको सो दफाको खण्ड (ख) को कुनै पनि कसुर नगरेको, ती कसुरमा कैद सजाय नपाएको अवस्था हुँदा म राजनीतिक दलको सदस्य बन्न कानुनतः योग्य छु। उक्त ऐनले मलाई राजनीतिक दलको सदस्य बन्न बन्देज लगाउँदैन,' उनले पत्रमा भनेका छन्। राष्ट्रपतिबाट आममाफी पाएको सन्दर्भमा अध्यक्ष चौधरीले दिलबहादुर लामाको नजीर उल्लेख गरेका छन्। उनले आममाफीबारे नेपालको संविधान र ऐन कानुनमा स्पष्ट व्याख्या नभएकाले सर्वोच्च अदालतको नजिरको सहारा लिएको उल्लेख गरेका छन्। 'त्यसतर्फ हेर्दा श्री ५ को सरकारविरुद्ध दिलबहादुर लामासमेत भएको भ्रष्टाचार मुद्दामा मुद्दा फिर्ता लिनेसम्बन्धी विवादमा पूर्ण इजलास (प्रधान न्यायाधीश विश्वनाथ उपाध्याय (राय), केशवप्रसाद उपाध्याय, गोविन्दबहादुर श्रेष्ठ, अरविन्दनाथ आचार्य र हरिप्रसाद शर्माको इजलासले मुद्दा फिर्ता लिने र माफी सम्बन्धमा विशुद्ध व्याख्या गरेको पाइन्छ,' उनले नेपाल कानुन पत्रिका २०५१ अंक ७ नि नं ४९४० पृ ५०४ समेत उल्लेख गर्दै भनेका छन्। दिलबहादुर लामा पनि पूरा माफी पाएरै नुवाकोटबाट संसदमा विजयी भई सहायक मन्त्रीसमेत बनेको उनले स्मरण गराएका छन्। 'अहिले मेरो हकमा पनि आंशिक माफी नभइ पूरै माफी भएकाले म उपरको मुद्दाको अन्त्य हुन गएको छ। संविधान बमोजिम राष्ट्रपतिबाट माफी भएकोमा अपराध नभए सरह सबै आपराधिक दायित्व समाप्त हुनाले माफीको परिणाम स्वरुप माथि उल्लेखित दिलबहादुर लामाको बनाइएको कानुन बमोजिम मेरो मुद्दाको पनि अन्त्य भएको मान्नुपर्दछ,' उनले भनेका छन्। त्यस्तै अध्यक्ष चौधरीले आममाफीविरुद्ध राष्ट्रपति कार्यालय, नेपाल सरकारको मन्त्रिपरिषद, गृह मन्त्रालय, केन्द्रीय कारागार विभाग र आफूलाई विपक्षी बनाई मुद्दा परेको र उक्त मुद्दा विचाराधीन अवस्थामा रहेको जानकारी गराएका छन्। उनले आममाफीअनुसार लगतकट्टा भए नभएको आयोगको प्रश्नमा भनेका छन्, 'सम्मानित सर्वोच्च अदालतबाट भएको अन्तिम फैसला बमोजिम कसैलाई लागेको कैद र जरिवाना रकमको अभिलेखीकरण गर्ने, असुल उपर गर्ने, असुल उपर भइसकेपछि कैद र जरिवानाको लगतकट्टा गर्ने, सो कट्टा गर्नुपर्नाको कारण खुलाउनेलगायतका जिम्मेवारी अदालतकै हुने र त्यसमा व्यक्ति विशेषको भूमिका नरहने भएकाले प्रक्रियागतरुपमा मलाई भएको सजायको लगत राष्ट्रपतिज्यूबाट मलाई भएको माफी बमोजिम सो निकायले लगतकट्टा गरी कानुन बमोजिमको अभिलेख राखेको, बनाएको हुन्छ। तर, लगतकट्टा नभई कारागारबाट रिहा हुने स्थिति रहँदैन भन्ने जानकारी पनि गराउन चाहन्छु।' गत पुस २६२८ सम्म कैलालीको टीकापुरमा भएको नागरिक उन्मुक्ति पार्टीको प्रथम महाधिवेशनबाट रेशम चौधरी अध्यक्ष निर्वाचित भएका थिए। त्यसविरुद्ध माघ ३ गते उनीविरुद्ध निर्वाचन आयोगमा दुइटा उजुरी परेको थियो। नागरिक उन्मुक्ति पार्टीले माघ २९ गते नयाँ केन्द्रीय कार्यसमितिको अद्यावधिकका लागि निर्वाचन आयोगमा निवेदन दिएका थिए। निवेदन परेपछि आयोगले फागुन ९ गते नागरिक उन्मुक्ति पार्टी र रेशम चौधरीलाई छुट्टाछुट्टै पत्र काटेको थियो।"
वार्तापछि संघर्ष समितिका अध्यक्ष भन्छन् हाम्रो मागमा सरकार सकारात्मक देखिएन,"काठमाडौं : न्याय मार्च गर्दै काठमाडौं आएका मिटरव्याज पीडितले ६ बुँदे मागका बारेमा सरकारलाई जानकारी गराएका छन्। मंगलबार गृहमन्त्रालयमा भएको वार्ताका क्रममा मिटरब्याज तथा ठगीविरुद्ध किसान मजुदर संघर्ष समितिले आफ्ना मागका बारेमा सरकारी वार्ता टोलीलाई जानकारी गराएको हो। आफूहरूको मागका बारेमा जानकारी गराए पनि सरकार सकारात्मक नदेखिएको मिटरब्याज तथा ठगीविरोधी किसान संघर्ष समिति नेपालका अध्यक्ष अवधेश कुशवाहले जानकारी दिए। उनले सामूहिक ऋण मिनाहा गर्नुपर्ने, आम गरिब किसानलाई निशुल्क ऋण प्रदान गर्नुपर्ने, जुनसुकै तहमा हस्तान्तरण भएको सम्पत्ति फिर्ता हुनुपर्ने, अधिकारसम्पन्न न्यायिक आयोग गठन हुनुपर्नेलगायत माग गरेको बताए। उनले अब सरकारसँग वार्ताका साथै आन्दोलन पनि निरन्तर चल्ने जानकारी दिए। गृह मन्त्रालयले मिटरब्याज तथा ठगीविरुद्ध किसान मजुदर संघर्ष समितिलाई पत्र लेखेर वार्तामा बोलाएको थियो।"
गैरआर्थिक भ्रष्टाचारको प्रभावकारी अनुसन्धान गर्न अख्तियारलाई संसदीय समितिको निर्देशन,"काठमाडौं : प्रतिनिधिसभा अन्तर्गतको सार्वजनिक लेखा समितिले गैरआर्थिक भ्रष्टाचारजन्य कार्यको प्रभावकारी अनुसन्धान गर्न अख्तियारलाई निर्देशन दिएको छ। मंगलबार सिंहदरबारमा अख्तियारका पदाधिकारीसँग छलफल गर्दै समितिले आर्थिक अनियमितता लगायतका भ्रष्टाचारको परिभाषाभित्र पर्ने गैरआर्थिक भ्रष्टाचारजन्य कार्यमाथि समेत प्रभावकारीरूपमा अनुसन्धान गरी कारबाहीको दायरामा ल्याउने गरी कार्यसम्पादन गर्न अख्तियारलाई निर्देशन दिएको हो। बैठकले अख्तियारले अनुसन्धान गर्ने क्रममा सूचना आदान प्रदान गर्न बहुपक्षीय, दुईपक्षीय सम्झौता आवश्यक हुने भएकाले आवश्यकताअनुसार बहुपक्षीय र दुईपक्षीय गरी सदनबाट अनुमोदन गर्न सरकारलाई निर्देशन दिएको समिति सभापति ऋषिकेश पोखरेलले जानकारी दिए। त्यस्तै समितिले अख्तियारले सुरु गरेको अनुसन्धान ढिलो हुँदा नागरिकका आशंका उत्पन्न हुने भएको सो विषयलाई मध्यनजर गरी अनुसन्धानलाई समयमा नै निष्कर्षमा पुर्याउन अख्तियारको ध्यानाकर्षण गराएको छ।"
रुसी सेनामा भर्ना भएका परिवारलाई मन्त्री साउदले भने फिर्ता ल्याउनु राज्यको दायित्व हो,"काठमाडौं : परराष्ट्रमन्त्री एनपी साउदले गैरकानुनीरूपमा गएका भए पनि रुसी सेनामा भर्ना भएका नेपाली नागरिकप्रति राज्यको दायित्व रहेको बताएका छन्। रुसी सेनामा भर्ना भएका आफन्तसँग मंगलबार मन्त्रालयमा भएको छलफलमा उनले उनीहरूलाई फिर्ता ल्याउन कुनै कमीकमजोरी नहुने आश्वासन दिएका थिए। रुसी सेनामा भर्ना भएका नागरिकको सकुशल फिर्ती, घाइतेको उपचार र उद्धार तथा लडाईंमा मृत्यु भएकाहरूको शव नेपाल ल्याउन सरकार, परराष्ट्र मन्त्रालय, मस्कोस्थित नेपाली दूतावास क्षमताले भ्याएसम्म हरसम्भव प्रयास गरिरहेको मन्त्री साउदले बताए। 'लिगल्ली गएको भए हुन्थ्यो। इल्लिगल्ली गएका छन्। जसरी गएका भए पनि उनीहरूका प्रति राज्यको दायित्व छ। मैले इमान्दारितापूर्वक प्रयास गरिरहेको छु,' उनले भने। परराष्ट्रमन्त्री साउदले छलफलका क्रममा मन्त्रालयअन्तर्गतको कन्सुलर विभागमा हालसम्म मृत्यु भएका, सम्पर्कमा नभएका तथा रुसी सेनाबाट फिर्ता गरिदिन अनुरोधसहितका २४४ जनाका बारे परिवारले निवदेन दिएको पनि जानकारी दिए। उनले रुसी सेनामा भर्ना भएका व्यक्तिका बाारेमा कन्सुलर विभागमा आवेदन दिन पनि सम्बन्धित नागरिकका घरपरिवारलाई आग्रहसमेत गरे। घरपरिवारले आवेदन दिए सरकारलाई रुसी सेनामा भर्ना भएका नागरिकको स्थिति एकीन गर्न सहज हुने साउदको भनाइ थियो। रुसी सेनामा भर्ना भएका नागरिकको संख्याका बारेमा अतिरञ्जित गरेर समाजमा भ्रम फैलाउने ढंगले कसैले पनि प्रस्तुत नहुन उनको जोड थियो। परराष्ट्रमन्त्री साउदले रुसी सेनामा भर्ना भएकाका परिवारका सदस्यलाई पछिल्लो विकास क्रमका बारेमा पनि जानकारी दिए। उनले भारत भ्रमणमा गएको अघिल्लो दिन फेब्रअरी २० मा रुसी राजदूतलाई मन्त्रालयमा बोलाएर छलफल गरेको बताए। साउदले रुसी सेनामा भर्ना भएका नेपाली नागरिकबारे सरकारले राखेका कतिपय मुद्दामा रुसी पक्षबाट सकारात्मक जवाफ प्राप्त भएको, मृतक र घाइतेलाई क्षतिपूर्ति उपलब्ध गराउने विषय अगाडि बढेको पनि बताए।"
भजन शिरोमणिलाई प्रधानमन्त्रीले दिए श्रद्धाञ्जली,"काठमाडौं : प्रधानन्त्री पुष्पकमल दाहाल 'प्रचण्ड'ले वरिष्ठ गायक तथा संगीतकार भक्तराज आचार्यप्रति श्रद्धाञ्जली अर्पण गरेका छन्। मंगलबार दिउँसो नक्सालस्थित नेपाल संगीत तथा नाट्य प्रज्ञा प्रतिष्ठान पुगेर प्रधानमन्त्री प्रचण्डले आचार्यको पार्थिव शरीरमा राष्ट्रिय झण्डा ओढाएर सम्मान प्रकट गर्दै श्रद्धाञ्जली दिएका हुन्। आचार्यलाई श्रद्धाञ्जली दिन गृहमन्त्री नारायणकाजी श्रेष्ठ,पर्यटनमन्त्री सुदन किराती,पूर्वप्रधानमन्त्री एवं नेकपा एमाले अध्यक्ष केपी शर्मा ओली,विभिन्न दलका नेता,शुभचिन्तक,गीतसङ्गीत क्षेत्रका व्यक्तित्व तथा कलाकार,सर्वसाधारणलगायत नाट्य प्रज्ञाप्रतिष्ठानमा पुगेका छन्। अन्तिम श्रद्धाञ्जलीका लागि आचार्यको पार्थिव शरीर बिहान ११ बजेदेखि प्रज्ञा प्रतिष्ठानमा राखिएको छ। उनको आजै पशुपतिस्थित आर्यघाटमा अन्तिम दाहासंस्कार गरिनेछ। भजन शिरोमणि उपाधि पाएका आचार्यको सोमबार साँझ ८१ वर्षको उमेरमा ललितपुरको मेडिसिटी अस्पतालमा निधन भएको हो आचार्यले मुटु जलिरहेछ,जहाँ छन् बुद्धका आँखा,हजार सपनाहरूको,लगायत करिब चार सय गीतमा आवाज तथा सङ्गीत दिएका छन् । गायक आचार्यका दुई छोरा सत्यराज र स्वरूपराज पनि गीतसङ्गीत क्षेत्रमै छन्। संगीतकर्मीहरूले आचार्यका कालजयी गीतहरू 'जहाँ छन् बुद्धका आँखा,'हजार गायर अन्तिम श्रद्धाञ्जली दिएका थिए।"
परराष्ट्र सचिवले भेटिन् भारतीय विदेशमन्त्री,"काठमाडौं : परराष्ट्रसचिव सेवा लम्सालले भारतीय विदेशमन्त्री एस जयंशकरलाई भेटेकी छन्। भारतको नयाँ दिल्लीमा मंगलबार उनीहरूबीच भेटवार्ता भएको हो। उनीहरूबीच द्विपक्षीय हितका विषयमा छलफल भएको परराष्ट्र मन्त्रालयले जानकारी दिएको छ। भारतीय विदेशमन्त्री जयशंकरले परराष्ट्र सचिवसँगको भेट फलदायी भएको उल्लेख गरेका छन्। उनले सामाजिक सञ्जालमार्फत् भनेका छन्, 'द्विपक्षीय सम्बन्धका विभिन्न पक्षमा प्रगति भइरहेको बारे थाहा पाउँदा खुसी लागेको छ।' परराष्ट्र सचिव लम्साल एसिया इकोनोमिक डाइलगमा भाग लिन भारत गएकी हुन्।"
बागमती प्रदेश सभाको हिउँदे अधिवेशन सुरु,"हेटौंडा : बागमती प्रदेश सभाको हिउँदे अधिवेशन बैठक आजबाट सुरु भएको छ। बैठकमा प्रथम वक्ताको रुपमा सम्बोधन गर्दै नेकपा एमाले बागमती प्रदेश संसदीय दलका नेता जगन्नाथ थपलियाले प्रदेश सरकारले जिम्मेवार भएर कार्यसम्पादन गर्नुपर्ने बताए। उनले बागमती प्रदेश सरकार राष्ट्रिय सरोकारसँग सम्बन्धित विषयहरूमा मौन हुनु नाजायज बताएको समेत आरोप लगाए। थपलियाले लामो समयदेखि दुग्ध उत्पादक कृषकहरूलाई प्रोत्साहन स्वरूप दिँदै आएको प्रतिलिटर ३ रुपैयाँ अनुदान रकमलाई पनि स्थगित गरी कृषकहरूलाई आत्मनिर्भर हुने कार्यमा उपेक्षा गरेको भन्दै कृषकको बृहत हितका लागि प्रदेश सरकारले तुरुन्तै कदम चाल्नुपर्ने माग गरे। त्यस्तै नेकपा माओवादी केन्द्र बागमती प्रदेश संसदीय दलका सचेतक रत्नप्रसाद ढकालले प्रदेशको १३ वटै जिल्लाका जनताहरुलाई आत्मविश्वास दिलाउने कार्यमा प्रदेश सरकारले रचनात्मक भूमिकाका साथै विकासको पूर्वाधारबाट जोड्न आवश्यक रहेको उल्लेख गर्दै विरोधको लागि विरोध गर्ने प्रतिपक्षको सोचलाई परिवर्तन गरी सरकारको समस्या, कानूनी अर्चनलगायत समस्यालाई निराकरण गर्नेतर्फ प्रतिपक्ष दलले पनि एकैसाथ सहयोग गर्नुपर्ने तर्फ जोड दिए। बैठकमा नेपाली कांग्रेस संसदीय दलका उपनेता तथा उद्योगमन्त्री रामकृष्ण चित्रकारले संसदलाई जनताको अपेक्षा पूरा गर्ने थलोको रुपमा हेरिनुपर्ने उल्लेख गर्दै आआफ्नो दलगत स्वार्थलाई त्यागेर संघीयता, गणतान्त्रिक व्यवस्थालाई दरिलो बनाउन सत्तापक्ष र प्रतिपक्षहरु मिलेर अघि बढ्नुपर्ने बताए। बैठकमा राप्रपा बागमती प्रदेश संसदीय दलका नेता उद्धव थापा, एकीकृत समाजवादी बागमती प्रदेशका नेता कृष्णप्रसाद शर्मा खनाल, नेपाल मजदुर किसान पार्टी बागमती प्रदेश संसदीय दलका नेता सुरेन्द्रराज गोरसाईँ, हाम्रो नेपाली पार्टी बागमती प्रदेश संसदीय दलका नेता शैलेन्द्र बज्राचार्यले संघीयतालाई दरिलो बनाउँदै जनतालाई विकासको पूर्वाधारप्रति जोड्दै बेरोजगार युवा समूहलाई आफ्नै स्रोतसाधन परिचालन गरी आर्थिक आत्मनिर्भर हुने वातावरण बनाउन चालु अधिवेशनले सशक्त भूमिका खेल्ने विश्वास व्यक्त गरे। आजको बैठकले २०७४ मा चितवन जिल्लाबाट नेपाली कांग्रेसको तर्फबाट प्रदेशसभा सदस्यमा निर्वाचित बलराम पौडेलको दुर्घटनामा परेर निधन भएकोप्रति श्रद्धाञ्जली अर्पण गर्दै शोक प्रस्ताव पारित गरेको छ। सभामुख भूवनकुमार पाठकले प्रदेश सभाको अर्को बैठक भोलि फागुन १६ गते बिहान साँढे ११ बजेका लागि आह्वान गरेका छन्। बागमती प्रदेश सभाको वर्षे अधिवेशन मन्त्रिपरिषद्को सिफारिसमा प्रदेश प्रमुख यादवचन्द्र शर्माले असोज २३ गते राति १२ बजेबाट अन्त्य गरेका थिए।"
सुरक्षा घेरा तोड्दै संसद् भवनभित्र नाराबाजी,"काठमाडौं : चौबिसै घन्टा कडा सुरक्षा घेरामा रहन्छ, संसद् भवन। नेपाल प्रहरी र सशस्त्र प्रहरी बल परिचालन हुन्छन्। सोमबार पनि ८३ सुरक्षाकर्मी परिचालित थिए। तर, एकाएक एक हुल लघुवित्त पीडितले सुरक्षा घेरा तोडे। संसद् परिसरभित्र निर्वाध ढंगले प्रवेश गरे। नयाँ बानेश्वरस्थित संसद् भवन परिसरमा लघुवित्त पीडितहरू प्रवेश गर्दा राष्ट्रियसभाको बैठक चलिरहेको थियो। तीन तहको सुरक्षा जाँचपछि मात्र प्रवेश पाइने संसद् भवनमा झन्डै ४० जना पीडित प्रवेश गरे। गृहमन्त्री नारायणकाजी श्रेष्ठ र अर्थमन्त्री प्रकाशशरण महतविरुद्ध प्रदर्शन गरे। राजीनामा माग गर्दै नारावाजी गरे। संघीय संसद् सचिवालयका प्रवक्ता एकराम गिरीका अनुसार, संसद् भवनको दुई नम्बर गेटबाट अचानक महिलाहरू बलजफ्ती प्रवेश गरेको पाइएको छ। गेटमा पुरुष सुरक्षाकर्मी खटिएका थिए, उनले भने, गेटमा परिचालित सुरक्षाकर्मीको संख्या पनि कमी भएको पाइएको छ। महिला सुरक्षाकर्मी पनि थिएनन्। प्रहरीलाई ठेल्दै भित्र प्रवेश गरेको जानकारी पाइएको छ। प्रहरी सहायक निरीक्षक (असई) को नेतृत्वमा पाँच सुरक्षाकर्मीले लघुवित्त पीडितहरूको हुललाई थेग्न नसकेको सुरक्षा स्रोतले जनाएको छ। नेपालको संसदीय इतिहासमा पहिलोपटक भएको नारा जुलुस प्रदर्शन गर्दा सुरक्षा संवेदनशीलतामा प्रश्न उठेको विज्ञहरू बताउँछन्। सभामुख देवराज घिमिरेले घटनाले संसद् भवनको सुरक्षाप्रति आफू गम्भीर र चिन्तित भएको उल्लेख गर्दै प्रहरी महानिरीक्षक बसन्तबहादुर कुँवरलाई ध्यानाकर्षण गराएका छन्। गृहमन्त्री श्रेष्ठले घटनालगत्तै सुरक्षा निकायका प्रमुखहरूको आकस्मिक बैठक बोलाएका छन्। गृह मन्त्रालयको निर्देशनपछि प्रहरी प्रधान कार्यालयले संसद् भवनको सुरक्षार्थ खटिएका इन्स्पेक्टरसहित ३२ जनालाई जिम्मेवारीबाट हटाएको छ। सूचना संकलनमा कमजोरीसंसद् भवनभित्र प्रवेश गर्ने व्यक्तिहरूको चेकजाँच भने नेपाल प्रहरीले गर्दै आएको छ। नयाँ बानेश्वर चोकतर्फको दुई नम्बर गेटबाट पीडितहरू प्रवेश गरेका हुन्। नेपाल प्रहरीका पूर्वडीआईजी हेमन्त मल्ल ठकुरीका संसद् भवनभित्रको सुरक्षा संवेदनशीलता नदेखिएको बताउँछन्। यो संवेदनशील घटना हो। यस्ता घटना हुन नदिने वा नियन्त्रण गर्ने भनेको सूचनाबाट नै हो, पूर्वडीआईजी ठकुरी भन्छन्, अहिले मुलुकमा विभिन्न आन्दोलनका कार्यक्रम भइरहेका छन्। लघुवित्त ऋणीहरू पनि के गर्दै छन् ? के कस्ता स्टेप चालिरहेका छन् ? यसबारेमा समयमै थाहा हुनुपथ्र्यो। नयाँबानेश्वर चोकतर्फको दुई नम्बर गेटबाट पीडितहरू प्रवेश गरेका हुन्। उक्त ढोका सांसदहरूको आवतजावतका लागि मात्रै खोल्ने गरिन्छ। प्रतिनिधिसभाको बैठक सकिएपछि सांसदहरू बाहिरिने क्रममा पूरै ढोका खोलिएको र अचानक महिलाहरू बलजफ्तीभित्र प्रवेश गरेको पाइएको संसद् सचिवालयले जनाएको छ। संघीय संसद् सचिवालयका सहायक प्रवक्ता दशरथ धमला भन्छन्, भीडभित्र प्रवेश गरेको थाहा पाउनेबित्तिकै मर्यादा पालकहरूले बाहिर आएर भीड नियन्त्रणमा सहयोग गर्नुपर्ने अवस्था सिर्जना भयो। यसभन्दा अघिको संसद्को कार्यकालमा केही अस्थायी शिक्षकहरूले दर्शकदीर्घाबाट नारा लगाउने प्रयास गरेका थिए। मर्यादापालक सुरक्षाकर्मीले नियन्त्रणमा लिएका थिए। त्यतिबेला भित्र प्रवेश गर्ने पास लिएर दुरुपयोग गरेका थिए। तर, यसपटक भने बलजफ्ती सुरक्षा घेरा तोडेको पाइएको छ। समन्वयको अभाव संसद् भवन निषेधित क्षेत्र हो। पाँच जनाभन्दा बढी भेला हुन समेत पाउँदैनन्। सोमबारको घटनामा सुरक्षा संवेदनशीलतामा लापरवाही र समन्वयमा कमी देखिएको सुरक्षा अधिकारीहरू बताउँछन्। नेपाल प्रहरीका पूर्वडीआईजी केशव अधिकारी सुरक्षा संवेदनशीलतामा लापरवाही देखिएको र समन्वयसमेत हुन नसकेको बताउँछन्। संसद् भवन जहिल्यै उच्च सुरक्षा सतर्कता हुने ठाउँ हो। अनुसन्धान (गुप्तचर) निकाय असफल देखियो। यो भनेको आपसी समन्वयको कमी हो, अधिकारी भन्छन्, हुलको प्रकृति र मनशाय सुरक्षा निकायले बुझ्नै सकेन। तीन दर्जनभन्दा बढी व्यक्ति भेला हुँदासम्म भीडको मनशाय बुझ्न नसक्नु सुरक्षा निकायको कमजोरी रहेको उनले बताए। संघिय संसद सचिवालयका सहायक प्रवक्ता धमलाका अनुसार, मर्यादा पालकले संसद भवन भित्रको सुरक्षा मात्र हेर्छ। तर, लघुवित्त ऋणीहरूको प्रवेशपछि मर्यादापालक बाहिर आएर रोकेका थिए। पूर्वडीआईजी अधिकारी भन्छन्, दौरासुरुवाल लगाएका मर्यादा पालक भवन बाहिर आएर भीडलाई रोकेको देखियो। नेपाल प्रहरीले पर्याप्त सूचना पाउन नसकेको पूर्वडीआईजी अधिकारीको भनाइ छ। गेटबाट तीन दर्जन व्यक्तिभित्र प्रवेश गर्दा सुरक्षा अलर्ट किन हुन सकेन ? रोक्न किन सकेन ? उनले प्रश्न गरे। प्रहरीको छानबिन समिति उक्त घटनाबारे छानबिन गर्न प्रहरीले उपत्यका प्रहरी कार्यालय रानीपोखरीका एसएसपी दिनेशराज मैनालीको नेतृत्वमा ३ सदस्यीय छानबिन समिति गठन गरेको छ। समितिमा काठमाडौं प्रहरीका एसपी नवराज अधिकारी र उपत्यका प्रहरी कार्यालय, रानीपोखरीका डीएसपी दिनेश घिमिरे सदस्य छन्। यस खालका क्रियाकलाप नदोहोरिऊन् एकराम गिरी प्रवक्ता ,संसद् सचिवालय संसद् भवन परिसर बाहिर सुरक्षाको जिम्मेवारी प्रहरीको हुन्छ। गेटमा पनि सुरक्षाकर्मी नै परिचालित हुन्छन्। संसद्भवनभित्र मात्र सचिवालय अन्तर्गतकै मर्यादापालक सुरक्षाकर्मीहरू रहन्छन्। गेटबाट बलजफ्ती सुरक्षा घेरा तोडेर संसद् भवनभित्र एकैचोटी महिलाहरू प्रवेश गरेको यस खालको घटना पहिलो हो। प्रारम्भिक रूपमा हेर्दा घटनाको पूर्व आंकलन वा बुझाइमा कमजोरी भएको हो कि भन्ने देखिन्छ। यस घटनाका बारेमा विस्तृत ढंगले छानविन भएपछि सबै कुरा प्रष्ट होला। संसद् भवनभित्र प्रवेश गर्नेहरू अधिकांश महिला छन्। एक जनामात्र पुरुष प्रवेश गरेको बताइएको छ। गेटमा सोमबार महिला सुरक्षाकर्मी परिचालन भएको पाइएन। पुरुष सुरक्षाकर्मी मात्र परिचालित थिए। नेपालको सन्दर्भमा चलिआएको अभ्यास महिलालाई रोक्न महिला सुरक्षाकर्मी नै परिचालन गरिन्छ। महिला सुरक्षाकर्मी नभएको बेला महिलाहरू बलजफ्ती प्रवेश गरेको पाइएको छ। महिलाहरूलाई रोक्न पुरुष सुरक्षाकर्मीले प्रयास नै नगरेको होइन। केही प्रयास भएको देखिन्छ। तर, बलजफ्ती प्रवेश गर्ने महिलाको तुलनामा पुरुष सुरक्षाकर्मीको संख्या न्यून भएको पाइएको छ। सुरक्षाकर्मीको संख्या नै न्यून भएको र लघुवित्तबाट ऋण लिएका महिलाहरूले सुरक्षाकर्मीलाई धकेल्दै ठेल्दै प्रवेश गरेको जानकारी सचिवालयलाई प्राप्त भएको छ। संसद् भवनभित्र प्रवेश गरेकाहरूलाई संसद्भवनभित्रका मर्यादापालकहरू बाहिर आएर सुरक्षा घेरामा राखे। संसद् भवनभित्र प्रवेश गर्नबाट रोके। त्यसपछि आवश्यक समन्वय गरेर प्रदर्शनकारीलाई संसद् भवनको परिसर बाहिर पठाउने काम भयो। घटनापछि सभामुखज्यू (देवराज घिमिरे)बाट नेपाल प्रहरीका प्रहरी महानिरीक्षक बसन्तबहादुर कुँवरसँग सुरक्षा चासो राख्ने काम भएको छ। सरकारले पनि घटनाको छानबिन गर्न तीन सदस्यीय छानबिन समिति बनाएको छ। छानबिन समितिले पनि संघीय संसद् सचिवालयसँग आवश्यक सहकार्य गर्ला नै। घटनामा के भएको रहेछ ? भन्ने विषयमा संसद् सचिवालयले समीक्षा गर्छ ।"
राष्ट्रियसभाको अध्यक्ष नछाड्न माओवादीमा दबाब,"काठमाडौं : नेकपा माओवादी केन्द्रको स्थायी कमिटी बैठकमा अधिकांश सदस्यहरूले राष्ट्रियसभाको अध्यक्ष पद माओवादीले पाउनुपर्नेमा जोड दिएका छन् । पार्टी कार्यालय पेरिसडाडामा मंगलबार बसेको बैठकमा राष्ट्रिय सभाको अध्यक्ष माओवादीले पाउनुपर्ने र यसका लागि पार्टी अध्यक्षले गठबन्धनमा अडान राख्नुपर्नेमा सदस्यहरूले जोड दिएका हुन् । माओवादी प्रवक्ता अग्नि सापकोटाले बैठकमा अधिकाशं स्थायी कमिटी सदस्यहरूले राष्ट्रिय सभाको अध्यक्ष आफ्नो पार्टीबाट हुनुपर्नेमा जोड दिएको र यस विषयमा बुधबारको बैठकले आवश्यक निर्णय गर्ने जानकारी दिए। बैठकमा कांग्रेस महासमिति बैठकमा गठबन्धनका बारेमा उठेका विषयमा पनि सदस्यहरूले चासो राखेको उनले बताए। बुधबारको बैठकमा अध्यक्ष प्रचण्डले धारणा राख्ने र आवश्यक निर्णय गरेर बैठक समापन हुने उनको भनाइ छ । स्थायी कमिटीमा नेताहरूको कार्यविभाजन,पार्टीको अभियानको समीक्षा र आगामी अभियानका बारेमा निरन्तर छलफल भएको प्रवक्ता सापकोटाले जानकारी दिए।"
मिटरव्याज पीडितलाई सरकारका प्रवक्ताले भनिन् काठमाडौंमा दुःख पाउनुभन्दा सम्बन्धित ठाउँमा गएर समाधान खोज्नुस्,"काठमाडौं : आगामी फागुन १६ र १७ गते नेपाल र भारतबीच पराराष्ट्रसचिवस्तरीय छलफल हुने भएको छ। मन्त्रिपरिष्का निर्णय सार्वजनिक गर्न मंगलबार सिंहदरबारमा आयोजित पत्रकार सम्मेलनमा सरकारका प्रवक्ता रेखा शर्मा फागुन १६ र १७ गते भारतीय विदेशसचिवसँग हुने द्विपक्षीय भेटघाट एवं छलफल तथा भारतको पुनेमा आयोजना हुने आर्थिक संवादसम्बन्धी कार्यक्रमका उद्घाटन सत्रमा सहभागी हुन परराष्ट्र मन्त्रालयका सचिव नेतृत्वको प्रतिनिधिमण्डललाई स्वीकृति प्रदान गर्ने निर्णय भएको जानकारी दिइन्। मन्त्रिपरिषदले चैत १ देपख ९ गतेसम्म अमेरिकामा हुने विश्व बैंक र नेपालबीचका नया खाका, नेपालमा हुन लागेको आइडिएसम्बन्धी दोस्रो बैठकको तयारी तथा माथिल्लो अरुण जलविधुतसम्बन्धी बैठकमा अर्थमन्त्री र अर्थसचिवसहितको प्रतिनिधिमण्डललाई सहभागी हुन स्वीकृति दिने निर्णय गरेको छ। बैठकले दुबईमा फागुनन १९ गते हुने रोजगार मेलामा सहभागी हुन श्रममन्त्री नेतृत्वको प्रतिनिधिमण्डललाई स्वीकृति दिने निर्णय गरेको छ भने पर्यटन बोर्डको कार्यकारी समितिमा रहने रिक्त सदस्य मनोनयनका लागि सरकारसमक्ष सिफारिस मनोनयन गर्न समिति गठन गर्ने निर्णय भएको प्रवक्ता शर्माले बताइन्। उनले मेडिकल काउन्सिलको रजिष्ट्रार पदमा डा सतिश कुमार देवलाई नियुक्त गर्ने निर्णय भएको जानकारी दिइन्। प्रवक्ता शर्माले मिटरब्याज पीडितहरूको सम्बन्धमा सरकार गम्भीर रहेको भन्दै जिल्ला प्रशासनमार्फत समस्याको समाधान हुने बताए। उनले काठमाडौं आएर दुःख पाउनुभन्दा सम्बन्धित ठाउँमा गएर समाधान खोज्न सुझाव दिए। शक्तिशाली आयोग बनाएर मिटरब्याज समस्या सम्बोधन गर्ने प्रयास पूर्णरूपमा सफल नभए पनि बाँकी समस्या सरकारको पहलमा नै समाधान गर्ने उनको भनाइ छ।"
समाज कल्याण परिषदको उपाध्यक्ष नियुक्ति खुला प्रतिष्पर्धाबाट गर्न निर्देशन,"काठमाडौं : प्रतिनिधिसभाको सार्वजनिक लेखा समितिले खुला प्रतिष्पर्धाबाट समाज कल्याण परिषदको उपाध्यक्ष नियुक्ति गर्न सरकारलाई निर्देशन दिएको छ। सिंहदरबारमा मंगलबार बसेको समितिको बैठकले परिषद्को उपाध्यक्ष पदका लागि खुला प्रतिस्पर्धामार्फत नियुक्त गर्न महिला बालबालिका तथा ज्येष्ठ नागरिक मन्त्रालयलाई निर्देशन दिएको छ। बैठकले समाज कल्याण परिषदमा पुराना कानुन भएकाले तत्काल नयाँ एकीकृत कानुनको मस्यौदा गरी संसद्मा प्रस्तुत गर्न र ५० हजार गैरसरकारी संस्थामाथि अध्ययन अनुसन्धान गरी राष्ट्रको औचित्यका आधारमा स्पष्ट नीति तयार निर्देशन दिएको छ। बैठकले संघसंस्थाहरूले कार्यक्रम सञ्चालन गर्ने तहको स्वीकृति दिने व्यवस्था गर्न र कार्यक्रम सम्पन्न भएपछि तहमार्फत विवरण सार्वजनिक गर्ने व्यवस्था मिलाउन पनि सरकारलाई निर्देशन दिएको सभापति ऋषिकेश पोखरेलले जानकारी दिए। बैठकले समाज कल्याण परिषद्को सबै भौतिक सम्पत्तिको प्रयोगको अवस्थाका बारेमा तीन महिनाभित्रै श्वेत पत्र जारी गर्न र नियामक र अनुगमनका नाममा विगत ५ वर्षमा सरकारी कर्मचारी, परिषद्का कर्मचारी, पदाधिकारीहरूले अनुगमनका लागि लिएको रकमको पूर्ण विवरण एक महिनाभित्रै समितिमा पेस गर्न पनि निर्देशन दिइएको सभापति पोखरेलले बताए। बैठकमा समिति सदस्य अमरेशकुमार सिंहले समाज कल्याण परिषदले देश बिगार्ने काम गरेकाले यसलाई खारेज गरेर नयाँ संस्था स्थापना गर्नुपर्ने बताए। परिषद्मा भ्रष्टाचार व्याप्त भए पनि कर्मचारीले यसलाई ढाकछोप गर्न खोजेको उनले आरोप लगाए। सिंहले धारणा राखेर निस्कन लाग्दा परिषद्की बोर्ड सदस्य सुशीला केसीले जवाफ सुनेर जान सुझाव दिँदा विवाद भएको थियो। विवादपछि सभापति पोखरेलले असंसदीय गतिविधि गरेको भन्दै केसीलाई बैठक बाहिर निस्कन निर्देशन दिएका थिए। समिति बैठकले गैरसरकारी संस्थाहरूको अनुगमन, मूल्यांकन र कार्यक्रम स्वीकृति फरकफरक निकायलाई दिन पनि निर्देशन दिएको छ।"
बुटवलमा १० तले सरकारी अस्पताल,"बुटवल : बुटवलमा १० तले सरकारी अस्पताल निर्माण थालिएको छ। लुम्बिनी प्रादेशिक अस्पतालका पुराना भवनहरू भत्काएर १२ सय शय्याको अस्पताल बनाउन सुरु गरिएको हो। लुम्बिनी प्रादेशिक अस्पताल प्रदेश सरकारको गौरवको आयोजनाभित्र पर्छ। सय वर्ष पुरानो यो अस्पतालको क्षमता विस्तार गरी सुविधासम्पन्न बनाउन लागिएको हो। सरकारी अस्पतालहरूमा यो देशकै पहिलो ठूलो र अग्लो अस्पताल हुनेछ। यो अस्पताल भवन निर्माणका लागि यसअघि भएको ठेक्कामा मिलेमतो भएको भन्दै रद्द गरिएको थियो। प्रदेश सरकारको पूर्वाधार विकास प्राधिकरणले दोस्रोपटक ठेक्का आह्वान गरी ६ अर्ब १८ करोडमा ठेक्का लगाएको छ। अस्पतालका मेसु डा सुदर्शन थापाले भवन निर्माणका लागि पुराना संरचना हटाउने काम सुरु भएको बताए। निर्माण कम्पनीले काम सुरु गरेको छ उनले भने। पुराना भवन भत्काइए पनि उपचार सेवा भने प्रभावित हुने छैन। अस्पतालका तीन छुट्टै भवन तयार गरी उपचार सेवा तिनै भवनमा सारिएको छ। पहिलो चरणमा हटाउनुपर्ने भवन परिसरलाई बार बन्देज गरेर सुरक्षित तरिकाले हटाउन लागिएको र परिसरमा रहेका रूखहरूका बारेमा पनि सम्बन्धित कार्यालयसँग समन्वय भइरहेको थापाको भनाइ छ। अस्पतालको संरचना निर्माणका लागि ८ अर्ब ९९ करोड ७५ लाख ६४ हजार लागत अनुमान गरिएको थियो। निर्माण कम्पनीले ६ अर्ब १८ करोड ७५ लाखमा निर्माण सुरु भएको पाँच वर्षमा सक्ने गरी ठेक्का सम्झौता गरेको छ। अब बन्ने अस्पतालको मुख्य भवन अन्डरग्राउन्डसहित १२ तलाको हुनेछ भने क्यान्सर उपचारका लागि अन्डरग्राउन्डसहित पाँच तलाको अलग्गै भवन ओन्कोलोजी ब्लक बन्नेछ। ६ बिघा १२ कट्ठा जग्गामा यी अत्याधुनिक संरचनासहितको अस्पताल भवन निर्माण हुन लागेको प्रदेश पूर्वाधार विकास प्राधिकरणका प्रमुख कार्यकारी अधिकृत छविराज पोखरेलले बताए। हालको ५ सय शय्याको अस्पताललाई विस्तार गरी न्यूनतम एक हजार २ सय शय्याको क्षेत्रीय बहु अनुसन्धनात्मक अस्पतालमा स्तरोन्नती गर्ने प्रस्ताव गरिएको उनले बताए। विशेषज्ञ सेवासहितको अत्याधुनिक अस्पताल भवन निर्माणका लागि लुम्बिनी प्रदेश सरकारले यसअघि नै गुरुयोजना बनाएको थियो। प्रदेश सरकार मातहतमा रहेको अस्पतालको गुरुयोजना तथा भवनको ड्रोइङ र डिजाइनलाई यसअघि नै मन्त्रिपरिषद्ले पारित गरेको थियो। प्राधिकरणले चरणबद्ध निर्माणमा आधुनिक स्वास्थ्य उपचार सुविधासहित १२ सय शय्याको अस्पताल निर्माण गर्ने प्रस्ताव गरेको र सबै प्रक्रिया पूरा भएर निर्माण कार्य सुरु भएका कार्यकारी अधिकृत पोखरेलले बताए। एउटा आधुनिक अस्पतालका लागि आवश्यक पर्ने सबै खाले सुविधासहितको विशेष अस्पताल भवन निर्माण हुनेछ। नयाँ बन्ने अस्पताल भवनको अगाडिको भागमा अत्याधुनिक ओपीडी, इमर्जेन्सी, इन्डोर सर्भिस कक्ष रहनेछन्। साथै विशिष्टिकृत ग्याष्ट्रो, न्युरो कार्डियोलोजीलगायतका सबै विशेषज्ञ सेवा एउटै भवनबाट व्यवस्थित तरिकाले प्रदान गर्ने गरी संरचना बन्नेछ। हाल उपचारका लागि प्रयोगमा रहेका तीनवटा नयाँ भवनमा डाइग्नोष्टिक एन्ड रिसर्च, प्रसूति र महिला तथा बाल रोगको उपचारका लागि प्रयोग गरिने मेसु थापाको भनाइ छ। भवनको माथि हेलिप्याड रहनेछ। हेलिप्याडबाट सिधैं इमर्जेन्सीमा आउजाउ गर्न मिल्ने व्यवस्थित लिफ्टसमेत बन्नेछ।"
८४ वर्षमा चिलगाडी चढ्ने सपना पूरा भयो,"२०४२ सालमा सुनथराली विमानस्थल निर्माणको थालनी हुँदा ४६ वर्षको थिएँ। त्यतिबेला कालीकोटमा हवाई सेवाका नाममा खाद्यान्न बोक्ने हेलिकप्टर मात्र चलथ्यो। त्यसमा सुर्खेतनेपालगञ्ज जान ठूलो पावर चाहिन्थ्यो। गाउँका जो कोहीले हेलिकप्टर चढ्न पाउँदैनन् थिए। जिल्ला सदरमुकामबाट हेलिकप्टरमा सुर्खेत जान आफ्नो मान्छे नेता वा सीडीओसँग चिनजानको हुनुपथ्र्यो। सर्वसाधारणले त आकाशमा उडेको मात्र देख्न पाउँथे। नजिकबाट हेलिकप्टर देख्ने पनि सदरमुकाम आएका केही निश्चित मान्छेहरू मात्र थिए। उनीहरूकै कुरा सुनेर हामी रोमाञ्चित हुन्थ्यौं। २०४२ सालमा कोटबाडामा चिलगाडी आउने हल्ला गाउँमा फैलियो। जतिबेला विमानस्थल निर्माणका लागि शिलान्यास भएको मात्र थियो, त्यसपछि केही वर्ष भन्दाभन्दा कामै भएन। बहुदलपछि २०४८ सालमा कालीकोटबाट तिलागुफा धनाडाका तिलक न्यौपाने सांसद भए। उनले नै पहिलोपटक सरकारी बजेट छुट्ट्याउन पहल गरेर विमानस्थल निर्माणको काम अगाडि बढ्यो। विमानस्थल बन्ला र आफ्नै गाउँबाट जहाज चढौंला भनेर मैले पनि आफू ४६ वर्षको हुँदा नै सपना देखेको थिएँ। तर, मेरो सपना अधुरै रह्यो। मनबहादुर विष्ट २०७३ सालमा पहिलोपटक सुनथरालीमा जहाज आयो। अब त जहाज चढ्ने सपना पूरा होला भन्ने थियो। तर, भएन। बल्लबल्ल २०७९ पुसमा विमानस्थल निर्माणको काम सम्पन्न भयो। त्यसपछि उद्घाटन हुन फेरि एक वर्ष लाग्यो। अर्थात निर्माण थालिएको ३८ वर्षपछि विमानस्थल सञ्चालनमा आएको हो। तत्कालीन संस्कृति, पर्यटन तथा नागरिक उड्डयनमन्त्री जीवनबहादुर शाहीको पहलमा सुनथरालीमा २०७३ साल माघ २९ गते पहिलो पटक परीक्षण उडान भएको थियो। विमानस्थल कालोपत्रे भइसकेपछि सोमबार तारा एयरको विमानले दोस्रोपटक परीक्षण उडान गरेको हो। सोमबार कोटबाडामा विमानस्थल उद्घाटन कार्यक्रममा आएको थिएँ। कालीकोटका प्रदेशसभा सांसद हिक्मतबहादुर विष्ट सुर्खेतबाट जहाजमा सुनथराली आएका थिए। उनी गाउँमै केही दिन बस्ने भनेपछि सांसद विष्टको बोर्डिङ पासमा मेरो नाम लेखेर पहिलोपटक सुनथरालीबाट सुर्खेत जहाजमा आउने अवसर पाएँ। मैले ४६ वर्षको उमेरमा देखेको सपना ८४ वर्षको उमेरमा आएर बल्ल पूरा भयो। मेरो त यो उमेरमा जहाज चढ्ने सपना पूरा भयो। सुनथरालीबाट चिलगाडी चढ्ने सपना देखेका मजस्ता कैयौं अहिले जीवित छैनन्। तीमध्ये कतिपय मेरा साथीहरू पनि थिए। ती अहिले बाँचेको भए मैलेजस्तै जहाज चढ्न पाउँथे कि ? भन्ने लाग्छ। उद्घाटनका क्रममा सुनथराली विमानस्थलमा सातामा नियमित एक उडान हुने भनेकाले मजस्ता धेरै कालीकोटवासीले आफ्नो रहर पूरा गर्न पाउने छन्। (मनबहादुर विष्ट, नरहरीनाथ गाउँपालिका८ कालीकोटका ज्येष्ठ नागरिक हुन्।)"
६ महिनादेखि भुक्तानी नपाएपछि,"रौतहट : रौतहटका दूध उत्पादक किसानको करिब ९ करोड रुपैयाँ भुक्तानी नदिएको भन्दै किसानहरू सडकमा उत्रिएका छन्। जिल्लाका विभिन्न निजी डेरीहरूको मात्रै दूधको करिब ३ करोड रुपैयाँ किसानको बाँकी छ भने बाँकी भुक्तानी दुग्ध विकास संस्थान (डीडीसी)बाट लिन बाँकी छ। किसानहरूले सोमबार जिल्ला प्रशासन कार्यालयका प्रमुख जिल्ला अधिकारीलाई समेत ज्ञापनपत्र बुझाएको दुग्ध उत्पादक सहकारी संघ रौतहटका अध्यक्ष कृष्णप्रसाद अधिकारीले बताए। त्यसअघि अगुवा किसानले जिल्ला प्रशासन कार्यालय अगाडि विरोधस्वरूप २ घण्टा धर्नामा बसेका थिए। उनीहरूले फागुन १७ गते बिहान ११ बजेदेखि २ घण्टा चन्द्रनिगाहपुरस्थित पूर्वपश्चिम राजमार्गमा चक्काजाम गर्ने, फागुन २१ गते केन्द्रीय संघको आन्दोलनमा सहभागी हुन माइतीघर मण्डलामा हुने धर्ना तथा विरोध प्रदर्शनमा सहभागी हुने तयारी गरेका छन्। किसानले उत्पादन गरेको दूध विभिन्न सहकारी संस्थामार्फत संकलन गरी हेटौंडा दुग्ध वितरण आयोजना र निजी दुग्ध व्यवसायीहरूलाई बिक्री वितरण गर्दै आइरहेकोमा विगत ६ महिनादेखिको दूधको भुक्तानी रोक्ने, नेपाल सरकारले तोकेको मूल्यभन्दा कम मूल्य तोक्ने, नियमित रूपमा दूध खरिद नगर्नेलगायतको काम भएको गुनासो किसानको छ। जिल्ला दुग्ध उत्पादक सहकारी संघले विभिन्न सरोकारवाला निकायसँग छलफल गरी केन्द्रीय दुग्ध सहकारी संघ नेपालले दुग्ध उत्पादक किसानहरूले दूध बिक्री गरेबापत पाउनुपर्ने रकम भुक्तानीलगायतका विषयमा नेपाल सरकारसँग गत मंसिर २६ गते सम्झौता गरेको थियो। रौतहट जिल्लामा मात्र दैनिक ३० हजार लिटर दूध उत्पादन हुने गरेको छ। दुग्ध उत्पादक सहकारी संघ लि रौतहटले नेपाल सरकारको ध्यानाकर्षण गराउँदै सम्झौता कार्यान्वयन गर्न माग गरेको छ। दुग्ध किसानहरूको सरकारी स्वामित्वमा रहेको दुग्ध विकास संस्थान हेटौंडा, दुग्ध वितरण तथा अन्य निजी डेरी उद्योगीहरूले विगत ६ महिना अघिदेखि रहेको ९ करोडभन्दा बढीको बक्यौता यथाशीघ्र भुक्तानी हुनुपर्ने, आफूखुसी राखिएको मूल्य खारेज गरी नेपाल सरकारले तोकेको मूल्य कायम हुनुपर्ने, घोषित अघोषित मिल्क होलिडे रोकिनुपर्ने लगायतका माग राखेका छन्। दीर्घकालीन समाधानमा जोड काठमाडौं : दुग्ध क्षेत्रका समस्याका दीर्घकालीन समाधान खोजिनु पर्नेमा जानकारहरूले जोड दिएका छन्। गलत प्रवृत्तिका कारण दूध तथा दुग्धजन्य पदार्थको आन्तरिक खपत घट्नुका साथै निर्यातमा समेत प्रभावित भएको दाबी विज्ञ तथा सरोकारवालाको छ। राष्ट्रिय दुग्ध विकास बोर्डका कार्यकारी निर्देशक डा राजेन्द्रप्रसाद यादवले कतिपय डेरी व्यवसायीकै कारण दुग्ध क्षेत्रका समस्या समाधान हुन नसकेको बताए। कार्यकारी निर्देशक यादवले भने, गुणस्तरमा किन ध्यान दिइएन ? किन यहाँका तारे होटलहरूमा स्वदेशी दूध तथा दुग्धजन्य पदार्थ खपत छैन ? यस्ता काम सरकारले गर्ने होइन, व्यवसायी आफैंले गर्नुपर्ने काम हो। एसोसिएसनका पूर्वअध्यक्ष सुमित केडियाले सरकारले अनुदान दिएमा नेपालबाट दूध तथा दुग्धजन्य पदार्थ श्रीलंका र बंगलादेशसम्म निर्यात सभावना रहेको बताए। डेरीविज्ञ तथा डेरी व्यवसायीले दूध तथा दुग्धजन्य पदार्थको उत्पादन लागत घटाएर गुणस्तरमा ध्यान दिएमा आन्तरिक खपत पनि बढ्ने र निर्यात सम्भावना पनि बढ्ने बताए।"
सेयर धितो कर्जामा अवाञ्छित सीमाको सुरुआत,"मौद्रिक नीतिका २२ वर्षे अवधिलाई पाँच वर्षको अन्तराललाई एक खण्ड मानी तेस्रो, चौथो र पाँचौं खण्डको व्यवस्थालाई यस आलेखमा चर्चा गरिएको छ । मौद्रिक नीति सार्वजनिक हुन थालेको २२ वर्ष पूरा भएको छ। आर्थिक वर्ष (आव) २०६५०६६ को मौद्रिक नीतिदेखि सेयर धितो कर्जाले स्थान पाउनु सेयरलाई सम्पत्तिको रुपमा ग्रहण वा स्वीकार गरिनु हो। सेयर जोखिमयुक्त सम्पत्ति भए पनि यसले निश्चित मूल्य बोकेको हुन्छ। जोखिमयुक्त सम्पत्ति भएकै कारण यसको मूल्यांकन गर्दा निश्चित कारोबार दिनसम्मको औसत वा पछिल्लोमध्ये कुनै एउटा मूल्य लिने गरिएको हो र त्यसको पनि निश्चित प्रतिशत रकम मात्र कर्जाको रुपमा प्रवाह गरिन्छ। तर, पछिल्लो समयमा अवाञ्छित किसिमका सीमा लगाईएको छ। मौद्रिक नीतिमा सेयर धितो कर्जाका सम्बन्धमा के कस्ता व्यवस्था गरिएको छ, यसैको विषयमा मौद्रिक नीतिका २२ वर्षे अवधिलाई पाँच वर्षको अन्तराललाई एक खण्ड मानी तेस्रो, चौथो र पाँचौं पाँच वर्षको व्यवस्थालाई यस आलेखमा चर्चा गरिएको छ। पहिलो र दोस्रो पाँच वर्षको व्यवस्था अघिल्लो साताको आले अध्ययन गर्न सकिन्छ। तेस्रो पाँच वर्ष तेस्रो पाँच वर्ष अन्तर्गत २०६९०७० देखि २०७३०७४ सम्मको अवधिलाई लिइएको छ। आव २०६९२०७० को मौद्रिक नीतिमा शिथिल रहेको सेयरबजारमा सुधारको सङ्केत देखिन थालेको, कर्जाका ब्याजदर क्रमशः घट्दो क्रममा रहेकाले लगानीको वातावरण थप अनुकूल हुँदै गएको उल्लेख छ। त्यस्तै, सेयरको मूल्यमा आउने उतारचढावले लगानीकर्ताको मनोबल गिर्नुको साथै आर्थिक स्थायित्वमासमेत प्रतिकूल असर पर्नसक्ने सम्भावनालाई दृष्टिगत गरी मार्जिन प्रकृतिको कर्जा नवीकरण तथा मार्जिन कलसम्बन्धी व्यवस्थामा केही लचिलो नीति अवलम्बन गरिएको थियो। सो अनुसार, बैंक तथा वित्तीय संस्थाले सेयरको धितोमा प्रवाह गर्ने मार्जिन प्रकृतिको कर्जामा सरलीकरण गरी विगत १ सय ८० दिनको औसत सेयर मूल्य वा पछिल्लो बजार मूल्य, जुन कम छ सो रकमको आधारमा बैंक तथा वित्तीय संस्था आफैँले कर्जामा हुने जोखिम न्यूनीकरण हुने गरी आवश्यक मार्जिन कायम गरेर सेयर धितो कर्जा प्रवाह गर्न सकिने व्यवस्था गरिएको थियो। यस्तो व्यवस्था अवलम्बन गरिएपश्चात सेयरबजारमा सुधारको सङ्केत देखिएर नेप्से परिसूचक २०६८ असार मसान्तमा ३ सय ६२ रहेकोमा २०६९ असार मसान्तमा ३ सय ८९ विन्दुमा पुगेको थियो सेयर प्रमाणपत्र अभौतिकीकरण नभएको त्यतिबेलाको समयमा सक्कल सेयर प्रमाणपत्र धितो राखेर कर्जा प्रवाह हुने व्यवस्था रहेकोमा ब्रोकरको जमानत र सेयर खरिदबिक्री रसिदका आधारमा आवश्यक मार्जिन कायम गरी बढीमा एक वर्षको लागि कर्जा प्रवाह गर्न सकिने व्यवस्था गरिएको थियो। आव २०७००७१ को मौद्रिक नीतिमा सेयरबजारमा सुधार आएर नेप्से सूचकाङ्क २०७० असार मसान्तमा ५ सय १८ बिन्दुमा पुगेको र ७५ करोड रुपैयाँको म्यूचुअल फण्डको इकाई सूचीकृत भएको उल्लेख छ। त्यस्तै, आव २०७१०७२ को मौद्रिक नीतिमा संविधानसभाको लागि भएको दोस्रो चुनावपछि सेयर कारोबार र मूल्य बढ्न थालेको उल्लेख छ। सेयरको धितोमा प्रवाह हुने कर्जाको परिमाण बढ्ने प्रवृत्तिमा रहेको, २०७० असारमा बैंक तथा वित्तीय संस्थाबाट सेयरको धितोमा १२ अर्ब ९३ रुपैयाँ करोड कर्जा प्रवाह भएकोमा २०७१ जेठमा उक्त कर्जा १६ अर्ब ८१ करोड रुपैयाँ पुगेको उल्लेख छ। ब्याजदर ज्यादै तल झरेकोले सेयरबजारमा कर्जा प्रवाह बढेर सम्पत्तिको मूल्य मा अस्वभाविक वृद्धि हुने र वित्तीय स्थायित्व जोखिममा पर्ने सम्भावनालाई दृष्टिगत गरी मौद्रिक नीतिको कार्यदिशा केही कसिलो तुल्याइएको सेयरबजारमा आउने अनपेक्षित उतारचढावबाट वित्तीय स्थायित्वमा प्रतिकूल प्रभाव पर्नसक्ने सम्भावनालाई ध्यानमा राखी सेयरको धितोमा प्रवाह हुने कर्जालाई थप व्यवस्थित गरिने उल्लेख गरिएको थियो। आव २०७२०७३ को मौद्रिक नीतिमा सेयरबजारको अवस्था सामान्य रहेको उल्लेख छ। आव २०७३०७४ को मौद्रिक नीतिमा सेयर बजारमा बढोत्तरीको प्रवृत्ति देखिएको उल्लेख छ। नेप्से सूचकाङ्क २०७२ असार मसान्तको ९ सय ६१ विन्दुबाट २०७३ असार २९ गते १ हजार ६ सय ९० विन्दुमा पुगेको थियो। पुँजी वृद्धि गर्ने क्रममा बैंक तथा वित्तीय संस्थाले वोनस एवम् हकप्रद सेयर जारी गरेका, २०७२ माघदेखि कागजरहित (डिम्याट) प्रणालीबाट सेयर कारोबार सुरु भएको तथा राजनीतिक संक्रमण अन्त्य हुने अपेक्षा बढ्दै गएकोले नेप्से सूचकाङ्कमा उच्च वृद्धि देखिएको हो, मौद्रिक नीतिमा भनिएको छ। यस वर्ष मार्जिन प्रकृतिको कर्जाको सुरक्षणवापत सेयरको मूल्याङ्कन गर्दा पछिल्लो १ सय ८० दिनको अन्तिम मूल्यको औसत मूल्य वा सेयरको प्रचलित बजार मूल्यमध्ये जुन कम हुन्छ, सोको बढीमा ५० प्रतिशत रकमसम्म मात्र कर्जा प्रवाह गर्नुपर्ने व्यवस्था गरिएको थियो। सेयरको धितोमा जाने कर्जा बढीमा आफ्नो प्राथमिक पुँजी बराबरको रकमसम्म मात्र प्रवाह गर्न पाउने व्यवस्थालाई निरन्तरता दिईएको थियो। साथै, एउटा सूचीकृत कम्पनीको सेयरको हकमा प्राथमिक पुँजीको बढीमा २० प्रतिशतसम्म कर्जा प्रवाह गर्न पाउने व्यवस्था गरिएको थियो। यसै वर्षको मौद्रिक नीतिदेखि सेयरको धितोमा कर्जा प्रवाह गर्ने प्रयोजनको लागि संस्थापक सेयरको मूल्याङ्कन गर्दा साधारण सेयरको पछिल्लो १ सय ८० दिनको औसत मूल्यको बढीमा ५० प्रतिशत वा संस्थापक सेयरको अन्तिम कारोबारको मूल्यमध्ये जुन कम हुन्छ, सोको आधारमा कायम गर्नुपर्ने र यसरी कायम गरिएको मूल्यको बढीमा ५० प्रतिशत रकमसम्म मात्र कर्जा दिन सकिने व्यवस्था गरिएको थियो। चौथो पाँच वर्ष चौथो पाँच वर्ष अन्तर्गत २०७४०७५ देखि २०७८०७९ सम्मको अवधिलाई लिइएको छ। सेयर धितो कर्जाको सर्वाधिक विवादित यही अवधि हो। यस खण्डको अन्तिम वर्षमा आएको यस्तो विवादित व्यवस्था अझैसम्म पनि अवतरण भएको छैन। आव २०७४०७५ को मौद्रिक नीतिमा सेयरबजारमा अघिल्लो आर्थिक वर्ष देखिएको उछाल चालु आर्थिक वर्षमा सामान्यीकरण भएको, सेयरबजार र घरजग्गा कारोबारमा बैंक कर्जा केन्द्रित नहोस् र प्राथमिकता प्राप्त क्षेत्रमा बढी कर्जा प्रवाह होस् भन्ने उद्देश्य राखी आवश्यक नियामकीय नियन्त्रणका उपायहरू अवलम्बन गरेका कारणसमेत पुँजीबजार स्थायित्वतर्फ उन्मुख भएको उल्लेख छ। त्यस्तै, वित्तीय क्षेत्रको सुदृढीकरण एवम् स्थायित्वका लागि वित्तीय साधन परिचालनमा आवश्यक सन्तुलन कायम गर्नुपर्ने आवश्यकता देखिएकोले अर्थतन्त्रको दीगो विकासमा योगदान पुर्याउने क्षेत्रलाई प्रोत्साहित गर्दै सेयर कारोबारमा हुने सट्टेबाजी प्रवृत्तिलाई नियन्त्रण गर्न मौद्रिक नीति केन्द्रित रहेको पनि उल्लेख छ। सेयर धितो कर्जामा प्रवाह हुने कर्जाको सीमालाई अघिल्लो वर्ष (आव २०७३०७४) को नीतिलाई यथावत राखिएको थियो। सेयरको धितोमा जाने कर्जा कतिसम्म जान सकिने भन्ने अघिल्लो वर्षको नीतिलाई कसिलो बनाउँदै प्राथमिक पुँजीको ४० प्रतिशत रकमसम्म प्रवाह गर्न पाउने व्यवस्था गरिएको थियो। अघिल्लो वर्ष यस्तो हद प्राथमिक पुँजी बराबरको रकम थियो। साथै, एउटै सूचीकृत कम्पनीको सेयरको धितोमा मार्जिन प्रकृतिको कर्जा आफ्नो प्राथमिक पुँजीको बढीमा १० प्रतिशतसम्म प्रवाह गर्न सक्ने व्यवस्था गरिएको थियो। संस्थापक सेयर धितोमा प्रवाह हुने कर्जामा अघिल्लो वर्ष गरिएको व्यवस्था यथावत रहेको थियो। आव २०७५७६ को मौद्रिक नीतिमा सेयरको धितोमा प्रवाह हुने मार्जिन प्रकृतिको कर्जामा कर्जाको सुरक्षणका लागि राखिएको सेयरको मूल्य २० प्रतिशतसम्मले घटेको अवस्थामा मार्जिन कल गर्न बाध्य नहुने व्यवस्था गरिएको थियो। सेयर धितोमा प्रवाह हुने कर्जाको सीमा हरेक वर्ष कसिलो बनाउने कार्यले यसपटक पनि निरन्तरता पायो। शुरुमा प्राथमिक पुँजीको शतप्रतिशत बराबरको रकम सेयर धितो कर्जाबापत प्रवाह हुने व्यवस्थालाई कसिलो बनाई प्राथमिक पुँजीको ४० प्रतिशतबाट घटाएर २५ प्रतिशतमा झारिएको थियो। आव २०७६०७७ को मौद्रिक नीतिमा बैकिङ्ग क्षेत्रबाट थप ऋणपत्र निष्काशन भएका कारण धितोपत्र बजारमा उपकरणगत विविधिकरण प्रारम्भ भएको र समग्र सेयरबजार गतिविधि सामान्य रहेको उल्लेख छ। २०७५ असार मसान्तमा नेप्से सूचकाङ्क १ हजार २ सय १२ रहेकोमा २०७६ असार मसान्तमा १ हजार २ सय ५९ पुगेको थियो। आव २०७७०७८ को मौद्रिक नीतिमा सेयर धितो राखी प्रवाह हुने मार्जिन प्रकृतिको कर्जाको लागि कर्जा सुरक्षण मूल्य अनुपात सम्बन्धित वित्तीय संस्थाले मूल्याङ्कन गरी ७० प्रतिशतसम्म गर्न सक्ने व्यवस्था मिलाइको थियो। यस वर्ष सेयर धितोमा प्रवाह हुने मार्जिन प्रकृतिको कर्जा व्यवस्थालाई परिवर्तन गरी १ सय २० दिन कायम गरिएको थियो। अहिलेसम्म विवादित नै रहेको सेयर धितोमा प्रवाह हुने कर्जाको सीमा यसै आव २०७७०७८ बाट प्रारम्भ भएको थियो। यस वर्षको मौद्रिक नीतिमा बैंक तथा वित्तीय संस्थाबाट सेयर धितोमा प्रवाह हुने मार्जिन प्रकृतिको कर्जा जोखिम न्यूनीकरण गर्दै साना लगानीकर्ताको पहुँच अभिवृद्धि गर्ने अभिप्रायले यस्तो कर्जा एक व्यक्ति वा संस्थाले एक वित्तीय संस्थाबाट अधिकतम ४ करोड र समग्र वित्तीय प्रणालीबाट अधिकतम १२ करोड रुपैयाँसम्म मात्र लिन सक्ने व्यवस्था गरिएको थियो। ऋणीले उक्त सीमाभन्दा बढी कर्जा उपभोग गरिरहेको अवस्थामा यस्तो कर्जा नियमित गर्न उपयुक्त समय सीमा दिईने उल्लेख थियो। पाँचौ पाँच वर्ष पाँचौं पाँच वर्षको पहिलो वर्ष २०७९८० समाप्त भई दोस्रो वर्षको मध्यमा आइपुगिएको छ। आव २०७९०८० को मौद्रिक नीतिमा अघिल्लो वर्षभन्दा केही फरक पारे जस्तो गरेर सेयर धितोमा प्रवाह हुने मार्जिन कर्जाको एकल ग्राहक सीमा एउटा वा सबै इजाजतपत्र प्राप्त वित्तीय संस्थाबाट लिनसक्ने गरी अधिकतम १२ करोड रुपैयाँ कायम गरिएको थियो। त्यस्तै, यस्तो कर्जाको जोखिम भार २५ लाखसम्मको हकमा १ सय प्रतिशत र सोभन्दा माथिको हकमा जोखिम भार १ सय ५० प्रतिशत राख्नुपर्ने व्यवस्था गरिएको थियो। आव २०८००८१ को मौद्रिक नीतिमा अघिल्लो वर्षका व्यवस्थामा पुनरावलोकन होला कि भन्ने अपेक्षाविपरित सेयर धितो कर्जा, विद्यमान जोखिम भारसम्बन्धी व्यवस्था पुनरावलोकन गरिने कुरो मात्र आयो। यसै वर्षको मौद्रिक नीतिको पहिलो त्रैमासिक समिक्षामा ५० लाखभन्दा बढीको सेयर धितो कर्जाको जोखिम भार घटाई १ सय २५ प्रतिशत कायम गरिएको थियो। निर्देशिकामार्फत व्यक्तिगत र संस्थागततर्फ क्रमशः १५ र २० करोड रुपैयाँसम्म लिन पाइने व्यवस्था गरिएको छ। २२ वर्षको अवधिमा मौद्रिक नीतिमा गरिएका व्यवस्थाको सङ्क्षिप्त अवलोकन यति हो। सीमा उचित कि अनुचित कुनै पनि कर्जाको लागि सीमा लगाउने कुरा अनुचित पक्कै पनि हैन र हुन्न तर, यस्ता सीमाको औचित्य र कारण हुनुपर्छ। कर्जाको माथिल्लो र तल्लो दुवै सीमा हुन्छ। न्यूनतम यति लगानी हुनुपर्छ भन्ने व्यवस्था पनि एउटा सीमा नै हो। सेयर धितो कर्जामा पनि सीमा लगाउनुपर्छ भन्ने कुरामा कसैको पनि दुईमत हुन्न। आव २०७७०७८ देखि सेयर धितो कर्जामा लगाइएको सीमालाई उचित मान्न सकिने कुनै आधार र कारण देखिन्न। भन्नलाई साना लगानीकर्ताको पहुँच अभिवृद्धि भने पनि यसको कुनै औचित्य थिएन र छैन। सेयरबजारमा समाजवाद खोज्ने कुरोको कुनै अर्थ हुन्न। नामै सेयर अर्थात् पुँजीबजारमा जोसंग पुँजीको बोलबाला हुन्छ, उसले कर्जा लिने हो। सेयर धितो कर्जामा २०७८ देखि अपनाईदै आएको व्यक्ति केन्द्रित नीतिमा अविलम्ब पुनर्विचार गरि क्षेत्रगत कर्जा नीति अपनाउनुपर्छ। सेयर धितो लिएर प्रवाह गरिने कर्जाको सीमा लगाउँदा अन्य कर्जासरह कुल कर्जाको आधारमा निश्चित प्रतिशत तोकिनुपर्छ र यस्तो प्रतिशत तोकिंदा कुनै बैंक वा वित्तीय संस्थाले यस्तो कर्जा दिन नचाहेमा नदिन पनि सक्ने गरि इच्छाधिन बनाउनुपर्छ। यस्तो किसिमले लगाईएको सीमालाई भने उचित मान्न सकिन्छ र स्वीकार्य पनि हुन्छ। दाहाल, कर्पोरेट र धितोपत्र कानुनका अध्येताअधिवक्ता हुन्। यो पनि पढ्नुहोस मौद्रिक नीतिमा सेयर धितो कर्जाको सुरुवात"
भूकम्प प्रभावित जाजरकोट विपद् संकटग्रस्त क्षेत्र घोषणा,"जाजरकोट : भूकम्प प्रभावित जिल्ला जाजरकोट र रुकुमपश्चिमका प्रभावित पालिकालाई विपद् संकटग्रस्त क्षेत्र घोषणा गर्ने निर्णय गरिएको छ। सोमबार बसेको मन्त्रिपरिषद्को बैठकले उक्त निर्णय गरेको सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले बताइन्। यसैबीच सोमबार दिउँसो सदरमुकाम खलंगामा बसेको जिल्ला विपद् न्यूनीकरण तथा व्यवस्थापन समितिको बैठकले जाजरकोटलाई विपद् संकटग्रस्त क्षेत्र घोषणा गरी पुनर्निर्माणका काम अघि बढाउन माग गरेको थियो। भूकम्पका कारण जिल्लाको आर्थिक सामाजिक तथा भौतिक पूर्वाधारका क्षेत्रमा पुगेको क्षतिका कारण जनजीवन अस्तव्यस्त भएकोले जिल्लाका सम्पूर्ण क्षेत्रलाई पुनर्जीवन प्रदान गर्ने गरी एकीकृत पुनर्निर्माणको प्रक्रिया प्राथमिकताका साथ शीघ्र अघि बढाउन माग गरिएको निमित्त प्रमुख जिल्ला अधिकारी हरिश्चन्द्र शर्माले जानकारी दिए। भूकम्पका कारण जिल्लाको बृहत्तर सामाजिक तथा आर्थिक संरचना र सम्बन्धहरू ध्वस्त भएको, शिक्षा, स्वास्थ्य, खानेपानी, सरसफाइ, सिँचाइ, कृषि, रोजगारी लगायतका क्षेत्रमा गम्भीर असर परेका कारण ती सबै क्षेत्रको एकीकृत रूपमा पुनर्जीवन प्रदान हुने गरी तत्काल सम्बोधन हुनुपर्ने बैठकको निश्कर्ष थियो। जिल्ला प्रशासन कार्यालयका अनुसार गत कात्तिक १७ गते जाजरकोटको रामीडाँडा केन्द्रबिन्दु भएर गएको ६ दशमलव ४ म्याग्निच्युडको भूकम्पका कारण जाजरकोटमा मात्र १ सय १ जनाको मृत्यु भएको, ४२ हजार बढी निजी आवासहरूमा क्षति पुगेको, जिल्लाका ३ सय ४१ विद्यालयका २ सय ८९ भवन पूर्ण र ५ सय ९८ भवनमा आंशिक क्षति पुगेका कारण पठनपाठन प्रभावित भएको छ। ५६ वटा स्वास्थ्य संस्थाहरूमा क्षति पुगेका कारण नियमित र भरपर्दो स्वास्थ्य सेवा प्रवाहमा बाधा पुगेको, सदरमुकामस्थित जिल्ला प्रशासनसहित १६ वटा सरकारी कार्यालय भवनमा क्षति भएकाले सेवा प्रवाहमा समस्या देखिएको छ। त्यस्तै जिल्ला प्रहरीसहित ८ वटा प्रहरी इकाइहरूमा क्षति पुगेका कारण सेवा प्रवाहमा समस्या भएको छ। कतिपय स्थानका खानेपानी मुहान सुकेको, २ सय ४० वटा खानेपानी तथा सिँचाइका संरचनामा क्षति पुग्दा खानेपानीको समस्या देखिएको छ। जाजरकोट दरबारसहित ५५ वटा सार्वजनिक सम्पदा, मठ, मन्दिरहरूमा क्षति पुगेको, भेरी करिडोर, पुष्पलाल मध्यपहाडी लोकमार्ग, जाजरकोट जुम्ला सडकलगायतका जिल्लाभित्रका विभिन्न स्थानीय सडकहरूमा क्षति पुग्दा आवागमण प्रभावित भएको, नलगाडका चिउरी, पाली, कल्पत, करुवा, कट्के लगायतका कतिपय स्थानमा जमिन धाँजा फाटेका कारण बस्तीहरू नै स्थानान्तरण गर्नुपर्ने अवस्थामा रहेको निमित्त प्रमुख जिल्ला अधिकारी शर्माले बताए। विपद् संकटग्रस्त क्षेत्र घोषणा भएपछि पुनर्निर्माणको प्रक्रिया अघि बढ्न सहयोग पुग्ने राष्ट्रिय विपद् जोखिम न्यूनीकरण तथा व्यवस्थापन प्राधिकरणका सहसचिव भरतमणि पाण्डेले बताए। विपद् प्रभावित क्षेत्रको अवस्थालाई मध्यनजर गरेर जिल्ला विपद् न्यूनीकरण तथा व्यवस्थापन समितिको निर्णय, प्राधिकरणको सिफारिसमा नेपाल सरकारले संकटग्रस्त क्षेत्र घोषणा गर्न सकिने प्रावधान रहेको पाण्डेले बताए। जाजरकोटमा ४२ हजार पाँच सय २४ लाभग्राही कायम भएका छन्। त्यसमध्ये ३५ हजार ८ सय ६० पीडितले मात्र पहिलो किस्ताको रकम पाएका छन्। ६ हजार ६ सय ६४ परिवारले अझै पहिलो किस्ताकै रकम पाउन बाँकी रहेको जिल्ला प्रशासन कार्यालय जाजरकोटले जनाएको छ। सरकारले जाजरकोटमा अस्थायी आवासका लागि पठाएको १ अर्ब ३ करोड ४१ लाख ७५ हजारमध्ये अहिलेसम्म भूकम्पपीडित लाभग्राहीको खातामा ८९ करोड ६५ लाख रुपैयाँँ निकासा भएको छ। अन्य रकम पालिकाको खातामै थन्किएको सहायक प्रजिअ हरिश्चन्द्र शर्माले बताए। अहिलेसम्म अस्थायी आवास बनाएर दोस्रो किस्ता कुनै पनि लाभग्राहीले पाउन सकेका छैनन्। अस्थायी आवास बनेपछि दोस्रो किस्ता २५ हजार दिने प्रावधान छ। हालसम्म जाजरकोटमा २४ हजार ८१ अस्थायी आवास बनेका छन्। अझै १८ हजार ४ सय ४३ परिवारले अस्थायी आवास बनाउन सकेका छैनन्।"
टी२० त्रिकोणात्मक सिरिज : आज नेपालले नामिबियासँग प्रतिस्पर्धा गर्दै,"काठमाडौं : नेपाली राष्ट्रिय पुरुष क्रिकेट टोलीले टी२० त्रिकोणात्मक सिरिजको पहिलो खेलमा आज नामिबियासँग प्रतिस्पर्धा गर्दैछ । त्रिवि क्रिकेट मैदान कीर्तिपुरमा आज बिहान ११:३० बजेबाट खेल सुरु हुनेछ । क्यानले मंगलबार रोहित पौडेलको कप्तानीमा १८ सदस्यीय टोली घोषणा गरेको छ। क्यानले सार्वजनिक गरेको खेलाडिको सूचीमा पौडेल कप्तानमा आसिफ शेख, कुशल भुर्तेल, कुशल मल्ल, दीपेन्द्रसिंह ऐरी, ललित राजवंशी, करण केसी, सोमपाल कामी, गुल्सन झा, अनिल शाह, सन्दीप जोरा, प्रतिश जीसी, विनोद भण्डारी, विवेक यादव, रसिद खान, सागर ढकाल, आरिफ शेख र अभिनाश बोहरा रहेका छन्। क्यानले विश्वकप छनोट खेलेको टोलीबाट ४ खेलाडी थप्दै टोली घोषणा गरिएको हो। आइसीसी क्रिकेट विश्वकप लिग२ को एकदिवसीय पहिलो सिरिज सकिएलगत्तै नेपाल, नामिबिया र नेदरल्यान्ड्सले टि २० सिरिजमा प्रतिस्पर्धा गर्न लागेका हुन् । यस शृङ्खलादेखि नेपालले आगामी जुनमा अमेरिका र वेस्टइन्डिजमा हुने टी२० विश्वकपको औपचारिक तयारी सुरुवात गर्नेछ । नेपाल रहेको समूह डी को विश्वकपमा नेदरल्यान्ड्स, श्रीलंका, बंगलादेश र दक्षिण अफ्रिका छन्।"
सुरक्षा घेरा तोड्दै संसद् भवनभित्र नाराबाजी,"काठमाडौं : चौबिसै घन्टा कडा सुरक्षा घेरामा रहन्छ, संसद् भवन। नेपाल प्रहरी र सशस्त्र प्रहरी बल परिचालन हुन्छन्। सोमबार पनि ८३ सुरक्षाकर्मी परिचालित थिए। तर, एकाएक एक हुल लघुवित्त पीडितले सुरक्षा घेरा तोडे। संसद् परिसरभित्र निर्वाध ढंगले प्रवेश गरे। नयाँ बानेश्वरस्थित संसद् भवन परिसरमा लघुवित्त पीडितहरू प्रवेश गर्दा राष्ट्रियसभाको बैठक चलिरहेको थियो। तीन तहको सुरक्षा जाँचपछि मात्र प्रवेश पाइने संसद् भवनमा झन्डै ४० जना पीडित प्रवेश गरे। गृहमन्त्री नारायणकाजी श्रेष्ठ र अर्थमन्त्री प्रकाशशरण महतविरुद्ध प्रदर्शन गरे। राजीनामा माग गर्दै नारावाजी गरे। संघीय संसद् सचिवालयका प्रवक्ता एकराम गिरीका अनुसार, संसद् भवनको दुई नम्बर गेटबाट अचानक महिलाहरू बलजफ्ती प्रवेश गरेको पाइएको छ। गेटमा पुरुष सुरक्षाकर्मी खटिएका थिए, उनले भने, गेटमा परिचालित सुरक्षाकर्मीको संख्या पनि कमी भएको पाइएको छ। महिला सुरक्षाकर्मी पनि थिएनन्। प्रहरीलाई ठेल्दै भित्र प्रवेश गरेको जानकारी पाइएको छ। प्रहरी सहायक निरीक्षक (असई) को नेतृत्वमा पाँच सुरक्षाकर्मीले लघुवित्त पीडितहरूको हुललाई थेग्न नसकेको सुरक्षा स्रोतले जनाएको छ। नेपालको संसदीय इतिहासमा पहिलोपटक भएको नारा जुलुस प्रदर्शन गर्दा सुरक्षा संवेदनशीलतामा प्रश्न उठेको विज्ञहरू बताउँछन्। सभामुख देवराज घिमिरेले घटनाले संसद् भवनको सुरक्षाप्रति आफू गम्भीर र चिन्तित भएको उल्लेख गर्दै प्रहरी महानिरीक्षक बसन्तबहादुर कुँवरलाई ध्यानाकर्षण गराएका छन्। गृहमन्त्री श्रेष्ठले घटनालगत्तै सुरक्षा निकायका प्रमुखहरूको आकस्मिक बैठक बोलाएका छन्। गृह मन्त्रालयको निर्देशनपछि प्रहरी प्रधान कार्यालयले संसद् भवनको सुरक्षार्थ खटिएका इन्स्पेक्टरसहित ३२ जनालाई जिम्मेवारीबाट हटाएको छ। सूचना संकलनमा कमजोरी संसद् भवनभित्र प्रवेश गर्ने व्यक्तिहरूको चेकजाँच भने नेपाल प्रहरीले गर्दै आएको छ। नयाँ बानेश्वर चोकतर्फको दुई नम्बर गेटबाट पीडितहरू प्रवेश गरेका हुन्। नेपाल प्रहरीका पूर्वडीआईजी हेमन्त मल्ल ठकुरीका संसद् भवनभित्रको सुरक्षा संवेदनशीलता नदेखिएको बताउँछन्। यो संवेदनशील घटना हो। यस्ता घटना हुन नदिने वा नियन्त्रण गर्ने भनेको सूचनाबाट नै हो, पूर्वडीआईजी ठकुरी भन्छन्, अहिले मुलुकमा विभिन्न आन्दोलनका कार्यक्रम भइरहेका छन्। लघुवित्त ऋणीहरू पनि के गर्दै छन् ? के कस्ता स्टेप चालिरहेका छन् ? यसबारेमा समयमै थाहा हुनुपथ्र्यो। नयाँबानेश्वर चोकतर्फको दुई नम्बर गेटबाट पीडितहरू प्रवेश गरेका हुन्। उक्त ढोका सांसदहरूको आवतजावतका लागि मात्रै खोल्ने गरिन्छ। प्रतिनिधिसभाको बैठक सकिएपछि सांसदहरू बाहिरिने क्रममा पूरै ढोका खोलिएको र अचानक महिलाहरू बलजफ्तीभित्र प्रवेश गरेको पाइएको संसद् सचिवालयले जनाएको छ। संघीय संसद् सचिवालयका सहायक प्रवक्ता दशरथ धमला भन्छन्, भीडभित्र प्रवेश गरेको थाहा पाउनेबित्तिकै मर्यादा पालकहरूले बाहिर आएर भीड नियन्त्रणमा सहयोग गर्नुपर्ने अवस्था सिर्जना भयो। यसभन्दा अघिको संसद्को कार्यकालमा केही अस्थायी शिक्षकहरूले दर्शकदीर्घाबाट नारा लगाउने प्रयास गरेका थिए। मर्यादापालक सुरक्षाकर्मीले नियन्त्रणमा लिएका थिए। त्यतिबेला भित्र प्रवेश गर्ने पास लिएर दुरुपयोग गरेका थिए। तर, यसपटक भने बलजफ्ती सुरक्षा घेरा तोडेको पाइएको छ। समन्वयको अभाव संसद् भवन निषेधित क्षेत्र हो। पाँच जनाभन्दा बढी भेला हुन समेत पाउँदैनन्। सोमबारको घटनामा सुरक्षा संवेदनशीलतामा लापरवाही र समन्वयमा कमी देखिएको सुरक्षा अधिकारीहरू बताउँछन्। नेपाल प्रहरीका पूर्वडीआईजी केशव अधिकारी सुरक्षा संवेदनशीलतामा लापरवाही देखिएको र समन्वयसमेत हुन नसकेको बताउँछन्। संसद् भवन जहिल्यै उच्च सुरक्षा सतर्कता हुने ठाउँ हो। अनुसन्धान (गुप्तचर) निकाय असफल देखियो। यो भनेको आपसी समन्वयको कमी हो, अधिकारी भन्छन्, हुलको प्रकृति र मनशाय सुरक्षा निकायले बुझ्नै सकेन। तीन दर्जनभन्दा बढी व्यक्ति भेला हुँदासम्म भीडको मनशाय बुझ्न नसक्नु सुरक्षा निकायको कमजोरी रहेको उनले बताए। संघिय संसद सचिवालयका सहायक प्रवक्ता धमलाका अनुसार, मर्यादा पालकले संसद भवन भित्रको सुरक्षा मात्र हेर्छ। तर, लघुवित्त ऋणीहरूको प्रवेशपछि मर्यादापालक बाहिर आएर रोकेका थिए। पूर्वडीआईजी अधिकारी भन्छन्, दौरासुरुवाल लगाएका मर्यादा पालक भवन बाहिर आएर भीडलाई रोकेको देखियो। नेपाल प्रहरीले पर्याप्त सूचना पाउन नसकेको पूर्वडीआईजी अधिकारीको भनाइ छ। गेटबाट तीन दर्जन व्यक्तिभित्र प्रवेश गर्दा सुरक्षा अलर्ट किन हुन सकेन ? रोक्न किन सकेन ? उनले प्रश्न गरे। प्रहरीको छानबिन समिति उक्त घटनाबारे छानबिन गर्न प्रहरीले उपत्यका प्रहरी कार्यालय रानीपोखरीका एसएसपी दिनेशराज मैनालीको नेतृत्वमा ३ सदस्यीय छानबिन समिति गठन गरेको छ। समितिमा काठमाडौं प्रहरीका एसपी नवराज अधिकारी र उपत्यका प्रहरी कार्यालय, रानीपोखरीका डीएसपी दिनेश घिमिरे सदस्य छन्। यस खालका क्रियाकलाप नदोहोरिऊन् एकराम गिरी प्रवक्ता ,संसद् सचिवालय संसद् भवन परिसर बाहिर सुरक्षाको जिम्मेवारी प्रहरीको हुन्छ। गेटमा पनि सुरक्षाकर्मी नै परिचालित हुन्छन्। संसद्भवनभित्र मात्र सचिवालय अन्तर्गतकै मर्यादापालक सुरक्षाकर्मीहरू रहन्छन्। गेटबाट बलजफ्ती सुरक्षा घेरा तोडेर संसद् भवनभित्र एकैचोटी महिलाहरू प्रवेश गरेको यस खालको घटना पहिलो हो। प्रारम्भिक रूपमा हेर्दा घटनाको पूर्व आंकलन वा बुझाइमा कमजोरी भएको हो कि भन्ने देखिन्छ। यस घटनाका बारेमा विस्तृत ढंगले छानविन भएपछि सबै कुरा प्रष्ट होला। संसद् भवनभित्र प्रवेश गर्नेहरू अधिकांश महिला छन्। एक जनामात्र पुरुष प्रवेश गरेको बताइएको छ। गेटमा सोमबार महिला सुरक्षाकर्मी परिचालन भएको पाइएन। पुरुष सुरक्षाकर्मी मात्र परिचालित थिए। नेपालको सन्दर्भमा चलिआएको अभ्यास महिलालाई रोक्न महिला सुरक्षाकर्मी नै परिचालन गरिन्छ। महिला सुरक्षाकर्मी नभएको बेला महिलाहरू बलजफ्ती प्रवेश गरेको पाइएको छ। महिलाहरूलाई रोक्न पुरुष सुरक्षाकर्मीले प्रयास नै नगरेको होइन। केही प्रयास भएको देखिन्छ। तर, बलजफ्ती प्रवेश गर्ने महिलाको तुलनामा पुरुष सुरक्षाकर्मीको संख्या न्यून भएको पाइएको छ। सुरक्षाकर्मीको संख्या नै न्यून भएको र लघुवित्तबाट ऋण लिएका महिलाहरूले सुरक्षाकर्मीलाई धकेल्दै ठेल्दै प्रवेश गरेको जानकारी सचिवालयलाई प्राप्त भएको छ। संसद् भवनभित्र प्रवेश गरेकाहरूलाई संसद्भवनभित्रका मर्यादापालकहरू बाहिर आएर सुरक्षा घेरामा राखे। संसद् भवनभित्र प्रवेश गर्नबाट रोके। त्यसपछि आवश्यक समन्वय गरेर प्रदर्शनकारीलाई संसद् भवनको परिसर बाहिर पठाउने काम भयो। घटनापछि सभामुखज्यू (देवराज घिमिरे)बाट नेपाल प्रहरीका प्रहरी महानिरीक्षक बसन्तबहादुर कुँवरसँग सुरक्षा चासो राख्ने काम भएको छ। सरकारले पनि घटनाको छानबिन गर्न तीन सदस्यीय छानबिन समिति बनाएको छ। छानबिन समितिले पनि संघीय संसद् सचिवालयसँग आवश्यक सहकार्य गर्ला नै। घटनामा के भएको रहेछ ? भन्ने विषयमा संसद् सचिवालयले समीक्षा गर्छ । यो पनि पढ्नुहोस लघुवित्तमा दोहोरो ऋणी करिब १० लाख लघुवित्तमाथि अत्यासलाग्दो दबाब शेखरको प्रश्न : लघुवित्त नभएको भए ६० लाख मानिस के गर्थे होला? लघुवित्तको सदस्य संख्या, ऋणी, नाफादेखि प्रतिफल पनि घट्दै लघुवित्त खारेजको माग गर्दै पीडितले गरे चक्रपथमा 'मार्चपास' सामूहिक ऋण मिनाहाको माग गर्दै बालुवाटार पुगे लघुवित्त पीडित मिटरब्याजपीडित फेरि संघर्षमा, न्याय नपाई घर नफर्किने अठोट लघुवित्त पीडितको मागप्रति सरकार गम्भीर : अर्थमन्त्री प्रदर्शनकारीहरू निषेधित क्षेत्र तोडेर संसद भवन परिसरमा प्रवेश गरेपछि (भिडियो) लघुवित्त पीडित संसद भवन प्रवेश गरेको घटनामा छानबिन गर्न एसएसपी नेतृत्वमा समिति गठन लघुवित्त पीडितहरू अनाधिकृत ढंगले संसद भवनमा प्रवेश गरेको घटनाप्रति गृहको गम्भीर समीक्षा"
तिम्रो याद आइदिँदा आँसु त्यसै बगेछ,"काठमाडौं : मुटु जलिरहेछ, यो मन गलिरहेछ, तिम्रो याद आइदिँदा आँसु त्यसै बगेछ। भक्तराज आचार्यको संगीत र स्वर रहेको यो कालजयी गीतले भनेझैं असंख्य स्रोता सोमबार साँझ एकाएक उनकै यादमा आँसु बगाउन बाध्य भए। अक्सिजन लेभल अचानक घटेपछि अस्पताल पुर्याउँदा चिकित्सकले गायक आचार्यलाई मृत घोषणा गरेका थिए। भजन शिरोमणि उपाधिले चर्चित आचार्यको ८१ वर्षको उमेरमा सोमबार साँझ निधन भएको हो। दसैंलगत्तै घरमा लडेपछि आचार्यको टाउकोमा चोट लागेको थियो। त्यसपछि उहाँ थलिनुभएको हो, संगीतकार हरि लम्सालले भने, भन्न त डाक्टरले ३० वर्षअघि नै अब उहाँको समय धेरै छैन भन्नुभएको थियो। जिब्रोमा त्यसबेला देखिएको क्यान्सर शल्यक्रिया गरेपछिको झन्डै तीन दशकको अवधि हामीले सँगै बस्ने अवसर पायौं। तर, आज उहाँ सबैबाट सदाका लागि टाढा हुनुभएको छ। आचार्य ३० वर्षदेखि दूधको मात्र भरमा रहेको उनले बताए। उनका अनुसार पाकिस्तानी गजल गायक गुलाम अली नेपाल आएपछि भक्तराजले आफूलाई चिनाउने अवसर पाएका हुन्। ललितपुरको भैंसेपाटीस्थित संगीत नगरीमा दुई वर्षदेखि बस्दै आएका थिए, आचार्य। सोही नगरीमा ५ कलाकारले घर बनाइसकेका छन् भने १४ कलाकारको जग्गा छ। पाकिस्तानका चर्चित गजल गायक गुलाम अली नेपाल आउँदा उहाँको बेजोड प्रस्तुति रह्यो। नेपालबाट कसले प्रस्तुति दिनेभन्दा उक्त कार्यक्रममा सबै टाढाटाढा भए छन्। त्यतिबेला विभिन्न कारणले गुलाम अलीको छेउमै पर्न नदिएपछि भक्तराज आचार्य चुपचाप हुनुभएको रहेछ, संगीत नगरी निवासी संगीतकार लम्साल आचार्यले सुनाएको सन्दर्भ यसरी सुनाउँछन्, आयोजकमध्ये कसैले हाम्रो लाज बचाइदिनु पर्यो भक्तराजजी भनेपछि उहाँ स्टेजमा चढ्नुभए छ। गायनमा मन्त्रमुग्ध गुलाम अली गीत सकिएपछि उठेर ताली बजाए छन् र भक्तराजलाई अंकमाल गरे छन्। त्यसपछि अलीले म तपाईंसँग फोटो खिच्छु भने छन्। अघिसम्म छेउ पर्न नदिनेलगायत सबै अचम्भित भएका थिए रे ! जति चोट दिन्छौ, मुटु जलिरहेछ, हजार सपनाको माया, जीवन भनूँ त भूल, माया मेरी जस्ता कालजयी दर्जनौं गीत आचार्यले गाएका छन्। भजन शिरोमणि भक्तराजको सर्वाधिक लोकप्रिय भजन हो एकदिन मैले प्रभुसँग सोधेँ। उनका तन, मन वचनले, कति लिन्छांै भगवान् परीक्षा, दुर्गे देऊ भक्ति मलाई आदि दर्जनौं भजन पनि कालजयी छन्। जिब्रोमा क्यान्सर भएको थाहा पाउँदा आचार्य रेडियो नेपालमा जागिरे थिए। यसरी स्वरमा समस्या देखिएपछि उनको गायन यात्रा टुंगिएको थियो। दसैंलगत्तै घरमा लडेपछि आचार्यको टाउकोमा चोट लागेको थियो। त्यसपछि उहाँ थलिनुभएको हो। उपाधि र सम्मानले मात्र भक्तराजका सिर्जनाहरूको सम्मान हुँदैन, उनको प्रतिभाको अझै उच्च मूल्यांकन सरकारबाट हुनुपर्छ। आफ्नो आवाजमा अब गीत रेकर्ड गर्न नसक्ने अवस्था भएपछि भक्तराजले दुई सन्तान सत्य र स्वरूप आचार्यलाई हस्तान्तरण गरी गायन यात्राको थालनी गरिदिएका थिए। सन्तानद्वयले यसबीच आफूलाई सुगम संगीतका हस्तीका रूपमा उभ्याइसकेका छन्। उनले गाएको गीत जीवन भनूँ त घात छ, मृत्यु भनूँ त सास छ। दोधारमा बाँचूँ कति हरगीतमा चित्कार छ जस्तै भयो भक्तराजको जिन्दगी पनि। उनलाई जीवनले पछिल्ला ३० वर्ष घात गर्यो अनि त्यसपछिको जीवन दोधारमै बित्यो मौन चित्कारमा। भक्तराजले गाएको सबै बेहोसी नशा पिएर बोलको गीत लेख्ने रवि प्राञ्जल पहिलोपटक उनै गायकलाई भेट्न निवास पुग्दा उनलाई लागेको थियो, वाह ! क्या जुहारी खुलेको स्वर ! मूलाधारदेखि प्रवाहित स्वरको चमत्कार सुन्दा लाग्यो, घरभित्र षडज साधना चलिरहेछ। उनका अनुसार नाभीदेखि प्रवाहित वजनदार र सुरिलो स्वरका धनी भक्तराजको लोकप्रियतादेखि आत्तिएको एउटा गिरोह रेडियो नेपालमा सधैं निरुत्साहित तुल्याउने दुष्प्रयासमा लागिरहेको हुन्थ्यो। उपाधि र सम्मानले मात्र भक्तराजका सिर्जनाहरूको सम्मान हुँदैन, उनको प्रतिभाको अझै उच्च मूल्यांकन सरकारबाट हुनुपर्छ, उनले भने, जीवनपर्यन्त संगीतमै समर्पित स्रष्टा हुन् उनी। उनलाई जीवन्त बनाइराख्ने अवस्था पनि सरकारले बनाउनुपर्छ।"
यस खालका क्रियाकलाप नदोहोरिऊन्,"संसद् परिसरभित्र प्रवेश गरेकाहरूलाई संसद् भवनभित्रका मर्यादापालकहरू बाहिर आएर सुरक्षा घेरामा राखे। संसद् भवनभित्र प्रवेश गर्नबाट रोके। संसद् भवन परिसर बाहिर सुरक्षाको जिम्मेवारी प्रहरीको हुन्छ। गेटमा पनि सुरक्षाकर्मी नै परिचालित हुन्छन्। संसद्भवनभित्र मात्र सचिवालय अन्तर्गतकै मर्यादापालक सुरक्षाकर्मीहरू रहन्छन्। गेटबाट बलजफ्ती सुरक्षा घेरा तोडेर संसद् भवनभित्र एकैचोटी महिलाहरू प्रवेश गरेको यस खालको घटना पहिलो हो। प्रारम्भिक रूपमा हेर्दा घटनाको पूर्व आंकलन वा बुझाइमा कमजोरी भएको हो कि भन्ने देखिन्छ। यस घटनाका बारेमा विस्तृत ढंगले छानविन भएपछि सबै कुरा प्रष्ट होला। संसद् भवनभित्र प्रवेश गर्नेहरू अधिकांश महिला छन्। एक जनामात्र पुरुष प्रवेश गरेको बताइएको छ। गेटमा सोमबार महिला सुरक्षाकर्मी परिचालन भएको पाइएन। पुरुष सुरक्षाकर्मी मात्र परिचालित थिए। नेपालको सन्दर्भमा चलिआएको अभ्यास महिलालाई रोक्न महिला सुरक्षाकर्मी नै परिचालन गरिन्छ। महिला सुरक्षाकर्मी नभएको बेला महिलाहरू बलजफ्ती प्रवेश गरेको पाइएको छ। महिलाहरूलाई रोक्न पुरुष सुरक्षाकर्मीले प्रयास नै नगरेको होइन। केही प्रयास भएको देखिन्छ। तर, बलजफ्ती प्रवेश गर्ने महिलाको तुलनामा पुरुष सुरक्षाकर्मीको संख्या न्यून भएको पाइएको छ। सुरक्षाकर्मीको संख्या नै न्यून भएको र लघुवित्तबाट ऋण लिएका महिलाहरूले सुरक्षाकर्मीलाई धकेल्दै ठेल्दै प्रवेश गरेको जानकारी सचिवालयलाई प्राप्त भएको छ। संसद् परिसरभित्र प्रवेश गरेकाहरूलाई संसद् भवनभित्रका मर्यादापालकहरू बाहिर आएर सुरक्षा घेरामा राखे। संसद् भवनभित्र प्रवेश गर्नबाट रोके। त्यसपछि आवश्यक समन्वय गरेर प्रदर्शनकारीलाई संसद् भवनको परिसर बाहिर पठाउने काम भयो। घटनापछि सभामुखज्यू (देवराज घिमिरे)बाट नेपाल प्रहरीका प्रहरी महानिरीक्षक बसन्तबहादुर कुँवरसँग सुरक्षा चासो राख्ने काम भएको छ। सरकारले पनि घटनाको छानबिन गर्न तीन सदस्यीय छानबिन समिति बनाएको छ। छानबिन समितिले पनि संघीय संसद् सचिवालयसँग आवश्यक सहकार्य गर्ला नै। घटनामा के भएको रहेछ ? भन्ने विषयमा संसद् सचिवालयले समीक्षा गर्छ ।  गिरी संसद् सचिवालयका प्रवक्ता हुन्।"
"उद्योगमा अँध्यारो, अर्थतन्त्रलाई तगारो","२०७५ सालदेखि बिजुलीको लोडसेडिङ हट्यो भनियो। तर अहिले पनि बिजुली कहीँ कतै नियमित छैन। छिनछिनमा बिजुली आउनेजाने गरिरहन्छ। नेपाल विद्युत् प्राधिकरणले दिने बिजुलीको भर परेर साना तथा मझौलामात्रै होइन, ठूला उद्योग पनि चल्न पाएका छैनन्। सामान्य व्यापार व्यवसाय र कार्यालयहरूमा पनि बिजुलीको वैकल्पिक व्यवस्था गर्नु परिरहेको छ। प्राधिकरण भने झन्डै तीन हजार मेगावाट बिजुली उत्पादन भइरहेको सुनाइरहन्छ। भारतमा बिजुली बेचिसक्यो, अब बंगलादेश बेच्छौं पनि भनिरहन्छ। तर यही देशका उद्योगधन्दामा दिनको १२ घण्टामात्रै नियमित बिजुली आपूर्ति छ। तर, देशभरका ७० प्रतिशत उद्योग डिजेलबाट चल्ने जेनेरेटरको बिजुलीको भरमा चल्नु परिरहेको छ। यसै त अर्थतन्त्रमा मन्दी छ। उत्पादनले बजार पाएको छैन। त्यसमाथि बिजुलीको अनियमित आपूर्तिले उद्योगीको टाउको दुखाएको छ। प्राधिकरणको बिजुली हुन्थ्यो भने युनिटको १० रुपैयाँ खर्च हुन्थ्यो, जेनेरेटरबाट प्रयोग गर्दा ५० रुपैयाँ पर्छ। त्यो भनेको उत्पादनको लागत बढ्नु हो। लागत बढेको उत्पादनको मूल्य महँगो हुने भइहाल्यो। अनि सीधा मार चाहिँ उपभोक्ताको थाप्लोमा आइपुग्छ। वास्तवमा उद्योगहरूमा भइरहेको अँध्यारो मुलुककै अर्थतन्त्रको उन्नतिका लागि पनि तगारो हो। प्राधिकरणको प्रसारण लाइनमा अहिले अर्थात् हिउँदको सुक्खायाममा ८ सय मेगावाटमात्रै प्रसार भइरहेको हुन्छ। भारतबाट उल्टै ६ सय मेगावाट ल्याइरहनु परेको छ। धेरै प्रचार बिजुली निर्यातको भए पनि प्राधिकरणले गत वर्ष १९ अर्बको बिजुली किन्यो र १४ अर्बको मात्रै बेच्यो। उद्योगधन्दाको आधारभूत आवश्यकता हो ऊर्जा। त्यही पनि उपलब्ध गराउन सकिन्न भने मुलुकमा विदेशी लगानी भित्र्याउने कुरा दिवास्वप्नमात्रै हुन्छ। खुलिरहेकै उद्योगले बिजुली नपाउने हो भने नयाँ उद्योग थपिन पनि मुस्किल हुन्छ र विदेशी लगानी भित्रिन पनि। बिजुलीबिना उद्योगधन्दामात्रै होइन, घरधन्दा पनि चल्दैन। भन्ने बेलामा भान्छामा एलपी ग्यासलाई बिजुली चुलोले प्रतिस्थापन गर्ने पनि भन्छ तर बिजुली नियमित दिँदैन। उद्योगधन्दालाई परेको साह्रो के पनि हो भने कतिबेला बिजुली जान्छ र चल्दाचल्दैका उपकरणहरू फ्याट्ट बन्द हुन्छन् थाहा हुँदैन। त्यसो हुँदा मेसिनरी उपकरण बिग्रिन्छन्। बिजुली आउने जाने बरु तालिका नै हुन्थ्यो भने सजिलो पर्ने थियो कुन बेला जेनेरेटर चलाउने र कुनै बेला सीधै बिजुली जोड्ने। प्रसारण लाइनलगायत पूर्वाधारहरू आवश्यक मात्रामा नबनाउँदासम्म प्राधिकरणले बिनाहिच्किचावट तालिका सार्वजनिक गर्नु मनासिव हुन्छ।"
सुकुम्बासी आयोग मतियार बन्दा कोरियन क्याम्पको जग्गा व्यक्तिका नाममा,"काठमाडौं : बालुवाटारको ललिता निवासजस्तै सरकारी तथा सार्वजनिक जग्गा व्यक्तिका नाममा दर्ता गराउने प्रपञ्च देशैभर भइरहेको छ। २०४६ सालपछि राजनीतिक नेतृत्वको संरक्षण, भूमाफियाको संलग्नता र कर्मचारीको मिलोमतोमा सरकारी तथा सार्वजनिक जग्गा हिनामिना गर्ने क्रम तीव्र रूपमा बढेको देखिएको छ। त्यसैको एउटा उदाहरण हो, झापाको माइधार साविक कन्काई सिँचाइ आयोजना कोरियन क्याम्प। करोडौं मूल्य बराबरको सो जग्गा राजनीतिक नेतृत्वको संरक्षण र संलग्नतामै हिनामिना भएको पाइएको छ। साविक शिवगन्ज गाविस (हाल शिवसताक्षी नगरपालिका१०) अन्तर्गतको साढे ५ बिघाभन्दा बढी जग्गा हिनामिना भएको हो। किर्ते गरेर दुई कित्ता जग्गा व्यक्तिका नाममा कायम गरिएको हो। २०४६ सालमा कन्काई सिँचाइ आयोजनाले भोगचलन गरेको सो जग्गा किर्ते गरेर व्यक्तिका नाम कायम गरिएको हो। हाल कन्काई सिँचाइ व्यवस्थापन कार्यालय माइधार गैंडेको मातहतको साविक शिवगञ्ज७ म, त्यसपछि गाविस परिवर्तन भएर सतासीधाम८ र हाल शिवसताक्षी नगरपालिका१० मा तीनवटा कित्ता जग्गा छ। कित्ता नम्बर १६५३१ को ६ बिघा २ कठ्ठा जग्गा छ। यस्तै १८२ मा ४ बिघा र कित्ता नम्बर १८३ को १ बिघा ५ कठ्ठा जग्गा छ। २०६७ माघ १७ मा ६ बिघा २ कठ्ठा जग्गा कन्काई सिँचाइ व्यवस्थापन कार्यालयको नाममा दर्ता भएको थियो। कित्ता नम्बर १८२ को ४ बिघा र १८३ को १ बिघा ५ कठ्ठा जग्गा हिनामिना भएको छ। कित्ता नम्बर १८३ कन्काई सिँचाइ व्यवस्थापन कार्यालयको भोगचलनको क्याम्प लेखिएको टेस नक्साभित्रको कित्ता नम्बर १८३ को १ बिघा ५ कठ्ठा जग्गा हिनामिना भएको छ। यो जग्गा २०४६४७ सालमा नै भूमाफियाको हातमा परेको देखिन्छ। तर, कन्काई सिँचाइले भने २०५०५१ सालमा मात्रै आफ्नो भोगचलनको जग्गा भूमाफियाको हातको गएको जानकारी पाएको थियो। यो जानकारी पाएपछि कन्काई सिँचाइ मालपोत कार्यालय भद्रपुर पुग्यो। मालपोत पुग्दा तत्कालीन सुकुम्बासी समस्या समाधान आयोग (हाल बिघठित) बाट किर्ते पुर्जा स्रेस्ता बनाइ फिल्ड बुक तयार गरी व्यक्तिका नाममा दर्ता गरेको पाइएको थियो। सुकुम्बासी आयोगको २०४६ जेठ २९ को निर्णयअनुसार कन्काई सिँचाइले भोगचलन गरेको क्याम्पको कित्ता नम्बर १८२ को जग्गाको पुर्जा सुकुम्बासीको नाममा पृथ्वीबहादुर राईले पाए। सुकुम्बासीको नाममा पाएको त्यो जग्गा एक वर्षपछि नै २०४७ असोज १ मा नरबहादुर मगरलाई रजिष्ट्रेसन पास गरिएका थिए। यसरी आफूले भोगचलन गरेको वनले दिएको जग्गा व्यक्तिका नाममा दर्ता भएको पाएपछि कन्काई सिँचाइले २०५१ भदौ १० तथा २०५५ फागुन २१ मा मालपोत कार्यालय झापालाई जग्गा रोक्न पत्राचार गरेको थियो। कन्काई सिँचाइको पत्राचारपछि २०५१ भदौ १३ गते नै मालपोत कार्यालयले रोक्का राख्ने निर्णय गरेको थियो। जग्गा रोक्का भएलगत्तै नरबहादुर मगरको मृत्यु भयो। उनका छोराहरू मीनकुमार रानामगर र नयाँ कुमार रानामगरले त्यो जग्गा आफ्नो नाममा नामसारी गर्न मालपोत कार्यालयमा निवेदन दिए। तर, मालपोत कार्यालयले रोक्का जग्गा फुकुवा गर्न नमिल्ने निर्णय दियो। मालपोतको निर्णयविरुद्ध उनीहरू उच्च अदालत विराटनगर गए। उच्च अदालतको अस्थायी इजलासमा परेको रिट निवेदनमा पृथ्वीबहादुर राईले जग्गा प्राप्त गर्नुअघि सो जग्गा नेपाल सरकारको स्वामित्वमा ऐलानी पर्तिका रूपमा रहेको र राईले जग्गा प्रमाण पुर्जा लिनुभन्दा धेरै अघिदेखि कन्काई सिँचाइ व्यवस्थापन कार्यालयले भोगचलन गरेको भन्दै २०७६ असार ११ मा रिट खारेज गरेको थियो। कित्ता १८२ : तीन जनालाई बिक्री कोरियन क्याम्प छोड्ने तरखर भइरँदा कित्ता १८२ को ४ बिघा जग्गा पनि भूमाफियाको नजरमा परिसकेको थियो। सुकुम्बासी समस्या समाधान आयोगको २०४६ जेठ २९ को निर्णयबाट झापा दमक५ बस्ने केशरबहादुर खड्कालाई त्यो जग्गाको पुर्जा दिएको थियो। आफूले भोगचलन गरेको जग्गा आयोगबाट किर्ते पुर्जा स्रेस्ता र फिल्डबुक तयार गरी खड्कालाई दिएको सिँचाइ कार्यालयले दाबी गरेको थियो। सुकुम्बासीलाई वितरण गर्ने जग्गाको अधितम सीमा डेढ बिघाभन्दा बढी हुने छैन भन्ने तत्कालीन कानुनमा स्पष्ट हुँदाहुँदै खड्कालाई ४ बिघा जग्गा दिइएको थियो। त्यसरी कानुनविपरीत पाएको जग्गा उनले लगत्तै बेचेका थिए। उनले तीन जनालाई सो जग्गा बेचेका थिए। २०४७ असोज १ मा केशर खड्काले लोकमाया खड्का, बेदकुमारी बस्नेत र नइन्द्रप्रसाद भण्डारीलाई बिक्री गरेको देखिएको छ। कित्ता नम्बर १८२ र १८३ को जग्गा कानुनविपरीत नै बेचेको देखिन्छ। सुकुम्बासी आयोगबाट प्राप्त भएको जग्गा हक हस्तान्तरण बेचबिखन गर्न वा कुनै दान दातव्य वा धितो बन्धक राख्न कम्तीमा १० वर्षसम्म पाइँदैन। आयोगबाट अव्यवस्थित बसोबासीलाई रकम लिएर वितरण गरेको जग्गा पनि हक हस्तान्तरण, बेचबिखन, दानदातव्य वा धितो बन्धक राख्न कम्तीमा ५ वर्ष पाइँदैन। प्रचलित कानुनबमोजिम जग्गावालाको मृत्युपछि नामसारी गर्न भने पाइन्छ। तर, १८२ र १८३ को जग्गा एक वर्षपछि नै बेचिएको छ। २०५१ भदौ १० मा मालपोत कार्यालय भद्रपुरलाई पत्राचार गरी कित्ता नम्बर १८२ र कित्ता नम्बर १८३ का जग्गाहरू रोक्का गर्न अनुरोध गरिएको थियो। मालपोत कार्यालयले लगत्तै रोक्का गरेको थियो। यसैबीच कन्काई सिँचाइले मालपोत कार्यालयबाट माइवारी र माइपारी दुई क्षेत्र विभाजन भई मालपोत कार्यालय दमक स्थापना भएपछि आफूले उपयोग गरेको जग्गा अरूलाई हक हस्तान्तरण हुने हो कि भन्दै पुनः मालपोत कार्यालयलाई पत्राचार गरेको थियो। मालपोत कार्यालयले २०५५ फागुन २१ गते दुवै कित्ताको जग्गा रोक्का राखेको थियो। जग्गा रोक्का भएपछि नइन्द्रप्रसाद भण्डारी अदालत गए। भण्डारीले जग्गा धनीको हैसियतमा सुकुम्बासी समस्या समाधान आयोगबाट प्राप्त पुर्जा मालपोत कार्यालयको निर्णयबाट रोक्का नहुने भन्दै रोक्का बदरको मागसहित पुनरावेदन अदालत इलाममा रिट दायर गरेका थिए। पुनरावेदन अदालतले रोक्कालाई नै सदर गर्दै २०६८ जेठ २२ गते फैसला गरेको थियो। रोक्का सदर भएपछि अर्को दाउ जग्गा रोक्का अदालतले सदर गरिदिएपछि जग्गाधनी बेदकुमारी बस्नेतले जग्गा हात पार्न अर्को बाटो अवलम्वन गरेको देखिन्छ। कित्ता नम्बर १८२ को जग्गा ३ जनाको नाममा थियो। बस्नेतले सो जग्गाको आफ्नो हक हिस्सा छुट्टाई पाउँ भनी जिल्ला अदालत झापामा दर्ताफोड दर्ता गरेकी थिइन्। अदालतले २०७१ वैशाख २३ मा बस्नेतको नाममा परमादेश जारी गरेको थियो। त्यसपछि कन्काई सिँचाइ व्यवस्थापन कार्यालयको २०५१ भदौ १० को पत्रका आधारमा जग्गा फुकुवा तथा नामसारी गर्न नमिल्ने मालपोतको निर्णयमा बस्नेतले २०७३ साल असारमा उच्च अदालत विराटनगरमा पुनरावेदन गरेकी थिइन्। २०७४ असार २५ मा बस्नेतको नाममा रिट जारी भएको र मालपोत कार्यालयको नाममा परमादेश आदेशसमेत जारी भएको थियो। पुनरावेदन गरी मालपोत कार्यालयका नाममा परमादेश जारी भए पनि सो जग्गा यथास्थितिमा रोक्का नै रहेको कन्काई सिँचाइ व्यवस्थापन कार्यालयको दाबी छ। हरेक प्रयास असफल भएपछि कित्ता नम्बर १८३ का अर्का जग्गाधनी नरबहादुर मगरको मृत्यु भएपछि उनका छोरा मीनकुमार राना र नयाँकुमार रानाले बाबुको नामको जग्गा आफ्नो नाममा नामसारीका लागि वडा कार्यालयमा निवेदन दिए। वडा कार्यालयले बुझ्दै नबुझी कन्काई सिँचाइले भोग चलन गरिरहेको जग्गा नामसारीका लागि मालपोत कार्यालय दमकलाई सर्जिमिनसहित पठायो। मालपोत कार्यालयले २०५१ भदौ १० मा रोक्का रहेको जग्गा फुकुवा गर्न नसकिने बतायो। यसकाविरुद्ध उच्च अदालत विराटनगरमा २०७५ मीनकुमार र नयाँकुमारको रिट निवेदन अदालतले खारेज गरिदियो। भूमि व्यवस्था सहकारी तथा गरिबी निवारण मन्त्रालयमा आफ्ना हकभोगमा रहेको जग्गा व्यक्तिका नाममा लैजाने प्रपञ्च भएको भन्दै दुवै कित्ताको जग्गा दर्ता किर्ते गर्ने उपर कारबाहीका लागि जिल्ला प्रहरी कार्यालय झापामा पठाएको मिसिलमा देखिन्छ। २०७६ असार ११ मा उच्च अदालत विराटनगरको इजलासको फैसलाबमोजिम उल्लेखित साविक शिवगंज ७ (म) भै त्यसपछि सतासीधाम गाविस भई हाल शिवसताक्षी नपा वाड नम्बर १० कित्ता नम्बर १८२ र १८३ क्षेत्रफल क्रमश ४०० र १५० को जग्गाहरू व्यक्ति विशेषलाई वितरण गर्ने साविक सुकुम्बासी समस्या समाधान आयोगको त्रुटिपूर्ण निर्णय भएको भनी भएको फैसला भएको थियो। तर, २०७४ असार २५ मा उच्च अदालत विराटनगरको इजलासबाट व्यक्ति विशेषको नाममा उक्त जग्गा दर्ता कायम गर्नु भनी भएको आदेश देखिएको छ। एउटै तथ्य र सन्दर्भ रहेको यी दुई कित्ता १८२ र १८३ जग्गाको विषयमा भएका फैसला आफैंमा नमिलेको देखिन्छ। सरकारी वा सार्वजनिक वा सामुदायिक सम्पत्ति कुनै व्यक्तिको नाममा दर्ता गर्न नहुने र यसको संरक्षणको दायित्व जिल्लास्तरीय प्रशासनिक कार्यालय र स्थानीय तहको क्षेत्राधिकारभित्र पनि रहेको हुँदा ती जग्गाहरूको संरक्षणमा आवश्यक पहलकदमी लिइदिनु हुन कन्काई सिँचाइ कार्यालयले माग गरेको छ। सरकारी र सार्वजनिक जग्गा भएकाले जग्गा व्यक्तिको नाम दर्ता गराउने विषयमा मालपोत पनि सहमत देखिएको छैन। यो मुद्दा अहिले सर्वोच्च अदालतमा विचाराधीन छ। कार्यालय प्रमुख उमेशकुमार सुजखूले १६ बिघामध्ये ६ बिघामात्रै कार्यालयको नाम दर्ता रहेको बताउँछन्। उनका अनुसार अरू सबै जग्गा व्यक्तिको नाम गराउने प्रपञ्च भइरहेको बताउँछन्। कार्यालयबाट पूरै जग्गा ल्याउने प्रयास भइरहेको थियो तर किर्ते गरेर केही जग्गा लगिएको छ, उनले भने। के हो कोरियन क्याम्प ? साविकको कन्काई सिँचाइ आयोजना कोरियन क्याम्पका रूपमा चिनिन्छ। २०२९०३० सालदेखि नेपाल सरकारको अधीनमा रही साविकमा कन्काई सिँचाइ आयोजना गैंडे झापा स्थापना भयो। कोरियनको क्याम्पको नाम १६ बिघा जग्गा थियो। वन मन्त्रालयले २०२९ कात्तिक २५ मा कन्काई नदीबाट १ किलोमिटर पश्चिम, पूर्वपश्चिम महेन्द्र राजमार्गमा जोडिएको जग्गा कोरियन क्याम्पलाई उपलब्ध गराएको थियो। २०३७ असार १८ को ट्रेस नक्सामा समेत यो जग्गा क्याम्प जनाइएको देखिन्छ। २०३९ असार १६ मा वन क्षेत्र सुदृढीकरण अधिकार सम्पमन्न समिति झापालाई शिवगन्ज७ को क्याम्प जनिएको १४०७१५ जग्गा आफ्नो नाममा दर्ता गरिदिनू भनी आयोजनाले पत्र लेखेको थियो। २०२९ सालमा कन्काई सिँचाइ आयोजनाको नाम तत्पश्चात् पूर्वाञ्चल सिँचाइ विकास डिभिजन नम्बर १ गैंडे झापा भयो। त्यसपछि कन्काई सिँचाइ व्यवस्थापन कार्यालय डिभिजन माइधार, गैंडे हाल कन्काई सिँचाइ व्यवस्थापन कार्यालय माइधार गैंडे झापा रहेको छ। २०२९ सालदेखि नेपाल सरकारबाट परियोजना सञ्चालन हुँदा बनेको नहर,बाटो, कार्यालय भवन, गोदाम, आवस तथा ग्यारेज हालसम्म कन्काई सिँचाइ व्यवस्थापन कार्यालय माइधार गैंडेकै मातहतमा छन्। यो जग्गामा हाल ६०७० घर सुकुम्बासी पनि छन्। वडा कार्यालय भवन छ। कभर्ड हल, अस्थायी खेलमैदान पनि छ। त्यस्तै अस्थायी प्रहरी बिट र अन्य संरचनासमेत छन्। नेपाल सरकारको तत्कालीन वन क्षेत्रको साविक शिवगञ्ज ७ म त्यसपछि उक्त गाविस परिवर्तित भई सतासीधाम८ हाल परिवर्तित शिवसताक्षी नपा१० मा पर्ने कित्ता नम्बर १६५३१ को जवि ६२० जग्गा, ऐऐमा पर्ने कित्ता नम्बर १८२ को जवि४०० जग्गा र ऐऐमा पर्ने कित्ता नम्बर १८३ को जवि १५० जग्गासमेत गरी जम्मा जवि ११७० जग्गामा कन्काई सिँचाइ व्यवस्थापन कार्यालयले आफ्नो कार्यालयसहितको परियोजना सञ्चालन गरिरहेको छ। तत्कालीन पूर्वाञ्चल सिँचाइ विकास डिभिजनले २०६७ असोज १९ मा हाल कम्पाउन्ड लगाएको ६ बिघा २ कठ्ठा र कम्पाउन्ड बाहिर बनाइएको संरचनासहित ८ बिघा ५ कठ्ठा आधा धुर जग्गा कन्काई सिँचाइ प्रणालीकै नाममा रहनुपर्ने निर्णय गरेको थियो। कित्ता नम्बर १८२ र १८३ कन्काई सिँचाइले भोग गरिरहेको र सिँचाइसम्बन्धी धेरै संरचना बनेका छन् । व्यक्ति विशेषको नाम दर्ता भई गएमा सरकारी सम्पत्तिमा क्षति पुग्ने र आमनागरिकको सिँचाइको सारभुत आवश्यकताबाट बञ्चित हुनुपर्ने अवस्था सिर्जना भएको र राज्य क्षति पुग्ने देखिन्छ। यो जग्गा व्यक्तिको नाममा गएमा सिँचाइ आपूर्तिमै गम्भीर समस्या उत्पन्न भई लाखौं जनता प्रभावित हुने कन्काई सिँचाइको दाबी छ। यो जग्गा व्यक्तिको नाम बनाउन भूमाफियासँग राजनीतिक नेताको मिलोमातो देखिएको छ। यो जग्गा बचाउनतिर राजनीतिक नेतृत्वको ध्यान नभएको कन्काई सिँचाइको गुनासो छ। तत्कालीन प्रतिनिधिसभा सदस्य तारासम यङमाले नापी दर्ताको बदर कारबाहीबारे आदेश जारी गरिदिनु भन्ने विषयमा भूमि व्यवस्था मन्त्रीलाई पत्र लेखेकोे जग्गा किर्तेमा राजनीतिक नेतृत्वको पनि संलग्नता भएको स्पष्ट देखिन्छ।"
साउदीमा महिला फुटबल टोलीलाई सम्मान,"साउदी अरेबिया : साउदी अरेबियामा वाफ महिला च्याम्पियनसिपका लागि सहभागी हुन पुगेको नेपाली राष्ट्रिय महिला फुटबल टोलीलाई वाणिज्य दुतावास जेद्दाले राष्ट्रिय झण्डासहित सम्मान गरेको छ । सोमबार एक कार्यक्रम आयोजना गरि वाफ महिला च्याम्पियनसिपका लागि सहभागी भएका टोलिका प्रशिक्षक तथा खेलाडीहरुलाई वाणिज्य दुत शत्रुधन पोखरेलले स्वागत गरेका थिए । नेपालले गरेको प्रर्दशन तथा जितको प्रशंसा गर्दै आगामी दिनमा हुने खेलको जितको शुभकाना सहित खेलाडीलाई हौसला सहित टिसट प्रदान गरिएको थियो। कार्यक्रममा टोलिलाई सम्मान गर्नको लागि पानस साउदीका अध्यक्ष कुबेर हुमागाईं, एन आर एन साउदी उपाध्यक्ष राजकुमार गिरी, नेपाली युवा कल्बका नर कुमार मगर, लगाएत नेपाली समुदायको उपस्थिति रहेको थियो । कार्यक्रममा खेलाडीहरूले प्रतियोगितामा साउदीमा कार्यरत नेपालीहरुले खेलमा प्रत्यक्ष सहभागी भएर हौसला दिनुभएकोमा धन्यवाद व्यक्त गरे। अब हुने खेलमा पनि यस्तै हौशलाको अपेक्षा गरेको बताए। साउदीको जेद्दा शहरमा भईरहेको वाफ महिला च्याम्पियनसिप फाईनल खेल हेर्न साउदीको रियाद ,दमामा , हाईल शहर लगाएतमा अन्य शहरमा कार्यरत नेपालीहरु उपस्थित हुने भएका छन् । नेपाली टोलीले २७ फरबरीमा लेवलानसंग सेमिफाइन खेल्दैछ । दुतावासको स्वागत तथा सम्मान कार्यक्रममा टोलीमा मुख्य प्रशिक्षक राजेन्द्र तामाङसहित गोलकिपर : एन्जिला तुम्बापो सुब्बा, कप्तान : उषा नाथ, अञ्जना राना, मगरडिफेन्डर : गीता राना, अमृता जैशी, हिरा कुमारी भुजेल, बिमला विक, निशा ठोकर, समिक्षा घिमिरे, पुजा राना, सबिना चौधरी, मिडफिल्डर : अनिता बस्नेत, अमिषा कार्की, अनिता केसी, प्रिती राई, दिपा शाही, बिमला चौधरी, चन्द्रा भण्डारी, सरस्वती हमाल, फरवार्ड : सावित्रा भण्डारी, रेखा पौडेल, रश्मी कुमारी घिसिङ्ग, सबिता राना मगर रहेका थिए ।"
रुसयुक्रेन युद्धमा युक्रेनले रुसलाई हराउनेछ : जेलेन्स्की,"युक्रेनी राष्ट्रपति भ्लादिमिर जेलेन्स्कीले आफ्नो देशले रुसविरुद्धको युद्ध जित्ने बताएका छन् । उनले रुससँगको युद्ध भएको दुई वर्ष भइसक्यो तर आफ्नो देशले जित्ने बताए । राजधानी किभमा जनतालाई सम्बोधन गर्दै उनले भने, 'हामी कसैलाई युक्रेनलाई ध्वस्त हुन दिनेछैनौं।' उनले जनतालाई सम्बोधन गर्दा उनीसँगै केही पश्चिमी देशका नेताहरु पनि थिए । जेलेन्स्कीले युक्रेन र युक्रेनका सहयोगीहरूले क्रिमियामा युक्रेनको कब्जालाई पुन: स्थापित गर्न प्रयास गर्नुपर्ने बताए। रुसले क्रिमिया कब्जा गरेको १० वर्ष भइसकेको छ । यसपछि २४ फेब्रुअरी २०२२ बाट रुसले पूरै युक्रेनका सम्पूर्ण क्षेत्रमा आक्रमण गरेको छ। जेलेन्स्कीका अनुसार यस युद्धमा अहिलेसम्म ३१ हजार युक्रेनी सैनिक मारिएका छन् । बीबीसी"
आज देशका यी स्थानमा वर्षा र हिमपात हुने,"काठमाडौं : हाल नेपालमा पश्चिमी न्यून चापीय प्रणालीको आंशिक प्रभाव रहेकोले देशभर आंशिकदेखि साधारणतया बदली रहेको मौसम पूर्वानुमान महाशाखाले जनाएको छ। आज दिउँसो गण्डकी, कर्णाली र सुदूरपश्चिम प्रदेशको पहाडी भूभागका एकदुई स्थानमा छिटपुटदेखि हल्का वर्षाको सम्भावना रहेको छ। गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागका थोरै स्थानहरूमा तथा बाँकी उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। आज राती पनि गण्डकी, कर्णाली र सुदूरपश्चिम प्रदेशको पहाडी भूभागका एकदुई स्थानमा छिटपुट देखि हल्का वर्षाको सम्भावना रहेको र उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। 'बुधबार देशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।', महाशाखाको बुलेटिनमा उल्लेख छर बिहीबार कोशी, बागमती, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने जनाइएको छ।"
एक गाग्री पानी ल्याउन डेढ घण्टा,"इलाम : माङसेबुङ गाउँपालिका६ रक्से बजारकी वसन्ता राईको बिहान पानी बोक्दैमा बित्छ। रक्से बजारमा रहेको उनको सानो होटल सञ्चालनका लागि पानीका लागि उनलाई हरेक बिहान डेढ घण्टाभन्दा बढी समय उकालो ओरालो गर्नुपर्छ। उनी मात्रै होइन यहाँका अधिकांशको बिहानी पानी जोहोमै बित्ने गरेको छ। बजारमा पानीको ठूलो समस्या छ। बजारभन्दा करिब एक किलोमिटर तल धाराखामबाट गाग्रीमा बोकेर जीविका चलाउनुपरेको छ, उनले भने बिहान ३ बजेदेखि नै लाइन लागेर पानी थाप्नुपर्छ, पानी सानो भएकाले गाग्री भरिन समय लाग्छ। लाइन लाग्नुपर्दा कहिलेकाहीँ डेढ घण्टासम्म खर्चनुपर्छ। सोही ठाउँकी कमलकुमारी राईको पीडा पनि उस्तै छ। उनले खानेपानीको व्यवस्थापन चिन्ताको विषय भएको बताए। चिसोपानी पञ्चमीबाट अस्थायी रुपमा पाइपमार्फत ल्याएको पानी निकै कम भएकाले एक गाग्री पनि भर्न नपाइने उनको भनाइ छ। त्यसैले पानीको जोहो गर्न धाराखाममै जानु परेको उनले सुनाए। चिसोपानीबाट ल्याइएको पानी त बिहान एक घण्टा मात्र आउँछ। कहिलेकाँही त एक गाग्री भर्नै नपाइ बन्द हुन्छ, उनले भने, त्यसैले धाराखाममा भर पर्नुको विकल्प छैन। कहिलेकाहीँ त ट्याङ्करबाट पानी किनेर समेत प्रयोग गर्नुपरेको छ। रक्से बजारमा पानीको समस्याकै कारण विकासले गति लिन नसकेको स्थानीयको बझाइ छ। पानी अभावका कारण विकास निर्माणमा पछि परेको स्थानीयवासी सुनिता राईले बताउँछन्। विकासको काम गर्न वा कुनै पनि संरचना बनाउनका लागि पानीकै आवश्यकता पर्दो रहेछ। यहाँ खानेपानी नै छैन, अन्य प्रयोजनका लागि त पानी झन् टाढाको कुरा भयो, उनले भने, खानेपानीको व्यवस्थापन गर्न जनप्रतिनिधिसँग पटकपटक माग राखेका छौं, आश्वासन पनि नपाएको होइन तर भएन, यसपटक पम्पिङ सिस्टमबाट खानेपानी आउने आश्वासन पाएका छौं। रक्से बजारकी बसन्ता, कमलकुमारी र सुनिता मात्र होइन, यहाँका करिब ५० घरपरिवारले वर्षौंदेखि खानेपानीको लागि घन्टौंसम्म उकालो ओरालो गर्नुपर्ने बाध्यता झेल्दै आएकी छन्। खानका लागि मात्र होइन, शौचालय जान, नुहाइधुवाइ गर्न, लुगाकपडा धुन तथा वस्तुभाउलाई खुवाउन झनै समस्या भोग्नुपरेको कमलकुमारी बताउँछन्। सरकारसँग चाँडो खानेपानीको दिगो व्यवस्थापन गरिदिन उनको माग छ। बोकेर ल्याएको पानीले खान नै नपुग्ने अवस्थामा शौचालयमा प्रयोगलगायत अन्य प्रयोजनमा प्रयोग गर्न झनै समस्या हुने गरेको उनीहरुको भनाइ छ। त्यस ठाउँमा खानेपानी आयोजना सञ्चालन नभएको भने होइन। तर दिगो मुहान नभएका कारण समस्या झेल्नुपरेको स्थानीयवासी किरणकुमार राई बताउँछन्। आर्थिक वर्ष २०६७६८ मा मावाखोलाको शिर खालेधाराबाट अस्थायी खानेपानीको व्यवस्थापन गरेका थियौं, त्यो पनि ६ महिना आउँछ त्यसपछि मुहान सुक्छ । असारमा मूल फुटेपछि मात्र आउँछ, उनले भने, अहिले त्यो पानी मुहान सुकेर बन्द भइसकेको छ, घण्टौँसम्म पर्खेर डोकोबाट पानी ओसार्नुको विकल्प छैन। रासस खानेपानीको माग गर्दै सरकारी निकाय, विकासे संस्थालाई गुहार्दासमेत आफूहरूको समस्या ज्यूँकात्यूँ रहेको स्थानीयको भनाइ छ। नजिकै खानेपानीको स्रोत नभएपछि सरकारी निकाय र विकासे संस्था समेत पन्छिएर जाने गरेको उनीहरूको गुनासो छ। समुद्री सतहदेखि करिब दुई हजार मिटर उचाइमा अवस्थित रक्से बजारमा नजिकै पानीको स्रोत नभएको र सरकारी निकायले समेत खानेपानी आयोजना निर्माणमा गम्भीर चासो नदेखाएका कारण लामो समयदेखि पानीको समस्या भोग्दै आउनुपरेको राई बताउँछन्। खानेपानीको अभावकै कारण स्थानीय माङमालुङ आधारभूत विद्यालयका शिक्षकविद्यार्थी समेत समस्यामा परेका छन्। पानीको अभावका कारण रक्से बजार सरसफाइमा समेत बाधा पुग्ने गरेको छ। माङसेबुङ गाउँपालिका अध्यक्ष हेमन्त राईले आगामी वर्षसम्म रक्सेबजारबासीको खानेपानीकै समस्या समाधान हुने दाबी गरे। सङ्घीय सरकारको विशेष अनुदानबाट दुई करोड रुपैयाँको लागतमा मिक्लाजुङ खानेपानी आयोजना अन्तर्गत् गढेरे खोलालाबाट एक सय ७१ घरधुरीका लागि पम्पिङ सिस्टमबाट बृहत खानेपानी आयोजना सञ्चालन हुने तयारी भइरहेको बताए।"
सोलेडाँडामा थपिँदै पर्यटन पूर्वाधार,"बागलुङ : बागलुङ र म्याग्दी जिल्लाको सिमाना रहेको सोलेडाँडामा तमानखोला गाउँपालिका र गण्डकी प्रदेश सरकारले पर्यटन पूर्वाधार निर्माण गर्न थालेका छन्। गाउँपालिकाले छ वर्षदेखि नै सहिदपार्क, शौचालय, खानेपानी व्यवस्थापन, पिकनिक स्पट लगायतका संरचना बनाउँदै आएको थियो। प्रदेश सरकारले यसवर्ष १० लाख विनियोजन गरेर पर्यटकका लागि सत्तल निर्माण गर्न थालेको छ। समुद्री सतहदेखि दुई हजार ६३० मिटरको उचाइमा अवस्थित सोलेडाँडा प्राकृतिक सौन्दर्य भरिपूर्ण छ। गाउँपालिकाले संरचना निर्माणसँग प्रचारप्रसारलाई जोड दिएपछि आन्तरिक पर्यटकसमेत बढ्न थालेका छन्। गण्डकी प्रदेश उद्योग, पर्यटन, वन तथा वातावरण मन्त्रलायले विनियोजन गरेको बजेट उद्योग तथा पर्यटन कार्यालय बागलुङमार्फत् कार्यान्वयमा आएको छ। १० लाखले सत्तल बनाउनका लागि उपभोक्ता समितिसँग सम्झौता भएर काम अगाडि बढेको उद्योग तथा पर्यटन कार्यालय बागलुङका नायब सुब्बा नारायण रिजालले जानकारी दिए। आगामी वैशाखसम्म सक्ने गरी काम भइरहेको उनको भनाइ छ। रिजालले सोलेडाँडामा पुग्ने पर्यटकलाई विश्रामका लागि सत्तल निर्माण गर्न थालिएको बताए। उनले भने, पालिकामै पुगेर पुस महिना महिनाको २५ गते सम्झौता गरेका थियौँ, अहिले धमाधम काम भइरहेको छ, निर्माण समितिले वैशाखमा सक्ने गरी काम गरेको छ, सत्तल मौलिकता बोकेको हुनेछ, स्थानीय काठ, ढुङ्गाको प्रयोग गरेर निर्माण हुने छ, जसले पानी, झरी पर्दा, हावाहुरी चल्दा बाहिरबाट घुम्न आएका पर्यटकलाई ओत लाग्नका लागि सहज हुने छ, अहिले सामान्य छाप्रा छन्, त्यहीँ पर्यटकले विश्राम गर्दै आएका रहेछन्। हिमशृङ्खला र सूर्योदयसूर्यास्त अवलोकनका लागि उपयुक्त मानिने सोलेडाँडा बाह्रै महिना पर्यटकको रोजाईमा पर्ने गरेको छ। वनभोज, रात्रि क्याम्प र पदयात्राका लागिसमेत मानिस सोलेडाँडा पुग्छन्। यहाँबाट देखिने हिमशृङखला र दर्जनौँ प्राकृतिक मनोरम दृश्यले धेरैलाई लोभ्याउने गर्छ। उच्च पहाडी क्षेत्रमा रहेको यसडाँडामा शान्त वातावरण, स्वच्छ हावापानीसँगै जीवजन्तुको चिरवीर आवाजले मन मस्तिष्कलाई आनन्दित बनाउँछ। गाउँपालिकाले अघिल्लो वर्ष सहिदपार्क निर्माण गरेर सालिक राखेको छ। नेपालका प्रथम सहिद लखन थापा, शुक्रराज शास्त्री, धर्मभक्त माथेमा, गङ्गालाल श्रेष्ठ र दशरथ चन्दसहित सशस्त्रद्वन्द्वका बेला तमानोलाका विभिन्न गाउँबाट ज्यान गुमाएका स्थानीयवासी दुर्गाबहादुर बुढा, प्रेम घर्तीमगर, ओमकार बुढा र गङ्गाबहादुर पुनको सालिक राखेको गाउँपालिकाका अध्यक्ष जोकलाल बुढामगरले बताए। यसवर्ष त्यस डाँडाको पर्यटन प्रवर्द्धन गर्न गाउँपालिकाले पनि पाँच लाख विनियोजन गरेको उनको भनाइ छ। उक्त रकमले सहिद पार्कभित्र पदमार्ग निर्माण गर्ने बताए। टायल लगाएर व्यवस्थित पदमार्ग निर्माण गरेपछि बाहिरबाट आउने पर्यटकले सहिदपार्कमा सहज रुपमा घुम्न सक्ने अध्यक्ष बुढामगरको भनाइ छ। गाउँपालिकाले हालसम्म करिब ३० लाख बढीको संरचना निर्माण गरेको उनले बताए। यो ठाउँ वर्षौँदेखि चर्चित छ, तर हामी निर्वाचित भएर आउँदासम्म पर्यटन संरचना निर्माण भएको थिएन, हामीले सुरुको वर्षदेखि निरन्तर काम गर्दै आएका छौँ, पूर्वधार निर्माण भएपछि पर्यटक पनि बढेको पाएका छौँ, पहिले खुल्ला डाँडो मात्रै थियो, अन्य संरचना केही थिएन अध्यक्ष बुढा मगरले भने, अहिले कम्तीमा पर्यटकले पिउने पानी, पाएका छन्, शौचालय, विश्राम गर्ने ठाउँ बनेको छ, सहिदको सम्मानमा पार्क निर्माण गरेर सालिक पनि राखेका छौँ, अन्य पूर्वाधार विस्तारै थप्दै जाने छौँ। रासस"
ठूलो परिमाणमा लागुऔषधसहित युवक पक्राउ,"गोरखा : इलाका प्रहरी कार्यालयले आबुँखैरेनीले ठूलो परिमाणमा लागूऔषध ओसारपसार गरिरहेका एक युवालाई पक्राउ गरेको छ। मुग्लिनबाट आँबुखैरेनीतर्फ आउँदै गरेको ग २ ख २९६ नम्बरको बसमा चेकजाँच गर्ने क्रममा रुपन्देही जिल्ला समरीमाई गाउँपालिका वडा नम्बर २ घर भएका ३६ वर्षीय सलिम धुनियालाई आठसय ९४ थान लागुऔषधसहित पक्राउ गरिएको इलाका प्रहरी कार्यालय आँबुखैरेनी तनहूँले जनाएको छ। धुनियाको साथबाट प्रहरीले कालो झोलाभित्र लुकाएर ल्याएको फेनार्गन २९८ थान, बुप्रेनोर्फिन २९८ थान र डाइजेपाम २९८ थान गरी ८९४ थान लागुऔषध बरामद गरेको इलाका प्रहरी कार्यालय आँबुखैरेनी तनहुँका प्रहरी निरीक्षक शिव थापाले जानकारी दिए। धुनियालाई तनहूँ जिल्ला अदालतबाट ७ दिनको म्याद थप्ने अनुमति लिई थप अनुसन्धान भइरहेको प्रहरीले जनाएको छ।"
बालविवाह विरुद्ध बालबालिका,"कालीकोट : कालीकोटमा बालविवाह विरुद्ध बालबालिकाहरू सक्रिय भएका छन्। बालविवाहका कारण बालबालिकाहरूले अकालमै ज्यान गुमाउनु पर्ने, शारीरिक, मानसिक, आर्थिक तथा सामाजिक रुपमा कमजोर हुनु पर्ने अवस्थालाई न्यूनीकरण गर्न बालबालिकाहरू बालविवाह विरुद्धको अभियानमा सक्रिय भएका हुन्। समाजमा बालविवाहका कारणले घरेलु हिंसासँगै अशान्ति फैलिने भएकाले प्रहरीको अगुवाइमा सडक कार्यक्रम गर्न थालेको १२ वर्षीया स्मृति देवकोटाले बताइन्। उनले भनिन्, 'जिल्ला सदरमुकाम मान्मामा रहेको नरहरिनाथ चोकमा बालविवाहले समाजमा पार्ने असरका बारेमा सडक कार्यक्रम मार्फत जानकारी गरेका छौं। सामाजिक सञ्जालको गलत प्रयोग, सानै उमेरमा हुने विवाह र त्यसले समाज तथा परिवारमा पार्ने नकारात्मक असरका विषयलाई समेटिएको सडक नाटकले सबै बालबालिकालाई सचेत बनाएको छ।' ८ वर्षदेखि १३ वर्षमुनिका बालबालिकाहरूले आफ्नो अभिनयद्वारा जिल्लावासीलाई सन्देश प्रवाह गरेर सबैको मन छोएको स्थानीयवासी बजुरे खड्काले बताए। उनले भने 'बालविवाह विरुद्ध बालबालिका नै अभियानमा लागेको खण्डमा बालविवाह न्यूनीकरण हुने पक्का देखिन्छ। गाउँका जान्ने सुन्नेहरू पनि अझै प्रहरीलाई बालविवाहका बारेमा जानकारी दिदैनन्।' समाजमा व्याप्त रहेको बालविवाह गरिबी, अशिक्षा, साथीको लहलहै, आमाबुवाको कुरा काट्न नसकेर, सामाजिक सञ्जालको दुरुपयोगका कारण हुने गरेको जिल्ला प्रहरी कार्यालय कालीकोटका प्रहरी निरीक्षक पोषण थापाले बताए। नागरिक समाजका अगुवा तुलाराम पाण्डेले सानै उमेरमा विवाह हुने र विवाह भएको केही समयमै विवाद उत्पन्न भएर घरेलु हिंसाका घटना बढ्न थालेको बताए। प्रमुख जिल्ला अधिकारी गणेश नेपालीले सानै उमेरमा हुने विवाहले अपराध समेत निम्त्याउने भएकाले बताए।"
केबलकारमा फसेकाहरूको कसरी गरिन्छ उद्दार ?,"काठमाडौं : सशस्त्र प्रहरी बल (एपीएफ) नम्बर ९ पशुपतिनाथ बाहिनी मुख्यालय बलम्बुको आयोजना र चन्द्रगिरी हिल्स प्रालीको सहकार्यमा चन्द्रगिरी केबलकारमा आपतकालीन उद्धार अभ्यास गरिएको छ। तीन दिनसम्म सञ्चालन भएको कार्यक्रम कृतिम घटनाक्रममा आधारित 'सिमुलेसन' अभ्यास गरी सम्पन्न भएको हो। कार्यक्रममा पशुपतिनाथ बाहिनी मुख्यालयका बाहिनीपती पुरुषोत्तम थापा,चन्द्रागिरी हिल्सका कार्यकारी निर्देशक अरुण प्रधानलगायत काठमाडौं उपत्यका प्रहरी कार्यालयका प्रतिनिधि,उपत्यकास्थित सप्रबल,नेपालका गणहरू तथा गुल्मका प्रमुखहरू,स्थानीय जनप्रतिनिधिसहरूको उपस्थिति रहेको थियो। कार्यक्रममा बोल्दै पशुपतिनाथ बाहिनी मुख्यालयका बाहिनीपति सशस्त्र प्रहरी नायव महानिरीक्षक थापाले नागरिकको सेवा र सुरक्षालाई प्राथमिकतामा राख्दै विपद्बाट हुने जोखिम तथा क्षति न्युनिकरण गर्नका लागि सशस्त्र प्रहरी बल प्रतिवद्धता रहेको बताए। उद्दार अभ्यासमा पशुपतिनाथ बाहिनी मुख्यालयको तर्फबाट सशस्त्र प्रहरी नायव उपरीक्षक कमलबहादुर अधिकारीको कमाण्डमा विपद् व्यवस्थापन तालिम प्राप्त २६ जना र चन्द्रगिरी हिल्सको तर्फबाट मेकानिकल इन्जिनियर मधुकर बलामीको कमाण्डमा ८जना जरी ३४ जना उद्दारकर्ताहरू सहभागी थिए। अभ्यासमा दुईवटा फरकफरक आपत्कालीन अवस्थाको परिकल्पना गरी माथिबाट तलतर्फ र माथिबाट दाँया वा बाँया सुरक्षित स्थान तर्फ क्याविनमा सवार यात्रुहरूलाई रोप रेस्क्यु प्रविधिको प्रयोग गरी उद्धार गर्ने प्रविधिहरूको प्रदर्शन गरिएको थियो ।"
"निजगढको ग्यारेजमा विष्फोटबाट मृत्यु हुनेको संख्या तीन पुग्यो, तीनजनाको उपचार हुँदै",सिमरा : बाराको निजगढ ७ स्थित गाडी मर्मत गर्ने कारखाना (ग्यारेज) मा सोमबार भएको शंकास्पद वस्तु विष्फोटको घटनामा ज्यान गुमाउनेको संख्या तीन पुगेको छ । विष्फोटमा परि गम्भीर घाइते भएका वीरगन्ज महानगरपालिका ९ का २० वर्षीय रितु रजतको मंगलबार उपचारका क्रममा मृत्यु भएको हो । रजतको बयोधा अस्पतालमा उपचार भइरहेको छ । उक्त घटनामा परि यसअघि ग्यारेज सञ्चालक ४५ वर्षीय रेशम मगर र भारत गुवाईका ३५ वर्षीय राकेश जयसवालको मृत्यु भएको थियो । घटनामा अन्य तीनजना घाइते छन् । घाइतेमध्ये भारत रामगढवाका २० वर्षीय अरविन साहको अवस्था गम्भीर छ । साहको बयोधा अस्पतालमा उपचार भइरहेको छ । यसैगरी घटनामा वीरगन्ज ९ का फिरोद देवान र निजगढ ५ का सूर्यबहादुर थापा सामान्य घाइते छन् । निजगढ ७ स्थित रोहित वर्कशपमा विष्फोट भएको उक्त शंकास्पद वस्तुबारे प्रहरीले अनुसन्धान गरिरहेको छ । प्रहरीले के विष्फोट भएको हो भन्ने खुलाएको छैन । यसअघि सिलिण्डर पड्किएको भनेर सूचना प्रवाह गरेको प्रहरीले आफ्नो सूचना सच्याउँदै शंकास्पद वस्तु विष्फोट भएको जनाएको छ । विष्फोट भएको स्थलमा फलामको टुक्रा भेटिएका छन् । उक्त टुक्रालाई प्रहरीले ल्याब परिक्षणका लागि पठाउने तयारी गरिरहेको छ । बाराका प्रहरी उपरीक्षक सुरेश काफ्लेले विष्फोट भएको उक्त वस्तु अहिले शंकास्पद रहेको र ल्याब परिक्षणपछि मात्रै भन्न सकिने बताए । प्रहरीले उक्त घटनाको अनुसन्धानका लागि दुईजनालाई नियन्त्रणमा लिएको छ । घटनाको अनुसन्धानका लागि भारत मोतिहारीका रमेश जैसवाल र निजगढ ९ का २९ वर्षीय टिकाराम पाख्रीनलाई नियन्त्रणमा लिएको बाराका प्रहरी प्रवक्ता दधिराम न्यौपानेले जानकारी दिए । न्यौपानेका अनुसार पाख्रीनले उक्त वस्तु कवाडीको कारोबार गर्ने जयसवाललाई बेचेका थिए । जयसवालले उक्त वस्तु काट्नका लागि भन्दै ग्यारेजमा लगेका थिए । फलाम जस्तो देखिने उक्त वस्तुभित्र तामा रहेको भन्दै ग्यारेजका संचालकलाई एक सय रुपैया दिएर लेथ मेसिनबाट काट्न लगाएको प्रहरी उपरीक्षक काफ्ले बताएका छन् । पहिला ५० रुपैया दिएको रहेछ । ग्यारेज संचालकले काट्न नमानेपछि एक सय रुपैया दिएर काट्न लगाएको पाइयो प्रहरी उपरीक्षक काफ्ले भने लेथ मेसिनबाट काट्ने क्रममा अचानक विष्फोट भएको देखियो । कवाडी सञ्चालकले घरमै राखेका थिए उक्त वस्तु निजगढ नगरपालिका ९ मा बसेर कवाडीको कारोबार गर्दै आएका जयसवालले उक्त वस्तु केही दिन घरमै राखेको समेत खुलेको छ । गुडाउन मिल्ने उक्त वस्तु कवाडी सञ्चालकका सन्तानले समेत खेलाउने गरेका थिए । प्रहरी उपरीक्षक काफ्लेका अनुसार केही दिन कवाडीको कारोबार गर्ने व्यक्तिको घरमा साना बालबालिकाले खेलाएको र पछि तामा झिक्नका लागि भन्दै जयसवालले ग्यारेजमा लगेका हुन् । घटनापछि फरार भएका उनलाई प्रहरीले खोजी गरी पक्राउ गरेको हो । प्रहरी उपरीक्षक काफ्लेले अज्ञानताको कारण उक्त घटना हुन पुगेको बताए । उक्त वस्तु घरमै राखेको र बच्चाले खेलाएको पनि बुझियो काफ्लेले भने केही दिन पछि ग्यारेजमा लगेर काट्न लगाइयो । ग्यारेज सञ्चालकले पनि उक्त वस्तु के हो भनेर अनुमान लगाउन सकेनन् । प्रहरी उपरीक्षक काफ्लेले उक्त वस्तु के हो र कसरी आइपुग्यो भन्नेमा अनुसन्धान जारी रहेको बताए ।
टेरामक्स प्रकरणको छानबिन अन्तिम चरणमा : प्रमुख आयुक्त,"काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमबहादुर राईले टेरामक्स प्रकरणको अध्ययन अनुसन्धान अन्तिम चरणमा पुगेको बताएका छन्। मंगलबार बसेको प्रतिनिधिसभाअन्तर्गतको सार्वजनिक लेखा समिति बैठकमा राईले टेरामक्स प्रकरणमा बयान लिने काम सकिएको र अध्ययन अनुसन्धान अन्तिम चरणमा पुगेको जानकारी दिएका हुन्। टेरामक्स प्रकरणमा तथ्य र प्रमाणलाई केलाउने काम भइरहेको उनको भनाइ छ। त्यस्तै उनले वाइडबडी खरिद प्रकरणको छानबिन अन्तिम चरणमा पुगेको जानकारी दिए। अन्तर्राष्ट्रिय स्तरबाट सूचना ल्याउन कठिन भइरहेको र दुईपक्षीय सम्झौता नभइ सूचना दिन नसक्ने जवाफ आएकाले सरकारले यसमा ध्यान दिनुपर्ने उनले बताए। राईले सेक्युरिटी प्रेसको टेप प्रकरणको पनि अनुसन्धान भइरहेको भन्दै पोख्त प्रमाण र आधार नभएसम्म कसैलाई दोषी ठहर गर्न नहुने जिकिर गरे। अख्तियारका प्रमुख आयुक्त राईले अहिले सबैभन्दा बढी भ्रष्टाचार आइटी क्षेत्रमा देखिएकाले सुधारका लागि सरकारलाई १० बुँदे सुझाव दिएको जानकारी दिए। सार्वजनिक जग्गाको हिनामिना गर्ने प्रवृति बढ्दो रहेको देखिएको भन्दै अख्तियारमा प्राप्त उजुरीलाई हेर्दा यसको रफ्तार बढ्दै गएको पाइएको उनले बताए। राईले चमेलिया, रामग्राम जग्गा लिज प्रकरणलगायतका विषयमा अध्ययन भइरहेको बताए। उनले गत वर्ष २८ हजार उजुरी परेकोमा ६५ प्रतिशत फर्छ्यौट भएको र अहिले पनि त्यही हाराहारीमा पुग्नेगरी उजुरी आइरहेको जानकारी दिए।"
ऋण प्रवाहमा अनियमितता गरेको आरोपमा दुई ब्यांकर पक्राउ,काठमाडौं : गलत ढंगले ऋण प्रवाह गरेको आरोपमा दुई ब्यांकरलाई प्रहरीले पक्राउ गरेको छ। प्रहरीको केन्द्रीय अनुसन्धान ब्युरो (सीआईबी)ले प्रभु बैंकका डेपुटी सीईओ मनोज न्यौपानेलाई पक्राउ गरेको हो। ब्यूरोले सेन्चुरी कमर्सियल बैंकका पूर्व सीईओ तुलसी गौतमलाई समेत पक्राउ गरेको छ। उनीहरूले सेन्चुरी कमर्सियल बैंकमा रहँदा गलत ढंगले ऋण प्रवाह गरेको आरोपमा सीआईबीले पक्राउ गरेको हो। सेन्चुरी कमर्सियल बैंक हाल प्रभु बैंकमा गाभिएको छ। न्यौपानेले सेन्चुरी बैंकमा रहँदा ऋण प्रवाहमा अनियमितता गरेको उजुरी परेपछि पक्राउ गरेको सीआईबीले जनाएको छ।
झापामा सवारी दुर्घटनामा परी चालु आवमा ४९ जनाको मृत्यु,"झापा : झापामा सवारी दुर्घटनामा परी पछिल्लो सात महिनामा ४९ जनाको मृत्यु भएको छ । चालु आवको माघसम्म भएका दुई ८३ वटा सवारी दुर्घटनामा परी ४६ जना र फागुन १४ गतेसम्म थप तीन गरी ४९ जनाको मृत्यु भएको जिल्ला ट्राफिक प्रहरी कार्यालय झापाका प्रमुख प्रहरी निरीक्षक नवराज न्यौपानेले जानकारी दिए। ती दुर्घटनामा परी ४२ जना पुरुष, छ महिला र एक बालिकाको मृत्यु भएको छ । साउनमा पाँच, भदौमा सात, असोजमा तीन, कात्तिकमा १३, मङ्सिरमा चार, पुसमा १० र माघमा चार जनाको मृत्यु भएको ट्राफिक कार्यालयले जनाएको छ । ती दुर्घटनामा चार सय १४ वटा सवारी संलग्न छन् । जसमध्ये अधिकांश मोटरसाइकल दुई सय ६० वटा छन् । ती दुर्घटनामा परी ८२ जना शक्त घाइते भएका थिए भने तीन सय ५० जना सामान्य घाइते भए । सोही अवधिमा कार्यालयले ट्राफिक नियम उल्लङ्घन गर्ने २९ हजार आठ सय ७१ सवारी साधनबाट रू दई करोड चार लाख ५५ हजार छ सय ५१ राजस्व सङ्कलन गरेको छ । कार्यालयले नियम उल्लङ्घन गर्ने ट्रक पाँच हजार नौ सय २६, ट्रिपर छ सय ६६, बस एक हजार पाँच सय ४०, कारजीप नौ हजार सात सय २७, ट्रयाक्टर एक हजार तीन सय एक, मोटरसाइकल आठ हजार पाँच सय २२, टेम्पोअटोसिटी सफारी दुई हजार एक ५० र अन्य ३९ वटालाई कारबाही गरी उक्त राजस्व असूल गरेको हो । सोही अवधिमा कार्यालयले ट्राफिक सचेतना अभिवृद्धिका लागि दुई हजार एक सय ५८ पटक विविध कार्यक्रम गरी ८१ हजार नौ सय ४४ जनालाई सचेत गराएको जनाइएको छ । रासस"
अन्तिम श्रद्धाञ्जलीका लागि प्रज्ञा प्रतिष्ठानमा राखियो भजन शिरोमणिको पार्थिव शरीर,"काठमाडौं : वरिष्ठ गायक तथा संगीतकार भक्तराज आचार्यको पार्थिव शरीर अन्तिम श्रद्धाञ्जलीका लागि सानो गौचरणस्थित संगीत तथा नाट्य प्रज्ञा प्रतिष्ठानको परिसरमा राखिएको छ। आचार्यलाई अन्तिम श्रद्धाञ्जली दिन कलाकार,राजनीतिकर्मी,सर्वसाधारण तथा शुभचिन्तकलगायतको भीड लागेको छ। आचार्य नेपाली संगीत जगतमा भजन शिरोमणिको उपनामले परिचित छन्। आचार्यको सोमबार अपरान्ह ललितपुरको मेडिसिटी अस्पतालमा ८१ वर्षको उमेरमा निधन भएको हो। उनी विगत लामो समयदेखि बिरामी परेका थिए। आजै दिउँसो पशुपति आर्यघाटमा उनको अन्तिम दाहासंस्कार गरिने कार्यक्रम रहेको छ। उनले करिब ४०० गीतमा स्वर तथा संगीत दिएका छन्। उनको ८१ वर्षको उमेरमा सोमबार साँझ निधन भएको हो। आचार्य गायक सत्याराज र स्वरुपराज आचार्यका बुवा हुन्।"
गीतसंगीतको क्षेत्रमा आचार्यको योगदान महत्वपूर्ण : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले वरिष्ठ गायक तथा संगीतकार भक्तराज आचार्यले दिएको योगदानले गीतसंगीतको क्षेत्रमा उत्प्रेरणा र दिशानिर्देशन गरिरहने बताएका छन्। मंगलबार नेपाल संगीत तथा नाट्य प्रज्ञाप्रतिष्ठान पुगी आचार्यको पार्थिव शरीरमा श्रद्धाञ्जली अर्पण गर्दै प्रधानमन्त्री दाहालले आचार्यको योगदान मुलुकका लागि महत्वपूर्ण रहेको स्मरण गरेका हुन् । प्रधानमन्त्रीले आचार्यको पार्थिव शरीरमा राष्ट्रिय झण्डा ओढाएर सम्मान गरेका थिए। प्रतिष्ठानमा बिहान ११ बजेदेखि आचार्यप्रति श्रद्धाञ्जलि अर्पण चलिरहेको छ । उनको आजै पशुपति आर्यघाटमा दाहसंस्कार गरिनेछ । भजन शिरोमणि उपाधि पाएका आचार्यको सोमबार ८१ वर्षको उमेरमा निधन भएको हो। आचार्यले मुटु जलिरहेछ,जहाँ छन् बुद्धका आँखा,हजार सपनाहरूको,लगायत करिब चार सय गीतमा आवाज तथा सङ्गीत दिएका छन् । गायक आचार्यका दुई छोरा सत्यराज र स्वरूपराज पनि गीतसङ्गीत क्षेत्रमै छन्।"
राजकीय सम्मानका साथ भजन शिरोमणिको अन्त्येष्टि,"काठमाडौं : वरिष्ठ गायक तथा संगीतकार भक्तराज आचार्यको राजकीय सम्मानका साथ अन्तिम संस्कार गरिएको छ। पशुपतिस्थित आर्यघाटमा मंगलबार अपरान्ह आचार्यका छोराद्वय सत्यराज र स्वरूपराज आचार्यले उनको पार्थिव शरीरमा दागबत्ती दिएका थिए। आचार्यको सम्मानमा नेपाली सेनाको एक टुकुडीले सलामी अर्पण गरेको थियो। भजन शिरोमणिको उपाधि पाएका आचार्यलाई अन्तिम श्रद्धाञ्जली अपर्ण गर्न गायक,संगीतकार तथा शुभचिन्तकहरू आर्यघाट पुगेका थिए। अन्तिम दाहासंस्कार अघि आचार्यको पार्थिव शरीरमा प्रधानन्त्री पुष्पकमल दाहाल 'प्रचण्ड' ले राष्ट्रिय झण्डा ओढाएर अन्तिम बिदाइ गरेका थिए। आचार्यलाई श्रद्धाञ्जली दिन गृहमन्त्री नारायणकाजी श्रेष्ठ,पर्यटनमन्त्री सुदन किराती,पूर्वप्रधानमन्त्री एवं नेकपा एमाले अध्यक्ष केपी शर्मा ओली,विभिन्न दलका नेता,शुभचिन्तक,गीतसङ्गीत क्षेत्रका व्यक्तित्व तथा कलाकार,सर्वसाधारण नक्सालस्थित नेपाल संगीत तथा नाट्य प्रज्ञा प्रतिष्ठान पुगेका थिए। अन्तिम श्रद्धाञ्जलीका लागि आचार्यको पार्थिव शरीर बिहान ११ बजेदेखि प्रज्ञा प्रतिष्ठानमा राखिएको थियो। त्यहाँ संगीतकर्मीहरूले आचार्यका कालजयी गीतहरू 'जहाँ छन् बुद्धका आँखा,'हजार सपनाहरूको माया' गाएर अन्तिम श्रद्धाञ्जली दिएका थिए। आचार्यको सोमबार ८१ वर्षको उमेरमा ललितपुरको मेडिसिटी अस्पतालमा निधन भएको हो । आचार्यले मुटु जलिरहेछ,जहाँ छन् बुद्धका आँखा,हजार सपनाहरूको,लगायत करिब चार सय गीतमा आवाज तथा संगीत दिएका छन् ।"
माझी समुदायले मनाए लदी पर्व,"धनकुटा : सीमान्तकृत माझी समुदायले सामूहिक रुपमा कोशी पूजा गरेर लदी पर्व मनाएका छन्। माझी समुदायले हरेक वर्ष फागुनको तेस्रो मंगलबार विशेष पर्वका रुपमा लदी पर्व मनाउने चलन छ। धनकुटाका तमोरगढको बस्तीमा रहेका माझी समुदायले पनि लदी पर्व धुमधामका साथ मनाएका छन्। तमोर गढको बस्ती भैसेटार, फलामेटार, सदमटार र कुसेटार क्षेत्रमा बसोवास गर्ने माझी समुदायको सयभन्दा बढी घरपरिवारले सामूहिक रुपमा तमोर नदीमा पूजाआजा गरि लदी पर्व मनाए। नदीमा माछा मार्दा र डुंगा तार्दा मानवीय क्षति नहोस् भन्ने कामनासहित बर्सेनि माझी समुदायले लदी पर्वको दिन कोशीमा विशेष पूजाआजा गर्दै आएको माझी समुदायका ज्येष्ठ नागरिक चौविसे गाउँपालिका४ फलामेटारका लालबहादुर माझीले बताए। माझी समुदायले आजको दिन खोलाको संगममा सामूहिक विशेष पूजाआजा गर्दै खोलालाई बोका, कुखुरा र परेवाको बली दिने गर्छन्। तमोर गढको बस्तीमा समुदायको बाक्लो बसोबास रहेको छ। पछिल्लो समय लोप हुँदै गएको अवस्थामा माझी समुदायका युवाहरूको सक्रियतामा लदी पर्व धुमधामका साथ मनाइएको वडा सदस्य समेत रहेका चौविसे गाउँपालिका४ भैसेटारका राजन माझीले बताए। सडक विस्तार गर्ने क्रममा नदीनालामा पुल निर्माण भएसँगै माझी समुदायको मुख्य पेशा माछा मार्ने, डुंगा (नाउ) मा मानिसहरूलाई नदी तार्ने काम बन्द भएपछि लदी पर्व मनाउने चलन पनि बन्द भएको थियो। तर लदि पर्वलाई संरक्षण गर्नुपर्छ भन्ने उद्देश्यले गत वर्षदेखि मनाउन सुरु गरिएको हो। लदी पूजाले माझी समुदायबीच भेटघाट गर्ने अवसर जुरेको साँगुरीगढी गाउँपालिका३ कुसेटारका स्थानीय देवीमाया भुजेलले बताइन्। लदी पूजामा आएका माझी समुदायले मौलिक पोशाक गुनिउ चोली र फेटा स्टकोटमा सजिएका थिए। चामलको पिठोबाट बन्ने गोलमाडी परिकार खाने चलन रहेको चौविसे गाउँपालिका५ सदामटारकी स्थानीय फूलमाया माझी बताउँछिन्। तमोर नदीको किनारमा ढुंगाको देवता, सिमली र बाँसको थान बनाएर नाउ, माछा मार्ने जाल, माछा हाल्ने फुरुंगोलाई पूजा गर्ने चलन छ। माझी समुदायले मुख्य पर्वका रुपमा मनाउने यस पूजाको संरक्षण आवश्यकता भएको उनीहरूको भनाइ छ।"
बाराको ग्यारेजमा भएको विष्फोटमा थप एक जनाको मृत्यु,सिमराः बाराको निजगढ ७ स्थित गाडी मर्मत गर्ने कारखाना (ग्यारेज) मा सोमबार भएको शंकास्पद वस्तु विष्फोटको घटनामा मृत्यु हुनेको संख्या दुई पुगेको छ। विष्फोटमा परि गम्भीर घाईते भएका एक भारतीय नागरिकको बयोधा अस्पतालमा उपचारका क्रममा मृत्यु भएको हो। मृत्यु हुनेमा भारत गवाईका ३५ वर्षीय राकेश जयसवाल रहेका बारा प्रहरी प्रवक्ता दधिराम न्यौपानेले जानकारी दिएका छन्। विष्फोटमा परेका उनको खुट्टाको शल्यक्रिया समेत गरिएको थियो। जयसवालको मृत्यु भएसँगै उक्त घटनामा ज्यान गुमाउनेको संख्या दुई पुगेको छ। यसअघि रोहित वर्कशप ग्यारेज संचालक ४५ वर्षीय रेशम मगरको मृत्यु भएको थियो। लेथमा फलाम जस्तो देखिने वस्तु काट्ने क्रममा विष्फोट हुँदा मगरको शरीरमा गम्भीर चोट लागेको थियो। घटनामा अन्य चारजना घाइते भएका छन्। घाइतेमध्ये दुई जनाको अवस्था गम्भीर छ। गम्भीर घाइते हुनेमा वीरगन्ज ९ का २० वर्षीय रितु रजत र भारत रामघढवाका २० वर्षीय अरविन साह रहेका छन्। उनीहरुको बयोधा अस्पतामा उपचार भइरहेको छ। घटनामा वीरगन्ज ९ का फिरोद देवान र निजगढ ५ का सुर्यबहादुर थापा सामान्य घाइते भएका छन्। निजगढ ७ स्थित रोहित वर्कशपमा भएको उक्त घटनामा विष्फोट भएको वस्तुको पहिचान हुन सकेको छैन। यसअघि सिलिण्डर पड्किएको भनेर सूचना प्रवाह गरेको प्रहरीलेसमेत आफ्नो सूचना सच्याउँदै शंकास्पद वस्तु भनेको छ। घटनास्थलमा फलामको टुक्रा भेटिएका छन्। उक्त टुक्रालाई प्रहरीले ल्याब परीक्षणका लागि पठाउने तयारी गरिरहेको छ। बाराका प्रहरी उपरीक्षक सुरेश काफ्लेले विष्फोट भएको उक्त वस्तु अहिले शंकास्पद रहेको र ल्याब परीक्षणपछि मात्रै भन्न सकिने बताए। प्रहरीले उक्त घटनाको अनुसन्धानका लागि एक कवाडी संचालकसहित केही व्यक्तिलाई पक्राउ गरेको छ। कवाडी संचालकले उक्त वस्तु काट्नका लागि भन्दै ग्यारेजमा लगेका थिए। फलामजस्तो देखिने उक्त वस्तुभित्र तामा रहेको भन्दै कवाडी संचालकले एक सय रुपैयाँ दिएर ग्यारेजका संचालकलाई लेथ मेसिनबाट काट्न लगाएका थिए। उक्त विष्फोटक वस्तु कवाडी संचालकले कहाँबाट ल्याए भन्ने अनुसन्धान भइरहेको प्रहरी उपरीक्षक काफ्ले बताए। घटनालगत्तै फरार भएका कवाडी संचालकलाई प्रहरीले पक्राउ गरी नियन्त्रणमा राखेको छ।
विद्यार्थीहरू पढाइका अतिरिक्त आम्दानीमा पनि जोडिँदै,"म्याग्दी : प्राविधिक शिक्षालयमा अध्ययनरत विद्यार्थीहरू पढाइका अतिरिक्त आम्दानीसँग पनि जोडिएका छन्। मंगला गाउँपालिका२ स्थित मंगला माध्यमिक विद्यालय र मालिका गाउँपालिका७ बिममा सञ्चालित किसानी कृषि प्राविधिक शिक्षालयमा बाली विज्ञान विषय अध्ययनरत विद्यार्थीले तरकारी, फलफूल च्याउ उत्पादन गरी बिक्री गरेर आम्दानी गर्न थालेका हुन्। मंगला माविमा प्राविधिक धार कक्षा (९१२) मा बाली विज्ञान विषयमा पढाइ सुरु भएपछि विद्यार्थी कक्षा कोठाबाहेक खेतबारीमा समेत पुगेर च्याउ उत्पादन गरी बाबियाचौरमा बिक्री गर्दै आएका विद्यालयका प्रधानाध्यापक गमबहादुर खत्रीले जानकारी दिए। बजारमा विद्यार्थीले उत्पादन गरेको च्याउलाई विद्यार्थी च्याउ पनि भन्ने गरिएको छ। विद्यालयले प्रयोगात्मक अभ्यासका लागि जग्गा भाडामा लिएर च्याउ खेती सुरु गरेका हुन्। सो विद्यालयका प्रधानाध्यापक खत्रीका अनुसार विद्यार्थीले उत्पादन गरेको च्याउ बजारमा प्रतिकेजी एक सय २५ मा बिक्री वितरण हुँदै आएको छ। विद्यार्थीले उत्पादन गरेको च्याउ अहिले बाबियाचौर बजारमै खपत हुने गरेको छ, विद्यार्थीलाई आवश्यक कृषि औजारदेखि बीउबिजन सबै उपलब्ध गराउँछौं, विद्यार्थीले लगाएको च्याउको बजार खोज्न समेत सघाउँछौँ, प्रअ खत्रीले भने। विद्यालयमा आधुनिक कृषि प्रणाली र उत्पादनका बारेमा सिकेको ज्ञान परम्परागत खेती गर्दै आएका अभिभावकलाई समेत सिकाउने गरेको प्रअ खत्रीको भनाइ छ। गत माघदेखि च्याउ उत्पादनमा लागेका विद्यार्थीले फागुनको पहिलो सातादेखि बिक्री गर्न थालेका छन्। बाली विज्ञान अध्ययनरत ४४ जना विद्यार्थीले सामूहिक रुपमा च्याउ खेती गरेका छन्। विद्यार्थीको समय कक्षाकोठा र खेतबारीमा धेरै बित्ने गरेको छ। गाउँमै बाली विज्ञान पढ्न पाएकामा विद्यार्थी खुसी छन्। एक महिनामै उत्पादन गरी बजारमा लैजान सकिने र थोरै लगानीमा प्रशस्तै आम्दानी गर्न सकिने भएकाले च्याउ खेतीका लागि समुदायलाई समेत सन्देश प्रवाह गरेको विद्यार्थी दीपेश थापाले बताए। आइतबारसम्म बारीबाटै १७ केजीभन्दा बढी च्याउ बिक्री गरिएको उनको भनाइ छ। नेपाल सरकारको नमूना विद्यालय मंगला माविले भाडामा लिएको दुई रोपनी जग्गामा यहाँ अध्ययनरत विद्यार्थीले च्याउ, बैमौसमी तरकारी, टमाटर, प्याजको बीउलगायत उपज फलाउने गरेका छन्। विद्यालयमा २०७६ सालमा नेपाल सरकारबाट कृषि विज्ञान सञ्चालनको अनुमति पाई नियमित पढाइ भइरहेको छ।"
बागमती प्रदेशका १५ लाख ९४ हजार भेडाबाख्रालाई पीपीआर खोप लगाइने,"मकवानपुर : बागमती प्रदेश सरकारले प्रदेश भित्रका १५ लाख ९४ हजार भेडा बाख्रालाई पीपीआर खोप लगाउने भएको छ। यही फागुन १६ गतेदेखि २२ गतेसम्म सप्ताहव्यापी खोप अभियान सञ्चालन गरी भेडा बाख्रालाई पीपीआर रोगका विरुद्ध खोप लगाउन लागिएको कृषि तथा पशुपन्छी विकास मन्त्रालयका सचिव राजेन्द्र कोइरालाले जानकारी दिए। मन्त्रालयका अनुसार बागमती प्रदेशमा २६ लाख ७७ हजार २२५ बाख्रा र ५१ हजार ४२० भेडा गरी २७ लाख २८ हजार ६४५ भेडाबाख्रा छन्। जसमध्ये सप्ताहव्यापी कार्यक्रम अन्तर्गत १५ लाख ९४ हजार भेडाबाख्रालाई पीपीआर खोप लगाउन लागिएको हो। गत वर्ष मन्त्रालयले यही अभियान अन्तर्गत ९ लाख ७९ हजार १८७ भेडाबाख्रालाई पीपीआर खोप लगाउन सफल भएको थियो। पीपीआर भेडा बाख्रामा विषाणुबाट लाग्ने घातक संक्रामक रोग हो। यसलाई भेडा बाख्राको हैजा पनि भनिन्छ, सचिव कोइरालाले भने, हाम्रो देशमा पीपीआर रोगका कारण वर्षेनी ठूलो संख्यामा भेडा बाख्रा मरेर कृषकहरूले ठुलो आर्थिक क्षति व्यहोर्दै आएका छन्। यस्तो अवस्था आउन नदिनका लागि मन्त्रालयले खोप अभियान सञ्चालनमा ल्याइएको हो। मन्त्रालयले खोप अभियान सञ्चालन गर्नका लागि खोप केन्द्रबारे सम्बन्धित वडा कार्यालय तथा पशुसेवा कार्यालयमा जानकारी गराइसकिएको जनाएको छ। २० वटा भन्दा बढी भेडाबाख्रा पालेका कृषकको फार्ममा नै खोप लगाउने प्रबन्ध मिलाइएको छ।"
तिम्रो याद आइदिँदा आँसु त्यसै बगेछ,"काठमाडौं : मुटु जलिरहेछ, यो मन गलिरहेछ, तिम्रो याद आइदिँदा आँसु त्यसै बगेछ। भक्तराज आचार्यको संगीत र स्वर रहेको यो कालजयी गीतले भनेझैं असंख्य स्रोता सोमबार साँझ एकाएक उनकै यादमा आँसु बगाउन बाध्य भए। अक्सिजन लेभल अचानक घटेपछि अस्पताल पुर्याउँदा चिकित्सकले गायक आचार्यलाई मृत घोषणा गरेका थिए। भजन शिरोमणि उपाधिले चर्चित आचार्यको ८१ वर्षको उमेरमा सोमबार साँझ निधन भएको हो। दसैंलगत्तै घरमा लडेपछि आचार्यको टाउकोमा चोट लागेको थियो। त्यसपछि उहाँ थलिनुभएको हो, संगीतकार हरि लम्सालले भने, भन्न त डाक्टरले ३० वर्षअघि नै अब उहाँको समय धेरै छैन भन्नुभएको थियो। जिब्रोमा त्यसबेला देखिएको क्यान्सर शल्यक्रिया गरेपछिको झन्डै तीन दशकको अवधि हामीले सँगै बस्ने अवसर पायौं। तर, आज उहाँ सबैबाट सदाका लागि टाढा हुनुभएको छ। आचार्य ३० वर्षदेखि दूधको मात्र भरमा रहेको उनले बताए। उनका अनुसार पाकिस्तानी गजल गायक गुलाम अली नेपाल आएपछि भक्तराजले आफूलाई चिनाउने अवसर पाएका हुन्। ललितपुरको भैंसेपाटीस्थित संगीत नगरीमा दुई वर्षदेखि बस्दै आएका थिए, आचार्य। सोही नगरीमा ५ कलाकारले घर बनाइसकेका छन् भने १४ कलाकारको जग्गा छ। पाकिस्तानका चर्चित गजल गायक गुलाम अली नेपाल आउँदा उहाँको बेजोड प्रस्तुति रह्यो। नेपालबाट कसले प्रस्तुति दिनेभन्दा उक्त कार्यक्रममा सबै टाढाटाढा भए छन्। त्यतिबेला विभिन्न कारणले गुलाम अलीको छेउमै पर्न नदिएपछि भक्तराज आचार्य चुपचाप हुनुभएको रहेछ, संगीत नगरी निवासी संगीतकार लम्साल आचार्यले सुनाएको सन्दर्भ यसरी सुनाउँछन्, आयोजकमध्ये कसैले हाम्रो लाज बचाइदिनु पर्यो भक्तराजजी भनेपछि उहाँ स्टेजमा चढ्नुभए छ। गायनमा मन्त्रमुग्ध गुलाम अली गीत सकिएपछि उठेर ताली बजाए छन् र भक्तराजलाई अंकमाल गरे छन्। त्यसपछि अलीले म तपाईंसँग फोटो खिच्छु भने छन्। अघिसम्म छेउ पर्न नदिनेलगायत सबै अचम्भित भएका थिए रे ! जति चोट दिन्छौ, मुटु जलिरहेछ, हजार सपनाको माया, जीवन भनूँ त भूल, माया मेरी जस्ता कालजयी दर्जनौं गीत आचार्यले गाएका छन्। भजन शिरोमणि भक्तराजको सर्वाधिक लोकप्रिय भजन हो एकदिन मैले प्रभुसँग सोधेँ। उनका तन, मन वचनले, कति लिन्छांै भगवान् परीक्षा, दुर्गे देऊ भक्ति मलाई आदि दर्जनौं भजन पनि कालजयी छन्। जिब्रोमा क्यान्सर भएको थाहा पाउँदा आचार्य रेडियो नेपालमा जागिरे थिए। यसरी स्वरमा समस्या देखिएपछि उनको गायन यात्रा टुंगिएको थियो। दसैंलगत्तै घरमा लडेपछि आचार्यको टाउकोमा चोट लागेको थियो। त्यसपछि उहाँ थलिनुभएको हो। उपाधि र सम्मानले मात्र भक्तराजका सिर्जनाहरूको सम्मान हुँदैन, उनको प्रतिभाको अझै उच्च मूल्यांकन सरकारबाट हुनुपर्छ। आफ्नो आवाजमा अब गीत रेकर्ड गर्न नसक्ने अवस्था भएपछि भक्तराजले दुई सन्तान सत्य र स्वरूप आचार्यलाई हस्तान्तरण गरी गायन यात्राको थालनी गरिदिएका थिए। सन्तानद्वयले यसबीच आफूलाई सुगम संगीतका हस्तीका रूपमा उभ्याइसकेका छन्। उनले गाएको गीत जीवन भनूँ त घात छ, मृत्यु भनूँ त सास छ। दोधारमा बाँचूँ कति हरगीतमा चित्कार छ जस्तै भयो भक्तराजको जिन्दगी पनि। उनलाई जीवनले पछिल्ला ३० वर्ष घात गर्यो अनि त्यसपछिको जीवन दोधारमै बित्यो मौन चित्कारमा। भक्तराजले गाएको सबै बेहोसी नशा पिएर बोलको गीत लेख्ने रवि प्राञ्जल पहिलोपटक उनै गायकलाई भेट्न निवास पुग्दा उनलाई लागेको थियो, वाह ! क्या जुहारी खुलेको स्वर ! मूलाधारदेखि प्रवाहित स्वरको चमत्कार सुन्दा लाग्यो, घरभित्र षडज साधना चलिरहेछ। उनका अनुसार नाभीदेखि प्रवाहित वजनदार र सुरिलो स्वरका धनी भक्तराजको लोकप्रियतादेखि आत्तिएको एउटा गिरोह रेडियो नेपालमा सधैं निरुत्साहित तुल्याउने दुष्प्रयासमा लागिरहेको हुन्थ्यो। उपाधि र सम्मानले मात्र भक्तराजका सिर्जनाहरूको सम्मान हुँदैन, उनको प्रतिभाको अझै उच्च मूल्यांकन सरकारबाट हुनुपर्छ, उनले भने, जीवनपर्यन्त संगीतमै समर्पित स्रष्टा हुन् उनी। उनलाई जीवन्त बनाइराख्ने अवस्था पनि सरकारले बनाउनुपर्छ।"
झापामा ६६ हजार नगदसहित जुवा खेलिरहेका १२ जना पक्राउ,"झापा : झापाको शिवसताक्षीमा जुवा खेलिरहेका १२ जनालाई प्रहरीले नगदसहित पक्राउ गरेको छ। जिल्ला प्रहरी कार्यालय झापा र इलाका प्रहरी कार्यालय झिलझिलेबाट खटिएको संयुक्त टोलीले विशेष सूचनाको आधारमा सोमबार मध्यराती करिब १२ बजेको समयमा शिवसताक्षी नगरपालिका ११ स्थित नहर चौकका ४७ वर्षीय चेतन दुलालको घरमा छापा मारेको थियो। दुलालको घरमा कौडा खेलिरहेका घरधनी दुलालसहित शिवसताक्षी ९ का ४७ वर्षीय पूर्णकुमार लिम्बु, सोही ठाउँका २६ वर्षीय मोहन दुलाल, ४५ वर्षीय लोकनाथ दुलाल, शिवसताक्षी १० का ३६ वर्षीय रबिन राई पक्राउ परेका जिल्ला प्रहरी कार्यालय झापाका प्रहरी निरीक्षक ढुण्डिराज गिरीले जानकारी दिए। प्रहरीले घटनास्थलबाट नगद ६६ हजार ६५ रुपैयाँ, १६ थान कौडा, कौडा खेलाउँदा प्रयोग भएको म्याट, काठको फ्रेम र ११ थान मोबाइल बरामद गरेको प्रहरी निरीक्षक गिरीले बताए।"
विनाश नहोस् भन्दै माझी समुदायले गरे नदि पूजा,"सीमान्तकृत वर्गको सुचिमा पर्ने माझी जातिको महान पर्व नदि 'लदि' पूजा रामेछापका माझी समुदायले धुमधामसँग मनाएका छन्। नदिलाई माझी भाषामा नदि भन्ने गरिन्छ। सदियौँदेखि नदि किनारामा बस्दै आएका माझी समुदायले कोशीलाई नै आफ्नो जीविकोपार्जनको माध्यम बनाउँदै आएका छन्। माझी समुदायले वर्षेनी फागुन महिनामा नदि पूजा गर्ने गर्दछन्। भगवान रामले माझीसंग मीत लगाएको किम्वदन्ती रहेको र भगवान रामकै पालादेखि नदि पूजा गर्ने गरेको माझी अगुवा शंकर माझी बताउँछन्। प्राचीन सभ्यता र संस्कृतिसँग माझी समुदायको नाता कोशीसँग नै जोडिएर आएको उनको भनाइ छ। कोशी र माझीको अन्योन्याश्रित सम्बन्ध रहेको र माझी समुदायको संस्कृति परम्परा र इतिहास जोगाउन पनि युवा पुस्ता लागिपरेको माझी युवाहरु बताउँछन्। आफ्नो संस्कार संस्कृति पछिल्लो पुस्ताले पनि कायम राखुन् भन्दै युवाहरू संस्कृति संरक्षणमा जुटेको कलाकार एवं माझी अगुवा बाबुराम माझीले बताए। पछिल्लो पुस्ताले पनि आफ्नो संस्कार, संस्कृति र इतिहास कहिले पनि नभुलुन् भनेर सम्पूर्ण माझी समुदाय एक भएर नदि पूजा गर्ने गरेको बाबुराम बताउँछन्। आफूहरू कोशी किनारमा बस्ने र कोशीलाई नै आफ्नो कर्म थलो बनाएको हुनाले कुनै पनि दैबिक प्रकोप नहोस् भनेर माझी समुदायका पुर्खाले नदि पूजा गर्दै आएका थिए। कोशी किनारामा बस्दा देवी देवता नाग नागिनीले पनि केही नगरून् भनेर नदिलाई खुशी राख्न पनि पूजा गरिएको माझीका पुजारी किर्ते माझीले जानकारी दिए। आफूहरू सधैं कोशीमा काम गर्ने कोशी वारपार गर्ने र दैनिकी नै कोशीमा बिताउने हुनाले कोशीले केही क्षति नपुर्याओस् भनेर नदि पूजा गरिएको पुजारी किर्तेको भनाइ छ। किर्ते नदि र आफूहरुको मामा भान्जाको सम्बन्ध रहेको जनविश्वास भएको बताउँछन्। सदियौँदेखि नदि किनारमा बस्दै आएका माझी समुदायको अन्य समुदायको भन्दा छुट्टै संस्कार र संस्कृति रहेको छ। अन्य समयमा जति मनमुटाव भएपनि नदि पूजामा भने सबै एकैसाथ भेला भएर गर्ने गरेको माझी बुद्धिजीवी बालकृष्ण माझी बताउँछन्। सुनकोसी नदि दिदी र तामाकोसी नदि बहिनी भएको किम्वदन्ती रहेको उनको भनाइ छ। सुनकोसी नदिले सुँगुरको भोग खाने र तामाकोसी नदिले पाठीको भोग खाने प्रचलन अनुसार सुनकोसी नदि किनारका माझी समुदायले सुँगुरको र तामाकोसी नदि किनारका माझी समुदायले पाठीको भोग दिएर नदि पूजा गर्ने गरेको बालकृष्ण बताउँछन्। सुनकोसी र तामाकोसी नदि किनारमा उल्लेख्य मात्रामा माझी समुदायको बसोबास रहेको छ। कोशी किनारमा बस्ने माछा मार्ने र डुङ्गा चलाउने माझी समुदायको पुर्खेउली पेशा नै रहिआएको छ।"
८४ वर्षमा चिलगाडी चढ्ने सपना पूरा भयो,"२०४२ सालमा सुनथराली विमानस्थल निर्माणको थालनी हुँदा ४६ वर्षको थिएँ। त्यतिबेला कालीकोटमा हवाई सेवाका नाममा खाद्यान्न बोक्ने हेलिकप्टर मात्र चलथ्यो। त्यसमा सुर्खेतनेपालगञ्ज जान ठूलो पावर चाहिन्थ्यो। गाउँका जो कोहीले हेलिकप्टर चढ्न पाउँदैनन् थिए। जिल्ला सदरमुकामबाट हेलिकप्टरमा सुर्खेत जान आफ्नो मान्छे नेता वा सीडीओसँग चिनजानको हुनुपथ्र्यो। सर्वसाधारणले त आकाशमा उडेको मात्र देख्न पाउँथे। नजिकबाट हेलिकप्टर देख्ने पनि सदरमुकाम आएका केही निश्चित मान्छेहरू मात्र थिए। उनीहरूकै कुरा सुनेर हामी रोमाञ्चित हुन्थ्यौं। २०४२ सालमा कोटबाडामा चिलगाडी आउने हल्ला गाउँमा फैलियो। जतिबेला विमानस्थल निर्माणका लागि शिलान्यास भएको मात्र थियो, त्यसपछि केही वर्ष भन्दाभन्दा कामै भएन। बहुदलपछि २०४८ सालमा कालीकोटबाट तिलागुफा धनाडाका तिलक न्यौपाने सांसद भए। उनले नै पहिलोपटक सरकारी बजेट छुट्ट्याउन पहल गरेर विमानस्थल निर्माणको काम अगाडि बढ्यो। विमानस्थल बन्ला र आफ्नै गाउँबाट जहाज चढौंला भनेर मैले पनि आफू ४६ वर्षको हुँदा नै सपना देखेको थिएँ। तर, मेरो सपना अधुरै रह्यो। मनबहादुर विष्ट २०७३ सालमा पहिलोपटक सुनथरालीमा जहाज आयो। अब त जहाज चढ्ने सपना पूरा होला भन्ने थियो। तर, भएन। बल्लबल्ल २०७९ पुसमा विमानस्थल निर्माणको काम सम्पन्न भयो। त्यसपछि उद्घाटन हुन फेरि एक वर्ष लाग्यो। अर्थात निर्माण थालिएको ३८ वर्षपछि विमानस्थल सञ्चालनमा आएको हो। तत्कालीन संस्कृति, पर्यटन तथा नागरिक उड्डयनमन्त्री जीवनबहादुर शाहीको पहलमा सुनथरालीमा २०७३ साल माघ २९ गते पहिलो पटक परीक्षण उडान भएको थियो। विमानस्थल कालोपत्रे भइसकेपछि सोमबार तारा एयरको विमानले दोस्रोपटक परीक्षण उडान गरेको हो। सोमबार कोटबाडामा विमानस्थल उद्घाटन कार्यक्रममा आएको थिएँ। कालीकोटका प्रदेशसभा सांसद हिक्मतबहादुर विष्ट सुर्खेतबाट जहाजमा सुनथराली आएका थिए। उनी गाउँमै केही दिन बस्ने भनेपछि सांसद विष्टको बोर्डिङ पासमा मेरो नाम लेखेर पहिलोपटक सुनथरालीबाट सुर्खेत जहाजमा आउने अवसर पाएँ। मैले ४६ वर्षको उमेरमा देखेको सपना ८४ वर्षको उमेरमा आएर बल्ल पूरा भयो। मेरो त यो उमेरमा जहाज चढ्ने सपना पूरा भयो। सुनथरालीबाट चिलगाडी चढ्ने सपना देखेका मजस्ता कैयौं अहिले जीवित छैनन्। तीमध्ये कतिपय मेरा साथीहरू पनि थिए। ती अहिले बाँचेको भए मैलेजस्तै जहाज चढ्न पाउँथे कि ? भन्ने लाग्छ। उद्घाटनका क्रममा सुनथराली विमानस्थलमा सातामा नियमित एक उडान हुने भनेकाले मजस्ता धेरै कालीकोटवासीले आफ्नो रहर पूरा गर्न पाउने छन्। (मनबहादुर विष्ट, नरहरीनाथ गाउँपालिका८ कालीकोटका ज्येष्ठ नागरिक हुन्।)"
तत्कालीन प्रधानाध्यापकसहित चारजनाविरुद्ध भ्रष्टाचार मुद्दा,"काठमाडौं : राष्ट्रिय माध्यमिक विद्यालय लौकही, सुनसरीका तत्कालीन प्रधानाध्यापक धनीलाल यादवसहित चारजनाविरुद्ध भ्रष्टाचार मुद्दा दायर भएको छ। अख्तियार दुरूपयोग अनुसन्धान आयोगले राष्ट्रिय माध्यमिक विद्यालय लौकहीका तत्कालीन प्रधानाध्यापक धनीलाल यादव,भोली यादव,विरेन्द्र प्रसाद यादव र शिक्षक बालेश्वर यादवविरुद्ध आज विशेष अदालत काठमाडौंमा भ्रष्टाचार मुद्दा दायर गरेको हो। आयोगका प्रवक्ता नरहरि घिमिरेले विद्यालयका तत्कालीन प्रधानाध्यापकहरू धनीलाल यादव हाल अवकास (प्राप्त),भोली यादव हाल (अवकास), विरेन्द्र प्रसाद यादव र शिक्षक बालेश्वर यादवले विद्यालयमा गयल भएको अवधीको फर्जी हाजिर गरी गराइ भ्रष्टाचार गरेको ठहर हुन आएकाले उनीहरूविरुद्ध मुद्दा दायर गरेको जानकारी दिए। शिक्षक बालेश्वरविरुद्ध नेपाल सरकारद्वारा प्राविधिक शिक्षा तथा व्यवसायिक तालिम परिषदमार्फत् प्रदान गरिने चिकित्सक शिक्षा अध्ययन छात्रवृत्तिअन्तरगत हेल्थ असिष्टेन्स विषयको खुल्ला कोटाअन्तरगत न्युरो मेडिकल कलेज विराटनगर मोरङमा शैक्षिक वर्ष २०७५०७६ देखि ३ वर्षे अध्ययन अवधिमा विद्यालयमा अनुपस्थित भएको अवधिको तलब भत्ता सुविधा लिएको उजुरी परेको थियो। सोही उजुरीका आधारमा अनुसन्धान हुँदा शिक्षक यादवले आफू न्यूरो हेल्थ कलेज विराटनगरमा अध्ययनरत रहँदाको ९१ दिनको फर्जी हाजिर जनाइ तथा ४७ दिन गयल समेत भइ तोकिएको सरकारी कामकाज नगरी विद्यालयलाई हानी पु्र्याइ १ लाख ३० हजार ८ सय रुपैयाँ तलब भत्ताको रुपमा गैरकानुनी लाभ लिएको हुँदा उनीमाथि हदैसम्मको कैद तथा बिगो बमोजिम जरिवानाको सजाय मागदावी गरेको अख्तियारले जनाएको छ। प्रधानाध्यापक धनीलालले पदको जिम्मेवारीमा रहँदा न्युरो हेल्थ कलेज विराटनगरमा अध्ययनरत रहेको अवधिमध्ये २०७५ साल आश्विनदेखि २०७६ साल फागुनसम्मको विद्यालय तथा गाउँपालिकाको कार्यालयसमेतको फर्जी हाजिरी ३५ दिन र गाउँपालिकाको कार्यालयमा काज कार्यरत रहँदा हाजिर खाली भइ गयल रहेको अवधि ३७ दिनको ६४ हजार ९०० रुपैयाँ भुक्तानी दिएको अनुसन्धानबाट खुलेको छ। यसैगरी प्रधानाध्यापक भोलीले आफू जिम्मेवारीमा रहँदा न्युरो हेल्थ कलेज विराटनगरमा अध्ययनरत रहेको अवधिमा ३४ दिन फर्जी हाजिरी गराइ ३३ हजार ६१८ रुपैयाँ तलब भत्ता लिएको खुलेको छ। अर्का प्रधानाध्यापक विरेन्द्रले पनि हेल्थ कलेज विराटनगरमा अध्ययनरत रहेको अवधिमा २२ दिनको फर्जी हाजिरी गराएको र गयल भएको १० दिनको गरी ३२ हजार ३२४ रुपैयाँ गैरकानुनी लाभ दिलाइ भुक्तानी दिएको पुष्टि हुन आएको अख्तियारले जनाएको छ।"
अबको विश्वयुद्ध पानीको अभावले हुनेछ,"बागलुङ : पूर्वप्रधानन्यायाधीश कल्याण श्रेष्ठले अबको विश्वयुद्ध पानीको अभावको कारणले हुने बताएका छन्। बागलुङको सर्वसिद्धि पञ्चकोटमा आयोजित अनन्तश्री ब्रह्माण्डीय महायज्ञको सातौं दिन सोमबार आयोजित राष्ट्रिय सुरक्षा प्रणाली र न्यायिक पद्धतिको कार्यान्वयन सम्मेलनमा बोल्दै पूर्वप्रधानन्यायाधीश श्रेष्ठले वायु प्रदूषणको कारण पानीको अभाव हुँदै गएकाले अबको विश्वयुद्ध पानीको अभावको कारणले हुने बताए। उनले अहिले विश्व जलवायुको ठूलो संकटमा रहेको र जलवायु बिग्रिँदो अवस्थामा रहेको बताए। जलवायु परिवर्तनको कारण अहिले हिमालहरू कालो भइरहेको श्रेष्ठले बताए। हिमालमा हिउँ नरहने हो भने हिमाल नरहने र पहाड मात्र रहने पूर्वप्रधानन्यायाधीश श्रेष्ठको भनाइ छ। हिमालमा हिउँ रहेन भने हिमाल हिमाल रहँदैन पहाड मात्र रहन्छ उनले भने, हिमाली जडिबुटी र हिमालमा रहन जलचल र छलचल घटेर जान्छ। जनप्रणाली हुन्थ्यो त्यो हुँदैन। यसको परिणाम जलको आपूर्ति घटेर जान्छ। मानवका लागि नभइ नहुने पानी हो। त्यसैले अबको विश्वयुद्ध सायद पानी अभावका कारणले हुन्छ। पूर्वप्रधानन्यायाधीश श्रेष्ठले एक दशक अगाडि बैंककमा भएको न्याय सम्बन्धी कार्यक्रममा अन्य देशको कारणले वायुप्रदुषण बढिरहेको र नेपालको हिमालमा त्यसको असर देखा परेको भनाइ राखेको बताए। अहिले हिमालमा हिउँ पग्लिएको छ। हिमाल कालो हुँदैछ। नेपालीले गर्दा होइन तर परिणाम नेपालीले भोग्नुपरेको छ। हिउँ कालो हुँदा हाम्रो जीवन, अस्तित्वमा र सभ्यतामा असर पर्छ, उनले भने, यसको अन्तर्राष्ट्रिय जवाफदेहिता संहिता निर्माण हुनुपर्छ जसले हामीलाई जवाफ दिनुपर्छ। मैले बैंककमा एक दशक अगाडि न्यायसम्बन्धी कार्यक्रममा यो प्रश्न उठाएको थिएँ। श्रेष्ठले विश्वको मानव सभ्यतालाई जोगाउनका लागि जलवायु न्यायको आवश्यक रहेको बताए। यो विश्वलाई मानव सभ्यताका लागि जोगाउने हो भने जल संरक्षण आवश्यक छ, उनले भने, यसका लागि जलवायु न्याय चाहिएको छ। न्यायको क्षेत्र विस्तार हुनु आवश्यक रहेको श्रेष्ठको भनाइ छ। हिजो देवानी, फौजदारी, पारिवारिक लगायतको न्यायको कुरा गयौं। तर, वातावरणीय र जलवायु न्यायको कुरा गरेनौं, श्रेष्ठले भने, हामीले ब्रह्माण्डलाई जोगाउने कुरा गरेनौं। आज त्यो बेला आएको छ। हाम्रो न्यायको क्षेत्र विस्तार हुनु आवश्यक छ। न्यायको धारणा नै हो सार्वभौमिकता रहेको बताउँदै पूर्व प्रधानन्यायाधीश श्रेष्ठले न्याय सार्वभौतिक हुनुपर्ने र मान्छेका लागि मात्र नभइ जनवार, जलचर र ब्रह्माण्डलाई नै न्याय आवश्यकता रहेको बताए। श्रेष्ठले जल वायुको न्यायका लागि महायज्ञ महत्वपूर्ण रहेको बताए। उनले कालीगण्डकीको संरक्षण र शालीग्रामको संरक्षणका लागि सम्पूर्ण नागरिक एकजुट हुनुपर्ने बताए। कालीगण्डकीमा रहेको शालीग्रामको संरक्षण हुनुपर्छ। गिट्टी ढुङ्गाका नाममा शालीग्राम मासिदा कुनै हालतमा मन्जुर हुनुहुँदैन, श्रेष्ठले भने, कालीगण्डकी संरक्षण नभए शालीग्राम संरक्षण हुँदैन, शालीग्राम संरक्षण नभए हाम्रो पहिचान, आध्यात्मा र सभ्यता संरक्षण हुँदैन। महायज्ञले हामीलाई प्रेरणा जोगाउनुपर्छ। उनले अहिलेसम्म सबै फरक फरक तिरबाट हिँडेको बताउँदै बब एकीकृत प्रयास गर्ने र सम्पूर्ण ब्रह्माण्डीय स्रोत, साधन सम्पदालाई जोगाउन लाग्नुपर्नेमा जोड दिए। उनले सर्वसिद्धिधाम पञ्चकोटमा निर्माण भएका धार्मिक मन्दिरहरूले गण्डकी प्रदेश र बागलुङ जिल्लालाई मात्र नभई देशलाई नै चिनाउने काम भइरहेको बताए। पञ्चकोटमा निर्माणाधिन विश्वशान्ति गण्डकी कलशले जल संरक्षणका सम्बन्धमा विश्वलाई दिने महत्वपूर्ण सन्देश दिने श्रेष्ठले बताए। सम्मेलनमा बोल्दै गण्डकी प्रदेशका मुख्यन्यायिवक्ता चिरनजीवी शर्मा पौडेलले न्यायलाई शब्दले व्याख्या गर्न नसकिने र आत्माले विश्लेषण गर्नुपर्ने बताए। उनले आपूले राम्रो वा नराम्रो गरेको बारेमा आत्माले विश्लेषण गर्नुपर्ने धारणा राखे। यस्तै उच्च अदालत पोखराका न्यायाधीश राजु खतिवडाले न्याय र धर्म एक अर्काका पूरक रहेको बताउँदै न्यायको आधार नै आध्यात्ममा रहेको बताए। यस्तै सुरक्षाविद् डा मेख केसीले अपराधको उदगम र प्रस्थान बिन्दु खुशी मन र विकृत मानसिकताको उपज रहेको बताउँदै साथीभाइको सँगत, कुलत, अनैतिक देखासिकी, चाडै पैसा कमाउने कुण्ठा, चरम भौतिकवादको अपराधमा फसिरहेको बताए। महायज्ञले नकारात्मकबाट सकरात्मक, लिनेबाट दिने, अज्ञानीबाट ज्ञानी, नास्तिकबाट आस्तिक, अनैतिकबाट नैतिकवान बनाउन ऊर्जा प्रदान गर्ने बताए।"
हात्तीमैत्री पदयात्रा सकियो,"उदयपुर : कोशी प्रदेशका मुख्यमन्त्री केदार कार्कीले आगामी वर्ष वन्यजन्तु र जनावरमैत्री बजेट ल्याउने बताएका छन्। प्रदेश पर्यटन वन तथा वातावरण मन्त्रालयको आयोजनामा एक साता अघि सुरु भएको हात्ती मैत्री पदयात्रालाई उदयपुरको कटारी नगरपालिका१ बेलसोतमा समापन गर्दै मुख्य मन्त्री कार्कीले उक्त कुरा बताएका हुन्। उनले आगामी बजेटमा जंगल नजिक फलफूलका बोटविरुवा रोप्ने र प्रकृति र वन्यजन्तुलाई लाभान्वित हुने कार्यक्रम ल्याउने घोषणा गरे। पदयात्राले हात्ती पीडित समस्या बुझ्न र समाधानका उपाए पहिल्याउने कार्य भएकाले प्रदेशको आउँदो बजेटमा उचित कार्यक्रम समावेश गरी हात्ती प्रभावित क्षेत्रमा विशेष कार्यक्रम ल्याइने उनले बताए। हात्तीको परम्परागत जैविक मार्गको पुनर्स्थापना तथा बासस्थानको संरक्षण एवम् मानवहात्ती द्वन्द्व न्यूनीकरण गर्दै संरक्षणमा सहअस्तित्व र हात्तीमैत्री पर्यापर्यटन विकास गर्ने उद्देश्यसहित फागुन ९ गते मुख्यमन्त्री कार्की सहितको टोलीले हात्ती प्रभावित क्षेत्रको स्थलगत निरीक्षण गरेको हो। पदयात्रा समापन कार्यक्रममा पर्यटन, वन तथा वातावरण मन्त्री गणेशप्रसाद उप्रेती, कृषि उद्योग तथा सहकारी मन्त्री रामकुमार खत्री, स्वास्थ्य मन्त्री प्रदीप सुनुवार, प्रदेश उपसभामुख सिर्जना दनुवारको उपस्थिति रहेको थियो। हात्ती र मानवबीचको द्वन्द्व घटाउन र समस्या पहिचान गर्न पदयात्रा सुरु गरिएको उनले बताए। जीव र जनावर, जंगल, जनतामैत्री जिम्मेवार जनप्रतिनिधि भन्ने नारासाथ नेपाल भारत सीमाको मेची खोला तीरमा हात्ती नेपालतर्फ प्रवेश गर्ने नाकाबाट सुरु भएको पदयात्रा मोरङ सुनसरी पार गरी उदयपुरमा आएर समापन गरिएको हो। चार जिल्लाका २ सय ४३ किलोमिटर पार गरिएको पदयात्रामा प्रदेशका सरकारी एवं गैरसरकारी निकाय, संरक्षणकर्मी, सुरक्षाकर्मी, सञ्चारकर्मी, हात्तीविज्ञको सहभागिता रहेको थियो।"
आज देशका यी स्थानमा वर्षा र हिमपात हुने,"काठमाडौं : हाल नेपालमा पश्चिमी न्यून चापीय प्रणालीको आंशिक प्रभाव रहेकोले देशभर आंशिकदेखि साधारणतया बदली रहेको मौसम पूर्वानुमान महाशाखाले जनाएको छ। आज दिउँसो गण्डकी, कर्णाली र सुदूरपश्चिम प्रदेशको पहाडी भूभागका एकदुई स्थानमा छिटपुटदेखि हल्का वर्षाको सम्भावना रहेको छ। गण्डकी, कर्णाली र सुदूरपश्चिम प्रदेशका उच्च पहाडी तथा हिमाली भूभागका थोरै स्थानहरूमा तथा बाँकी उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको महाशाखाले जनाएको छ। आज राती पनि गण्डकी, कर्णाली र सुदूरपश्चिम प्रदेशको पहाडी भूभागका एकदुई स्थानमा छिटपुट देखि हल्का वर्षाको सम्भावना रहेको र उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। 'बुधबार देशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने छ। देशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ।', महाशाखाको बुलेटिनमा उल्लेख छर बिहीबार कोशी, बागमती, गण्डकी र कर्णाली प्रदेशका पहाडी भूभागमा आंशिक बदली रही बाँकी भूभागमा मौसम मुख्यतया सफा रहने जनाइएको छ।"
भूकम्प प्रभावित जाजरकोट विपद् संकटग्रस्त क्षेत्र घोषणा,"जाजरकोट : भूकम्प प्रभावित जिल्ला जाजरकोट र रुकुमपश्चिमका प्रभावित पालिकालाई विपद् संकटग्रस्त क्षेत्र घोषणा गर्ने निर्णय गरिएको छ। सोमबार बसेको मन्त्रिपरिषद्को बैठकले उक्त निर्णय गरेको सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले बताइन्। यसैबीच सोमबार दिउँसो सदरमुकाम खलंगामा बसेको जिल्ला विपद् न्यूनीकरण तथा व्यवस्थापन समितिको बैठकले जाजरकोटलाई विपद् संकटग्रस्त क्षेत्र घोषणा गरी पुनर्निर्माणका काम अघि बढाउन माग गरेको थियो। भूकम्पका कारण जिल्लाको आर्थिक सामाजिक तथा भौतिक पूर्वाधारका क्षेत्रमा पुगेको क्षतिका कारण जनजीवन अस्तव्यस्त भएकोले जिल्लाका सम्पूर्ण क्षेत्रलाई पुनर्जीवन प्रदान गर्ने गरी एकीकृत पुनर्निर्माणको प्रक्रिया प्राथमिकताका साथ शीघ्र अघि बढाउन माग गरिएको निमित्त प्रमुख जिल्ला अधिकारी हरिश्चन्द्र शर्माले जानकारी दिए। भूकम्पका कारण जिल्लाको बृहत्तर सामाजिक तथा आर्थिक संरचना र सम्बन्धहरू ध्वस्त भएको, शिक्षा, स्वास्थ्य, खानेपानी, सरसफाइ, सिँचाइ, कृषि, रोजगारी लगायतका क्षेत्रमा गम्भीर असर परेका कारण ती सबै क्षेत्रको एकीकृत रूपमा पुनर्जीवन प्रदान हुने गरी तत्काल सम्बोधन हुनुपर्ने बैठकको निश्कर्ष थियो। जिल्ला प्रशासन कार्यालयका अनुसार गत कात्तिक १७ गते जाजरकोटको रामीडाँडा केन्द्रबिन्दु भएर गएको ६ दशमलव ४ म्याग्निच्युडको भूकम्पका कारण जाजरकोटमा मात्र १ सय १ जनाको मृत्यु भएको, ४२ हजार बढी निजी आवासहरूमा क्षति पुगेको, जिल्लाका ३ सय ४१ विद्यालयका २ सय ८९ भवन पूर्ण र ५ सय ९८ भवनमा आंशिक क्षति पुगेका कारण पठनपाठन प्रभावित भएको छ। ५६ वटा स्वास्थ्य संस्थाहरूमा क्षति पुगेका कारण नियमित र भरपर्दो स्वास्थ्य सेवा प्रवाहमा बाधा पुगेको, सदरमुकामस्थित जिल्ला प्रशासनसहित १६ वटा सरकारी कार्यालय भवनमा क्षति भएकाले सेवा प्रवाहमा समस्या देखिएको छ। त्यस्तै जिल्ला प्रहरीसहित ८ वटा प्रहरी इकाइहरूमा क्षति पुगेका कारण सेवा प्रवाहमा समस्या भएको छ। कतिपय स्थानका खानेपानी मुहान सुकेको, २ सय ४० वटा खानेपानी तथा सिँचाइका संरचनामा क्षति पुग्दा खानेपानीको समस्या देखिएको छ। जाजरकोट दरबारसहित ५५ वटा सार्वजनिक सम्पदा, मठ, मन्दिरहरूमा क्षति पुगेको, भेरी करिडोर, पुष्पलाल मध्यपहाडी लोकमार्ग, जाजरकोट जुम्ला सडकलगायतका जिल्लाभित्रका विभिन्न स्थानीय सडकहरूमा क्षति पुग्दा आवागमण प्रभावित भएको, नलगाडका चिउरी, पाली, कल्पत, करुवा, कट्के लगायतका कतिपय स्थानमा जमिन धाँजा फाटेका कारण बस्तीहरू नै स्थानान्तरण गर्नुपर्ने अवस्थामा रहेको निमित्त प्रमुख जिल्ला अधिकारी शर्माले बताए। विपद् संकटग्रस्त क्षेत्र घोषणा भएपछि पुनर्निर्माणको प्रक्रिया अघि बढ्न सहयोग पुग्ने राष्ट्रिय विपद् जोखिम न्यूनीकरण तथा व्यवस्थापन प्राधिकरणका सहसचिव भरतमणि पाण्डेले बताए। विपद् प्रभावित क्षेत्रको अवस्थालाई मध्यनजर गरेर जिल्ला विपद् न्यूनीकरण तथा व्यवस्थापन समितिको निर्णय, प्राधिकरणको सिफारिसमा नेपाल सरकारले संकटग्रस्त क्षेत्र घोषणा गर्न सकिने प्रावधान रहेको पाण्डेले बताए। जाजरकोटमा ४२ हजार पाँच सय २४ लाभग्राही कायम भएका छन्। त्यसमध्ये ३५ हजार ८ सय ६० पीडितले मात्र पहिलो किस्ताको रकम पाएका छन्। ६ हजार ६ सय ६४ परिवारले अझै पहिलो किस्ताकै रकम पाउन बाँकी रहेको जिल्ला प्रशासन कार्यालय जाजरकोटले जनाएको छ। सरकारले जाजरकोटमा अस्थायी आवासका लागि पठाएको १ अर्ब ३ करोड ४१ लाख ७५ हजारमध्ये अहिलेसम्म भूकम्पपीडित लाभग्राहीको खातामा ८९ करोड ६५ लाख रुपैयाँँ निकासा भएको छ। अन्य रकम पालिकाको खातामै थन्किएको सहायक प्रजिअ हरिश्चन्द्र शर्माले बताए। अहिलेसम्म अस्थायी आवास बनाएर दोस्रो किस्ता कुनै पनि लाभग्राहीले पाउन सकेका छैनन्। अस्थायी आवास बनेपछि दोस्रो किस्ता २५ हजार दिने प्रावधान छ। हालसम्म जाजरकोटमा २४ हजार ८१ अस्थायी आवास बनेका छन्। अझै १८ हजार ४ सय ४३ परिवारले अस्थायी आवास बनाउन सकेका छैनन्।"
सुकुम्बासी आयोग मतियार बन्दा कोरियन क्याम्पको जग्गा व्यक्तिका नाममा,"काठमाडौं : बालुवाटारको ललिता निवासजस्तै सरकारी तथा सार्वजनिक जग्गा व्यक्तिका नाममा दर्ता गराउने प्रपञ्च देशैभर भइरहेको छ। २०४६ सालपछि राजनीतिक नेतृत्वको संरक्षण, भूमाफियाको संलग्नता र कर्मचारीको मिलोमतोमा सरकारी तथा सार्वजनिक जग्गा हिनामिना गर्ने क्रम तीव्र रूपमा बढेको देखिएको छ। त्यसैको एउटा उदाहरण हो, झापाको माइधार साविक कन्काई सिँचाइ आयोजना कोरियन क्याम्प। करोडौं मूल्य बराबरको सो जग्गा राजनीतिक नेतृत्वको संरक्षण र संलग्नतामै हिनामिना भएको पाइएको छ। साविक शिवगन्ज गाविस (हाल शिवसताक्षी नगरपालिका१०) अन्तर्गतको साढे ५ बिघाभन्दा बढी जग्गा हिनामिना भएको हो। किर्ते गरेर दुई कित्ता जग्गा व्यक्तिका नाममा कायम गरिएको हो। २०४६ सालमा कन्काई सिँचाइ आयोजनाले भोगचलन गरेको सो जग्गा किर्ते गरेर व्यक्तिका नाम कायम गरिएको हो। हाल कन्काई सिँचाइ व्यवस्थापन कार्यालय माइधार गैंडेको मातहतको साविक शिवगञ्ज७ म, त्यसपछि गाविस परिवर्तन भएर सतासीधाम८ र हाल शिवसताक्षी नगरपालिका१० मा तीनवटा कित्ता जग्गा छ। कित्ता नम्बर १६५३१ को ६ बिघा २ कठ्ठा जग्गा छ। यस्तै १८२ मा ४ बिघा र कित्ता नम्बर १८३ को १ बिघा ५ कठ्ठा जग्गा छ। २०६७ माघ १७ मा ६ बिघा २ कठ्ठा जग्गा कन्काई सिँचाइ व्यवस्थापन कार्यालयको नाममा दर्ता भएको थियो। कित्ता नम्बर १८२ को ४ बिघा र १८३ को १ बिघा ५ कठ्ठा जग्गा हिनामिना भएको छ। कित्ता नम्बर १८३ कन्काई सिँचाइ व्यवस्थापन कार्यालयको भोगचलनको क्याम्प लेखिएको टेस नक्साभित्रको कित्ता नम्बर १८३ को १ बिघा ५ कठ्ठा जग्गा हिनामिना भएको छ। यो जग्गा २०४६४७ सालमा नै भूमाफियाको हातमा परेको देखिन्छ। तर, कन्काई सिँचाइले भने २०५०५१ सालमा मात्रै आफ्नो भोगचलनको जग्गा भूमाफियाको हातको गएको जानकारी पाएको थियो। यो जानकारी पाएपछि कन्काई सिँचाइ मालपोत कार्यालय भद्रपुर पुग्यो। मालपोत पुग्दा तत्कालीन सुकुम्बासी समस्या समाधान आयोग (हाल बिघठित) बाट किर्ते पुर्जा स्रेस्ता बनाइ फिल्ड बुक तयार गरी व्यक्तिका नाममा दर्ता गरेको पाइएको थियो। सुकुम्बासी आयोगको २०४६ जेठ २९ को निर्णयअनुसार कन्काई सिँचाइले भोगचलन गरेको क्याम्पको कित्ता नम्बर १८२ को जग्गाको पुर्जा सुकुम्बासीको नाममा पृथ्वीबहादुर राईले पाए। सुकुम्बासीको नाममा पाएको त्यो जग्गा एक वर्षपछि नै २०४७ असोज १ मा नरबहादुर मगरलाई रजिष्ट्रेसन पास गरिएका थिए। यसरी आफूले भोगचलन गरेको वनले दिएको जग्गा व्यक्तिका नाममा दर्ता भएको पाएपछि कन्काई सिँचाइले २०५१ भदौ १० तथा २०५५ फागुन २१ मा मालपोत कार्यालय झापालाई जग्गा रोक्न पत्राचार गरेको थियो। कन्काई सिँचाइको पत्राचारपछि २०५१ भदौ १३ गते नै मालपोत कार्यालयले रोक्का राख्ने निर्णय गरेको थियो। जग्गा रोक्का भएलगत्तै नरबहादुर मगरको मृत्यु भयो। उनका छोराहरू मीनकुमार रानामगर र नयाँ कुमार रानामगरले त्यो जग्गा आफ्नो नाममा नामसारी गर्न मालपोत कार्यालयमा निवेदन दिए। तर, मालपोत कार्यालयले रोक्का जग्गा फुकुवा गर्न नमिल्ने निर्णय दियो। मालपोतको निर्णयविरुद्ध उनीहरू उच्च अदालत विराटनगर गए। उच्च अदालतको अस्थायी इजलासमा परेको रिट निवेदनमा पृथ्वीबहादुर राईले जग्गा प्राप्त गर्नुअघि सो जग्गा नेपाल सरकारको स्वामित्वमा ऐलानी पर्तिका रूपमा रहेको र राईले जग्गा प्रमाण पुर्जा लिनुभन्दा धेरै अघिदेखि कन्काई सिँचाइ व्यवस्थापन कार्यालयले भोगचलन गरेको भन्दै २०७६ असार ११ मा रिट खारेज गरेको थियो। कित्ता १८२ : तीन जनालाई बिक्री कोरियन क्याम्प छोड्ने तरखर भइरँदा कित्ता १८२ को ४ बिघा जग्गा पनि भूमाफियाको नजरमा परिसकेको थियो। सुकुम्बासी समस्या समाधान आयोगको २०४६ जेठ २९ को निर्णयबाट झापा दमक५ बस्ने केशरबहादुर खड्कालाई त्यो जग्गाको पुर्जा दिएको थियो। आफूले भोगचलन गरेको जग्गा आयोगबाट किर्ते पुर्जा स्रेस्ता र फिल्डबुक तयार गरी खड्कालाई दिएको सिँचाइ कार्यालयले दाबी गरेको थियो। सुकुम्बासीलाई वितरण गर्ने जग्गाको अधितम सीमा डेढ बिघाभन्दा बढी हुने छैन भन्ने तत्कालीन कानुनमा स्पष्ट हुँदाहुँदै खड्कालाई ४ बिघा जग्गा दिइएको थियो। त्यसरी कानुनविपरीत पाएको जग्गा उनले लगत्तै बेचेका थिए। उनले तीन जनालाई सो जग्गा बेचेका थिए। २०४७ असोज १ मा केशर खड्काले लोकमाया खड्का, बेदकुमारी बस्नेत र नइन्द्रप्रसाद भण्डारीलाई बिक्री गरेको देखिएको छ। कित्ता नम्बर १८२ र १८३ को जग्गा कानुनविपरीत नै बेचेको देखिन्छ। सुकुम्बासी आयोगबाट प्राप्त भएको जग्गा हक हस्तान्तरण बेचबिखन गर्न वा कुनै दान दातव्य वा धितो बन्धक राख्न कम्तीमा १० वर्षसम्म पाइँदैन। आयोगबाट अव्यवस्थित बसोबासीलाई रकम लिएर वितरण गरेको जग्गा पनि हक हस्तान्तरण, बेचबिखन, दानदातव्य वा धितो बन्धक राख्न कम्तीमा ५ वर्ष पाइँदैन। प्रचलित कानुनबमोजिम जग्गावालाको मृत्युपछि नामसारी गर्न भने पाइन्छ। तर, १८२ र १८३ को जग्गा एक वर्षपछि नै बेचिएको छ। २०५१ भदौ १० मा मालपोत कार्यालय भद्रपुरलाई पत्राचार गरी कित्ता नम्बर १८२ र कित्ता नम्बर १८३ का जग्गाहरू रोक्का गर्न अनुरोध गरिएको थियो। मालपोत कार्यालयले लगत्तै रोक्का गरेको थियो। यसैबीच कन्काई सिँचाइले मालपोत कार्यालयबाट माइवारी र माइपारी दुई क्षेत्र विभाजन भई मालपोत कार्यालय दमक स्थापना भएपछि आफूले उपयोग गरेको जग्गा अरूलाई हक हस्तान्तरण हुने हो कि भन्दै पुनः मालपोत कार्यालयलाई पत्राचार गरेको थियो। मालपोत कार्यालयले २०५५ फागुन २१ गते दुवै कित्ताको जग्गा रोक्का राखेको थियो। जग्गा रोक्का भएपछि नइन्द्रप्रसाद भण्डारी अदालत गए। भण्डारीले जग्गा धनीको हैसियतमा सुकुम्बासी समस्या समाधान आयोगबाट प्राप्त पुर्जा मालपोत कार्यालयको निर्णयबाट रोक्का नहुने भन्दै रोक्का बदरको मागसहित पुनरावेदन अदालत इलाममा रिट दायर गरेका थिए। पुनरावेदन अदालतले रोक्कालाई नै सदर गर्दै २०६८ जेठ २२ गते फैसला गरेको थियो। रोक्का सदर भएपछि अर्को दाउ जग्गा रोक्का अदालतले सदर गरिदिएपछि जग्गाधनी बेदकुमारी बस्नेतले जग्गा हात पार्न अर्को बाटो अवलम्वन गरेको देखिन्छ। कित्ता नम्बर १८२ को जग्गा ३ जनाको नाममा थियो। बस्नेतले सो जग्गाको आफ्नो हक हिस्सा छुट्टाई पाउँ भनी जिल्ला अदालत झापामा दर्ताफोड दर्ता गरेकी थिइन्। अदालतले २०७१ वैशाख २३ मा बस्नेतको नाममा परमादेश जारी गरेको थियो। त्यसपछि कन्काई सिँचाइ व्यवस्थापन कार्यालयको २०५१ भदौ १० को पत्रका आधारमा जग्गा फुकुवा तथा नामसारी गर्न नमिल्ने मालपोतको निर्णयमा बस्नेतले २०७३ साल असारमा उच्च अदालत विराटनगरमा पुनरावेदन गरेकी थिइन्। २०७४ असार २५ मा बस्नेतको नाममा रिट जारी भएको र मालपोत कार्यालयको नाममा परमादेश आदेशसमेत जारी भएको थियो। पुनरावेदन गरी मालपोत कार्यालयका नाममा परमादेश जारी भए पनि सो जग्गा यथास्थितिमा रोक्का नै रहेको कन्काई सिँचाइ व्यवस्थापन कार्यालयको दाबी छ। हरेक प्रयास असफल भएपछि कित्ता नम्बर १८३ का अर्का जग्गाधनी नरबहादुर मगरको मृत्यु भएपछि उनका छोरा मीनकुमार राना र नयाँकुमार रानाले बाबुको नामको जग्गा आफ्नो नाममा नामसारीका लागि वडा कार्यालयमा निवेदन दिए। वडा कार्यालयले बुझ्दै नबुझी कन्काई सिँचाइले भोग चलन गरिरहेको जग्गा नामसारीका लागि मालपोत कार्यालय दमकलाई सर्जिमिनसहित पठायो। मालपोत कार्यालयले २०५१ भदौ १० मा रोक्का रहेको जग्गा फुकुवा गर्न नसकिने बतायो। यसकाविरुद्ध उच्च अदालत विराटनगरमा २०७५ मीनकुमार र नयाँकुमारको रिट निवेदन अदालतले खारेज गरिदियो। भूमि व्यवस्था सहकारी तथा गरिबी निवारण मन्त्रालयमा आफ्ना हकभोगमा रहेको जग्गा व्यक्तिका नाममा लैजाने प्रपञ्च भएको भन्दै दुवै कित्ताको जग्गा दर्ता किर्ते गर्ने उपर कारबाहीका लागि जिल्ला प्रहरी कार्यालय झापामा पठाएको मिसिलमा देखिन्छ। २०७६ असार ११ मा उच्च अदालत विराटनगरको इजलासको फैसलाबमोजिम उल्लेखित साविक शिवगंज ७ (म) भै त्यसपछि सतासीधाम गाविस भई हाल शिवसताक्षी नपा वाड नम्बर १० कित्ता नम्बर १८२ र १८३ क्षेत्रफल क्रमश ४०० र १५० को जग्गाहरू व्यक्ति विशेषलाई वितरण गर्ने साविक सुकुम्बासी समस्या समाधान आयोगको त्रुटिपूर्ण निर्णय भएको भनी भएको फैसला भएको थियो। तर, २०७४ असार २५ मा उच्च अदालत विराटनगरको इजलासबाट व्यक्ति विशेषको नाममा उक्त जग्गा दर्ता कायम गर्नु भनी भएको आदेश देखिएको छ। एउटै तथ्य र सन्दर्भ रहेको यी दुई कित्ता १८२ र १८३ जग्गाको विषयमा भएका फैसला आफैंमा नमिलेको देखिन्छ। सरकारी वा सार्वजनिक वा सामुदायिक सम्पत्ति कुनै व्यक्तिको नाममा दर्ता गर्न नहुने र यसको संरक्षणको दायित्व जिल्लास्तरीय प्रशासनिक कार्यालय र स्थानीय तहको क्षेत्राधिकारभित्र पनि रहेको हुँदा ती जग्गाहरूको संरक्षणमा आवश्यक पहलकदमी लिइदिनु हुन कन्काई सिँचाइ कार्यालयले माग गरेको छ। सरकारी र सार्वजनिक जग्गा भएकाले जग्गा व्यक्तिको नाम दर्ता गराउने विषयमा मालपोत पनि सहमत देखिएको छैन। यो मुद्दा अहिले सर्वोच्च अदालतमा विचाराधीन छ। कार्यालय प्रमुख उमेशकुमार सुजखूले १६ बिघामध्ये ६ बिघामात्रै कार्यालयको नाम दर्ता रहेको बताउँछन्। उनका अनुसार अरू सबै जग्गा व्यक्तिको नाम गराउने प्रपञ्च भइरहेको बताउँछन्। कार्यालयबाट पूरै जग्गा ल्याउने प्रयास भइरहेको थियो तर किर्ते गरेर केही जग्गा लगिएको छ, उनले भने। के हो कोरियन क्याम्प ? साविकको कन्काई सिँचाइ आयोजना कोरियन क्याम्पका रूपमा चिनिन्छ। २०२९०३० सालदेखि नेपाल सरकारको अधीनमा रही साविकमा कन्काई सिँचाइ आयोजना गैंडे झापा स्थापना भयो। कोरियनको क्याम्पको नाम १६ बिघा जग्गा थियो। वन मन्त्रालयले २०२९ कात्तिक २५ मा कन्काई नदीबाट १ किलोमिटर पश्चिम, पूर्वपश्चिम महेन्द्र राजमार्गमा जोडिएको जग्गा कोरियन क्याम्पलाई उपलब्ध गराएको थियो। २०३७ असार १८ को ट्रेस नक्सामा समेत यो जग्गा क्याम्प जनाइएको देखिन्छ। २०३९ असार १६ मा वन क्षेत्र सुदृढीकरण अधिकार सम्पमन्न समिति झापालाई शिवगन्ज७ को क्याम्प जनिएको १४०७१५ जग्गा आफ्नो नाममा दर्ता गरिदिनू भनी आयोजनाले पत्र लेखेको थियो। २०२९ सालमा कन्काई सिँचाइ आयोजनाको नाम तत्पश्चात् पूर्वाञ्चल सिँचाइ विकास डिभिजन नम्बर १ गैंडे झापा भयो। त्यसपछि कन्काई सिँचाइ व्यवस्थापन कार्यालय डिभिजन माइधार, गैंडे हाल कन्काई सिँचाइ व्यवस्थापन कार्यालय माइधार गैंडे झापा रहेको छ। २०२९ सालदेखि नेपाल सरकारबाट परियोजना सञ्चालन हुँदा बनेको नहर,बाटो, कार्यालय भवन, गोदाम, आवस तथा ग्यारेज हालसम्म कन्काई सिँचाइ व्यवस्थापन कार्यालय माइधार गैंडेकै मातहतमा छन्। यो जग्गामा हाल ६०७० घर सुकुम्बासी पनि छन्। वडा कार्यालय भवन छ। कभर्ड हल, अस्थायी खेलमैदान पनि छ। त्यस्तै अस्थायी प्रहरी बिट र अन्य संरचनासमेत छन्। नेपाल सरकारको तत्कालीन वन क्षेत्रको साविक शिवगञ्ज ७ म त्यसपछि उक्त गाविस परिवर्तित भई सतासीधाम८ हाल परिवर्तित शिवसताक्षी नपा१० मा पर्ने कित्ता नम्बर १६५३१ को जवि ६२० जग्गा, ऐऐमा पर्ने कित्ता नम्बर १८२ को जवि४०० जग्गा र ऐऐमा पर्ने कित्ता नम्बर १८३ को जवि १५० जग्गासमेत गरी जम्मा जवि ११७० जग्गामा कन्काई सिँचाइ व्यवस्थापन कार्यालयले आफ्नो कार्यालयसहितको परियोजना सञ्चालन गरिरहेको छ। तत्कालीन पूर्वाञ्चल सिँचाइ विकास डिभिजनले २०६७ असोज १९ मा हाल कम्पाउन्ड लगाएको ६ बिघा २ कठ्ठा र कम्पाउन्ड बाहिर बनाइएको संरचनासहित ८ बिघा ५ कठ्ठा आधा धुर जग्गा कन्काई सिँचाइ प्रणालीकै नाममा रहनुपर्ने निर्णय गरेको थियो। कित्ता नम्बर १८२ र १८३ कन्काई सिँचाइले भोग गरिरहेको र सिँचाइसम्बन्धी धेरै संरचना बनेका छन् । व्यक्ति विशेषको नाम दर्ता भई गएमा सरकारी सम्पत्तिमा क्षति पुग्ने र आमनागरिकको सिँचाइको सारभुत आवश्यकताबाट बञ्चित हुनुपर्ने अवस्था सिर्जना भएको र राज्य क्षति पुग्ने देखिन्छ। यो जग्गा व्यक्तिको नाममा गएमा सिँचाइ आपूर्तिमै गम्भीर समस्या उत्पन्न भई लाखौं जनता प्रभावित हुने कन्काई सिँचाइको दाबी छ। यो जग्गा व्यक्तिको नाम बनाउन भूमाफियासँग राजनीतिक नेताको मिलोमातो देखिएको छ। यो जग्गा बचाउनतिर राजनीतिक नेतृत्वको ध्यान नभएको कन्काई सिँचाइको गुनासो छ। तत्कालीन प्रतिनिधिसभा सदस्य तारासम यङमाले नापी दर्ताको बदर कारबाहीबारे आदेश जारी गरिदिनु भन्ने विषयमा भूमि व्यवस्था मन्त्रीलाई पत्र लेखेकोे जग्गा किर्तेमा राजनीतिक नेतृत्वको पनि संलग्नता भएको स्पष्ट देखिन्छ।"
