शीर्षक,विवरण
डम्बरलाई इलाम२ मा इतिहास रच्ने अवसर,"इलाम : आगामी वैशाख १५ मा हुने उपनिर्वाचनमा इलाम२ मा नेपाली कांग्रेसबाट डम्बर खड्का उम्मेदवार बन्ने भएका छन्। पार्टीले जिल्ला सभापति खड्कालाई उम्मेदवार बनाउने निर्णय गरेको हो। सभापति शेरबहादुर देउवाले खड्कालाई दोस्रोपटक अवसर दिएका हुन्। गत २०७९ मंसिर ४ गते सम्पन्न प्रतिनिधिसभा निर्वाचनमा खड्का एमाले उपाध्यक्ष सुवासचन्द्र नेम्वाङसँग झिनो मतान्तरले पराजित भएका थिए। नेम्वाङले ३० हजार २० मत ल्याएर विजयी हुँदा खड्काले २९ हजार ९०६ मत प्राप्त गरेका थिए। शेखर कोइराला समूहले यसपटक भेषराज आचार्यलाई उम्मेदवार बनाउन ठूलै कसरत गरेको थियो। तर, अन्त्यमा देउवाले खड्कालाई उम्मेदवार बनाउने निर्णय गरे। मूलतः इलाममा खड्काको छबि र अघिल्लो पराजयलाई जितमा बदल्ने मौकाको रूपमा सभापति देउवाले उनलाई टिकट दिएको कांग्रेस नेताहरूले बताएका छन्। विपन्न, विरामीदेखि धार्मिक स्थलसम्म दिल खोलेर सहयोग गर्ने गरेका खड्काको छबि सहयोगी मान्छेका रूपमा रहेको छ। उनले मन्दिरदेखि वृद्धाश्रम हुँदै युवाहरूको कार्यक्रममा पनि मोटो रकम सहयोग गर्ने गरेका छन्। उनले सदरमुकामको सिंह वाहिनी मन्दिरलाई मात्रै ३५ लाख सहयोग गरेको बताए। इलाम नगरपालिका ७ मा घर भएका उनी निर्माण व्यवसायी हुन्। उनले कमाइको झन्डै १० प्रतिशत गरिब दुःखीका लागि खर्च गर्ने गरेको बताए। निरन्तर राजनीति र सामाजिक कार्यमा संलग्न उनले महिनामै लाखौं खर्च गर्ने गरेका छन् । उनी भन्छन्, 'दिँदै गइन्छ हिसाब राखेको छैन।' विकास निर्माण, सामाजिक कार्य, शिक्षा, स्वास्थ्य, रोजगारी, खेलकुद र युवा स्वरोजगारको विषयमा चासो राख्ने खड्का असहाय असक्तको साहारा बन्दै आएका छन्। इलाम जिल्लाका जुनसुकै निर्वाचन क्षेत्र र जुनसुकै विचारधारामा आस्था राख्ने समुदाय वा व्यक्ति भए पनि खड्का बाटो नपुगेको ठाउँमा आफ्नो निजी सम्पत्ति लगाएर बाटो खन्ने, मठ, मन्दिर, गुम्बा, चर्च मर्मत र निर्माण कार्यमा आर्थिक तथा भौतिक सहयोग गर्दै आएका छन्। नेपाल विद्यार्थी संघबाट राजनीतिक यात्रामा प्रवेश गरेका खड्का नेपाली कांग्रेस इलामका वर्तमान पार्टी सभापति हुन्। विनाशकारी भूकम्पको बेला उनले प्रभावित क्षेत्रका पीडितलाई २५ लाख बढीको राहत सामाग्री संकलन र वितरण गरेका थिए।"
२३ बुँदे संकल्प प्रस्ताव पारित,"खाँदबारी : सङ्खुवासभाको खाँदबारीमा सम्पन्न वार्डेन र अध्यक्षहरूको भेलाले क्षतिको राहत सहयोग निर्देशिका०६९ लाई संशोधन गरी क्षति गर्ने वन्यजन्तु प्रजाति थप गर्न पहल गर्ने निर्णय छ। २३ बुँदे संकल्प प्रस्तावहरू पारित गर्दै ४० औं वार्डेन सेमिनार तथा २२ औं मध्यवर्ती क्षेत्र व्यवस्थापन समितिका अध्यक्षहरूको बैठक सम्पन्न भएको हो। सोमबारबाट सुरु भएको बैठकले वन्यजन्तुबाट हुने क्षतिको राहत सहयोग निर्देशिका२०६९ लाई संशोधन गरी क्षति गर्ने वन्यजन्तु बाँदर र निलगाई प्रजाति थप गर्न पहल गर्ने निर्णय गरेको छ। बाँदर र नीलगाईले कृषि बालीमा क्षति पुर्याएमा किसानलाई क्षतिपूर्ति उपलब्ध गराउने निर्देशिकामा व्यवस्था गर्नुपर्ने संकल्प पत्रमा उल्लेख गरिएको छ। राहत सहयोग निर्देशिका०६९ अनुसार १४ वटा वन्यजन्तुले मानव र कृषि बालीमा क्षति पुर्याउँदा मात्र सरकारले राहत एवं क्षतिपूर्ति उपलब्ध गराउँदै आएको मकालु बरुण राष्ट्रिय निकुञ्जका प्रमुख भुमिराज उपाध्यायले बताए। बैठकले पशु तथा बाली बिमाका लागि विशेष पहल गर्ने समेत निर्णय गरेको छ। प्रकृति संरक्षण शिक्षालाई सम्पूर्ण संरक्षणकर्मी तथा अध्ययनकर्मीहरूको साँझा शिक्षालय बनाउन आवश्यक नीतिगत व्यवस्था गर्नु पर्ने बताइएको छ। मध्यवर्ती क्षेत्र उपभोक्ता समिति र व्यवस्थापन समितिको संस्थागत र संरचनागत सुधार गरी समानुपातिक र समावेशी बनाउन नियमावली नै संशोधन गर्नुपर्ने सरोकारवालाहरूको बैठकले निर्णय गरेको छ। मध्यवर्ती क्षेत्र व्यवस्थापन समिति, परिषद, राष्ट्रिय सञ्जाललाई संस्थागत मान्यता प्रदान गर्ने गरी यिनीहरूको छुटै कोष सञ्चालनका लागि कानूनी व्यवस्था मिलाउन लाग्नु पर्ने बैठकले निर्णय गरेको छ। संरक्षित क्षेत्रलाई आत्मनिर्भर बनाउन संरक्षित क्षेत्रमा उपलब्ध कोषहरू रचनात्मक रुपमा कसरी परिचालन गर्ने र नयाँ लगानी कसरी भित्र्याउने भन्ने विषयमा समेत बैठकमा छलफल भएको राष्ट्रिय निकुञ्ज तथा वन्यजन्तु संरक्षण विभागका प्रवक्ता वेदकुमार ढकालले जानकारी दिए। संरक्षण क्षेत्रको मूल्य मान्यतालाई निरन्तरता दिँदै संरक्षणमा योगदान पुर्याउने स्थानीयलाई पनि संरक्षणबाट लाभ दिन सक्नु पर्ने सरोकारवालाहरूको बैठकमा छलफल भएको छ। संरक्षण क्षेत्र, मध्यवर्ती क्षेत्र र राष्ट्रिय निकुञ्जको नियमावली संशोधन गर्नुपर्नेमा जोड दिइएको छ। बैठकमा सरोकारवालालाई अभिप्रेरित गर्ने र हाल नेपालका संरक्षण क्षेत्र प्रणाली अन्तर्गत स्थानीय स्तरमा देखिएका र देखा पर्न सक्ने सवाल, समस्या र चुनौतिका विषयमा छलफल भएको हो। अव्यावहारिक कानुनहरूलाई परिमार्जन गर्दै जानुपर्ने राष्ट्रिय निकुञ्ज तथा वन्यजन्तु संरक्षण विभागका महानिर्देशक डा सिन्धुप्रसाद ढुंगानाले बताए। जैविक विविधतालाई हानी हुने गरी कुनै पनि संरचना निर्माण लाग्न नहुने उनको भनाइ छ। बैठकमा राज्यको लगानी अनुसार प्राकृतिक श्रोत साधनबाट पर्याप्त लाभ लिन नसकिएको गुनासो समेत आएको छ। बैठकमा विभिन्न संरक्षित क्षेत्रका ३९ जना वार्डेन र २१ वटा मध्यवर्ती क्षेत्र व्यवस्थापन समितिका अध्यक्षहरूको सहभागिता थियो। राष्ट्रिय निकुञ्ज, सिकार आरक्षण, वन्यजन्तु आरक्षका वार्डेन संरक्षण क्षेत्रका र प्राणी उद्यानका अधिकृतहरू बैठकमा थिए। बैठकले शुक्लाफाँटा राष्ट्रिय निकुञ्ज मध्यवर्ती क्षेत्र व्यवस्थापन समितिका अध्यक्ष लव विष्टको अध्यक्षतामा मध्यवर्ती क्षेत्र व्यवस्थापन समिति राष्ट्रिय सञ्जाल बनाएको छ।"
प्रचण्डजीले गोरखा२ बाट राजीनामा दिनुपर्छ : बाबुराम भट्टराई,"गोरखा : गोरखाबाट चुनाव जितेर प्रधानमन्त्री बनेका पुष्पकमल दाहालले संसद पदबाट राजीनामा गरेर नयाँ निर्वाचन लड्नुपर्ने पूर्वप्रधानमन्त्री बाबुराम भट्टराईले चुनौती दिएका छन्। गृह जिल्ला गोरखाका पत्रकारहरूसँगको भेटमा भट्टराईले एउटा पार्टीको मतले जितेर अर्को पार्टीसँग मिलेर प्रधानमन्त्री बन्नु अनैतिक हुने हुँदा पुनः चुनाव लडेर जितेर जान चुनौती दिए। प्रचण्डजीले जुन गठबन्धनबाट चुनाव लड्नुभो। अर्थात् चुनावपूर्वको जुन गठबन्धन छ। त्यसलाई अर्को चुनावभन्दा पहिले छोड्नु त राजनीतिक र नैतिक हिसाबले उपयुक्त हुँदैन,' उनले भने, उहाँले गठबन्धन परिवर्तन गर्ने हो भने जसको सहयोगमा उहाँले निर्वाचन जित्नुभाछ। तिनीहरूलाई त धोका दिएको ठहर्छ। राजनीतिकरूपले पनि त्यो अनैतिक ठहर्छ। त्यस्तो अबस्थामा उहाँले चुनाव जितेको क्षेत्रबाट राजीनामा दिनु र फेरि नयाँ निर्वाचन गर्नु उपयुक्त हुन्छ। एउटा पार्टीको भोट लिएर जितेपछि त्यो अवधिसम्म धोका दिनु नहुने उनको भनाइ छ। कांग्रेससँग गठबन्धन गरिसकेपछि पाँच वर्षसम्म त कमसेकम धर्म हो नि त, चट्ट छोडेर एमालेसँग जानुभयो। जान नहुने हो, जानु भयो। त्यहाँ बसिरहनु पर्थ्यो। त्यहाँ पनि बस्नुभएन। फेरि कांग्रेससँग जानुभयो। फेरि एमालेतिर जानु भयो,' उनले भने, उहाँले तमासा गरिरहनुहुन्छ। फेरि उहाँलाई नै कुर्चीमा राखेर पुजेर यो देश बन्छ भनेर बस्नु मुर्खता हो। उहाँले लज्जा प्रदर्शन गरिसकेपछि म पनि पछि लागिरहन सकिनँ। चुनाव जितेर गएदेखि फर्केर नआएकाले गोरखा २ का मतदाता प्रधानमन्त्री प्रचण्डसँग रुष्ट भइसकेको डाक्टर भट्टराईको आरोप छ। तपाईँ बरु सरकारमा नरहे पनि निरन्तर गोरखा आइरहनुहुन्छ। तर, प्रचण्ड चुनाव जितेर गएदेखि फर्केर आएनन् भन्ने जनगुनासो छ,' भट्टराईले भने, हामी टुहुरोजस्तो भयौं भनेर मसँग सधैं गुनासो गरिरहन्छन्। आफूले सदासयता राखेर सधैं प्रचण्डलाई सहयोग गर्ने गरे पनि प्रचण्डले आफूलाई सधैं प्रयोग गरेर फाल्ने गरेको भट्टराईको गुनासो छ। प्रचण्डजीलाई सरकारको नेतृत्व गर्न दिएर कांग्रेस, एमालेसँग सहकार्य गरी शान्ति प्रक्रियाका बाँकी कार्यभार पूरा गर्न मैले सँधै उहाँलाई गोरखा २ छाडेको हुँ, उनले भने, प्रचण्डजीले केही असजिलो पर्यो कि, मलाई प्रयोग गर्नुहुन्छ। नित्तान्त आफ्नो स्वार्थका लागि मात्र मलाई प्रयोग गर्नुहुन्छ। अनि खोला तर्यो, लौरो बिर्स्यो गर्नुहुन्छ। यो तमासा मैले वर्षौंदेखि हेरिरहेको छु। उनको अनुहार पढेर धोकाधडी प्रवृत्ति बुझ्ने उनले बताए। अहिले सुन्दैछु कुकुल्याण्डमा प्रचण्डजीको पनि नाम जोडिएको छ,' उनले भने, मेरो शुभकामना छ। उहाँलाई क्यै त्यस्तो बिपत्ति आइनलागोस्, तर कुरा धेरै गम्भीर छ त्यो। देशलाई कंगाल बनाएर व्यक्तिगत स्वार्थका लागि राजनीति गरेका कारण नेपालका राष्ट्रपति, प्रधानमन्त्रीको अन्तराष्ट्रिय स्तरमा कुनै भाउ नभएको भट्टराईले बताए। प्रधानमन्त्री, राष्ट्रपति भएर के हुन्छ? घुइँघुई प्रहरी अघिपछि लाएर हल्ला गर्दै हिँडेर अहिले कसले टेर्छ?,' उनले प्रश्न गरे, देशलाई कंगाल बनाउने अनि म नेपालको प्रधानमन्त्री हुँ भनेर हात बढाउँदा विश्वका कैयौं नेताहरूले हात मिलाउन पनि मान्दैनन्। फेरि लाज मानीमानी आफ्नो हात आफ्नै ठाउँमा ल्याएको हामीले देखेका छौं। जसरी हुन्छ कुर्सीमा बस्ने प्रवृत्तिलाई नेपालका विद्वतवर्गले पनि पुज्ने गर्नु दुर्भाग्यपूर्ण भएको उनको भनाइ छ। जसले कुर्ची भेट्टायो, त्यसलाई तपाईँहरू पनि ताली पिट्नुहुन्छ हो कि होइन? क्या गजब मान्छे, उसलाई पनि ठग्यो, उसलाई पनि झुक्यायो, सबलाई छक्याएर फेरि प्रधानमन्त्री हुनुभयो। त्यस्तो चलाख पो हुनुपर्छ तपाईँहरू नै भन्नुहुन्छ। हो कि होइन? दण्डित हुनुपर्नेलाई वाहवाही गर्ने प्रवृत्तिले पनि देशले दुख पाइरहेको उनको भनाइ छ।"
सिन्धुलीका तीन पालिकाको निर्णय : छोराछोरी सामुदायिक विद्यालयमा नपढाए कारबाही,"सिन्धुली : आगामी शैक्षिक सत्रका लागि भर्ना अभियान सुरु हुन करिब एक साता मात्र बाँकी रहँदा सिन्धुलीका स्थानीय सरकारले जनप्रतिनिधि र कर्मचारीहरूले आफ्ना बालबालिकालाई सामुदायिक विद्यालयमा अनिवार्य भर्ना गराउनुपर्ने निर्णय गर्न थालेका छन्। जिल्लाको कमलामाई नगरपालिका, तिनपाटन गाउँपालिका र मरिण गाउँपालिकाले गाउँ कार्यपालिकाबाट निर्णय गर्दै पालिका मातहतका कर्मचारी, जनप्रतिनिधि तथा सरकारी सेवा सुविधा लिनेका छोराछोरीलाई आगामी शैक्षिक सत्रबाट अनिवार्य रुपमा सामुदायिक विद्यालयमा भर्ना गर्न निर्देशन जारी गरेका हुन्। पालिकाको निर्णयको बर्खिलाप गरे कारबाही गरिने समेत चेतावनी दिइएको छ। कमलामाई नगरपालिकाले झण्डै एक महिना अघि यस्तो निर्णय गरेपछि मरिण गाउँपालिकाले गत १९ गते र तिनपाटन गाउँपालिकाले बुधबार सूचना जारी गर्दै यस्तो निर्देशन दिएका हुन्। आगामी शैक्षिक सत्रका लागि आउँदो वैशाख १ गतेबाट नयाँ भर्ना अभियान सुरु हुँदै छ। तिनपाटन गाउँपालिकाका प्रमुख प्रशासकीय अधिकृत पदम बहादुर बस्नेतका अनुसार गाउँपालिकाको यही चैत २० गते बसेको कार्यपालिकाको बैठकको निर्णय अनुसार पालिकाका जनप्रतिनिधि, शिक्षक, कर्मचारी लगायत सार्वजनिक पद धारण गरेका व्यक्तिहरूले आगामी शैक्षिक सत्रबाट आफ्ना बालबालिकाहरूलाई अनिवार्य रुपमा सामुदायिक विद्यालयमा भर्ना गराउनु पर्नेछ। दुई नगरपालिका र सात गाउँपालिकासहित नौवटा स्थानीय तह रहेको सिन्धुलीका तीनवटा पालिकाले यस्तो निर्णय गरेका छन्। कमलामाई नगरपालिकाका मेयर उपेन्द्र पोखरेलले निर्णय कार्यान्वयन नभए तलब रोक्का गर्नेदेखि कारबाही गरिने चेतावनी दिएका छन्। सामुदायिक विद्यालयको व्यवस्थापन, अनुशासन, गुणस्तर सुधार नगरी स्थानीय सरकारले हचुवाको भरमा निर्णय गरेर बालबालिकाको भविष्यमाथि खेलबाढ गरेको अभिभावकहरूले गुनासो गरेका छन्।"
पौडी खेल्ने क्रममा खोलामा डुबेर युवकको मृत्यु,काठमाडौं : पौडी खेल्ने क्रममा खोलामा डुबेर युवकको मृत्यु भएको छ। मृत्यु हुनेमा रामेछाप नगरपालिका४ का १७ वर्षीय भीमबहादुर श्रेष्ठ रहेका छन्। माध्यमिक शिक्षा परीक्षा दिइरहेका उनी बिहीबार दिउँसो लिखुखोलामा पौडी खेल्न गएका थिए। डुबेको खवर पाएपछि प्रहरी टोली घटनास्थलमा पुगेको थियो। घटनाबारे अनुसन्धान गरिरहेकोजिल्ला प्रहरी कार्यालय रामेछापले जनाएको छ।
नेपाली सेनाले गोरखादेखि जितगढी किल्लासम्म पदयात्रा गर्दै,"तानसेन : नेपाली सेनाले पश्चिम क्षेत्रका नेपाल एकीकरण तथा अंग्रेज युद्धको समयमा गोरखादेखि जितगढीसम्म प्रयोग गरेका गढी, किल्ला तथा मार्गहरूमा पदयात्रा गर्ने भएको छ। तत्कालीन राजा पृथ्वीनारायण शाहले पाल्पाका सेनवंशीय राजादेखि अग्रेजसँगको युद्ध गर्दासम्मका प्रयोग भएका गढी किल्लाहरूमा नेपाली सेनाले पश्चिम पदयात्रा नाम दिई गोरखादेखि जितगढीसम्म पदयात्रा गर्न लागेको हो। गोरखा दरबार चैत २७ गते पैदलयात्रामा निस्केको नेपाली सेनाको टोली तनहुँ, स्याङ्जा हुँदै वैशाख २ गते बिहान रामपुर केलादी घाटबाट पाल्पा प्रवेश गर्ने कार्यक्रम रहेको छ। गोरखा दरबारदेखि जितगढीसम्मको ३०५ किलोमिटर दूरी रहेको पदयात्रा पाल्पामा मात्र १६५ किलोमिटर रहेको छ। ११ दिनको पदयात्रामा पाल्पामा मात्र ६ दिनको पदयात्रा कार्यक्रम रहेको दि फेमश महिन्द्र दल गणका गणपति भुपेन्द्र गुरुङले बताए। पाल्पा नेपाल एकीकरणको समयमा पनि युद्ध स्थल रहेको थियो भने एकीकरण पछि पनि अंग्रेज सँग युद्ध स्थलका रुपमा पाल्पा जिल्ला चिनिँदै आएको छ। १८७१ साल देखि १८७२ सम्म भएको नेपाल अग्रेज युद्धमा नेपाली सेनाले बुटवल जितगढी क्षेत्रबाट अंग्रेज फौजलाई हराएर नेपाली भूमि रक्षा गरेकाले पनि पाल्पा नेपाली सेनाका लागि महत्वपुर्ण युद्ध स्थलका रुपमा परिचित रहेको छ नेपाली सेनाको पदयात्राको टोली आउँदो वैशाख ७ गते बुटवल जितगढीमा पुगी यस वर्षको पदयात्रा समापन गर्ने छ। नेपाली सेनाको पश्चिम क्षेत्रको ऐतिहासिक पदमार्गलाई व्यवस्थित बनाउने, पदमार्गमा रहेका गढी किल्ला तथा युद्ध स्थलहरूलाई व्यवस्थित गरी संरक्षण गर्ने, जनतामा राष्ट्रियता जगाउने, नेपाली सेना र जनता बीचको सम्बन्धलाई सुमधुर बनाउने, जनताका सल्लाह सुझावहरू लिने दिने उद्देश्य पदयात्राको दि फेशम महिन्द्रदल गण पाल्पाका गणपति गुरुङले बताए। नेपाली सेनाको पदयात्री टोली वैशाख २ गते रामपुरको केलादी घाटबाट रामपुरको ऐतिहासिक पौवा, देवीस्थान, सीताकुण्ड, निस्दीको बेलडाँडा, सिलुवा, रामपुरको जब्गादी, पुर्वखोलाको वीरकोट हुँदै बाकुमगढी सम्मको ३५ किलोमिटर पदयात्रा गर्ने छ। वैशाख ३ गते बाकुमगढीबाट रम्भाको ताहुँ, हुमिन, पूर्वखोलाको देवीनगर, मुन्टुङ, केरौली, माथागढीको झडेवा, जगात, गोठादी हुँदै माथागढीसम्मको ३९ किलोमिटर पदयात्रा गर्ने छ। वैशाख ४ गते माथागढीदेखि तानसेनको प्रभाससम्म ३५ किलोमिटर पदयात्रा गर्ने छ। वैशाख ५ गते प्रभासदेखि तानसेन, तानसेनदेखि लामडाडा हुँदै २० किलोमिटर यात्रा गरी प्रभासमै बास बस्ने छ। वैशाख ६ गते प्रभासदेखि दोभान सम्मको ३२ किलोमिटर पदयात्रा गर्ने छ। वैशाख ७ गते दोभानबाट नुवाकोट हुँदै बुटवल जितगढीसम्मको ७ किलोमिटर यात्रा गरी गरुड दल गणलाई झण्डा हस्तान्तरण गरी जितगढीको विजय उत्सवमा सहभागी हुने कार्यक्रम रहेको गणका सेनानी जितबहादुर कार्कीले बताए। पदयात्राको गोर्खा टोलीले सतीघाट पुगेर तनहुँको टोलीलाई, तनहुँको टोलीले रामपुरको केलादीघाटमा पाल्पालाई र पाल्पाले बुटवलमा झण्डा हस्तान्तरण गर्ने कार्यक्रम रहेको छ। पदयात्रा टोलीलाई गोरखाको रिपुमर्दनी गण, तनहुँको रुरु भैरव दल गण, काली भञ्जन गण, राजदल गण, पाल्पाको दि फेमस महिन्द्र दल गण र रुपन्देहीको गरुड दल गणले आ आफ्नो जिल्लामा व्यवस्थापन मिलाउने दि फेमश महिन्द्र दल गणका सेनानी कार्कीले जानकारी दिए। पदयात्रा टोलीमा एकीकरणको दौरान स्थापना भएका पाँच प्रथम कम्पनी , श्रीनाथ, कालीबक्स, बर्दवाणी, सबुज, पुरानो गोरख र जितगढी लडाइँमा सहभागी गुरुबक्स गुल्मका कम्तीमा दुई दुई जना अनिवार्य सहभागितामा ५२ जना नेपाली सेनाका अधिकृत तथा जवानहरू सहभागी हुने छन्। पदयात्रा टोलीमा टोलीमा झण्डा बोक्ने, बाजा गाजा बजाउने, सुरक्षा दिने, परम्परागत भेषभुषा तथा हातहतियार बोक्ने फरक फरक समूह रहेका छन्। यो अभियानबाट नेपाल एकीकरणको अवस्था, नेपाल अग्रेज युद्धको इतिहास युवा पुस्तालाई सम्झाउने, बुझाउने तत्कालीन समयमा प्रयोग भएका युद्धस्थलहरूको संरक्षण जगेर्ना हुने इतिहासविद निर्मल श्रेष्ठले बताए। पदयात्राका विषयमा गणले जिल्लाका सरोकार निकायलाई जानकारी गराएको छ। यो अभियानले इतिहासको सोधनी, खोजनी भएको छ , आन्तरिक पर्यटकहरूमा बृद्धि हुने बाटो खुलेको छ ओझेलमा परेका पाल्पाका युद्धस्थलहरूले संरक्षण संरक्षण हुने युद्ध पर्यटकीय नयाँ गन्तव्यहरूको विकास हुने पर्यटनकर्मी मनमोहन श्रेष्ठले बताए। नेपाली सेनाले प्रत्येक वर्ष पुस २७ गते पूर्वतर्फको गोरखाकाठमाडौं एकीकरण पदयात्रा गर्दै आएको छ भने गत वर्षदेखि गोरखा जितगढी पश्चिम पदयात्रा सुरु गरेको हो।"
उपनिर्वाचन : इलाममा डम्बर खड्का र बझाङमा अभिषेक सिंह बने कांग्रेस उम्मेदवार,काठमाडौं : नेपाली कांग्रेसले वैशाख १५ गते हुने उपनिर्वाचनका लागि इलाम क्षेत्र नम्बर २ मा डम्बरबहादुर खड्कालाई उम्मेदवार बनाउने निर्णय गरेको छ। बिहीबार सभापति शेरबहादुर देउवा निवास बुढानिलकण्ठमा बसेको कांग्रेस केन्द्रीय कार्यसम्पादन समितिको बैठकले इलाम क्षेत्र नम्बर २ का लागि कांग्रेस इलामका सभापति खड्कालाई उम्मेदवार बनाउने निर्णय गरेको प्रचार विभाग प्रमुख मीनबहादुर विश्वकर्माले जानकारी दिए। त्यस्तै बैठकले बझाङको प्रदेशसभा उपनिर्वाचनका लागि अभिषेक बहादुर सिंहलाई उम्मेदवार बनाउने निर्णय गरेको उनले जानकारी दिए। सिंह कांग्रेस दिवंगत सांसद पृथ्वीबहादुर सिंहका छोरा हुन्। सुदूरपश्चिम प्रदेश सरकारका कानुनमन्त्री रहेका सिंहको गत असार पाँच गते निधन भएपछि त्यहाँ उपनिर्वाचन हुन लागेको हो। यसअघि बिहीबार नै बसेको संसदीय बोर्ड बैठकले खड्का र सिंहलाई उम्मेदवार बनाउन सिफारिस गरेको थियो। प्रचार विभाग प्रमुख विश्वकर्माले निर्वाचनमा पार्टीले जित्नको लागि सबैको सहयोग आह्वान गरिने र परिस्थिति निर्माण भए सहकार्यको वातावरण बन्न सक्ने बताए। इलामका उम्मेदवार खड्का २०७९ को चुनावमा नेकपा (एमाले) का उम्मेदवार सुवासचन्द्र नेम्वाङसँग पराजित भएका थिए। वैशाख १५ गते हुने उपनिर्वाचनका लागि चैत २४ गते उम्मेदवारको मनोनयन दर्ता गर्ने तालिका छ।
"सिन्धुलीमा आगलागीको घटना बढ्दै, नियन्त्रणमा चुनौती","सिन्धुली : सोमबार स्थानीय जंगलमा लागेको आगो बस्तीमा पस्दा कमलामाई नगरपालिका१२ माथिल्लो टङ्सारका देवबहादुर कार्कीको तीन घरगोठ जलेर नष्ट भए। आगलागीका कारण दुई घर, एक गोठ, दुई लाख नगदसहित अन्नपात, भाँडाकुँडा तथा लत्ताकपडा जलेर नष्ट हुँदा कार्की परिवार खुला आकाशमुनि आइपुगे। भएका पशु चौपायासमेत जलेर खरानी भए। स्थानीय सामुदायिक वनमा लागेको आगो घरमा सल्किँदा कार्की परिवारको बिचल्ली भयो। गत मंसिर ४ गते गोठमा अचानक आगलागी हुँदा निभाउने क्रममा जलेर गम्भीर घाइते भएका फिक्कल गाउँपालिका२ डाङ्सेका रामजी बहादुर बोगटीको उपचारका क्रममा मृत्यु भयो। वर्ष ५५ का बोगटीले काठले बनेको खरको छानो भएको गोठमा लागेको आगो निभाउन जाँदा ज्यानै गुमाउनु परेको हो। मरिण गाउँपालिका३ बरुणका दूधराज मोक्तानको तीन वर्षका छोरा मनिष मोक्तानको घरभित्रै जलेर मृत्यु भयो। यी त जिल्लाका केही प्रतिनिधि घटना हुन्। सिन्धुलीमा हरेक वर्ष आगलागी भयावह जस्तै बन्दै गएको छ। बितेका ८ महिनामा मात्र जिल्लामा आगलागीबाट २ जनाको मृत्यु भएको छ। तीन जना घाइते भएका छन्। १७ घर गोठ जलेर नष्ट भएका छन्। दर्जनौं पशु चौपाएको जलेरै मृत्यु भएको छ भने त्यतिकै संख्यामा घाइते भएका छन्। लाखौं रुपैयाँको भौतिक क्षति भएको छ। जिल्ला प्रहरी कार्यालय सिन्धुलीका प्रवक्ता तथा प्रहरी नायव निरीक्षक अनिल कुमार खड्काका अनुसार जिल्लामा गत आठ महिनामा मात्र ४० वटा आगलागीका घटना घटेका छन्। नाबालक सहित दुई जनाको जलेर मृत्यु भएको छ भने तीन जना घाइते भएका छन्। १७ वटा घरगोठ जलेर नष्ट हुँदा पीडित परिवार खुला आकाश मुनी बस्न बाध्य भएका छन्। चैत महिनाको तीन सातामा मात्र जिल्लामा १० वटा आगलागीका घटना भएका छन्। यस्ता आगलागी प्राय असावधानी तथा स्थानीय जंगलहरूबाट सल्केको आगोका कारण हुने गरेको पाइएको छ, खड्काले भने। जिल्लाको सबैभन्दा बढी मरिण गाउँपालिकामा आगलागीका घटना भएका छन्। मरिणमा मात्र आगलागीबाट ६ वटा घरहरू जलेका छन्। फिक्कलमा ३, घ्याङलेखमा २, कमलामाई नगरपालिकामा २, हरिहरपुरगढी, तिनपाटन गाउँपालिका, सुनकोशी र दूधौली नगरपालिकामा एकएक घर जलेर नष्ट भएका छन्। यस्तै जिल्लाका विभिन्न सामुदायिक र राष्ट्रिय वनहरू समेत आगलागीका कारण क्षति भएका छन्। आगलागीका कारण प्राकृतिक जडिबुटी, वन्यजन्तुका साथै लाखौं रुपैयाँका काठ दाउरा जलेर नष्ट भएका छन्। सुक्खा मौसम र हावाहुरी बढ्दै गएकाले आगलागीका घटनाहरू वृद्धि हुँदै गएको पाइएको छ। आगालागीका कारण सुनकोशी र गोलन्जोर गाउँपालिकाका विभिन्न क्षेत्र जोखिममा रहने गरेका छन्। मानवीय त्रुटी र असावधानीका कारण हुने आगलागीका घटना नियन्त्रणमा चुनौती हुने गरेको बताइन्छ।"
"एक बोरा धानका लागि वृद्धाको हत्या, आरोपित सार्वजनिक","मलंगवा : एक बोरा धानका लागि सर्लाहीको बागमती नगरपालिकामा मंगलबार साँझ वृद्धाको हत्या भएको छ। बिहीबार पत्रकार सम्मेलन गर्दै जिल्ला प्रहरी कार्यालय सर्लाही मलंगवाले घटनाबारे सार्वजनिक गरेका छन्। बागमती नगरपालिका४ स्थित जिरायतमा बौधी महतोकी श्रीमती ७० वर्षीया पार्वती देवीको हत्या भएको अवस्थामा आफ्नै घरमा शव फेला परेको थियो। घटनाका विषयमा जानकारी पाए लगतै जिल्ला प्रहरीका एसपी ज्ञवाली र इलाका प्रहरी कार्यालय हरिवनका प्रहरी निरीक्षक अनिलराज गिरी घटनास्थल पुगेका थिए। अनुसन्धानका क्रममा प्रहरीले बुधबार बिहान घटनास्थल नजिकैबाट रौतहटको बृन्दावन नगरपालिका५, नरकटिया घर भई बागमती आसपासमा काम गरेर बसेका अन्दाजी ३९ वर्षका प्रमोद झा भनिने प्रमोद चौधरीलाई पक्राउ गरेको थियो। घटनास्थलबाट एक बोरा धान हराएको र धान पोख्दै लगेको देखिएपछि प्रहरीले पछ्याएको थियो। सोही क्रममा घटनास्थलबाट चौधरीले लगेको धान गाउँ नजिकै बेच्न खोजेको समेत सीसीटीभीमा देखिएको प्रहरीले जनाएको हो। सोही आधारमा पक्राउ गरिएको चौधरीले धान लुट्न लागेका बेला वृद्धाले प्रतिकार गर्न खोज्दा नजिकै रहेको चिर्पट प्रहार भएको एसपी ज्ञवालीले जानकारी दिएका छन्। प्रहरीले घटनास्थलबाट वृद्धाको टाउकोमा प्रहार गरेको चिर्पट बरामद गरेको थियो। चौधरीले पोख्दै लगेको धान समेत बरामद भएको प्रहरीले जनाएको छ। पक्राउ परेका चौधरीलाई प्रहरीले कर्तव्य ज्यान मुद्दामा अदालतबाट म्याद थप गरी अनुसन्धान सुरु गरेको जनाएको छ।"
विनय कसजू स्मृतिग्रन्थ लोकार्पण,"काठमाडौं : वरिष्ठ पत्रकार, सञ्चारकर्मी, साहित्यसर्जक र जनताको जान्न पाउने हकको अभियानकर्ता विनयकुमार कसजूको विनय कसजू स्मृतिग्रन्थ लोकार्पण गरिएको छ। जीवनका विभिन्न कालखण्डमा उनका सम्पकमा आएका, सहकार्य गरेका, परिवारका सदस्य र विभिन्न किसिमले चिन्नेजान्नेहरुले सम्झनामा लेखेका १३६ लेख रचनाहरुको संकलन विनय कसजू स्मृतिग्रन्थ लोकार्पण गरिएको हो। लोकार्पण कार्यक्रममा प्राडा जीबेन्द्र देव गिरीले ७८८ पृष्ठमा सामेल ग्रन्थका सामग्रीहरुको समीक्षा गरेका थिए। स्मृतिग्रन्थमा डा हरि प्रसाद भण्डारीको रचना विनय कसजूको व्यक्तित्व तथा कृक्तित्व र ११० व्यक्तिका संस्मरण, १८ व्यक्तिका लेख समालोचना, ८ व्यक्तिका कविता र विनय कसजूका लघुकथा, बालकथा, कथा र किताब नमुनाका रुपमा समावेश गरिएको छ। विनय कसजू स्मृतिग्रन्थ लोकार्पण कार्यक्रममा डा भवेश्वर पंगेनीले जन्मथलो पाल्पाप्रति विनय कसजूको लगाव र योगदान, हेमबहादुर बिष्टले पत्रकारका रुपमा विनय कसजूको योगदान, कृष्णहरि बास्कोटाले सूचनाको हक र जनताको जान्न पाउने अधिकारका क्षेत्रमा योगदान, प्राडा दयाराम श्रेष्ठले उनको साहित्य सिर्जना र प्रमोद प्रधानले बालसाहित्य क्षेत्रमा विनय कसजूको योगदान सम्बन्धमा संक्षिप्त परिचर्चा गरेका थिए। जलेश्वरी श्रेष्ठले विनय कसजूको महिला प्रतिको दृष्टिकोण प्रस्तुत गरेका थिए। स्मृतिग्रन्थ लोकार्पणको यसै कार्यक्रममा विनय कसजूकी अर्धाङ्गनी गंगादेवी कसजूको साहित्य सिर्जना चिया बेच्ने केटोको पनि लोकार्पण गरियो। चिया बेच्ने केटोमा गंगादेवी कसजूका आठ कथा समावेश छन्। यस कथा संग्रहको संपादन डा हरिप्रसाद भण्डारीले गरेका हुन्। विनय कसजू स्मृतिग्रन्थको सम्पादन प्राडा कपिल लामिछाने, प्राडा ध्रुवकुमार घिमिरे, डा पुष्करराज भट्ट, डा हरिप्रसाद भण्डारी र मन्जु ज्ञवालीले गरेका थिए। कार्यक्रमको प्रमुख अतिथि प्राडा चुडामणी बन्धु थिए भने लोकार्पण कार्यक्रमको सभापतित्व गंगादेवी कसजूले गरेकी थिइन्। स्मृतिग्रन्थ प्रकाशन पछिको पृष्ठभूमि माथि प्रकाश पार्दै कार्यक्रममा उपस्थिति सबैको स्वागत प्राडा कपिल लामिछानले गरेका थिए।"
"चामल चोरीको आरोप लगाएको भनेर हत्या, अभियुक्त १२ वर्षपछि पक्राउ","विराटनगर : चामल चोरीको आरोप लगाएको भनेर एक जना व्यक्तिको हत्या गरी फरार बनेका अभियुक्तलाई १२ वर्षपछि भोजपुर प्रहरीले पक्राउ गरेको छ। पक्राउ पर्नेमा भोजपुरको अरुण गाउँपालिका४ (साविकको चरम्बी गाविस३) का ३० वर्षीय शौरभ तामाङ रहेका छन्। तामाङलाई झापाको काँकडभिट्टाबाट बुधबार पक्राउ गरेर जिल्ला ल्याइएको भोजपुर प्रहरी प्रमुख डीएसपी सुदीपराज पाठकले जानकारी दिए। कर्तव्य ज्यान मुद्दामा भोजपुर अदालतले दोषी ठहर गर्दै तामाङलाई जन्मकैदको फैसला गरेको छ। प्रहरीले पक्राउ गरेर बुझाएपछि कैद सजाय भुक्तानका लागि उनलाई अदालतले बिहीबार कारागार चलान गरेको छ। भोजपुरको चरम्बी३ का सीताराम राईको २०६८ माघ ७ गते हत्या भएको थियो। राईले आफ्नो घरबाट तामाङ समेतका ३ जना व्यक्तिले चामल चोरी गरेको भनेर आरोप लगाएपछि दुई पक्षबीच विवाद भएको थियो। प्रहरीका अनुसार दुई पक्षबीचको विवाद मिलाउन गाउँमा बोलाइएको छलफलमा सहभागी नभएको र आफूहरूलाई चामल चोरको आरोप लगाएको भनेर तामाङसहितले राईको हत्या गरेको पुष्टि भएको छ। आफूहरूलाई चोरको आरोप लगाएको भनी रिसईबी साँधेर बसेका ३ जनाले घरमै पुगेर राईको हत्या गरेको प्रहरीले जनाएको छ। आँगनमा बाँसको चोया काडेर बसिरहेका राईलाई खुकुरी, लाट्ठी र ढुंगाले आक्रमण गरिएको थियो। उनको घटनास्थलमै मृत्यु भएको प्रहरीले जनाएको छ। वारदातपश्चात घटनामा संलग्नहरू फरार बनेका थिए। फरार रहेकाको अनुसन्धान एवं खोजतलासका क्रममा घटनामा संलग्नमध्ये तामाङलाई पक्राउ गर्न प्रहरी सफल भएको डीएसपी पाठकले बताए। उनका अनुसार घटनामा संलग्न ३ जनालाई नै भोजपुर अदालतले दोषी ठहर गरिसकेको छ। प्रहरीले अभियुक्तविरुद्ध कर्तव्य ज्यान मुद्दा चलाएको थियो। २०७७ साल फागुन २३ गते मुद्दाको फैसला गर्दै अदालतले अभियुक्तहरूलाई जन्मकैदको सजाय सुनाएको थियो। तर, घटनामा संलग्नहरू सजाय भुक्तान नागरिकन लामो समयदेखि फरार बनिरहेका थिए। फरार रहेकामध्ये अन्य २ जनाको खोजी जारी राखिएको जानकारी डीएसपी पाठकले दिए। उनका अनुसार हाल पक्राउ परेका तामाङ घटनापछि केही समय तराईका विभिन्न स्थानमा लुकिछिपी बसेको र त्यसपछि भारततर्फ भागेको पत्ता लागेको छ। भारतमा ५६ वर्ष बसेर पुनः नेपाल फर्किएको खुल्यो, पाठकले भने, नेपाल आएर झापाको काँकडभिट्टामा लुकिपिछी बसिरहेको सूचनाका आधारमा भोजपुरबाट परिचालित प्रहरी टोलीले तामाङलाई पक्राउ गरेको हो।"
"सरकारकै कारण कोशीको खेल क्षेत्र संकटमा, उपाध्यक्ष नियुक्ति र प्रशिक्षक छनोटमा विवाद","विराटनगर : कोशी प्रदेशमा सरकारकै कारण खेलकुद क्षेत्र संकटमा पर्दै गएको छ। राजनीतिक हस्तक्षेपमार्फत खेल क्षेत्रलाई अस्तव्यस्त र धराशायी बनाउने काम भइरहेको हो। मुख्यमन्त्री केदार कार्कीकै अगुवाइमा खेल क्षेत्रलाई तहसनहस एवं लथालिंग बनाउने काम भइरहेको आरोप लागेको छ। विवादास्पद छविका कांग्रेस नेता कार्की आफ्नै पार्टीका विद्रोही र एमालेका प्रदेशसभा सदस्यको समर्थनमा गत असोज २७ गते मुख्यमन्त्री नियुक्त भएका हुन्। उनी नेतृत्वको सरकारलाई कर्मचारीमा आफन्त र कार्यकर्ता भर्ति गर्नेदेखि विवादास्पद काम कारबाही गर्ने गरेको आरोप लागिरहेको छ। पछिल्लो समय प्रशिक्षक नियुक्ति प्रक्रियालाई विवादमा तानिएको छ। प्रदेश खेलकुद विकास बोर्डले विभिन्न १५ वटा खेलका १७ जना प्रशिक्षकलाई ३ महिनाका लागि करारमा नियुक्त गरेको थियो। प्रशिक्षक नियुक्तिको विषयलाई लिएर बोर्ड र मुख्यमन्त्री तथा मन्त्रिपरिषद्को कार्यालयबीच दूरी बढेको छ। बोर्डका सदस्य सचिव हंशराज वाग्ले राजनीतिक हस्तक्षेपबाट मुक्त गरेर योग्यता र क्षमताका आधारमा प्रशिक्षक छनोट गरिएको बताउँछन्। नियमसंगत हिसाबले गरिएको नियुक्तिलाई विवादित बनाएर खेल क्षेत्रमाथि गम्भीर प्रहार गरिएको उनको आरोप छ। हस्तक्षेप गरी खेल क्षेत्रलाई भाँडेर खेलकुदका गतिविधि ठप्प बनाउँदै राजनीतिक अभिष्ट पूरा गर्न खोजिदैछ, वाग्ले भन्छन्, तर, कसैको दबाब र प्रभावमा नपरिकन योग्यताका आधारमा प्रशिक्षक नियुक्त गरिएको छ। बोर्डले प्रशिक्षकमध्ये फुटबलमा सुनसरीका सुरेन्द्र तामाङ, कराँतेमा पाँचथरकी अञ्जु कामबाङ, एथलेटिक्समा सुनसरीकी यशोदा चौधरी, भलिबलमा भोजपुरका दिनेश राई र पाँचथरकी निलिमा आङदेम्बे, आइटीएफ तेक्वान्दोमा मोरङका राजेन्द्र धिमाल, शारीरिक सुगठनमा झापाका रामबहादुर दाहाल, क्रिकेटमा झापाका लाक्पा लामा र ब्याडमिन्टनमा भोजपुरका विशाल तामाङलाई नियुक्त गरेको छ। त्यस्तै बक्सिङमा उदयपुरका धनबहादुर मगर, उसुमा संखुवासभाकी उमाकुमारी राई र सुनसरीका दीपक कार्की, सेपाकताक्रोमा संखुवासभाका मेघराज तोलांगी, रग्वीमा सुनसरीका विक्रम पुरी, तेक्वान्दोमा सुनसरीकी सुशीला राई, कवड्डीमा ओखलढुंगाका भुवनबहादुर खड्का र जुडोमा मोरङकी बिना बस्नेत नियुक्त भएका छन्। बोर्डले प्रशिक्षक नियुक्तिका लागि चैत ३ गते ७ दिने सूचना जारी गरेर दरखास्त आह्वान गरेको थियो। ८४ जनाको आवेदन परेकोमा सर्ट लिष्टमा ४२ जना मात्रै अटाएका थिए। तीमध्ये चैत १५ गते अन्तर्वार्ता लिएर १७ जनालाई प्रशिक्षकमा नियुक्त गरिएको हो। बोर्डले वैकल्पिक प्रशिक्षकको सूचीसहित चैत १६ गते नतिजा सार्वजनिक गरेको थियो। प्रतिव्यक्ति महिनाको ३० हजार रूपैयाँ पारिश्रमिक दिने गरी प्रशिक्षकलाई १८ गतेबाट काममा खटाइसकिएको वाग्लेले बताए। उनका अनुसार प्रदेशका सामाजिक विकास मन्त्री राजेन्द्र कार्कीको अध्यक्षतामा फागुन ३० गते बसेको बोर्डको १९ औं बैठकले खेल प्रशिक्षक नियुक्तिको निर्णय गरेको हो। सामाजिक विकास मन्त्री बोर्डको अध्यक्ष हुने व्यवस्था छ। बैठकले बोर्डका सदस्य सचिव वाग्लेको संयोजकत्वमा विज्ञसहितको ५ सदस्यीय प्रशिक्षक छनोट समिति गठन गरेको थियो। समितिले पारदर्शी र नियमसंगत हिसाबबाट प्रशिक्षक नियुक्त गरेको वाग्लेको दाबी छ। तर, खेलकुद नबुझ्ने र राजनीतिको फोहरी खेल खेल्नेहरू खेल क्षेत्रलाई तहसनहस बनाउन लागिरहेको उनको आरोप छ। उनका अनुसार मुख्यमन्त्री कार्कीनिकटकाले कार्यकर्ता र योग्यताविहीनलाई प्रशिक्षकमा नियुक्त गर्न दबाब दिएका थिए। दबाब दिनेमा मुख्यमन्त्रीका जनसम्पर्क सल्लाहकार लीलाबल्लभ घिमिरेदेखि बोर्ड उपाध्यक्ष विन्दिया कार्कीसम्मको नाम जोडिएको छ। उनीहरूले मुख्यमन्त्रीको नाम जोड्दै फुटबलमा दिपक लिम्बू, कवड्डीमा तरुण यादव, कराँतेमा शिद्धिकी ताज, एथलेटिक्समा मनिष श्रेष्ठ, क्रिकेटमा राजेश पोखरेल र भलिबलमा सुरज लुइँटेललाई प्रशिक्षक नियुक्त गर्न दबाब दिएको वाग्ले बताउँछन्। कार्यकर्ता र योग्यताविहीनका पक्षमा दबाब सिर्जना गरिएपनि आफूले नमान्दा इगो बनाएर प्रशिक्षक नियुक्तिलाई विवादमा तान्ने काम भएको उनको भनाइ छ। ४२ जना प्रशिक्षकलाई ६ महिनाको करारमा राख्नका लागि बोर्डले प्रदेश सरकारसमक्ष ९६ लाख रूपैयाँ माग गरेको थियो। तर, मन्त्रिपरिषद् बैठकले २१ लाख रुपैयाँमात्र उपलब्ध गराएपछि ३ महिनाका लागि १७ प्रशिक्षकलाई छनोट गरिएको वाग्ले बताउँछन्। तर, अनियमित तथा धाँदलिपूर्ण तरिकाले छनोट गरिएको भन्दै मुख्यमन्त्री कार्यालयमा उजुरी परेपछि खेलकुद प्रशिक्षक नियुक्ति विवादमा परेको छ। उजुरीका आधारमा मुख्यमन्त्री कार्यालयले सामाजिक विकास मन्त्रालयलाई छानबिन समिति गठन गरी ७ दिनभित्र प्रतिवेदन बुझाउन चैत १८ गते पत्राचार गरेको थियो। उसुको प्रशिक्षकका लागि आवेदन दिएका धनकुटाका खेमराज थापा, सुनसरीका दिपेन चाम्लिङ, भोजपुरकी शर्मीला राई, मोरङका पिन्टु मोचीलगायतले उजुरी गरेका हुन्। थापाले आफूहरु खेल प्रशिक्षक हुन लायक भए पनि सर्ट लिष्टमा समेत नपरेपछि उजुरी दिएको बताए। खुला प्रतिस्पर्धाबिना कम योगदान गरेकालाई प्रशिक्षक नियुक्त गरेका कारण आफूहरूले चित्त बुझाउन नसकेको उनको भनाइ छ। मुख्यमन्त्रीका जनसम्पर्क सल्लाहकार घिमिरेका अनुसार प्रशिक्षक नियुक्तिप्रति असन्तुष्टि जनाउँदै ५६ जनाले उजुरी गरेका छन्। उनले प्रशिक्षक नियुक्तिमा कुनै दबाब नदिएको दाबी गरे। जनता सहयोग माग्दै आएपछि मेरा मान्छेलाई काममा लगाइदिनु भनेर भन्नु स्वभाविक हो। तर, मुख्यमन्त्रीले ठूलो दबाब दिनु भएको छैन, घिमिरे भन्छन्, पास र फेल गराउने कुरा पनि छैन। गुनासो आएपछि छानबिन र कारबाही गर्न मुख्यमन्त्री कार्यालयले भनेको हो। मुख्यमन्त्री कार्यालयमा परेको उजुरीसँगै प्रशिक्षक छनोटसम्बन्धी विवाद सतहमा आएको हो। सामाजिक विकास मन्त्रालयले छानबिन प्रतिवेदन पेस भई अन्तिम कारबाही नटुंगिएसम्म प्रशिक्षक नियुक्ति सम्बन्धी काम कारबाही यथास्थितिमा राख्नु भनेर बोर्डलाई चैत १९ गते पत्राचार गरेको छ। मन्त्रालयको शिक्षा तथा खेलकुद महाशाखा प्रमुख एवं उपसचिव फणिन्द्र खत्री मुख्यमन्त्री कार्यालयको निर्देशनका आधारमा बोर्डलाई पत्राचार गरिएको बताउँछन्। अनियमित एवं धाँधलीपूर्ण तरिकाबाट अयोग्य र कनिष्ठ खेलकुद प्रशिक्षक छनोट गरिएको भनेर उजुरी परेको पाइयो। योग्य र सिनियर प्रशिक्षकलाई बदनियत चिताइ छनोट नगरिएको भनिएको छ, उनले भने। खत्रीका अनुसार छानबिन समिति भने गठन गर्न बाँकी छ। बोर्डका सदस्य सचिव वाग्ले नियमसंगत हिसाबको निर्णयबाट पछि हट्न नसकिने र प्रशिक्षकहरू खेलाडीको प्रशिक्षणमा जुटिसकेको बताउँछन्। चैत २५ देखि बागमती प्रदेशमा हुने प्रथम अन्तरप्रदेश खेलकुदको तयारीमा हामी जुटेका छौं। त्यो प्रतियोगितामा कोशी प्रदेशको प्रतिष्ठाको कुरा पनि जोडिएकाले खेलाडीलाई धमाधम प्रशिक्षण दिने काम भइरहेको छ, वाग्ले भन्छन्, खेलाडीको बन्द प्रशिक्षण चलिरहेका बेला प्रशिक्षकको काम कारबाही रोकिँदैन। अन्तरप्रदेश खेलकुदलाई लक्षित गरेर काम गर्ने वातावरण बनाउनुपर्नेमा त्यसलाई प्रभावित पार्ने हिसाबले राजनीतिक हस्तक्षेप भइरहेको छ। अन्तरप्रदेश खेलकुदमा कोशीबाट २ सय ५१ जना खेलाडी तथा अफिसियलले सहभागिता जनाउनेछन्। विभिन्न ९ खेलका महिला तथा पुरुष खेलाडीहरुलाई बन्द प्रशिक्षणमा राखेर अभ्यास गराउने काम भइरहेको छ। इटहरीमा भलिबल, फुटबल, कराँते, तेक्वान्दो र एथलेटिक्स तथा धरानमा बक्सिङ, झापामा ब्याडमिन्टन, विराटनगरमा क्रिकेट र काठमाडौंमा पौडीको प्रशिक्षण चलिरहेको छ। खेलकुदमा प्रदेशलाई माथि उकास्ने गरी काम भइरहँदा त्यसलाई रोक्न स्वार्थ समूहले प्रशिक्षण भाँड्ने प्रयास गरिरहेको वाग्लेको आरोप छ। विभिन्न बहानामा खेल क्षेत्रलाई प्रभावित नपार्न सबैमा आग्रह गर्छु, उनले भने, प्रथम अन्तरप्रदेश खेलकुद प्रतियोगितामा कोशी प्रदेशको प्रतिष्ठाको कुरा पनि छ। अहिलेको बन्द प्रशिक्षणलाई २०८१ सालमा कर्णालीमा हुने १०औं राष्ट्रिय खेलकुदको वार्म अपका रूपमा पनि लिइएको वाग्लेले बताए। नवनियुक्त प्रशिक्षकले आगामी राष्ट्रिय खेलकुदलाई समेत लक्षित गरेर प्रशिक्षण दिइरहेको उनको भनाइ छ। तर, अनावश्यक हस्तक्षेप गरेर खेलकुदलाई समस्याग्रस्त बनाउने काम भइरहेको उनी बताउँछन्। प्रशिक्षक नियुक्तिको विषयमा मुख्यमन्त्रीलाई गलत सन्देश प्रवाह गर्दै डर, धाक र त्रास देखाएर बोर्डको निर्णय प्रभावित पार्न खोजिएको वाग्लेको दाबी छ। प्रदेश खेलकुद विकास बोर्डमा यसअघि प्रशिक्षक थिएनन्। सरकारसँग ४२ जना प्रशिक्षक मागेको २ वर्ष भयो। प्रदेश सरकारले बजेटको व्यवस्थापन गरेपछि ३ महिनाका लागि १७ जना प्रशिक्षक नियुक्त गरिएको हो, वाग्लेले भने, त्यसलाई विवादित बनाएर खेलाडीको प्रशिक्षणलाई असर पार्न खोजिँदै छ। यसले समग्र प्रदेशकै खेलकुदलाई संकटतर्फ धकेल्छ। बोर्ड उपाध्यक्ष कार्कीले शपथ लिएको दोस्रो दिनबाटै अनआवश्यक दबाब दिन थालेको उनले बताए। प्रशिक्षक नियुक्तिको विषय विन्दिया कार्कीको कार्यक्षेत्र र अधिकार क्षेत्रभित्र पर्दैन। उहाँ पछि नियुक्त हुनु भएको हो, वाग्ले भन्छन्, एउटा सिंगो बोर्डले गरेको नियुक्तिलाई चुनौती दिने काम भएको छ। खेलकुद क्षेत्रमा गैरखेलकुदकालाई प्रशिक्षक नियुक्त गर्ने कुरा हुँदैन। प्रशिक्षक नियुक्ति कानुनविपरीत रहेको पुष्टि भए आफूले पदबाट राजीनामा दिने वाग्लेले बताए। गैरखेलकुदका मान्छेलाई खेलकुदको नेतृत्वमा ल्याएपछि यस्ता धेरै समस्या आउने उनले बताए। उहाँ (विन्दिया कार्की) खेलकुदभन्दा बाहिरको व्यक्ति हो। तर, बोर्डको उपाध्यक्ष बनाइएको छ, वाग्लेले भने, प्रदेशभित्र चलायमान बन्दै गएको खेलकुदलाई उहाँकै अगुवाइमा राजनीतिक रंग भर्ने प्रयास हुँदैछ। यो कुरा हामीलाई मान्य हुँदैन। उपाध्यक्षले खेलकुद नबुझेकैले समस्या देखा पर्न थालेको उनले आरोप छ। आफ्नो काम, कर्तव्य र अधिकार भुल्दै राजनीतिक दम्भ देखाउने काम उपाध्यक्षबाट भएको आरोप वाग्ले लगाउँछन्। उनका अनुसार छनोटमा पर्न नसकेका केही व्यक्तिलाई प्रशिक्षक नियुक्त गर्न उपाध्यक्ष कार्कीले बारम्बार दबाब दिइरहिन्। बोर्ड उपाध्यक्ष कार्कीले भने प्रशिक्षक नियुक्तिमा दबाब नदिएको बताइन्। प्रशिक्षक नियुक्तिको निर्णय म उपाध्यक्ष भएर आउनुभन्दा अघि नै भएको रहेको, उनले भनिन्, शपथ खाइसकेपछि चाहिँ मैले केही कुरा राखेको हुँ। तर, सुनुवाइ नभएकाले त्यसअघि नै भएको निर्णयलाई स्वीकार गरेको कार्की बताउँछिन्। उपाध्यक्षको नियुक्ति नै विवादास्पद प्रदेश सरकारले पूर्वप्रदेशसभा सदस्य विन्दिया कार्कीलाई प्रदेश खेलकुद विकास बोर्डको उपाध्यक्षमा विवादास्पद हिसाबले नियुक्त गरेको छ। कांग्रेस नेतृ उनलाई मुख्यमन्त्री केदार कार्कीको दबाबमा नियुक्त गरिएको सामाजिक विकास मन्त्रालय स्रोतले बतायो। यसअघिकी उपाध्यक्ष जिना कार्कीका ठाउँमा चैत ९ गतेको मन्त्रिपरिषद् बैठकले उनलाई उपाध्यक्ष नियुक्त गर्ने निर्णय लिएको थियो। पद तथा गोपनीयताको शपथ लिएर १४ गतेबाट कार्कीले कार्यभार सम्हालिन्। खेलकुदको क्षेत्रमा १० वर्षसम्म अनुभव भएको व्यक्तिलाई सामाजिक विकास मन्त्रालयको सिफारिसका आधारमा मन्त्रिपरिषद् बैठकले बोर्डको उपाध्यक्ष नियुक्त गर्ने व्यवस्था छ। तर, मुख्यमन्त्रीको एकलौटी दबाबमा उपाध्यक्ष बनाइएकी कार्कीसँग खेलकुदको अनुभव नै नभएको स्रोतको भनाइ छ। कार्कीले भने आफू बास्केटबल र ब्याडमिन्टनको खेलाडी रहेको बताइन्। कार्कीको नियुक्ति विवादास्पद हुनुको कारण भने अर्को छ। उनीमाथि अख्तियार दुरुपयोग अनुसन्धान आयोगले अनुसन्धान गरिरहेको छ। अख्तियारको कारबाही चलिरहेका बेला उपाध्यक्ष बनाइएपछि नियुक्ति विवादित बनेको हो। कार्कीको नियुक्ति र यसअघिकी उपाध्यक्ष जिना कार्कीको राजीनामा पत्र हालसम्म प्राप्त नभएको बोर्डका सदस्य सचिव वाग्ले बताउँछन्। मजदुरको मृत्यु हुने गरी सवारी दुर्घटना गराएका आफ्ना छोरालाई जोगाउन नक्कली सवारी चालक अनुमति पत्र (लाइसेन्स) बनाएको आरोप विन्दिया कार्कीमाथि लागेको हो। प्रदेशसभाको अघिल्लो कार्यकालमा उनी कांग्रेसको समानुपातिक कोटाबाट सांसद बनेकी थिइन्। त्यही बेला उनले छोरा रविनसिंह कार्कीको नक्कली लाइसेन्स बनाएको आरोप लागेको हो। रविनले चलाएको प्रदेश ३०१०२२ च २१३९ नम्बरको कारले विराटनगरमा २०७८ जेठ २० गते साँझ मोरङको कटहरीका राजकुमार राजवंशी र भारतीय नागरिक मुकेश दासलाई ठक्कर दिएको थियो। दुर्घटनामा परेर न्यू एभरेस्ट फर्निचरका मजदुर दासको मृत्यु भयो। दुर्घटनापछि छोराको नाममा काठमाडौंबाट ०१०६००५४२५८९ नम्बरको लाइसेन्स बनाएको आरोप कार्कीमाथि लागेको हो। लाइसेन्सको जारी मिति २०७५७१२ गते उल्लेख गरिएको छ। यातायात व्यवस्था विभागको रेकर्डमा कार्कीकै नाममा लाइसेन्स रहेको देखिन्छ। तर, ढड्डामा भने अर्कैको नाम देखियो। लाइसेन्स निकाल्ने प्रक्रियामै कार्की सहभागी नभएको पाइएको छ। कार्कीले दाबी गरेको लाइसेन्सको परीक्षा भेषबहादुर माझीले दिएको पुष्टि भएको छ। सवारी ज्यान मुद्दाको कारबाहीबाट छोरालाई जोगाउन कार्कीले यातायातका कर्मचारीसँगको मिलेमतोमा लाइसेन्स निकालेको पत्ता लागेको थियो। लाइसेन्सको ट्रायल परीक्षा दिने क्रममा फेल भएका माझीको ठाउँमा कार्कीको विवरण समावेश गरेर किर्ते गरी लाइसेन्स निकालेको खुलेको हो। माझी अनुत्तीर्ण भएको दर्ता नम्बरबाट कार्कीको नाममा लाइसेन्स जारी भएको थियो। लाइसेन्स नक्कली रहेको पुष्टि भएपछि अख्तियारले अनुसन्धान अघि बढायो। तर, अख्तियारले यो मुद्दाको छिनोफानो अहिलेसम्म गरेको छैन। कारबाही टुंगोमा नपुग्दै कार्कीलाई भने बोर्डको उपाध्यक्ष नियुक्त गरियो।"
"वाइडबडी विमान खरिदमा १ अर्ब ४७ करोड भ्रष्टाचार, अन्तर्राष्ट्रिय कम्पनीको समेत मिलेमतो","काठमाडौं : अख्तियार दुरूपयोग अनुसन्धान आयोगले दुईवटा वाइडबडी जहाज खरिदमा व्यापक भ्रष्टाचार भएको दावी गरेको छ। आयोगले उक्त विमान खरिदमा १ अर्ब ४७ करोड १० लाख ५० हजार ४८२ रुपैयाँ भ्रष्टाचार भएको ठहर गर्दै तत्कालीन मन्त्री,नेपाल वायुसेवा निगमका कर्मचारीपदाधिकारीसहित ३२ जनाविरुद्ध मुद्दा आज विशेष अदालत काठमाडौंमा ,आरोप पत्र दायर गरेको हो। अख्तियारका प्रवक्ता नरहरि घिमिरेले वाइडबडी जहाज खरिदमा भ्रष्टाचार गरेको आरोपमा तत्कालीन संस्कृति,पर्यटन तथा नागरिक उड्डयन मन्त्री जीवनबहादुर शाही,नेपाल वायुसेवा निगमका महाप्रबन्धक एवं सञ्चालक समितिका सदस्य सुगत कंसाकरसहित ३२ जनाविरुद्ध आज विशेष अदालत काठमाडौंमा आरोप पत्र दायर गरेको हो। वाइडबडी खरिदमा नेपाल वायुसेवा निगमका महाप्रबन्धकसमेतको मिलेमतोमा अनियमितता भएको उजुरी परेको थियो। सोही उजुरीका आधारमा अनुसन्धान हुँदा वाइडबडी खरिदमा १ अर्ब ४७ करोड रुपैयाँ भ्रष्टाचार भएको अख्तियारको ठहर छ। तत्कालीन पर्यटनमन्त्री हाल कर्णाली प्रदेशका प्रदेशका प्रदेशसभा सदस्य शाहीले विमान खरिद ऐन २०६३ र सो अन्तरगत बनेको सार्वजनिक खरिद नियमावली २०६४ समेतको विपरीत रहेको तथ्यलाई अनदेखा गरी नेपाल वायुसेवा निगमलाई गैरकानुनी हानी पुर्याउने बदनियतसाथ कानुन विपरीक्ष काम गरेको भन्दै उनीविरुद्ध १ अर्ब ४७ करोड १० लाख ८५ हजार ४८२ रुपैयाँ विगो माग र भ्रष्टाचार निवारण ऐन २०५९ को दफा २४ बमोजिम थप सजायको माग गरिएको छ। निगमका तत्कालीन महाप्रवन्धक एवं सञ्चालक समितिका सदस्य कंसाकारमाथि सार्वजिनक खरिद ऐन २०६३ ले निर्धारण गरेका कार्यविधिअनुसार काम नगरेको,विमानको प्राविधिक स्पेसिफिकेसन र सोलाइ मापन गर्ने स्पष्ट मापदण्ड नखुलाएको र कार्यविधि विपरीत लागत इष्टिमेट अस्वभाविक रुपमा बढाएर लागत अनुमान तयार गराएको आरोप छ। उनले प्रस्तावदाताका प्रतिनिधिसँगको मिलेमतोमा विमानको मेजर टेक्निकल स्पेसिफिकेसन भारवहन क्षमतालाई २४१ टन्सबाट २३० टन्समा घटाइ विमानलाई लङ रेन्ज नन स्टप फ्लाइट गर्न असक्षम बनाइ रकम भुक्तानी दिएको आरोप पत्रमा उल्लेख छ। यसैगरी संस्कृतिक पर्यटन तथा नागरिक उड्डयन मन्त्रालयका तत्कालीन सचिव एवं नेपाल वायुसेवा निगमका तत्कालीन संचालक समिति अध्यक्ष शंकर प्रसाद अधिकारीले वाइडबडी विमानलाई लङ रेन्ज नन स्टप फ्लाइट गर्न अक्षम बनाउनमा भूमिका खेलेको,आपूर्तिकर्ताका प्रतिनिधिसँगको मिलेमतोमा कानुन विपरीत बढी भु्क्तानी दिइ १ करोड ३३ लाख ६८ हजार १०९ रुपैयाँ भ्रष्टाचार गरेको ठहर गर्दै मुद्दा दायर गरेको अख्तियारले जनाएको छ। भन्सार विभागका तत्कालीन महानिर्देशक एवं नेपाल वायुसेवा निगमका तत्कालीन संचालक शिशिर कुमार ढुङ्गाना, संस्कृति,पर्यटन तथा नागरिक उड्डयन मन्त्रालयका सहसचिव एवं नेपाल वा निगमका तत्कालीन संचालक समितिका सदस्य बुद्धिसागर लामिछाने,नेपाल वायुसेवा निगमका संचालक समिति सदस्य टेकनाथ आचार्य,नेपाल वायुसेवा निगमका तत्कालीन संचालक समिति सदस्य निमा नुरु शेर्पा, नेपाल वायसेवा निगमका तत्कालीन संचालक समिति सदस्य मतिराम पाण्डेले विमानको प्राविधिक स्पेसिफिकेसन र सोलाई मापन गर्ने स्पष्ट मापदण्ड नखुलाई कार्यविधि विपरीत अस्वभाविक रुपमा बढाएको लागत इष्टिमेटलाई स्वीकृति दिइ भ्रष्टाचार गरेको अनुसन्धानबाट खुलेको अख्तियारले जनाएको छ। यसैगरी सम्पत्ति शुद्धिकरण अनुसन्धान विभागका तत्कालीन महानिर्देशक एवं नेपाल वायुसेवा निगमका तत्कालीन संचालक समितिका सदस्य जीवन प्रकाश सिटौला, नेपाल वायुसेवा निगमका तत्कालीन संचालक समितिका सदस्य भइ हाल नेपाल नागरिक उड्डयन प्राधिकरणका संचालक समितिका सदस्य अच्युतराज पहाडीविरुद्ध पनि भ्रष्टाचार मुद्दा दायर भएको छ। नेपाल वायुसेवा निगमका तत्कालीन कामु निर्देशक रामहरी शर्मा सेढाइँ,तत्कालीन कामु निर्देशक तथा हाल नायव महाप्रबन्धक जनकराज कालाखेति र तत्कालीन उपनिर्देशक प्रभाश कुमार कर्मचार्य,तत्कालीन निर्देशक गणेबहादुर चन्द,तत्कालीन कामु कर्णबहादुर थापा र तत्कालीन निर्देशक तथा हाल वरिष्ठ क्याप्टेन सुवास रिजाल पनि भ्रष्टाचारमा मुछिएका छन्। यसैगरी वाइडबडी खरिदमा नेपाल वायुसेवा निगमका तत्कालीन नायव महाप्रबन्धक रमेश बहादुर शाह,तत्कालीन निमित्त निर्देशक तथा हाल बरिष्ठ क्याप्टेन रविन्द्र कुमार शेरचन,तत्कालीन कामु निर्देशक रविन्द्र श्रेष्ठ, तत्कालीन कामु निर्देशक तथा हाल निर्देशक उपेन्द्र पौडेल, तत्कालीन उपनिर्देशक तथा हाल निर्देशक श्रवण रिजाल, तत्कालीन निमित्त उपनिर्देशक पारस पौडेल, तत्कालीन निमित्त उपनिर्देशक तथा हाल निर्देशक उमेश पौडेल र तत्कालीन निमित्तउपनिर्देशक तथा हाल उपनिर्देशक बृहतमान तुलाधरले विमान खरिद गर्ने प्रस्ताव मूल्याङ्कन उपसमितिमा रही वद्नियतपूर्वक भ्रष्टाचार गरेको अख्तियारको ठहर छ। यसैगरी विमान आपूर्तिकर्ताप्रस्तावदाता कम्पनीमध्ये केही अन्तर्राष्ट्रिय कम्पनीका मुख्य व्यक्तिहरू नेपालको खरिद कानुन विपरीत गैरजिम्मेवार र बदनियतपूर्वक निगमका कर्मचारीपदाधिकारीहरूलाई प्रभाव र प्रलोभनमा पारी विमानको भारवहन क्षमतालाई घटाउने काम गरेको अख्तियारको जिकिर छ। जहाजको खरिदको पृष्ठभूमि निगमको क्षमता अभिवृद्धि गर्न सरकारले आर्थिक वर्ष २०७१०७२ को वार्षिक बजेटदेखि नै नयाँ जहाज थप गर्ने भनेको थियो। प्रधानमन्त्री तथा मन्त्रिपरिषद्को कार्यालयले तत्काल सुधार कार्ययोजना २०७२ मा अन्तर्राष्ट्रिय उडान सेवा विस्तार तथा विदेशी वायुसेवा कम्पनीहरूसँग प्रतिस्पर्धा गर्न तथा आन्तरिक उडानलाई थप व्यवस्थित र प्रभावकारी बनाउन निगमले आवश्यकताअनुसार विमानहरू खरिद गरी सञ्चालनमा ल्याउनेभनेकाले नयाँ जहाज खरिदको बाटो खुलेको थियो। सोही अनुरूप निगमले बनाएको तीनवर्षे सुधार कार्ययोजनाले २०७२ फागुनभित्र दुईवटा वाइडबडी जहाज खरिद प्रक्रिया अघि बढाउने सीमा तोकेको थियो। यसका लागि मंसिरमा एउटा र माघमा अर्को वाइडबडी जहाज किन्न अन्तर्राष्ट्रिय बोलपत्र आह्वान गर्नुपर्ने भनिएको छ। २०७३०७४ को बजेट नीति तथा कार्यक्रममा समेत व्यवस्थापनमा सुधार गर्ने, रणनीतिक साझेदारको खोजी गर्ने र दुईवटा वाइडबडी जहाज खरिद गर्ने भनिएकोमा निगमले भने जहाज किन्नेमा मात्र केन्द्रित भएको थियो। यसरी भयो जहाज खरिद निगम व्यवस्थापन समितिले महाप्रबन्धकको संयोजकत्वमा माघ, २०७२ मा निगम आर्थिक विनियमावली २०६५ को विनियम २३६ को उपविनियम (१)(क) बमोजिम तत्कालीन महाप्रबन्धकको नेतृत्वमा नयाँ विमान खरिद उपसमिति गठन गरिएको थियो। तर, सो उपसमितिलाई निष्क्रिय बनाई २०७३ वैशाखमा सोही विनियमको २३६(१)(ख) बमोजिम विमान खरिद गर्न सञ्चालक समितिका एक सदस्यको संयोजकत्वमा व्यवस्थापनबाट प्रस्तुत खरिद प्रस्तावको अध्ययन गरी प्रतिवेदन पेस गर्न चार सदस्यीय वाइडवडी विमान खरिद उपसमिति गठन गरेको थियो। उक्त उपसमितिले साउन ३१ गते २०७३ मा समिति समक्ष वाइडबडी खरिदसम्बन्धी प्रतिवेदन पेस गर्दै तीनवटा विकल्प सिफारिस गरेको र व्यवस्थापनले ४५ दिनको म्याद दिई अन्तर्राष्ट्रिय बोलपत्र आह्वान गर्न भदौ २९ गते प्रस्ताव समितिमा पेस गरेको थियो। त्यसपछि बोलपत्र आह्वान भयो। निगमले आह्वान गरेको बोलपत्रमा विभिन्न मुलुकका ११ वटा प्रस्तावकहरूको प्रस्ताव आएको थियो। सोमध्येबाट सबैजसो सर्त पूरा भएको र कम मूल्यमा नयाँ विमान उपलब्ध गराउने गरी प्रस्ताव पेस गरेको एएआर इन्टरनेसन सप्लाई चेनसँग विमान खरिद सम्झौता गर्न सिफारिस गरेको देखिन्छ। निगमका महाप्रबन्धक सुगतरत्न कंसाकार र एएआर इन्टरनेसन सप्लाई चेनका अध्यक्ष दीपक शर्माबीच चैत्र २४, २०७३ मा विमान खरिद सम्झौता भयो। निगमले हजार घण्टासम्म उडेको सेकेन्ड ह्यान्ड विमानका लागि प्रस्ताव आह्वान गरेको थियो। एएआरले तयारी अवस्थामा रहेका नयाँ विमान दिने आकर्षक प्रस्ताव राखेको थियो। त्यही आधारमा ऊ छानियो। नयाँ विमानका म्यानिफ्याक्चर्स सिरियल नम्बर (एमएसएन) पनि दिएको थियो। तर, त्यतिन्जेल एएआरसँग जहाजै थिएन। उसले दिएका दुवै सिरियल नम्बरका जहाज एयरबसले अर्कैका नाममा बनाइरहेको थियो। फेरि अर्को कीर्ते भयो। एएआरले आफू मात्र नभएर आफ्ना कन्सोर्टियम पार्टनर हाई फ्लाई ट्रान्सपोर्ट एरोई र जर्मन एभिएसन क्यापिटलसमेत भएको देखाउन थाल्यो। जहाज अझै तीमध्ये कोहीसँग थिएन। एयरबसका दुईवटा वाइड बडी विमान किन्नेबारे नेपाल वायुसेवा निगमले अमेरिकाको एएआर कर्पसँग माघ १४, २०७३ मा समझदारी गर्यो। तर, विमान हाई फ्लाई एक्स आयरल्यान्डसँग किन्यो, जुन कम्पनी त्यसको २६ दिनपछि फागुन १०, २०७३ मा स्थापना भएको सार्वजनिक लेखा समितिको १९औं वार्षिक प्रतिवेदनमा उल्लेख छ। अर्बौंको खरिदमा कीर्ते काम यसरी सुरु भएको थियो। निगम सञ्चालक समिति सचिवालयले २०७४ जेठ ३० गते संस्थागत र अर्थ विभागका निर्देशकलाई लेखेको पत्रले यसलाई प्रष्ट्याउँछ। संख्या बीएस०४२७६ को पत्रमा भनिएको थियो, जहाज एयरबस कम्पनीमा निर्माण हुने र कारोबार गर्दा कन्सोर्टियममा रहेका तीन भिन्न मुलुकका कम्पनीसँग कारोबार गर्न व्यावहारिक तथा कानुनी रूपमा असजिलो पर्ने भएकाले यही कारोबारका लागि मात्र स्पेसल पर्पोज कम्पनी गठन गरी कारोबार गर्दा सहज र सरल हुने निष्कर्षमा पुगेको छ। निगम र कन्सोर्टियमको आपसी सहमतिमा युरोपियन कानुनबमोजिम गठन भएको स्पेसल पर्पोज कम्पनी हाई फ्लाई एक्स आयरल्यान्ड लिमिटेड र निगमबीच जहाज खरिदबिक्री सम्झौता भएको। दर्ता नम्बर ५९९०१० भएको हाई फ्लाई एक्सको कार्यालय ग्रान्ड क्यानल हार्बर, डब्लिन २ मा थियो। उक्त कम्पनीको दर्ता उद्देश्यमा हवाई यातायातका उपकरण भाडामा लिनेदिने काम गर्नेभनिएको छ। तर,निगमको जहाज किनेपछि उक्त कम्पनी नै बन्द भएको स्रोतको भनाइ छ। खरिदको रकम व्यवस्थापनले दुईवटा विमान खरिदको लागि तयार गरेको प्रतिविमान लागत अनुमान ११ करोड ८१ लाख ६३ हजार ७७३ अमेरिकी डलर छ। विमान खरिदका लागि लागत अनुमान तयार गर्दा एयर बस कम्पनीसँग प्रत्यक्ष सम्पर्क रहिरहेको अवस्थामा एयर बसको तत्कालीन मूल्य र छुट रकमलाई नलिई २०६५ सालको आठ वर्ष पुरानो मूल्यमा वार्षिक मूल्यवृद्धि समायोजन गरी लागत अनुमान निर्धारण गरिएको थियो। यसरी लागत मूल्य अनुमान गर्दा नयाँ विमानको मूल्य निर्धारण गरिएको तर हजार घण्टासम्म उडेको र सन् २०७१ पछि निर्मित पुरानो विमानका लागि सूचना गरिएकोमा कुनै पनि फर्म, कम्पनी तथा आधिकारिक बिक्रेताहरूबाट कोटेसन माग भएको देखिँदैन। यसबाट लागत अनुमान नियम संगत नभएको र बजार मूल्यमा आधारित रहेको देखिँदैन। साथै मूल्य वृद्धि एयर बस कम्पनीसँग खरिद गर्दा मात्र लागू हुन्छ। २०७३ मा विमानको मूल्य अमेरिकी डलर ८,८०,९९,३१७ पर्ने र निगम व्यवस्थापनले नै निर्धारण गरेको दर २७६९९५ को मूल्यवृद्धि कायम गर्दा पनि नयाँ विमानको मूल्य अमेरिकी डलर ९,३०,४७,४३४८० पर्ने देखिन्छ। यसबाट एएआर इन्कले अमेरिकी डलर १०४८ मिलियन मूल्य प्रस्ताव पेस गरेको हुँदा निगमलाई करिब अमेरिकी डलर ११८ मिलियनका दरले दुई जहाजमा २३६ मिलियन डलर नोक्सानी भएको देखिन्छ। जहाजको भुक्तानी वाइडबडीको भुक्तानी भने फरकफरक संस्थालाई गरिएको छ। प्रतिबद्धता शुल्क १० लाख डलर (१० करोड रुपैयाँभन्दा बढी) एएआरलाई तिरियो। बैनाबापत ७ करोड ९० लाख अमेरिकी डलर हाई फ्लाई ट्रान्सपोर्ट एरोइजको खातामा पठाइयो। बाँकी रकममा लागि छुट्टै एस्क्रो एजेन्ट खोजियो। यसबारे निगमको पत्राचारमा भनिएको छ, एमओयू गर्ने समयमा स्पेसल पर्पोज कम्पनी गठन भइनसकेकाले हाई फ्लाई ट्रान्सपोर्ट एरोइजको खातामा बैनास्वरूप रकम पठाउने सहमति गरिएको। बाँकी रकम एस्क्रो एजेन्ट नियुक्ति गरी त्यहीमार्फत एयरबसको खातामा पठाउने व्यवस्था मिलाइएको। निगम सञ्चालक समितिको सचिवालयले २०७४ जेठ २९ गते पत्र संख्या बीएस०४२७४ मा संस्थागत विभाग र अर्थ विभागका निर्देशकलाई पत्राचार गरेको छ। त्यसमा दुइटा वाइडबडी किन्न हाईफ्लाई एक्स आयरल्यान्डलाई बैनाबापत ७ करोड ९० लाख अमेरिकी डलर (करिब ८ अर्ब रुपैयाँ) पठाउनुपर्ने भएकाले स्वीकृत गर्न भनिएको छ। त्यसका लागि आवश्यक पर्ने विदेशी मुद्रा सटही सुविधा अनुमति पाउन संस्कृति, पर्यटन तथा नागरिक उड्डयन मन्त्रालयमार्फत नेपाल राष्ट्र बैंकमा पत्राचार गर्न व्यवस्थापनलाई स्वीकृति दिन पनि दुवै निर्देशकलाई पत्रमा निर्देशन दिइएको थियो। त्यही आधारमा २०७४ असार ३ गते ७ करोड ९० लाख अमेरिकी डलर पठाइयो। २०७४ असार २९ गते नै निगम र नागरिक लगानी कोषबीच वाइडबडी जहाज किन्न ऋण सम्झौता भएको थियो। त्यही दिन पत्र संख्या ओएमडी४३६१५ निगमका महाप्रबन्धक कंसाकारले कोषलाई पत्राचार गरे। त्यसको अघिल्लो दिन जेठ २८ गते कर्मचारी सञ्चय कोषसँग पनि १२ अर्ब रुपैयाँको ऋण सम्झौता गरिएको थियो। विभिन्न समितिद्वारा भ्रष्टाचार भएको ठहर पहिलो वाइडबडी विमान ए ३३०२४३, नाइनएलएएलवाइ अन्नपूर्ण २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेठ मकालु साउन १० गते फ्रान्सको टुलुजबाट त्रिभुवन अन्तर्राष्ट्रिय विमानस्थल, काठमाडौंमा अवतरण गरेको देखिन्छ। तर बोलपत्रका अनुसार ढिलाइले निगम पहिलो जहाजबाट ९ महिनाको आम्दानी र दोस्रो जहाजबाट ४ महिनाको आम्दानीबाट बञ्चित भएको देखिन्छ। निगमले प्राप्त गरेका जहाजहरूको गैर दर्ता प्रमाणपत्र फ्रान्सको ईएएसएबाट प्राप्त भएको तर अन्यत्र दर्ता भएको प्रमाण उपलब्ध नभएको देखिन्छ। विमानहरू निर्माता कम्पनीबाट सीधै नेपाल ल्याइएको र नागरिक उड्डयन प्राधिकरणमा दर्ता भई कर्मचारी सञ्चय कोष र नागरिक लगानी कोषका नाममा रोक्का रहेको विभिन्न समितिले ठहर गरेका छन्। यसबाट आईफ्लाई एक्सको नाममा कतै पनि जहाज दर्ता भएको देखिँदैन। र यसले गैरकानुनी खरिद बिक्री प्रक्रिया तथा रकम अपचलन भएको पुष्टि गरेको छ। महालेखा परीक्षकको प्रतिवेदनले के भनेको थियो ? महालेखा परीक्षकको ५५औं वार्षिक प्रतिवेदनमा नेपाल एयरलाइन्सको वाइडबडी (एयरबस ३३०२००) जहाज खरिदमा अनियमितता भएको ठहर गर्यो। सम्झौता गरिएभन्दा निकै कमसल खालका जहाज ढिला गरी ल्याइएको भन्दै महालेखाले अनियमितताको आशंका गर्यो। १२ अर्ब रुपैयाँ ऋणमा ल्याइएका दुइटा वाइडबडीको ऋण र साँवा गरी करिब ३३ अर्ब रुपैयाँ निगमको दायित्वमा थोपरिएको थियो। पहिलो वाइडबडी विमान ए ३३०२४३, नाइनएलएएलवाई अन्नपूर्ण २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेठ मकालु साउन १० गते फ्रान्सको टुलुजबाट काठमाडौंमा अवतरण भएका थिए। तर, बोलपत्रअनुसार जहाज आउन ढिलाइ हुँदा निगमले पहिलो जहाजबाट ९ महिनाको आम्दानी र दोस्रो जहाजबाट ४ महिनाको आम्दानी गुमाएको थियो। ति जहाजको गैर दर्ता प्रमाणपत्र फ्रान्सको ईएएसएबाट प्राप्त भएको तर अन्यत्र दर्ता भएको प्रमाण उपलब्ध भएन। र यसले गैरकानुनी खरिद बिक्री प्रक्रिया तथा रकम अपचलन भएको पुष्टि भएको लेखा समितिको ठहर थियो। एयरबस खरिदका क्रममा भएको आर्थिक अनियमिता, निगमको बदनियत, जहाजको भारवहन क्षमतामा गडबडीलगायतका विषयमा महालेखापरीक्षकको ५५औं वार्षिक प्रतिवेदनले औंल्याएपछि संसदीय छानबिन भएको थियो। महालेखा प्रतिवेदन अनुसार निगमले आर्थिक विनियमावली, २०६५ को विनियम २३६ (१) अनुसार निर्माता कम्पनीसँग विमान खरिद नगरि आपूर्तिकर्तासँग खरिद गरेको देखाएको थियो। बढीमा एक हजार घण्टा उडेको र २०७१ भन्दा पछि बनेको नयाँ जहाज भनी उल्लेख गरेकोमा २०६५ सालभन्दा पहिला नै बनेको जहाज खरिद गरिएका थिए। यस्तै, उल्लेखितभन्दा भारवहन क्षमता पनि प्रतिविमान १२ मेट्रिक टन कम भएको लेखा समितिको निष्कर्ष थियो। पुरानो जहाज खरिद गर्दा सो कम्पनीले बिक्रीमा ठूलो छुट दिएको तर निगमले नयाँ जहाजको नै खरिद मूल्यमा किनेको देखिएको उक्त प्रतिवेदनमा उल्लेख छ। एयर बस कम्पनीसँग सोझै खरिद गर्दा तिर्नुपर्ने मूल्य र बोलपत्रबाट कायम मूल्यबीच तुलना गर्न सकिने अवस्थामा तुलना नगरेका कारण निगमलाई ठूलो आर्थिक नोक्सानी भएको लेखा समितिको ठहर थियो।"
रामराजा सिंह स्वास्थ्य विज्ञान प्रतिष्ठानको विकास समितिमा पशुपति चौधरी नियुक्त,काठमाडौं : सरकारले रामराजा सिंह स्वास्थ्य विज्ञान प्रतिष्ठानको पूर्वाधार तयारी विकास समितिको अध्यक्षमा प्राडा पशुपति चौधरीलाई नियुक्त गरेको छ। बिहीबार बसेको मन्त्रिपरिषद् बैठकले सोही समितिको सदस्यमा वीरेन्द्रप्रसाद यादवलाई नियुक्त गरिएको सञ्चार तथा सूचना प्रविधिमन्त्री रेखा शर्माले बताइन्। त्यस्तै बीपी कोइराला स्वास्थ्य प्रतिष्ठानको सदस्यमा ज्ञानेन्द्रमान सिंह कार्कीलाई मनोनयन गरिएको मन्त्री शर्माले बताइन्।
लुम्बिनीमा नागरिक उन्मुक्तिका मन्त्रीले दिए राजीनामा,काठमाडौं : नागरिक उन्मुक्ति पार्टीले नेपाली कांग्रेस नेतृत्वको लुम्बिनी प्रदेश सरकारले छाडेको छ। पार्टीबाट भौतिक पूर्वाधार विकास मन्त्री रहेका धर्मबहादुर चौधरीले बिहीबार राजीनामा दिएका छन्। उनले मुख्यमन्त्री डिल्लीबहादुर चौधरीलाई राजीनामा बुझाएका थिए। पार्टी अध्यक्ष रञ्जिताको निर्देशनले चौधरीले राजीनामा बुझाएको पार्टीका एक नेताले बुझाए। नागरिक उन्मुक्ति पार्टीले लुम्बिनीमा एमालेमाओवादी गठबन्धनलाई सघाउने बताइएको छ।
विश्वासको मत लिन नसकेपछि सुदूरपश्चिमका मुख्यमन्त्रीले राजीनामा दिँदै,धनगढी : सुदूरपश्चिम प्रदेशका मुख्यमन्त्री कमलबहादुर शाहले राजीनामा दिने भएका छन्। विश्वासको मत पाउने सम्भावना टरेपछि मुख्यमन्त्री शाहले राजीनामा दिन लागेका हुन्। मुख्यमन्त्री शाहले आजै विश्वासको मत लिने कार्यतालिका थियो। विश्वासको मत दिने नदिने विषयमा नागरिक उन्मुक्ति पार्टीभित्र चर्को मतभेद भएको र स्वतन्त्र सांसदले समेत विश्वासको मत नदिने भएपछि मुख्यमन्त्री शाहले राजीनामा दिन लागेका हुन्। उनले प्रदेशसभा बैठकमा सम्बोधन गरेर राजीनामा दिने उनको सचिवालयले जानकारी दिएको छ।
नयाँ वर्षका अवसरमा वीरगन्जमा तीन दिन रात्रि बजार,"वीरगन्ज : वीरगन्जमा यसपालि पनि नयाँ वर्ष र ईदको अवसर पारेर वीरगन्ज महानगरपालिकाले रात्रि बजार लगाउने तयारी गरेको छ। यही चैत २९ गते बेलुकादेखि २०८१ वैशाख १ गते मध्यरातिसम्म तीन दिन वीरगन्जको आदर्शनगर चोकदेखि पुरानो बसपार्कसम्मको क्षेत्रमा रात्रि बजार लगाउने तयारी महानगरपालिकाले गरेको हो। गएको वर्षदेखि सुरु गरिएको रात्रि बजारलाई यस वर्ष पनि निरन्तरता दिन नयाँ वर्षको अवसर पारेर पुन रात्रि बजार लगाउन लागिएको महानगरका मेयर राजेशमान सिंहले बताए। उनका अनुसार रात्रि बजारले सुस्ताएको वीरगन्जको अर्थतन्त्र चलायमान बनाउन सहयोग पुर्याउने अपेक्षा छ। रात्रि बजारको समयमा भारतीय पर्यटकहरूलाई लक्षित गरी भारतबाट नेपाल प्रवेश गर्ने मुख्य नाका वीरगन्ज नाका रातभर खुला रहने पनि मेयर सिंहले बताए। सामान्यतया वीरगन्ज नाका राति १० बजेपछि बिहान ५ बजेसम्म नेपाल र भारत दुवैतर्फबाट बन्द रहने गरेको छ। तर रात्रि बजार लाग्ने समयावधिभर आवतजावत गर्न सहज होस् भनेर रातभर खुला गर्न उनले बताए। रात्रि बजार लाग्ने तीन दिन सम्म नाका २४ सै घण्टा खुला राख्नका लागि नेपाल र भारत दुवै देशका सीमावर्ती सुरक्षा निकायसँग सहमति गरिसकेका छौँ, मेयर सिंहले भने ,रात्रि बजार अवधिभर आउजाउमा कुनै समस्या आउने छैन। रात्रि बजार मा विभिन्न ठाउँका विशेष खानाका परिकार, लत्ताकपडा, कस्मेटिक, भाँडाकुँडा लगायतका सरसामानका स्टलहरू राख्ने मेयर सिंहले जानकारी दिए। रात्रि बजार सौहार्द र सभ्य भव्य रुपमा सम्पन्न गर्न सबैले आआफ्नो ठाउँबाट सहकार्य गर्ने बारेमा बिहीबार सरोकारवालाबीच छलफलपनि भएको छ। ग्रीन सिटी सामुदायिक सेवा प्रहरी केन्द्र तथा विभिन्न संस्थासँगको सहकार्यमा रात्रि बजार लगाउने तयारी गरिएको महानगरपालिकाका प्रमुख प्रशासकीय अधिकृत मातृका भट्टराईले जानकारी दिए। आदर्शनगर चोकदेखि कैलाश चोक र त्यहाँबाट पुरानो बसपार्कसम्मको क्षेत्रमा करिब एक सय स्टल लगाउने गरी आवश्यक तयारी गरिएको र स्टल बुकिङको काम समेत अघि बढाइएको ग्रीन सिटी आदर्शनगरका अध्यक्ष जयप्रकाश खेतानले बताए।"
एनसेलले गर्यो लुम्बिनी र बाग्मती प्रदेशमा फोरजी सुधार,"काठमाडौं : आफ्नो सेवाको निरन्तर गुणस्तर सुधार अभियानअन्तर्गत एनसेलले लुम्बिनी र बाग्मती प्रदेशका विभिन्न जिल्लाका स्थानीय तहमा आफ्नो फोरजी सेवामा सुधार गरेको छ। यो सुधारले यी क्षेत्रका सात जिल्लाका एक दर्जनभन्दा बढी स्थानका ग्राहकहरूलाई अझ सुधारिएको नेटवर्क र फोरजीको गतिमा पहुँच सुनिश्चित गरेको छ। एनसेलले फोरजी सेवा सुदृढ गरेका स्थानमा बागमती प्रदेशको चौतारा साँगाचोक गढी, इन्द्रसरोवर, मन्थली र थाहा पर्छन्। त्यस्तै लुम्बिनी प्रदेशका भुमेकास्थान, चन्द्रकोट, मालारानी, माथागढी, प्युठान, रम्भा, सन्धिखर्क, तानसेन र तिनाउमा सेवा सुधार गरिएको छ। यसअघि एनसेलले लुम्बिनी प्रदेशको बुटवल, देवदह, घोराही, लुम्बिनी विकास क्षेत्र, नरैनापुर, ओमसतिया, सैनामैना, सिद्धार्थनगर, सुनवल, तिलोत्तमा र तुलसीपुरमा फोरजी सेवा सुधार गरेको थियो। फोरजी सेवा विस्तार गरी आधुनिक मोबाइल ब्रोडब्यान्डमा सहज पहुँच सुनिश्चित गराउने प्रतिबद्धताअनुरुप एनसेलले गत माघमा मधेस र गण्डकी प्रदेशमा पनि आफ्नो फोरजी सेवामा थप सुधार गरेको थियो। देशका विभिन्न भागमा विस्तारित फोरजी सेवालाई सुधार गर्न कम्पनी प्रतिबद्ध रहेको छ। सेवा विस्तार र नेटवर्क सुधारसँगै एनसेलले ग्राहकले सुलभ दरमा मोबाइल ब्रोडब्यान्डको पहुँचबाट लाभ लिन सक्ने गरी विभिन्न आकर्षक अफरहरू पनि ल्याइरहेको छ। कम्पनीले तीनवटा डबल मजा प्याकहरू सञ्चालनमा रहेका छन्। रु १५० मा सुरु हुने यो प्याकमा ग्राहकले प्याकको भ्यालिडिटी समाप्त हुनुअघि फेरि सोही प्याक खरिद गरेमा डबल डेटा बोनस प्राप्तगरी यसको फाइदा लिन सक्छन्। त्यस्तै, लोकप्रिय इण्डिया रोमिङ प्याकमा २५ प्रतिशत छुटको विशेष अफर पनि छ। यो अफरअन्तर्गत ग्राहकहरुले अझ सुलभ शुल्कमा भारत भ्रमणको बेलामा सजिलै दूरसञ्चार सेवाबाट फाइदा लिन सक्छन्। एनसेलको सेवाहरुमा थप सुधार हुँदै गएको छ र ग्राहकहरूले अनलाइन बैंकिङ कारोबार लगायतका कामहरुका लागि एनसेल नम्बरहरू रोजिरहेका छन् र प्रयोग गरिरहेका छन्। विभिन्न सरकारी निकायहरूमा एनसेल नम्बरका साथ आफूलाई दर्ता गराएका छन् र देशभित्र मात्रै नभई विदेशमा रोमिङमा रहँदा पनि एनसेल नम्बरलाई आफ्नो प्राइम नम्बरका रूपमा प्रयोग गर्ने गरेका छन्। त्यसैगरी, तराईका दुर्गम स्थानहरु लगायत विकटमा पनि एनसेलको नेटवर्क भएकोले गर्दा साना व्यवसायी तथा खुद्रा बिक्रेताहरूले एनसेलको विश्वसनीय नेटवर्कडेटा सेवाहरू प्रयोग गरेर आफ्ना डिजिटल वालेटमा कारोबारका अलर्टहरू प्राप्त गर्ने गरेका छन्। आधुनिक प्रविधि र नेटवर्कमार्फत विश्वस्तरीय सेवा र ग्राहक अनुभव प्रदान गर्ने आफ्नो प्रतिबद्धता बमोजिम, एनसेलले ग्राहकहरूलाई उच्च गतिको मोबाइल ब्रोडब्यान्डमा पहुँच सुनिश्चित गर्दै जेठ २०७४ मा काठमाडौं उपत्यकाबाट फोरजी सेवा सुरु गरेको थियो र हाल यो सेवा ७७ वटै जिल्लामा विस्तार गरि सकेको छ र कुल जनसंख्याको ९२ प्रतिशत भन्दा बढि जनतामाझ यो सेवा पुगेको छ। नेपाल दूरसञ्चार प्राधिकरणले सार्वजनिक गरेको तथ्यांकअनुसार एनसेलको फोरजी सेवा प्रयोग गर्ने ग्राहकहरूको सङ्ख्या असोजसम्ममा ६८ लाख ८५ हजार रहेको छ र भिजिटर लोकेसन रजिस्टर (भीएलआर) तथ्यांकको आधारमा एनसेलको बजार हिस्सा ५४०६ प्रतिशत रहेको छ। सेवामा विस्तार साथै कम्पनीले विभिन्न जिल्लाका टावरमा फोरजी क्षमताको स्तरोन्नति पनि गर्दै आएको छ।"
बर्दिया राष्ट्रिय निकुञ्जको हस्तक्षेपकारी कार्य स्थानीयले बहिष्कार गर्ने,"गुलरिया : बर्दियाको गेरुवा गाउँपालिकाका स्थानीयले बर्दिया राष्ट्रिय निकुञ्जको हस्तक्षेपकारी कार्यको बहिष्कार गर्ने भएका छन्। पूर्वमा बर्दिया राष्ट्रिय निकुञ्ज र पश्चिममा कर्णाली नदीको बीच टापुमा अवस्थित गेरुवाका नागरिकहरूले बर्दिया राष्ट्रिय निकुञ्ज मध्यवर्ती क्षेत्र परित्याग संघर्ष समिति घोषणा गर्दै मध्यवर्ती क्षेत्र खारेजीको माग गरेका हुन्। संघर्ष समितिका सचिव दयाराम वैद्यले मंगलबार बर्दिया राष्ट्रिय निकुञ्जलाई पत्राचार गर्दै निकुञ्जको हस्तक्षेपकारी कार्यको बहिष्कार गर्ने जानकारी गराएका छन्। बर्दिया राष्ट्रिय निकुञ्ज मध्यवर्ती क्षेत्र तथा सिमांकनअन्तर्गत गेरुवा गाउँपालिकाको ६ वटै वडाहरूका बासिन्दाहरूले व्यक्तिगत निजी सम्पत्ति समेत उपयोग गर्न निकै झन्झट, दुःख, कष्ट पाई वञ्चित हुनु परेकाले मध्यवर्ती पश्चिम सेक्टरका हस्तक्षेपकारी कार्यहरू बहिष्कार गरिने पत्रमा उल्लेख गरिएको छ। समितिले गेरुवा गाउँपालिकाको कार्यालय, जिल्ला प्रशासन कार्यालय बर्दिया, वन वातावरण तथा पर्यटन मन्त्रालय दाङ र वन मन्त्रालयमा पत्रको बोधार्थ पठाएको छ। कर्णाली किनारसम्म निकुञ्जको मध्यवर्ती क्षेत्र बनेपछि स्थानीय नागरिक लगायत पालिकाको विकासमा कठिनाइ परेको गेरुवा गाउँपालिकाका अध्यक्ष जमानसिंह केसीले बताए। गेरुवा गाउँपालिकाका स्थानीयको तर्फबाट मध्यवर्ती क्षेत्र खारेजीको मागसहितको पत्र इमेलमार्फत जानकारी प्राप्त भएको बर्दिया राष्ट्रिय निकुञ्जका संरक्षण अधिकृत पुरुषोत्तम वाग्लेले जानकारी दिए।"
"लुम्बिनीमा ढल्यो चौथो सरकार, पाँचौं मुख्यमन्त्री बन्दै महरा","बुटवल : लुम्बिनी प्रदेश स्थापना भएयता बनेको चौथो सरकार ढलेको छ। पछिल्लो ६ वर्षको अवधिमा प्रदेशले पाँचौ सरकार पाउँदै छ। राजनीतिक दलहरूबीचको जोड घटाउले प्रदेश सरकार पनि संघीय सरकार जस्तै अस्थिर बनेको हो। चौथो मुख्यमन्त्री बनेका डिल्ली बहादुर चौधरीले अहिले ४ बजे बस्ने प्रदेशसभाको बैठकलाई सम्बोधन गर्दै राजीनामाको घोषणा गर्नेछन्। माओवादी केन्द्रले समर्थन फिर्ता लिएपछि विश्वासको मत लिनका लागि मुख्यमन्त्री चौधरीको मागका आधारमा बिहीबार प्रदेशसभाको बैठक आह्वान गरिएको थियो। सरकार टिकाउन साना दललाई मन्त्री दिए पनि अन्ततः उनले बहुमत जुटाउन सकेनन्। अन्तिम समयमा जसपाबाट सरकारमा सहभागी मन्त्रीले राजीनामा दिएपछि उनको बहुमत जुट्ने सम्भावना टरेको हो। त्यसपछि उनले मुख्यमन्त्रीबाट राजीनामा दिने निर्णय लिएका हुन्। उनले राप्रपासहितका दललाई विश्वासमा लिन खोजेका थिए। यसअघि लुम्बिनीमा तीनवटा सरकार बनेका छन्। २०७४ को फागुन ३ गते प्रदेशको पहिलो मुख्यमन्त्रीमा शंकर पोखरेल नियुक्त भएका थिए। एमाले र माओवादी एकीकृत भई नेकपा भएका बनेको उनको सरकार पार्टी विभाजनसँगै २०७८ साउन २७ गतेसम्म ढलेको थियो। त्यसलगत्तै साउन २८ गते कांग्रेसको समर्थनमा माओवादी केन्द्रका संसदीय दलका नेता कुलप्रसाद केसी मुख्यमन्त्री नियुक्त भएका थिए। मुख्यमन्त्री केसीले २०७९ पुससम्म सरकारको नेतृत्व गरे। निर्वाचन भएपछि ठूलो दलको नेताको हैसियतमा एमाले संसदीय दलका नेता लिला गिरी २०७९ पुस २७ गते मुख्यमन्त्री नियुक्त भए। उनलाई माओवादी केन्द्रसहितका दलको समर्थन थियो। संघीय राजनीतिमा भएको गठबन्धन परिवर्तनपछि लिला गिरीको सरकार ०८० वैशाखमा ढल्यो। कांग्रेस संसदीय दलका नेता डिल्ली बहादुर चौधरी ०८० वैशाख १४ गते माओवादीसहित ८ दलको समर्थनमा मुख्यमन्त्री बने। वैशाखमा मुख्यमन्त्री बनेका चौधरीको सरकार एक वर्ष नपुग्दै ढलेको हो। लुम्बिनीमा पाँचौं मुख्यमन्त्रीमा माओवादी केन्द्रका संसदीय दलका नेता जोखबहादुर महरा नियुक्त हुनेछन्। एमाले, जसपा, एकीकृत समाजवादी र स्वतन्त्र सांसदको समर्थन उनलाई रहेको छ। यी दलले संयुक्त सहमति पत्रमा हस्ताक्षर गरेका छन्।"
छिट्टै नतिजा देखिनेगरी सरकारले विभिन्न प्रकरणको गम्भीर अनुसन्धान गर्दैछ : प्रधानमन्त्री,"काठमाडौं : प्रधानमन्त्री पुष्पकमल दाहालले संसदमा गरिएका प्रतिबद्धता योजनाबद्धरूपमा कार्यान्वयन भइरहेको बताएका छन्। राष्ट्रियसभाको सार्वजनिक नीति तथा प्रत्यायोजित समितिलाई सम्बोधन गर्दै प्रधानमन्त्री दाहालले संसद्मा सरकारले लिएको मार्गचित्रअनुरूप सुशासन, सामाजिक न्याय र समृद्धिका क्षेत्रमा प्राथमिकताका साथ काम भइरहेको बताए। सार्वजनिक सेवा प्रवाहमा सुधारका सम्बन्धमा लाइनमुक्त देश बनाउने संकल्प अनुरूप विभिन्न सेवाप्रवाहका प्रणालीहरूबीच अन्तरआबद्धता, जनशक्ति व्यवस्थापन, सेवा विस्तारका क्षेत्रमा गरिएका सुधारले नागरिकता, राहदानी, राष्ट्रिय परिचयपत्र, नो अब्जेक्सन लेटरलगायतका सेवा लिन सहज भएको छ,' प्रधानमन्त्री दाहालले भने, 'संसद्मा व्यक्त प्रतिबद्धता अनुरूप रसायनिक मलको आपूर्ति सुनिश्चित गरी वितरण प्रणालीमा सुधार गरिएको छ।' गत शैक्षिक वर्षदेखि इतिहासमै पहिलोपटक विद्यार्थीले भर्नासँगै पाठ्यपुस्तक पाएका र यस वर्ष पनि समयमा नै सबै जिल्लामा पाठ्यपुस्तक पुर्याउने कार्य प्रारम्भ भइसकेको जानकारी दिँदै प्रधानमन्त्री दाहालले उखु किसानको बक्यौता रकम भुक्तानी गरिएको र दुग्ध किसानको बाँकी रकम भुक्तानी दिने कार्य सुरु भइसकेको बताए। सेवा प्रवाहमा नागरिकको गुनासालाई प्रभावकारीरूपमा सम्बोधन गर्न हेलो सरकारलाई २४ सै घण्टा सञ्चालनमा ल्याइएको बताउँदै प्रधानमन्त्री दाहालले सरल र सहज सार्वजनिक सेवाको प्रत्याभूतिका लागि सरकारी सेवामा टाइम कार्ड अभ्यासमा ल्याइएको र यसलाई सबै जिल्लामा क्रमशः विस्तार गरिँदै लगिएको बताए। विकास आयोजनाहरूलाई समयमा नै सम्पन गर्न आवश्यक सहजीकरण गर्दै स्थलगत र भर्चुअल अनुगमन संयन्त्रको विकास र अभ्यास भइरहेको जानकारी दिँदै प्रधानमन्त्रीले कार्यसम्पन्न भइसकेका निर्माण कार्यहरूको भुक्तानी दिने कार्य भइरहेको बताए। 'नागरिकलाई ६ महिनाभित्रै नागरिकताको सुनिश्चितता गर्ने प्रतिबद्धता कार्यान्वयन भएको छ। विदेशमा रहेका नेपालीलाई समेत मतदानको अधिकार सुनिश्चित गर्न कानुनी व्यवस्थाका लागि मस्यौदा तर्जुमा भएको छ,' उनले भने। सुधार आफैंबाट सुरु गर्नुपर्छ भन्ने मान्यताका साथ प्रधानमन्त्री तथा मन्त्रिपरिषद्को कार्यालयलाई उत्कृष्ट निकायकारूपमा विकास गर्ने प्रतिबद्धता कार्यान्वयनमा आएको उल्लेख गर्दै प्रधानमन्त्रीले तदनुरूप सङ्गठन पुनःसंरचना गरी दरबन्दी कटौती गरिएको बताए। सुशासन सरकारको पहिलो प्राथमिकतामा रहेको कुरा आफूले सम्मानित सदनमा व्यक्त गर्दै आएको स्मरण गर्दै प्रधानमन्त्री दाहालले भ्रष्टाचारविरूद्ध शून्य सहनशीलताको नीति सरकारले लिएको बताए। 'यो अवधिमा भुटानी शरणार्थी, सुन तस्करी, ललिता निवास, बाँसबारी जग्गा प्रकरणलगायतका विषयहरूमा सरकारले गम्भीर अनुसन्धान अगाडि बढाएको र नतिजासमेत देखिने क्रममा छ,' उनले भने। शान्ति प्रक्रियाका बाँकी काम टुंगो लगाउने विषयमा सङ्क्रमणकालीन न्यायसम्बन्धी विधेयक सम्मानित संसदमा दर्ता भएको अवगत गराउँदै प्रधानमन्त्री दाहालले विपद् व्यवस्थापनसँग सम्बन्धित सरकारले गरेका प्रतिबद्धताहरू पूरा हुने क्रममा रहेको उल्लेख गरे।"
ग्राहकहरुको आत्मविश्वास जित्न १५ महिना वारेन्टी,"काठमाडौं : अप्रिल १ देखि इन्फिनिक्स मोबाइलले सबै ग्राहकलाई उत्तम गुणस्तरको आश्वासन दिने नयाँ योजना ल्याएको छ। ग्राहकहरूले इन्फिनिक्सको स्मार्टफोनहरूमा अब १५ महिनाको लामो वारेन्टी पाउने छन्। यो नयाँ वारेन्टी योजनाले हाम्रो उत्पादनको राम्रोपन र विश्वासिलोपन देखाउँछ। इन्फिनिक्स मोबाइलले बिक्रीमा मात्र केन्द्रित नभएर फोनहरूको गुणस्तरमा पनि ध्यान दिने कम्पनीले दाबी गरेको छ। उपभोक्ताहरू आजकल नवीनता र विश्वसनीयताको खोजीमा छन्। इन्फिनिक्स मोबाइलको लामो वारेन्टीले ग्राहकहरूलाई त्यो विश्वास दिने काम गर्दछ। इन्फिनिक्स मोबाइलले स्मार्टफोन दुनियाँ भरीका उपभोक्ताका आवश्यकताहरूमा ध्यान दिएर उपभोक्ताहरूलाई सबैभन्दा नवीन र प्राविधिक उत्पादनहरू प्रदान गर्ने प्रतिबद्धता गर्दछ। इन्फिनिक्स मोबाइलले युवाहरूलाई उत्कृष्ट प्रविधि र अन्य थप सुविधाहरूसहितको शानदार स्मार्टफोन उपलब्ध गराउँदै छ, जसले युवाहरूको जीवनलाई सजिलो र सुन्दर बनाउन मद्दत गर्दछ।"
सुदूरपश्चिमका मुख्यमन्त्री शाहले दिए राजीनामा,धनगढी : संसदमा विश्वासको मत पाउने सम्भावना नदेखेपछि सुदूरपश्चिमका मुख्यमन्त्री कमल बहादुर शाहले प्रदेश प्रमुख समक्ष राजीनामा बुझाएका छन्। बिहीबार बेलुकी साढे ६ बजेतिर मुख्यमन्त्री शाहले प्रदेश प्रमुख नजिर मियाँको निवासमै पुगेर राजीनामा बुझाएका हुन्। यसअघि उनले विश्वासको मत लिने भन्दै प्रदेश सभाको बैठक बोलाईएको थियो। दिउँसो ३ बजेका लागि बोलाइएको बैठक बेलुकी ५ बजेसम्मका लागि स्थगित गरिएको थियो। बेलुकीसम्म पनि नागरिक उन्मुक्तिका २ जना र स्वतन्त्र सांसद काठमाण्डौंबाट नआएको थाहा पाएपछि मुख्यमन्त्री शाहले विश्वासको मत नपाने भन्दै राजीनामा बुझाएका हुन्। मुख्यमन्त्री शाहलाई विश्वासको मत दिने नदिने विषयमा नागरिक उन्मुक्ति पार्टीभित्र चर्को मतभेद थियो। रेशम पक्षका ४ जना मुख्यमन्त्रीको पक्षमा देखिएका थिए भने २ जना पार्टी अध्यक्ष रञ्जीताको पक्षमा देखिएका थिए। रञ्जिता पक्षका दुई जना प्रदेश सभा सदस्य विहीबार राजधानीमै थिए। दिउँसो उनीहरूले पार्टी अध्यक्ष रञ्जिता चौधरी र स्वतन्त्र सांसद सँगै भएको तस्बिर सार्वजनिक गरेका थिए। राजनीतिक गठबन्धन फेरबदल भएकाले मैले राजीनामा पेश गरेको छु प्रदेश प्रमुख समक्ष राजीनामा दिँदै मुख्यमन्त्री शाहले भने।
तरकारीको बोराभित्र लागूऔषधको तस्करी गर्ने भारतीय पक्राउ,"वीरगन्ज : नेपालमा प्रतिबन्धित लागूऔषधसहित एक भारतीय युवक वीरगन्जमा पक्राउ परेका छन्। लागूऔषधसहित पक्राउ पर्नेमा भारत बिहारको मोतिहारी जिल्लाको हरपुर२ का २६ वर्षीय राजकरण साह रहेका छन्। बाराको बलीरामपुरबाट वीरगन्जतर्फ आउँदै गरेको बीआर ०५ एटी ७३२६ नमबरको मोटरसाइकल वीरगन्ज महानगरपालिका१५ फूलबारी टोलमा प्रहरीले रोकेर चेकजाँच गरेको थियो। त्यसक्रममा साह सवार रहेको उक्त मोटरसाइकलमा लोड रहेको हरियो तरकारीको बोरा भित्रबाट ठूलो परिमाणमा लागूऔषध बरामद भएको पर्साका प्रहरी नायब उपरीक्षक कुमार विक्रम थापाले बताए। तरकारीको बाराभित्र लुकाएर राखिएको अवस्थामा नुरफिन २ सय पिस, डाइजेपाम २ सय पिस र फेनारगन २ सय पिस गरी कूल ६ सय पिस लागूऔषध बरामद गरिएको थापाले जानकारी दिए। लागूऔषध बरामद भएपछि मोटरसाइकलसहित साहलाई नियन्त्रणमा लिएर उनीविरुद्ध लागूऔषध सम्बन्धी कसुरमा थप अनुसन्धान कार्य भइरहेको थापाले बताए।"
लगातार छैठौं कारोबार दिनसम्म घटेर बन्द भयो सेयर बजार,"काठमाडौं : साताको अन्तिम सेयर कारोबार दिन बिहीबार नेप्से परिसूचक सामान्य अंकले घटेर बन्द भएको छ। नेप्से २७३ अंकले घटेर २००४०५ विन्दुमा झरेको छ। सेन्सेटिभ इण्डेक्स ००९ अंकले घटेर ३५५४२ विन्दुमा कायम भएको छ। यो साताको छ वटै कारोबार दिन नेप्से परिसूचक उकालो लाग्न सकेन। पहिलो कारोबार दिन आइतबार १७३० अंकले घटेको नेप्से सोमबार ६२६, मंगलबार १८५ अंक र बधुबार ३४३ अंकले घटेर बन्द भएको थियो। नेप्से सामान्य अंकले घटेपनि कारोबार रकम भने बुधबारको तुलनामा बढेको छ। यसदिन ३०२ कम्पनीको ६९ लाख ६३ हजार ३५९ कित्ता सेयर ३ अर्ब ३७ करोड ७२ लाख ६७ हजार ३०७ रुपैयाँमा खरिदबिक्री भए। बुधबार २ अर्ब ५३ करोड रुपैयाँ बराबरको सेयर कारोबार भएको थियो। यसदिन दुई कम्पनीको मूल्य सकारात्मक सर्किट लेभलमा कारोबार भयो। मानुषी लघु्वित्त वित्तीय र मनकामना स्मार्ट लघुवित्त वित्तीयको सेयर सकारात्मक सर्किट लेभलमा कारोबार भएको हो। यसैगरी गुँरास लघुवित्त वित्तीय,तारागाउँ रिजेन्सी र वीन नेपाल लघुवित्त वित्तीयको सेयर ९ प्रतिशत बढीले बढ्यो। यसदिन पिपुल्स पावरका लगानीकर्ताले गुमाए। सो कम्पनीको सेयर ७२४ प्रतिशतले घट्यो। कारोबार रकमका आधारमा गोर्खाज फाइनान्स शीर्षस्थानमा रह्यो। सो कम्पनीको २३ करोड मूल्य बढीको सेयर कारोबार भयो। शिवम् सिमेन्टको १८ करोड २४ लाख मूल्य बढीको सेयर कारोबार हुँदा सर्वोत्तम सिमेन्टको १८ करोड,सूर्यज्योति लाइफ इन्स्योरेन्स र सोनापुरको ६६करोड मूल्य बराबरको सेयर कारोबार भयो। पाँच समूहको उपसूचक बढ्दा ८ वटाको सूचक नकारात्मक देखिएका छन्। आज सबैभन्दा बढी माइक्रो फाइनान्सको २३८ प्रतिशतले बढ्यो। कारोबारमा आएका १०४ कम्पनीको मूल्य बढ्दा १३० वटाको मूल्य घट्यो।"
लुम्बिनी प्रदेशका मुख्यमन्त्रीले दिए राजीनामा,काठमाडौं : लुम्बिनी प्रदेशका मुख्यमन्त्री डिल्लीबहादुर चौधरीले पदबाट राजीनामा दिएका छन्। बिहीबार बसेको लुम्बिनी प्रदेशसभा बैठकमा मुख्यमन्त्री चौधरीले राजीनामा दिएको घोषणा गरेका हुन्। सो क्रममा मुख्यमन्त्री चौधरीले प्रदेशको समृद्ध र विकासभन्दा पनि मन्त्री र मुख्यमन्त्रीको दौडले गर्दा जनतामा निराशा छाएको बताए। उनले औचित्य पुष्टि गर्न नसक्दासम्म अहिलेकै अवस्थामा प्रदेशको विकास हुन नसक्ने जिकिर गरे। अहिलेको राजनीतिक उथलपुथल र एक अर्काप्रति लान्छना लगाएर देशको बिकास हुन नसक्ने र संघीयता नै धरापमा पर्ने उनले बताए। उनले आफ्नो कार्यकालमा सहयोग गर्ने सबैलाई धन्यवाद दिए। प्रधानमन्त्री प्रचण्डले सत्ता समीकरण परिवर्तन गरेसँगै माओवादी केन्द्रले समर्थन फिर्ता लिएपछि मुख्यमन्त्री चौधरी अल्पमतमा परेका थिए। बहुमत जुटाउने प्रयास गर्दै विश्वासको मत लिने तयारी गरे पनि असफल भएपछि मुख्यमन्त्री चौधरीले राजीनामा दिएका हुन्।
लगानी भित्र्याउन कानुन संशोधनलाई प्राथमिकता दिएका छौँ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले प्रतिवद्धताअनुरूप लगानी भित्राउन कानुन संशोधनलाई प्राथमिकता दिएको बताएका छन्। लगानी बोर्डको ५७ औँ बैठकलाई सम्बोधन गर्दै प्रधानमन्त्री प्रचण्डले देशको पूर्वाधार तथा सेवा क्षेत्रमा स्वदेशी र विदेशी लगानी परिचालनका लागि कानुन संशोधनलाई प्राथमिकता दिएको बताएका हुन् । प्रधानमन्त्री प्रचण्डले लगानीकर्ताले थाहा पाउनेगरी नेपालमा लगानीको वातावरण छ भन्ने सन्देश प्रवाह हुनुपर्नेमा जोड दिए। 'लगानी सम्मेलनको पूर्वसन्ध्यामा यो बैठक गरिरहेका छौँ, यो बेलामा हाम्रा संयन्त्रहरूले नेपालमा लगानीको अनुकूल अवस्था रहेको सन्देश दिन आवश्यक छ,'प्रधानमन्त्री प्रचण्डले भने,'हाम्रो सेवा प्रवाह स्पष्ट, छिटोछरितो हुन आवश्यक छ । मन्त्रालय,विभाग र कार्यालयहरू परिणाममुखी हुनुपर्यो । सरकारी निकायहरूको काम परिणाममुखी छन् भन्ने विषय लगानीकर्ताले थाहा पाउनुपर्यो ।' बोर्डले परम्परागत र सामान्य उपलब्धि दिनेगरी कार्य गरेर नपुग्ने स्पष्ट पार्दै प्रधानमन्त्री एवं लगानी बोर्डका अध्यक्ष प्रचण्डले बदलिँदो परिस्थितिमा व्यापक मात्रामा निजी लगानी परिचालन गर्नुपर्नेमा जोड दिए। प्रधानमन्त्रीले भने,'छोटो समयमा देशको द्रूततर आर्थिक बृद्धि तथा रूपान्तरणकारी पूर्वाधार निर्माण गरेर जनतामा आशाको सञ्चार हुनेगरी परिणाम दिनुपर्छ। बोर्डबाट पास भैसकेपछि निर्णयहरू परिणाममुखी बनाउन सदस्यज्यूहरूको स्वामित्व आवश्यक हुन्छ, यसका लागि अतिरिक्त पहलकदमी लिनुहुनेछ ।' देशभित्र सार्वजनिकनिजी साझेदारीको वातावरण विकास गर्नुपर्नेमा जोड दिँदै प्रधानमन्त्री प्रचण्डले सबै निकायहरूले पिपिपी परियोजनालाई प्रभाव पार्न सक्ने बोर्डका निर्णयलाई ध्यान दिन निर्देशित गरे। प्रधानमन्त्रीले सार्वजनिकनिजी साझेदारीका परियोजनामा परिणाममा आधारित ढाँचामा कसरी काम गर्ने भन्ने विषयमा सरकारका अन्य निकाय तथा प्रदेश र स्थानीय तहलाई समेत विशेषज्ञता प्रदान गर्नुपर्ने बताए।"
सरकारले भन्यो गृहमन्त्रीका विषयमा तत्काल संसदीय छानबिन समिति आवश्यक छैन,"काठमाडौं : सरकारले सहकारी ठगीमा मुछिएका उपप्रधान एवं गृहमन्त्री रवि लामिछानेको विषयमा अनुसन्धान गर्न संसदीय छानबिन समिति नबनाउने संकेत गरेको छ। प्रमुख प्रतिपक्षी दल नेपाली कांग्रेसले सरकारलाई संसदीय छानबिन समिति बनाउने अल्टिमेटम दिइरहेका बेला सरकारले त्यस्तो स्थिति नदेखिएको बताएको हो। सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले सहकारी ठगीका विषयमा गृहमन्त्री लामिछानेका विषयमा यथेष्ट प्रमाण नभेटिएको बताइन्। 'कांग्रेसले उठाएको मागमा प्रधानमन्त्री पुष्पकमल दाहाल र गृहमन्त्री स्यवंले पनि व्यक्तव्य दिइसक्नुभएको छ। संसदीय समिति बनाएरै छानबिन गर्ने स्थिति देखिएको छैन,' सञ्चारकर्मीको प्रश्नमा शर्माले भनिन्। सहकारी ठगीका विषयमा कांग्रेसले संसदीय छानबिन समितिको माग गर्दै निरन्तर संसद अवरोध गर्दै आएको छ। उसले गृहमन्त्री लामिछानेलाई कुनै पनि हालतमा रोस्टममा जान नदिने अडान लिएको छ। जबर्जस्ती गरिए निम्तिने परिस्थितिको भागिदार सरकार नै हुने कांग्रेसका प्रवक्ता प्रकाशशरण मतहले बताउँदै आएका छन्।"
शैक्षिक सत्र सुरू हुनुअघि नै सुदूरपश्चिमका पहाडी जिल्लामा पुगे पाठ्यपुस्तक,"धनगढी : सधैं पाठ्यपुस्तकको अभाव झेल्दै आएको सुदूरपश्चिममा यसपाली भने शैक्षिक सत्र सुरू हुनु अगावै ७ लाख पाठ्यपुस्तक वितरण भएका छन् । ७ वटा पहाडी जिल्ला बाजुरा, दार्चुला, बझाङ, बैतडी, डोटी, अछाम र डडेल्धुरामा बुधबार बेलुकीसम्म ६ लाख ८० हजार ३७८ पाठ्यपुस्तक पुगेका हुन् । जनक शिक्षा सामाग्री केन्द्र लिमिटेड प्रदेश कार्यालय धनगढीले चैतको १४ गते देखि बाजुराबाट पाठ्यपुस्तक वितरण सुरु गरेको थियो । बाजुरामा आवश्यक १ लाख २७ हजार पुस्तकमध्ये १ लाख १० हजार पुस्तक पुगिसकेका छन्,'जनक शिक्षा सामाग्री केन्द्र लिमिटेड प्रदेश कार्यालय धनगढीका प्रमुख राम बहादुर कुवरले भने, बाजुरामा लगभग ९० प्रतिशतभन्दा बढी पुस्तक पुगिसकेका छन् । यस्तै दार्चुलामा साढे ९१ हजार,बझाङमा एक लाख ८७०, बैतडीमा एक लाख ५१ हजार २०, अछाममा ८० हजार ९६२, डोटीमा ११ हजार १८८ र डडेल्धुराका लागि ३५ हजार २११ पुस्तक पुगिसकेको जनक शिक्षा सामाग्री केन्द्र लिमिटेड धनगढीका प्रमुख राम बहादुर कुवरले जानकारी दिए । कैलाली र कञ्चनपुर सुगमका जिल्ला भएकाले यी दुई जिल्लामा भने अझै पाठ्यपुस्तक वितरण सुरु भएको छैन । हामीले पहाडी जिल्लालाई पहिलो प्रार्थमिकता दिएका छौं । हामीसँग आवश्यक पाठ्यपुस्तक छ, यसपाली अभाव हुँदैन,' जनक शिक्षा सामाग्री केन्द्र लिमिटेड धनगढीका प्रमुख राम बहादुर कुवरले भने । पहाडी जिल्लामा अझै पनि अधिकांश स्थानीय तहले विद्यालयलाई रकम निकासा नगरेका कारण पनि पुस्तक लैजानमा ढिलाइ भइरहेको बताए । उनले यसवर्ष कक्षा ५ को पुस्तक नीजि क्षेत्रलाई छाप्न नदिने भनिएकोमा केहीले गतवर्षकै पाठ्यक्रमका आधारमा पुस्तक प्रकाशन गरिरहेको बताए । त्यसरी कक्षा ५ को पुस्तक यसवर्षबाट नीजि क्षेत्रले छाप्न पाउँदैन,तर, पुरानो मौज्दात रहेको भन्दै अहिले छापाखानाहरूले कक्षा ५ को पुस्तक छापेको पनि खबर आएको छ । यसमा सरकारको अनुगमन हुन सकेको छैन,' कुवरले भने ।"
सिंहदरबारमा मन्त्रिपरिषद्को बैठक जारी,काठमाडौं : संघीय सरकारको मन्त्रिपरिषद् बैठक जारी रहेको छ। बिहीबार दिउँसो सिंहदरबारस्थित प्रधानमन्त्री तथा मन्त्रिपरिषद्को कार्यालयमा बैठक बसेको हो। बैठकमा सरकारका नियमित काम कारबाही र समसामयिक विषयमा छलफल हुने प्रधानमन्त्रीको सचिवालयले जनाएको छ।
उपनिर्वाचन : बझाङमा अभिषेक सिंहलाई उम्मेदवार बनाउने कांग्रेसको निर्णय,"काठमाडौं : नेपाली कांग्रेसले आगामी वैशाख १५ मा हुने उपनिर्वाचनमा बझाङ प्रदेशसभा १ मा अभिषेक सिंहलाई उम्मेदवार बनाउने निर्णय गरेको छ। बिहीबार बिहान सभापति देउवा निवास बुढानिलकण्ठमा बसेको बैठकले सिंहलाई उम्मेदवार बनाउने निर्णय गरेको हो। आज दिउँसो ३ बजे बस्ने कार्यसम्पादन समितिको बैठकले उम्मेदवारको औपचारिक निर्णय गर्ने कांग्रेसले जनाएको छ। सिंह कांग्रेस दिवंगत सांसद पृथ्वीबहादुर सिंहका छोरा हुन्। सुदूरपश्चिम प्रदेश सरकारका कानुनमन्त्री रहेका सिंहको गत असार पाँच गते निधन भएपछि त्यहाँ उपनिर्वाचन हुन लागेको हो। बझाङमा नेकपा एमालेबाट दमन भण्डारी ,नेकपा माओवादी केन्द्रबाट जनक बुढा, नेकपा एकीकृत समाजवादीबाट दिलबहादुर सिंह उम्मेदवार बनेका छन्।"
कपिलवस्तुको सिकोटवा गाउँमा झाडापखाला फैलियो,"कपिलवस्तु : कपिलवस्तु नगरपालिका वडा नं३ सिकोटवा गाउँमा झाडापखाला तथा हैजाका बिरामी देखा परेका छन् । चारपाँच दिनयता सो गाउँका केही परिवारमा झाडापखाला देखिएको थियो बिरामीमध्ये दुईजनाको एन्टीजेन परीक्षण गर्दा १ जनामा हैजा रोग देखिएको हो । झाडापखालाका बिरामीहरूको संख्या बढ्न थालेपछि गाउँमा हैजा फैलन नदिन स्वास्थ्यकर्मीको टोली परिचालन गरिएको कपिलवस्तु नगरपालिकाका नगर प्रमुख सुदीप पौडेलले बताए । सो गाउँबाट झाडापखालाका बिरामी अस्पताल आएको र उनीहरूको सघन ढंगबाट उपचार भइरहेको कपिलवस्तु अस्पतालका मेडिकल सुपरिटेण्डेन्ट डाविपिन जयसवालले बताए । अस्पताल आएका कुनै पनि वान्ता तथा झाडा पखालाका बिरामीलाई छुट्टै राखेर विशेष ढंगबाट उपचार गर्न स्वास्थ्यकर्मीको एक स्पेशल टोली परिचालन गरेका छौं,'मेसुडाजयसवालले भने,'दुषित खानेपानी र सरसफाइ अभावका कारण यस प्रकारको रोगहरू देखिएको हुनसक्छ ।' स्वास्थ्यकर्मीको टोलीले कालिका स्वाबलम्वन सामाजिक केन्द्रको सहयोगमा गाउँका घरघरमा अहिले खानेपानीको शुद्धता चेक जाँच गरिरहेका छन् । नगर प्रमुख सुदीप पौडेलको निर्देशनमा तत्काल रोगग्रस्त गाउँमा नगरपालिकाबाट आवश्यक स्वास्थ्य सामाग्रीसहित स्वास्थ्यकर्मीको टोली खटाइएको छ । उनीहरूले स्वास्थ्य सल्लाह सहित मास्क,सेनिटाइजर,साबुनलगायतका स्वास्थ्य सामाग्री वितरण गरेका छन् । बिरामी भएका घर परिवारको अनुगमन गर्दा उनीहरुले प्रयोग गर्ने शौचालय व्यवस्थित नभएका कारण त्यहाँबाट हैजाको किटाणुहरू फैलिएको कपिलवस्तु नगरपालिकाकी स्वास्थ्य शाखाकी निमित्त प्रमुख उमा थापाले बताइन् । कपिलवस्तु जिल्लालाई पूर्ण खुलामुक्त जिल्ला घोषणा गरिए पनि शौचालयको प्रयोग नहुनु,प्रयोग भए पनि व्यवस्थित नहुनु,खानेपानी दुषित हुनु,स्वास्थ्यसम्बन्धी बानी व्यवहारमा ध्यान नदिइनु जस्ता कारणबाट जिल्लामा पटकपटक झाडा पखाला तथा हैजा जस्ता प्रकोपहरू देखिने गरेको छ ।"
बेलडाँगी र पथरी शिविरका ज्येष्ठ नागरिक र अशक्तलाई सहयोग रकम वितरण,"विराटनगर : झापाको बेलडाँगी र मोरङको पथरीस्थित शरणार्थी शिविरका ज्येष्ठ नागरिक, असक्त र असहायलाई इन्ट्रा नेसनल वेलफेयर एण्ड सपोर्ट फाउण्डेसन अफ अमेरिकाले जीवन निर्वाह रकम वितरण गरेको छ। सो फाउण्डेसनका अध्यक्ष डिल्ली अधिकारीले बेलडाँगी शिविरका एक सय ५७ र पथरी शिविरका ५७ जनालाई मासिक जनही रु पाँच हजारका दरले जीवन निर्वाह एवं पौष्टिक आहारका लागि बुधबार सो रकम वितरण गरेका हुन्। अध्यक्ष अधिकारीले विगतदेखि नै शिविरका ज्येष्ठ नागरिक, असहाय र असक्तहरूलाई मासिक रूपमा सो रकम उपलब्ध गराउँदै आएका छन्। शरणार्थी शिविरभित्र कष्टकर जीवन निर्वाह गरिरेहका यी नागरिकलाई केही सहयोग पुगोस् भन्ने उद्देश्यले नेपाल सरकारको स्वीकृतिमा यो कार्यक्रम विगतका वर्षदेखि निरन्तर रहेको हो। सो फाउण्डेसनले रकम प्राप्त गर्ने ती नागरिकलाई स्थानीय बैंकमा खाता खोलिदिएर सोही बैंक खातामार्फत सो भत्ता उपलब्ध गराउँदै आएको छ। बुधबार झापाको बेलडाँगी शिविरमा आयोजित कार्यक्रममा फाउण्डेसनका अध्यक्ष अधिकारीले पुनर्वास कार्यक्रमअन्तर्गत अमेरिकामा रहेका आफूहरूले शिविरमा अलपत्र छोडिएकाहरूका लागि थोरै भए पनि सहयोग पुगोस् भन्ने हेतुले सहयोग गर्दै आएको बताए। उनले शिविरमा रहेका नेपालीभाषीहरूको स्वदेश फिर्ती, तेस्रो मुलुकको पुनर्वास या नेपालमै नेपाली भई बाँच्ने अवसर प्रदान गर्नेबारेमा गम्भीर रूपले सोचिदिन नेपाल सरकारसँग आग्रह पनि गरे। यी दुई शिविरमा छिमेकी मुलुक भुटानबाट अन्यायपूर्वक लखेटिएर नेपालमा जबर्जस्ती शरणार्थी बनाइएका लगभग आठ हजार नेपालीभाषीको बसोबास गर्दछन्। ती शिविरका अशक्त तथा असहायहरूका लागि फाउण्डेसनले डे केयरको पनि व्यवस्था गरेको छ। त्यसैगरी बालबालिकाका लागि उचित शिक्षादीक्षा उपलब्ध हुन सकोस् भनेर स्थानीय विद्यालयका लागि अङ्ग्रेजी, विज्ञान, गणितजस्ता विषयका २२ जना शिक्षक शिक्षिका उपलब्ध गराएको छ। फाउण्डेसनको सहयोगमा पथरी शिविरमा स्वास्थ्य चौकी निर्माण भइरहेको छ भने बेलडाँगी शिविरको स्वास्थ्य चौकी निर्माणका लागि स्थानीय शिविर व्यवस्थापन समितिसँगको परामर्श सुरु भएको छ। त्यसैगरी यी दुवै शिविरका लागि एकएक एम्बुलेन्स उपलब्ध गराउन फाउण्डेसनले नगरपालिकासँग समझदारी गरेर रकम निकासा गरेको छ। त्यसक्रममा शिविरका शरणार्थीहरूले परिचयपत्र नवीकरण एवं जन्ममृत्यु र विवाह दर्ताको काम रोकिँदा समस्या भएको गुनासो गरेपछि फाउण्डेसनका अध्यक्ष अधिकारीले कोशी प्रदेशका मुख्यमन्त्री केदार कार्कीसँग भेट गरी सो समस्या तत्काल समाधानका लागि आग्रह गरेका थिए। रासस"
देउवाको अडानपछि इलाम२ मा डम्बर खड्कालाई कांग्रेसले उम्मेदवार बनाउने पक्का,"काठमाडौं : नेपाली कांग्रेसले इलाम२ मा डम्बर खड्कालाई उम्मेदवार बनाउने लगभग पक्का भएको छ। सभापति शेरबहादुर देउवाको निवास बुढानीलकण्ठमा आज बिहान उम्मेदवारहरुबीच छलफल भएपछि कांग्रेसले इलाममा हुने प्रतिनिधि सभा सदस्यको उपनिर्वाचनमा खड्कालाई उम्मेदवार बनाउने भएको हो। आगामी वैशाख १५ गते प्रतिनिधिसभामा इलाम२ र प्रदेशसभामा बझाङ १ मा उपनिर्वाचन हुँदैछ। मंगलबार र बुधबार बसेको बैठकमा संस्थापन पक्ष र इत्तरपक्षबीचको अडान कायम रहँदा कांग्रेसले उम्मेदवार चयन गर्न नसकेपछि आज बिहान उम्मेदवारका आकाक्षीबीच शीर्ष नेताले छलफल गरेका थिए। बुधबार संसदीय बोर्डको बैठकमा सभापति शेरबहादुर देउवाले इलाम२ मा खड्कालाई उम्मेदवार बनाउन प्रस्ताव गरेका थिए। महामन्त्री गगन थापा समूहका तर्फबाट भेषराज आचार्यलाई उम्मेदवारी बनाउनुपर्ने अडान रहेको थियो। आजको बैठकमा पनि देउवाले अडान नछाडेपछि खड्का उम्मेदवार बन्ने लगभग पक्का भएको हो। जिल्ला सभापति समेत रहेका खड्का यस अगाडि नेम्वाङसँग पराजित भएका थिए। कांग्रेसले आज दिउँसो बस्ने कार्यसम्पादन समितिको बैठकबाट उपनिर्वाचनको उम्मेदवार औपचारिक घोषणा गर्ने मुख्य सचिव कृष्णप्रसाद पौडेलले जानकारी दिए। इलाम२ मा नेकपा एमालेले स्व सुवासचन्द्र नेम्वाङका छोरा सुहाङ, राष्ट्रिय स्वतन्त्र पार्टी (रास्वपा)ले माओवादी परित्याग गरेका मिलन लिम्बू र राष्ट्रिय प्रजातन्त्र पार्टीले लक्ष्मी गुरुङलाई उम्मेदवार बनाइसकेको छ। एमालेलाई नेकपा माओवादी केन्द्रले समर्थन गर्ने गरी औपचारिक रुपमा सार्वजनिक गर्न बाँकी भएपनि आन्तरिक सर्कूलर जारी भएको छ। माओवादीको इलाम जिल्ला कमिटीले उम्मेदवारका रूपमा धिरेन शर्माको नाम केन्द्रमा सिफारिस गरेको थियो। गतवर्ष भएको निर्वाचनको मत परिणाम अनुसार इलाम२ मा एमालेका नेम्वाङ र कांग्रेसका खड्काबीच प्रतिस्पर्धा हुनेछ। यो पनि पढ्नुहोस इलाम २ र बझाङ प्रदेशसभा१ मा वैशाख १५ गते उपनिर्वाचन एमालेले इलाम२ मा सुहाङ नेम्वाङलाई उम्मेदवार बनाउने उपनिर्वाचन : बझाङमा अभिषेक सिंहलाई उम्मेदवार बनाउने कांग्रेसको निर्णय"
कर्णालीको मुख्यमन्त्रीमा एमालेका कँडेलले दाबी पेस गर्दै,"काठमाडौं : कर्णाली प्रदेशमा नेपाल कम्युनिस्ट पार्टी (एमाले) संसदीय दलका नेता यामलाल कँडेलले नयाँ सरकार गठनका लागि मुख्यमन्त्री पदमा दाबी पेस गर्ने भएका छन् । मुख्यमन्त्री राजकुमार शर्माले पदबाट राजीनामा गरेसँगै अब गठबन्धन दलहरूको तर्फबाट नेकपा एमालेलाई प्रदेश सरकार गठनको बाटो खुलेको छ। कँडेल कर्णाली प्रदेशको मुख्यमन्त्री बन्नका लागि २०७४ सालको प्रदेशसभा निर्वाचनबाट निरन्तर दौडमा थिए। केन्द्रमा कर्णाली प्रदेशको नेतृत्व एमालेले लिने सहमति भए पनि मुख्यमन्त्रीसहितका केही नेताहरूले एमालेलाई नेतृत्व हस्तान्तरण गर्न आनाकानी गरेपछि केही दिनका लागि अन्यौल कायम भएको थियो। तर, बुधबार नै दुई दलबीच कर्णालीमा पहिलो चरणमा एमालेले नेतृत्व लिने र दोस्रो चरणमा माओवादीबाटै मुख्यमन्त्री बन्ने सहमति भएपछि मुख्यमन्त्री शर्माले राजीनामा दिन तयार भएका हुन्। २०७४ सालको निर्बाचनपछि नेकपा एमालेले कर्णालीमा २० सिट ल्यायो। तर पनि त्यो पाँचै वर्ष सरकारको नेतृत्व लिन पाएन। पहिलो चरण नेकपा माओवादी केन्द्रका नेता महेन्द्रबहादुर शाही र दोस्रो चरण नेपाली कांग्रेसका नेता जीबनबहादुर शाही मुख्यमन्त्री बने। जम्मा ४० सदस्य रहेको प्रदेश सभामा बहुमत पुग्न एक सिट कम हुँदा पनि गठबन्धनको राजनीतिले प्रदेश सरकारको नेतृत्व नपाएको भन्दै नेकपा एमाले कर्णालीका नेताहरू केन्द्रीय नेतृत्वप्रति असन्तुष्ट थिए।"
सुनको मूल्य आज पनि तोलामा एक हजार बढ्यो,काठमाडौं : नेपाली बजारमा सुनको मूल्यले नयाँ कीर्तिमान कायम गरेको छ । स्थानीय बजारमा आज सुनको मूल्य प्रतितोला एक हजारले वृद्धि भइ हालसम्मकै उच्च भएको हो । नेपाल सुनचाँदी व्यवसायी महासङ्घका अनुसार बुधबार प्रतितोला एक लाख ३३ हजारमा कारोबार भएको छापावाला सुन आज एक हजारले बढेर एक लाख ३४ हजार भएको छ । तेजाबी सुन बुधबार प्रतितोला एक लाख ३२ हजार तीन सय ५० मा कारोबार भएको थियो। आज एक लाख ३३ तीन सय ५० मा कारोबार भइरहेको महाशाखाले जनाएको छ। चाँदीको मूल्य पनि तोलामा ४० ले वृद्धि भएको छ । बुधबार प्रतितोला एक हजार छ सय १० मा कारोबार भएको चाँदी आज एक हजार छ सय ५० मा कारोबार भएको छ।
भीरबाट खसेर बालिकाको मृत्यु,मुगु : घरबाट नुहाउन हिँडेकी बालिकाको भीरबाट खसेर मृत्यु भएको छ। छायानाथ रारा नगर पालिका९ की १२ वर्षीया भूमिका रोकायाको भीरबाट खसेर मृत्यु भएको हो। छायानाथ रारानगर पालिका९ घर भएकी उनी आमासँग सदरमुकाम गमगढीस्थित न्युरोडमा भाडामा बस्दै आएकी थिइन्। बिहीबार बिहान साढे १० बजे आफ्नो बस्ने कोठाबाट नुहाउनका लागि खोलामा जाँदै गर्दा चैना भीरमा खस्दा मृत्यु भएको उनका आफन्तले बताएका छ्न्। प्रहरी र स्थानीयले उद्धार गरेर जिल्ला अस्पतालमा लगिएको भए पनि अस्पतालले मृत घोषणा गरेको हो।
धनगढीको जंगलमा प्रहरी जवान झुण्डिएको अवस्थामा मृत फेला,धनगढी : धनगढी उपमहानगरपालिकाको मनेहरा जंगलमा एक प्रहरी जवानले पासो लगाएर आत्महत्या गरेको अवस्थामा फेला परेका छन्। दार्चुलाको शैल्यशिखर नगरपालिका६ घर भएका ३६ वर्षीय सुरजराम लोहार बुधबार राति हुलाकी सडकभन्दा सय मिटर भित्र मनेहराको जंगलमा झुण्डिएको अवस्थामा फेला परेका हुन्। जिल्ला प्रहरी कार्यालय कैलालीका प्रहरी उपरीक्षक पदमबहादुर बिष्टले आफन्तहरु आइरहेकाले पासो नखोलेको बताए। उनी जिल्ला प्रहरी कार्यालय बझाङमा कार्यरत थिए। उनकी श्रीमती पनि प्रहरी हुन्। उनी कैलालीको अस्थायी प्रहरी पोस्ट गेटामा कार्यरत छन्। प्रहरीले आत्महत्याको कारण पारिवारिक रहेको जनाएको छ। ती प्रहरी जवानको टीकापुरमा एक जनासँग प्रेम सम्बन्ध रहेको र बुधबार उनी टीकापुरबाटै फर्किदै गरेका बेला बाटोमा पर्ने जंगलमा आत्महत्या गरेको प्रहरीले जनाएको छ। सडक छेउमा मोटरसाइकल राखेर जंगलभित्र गएर पासो लगाएका छन्। उनका बुवा दार्चुलाबाट बिहानै हिँडिसकेको खबर आएको छ। परिवारका सदस्य आएपछि मात्रै पासो काट्नु भनेको छु एसपी विष्टले भने।
झापामा श्रीमानले गरे श्रीमतीको हत्या,झापा : परपुरुषसँग लागेको विषयमा विवाद हुँदा श्रीमानले श्रीमतीको हत्या गरेका छन्। झापाको बाह्रदशी गाउँपालिका१ निवासी ३३ वर्षीय देवनारायण राजवंशीले आफ्नै श्रीमती ३३ वर्षीया ममसरी राजवंशीको हत्या गरेका जिल्ला प्रहरी कार्यालय झापाले जनाएको छ। बिहीबार बिहान साढे ६ बजेको समयमा देवनारायणले ममसरीको घाँटीमा खुकुरी प्रहार गर्दा घटनास्थलमै मृत्यु भएको थियो। घटनापछि खुकुरीसहित देवनारायणलाई इलाका प्रहरी कार्यालय राजगढले नियन्त्रणमा लिएको छ। स्थानीयका अनुसार राजवंशी वैदेशिक रोजगारीका लागि ओमन गएका थिए। उनी बिदा मिलाएर चार दिनअघि मात्र घर आएका थिए। श्रीमती अर्कै व्यक्तिसँग लागेको विषयमा घरायसी विवाद क्रममा श्रीमानले खुकुरी प्रहार गरेको बताइएको छ। मृतक ममसरी दिव्य ज्योति मावि राजगढमा शिक्षण पेसामा आबद्ध थिइन्।
"गुल्मीमा विद्युतीय गाडी सञ्चालनमा, कहाँ जान कति लाग्छ ?","गुल्मी : गुल्मीमा पहिलो पटक विद्युतीय गाडी सञ्चालनमा आएको छ । मैत्री यातायात प्रालिले सदरमुकाम तम्घासदेखि पाल्पाहुँदै बुटवलसम्मका लागि १० वटा विद्युतीय गाडी सञ्चालनमा ल्याएको हो। विद्युतीय गाडी बिहीबारदेखि औपचारिक रुपमा सञ्चालनमा आएको हो। डिजेल तथा पेट्रोलबाट चल्ने गाडी मात्र हिँड्ने यो रुटमा अबदेखि विद्युतीय गाडी चल्ने भएका छन् । नियमित बिहान ६ बजेदेखि दिउँसो ४ बजेसम्म धुर्कोट,सिमलटारी, तम्घास,बलेटक्सार र पाल्पाहुँदै बुटवल गुड्ने मैत्री यातयातका सञ्चालक काशी पाण्डेले जानकारी दिए । उक्त यातयातले प्युठानको सिमाना पुर्कोटदेखि भारतको सुनौली बोर्डरसम्मको रुट प्रमिट पाएको छ । विद्युतीय गाडी १३ सिट क्षमता रहेको छ। तम्घासदेखि बुटवलको भाडा ५ सय ६५ कायम गरिएको छ । जुन भाडा अन्य सवारीको तुलनामा २० देखि २५ प्रतिशत सहुलियत रहेको पाण्डेले बताए । विद्युतीय गाडीको लागि जिल्लामै पहिलो पटक चार्जिङ्ग स्टेसन निर्माण गरिएको छ । यात्रुलाई गाडीमा फ्री वाइफाइको व्यवस्था छ । यात्रुले गाडीमा विभिन्न सामाजिक सञ्जाल चलाउन सक्नेछन् । त्यस्तै यात्रुको सुरक्षालाई मध्यनगर गर्दै गाडीमा सीसी टिभीको पनि व्यवस्था गरिएको छ । गाडी कहाँ पुग्यो भनेर हेर्नका लागि जीपीएस समेत जडान गरिएको मैत्री यातयात प्रालिका अध्यक्ष शंकरप्रसाद गौतमले जानकारी दिए । हामीले जिल्लामा नयाँ व्यवस्थापनका साथ पहिलो पटक विद्युतीय गाडी सञ्चालनमा ल्याएका छौं,गौतमले भने, अब छिट्टै जिल्लाका प्रायः ठाउँबाट विद्युतीय गाडी सञ्चालन गरेर यात्रुलाई भाडामा सहुलिय र आरामदायी यात्रा दिने लक्ष्यसहित अगाडि बढिरहेका छौं। विद्युतीय गाडीको झण्डै एक महिना परीक्षण गरेर सञ्चालनमा ल्याइएको हो । यातयात प्रालिले लिएको उद्देश्य र मर्मअनुसार गाडी सञ्चालन गरेर नागरिकमैत्री सेवा प्रवाह गर्नुपर्ने जिल्ला समन्वय समिति अध्यक्ष दोर्ण खत्रीले बताए । चालक र सहचालकलाई तालिम प्रदान गरेर सबैलाई यात्रुमैत्री व्यवहार गर्दै सहज र सरल तरिकाले यात्रा गनुपर्ने उनले बताए । वातावरण मैत्री यस सवारीले गुल्मी,पाल्पा,अर्घाखाँची र प्युठानका नागरिकलाई सहज हुने अपेक्षा लिइएको छ ।"
जाजरकोटमा माटोको ढिस्कोले पुरिएर एक महिलाको मृत्यु,काँक्रेविहार : जाजरकोटमा माटोको ढिस्कोले पुरिएर एक महिलाको मृत्यु भएको छ । छेडागाड नगरपालिका३ हाडेतोला बस्ने ५५ वर्षीया हरिकला अधिकारीको मृत्यु भएको छेडागाड नगरपालिकाका नगर उपप्रमुख चन्द्रबहादुर थापाले जानकारी दिए। मङ्गलबार दिउँसो घर लिप्न माटो खन्ने क्रममा ढिस्कोले पुरिँदा घाइते भएकी अधिकारीको आज बिहान मृत्यु भएको उनले जानकारी दिए।
उपत्यकाबाट आठ महिनामा एक हजार ८४७ मोटरसाइकल चोरी,"काठमाडौं : चालु आर्थिक वर्षको हालसम्म काठमडौं उपत्यकाबाट एक हजार आठ सय ४७ वटा मोटरसाइकल चोरी भएको प्रहरीको तथ्याङ्कले देखाएको छ । तीमध्ये तीन सय ७४ मोटरसाइकल फेला परेका छन् । फेला परेका मोटरसाइकलमध्ये दुई सय ९१ वटा सम्बन्धित धनीलाई हस्तान्तरण गरिएको केन्द्रीय प्रहरी प्रवक्ता तथा प्रहरी नायब महानिरीक्षक भीमप्रसाद ढकालले जानकारी दिए। उनका अनुसार चौबिस वटा आवश्यक कारबाहीका लागि सम्बन्धित कार्यालयमा र १७ वटा भन्सार कार्यालयमा बुझाइएको छ । प्रनाम ढकालका अनुसार बाँकी ४२ वटा मोटरसाइकल सम्बन्धित धनीलाई बुझाउने क्रममा रहेका छन् । चोरीमा संलग्न २९ जनालाई प्रहरीले पक्राउ गरी आवश्यक कानुनी कारबाही गरेको उनले बताए। पछिल्लो समय चोरी भएका मोटरसाइकल खोजी र अनुसन्धानमा नेपाल प्रहरी सक्रिय रुपमा लागेको छ । यसैगरी आव २०७९८० मा एक हजार आठ सय ५० वटा मोटरसाइकल चोरी भएका थिए । तीमध्ये पाँच सय ५१ मोटरसाइकल प्रहरीले फेला पार्न सफल भई चार सय ९९ वटा सम्बन्धित व्यक्तिलाई बुझाएको थियो । सो अवधिमा ट्राफिक प्रहरीले ३८ जनालाई पक्राउ गरी आवश्यक कानुनी कारबाही गरेको जनाएको छ । आव २०७८७९ मा एक हजार छ सय चारवटा मोटरसाइकल चोरी भएकामध्ये पाँच सय छ वटा प्रहरीले फेला पारेको थियो । चार सय ३४ वटा मोटरसाइकल सम्बन्धित व्यक्तिलाई बुझाइएको केन्द्रीय प्रहरी प्रवक्ता ढकालले बताए। सो अवधिमा ट्राफिक प्रहरीले ४५ जनालाई पक्राउ गरी आवश्यक कानुनी कारबाही गरेको थियो । 'चोरी भएका मोटरसाइकल खोजी तथा अनुसन्धान गर्न देशभरका प्रहरीलाई सक्रिय पारेका छौँ', प्रहरी प्रवक्ता ढकालले भने, 'यसका लागि विशेष योजना र कार्यक्रम तयार गरी सुक्ष्म तरिकाले निगरानी, प्रत्यक्ष अनुगमन र अनुसन्धान गरी चोरी भएका मोटरसाइकल पत्ता लगाउने र सम्बन्धित धनीलाई बुझाउने काममा सफलता मिलेको छ ।' चोरी भएका सवारीसाधनको विशुद्ध खोजतलास र अनुसन्धानका लागि भिक्टिम सपोर्ट युनिट स्थापना गरिएको काठमडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक जीवनकुमार श्रेष्ठले जानकारी दिए। उनले भने, 'मोटरसाइकल चोरी नियन्त्रण गर्ने क्रममा बढी मात्रामा चोरी हुने स्थानमा निगरानी गर्ने, शङ्कास्पद व्यक्तिलाई नियन्त्रणमा लिने र कानुनी कारबाही गर्न थालेका छौँ ।' चोरीका मोटरसाइकलको पाटपुर्जा खोली पुराना सक्कली मोटरसाइकलमा राख्ने गरेको अनुसन्धानबाट पत्ता लागेको प्रहरी वरिष्ठ उपरीक्षक श्रेष्ठले बताए। आफ्ना सवारी साधन चोरी हुन नदिन सम्बन्धित धनी नै चनाखो हुनु बुद्धिमानी हुने उनको भनाइ छ । केन्द्रीय प्रहरी प्रवक्ता ढकालले भने, 'चोरी हुनबाट बच्न ह्विललक, डिसलक, ब्रेकलक, फ्युललक लगाउनु राम्रो हुन्छ । सम्भव भएसम्म जिपिएस ट्रयाकरलगायतका उपकरणको जडान गरेर सुरक्षा गर्न सकिन्छ ।' चोरी हुनबाट सचेत गराउन समयसमयमा प्रहरीले सचेतनामूलक पर्चा वितरण तथा कार्यक्रम सञ्चालन गर्ने गरेको उनले बताए। धेरैजसो साँझ र रातको समयमा मोटरसाइकल चोरी हुने गरेका निवेदन आउने गरेको प्रहरीको भनाइ छ ।"
एक तोलाको सुनको मूल्य १ लाख ३४ हजार पुग्यो,काठमाडौं : नेपाली बजारमा सुनको मूल्यले नयाँ कीर्तिमान कायम गरेको छ । स्थानीय बजारमा आज प्रतितोला एक हजारले बढैर हालसम्मकै उच्च मूल्य कायम भएको हो । नेपाल सुनचाँदी व्यवसायी महासंघका अनुसार बुधबार प्रतितोला एक लाख ३३ हजारमा कारोबार भएको छापावाला सुन आज एक हजारले बढेर एक लाख ३४ हजार बराबरको मूल्य पुगेको हो। तेजाबी सुन बुधबार प्रतितोला एक लाख ३२ हजार तीन सय ५० मा कारोबार भएकोमा आजका लागि भने एक लाख ३३ तीन सय ५० बराबरको मूल्य निर्धारण भएको छ । सुनको मूल्यसँगै चाँदी पनि बढेको छ। चाँदीमा ४० रुपैयाँले वृद्धि भएको छ । बुधबार प्रतितोला एक हजार छ सय १० मा कारोबार भएकोमा आज एक हजार छ सय ५० रुपैयाँमा कारोबार भइरहेको महासंघले जनाएको छ।
नेकपा (एस)को ४१ सदस्यीय प्रदेश कमिटी गठन,"काठमाडौं : नेपाल कम्युनिष्ट पार्टी (एकीकृत समाजवादी) निकट अखिल नेपाल महिला संघ (समाजवादी) ले आसन्न १० औँ राष्ट्रिय महाधिवेशनका सन्दर्भमा कमिटी निर्माणका साथसाथै सदस्यता विस्तार अभियानलाई देशभर सञ्चालन गरेको छ । पार्टी मातहतका सबै कमिटीलाई लोकतान्त्रिक पद्धतिबाट अनुमोदित गराएर नेतृत्वलाई थप जिम्मेवार बनाउन सबै पालिका, वडा, टोल, जिल्ला, प्रदेश र केन्द्रसम्मको कमिटी निर्माणलाई तीव्रता दिइएको पार्टी सचिव जीवनराम श्रेष्ठले राससलाई जानकारी दिए। महाधिवेशन केन्द्रित अभियान देशभर सञ्चालन गरेको पार्टीले सदस्यता विस्तार, सङ्गठन निर्माण, भेला प्रशिक्षणलगायत गतिविधि सञ्चालन गर्दै आएको छ । पार्टीको विधानअनुसार तल्लो तहदेखि माथिल्लो तहसम्म निर्वाचित भएर आउनुपर्ने व्यवस्था भएकाले साङ्गठनिक गतिविधि बढेको उनले बताए। पार्टी मातहतका कमिटीका अधिवेशन भइरहेका छन् । बागमती प्रदेशका पाँच जिल्लामा अधिवेशन सम्पन्न भएका छन् । पार्टीको महाधिवेशन आगामी जेठ ३ देखि ७ गतेसम्म काठमाडौंमा हुँदैछ । यसैबीच, लुम्बिनी प्रदेश कमिटीले लक्ष्मी भुसालको नेतृत्वमा ४१ सदस्यीय प्रदेश कमिटी गठन गरेको छ । संगठनको उपाध्यक्षमा मञ्जु कोइराला र समती चौधरी, सचिवमा विष्णुमाया थापा मगर, उपसचिवमा सरस्वती पोखरेल र कोषाध्यक्षमा पुष्पा भाटलाई चयन गरेको पार्टी सचिवालयले जनाएको छ ।"
"वाइडबडी विमान खरिदमा भ्रष्टाचार, अख्तियारले हाल्यो मुद्दा","काठमाडौं : अख्तियार दुरूपयोग अनुसन्धान आयोगले वाइडबडी विमान खरिदमा भ्रष्टाचार गरेको ठहर गर्दै मुद्दा दायर गरेको छ। अख्तियारले तत्कालीन पर्यटनमन्त्री जीवनबहादुर शाही,नेपाल वायुसेवा निगमका महाप्रबन्धक सुगत कंसाकरलगायतविरुद्ध आज विशेष अदालत काठमाडौंमा आरोप पत्र दायर गरेको हो। यसबारे थप विवरण आउन बाँकी छ।"
जसपाको समानुपातिक सांसदमा हसिना खानको नाम सिफारिस,काठमाडौं : जनता समाजवादी पार्टीले समानुपातिक सांसदका लागि हसिना खानको नाम सिफारिस गरेको छ। बिहीबार बसेको पार्टीको केन्द्रीय कार्यकारिणी बैठकले समानुपातिक सांसद मञ्जु शर्मा अन्सारीको निधन भएपछि रिक्त सो स्थानमा बाँकेकी खानलाई सिफारिस गरेको हो। २०७९ को निर्वाचनमा मुस्लिम महिलातर्फ शहनाज रहमान निर्वाचित भएकी थिइन्। उनको २०७९ साल फागुन १३ गते निधन भएपछि जसपाले अन्सारीलाई पठाएको थियो। उनको पनि चैत्र ४ गते निधन भएपछि सो स्थान रिक्त थियो।
"एनआरएनएका दुवै समिति भंग, ६ महिनाभित्र महाधिवेशन गर्न सर्वोच्चको आदेश","काठमाडौं : सर्वोच्च अदालतले गैरआवासीय नेपाली संघ (एनआरएनए)का नाममा गठन भएका पछिल्ला सबै कार्य समितिलाई अमान्य ठहर गर्दै एकता महाधिवेशन गराउन सातबुँदे निर्देशनात्मक आदेश जारी गरेको छ। न्यायाधीशद्वय सपना प्रधान मल्ल र डा नहकुल सुवेदीको संयुक्त इजलासले बुधबार निर्देशनात्मक आदेश दिएको हो। गैरआवासीय नेपाली संघको तर्फबाट राजेशशमशेर राणाले दायर गरेको रिट निवेदनमा सर्वोच्चले आदेश दिएको हो। २०७८ चैत ८ देखि ११ गतेसम्म भएको संघको १० औं महाधिवेशनबाट दुई समूह बनेका थिए। कुल आचार्य, डा बद्री केसी र रविना थापा एकएक वर्ष अध्यक्ष रहने घोषणा गरिएको थियो। अर्को समूहले अध्यक्षमा विनोद कुँवर, उमेशकुमार पुडासैनी उपाध्यक्ष र जानकी गुरुङ महासचिव भएको समिति गठन गरेको थियो। सर्वोच्चले संघको महाधिवेशन पूर्व भएको अन्तर्राष्ट्रिय परिषद्को ८१ औं बैठकले संघका पूर्वअध्यक्ष शेष घले, डा उपेन्द्र महतोलगायत संघलाई जन्माउन र पहिचान दिलाउन महत्वपूर्ण भूमिका निर्वाह गरेका व्यक्तिहरू संलग्न उच्चस्तरीय समिति गठन भएको र सो समिति गठन गर्ने सम्बन्धमा कुनै विवाद नदेखिएको उल्लेख गरेको छ। सोही निर्णयमा आधारित भई संघको मर्म र उद्देश्यअनुरूप संघको सदस्यता, महाधिवेशन प्रतिनिधि छनोट, निर्वाचन वा अधिवेशन आयोजना गर्ने सम्बन्धि निर्णय गर्न उपयुक्त देखिएको जनाउँदै सात बुँदे निर्देशनात्मक आदेश जारी गरिएको छ। सर्वोच्चको ७ बुँदे निर्देशनात्मक आदेश। एनआरएनएका दुवै कार्य समिति अमान्य। घले नेतृत्वको उच्चस्तरीय समिति दुवैतर्फका ३३ जना सदस्य थप हुनेछन्, त्यही समितिले पुनः महाधिवेशन गराउनुपर्ने छ। सर्वोच्चको निर्देशनात्मक आदेशको पहिलो बुँदामा संघको अन्तर्राष्ट्रिय समन्वय परिषद्को २०७८ माघ १ मा सम्पन्न ८१ औं बैठकले गठन गरेको उच्च स्तरीय समितिलाई यथावत् कायम राख्न भनेको छ। उच्चस्तरीय समितिमा दुवै अन्तर्राष्ट्रिय समन्वय परिषद्का अध्यक्ष, उपाध्यक्ष र महासचिव गरी ६ जनालाई थप गर्न आदेश दिएको छ। उक्त समितिमा विनोद कुँवर नेतृत्वको समितिको अध्यक्ष, उपाध्यक्ष र महासचिव क्रमशः विनोद कुंवर, उमेश कुमार पुडासैनी र जानकी गुरुङ तथा अर्को होटेल हिमालयबाट गठन गरिएको भनिएको समितिमा अध्यक्ष रहेको भनी दाबी गरिएका कुल आचार्य, डा बद्री केसी र रविना थापासमेत जम्मा ६ जना सदस्य थप गर्न निर्देशन दिइएको छ। उक्त उच्चस्तरीय समितिको पहिलो बैठक बसेको मितिले ६ महिनाभित्र संघको सदस्यता, निर्वाचन तथा अधिवेशन प्रतिनिधि छनौटलगायत सम्बद्ध सम्पूर्ण विवादको समाधान गरी एकतापूर्ण महाधिवेशन गराउन सर्वोच्चको आदेशमा जनाइएको छ। संघको ११औं महाधिवेशन विवादित भएको थियो। महाधिवेशनमा भएको चुनावबाट दुई छुट्टाछुट्टै कार्य समिति बनेको थियो। सर्वोच्चले संघका दुईपटक भएका महाधिवेशन र त्यसक्रममा चयन भएका कार्यसमितिलाई खारेज गरेको छ। संघका पूर्वअध्यक्ष घलेको अध्यक्षमा गठित उच्च स्तरीय समितिलाई एकता महाधिवेशन गराउन आदेश दिएकोले ६ महिनाभित्रै महाधिवेशन गर्नु पर्ने भएको छ। घले नेतृत्वको उच्चस्तरीय समिति दुवैतर्फका ३३ जना सदस्य थप हुनेछन्। त्यही समितिले पुनः महाधिवेशन गराउनु पर्ने छ। समितिको संयोजकले कुनै कारण देखाइ समितिमा बस्न असमर्थता जनाएमा संघको अन्तर्राष्ट्रिय समन्वय परिषद्को ०७८ माघ १ मासम्पन्न ८१ औं बैठकले गठन गरेको समितिमा रहेको नामावलीमध्ये क्रमानुसार दोस्रो व्यक्तिले बैठकको संयोजक भई काम गर्ने आदेशमा उल्लेख छ। समितिले निर्णय गर्दा बहुमतका आधारमा निर्णय गर्ने र कुनै विषयमा मत बराबर भएमा संयोजकले निर्णायक मत दिन सक्ने र अन्य कार्यविधि समितिले आफैं निर्धारण गर्ने सर्वोच्चको आदेशमा जनाइएको छ। आदेशमा भनिएको छ, यो समितिले आफ्नो भूमिका जिम्मेवारीपूर्वक निर्वाह गर्ने कुरामा यो इजलासले विश्वास लिएको छ।"
विद्रूप लैंगिक असमानता,"मुलुकको जनसंख्यामा महिला पुरुषभन्दा धेरै छन् । तर पछिल्लो १२ महिनालाई आधार मान्ने हो भने अब पुरुष धेरै र महिला कम हुने देखिन्छ । राष्ट्रिय जनगणनापछिको १२ महिनामा ४ लाख १२ हजार ९ सय ३५ बालबालिका जन्मिए । तीमध्ये २ लाख १८ हजार ७४ छोरा र १ लाख ९४ हजार ८ सय ६१ छोरी हुन् । सय छोरी जन्मिँदा १ सय १२ छोरा जन्मिएका छन् । जनसंख्यामा लैंगिक अनुपात १ सय १२ हुन पुगेको छ । वैज्ञानिक अध्ययनअनुसार प्राकृतिक तवरमा छोरा र छोरीको जनसांखिक अनुपात बराबर हुनुपर्छ । हुन्छ । तर नेपालमा जनसांखिक अनुपातले प्रकृतिको नियमलाई चुनौती दिएको देखिन्छ । २०४८ सालको जनगणनायता छोरा र छोरीको अनुपात बढेको छ र छोरा धेरै जन्मिन थालेका छन् । प्रजातन्त्रको पुनस्र्थापनापछि मुलुकमा राजनीतिकसँगै शैक्षिक चेतना पनि बढेको मानिन्छ । जस्तो कि छोराले मात्रै वंश धान्छ वा वैतर्नी तार्छ भन्नेजस्ता अन्धविश्वास घटेको छ । बालबालिकाको जन्म अनुपातले भने त्यो चेतना झनै जब्बर भएर आएको देखाउँछ । यसको मतलव गर्भपतनलाई कानुनी मान्यता पाएपछि छोरीको भ्रूणहत्या बढेर छोराको संख्या वृद्धि हुन गएको समाज अध्येताहरूको भनाइ यथार्थसँग मेल खान्छ । १२ साताभित्रको गर्भपतनलाई कानुनी मान्यता भए पनि लिंगको पहिचान चाहिँ अवैध हो । तर पितृसत्तात्मक सोच भएको समाजमा लुकीछिपी र अवैध तवरले गर्भको लिंग पहिचान गर्ने र छोरी भए भ्रूण हत्या गर्ने चलन मौलाएको बुझ्न सकिन्छ । लैंगिक समानता भएन र छोरीभन्दा छोराको संख्या बढी भए समाजको धेरै आयाममा असर पर्छ । विवाह, परिवार गठनमात्रै नभई शिक्षा, स्वास्थ्य र रोजगारीसम्म पनि यसले असर पार्छ । विदू्रप लैंगिक असमानताको असर पनि विद्रूप नै हुन्छ । गर्भको लिंग परीक्षणलाई बन्देज लगाएमात्रै नभई त्यसको कडा निगरानी र अनुगमन राज्यले गर्नुपर्छ । त्यसो गर्नेलाई कडाभन्दा कडा सजाय हुनुपर्छ । अहिले देखिएको ११२ को लैंगिक अनुपात मात्रै चेतावतीको घण्टी हो । बेलैमा यसको आवाज सुन्न राज्य चुक्यो र समाजले पनि बेवास्ता गयो भने राष्ट्रमा हुने नकारात्मक प्रभावको मूल्य चुकाउन असम्भव जस्तो हुन सक्छ ।"
कञ्चनपुरमा ३४ ग्राम ब्राउन सुगरसहित कारोबारी पक्राउ,"धनगढी : नेपाल प्रहरीको लागुऔषध नियन्त्रण ब्युरो कञ्चनपुरले लामो समयदेखि ब्राउन सुगरको कारोबार गरिरहेका कञ्चनपुरको भीमदत्त नगरपालिका१५ निम्बुखेडाका ३० वर्षीय भुवन साहुलाई पक्राउ गरेको छ । उनलाई ३४ ग्राम ब्रोउन सुगरसहित महेन्द्रनगरको बसपार्क क्षेत्रबाट पक्राउ गरिएको हो । साहु लामो समयदेखि ब्राउन सुगरको कारोबार गरिरहेको प्रहरीलाई सूचना थियो । उनी यसअघि पनि लागुपदार्थ ओसारपसारमा कञ्चनपुर कारागार बसिसहेका व्यक्ति हुन् । प्रहरीले दिएको जानकारी अनुसार उनी बढीजसो काठमाडौंमा बस्ने गर्छन । एकदुई महिनामा उनी महेन्द्रनगर आउँछन । महेन्द्रनगर आएका बेला उनले भारतबाट ब्राउन सुगर ल्याएर महेन्द्रनगरदेखि काठमाडौं सम्मका युवाहरूलाई बिक्री गर्छन् । उनको भारतको उधमसिह नगर जिल्लाको नानकमत्ताका ब्राउन सुगर कारोबारीसँग कनेक्सन छ । सञ्जुबाबा नाम गरेका नानकमत्ताका कारोबारीबाट उनले बुधबार ३४ ग्राम खैरो हिरोइन किनेर ल्याएका हुन् । हामीलाई उनी महेन्द्रनगर आएको खबर आएको थियो । हाम्रो टीम उसको खोजीमा हिँड्यो । बुधबार उनी बनबासातिर गएका थिए । उसले बुधबार नै नानकमत्ता गएर ब्राउन सुगर ल्याएको रहेछ । हामीले महाकाली नदी किनारको भाइरल रोड क्षेत्रमा उसलाई ढुकिरहेका थियौं । ऊ आयो, हामीले उसको पिछा गर्यौं,बसपार्क आसपासमा एकपटक त उ गायव भयो तर हामीले उसलाई पक्राउ गर्न सफल भयौं,'अप्रेशन कमाण्डर प्रहरी बरिष्ठ नायव निरीक्षक केशव जोशीले भने । उनका अनुसार पछिल्लो समय भारतका सीमा सहरहरूमा ब्राउन सुगरका कारोबारी बढिरहेका छन् । बनबसा, खटिमा, नाकमत्ता, गौरीफन्टा, पलियाकला, बेलौरी पारीको सीमा क्षेत्रमा कारोबारीहरु बढिरहेका हुन् । भारतमा १५१६ सय भारुको एक ग्राममा पाउने ब्राउन सुगर नेपालमा १० हजार ग्रामसम्म बिक्री हुने गरेको छ । १० मिलिग्रामको एक डोज बनाउने र नेपाली युवाहरुबीच त्यो डोज एक हजार नेपाली रुपैयाँमा विक्री हुने गरेको छ । पक्राउ परेका साहुको साथबाट नगद ८ हजार रूपैयाँ र मोबाइल समेत बरामद गरिएको छ । साहुलाई जिल्ला प्रहरी कार्यालयले नियन्त्रणमा लिएर थप अनुसन्धान भइरहेको प्रहरीले जनाएको छ ।"
"ताइवानमा भूकम्पमा परी नौ जनाको मृत्यु, ९०० जना घाइते","ताइवानमा गएको २५ वर्षयताकै सबैभन्दा शक्तिशाली भूकम्पका कारण नौ जनाको मृत्यु भएको छ भने ९०० जनाभन्दा बढी घाइते भएका छन् । करिब दुई करोड ३० लाख जनसङ्ख्या रहेको ताइवान क्षेत्रमा भूकम्पको शक्तिशाली धक्का महशुस गरिएको थियो भने यसको असर छिमेकी मुलुकहरू चीन, जापान र फिलिपिन्सलगायतमा परेको थियो । केन्द्रबिन्दु पूर्वी हुआलियन काउन्टीमा रहेको भूकम्पपछि उक्त क्षेत्रमा १०० भन्दा बढी पराकम्प गएका बताइएको छ । हुवालिन ताइवानको एक पहाडी क्षेत्र हो। मृतकमध्ये तीन जनाको हाइकिङ ट्रेल मा मृत्यु भएको थियो भने दुई जनाको पहिरोले पुरिएर मृत्यु भएको थियो ।"
१९ इन्सपेक्टर डीएसपी बढुवाका लागि सिफारिस (नामसहित),"काठमाडौं : नेपाल प्रहरीका १९ जना प्रहरी निरीक्षकलाई प्रहरी नायव उपरीक्षकमा बढुवाका लागि सिफारिस गरिएको छ। बुधबार बसेको बढुवा समितिको बैठकले १९ जना इन्सपेक्टरलाई डीएसपीमा बढुवाका लागि सिफारिस गरिएको प्रहरी अतिरिक्त महानिरीक्षक टेकप्रसाद राईले जानकारी दिए। उनका अनुसार बढुवा समितिको बैठकको निर्णय अनुसार जनपद प्रहरी समूहतर्फका प्रहरी निरीक्षकहरुलाई सोही समूहतर्फको प्रहरी नायव उपरीक्षक पदमा बढुवाका लागि १९ जना इन्सपेक्टरको सिफारिस सूची प्रहरी नियमावली,२०७१ (संशोधन सहित) को नियम २७ को उपनियम (४) अनुसार प्रकाशित गरिएको हो। बढुवाका लागि सिफारिस भएकामध्ये पहिलो नम्बरमा काठमाडौं उपत्यका अपराध अनुसन्धान कार्यालय परिचालन कक्षमा कार्यरत निर्मल पनेरु रहेका छन् । उनको अंक ९७ २१६० रहेको छ । दोस्रो नम्बरमा रहेका ऋषिराम घर्तीमगर, तेस्रोमा दिपक मल्ल र १९ औं नम्बरमा कमलकुमार खड्का रहेका छन्। कोको भए बढुवा ?"
गण्डकी प्रदेशको धितो बन्धक दररेट उच्च,"गोरखा : सातवटै प्रदेशको राजपत्रमा प्रकाशित धितो बन्धकको दररेट विश्लेषण गर्दा गण्डकी प्रदेशको उच्च रहेको छ। गण्डकी प्रदेश राजपत्र भाग १ को नम्बर ण मा ५० करोड रुपैयाँभन्दा धेरै जतिसुकैको थैली अंकमा कुल लागत रकमको ००४ प्रतिशत राजस्व लिने व्यवस्था छ। छिमेकी प्रदेशहरू बागमती र लुम्बिनीले जतिसुकै धेरै धितो बन्धक राख्नुपरे पनि दुईदेखि तीन लाख रुपैयाँसम्म करको दर कायम गरेका छन्। अन्य सबै प्रदेशले पनि सोही अंकको हाराहारीमा करको दर तोकेका छन्। एक अर्ब रुपैयाँभन्दा माथिको जतिसुकै लिखतको थैली अंकमा तीन लाख रुपैयाँ राजस्व लिने बागमती प्रदेशको राजपत्रमा उल्लेख छ। त्यस्तै लुम्बिनी प्रदेशले २५ करोड रुपैयाँभन्दा धेरै जतिसुकै लिखतको थैली अंकमा दुई लाख रुपैयाँ राजस्व लिने उल्लेख छ। त्यस्तै कोशी प्रदेश सरकारको राजपत्रमा एक अर्ब रुपैयाँभन्दा माथिका सबै लिखतको थैली अंकमा २ लाख ५० हजार रुपैयाँ राजस्व लिने उल्लेख छ। मधेस प्रदेश सरकारको राजपत्रमा २० करोड रुपैयाँभन्दा माथिका जतिसुकै लिखतको थैली अंकमा २ लाख रुपैयाँ राजस्व लिने उल्लेख छ। कर्णाली प्रदेश सरकारको राजपत्रमा पाँच करोड रुपैयाँभन्दा माथिका जतिसुकै लिखतको थैली अंकमा एक लाख रुपैयाँ राजस्व लिने उल्लेख छ भने सुदूरपश्चिम प्रदेश सरकारको राजपत्रमा ५० करोड रुपैयाँभन्दा माथिका जतिसुकै लिखतको थैली अंकमा दुई लाख रुपैयाँ राजस्व लिने उल्लेख छ। राजस्वको दर उच्च हुँदा लगानीकर्ताहरू बिच्किने सम्भावना हुने विज्ञहरूको टिप्पणी छ। लगानीमैत्री वातावरण बनाउनुपर्ने विज्ञहरूको भनाइ छ। गण्डकी गाउँपालिका १ बुटारमा निर्माण गर्न लागिएको सुपर त्रिशुली जलविद्युत् आयोजनाको प्रवद्र्धक ब्लु इनर्जी कम्पनीले धितो बन्धकबापत ४९ लाख रुपैयाँ कर तिरेको छ। गण्डकी प्रदेश सरकारको राजपत्रमा प्रकाशित दररेटअनुसार १२ अर्ब ३३ करोड ४९ लाख रुपैयाँको धितो बन्धकबापत मालपोत कार्यालय गोरखामा ४९ लाख ३३ हजार रुपैयाँ राजस्व तिरेको आयोजनाका निर्देशक नीराजन रेग्मीले जानकारी दिए। गण्डकी प्रदेश राजपत्रमा ५० करोड रुपैयाँभन्दा धेरै जतिसुकैको थैलीमा कुल लागत रकमको ००४ प्रतिशत राजस्व लिने व्यवस्था राजस्वको दर उच्च हुँदा लगानीकर्ताहरू बिच्किने सम्भावना ६ वटै प्रदेश सरकारले प्रकाशित गरेको राजपत्रहरूमा जतिसुकै धेरै अंकको धितो बन्धक राखे पनि दुई लाखदेखि तीन लाख रुपैयाँसम्म राजस्व असुल गर्ने उल्लेख छ। तर गण्डकी प्रदेश सरकारले भने उक्त कम्पनीसँग ४९ लाख रुपैयाँ राजस्व असुल गरेको हो। त्यति धेरै राजस्व लाग्ला भन्ने अनुमान थिएन। त्यसैले पहिलो पटक मालपोतमा जाँदा त्यति रकम लगिएन, उनले भने, त्यो बेला फर्कियौँ। प्रदेशको राजपत्रमा उल्लेख भएको राजस्व त तिर्नैपयो। फेरि दोस्रो पटक गएर तिरेका हौं। राजपत्रमा प्रकाशित दररेटअनुसार राजस्व तिर्दा कुनै गुनासो नरहेको उनले बताए। तर लगानीकर्ता बिच्किनेगरी करको दर रहेको भन्दै उक्त दरको आलोचना भएको छ। ब्लु इनर्जी कम्पनीले १९ अर्ब रुपैयाँ लागतमा बुटारमा १०० मेगावाट क्षमताको जलविद्युत् आयोजना निर्माण गर्ने तयारी गरेको छ। उक्त आयोजना रन अफ रिभर प्रविधिको नेपालको पहिलो जलविद्युत् आयोजना हो। २४५ मिटर अग्लो र १ सय ८२६ मिटर लम्बाइको बाँध बाँधेर पावर हाउस निर्माण गरी तीन टर्बाइनबाट ७ सय २५ लिटर प्रतिसेकेन्डका दरले एक सय मेगावाट विद्युत् उत्पादन गर्ने लक्ष्य आयोजनाको छ। त्यहाँबाट उत्पादित बिजुली १८८ किलोमिटर लामो २२० केभी सबल सर्किट प्रसारण लाइनमार्फत मार्किचोकमा अवस्थित सबस्टेसनमा जोडिनेछ। उक्त परियोजना सञ्चालनका लागि आयोजना र विद्युत् विकास विभागसँग गत जेठ २८ मा सम्झौता भएको छ। विभागले ३५ वर्षका लागि बुट आधारमा ब्लु इनर्जी कम्पनीलाई इजाजतपत्र प्रदान गरेको छ।"
दलदलमा राजनीति !,"केन्द्रमा सत्ताको फेरबदल हुनासाथ प्रदेशमा समेत सरकार परिवर्तनले संघीय पद्धति माथि नै प्रश्न उठेको छ। मुलुकमा भएको पछिल्लो आमनिर्वाचन २०७९ मार्ग ४ गतेपछि तीनपटक फरकफरक गठबन्धनका सरकार बनेका छन्। यद्यपि सरकारको नेतृत्व फेरिएको छैन। प्रधानमन्त्री पुष्पकमल दाहालले नै सरकारको नेतृत्व गरिरहेका छन्। गठबन्धनका ठूला दलहरू नेपाली कांग्रेस र एमालेले काम गर्न नदिएकै कारण गठबन्धन परिवर्तन गर्नु परेको उनको दाबी छ। २०७९ मंसिर ४ गतेको चुनावअगाडि नेपाली कांग्रेससहितको सातदलीय गठबन्धन गरी चुनावमा गएका पुष्पकमल दाहालको पार्टी (माओवादी केन्द्र) तेस्रो दलमा सीमित भए पनि सरकारको नेतृत्वमा दाबी गरे। त्यतिबेला ठूला पार्टीको हैसियतमा नेपाली कांग्रेसले पनि सरकारको दाबी गरेपछि उनी नेपाली कांग्रेससँगको गठबन्धन भत्काए। गत वर्ष पुस १० गते एमालेसँग मिलेर सरकार बनाउन पुगेका थिए। तर सो गठबन्धन दुई महिना पनि टिकेन। उनी पुनः राष्ट्रपति चुनावको बेला नेपाली कांग्रेससँग गठबन्धन गरी एमालेसँगको गठबन्धन भत्काउन पुगे। अहिले पुनः राष्ट्रियसभाको अध्यक्षको चुनावको समयमा फेरि नेपाली कांग्रेससँगको गठबन्धन भत्काउँदै एमालेसँग सत्ता सहकार्य गर्न पुगेका छन्। पटकपटक गरिएको सरकार परिवर्तनले प्रदेशमा समेत अस्थिरता उत्पन्न भइरहेको छ। अहिले पनि उनि म रहुन्जेल उथलपुलथल गर्छु भन्दै पुरुषार्थ देखाइरहेका छन्। उनको उथलपुथलले नेपाली जनतालाई के फाइदा भयो ? कुनै जवाफ छैन। फरकफरक गठबन्धन गर्ने र आफू सत्तामा टिकिरहने नीतिबाहेक कुनै पनि हिसाबले उचित मान्न सकिन अवस्था छैन। अहिले भन्नको नेपालमा संघीय पद्धति सञ्चालनमा छ। तर, प्रदेशहरू नितान्त केन्द्रको सरकारको प्रतिच्छायाको रूपमा रहेका छन्। केन्द्रमा सत्ताको फेरबदल हुन साथ प्रदेशमा समेत सरकार परिवर्तनले संघीय पद्धतिमाथि नै प्रश्न उठेको छ। नेपालीले तिरेको करको घनघोर दोहन हुन पुगेको छ। नेपालको संविधान २०७२ ले गरेको व्यवस्थाअनुसार चाहे संघ होस् अथवा प्रदेश कहीँ पनि कुनै पनि पार्टीको स्पष्ट बहुमत आउन सक्ने अवस्था छैन। अर्काेतर्फ संविधानमा गरिएको राष्ट्रपतिबाट मनोनीत र प्रदेश एवं स्थानीय तहको भोटमा चुनिने राष्ट्रियसभाजस्ता ठाउँमा चुनाव हारेका मानिसहरू चोरबाटो भएर संसद्मा पुग्ने गरेका छन्। अर्काेतर्फ ४० प्रतिशत समानुपातिक पद्धतिको व्यवस्थाले खुला निर्वाचन पद्धति नै गौण बन्न पुगेको छ। जनताबाट प्रत्यक्ष रूपमा चुनिने र जनताप्रति उत्तरदायी हुने राजनीतिक पद्धतिको समेत अपमान हुन पुगेको छ। जसले गर्दा नेपालको राजनीति अस्थिर मात्र होइन म्युजिकल चेयरजस्तो बन्न पुगेको छ। राजनीति विचारबाट सञ्चालन गर्नुपर्छ भन्ने हिजोको सोचमा आमूल परिवर्तन आएको छ। राजनीति नितान्त आयआर्जनको लागि गरिने पेसा वा व्यवसाय हो। जोसँग पनि सत्ता सहकार्य र भागबन्डा गर्ने परम्परा स्थापना गरिएको छ। व्यावसायिक क्षेत्रमा आफ्नो क्षमता प्रदर्शन गरी आफूलाई स्थापित गर्नुपर्ने समाजका विभिन्न समूहहरू अहिले नेपालको संसद्मा विराजमान भएका छन्। राजनीति गर्ने स्पष्ट योग्यताको व्यवस्था नहुनाले राजनीति खिचडी जस्तो बन्न पुगेको छ। राजनीतिमा स्वार्थ समूहको खिचातानीले शिक्षा, स्वास्थ्य, बैंक, उद्योग, व्यापारजस्ता नितान्त राजनीतिबाट टाढा राखिनुपर्ने क्षेत्रका मानिसहरू आफ्नो अनुकूलका ऐन, कानुन र नियम बनाउन सदनमा तँछाड र मछाड गर्दै उपस्थित भएका छन्। राज्यबाट दण्डित गरिनुपर्ने भ्रष्ट, डाँका, गुन्डाहरूसमेत राजनीतिमा हाबी भएका छन्। जसले गर्दा राजनीति र समाजका अन्य क्षेत्रहरू छुट्ट्याउन मुस्किल पर्ने अवस्था सिर्जना हुन पुगेको छ। राजनीतिकर्मीहरूको विचारहीन राजनीति, भ्रष्ट चरित्रले जनतामा राजनीतिप्रति अविश्वास बढेको छ। जुनसुकै सरकार बने पनि नेताहरूप्रति जनताको आक्रोश बढिरहेको छ। राजनीतिप्रति जनता उदासीन हुने क्रम बढिरहेको छ। राजनीतिप्रति युवाहरूको चासो कम भएको कारण उनीहरू मुलुक छोड्ने बाटोमा अग्रसर छन्। अहिलेसम्म ३० र ४० को दशकका नेताहरू राजनीति ओगटिरहेका छन्। यो रोग कुनै एउटा पार्टीमा मात्र होइन प्रत्येक पार्टीमा रहेको छ। जसले गर्दा पटकपटक परीक्षण भइसकेका नेताहरू राजनीतिको शीर्ष स्थानमा रहनुले न त नयाँपनको अनुभूति भएको छ , न त राष्ट्रको विकासको लागि नयाँनयाँ योजनाहरू नै आउन सकेका छन्। अस्थिर राजनीतिको दुष्प्रभावस्वरूप राज्यको ढुकुटी केवल पटकपटक संघ तथा प्रदेशमा बन्ने मन्त्रीहरूको लागि नयाँनयाँ मोटर खरिद गर्न र विदेश भ्रमणमा जाने कार्यको लागि प्रयोग भइरहेको छ। त्यस्तै छोटो समयमा सकेसम्म अकुत आयआर्जन गर्ने होडबाजीले नेपालमा चरम भ्रष्टाचार बढिरहेको छ। तर, भ्रष्टाचार गरे पनि राजनीतिक नेतृत्वलाई उन्मुक्ति दिने गरी अनुसन्धानमा नै तोडमरोड गर्ने कार्यले अनुसन्धान गर्ने निकायको छविसमेत धुमिल हुन पुगेको छ। कुनै पनि राजनीति पार्टीहरूले सरकार निर्माण गरेपछि नेपालको सन्दर्भलाई हेरेर निर्यातजन्य उद्योगहरूको स्थापना गर्ने, पर्यटन उद्योगको प्रवद्र्धन गर्ने, कृषिमा आधुनिकीकरण गर्ने नेपालीलाई आत्मनिर्भर बनाउने नीति कुनै पनि सरकारले बनाउन सकेका छैनन्। मुलुकको भौगोलिक अवस्था, छिमेकीको रूपमा रहेका दुईवटा विशाल औद्योगिक राष्ट्रहरू र ती राष्ट्रमा रहेको विशाल जनसंख्याको लाभ लिने गरी नेपालमा बहुराष्ट्रिय कम्पनीको स्थापना गर्नेतर्फ कुनै राजनीतिक पार्टीहरूले पहल गर्न सकेका छैनन्। कृषि, पर्यटन, उद्योगजस्ता क्षेत्रहरूलाई बहुआयामिक रूपमा आयआर्जन गर्ने क्षेत्रको रूपमा विकास गरी युवाहरूलाई रोजगारी उपलब्ध गराई स्वदेशमै नै भविष्य सुनिश्चित गर्ने कार्य एकादेशको कथा जस्तो बन्न पुगेको छ। दैनिक हजारौ युवाहरू नेपालबाट बाहिरिने लर्कोले मुलुक बिस्तारै युवाविहीन हुने हो कि भन्ने अवस्था सिर्जना हुन पुगेको छ। युवाहरूमा नेपालमा भविष्य सुनिश्चित हुँदैन भन्ने नकारात्मक सन्देश प्रवाह भइरहेको छ। तर, त्यसलाई गलत साबित गर्दै नेपालमा भविष्य सुरक्षित छ। अवसरहरू पर्याप्त उपलब्ध गराउने क्षेत्रहरूको विकास हामी गरिरहेका छौं भन्ने सन्देश जिम्मेवार नेताहरूले दिन सकेका छैनन्। नेपालका उद्योगहरू दिनानुदिन बन्द हुने अवस्थामा छन्। भोलि साँच्चै सरकारले बहुराष्ट्रिय कम्पनीको स्थापना गर्न खोज्यो भने भोलि युवाहरूको अभाव नहोला भन्न सकिने अवस्था छैन। तसर्थ नेतृत्व तहमा बसेका र उदीयमान युवा नेतृत्वले त्यसतर्फ गम्भीर चिन्तन गर्न जरुरी भइसकेको छ।"
लगानी सम्मेलन बन्न सक्ला दीर्घकालीन विकासको प्रस्थानबिन्दु ?,"काठमाडौं : नेपालमा विदेशी लगानी भित्र्याएर पूर्वाधार विकास गर्ने योजनासहित सरकारले दुइटा लगानी सम्मेलन आयोजना गरिसकेको छ। पहिलो सम्मेलनमा करिब १४ खर्ब र दोस्रो सम्मेलनमा करिब ३२ खर्बको प्रतिबद्धता आएको थियो। लगानी बोर्डले सन् २०१७ र २०१९ मा आयोजना गरेको सम्मेलनलाई सफल भएको घोषणा पनि गरियो। तर, त्यो कसरी सफल भयो र त्यसको मापन कसरी गरियो भन्ने एकिन तथ्यांक बोर्डसँग छैन। सम्मेलनमा भएका प्रतिबद्धताअनुरूप कति लगानी भित्रियो भन्ने तथ्यांक पनि बोर्डसँग छैन। लगानी कति भित्रियो र त्यसको कार्यान्वयन कति भयो भन्ने एकिन नै नभएको लगानी सम्मेलनलाई कसरी सफल मान्ने भन्दै विज्ञहरूले प्रश्न उठाउँदै आएका छन्। नेपालको आर्थिक र सामाजिक विकासका लागि आवश्यक लगानी जुटाउने उद्देश्यले लगानी सम्मेलनले आयोजना गरिँदै आएको छ। दोस्रो सम्मेलनको करिब ५ वर्षपछि तेस्रो लगानी शिखर सम्मेलनको तयारीमा सरकार जुटेको छ। २०८१ वैशाख १६ र १७ मा राजधानीमा लगानी सम्मेलन आयोजना हुँदै छ। सम्मेलनमा करिब १ सय ३२ परियोजना अघि सार्ने तयारीमा बोर्ड छ। १ सय ३२ आयोजनालाई वर्र्गीकरण गरी सम्मेलनमा कसरी प्रस्तुत गर्ने भन्ने तयारीमा बोर्ड जुटेको लगानी बोर्डका प्रवक्ता प्रद्युम्नप्रसाद उपाध्यायले बताए। लगानी सम्मेलनका लागि प्रत्यक्ष लगानीका उपयुक्त परियोजनाको सूची तयार पारिँदै छ। प्रचुर सम्भावना भएको क्षेत्र र क्षेत्रगत रूपमा सम्बन्धित परियोजनाको पहिचान भइरहेको बोर्डको दाबी छ। लगानी प्रबद्र्धनका लागि रणनीतिक हिसाबले नै बोर्ड अघि बढेको प्रमुख कार्यकारी अधिकृत सुशील भट्टले बताए। उक्त रणनीतिमा नयाँ लगानीकर्ताको डाटावेस तयार, नेपालमा लगानी गरिरहेका लगानीकर्तालाई थप लगानीका लागि प्रबद्र्धन र नेपालमा लगानी गर्न इच्छुक भएर पनि गर्न नसकेका लगानीकर्ता गरी रणनीतिक रूपमा छुट्टाएर निम्ता पठाएको भट्टले जानकारी दिए। उनका अनुसार दुई वर्ष अघिदेखि नै बोर्डले नेपालमा लगानी गर्न चाहने नयाँ लगानीकर्तालाई कसरी आकर्षित गर्न सकिन्छ भनेर सम्बन्धित नियोगमार्फत काम गर्दै आएको छ। सम्मेलनको उद्देश्य नै देश, विदेशका लगानीकर्तासँग नेटवर्किङ गर्ने रहेको भट्टले स्पष्ट पारे। ठूला परियोजनासँगै साना मझौला आयोजना, नवप्रवर्तत आयोजना, बैंक तथा वित्तीय संस्था, राष्ट्रिय तथा बहुर्राष्ट्रिय दातृ निकाय, विकास साझेदारहरूसँग सम्बन्ध विस्तार गर्दै छौं। नेपालको रिब्रान्डिङमा सम्मेलनले भूमिका खेल्छ, प्रमुख कार्यकारी भट्टले बताए। सम्मेलनका लागि सरकारी, निजी, सार्वजनिक निजी साझेदारीसँगै स्थानीय निकायअन्तर्गत रहेका कुल १ सय ३२ आयोजनालाई समावेश गरिएको छ। १ सय ३२ आयोजनामध्ये ३२ भन्दा बढी जलविद्युत् आयोजनाहरू सोकेस गरिँदै छ। काठमाडौंमा मेट्रो रेललाई पनि सम्मेलनमा सोकेस गरिँदै छ। सम्मेलनका लागि अझै समय रहेकाले सोकेस गर्ने आयोजनाहरू थपघट हुनसक्ने जनाइएको छ। प्रत्यक्ष वैदेशिक लगानीका लागि आकर्षकसँगै नेपालको पूर्वाधार विकासमा अति आवश्यक आयोजनाहरूलाई प्राथमिकता दिइएको बोर्डका प्रवक्ता उपाध्यायले बताए। सम्मेलनका लागि विदेशी लगानीकर्तालाई निमन्त्रणा दिने काम बोर्डले गर्दै आएको छ। अहिलेसम्म विश्वभरका करिब एक हजार अथितिलाई निमन्त्रणा पठाइसकिएको बोर्डले जनाएको छ। त्यसमध्ये अहिलेसम्म करिब ६० जनाले सम्मेलनमा भाग लिने प्रतिबद्धता जनाएको र यो क्रम जारी रहेको उपाध्यायले बताए। सम्मेलनमा सहभागीका लागि विदेशस्थित दूतावास तथा उदयीमान अर्थतन्त्र, छिमेकी बजार, युरोपेली मुलुक, जापान, अमेरिका, खाडी मुलुकका लगानीकर्तालाई नेपाल भ्रमणको निम्तो पठाइएको छ। तेस्रो लगानी सम्मेलनका लागि सरकारसँगै विदेशस्थित नेपाली नियोगहरू पनि पूर्वतयारीमा जुटेका छन्। नियोगहरूले सम्मेलनको पूर्वतयारीअन्तर्गत प्रिसमिट कार्यक्रम आयोजना गरिरहेका छन्। अहिलेसम्म बंगलादेश, चीन र स्पेनमा प्रिसमिट आयोजना भइसकेको छ भने केही कार्यक्रम आयोजना गर्ने तयारी गरिरहेको जनाइउको छ। लगानीका लागि कानुन संशोधनको तयारी कस्तो ? अघिल्ला सम्मेलनहरूमा लगानीका प्रतिबद्धता आए पनि विभिन्न कारणले कार्यन्वयन हुन सकेन। विदेशी लगानी भिœयाउने कानुनी संरचना नहुँदा सोचेअनुरूप काम हुन नसकेको विज्ञहरू बताउँछन्। लगानीको वातावरण तयार गर्न आवश्यक ऐन, कानुन संशोधन गर्न सरकारले केही नेपाल ऐन संशोधनको मस्यौदा तयार पारेको छ। विभिन्न १० ऐनका दफा तथा उपदफा संशोधनको तयारी गरिएको छ। उद्योग मन्त्रालयले तयार पारेको उक्त मस्यौदा अझै पनि मन्त्रालयमा नै छ। मन्त्रालयका प्रवक्ता जीवलाल भुसालका अनुसार मस्यौदा प्रक्रियामा नै रहेको र रायका लागि अन्य मन्त्रालयमा पठाइने छ। राय संकलनपछि मन्त्रिपरिषद्बाट पारित गरी संसद्मा पेस गर्ने तयारीमा सरकार छ। सम्मेलनका लागि अझै २४ दिन बाँकी रहेकाले नेपाल ऐन संशोधनको विधेयक पारित भई कार्यान्वयन हुने विश्वास लगानी बोर्डका प्रमुख कार्यकारी अधिकृत सुशील भट्टको छ। लगानीकर्ताले अहिले फिल्डमा भोगिरहेका समस्यालाई समाधान गर्दै सम्मेलनले लगानीको वातावरण तयार गर्ने प्रमुख कार्यकारीले भट्टले बताए। संशोधनका लागि प्रस्ताव गरिएको ऐन भूमिसम्बन्धी ऐन, २०२१ को दफा १२ को क, ग र ङ संशोधन राष्ट्रिय निकुञ्ज तथा वन्यजन्तु संरक्षण ऐन, २०२९ को दफा ५(क), दफा ६ को १ संशोधन जग्गा प्राप्ती ऐन, २०३४को दफा १६ को उपदफा २ पछि उपदफा ३ थपिएको विद्युतीय (इलेक्ट्रोनिक) कारोबार ऐन, २०६३ को दफा ७२ क र ख थपिएको विशेष आर्थिक क्षेत्र ऐन, २०७३ को दफा १३ को उपदफा १ र २ मा संशोधन विदेशी लगानी तथा प्रविधि हस्तान्तरण ऐन, २०७५ को दफा २ को क खण्ड ग र ख खण्ड च संशोधन, दफा ७ मा ७(क) थपिएको, दफा १२ संशोधन, दफा १७ संशोधन, दफा ४५ को उपदफा १ संशोधन सार्वजनिकनिजी साझेदारी तथा लगानी ऐन, २०७५ को दफा ९ को उपदफा १ खण्ड ख संशोधन, दफा १० को उपदफा २ संशोधन तथा उपदफा ३ झिकिएको, दफा ६८ क थपिएको वन ऐन,२०७७ को दफा २ को खण्ड (द) को उपखण्ड(३) संशोधन,दफा ४३ को उपदफा २ संशोधन औद्योगिक व्यवसाय ऐन, २०७६ को दफा २ को खण्ड(थ) संशोधन, दफा ४ को उपदफा १ को खण्ड (ङ) पछि (च) थपिएको, दफा ४(क) थपिएको, दफा ९ को उपदफा २ र ४ संशोधन तथा उपदफा ३, ५, ६ र ७ झिकिएको, दफा २९ मा खण्ड थपिएको, दफा ३२ को उपदफा ६ संशोधन, दफा ५० को उपदफा १ संशोधन, दफा ६८ को उपदफा १ को खण्ड ङमा थपिएको, अनुसूची९ को बुदा नम्बर १७ थपिएको र विज्ञापन(नियमन गर्ने) ऐन, २०७६ को दफा ४ पछि ४(क) थपिएको कस्ता थिए यसअघिका लगानी सम्मेलन ? करिब १४ खर्ब रुपैयाँको लगानी प्रतिबद्धतासहित पहिलो लगानी सम्मेलन सम्पन्न भएको थियो। १४ खर्बमा सबैभन्दा बढी चिनियाँ लगानीकर्ताले ८ खर्बभन्दा बढीको लगानी प्रतिबद्धता गरेका थिए। बंगलादेशी लगानीकर्ताले दुई खर्बभन्दा बढी लगानी गर्ने विश्वास दिलाएका थिए। सम्मेलनमा भारत, जापान, बेलायत, श्रीलंका, मलेसियालगायतका देशका लगानीकर्ताले पनि नेपालमा लगानी गर्न इच्छा व्यक्त गरेका थिए । सम्मेलनमा दुई दर्जन मुलुकका झन्डै २ सय ५० संस्थागत तथा व्यक्तिगत लगानीकर्ताको सहभागिता थियो। सम्मेलनमा वैदेशिक लगानी आकर्षित गर्न सरकारले अघि बढाएका नीतिगत, प्रशासनिक एवं कानुनी सुधारका प्रयासका बारेमा सहभागीलाई जानकारी दिइएको थियो। ऊर्जा, पूर्वाधार, पर्यटन, सूचना प्रविधि, वित्तीय क्षेत्र, खानी तथा खनिज, कृषि तथा वनजन्य उत्पादनलगायतका क्षेत्रसँग सम्बन्धित विभिन्न विषयगत सत्रमा छुट्टाछुट्टै कार्यपत्र प्रस्तुत गरिएको थियो। सिकाइ र भोगाइसँगै दोस्रो लगानी सम्मेलन पहिलोभन्दा अझै बृहत् ढंगले आयोजना गरिएको थियो। सम्मेलनमा सोकेस गरिएका र नगरिएका गरी कुल ४१ परियोजना निर्माण गर्न तथा अघि बढाउन ७१ वटा प्रस्ताव आएका थिए। सम्मेलनमा सरकारी ५० र निजी क्षेत्रका २७ गरी कुल ३२ खर्ब रुपैयाँ बराबरका ७७ वटा परियोजना प्रदर्शनीमा राखिएको थियो। ७७ मध्ये ३० वटा परियोजनामा २३ खर्ब र तथा सोकेस नगरिएका थप ११ वटा परियोजनामा ८ अर्ब रुपैयाँ लगानीको प्रस्ताव आएको थियो। यसमा पनि सबैभन्दा बढी चिनियाँ लगानीर्ताले २४ परियोजनामा लगानी प्रस्ताव गरेका थिए। निजगढस्थित अन्तर्राष्ट्रिय विमानस्थलमा लगानीका लागि सबैभन्दा धेरै ५ देशबाट लगानी प्रस्ताव आएको थियो। सम्मेलनमा ४० देश र तीन सय कम्पनीका ७ सय प्रतिनिधि सहभागी थिए। यस्तै एक सय स्थानीय कम्पनीबाट ६ सय जना सहभागिता रहेको सम्मेलनमा ४ वटा प्लेनरी सत्र, ६ वटा प्यारालल सत्र र ४ वटा साइडलाइन सत्र आयोजना गरिएको थियो। सम्मेलनमा ३६ वटा द्विपक्षीय बैठक, ३९ वटा बीटुजी र ३० वटा बीटुबी मिटिङ भएका थिए। दुई दिने सम्मेलनमा १६ वटा लगानीसम्बन्धी सम्झौतापत्रमा हस्ताक्षर भएको थियो। को के भन्छन् ? सुशील भट्ट, प्रमुख कार्यकारी अधिकृत, लगानी बोर्ड नेपाल मौजुदा नीतिमा भएका कमीकमजोरीलाई सुधारको थालनी गरिएको छ। यसलाई निरन्तरता दिनुपर्ने आवश्यकता छ। अहिले फिल्डमा भएका लगानीकर्ताले भोगेका समस्या, उनीहरूले बेहोर्ने गरेका जोखिम न्यूनीकरण गर्ने पाटोमा बोर्डले त्यसको विश्लेषण गरेको छ। कहाँकहाँ ऐन संशोधन गर्नुपर्छ भनेर सुझाव दिइसकेका छौं। तालुकदार मन्त्रालयले काम अघि बढाइसकेको छ। सम्मेलन हुँदैमा गन्तव्यमा पुगिने भन्ने होइन, यो प्रक्रिया र प्रयास हो। आवश्यक सुधार गर्दै अघि बढ्ने हो। अहिले सम्मेलनमा आएका सबै आयोजनामा लगानी आइहाल्छ भन्ने छैन। केही आयोजना निर्माणको सम्झौता हुन सक्छ, केहीमा लगानी आउन सक्छ, केहीको अवधारणा मात्र विकास भएको छ। तिनको खाका तयारका लागि सुझाव आउन सक्छ। यो सम्मेलनले एउटा विचार मन्थन पनि गर्छ। राधेश पन्त, पूर्वप्रमुख कार्यकारी अधिकृत, लगानी बोर्ड नेपाल लगानी सम्मेलनका लागि यो सही समय पनि हो। किनभने नेपालको आर्थिक अवस्था, बैंकिङ क्षेत्र निराशाजनक भइरहेको अवस्थामा नेपालमा लगानी चाहिएकै छ। तर, अझै तयारी गरेर केही पछि गर्न सकिन्थ्यो। सम्मेलनको तयारी चलिरहँदा नै सरकार परिवर्तन भएको छ। यति हुँदाहुँदै पनि यसले निरन्तरता पाउनु सकारात्मक हो। कानुन संशोधन गरेर सम्मेलनमा लगानीको वातावरण तयार गर्दा राम्रो हुन्छ। तर, यो सम्मेलनपछि पनि फ्लोअप हुनुपर्छ। सम्मेलन भयो, प्रतिबद्धता आयो, सकियो भन्ने गर्नुहुँदैन। सम्मेलनपछि पनि आएका प्रतिबद्धता, सुझावहरू कार्यान्वयन गर्न बोर्डले फलोअप गर्नैपर्छ। बोर्ड आफैं भाडाका कामदारबाट चलेको हुँदा आफ्नै कर्मचारी नियुक्ति गरेर सक्षम बन्न पनि उत्तिकै जरुरी छ। डागोविन्दराज पोखरेल, पूर्वउपाध्यक्ष, राष्ट्रिय योजना आयोग नयाँ सम्मेलन आयोजना गर्दैगर्दा पहिला भएका सम्मेलनहरूको समीक्षा गर्नुपर्छ। पहिलाका सम्मेलनहरूमा लगानी प्रतिबद्धता एवं समझदारी भएका किन कार्यान्वयनमा गएनन् भन्ने पछाडिएका कारणहरू पत्ता लगाउन आवश्यक छ। हाम्रो लगानी वातावरण भएन भनेर हो कि या आउने लगानीकर्ताहरूलाई त्यो आभास दिन नसकेर हो। यी पक्षमा अहिलेका लगानी सम्मेलन आयोजकले हेर्न जरुरी छ। अगाडिका लगानीकर्ताहरूले केके व्यवधान सामना गरे, त्यसको गाठो फुकाएर मात्रै अहिलेका लगानीकर्तालाई ल्याएर सम्मेलन गर्न र प्रतिबद्धता प्राप्त गर्दा राम्रो हुन्छ। नत्र भने कर्मकाण्डी हिसाबले मात्र सम्मेलन आयोजना गर्ने, ठूलो प्रतिबद्धता भिœयाउने तर, कार्यान्वयन नहुने हो भने यो सम्मेलन आयोजना गरेर फाइदा हुँदैन। हाम्रा सरकारी संयन्त्र, भएका नीति, कार्यशैली, सुशासनको अवस्था र लगानीकर्तालाई विश्वास दिलाउने वातावरण तयार गर्नुपर्छ। राजेश अग्रवाल, अध्यक्ष, नेपाल उद्योग परिसंघ लगानी सम्मेलनको काम राम्रोसँग नै अघि बढेको छ। हामीले लगानीका सम्भावनाहरूलाई प्रस्तुत गर्ने हो। स्वदेशी तथा विदेशी लगानी दुवै लगानीकर्ताका लागि यो सम्मेलन हो। स्वदेशी लगानीकर्ताले पनि कुनै आयोजना लगानी गर्न चाहन्छन् भन्ने प्रतिबद्धता व्यक्त गर्न सक्छन्। सबैभन्दा पहिले लगानीको वातावरण तयार गर्नुपर्छ। यसका लागि बाधा पुर्याउने ऐन, तथा कानुन संशोधन नै गर्नुपर्छ। सरकारले ऐन संशोधन विधेयक पारित गर्छु भनेको छ, गर्ला र गर्नै पर्छ। यसका साथै नीतिगत स्थिरता पनि उत्तिकै आवश्यक छ। सरकार परिवर्तनपिच्छे हुने नीति परिवर्तनले लगानी आउन सक्दैन। तेस्रो लगानी सम्मेलनमा सोकेसका लागि अहिलेसम्म प्रस्तावित आयोजनाहरूको सूची आयोजना विकास सम्झौता गर्न योग्य(पीडीए)आयोजना कार्यान्वयन सम्झौता(पीआईए) का लागि योग्यः ४ चाइना नेपाल फे्रन्डसिप इन्डष्ट्रिएल पार्क अपर मस्र्याङ्दी२ एचईपी २५० एमडब्लूपी ग्रिड कनेक्टेड सोलार प्रोजेक्ट कोहलपुर र वनगंगा डाबर नेपालको क्षमता अभिवृद्धि लगानीका लागि आशयपत्र (ईआईए) माग्ने(जलाशययुक्त आयोजनासहित):१५ दैजी औद्योगिक क्षेत्र बबरमहल प्रशासनिक प्लाजा विकास र निर्माण हाई इन्ड रिसोर्ट महादेव खोला इम्पाउन्डिङ रिजर्भयर कर्णाली चिसापानी बान्ड प्रोजेक्ट नौमुरे बहुउद्देश्य आयोजना खिम्ती ठोसे शिवालय जलाशययुक्त आयोजना हुम्ला कर्णाली जलविद्युत् आयोजना अपर चमेलिया जलविद्युत् आयोजना पाँचखाल सेज कवाडी खोला जलविद्युत् आयोजना कालीगण्डकी२ जलाशययुक्त आयोजना भारभुङ्ग जलाशययुक्त आयोजना सुपर बूढीगण्डकी जलविद्युत् आयोजना बजारका लागि योग्य आयोजनाः ११ पोखरा इन्टरनेसनल कन्भेन्सन सेन्टर सिस्नेरी वाटर सप्लाई आयोजना चन्द्रागिरिचित्लाङपालुङचितवन एक्सप्रेस वे जानकी हेरिटेज होटल एन्ड कल्चरल भिलेज प्रोजेक्ट, धनुषाधाम मलेखुलोथर रोड एन्ड टनेल धुलिखेल मिडिसिटी हस्पिटल खप्तड राष्ट्रिय निकुञ्ज एकीकृत विकास सुदूरपश्चिम सार्वजनिक यातायात आयोजना धाउन्ने खण्ड रोड टनेल मिर्चैया कटारी घुर्मी रोड धरान लेउटी रोड टनेल अबधारणा विकास भएका आयोजनाहरूः ३७ डेभलपमेन्ट अफ इलेक्ट्रीसिटी मोबिलिटी करिडोर इन मुन्सिपालिटिज अफ लुम्बिनी करिडोर कन्स्ट्रक्सन अफ मल्टी लेयर पाकिङ इन डिफरेन्ट प्लेसेस अफ काठमाडौं भ्याली स्लटर हाउस कन्स्ट्रक्सन एन्ड इम्पिलिमेन्टेसन अफ मिट इन्स्पेक्सन प्रोजेक्ट स्ट्याब्लिसमेन्ट एन्ड अपरेसन अफ टी इअक्सन सेन्टर एन्ड वेयरहाउस स्ट्याब्लिस बल्क कोल्ड स्टोरेज कन्के देउराली वाटर इम्पाउन्डिङ रिजर्भयर थोन्से खोला इम्पाउन्डिङ रिजर्भयर कम्प्रेस्ड बायो ग्यास प्लान्ट बडिमालिका पर्यटन विकास आयोजना इलेक्ट्रिक बस र्यापिट ट्रान्जिट सिस्टम इन काठमाडौं रिङरोड चितवन रामपुर बुटवल एक्स्प्रेस वे चितवन रामपुर पोखरा एक्स्प्रेस वे फास्ट चाजिङ स्टेसन फर इलेक्ट्रिक भेहिकल ग्लास उत्पादन ग्रेटर लुम्बिनी टुरिस्ट सर्किट ट्रान्सपोटेसन प्रोजेक्ट आइटी पार्कटेक्नो पार्क मुडी टुरिजम डेभलपमेन्ट प्रोजेक्ट फिल्मसिटी इन दोलखा गौतमबुद म्याटरनिटी हस्पिटल ग्रेट हिमालय ट्रेल टुरिजम प्रोजेक्ट तालतलैया बहुउद्देश्य पर्यटन आयोजना मधेस प्रदेशमा सार्वजनिक यातायात आयोजना सरकारी स्कुल क्षमता अभिवृद्धि आयोजना पश्चिम सेती सहर विकास नेपाल एयरलाइन्स ह्यांगर एट टीआइए हेम्जानयाँपुल खण्ड रोड टनेल रोड टनेल अलङ थानकोट चित्लाङ रोड कोखजुर जलाशययुक्त जलविद्युत् आयोजना सुनकोसी२ जलविद्युत् आयोजना कन्काई बहुउद्देश्य आयोजना सेज इन सिमरा(ब्लक बी एन्ड सी) कालीगण्डकी२ जलाशययुक्त जलविद्युत् आयोजना अन्डरग्राउन्ड पालिका बजार एट लगनखेल मल्टी लेयर भर्टिकल पार्किङ एट पाटनढोका, जावलाखेल एन्ड लामाचौर मल्टी लेयर कार पार्किङ पालेसिजनिङ एन्ड ट्रिटमेन्ट प्लान्ट सिमरा सेज ब्लक डी एन्ड ई लगानीका लागि तयार आयोजनाहरूः २६ सिम्बुवा खोला जलविद्युत् आयोजना किमाथांका अरुण जलविद्युत् आयोजना मुगु कर्णाली जलाशययुक्त एचईपी बेतान कर्णाली अर्धजलाशययुक्त जलविद्युत् आयोजना इनरुवा अनारमनि ४ सय केभि प्रसारणलाइन एन्ड एसोसियड सबस्टेसन तिंगला दूधकोसी ढल्केबर ४ सय केभी प्रसारणलाइन एन्ड एसोसियड सबस्टेसन मातातीर्थ डुकुछाप २२० केभी टीएलपी डुकुछाप टेकु २२० केभी टीएलपी दूधकोशी जलाशययुक्त जलविद्युत् आयोजना माथिल्लो अरुण जलविद्युत् आयोजना बूढीगण्डकी प्रोक जलविद्युत् आयोजना सेती नदी३ जलविद्युत् आयोजना सुनकोशी३ जलविद्युत् आयोजना चैनपुर सेती जलविद्युत् आयोजना लमही छिन्चु दोधारा न्यू अत्तेरिया (दैजी) ४ सय केभी प्रसारणलाइन तिंग्ला हब न्यू खिम्ती सुनकोसी ढल्केबर ४ सय केभी प्रसारणलाइन बूढीगण्डकी करिडोर(फिलिमगुम्बा रातमाटे) ४ सय केभी प्रसारणलाइन आयोजना दमौली कुश्माबाफिकोट ४ सय केभी डबल सर्किट प्रसारणलाइन आयोजना तमोर ढुंगासाँघु २२० केभी प्रसारणलाइन हितर शीतपाटी(अरुण करिडोर) ४ सय केभी प्रसारणलाइन नलगाढ जलाशययुक्त प्रकारको जलविद्युत् आयोजना जगडुल्ला ए जलविद्युत् आयोजना उत्तरगंगा जलाशययुक्त अयोजना माकाली सेती क्यासकेड पीकिङ हाइड्रो इलेक्ट्रीसिटी आयोजना सेती नदी पीकिङ जलविद्युत् आयोजना सरकारी आयोजनमा निजी लगानी भएका आयोजनाहरूः १८ क्न्स्ट्रक्सन अफसिभिल सर्भेन्ट अपार्टमेन्ट इन इच प्रोभिन्स एन्ड इन सेन्ट्रल क्यापिटल सिटी प्रोस्पेक्टिङ लाइसेन्स अवार्ड अफ सुपादेउराली लाइमस्टोन डिपोजिट मानिङ लाइसेन्स अवार्ड अफबोजे डोलोमिटे डिपोजिट मानिङ लाइसेन्स अवार्ड अफधुन्सि डोलोमिटे डिपोजिट मानिङ लाइसेन्स अवार्ड अफगे्रनाइट डिपोजिट प्रोस्पेक्टिङ लाइसेन्स अवार्ड अफआइरन एन्ड कपर प्रोस्पेक्टिङ लाइसेन्स अवार्ड अफ ग्रेनाइड डिपोजिट डेभलपिङ अ मोडल प्रोजेक्ट अफबायो फर्टिलाइजर प्रोडक्सन एन्ड रिसर्च सेन्टर, नेपाल स्टाबलिसमेन्ट अफपाइन फरेस्ट बेस्ड वुड इन्डस्ट्रि बेथानचोक नारायणथान दर्शन केबलकार माइनिङ लिजअफ लाइमस्टोन इन जटपानी एरिया, सल्यान प्रोस्पेक्टिङ लिज अफआइरन ओरे एट टासिरा एरिया, भूमे इष्ट रुकुम माइनिङ लिज अफम्याग्नेसाइट एट काम्पुघाट बोब्लुङ, रोल्पा प्रोस्पेक्टिङ लिज अफगोल्ड इन रोल्पा प्रोस्पेक्टिङ लिज अफ फोसफरेट इन धिक्ड एरिया, बैतडी प्रोस्पेक्टिङ लिज अफ फोसफरेट इन सानगाउ एरिया, बैतडी एक्सप्लोरेशन लिज अफ पेट्रोलिय अयल ग्यास इन लुम्बिनी(ब्लक ४) एन्ड चितवन(ब्लक ५) माइनिङ लिजअफ लाइनस्टोन इन यूसीआइएलएचसीआइएल निजी क्षेत्रबाट प्राप्त आयोजनाहरूः ८ सिक्ले अन्नपूर्ण केबलकार जल्पादेवी केवल कार भरतपुर आइल्यान्ड रिसोर्ट एन्ड वाटरल्यान्ड मध्य कालीगण्डकी जलविद्युत् टिप्लेयाङ कालीगण्डकी जलविद्युत् आइएमइसिमेन्ट (बैतडी) काठमाडौं टेक्निकल स्कुल लाइमस्टो इन अर्घाखाँची एन्ड प्यूठान स्थानीय तहाका आयोजनाहरूः ४ घुन्चोक पोखरी रुद्रपुरगढी पर्यटन प्रबद्र्धन कार्यक्रम मूलाबारी साउनेथुप फुट ट्रेल बहुउद्देश्य पोखरी अन्य आयोजनाहरूः ९ अम्युजमेन्ट पार्क इन गौर मुन्सिपालिटी इन्टिगे्रटेड फिस ह्याचरी इन्टिगे्रटेड ल्याबरोटरी डग चिउछुर्पी एक्सपोर्ट प्रोमोसन एन्ड क्वालिटी इम्प्रुभमेन्ट कमसिर्यल फार्मिङ एन्ड वयरहाउजिङ अफसिरियल क्रप्स कागज उद्योग मेट्रो रेल १ः सातदोबाटोरत्नपार्कनारायणगोपालचोक मेट्रो रेल २ः कीर्तिपुरकालीमाटीनयाँबानेश्वरएयरपोर्ट मेट्रो रेल ३ः कोटेश्वरचाबहिलस्वयम्भूकोटेश्वर"
"कर्मचारीलाई उन्मुक्ति, छानबिनै शंकास्पद","सिरहा : मदिराको बोतलमा अन्तःशुल्कको एउटा स्टिकरलाई दुई टुक्रा पारी राजस्व छली गरेको घटनालाई सामान्यकरण गर्ने प्रपञ्च भइरहेको पाइएको छ। यसमा व्यवसायी र आन्तरिक राजस्व कार्यालयबाट खटाइएका कर्मचारीको मिलोमतो थियो। व्यवसायीलाई धरौटीमा छाडिएको छ भने कर्मचारीलाई उन्मुक्ति दिइएको छ । साथै, विधि पुर्याएर सम्बन्धित डिस्टिलरी खुलाउने तयारी भएको स्रोतले जनायो। घटनामा आशिष जेनेरल स्टोरका मालिक ललनकुमार यादव र शारदा डिस्टलरी प्रालिका प्रमोद गोयन्का धरौटी बुझाएर तारिखमा रिहा भएका छन्। हालसम्म डिस्टलरी र जेनेरल स्टोर सिल छन्। मुद्दा छानबिन गरिरहेका आन्तरिक राजस्व कार्यालय लहानले जेनेरल स्टोरलाई बरामद मदिरामा राजस्व छलीबापत १९ लाख ९० हजार जरिवाना र कैदबापत प्रतिदिन ३ सयका दरले एक वर्षको १ लाख ९ हजार ५ सय धरौटी माग दाबी गरेको थियो। स्टोरका मालिक यादवले सोही धरौटी रकम २० लाख ९९ हजार ५ सय रुपैयाँ बुझाएर हाजिरी जमानी तारिखमा रिहा भएका छन्। यसैगरी, यही मुद्दाका अर्का प्रतिवादी डिस्टलरीका अध्यक्ष प्रमोद गोयन्का राजस्व कार्यालयले माग दाबी गरेका २ करोड ३८ लाख ५१ हजार ६ सय ३३ रुपैयाँ धरौटी बुझाएर हाजिरी जमानी तारिखमा रिहा भएका छन्। उनलाई पनि राजस्व कार्यालयले एक वर्ष कैद बापतको रकम धरौटी माग गरेको थियो। मुद्दाको अन्तिम टुंगो लागेको छैन। प्रक्रियामा गएको छ। बयान लिने काम पनि भइरहेको छ, राजस्व कार्यालय प्रमुख पुण्य रिजालले भने, यस घटनाका अन्य प्रमाणहरू संकलन गर्ने कार्र्य पनि जारी छ। प्र्रमाणका आधारमा घटनाका दोषीलाई अधिकतम सजाय हुनेछ। यही चैत २५ गते अर्को तारिख तोकिएको उनले जानकारी गराए। राजस्व कार्यालयका अनुसार जेनेरल स्टोरका मालिक यादवलाई १०० प्रतिशत र डिस्टलरीका सञ्चालकलाई २०० प्रतिशत जरिवाना र एक वर्ष माग दाबी भएका छन्। अन्तःशुल्क ऐन२०५८ अनुसार कारबाही अगाडि बढेको छ। उद्योगको सिलबन्दी खोल्ने विषयमा विभागको निर्देशन माग गरेका छन्। महानिर्देशकले जे आदेश आउँछ त्यही गरिने जानकारी गराएका छन्। १९ लाखको मदिरामा, ९ लाख राजस्व छली राजस्व छली भएको तथ्य बाहिरिएपछि राजस्व कार्यालयको टोलीले सिरहा नगरपालिका१५ माडरस्थित आशिष जेनेरल स्टोरबाट ३२ सय कार्टुन गौरब ब्रान्डका मदिरा बरामद गरेका थिए। जसमध्ये २ हजार १ सय ४० कार्टुन मदिरामा एउटा स्टिकरलाई दुई टुक्रा गरी प्रयोग गरिएको अनुसन्धानमा पाइएको छ। एक कार्टुनमा ३० बोतल मदिरा हुन्छ। २ हजार १ सय ४० कार्टुनमा ७० युपीका १९ हजार २ सय ६० लिटर मदिरा प्याकिङ छन्। प्रतिलिटर ५० रुपैयाँ उद्योगले राजस्व कार्यालयमा तिर्नुपर्ने हुन्छ। १९ लाख ७९ हजार ५ सयको मदिरामा अन्तःशुल्कको एउटा स्टिकरलाई दुई टुक्रा बनाउँदा ९ लाख ६३ हजार राजस्व छली गरेको पाइएको छ। अन्तःशुल्क ऐन२०५८ अनुसार स्टोर र उद्योगलाई कारबाही बढाएको कार्यालयले जनाएको छ। कर्मचारीलाई उन्मुक्ति दिने चलखेल उद्योगले उत्पादन गरिरहेकै बेला अन्तःशुल्कको स्टिकर मदिरा बोतलमा लगाउने कार्य गर्छन्। उत्पादित मदिरा उद्योगभित्रै रहेका अन्तःशुल्कको गोदाममा स्टोर गरिन्छ। त्यसपछि राजस्व कार्यालयसँग निकासी माग गर्छन्। निकासी माग गरे परिमाणको उद्योगीले राजस्व बुझाउँछन्। राजस्व तिरिसकेपछि स्टिकर चेकजाँच गरी राजस्व कार्यालयले निकासी स्वीकृति दिन्छन्। त्यसका लागि उद्योगमा एक जना कर्मचारी खटाइएको हुन्छ। तर, यहाँ कर्मचारीले केही काम नगरेको देखिएको छ। यस उद्योगमा नासु कमल सुवेदीलाई खटाइएको कार्यालयले जनाएको छ। तर, यो मुद्दामा उनलाई कतै नसमेटिएको पाइएको छ। घटना बाहिरिएको दिन मदिरा निकासी भइरहेको बेला कर्मचारी उद्योगमा उपस्थित भएको वा नभएको विषयमा राजस्व कार्यालय प्रमुख रिजालले केही बताउन चाहेनन्। यसै घटनालाई छानबिन गर्न राजस्व विभागमा अन्तःशुल्कको शाखा हेर्ने डाइरेक्टर र अफिसर पनि लहान आएका थिए। मुद्दा प्रक्रियामा रहेकाले सबै कुरा अहिले बोल्न नमिल्ने रिजालले बताए। कर्मचारी देखाउनलार्ई मात्रै उद्योगमा पुगेको वा उद्योगीको विश्वासमा अन्तःशुल्कको गोदामको साँचो बुझाएको देखिएको छ। उत्पादनदेखि निकासीसम्म कर्मचारीले चेकजाँच नगरेपछि उद्योगले स्टिकर टुक्रा गरी राजस्व छलीको धन्धा निर्वाध रूपले चलाएको हुन सक्ने एक व्यवसायीको आरोप छ। यो कार्य राजस्व कार्यालयको कर्मचारी नमिलेसम्म सम्भव नै नरहेको उनको भनाइ छ। तलदेखि माथिसम्मको सेटिङमा यस्तो कार्य भइरहेको उनले सुनाए। यहीका कर्मचारीको मिलोमतोमा राजस्व छली भएको देखिन्छ। फेरि यहीँका कार्यालयले छानबिन गरिरहेका छन्। यसमा विश्वासिलो अनुसन्धान नहुने देखिएको छ, एक व्यवसायीले भने, यसमा विभागले छुट्टै छानबिन गर्नुपर्ने हुन्छ। संलग्न कर्मचारीलाई पनि कारबाहीको दायरमा ल्याउनुपर्छ। आफैं धाँमी, आफैं बोक्सी जस्तो अनुसन्धान देखिएको उनको भनाइ छ। कारबाहीका लागि संसद्मा पनि माग जनमत पार्टीका प्रतिनिधिसभा सदस्य अब्दुल खाँले प्रतिनिधिसभा बैठकमा सञ्चार माध्यमका समाचारलाई उदृत गर्दै प्रहरी प्रशासनको मिलोमतोमा राजस्व छली भइरहेकाले कारबाहीका लागि सरकारलाई ध्यानाकर्षण गराएका छन्। उनले यस घटनमा राजस्वका कर्मचारीमाथि छानबिन नभएको उल्लेख गरेका छन्। छानबिनमा सरकार गम्भीर हुनुपर्ने र घटना बाहिर ल्याउनेलाई संरक्षण गर्नुपर्ने उनको तर्क छ। यो उद्योगले दिनहुँ २०२५ ट्रक मदिरा बाहिर पठाउने गरेको स्थानीय एक व्यवसायीले सुनाए। राजस्व छलीको घटनामा प्रहरी प्रशासनको पनि मिलोमतो रहेको घटनाले देखाएको उनले सुनाए। समयसमयमा कर्मचारी उद्योगमा आउँदा पनि चेकजाँच नगरेको ती व्यवसायीको दाबी छ। पछिल्लो समय राजस्व छलीबारे भेटिएको यो तथ्य उदाहरण मात्र हो। सिरहा जिल्लास्थित शारदा डिस्टिलरीलगायतका उद्योगबाट दैनिक रूपमा यसैगरी एउटा स्टिकरलाई दुईतीन टुक्रा पारी राजस्व छली हुँदै आएको छ। स्थानीय प्रशासन र नियमनकारी निकायको मिलेमतोमा राजस्व छली भइरहेको आरोप लाग्दै आए पनि सरकारी निकायले त्यसलाई अस्वीकार गर्दै आएको छ। सीमामा गोदाम, भारततिर तस्करी भारतको बिहार राज्यमा मदिरा प्रतिबन्ध भएदेखि नेपालका दशगजा क्षेत्रमा थुप्रिन थालेका छन्। हजारौं पसल खुलेका छन्। उनीहरूको मुख्य ग्राहक नै भारतीय हुने गरेका छन्। सिरहाको माडरदेखि भगवानपुर गाउँपालिकाको ठाढीसम्म सैयौं पसलहरू खुलेका छन्। मदिरा पसल फस्टाएको छ। यहाँ दिनहुँ हजारांै भारतीयहरू आउँछन् मदिरा सेवन गर्छन्, ठाढीका स्थानीय कन्हैया भट्टले भने, यसले सीमा क्षेत्रमा व्यापार बढाए पनि सामाजिक रूपमा नराम्रो असर पारेको छ। तर, प्रहरी प्रशासनले कडाइ गरिरहेको छैन। सेवनकर्ताले होहल्ला मचाउँदा झैझगडा हुने गरेको उनले बताए। भट्टका अनुसार यहाँबाट दिनहुँ भारतीय गाउँगाउँमा मदिरा तस्करी हुने गरेको छ। तस्करी यहाँका व्यापारी, प्रहरीप्रशासनको संलग्नतामा भइरहेको उनको आरोप छ। तस्करहरूले नेपालका सीमा जोडिएका भारतीय गाउँगाउँमा मदिरा पुर्याउने गरेका छन्। नेपालमा ५० देखि १०० रुपैयाँमा पाइने मदिरा भारतीय गाउँमा पुग्दा २०० सय देखि ३०० भारु रुपैयाँ बिक्री हुने गरेको छ। यसरी बाहिरियो राजस्व छलीको तथ्य चैत ४ गते आइतबार बिहान दुइटा ट्रकमा उद्योगले उत्पादन गरेका मदिरा खरिद गरेका व्यवसायीलाई पठाइरहेका थिए। त्यही ट्रकलाई पछ्याउँदै सञ्चारकर्मी विनय यादव इलाका प्रहरी कार्यालय विष्णुपुर पुगे। प्रहरीलाई यसमा राजस्व छलीको मदिरा गइरहेको जानकारी दिइयो। प्रहरीले गाडी रोक्यो। एउटा कार्टुनबाट मदिराको बोतल निकालेर जेकजाँच गर्दा अन्तःशुल्कको स्टिकर टुक्रा गरी प्रयोग गरिएको पाइएको थियो। तर, प्रहरीले गाडीलाई रोकेनन्। ट्रक रोकेका प्रहरीलाई फोन आएपछि उनले गाडी छाडे। मदिराको ट्रक प्रहरी पोस्ट चोहर्वा, विष्णुपुर, जिल्ला प्रहरी कार्यालय सिरहा, खिरौना पार गर्दै आशिष जेनेरल स्टोरमा अनलोड गरेका थिए। राजस्व कार्यालयका प्रमुख रिजाललाई सञ्चारकर्मीले जानकारी दिएको धेरै बेरपछि राजस्व कार्यालयका कर्मचारी त्यहाँ पुगेका थिए। मदिरा चेकजाँच गर्दा घटना बाहिरिएको थियो।"
१५ वर्षपछि जागेको न्यायको आशा,"चितवन : श्रीमान्को हत्याको मुख्य योजनाकार मानिएका कालीबहादुर खामलाई अदालतमा पेस गरिरहँदा रमिला श्रेष्ठका आँखा ओभानो थिएन। अदालत परिसरमा प्रहरीको नियन्त्रणमा खाम देखिए। त्यसको केही पर रहेकी रमिला श्रीमान् सम्झिँदै भक्कानिँदै थिइन्। अदालतमा उपस्थित गराउँदा पक्राउ परेपछि रमिला श्रेष्ठको ध्यान चितवन जिल्ला अदालतको आदेश के होला भन्नेमा थियो। श्रीमान् हत्याका मुख्य योजनाकार मानिएका जनमुक्ति सेनाका पूर्वकमाण्डर खामलाई अदालतमा बुझाउने खबर पाएकी रमिला बिहानै चितवन जिल्ला अदालत पुगेकी थिइन्। दिनभर उनी अदालत कुरेर बसिन्। प्रहरीले उनलाई खबर गरेको थियो। सोधपुछका लागि भन्दै माओवादीले अपहरण गरेका श्रीमान् रामहरी श्रेष्ठ फर्किएनन्। उल्टै झन्डै एक महिनापछि शव फेला परेको खबर पाइन्। श्रीमान् त फर्किएनन्, तर न्याय फर्किएला भन्ने आशा रमिलामा छ। श्रीमान्को हत्याले बिछिप्त बनेकी रमिलाले न्यायका लागि भौतारिँदा पाएको कष्ट सम्झेर भावुक बनिन्। सर्वोच्चबाट मिसिल मगाउने भनेपछि उनी पर्खेर बसेकी थिइन्। श्रीमान्का हत्या आरोपी १५ वर्षपछि पक्राउ परेपछि उनलाई न्यायको आशा जागेको छ। रमिला ढिलै भए पनि न्याय पाउनेमा विश्वस्त थिइन्। म पीडितले न्याय पाम्। मैले मेरो श्रीमान् त फर्काउन सक्दिनँ। मैले चित्त बुझाउने भनेको न्याय पाए भने राहत हुन्थ्यो भन्ने हो, रमिलाले भनिन्, अहिलेको गृहमन्त्रीले जस्तोसुकै जोसुकै भए पनि छोड्दिन भन्नु भएको हुँदा न्याय पाउँछु कि भन्ने आश छ। तर। प्रधानमन्त्री माओवादीको भएकोले डर लागेको छ। जुन पार्टीको भए पनि प्रधानमन्त्री, गृहमन्त्री सबैको हो। कानुनबमोजिम कारबाही गरेर हामीजस्तो पीडितले न्याय पाउनुपयो। चितवन जिल्ला अलालतमा बुधबार उनी दिनभर बसिन्। मिसिलको सक्कल झिकाउने आदेश भएपछि खामलाई प्रहरीले हिरासतमा राखेको छ। श्रीमान्को हत्या हुँदा रमिला ३२ वर्षकी थिइन्। त्यसबेला छोरा रोम १२ र छोरी स्मृति ७ वर्षकी थिइन्। न्यायका लागि रमिला धेरै भौतारिइन्। त्यसबेला खामले फोन गरेर बोलाएको रमिला सम्झिन्छिन्। द्वन्द्वकालका घटनामा मारिएकाहरू सहिद घोषणा भए। रमिलालाई सहिद घोषणा होइन न्याय चाहिएको छ। मैले क्षतिपूर्ति लेउ, छोराछोरी पढाइदेऊ, हाम्रो परिवारको जिम्मा लेउ भनेर केही भनेको छैन। मलाई चाहिएको न्याय मात्रै हो, अरू केही चाहिएको छैन, उनले भनिन्। खामको मुद्दामा चितवन जिल्ला अदालतले सक्कल मिसिल मगाएको छ। सर्वोच्च अदालतमा रहेको मिसिलको सक्कल झिकाउन न्यायाधीश दयाराम ढकालले आदेश दिएका हुन्। सर्वोच्चबाट सक्कल मिसिल प्राप्त भएपछि खामलाई अदालतमा उपस्थित गराउन आदेश भएको श्रेष्तेदार विष्णुप्रसाद आचार्यले बताए। कर्तव्य ज्यान मुद्दाका फरार प्रतिवादी खामलाई काठमाडौंंको ठमेलबाट पक्राउ परेका खामलाई प्रहरीले मंगलबार राति चितवन ल्याएको हो। लामो समयदेखि मुल्तबिमा रहेको मुद्दा अगाडि बढेको छ। कोटेश्वरका व्यापारी श्रेष्ठ २०६५ वैशाख १५ गते श्रेष्ठ कोटेश्वरस्थित आफ्नै घरबाट अपहरणमा परेका थिए। चितवनको शक्तिखोरमा रहेको तेस्रो डिभिजनको सम्पर्क कार्यालय श्रेष्ठकै घरमा थियो। २०६४ चैत १४ गते राति उक्त कार्यालयबाट १७ लाख रूपैयाँ र एउटा पेस्तोल चोरी भएको घटना छानबिनका लागि भन्दै गोबिन्दबहादुर बटालासहितको टोलीले तेस्रो डिभिजन ल्याएका थिए। कुटपिटका क्रममा श्रेष्ठको मृत्यु भएपछि ढाकछोपको प्रयास गरे पनि घटना बाहिर आएको थियो। पूर्वीरुकुम तथा उत्तरगंगा गाउँपालिका६ हुकाम घर भएका ५० वर्षीय खामको निर्देशनमा अपहरण र कुटपिटबाट श्रेष्ठको मृत्यु भएको आरोप छ। श्रेष्ठको शव २०६५ जेठ १२ गते चितवनको साविक कविलाश गाविस १ जुगेडीस्थित त्रिशूली नदी किनारमा भेटिएको थियो। श्रेष्ठको पोस्टमार्टम रिपोर्टमा उनको मृत्यु टाउकोमा धारिलो हतियारको चोटका कारण भएको देखिएको थियो। मुद्दा दर्ता भएको पन्ध्र वर्षपछि खामलाई पक्राउ गरेर अदालतमा पेस गरिएको हो। अर्का आरोपी गोबिन्दबहादुर बटाला अदालतबाट सफाइ पाएका थिए। रमिलाले खाम र बटालाविरुद्ध किटानी जाहेरी दिएकी थिइन्। २०६८ जेठ १७ गते जिल्ला अदालत चितवनको भोलानाथ चौलागाईंको इजलासले बटालालाई ३ वर्ष कैद फैसला गरेको थियो। सर्वोच्च अदालतले बटालालाई पुनरावेदन अदालतको फैसला उल्ट्याएर सफाइ दिएको थियो। बटालालाई जस्तै खामलाई पनि छुटाउँछन् कि भन्ने शंका छ, रमिलाले भनिन्, आरोपीलाई कानुन अनुसार कारबाही होस् भन्ने माग हो।"
'रूस पश्चिमा मुलुकको आर्थिक नाकाबन्दीको सही सामना गर्न सफल भयो',"रूसका प्रधानमन्त्री मिखाइल मिशुस्टिनले मित्रराष्ट्रहरुसँगको व्यापारमा उल्लेख्य वृद्धि भएको उल्लेख गर्दै रूसले पश्चिमा मुलुकहरुको आर्थिक नाकाबन्दीबाट सकुशल अघि बढ्न सफल भएको बताएका छन्। 'मित्र राष्ट्रहरूसँगको व्यापार कारोबार बढेको मात्र छैन, तर अहिले यो चार वर्षअघि सम्पूर्ण विश्वसँग रूसको व्यापारको मात्रासँग तुलना योग्य छ,' मिशुस्टिनले रूसी राज्य डुमालाई सम्बोधन गर्दै भने। 'चीन, भारत, टर्की, बेलारुस, कजाकिस्तान, संयुक्त अरब इमिरेट्स, अफ्रिका र ल्याटिन अमेरिकासँगको व्यापारमा भएको वृद्धिले युरोपेली संघसँगको व्यापार कारोबारमा आएको कमीलाई धेरै हदसम्म क्षतिपूर्ति गरेको छ,' मिशुस्टिनले भने। मित्रराष्ट्रका होनहार साझेदारहरूसँग व्यापार सम्बन्ध लाई बढावा दिनु रूसको उच्च प्राथमिकतामध्ये एक रहने बताउँदै उनले रूसको ७७ प्रतिशत वैदेशिक व्यापार मित्र राष्ट्रहरूसँग भएको तथ्याङ्क पेश गरे।"
कर्णालीमा औद्योगिक विकासमा ध्यान दिन जरुरी छ,"कर्णाली प्रदेश भाषा, सभ्यता र संस्कृतिमा नेपालकै धनी प्रदेश हो। यो प्रदेश खस साम्राज्यको विरासत नै हो। खस भाषा र संस्कृतिको जन्मभूमि पनि हो। प्रचुर सम्भावनाका बाबजुद पनि कर्णाली अहिले मुलुककै गरिब र विकट प्रदेशका रूपमा चिनिन्छ। यहाँका मन्दिर, मस्टो देवता, ज्वाला, पञ्चकोशी धाम, माजिलका, ऐतिहासिक गुम्बा, कीर्तिखम्ब, पञ्चदेवल, सिंजा र दुल्लुजस्ता गृष्मकालीन र शीतकालीन ऐतिहासिक डोबहरूले यहाँको सभ्यता र इतिहासको महत्वलाई दर्साएको छ। यहाँका हिमाल, पहाड, लेकाली घाँसे मैदान, वनजंगल, कृषि भूमि, नदी, तालतलैयाले बिशिष्ट संभावना बोकेको छ। स्थानीय र प्रदेश सरकारले सातवटा जः जमिन, जडिबुटी, जंगल, जल, जैविक विविधता, जनशक्ति, जीव जन्तुको उपभोग गर्नु जरुरी छ। तर, अहिले कर्णाली बेरोजगारहरूको प्रदेश अर्थात् कालापहाड जानेहरूको प्रदेशका रूपमा चिनिन्छ। प्रदेश सरकारले बनाएको औद्योगिक नीतिले सबै उद्योगलाई समेट्न सकेको छैन। प्राकृतिक स्रोत साधनको प्रचुर सम्भावना रहे पनि ती स्रोतहरूको प्रभावकारी उपयोग हुन नसक्दा यो क्षेत्रको विकास अपेक्षाकृत रूपमा हुन सकेको छैन। कर्णालीमा भएका संभावनालाई आयआर्जनसँग जोड्न औद्योगिक विकास गर्नु जरुरी छ। तर, राज्यका सबै निकायले यसमा ध्यान दिन सकेका छैनन्। हामीले सुरु गरेको कर्णाली जडिबुटी प्रशोधन उद्योगले विगत १३ वर्षदेखि जडिबुटी चिया, मसला, बेसार, सिस्नुको पाउडरलगायतका विभिन्न उत्पादन गरी स्वदेश तथा विदेशमा समेत निर्यात गरिरहेको छ। तर, हामीलाई राज्यको ठोष सहयोग भने केही छैन। धेरै सम्भावना हुँदाहुँदै पनि कर्णाली प्रदेशमा ठूला र मझ्यौला उद्योगधन्दा खुल्न सकेका छैनन्। त्यसतर्फ राज्य गम्भीर हुनु जरुरी छ। (गिरी, कर्णाली जडिबुटी प्रशोधन उद्योग कालीकोटका अध्यक्ष हुन्।)"
उम्मेदवार टुंगो लगाउन केन्द्रीय कार्य सम्पादन समितिको बैठक दिउँसो बस्दै,"काठमाडौं : नेपाली कांग्रेसको केन्द्रीय कार्य सम्पादन समितिको बैठक आज दिउँसो बस्ने भएको छ। आजको बैठकले उपनिर्वाचनका लागि कांग्रेसको उम्मेदवार तय गर्ने मुख्य सचिव कृष्णप्रसाद पौडेलले जानकारी दिए। मंगलबार र बुधबार बसेको बैठकमा संस्थापन पक्ष र इत्तरपक्षबीचको अडान कायम रहँदा कांग्रेसले उम्मेदवार चयन गर्न सकेको छैन। बुधबार संसदीय बोर्डको बैठकमा सभापति शेरबहादुर देउवाले इलाम२ मा डम्बर खड्कालाई उम्मेदवार बनाउन प्रस्ताव गरेका थिए। यता महामन्त्री गगन थापा समूहका तर्फबाट भेषराज आचार्यलाई उम्मेदवारी बनाउनुपर्ने अडान रहेको छ। क्षेत्रीय कार्यसमितिको बैठकले भेषराज आचार्य, केशव थापा, डम्बर खड्का, नगेन्द्र कुमाल, रमेश लिङ्देन,चन्द्रमाया लिम्बू र शान्तिकला तामाङको नाम सिफारिस गरेको छ। आज बिहान आकांक्षीसँग छलफल गरेपश्चात दिउँसोको बैठकमा उम्मेदवार तय हुनेछन्। आकांक्षी धेरै भएपनि मुख्य प्रतिस्पर्धा खड्का र आचार्य रहेका छन्। खड्का यस अगाडि नेम्वाङसँग हारेका थिए। उनीहरुबीच छलफल गरेपछि आज दिउँसो बस्ने कार्यसम्पादन समितिको बैठकले उपनिर्वाचनको उम्मेदवार तय गर्ने पौडेलले जानकारी दिए। आगामी वैशाख १५ गते प्रतिनिधिसभामा इलाम २ र प्रदेशसभामा बझाङ १ मा उपनिर्वाचन हुँदैछ। इलाम २ मा नेकपा एमालेले स्व सुवासचन्द्र नेम्वाङका छोरा सुहाङ, राष्ट्रिय स्वतन्त्र पार्टीले माओवादी परित्याग गरेका मिलन लिम्बू र राष्ट्रिय प्रजातन्त्र पार्टीले लक्ष्मी गुरुङलाई उम्मेदवार बनाइसकेको छ। एमालेलाई नेकपा माओवादी केन्द्रले समर्थन गर्ने गरी औपचारिक रुपमा सार्वजनिक गर्न बाँकी भएपनि आन्तरिक सर्कूलर जारी भएको छ। माओवादीको इलाम जिल्ला कमिटीले उम्मेदवारका रूपमा धिरेन शर्माको नाम केन्द्रमा सिफारिस गरेको थियो। एमालेले बझाङ १ को प्रदेशसभा निर्वाचन क्षेत्र (१) मा दमन भण्डारीलाई उम्मेदवार बनाएको छ।"
उपनिर्वाचन : इलाम २ का आकांक्षीसँग कांग्रेसका शीर्ष नेताको छलफल,"काठमाडौं : नेपाली कांग्रेसमा उम्मेदवारको विषयलाई लिएर विवाद भएपछि आकांक्षीसँग शीर्ष नेताले छलफल गरेका छन्। सभापति शेरबहादुर देउवाको निवास बुढानीलकण्ठमा अहिले उम्मेदवारका आकांक्षीबीच छलफल जारी रहेको मुख्य सचिव कृष्णप्रसाद पौडेलले जानकारी दिए। मंगलबार र बुधबार बसेको बैठकमा संस्थापन पक्ष र इत्तरपक्षबीचको अडान कायम रहँदा कांग्रेसले उम्मेदवार चयन गर्न भने सकेको छैन। बुधबार संसदीय बोर्डको बैठकमा सभापति शेरबहादुर देउवाले इलाम२ मा डम्बर खड्कालाई उम्मेदवार बनाउन प्रस्ताव गरेका थिए। महामन्त्री गगन थापा समूहका तर्फबाट भेषराज आचार्यलाई उम्मेदवारी बनाउनुपर्ने अडान रहेको छ। क्षेत्रीय कार्यसमितिको बैठकले भेषराज आचार्य, केशव थापा, डम्बर खड्का, नगेन्द्र कुमाल, रमेश लिङ्देन,चन्द्रमाया लिम्बू र शान्तिकला तामाङको नाम सिफारिस गरेको छ। आकांक्षी धेरै भएपनि मुख्य प्रतिस्पर्धा खड्का र आचार्य रहेका छन्। खड्का यस अगाडि नेम्वाङसँग हारेका थिए। उनीहरुबीच छलफल गरेपछि आज दिउँसो बस्ने कार्यसम्पादन समितिको बैठकले उपनिर्वाचनको उम्मेदवार तय गर्ने पौडेलले जानकारी दिए। आगामी वैशाख १५ गते प्रतिनिधिसभामा इलाम २ र प्रदेशसभामा बझाङ १ मा उपनिर्वाचन हुँदैछ। इलाम २ मा नेकपा एमालेले स्व सुवासचन्द्र नेम्वाङका छोरा सुहाङ, राष्ट्रिय स्वतन्त्र पार्टी (रास्वपा)ले माओवादी परित्याग गरेका मिलन लिम्बू र राष्ट्रिय प्रजातन्त्र पार्टीले लक्ष्मी गुरुङलाई उम्मेदवार बनाइसकेको छ। एमालेलाई नेकपा माओवादी केन्द्रले समर्थन गर्ने गरी औपचारिक रुपमा सार्वजनिक गर्न बाँकी भएपनि आन्तरिक सर्कूलर जारी भएको छ। माओवादीको इलाम जिल्ला कमिटीले उम्मेदवारका रूपमा धिरेन शर्माको नाम केन्द्रमा सिफारिस गरेको थियो। एमालेले बझाङ १ को प्रदेशसभा निर्वाचन क्षेत्र (१) मा दमनबहादुर भण्डारीलाई उम्मेदवार बनाएको छ।"
वैवाहिक बलात्कारमा न्यायाधीश थुनामा,"काठमाडौं : न्यायाधीशको आचार संहितामा पर्छ, अनुकरणीय बानी बेहोरा। त्यहीं बानी बेहोरा अपराधजन्य देखिएपछि सर्वोच्च अदालतले निलम्बित जिल्ला न्यायाधीश भुवन गिरीलाई पुर्पक्षका लागि थुनामा पठाउन आदेश दिएको छ। सर्वोच्च अदालतका न्यायाधीशद्वय हरिप्रसाद फुयाल र तिलप्रसाद श्रेष्ठको संयुक्त इजलासले गिरीलाई थुनामा पठाउन आदेश गरेको छ। निलम्बित न्यायाधीश गिरीमाथि वैवाहिक जबर्जस्ती करणीको अभियोग थियो। सर्वोच्चले जिल्ला अदालत काठमाडौं र उच्च अदालत पाटनले गरेको आदेश बदर गर्दै थुनामा पठाउने आदेश गरेको हो। जिल्ला अदालतले वैशाख १९ गते र उच्च अदालतले भदौ २१ गते गिरीलाई धरौटीमा छोड्न आदेश दिएको थियो। यो आदेशलाई सर्वोच्चले बेरितको भएको ठहर गर्दै बदर गरेको छ। राति १० बजेदेखि भोलिपल्ट दिउँसो तीनबजेसम्म पीडितको कोठामा रहेको र त्यहीँबाट पक्राउ गरेको तथ्यलाई पीडकले स्वीकार गरेको आदेशमा जनाइएको छ। आफूउपर जबर्जस्ती करणी गरेको पीडित महिलाको किटानी जाहेरी दिएकी थिइन्। पीडित बस्ने गरेको घरबेटीले गरिदिएको कागज बेहोराबाट पीडितले मौकामा आफूलाई प्रतिवादीले जर्बजस्ती करणी गरेको बताएको भन्न् देखिएको छ। पीडितको शारीरिक परीक्षण प्रतिवेदनबाट हाइमेन वल्र्ड टियर भन्ने देखिएको छ, आदेशमा भनिएको छ, पीडित र प्रतिवादीबीच यसभन्दा पहिले पनि वैवाहिक जबर्जस्ती करणी र सम्बन्ध विच्छेद मुद्दा चलिरहेको अवस्था पनि देखिएको छ। सम्बन्ध विच्छेद र वैवाहिक जबर्जस्ती करणी मुद्दा चली आपसी सम्बन्ध नै विवादमा रहेको अवस्थामा सहजै एक्लै पीडितको कोठामा जाने विषय पनि स्वाभाविक देखिँदैन। सर्वोच्चले समग्र परिस्थिति र प्रमाणहरूलाई आधार मान्दा अहिले नै प्रतिवादी कसुरदार रहेन छन् भन्न सकिने अवस्था नभएको ठहर गर्दै मुद्दामा पछि फैसला हुँदाका बखत ठहरेबमोजिम हुने गरी मुद्दाको पुर्पक्षका लागि थुनामा राखी कानुनबमोजिम गर्नू भन्ने आदेश दिएको हो। मुलुकी अपराध संहिता २०७४को दफा ६७(१) (ख )बमोजिम मुद्दाको पुर्पक्षका लागि थुनामा पठाएको छ। जिल्ला सरकारी वकिल कार्यालयले वैवाहिक बलात्कारको मुद्दा चलाएपछि उनी निलम्बित थिए। पीडितले गत वर्ष नै प्रहरी र राष्ट्रिय मानव अधिकार आयोगमा उजुरीसमेत दिएकी थिइन्। पीडितको स्वास्थ्य सुधारोन्मुख बुधबार सर्वोच्च अदालतको इजलासमा सुनुवाइ सुरु हुँदा पीडितले विष सेवन गरेकी थिइन्। त्यसलगत्तै अर्धचेत अवस्थामा उनलाई वीर अस्पतालको आपतकालीन कक्षमा भर्ना गरिएको थियो। अस्पतालका निर्देशक डा सन्तोष पौडेलका अनुसार पीडित महिलाको स्वास्थ्य अवस्थामा सुधार आएको छ। डा पौडेलले भने, स्वास्थ्य अवस्था सुधारोन्मुख छ। होसमा आइसक्नु भएको छ।"
बाँझोपनाको उपचार,"१५ देखि ४५ वर्षको महिलाको उमेरलाई प्रजनन उमेर मानिन्छ। तर पनि महिलाको प्रजनन क्षमता ३५ वर्षपछि क्रमशः घट्दै जान्छ। तर पुरुषको क्षमता भने बढी उमेरसम्म रहिरहन्छ। गर्भनिरोधक साधनबिना नियमित यौन सम्बन्ध हुँदा पनि एक वर्ष वा बढीसम्म गर्भ नरहनुलाई बाँझोपना भनिन्छ। पुरुषहरूमा नयाँ शुक्रकीट बनिरहेको हुन्छ भने महिलाहरूको डिम्बाशयमा भएका डिम्बहरू निश्चित संख्यामा हुने भएकोले उमेर बढ्दै जाँदा डिम्बको संख्या घट्दै जान्छ। त्यसैले महिलाहरूको उमेर बढी भएमा बाँझोपनको उपचार छिट्टै सुरु गरिन्छ। कहिल्यै गर्भ नबसेको र पहिले गर्भ बसी लामो समयसम्म अर्को गर्भ नबसेको गरी बाँझोपना दुई किसिमका हुन्छन्। पहिले गर्भ बसेर पनि गर्भपतन भएको वा जीवित बच्चा नभएकोलाई बाँझोपना भएजस्तै किसिमले उपचार सेवा दिइन्छ। तर जीवित बच्चा नहुनुको कारणहरूको निदान पहिलो उद्देश्य हुन्छ। बाँझोपन महिला वा पुरुषको प्रजनन अंगको समस्याले हुन सक्छ। प्रजनन उमेरका करिब ६ जनामा १ जनामा हुने यो समस्याको कारण एकतिहाइ महिलामा, एकतिहाइ दुवैै जनामा हुन सक्छ। करिब १० प्रतिशत पुरुषमा मात्र हुन सक्छ भने २० प्रतिशत जतिको कारण थाहा नहुन पनि सक्छ। पुरुषमा वीर्य निस्कन समस्या हुनु या शुक्रकीटमा कमी वा रोगी शुत्र कीट हुनु र महिलामा प्रजनन अंगको वा प्रजनन ग्रन्थीरस (हर्मोन)को समस्या हुन सक्छ। त्यसैले निदानको सुरुवात पुरुषको वीर्य परीक्षणबाट गरिन्छ। र परिणाम सामान्य नभएको खण्डमा यौनाङको वा पुरुष ग्रन्थीरस (हर्मोन) को परीक्षण गर्नु पर्ने हुन्छ। पुरुषको परीक्षण आवश्यक नपरेमा महिलाको परीक्षण गरिन्छ। सामान्यतः महिलाको प्रजनन अंगको क्लिनिकल र अल्ट्रासाउन्ड जाँच गरेपछि प्रजनन नली तथा प्रजनन मार्ग (रिप्रोड किटभ ट्र्याक्ट) को अवस्थासमेत जाँच गरिन्छ। जसमा हिस्टेरोसालिपंगोग्राफी, हिस्टेरोस्कोपी या ल्यापारोस्कोपी प्रविधिको प्रयोग गरिन्छ। यसले पाठेघर (हिसटेरो) र डिम्बबाहिनी नली (साल्पिंगो) भित्रको र पाठेघर बाहिर (ल्यापारोस्कोपी) बाट डिम्बाशयसमेतको अवस्था देखाउँछ। धेरैजसो महिलामा डिम्बाशयबाट डिम्ब निष्कासनमा २५ प्रतिशत, डिम्बबाहिनी नलीमा २५ प्रतिशत र पाठेघर तथा तल्लो पेटभित्र (जन्मजात असर, ऐंजेरु पलाउने, इन्ड्रोमेट्रियोसिस, पेल्भिक एडहेजन) हुने समस्याहरू प्रमुख कारक हुन्छन्। साढे ४ देखि ५ हजारमा १ जनाको पाठेघर वा योनिमार्ग नै नभएको जन्मजात समस्या हुन सक्छ। महिनावारीको गडबडी भए त्यसलाई नियमित गराउनुपर्छ। डिम्बाशयबाट डिम्ब निष्कासनको समस्याका कारक डिम्बाशय (एस्ट्रोजन, प्रोजेस्टेरोन, एन्टिमुलेरियन, एन्ड्रोजन), मस्तिष्क (प्रोल्या किटन, फोलिकुलर र लुटिनाइजिङ तथा थाइरोइडका ग्रन्थी रसको असन्तुलन पनि हुन सक्ने भएकोले यसको लागि प्रत्येक कारणहरूको निदान र उपचार सेवा उपलब्ध हुनु आवश्यक छ। पाठघरको अस्वस्थताका विभिन्न कारणहरूको उपचार आवश्यक पर्दछ। यौनरोग तथा संक्रमणको उपयुक्त उपचारले बाँझोपनको धेरै रोकथाम गर्न सक्छ। धूमपान र मद्यपानजस्ता कुलत छोड्नुपर्छ। र शरीरको वजनलाई नियन्त्रणमा राख्नुपर्ने हुन्छ। विभिन्न प्रजनन ग्रन्थीरस (हर्मोन)को परीक्षण गरी डिम्बाशयबाट डिम्ब निष्कासनमा हुने समस्याको निदानसमेत गर्नुपर्ने हुन्छ। डिम्ब निष्कासनमा सहयोग पुयाउने र डिम्बलाई स्वस्थ्य र सक्रिय राख्ने औषधिहरूको प्रयोग गर्नुपर्ने अवस्थासमेत हुन्छ। बाँझोपनको उपचार गर्दा मानसिक तथा यौन स्वास्थ्यको पनि परामर्श आवश्यक पर्छ। यौन स्वास्थ्यमा स्वस्थ यौनक्रिया र यसको नियमिततासमेत पर्दछ। शल्यक्रिया, चोटपटक साथै डिम्बाशय वा अण्डाशयमा परेका असरहरूको उपचार गर्न सम्भव नभएमा र सामान्य तवरले उपचार हुन नसक्ने अवस्थामा भने महँगो किसिमको कृत्रिम प्रजनन प्रविधिको सहारा लिनुपर्ने हुन्छ। हाल विशेषज्ञसहितका सेवा केन्द्रहरूमा निदानका धेरै परीक्षणहरू उपलब्ध भए पनि पूर्ण भने केही केन्द्र वा अस्पतालमा मात्रै पाइन्छ। बाँझोपनको निदान तथा उपचारको विधि पनि व्यक्तिको आवश्यकताअनुसार चरणबद्ध गर्ने गरिन्छ। जसमा सामान्य परीक्षणदेखि जटिल परीक्षणसमेत चाहिन सक्छ। धेरैजसोलाई सामान्य परीक्षण र उपचारमात्रै पनि पर्याप्त हुन्छ। यसरी पहिचान हुन सक्ने समस्याहरूको उपचार गर्ने हो भने बाँझोपनको धेरै समस्या समाधान गर्न सकिन्छ। (वरिष्ठ प्रसूति तथा स्त्रीरोग विशेषज्ञ डा बराल नेपाल स्वास्थ्य अनुसन्धान परिषद्का अध्यक्ष हुन्।)"
सुदूरपश्चिमका मुख्यमन्त्रीले आज विश्वासको मत लिने,"धनगढी : सुदूरपश्चिमका मुख्यमन्त्री कमलबहादुर शाहले बिहीबार विश्वासको मत लिने भएका छन्। प्रदेशसभा सचिवालयले बिहीबार ३ बजेका लागि संसद बोलाएको छ। बिहीबार मुख्यमन्त्री शाहका लागि विश्वासको मत लिने अन्तिम दिन हो। नेकपा माओवादी केन्द्र र समाजवादीले फागुन २३ गते समर्थन फिर्ता लिएपछि मुख्यमन्त्री शाह अल्पमतमा परेका थिए। एक महिनासम्म नागरिक उन्मुक्तिबाट विश्वासको मत पाउने आशामा रहेका मुख्यमन्त्री शाहले अब भने आशा मारिसकेका छन्। उनको नेतृत्वको सरकार जोगाउनका लागि नागरिक उन्मुक्तिका ७ जना प्रदेशसभा सदस्य निर्यायक हुन्। तीमध्ये ५ जनालाई उनले मन्त्री बनाए पनि, २ जनाले भने मत नदिने संकेत गरेका छन्। ५ जना मध्ये पनि रेशम पक्षकी भनिएकी भूमि व्यवस्था कृषि तथा सहकारी राज्यमन्त्री ईन्द्रा गिरिलाई अध्यक्ष रञ्जीता श्रेष्ठ चौधरीले बुधबार कारबाही गरेपछि रेशमको पक्षमा ४ जना मात्रै प्रदेशसभा सदस्य बचेका छन्। प्रदेशसभा सदस्य गिरिलाई कारबाही गरिएको पत्र प्रदेश सभा सचिवालयमा दर्ता भएको छ, सभामुख भीमबहादुर भण्डारीले भने। भण्डारी नेकपा माओवादी केन्द्रबाट सभामुख भएका हुन्। गठबन्धनलाई सहज पार्न उनले गिरिको प्रदेशसभा सदस्य खाली भएको सूचना बिहीबारकै सदनमा सुनाउने सम्भावना छ। संवैधानिक प्रावधान अनुसार कुनै पनि सदस्यलाई हटाउन परे त्यसको जानकारी सदन चलेको भए सदनलाई र नचलेको भए सूचना टाँस गर्नुपर्छ। विश्वासको मत लिनुभन्दा अगावै गिरिलाई हटाइएको जानकारी आउने सम्भावना रहेको स्रोतले बतायो। शाहको नेतत्वको सरकारमा भूमि व्यवस्था कृषि तथा सहकारी मन्त्री बनेकी उनलाई पार्टी अध्यक्ष रञ्जीता श्रेष्ठ चौधरीले कारबाही गरेकी हुन्। उनको कारबाहीको पत्र सुदूरपश्चिम प्रदेशसभामा बुधबार नै दर्ता भइसकेको छ। पक्ष र विपक्षमा दुईदुई वटा ह्विप जारी रञ्जीता र रेशमबीचको विवाद प्रदेशसभामा पनि छताछुल्ल भएको छ। बिहीबारको विश्वासको मतका लागि नागरिक उन्मुक्तिका दुुईदुुई ह्विप जारी भएका छन्। पार्टी अध्यक्ष रञ्जीता श्रेष्ठ चौधरीले आफ्ना सांसदहरूलाई मतदान नगर्न निर्देशन दिएकी छन् भने संसदीय दलका प्रमुख सचेतक खुशीराम डँगौरा थारूले रञ्जीताको ह्विपलाई काउन्टर दिँदै मुख्यमन्त्री शाहलाई विश्वासको मत दिन अर्को ह्विप जारी गरेका छन्। नागरिक उन्मुक्ति पार्टी, सुदूरपश्चिम प्रदेश संसदीय दलको विधान केन्द्रीय कमिटीबाट पास नभएको हुँदा दैनिक सभा सञ्चालनलगायतका कार्यक्रम माननीय श्री घनश्याम चौधरीले संसदीय दलको नेताका रूपमा कामकाज गरे पनि प्रदेशसभाको महत्वपूर्ण निर्णयमा ह्वीप लगाउने अधिकार पार्टीको केन्द्रीय अध्यक्षलाई नै भएकाले मुख्यमन्त्री शाहलाई विश्वासको मत नदिनू, पार्टी अध्यक्ष रञ्जीताले जारी गरेको ह्विमा उल्लेख छ।"
"बर्नार्ड फेरि पनि विश्वकै सर्वाधिक धनाढ्य, विनोद चौधरी १७६४ औं स्थानमा","न्युयोर्क : फोर्ब्स पत्रिकाले यस वर्षको धनाढ्यहरूको सूची सार्वजनिक गरेको छ। फोर्ब्स धनाढ्यको ३८औं वार्षिक सूचीमा विश्वभरका २ हजार ७ सय ८१ अर्बपति परेका छन्। सूचीमा अघिल्लो वर्षभन्दा १ सय ४१ जना नयाँ अर्बपति थपिएका हुन्। विश्वका अत्याधिक धनीहरू पहिलेभन्दा अझै धेरै धनी भएका छन्। उनीहरूको संयुक्त सम्पत्ति १४२ ट्रिलियन डलर पुगेको छ। यस वर्षको सबैभन्दा धनाढ्य व्यक्ति बर्नार्ड अर्नाल्ट हुन्। उनी लगातार दोस्रो वर्षका लागि पहिलो स्थानमा परेका छन्। सेफोरा र लुइस भिट्टनलगायतका फेसन र सौन्दर्य प्रशाधनका ब्रान्डका साथै फ्रान्सेली लक्जरी सामानका उत्पादक अर्नाल्टको कुल सम्पत्ति २३३ बिलियन अमेरिकी डलर छ। सूचीको दोस्रो नम्बरमा अमेरिकी अर्बपति एलन मस्क परेका छन्। ५२ वर्षीय मस्कको विद्युतीय गाडी कम्पनी टेस्ला, रकेट निर्माण कम्पनी स्पेस एक्सलगायतका ६ वटा कम्पनी छन्। उनको कुल सम्पत्ति १९५ बिलियन अमेरिकी डलर छ। ६० वर्षीय जेफ बेजोस अर्बपतिको सूचीमा तेस्रो भएका छन्। अमेरिकी नागरिक बेजोस प्रविधिको क्षेत्रमा संलग्न छन्। उनको कुल सम्पत्ति १९४ बिलियन अमेरिकी डलर छ। बेजोसले ईकमर्स कम्पनी एमाजोन सन् १९९४ मा स्थापना गरेका हुन्। फेसबुकका मालिक मार्क जुकरबर्ग १७७ बिलियन डलरसहित चौथो भएका छन्। ३९ वर्षीय जुकरबर्गले सन् २००४ मा फेसबुकको सुरुवात गरेका हुन्। प्रविधिको क्षेत्रका अर्का अर्बपति ल्यारी इलिसन फोर्ब्सको सूचीमा पाँचौं नम्बरमा परेका छन्। सफ्टवेयर कम्पनी ओर्याकल कर्पोरेसनका मालिक इलिसन ७९ वर्षका भए। यी अमेरिकी नागरिकको कुल सम्पत्ति १४१ बिलियन डलर छ। विश्वभरका छैटौं धनाढ्य वारेन बफेट बनेका छन्। ९३ वर्षीय बफेटको कुल सम्पत्ति १३३ बिलियन डलर छ। त्यसैगरी अमेरिकाका बिल गेट्स र स्टिभ बलमर क्रमशः सूचीमा सातौं र आठौं धनाढ्य भएका छन्। ६८ वर्षीय गेट्सको कुल सम्पत्ति १२८ बिलियन डलर छ भने सोही उमेरका बलमरको सम्पत्ति १२१ बिलियन डलर छ। भारतीय अर्बपति मुकेश अम्बानी सूचीको नवौं नम्बरमा पर्न सफल भएका छन्। रिलायन्स इन्टष्ट्रिजका मालिक अम्बानीको कुल सम्पत्ति ११६ बिलियन डलर छ। सूचीको दसौं नम्बरमा ल्यारी पेज परेका छन्। ५१ वर्षीय पेजको कुल सम्पत्ति ११४ बिलियन डलर छ। नेपालका एक मात्र अर्बपति विनोद चौधरी फोर्ब्सको सूचीमा १७६४ औं स्थानमा परेका छन्। उनको कुल सम्पत्ति १८ बिलियन अमेरिकी डलर छ।"
सांग्रीला मोरङ विराट गोल्डकपको उपाधिनजिक,"विराटनगर : सांग्रीला मोरङ एफए आठौं संस्करणको विराट गोल्डकप फुटबल प्रतियोगिताको उपाधिनजिक पुगेको छ । विराटनगरको सहिद रंगशालामा बुधबार राति सम्पन्न पहिलो सेमिफाइनल खेलमा विभागीय टोली सशस्त्र प्रहरी बल एपीएफविरुद्ध कठिन जित निकाल्दै सांग्रीला फाइनलमा प्रवेश गरेको हो । घरेलु मैदानमा प्रतिस्पर्धात्मक एवं रोमाञ्चक खेलमा एपीएफविरुद्ध जित निकाल्न सांग्रीलाले सडन डेथसम्म पर्खनु पर्यो । निर्धारित र थप गरिएको अतिरिक्त समय गोलरहित बराबरीमा सकिएपछि खेल टाइब्रेकरमा धकेलिएको थियो । टाइब्रेकरमा दुवै टिमले समान ३३ गोल गरेका थिए । टाइब्रेकरबाट पनि विजेताको टुंगो नलागेपछि खेलको छिनोफानो सडन डेथबाट भएको हो । सडन डेथमा एपीएफको चुनौतीलाई पन्छाउँदै सांग्रीला उपाधिनजिक पुगेको छ । टाइब्रेकरमा सांग्रीलाका आशिष चापागाईं, अभिषेक लिम्बू र उमेश कार्कीले गोल गरेका छन् । सागर तिरुवा र विदेशी खेलाडी एनकेटको प्रहारमा एपीएफका गोलरक्षक एन्जल श्रेष्ठ बाधक बने । सडन डेथमा करण राईले गोल गरेर टिमको जित निश्चित गरेका हुन् । टाइब्रेकरमा एपीएफका अनिस महर्जन, सुमन श्रेष्ठ र विश्वास उदासले मात्र गोल गर्न सके । दिपेश धिमाल र कूलदीप कार्कीको प्रहारलाई सांग्रीलाका गोलरक्षक विशाल सुनारले छेकिदिए । सडन डेथमा प्रदीप लामाको प्रहार पोलमा लागेर बाहिरिनु एपीएफका लागि दुर्भाग्यपूर्ण बन्यो । सांग्रीलाले उपाधिका लागि बिहीबार हुने दोस्रो सेमिफाइनल खेलमा मच्छिन्द्र क्लब र पाहुना टोली सिक्किम ड्रागन भारतबीचको विजेतासँग प्रतिस्पर्धा गर्नुपर्ने छ । सांग्रीला विदेशी पाहुना टोली भुटानको आरटीसी एफसीलाई ३२ गोल अन्तरले हराउँदै सेमिफाइनल पुगेको थियो । एपीएफ इटहरी गोल्डकप च्याम्पियन चर्च ब्वाईज युनाइटेडलाई २० गोलले पराजित गर्दै सेमिफाइनलमा पुगेको हो । पहिलो सेमिफाइनल खेलमा दुवै टिमको फिनिसिङ कमजोर रहयो । सांग्रीला र एपीएफले केही उत्कृष्ट अवसर सिर्जना गरे पनि गोल गर्न नसक्दा खेलको छिनोफानो गर्न सडन डेथसम्म पुग्नु परेको हो । टिमलाई उपाधि होडमा पुर्याउन उत्कृष्ट भूमिका निर्वाह गरेका सांग्रीलाका गोलरक्षक विशाल सुनार प्लेयर अफ दी म्याच घोषित भए । एपीएफको आधा दर्जन राम्रा प्रहारलाई निस्तेज पारेर टिमलाई फाइनलको यात्रा तय गराएका उनले नगद ११ हजार रूपैयाँ प्राप्त गरेका छन् । सांग्रीलाका प्रशिक्षक रानु रानामगरले विभागीय टोलीमाथि जित निकाल्नु ठूलो उपलब्धि भएको बताए । विभागीय टोली बलियो भएपनि खेललाई पूरै समय नियन्त्रणमा लिन सक्दा जित निस्कियो, उनले भने, निर्धारित समयमा गोल गर्न नसक्नु हाम्रो कमजोरी हो । आगामी खेलमा खेलाडीले सुधारिएको प्रदर्शन गर्ने विश्वास रानामगरले दिलाए । एपीएफका प्रशिक्षक बुद्धिमान राईले निर्धारित समयमा खेलाडीले अवसरको सदुपयोग गर्न नसकेको बताए । गोल गर्ने धेरै अवसरमा खेलाडी चुक्नु नै पराजयको मुख्य कारण बनेको उनको भनाइ छ । बलका लागि प्रतिस्पर्धा गर्दै एपीएफ (पहेंलो जर्सी) र सांग्रीला मोरङका खेलाडी ।"
विद्रूप लैंगिक असमानता,"मुलुकको जनसंख्यामा महिला पुरुषभन्दा धेरै छन् । तर पछिल्लो १२ महिनालाई आधार मान्ने हो भने अब पुरुष धेरै र महिला कम हुने देखिन्छ । राष्ट्रिय जनगणनापछिको १२ महिनामा ४ लाख १२ हजार ९ सय ३५ बालबालिका जन्मिए । तीमध्ये २ लाख १८ हजार ७४ छोरा र १ लाख ९४ हजार ८ सय ६१ छोरी हुन् । सय छोरी जन्मिँदा १ सय १२ छोरा जन्मिएका छन् । जनसंख्यामा लैंगिक अनुपात १ सय १२ हुन पुगेको छ । वैज्ञानिक अध्ययनअनुसार प्राकृतिक तवरमा छोरा र छोरीको जनसांखिक अनुपात बराबर हुनुपर्छ । हुन्छ । तर नेपालमा जनसांखिक अनुपातले प्रकृतिको नियमलाई चुनौती दिएको देखिन्छ । २०४८ सालको जनगणनायता छोरा र छोरीको अनुपात बढेको छ र छोरा धेरै जन्मिन थालेका छन् । प्रजातन्त्रको पुनस्र्थापनापछि मुलुकमा राजनीतिकसँगै शैक्षिक चेतना पनि बढेको मानिन्छ । जस्तो कि छोराले मात्रै वंश धान्छ वा वैतर्नी तार्छ भन्नेजस्ता अन्धविश्वास घटेको छ । बालबालिकाको जन्म अनुपातले भने त्यो चेतना झनै जब्बर भएर आएको देखाउँछ । यसको मतलव गर्भपतनलाई कानुनी मान्यता पाएपछि छोरीको भ्रूणहत्या बढेर छोराको संख्या वृद्धि हुन गएको समाज अध्येताहरूको भनाइ यथार्थसँग मेल खान्छ । १२ साताभित्रको गर्भपतनलाई कानुनी मान्यता भए पनि लिंगको पहिचान चाहिँ अवैध हो । तर पितृसत्तात्मक सोच भएको समाजमा लुकीछिपी र अवैध तवरले गर्भको लिंग पहिचान गर्ने र छोरी भए भ्रूण हत्या गर्ने चलन मौलाएको बुझ्न सकिन्छ । लैंगिक समानता भएन र छोरीभन्दा छोराको संख्या बढी भए समाजको धेरै आयाममा असर पर्छ । विवाह, परिवार गठनमात्रै नभई शिक्षा, स्वास्थ्य र रोजगारीसम्म पनि यसले असर पार्छ । विदू्रप लैंगिक असमानताको असर पनि विद्रूप नै हुन्छ । गर्भको लिंग परीक्षणलाई बन्देज लगाएमात्रै नभई त्यसको कडा निगरानी र अनुगमन राज्यले गर्नुपर्छ । त्यसो गर्नेलाई कडाभन्दा कडा सजाय हुनुपर्छ । अहिले देखिएको ११२ को लैंगिक अनुपात मात्रै चेतावतीको घण्टी हो । बेलैमा यसको आवाज सुन्न राज्य चुक्यो र समाजले पनि बेवास्ता गयो भने राष्ट्रमा हुने नकारात्मक प्रभावको मूल्य चुकाउन असम्भव जस्तो हुन सक्छ ।"
१५ वर्षपछि जागेको न्यायको आशा,"चितवन : श्रीमान्को हत्याको मुख्य योजनाकार मानिएका कालीबहादुर खामलाई अदालतमा पेस गरिरहँदा रमिला श्रेष्ठका आँखा ओभानो थिएन। अदालत परिसरमा प्रहरीको नियन्त्रणमा खाम देखिए। त्यसको केही पर रहेकी रमिला श्रीमान् सम्झिँदै भक्कानिँदै थिइन्। अदालतमा उपस्थित गराउँदा पक्राउ परेपछि रमिला श्रेष्ठको ध्यान चितवन जिल्ला अदालतको आदेश के होला भन्नेमा थियो। श्रीमान् हत्याका मुख्य योजनाकार मानिएका जनमुक्ति सेनाका पूर्वकमाण्डर खामलाई अदालतमा बुझाउने खबर पाएकी रमिला बिहानै चितवन जिल्ला अदालत पुगेकी थिइन्। दिनभर उनी अदालत कुरेर बसिन्। प्रहरीले उनलाई खबर गरेको थियो। सोधपुछका लागि भन्दै माओवादीले अपहरण गरेका श्रीमान् रामहरी श्रेष्ठ फर्किएनन्। उल्टै झन्डै एक महिनापछि शव फेला परेको खबर पाइन्। श्रीमान् त फर्किएनन्, तर न्याय फर्किएला भन्ने आशा रमिलामा छ। श्रीमान्को हत्याले बिछिप्त बनेकी रमिलाले न्यायका लागि भौतारिँदा पाएको कष्ट सम्झेर भावुक बनिन्। सर्वोच्चबाट मिसिल मगाउने भनेपछि उनी पर्खेर बसेकी थिइन्। श्रीमान्का हत्या आरोपी १५ वर्षपछि पक्राउ परेपछि उनलाई न्यायको आशा जागेको छ। रमिला ढिलै भए पनि न्याय पाउनेमा विश्वस्त थिइन्। म पीडितले न्याय पाम्। मैले मेरो श्रीमान् त फर्काउन सक्दिनँ। मैले चित्त बुझाउने भनेको न्याय पाए भने राहत हुन्थ्यो भन्ने हो, रमिलाले भनिन्, अहिलेको गृहमन्त्रीले जस्तोसुकै जोसुकै भए पनि छोड्दिन भन्नु भएको हुँदा न्याय पाउँछु कि भन्ने आश छ। तर। प्रधानमन्त्री माओवादीको भएकोले डर लागेको छ। जुन पार्टीको भए पनि प्रधानमन्त्री, गृहमन्त्री सबैको हो। कानुनबमोजिम कारबाही गरेर हामीजस्तो पीडितले न्याय पाउनुपयो। चितवन जिल्ला अलालतमा बुधबार उनी दिनभर बसिन्। मिसिलको सक्कल झिकाउने आदेश भएपछि खामलाई प्रहरीले हिरासतमा राखेको छ। श्रीमान्को हत्या हुँदा रमिला ३२ वर्षकी थिइन्। त्यसबेला छोरा रोम १२ र छोरी स्मृति ७ वर्षकी थिइन्। न्यायका लागि रमिला धेरै भौतारिइन्। त्यसबेला खामले फोन गरेर बोलाएको रमिला सम्झिन्छिन्। द्वन्द्वकालका घटनामा मारिएकाहरू सहिद घोषणा भए। रमिलालाई सहिद घोषणा होइन न्याय चाहिएको छ। मैले क्षतिपूर्ति लेउ, छोराछोरी पढाइदेऊ, हाम्रो परिवारको जिम्मा लेउ भनेर केही भनेको छैन। मलाई चाहिएको न्याय मात्रै हो, अरू केही चाहिएको छैन, उनले भनिन्। खामको मुद्दामा चितवन जिल्ला अदालतले सक्कल मिसिल मगाएको छ। सर्वोच्च अदालतमा रहेको मिसिलको सक्कल झिकाउन न्यायाधीश दयाराम ढकालले आदेश दिएका हुन्। सर्वोच्चबाट सक्कल मिसिल प्राप्त भएपछि खामलाई अदालतमा उपस्थित गराउन आदेश भएको श्रेष्तेदार विष्णुप्रसाद आचार्यले बताए। कर्तव्य ज्यान मुद्दाका फरार प्रतिवादी खामलाई काठमाडौंंको ठमेलबाट पक्राउ परेका खामलाई प्रहरीले मंगलबार राति चितवन ल्याएको हो। लामो समयदेखि मुल्तबिमा रहेको मुद्दा अगाडि बढेको छ। कोटेश्वरका व्यापारी श्रेष्ठ २०६५ वैशाख १५ गते श्रेष्ठ कोटेश्वरस्थित आफ्नै घरबाट अपहरणमा परेका थिए। चितवनको शक्तिखोरमा रहेको तेस्रो डिभिजनको सम्पर्क कार्यालय श्रेष्ठकै घरमा थियो। २०६४ चैत १४ गते राति उक्त कार्यालयबाट १७ लाख रूपैयाँ र एउटा पेस्तोल चोरी भएको घटना छानबिनका लागि भन्दै गोबिन्दबहादुर बटालासहितको टोलीले तेस्रो डिभिजन ल्याएका थिए। कुटपिटका क्रममा श्रेष्ठको मृत्यु भएपछि ढाकछोपको प्रयास गरे पनि घटना बाहिर आएको थियो। पूर्वीरुकुम तथा उत्तरगंगा गाउँपालिका६ हुकाम घर भएका ५० वर्षीय खामको निर्देशनमा अपहरण र कुटपिटबाट श्रेष्ठको मृत्यु भएको आरोप छ। श्रेष्ठको शव २०६५ जेठ १२ गते चितवनको साविक कविलाश गाविस १ जुगेडीस्थित त्रिशूली नदी किनारमा भेटिएको थियो। श्रेष्ठको पोस्टमार्टम रिपोर्टमा उनको मृत्यु टाउकोमा धारिलो हतियारको चोटका कारण भएको देखिएको थियो। मुद्दा दर्ता भएको पन्ध्र वर्षपछि खामलाई पक्राउ गरेर अदालतमा पेस गरिएको हो। अर्का आरोपी गोबिन्दबहादुर बटाला अदालतबाट सफाइ पाएका थिए। रमिलाले खाम र बटालाविरुद्ध किटानी जाहेरी दिएकी थिइन्। २०६८ जेठ १७ गते जिल्ला अदालत चितवनको भोलानाथ चौलागाईंको इजलासले बटालालाई ३ वर्ष कैद फैसला गरेको थियो। सर्वोच्च अदालतले बटालालाई पुनरावेदन अदालतको फैसला उल्ट्याएर सफाइ दिएको थियो। बटालालाई जस्तै खामलाई पनि छुटाउँछन् कि भन्ने शंका छ, रमिलाले भनिन्, आरोपीलाई कानुन अनुसार कारबाही होस् भन्ने माग हो।"
"कर्मचारीलाई उन्मुक्ति, छानबिनै शंकास्पद","सिरहा : मदिराको बोतलमा अन्तःशुल्कको एउटा स्टिकरलाई दुई टुक्रा पारी राजस्व छली गरेको घटनालाई सामान्यकरण गर्ने प्रपञ्च भइरहेको पाइएको छ। यसमा व्यवसायी र आन्तरिक राजस्व कार्यालयबाट खटाइएका कर्मचारीको मिलोमतो थियो। व्यवसायीलाई धरौटीमा छाडिएको छ भने कर्मचारीलाई उन्मुक्ति दिइएको छ । साथै, विधि पुर्याएर सम्बन्धित डिस्टिलरी खुलाउने तयारी भएको स्रोतले जनायो। घटनामा आशिष जेनेरल स्टोरका मालिक ललनकुमार यादव र शारदा डिस्टलरी प्रालिका प्रमोद गोयन्का धरौटी बुझाएर तारिखमा रिहा भएका छन्। हालसम्म डिस्टलरी र जेनेरल स्टोर सिल छन्। मुद्दा छानबिन गरिरहेका आन्तरिक राजस्व कार्यालय लहानले जेनेरल स्टोरलाई बरामद मदिरामा राजस्व छलीबापत १९ लाख ९० हजार जरिवाना र कैदबापत प्रतिदिन ३ सयका दरले एक वर्षको १ लाख ९ हजार ५ सय धरौटी माग दाबी गरेको थियो। स्टोरका मालिक यादवले सोही धरौटी रकम २० लाख ९९ हजार ५ सय रुपैयाँ बुझाएर हाजिरी जमानी तारिखमा रिहा भएका छन्। यसैगरी, यही मुद्दाका अर्का प्रतिवादी डिस्टलरीका अध्यक्ष प्रमोद गोयन्का राजस्व कार्यालयले माग दाबी गरेका २ करोड ३८ लाख ५१ हजार ६ सय ३३ रुपैयाँ धरौटी बुझाएर हाजिरी जमानी तारिखमा रिहा भएका छन्। उनलाई पनि राजस्व कार्यालयले एक वर्ष कैद बापतको रकम धरौटी माग गरेको थियो। मुद्दाको अन्तिम टुंगो लागेको छैन। प्रक्रियामा गएको छ। बयान लिने काम पनि भइरहेको छ, राजस्व कार्यालय प्रमुख पुण्य रिजालले भने, यस घटनाका अन्य प्रमाणहरू संकलन गर्ने कार्र्य पनि जारी छ। प्र्रमाणका आधारमा घटनाका दोषीलाई अधिकतम सजाय हुनेछ। यही चैत २५ गते अर्को तारिख तोकिएको उनले जानकारी गराए। राजस्व कार्यालयका अनुसार जेनेरल स्टोरका मालिक यादवलाई १०० प्रतिशत र डिस्टलरीका सञ्चालकलाई २०० प्रतिशत जरिवाना र एक वर्ष माग दाबी भएका छन्। अन्तःशुल्क ऐन२०५८ अनुसार कारबाही अगाडि बढेको छ। उद्योगको सिलबन्दी खोल्ने विषयमा विभागको निर्देशन माग गरेका छन्। महानिर्देशकले जे आदेश आउँछ त्यही गरिने जानकारी गराएका छन्। १९ लाखको मदिरामा, ९ लाख राजस्व छली राजस्व छली भएको तथ्य बाहिरिएपछि राजस्व कार्यालयको टोलीले सिरहा नगरपालिका१५ माडरस्थित आशिष जेनेरल स्टोरबाट ३२ सय कार्टुन गौरब ब्रान्डका मदिरा बरामद गरेका थिए। जसमध्ये २ हजार १ सय ४० कार्टुन मदिरामा एउटा स्टिकरलाई दुई टुक्रा गरी प्रयोग गरिएको अनुसन्धानमा पाइएको छ। एक कार्टुनमा ३० बोतल मदिरा हुन्छ। २ हजार १ सय ४० कार्टुनमा ७० युपीका १९ हजार २ सय ६० लिटर मदिरा प्याकिङ छन्। प्रतिलिटर ५० रुपैयाँ उद्योगले राजस्व कार्यालयमा तिर्नुपर्ने हुन्छ। १९ लाख ७९ हजार ५ सयको मदिरामा अन्तःशुल्कको एउटा स्टिकरलाई दुई टुक्रा बनाउँदा ९ लाख ६३ हजार राजस्व छली गरेको पाइएको छ। अन्तःशुल्क ऐन२०५८ अनुसार स्टोर र उद्योगलाई कारबाही बढाएको कार्यालयले जनाएको छ। कर्मचारीलाई उन्मुक्ति दिने चलखेल उद्योगले उत्पादन गरिरहेकै बेला अन्तःशुल्कको स्टिकर मदिरा बोतलमा लगाउने कार्य गर्छन्। उत्पादित मदिरा उद्योगभित्रै रहेका अन्तःशुल्कको गोदाममा स्टोर गरिन्छ। त्यसपछि राजस्व कार्यालयसँग निकासी माग गर्छन्। निकासी माग गरे परिमाणको उद्योगीले राजस्व बुझाउँछन्। राजस्व तिरिसकेपछि स्टिकर चेकजाँच गरी राजस्व कार्यालयले निकासी स्वीकृति दिन्छन्। त्यसका लागि उद्योगमा एक जना कर्मचारी खटाइएको हुन्छ। तर, यहाँ कर्मचारीले केही काम नगरेको देखिएको छ। यस उद्योगमा नासु कमल सुवेदीलाई खटाइएको कार्यालयले जनाएको छ। तर, यो मुद्दामा उनलाई कतै नसमेटिएको पाइएको छ। घटना बाहिरिएको दिन मदिरा निकासी भइरहेको बेला कर्मचारी उद्योगमा उपस्थित भएको वा नभएको विषयमा राजस्व कार्यालय प्रमुख रिजालले केही बताउन चाहेनन्। यसै घटनालाई छानबिन गर्न राजस्व विभागमा अन्तःशुल्कको शाखा हेर्ने डाइरेक्टर र अफिसर पनि लहान आएका थिए। मुद्दा प्रक्रियामा रहेकाले सबै कुरा अहिले बोल्न नमिल्ने रिजालले बताए। कर्मचारी देखाउनलार्ई मात्रै उद्योगमा पुगेको वा उद्योगीको विश्वासमा अन्तःशुल्कको गोदामको साँचो बुझाएको देखिएको छ। उत्पादनदेखि निकासीसम्म कर्मचारीले चेकजाँच नगरेपछि उद्योगले स्टिकर टुक्रा गरी राजस्व छलीको धन्धा निर्वाध रूपले चलाएको हुन सक्ने एक व्यवसायीको आरोप छ। यो कार्य राजस्व कार्यालयको कर्मचारी नमिलेसम्म सम्भव नै नरहेको उनको भनाइ छ। तलदेखि माथिसम्मको सेटिङमा यस्तो कार्य भइरहेको उनले सुनाए। यहीका कर्मचारीको मिलोमतोमा राजस्व छली भएको देखिन्छ। फेरि यहीँका कार्यालयले छानबिन गरिरहेका छन्। यसमा विश्वासिलो अनुसन्धान नहुने देखिएको छ, एक व्यवसायीले भने, यसमा विभागले छुट्टै छानबिन गर्नुपर्ने हुन्छ। संलग्न कर्मचारीलाई पनि कारबाहीको दायरमा ल्याउनुपर्छ। आफैं धाँमी, आफैं बोक्सी जस्तो अनुसन्धान देखिएको उनको भनाइ छ। कारबाहीका लागि संसद्मा पनि माग जनमत पार्टीका प्रतिनिधिसभा सदस्य अब्दुल खाँले प्रतिनिधिसभा बैठकमा सञ्चार माध्यमका समाचारलाई उदृत गर्दै प्रहरी प्रशासनको मिलोमतोमा राजस्व छली भइरहेकाले कारबाहीका लागि सरकारलाई ध्यानाकर्षण गराएका छन्। उनले यस घटनमा राजस्वका कर्मचारीमाथि छानबिन नभएको उल्लेख गरेका छन्। छानबिनमा सरकार गम्भीर हुनुपर्ने र घटना बाहिर ल्याउनेलाई संरक्षण गर्नुपर्ने उनको तर्क छ। यो उद्योगले दिनहुँ २०२५ ट्रक मदिरा बाहिर पठाउने गरेको स्थानीय एक व्यवसायीले सुनाए। राजस्व छलीको घटनामा प्रहरी प्रशासनको पनि मिलोमतो रहेको घटनाले देखाएको उनले सुनाए। समयसमयमा कर्मचारी उद्योगमा आउँदा पनि चेकजाँच नगरेको ती व्यवसायीको दाबी छ। पछिल्लो समय राजस्व छलीबारे भेटिएको यो तथ्य उदाहरण मात्र हो। सिरहा जिल्लास्थित शारदा डिस्टिलरीलगायतका उद्योगबाट दैनिक रूपमा यसैगरी एउटा स्टिकरलाई दुईतीन टुक्रा पारी राजस्व छली हुँदै आएको छ। स्थानीय प्रशासन र नियमनकारी निकायको मिलेमतोमा राजस्व छली भइरहेको आरोप लाग्दै आए पनि सरकारी निकायले त्यसलाई अस्वीकार गर्दै आएको छ। सीमामा गोदाम, भारततिर तस्करी भारतको बिहार राज्यमा मदिरा प्रतिबन्ध भएदेखि नेपालका दशगजा क्षेत्रमा थुप्रिन थालेका छन्। हजारौं पसल खुलेका छन्। उनीहरूको मुख्य ग्राहक नै भारतीय हुने गरेका छन्। सिरहाको माडरदेखि भगवानपुर गाउँपालिकाको ठाढीसम्म सैयौं पसलहरू खुलेका छन्। मदिरा पसल फस्टाएको छ। यहाँ दिनहुँ हजारांै भारतीयहरू आउँछन् मदिरा सेवन गर्छन्, ठाढीका स्थानीय कन्हैया भट्टले भने, यसले सीमा क्षेत्रमा व्यापार बढाए पनि सामाजिक रूपमा नराम्रो असर पारेको छ। तर, प्रहरी प्रशासनले कडाइ गरिरहेको छैन। सेवनकर्ताले होहल्ला मचाउँदा झैझगडा हुने गरेको उनले बताए। भट्टका अनुसार यहाँबाट दिनहुँ भारतीय गाउँगाउँमा मदिरा तस्करी हुने गरेको छ। तस्करी यहाँका व्यापारी, प्रहरीप्रशासनको संलग्नतामा भइरहेको उनको आरोप छ। तस्करहरूले नेपालका सीमा जोडिएका भारतीय गाउँगाउँमा मदिरा पुर्याउने गरेका छन्। नेपालमा ५० देखि १०० रुपैयाँमा पाइने मदिरा भारतीय गाउँमा पुग्दा २०० सय देखि ३०० भारु रुपैयाँ बिक्री हुने गरेको छ। यसरी बाहिरियो राजस्व छलीको तथ्य चैत ४ गते आइतबार बिहान दुइटा ट्रकमा उद्योगले उत्पादन गरेका मदिरा खरिद गरेका व्यवसायीलाई पठाइरहेका थिए। त्यही ट्रकलाई पछ्याउँदै सञ्चारकर्मी विनय यादव इलाका प्रहरी कार्यालय विष्णुपुर पुगे। प्रहरीलाई यसमा राजस्व छलीको मदिरा गइरहेको जानकारी दिइयो। प्रहरीले गाडी रोक्यो। एउटा कार्टुनबाट मदिराको बोतल निकालेर जेकजाँच गर्दा अन्तःशुल्कको स्टिकर टुक्रा गरी प्रयोग गरिएको पाइएको थियो। तर, प्रहरीले गाडीलाई रोकेनन्। ट्रक रोकेका प्रहरीलाई फोन आएपछि उनले गाडी छाडे। मदिराको ट्रक प्रहरी पोस्ट चोहर्वा, विष्णुपुर, जिल्ला प्रहरी कार्यालय सिरहा, खिरौना पार गर्दै आशिष जेनेरल स्टोरमा अनलोड गरेका थिए। राजस्व कार्यालयका प्रमुख रिजाललाई सञ्चारकर्मीले जानकारी दिएको धेरै बेरपछि राजस्व कार्यालयका कर्मचारी त्यहाँ पुगेका थिए। मदिरा चेकजाँच गर्दा घटना बाहिरिएको थियो।"
गण्डकी प्रदेशको धितो बन्धक दररेट उच्च,"गोरखा : सातवटै प्रदेशको राजपत्रमा प्रकाशित धितो बन्धकको दररेट विश्लेषण गर्दा गण्डकी प्रदेशको उच्च रहेको छ। गण्डकी प्रदेश राजपत्र भाग १ को नम्बर ण मा ५० करोड रुपैयाँभन्दा धेरै जतिसुकैको थैली अंकमा कुल लागत रकमको ००४ प्रतिशत राजस्व लिने व्यवस्था छ। छिमेकी प्रदेशहरू बागमती र लुम्बिनीले जतिसुकै धेरै धितो बन्धक राख्नुपरे पनि दुईदेखि तीन लाख रुपैयाँसम्म करको दर कायम गरेका छन्। अन्य सबै प्रदेशले पनि सोही अंकको हाराहारीमा करको दर तोकेका छन्। एक अर्ब रुपैयाँभन्दा माथिको जतिसुकै लिखतको थैली अंकमा तीन लाख रुपैयाँ राजस्व लिने बागमती प्रदेशको राजपत्रमा उल्लेख छ। त्यस्तै लुम्बिनी प्रदेशले २५ करोड रुपैयाँभन्दा धेरै जतिसुकै लिखतको थैली अंकमा दुई लाख रुपैयाँ राजस्व लिने उल्लेख छ। त्यस्तै कोशी प्रदेश सरकारको राजपत्रमा एक अर्ब रुपैयाँभन्दा माथिका सबै लिखतको थैली अंकमा २ लाख ५० हजार रुपैयाँ राजस्व लिने उल्लेख छ। मधेस प्रदेश सरकारको राजपत्रमा २० करोड रुपैयाँभन्दा माथिका जतिसुकै लिखतको थैली अंकमा २ लाख रुपैयाँ राजस्व लिने उल्लेख छ। कर्णाली प्रदेश सरकारको राजपत्रमा पाँच करोड रुपैयाँभन्दा माथिका जतिसुकै लिखतको थैली अंकमा एक लाख रुपैयाँ राजस्व लिने उल्लेख छ भने सुदूरपश्चिम प्रदेश सरकारको राजपत्रमा ५० करोड रुपैयाँभन्दा माथिका जतिसुकै लिखतको थैली अंकमा दुई लाख रुपैयाँ राजस्व लिने उल्लेख छ। राजस्वको दर उच्च हुँदा लगानीकर्ताहरू बिच्किने सम्भावना हुने विज्ञहरूको टिप्पणी छ। लगानीमैत्री वातावरण बनाउनुपर्ने विज्ञहरूको भनाइ छ। गण्डकी गाउँपालिका १ बुटारमा निर्माण गर्न लागिएको सुपर त्रिशुली जलविद्युत् आयोजनाको प्रवद्र्धक ब्लु इनर्जी कम्पनीले धितो बन्धकबापत ४९ लाख रुपैयाँ कर तिरेको छ। गण्डकी प्रदेश सरकारको राजपत्रमा प्रकाशित दररेटअनुसार १२ अर्ब ३३ करोड ४९ लाख रुपैयाँको धितो बन्धकबापत मालपोत कार्यालय गोरखामा ४९ लाख ३३ हजार रुपैयाँ राजस्व तिरेको आयोजनाका निर्देशक नीराजन रेग्मीले जानकारी दिए। ६ वटै प्रदेश सरकारले प्रकाशित गरेको राजपत्रहरूमा जतिसुकै धेरै अंकको धितो बन्धक राखे पनि दुई लाखदेखि तीन लाख रुपैयाँसम्म राजस्व असुल गर्ने उल्लेख छ। तर गण्डकी प्रदेश सरकारले भने उक्त कम्पनीसँग ४९ लाख रुपैयाँ राजस्व असुल गरेको हो। त्यति धेरै राजस्व लाग्ला भन्ने अनुमान थिएन। त्यसैले पहिलो पटक मालपोतमा जाँदा त्यति रकम लगिएन, उनले भने, त्यो बेला फर्कियौँ। प्रदेशको राजपत्रमा उल्लेख भएको राजस्व त तिर्नैपयो। फेरि दोस्रो पटक गएर तिरेका हौं। राजपत्रमा प्रकाशित दररेटअनुसार राजस्व तिर्दा कुनै गुनासो नरहेको उनले बताए। तर लगानीकर्ता बिच्किनेगरी करको दर रहेको भन्दै उक्त दरको आलोचना भएको छ। ब्लु इनर्जी कम्पनीले १९ अर्ब रुपैयाँ लागतमा बुटारमा १०० मेगावाट क्षमताको जलविद्युत् आयोजना निर्माण गर्ने तयारी गरेको छ। उक्त आयोजना रन अफ रिभर प्रविधिको नेपालको पहिलो जलविद्युत् आयोजना हो। २४५ मिटर अग्लो र १ सय ८२६ मिटर लम्बाइको बाँध बाँधेर पावर हाउस निर्माण गरी तीन टर्बाइनबाट ७ सय २५ लिटर प्रतिसेकेन्डका दरले एक सय मेगावाट विद्युत् उत्पादन गर्ने लक्ष्य आयोजनाको छ। त्यहाँबाट उत्पादित बिजुली १८८ किलोमिटर लामो २२० केभी सबल सर्किट प्रसारण लाइनमार्फत मार्किचोकमा अवस्थित सबस्टेसनमा जोडिनेछ। उक्त परियोजना सञ्चालनका लागि आयोजना र विद्युत् विकास विभागसँग गत जेठ २८ मा सम्झौता भएको छ। विभागले ३५ वर्षका लागि बुट आधारमा ब्लु इनर्जी कम्पनीलाई इजाजतपत्र प्रदान गरेको छ।"
"एनआरएनएका दुवै समिति भंग, ६ महिनाभित्र महाधिवेशन गर्न सर्वोच्चको आदेश","काठमाडौं : सर्वोच्च अदालतले गैरआवासीय नेपाली संघ (एनआरएनए)का नाममा गठन भएका पछिल्ला सबै कार्य समितिलाई अमान्य ठहर गर्दै एकता महाधिवेशन गराउन सातबुँदे निर्देशनात्मक आदेश जारी गरेको छ। न्यायाधीशद्वय सपना प्रधान मल्ल र डा नहकुल सुवेदीको संयुक्त इजलासले बुधबार निर्देशनात्मक आदेश दिएको हो। गैरआवासीय नेपाली संघको तर्फबाट राजेशशमशेर राणाले दायर गरेको रिट निवेदनमा सर्वोच्चले आदेश दिएको हो। २०७८ चैत ८ देखि ११ गतेसम्म भएको संघको १० औं महाधिवेशनबाट दुई समूह बनेका थिए। कुल आचार्य, डा बद्री केसी र रविना थापा एकएक वर्ष अध्यक्ष रहने घोषणा गरिएको थियो। अर्को समूहले अध्यक्षमा विनोद कुँवर, उमेशकुमार पुडासैनी उपाध्यक्ष र जानकी गुरुङ महासचिव भएको समिति गठन गरेको थियो। सर्वोच्चले संघको महाधिवेशन पूर्व भएको अन्तर्राष्ट्रिय परिषद्को ८१ औं बैठकले संघका पूर्वअध्यक्ष शेष घले, डा उपेन्द्र महतोलगायत संघलाई जन्माउन र पहिचान दिलाउन महत्वपूर्ण भूमिका निर्वाह गरेका व्यक्तिहरू संलग्न उच्चस्तरीय समिति गठन भएको र सो समिति गठन गर्ने सम्बन्धमा कुनै विवाद नदेखिएको उल्लेख गरेको छ। सोही निर्णयमा आधारित भई संघको मर्म र उद्देश्यअनुरूप संघको सदस्यता, महाधिवेशन प्रतिनिधि छनोट, निर्वाचन वा अधिवेशन आयोजना गर्ने सम्बन्धि निर्णय गर्न उपयुक्त देखिएको जनाउँदै सात बुँदे निर्देशनात्मक आदेश जारी गरिएको छ। सर्वोच्चको निर्देशनात्मक आदेशको पहिलो बुँदामा संघको अन्तर्राष्ट्रिय समन्वय परिषद्को २०७८ माघ १ मा सम्पन्न ८१ औं बैठकले गठन गरेको उच्च स्तरीय समितिलाई यथावत् कायम राख्न भनेको छ। उच्चस्तरीय समितिमा दुवै अन्तर्राष्ट्रिय समन्वय परिषद्का अध्यक्ष, उपाध्यक्ष र महासचिव गरी ६ जनालाई थप गर्न आदेश दिएको छ। उक्त समितिमा विनोद कुँवर नेतृत्वको समितिको अध्यक्ष, उपाध्यक्ष र महासचिव क्रमशः विनोद कुंवर, उमेश कुमार पुडासैनी र जानकी गुरुङ तथा अर्को होटेल हिमालयबाट गठन गरिएको भनिएको समितिमा अध्यक्ष रहेको भनी दाबी गरिएका कुल आचार्य, डा बद्री केसी र रविना थापासमेत जम्मा ६ जना सदस्य थप गर्न निर्देशन दिइएको छ। उक्त उच्चस्तरीय समितिको पहिलो बैठक बसेको मितिले ६ महिनाभित्र संघको सदस्यता, निर्वाचन तथा अधिवेशन प्रतिनिधि छनौटलगायत सम्बद्ध सम्पूर्ण विवादको समाधान गरी एकतापूर्ण महाधिवेशन गराउन सर्वोच्चको आदेशमा जनाइएको छ। संघको ११औं महाधिवेशन विवादित भएको थियो। महाधिवेशनमा भएको चुनावबाट दुई छुट्टाछुट्टै कार्य समिति बनेको थियो। सर्वोच्चले संघका दुईपटक भएका महाधिवेशन र त्यसक्रममा चयन भएका कार्यसमितिलाई खारेज गरेको छ। संघका पूर्वअध्यक्ष घलेको अध्यक्षमा गठित उच्च स्तरीय समितिलाई एकता महाधिवेशन गराउन आदेश दिएकोले ६ महिनाभित्रै महाधिवेशन गर्नु पर्ने भएको छ। घले नेतृत्वको उच्चस्तरीय समिति दुवैतर्फका ३३ जना सदस्य थप हुनेछन्। त्यही समितिले पुनः महाधिवेशन गराउनु पर्ने छ। समितिको संयोजकले कुनै कारण देखाइ समितिमा बस्न असमर्थता जनाएमा संघको अन्तर्राष्ट्रिय समन्वय परिषद्को ०७८ माघ १ मासम्पन्न ८१ औं बैठकले गठन गरेको समितिमा रहेको नामावलीमध्ये क्रमानुसार दोस्रो व्यक्तिले बैठकको संयोजक भई काम गर्ने आदेशमा उल्लेख छ। समितिले निर्णय गर्दा बहुमतका आधारमा निर्णय गर्ने र कुनै विषयमा मत बराबर भएमा संयोजकले निर्णायक मत दिन सक्ने र अन्य कार्यविधि समितिले आफैं निर्धारण गर्ने सर्वोच्चको आदेशमा जनाइएको छ। आदेशमा भनिएको छ, यो समितिले आफ्नो भूमिका जिम्मेवारीपूर्वक निर्वाह गर्ने कुरामा यो इजलासले विश्वास लिएको छ।"
कर्णालीमा औद्योगिक विकासमा ध्यान दिन जरुरी छ,"कर्णाली प्रदेश भाषा, सभ्यता र संस्कृतिमा नेपालकै धनी प्रदेश हो। यो प्रदेश खस साम्राज्यको विरासत नै हो। खस भाषा र संस्कृतिको जन्मभूमि पनि हो। प्रचुर सम्भावनाका बाबजुद पनि कर्णाली अहिले मुलुककै गरिब र विकट प्रदेशका रूपमा चिनिन्छ। यहाँका मन्दिर, मस्टो देवता, ज्वाला, पञ्चकोशी धाम, माजिलका, ऐतिहासिक गुम्बा, कीर्तिखम्ब, पञ्चदेवल, सिंजा र दुल्लुजस्ता गृष्मकालीन र शीतकालीन ऐतिहासिक डोबहरूले यहाँको सभ्यता र इतिहासको महत्वलाई दर्साएको छ। यहाँका हिमाल, पहाड, लेकाली घाँसे मैदान, वनजंगल, कृषि भूमि, नदी, तालतलैयाले बिशिष्ट संभावना बोकेको छ। स्थानीय र प्रदेश सरकारले सातवटा जः जमिन, जडिबुटी, जंगल, जल, जैविक विविधता, जनशक्ति, जीव जन्तुको उपभोग गर्नु जरुरी छ। तर, अहिले कर्णाली बेरोजगारहरूको प्रदेश अर्थात् कालापहाड जानेहरूको प्रदेशका रूपमा चिनिन्छ। प्रदेश सरकारले बनाएको औद्योगिक नीतिले सबै उद्योगलाई समेट्न सकेको छैन। प्राकृतिक स्रोत साधनको प्रचुर सम्भावना रहे पनि ती स्रोतहरूको प्रभावकारी उपयोग हुन नसक्दा यो क्षेत्रको विकास अपेक्षाकृत रूपमा हुन सकेको छैन। कर्णालीमा भएका संभावनालाई आयआर्जनसँग जोड्न औद्योगिक विकास गर्नु जरुरी छ। तर, राज्यका सबै निकायले यसमा ध्यान दिन सकेका छैनन्। हामीले सुरु गरेको कर्णाली जडिबुटी प्रशोधन उद्योगले विगत १३ वर्षदेखि जडिबुटी चिया, मसला, बेसार, सिस्नुको पाउडरलगायतका विभिन्न उत्पादन गरी स्वदेश तथा विदेशमा समेत निर्यात गरिरहेको छ। तर, हामीलाई राज्यको ठोष सहयोग भने केही छैन। धेरै सम्भावना हुँदाहुँदै पनि कर्णाली प्रदेशमा ठूला र मझ्यौला उद्योगधन्दा खुल्न सकेका छैनन्। त्यसतर्फ राज्य गम्भीर हुनु जरुरी छ। (गिरी, कर्णाली जडिबुटी प्रशोधन उद्योग कालीकोटका अध्यक्ष हुन्।)"
लगानी सम्मेलन बन्न सक्ला दीर्घकालीन विकासको प्रस्थानबिन्दु ?,"काठमाडौं : नेपालमा विदेशी लगानी भित्र्याएर पूर्वाधार विकास गर्ने योजनासहित सरकारले दुइटा लगानी सम्मेलन आयोजना गरिसकेको छ। पहिलो सम्मेलनमा करिब १४ खर्ब र दोस्रो सम्मेलनमा करिब ३२ खर्बको प्रतिबद्धता आएको थियो। लगानी बोर्डले सन् २०१७ र २०१९ मा आयोजना गरेको सम्मेलनलाई सफल भएको घोषणा पनि गरियो। तर, त्यो कसरी सफल भयो र त्यसको मापन कसरी गरियो भन्ने एकिन तथ्यांक बोर्डसँग छैन। सम्मेलनमा भएका प्रतिबद्धताअनुरूप कति लगानी भित्रियो भन्ने तथ्यांक पनि बोर्डसँग छैन। लगानी कति भित्रियो र त्यसको कार्यान्वयन कति भयो भन्ने एकिन नै नभएको लगानी सम्मेलनलाई कसरी सफल मान्ने भन्दै विज्ञहरूले प्रश्न उठाउँदै आएका छन्। नेपालको आर्थिक र सामाजिक विकासका लागि आवश्यक लगानी जुटाउने उद्देश्यले लगानी सम्मेलनले आयोजना गरिँदै आएको छ। दोस्रो सम्मेलनको करिब ५ वर्षपछि तेस्रो लगानी शिखर सम्मेलनको तयारीमा सरकार जुटेको छ। २०८१ वैशाख १६ र १७ मा राजधानीमा लगानी सम्मेलन आयोजना हुँदै छ। सम्मेलनमा करिब १ सय ३२ परियोजना अघि सार्ने तयारीमा बोर्ड छ। १ सय ३२ आयोजनालाई वर्र्गीकरण गरी सम्मेलनमा कसरी प्रस्तुत गर्ने भन्ने तयारीमा बोर्ड जुटेको लगानी बोर्डका प्रवक्ता प्रद्युम्नप्रसाद उपाध्यायले बताए। लगानी सम्मेलनका लागि प्रत्यक्ष लगानीका उपयुक्त परियोजनाको सूची तयार पारिँदै छ। प्रचुर सम्भावना भएको क्षेत्र र क्षेत्रगत रूपमा सम्बन्धित परियोजनाको पहिचान भइरहेको बोर्डको दाबी छ। लगानी प्रबद्र्धनका लागि रणनीतिक हिसाबले नै बोर्ड अघि बढेको प्रमुख कार्यकारी अधिकृत सुशील भट्टले बताए। उक्त रणनीतिमा नयाँ लगानीकर्ताको डाटावेस तयार, नेपालमा लगानी गरिरहेका लगानीकर्तालाई थप लगानीका लागि प्रबद्र्धन र नेपालमा लगानी गर्न इच्छुक भएर पनि गर्न नसकेका लगानीकर्ता गरी रणनीतिक रूपमा छुट्टाएर निम्ता पठाएको भट्टले जानकारी दिए। उनका अनुसार दुई वर्ष अघिदेखि नै बोर्डले नेपालमा लगानी गर्न चाहने नयाँ लगानीकर्तालाई कसरी आकर्षित गर्न सकिन्छ भनेर सम्बन्धित नियोगमार्फत काम गर्दै आएको छ। सम्मेलनको उद्देश्य नै देश, विदेशका लगानीकर्तासँग नेटवर्किङ गर्ने रहेको भट्टले स्पष्ट पारे। ठूला परियोजनासँगै साना मझौला आयोजना, नवप्रवर्तत आयोजना, बैंक तथा वित्तीय संस्था, राष्ट्रिय तथा बहुर्राष्ट्रिय दातृ निकाय, विकास साझेदारहरूसँग सम्बन्ध विस्तार गर्दै छौं। नेपालको रिब्रान्डिङमा सम्मेलनले भूमिका खेल्छ, प्रमुख कार्यकारी भट्टले बताए। सम्मेलनका लागि सरकारी, निजी, सार्वजनिक निजी साझेदारीसँगै स्थानीय निकायअन्तर्गत रहेका कुल १ सय ३२ आयोजनालाई समावेश गरिएको छ। १ सय ३२ आयोजनामध्ये ३२ भन्दा बढी जलविद्युत् आयोजनाहरू सोकेस गरिँदै छ। काठमाडौंमा मेट्रो रेललाई पनि सम्मेलनमा सोकेस गरिँदै छ। सम्मेलनका लागि अझै समय रहेकाले सोकेस गर्ने आयोजनाहरू थपघट हुनसक्ने जनाइएको छ। प्रत्यक्ष वैदेशिक लगानीका लागि आकर्षकसँगै नेपालको पूर्वाधार विकासमा अति आवश्यक आयोजनाहरूलाई प्राथमिकता दिइएको बोर्डका प्रवक्ता उपाध्यायले बताए। सम्मेलनका लागि विदेशी लगानीकर्तालाई निमन्त्रणा दिने काम बोर्डले गर्दै आएको छ। अहिलेसम्म विश्वभरका करिब एक हजार अथितिलाई निमन्त्रणा पठाइसकिएको बोर्डले जनाएको छ। त्यसमध्ये अहिलेसम्म करिब ६० जनाले सम्मेलनमा भाग लिने प्रतिबद्धता जनाएको र यो क्रम जारी रहेको उपाध्यायले बताए। सम्मेलनमा सहभागीका लागि विदेशस्थित दूतावास तथा उदयीमान अर्थतन्त्र, छिमेकी बजार, युरोपेली मुलुक, जापान, अमेरिका, खाडी मुलुकका लगानीकर्तालाई नेपाल भ्रमणको निम्तो पठाइएको छ। तेस्रो लगानी सम्मेलनका लागि सरकारसँगै विदेशस्थित नेपाली नियोगहरू पनि पूर्वतयारीमा जुटेका छन्। नियोगहरूले सम्मेलनको पूर्वतयारीअन्तर्गत प्रिसमिट कार्यक्रम आयोजना गरिरहेका छन्। अहिलेसम्म बंगलादेश, चीन र स्पेनमा प्रिसमिट आयोजना भइसकेको छ भने केही कार्यक्रम आयोजना गर्ने तयारी गरिरहेको जनाइउको छ। लगानीका लागि कानुन संशोधनको तयारी कस्तो ? अघिल्ला सम्मेलनहरूमा लगानीका प्रतिबद्धता आए पनि विभिन्न कारणले कार्यन्वयन हुन सकेन। विदेशी लगानी भिœयाउने कानुनी संरचना नहुँदा सोचेअनुरूप काम हुन नसकेको विज्ञहरू बताउँछन्। लगानीको वातावरण तयार गर्न आवश्यक ऐन, कानुन संशोधन गर्न सरकारले केही नेपाल ऐन संशोधनको मस्यौदा तयार पारेको छ। विभिन्न १० ऐनका दफा तथा उपदफा संशोधनको तयारी गरिएको छ। उद्योग मन्त्रालयले तयार पारेको उक्त मस्यौदा अझै पनि मन्त्रालयमा नै छ। मन्त्रालयका प्रवक्ता जीवलाल भुसालका अनुसार मस्यौदा प्रक्रियामा नै रहेको र रायका लागि अन्य मन्त्रालयमा पठाइने छ। राय संकलनपछि मन्त्रिपरिषद्बाट पारित गरी संसद्मा पेस गर्ने तयारीमा सरकार छ। सम्मेलनका लागि अझै २४ दिन बाँकी रहेकाले नेपाल ऐन संशोधनको विधेयक पारित भई कार्यान्वयन हुने विश्वास लगानी बोर्डका प्रमुख कार्यकारी अधिकृत सुशील भट्टको छ। लगानीकर्ताले अहिले फिल्डमा भोगिरहेका समस्यालाई समाधान गर्दै सम्मेलनले लगानीको वातावरण तयार गर्ने प्रमुख कार्यकारीले भट्टले बताए। संशोधनका लागि प्रस्ताव गरिएको ऐन भूमिसम्बन्धी ऐन, २०२१ को दफा १२ को क, ग र ङ संशोधन राष्ट्रिय निकुञ्ज तथा वन्यजन्तु संरक्षण ऐन, २०२९ को दफा ५(क), दफा ६ को १ संशोधन जग्गा प्राप्ती ऐन, २०३४को दफा १६ को उपदफा २ पछि उपदफा ३ थपिएको विद्युतीय (इलेक्ट्रोनिक) कारोबार ऐन, २०६३ को दफा ७२ क र ख थपिएको विशेष आर्थिक क्षेत्र ऐन, २०७३ को दफा १३ को उपदफा १ र २ मा संशोधन विदेशी लगानी तथा प्रविधि हस्तान्तरण ऐन, २०७५ को दफा २ को क खण्ड ग र ख खण्ड च संशोधन, दफा ७ मा ७(क) थपिएको, दफा १२ संशोधन, दफा १७ संशोधन, दफा ४५ को उपदफा १ संशोधन सार्वजनिकनिजी साझेदारी तथा लगानी ऐन, २०७५ को दफा ९ को उपदफा १ खण्ड ख संशोधन, दफा १० को उपदफा २ संशोधन तथा उपदफा ३ झिकिएको, दफा ६८ क थपिएको वन ऐन,२०७७ को दफा २ को खण्ड (द) को उपखण्ड(३) संशोधन,दफा ४३ को उपदफा २ संशोधन औद्योगिक व्यवसाय ऐन, २०७६ को दफा २ को खण्ड(थ) संशोधन, दफा ४ को उपदफा १ को खण्ड (ङ) पछि (च) थपिएको, दफा ४(क) थपिएको, दफा ९ को उपदफा २ र ४ संशोधन तथा उपदफा ३, ५, ६ र ७ झिकिएको, दफा २९ मा खण्ड थपिएको, दफा ३२ को उपदफा ६ संशोधन, दफा ५० को उपदफा १ संशोधन, दफा ६८ को उपदफा १ को खण्ड ङमा थपिएको, अनुसूची९ को बुदा नम्बर १७ थपिएको र विज्ञापन(नियमन गर्ने) ऐन, २०७६ को दफा ४ पछि ४(क) थपिएको कस्ता थिए यसअघिका लगानी सम्मेलन ? करिब १४ खर्ब रुपैयाँको लगानी प्रतिबद्धतासहित पहिलो लगानी सम्मेलन सम्पन्न भएको थियो। १४ खर्बमा सबैभन्दा बढी चिनियाँ लगानीकर्ताले ८ खर्बभन्दा बढीको लगानी प्रतिबद्धता गरेका थिए। बंगलादेशी लगानीकर्ताले दुई खर्बभन्दा बढी लगानी गर्ने विश्वास दिलाएका थिए। सम्मेलनमा भारत, जापान, बेलायत, श्रीलंका, मलेसियालगायतका देशका लगानीकर्ताले पनि नेपालमा लगानी गर्न इच्छा व्यक्त गरेका थिए । सम्मेलनमा दुई दर्जन मुलुकका झन्डै २ सय ५० संस्थागत तथा व्यक्तिगत लगानीकर्ताको सहभागिता थियो। सम्मेलनमा वैदेशिक लगानी आकर्षित गर्न सरकारले अघि बढाएका नीतिगत, प्रशासनिक एवं कानुनी सुधारका प्रयासका बारेमा सहभागीलाई जानकारी दिइएको थियो। ऊर्जा, पूर्वाधार, पर्यटन, सूचना प्रविधि, वित्तीय क्षेत्र, खानी तथा खनिज, कृषि तथा वनजन्य उत्पादनलगायतका क्षेत्रसँग सम्बन्धित विभिन्न विषयगत सत्रमा छुट्टाछुट्टै कार्यपत्र प्रस्तुत गरिएको थियो। सिकाइ र भोगाइसँगै दोस्रो लगानी सम्मेलन पहिलोभन्दा अझै बृहत् ढंगले आयोजना गरिएको थियो। सम्मेलनमा सोकेस गरिएका र नगरिएका गरी कुल ४१ परियोजना निर्माण गर्न तथा अघि बढाउन ७१ वटा प्रस्ताव आएका थिए। सम्मेलनमा सरकारी ५० र निजी क्षेत्रका २७ गरी कुल ३२ खर्ब रुपैयाँ बराबरका ७७ वटा परियोजना प्रदर्शनीमा राखिएको थियो। ७७ मध्ये ३० वटा परियोजनामा २३ खर्ब र तथा सोकेस नगरिएका थप ११ वटा परियोजनामा ८ अर्ब रुपैयाँ लगानीको प्रस्ताव आएको थियो। यसमा पनि सबैभन्दा बढी चिनियाँ लगानीर्ताले २४ परियोजनामा लगानी प्रस्ताव गरेका थिए। निजगढस्थित अन्तर्राष्ट्रिय विमानस्थलमा लगानीका लागि सबैभन्दा धेरै ५ देशबाट लगानी प्रस्ताव आएको थियो। सम्मेलनमा ४० देश र तीन सय कम्पनीका ७ सय प्रतिनिधि सहभागी थिए। यस्तै एक सय स्थानीय कम्पनीबाट ६ सय जना सहभागिता रहेको सम्मेलनमा ४ वटा प्लेनरी सत्र, ६ वटा प्यारालल सत्र र ४ वटा साइडलाइन सत्र आयोजना गरिएको थियो। सम्मेलनमा ३६ वटा द्विपक्षीय बैठक, ३९ वटा बीटुजी र ३० वटा बीटुबी मिटिङ भएका थिए। दुई दिने सम्मेलनमा १६ वटा लगानीसम्बन्धी सम्झौतापत्रमा हस्ताक्षर भएको थियो। को के भन्छन् ? सुशील भट्ट, प्रमुख कार्यकारी अधिकृत, लगानी बोर्ड नेपाल मौजुदा नीतिमा भएका कमीकमजोरीलाई सुधारको थालनी गरिएको छ। यसलाई निरन्तरता दिनुपर्ने आवश्यकता छ। अहिले फिल्डमा भएका लगानीकर्ताले भोगेका समस्या, उनीहरूले बेहोर्ने गरेका जोखिम न्यूनीकरण गर्ने पाटोमा बोर्डले त्यसको विश्लेषण गरेको छ। कहाँकहाँ ऐन संशोधन गर्नुपर्छ भनेर सुझाव दिइसकेका छौं। तालुकदार मन्त्रालयले काम अघि बढाइसकेको छ। सम्मेलन हुँदैमा गन्तव्यमा पुगिने भन्ने होइन, यो प्रक्रिया र प्रयास हो। आवश्यक सुधार गर्दै अघि बढ्ने हो। अहिले सम्मेलनमा आएका सबै आयोजनामा लगानी आइहाल्छ भन्ने छैन। केही आयोजना निर्माणको सम्झौता हुन सक्छ, केहीमा लगानी आउन सक्छ, केहीको अवधारणा मात्र विकास भएको छ। तिनको खाका तयारका लागि सुझाव आउन सक्छ। यो सम्मेलनले एउटा विचार मन्थन पनि गर्छ। राधेश पन्त, पूर्वप्रमुख कार्यकारी अधिकृत, लगानी बोर्ड नेपाल लगानी सम्मेलनका लागि यो सही समय पनि हो। किनभने नेपालको आर्थिक अवस्था, बैंकिङ क्षेत्र निराशाजनक भइरहेको अवस्थामा नेपालमा लगानी चाहिएकै छ। तर, अझै तयारी गरेर केही पछि गर्न सकिन्थ्यो। सम्मेलनको तयारी चलिरहँदा नै सरकार परिवर्तन भएको छ। यति हुँदाहुँदै पनि यसले निरन्तरता पाउनु सकारात्मक हो। कानुन संशोधन गरेर सम्मेलनमा लगानीको वातावरण तयार गर्दा राम्रो हुन्छ। तर, यो सम्मेलनपछि पनि फ्लोअप हुनुपर्छ। सम्मेलन भयो, प्रतिबद्धता आयो, सकियो भन्ने गर्नुहुँदैन। सम्मेलनपछि पनि आएका प्रतिबद्धता, सुझावहरू कार्यान्वयन गर्न बोर्डले फलोअप गर्नैपर्छ। बोर्ड आफैं भाडाका कामदारबाट चलेको हुँदा आफ्नै कर्मचारी नियुक्ति गरेर सक्षम बन्न पनि उत्तिकै जरुरी छ। डागोविन्दराज पोखरेल, पूर्वउपाध्यक्ष, राष्ट्रिय योजना आयोग नयाँ सम्मेलन आयोजना गर्दैगर्दा पहिला भएका सम्मेलनहरूको समीक्षा गर्नुपर्छ। पहिलाका सम्मेलनहरूमा लगानी प्रतिबद्धता एवं समझदारी भएका किन कार्यान्वयनमा गएनन् भन्ने पछाडिएका कारणहरू पत्ता लगाउन आवश्यक छ। हाम्रो लगानी वातावरण भएन भनेर हो कि या आउने लगानीकर्ताहरूलाई त्यो आभास दिन नसकेर हो। यी पक्षमा अहिलेका लगानी सम्मेलन आयोजकले हेर्न जरुरी छ। अगाडिका लगानीकर्ताहरूले केके व्यवधान सामना गरे, त्यसको गाठो फुकाएर मात्रै अहिलेका लगानीकर्तालाई ल्याएर सम्मेलन गर्न र प्रतिबद्धता प्राप्त गर्दा राम्रो हुन्छ। नत्र भने कर्मकाण्डी हिसाबले मात्र सम्मेलन आयोजना गर्ने, ठूलो प्रतिबद्धता भिœयाउने तर, कार्यान्वयन नहुने हो भने यो सम्मेलन आयोजना गरेर फाइदा हुँदैन। हाम्रा सरकारी संयन्त्र, भएका नीति, कार्यशैली, सुशासनको अवस्था र लगानीकर्तालाई विश्वास दिलाउने वातावरण तयार गर्नुपर्छ। राजेश अग्रवाल, अध्यक्ष, नेपाल उद्योग परिसंघ लगानी सम्मेलनको काम राम्रोसँग नै अघि बढेको छ। हामीले लगानीका सम्भावनाहरूलाई प्रस्तुत गर्ने हो। स्वदेशी तथा विदेशी लगानी दुवै लगानीकर्ताका लागि यो सम्मेलन हो। स्वदेशी लगानीकर्ताले पनि कुनै आयोजना लगानी गर्न चाहन्छन् भन्ने प्रतिबद्धता व्यक्त गर्न सक्छन्। सबैभन्दा पहिले लगानीको वातावरण तयार गर्नुपर्छ। यसका लागि बाधा पुर्याउने ऐन, तथा कानुन संशोधन नै गर्नुपर्छ। सरकारले ऐन संशोधन विधेयक पारित गर्छु भनेको छ, गर्ला र गर्नै पर्छ। यसका साथै नीतिगत स्थिरता पनि उत्तिकै आवश्यक छ। सरकार परिवर्तनपिच्छे हुने नीति परिवर्तनले लगानी आउन सक्दैन। तेस्रो लगानी सम्मेलनमा सोकेसका लागि अहिलेसम्म प्रस्तावित आयोजनाहरूको सूची आयोजना विकास सम्झौता गर्न योग्य(पीडीए)आयोजना कार्यान्वयन सम्झौता(पीआईए) का लागि योग्यः ४ चाइना नेपाल फे्रन्डसिप इन्डष्ट्रिएल पार्क अपर मस्र्याङ्दी२ एचईपी २५० एमडब्लूपी ग्रिड कनेक्टेड सोलार प्रोजेक्ट कोहलपुर र वनगंगा डाबर नेपालको क्षमता अभिवृद्धि लगानीका लागि आशयपत्र (ईआईए) माग्ने(जलाशययुक्त आयोजनासहित):१५ दैजी औद्योगिक क्षेत्र बबरमहल प्रशासनिक प्लाजा विकास र निर्माण हाई इन्ड रिसोर्ट महादेव खोला इम्पाउन्डिङ रिजर्भयर कर्णाली चिसापानी बान्ड प्रोजेक्ट नौमुरे बहुउद्देश्य आयोजना खिम्ती ठोसे शिवालय जलाशययुक्त आयोजना हुम्ला कर्णाली जलविद्युत् आयोजना अपर चमेलिया जलविद्युत् आयोजना पाँचखाल सेज कवाडी खोला जलविद्युत् आयोजना कालीगण्डकी२ जलाशययुक्त आयोजना भारभुङ्ग जलाशययुक्त आयोजना सुपर बूढीगण्डकी जलविद्युत् आयोजना बजारका लागि योग्य आयोजनाः ११ पोखरा इन्टरनेसनल कन्भेन्सन सेन्टर सिस्नेरी वाटर सप्लाई आयोजना चन्द्रागिरिचित्लाङपालुङचितवन एक्सप्रेस वे जानकी हेरिटेज होटल एन्ड कल्चरल भिलेज प्रोजेक्ट, धनुषाधाम मलेखुलोथर रोड एन्ड टनेल धुलिखेल मिडिसिटी हस्पिटल खप्तड राष्ट्रिय निकुञ्ज एकीकृत विकास सुदूरपश्चिम सार्वजनिक यातायात आयोजना धाउन्ने खण्ड रोड टनेल मिर्चैया कटारी घुर्मी रोड धरान लेउटी रोड टनेल अबधारणा विकास भएका आयोजनाहरूः ३७ डेभलपमेन्ट अफ इलेक्ट्रीसिटी मोबिलिटी करिडोर इन मुन्सिपालिटिज अफ लुम्बिनी करिडोर कन्स्ट्रक्सन अफ मल्टी लेयर पाकिङ इन डिफरेन्ट प्लेसेस अफ काठमाडौं भ्याली स्लटर हाउस कन्स्ट्रक्सन एन्ड इम्पिलिमेन्टेसन अफ मिट इन्स्पेक्सन प्रोजेक्ट स्ट्याब्लिसमेन्ट एन्ड अपरेसन अफ टी इअक्सन सेन्टर एन्ड वेयरहाउस स्ट्याब्लिस बल्क कोल्ड स्टोरेज कन्के देउराली वाटर इम्पाउन्डिङ रिजर्भयर थोन्से खोला इम्पाउन्डिङ रिजर्भयर कम्प्रेस्ड बायो ग्यास प्लान्ट बडिमालिका पर्यटन विकास आयोजना इलेक्ट्रिक बस र्यापिट ट्रान्जिट सिस्टम इन काठमाडौं रिङरोड चितवन रामपुर बुटवल एक्स्प्रेस वे चितवन रामपुर पोखरा एक्स्प्रेस वे फास्ट चाजिङ स्टेसन फर इलेक्ट्रिक भेहिकल ग्लास उत्पादन ग्रेटर लुम्बिनी टुरिस्ट सर्किट ट्रान्सपोटेसन प्रोजेक्ट आइटी पार्कटेक्नो पार्क मुडी टुरिजम डेभलपमेन्ट प्रोजेक्ट फिल्मसिटी इन दोलखा गौतमबुद म्याटरनिटी हस्पिटल ग्रेट हिमालय ट्रेल टुरिजम प्रोजेक्ट तालतलैया बहुउद्देश्य पर्यटन आयोजना मधेस प्रदेशमा सार्वजनिक यातायात आयोजना सरकारी स्कुल क्षमता अभिवृद्धि आयोजना पश्चिम सेती सहर विकास नेपाल एयरलाइन्स ह्यांगर एट टीआइए हेम्जानयाँपुल खण्ड रोड टनेल रोड टनेल अलङ थानकोट चित्लाङ रोड कोखजुर जलाशययुक्त जलविद्युत् आयोजना सुनकोसी२ जलविद्युत् आयोजना कन्काई बहुउद्देश्य आयोजना सेज इन सिमरा(ब्लक बी एन्ड सी) कालीगण्डकी२ जलाशययुक्त जलविद्युत् आयोजना अन्डरग्राउन्ड पालिका बजार एट लगनखेल मल्टी लेयर भर्टिकल पार्किङ एट पाटनढोका, जावलाखेल एन्ड लामाचौर मल्टी लेयर कार पार्किङ पालेसिजनिङ एन्ड ट्रिटमेन्ट प्लान्ट सिमरा सेज ब्लक डी एन्ड ई लगानीका लागि तयार आयोजनाहरूः २६ सिम्बुवा खोला जलविद्युत् आयोजना किमाथांका अरुण जलविद्युत् आयोजना मुगु कर्णाली जलाशययुक्त एचईपी बेतान कर्णाली अर्धजलाशययुक्त जलविद्युत् आयोजना इनरुवा अनारमनि ४ सय केभि प्रसारणलाइन एन्ड एसोसियड सबस्टेसन तिंगला दूधकोसी ढल्केबर ४ सय केभी प्रसारणलाइन एन्ड एसोसियड सबस्टेसन मातातीर्थ डुकुछाप २२० केभी टीएलपी डुकुछाप टेकु २२० केभी टीएलपी दूधकोशी जलाशययुक्त जलविद्युत् आयोजना माथिल्लो अरुण जलविद्युत् आयोजना बूढीगण्डकी प्रोक जलविद्युत् आयोजना सेती नदी३ जलविद्युत् आयोजना सुनकोशी३ जलविद्युत् आयोजना चैनपुर सेती जलविद्युत् आयोजना लमही छिन्चु दोधारा न्यू अत्तेरिया(दैजी) ४ सय केभी प्रसारणलाइन तिंग्ला हब न्यू खिम्ती सुनकोसी ढल्केबर ४ सय केभी प्रसारणलाइन बूढीगण्डकी करिडोर(फिलिमगुम्बा रातमाटे) ४ सय केभी प्रसारणलाइन आयोजना दमौली कुश्माबाफिकोट ४ सय केभी डबल सर्किट प्रसारणलाइन आयोजना तमोर ढुंगासाँघु २२० केभी प्रसारणलाइन हितर शीतपाटी(अरुण करिडोर) ४ सय केभी प्रसारणलाइन नलगाढ जलाशययुक्त प्रकारको जलविद्युत् आयोजना जगडुल्ला ए जलविद्युत् आयोजना उत्तरगंगा जलाशययुक्त अयोजना माकाली सेती क्यासकेड पीकिङ हाइड्रो इलेक्ट्रीसिटी आयोजना सेती नदी पीकिङ जलविद्युत् आयोजना सरकारी आयोजनमा निजी लगानी भएका आयोजनाहरूः १८ क्न्स्ट्रक्सन अफसिभिल सर्भेन्ट अपार्टमेन्ट इन इच प्रोभिन्स एन्ड इन सेन्ट्रल क्यापिटल सिटी प्रोस्पेक्टिङ लाइसेन्स अवार्ड अफ सुपादेउराली लाइमस्टोन डिपोजिट मानिङ लाइसेन्स अवार्ड अफबोजे डोलोमिटे डिपोजिट मानिङ लाइसेन्स अवार्ड अफधुन्सि डोलोमिटे डिपोजिट मानिङ लाइसेन्स अवार्ड अफगे्रनाइट डिपोजिट प्रोस्पेक्टिङ लाइसेन्स अवार्ड अफआइरन एन्ड कपर प्रोस्पेक्टिङ लाइसेन्स अवार्ड अफ ग्रेनाइड डिपोजिट डेभलपिङ अ मोडल प्रोजेक्ट अफबायो फर्टिलाइजर प्रोडक्सन एन्ड रिसर्च सेन्टर, नेपाल स्टाबलिसमेन्ट अफपाइन फरेस्ट बेस्ड वुड इन्डस्ट्रि बेथानचोक नारायणथान दर्शन केबलकार माइनिङ लिजअफ लाइमस्टोन इन जटपानी एरिया, सल्यान प्रोस्पेक्टिङ लिज अफआइरन ओरे एट टासिरा एरिया, भूमे इष्ट रुकुम माइनिङ लिज अफम्याग्नेसाइट एट काम्पुघाट बोब्लुङ, रोल्पा प्रोस्पेक्टिङ लिज अफगोल्ड इन रोल्पा प्रोस्पेक्टिङ लिज अफ फोसफरेट इन धिक्ड एरिया, बैतडी प्रोस्पेक्टिङ लिज अफ फोसफरेट इन सानगाउ एरिया, बैतडी एक्सप्लोरेशन लिज अफ पेट्रोलिय अयल ग्यास इन लुम्बिनी(ब्लक ४) एन्ड चितवन(ब्लक ५) माइनिङ लिजअफ लाइनस्टोन इन यूसीआइएलएचसीआइएल निजी क्षेत्रबाट प्राप्त आयोजनाहरूः ८ सिक्ले अन्नपूर्ण केबलकार जल्पादेवी केवल कार भरतपुर आइल्यान्ड रिसोर्ट एन्ड वाटरल्यान्ड मध्य कालीगण्डकी जलविद्युत् टिप्लेयाङ कालीगण्डकी जलविद्युत् आइएमइसिमेन्ट (बैतडी) काठमाडौं टेक्निकल स्कुल लाइमस्टो इन अर्घाखाँची एन्ड प्यूठान स्थानीय तहाका आयोजनाहरूः ४ घुन्चोक पोखरी रुद्रपुरगढी पर्यटन प्रबद्र्धन कार्यक्रम मूलाबारी साउनेथुप फुट ट्रेल बहुउद्देश्य पोखरी अन्य आयोजनाहरूः ९ अम्युजमेन्ट पार्क इन गौर मुन्सिपालिटी इन्टिगे्रटेड फिस ह्याचरी इन्टिगे्रटेड ल्याबरोटरी डग चिउछुर्पी एक्सपोर्ट प्रोमोसन एन्ड क्वालिटी इम्प्रुभमेन्ट कमसिर्यल फार्मिङ एन्ड वयरहाउजिङ अफसिरियल क्रप्स कागज उद्योग मेट्रो रेल १ः सातदोबाटोरत्नपार्कनारायणगोपालचोक मेट्रो रेल २ः कीर्तिपुरकालीमाटीनयाँबानेश्वरएयरपोर्ट मेट्रो रेल ३ः कोटेश्वरचाबहिलस्वयम्भूकोटेश्वर"
वैवाहिक बलात्कारमा न्यायाधीश थुनामा,"काठमाडौं : न्यायाधीशको आचार संहितामा पर्छ, अनुकरणीय बानी बेहोरा। त्यहीं बानी बेहोरा अपराधजन्य देखिएपछि सर्वोच्च अदालतले निलम्बित जिल्ला न्यायाधीश भुवन गिरीलाई पुर्पक्षका लागि थुनामा पठाउन आदेश दिएको छ। सर्वोच्च अदालतका न्यायाधीशद्वय हरिप्रसाद फुयाल र तिलप्रसाद श्रेष्ठको संयुक्त इजलासले गिरीलाई थुनामा पठाउन आदेश गरेको छ। निलम्बित न्यायाधीश गिरीमाथि वैवाहिक जबर्जस्ती करणीको अभियोग थियो। सर्वोच्चले जिल्ला अदालत काठमाडौं र उच्च अदालत पाटनले गरेको आदेश बदर गर्दै थुनामा पठाउने आदेश गरेको हो। जिल्ला अदालतले वैशाख १९ गते र उच्च अदालतले भदौ २१ गते गिरीलाई धरौटीमा छोड्न आदेश दिएको थियो। यो आदेशलाई सर्वोच्चले बेरितको भएको ठहर गर्दै बदर गरेको छ। राति १० बजेदेखि भोलिपल्ट दिउँसो तीनबजेसम्म पीडितको कोठामा रहेको र त्यहीँबाट पक्राउ गरेको तथ्यलाई पीडकले स्वीकार गरेको आदेशमा जनाइएको छ। आफूउपर जबर्जस्ती करणी गरेको पीडित महिलाको किटानी जाहेरी दिएकी थिइन्। पीडित बस्ने गरेको घरबेटीले गरिदिएको कागज बेहोराबाट पीडितले मौकामा आफूलाई प्रतिवादीले जर्बजस्ती करणी गरेको बताएको भन्न् देखिएको छ। पीडितको शारीरिक परीक्षण प्रतिवेदनबाट हाइमेन वल्र्ड टियर भन्ने देखिएको छ, आदेशमा भनिएको छ, पीडित र प्रतिवादीबीच यसभन्दा पहिले पनि वैवाहिक जबर्जस्ती करणी र सम्बन्ध विच्छेद मुद्दा चलिरहेको अवस्था पनि देखिएको छ। सम्बन्ध विच्छेद र वैवाहिक जबर्जस्ती करणी मुद्दा चली आपसी सम्बन्ध नै विवादमा रहेको अवस्थामा सहजै एक्लै पीडितको कोठामा जाने विषय पनि स्वाभाविक देखिँदैन। सर्वोच्चले समग्र परिस्थिति र प्रमाणहरूलाई आधार मान्दा अहिले नै प्रतिवादी कसुरदार रहेन छन् भन्न सकिने अवस्था नभएको ठहर गर्दै मुद्दामा पछि फैसला हुँदाका बखत ठहरेबमोजिम हुने गरी मुद्दाको पुर्पक्षका लागि थुनामा राखी कानुनबमोजिम गर्नू भन्ने आदेश दिएको हो। मुलुकी अपराध संहिता २०७४को दफा ६७(१) (ख )बमोजिम मुद्दाको पुर्पक्षका लागि थुनामा पठाएको छ। जिल्ला सरकारी वकिल कार्यालयले वैवाहिक बलात्कारको मुद्दा चलाएपछि उनी निलम्बित थिए। पीडितले गत वर्ष नै प्रहरी र राष्ट्रिय मानव अधिकार आयोगमा उजुरीसमेत दिएकी थिइन्। पीडितको स्वास्थ्य सुधारोन्मुख बुधबार सर्वोच्च अदालतको इजलासमा सुनुवाइ सुरु हुँदा पीडितले विष सेवन गरेकी थिइन्। त्यसलगत्तै अर्धचेत अवस्थामा उनलाई वीर अस्पतालको आपतकालीन कक्षमा भर्ना गरिएको थियो। अस्पतालका निर्देशक डा सन्तोष पौडेलका अनुसार पीडित महिलाको स्वास्थ्य अवस्थामा सुधार आएको छ। डा पौडेलले भने, स्वास्थ्य अवस्था सुधारोन्मुख छ। होसमा आइसक्नु भएको छ।"
विश्वासको मत लिन नसकेपछि सुदूरपश्चिमका मुख्यमन्त्रीले राजीनामा दिँदै,धनगढी : सुदूरपश्चिम प्रदेशका मुख्यमन्त्री कमलबहादुर शाहले राजीनामा दिने भएका छन्। विश्वासको मत पाउने सम्भावना टरेपछि मुख्यमन्त्री शाहले राजीनामा दिन लागेका हुन्। मुख्यमन्त्री शाहले आजै विश्वासको मत लिने कार्यतालिका थियो। विश्वासको मत दिने नदिने विषयमा नागरिक उन्मुक्ति पार्टीभित्र चर्को मतभेद भएको र स्वतन्त्र सांसदले समेत विश्वासको मत नदिने भएपछि मुख्यमन्त्री शाहले राजीनामा दिन लागेका हुन्। उनले प्रदेशसभा बैठकमा सम्बोधन गरेर राजीनामा दिने उनको सचिवालयले जानकारी दिएको छ।
प्रचण्डजीले गोरखा२ बाट राजीनामा दिनुपर्छ : बाबुराम भट्टराई,"गोरखा : गोरखाबाट चुनाव जितेर प्रधानमन्त्री बनेका पुष्पकमल दाहालले संसद पदबाट राजीनामा गरेर नयाँ निर्वाचन लड्नुपर्ने पूर्वप्रधानमन्त्री बाबुराम भट्टराईले चुनौती दिएका छन्। गृह जिल्ला गोरखाका पत्रकारहरूसँगको भेटमा भट्टराईले एउटा पार्टीको मतले जितेर अर्को पार्टीसँग मिलेर प्रधानमन्त्री बन्नु अनैतिक हुने हुँदा पुनः चुनाव लडेर जितेर जान चुनौती दिए। प्रचण्डजीले जुन गठबन्धनबाट चुनाव लड्नुभो। अर्थात् चुनावपूर्वको जुन गठबन्धन छ। त्यसलाई अर्को चुनावभन्दा पहिले छोड्नु त राजनीतिक र नैतिक हिसाबले उपयुक्त हुँदैन,' उनले भने, उहाँले गठबन्धन परिवर्तन गर्ने हो भने जसको सहयोगमा उहाँले निर्वाचन जित्नुभाछ। तिनीहरूलाई त धोका दिएको ठहर्छ। राजनीतिकरूपले पनि त्यो अनैतिक ठहर्छ। त्यस्तो अबस्थामा उहाँले चुनाव जितेको क्षेत्रबाट राजीनामा दिनु र फेरि नयाँ निर्वाचन गर्नु उपयुक्त हुन्छ। एउटा पार्टीको भोट लिएर जितेपछि त्यो अवधिसम्म धोका दिनु नहुने उनको भनाइ छ। कांग्रेससँग गठबन्धन गरिसकेपछि पाँच वर्षसम्म त कमसेकम धर्म हो नि त, चट्ट छोडेर एमालेसँग जानुभयो। जान नहुने हो, जानु भयो। त्यहाँ बसिरहनु पर्थ्यो। त्यहाँ पनि बस्नुभएन। फेरि कांग्रेससँग जानुभयो। फेरि एमालेतिर जानु भयो,' उनले भने, उहाँले तमासा गरिरहनुहुन्छ। फेरि उहाँलाई नै कुर्चीमा राखेर पुजेर यो देश बन्छ भनेर बस्नु मुर्खता हो। उहाँले लज्जा प्रदर्शन गरिसकेपछि म पनि पछि लागिरहन सकिनँ। चुनाव जितेर गएदेखि फर्केर नआएकाले गोरखा २ का मतदाता प्रधानमन्त्री प्रचण्डसँग रुष्ट भइसकेको डाक्टर भट्टराईको आरोप छ। तपाईँ बरु सरकारमा नरहे पनि निरन्तर गोरखा आइरहनुहुन्छ। तर, प्रचण्ड चुनाव जितेर गएदेखि फर्केर आएनन् भन्ने जनगुनासो छ,' भट्टराईले भने, हामी टुहुरोजस्तो भयौं भनेर मसँग सधैं गुनासो गरिरहन्छन्। आफूले सदासयता राखेर सधैं प्रचण्डलाई सहयोग गर्ने गरे पनि प्रचण्डले आफूलाई सधैं प्रयोग गरेर फाल्ने गरेको भट्टराईको गुनासो छ। प्रचण्डजीलाई सरकारको नेतृत्व गर्न दिएर कांग्रेस, एमालेसँग सहकार्य गरी शान्ति प्रक्रियाका बाँकी कार्यभार पूरा गर्न मैले सँधै उहाँलाई गोरखा २ छाडेको हुँ, उनले भने, प्रचण्डजीले केही असजिलो पर्यो कि, मलाई प्रयोग गर्नुहुन्छ। नित्तान्त आफ्नो स्वार्थका लागि मात्र मलाई प्रयोग गर्नुहुन्छ। अनि खोला तर्यो, लौरो बिर्स्यो गर्नुहुन्छ। यो तमासा मैले वर्षौंदेखि हेरिरहेको छु। उनको अनुहार पढेर धोकाधडी प्रवृत्ति बुझ्ने उनले बताए। अहिले सुन्दैछु कुकुल्याण्डमा प्रचण्डजीको पनि नाम जोडिएको छ,' उनले भने, मेरो शुभकामना छ। उहाँलाई क्यै त्यस्तो बिपत्ति आइनलागोस्, तर कुरा धेरै गम्भीर छ त्यो। देशलाई कंगाल बनाएर व्यक्तिगत स्वार्थका लागि राजनीति गरेका कारण नेपालका राष्ट्रपति, प्रधानमन्त्रीको अन्तराष्ट्रिय स्तरमा कुनै भाउ नभएको भट्टराईले बताए। प्रधानमन्त्री, राष्ट्रपति भएर के हुन्छ? घुइँघुई प्रहरी अघिपछि लाएर हल्ला गर्दै हिँडेर अहिले कसले टेर्छ?,' उनले प्रश्न गरे, देशलाई कंगाल बनाउने अनि म नेपालको प्रधानमन्त्री हुँ भनेर हात बढाउँदा विश्वका कैयौं नेताहरूले हात मिलाउन पनि मान्दैनन्। फेरि लाज मानीमानी आफ्नो हात आफ्नै ठाउँमा ल्याएको हामीले देखेका छौं। जसरी हुन्छ कुर्सीमा बस्ने प्रवृत्तिलाई नेपालका विद्वतवर्गले पनि पुज्ने गर्नु दुर्भाग्यपूर्ण भएको उनको भनाइ छ। जसले कुर्ची भेट्टायो, त्यसलाई तपाईँहरू पनि ताली पिट्नुहुन्छ हो कि होइन? क्या गजब मान्छे, उसलाई पनि ठग्यो, उसलाई पनि झुक्यायो, सबलाई छक्याएर फेरि प्रधानमन्त्री हुनुभयो। त्यस्तो चलाख पो हुनुपर्छ तपाईँहरू नै भन्नुहुन्छ। हो कि होइन? दण्डित हुनुपर्नेलाई वाहवाही गर्ने प्रवृत्तिले पनि देशले दुख पाइरहेको उनको भनाइ छ।"
उपनिर्वाचन : इलाममा डम्बर खड्का र बझाङमा अभिषेक सिंह बने कांग्रेस उम्मेदवार,काठमाडौं : नेपाली कांग्रेसले वैशाख १५ गते हुने उपनिर्वाचनका लागि इलाम क्षेत्र नम्बर २ मा डम्बरबहादुर खड्कालाई उम्मेदवार बनाउने निर्णय गरेको छ। बिहीबार सभापति शेरबहादुर देउवा निवास बुढानिलकण्ठमा बसेको कांग्रेस केन्द्रीय कार्यसम्पादन समितिको बैठकले इलाम क्षेत्र नम्बर २ का लागि कांग्रेस इलामका सभापति खड्कालाई उम्मेदवार बनाउने निर्णय गरेको प्रचार विभाग प्रमुख मीनबहादुर विश्वकर्माले जानकारी दिए। त्यस्तै बैठकले बझाङको प्रदेशसभा उपनिर्वाचनका लागि अभिषेक बहादुर सिंहलाई उम्मेदवार बनाउने निर्णय गरेको उनले जानकारी दिए। सिंह कांग्रेस दिवंगत सांसद पृथ्वीबहादुर सिंहका छोरा हुन्। सुदूरपश्चिम प्रदेश सरकारका कानुनमन्त्री रहेका सिंहको गत असार पाँच गते निधन भएपछि त्यहाँ उपनिर्वाचन हुन लागेको हो। यसअघि बिहीबार नै बसेको संसदीय बोर्ड बैठकले खड्का र सिंहलाई उम्मेदवार बनाउन सिफारिस गरेको थियो। प्रचार विभाग प्रमुख विश्वकर्माले निर्वाचनमा पार्टीले जित्नको लागि सबैको सहयोग आह्वान गरिने र परिस्थिति निर्माण भए सहकार्यको वातावरण बन्न सक्ने बताए। इलामका उम्मेदवार खड्का २०७९ को चुनावमा नेकपा (एमाले) का उम्मेदवार सुवासचन्द्र नेम्वाङसँग पराजित भएका थिए। वैशाख १५ गते हुने उपनिर्वाचनका लागि चैत २४ गते उम्मेदवारको मनोनयन दर्ता गर्ने तालिका छ।
डम्बरलाई इलाम२ मा इतिहास रच्ने अवसर,"इलाम : आगामी वैशाख १५ मा हुने उपनिर्वाचनमा इलाम२ मा नेपाली कांग्रेसबाट डम्बर खड्का उम्मेदवार बन्ने भएका छन्। पार्टीले जिल्ला सभापति खड्कालाई उम्मेदवार बनाउने निर्णय गरेको हो। सभापति शेरबहादुर देउवाले खड्कालाई दोस्रोपटक अवसर दिएका हुन्। गत २०७९ मंसिर ४ गते सम्पन्न प्रतिनिधिसभा निर्वाचनमा खड्का एमाले उपाध्यक्ष सुवासचन्द्र नेम्वाङसँग झिनो मतान्तरले पराजित भएका थिए। नेम्वाङले ३० हजार २० मत ल्याएर विजयी हुँदा खड्काले २९ हजार ९०६ मत प्राप्त गरेका थिए। शेखर कोइराला समूहले यसपटक भेषराज आचार्यलाई उम्मेदवार बनाउन ठूलै कसरत गरेको थियो। तर, अन्त्यमा देउवाले खड्कालाई उम्मेदवार बनाउने निर्णय गरे। मूलतः इलाममा खड्काको छबि र अघिल्लो पराजयलाई जितमा बदल्ने मौकाको रूपमा सभापति देउवाले उनलाई टिकट दिएको कांग्रेस नेताहरूले बताएका छन्। विपन्न, विरामीदेखि धार्मिक स्थलसम्म दिल खोलेर सहयोग गर्ने गरेका खड्काको छबि सहयोगी मान्छेका रूपमा रहेको छ। उनले मन्दिरदेखि वृद्धाश्रम हुँदै युवाहरूको कार्यक्रममा पनि मोटो रकम सहयोग गर्ने गरेका छन्। उनले सदरमुकामको सिंह वाहिनी मन्दिरलाई मात्रै ३५ लाख सहयोग गरेको बताए। इलाम नगरपालिका ७ मा घर भएका उनी निर्माण व्यवसायी हुन्। उनले कमाइको झन्डै १० प्रतिशत गरिब दुःखीका लागि खर्च गर्ने गरेको बताए। निरन्तर राजनीति र सामाजिक कार्यमा संलग्न उनले महिनामै लाखौं खर्च गर्ने गरेका छन् । उनी भन्छन्, 'दिँदै गइन्छ हिसाब राखेको छैन।' विकास निर्माण, सामाजिक कार्य, शिक्षा, स्वास्थ्य, रोजगारी, खेलकुद र युवा स्वरोजगारको विषयमा चासो राख्ने खड्का असहाय असक्तको साहारा बन्दै आएका छन्। इलाम जिल्लाका जुनसुकै निर्वाचन क्षेत्र र जुनसुकै विचारधारामा आस्था राख्ने समुदाय वा व्यक्ति भए पनि खड्का बाटो नपुगेको ठाउँमा आफ्नो निजी सम्पत्ति लगाएर बाटो खन्ने, मठ, मन्दिर, गुम्बा, चर्च मर्मत र निर्माण कार्यमा आर्थिक तथा भौतिक सहयोग गर्दै आएका छन्। नेपाल विद्यार्थी संघबाट राजनीतिक यात्रामा प्रवेश गरेका खड्का नेपाली कांग्रेस इलामका वर्तमान पार्टी सभापति हुन्। विनाशकारी भूकम्पको बेला उनले प्रभावित क्षेत्रका पीडितलाई २५ लाख बढीको राहत सामाग्री संकलन र वितरण गरेका थिए।"
सुदूरपश्चिमका मुख्यमन्त्री शाहले दिए राजीनामा,धनगढी : संसदमा विश्वासको मत पाउने सम्भावना नदेखेपछि सुदूरपश्चिमका मुख्यमन्त्री कमल बहादुर शाहले प्रदेश प्रमुख समक्ष राजीनामा बुझाएका छन्। बिहीबार बेलुकी साढे ६ बजेतिर मुख्यमन्त्री शाहले प्रदेश प्रमुख नजिर मियाँको निवासमै पुगेर राजीनामा बुझाएका हुन्। यसअघि उनले विश्वासको मत लिने भन्दै प्रदेश सभाको बैठक बोलाईएको थियो। दिउँसो ३ बजेका लागि बोलाइएको बैठक बेलुकी ५ बजेसम्मका लागि स्थगित गरिएको थियो। बेलुकीसम्म पनि नागरिक उन्मुक्तिका २ जना र स्वतन्त्र सांसद काठमाण्डौंबाट नआएको थाहा पाएपछि मुख्यमन्त्री शाहले विश्वासको मत नपाने भन्दै राजीनामा बुझाएका हुन्। मुख्यमन्त्री शाहलाई विश्वासको मत दिने नदिने विषयमा नागरिक उन्मुक्ति पार्टीभित्र चर्को मतभेद थियो। रेशम पक्षका ४ जना मुख्यमन्त्रीको पक्षमा देखिएका थिए भने २ जना पार्टी अध्यक्ष रञ्जीताको पक्षमा देखिएका थिए। रञ्जिता पक्षका दुई जना प्रदेश सभा सदस्य विहीबार राजधानीमै थिए। दिउँसो उनीहरूले पार्टी अध्यक्ष रञ्जिता चौधरी र स्वतन्त्र सांसद सँगै भएको तस्बिर सार्वजनिक गरेका थिए। राजनीतिक गठबन्धन फेरबदल भएकाले मैले राजीनामा पेश गरेको छु प्रदेश प्रमुख समक्ष राजीनामा दिँदै मुख्यमन्त्री शाहले भने।
"सरकारकै कारण कोशीको खेल क्षेत्र संकटमा, उपाध्यक्ष नियुक्ति र प्रशिक्षक छनोटमा विवाद","विराटनगर : कोशी प्रदेशमा सरकारकै कारण खेलकुद क्षेत्र संकटमा पर्दै गएको छ। राजनीतिक हस्तक्षेपमार्फत खेल क्षेत्रलाई अस्तव्यस्त र धराशायी बनाउने काम भइरहेको हो। मुख्यमन्त्री केदार कार्कीकै अगुवाइमा खेल क्षेत्रलाई तहसनहस एवं लथालिंग बनाउने काम भइरहेको आरोप लागेको छ। विवादास्पद छविका कांग्रेस नेता कार्की आफ्नै पार्टीका विद्रोही र एमालेका प्रदेशसभा सदस्यको समर्थनमा गत असोज २७ गते मुख्यमन्त्री नियुक्त भएका हुन्। उनी नेतृत्वको सरकारलाई कर्मचारीमा आफन्त र कार्यकर्ता भर्ति गर्नेदेखि विवादास्पद काम कारबाही गर्ने गरेको आरोप लागिरहेको छ। पछिल्लो समय प्रशिक्षक नियुक्ति प्रक्रियालाई विवादमा तानिएको छ। प्रदेश खेलकुद विकास बोर्डले विभिन्न १५ वटा खेलका १७ जना प्रशिक्षकलाई ३ महिनाका लागि करारमा नियुक्त गरेको थियो। प्रशिक्षक नियुक्तिको विषयलाई लिएर बोर्ड र मुख्यमन्त्री तथा मन्त्रिपरिषद्को कार्यालयबीच दूरी बढेको छ। बोर्डका सदस्य सचिव हंशराज वाग्ले राजनीतिक हस्तक्षेपबाट मुक्त गरेर योग्यता र क्षमताका आधारमा प्रशिक्षक छनोट गरिएको बताउँछन्। नियमसंगत हिसाबले गरिएको नियुक्तिलाई विवादित बनाएर खेल क्षेत्रमाथि गम्भीर प्रहार गरिएको उनको आरोप छ। हस्तक्षेप गरी खेल क्षेत्रलाई भाँडेर खेलकुदका गतिविधि ठप्प बनाउँदै राजनीतिक अभिष्ट पूरा गर्न खोजिदैछ, वाग्ले भन्छन्, तर, कसैको दबाब र प्रभावमा नपरिकन योग्यताका आधारमा प्रशिक्षक नियुक्त गरिएको छ। बोर्डले प्रशिक्षकमध्ये फुटबलमा सुनसरीका सुरेन्द्र तामाङ, कराँतेमा पाँचथरकी अञ्जु कामबाङ, एथलेटिक्समा सुनसरीकी यशोदा चौधरी, भलिबलमा भोजपुरका दिनेश राई र पाँचथरकी निलिमा आङदेम्बे, आइटीएफ तेक्वान्दोमा मोरङका राजेन्द्र धिमाल, शारीरिक सुगठनमा झापाका रामबहादुर दाहाल, क्रिकेटमा झापाका लाक्पा लामा र ब्याडमिन्टनमा भोजपुरका विशाल तामाङलाई नियुक्त गरेको छ। त्यस्तै बक्सिङमा उदयपुरका धनबहादुर मगर, उसुमा संखुवासभाकी उमाकुमारी राई र सुनसरीका दीपक कार्की, सेपाकताक्रोमा संखुवासभाका मेघराज तोलांगी, रग्वीमा सुनसरीका विक्रम पुरी, तेक्वान्दोमा सुनसरीकी सुशीला राई, कवड्डीमा ओखलढुंगाका भुवनबहादुर खड्का र जुडोमा मोरङकी बिना बस्नेत नियुक्त भएका छन्। बोर्डले प्रशिक्षक नियुक्तिका लागि चैत ३ गते ७ दिने सूचना जारी गरेर दरखास्त आह्वान गरेको थियो। ८४ जनाको आवेदन परेकोमा सर्ट लिष्टमा ४२ जना मात्रै अटाएका थिए। तीमध्ये चैत १५ गते अन्तर्वार्ता लिएर १७ जनालाई प्रशिक्षकमा नियुक्त गरिएको हो। बोर्डले वैकल्पिक प्रशिक्षकको सूचीसहित चैत १६ गते नतिजा सार्वजनिक गरेको थियो। प्रतिव्यक्ति महिनाको ३० हजार रूपैयाँ पारिश्रमिक दिने गरी प्रशिक्षकलाई १८ गतेबाट काममा खटाइसकिएको वाग्लेले बताए। उनका अनुसार प्रदेशका सामाजिक विकास मन्त्री राजेन्द्र कार्कीको अध्यक्षतामा फागुन ३० गते बसेको बोर्डको १९ औं बैठकले खेल प्रशिक्षक नियुक्तिको निर्णय गरेको हो। सामाजिक विकास मन्त्री बोर्डको अध्यक्ष हुने व्यवस्था छ। बैठकले बोर्डका सदस्य सचिव वाग्लेको संयोजकत्वमा विज्ञसहितको ५ सदस्यीय प्रशिक्षक छनोट समिति गठन गरेको थियो। समितिले पारदर्शी र नियमसंगत हिसाबबाट प्रशिक्षक नियुक्त गरेको वाग्लेको दाबी छ। तर, खेलकुद नबुझ्ने र राजनीतिको फोहरी खेल खेल्नेहरू खेल क्षेत्रलाई तहसनहस बनाउन लागिरहेको उनको आरोप छ। उनका अनुसार मुख्यमन्त्री कार्कीनिकटकाले कार्यकर्ता र योग्यताविहीनलाई प्रशिक्षकमा नियुक्त गर्न दबाब दिएका थिए। दबाब दिनेमा मुख्यमन्त्रीका जनसम्पर्क सल्लाहकार लीलाबल्लभ घिमिरेदेखि बोर्ड उपाध्यक्ष विन्दिया कार्कीसम्मको नाम जोडिएको छ। उनीहरूले मुख्यमन्त्रीको नाम जोड्दै फुटबलमा दिपक लिम्बू, कवड्डीमा तरुण यादव, कराँतेमा शिद्धिकी ताज, एथलेटिक्समा मनिष श्रेष्ठ, क्रिकेटमा राजेश पोखरेल र भलिबलमा सुरज लुइँटेललाई प्रशिक्षक नियुक्त गर्न दबाब दिएको वाग्ले बताउँछन्। कार्यकर्ता र योग्यताविहीनका पक्षमा दबाब सिर्जना गरिएपनि आफूले नमान्दा इगो बनाएर प्रशिक्षक नियुक्तिलाई विवादमा तान्ने काम भएको उनको भनाइ छ। ४२ जना प्रशिक्षकलाई ६ महिनाको करारमा राख्नका लागि बोर्डले प्रदेश सरकारसमक्ष ९६ लाख रूपैयाँ माग गरेको थियो। तर, मन्त्रिपरिषद् बैठकले २१ लाख रुपैयाँमात्र उपलब्ध गराएपछि ३ महिनाका लागि १७ प्रशिक्षकलाई छनोट गरिएको वाग्ले बताउँछन्। तर, अनियमित तथा धाँदलिपूर्ण तरिकाले छनोट गरिएको भन्दै मुख्यमन्त्री कार्यालयमा उजुरी परेपछि खेलकुद प्रशिक्षक नियुक्ति विवादमा परेको छ। उजुरीका आधारमा मुख्यमन्त्री कार्यालयले सामाजिक विकास मन्त्रालयलाई छानबिन समिति गठन गरी ७ दिनभित्र प्रतिवेदन बुझाउन चैत १८ गते पत्राचार गरेको थियो। उसुको प्रशिक्षकका लागि आवेदन दिएका धनकुटाका खेमराज थापा, सुनसरीका दिपेन चाम्लिङ, भोजपुरकी शर्मीला राई, मोरङका पिन्टु मोचीलगायतले उजुरी गरेका हुन्। थापाले आफूहरु खेल प्रशिक्षक हुन लायक भए पनि सर्ट लिष्टमा समेत नपरेपछि उजुरी दिएको बताए। खुला प्रतिस्पर्धाबिना कम योगदान गरेकालाई प्रशिक्षक नियुक्त गरेका कारण आफूहरूले चित्त बुझाउन नसकेको उनको भनाइ छ। मुख्यमन्त्रीका जनसम्पर्क सल्लाहकार घिमिरेका अनुसार प्रशिक्षक नियुक्तिप्रति असन्तुष्टि जनाउँदै ५६ जनाले उजुरी गरेका छन्। उनले प्रशिक्षक नियुक्तिमा कुनै दबाब नदिएको दाबी गरे। जनता सहयोग माग्दै आएपछि मेरा मान्छेलाई काममा लगाइदिनु भनेर भन्नु स्वभाविक हो। तर, मुख्यमन्त्रीले ठूलो दबाब दिनु भएको छैन, घिमिरे भन्छन्, पास र फेल गराउने कुरा पनि छैन। गुनासो आएपछि छानबिन र कारबाही गर्न मुख्यमन्त्री कार्यालयले भनेको हो। मुख्यमन्त्री कार्यालयमा परेको उजुरीसँगै प्रशिक्षक छनोटसम्बन्धी विवाद सतहमा आएको हो। सामाजिक विकास मन्त्रालयले छानबिन प्रतिवेदन पेस भई अन्तिम कारबाही नटुंगिएसम्म प्रशिक्षक नियुक्ति सम्बन्धी काम कारबाही यथास्थितिमा राख्नु भनेर बोर्डलाई चैत १९ गते पत्राचार गरेको छ। मन्त्रालयको शिक्षा तथा खेलकुद महाशाखा प्रमुख एवं उपसचिव फणिन्द्र खत्री मुख्यमन्त्री कार्यालयको निर्देशनका आधारमा बोर्डलाई पत्राचार गरिएको बताउँछन्। अनियमित एवं धाँधलीपूर्ण तरिकाबाट अयोग्य र कनिष्ठ खेलकुद प्रशिक्षक छनोट गरिएको भनेर उजुरी परेको पाइयो। योग्य र सिनियर प्रशिक्षकलाई बदनियत चिताइ छनोट नगरिएको भनिएको छ, उनले भने। खत्रीका अनुसार छानबिन समिति भने गठन गर्न बाँकी छ। बोर्डका सदस्य सचिव वाग्ले नियमसंगत हिसाबको निर्णयबाट पछि हट्न नसकिने र प्रशिक्षकहरू खेलाडीको प्रशिक्षणमा जुटिसकेको बताउँछन्। चैत २५ देखि बागमती प्रदेशमा हुने प्रथम अन्तरप्रदेश खेलकुदको तयारीमा हामी जुटेका छौं। त्यो प्रतियोगितामा कोशी प्रदेशको प्रतिष्ठाको कुरा पनि जोडिएकाले खेलाडीलाई धमाधम प्रशिक्षण दिने काम भइरहेको छ, वाग्ले भन्छन्, खेलाडीको बन्द प्रशिक्षण चलिरहेका बेला प्रशिक्षकको काम कारबाही रोकिँदैन। अन्तरप्रदेश खेलकुदलाई लक्षित गरेर काम गर्ने वातावरण बनाउनुपर्नेमा त्यसलाई प्रभावित पार्ने हिसाबले राजनीतिक हस्तक्षेप भइरहेको छ। अन्तरप्रदेश खेलकुदमा कोशीबाट २ सय ५१ जना खेलाडी तथा अफिसियलले सहभागिता जनाउनेछन्। विभिन्न ९ खेलका महिला तथा पुरुष खेलाडीहरुलाई बन्द प्रशिक्षणमा राखेर अभ्यास गराउने काम भइरहेको छ। इटहरीमा भलिबल, फुटबल, कराँते, तेक्वान्दो र एथलेटिक्स तथा धरानमा बक्सिङ, झापामा ब्याडमिन्टन, विराटनगरमा क्रिकेट र काठमाडौंमा पौडीको प्रशिक्षण चलिरहेको छ। खेलकुदमा प्रदेशलाई माथि उकास्ने गरी काम भइरहँदा त्यसलाई रोक्न स्वार्थ समूहले प्रशिक्षण भाँड्ने प्रयास गरिरहेको वाग्लेको आरोप छ। विभिन्न बहानामा खेल क्षेत्रलाई प्रभावित नपार्न सबैमा आग्रह गर्छु, उनले भने, प्रथम अन्तरप्रदेश खेलकुद प्रतियोगितामा कोशी प्रदेशको प्रतिष्ठाको कुरा पनि छ। अहिलेको बन्द प्रशिक्षणलाई २०८१ सालमा कर्णालीमा हुने १०औं राष्ट्रिय खेलकुदको वार्म अपका रूपमा पनि लिइएको वाग्लेले बताए। नवनियुक्त प्रशिक्षकले आगामी राष्ट्रिय खेलकुदलाई समेत लक्षित गरेर प्रशिक्षण दिइरहेको उनको भनाइ छ। तर, अनावश्यक हस्तक्षेप गरेर खेलकुदलाई समस्याग्रस्त बनाउने काम भइरहेको उनी बताउँछन्। प्रशिक्षक नियुक्तिको विषयमा मुख्यमन्त्रीलाई गलत सन्देश प्रवाह गर्दै डर, धाक र त्रास देखाएर बोर्डको निर्णय प्रभावित पार्न खोजिएको वाग्लेको दाबी छ। प्रदेश खेलकुद विकास बोर्डमा यसअघि प्रशिक्षक थिएनन्। सरकारसँग ४२ जना प्रशिक्षक मागेको २ वर्ष भयो। प्रदेश सरकारले बजेटको व्यवस्थापन गरेपछि ३ महिनाका लागि १७ जना प्रशिक्षक नियुक्त गरिएको हो, वाग्लेले भने, त्यसलाई विवादित बनाएर खेलाडीको प्रशिक्षणलाई असर पार्न खोजिँदै छ। यसले समग्र प्रदेशकै खेलकुदलाई संकटतर्फ धकेल्छ। बोर्ड उपाध्यक्ष कार्कीले शपथ लिएको दोस्रो दिनबाटै अनआवश्यक दबाब दिन थालेको उनले बताए। प्रशिक्षक नियुक्तिको विषय विन्दिया कार्कीको कार्यक्षेत्र र अधिकार क्षेत्रभित्र पर्दैन। उहाँ पछि नियुक्त हुनु भएको हो, वाग्ले भन्छन्, एउटा सिंगो बोर्डले गरेको नियुक्तिलाई चुनौती दिने काम भएको छ। खेलकुद क्षेत्रमा गैरखेलकुदकालाई प्रशिक्षक नियुक्त गर्ने कुरा हुँदैन। प्रशिक्षक नियुक्ति कानुनविपरीत रहेको पुष्टि भए आफूले पदबाट राजीनामा दिने वाग्लेले बताए। गैरखेलकुदका मान्छेलाई खेलकुदको नेतृत्वमा ल्याएपछि यस्ता धेरै समस्या आउने उनले बताए। उहाँ (विन्दिया कार्की) खेलकुदभन्दा बाहिरको व्यक्ति हो। तर, बोर्डको उपाध्यक्ष बनाइएको छ, वाग्लेले भने, प्रदेशभित्र चलायमान बन्दै गएको खेलकुदलाई उहाँकै अगुवाइमा राजनीतिक रंग भर्ने प्रयास हुँदैछ। यो कुरा हामीलाई मान्य हुँदैन। उपाध्यक्षले खेलकुद नबुझेकैले समस्या देखा पर्न थालेको उनले आरोप छ। आफ्नो काम, कर्तव्य र अधिकार भुल्दै राजनीतिक दम्भ देखाउने काम उपाध्यक्षबाट भएको आरोप वाग्ले लगाउँछन्। उनका अनुसार छनोटमा पर्न नसकेका केही व्यक्तिलाई प्रशिक्षक नियुक्त गर्न उपाध्यक्ष कार्कीले बारम्बार दबाब दिइरहिन्। बोर्ड उपाध्यक्ष कार्कीले भने प्रशिक्षक नियुक्तिमा दबाब नदिएको बताइन्। प्रशिक्षक नियुक्तिको निर्णय म उपाध्यक्ष भएर आउनुभन्दा अघि नै भएको रहेको, उनले भनिन्, शपथ खाइसकेपछि चाहिँ मैले केही कुरा राखेको हुँ। तर, सुनुवाइ नभएकाले त्यसअघि नै भएको निर्णयलाई स्वीकार गरेको कार्की बताउँछिन्। उपाध्यक्षको नियुक्ति नै विवादास्पद प्रदेश सरकारले पूर्वप्रदेशसभा सदस्य विन्दिया कार्कीलाई प्रदेश खेलकुद विकास बोर्डको उपाध्यक्षमा विवादास्पद हिसाबले नियुक्त गरेको छ। कांग्रेस नेतृ उनलाई मुख्यमन्त्री केदार कार्कीको दबाबमा नियुक्त गरिएको सामाजिक विकास मन्त्रालय स्रोतले बतायो। यसअघिकी उपाध्यक्ष जिना कार्कीका ठाउँमा चैत ९ गतेको मन्त्रिपरिषद् बैठकले उनलाई उपाध्यक्ष नियुक्त गर्ने निर्णय लिएको थियो। पद तथा गोपनीयताको शपथ लिएर १४ गतेबाट कार्कीले कार्यभार सम्हालिन्। खेलकुदको क्षेत्रमा १० वर्षसम्म अनुभव भएको व्यक्तिलाई सामाजिक विकास मन्त्रालयको सिफारिसका आधारमा मन्त्रिपरिषद् बैठकले बोर्डको उपाध्यक्ष नियुक्त गर्ने व्यवस्था छ। तर, मुख्यमन्त्रीको एकलौटी दबाबमा उपाध्यक्ष बनाइएकी कार्कीसँग खेलकुदको अनुभव नै नभएको स्रोतको भनाइ छ। कार्कीले भने आफू बास्केटबल र ब्याडमिन्टनको खेलाडी रहेको बताइन्। कार्कीको नियुक्ति विवादास्पद हुनुको कारण भने अर्को छ। उनीमाथि अख्तियार दुरुपयोग अनुसन्धान आयोगले अनुसन्धान गरिरहेको छ। अख्तियारको कारबाही चलिरहेका बेला उपाध्यक्ष बनाइएपछि नियुक्ति विवादित बनेको हो। कार्कीको नियुक्ति र यसअघिकी उपाध्यक्ष जिना कार्कीको राजीनामा पत्र हालसम्म प्राप्त नभएको बोर्डका सदस्य सचिव वाग्ले बताउँछन्। मजदुरको मृत्यु हुने गरी सवारी दुर्घटना गराएका आफ्ना छोरालाई जोगाउन नक्कली सवारी चालक अनुमति पत्र (लाइसेन्स) बनाएको आरोप विन्दिया कार्कीमाथि लागेको हो। प्रदेशसभाको अघिल्लो कार्यकालमा उनी कांग्रेसको समानुपातिक कोटाबाट सांसद बनेकी थिइन्। त्यही बेला उनले छोरा रविनसिंह कार्कीको नक्कली लाइसेन्स बनाएको आरोप लागेको हो। रविनले चलाएको प्रदेश ३०१०२२ च २१३९ नम्बरको कारले विराटनगरमा २०७८ जेठ २० गते साँझ मोरङको कटहरीका राजकुमार राजवंशी र भारतीय नागरिक मुकेश दासलाई ठक्कर दिएको थियो। दुर्घटनामा परेर न्यू एभरेस्ट फर्निचरका मजदुर दासको मृत्यु भयो। दुर्घटनापछि छोराको नाममा काठमाडौंबाट ०१०६००५४२५८९ नम्बरको लाइसेन्स बनाएको आरोप कार्कीमाथि लागेको हो। लाइसेन्सको जारी मिति २०७५७१२ गते उल्लेख गरिएको छ। यातायात व्यवस्था विभागको रेकर्डमा कार्कीकै नाममा लाइसेन्स रहेको देखिन्छ। तर, ढड्डामा भने अर्कैको नाम देखियो। लाइसेन्स निकाल्ने प्रक्रियामै कार्की सहभागी नभएको पाइएको छ। कार्कीले दाबी गरेको लाइसेन्सको परीक्षा भेषबहादुर माझीले दिएको पुष्टि भएको छ। सवारी ज्यान मुद्दाको कारबाहीबाट छोरालाई जोगाउन कार्कीले यातायातका कर्मचारीसँगको मिलेमतोमा लाइसेन्स निकालेको पत्ता लागेको थियो। लाइसेन्सको ट्रायल परीक्षा दिने क्रममा फेल भएका माझीको ठाउँमा कार्कीको विवरण समावेश गरेर किर्ते गरी लाइसेन्स निकालेको खुलेको हो। माझी अनुत्तीर्ण भएको दर्ता नम्बरबाट कार्कीको नाममा लाइसेन्स जारी भएको थियो। लाइसेन्स नक्कली रहेको पुष्टि भएपछि अख्तियारले अनुसन्धान अघि बढायो। तर, अख्तियारले यो मुद्दाको छिनोफानो अहिलेसम्म गरेको छैन। कारबाही टुंगोमा नपुग्दै कार्कीलाई भने बोर्डको उपाध्यक्ष नियुक्त गरियो।"
लुम्बिनी प्रदेशका मुख्यमन्त्रीले दिए राजीनामा,काठमाडौं : लुम्बिनी प्रदेशका मुख्यमन्त्री डिल्लीबहादुर चौधरीले पदबाट राजीनामा दिएका छन्। बिहीबार बसेको लुम्बिनी प्रदेशसभा बैठकमा मुख्यमन्त्री चौधरीले राजीनामा दिएको घोषणा गरेका हुन्। सो क्रममा मुख्यमन्त्री चौधरीले प्रदेशको समृद्ध र विकासभन्दा पनि मन्त्री र मुख्यमन्त्रीको दौडले गर्दा जनतामा निराशा छाएको बताए। उनले औचित्य पुष्टि गर्न नसक्दासम्म अहिलेकै अवस्थामा प्रदेशको विकास हुन नसक्ने जिकिर गरे। अहिलेको राजनीतिक उथलपुथल र एक अर्काप्रति लान्छना लगाएर देशको बिकास हुन नसक्ने र संघीयता नै धरापमा पर्ने उनले बताए। उनले आफ्नो कार्यकालमा सहयोग गर्ने सबैलाई धन्यवाद दिए। प्रधानमन्त्री प्रचण्डले सत्ता समीकरण परिवर्तन गरेसँगै माओवादी केन्द्रले समर्थन फिर्ता लिएपछि मुख्यमन्त्री चौधरी अल्पमतमा परेका थिए। बहुमत जुटाउने प्रयास गर्दै विश्वासको मत लिने तयारी गरे पनि असफल भएपछि मुख्यमन्त्री चौधरीले राजीनामा दिएका हुन्।
सरकारले भन्यो गृहमन्त्रीका विषयमा तत्काल संसदीय छानबिन समिति आवश्यक छैन,"काठमाडौं : सरकारले सहकारी ठगीमा मुछिएका उपप्रधान एवं गृहमन्त्री रवि लामिछानेको विषयमा अनुसन्धान गर्न संसदीय छानबिन समिति नबनाउने संकेत गरेको छ। प्रमुख प्रतिपक्षी दल नेपाली कांग्रेसले सरकारलाई संसदीय छानबिन समिति बनाउने अल्टिमेटम दिइरहेका बेला सरकारले त्यस्तो स्थिति नदेखिएको बताएको हो। सरकारका प्रवक्ता एवं सञ्चार तथा सूचना प्रविधिमन्त्री रेखा शर्माले सहकारी ठगीका विषयमा गृहमन्त्री लामिछानेका विषयमा यथेष्ट प्रमाण नभेटिएको बताइन्। 'कांग्रेसले उठाएको मागमा प्रधानमन्त्री पुष्पकमल दाहाल र गृहमन्त्री स्यवंले पनि व्यक्तव्य दिइसक्नुभएको छ। संसदीय समिति बनाएरै छानबिन गर्ने स्थिति देखिएको छैन,' सञ्चारकर्मीको प्रश्नमा शर्माले भनिन्। सहकारी ठगीका विषयमा कांग्रेसले संसदीय छानबिन समितिको माग गर्दै निरन्तर संसद अवरोध गर्दै आएको छ। उसले गृहमन्त्री लामिछानेलाई कुनै पनि हालतमा रोस्टममा जान नदिने अडान लिएको छ। जबर्जस्ती गरिए निम्तिने परिस्थितिको भागिदार सरकार नै हुने कांग्रेसका प्रवक्ता प्रकाशशरण मतहले बताउँदै आएका छन्।"
उपनिर्वाचन : इलाम २ का आकांक्षीसँग कांग्रेसका शीर्ष नेताको छलफल,"काठमाडौं : नेपाली कांग्रेसमा उम्मेदवारको विषयलाई लिएर विवाद भएपछि आकांक्षीसँग शीर्ष नेताले छलफल गरेका छन्। सभापति शेरबहादुर देउवाको निवास बुढानीलकण्ठमा अहिले उम्मेदवारका आकांक्षीबीच छलफल जारी रहेको मुख्य सचिव कृष्णप्रसाद पौडेलले जानकारी दिए। मंगलबार र बुधबार बसेको बैठकमा संस्थापन पक्ष र इत्तरपक्षबीचको अडान कायम रहँदा कांग्रेसले उम्मेदवार चयन गर्न भने सकेको छैन। क्षेत्रीय कार्यसमितिको बैठकले भेषराज आचार्य, केशव थापा, डम्बर खड्का, नगेन्द्र कुमाल, रमेश लिङ्देन,चन्द्रमाया लिम्बू र शान्तिकला तामाङको नाम सिफारिस गरेको छ। आकांक्षी धेरै भएपनि मुख्य प्रतिस्पर्धा खड्का र आचार्य रहेका छन्। खड्का यस अगाडि नेम्वाङसँग हारेका थिए। उनीहरुबीच छलफल गरेपछि आज दिउँसो बस्ने कार्यसम्पादन समितिको बैठकले उपनिर्वाचनको उम्मेदवार तय गर्ने पौडेलले जानकारी दिए। आगामी वैशाख १५ गते प्रतिनिधिसभामा इलाम २ र प्रदेशसभामा बझाङ १ मा उपनिर्वाचन हुँदैछ। इलाम २ मा नेकपा एमालेले स्व सुवासचन्द्र नेम्वाङका छोरा सुहाङ, राष्ट्रिय स्वतन्त्र पार्टी (रास्वपा)ले माओवादी परित्याग गरेका मिलन लिम्बू र राष्ट्रिय प्रजातन्त्र पार्टीले लक्ष्मी गुरुङलाई उम्मेदवार बनाइसकेको छ। एमालेलाई नेकपा माओवादी केन्द्रले समर्थन गर्ने गरी औपचारिक रुपमा सार्वजनिक गर्न बाँकी भएपनि आन्तरिक सर्कूलर जारी भएको छ। माओवादीको इलाम जिल्ला कमिटीले उम्मेदवारका रूपमा धिरेन शर्माको नाम केन्द्रमा सिफारिस गरेको थियो। एमालेले बझाङ १ को प्रदेशसभा निर्वाचन क्षेत्र (१) मा दमनबहादुर भण्डारीलाई उम्मेदवार बनाएको छ।"
लुम्बिनीमा नागरिक उन्मुक्तिका मन्त्रीले दिए राजीनामा,काठमाडौं : नागरिक उन्मुक्ति पार्टीले नेपाली कांग्रेस नेतृत्वको लुम्बिनी प्रदेश सरकारले छाडेको छ। पार्टीबाट भौतिक पूर्वाधार विकास मन्त्री रहेका धर्मबहादुर चौधरीले बिहीबार राजीनामा दिएका छन्। उनले मुख्यमन्त्री डिल्लीबहादुर चौधरीलाई राजीनामा बुझाएका थिए। पार्टी अध्यक्ष रञ्जिताको निर्देशनले चौधरीले राजीनामा बुझाएको पार्टीका एक नेताले बुझाए। नागरिक उन्मुक्ति पार्टीले लुम्बिनीमा एमालेमाओवादी गठबन्धनलाई सघाउने बताइएको छ।
सिंहदरबारमा मन्त्रिपरिषद्को बैठक जारी,काठमाडौं : संघीय सरकारको मन्त्रिपरिषद् बैठक जारी रहेको छ। बिहीबार दिउँसो सिंहदरबारस्थित प्रधानमन्त्री तथा मन्त्रिपरिषद्को कार्यालयमा बैठक बसेको हो। बैठकमा सरकारका नियमित काम कारबाही र समसामयिक विषयमा छलफल हुने प्रधानमन्त्रीको सचिवालयले जनाएको छ।
नेकपा (एस)को ४१ सदस्यीय प्रदेश कमिटी गठन,"काठमाडौं : नेपाल कम्युनिष्ट पार्टी (एकीकृत समाजवादी) निकट अखिल नेपाल महिला संघ (समाजवादी) ले आसन्न १० औँ राष्ट्रिय महाधिवेशनका सन्दर्भमा कमिटी निर्माणका साथसाथै सदस्यता विस्तार अभियानलाई देशभर सञ्चालन गरेको छ । पार्टी मातहतका सबै कमिटीलाई लोकतान्त्रिक पद्धतिबाट अनुमोदित गराएर नेतृत्वलाई थप जिम्मेवार बनाउन सबै पालिका, वडा, टोल, जिल्ला, प्रदेश र केन्द्रसम्मको कमिटी निर्माणलाई तीव्रता दिइएको पार्टी सचिव जीवनराम श्रेष्ठले राससलाई जानकारी दिए। महाधिवेशन केन्द्रित अभियान देशभर सञ्चालन गरेको पार्टीले सदस्यता विस्तार, सङ्गठन निर्माण, भेला प्रशिक्षणलगायत गतिविधि सञ्चालन गर्दै आएको छ । पार्टीको विधानअनुसार तल्लो तहदेखि माथिल्लो तहसम्म निर्वाचित भएर आउनुपर्ने व्यवस्था भएकाले साङ्गठनिक गतिविधि बढेको उनले बताए। पार्टी मातहतका कमिटीका अधिवेशन भइरहेका छन् । बागमती प्रदेशका पाँच जिल्लामा अधिवेशन सम्पन्न भएका छन् । पार्टीको महाधिवेशन आगामी जेठ ३ देखि ७ गतेसम्म काठमाडौंमा हुँदैछ । यसैबीच, लुम्बिनी प्रदेश कमिटीले लक्ष्मी भुसालको नेतृत्वमा ४१ सदस्यीय प्रदेश कमिटी गठन गरेको छ । संगठनको उपाध्यक्षमा मञ्जु कोइराला र समती चौधरी, सचिवमा विष्णुमाया थापा मगर, उपसचिवमा सरस्वती पोखरेल र कोषाध्यक्षमा पुष्पा भाटलाई चयन गरेको पार्टी सचिवालयले जनाएको छ ।"
१९ इन्सपेक्टर डीएसपी बढुवाका लागि सिफारिस (नामसहित),"काठमाडौं : नेपाल प्रहरीका १९ जना प्रहरी निरीक्षकलाई प्रहरी नायव उपरीक्षकमा बढुवाका लागि सिफारिस गरिएको छ। बुधबार बसेको बढुवा समितिको बैठकले १९ जना इन्सपेक्टरलाई डीएसपीमा बढुवाका लागि सिफारिस गरिएको प्रहरी अतिरिक्त महानिरीक्षक टेकप्रसाद राईले जानकारी दिए। उनका अनुसार बढुवा समितिको बैठकको निर्णय अनुसार जनपद प्रहरी समूहतर्फका प्रहरी निरीक्षकहरुलाई सोही समूहतर्फको प्रहरी नायव उपरीक्षक पदमा बढुवाका लागि १९ जना इन्सपेक्टरको सिफारिस सूची प्रहरी नियमावली,२०७१ (संशोधन सहित) को नियम २७ को उपनियम (४) अनुसार प्रकाशित गरिएको हो। बढुवाका लागि सिफारिस भएकामध्ये पहिलो नम्बरमा काठमाडौं उपत्यका अपराध अनुसन्धान कार्यालय परिचालन कक्षमा कार्यरत निर्मल पनेरु रहेका छन् । उनको अंक ९७ २१६० रहेको छ । दोस्रो नम्बरमा रहेका ऋषिराम घर्तीमगर, तेस्रोमा दिपक मल्ल र १९ औं नम्बरमा कमलकुमार खड्का रहेका छन्। कोको भए बढुवा ?"
"लुम्बिनीमा ढल्यो चौथो सरकार, पाँचौं मुख्यमन्त्री बन्दै महरा","बुटवल : लुम्बिनी प्रदेश स्थापना भएयता बनेको चौथो सरकार ढलेको छ। पछिल्लो ६ वर्षको अवधिमा प्रदेशले पाँचौ सरकार पाउँदै छ। राजनीतिक दलहरूबीचको जोड घटाउले प्रदेश सरकार पनि संघीय सरकार जस्तै अस्थिर बनेको हो। चौथो मुख्यमन्त्री बनेका डिल्ली बहादुर चौधरीले अहिले ४ बजे बस्ने प्रदेशसभाको बैठकलाई सम्बोधन गर्दै राजीनामाको घोषणा गर्नेछन्। माओवादी केन्द्रले समर्थन फिर्ता लिएपछि विश्वासको मत लिनका लागि मुख्यमन्त्री चौधरीको मागका आधारमा बिहीबार प्रदेशसभाको बैठक आह्वान गरिएको थियो। सरकार टिकाउन साना दललाई मन्त्री दिए पनि अन्ततः उनले बहुमत जुटाउन सकेनन्। अन्तिम समयमा जसपाबाट सरकारमा सहभागी मन्त्रीले राजीनामा दिएपछि उनको बहुमत जुट्ने सम्भावना टरेको हो। त्यसपछि उनले मुख्यमन्त्रीबाट राजीनामा दिने निर्णय लिएका हुन्। उनले राप्रपासहितका दललाई विश्वासमा लिन खोजेका थिए। यसअघि लुम्बिनीमा तीनवटा सरकार बनेका छन्। २०७४ को फागुन ३ गते प्रदेशको पहिलो मुख्यमन्त्रीमा शंकर पोखरेल नियुक्त भएका थिए। एमाले र माओवादी एकीकृत भई नेकपा भएका बनेको उनको सरकार पार्टी विभाजनसँगै २०७८ साउन २७ गतेसम्म ढलेको थियो। त्यसलगत्तै साउन २८ गते कांग्रेसको समर्थनमा माओवादी केन्द्रका संसदीय दलका नेता कुलप्रसाद केसी मुख्यमन्त्री नियुक्त भएका थिए। मुख्यमन्त्री केसीले २०७९ पुससम्म सरकारको नेतृत्व गरे। निर्वाचन भएपछि ठूलो दलको नेताको हैसियतमा एमाले संसदीय दलका नेता लिला गिरी २०७९ पुस २७ गते मुख्यमन्त्री नियुक्त भए। उनलाई माओवादी केन्द्रसहितका दलको समर्थन थियो। संघीय राजनीतिमा भएको गठबन्धन परिवर्तनपछि लिला गिरीको सरकार ०८० वैशाखमा ढल्यो। कांग्रेस संसदीय दलका नेता डिल्ली बहादुर चौधरी ०८० वैशाख १४ गते माओवादीसहित ८ दलको समर्थनमा मुख्यमन्त्री बने। वैशाखमा मुख्यमन्त्री बनेका चौधरीको सरकार एक वर्ष नपुग्दै ढलेको हो। लुम्बिनीमा पाँचौं मुख्यमन्त्रीमा माओवादी केन्द्रका संसदीय दलका नेता जोखबहादुर महरा नियुक्त हुनेछन्। एमाले, जसपा, एकीकृत समाजवादी र स्वतन्त्र सांसदको समर्थन उनलाई रहेको छ। यी दलले संयुक्त सहमति पत्रमा हस्ताक्षर गरेका छन्।"
जसपाको समानुपातिक सांसदमा हसिना खानको नाम सिफारिस,काठमाडौं : जनता समाजवादी पार्टीले समानुपातिक सांसदका लागि हसिना खानको नाम सिफारिस गरेको छ। बिहीबार बसेको पार्टीको केन्द्रीय कार्यकारिणी बैठकले समानुपातिक सांसद मञ्जु शर्मा अन्सारीको निधन भएपछि रिक्त सो स्थानमा बाँकेकी खानलाई सिफारिस गरेको हो। २०७९ को निर्वाचनमा मुस्लिम महिलातर्फ शहनाज रहमान निर्वाचित भएकी थिइन्। उनको २०७९ साल फागुन १३ गते निधन भएपछि जसपाले अन्सारीलाई पठाएको थियो। उनको पनि चैत्र ४ गते निधन भएपछि सो स्थान रिक्त थियो।
लगानी भित्र्याउन कानुन संशोधनलाई प्राथमिकता दिएका छौँ : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले प्रतिवद्धताअनुरूप लगानी भित्राउन कानुन संशोधनलाई प्राथमिकता दिएको बताएका छन्। लगानी बोर्डको ५७ औँ बैठकलाई सम्बोधन गर्दै प्रधानमन्त्री प्रचण्डले देशको पूर्वाधार तथा सेवा क्षेत्रमा स्वदेशी र विदेशी लगानी परिचालनका लागि कानुन संशोधनलाई प्राथमिकता दिएको बताएका हुन् । प्रधानमन्त्री प्रचण्डले लगानीकर्ताले थाहा पाउनेगरी नेपालमा लगानीको वातावरण छ भन्ने सन्देश प्रवाह हुनुपर्नेमा जोड दिए। 'लगानी सम्मेलनको पूर्वसन्ध्यामा यो बैठक गरिरहेका छौँ, यो बेलामा हाम्रा संयन्त्रहरूले नेपालमा लगानीको अनुकूल अवस्था रहेको सन्देश दिन आवश्यक छ,'प्रधानमन्त्री प्रचण्डले भने,'हाम्रो सेवा प्रवाह स्पष्ट, छिटोछरितो हुन आवश्यक छ । मन्त्रालय,विभाग र कार्यालयहरू परिणाममुखी हुनुपर्यो । सरकारी निकायहरूको काम परिणाममुखी छन् भन्ने विषय लगानीकर्ताले थाहा पाउनुपर्यो ।' बोर्डले परम्परागत र सामान्य उपलब्धि दिनेगरी कार्य गरेर नपुग्ने स्पष्ट पार्दै प्रधानमन्त्री एवं लगानी बोर्डका अध्यक्ष प्रचण्डले बदलिँदो परिस्थितिमा व्यापक मात्रामा निजी लगानी परिचालन गर्नुपर्नेमा जोड दिए। प्रधानमन्त्रीले भने,'छोटो समयमा देशको द्रूततर आर्थिक बृद्धि तथा रूपान्तरणकारी पूर्वाधार निर्माण गरेर जनतामा आशाको सञ्चार हुनेगरी परिणाम दिनुपर्छ। बोर्डबाट पास भैसकेपछि निर्णयहरू परिणाममुखी बनाउन सदस्यज्यूहरूको स्वामित्व आवश्यक हुन्छ, यसका लागि अतिरिक्त पहलकदमी लिनुहुनेछ ।' देशभित्र सार्वजनिकनिजी साझेदारीको वातावरण विकास गर्नुपर्नेमा जोड दिँदै प्रधानमन्त्री प्रचण्डले सबै निकायहरूले पिपिपी परियोजनालाई प्रभाव पार्न सक्ने बोर्डका निर्णयलाई ध्यान दिन निर्देशित गरे। प्रधानमन्त्रीले सार्वजनिकनिजी साझेदारीका परियोजनामा परिणाममा आधारित ढाँचामा कसरी काम गर्ने भन्ने विषयमा सरकारका अन्य निकाय तथा प्रदेश र स्थानीय तहलाई समेत विशेषज्ञता प्रदान गर्नुपर्ने बताए।"
छिट्टै नतिजा देखिनेगरी सरकारले विभिन्न प्रकरणको गम्भीर अनुसन्धान गर्दैछ : प्रधानमन्त्री,"काठमाडौं : प्रधानमन्त्री पुष्पकमल दाहालले संसदमा गरिएका प्रतिबद्धता योजनाबद्धरूपमा कार्यान्वयन भइरहेको बताएका छन्। राष्ट्रियसभाको सार्वजनिक नीति तथा प्रत्यायोजित समितिलाई सम्बोधन गर्दै प्रधानमन्त्री दाहालले संसद्मा सरकारले लिएको मार्गचित्रअनुरूप सुशासन, सामाजिक न्याय र समृद्धिका क्षेत्रमा प्राथमिकताका साथ काम भइरहेको बताए। सार्वजनिक सेवा प्रवाहमा सुधारका सम्बन्धमा लाइनमुक्त देश बनाउने संकल्प अनुरूप विभिन्न सेवाप्रवाहका प्रणालीहरूबीच अन्तरआबद्धता, जनशक्ति व्यवस्थापन, सेवा विस्तारका क्षेत्रमा गरिएका सुधारले नागरिकता, राहदानी, राष्ट्रिय परिचयपत्र, नो अब्जेक्सन लेटरलगायतका सेवा लिन सहज भएको छ,' प्रधानमन्त्री दाहालले भने, 'संसद्मा व्यक्त प्रतिबद्धता अनुरूप रसायनिक मलको आपूर्ति सुनिश्चित गरी वितरण प्रणालीमा सुधार गरिएको छ।' गत शैक्षिक वर्षदेखि इतिहासमै पहिलोपटक विद्यार्थीले भर्नासँगै पाठ्यपुस्तक पाएका र यस वर्ष पनि समयमा नै सबै जिल्लामा पाठ्यपुस्तक पुर्याउने कार्य प्रारम्भ भइसकेको जानकारी दिँदै प्रधानमन्त्री दाहालले उखु किसानको बक्यौता रकम भुक्तानी गरिएको र दुग्ध किसानको बाँकी रकम भुक्तानी दिने कार्य सुरु भइसकेको बताए। सेवा प्रवाहमा नागरिकको गुनासालाई प्रभावकारीरूपमा सम्बोधन गर्न हेलो सरकारलाई २४ सै घण्टा सञ्चालनमा ल्याइएको बताउँदै प्रधानमन्त्री दाहालले सरल र सहज सार्वजनिक सेवाको प्रत्याभूतिका लागि सरकारी सेवामा टाइम कार्ड अभ्यासमा ल्याइएको र यसलाई सबै जिल्लामा क्रमशः विस्तार गरिँदै लगिएको बताए। विकास आयोजनाहरूलाई समयमा नै सम्पन गर्न आवश्यक सहजीकरण गर्दै स्थलगत र भर्चुअल अनुगमन संयन्त्रको विकास र अभ्यास भइरहेको जानकारी दिँदै प्रधानमन्त्रीले कार्यसम्पन्न भइसकेका निर्माण कार्यहरूको भुक्तानी दिने कार्य भइरहेको बताए। 'नागरिकलाई ६ महिनाभित्रै नागरिकताको सुनिश्चितता गर्ने प्रतिबद्धता कार्यान्वयन भएको छ। विदेशमा रहेका नेपालीलाई समेत मतदानको अधिकार सुनिश्चित गर्न कानुनी व्यवस्थाका लागि मस्यौदा तर्जुमा भएको छ,' उनले भने। सुधार आफैंबाट सुरु गर्नुपर्छ भन्ने मान्यताका साथ प्रधानमन्त्री तथा मन्त्रिपरिषद्को कार्यालयलाई उत्कृष्ट निकायकारूपमा विकास गर्ने प्रतिबद्धता कार्यान्वयनमा आएको उल्लेख गर्दै प्रधानमन्त्रीले तदनुरूप सङ्गठन पुनःसंरचना गरी दरबन्दी कटौती गरिएको बताए। सुशासन सरकारको पहिलो प्राथमिकतामा रहेको कुरा आफूले सम्मानित सदनमा व्यक्त गर्दै आएको स्मरण गर्दै प्रधानमन्त्री दाहालले भ्रष्टाचारविरूद्ध शून्य सहनशीलताको नीति सरकारले लिएको बताए। 'यो अवधिमा भुटानी शरणार्थी, सुन तस्करी, ललिता निवास, बाँसबारी जग्गा प्रकरणलगायतका विषयहरूमा सरकारले गम्भीर अनुसन्धान अगाडि बढाएको र नतिजासमेत देखिने क्रममा छ,' उनले भने। शान्ति प्रक्रियाका बाँकी काम टुंगो लगाउने विषयमा सङ्क्रमणकालीन न्यायसम्बन्धी विधेयक सम्मानित संसदमा दर्ता भएको अवगत गराउँदै प्रधानमन्त्री दाहालले विपद् व्यवस्थापनसँग सम्बन्धित सरकारले गरेका प्रतिबद्धताहरू पूरा हुने क्रममा रहेको उल्लेख गरे।"
"एनआरएनएका दुवै समिति भंग, ६ महिनाभित्र महाधिवेशन गर्न सर्वोच्चको आदेश","काठमाडौं : सर्वोच्च अदालतले गैरआवासीय नेपाली संघ (एनआरएनए)का नाममा गठन भएका पछिल्ला सबै कार्य समितिलाई अमान्य ठहर गर्दै एकता महाधिवेशन गराउन सातबुँदे निर्देशनात्मक आदेश जारी गरेको छ। न्यायाधीशद्वय सपना प्रधान मल्ल र डा नहकुल सुवेदीको संयुक्त इजलासले बुधबार निर्देशनात्मक आदेश दिएको हो। गैरआवासीय नेपाली संघको तर्फबाट राजेशशमशेर राणाले दायर गरेको रिट निवेदनमा सर्वोच्चले आदेश दिएको हो। २०७८ चैत ८ देखि ११ गतेसम्म भएको संघको १० औं महाधिवेशनबाट दुई समूह बनेका थिए। कुल आचार्य, डा बद्री केसी र रविना थापा एकएक वर्ष अध्यक्ष रहने घोषणा गरिएको थियो। अर्को समूहले अध्यक्षमा विनोद कुँवर, उमेशकुमार पुडासैनी उपाध्यक्ष र जानकी गुरुङ महासचिव भएको समिति गठन गरेको थियो। सर्वोच्चले संघको महाधिवेशन पूर्व भएको अन्तर्राष्ट्रिय परिषद्को ८१ औं बैठकले संघका पूर्वअध्यक्ष शेष घले, डा उपेन्द्र महतोलगायत संघलाई जन्माउन र पहिचान दिलाउन महत्वपूर्ण भूमिका निर्वाह गरेका व्यक्तिहरू संलग्न उच्चस्तरीय समिति गठन भएको र सो समिति गठन गर्ने सम्बन्धमा कुनै विवाद नदेखिएको उल्लेख गरेको छ। सोही निर्णयमा आधारित भई संघको मर्म र उद्देश्यअनुरूप संघको सदस्यता, महाधिवेशन प्रतिनिधि छनोट, निर्वाचन वा अधिवेशन आयोजना गर्ने सम्बन्धि निर्णय गर्न उपयुक्त देखिएको जनाउँदै सात बुँदे निर्देशनात्मक आदेश जारी गरिएको छ। सर्वोच्चको निर्देशनात्मक आदेशको पहिलो बुँदामा संघको अन्तर्राष्ट्रिय समन्वय परिषद्को २०७८ माघ १ मा सम्पन्न ८१ औं बैठकले गठन गरेको उच्च स्तरीय समितिलाई यथावत् कायम राख्न भनेको छ। उच्चस्तरीय समितिमा दुवै अन्तर्राष्ट्रिय समन्वय परिषद्का अध्यक्ष, उपाध्यक्ष र महासचिव गरी ६ जनालाई थप गर्न आदेश दिएको छ। उक्त समितिमा विनोद कुँवर नेतृत्वको समितिको अध्यक्ष, उपाध्यक्ष र महासचिव क्रमशः विनोद कुंवर, उमेश कुमार पुडासैनी र जानकी गुरुङ तथा अर्को होटेल हिमालयबाट गठन गरिएको भनिएको समितिमा अध्यक्ष रहेको भनी दाबी गरिएका कुल आचार्य, डा बद्री केसी र रविना थापासमेत जम्मा ६ जना सदस्य थप गर्न निर्देशन दिइएको छ। उक्त उच्चस्तरीय समितिको पहिलो बैठक बसेको मितिले ६ महिनाभित्र संघको सदस्यता, निर्वाचन तथा अधिवेशन प्रतिनिधि छनौटलगायत सम्बद्ध सम्पूर्ण विवादको समाधान गरी एकतापूर्ण महाधिवेशन गराउन सर्वोच्चको आदेशमा जनाइएको छ। संघको ११औं महाधिवेशन विवादित भएको थियो। महाधिवेशनमा भएको चुनावबाट दुई छुट्टाछुट्टै कार्य समिति बनेको थियो। सर्वोच्चले संघका दुईपटक भएका महाधिवेशन र त्यसक्रममा चयन भएका कार्यसमितिलाई खारेज गरेको छ। संघका पूर्वअध्यक्ष घलेको अध्यक्षमा गठित उच्च स्तरीय समितिलाई एकता महाधिवेशन गराउन आदेश दिएकोले ६ महिनाभित्रै महाधिवेशन गर्नु पर्ने भएको छ। घले नेतृत्वको उच्चस्तरीय समिति दुवैतर्फका ३३ जना सदस्य थप हुनेछन्। त्यही समितिले पुनः महाधिवेशन गराउनु पर्ने छ। समितिको संयोजकले कुनै कारण देखाइ समितिमा बस्न असमर्थता जनाएमा संघको अन्तर्राष्ट्रिय समन्वय परिषद्को ०७८ माघ १ मासम्पन्न ८१ औं बैठकले गठन गरेको समितिमा रहेको नामावलीमध्ये क्रमानुसार दोस्रो व्यक्तिले बैठकको संयोजक भई काम गर्ने आदेशमा उल्लेख छ। समितिले निर्णय गर्दा बहुमतका आधारमा निर्णय गर्ने र कुनै विषयमा मत बराबर भएमा संयोजकले निर्णायक मत दिन सक्ने र अन्य कार्यविधि समितिले आफैं निर्धारण गर्ने सर्वोच्चको आदेशमा जनाइएको छ। आदेशमा भनिएको छ, यो समितिले आफ्नो भूमिका जिम्मेवारीपूर्वक निर्वाह गर्ने कुरामा यो इजलासले विश्वास लिएको छ।"
कर्णालीको मुख्यमन्त्रीमा एमालेका कँडेलले दाबी पेस गर्दै,"काठमाडौं : कर्णाली प्रदेशमा नेपाल कम्युनिस्ट पार्टी (एमाले) संसदीय दलका नेता यामलाल कँडेलले नयाँ सरकार गठनका लागि मुख्यमन्त्री पदमा दाबी पेस गर्ने भएका छन् । मुख्यमन्त्री राजकुमार शर्माले पदबाट राजीनामा गरेसँगै अब गठबन्धन दलहरूको तर्फबाट नेकपा एमालेलाई प्रदेश सरकार गठनको बाटो खुलेको छ। कँडेल कर्णाली प्रदेशको मुख्यमन्त्री बन्नका लागि २०७४ सालको प्रदेशसभा निर्वाचनबाट निरन्तर दौडमा थिए। केन्द्रमा कर्णाली प्रदेशको नेतृत्व एमालेले लिने सहमति भए पनि मुख्यमन्त्रीसहितका केही नेताहरूले एमालेलाई नेतृत्व हस्तान्तरण गर्न आनाकानी गरेपछि केही दिनका लागि अन्यौल कायम भएको थियो। तर, बुधबार नै दुई दलबीच कर्णालीमा पहिलो चरणमा एमालेले नेतृत्व लिने र दोस्रो चरणमा माओवादीबाटै मुख्यमन्त्री बन्ने सहमति भएपछि मुख्यमन्त्री शर्माले राजीनामा दिन तयार भएका हुन्। २०७४ सालको निर्बाचनपछि नेकपा एमालेले कर्णालीमा २० सिट ल्यायो। तर पनि त्यो पाँचै वर्ष सरकारको नेतृत्व लिन पाएन। पहिलो चरण नेकपा माओवादी केन्द्रका नेता महेन्द्रबहादुर शाही र दोस्रो चरण नेपाली कांग्रेसका नेता जीबनबहादुर शाही मुख्यमन्त्री बने। जम्मा ४० सदस्य रहेको प्रदेश सभामा बहुमत पुग्न एक सिट कम हुँदा पनि गठबन्धनको राजनीतिले प्रदेश सरकारको नेतृत्व नपाएको भन्दै नेकपा एमाले कर्णालीका नेताहरू केन्द्रीय नेतृत्वप्रति असन्तुष्ट थिए।"
उम्मेदवार टुंगो लगाउन केन्द्रीय कार्य सम्पादन समितिको बैठक दिउँसो बस्दै,"काठमाडौं : नेपाली कांग्रेसको केन्द्रीय कार्य सम्पादन समितिको बैठक आज दिउँसो बस्ने भएको छ। आजको बैठकले उपनिर्वाचनका लागि कांग्रेसको उम्मेदवार तय गर्ने मुख्य सचिव कृष्णप्रसाद पौडेलले जानकारी दिए। मंगलबार र बुधबार बसेको बैठकमा संस्थापन पक्ष र इत्तरपक्षबीचको अडान कायम रहँदा कांग्रेसले उम्मेदवार चयन गर्न सकेको छैन। बुधबार संसदीय बोर्डको बैठकमा सभापति शेरबहादुर देउवाले इलाम२ मा डम्बर खड्कालाई उम्मेदवार बनाउन प्रस्ताव गरेका थिए। यता महामन्त्री गगन थापा समूहका तर्फबाट भेषराज आचार्यलाई उम्मेदवारी बनाउनुपर्ने अडान रहेको छ। क्षेत्रीय कार्यसमितिको बैठकले भेषराज आचार्य, केशव थापा, डम्बर खड्का, नगेन्द्र कुमाल, रमेश लिङ्देन,चन्द्रमाया लिम्बू र शान्तिकला तामाङको नाम सिफारिस गरेको छ। आज बिहान आकांक्षीसँग छलफल गरेपश्चात दिउँसोको बैठकमा उम्मेदवार तय हुनेछन्। आकांक्षी धेरै भएपनि मुख्य प्रतिस्पर्धा खड्का र आचार्य रहेका छन्। खड्का यस अगाडि नेम्वाङसँग हारेका थिए। उनीहरुबीच छलफल गरेपछि आज दिउँसो बस्ने कार्यसम्पादन समितिको बैठकले उपनिर्वाचनको उम्मेदवार तय गर्ने पौडेलले जानकारी दिए। आगामी वैशाख १५ गते प्रतिनिधिसभामा इलाम २ र प्रदेशसभामा बझाङ १ मा उपनिर्वाचन हुँदैछ। इलाम २ मा नेकपा एमालेले स्व सुवासचन्द्र नेम्वाङका छोरा सुहाङ, राष्ट्रिय स्वतन्त्र पार्टीले माओवादी परित्याग गरेका मिलन लिम्बू र राष्ट्रिय प्रजातन्त्र पार्टीले लक्ष्मी गुरुङलाई उम्मेदवार बनाइसकेको छ। एमालेलाई नेकपा माओवादी केन्द्रले समर्थन गर्ने गरी औपचारिक रुपमा सार्वजनिक गर्न बाँकी भएपनि आन्तरिक सर्कूलर जारी भएको छ। माओवादीको इलाम जिल्ला कमिटीले उम्मेदवारका रूपमा धिरेन शर्माको नाम केन्द्रमा सिफारिस गरेको थियो। एमालेले बझाङ १ को प्रदेशसभा निर्वाचन क्षेत्र (१) मा दमन भण्डारीलाई उम्मेदवार बनाएको छ।"
देउवाको अडानपछि इलाम२ मा डम्बर खड्कालाई कांग्रेसले उम्मेदवार बनाउने पक्का,"काठमाडौं : नेपाली कांग्रेसले इलाम२ मा डम्बर खड्कालाई उम्मेदवार बनाउने लगभग पक्का भएको छ। सभापति शेरबहादुर देउवाको निवास बुढानीलकण्ठमा आज बिहान उम्मेदवारहरुबीच छलफल भएपछि कांग्रेसले इलाममा हुने प्रतिनिधि सभा सदस्यको उपनिर्वाचनमा खड्कालाई उम्मेदवार बनाउने भएको हो। आगामी वैशाख १५ गते प्रतिनिधिसभामा इलाम२ र प्रदेशसभामा बझाङ १ मा उपनिर्वाचन हुँदैछ। मंगलबार र बुधबार बसेको बैठकमा संस्थापन पक्ष र इत्तरपक्षबीचको अडान कायम रहँदा कांग्रेसले उम्मेदवार चयन गर्न नसकेपछि आज बिहान उम्मेदवारका आकाक्षीबीच शीर्ष नेताले छलफल गरेका थिए। बुधबार संसदीय बोर्डको बैठकमा सभापति शेरबहादुर देउवाले इलाम२ मा खड्कालाई उम्मेदवार बनाउन प्रस्ताव गरेका थिए। महामन्त्री गगन थापा समूहका तर्फबाट भेषराज आचार्यलाई उम्मेदवारी बनाउनुपर्ने अडान रहेको थियो। आजको बैठकमा पनि देउवाले अडान नछाडेपछि खड्का उम्मेदवार बन्ने लगभग पक्का भएको हो। जिल्ला सभापति समेत रहेका खड्का यस अगाडि नेम्वाङसँग पराजित भएका थिए। कांग्रेसले आज दिउँसो बस्ने कार्यसम्पादन समितिको बैठकबाट उपनिर्वाचनको उम्मेदवार औपचारिक घोषणा गर्ने मुख्य सचिव कृष्णप्रसाद पौडेलले जानकारी दिए। इलाम२ मा नेकपा एमालेले स्व सुवासचन्द्र नेम्वाङका छोरा सुहाङ, राष्ट्रिय स्वतन्त्र पार्टी (रास्वपा)ले माओवादी परित्याग गरेका मिलन लिम्बू र राष्ट्रिय प्रजातन्त्र पार्टीले लक्ष्मी गुरुङलाई उम्मेदवार बनाइसकेको छ। एमालेलाई नेकपा माओवादी केन्द्रले समर्थन गर्ने गरी औपचारिक रुपमा सार्वजनिक गर्न बाँकी भएपनि आन्तरिक सर्कूलर जारी भएको छ। माओवादीको इलाम जिल्ला कमिटीले उम्मेदवारका रूपमा धिरेन शर्माको नाम केन्द्रमा सिफारिस गरेको थियो। गतवर्ष भएको निर्वाचनको मत परिणाम अनुसार इलाम२ मा एमालेका नेम्वाङ र कांग्रेसका खड्काबीच प्रतिस्पर्धा हुनेछ।"
उपनिर्वाचन : बझाङमा अभिषेक सिंहलाई उम्मेदवार बनाउने कांग्रेसको निर्णय,"काठमाडौं : नेपाली कांग्रेसले आगामी वैशाख १५ मा हुने उपनिर्वाचनमा बझाङ प्रदेशसभा १ मा अभिषेक सिंहलाई उम्मेदवार बनाउने निर्णय गरेको छ। बिहीबार बिहान सभापति देउवा निवास बुढानिलकण्ठमा बसेको बैठकले सिंहलाई उम्मेदवार बनाउने निर्णय गरेको हो। आज दिउँसो ३ बजे बस्ने कार्यसम्पादन समितिको बैठकले उम्मेदवारको औपचारिक निर्णय गर्ने कांग्रेसले जनाएको छ। सिंह कांग्रेस दिवंगत सांसद पृथ्वीबहादुर सिंहका छोरा हुन्। सुदूरपश्चिम प्रदेश सरकारका कानुनमन्त्री रहेका सिंहको गत असार पाँच गते निधन भएपछि त्यहाँ उपनिर्वाचन हुन लागेको हो। बझाङमा नेकपा एमालेबाट दमन भण्डारी ,नेकपा माओवादी केन्द्रबाट जनक बुढा, नेकपा एकीकृत समाजवादीबाट दिलबहादुर सिंह उम्मेदवार बनेका छन्।"
रामराजा सिंह स्वास्थ्य विज्ञान प्रतिष्ठानको विकास समितिमा पशुपति चौधरी नियुक्त,काठमाडौं : सरकारले रामराजा सिंह स्वास्थ्य विज्ञान प्रतिष्ठानको पूर्वाधार तयारी विकास समितिको अध्यक्षमा प्राडा पशुपति चौधरीलाई नियुक्त गरेको छ। बिहीबार बसेको मन्त्रिपरिषद् बैठकले सोही समितिको सदस्यमा वीरेन्द्रप्रसाद यादवलाई नियुक्त गरिएको सञ्चार तथा सूचना प्रविधिमन्त्री रेखा शर्माले बताइन्। त्यस्तै बीपी कोइराला स्वास्थ्य प्रतिष्ठानको सदस्यमा ज्ञानेन्द्रमान सिंह कार्कीलाई मनोनयन गरिएको मन्त्री शर्माले बताइन्।
"सिन्धुलीमा आगलागीको घटना बढ्दै, नियन्त्रणमा चुनौती","सिन्धुली : सोमबार स्थानीय जंगलमा लागेको आगो बस्तीमा पस्दा कमलामाई नगरपालिका१२ माथिल्लो टङ्सारका देवबहादुर कार्कीको तीन घरगोठ जलेर नष्ट भए। आगलागीका कारण दुई घर, एक गोठ, दुई लाख नगदसहित अन्नपात, भाँडाकुँडा तथा लत्ताकपडा जलेर नष्ट हुँदा कार्की परिवार खुला आकाशमुनि आइपुगे। भएका पशु चौपायासमेत जलेर खरानी भए। स्थानीय सामुदायिक वनमा लागेको आगो घरमा सल्किँदा कार्की परिवारको बिचल्ली भयो। गत मंसिर ४ गते गोठमा अचानक आगलागी हुँदा निभाउने क्रममा जलेर गम्भीर घाइते भएका फिक्कल गाउँपालिका२ डाङ्सेका रामजी बहादुर बोगटीको उपचारका क्रममा मृत्यु भयो। वर्ष ५५ का बोगटीले काठले बनेको खरको छानो भएको गोठमा लागेको आगो निभाउन जाँदा ज्यानै गुमाउनु परेको हो। मरिण गाउँपालिका३ बरुणका दूधराज मोक्तानको तीन वर्षका छोरा मनिष मोक्तानको घरभित्रै जलेर मृत्यु भयो। यी त जिल्लाका केही प्रतिनिधि घटना हुन्। सिन्धुलीमा हरेक वर्ष आगलागी भयावह जस्तै बन्दै गएको छ। बितेका ८ महिनामा मात्र जिल्लामा आगलागीबाट २ जनाको मृत्यु भएको छ। तीन जना घाइते भएका छन्। १७ घर गोठ जलेर नष्ट भएका छन्। दर्जनौं पशु चौपाएको जलेरै मृत्यु भएको छ भने त्यतिकै संख्यामा घाइते भएका छन्। लाखौं रुपैयाँको भौतिक क्षति भएको छ। जिल्ला प्रहरी कार्यालय सिन्धुलीका प्रवक्ता तथा प्रहरी नायव निरीक्षक अनिल कुमार खड्काका अनुसार जिल्लामा गत आठ महिनामा मात्र ४० वटा आगलागीका घटना घटेका छन्। नाबालक सहित दुई जनाको जलेर मृत्यु भएको छ भने तीन जना घाइते भएका छन्। १७ वटा घरगोठ जलेर नष्ट हुँदा पीडित परिवार खुला आकाश मुनी बस्न बाध्य भएका छन्। चैत महिनाको तीन सातामा मात्र जिल्लामा १० वटा आगलागीका घटना भएका छन्। यस्ता आगलागी प्राय असावधानी तथा स्थानीय जंगलहरूबाट सल्केको आगोका कारण हुने गरेको पाइएको छ, खड्काले भने। जिल्लाको सबैभन्दा बढी मरिण गाउँपालिकामा आगलागीका घटना भएका छन्। मरिणमा मात्र आगलागीबाट ६ वटा घरहरू जलेका छन्। फिक्कलमा ३, घ्याङलेखमा २, कमलामाई नगरपालिकामा २, हरिहरपुरगढी, तिनपाटन गाउँपालिका, सुनकोशी र दूधौली नगरपालिकामा एकएक घर जलेर नष्ट भएका छन्। यस्तै जिल्लाका विभिन्न सामुदायिक र राष्ट्रिय वनहरू समेत आगलागीका कारण क्षति भएका छन्। आगलागीका कारण प्राकृतिक जडिबुटी, वन्यजन्तुका साथै लाखौं रुपैयाँका काठ दाउरा जलेर नष्ट भएका छन्। सुक्खा मौसम र हावाहुरी बढ्दै गएकाले आगलागीका घटनाहरू वृद्धि हुँदै गएको पाइएको छ। आगालागीका कारण सुनकोशी र गोलन्जोर गाउँपालिकाका विभिन्न क्षेत्र जोखिममा रहने गरेका छन्। मानवीय त्रुटी र असावधानीका कारण हुने आगलागीका घटना नियन्त्रणमा चुनौती हुने गरेको बताइन्छ।"
नयाँ वर्षका अवसरमा वीरगन्जमा तीन दिन रात्रि बजार,"वीरगन्ज : वीरगन्जमा यसपालि पनि नयाँ वर्ष र ईदको अवसर पारेर वीरगन्ज महानगरपालिकाले रात्रि बजार लगाउने तयारी गरेको छ। यही चैत २९ गते बेलुकादेखि २०८१ वैशाख १ गते मध्यरातिसम्म तीन दिन वीरगन्जको आदर्शनगर चोकदेखि पुरानो बसपार्कसम्मको क्षेत्रमा रात्रि बजार लगाउने तयारी महानगरपालिकाले गरेको हो। गएको वर्षदेखि सुरु गरिएको रात्रि बजारलाई यस वर्ष पनि निरन्तरता दिन नयाँ वर्षको अवसर पारेर पुन रात्रि बजार लगाउन लागिएको महानगरका मेयर राजेशमान सिंहले बताए। उनका अनुसार रात्रि बजारले सुस्ताएको वीरगन्जको अर्थतन्त्र चलायमान बनाउन सहयोग पुर्याउने अपेक्षा छ। रात्रि बजारको समयमा भारतीय पर्यटकहरूलाई लक्षित गरी भारतबाट नेपाल प्रवेश गर्ने मुख्य नाका वीरगन्ज नाका रातभर खुला रहने पनि मेयर सिंहले बताए। सामान्यतया वीरगन्ज नाका राति १० बजेपछि बिहान ५ बजेसम्म नेपाल र भारत दुवैतर्फबाट बन्द रहने गरेको छ। तर रात्रि बजार लाग्ने समयावधिभर आवतजावत गर्न सहज होस् भनेर रातभर खुला गर्न उनले बताए। रात्रि बजार लाग्ने तीन दिन सम्म नाका २४ सै घण्टा खुला राख्नका लागि नेपाल र भारत दुवै देशका सीमावर्ती सुरक्षा निकायसँग सहमति गरिसकेका छौँ, मेयर सिंहले भने ,रात्रि बजार अवधिभर आउजाउमा कुनै समस्या आउने छैन। रात्रि बजार मा विभिन्न ठाउँका विशेष खानाका परिकार, लत्ताकपडा, कस्मेटिक, भाँडाकुँडा लगायतका सरसामानका स्टलहरू राख्ने मेयर सिंहले जानकारी दिए। रात्रि बजार सौहार्द र सभ्य भव्य रुपमा सम्पन्न गर्न सबैले आआफ्नो ठाउँबाट सहकार्य गर्ने बारेमा बिहीबार सरोकारवालाबीच छलफलपनि भएको छ। ग्रीन सिटी सामुदायिक सेवा प्रहरी केन्द्र तथा विभिन्न संस्थासँगको सहकार्यमा रात्रि बजार लगाउने तयारी गरिएको महानगरपालिकाका प्रमुख प्रशासकीय अधिकृत मातृका भट्टराईले जानकारी दिए। आदर्शनगर चोकदेखि कैलाश चोक र त्यहाँबाट पुरानो बसपार्कसम्मको क्षेत्रमा करिब एक सय स्टल लगाउने गरी आवश्यक तयारी गरिएको र स्टल बुकिङको काम समेत अघि बढाइएको ग्रीन सिटी आदर्शनगरका अध्यक्ष जयप्रकाश खेतानले बताए।"
तरकारीको बोराभित्र लागूऔषधको तस्करी गर्ने भारतीय पक्राउ,"वीरगन्ज : नेपालमा प्रतिबन्धित लागूऔषधसहित एक भारतीय युवक वीरगन्जमा पक्राउ परेका छन्। लागूऔषधसहित पक्राउ पर्नेमा भारत बिहारको मोतिहारी जिल्लाको हरपुर२ का २६ वर्षीय राजकरण साह रहेका छन्। बाराको बलीरामपुरबाट वीरगन्जतर्फ आउँदै गरेको बीआर ०५ एटी ७३२६ नमबरको मोटरसाइकल वीरगन्ज महानगरपालिका१५ फूलबारी टोलमा प्रहरीले रोकेर चेकजाँच गरेको थियो। त्यसक्रममा साह सवार रहेको उक्त मोटरसाइकलमा लोड रहेको हरियो तरकारीको बोरा भित्रबाट ठूलो परिमाणमा लागूऔषध बरामद भएको पर्साका प्रहरी नायब उपरीक्षक कुमार विक्रम थापाले बताए। तरकारीको बाराभित्र लुकाएर राखिएको अवस्थामा नुरफिन २ सय पिस, डाइजेपाम २ सय पिस र फेनारगन २ सय पिस गरी कूल ६ सय पिस लागूऔषध बरामद गरिएको थापाले जानकारी दिए। लागूऔषध बरामद भएपछि मोटरसाइकलसहित साहलाई नियन्त्रणमा लिएर उनीविरुद्ध लागूऔषध सम्बन्धी कसुरमा थप अनुसन्धान कार्य भइरहेको थापाले बताए।"
सिन्धुलीका तीन पालिकाको निर्णय : छोराछोरी सामुदायिक विद्यालयमा नपढाए कारबाही,"सिन्धुली : आगामी शैक्षिक सत्रका लागि भर्ना अभियान सुरु हुन करिब एक साता मात्र बाँकी रहँदा सिन्धुलीका स्थानीय सरकारले जनप्रतिनिधि र कर्मचारीहरूले आफ्ना बालबालिकालाई सामुदायिक विद्यालयमा अनिवार्य भर्ना गराउनुपर्ने निर्णय गर्न थालेका छन्। जिल्लाको कमलामाई नगरपालिका, तिनपाटन गाउँपालिका र मरिण गाउँपालिकाले गाउँ कार्यपालिकाबाट निर्णय गर्दै पालिका मातहतका कर्मचारी, जनप्रतिनिधि तथा सरकारी सेवा सुविधा लिनेका छोराछोरीलाई आगामी शैक्षिक सत्रबाट अनिवार्य रुपमा सामुदायिक विद्यालयमा भर्ना गर्न निर्देशन जारी गरेका हुन्। पालिकाको निर्णयको बर्खिलाप गरे कारबाही गरिने समेत चेतावनी दिइएको छ। कमलामाई नगरपालिकाले झण्डै एक महिना अघि यस्तो निर्णय गरेपछि मरिण गाउँपालिकाले गत १९ गते र तिनपाटन गाउँपालिकाले बुधबार सूचना जारी गर्दै यस्तो निर्देशन दिएका हुन्। आगामी शैक्षिक सत्रका लागि आउँदो वैशाख १ गतेबाट नयाँ भर्ना अभियान सुरु हुँदै छ। तिनपाटन गाउँपालिकाका प्रमुख प्रशासकीय अधिकृत पदम बहादुर बस्नेतका अनुसार गाउँपालिकाको यही चैत २० गते बसेको कार्यपालिकाको बैठकको निर्णय अनुसार पालिकाका जनप्रतिनिधि, शिक्षक, कर्मचारी लगायत सार्वजनिक पद धारण गरेका व्यक्तिहरूले आगामी शैक्षिक सत्रबाट आफ्ना बालबालिकाहरूलाई अनिवार्य रुपमा सामुदायिक विद्यालयमा भर्ना गराउनु पर्नेछ। दुई नगरपालिका र सात गाउँपालिकासहित नौवटा स्थानीय तह रहेको सिन्धुलीका तीनवटा पालिकाले यस्तो निर्णय गरेका छन्। कमलामाई नगरपालिकाका मेयर उपेन्द्र पोखरेलले निर्णय कार्यान्वयन नभए तलब रोक्का गर्नेदेखि कारबाही गरिने चेतावनी दिएका छन्। सामुदायिक विद्यालयको व्यवस्थापन, अनुशासन, गुणस्तर सुधार नगरी स्थानीय सरकारले हचुवाको भरमा निर्णय गरेर बालबालिकाको भविष्यमाथि खेलबाढ गरेको अभिभावकहरूले गुनासो गरेका छन्।"
पौडी खेल्ने क्रममा खोलामा डुबेर युवकको मृत्यु,काठमाडौं : पौडी खेल्ने क्रममा खोलामा डुबेर युवकको मृत्यु भएको छ। मृत्यु हुनेमा रामेछाप नगरपालिका४ का १७ वर्षीय भीमबहादुर श्रेष्ठ रहेका छन्। माध्यमिक शिक्षा परीक्षा दिइरहेका उनी बिहीबार दिउँसो लिखुखोलामा पौडी खेल्न गएका थिए। डुबेको खवर पाएपछि प्रहरी टोली घटनास्थलमा पुगेको थियो। घटनाबारे अनुसन्धान गरिरहेकोजिल्ला प्रहरी कार्यालय रामेछापले जनाएको छ।
२३ बुँदे संकल्प प्रस्ताव पारित,"खाँदबारी : सङ्खुवासभाको खाँदबारीमा सम्पन्न वार्डेन र अध्यक्षहरूको भेलाले क्षतिको राहत सहयोग निर्देशिका०६९ लाई संशोधन गरी क्षति गर्ने वन्यजन्तु प्रजाति थप गर्न पहल गर्ने निर्णय छ। २३ बुँदे संकल्प प्रस्तावहरू पारित गर्दै ४० औं वार्डेन सेमिनार तथा २२ औं मध्यवर्ती क्षेत्र व्यवस्थापन समितिका अध्यक्षहरूको बैठक सम्पन्न भएको हो। सोमबारबाट सुरु भएको बैठकले वन्यजन्तुबाट हुने क्षतिको राहत सहयोग निर्देशिका२०६९ लाई संशोधन गरी क्षति गर्ने वन्यजन्तु बाँदर र निलगाई प्रजाति थप गर्न पहल गर्ने निर्णय गरेको छ। बाँदर र नीलगाईले कृषि बालीमा क्षति पुर्याएमा किसानलाई क्षतिपूर्ति उपलब्ध गराउने निर्देशिकामा व्यवस्था गर्नुपर्ने संकल्प पत्रमा उल्लेख गरिएको छ। राहत सहयोग निर्देशिका०६९ अनुसार १४ वटा वन्यजन्तुले मानव र कृषि बालीमा क्षति पुर्याउँदा मात्र सरकारले राहत एवं क्षतिपूर्ति उपलब्ध गराउँदै आएको मकालु बरुण राष्ट्रिय निकुञ्जका प्रमुख भुमिराज उपाध्यायले बताए। बैठकले पशु तथा बाली बिमाका लागि विशेष पहल गर्ने समेत निर्णय गरेको छ। प्रकृति संरक्षण शिक्षालाई सम्पूर्ण संरक्षणकर्मी तथा अध्ययनकर्मीहरूको साँझा शिक्षालय बनाउन आवश्यक नीतिगत व्यवस्था गर्नु पर्ने बताइएको छ। मध्यवर्ती क्षेत्र उपभोक्ता समिति र व्यवस्थापन समितिको संस्थागत र संरचनागत सुधार गरी समानुपातिक र समावेशी बनाउन नियमावली नै संशोधन गर्नुपर्ने सरोकारवालाहरूको बैठकले निर्णय गरेको छ। मध्यवर्ती क्षेत्र व्यवस्थापन समिति, परिषद, राष्ट्रिय सञ्जाललाई संस्थागत मान्यता प्रदान गर्ने गरी यिनीहरूको छुटै कोष सञ्चालनका लागि कानूनी व्यवस्था मिलाउन लाग्नु पर्ने बैठकले निर्णय गरेको छ। संरक्षित क्षेत्रलाई आत्मनिर्भर बनाउन संरक्षित क्षेत्रमा उपलब्ध कोषहरू रचनात्मक रुपमा कसरी परिचालन गर्ने र नयाँ लगानी कसरी भित्र्याउने भन्ने विषयमा समेत बैठकमा छलफल भएको राष्ट्रिय निकुञ्ज तथा वन्यजन्तु संरक्षण विभागका प्रवक्ता वेदकुमार ढकालले जानकारी दिए। संरक्षण क्षेत्रको मूल्य मान्यतालाई निरन्तरता दिँदै संरक्षणमा योगदान पुर्याउने स्थानीयलाई पनि संरक्षणबाट लाभ दिन सक्नु पर्ने सरोकारवालाहरूको बैठकमा छलफल भएको छ। संरक्षण क्षेत्र, मध्यवर्ती क्षेत्र र राष्ट्रिय निकुञ्जको नियमावली संशोधन गर्नुपर्नेमा जोड दिइएको छ। बैठकमा सरोकारवालालाई अभिप्रेरित गर्ने र हाल नेपालका संरक्षण क्षेत्र प्रणाली अन्तर्गत स्थानीय स्तरमा देखिएका र देखा पर्न सक्ने सवाल, समस्या र चुनौतिका विषयमा छलफल भएको हो। अव्यावहारिक कानुनहरूलाई परिमार्जन गर्दै जानुपर्ने राष्ट्रिय निकुञ्ज तथा वन्यजन्तु संरक्षण विभागका महानिर्देशक डा सिन्धुप्रसाद ढुंगानाले बताए। जैविक विविधतालाई हानी हुने गरी कुनै पनि संरचना निर्माण लाग्न नहुने उनको भनाइ छ। बैठकमा राज्यको लगानी अनुसार प्राकृतिक श्रोत साधनबाट पर्याप्त लाभ लिन नसकिएको गुनासो समेत आएको छ। बैठकमा विभिन्न संरक्षित क्षेत्रका ३९ जना वार्डेन र २१ वटा मध्यवर्ती क्षेत्र व्यवस्थापन समितिका अध्यक्षहरूको सहभागिता थियो। राष्ट्रिय निकुञ्ज, सिकार आरक्षण, वन्यजन्तु आरक्षका वार्डेन संरक्षण क्षेत्रका र प्राणी उद्यानका अधिकृतहरू बैठकमा थिए। बैठकले शुक्लाफाँटा राष्ट्रिय निकुञ्ज मध्यवर्ती क्षेत्र व्यवस्थापन समितिका अध्यक्ष लव विष्टको अध्यक्षतामा मध्यवर्ती क्षेत्र व्यवस्थापन समिति राष्ट्रिय सञ्जाल बनाएको छ।"
नेपाली सेनाले गोरखादेखि जितगढी किल्लासम्म पदयात्रा गर्दै,"तानसेन : नेपाली सेनाले पश्चिम क्षेत्रका नेपाल एकीकरण तथा अंग्रेज युद्धको समयमा गोरखादेखि जितगढीसम्म प्रयोग गरेका गढी, किल्ला तथा मार्गहरूमा पदयात्रा गर्ने भएको छ। तत्कालीन राजा पृथ्वीनारायण शाहले पाल्पाका सेनवंशीय राजादेखि अग्रेजसँगको युद्ध गर्दासम्मका प्रयोग भएका गढी किल्लाहरूमा नेपाली सेनाले पश्चिम पदयात्रा नाम दिई गोरखादेखि जितगढीसम्म पदयात्रा गर्न लागेको हो। गोरखा दरबार चैत २७ गते पैदलयात्रामा निस्केको नेपाली सेनाको टोली तनहुँ, स्याङ्जा हुँदै वैशाख २ गते बिहान रामपुर केलादी घाटबाट पाल्पा प्रवेश गर्ने कार्यक्रम रहेको छ। गोरखा दरबारदेखि जितगढीसम्मको ३०५ किलोमिटर दूरी रहेको पदयात्रा पाल्पामा मात्र १६५ किलोमिटर रहेको छ। ११ दिनको पदयात्रामा पाल्पामा मात्र ६ दिनको पदयात्रा कार्यक्रम रहेको दि फेमश महिन्द्र दल गणका गणपति भुपेन्द्र गुरुङले बताए। पाल्पा नेपाल एकीकरणको समयमा पनि युद्ध स्थल रहेको थियो भने एकीकरण पछि पनि अंग्रेज सँग युद्ध स्थलका रुपमा पाल्पा जिल्ला चिनिँदै आएको छ। १८७१ साल देखि १८७२ सम्म भएको नेपाल अग्रेज युद्धमा नेपाली सेनाले बुटवल जितगढी क्षेत्रबाट अंग्रेज फौजलाई हराएर नेपाली भूमि रक्षा गरेकाले पनि पाल्पा नेपाली सेनाका लागि महत्वपुर्ण युद्ध स्थलका रुपमा परिचित रहेको छ नेपाली सेनाको पदयात्राको टोली आउँदो वैशाख ७ गते बुटवल जितगढीमा पुगी यस वर्षको पदयात्रा समापन गर्ने छ। नेपाली सेनाको पश्चिम क्षेत्रको ऐतिहासिक पदमार्गलाई व्यवस्थित बनाउने, पदमार्गमा रहेका गढी किल्ला तथा युद्ध स्थलहरूलाई व्यवस्थित गरी संरक्षण गर्ने, जनतामा राष्ट्रियता जगाउने, नेपाली सेना र जनता बीचको सम्बन्धलाई सुमधुर बनाउने, जनताका सल्लाह सुझावहरू लिने दिने उद्देश्य पदयात्राको दि फेशम महिन्द्रदल गण पाल्पाका गणपति गुरुङले बताए। नेपाली सेनाको पदयात्री टोली वैशाख २ गते रामपुरको केलादी घाटबाट रामपुरको ऐतिहासिक पौवा, देवीस्थान, सीताकुण्ड, निस्दीको बेलडाँडा, सिलुवा, रामपुरको जब्गादी, पुर्वखोलाको वीरकोट हुँदै बाकुमगढी सम्मको ३५ किलोमिटर पदयात्रा गर्ने छ। वैशाख ३ गते बाकुमगढीबाट रम्भाको ताहुँ, हुमिन, पूर्वखोलाको देवीनगर, मुन्टुङ, केरौली, माथागढीको झडेवा, जगात, गोठादी हुँदै माथागढीसम्मको ३९ किलोमिटर पदयात्रा गर्ने छ। वैशाख ४ गते माथागढीदेखि तानसेनको प्रभाससम्म ३५ किलोमिटर पदयात्रा गर्ने छ। वैशाख ५ गते प्रभासदेखि तानसेन, तानसेनदेखि लामडाडा हुँदै २० किलोमिटर यात्रा गरी प्रभासमै बास बस्ने छ। वैशाख ६ गते प्रभासदेखि दोभान सम्मको ३२ किलोमिटर पदयात्रा गर्ने छ। वैशाख ७ गते दोभानबाट नुवाकोट हुँदै बुटवल जितगढीसम्मको ७ किलोमिटर यात्रा गरी गरुड दल गणलाई झण्डा हस्तान्तरण गरी जितगढीको विजय उत्सवमा सहभागी हुने कार्यक्रम रहेको गणका सेनानी जितबहादुर कार्कीले बताए। पदयात्राको गोर्खा टोलीले सतीघाट पुगेर तनहुँको टोलीलाई, तनहुँको टोलीले रामपुरको केलादीघाटमा पाल्पालाई र पाल्पाले बुटवलमा झण्डा हस्तान्तरण गर्ने कार्यक्रम रहेको छ। पदयात्रा टोलीलाई गोरखाको रिपुमर्दनी गण, तनहुँको रुरु भैरव दल गण, काली भञ्जन गण, राजदल गण, पाल्पाको दि फेमस महिन्द्र दल गण र रुपन्देहीको गरुड दल गणले आ आफ्नो जिल्लामा व्यवस्थापन मिलाउने दि फेमश महिन्द्र दल गणका सेनानी कार्कीले जानकारी दिए। पदयात्रा टोलीमा एकीकरणको दौरान स्थापना भएका पाँच प्रथम कम्पनी , श्रीनाथ, कालीबक्स, बर्दवाणी, सबुज, पुरानो गोरख र जितगढी लडाइँमा सहभागी गुरुबक्स गुल्मका कम्तीमा दुई दुई जना अनिवार्य सहभागितामा ५२ जना नेपाली सेनाका अधिकृत तथा जवानहरू सहभागी हुने छन्। पदयात्रा टोलीमा टोलीमा झण्डा बोक्ने, बाजा गाजा बजाउने, सुरक्षा दिने, परम्परागत भेषभुषा तथा हातहतियार बोक्ने फरक फरक समूह रहेका छन्। यो अभियानबाट नेपाल एकीकरणको अवस्था, नेपाल अग्रेज युद्धको इतिहास युवा पुस्तालाई सम्झाउने, बुझाउने तत्कालीन समयमा प्रयोग भएका युद्धस्थलहरूको संरक्षण जगेर्ना हुने इतिहासविद निर्मल श्रेष्ठले बताए। पदयात्राका विषयमा गणले जिल्लाका सरोकार निकायलाई जानकारी गराएको छ। यो अभियानले इतिहासको सोधनी, खोजनी भएको छ , आन्तरिक पर्यटकहरूमा बृद्धि हुने बाटो खुलेको छ ओझेलमा परेका पाल्पाका युद्धस्थलहरूले संरक्षण संरक्षण हुने युद्ध पर्यटकीय नयाँ गन्तव्यहरूको विकास हुने पर्यटनकर्मी मनमोहन श्रेष्ठले बताए। नेपाली सेनाले प्रत्येक वर्ष पुस २७ गते पूर्वतर्फको गोरखाकाठमाडौं एकीकरण पदयात्रा गर्दै आएको छ भने गत वर्षदेखि गोरखा जितगढी पश्चिम पदयात्रा सुरु गरेको हो।"
"चामल चोरीको आरोप लगाएको भनेर हत्या, अभियुक्त १२ वर्षपछि पक्राउ","विराटनगर : चामल चोरीको आरोप लगाएको भनेर एक जना व्यक्तिको हत्या गरी फरार बनेका अभियुक्तलाई १२ वर्षपछि भोजपुर प्रहरीले पक्राउ गरेको छ। पक्राउ पर्नेमा भोजपुरको अरुण गाउँपालिका४ (साविकको चरम्बी गाविस३) का ३० वर्षीय शौरभ तामाङ रहेका छन्। तामाङलाई झापाको काँकडभिट्टाबाट बुधबार पक्राउ गरेर जिल्ला ल्याइएको भोजपुर प्रहरी प्रमुख डीएसपी सुदीपराज पाठकले जानकारी दिए। कर्तव्य ज्यान मुद्दामा भोजपुर अदालतले दोषी ठहर गर्दै तामाङलाई जन्मकैदको फैसला गरेको छ। प्रहरीले पक्राउ गरेर बुझाएपछि कैद सजाय भुक्तानका लागि उनलाई अदालतले बिहीबार कारागार चलान गरेको छ। भोजपुरको चरम्बी३ का सीताराम राईको २०६८ माघ ७ गते हत्या भएको थियो। राईले आफ्नो घरबाट तामाङ समेतका ३ जना व्यक्तिले चामल चोरी गरेको भनेर आरोप लगाएपछि दुई पक्षबीच विवाद भएको थियो। प्रहरीका अनुसार दुई पक्षबीचको विवाद मिलाउन गाउँमा बोलाइएको छलफलमा सहभागी नभएको र आफूहरूलाई चामल चोरको आरोप लगाएको भनेर तामाङसहितले राईको हत्या गरेको पुष्टि भएको छ। आफूहरूलाई चोरको आरोप लगाएको भनी रिसईबी साँधेर बसेका ३ जनाले घरमै पुगेर राईको हत्या गरेको प्रहरीले जनाएको छ। आँगनमा बाँसको चोया काडेर बसिरहेका राईलाई खुकुरी, लाट्ठी र ढुंगाले आक्रमण गरिएको थियो। उनको घटनास्थलमै मृत्यु भएको प्रहरीले जनाएको छ। वारदातपश्चात घटनामा संलग्नहरू फरार बनेका थिए। फरार रहेकाको अनुसन्धान एवं खोजतलासका क्रममा घटनामा संलग्नमध्ये तामाङलाई पक्राउ गर्न प्रहरी सफल भएको डीएसपी पाठकले बताए। उनका अनुसार घटनामा संलग्न ३ जनालाई नै भोजपुर अदालतले दोषी ठहर गरिसकेको छ। प्रहरीले अभियुक्तविरुद्ध कर्तव्य ज्यान मुद्दा चलाएको थियो। २०७७ साल फागुन २३ गते मुद्दाको फैसला गर्दै अदालतले अभियुक्तहरूलाई जन्मकैदको सजाय सुनाएको थियो। तर, घटनामा संलग्नहरू सजाय भुक्तान नागरिकन लामो समयदेखि फरार बनिरहेका थिए। फरार रहेकामध्ये अन्य २ जनाको खोजी जारी राखिएको जानकारी डीएसपी पाठकले दिए। उनका अनुसार हाल पक्राउ परेका तामाङ घटनापछि केही समय तराईका विभिन्न स्थानमा लुकिछिपी बसेको र त्यसपछि भारततर्फ भागेको पत्ता लागेको छ। भारतमा ५६ वर्ष बसेर पुनः नेपाल फर्किएको खुल्यो, पाठकले भने, नेपाल आएर झापाको काँकडभिट्टामा लुकिपिछी बसिरहेको सूचनाका आधारमा भोजपुरबाट परिचालित प्रहरी टोलीले तामाङलाई पक्राउ गरेको हो।"
कपिलवस्तुको सिकोटवा गाउँमा झाडापखाला फैलियो,"कपिलवस्तु : कपिलवस्तु नगरपालिका वडा नं३ सिकोटवा गाउँमा झाडापखाला तथा हैजाका बिरामी देखा परेका छन् । चारपाँच दिनयता सो गाउँका केही परिवारमा झाडापखाला देखिएको थियो बिरामीमध्ये दुईजनाको एन्टीजेन परीक्षण गर्दा १ जनामा हैजा रोग देखिएको हो । झाडापखालाका बिरामीहरूको संख्या बढ्न थालेपछि गाउँमा हैजा फैलन नदिन स्वास्थ्यकर्मीको टोली परिचालन गरिएको कपिलवस्तु नगरपालिकाका नगर प्रमुख सुदीप पौडेलले बताए । सो गाउँबाट झाडापखालाका बिरामी अस्पताल आएको र उनीहरूको सघन ढंगबाट उपचार भइरहेको कपिलवस्तु अस्पतालका मेडिकल सुपरिटेण्डेन्ट डाविपिन जयसवालले बताए । अस्पताल आएका कुनै पनि वान्ता तथा झाडा पखालाका बिरामीलाई छुट्टै राखेर विशेष ढंगबाट उपचार गर्न स्वास्थ्यकर्मीको एक स्पेशल टोली परिचालन गरेका छौं,'मेसुडाजयसवालले भने,'दुषित खानेपानी र सरसफाइ अभावका कारण यस प्रकारको रोगहरू देखिएको हुनसक्छ ।' स्वास्थ्यकर्मीको टोलीले कालिका स्वाबलम्वन सामाजिक केन्द्रको सहयोगमा गाउँका घरघरमा अहिले खानेपानीको शुद्धता चेक जाँच गरिरहेका छन् । नगर प्रमुख सुदीप पौडेलको निर्देशनमा तत्काल रोगग्रस्त गाउँमा नगरपालिकाबाट आवश्यक स्वास्थ्य सामाग्रीसहित स्वास्थ्यकर्मीको टोली खटाइएको छ । उनीहरूले स्वास्थ्य सल्लाह सहित मास्क,सेनिटाइजर,साबुनलगायतका स्वास्थ्य सामाग्री वितरण गरेका छन् । बिरामी भएका घर परिवारको अनुगमन गर्दा उनीहरुले प्रयोग गर्ने शौचालय व्यवस्थित नभएका कारण त्यहाँबाट हैजाको किटाणुहरू फैलिएको कपिलवस्तु नगरपालिकाकी स्वास्थ्य शाखाकी निमित्त प्रमुख उमा थापाले बताइन् । कपिलवस्तु जिल्लालाई पूर्ण खुलामुक्त जिल्ला घोषणा गरिए पनि शौचालयको प्रयोग नहुनु,प्रयोग भए पनि व्यवस्थित नहुनु,खानेपानी दुषित हुनु,स्वास्थ्यसम्बन्धी बानी व्यवहारमा ध्यान नदिइनु जस्ता कारणबाट जिल्लामा पटकपटक झाडा पखाला तथा हैजा जस्ता प्रकोपहरू देखिने गरेको छ ।"
"कर्मचारीलाई उन्मुक्ति, छानबिनै शंकास्पद","सिरहा : मदिराको बोतलमा अन्तःशुल्कको एउटा स्टिकरलाई दुई टुक्रा पारी राजस्व छली गरेको घटनालाई सामान्यकरण गर्ने प्रपञ्च भइरहेको पाइएको छ। यसमा व्यवसायी र आन्तरिक राजस्व कार्यालयबाट खटाइएका कर्मचारीको मिलोमतो थियो। व्यवसायीलाई धरौटीमा छाडिएको छ भने कर्मचारीलाई उन्मुक्ति दिइएको छ । साथै, विधि पुर्याएर सम्बन्धित डिस्टिलरी खुलाउने तयारी भएको स्रोतले जनायो। घटनामा आशिष जेनेरल स्टोरका मालिक ललनकुमार यादव र शारदा डिस्टलरी प्रालिका प्रमोद गोयन्का धरौटी बुझाएर तारिखमा रिहा भएका छन्। हालसम्म डिस्टलरी र जेनेरल स्टोर सिल छन्। मुद्दा छानबिन गरिरहेका आन्तरिक राजस्व कार्यालय लहानले जेनेरल स्टोरलाई बरामद मदिरामा राजस्व छलीबापत १९ लाख ९० हजार जरिवाना र कैदबापत प्रतिदिन ३ सयका दरले एक वर्षको १ लाख ९ हजार ५ सय धरौटी माग दाबी गरेको थियो। स्टोरका मालिक यादवले सोही धरौटी रकम २० लाख ९९ हजार ५ सय रुपैयाँ बुझाएर हाजिरी जमानी तारिखमा रिहा भएका छन्। यसैगरी, यही मुद्दाका अर्का प्रतिवादी डिस्टलरीका अध्यक्ष प्रमोद गोयन्का राजस्व कार्यालयले माग दाबी गरेका २ करोड ३८ लाख ५१ हजार ६ सय ३३ रुपैयाँ धरौटी बुझाएर हाजिरी जमानी तारिखमा रिहा भएका छन्। उनलाई पनि राजस्व कार्यालयले एक वर्ष कैद बापतको रकम धरौटी माग गरेको थियो। मुद्दाको अन्तिम टुंगो लागेको छैन। प्रक्रियामा गएको छ। बयान लिने काम पनि भइरहेको छ, राजस्व कार्यालय प्रमुख पुण्य रिजालले भने, यस घटनाका अन्य प्रमाणहरू संकलन गर्ने कार्र्य पनि जारी छ। प्र्रमाणका आधारमा घटनाका दोषीलाई अधिकतम सजाय हुनेछ। यही चैत २५ गते अर्को तारिख तोकिएको उनले जानकारी गराए। राजस्व कार्यालयका अनुसार जेनेरल स्टोरका मालिक यादवलाई १०० प्रतिशत र डिस्टलरीका सञ्चालकलाई २०० प्रतिशत जरिवाना र एक वर्ष माग दाबी भएका छन्। अन्तःशुल्क ऐन२०५८ अनुसार कारबाही अगाडि बढेको छ। उद्योगको सिलबन्दी खोल्ने विषयमा विभागको निर्देशन माग गरेका छन्। महानिर्देशकले जे आदेश आउँछ त्यही गरिने जानकारी गराएका छन्। १९ लाखको मदिरामा, ९ लाख राजस्व छली राजस्व छली भएको तथ्य बाहिरिएपछि राजस्व कार्यालयको टोलीले सिरहा नगरपालिका१५ माडरस्थित आशिष जेनेरल स्टोरबाट ३२ सय कार्टुन गौरब ब्रान्डका मदिरा बरामद गरेका थिए। जसमध्ये २ हजार १ सय ४० कार्टुन मदिरामा एउटा स्टिकरलाई दुई टुक्रा गरी प्रयोग गरिएको अनुसन्धानमा पाइएको छ। एक कार्टुनमा ३० बोतल मदिरा हुन्छ। २ हजार १ सय ४० कार्टुनमा ७० युपीका १९ हजार २ सय ६० लिटर मदिरा प्याकिङ छन्। प्रतिलिटर ५० रुपैयाँ उद्योगले राजस्व कार्यालयमा तिर्नुपर्ने हुन्छ। १९ लाख ७९ हजार ५ सयको मदिरामा अन्तःशुल्कको एउटा स्टिकरलाई दुई टुक्रा बनाउँदा ९ लाख ६३ हजार राजस्व छली गरेको पाइएको छ। अन्तःशुल्क ऐन२०५८ अनुसार स्टोर र उद्योगलाई कारबाही बढाएको कार्यालयले जनाएको छ। कर्मचारीलाई उन्मुक्ति दिने चलखेल उद्योगले उत्पादन गरिरहेकै बेला अन्तःशुल्कको स्टिकर मदिरा बोतलमा लगाउने कार्य गर्छन्। उत्पादित मदिरा उद्योगभित्रै रहेका अन्तःशुल्कको गोदाममा स्टोर गरिन्छ। त्यसपछि राजस्व कार्यालयसँग निकासी माग गर्छन्। निकासी माग गरे परिमाणको उद्योगीले राजस्व बुझाउँछन्। राजस्व तिरिसकेपछि स्टिकर चेकजाँच गरी राजस्व कार्यालयले निकासी स्वीकृति दिन्छन्। त्यसका लागि उद्योगमा एक जना कर्मचारी खटाइएको हुन्छ। तर, यहाँ कर्मचारीले केही काम नगरेको देखिएको छ। यस उद्योगमा नासु कमल सुवेदीलाई खटाइएको कार्यालयले जनाएको छ। तर, यो मुद्दामा उनलाई कतै नसमेटिएको पाइएको छ। घटना बाहिरिएको दिन मदिरा निकासी भइरहेको बेला कर्मचारी उद्योगमा उपस्थित भएको वा नभएको विषयमा राजस्व कार्यालय प्रमुख रिजालले केही बताउन चाहेनन्। यसै घटनालाई छानबिन गर्न राजस्व विभागमा अन्तःशुल्कको शाखा हेर्ने डाइरेक्टर र अफिसर पनि लहान आएका थिए। मुद्दा प्रक्रियामा रहेकाले सबै कुरा अहिले बोल्न नमिल्ने रिजालले बताए। कर्मचारी देखाउनलार्ई मात्रै उद्योगमा पुगेको वा उद्योगीको विश्वासमा अन्तःशुल्कको गोदामको साँचो बुझाएको देखिएको छ। उत्पादनदेखि निकासीसम्म कर्मचारीले चेकजाँच नगरेपछि उद्योगले स्टिकर टुक्रा गरी राजस्व छलीको धन्धा निर्वाध रूपले चलाएको हुन सक्ने एक व्यवसायीको आरोप छ। यो कार्य राजस्व कार्यालयको कर्मचारी नमिलेसम्म सम्भव नै नरहेको उनको भनाइ छ। तलदेखि माथिसम्मको सेटिङमा यस्तो कार्य भइरहेको उनले सुनाए। यहीका कर्मचारीको मिलोमतोमा राजस्व छली भएको देखिन्छ। फेरि यहीँका कार्यालयले छानबिन गरिरहेका छन्। यसमा विश्वासिलो अनुसन्धान नहुने देखिएको छ, एक व्यवसायीले भने, यसमा विभागले छुट्टै छानबिन गर्नुपर्ने हुन्छ। संलग्न कर्मचारीलाई पनि कारबाहीको दायरमा ल्याउनुपर्छ। आफैं धाँमी, आफैं बोक्सी जस्तो अनुसन्धान देखिएको उनको भनाइ छ। कारबाहीका लागि संसद्मा पनि माग जनमत पार्टीका प्रतिनिधिसभा सदस्य अब्दुल खाँले प्रतिनिधिसभा बैठकमा सञ्चार माध्यमका समाचारलाई उदृत गर्दै प्रहरी प्रशासनको मिलोमतोमा राजस्व छली भइरहेकाले कारबाहीका लागि सरकारलाई ध्यानाकर्षण गराएका छन्। उनले यस घटनमा राजस्वका कर्मचारीमाथि छानबिन नभएको उल्लेख गरेका छन्। छानबिनमा सरकार गम्भीर हुनुपर्ने र घटना बाहिर ल्याउनेलाई संरक्षण गर्नुपर्ने उनको तर्क छ। यो उद्योगले दिनहुँ २०२५ ट्रक मदिरा बाहिर पठाउने गरेको स्थानीय एक व्यवसायीले सुनाए। राजस्व छलीको घटनामा प्रहरी प्रशासनको पनि मिलोमतो रहेको घटनाले देखाएको उनले सुनाए। समयसमयमा कर्मचारी उद्योगमा आउँदा पनि चेकजाँच नगरेको ती व्यवसायीको दाबी छ। पछिल्लो समय राजस्व छलीबारे भेटिएको यो तथ्य उदाहरण मात्र हो। सिरहा जिल्लास्थित शारदा डिस्टिलरीलगायतका उद्योगबाट दैनिक रूपमा यसैगरी एउटा स्टिकरलाई दुईतीन टुक्रा पारी राजस्व छली हुँदै आएको छ। स्थानीय प्रशासन र नियमनकारी निकायको मिलेमतोमा राजस्व छली भइरहेको आरोप लाग्दै आए पनि सरकारी निकायले त्यसलाई अस्वीकार गर्दै आएको छ। सीमामा गोदाम, भारततिर तस्करी भारतको बिहार राज्यमा मदिरा प्रतिबन्ध भएदेखि नेपालका दशगजा क्षेत्रमा थुप्रिन थालेका छन्। हजारौं पसल खुलेका छन्। उनीहरूको मुख्य ग्राहक नै भारतीय हुने गरेका छन्। सिरहाको माडरदेखि भगवानपुर गाउँपालिकाको ठाढीसम्म सैयौं पसलहरू खुलेका छन्। मदिरा पसल फस्टाएको छ। यहाँ दिनहुँ हजारांै भारतीयहरू आउँछन् मदिरा सेवन गर्छन्, ठाढीका स्थानीय कन्हैया भट्टले भने, यसले सीमा क्षेत्रमा व्यापार बढाए पनि सामाजिक रूपमा नराम्रो असर पारेको छ। तर, प्रहरी प्रशासनले कडाइ गरिरहेको छैन। सेवनकर्ताले होहल्ला मचाउँदा झैझगडा हुने गरेको उनले बताए। भट्टका अनुसार यहाँबाट दिनहुँ भारतीय गाउँगाउँमा मदिरा तस्करी हुने गरेको छ। तस्करी यहाँका व्यापारी, प्रहरीप्रशासनको संलग्नतामा भइरहेको उनको आरोप छ। तस्करहरूले नेपालका सीमा जोडिएका भारतीय गाउँगाउँमा मदिरा पुर्याउने गरेका छन्। नेपालमा ५० देखि १०० रुपैयाँमा पाइने मदिरा भारतीय गाउँमा पुग्दा २०० सय देखि ३०० भारु रुपैयाँ बिक्री हुने गरेको छ। यसरी बाहिरियो राजस्व छलीको तथ्य चैत ४ गते आइतबार बिहान दुइटा ट्रकमा उद्योगले उत्पादन गरेका मदिरा खरिद गरेका व्यवसायीलाई पठाइरहेका थिए। त्यही ट्रकलाई पछ्याउँदै सञ्चारकर्मी विनय यादव इलाका प्रहरी कार्यालय विष्णुपुर पुगे। प्रहरीलाई यसमा राजस्व छलीको मदिरा गइरहेको जानकारी दिइयो। प्रहरीले गाडी रोक्यो। एउटा कार्टुनबाट मदिराको बोतल निकालेर जेकजाँच गर्दा अन्तःशुल्कको स्टिकर टुक्रा गरी प्रयोग गरिएको पाइएको थियो। तर, प्रहरीले गाडीलाई रोकेनन्। ट्रक रोकेका प्रहरीलाई फोन आएपछि उनले गाडी छाडे। मदिराको ट्रक प्रहरी पोस्ट चोहर्वा, विष्णुपुर, जिल्ला प्रहरी कार्यालय सिरहा, खिरौना पार गर्दै आशिष जेनेरल स्टोरमा अनलोड गरेका थिए। राजस्व कार्यालयका प्रमुख रिजाललाई सञ्चारकर्मीले जानकारी दिएको धेरै बेरपछि राजस्व कार्यालयका कर्मचारी त्यहाँ पुगेका थिए। मदिरा चेकजाँच गर्दा घटना बाहिरिएको थियो।"
भीरबाट खसेर बालिकाको मृत्यु,मुगु : घरबाट नुहाउन हिँडेकी बालिकाको भीरबाट खसेर मृत्यु भएको छ। छायानाथ रारा नगर पालिका९ की १२ वर्षीया भूमिका रोकायाको भीरबाट खसेर मृत्यु भएको हो। छायानाथ रारानगर पालिका९ घर भएकी उनी आमासँग सदरमुकाम गमगढीस्थित न्युरोडमा भाडामा बस्दै आएकी थिइन्। बिहीबार बिहान साढे १० बजे आफ्नो बस्ने कोठाबाट नुहाउनका लागि खोलामा जाँदै गर्दा चैना भीरमा खस्दा मृत्यु भएको उनका आफन्तले बताएका छ्न्। प्रहरी र स्थानीयले उद्धार गरेर जिल्ला अस्पतालमा लगिएको भए पनि अस्पतालले मृत घोषणा गरेको हो।
"वाइडबडी विमान खरिदमा भ्रष्टाचार, अख्तियारले हाल्यो मुद्दा","काठमाडौं : अख्तियार दुरूपयोग अनुसन्धान आयोगले वाइडबडी विमान खरिदमा भ्रष्टाचार गरेको ठहर गर्दै मुद्दा दायर गरेको छ। अख्तियारले तत्कालीन पर्यटनमन्त्री जीवनबहादुर शाही,नेपाल वायुसेवा निगमका महाप्रबन्धक सुगत कंसाकरलगायतविरुद्ध आज विशेष अदालत काठमाडौंमा आरोप पत्र दायर गरेको हो। यसबारे थप विवरण आउन बाँकी छ।"
१९ इन्सपेक्टर डीएसपी बढुवाका लागि सिफारिस (नामसहित),"काठमाडौं : नेपाल प्रहरीका १९ जना प्रहरी निरीक्षकलाई प्रहरी नायव उपरीक्षकमा बढुवाका लागि सिफारिस गरिएको छ। बुधबार बसेको बढुवा समितिको बैठकले १९ जना इन्सपेक्टरलाई डीएसपीमा बढुवाका लागि सिफारिस गरिएको प्रहरी अतिरिक्त महानिरीक्षक टेकप्रसाद राईले जानकारी दिए। उनका अनुसार बढुवा समितिको बैठकको निर्णय अनुसार जनपद प्रहरी समूहतर्फका प्रहरी निरीक्षकहरुलाई सोही समूहतर्फको प्रहरी नायव उपरीक्षक पदमा बढुवाका लागि १९ जना इन्सपेक्टरको सिफारिस सूची प्रहरी नियमावली,२०७१ (संशोधन सहित) को नियम २७ को उपनियम (४) अनुसार प्रकाशित गरिएको हो। बढुवाका लागि सिफारिस भएकामध्ये पहिलो नम्बरमा काठमाडौं उपत्यका अपराध अनुसन्धान कार्यालय परिचालन कक्षमा कार्यरत निर्मल पनेरु रहेका छन् । उनको अंक ९७ २१६० रहेको छ । दोस्रो नम्बरमा रहेका ऋषिराम घर्तीमगर, तेस्रोमा दिपक मल्ल र १९ औं नम्बरमा कमलकुमार खड्का रहेका छन्। कोको भए बढुवा ?"
बेलडाँगी र पथरी शिविरका ज्येष्ठ नागरिक र अशक्तलाई सहयोग रकम वितरण,"विराटनगर : झापाको बेलडाँगी र मोरङको पथरीस्थित शरणार्थी शिविरका ज्येष्ठ नागरिक, असक्त र असहायलाई इन्ट्रा नेसनल वेलफेयर एण्ड सपोर्ट फाउण्डेसन अफ अमेरिकाले जीवन निर्वाह रकम वितरण गरेको छ। सो फाउण्डेसनका अध्यक्ष डिल्ली अधिकारीले बेलडाँगी शिविरका एक सय ५७ र पथरी शिविरका ५७ जनालाई मासिक जनही रु पाँच हजारका दरले जीवन निर्वाह एवं पौष्टिक आहारका लागि बुधबार सो रकम वितरण गरेका हुन्। अध्यक्ष अधिकारीले विगतदेखि नै शिविरका ज्येष्ठ नागरिक, असहाय र असक्तहरूलाई मासिक रूपमा सो रकम उपलब्ध गराउँदै आएका छन्। शरणार्थी शिविरभित्र कष्टकर जीवन निर्वाह गरिरेहका यी नागरिकलाई केही सहयोग पुगोस् भन्ने उद्देश्यले नेपाल सरकारको स्वीकृतिमा यो कार्यक्रम विगतका वर्षदेखि निरन्तर रहेको हो। सो फाउण्डेसनले रकम प्राप्त गर्ने ती नागरिकलाई स्थानीय बैंकमा खाता खोलिदिएर सोही बैंक खातामार्फत सो भत्ता उपलब्ध गराउँदै आएको छ। बुधबार झापाको बेलडाँगी शिविरमा आयोजित कार्यक्रममा फाउण्डेसनका अध्यक्ष अधिकारीले पुनर्वास कार्यक्रमअन्तर्गत अमेरिकामा रहेका आफूहरूले शिविरमा अलपत्र छोडिएकाहरूका लागि थोरै भए पनि सहयोग पुगोस् भन्ने हेतुले सहयोग गर्दै आएको बताए। उनले शिविरमा रहेका नेपालीभाषीहरूको स्वदेश फिर्ती, तेस्रो मुलुकको पुनर्वास या नेपालमै नेपाली भई बाँच्ने अवसर प्रदान गर्नेबारेमा गम्भीर रूपले सोचिदिन नेपाल सरकारसँग आग्रह पनि गरे। यी दुई शिविरमा छिमेकी मुलुक भुटानबाट अन्यायपूर्वक लखेटिएर नेपालमा जबर्जस्ती शरणार्थी बनाइएका लगभग आठ हजार नेपालीभाषीको बसोबास गर्दछन्। ती शिविरका अशक्त तथा असहायहरूका लागि फाउण्डेसनले डे केयरको पनि व्यवस्था गरेको छ। त्यसैगरी बालबालिकाका लागि उचित शिक्षादीक्षा उपलब्ध हुन सकोस् भनेर स्थानीय विद्यालयका लागि अङ्ग्रेजी, विज्ञान, गणितजस्ता विषयका २२ जना शिक्षक शिक्षिका उपलब्ध गराएको छ। फाउण्डेसनको सहयोगमा पथरी शिविरमा स्वास्थ्य चौकी निर्माण भइरहेको छ भने बेलडाँगी शिविरको स्वास्थ्य चौकी निर्माणका लागि स्थानीय शिविर व्यवस्थापन समितिसँगको परामर्श सुरु भएको छ। त्यसैगरी यी दुवै शिविरका लागि एकएक एम्बुलेन्स उपलब्ध गराउन फाउण्डेसनले नगरपालिकासँग समझदारी गरेर रकम निकासा गरेको छ। त्यसक्रममा शिविरका शरणार्थीहरूले परिचयपत्र नवीकरण एवं जन्ममृत्यु र विवाह दर्ताको काम रोकिँदा समस्या भएको गुनासो गरेपछि फाउण्डेसनका अध्यक्ष अधिकारीले कोशी प्रदेशका मुख्यमन्त्री केदार कार्कीसँग भेट गरी सो समस्या तत्काल समाधानका लागि आग्रह गरेका थिए। रासस"
१५ वर्षपछि जागेको न्यायको आशा,"चितवन : श्रीमान्को हत्याको मुख्य योजनाकार मानिएका कालीबहादुर खामलाई अदालतमा पेस गरिरहँदा रमिला श्रेष्ठका आँखा ओभानो थिएन। अदालत परिसरमा प्रहरीको नियन्त्रणमा खाम देखिए। त्यसको केही पर रहेकी रमिला श्रीमान् सम्झिँदै भक्कानिँदै थिइन्। अदालतमा उपस्थित गराउँदा पक्राउ परेपछि रमिला श्रेष्ठको ध्यान चितवन जिल्ला अदालतको आदेश के होला भन्नेमा थियो। श्रीमान् हत्याका मुख्य योजनाकार मानिएका जनमुक्ति सेनाका पूर्वकमाण्डर खामलाई अदालतमा बुझाउने खबर पाएकी रमिला बिहानै चितवन जिल्ला अदालत पुगेकी थिइन्। दिनभर उनी अदालत कुरेर बसिन्। प्रहरीले उनलाई खबर गरेको थियो। सोधपुछका लागि भन्दै माओवादीले अपहरण गरेका श्रीमान् रामहरी श्रेष्ठ फर्किएनन्। उल्टै झन्डै एक महिनापछि शव फेला परेको खबर पाइन्। श्रीमान् त फर्किएनन्, तर न्याय फर्किएला भन्ने आशा रमिलामा छ। श्रीमान्को हत्याले बिछिप्त बनेकी रमिलाले न्यायका लागि भौतारिँदा पाएको कष्ट सम्झेर भावुक बनिन्। सर्वोच्चबाट मिसिल मगाउने भनेपछि उनी पर्खेर बसेकी थिइन्। श्रीमान्का हत्या आरोपी १५ वर्षपछि पक्राउ परेपछि उनलाई न्यायको आशा जागेको छ। रमिला ढिलै भए पनि न्याय पाउनेमा विश्वस्त थिइन्। म पीडितले न्याय पाम्। मैले मेरो श्रीमान् त फर्काउन सक्दिनँ। मैले चित्त बुझाउने भनेको न्याय पाए भने राहत हुन्थ्यो भन्ने हो, रमिलाले भनिन्, अहिलेको गृहमन्त्रीले जस्तोसुकै जोसुकै भए पनि छोड्दिन भन्नु भएको हुँदा न्याय पाउँछु कि भन्ने आश छ। तर। प्रधानमन्त्री माओवादीको भएकोले डर लागेको छ। जुन पार्टीको भए पनि प्रधानमन्त्री, गृहमन्त्री सबैको हो। कानुनबमोजिम कारबाही गरेर हामीजस्तो पीडितले न्याय पाउनुपयो। चितवन जिल्ला अलालतमा बुधबार उनी दिनभर बसिन्। मिसिलको सक्कल झिकाउने आदेश भएपछि खामलाई प्रहरीले हिरासतमा राखेको छ। श्रीमान्को हत्या हुँदा रमिला ३२ वर्षकी थिइन्। त्यसबेला छोरा रोम १२ र छोरी स्मृति ७ वर्षकी थिइन्। न्यायका लागि रमिला धेरै भौतारिइन्। त्यसबेला खामले फोन गरेर बोलाएको रमिला सम्झिन्छिन्। द्वन्द्वकालका घटनामा मारिएकाहरू सहिद घोषणा भए। रमिलालाई सहिद घोषणा होइन न्याय चाहिएको छ। मैले क्षतिपूर्ति लेउ, छोराछोरी पढाइदेऊ, हाम्रो परिवारको जिम्मा लेउ भनेर केही भनेको छैन। मलाई चाहिएको न्याय मात्रै हो, अरू केही चाहिएको छैन, उनले भनिन्। खामको मुद्दामा चितवन जिल्ला अदालतले सक्कल मिसिल मगाएको छ। सर्वोच्च अदालतमा रहेको मिसिलको सक्कल झिकाउन न्यायाधीश दयाराम ढकालले आदेश दिएका हुन्। सर्वोच्चबाट सक्कल मिसिल प्राप्त भएपछि खामलाई अदालतमा उपस्थित गराउन आदेश भएको श्रेष्तेदार विष्णुप्रसाद आचार्यले बताए। कर्तव्य ज्यान मुद्दाका फरार प्रतिवादी खामलाई काठमाडौंंको ठमेलबाट पक्राउ परेका खामलाई प्रहरीले मंगलबार राति चितवन ल्याएको हो। लामो समयदेखि मुल्तबिमा रहेको मुद्दा अगाडि बढेको छ। कोटेश्वरका व्यापारी श्रेष्ठ २०६५ वैशाख १५ गते श्रेष्ठ कोटेश्वरस्थित आफ्नै घरबाट अपहरणमा परेका थिए। चितवनको शक्तिखोरमा रहेको तेस्रो डिभिजनको सम्पर्क कार्यालय श्रेष्ठकै घरमा थियो। २०६४ चैत १४ गते राति उक्त कार्यालयबाट १७ लाख रूपैयाँ र एउटा पेस्तोल चोरी भएको घटना छानबिनका लागि भन्दै गोबिन्दबहादुर बटालासहितको टोलीले तेस्रो डिभिजन ल्याएका थिए। कुटपिटका क्रममा श्रेष्ठको मृत्यु भएपछि ढाकछोपको प्रयास गरे पनि घटना बाहिर आएको थियो। पूर्वीरुकुम तथा उत्तरगंगा गाउँपालिका६ हुकाम घर भएका ५० वर्षीय खामको निर्देशनमा अपहरण र कुटपिटबाट श्रेष्ठको मृत्यु भएको आरोप छ। श्रेष्ठको शव २०६५ जेठ १२ गते चितवनको साविक कविलाश गाविस १ जुगेडीस्थित त्रिशूली नदी किनारमा भेटिएको थियो। श्रेष्ठको पोस्टमार्टम रिपोर्टमा उनको मृत्यु टाउकोमा धारिलो हतियारको चोटका कारण भएको देखिएको थियो। मुद्दा दर्ता भएको पन्ध्र वर्षपछि खामलाई पक्राउ गरेर अदालतमा पेस गरिएको हो। अर्का आरोपी गोबिन्दबहादुर बटाला अदालतबाट सफाइ पाएका थिए। रमिलाले खाम र बटालाविरुद्ध किटानी जाहेरी दिएकी थिइन्। २०६८ जेठ १७ गते जिल्ला अदालत चितवनको भोलानाथ चौलागाईंको इजलासले बटालालाई ३ वर्ष कैद फैसला गरेको थियो। सर्वोच्च अदालतले बटालालाई पुनरावेदन अदालतको फैसला उल्ट्याएर सफाइ दिएको थियो। बटालालाई जस्तै खामलाई पनि छुटाउँछन् कि भन्ने शंका छ, रमिलाले भनिन्, आरोपीलाई कानुन अनुसार कारबाही होस् भन्ने माग हो।"
"वाइडबडी विमान खरिदमा १ अर्ब ४७ करोड भ्रष्टाचार, अन्तर्राष्ट्रिय कम्पनीको समेत मिलेमतो","काठमाडौं : अख्तियार दुरूपयोग अनुसन्धान आयोगले दुईवटा वाइडबडी जहाज खरिदमा व्यापक भ्रष्टाचार भएको दावी गरेको छ। आयोगले उक्त विमान खरिदमा १ अर्ब ४७ करोड १० लाख ५० हजार ४८२ रुपैयाँ भ्रष्टाचार भएको ठहर गर्दै तत्कालीन मन्त्री,नेपाल वायुसेवा निगमका कर्मचारीपदाधिकारीसहित ३२ जनाविरुद्ध मुद्दा आज विशेष अदालत काठमाडौंमा ,आरोप पत्र दायर गरेको हो। अख्तियारका प्रवक्ता नरहरि घिमिरेले वाइडबडी जहाज खरिदमा भ्रष्टाचार गरेको आरोपमा तत्कालीन संस्कृति,पर्यटन तथा नागरिक उड्डयन मन्त्री जीवनबहादुर शाही,नेपाल वायुसेवा निगमका महाप्रबन्धक एवं सञ्चालक समितिका सदस्य सुगत कंसाकरसहित ३२ जनाविरुद्ध आज विशेष अदालत काठमाडौंमा आरोप पत्र दायर गरेको हो। वाइडबडी खरिदमा नेपाल वायुसेवा निगमका महाप्रबन्धकसमेतको मिलेमतोमा अनियमितता भएको उजुरी परेको थियो। सोही उजुरीका आधारमा अनुसन्धान हुँदा वाइडबडी खरिदमा १ अर्ब ४७ करोड रुपैयाँ भ्रष्टाचार भएको अख्तियारको ठहर छ। तत्कालीन पर्यटनमन्त्री हाल कर्णाली प्रदेशका प्रदेशका प्रदेशसभा सदस्य शाहीले विमान खरिद ऐन २०६३ र सो अन्तरगत बनेको सार्वजनिक खरिद नियमावली २०६४ समेतको विपरीत रहेको तथ्यलाई अनदेखा गरी नेपाल वायुसेवा निगमलाई गैरकानुनी हानी पुर्याउने बदनियतसाथ कानुन विपरीक्ष काम गरेको भन्दै उनीविरुद्ध १ अर्ब ४७ करोड १० लाख ८५ हजार ४८२ रुपैयाँ विगो माग र भ्रष्टाचार निवारण ऐन २०५९ को दफा २४ बमोजिम थप सजायको माग गरिएको छ। निगमका तत्कालीन महाप्रवन्धक एवं सञ्चालक समितिका सदस्य कंसाकारमाथि सार्वजिनक खरिद ऐन २०६३ ले निर्धारण गरेका कार्यविधिअनुसार काम नगरेको,विमानको प्राविधिक स्पेसिफिकेसन र सोलाइ मापन गर्ने स्पष्ट मापदण्ड नखुलाएको र कार्यविधि विपरीत लागत इष्टिमेट अस्वभाविक रुपमा बढाएर लागत अनुमान तयार गराएको आरोप छ। उनले प्रस्तावदाताका प्रतिनिधिसँगको मिलेमतोमा विमानको मेजर टेक्निकल स्पेसिफिकेसन भारवहन क्षमतालाई २४१ टन्सबाट २३० टन्समा घटाइ विमानलाई लङ रेन्ज नन स्टप फ्लाइट गर्न असक्षम बनाइ रकम भुक्तानी दिएको आरोप पत्रमा उल्लेख छ। यसैगरी संस्कृतिक पर्यटन तथा नागरिक उड्डयन मन्त्रालयका तत्कालीन सचिव एवं नेपाल वायुसेवा निगमका तत्कालीन संचालक समिति अध्यक्ष शंकर प्रसाद अधिकारीले वाइडबडी विमानलाई लङ रेन्ज नन स्टप फ्लाइट गर्न अक्षम बनाउनमा भूमिका खेलेको,आपूर्तिकर्ताका प्रतिनिधिसँगको मिलेमतोमा कानुन विपरीत बढी भु्क्तानी दिइ १ करोड ३३ लाख ६८ हजार १०९ रुपैयाँ भ्रष्टाचार गरेको ठहर गर्दै मुद्दा दायर गरेको अख्तियारले जनाएको छ। भन्सार विभागका तत्कालीन महानिर्देशक एवं नेपाल वायुसेवा निगमका तत्कालीन संचालक शिशिर कुमार ढुङ्गाना, संस्कृति,पर्यटन तथा नागरिक उड्डयन मन्त्रालयका सहसचिव एवं नेपाल वा निगमका तत्कालीन संचालक समितिका सदस्य बुद्धिसागर लामिछाने,नेपाल वायुसेवा निगमका संचालक समिति सदस्य टेकनाथ आचार्य,नेपाल वायुसेवा निगमका तत्कालीन संचालक समिति सदस्य निमा नुरु शेर्पा, नेपाल वायसेवा निगमका तत्कालीन संचालक समिति सदस्य मतिराम पाण्डेले विमानको प्राविधिक स्पेसिफिकेसन र सोलाई मापन गर्ने स्पष्ट मापदण्ड नखुलाई कार्यविधि विपरीत अस्वभाविक रुपमा बढाएको लागत इष्टिमेटलाई स्वीकृति दिइ भ्रष्टाचार गरेको अनुसन्धानबाट खुलेको अख्तियारले जनाएको छ। यसैगरी सम्पत्ति शुद्धिकरण अनुसन्धान विभागका तत्कालीन महानिर्देशक एवं नेपाल वायुसेवा निगमका तत्कालीन संचालक समितिका सदस्य जीवन प्रकाश सिटौला, नेपाल वायुसेवा निगमका तत्कालीन संचालक समितिका सदस्य भइ हाल नेपाल नागरिक उड्डयन प्राधिकरणका संचालक समितिका सदस्य अच्युतराज पहाडीविरुद्ध पनि भ्रष्टाचार मुद्दा दायर भएको छ। नेपाल वायुसेवा निगमका तत्कालीन कामु निर्देशक रामहरी शर्मा सेढाइँ,तत्कालीन कामु निर्देशक तथा हाल नायव महाप्रबन्धक जनकराज कालाखेति र तत्कालीन उपनिर्देशक प्रभाश कुमार कर्मचार्य,तत्कालीन निर्देशक गणेबहादुर चन्द,तत्कालीन कामु कर्णबहादुर थापा र तत्कालीन निर्देशक तथा हाल वरिष्ठ क्याप्टेन सुवास रिजाल पनि भ्रष्टाचारमा मुछिएका छन्। यसैगरी वाइडबडी खरिदमा नेपाल वायुसेवा निगमका तत्कालीन नायव महाप्रबन्धक रमेश बहादुर शाह,तत्कालीन निमित्त निर्देशक तथा हाल बरिष्ठ क्याप्टेन रविन्द्र कुमार शेरचन,तत्कालीन कामु निर्देशक रविन्द्र श्रेष्ठ, तत्कालीन कामु निर्देशक तथा हाल निर्देशक उपेन्द्र पौडेल, तत्कालीन उपनिर्देशक तथा हाल निर्देशक श्रवण रिजाल, तत्कालीन निमित्त उपनिर्देशक पारस पौडेल, तत्कालीन निमित्त उपनिर्देशक तथा हाल निर्देशक उमेश पौडेल र तत्कालीन निमित्तउपनिर्देशक तथा हाल उपनिर्देशक बृहतमान तुलाधरले विमान खरिद गर्ने प्रस्ताव मूल्याङ्कन उपसमितिमा रही वद्नियतपूर्वक भ्रष्टाचार गरेको अख्तियारको ठहर छ। यसैगरी विमान आपूर्तिकर्ताप्रस्तावदाता कम्पनीमध्ये केही अन्तर्राष्ट्रिय कम्पनीका मुख्य व्यक्तिहरू नेपालको खरिद कानुन विपरीत गैरजिम्मेवार र बदनियतपूर्वक निगमका कर्मचारीपदाधिकारीहरूलाई प्रभाव र प्रलोभनमा पारी विमानको भारवहन क्षमतालाई घटाउने काम गरेको अख्तियारको जिकिर छ। जहाजको खरिदको पृष्ठभूमि निगमको क्षमता अभिवृद्धि गर्न सरकारले आर्थिक वर्ष २०७१०७२ को वार्षिक बजेटदेखि नै नयाँ जहाज थप गर्ने भनेको थियो। प्रधानमन्त्री तथा मन्त्रिपरिषद्को कार्यालयले तत्काल सुधार कार्ययोजना २०७२ मा अन्तर्राष्ट्रिय उडान सेवा विस्तार तथा विदेशी वायुसेवा कम्पनीहरूसँग प्रतिस्पर्धा गर्न तथा आन्तरिक उडानलाई थप व्यवस्थित र प्रभावकारी बनाउन निगमले आवश्यकताअनुसार विमानहरू खरिद गरी सञ्चालनमा ल्याउनेभनेकाले नयाँ जहाज खरिदको बाटो खुलेको थियो। सोही अनुरूप निगमले बनाएको तीनवर्षे सुधार कार्ययोजनाले २०७२ फागुनभित्र दुईवटा वाइडबडी जहाज खरिद प्रक्रिया अघि बढाउने सीमा तोकेको थियो। यसका लागि मंसिरमा एउटा र माघमा अर्को वाइडबडी जहाज किन्न अन्तर्राष्ट्रिय बोलपत्र आह्वान गर्नुपर्ने भनिएको छ। २०७३०७४ को बजेट नीति तथा कार्यक्रममा समेत व्यवस्थापनमा सुधार गर्ने, रणनीतिक साझेदारको खोजी गर्ने र दुईवटा वाइडबडी जहाज खरिद गर्ने भनिएकोमा निगमले भने जहाज किन्नेमा मात्र केन्द्रित भएको थियो। यसरी भयो जहाज खरिद निगम व्यवस्थापन समितिले महाप्रबन्धकको संयोजकत्वमा माघ, २०७२ मा निगम आर्थिक विनियमावली २०६५ को विनियम २३६ को उपविनियम (१)(क) बमोजिम तत्कालीन महाप्रबन्धकको नेतृत्वमा नयाँ विमान खरिद उपसमिति गठन गरिएको थियो। तर, सो उपसमितिलाई निष्क्रिय बनाई २०७३ वैशाखमा सोही विनियमको २३६(१)(ख) बमोजिम विमान खरिद गर्न सञ्चालक समितिका एक सदस्यको संयोजकत्वमा व्यवस्थापनबाट प्रस्तुत खरिद प्रस्तावको अध्ययन गरी प्रतिवेदन पेस गर्न चार सदस्यीय वाइडवडी विमान खरिद उपसमिति गठन गरेको थियो। उक्त उपसमितिले साउन ३१ गते २०७३ मा समिति समक्ष वाइडबडी खरिदसम्बन्धी प्रतिवेदन पेस गर्दै तीनवटा विकल्प सिफारिस गरेको र व्यवस्थापनले ४५ दिनको म्याद दिई अन्तर्राष्ट्रिय बोलपत्र आह्वान गर्न भदौ २९ गते प्रस्ताव समितिमा पेस गरेको थियो। त्यसपछि बोलपत्र आह्वान भयो। निगमले आह्वान गरेको बोलपत्रमा विभिन्न मुलुकका ११ वटा प्रस्तावकहरूको प्रस्ताव आएको थियो। सोमध्येबाट सबैजसो सर्त पूरा भएको र कम मूल्यमा नयाँ विमान उपलब्ध गराउने गरी प्रस्ताव पेस गरेको एएआर इन्टरनेसन सप्लाई चेनसँग विमान खरिद सम्झौता गर्न सिफारिस गरेको देखिन्छ। निगमका महाप्रबन्धक सुगतरत्न कंसाकार र एएआर इन्टरनेसन सप्लाई चेनका अध्यक्ष दीपक शर्माबीच चैत्र २४, २०७३ मा विमान खरिद सम्झौता भयो। निगमले हजार घण्टासम्म उडेको सेकेन्ड ह्यान्ड विमानका लागि प्रस्ताव आह्वान गरेको थियो। एएआरले तयारी अवस्थामा रहेका नयाँ विमान दिने आकर्षक प्रस्ताव राखेको थियो। त्यही आधारमा ऊ छानियो। नयाँ विमानका म्यानिफ्याक्चर्स सिरियल नम्बर (एमएसएन) पनि दिएको थियो। तर, त्यतिन्जेल एएआरसँग जहाजै थिएन। उसले दिएका दुवै सिरियल नम्बरका जहाज एयरबसले अर्कैका नाममा बनाइरहेको थियो। फेरि अर्को कीर्ते भयो। एएआरले आफू मात्र नभएर आफ्ना कन्सोर्टियम पार्टनर हाई फ्लाई ट्रान्सपोर्ट एरोई र जर्मन एभिएसन क्यापिटलसमेत भएको देखाउन थाल्यो। जहाज अझै तीमध्ये कोहीसँग थिएन। एयरबसका दुईवटा वाइड बडी विमान किन्नेबारे नेपाल वायुसेवा निगमले अमेरिकाको एएआर कर्पसँग माघ १४, २०७३ मा समझदारी गर्यो। तर, विमान हाई फ्लाई एक्स आयरल्यान्डसँग किन्यो, जुन कम्पनी त्यसको २६ दिनपछि फागुन १०, २०७३ मा स्थापना भएको सार्वजनिक लेखा समितिको १९औं वार्षिक प्रतिवेदनमा उल्लेख छ। अर्बौंको खरिदमा कीर्ते काम यसरी सुरु भएको थियो। निगम सञ्चालक समिति सचिवालयले २०७४ जेठ ३० गते संस्थागत र अर्थ विभागका निर्देशकलाई लेखेको पत्रले यसलाई प्रष्ट्याउँछ। संख्या बीएस०४२७६ को पत्रमा भनिएको थियो, जहाज एयरबस कम्पनीमा निर्माण हुने र कारोबार गर्दा कन्सोर्टियममा रहेका तीन भिन्न मुलुकका कम्पनीसँग कारोबार गर्न व्यावहारिक तथा कानुनी रूपमा असजिलो पर्ने भएकाले यही कारोबारका लागि मात्र स्पेसल पर्पोज कम्पनी गठन गरी कारोबार गर्दा सहज र सरल हुने निष्कर्षमा पुगेको छ। निगम र कन्सोर्टियमको आपसी सहमतिमा युरोपियन कानुनबमोजिम गठन भएको स्पेसल पर्पोज कम्पनी हाई फ्लाई एक्स आयरल्यान्ड लिमिटेड र निगमबीच जहाज खरिदबिक्री सम्झौता भएको। दर्ता नम्बर ५९९०१० भएको हाई फ्लाई एक्सको कार्यालय ग्रान्ड क्यानल हार्बर, डब्लिन २ मा थियो। उक्त कम्पनीको दर्ता उद्देश्यमा हवाई यातायातका उपकरण भाडामा लिनेदिने काम गर्नेभनिएको छ। तर,निगमको जहाज किनेपछि उक्त कम्पनी नै बन्द भएको स्रोतको भनाइ छ। खरिदको रकम व्यवस्थापनले दुईवटा विमान खरिदको लागि तयार गरेको प्रतिविमान लागत अनुमान ११ करोड ८१ लाख ६३ हजार ७७३ अमेरिकी डलर छ। विमान खरिदका लागि लागत अनुमान तयार गर्दा एयर बस कम्पनीसँग प्रत्यक्ष सम्पर्क रहिरहेको अवस्थामा एयर बसको तत्कालीन मूल्य र छुट रकमलाई नलिई २०६५ सालको आठ वर्ष पुरानो मूल्यमा वार्षिक मूल्यवृद्धि समायोजन गरी लागत अनुमान निर्धारण गरिएको थियो। यसरी लागत मूल्य अनुमान गर्दा नयाँ विमानको मूल्य निर्धारण गरिएको तर हजार घण्टासम्म उडेको र सन् २०७१ पछि निर्मित पुरानो विमानका लागि सूचना गरिएकोमा कुनै पनि फर्म, कम्पनी तथा आधिकारिक बिक्रेताहरूबाट कोटेसन माग भएको देखिँदैन। यसबाट लागत अनुमान नियम संगत नभएको र बजार मूल्यमा आधारित रहेको देखिँदैन। साथै मूल्य वृद्धि एयर बस कम्पनीसँग खरिद गर्दा मात्र लागू हुन्छ। २०७३ मा विमानको मूल्य अमेरिकी डलर ८,८०,९९,३१७ पर्ने र निगम व्यवस्थापनले नै निर्धारण गरेको दर २७६९९५ को मूल्यवृद्धि कायम गर्दा पनि नयाँ विमानको मूल्य अमेरिकी डलर ९,३०,४७,४३४८० पर्ने देखिन्छ। यसबाट एएआर इन्कले अमेरिकी डलर १०४८ मिलियन मूल्य प्रस्ताव पेस गरेको हुँदा निगमलाई करिब अमेरिकी डलर ११८ मिलियनका दरले दुई जहाजमा २३६ मिलियन डलर नोक्सानी भएको देखिन्छ। जहाजको भुक्तानी वाइडबडीको भुक्तानी भने फरकफरक संस्थालाई गरिएको छ। प्रतिबद्धता शुल्क १० लाख डलर (१० करोड रुपैयाँभन्दा बढी) एएआरलाई तिरियो। बैनाबापत ७ करोड ९० लाख अमेरिकी डलर हाई फ्लाई ट्रान्सपोर्ट एरोइजको खातामा पठाइयो। बाँकी रकममा लागि छुट्टै एस्क्रो एजेन्ट खोजियो। यसबारे निगमको पत्राचारमा भनिएको छ, एमओयू गर्ने समयमा स्पेसल पर्पोज कम्पनी गठन भइनसकेकाले हाई फ्लाई ट्रान्सपोर्ट एरोइजको खातामा बैनास्वरूप रकम पठाउने सहमति गरिएको। बाँकी रकम एस्क्रो एजेन्ट नियुक्ति गरी त्यहीमार्फत एयरबसको खातामा पठाउने व्यवस्था मिलाइएको। निगम सञ्चालक समितिको सचिवालयले २०७४ जेठ २९ गते पत्र संख्या बीएस०४२७४ मा संस्थागत विभाग र अर्थ विभागका निर्देशकलाई पत्राचार गरेको छ। त्यसमा दुइटा वाइडबडी किन्न हाईफ्लाई एक्स आयरल्यान्डलाई बैनाबापत ७ करोड ९० लाख अमेरिकी डलर (करिब ८ अर्ब रुपैयाँ) पठाउनुपर्ने भएकाले स्वीकृत गर्न भनिएको छ। त्यसका लागि आवश्यक पर्ने विदेशी मुद्रा सटही सुविधा अनुमति पाउन संस्कृति, पर्यटन तथा नागरिक उड्डयन मन्त्रालयमार्फत नेपाल राष्ट्र बैंकमा पत्राचार गर्न व्यवस्थापनलाई स्वीकृति दिन पनि दुवै निर्देशकलाई पत्रमा निर्देशन दिइएको थियो। त्यही आधारमा २०७४ असार ३ गते ७ करोड ९० लाख अमेरिकी डलर पठाइयो। २०७४ असार २९ गते नै निगम र नागरिक लगानी कोषबीच वाइडबडी जहाज किन्न ऋण सम्झौता भएको थियो। त्यही दिन पत्र संख्या ओएमडी४३६१५ निगमका महाप्रबन्धक कंसाकारले कोषलाई पत्राचार गरे। त्यसको अघिल्लो दिन जेठ २८ गते कर्मचारी सञ्चय कोषसँग पनि १२ अर्ब रुपैयाँको ऋण सम्झौता गरिएको थियो। विभिन्न समितिद्वारा भ्रष्टाचार भएको ठहर पहिलो वाइडबडी विमान ए ३३०२४३, नाइनएलएएलवाइ अन्नपूर्ण २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेठ मकालु साउन १० गते फ्रान्सको टुलुजबाट त्रिभुवन अन्तर्राष्ट्रिय विमानस्थल, काठमाडौंमा अवतरण गरेको देखिन्छ। तर बोलपत्रका अनुसार ढिलाइले निगम पहिलो जहाजबाट ९ महिनाको आम्दानी र दोस्रो जहाजबाट ४ महिनाको आम्दानीबाट बञ्चित भएको देखिन्छ। निगमले प्राप्त गरेका जहाजहरूको गैर दर्ता प्रमाणपत्र फ्रान्सको ईएएसएबाट प्राप्त भएको तर अन्यत्र दर्ता भएको प्रमाण उपलब्ध नभएको देखिन्छ। विमानहरू निर्माता कम्पनीबाट सीधै नेपाल ल्याइएको र नागरिक उड्डयन प्राधिकरणमा दर्ता भई कर्मचारी सञ्चय कोष र नागरिक लगानी कोषका नाममा रोक्का रहेको विभिन्न समितिले ठहर गरेका छन्। यसबाट आईफ्लाई एक्सको नाममा कतै पनि जहाज दर्ता भएको देखिँदैन। र यसले गैरकानुनी खरिद बिक्री प्रक्रिया तथा रकम अपचलन भएको पुष्टि गरेको छ। महालेखा परीक्षकको प्रतिवेदनले के भनेको थियो ? महालेखा परीक्षकको ५५औं वार्षिक प्रतिवेदनमा नेपाल एयरलाइन्सको वाइडबडी (एयरबस ३३०२००) जहाज खरिदमा अनियमितता भएको ठहर गर्यो। सम्झौता गरिएभन्दा निकै कमसल खालका जहाज ढिला गरी ल्याइएको भन्दै महालेखाले अनियमितताको आशंका गर्यो। १२ अर्ब रुपैयाँ ऋणमा ल्याइएका दुइटा वाइडबडीको ऋण र साँवा गरी करिब ३३ अर्ब रुपैयाँ निगमको दायित्वमा थोपरिएको थियो। पहिलो वाइडबडी विमान ए ३३०२४३, नाइनएलएएलवाई अन्नपूर्ण २०७५ असार १४ मा र दोस्रो वाइडबडी विमान ए ३३०२४३, नाइनएलएएलजेठ मकालु साउन १० गते फ्रान्सको टुलुजबाट काठमाडौंमा अवतरण भएका थिए। तर, बोलपत्रअनुसार जहाज आउन ढिलाइ हुँदा निगमले पहिलो जहाजबाट ९ महिनाको आम्दानी र दोस्रो जहाजबाट ४ महिनाको आम्दानी गुमाएको थियो। ति जहाजको गैर दर्ता प्रमाणपत्र फ्रान्सको ईएएसएबाट प्राप्त भएको तर अन्यत्र दर्ता भएको प्रमाण उपलब्ध भएन। र यसले गैरकानुनी खरिद बिक्री प्रक्रिया तथा रकम अपचलन भएको पुष्टि भएको लेखा समितिको ठहर थियो। एयरबस खरिदका क्रममा भएको आर्थिक अनियमिता, निगमको बदनियत, जहाजको भारवहन क्षमतामा गडबडीलगायतका विषयमा महालेखापरीक्षकको ५५औं वार्षिक प्रतिवेदनले औंल्याएपछि संसदीय छानबिन भएको थियो। महालेखा प्रतिवेदन अनुसार निगमले आर्थिक विनियमावली, २०६५ को विनियम २३६ (१) अनुसार निर्माता कम्पनीसँग विमान खरिद नगरि आपूर्तिकर्तासँग खरिद गरेको देखाएको थियो। बढीमा एक हजार घण्टा उडेको र २०७१ भन्दा पछि बनेको नयाँ जहाज भनी उल्लेख गरेकोमा २०६५ सालभन्दा पहिला नै बनेको जहाज खरिद गरिएका थिए। यस्तै, उल्लेखितभन्दा भारवहन क्षमता पनि प्रतिविमान १२ मेट्रिक टन कम भएको लेखा समितिको निष्कर्ष थियो। पुरानो जहाज खरिद गर्दा सो कम्पनीले बिक्रीमा ठूलो छुट दिएको तर निगमले नयाँ जहाजको नै खरिद मूल्यमा किनेको देखिएको उक्त प्रतिवेदनमा उल्लेख छ। एयर बस कम्पनीसँग सोझै खरिद गर्दा तिर्नुपर्ने मूल्य र बोलपत्रबाट कायम मूल्यबीच तुलना गर्न सकिने अवस्थामा तुलना नगरेका कारण निगमलाई ठूलो आर्थिक नोक्सानी भएको लेखा समितिको ठहर थियो।"
उपत्यकाबाट आठ महिनामा एक हजार ८४७ मोटरसाइकल चोरी,"काठमाडौं : चालु आर्थिक वर्षको हालसम्म काठमडौं उपत्यकाबाट एक हजार आठ सय ४७ वटा मोटरसाइकल चोरी भएको प्रहरीको तथ्याङ्कले देखाएको छ । तीमध्ये तीन सय ७४ मोटरसाइकल फेला परेका छन् । फेला परेका मोटरसाइकलमध्ये दुई सय ९१ वटा सम्बन्धित धनीलाई हस्तान्तरण गरिएको केन्द्रीय प्रहरी प्रवक्ता तथा प्रहरी नायब महानिरीक्षक भीमप्रसाद ढकालले जानकारी दिए। उनका अनुसार चौबिस वटा आवश्यक कारबाहीका लागि सम्बन्धित कार्यालयमा र १७ वटा भन्सार कार्यालयमा बुझाइएको छ । प्रनाम ढकालका अनुसार बाँकी ४२ वटा मोटरसाइकल सम्बन्धित धनीलाई बुझाउने क्रममा रहेका छन् । चोरीमा संलग्न २९ जनालाई प्रहरीले पक्राउ गरी आवश्यक कानुनी कारबाही गरेको उनले बताए। पछिल्लो समय चोरी भएका मोटरसाइकल खोजी र अनुसन्धानमा नेपाल प्रहरी सक्रिय रुपमा लागेको छ । यसैगरी आव २०७९८० मा एक हजार आठ सय ५० वटा मोटरसाइकल चोरी भएका थिए । तीमध्ये पाँच सय ५१ मोटरसाइकल प्रहरीले फेला पार्न सफल भई चार सय ९९ वटा सम्बन्धित व्यक्तिलाई बुझाएको थियो । सो अवधिमा ट्राफिक प्रहरीले ३८ जनालाई पक्राउ गरी आवश्यक कानुनी कारबाही गरेको जनाएको छ । आव २०७८७९ मा एक हजार छ सय चारवटा मोटरसाइकल चोरी भएकामध्ये पाँच सय छ वटा प्रहरीले फेला पारेको थियो । चार सय ३४ वटा मोटरसाइकल सम्बन्धित व्यक्तिलाई बुझाइएको केन्द्रीय प्रहरी प्रवक्ता ढकालले बताए। सो अवधिमा ट्राफिक प्रहरीले ४५ जनालाई पक्राउ गरी आवश्यक कानुनी कारबाही गरेको थियो । 'चोरी भएका मोटरसाइकल खोजी तथा अनुसन्धान गर्न देशभरका प्रहरीलाई सक्रिय पारेका छौँ', प्रहरी प्रवक्ता ढकालले भने, 'यसका लागि विशेष योजना र कार्यक्रम तयार गरी सुक्ष्म तरिकाले निगरानी, प्रत्यक्ष अनुगमन र अनुसन्धान गरी चोरी भएका मोटरसाइकल पत्ता लगाउने र सम्बन्धित धनीलाई बुझाउने काममा सफलता मिलेको छ ।' चोरी भएका सवारीसाधनको विशुद्ध खोजतलास र अनुसन्धानका लागि भिक्टिम सपोर्ट युनिट स्थापना गरिएको काठमडौं उपत्यका ट्राफिक प्रहरी कार्यालयका प्रवक्ता एवं प्रहरी वरिष्ठ उपरीक्षक जीवनकुमार श्रेष्ठले जानकारी दिए। उनले भने, 'मोटरसाइकल चोरी नियन्त्रण गर्ने क्रममा बढी मात्रामा चोरी हुने स्थानमा निगरानी गर्ने, शङ्कास्पद व्यक्तिलाई नियन्त्रणमा लिने र कानुनी कारबाही गर्न थालेका छौँ ।' चोरीका मोटरसाइकलको पाटपुर्जा खोली पुराना सक्कली मोटरसाइकलमा राख्ने गरेको अनुसन्धानबाट पत्ता लागेको प्रहरी वरिष्ठ उपरीक्षक श्रेष्ठले बताए। आफ्ना सवारी साधन चोरी हुन नदिन सम्बन्धित धनी नै चनाखो हुनु बुद्धिमानी हुने उनको भनाइ छ । केन्द्रीय प्रहरी प्रवक्ता ढकालले भने, 'चोरी हुनबाट बच्न ह्विललक, डिसलक, ब्रेकलक, फ्युललक लगाउनु राम्रो हुन्छ । सम्भव भएसम्म जिपिएस ट्रयाकरलगायतका उपकरणको जडान गरेर सुरक्षा गर्न सकिन्छ ।' चोरी हुनबाट सचेत गराउन समयसमयमा प्रहरीले सचेतनामूलक पर्चा वितरण तथा कार्यक्रम सञ्चालन गर्ने गरेको उनले बताए। धेरैजसो साँझ र रातको समयमा मोटरसाइकल चोरी हुने गरेका निवेदन आउने गरेको प्रहरीको भनाइ छ ।"
कञ्चनपुरमा ३४ ग्राम ब्राउन सुगरसहित कारोबारी पक्राउ,"धनगढी : नेपाल प्रहरीको लागुऔषध नियन्त्रण ब्युरो कञ्चनपुरले लामो समयदेखि ब्राउन सुगरको कारोबार गरिरहेका कञ्चनपुरको भीमदत्त नगरपालिका१५ निम्बुखेडाका ३० वर्षीय भुवन साहुलाई पक्राउ गरेको छ । उनलाई ३४ ग्राम ब्रोउन सुगरसहित महेन्द्रनगरको बसपार्क क्षेत्रबाट पक्राउ गरिएको हो । साहु लामो समयदेखि ब्राउन सुगरको कारोबार गरिरहेको प्रहरीलाई सूचना थियो । उनी यसअघि पनि लागुपदार्थ ओसारपसारमा कञ्चनपुर कारागार बसिसहेका व्यक्ति हुन् । प्रहरीले दिएको जानकारी अनुसार उनी बढीजसो काठमाडौंमा बस्ने गर्छन । एकदुई महिनामा उनी महेन्द्रनगर आउँछन । महेन्द्रनगर आएका बेला उनले भारतबाट ब्राउन सुगर ल्याएर महेन्द्रनगरदेखि काठमाडौं सम्मका युवाहरूलाई बिक्री गर्छन् । उनको भारतको उधमसिह नगर जिल्लाको नानकमत्ताका ब्राउन सुगर कारोबारीसँग कनेक्सन छ । सञ्जुबाबा नाम गरेका नानकमत्ताका कारोबारीबाट उनले बुधबार ३४ ग्राम खैरो हिरोइन किनेर ल्याएका हुन् । हामीलाई उनी महेन्द्रनगर आएको खबर आएको थियो । हाम्रो टीम उसको खोजीमा हिँड्यो । बुधबार उनी बनबासातिर गएका थिए । उसले बुधबार नै नानकमत्ता गएर ब्राउन सुगर ल्याएको रहेछ । हामीले महाकाली नदी किनारको भाइरल रोड क्षेत्रमा उसलाई ढुकिरहेका थियौं । ऊ आयो, हामीले उसको पिछा गर्यौं,बसपार्क आसपासमा एकपटक त उ गायव भयो तर हामीले उसलाई पक्राउ गर्न सफल भयौं,'अप्रेशन कमाण्डर प्रहरी बरिष्ठ नायव निरीक्षक केशव जोशीले भने । उनका अनुसार पछिल्लो समय भारतका सीमा सहरहरूमा ब्राउन सुगरका कारोबारी बढिरहेका छन् । बनबसा, खटिमा, नाकमत्ता, गौरीफन्टा, पलियाकला, बेलौरी पारीको सीमा क्षेत्रमा कारोबारीहरु बढिरहेका हुन् । भारतमा १५१६ सय भारुको एक ग्राममा पाउने ब्राउन सुगर नेपालमा १० हजार ग्रामसम्म बिक्री हुने गरेको छ । १० मिलिग्रामको एक डोज बनाउने र नेपाली युवाहरुबीच त्यो डोज एक हजार नेपाली रुपैयाँमा विक्री हुने गरेको छ । पक्राउ परेका साहुको साथबाट नगद ८ हजार रूपैयाँ र मोबाइल समेत बरामद गरिएको छ । साहुलाई जिल्ला प्रहरी कार्यालयले नियन्त्रणमा लिएर थप अनुसन्धान भइरहेको प्रहरीले जनाएको छ ।"
धनगढीको जंगलमा प्रहरी जवान झुण्डिएको अवस्थामा मृत फेला,धनगढी : धनगढी उपमहानगरपालिकाको मनेहरा जंगलमा एक प्रहरी जवानले पासो लगाएर आत्महत्या गरेको अवस्थामा फेला परेका छन्। दार्चुलाको शैल्यशिखर नगरपालिका६ घर भएका ३६ वर्षीय सुरजराम लोहार बुधबार राति हुलाकी सडकभन्दा सय मिटर भित्र मनेहराको जंगलमा झुण्डिएको अवस्थामा फेला परेका हुन्। जिल्ला प्रहरी कार्यालय कैलालीका प्रहरी उपरीक्षक पदमबहादुर बिष्टले आफन्तहरु आइरहेकाले पासो नखोलेको बताए। उनी जिल्ला प्रहरी कार्यालय बझाङमा कार्यरत थिए। उनकी श्रीमती पनि प्रहरी हुन्। उनी कैलालीको अस्थायी प्रहरी पोस्ट गेटामा कार्यरत छन्। प्रहरीले आत्महत्याको कारण पारिवारिक रहेको जनाएको छ। ती प्रहरी जवानको टीकापुरमा एक जनासँग प्रेम सम्बन्ध रहेको र बुधबार उनी टीकापुरबाटै फर्किदै गरेका बेला बाटोमा पर्ने जंगलमा आत्महत्या गरेको प्रहरीले जनाएको छ। सडक छेउमा मोटरसाइकल राखेर जंगलभित्र गएर पासो लगाएका छन्। उनका बुवा दार्चुलाबाट बिहानै हिँडिसकेको खबर आएको छ। परिवारका सदस्य आएपछि मात्रै पासो काट्नु भनेको छु एसपी विष्टले भने।
"एक बोरा धानका लागि वृद्धाको हत्या, आरोपित सार्वजनिक","मलंगवा : एक बोरा धानका लागि सर्लाहीको बागमती नगरपालिकामा मंगलबार साँझ वृद्धाको हत्या भएको छ। बिहीबार पत्रकार सम्मेलन गर्दै जिल्ला प्रहरी कार्यालय सर्लाही मलंगवाले घटनाबारे सार्वजनिक गरेका छन्। बागमती नगरपालिका४ स्थित जिरायतमा बौधी महतोकी श्रीमती ७० वर्षीया पार्वती देवीको हत्या भएको अवस्थामा आफ्नै घरमा शव फेला परेको थियो। घटनाका विषयमा जानकारी पाए लगतै जिल्ला प्रहरीका एसपी ज्ञवाली र इलाका प्रहरी कार्यालय हरिवनका प्रहरी निरीक्षक अनिलराज गिरी घटनास्थल पुगेका थिए। अनुसन्धानका क्रममा प्रहरीले बुधबार बिहान घटनास्थल नजिकैबाट रौतहटको बृन्दावन नगरपालिका५, नरकटिया घर भई बागमती आसपासमा काम गरेर बसेका अन्दाजी ३९ वर्षका प्रमोद झा भनिने प्रमोद चौधरीलाई पक्राउ गरेको थियो। घटनास्थलबाट एक बोरा धान हराएको र धान पोख्दै लगेको देखिएपछि प्रहरीले पछ्याएको थियो। सोही क्रममा घटनास्थलबाट चौधरीले लगेको धान गाउँ नजिकै बेच्न खोजेको समेत सीसीटीभीमा देखिएको प्रहरीले जनाएको हो। सोही आधारमा पक्राउ गरिएको चौधरीले धान लुट्न लागेका बेला वृद्धाले प्रतिकार गर्न खोज्दा नजिकै रहेको चिर्पट प्रहार भएको एसपी ज्ञवालीले जानकारी दिएका छन्। प्रहरीले घटनास्थलबाट वृद्धाको टाउकोमा प्रहार गरेको चिर्पट बरामद गरेको थियो। चौधरीले पोख्दै लगेको धान समेत बरामद भएको प्रहरीले जनाएको छ। पक्राउ परेका चौधरीलाई प्रहरीले कर्तव्य ज्यान मुद्दामा अदालतबाट म्याद थप गरी अनुसन्धान सुरु गरेको जनाएको छ।"
जाजरकोटमा माटोको ढिस्कोले पुरिएर एक महिलाको मृत्यु,काँक्रेविहार : जाजरकोटमा माटोको ढिस्कोले पुरिएर एक महिलाको मृत्यु भएको छ । छेडागाड नगरपालिका३ हाडेतोला बस्ने ५५ वर्षीया हरिकला अधिकारीको मृत्यु भएको छेडागाड नगरपालिकाका नगर उपप्रमुख चन्द्रबहादुर थापाले जानकारी दिए। मङ्गलबार दिउँसो घर लिप्न माटो खन्ने क्रममा ढिस्कोले पुरिँदा घाइते भएकी अधिकारीको आज बिहान मृत्यु भएको उनले जानकारी दिए।
बर्दिया राष्ट्रिय निकुञ्जको हस्तक्षेपकारी कार्य स्थानीयले बहिष्कार गर्ने,"गुलरिया : बर्दियाको गेरुवा गाउँपालिकाका स्थानीयले बर्दिया राष्ट्रिय निकुञ्जको हस्तक्षेपकारी कार्यको बहिष्कार गर्ने भएका छन्। पूर्वमा बर्दिया राष्ट्रिय निकुञ्ज र पश्चिममा कर्णाली नदीको बीच टापुमा अवस्थित गेरुवाका नागरिकहरूले बर्दिया राष्ट्रिय निकुञ्ज मध्यवर्ती क्षेत्र परित्याग संघर्ष समिति घोषणा गर्दै मध्यवर्ती क्षेत्र खारेजीको माग गरेका हुन्। संघर्ष समितिका सचिव दयाराम वैद्यले मंगलबार बर्दिया राष्ट्रिय निकुञ्जलाई पत्राचार गर्दै निकुञ्जको हस्तक्षेपकारी कार्यको बहिष्कार गर्ने जानकारी गराएका छन्। बर्दिया राष्ट्रिय निकुञ्ज मध्यवर्ती क्षेत्र तथा सिमांकनअन्तर्गत गेरुवा गाउँपालिकाको ६ वटै वडाहरूका बासिन्दाहरूले व्यक्तिगत निजी सम्पत्ति समेत उपयोग गर्न निकै झन्झट, दुःख, कष्ट पाई वञ्चित हुनु परेकाले मध्यवर्ती पश्चिम सेक्टरका हस्तक्षेपकारी कार्यहरू बहिष्कार गरिने पत्रमा उल्लेख गरिएको छ। समितिले गेरुवा गाउँपालिकाको कार्यालय, जिल्ला प्रशासन कार्यालय बर्दिया, वन वातावरण तथा पर्यटन मन्त्रालय दाङ र वन मन्त्रालयमा पत्रको बोधार्थ पठाएको छ। कर्णाली किनारसम्म निकुञ्जको मध्यवर्ती क्षेत्र बनेपछि स्थानीय नागरिक लगायत पालिकाको विकासमा कठिनाइ परेको गेरुवा गाउँपालिकाका अध्यक्ष जमानसिंह केसीले बताए। गेरुवा गाउँपालिकाका स्थानीयको तर्फबाट मध्यवर्ती क्षेत्र खारेजीको मागसहितको पत्र इमेलमार्फत जानकारी प्राप्त भएको बर्दिया राष्ट्रिय निकुञ्जका संरक्षण अधिकृत पुरुषोत्तम वाग्लेले जानकारी दिए।"
झापामा श्रीमानले गरे श्रीमतीको हत्या,झापा : परपुरुषसँग लागेको विषयमा विवाद हुँदा श्रीमानले श्रीमतीको हत्या गरेका छन्। झापाको बाह्रदशी गाउँपालिका१ निवासी ३३ वर्षीय देवनारायण राजवंशीले आफ्नै श्रीमती ३३ वर्षीया ममसरी राजवंशीको हत्या गरेका जिल्ला प्रहरी कार्यालय झापाले जनाएको छ। बिहीबार बिहान साढे ६ बजेको समयमा देवनारायणले ममसरीको घाँटीमा खुकुरी प्रहार गर्दा घटनास्थलमै मृत्यु भएको थियो। घटनापछि खुकुरीसहित देवनारायणलाई इलाका प्रहरी कार्यालय राजगढले नियन्त्रणमा लिएको छ। स्थानीयका अनुसार राजवंशी वैदेशिक रोजगारीका लागि ओमन गएका थिए। उनी बिदा मिलाएर चार दिनअघि मात्र घर आएका थिए। श्रीमती अर्कै व्यक्तिसँग लागेको विषयमा घरायसी विवाद क्रममा श्रीमानले खुकुरी प्रहार गरेको बताइएको छ। मृतक ममसरी दिव्य ज्योति मावि राजगढमा शिक्षण पेसामा आबद्ध थिइन्।
"गुल्मीमा विद्युतीय गाडी सञ्चालनमा, कहाँ जान कति लाग्छ ?","गुल्मी : गुल्मीमा पहिलो पटक विद्युतीय गाडी सञ्चालनमा आएको छ । मैत्री यातायात प्रालिले सदरमुकाम तम्घासदेखि पाल्पाहुँदै बुटवलसम्मका लागि १० वटा विद्युतीय गाडी सञ्चालनमा ल्याएको हो। विद्युतीय गाडी बिहीबारदेखि औपचारिक रुपमा सञ्चालनमा आएको हो। डिजेल तथा पेट्रोलबाट चल्ने गाडी मात्र हिँड्ने यो रुटमा अबदेखि विद्युतीय गाडी चल्ने भएका छन् । नियमित बिहान ६ बजेदेखि दिउँसो ४ बजेसम्म धुर्कोट,सिमलटारी, तम्घास,बलेटक्सार र पाल्पाहुँदै बुटवल गुड्ने मैत्री यातयातका सञ्चालक काशी पाण्डेले जानकारी दिए । उक्त यातयातले प्युठानको सिमाना पुर्कोटदेखि भारतको सुनौली बोर्डरसम्मको रुट प्रमिट पाएको छ । विद्युतीय गाडी १३ सिट क्षमता रहेको छ। तम्घासदेखि बुटवलको भाडा ५ सय ६५ कायम गरिएको छ । जुन भाडा अन्य सवारीको तुलनामा २० देखि २५ प्रतिशत सहुलियत रहेको पाण्डेले बताए । विद्युतीय गाडीको लागि जिल्लामै पहिलो पटक चार्जिङ्ग स्टेसन निर्माण गरिएको छ । यात्रुलाई गाडीमा फ्री वाइफाइको व्यवस्था छ । यात्रुले गाडीमा विभिन्न सामाजिक सञ्जाल चलाउन सक्नेछन् । त्यस्तै यात्रुको सुरक्षालाई मध्यनगर गर्दै गाडीमा सीसी टिभीको पनि व्यवस्था गरिएको छ । गाडी कहाँ पुग्यो भनेर हेर्नका लागि जीपीएस समेत जडान गरिएको मैत्री यातयात प्रालिका अध्यक्ष शंकरप्रसाद गौतमले जानकारी दिए । हामीले जिल्लामा नयाँ व्यवस्थापनका साथ पहिलो पटक विद्युतीय गाडी सञ्चालनमा ल्याएका छौं,गौतमले भने, अब छिट्टै जिल्लाका प्रायः ठाउँबाट विद्युतीय गाडी सञ्चालन गरेर यात्रुलाई भाडामा सहुलिय र आरामदायी यात्रा दिने लक्ष्यसहित अगाडि बढिरहेका छौं। विद्युतीय गाडीको झण्डै एक महिना परीक्षण गरेर सञ्चालनमा ल्याइएको हो । यातयात प्रालिले लिएको उद्देश्य र मर्मअनुसार गाडी सञ्चालन गरेर नागरिकमैत्री सेवा प्रवाह गर्नुपर्ने जिल्ला समन्वय समिति अध्यक्ष दोर्ण खत्रीले बताए । चालक र सहचालकलाई तालिम प्रदान गरेर सबैलाई यात्रुमैत्री व्यवहार गर्दै सहज र सरल तरिकाले यात्रा गनुपर्ने उनले बताए । वातावरण मैत्री यस सवारीले गुल्मी,पाल्पा,अर्घाखाँची र प्युठानका नागरिकलाई सहज हुने अपेक्षा लिइएको छ ।"
शैक्षिक सत्र सुरू हुनुअघि नै सुदूरपश्चिमका पहाडी जिल्लामा पुगे पाठ्यपुस्तक,"धनगढी : सधैं पाठ्यपुस्तकको अभाव झेल्दै आएको सुदूरपश्चिममा यसपाली भने शैक्षिक सत्र सुरू हुनु अगावै ७ लाख पाठ्यपुस्तक वितरण भएका छन् । ७ वटा पहाडी जिल्ला बाजुरा, दार्चुला, बझाङ, बैतडी, डोटी, अछाम र डडेल्धुरामा बुधबार बेलुकीसम्म ६ लाख ८० हजार ३७८ पाठ्यपुस्तक पुगेका हुन् । जनक शिक्षा सामाग्री केन्द्र लिमिटेड प्रदेश कार्यालय धनगढीले चैतको १४ गते देखि बाजुराबाट पाठ्यपुस्तक वितरण सुरु गरेको थियो । बाजुरामा आवश्यक १ लाख २७ हजार पुस्तकमध्ये १ लाख १० हजार पुस्तक पुगिसकेका छन्,'जनक शिक्षा सामाग्री केन्द्र लिमिटेड प्रदेश कार्यालय धनगढीका प्रमुख राम बहादुर कुवरले भने, बाजुरामा लगभग ९० प्रतिशतभन्दा बढी पुस्तक पुगिसकेका छन् । यस्तै दार्चुलामा साढे ९१ हजार,बझाङमा एक लाख ८७०, बैतडीमा एक लाख ५१ हजार २०, अछाममा ८० हजार ९६२, डोटीमा ११ हजार १८८ र डडेल्धुराका लागि ३५ हजार २११ पुस्तक पुगिसकेको जनक शिक्षा सामाग्री केन्द्र लिमिटेड धनगढीका प्रमुख राम बहादुर कुवरले जानकारी दिए । कैलाली र कञ्चनपुर सुगमका जिल्ला भएकाले यी दुई जिल्लामा भने अझै पाठ्यपुस्तक वितरण सुरु भएको छैन । हामीले पहाडी जिल्लालाई पहिलो प्रार्थमिकता दिएका छौं । हामीसँग आवश्यक पाठ्यपुस्तक छ, यसपाली अभाव हुँदैन,' जनक शिक्षा सामाग्री केन्द्र लिमिटेड धनगढीका प्रमुख राम बहादुर कुवरले भने । पहाडी जिल्लामा अझै पनि अधिकांश स्थानीय तहले विद्यालयलाई रकम निकासा नगरेका कारण पनि पुस्तक लैजानमा ढिलाइ भइरहेको बताए । उनले यसवर्ष कक्षा ५ को पुस्तक नीजि क्षेत्रलाई छाप्न नदिने भनिएकोमा केहीले गतवर्षकै पाठ्यक्रमका आधारमा पुस्तक प्रकाशन गरिरहेको बताए । त्यसरी कक्षा ५ को पुस्तक यसवर्षबाट नीजि क्षेत्रले छाप्न पाउँदैन,तर, पुरानो मौज्दात रहेको भन्दै अहिले छापाखानाहरूले कक्षा ५ को पुस्तक छापेको पनि खबर आएको छ । यसमा सरकारको अनुगमन हुन सकेको छैन,' कुवरले भने ।"
सुदूरपश्चिमका मुख्यमन्त्रीले आज विश्वासको मत लिने,"धनगढी : सुदूरपश्चिमका मुख्यमन्त्री कमलबहादुर शाहले बिहीबार विश्वासको मत लिने भएका छन्। प्रदेशसभा सचिवालयले बिहीबार ३ बजेका लागि संसद बोलाएको छ। बिहीबार मुख्यमन्त्री शाहका लागि विश्वासको मत लिने अन्तिम दिन हो। नेकपा माओवादी केन्द्र र समाजवादीले फागुन २३ गते समर्थन फिर्ता लिएपछि मुख्यमन्त्री शाह अल्पमतमा परेका थिए। एक महिनासम्म नागरिक उन्मुक्तिबाट विश्वासको मत पाउने आशामा रहेका मुख्यमन्त्री शाहले अब भने आशा मारिसकेका छन्। उनको नेतृत्वको सरकार जोगाउनका लागि नागरिक उन्मुक्तिका ७ जना प्रदेशसभा सदस्य निर्यायक हुन्। तीमध्ये ५ जनालाई उनले मन्त्री बनाए पनि, २ जनाले भने मत नदिने संकेत गरेका छन्। ५ जना मध्ये पनि रेशम पक्षकी भनिएकी भूमि व्यवस्था कृषि तथा सहकारी राज्यमन्त्री ईन्द्रा गिरिलाई अध्यक्ष रञ्जीता श्रेष्ठ चौधरीले बुधबार कारबाही गरेपछि रेशमको पक्षमा ४ जना मात्रै प्रदेशसभा सदस्य बचेका छन्। प्रदेशसभा सदस्य गिरिलाई कारबाही गरिएको पत्र प्रदेश सभा सचिवालयमा दर्ता भएको छ, सभामुख भीमबहादुर भण्डारीले भने। भण्डारी नेकपा माओवादी केन्द्रबाट सभामुख भएका हुन्। गठबन्धनलाई सहज पार्न उनले गिरिको प्रदेशसभा सदस्य खाली भएको सूचना बिहीबारकै सदनमा सुनाउने सम्भावना छ। संवैधानिक प्रावधान अनुसार कुनै पनि सदस्यलाई हटाउन परे त्यसको जानकारी सदन चलेको भए सदनलाई र नचलेको भए सूचना टाँस गर्नुपर्छ। विश्वासको मत लिनुभन्दा अगावै गिरिलाई हटाइएको जानकारी आउने सम्भावना रहेको स्रोतले बतायो। शाहको नेतत्वको सरकारमा भूमि व्यवस्था कृषि तथा सहकारी मन्त्री बनेकी उनलाई पार्टी अध्यक्ष रञ्जीता श्रेष्ठ चौधरीले कारबाही गरेकी हुन्। उनको कारबाहीको पत्र सुदूरपश्चिम प्रदेशसभामा बुधबार नै दर्ता भइसकेको छ। पक्ष र विपक्षमा दुईदुई वटा ह्विप जारी रञ्जीता र रेशमबीचको विवाद प्रदेशसभामा पनि छताछुल्ल भएको छ। बिहीबारको विश्वासको मतका लागि नागरिक उन्मुक्तिका दुुईदुुई ह्विप जारी भएका छन्। पार्टी अध्यक्ष रञ्जीता श्रेष्ठ चौधरीले आफ्ना सांसदहरूलाई मतदान नगर्न निर्देशन दिएकी छन् भने संसदीय दलका प्रमुख सचेतक खुशीराम डँगौरा थारूले रञ्जीताको ह्विपलाई काउन्टर दिँदै मुख्यमन्त्री शाहलाई विश्वासको मत दिन अर्को ह्विप जारी गरेका छन्। नागरिक उन्मुक्ति पार्टी, सुदूरपश्चिम प्रदेश संसदीय दलको विधान केन्द्रीय कमिटीबाट पास नभएको हुँदा दैनिक सभा सञ्चालनलगायतका कार्यक्रम माननीय श्री घनश्याम चौधरीले संसदीय दलको नेताका रूपमा कामकाज गरे पनि प्रदेशसभाको महत्वपूर्ण निर्णयमा ह्वीप लगाउने अधिकार पार्टीको केन्द्रीय अध्यक्षलाई नै भएकाले मुख्यमन्त्री शाहलाई विश्वासको मत नदिनू, पार्टी अध्यक्ष रञ्जीताले जारी गरेको ह्विमा उल्लेख छ।"
वैवाहिक बलात्कारमा न्यायाधीश थुनामा,"काठमाडौं : न्यायाधीशको आचार संहितामा पर्छ, अनुकरणीय बानी बेहोरा। त्यहीं बानी बेहोरा अपराधजन्य देखिएपछि सर्वोच्च अदालतले निलम्बित जिल्ला न्यायाधीश भुवन गिरीलाई पुर्पक्षका लागि थुनामा पठाउन आदेश दिएको छ। सर्वोच्च अदालतका न्यायाधीशद्वय हरिप्रसाद फुयाल र तिलप्रसाद श्रेष्ठको संयुक्त इजलासले गिरीलाई थुनामा पठाउन आदेश गरेको छ। निलम्बित न्यायाधीश गिरीमाथि वैवाहिक जबर्जस्ती करणीको अभियोग थियो। सर्वोच्चले जिल्ला अदालत काठमाडौं र उच्च अदालत पाटनले गरेको आदेश बदर गर्दै थुनामा पठाउने आदेश गरेको हो। जिल्ला अदालतले वैशाख १९ गते र उच्च अदालतले भदौ २१ गते गिरीलाई धरौटीमा छोड्न आदेश दिएको थियो। यो आदेशलाई सर्वोच्चले बेरितको भएको ठहर गर्दै बदर गरेको छ। राति १० बजेदेखि भोलिपल्ट दिउँसो तीनबजेसम्म पीडितको कोठामा रहेको र त्यहीँबाट पक्राउ गरेको तथ्यलाई पीडकले स्वीकार गरेको आदेशमा जनाइएको छ। आफूउपर जबर्जस्ती करणी गरेको पीडित महिलाको किटानी जाहेरी दिएकी थिइन्। पीडित बस्ने गरेको घरबेटीले गरिदिएको कागज बेहोराबाट पीडितले मौकामा आफूलाई प्रतिवादीले जर्बजस्ती करणी गरेको बताएको भन्न् देखिएको छ। पीडितको शारीरिक परीक्षण प्रतिवेदनबाट हाइमेन वल्र्ड टियर भन्ने देखिएको छ, आदेशमा भनिएको छ, पीडित र प्रतिवादीबीच यसभन्दा पहिले पनि वैवाहिक जबर्जस्ती करणी र सम्बन्ध विच्छेद मुद्दा चलिरहेको अवस्था पनि देखिएको छ। सम्बन्ध विच्छेद र वैवाहिक जबर्जस्ती करणी मुद्दा चली आपसी सम्बन्ध नै विवादमा रहेको अवस्थामा सहजै एक्लै पीडितको कोठामा जाने विषय पनि स्वाभाविक देखिँदैन। सर्वोच्चले समग्र परिस्थिति र प्रमाणहरूलाई आधार मान्दा अहिले नै प्रतिवादी कसुरदार रहेन छन् भन्न सकिने अवस्था नभएको ठहर गर्दै मुद्दामा पछि फैसला हुँदाका बखत ठहरेबमोजिम हुने गरी मुद्दाको पुर्पक्षका लागि थुनामा राखी कानुनबमोजिम गर्नू भन्ने आदेश दिएको हो। मुलुकी अपराध संहिता २०७४को दफा ६७(१) (ख )बमोजिम मुद्दाको पुर्पक्षका लागि थुनामा पठाएको छ। जिल्ला सरकारी वकिल कार्यालयले वैवाहिक बलात्कारको मुद्दा चलाएपछि उनी निलम्बित थिए। पीडितले गत वर्ष नै प्रहरी र राष्ट्रिय मानव अधिकार आयोगमा उजुरीसमेत दिएकी थिइन्। पीडितको स्वास्थ्य सुधारोन्मुख बुधबार सर्वोच्च अदालतको इजलासमा सुनुवाइ सुरु हुँदा पीडितले विष सेवन गरेकी थिइन्। त्यसलगत्तै अर्धचेत अवस्थामा उनलाई वीर अस्पतालको आपतकालीन कक्षमा भर्ना गरिएको थियो। अस्पतालका निर्देशक डा सन्तोष पौडेलका अनुसार पीडित महिलाको स्वास्थ्य अवस्थामा सुधार आएको छ। डा पौडेलले भने, स्वास्थ्य अवस्था सुधारोन्मुख छ। होसमा आइसक्नु भएको छ।"
