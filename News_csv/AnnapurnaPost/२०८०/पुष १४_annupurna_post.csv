शीर्षक,विवरण
अशक्त बुवाको सहारा भाँचियो,"अछाम : स्वदेशमा रोजगारी नपाएपछि चौरपाटी १ सिउडीका वीरेन्द्र शाह देश छोडने निष्कर्षमा पुगे। त्यसकै लागि एक वर्षपहिले काठमाडौं गए। राम्रो कमाइ हुने थाहा पाएपछि कोरिया जाने योजना बनाए। त्यसकै लागि कोरियन भाषा पढ्न थाले। एक वर्षदेखि कोरियन भाषा पढेका वीरेन्द्रले भाषा परीक्षामा सहभागी हुन पाएका थिएनन्। उनले बुवा आमालाई बेलाबेलामा फोन गर्थे। र भन्थे, म छिट्टै कोरिया जाँदैछु। सबै ठीक हुन्छ। यो खबरले वृद्ध आमाबुवा पनि खुसी थिए। छोरो कहिले विदेश जाला र दुःखका दिन अन्त्य होलान् भनेर बुवाआमा औंला भाँच्दै बस्थे। तर, नियतिको खेल। न वीरेन्द्र विदेश जान पाए, न त बुवाआमाको सपना नै पूरा हुने भयो। उल्टै वीरेन्द्रले सदाका लागि प्राण त्यागे। बुढेसकालको सहाराले नै संसार छोडेपछि बुवाआमामा वज्रपात भएको छ। वीरेन्द्रका बुवा अशक्त छन्। भाषा परीक्षामा समावेश हुन पाउनुपर्ने हक माग्दै शुक्रबार काठमाडौंमा भएको प्रदर्शनमा वीरेन्द्रलाई प्रहरीको गोली लाग्यो। साथीहरूले उपचारका लागि पाटन अस्पताल पुर्याए। तर, ज्यान जोगिएन। आमा दुर्गादेवी शाह, बुवा टेकबहादुर शाहका कान्छा सन्तान हुन्, वीरेन्द्र। वीरेन्द्रको मृत्युको खबर पत्याउन मुस्किल भइरहेको वीरेन्द्रका आफन्त भरत शाहले बताए। वीरेन्द्रको पारिवारिक अवस्था कमजोर रहेको शाहले बताए। उनले भने, वीरेन्द्रका वुवालाई केही आफन्तसहित काठमाडौं पठाउँदै छौं, सामाजिक सञ्जालमा धेरैले मृत्युको खबर राखिसकेका छन् तर पनि पत्याउन सकेका छैनौं। घटनाले गाउँ नै शोकमा डुबेको भरतले बताए।"
पिथौरागढमा भारीले थिचिएका परमलेहरू,"पिथौरागढ (भारत) : जवानी थियो, जस्तो गरुङ्गो भारी पनि जुरुक्क उचाल्थे। ठमठम गर्दै भनेकै ठाउँमा पुर्याइदिन्थे। हातको हात पैसा पाउँथे। अनि, शरीरमा जोस पनि उस्तै हुन्थ्यो। फेरि भारी बोक्ने काम खोजिहाल्थे। दिनमा जति धेरै भारी बोक्न पाइयो, त्यति नै कमाइ हुन्थ्यो। मनमा खुसी पनि छाउँथ्यो। बझाङ देउलेकका परमले बोहराले यसरी नै जवानी बिताए, भारतको पिथौरागढमा। हुन, त उनको पिठ्यूँको भारी अझै छुटेको छैन। उमेरले ५० पछ्याउन थालेका बोहरा अहिले पनि पिथौरागढको सिमैलगैर बजारमा दिनभर भारी बोक्ने कामकै खोजीमा भौंतारिन्छन्। उनले भारी नबोके परिवार नै भोकै हुने अवस्था छ। अब त त्यही भारी बोक्ने काम पनि पाइन छोडेकोमा बोहरा चिन्तित छन्। भन्छन्, कहिले काम पाइन्छ, कहिले त कामै पाइन्न। गाउँमा कमाइ खाने जग्गा पनि थिएन। घर परिवारको मुखमा माड लगाउनै धौधौ थियो। स्वदेशमा मजदुरी गर्छु भन्दा कामै पाइँदैनथ्यो। त्यसैकारण बोहरा ९ वर्षकै उमेरमा मुग्लान पसे। अनि, सुरु गरे भारी बोक्ने पेसा। झन्डै ३५ वर्ष भयो, उनले भारी बोक्न थालेको। बोहरामात्र होइनन्, सुदूरपश्चिमका विभिन्न जिल्लाका बासिन्दा पिथौरागढमा भारी बोक्ने पेसा गर्छन्। यसैबाट उनीहरूको दैनिकी चलेको छ। तर अब भने भारी बोक्ने कामै पाइन छोडेपछि उनीहरू चिन्तित छन्। पिथौरागढमै भारी बोकेर परिवार पाल्न थालेको ३५ वर्षभन्दा बढी भइसक्यो, बोहराले भने, पाँच छोराछोरी र श्रीमती छन्। मेरै मजदुरीको कमाइ उनीहरूको लालनपालनमै ठिक्क हुन्छ। गाउँका अरू दुई जनासँग मिलेर बोहराले पिथौरागढमा मासिक दुई हजारमा कोठा भाडामा लिएर बसेका छन्। काम नपाइए त्यही भाडा तिर्न पनि गाह्रो हुने गरेको छ। दिनभरी मजदुरी गरे दैनिक ६ सय रुपैयाँसम्म आम्दानी हुने गरेको बोहराले बताए। सधैंजसो मजदुरी गर्न पनि पाइँदैन। काम पाएको दिन त हाम्रो छाक मज्जाले टर्छ, काम पाइएन भने भोकै सुत्नुपर्छ, बोहराले पीडा सुनाए। भारी बोकेर हुने आम्दानी घर परिवारका लागि आवश्यक सामग्री किनमेलमै सकिने गरेको बोहराले बताए। आर्थिक अभावकै कारणले छोराछोरीलाई राम्रोसँग पढाउन नसकिएको भन्दै दुःख व्यक्त गरे। छोराछोरी पनि सानै छन्, उनले भने, पैसाकै अभावले राम्रो शिक्षा दिन सकेको छैन। दिनभरिको मजदुरीले घर परिवारको जोहो गर्नमै सकिन्छ। पिथौरागढ बजारमा सुदूर र कर्णालीका थुप्रै नेपालीहरू मजदुरी गरिरहेका छन्। हुम्ला, जुम्ला, सुर्खेत, अछाम, बझाङबाट यहाँ मजदुरी गर्न आउनेको संख्या धेरै छ, उनले भने, यहाँ मजदुरी गर्नेहरू सबै नेपाली हुन्। यहाँको मान्छेले मजदुरी गर्दैनन्। उनले सुदूरपश्चिम र कर्णाली प्रदेशका हजारौं नेपाली भारतीय सहरमा मजदुरी गर्न बाध्य रहेको सुनाए। उनले मातृभूमिका पसिना बगाउने आफ्नो रहर भए पनि बाध्य भएर विदेशी भूमिमा भारी बोक्नु परेको दुःखेसो गरे। गाउँमा प्रधानमन्त्री रोजगार कार्यक्रम आएको थियो त्यसमा मजदुरी गर्न पनि आफ्ना आफ्ना मान्छे राख्छन् देशमा त मजदुरी गर्न पनि पाइएन, बोहराले भने, गरिबका लागि नेपालमा मजदुरीको काम पनि पाइँदैन। नेताकै हालिमुहाली छ आफ्ना आफ्ना खोज्छन्। पिथौरागढमा कमाएको पैसा घर फर्किंदा किनमेलमै सकिने गरेको उनले बताए। चारपाँच महिनामा भएको कमाइले यहीबाट लत्ता, कपडा लगेर घर जान्छौं, उनले भने, त्योबाहेक नगद पैसा घरमा पुग्दैन। पिथौरागढको बजार छेउमै गोर्खाली किल्ला छ। जहाँ अंग्रेजहरूलाई परास्त गर्दै निरन्तर २५ वर्ष गोर्खालीले शासन गरेका थिए। त्यहाँ पुग्दा हरेक नेपालीको छाती चौडा हुन्छ। तर किल्ला नजिकै रहेको पिथौरागढ बजारका गल्लीमा कोही भारी बोक्दै त कोही भारी बोक्ने काममा भौंतारिरहेका भेटिन्छन् सुदूरपश्चिम प्रदेश र कर्णाली प्रदेशका हजारौं नेपालीहरू। घरदेश छाडेर परदेसिएका हजारौं नेपाली यही बजारमा भारी बोक्दै परिवार पाल्न विवश छन्। बैतडीको पुर्चौडी नगरपालिका८ मल्लादेहीका परमानन्द जोशीको व्यथा पनि उस्तै छ। गाउँमा खेतीपातीको काम सकेर यहाँ आएको केही दिनमात्रै भयो, सिलथाम बजारमा भेटिएका जोशीले भने यहाँ मजदुरी गर्न आए पनि अझै काम पाइएको छैन। उनले पनि पिथौरागढमा मजदुरी गरेर परिवारको जोहो गरेको ४० वर्ष भइसक्यो। घरनजिकै भएकाले पिथौरागढमा उनको आउजाउ चलिरहन्छ। यसअघि उनले ठेकेदारमार्फत भारतको वन विभागमा मजदुरीको काम गरेका थिए। अहिले पनि त्यतै काम पाइन्छ कि भनेर खोज्दैछु, जोशीले भने यहाँ मजदुरी गर्न सजिलो छैन, बाध्यताले आएका हौ। जोशीका तीन छोरा छन्। एउटा छोरा रोजगारीका लागि भारतको बैङ्गलोर पुगेका छन्। दुई छोरा भने घरमै छन्। आर्थिक अभावकै कारण छोरा पनि रोजगारीका लागि छिमेकी मुलुक जान बाध्य भएको दुःखेसो गरे। दुई छोरा घरमा छन्। उनीहरू पनि काम नपाएर त्यसै बसेका छन्, उनले भने देशमा रोजगारी नहुँदा एउटा छोरा परदेसिएको छ। जोशी जस्तै परिवारको जोहो गर्न पुर्चौडीका उत्तम सिंह धामीले पनि पिथौरागढमा मजदुरी गर्न थालेको ३० वर्ष भयो। उनी ६ महिना खेतीपातीको काम गर्न घर फर्किन्छन् भने ६ महिना पिथौरागढमा मजदुरी गरेर परिवारको पेट पाल्छन्। यहाँ मजदुरीका लागि आउने अधिकांश नेपालीहरू ६ महिनामात्रै यहाँ मजदुरी गर्ने गरेको उनले सुनाए। खेतीपातीको समयमा फर्केर घरको काम गर्छाै र अरू बेला मजदुरीका लागि भारत आउने गर्छांै, धामीले भने यहाँ नआई कहाँ जानु ? नेपालमा त मजदुरी गर्न पनि पाइँदैन। भारी बोकेको कमाइले लत्ता, कपडा लगेर घर जाने गरेको बताए। भारी बोके पनि कमाइ राम्रो छैन। छोराछोरीलाई स्कुल पढाउन सकेको छैन, उनले भने, मजदुरीको काम गर्ने हो, दिनको ६ सय रुपैयाँ मिल्छ। यसले परिवार पाल्नै ठिक्क हुन्छ। मजदुरी गर्न पनि सबै बेला नपाइँदा कहिले भोकै बस्नुपर्ने बाध्यता रहेको उनको गुनासो छ। पहिला घिउ बेच्थें, आजभोलि श्रम तीन दशक अघिसम्म सुदूरपहाडका नेपालीहरू घिउ बेच्न पिथौरागढ जान्थे। घिउबाट आएको पैसाले आवश्यक सामग्री किनेर ल्याउथे। त्यतिबेला वस्तु र वस्त्रको व्यापार हुन्थ्यो। अहिले त्यही सहरमा नेपालीहरूको पसिनाको व्यापार चलेको छ। करिब अढाई सय वर्षअघि त्यही सहरमा गोर्खालीले राज्य गरेको इतिहास भेटिन्छ। त्यतिबेला राजनीतिक पल्ला भारी गोर्खालीकै काँधमा थियो। अहिले गोर्खालीको पिठ्यूँमा भारी छ। देशमा काम पाइए अर्काको देशमा पसिना बगाउने रहर आफूहरूलाई नभएको यहाँ आउने नेपालीहरू बताउँछन्। नेपालमा त नेताहरूले आफ्नै घरपरिवार मात्रै बनाउन खोज्छन्, पिथौरागढको सिलथाम बजारमा भेटिएका केशव धामीले भने हाम्रो देशमा विकास भएको भए उतै मजदुरी गरेर खान्थ्यौं। भट्ट मुख्यमन्त्री हुँदाको खुसी पनि टिकेन २०७४ सालको निर्वाचनका यहाँ मजदुरी गर्नेहरू अधिकांश गाउँ फर्के। मतदान गरे। देशमै रोजगारीको आशा बोकेर स्वदेश फर्केका थिए। त्यतिबेला भारतमा नोकरी गरेका त्रिलोचन भट्ट सुदूरपश्चिम प्रदेशको मुख्यमन्त्री पनि भए। मजदुरी गर्नेहरूमा अर्कै खुसी थियो। किनकि मजदुरको पीडा मुख्यमन्त्री भट्टले सम्बोधन गर्ने उनीहरूमा आशा थियो। तर, उनीहरूको जीवनमा कुनै परिवर्तन आएन। त्यसैकारण पुनः निराश भए, यहाँका नेपाली मजदुरहरू। त्यो बेला आशा भएरै हामीहरू पनि रोजगारी छोडेर मतदान गर्न गएका हौ, केशव धामीले भने, नेताहरू सत्तामा पुगेपछि आफ्नै घर बनाउन र आफ्ना मान्छे जागिर लगाउनमै सीमित भए। हाम्रो व्यथा सुन्ने कोही भएनन्। उनले स्वदेशप्रतिको माया भए पनि राजनीतिक दलहरूले स्वदेशमा गरिखाने वातावरण नबनाएको बताए। हाम्रो देशमा रोजगारी पाउने धेरै सम्भावना छन् मेरो जिल्ला बैतडीमा फलाम खानी छ सरकारले उत्खनन त गर्नुपर्यो, उनले भने, सरकारी स्तरबाट स्वदेशमै रोजगारीका लागि पहल नभए अब आउने पुस्ता पनि हामी जस्तै परदेशमा भारी बोक्न बाध्य हुन्छन्। उनले पुर्चौडी बैतडीमा रहेको फलाम खानी उत्खनन गरेर सञ्चालनमा ल्याइदिए आफूहरू घर नजिकै रोजगारी पाउने बताए। कुनै बेला पुर्चौडीमा रहेको फलाम खानीबाट फलाम निकालेर भाँडाकुँडाहरू बनाएर बिक्री गर्ने गरिन्थ्यो। पुर्खाको समयमा पुर्चौडीमै फलामखानी उत्खनन गरेर भाँडाकुँडा बनाइन्थ्यो, धामीले भनेअहिले पनि सरकारले त्यस ठाउँमा फलाम खानी उत्खनन गर्न सके सुदूर र कर्णाली क्षेत्रका अधिकांशले रोजगारी पाउने थिए। नेपालभारत सीमा झुलाघाटस्थित महाकाली नदीमा इस्ट इन्डिया कम्पनीले बनाएको झोलुंगेपुल छ। यहाँबाट कर्णाली र सुदूरका जिल्लाबाट छोटो दूरी भएकाले पनि थुप्रै नेपालीहरू मजदुरी गर्न पिथौरागढ पुग्ने गरेका छन्। पिथौरागढको पुरानो नाम सोर हो। अहिले पनि ज्यालामजदुरी गर्न पिथौरागढ जाने अधिकांश नेपालीले सोर गएर पैसा कमाउने भन्ने गरेका छन्। कर्णालीमा पुल बन्नु अघिसम्म सुदूरपश्चिम र कर्णाली प्रदेशका पहाडी जिल्लाका मानिस नुन लिन सोर अर्थात् अहिलेको पिथौरागढ जाने गरेका थिए। अहिले पनि उपचार र किनमेलका लागि सुदूर र कर्णाली प्रदेशका विभिन्न जिल्लाका नेपाली पिथौरागढ पुग्ने गरेका छन्। नेपालभारत श्रमिक आप्रवासनमा विद्यावारिधि गरेका सुदूरपश्चिम विश्वविद्यालयका उपप्राध्यापक डादीपकचन्द्र भट्ट करिब दुई सय वर्ष अगाडिदेखि सुदूरपश्चिम र कर्णाली प्रदेशबाट भारतमा गई रोजगारी गर्ने प्रचलन रही आएको बताउँछन्। संख्यात्मक रूपमा भारतमा काम गर्न जाने नेपाली श्रमिकहरूको संख्या बढी भएता पनि भारतीय श्रमिकहरूले नेपालबाट नेपाली कामदारको भन्दा दुई गुणा बढी रकम लैजाने गरेका छन्, भट्टले भने भारतमा काम गर्ने नेपाली कामदारहरूको यकिन संख्या नभए पनि सुदूरपश्चिम प्रदेशबाट मात्रै कम्तीमा चार लाख नेपाली श्रमिकहरू भारतमा मजदुरी गर्न बाध्य छन्। कञ्चनपुरको गड्डाचौकी र गौरीफन्टा नाकाबाट औसतमा दैनिक चारपाँच सय नेपालीहरू काम खोज्दै जाने गरेको उनी बताउँछन्। सुदूरपश्चिमका विभिन्न जिल्लाबाट पिथौरागढमा भारी बोक्न पुगेकाहरू। नेपाली श्रमिकहरू परम्परागत रूपमा भारतका विभिन्न टाढाटाढाका सहरमा जाने प्रचलन रहेको र बढीजसो नेपाली श्रमिकहरू अदक्ष कामदारको रूपमा भारतीय सहरहरूमा काम गरिरहेको उनको भनाइ छ। नेपाली श्रमिकहरू भारतमा गएर चौकीदारी, होटेलमा काम गर्ने, भारी बोक्नेजस्ता काममा बढी हुन्छन्, डाभट्टले भने भारतीय श्रमिकहरू नेपालमा आएर मिस्त्री, कपाल काट्ने, ग्रिल, टायल, मोटरसाइकल मर्मत र सडक कालोपत्रेलगायतका काममा बढी हुन्छन्। उनले नेपाली श्रमिकहरू काममा फाइदा नहेरी साथीहरूको लहैलहैमा लागेर जाने गरेको तर भारतीय श्रमिकहरू फाइदा हुने काम मात्रै गर्ने गरेको बताए। एक जना नेपाली कामदारले औसतमा २० हजार आयआर्जन गर्दा एक जना भारतीय कामदार नेपाली सहरबाट ४० हजार (दुई गुणा) आम्दानी गर्दछन्, उनले भने नेपालीहरू कमाएको आधा रकम भारतमै खर्च गरेर आउँछन्। तर भारतीय श्रमिकहरू नेपालमा कुनै पनि खर्च नगरी कमाएको सबै रकम भारतमा लगेर जान्छन्। उनले नेपाली श्रमिकहरू भारतबाट फर्किने बेला कपडा, भाँडाकुँडा, मोबाइल र खानेकुराजस्ता सामानहरू किनेर स्वदेश फर्किने गरेका छन्। भारतको रोजगारी नभए नेपालीहरूको रोजीरोटीमै समस्या हुने भएकाले यसलाई सुरक्षित, मर्यादित र व्यवस्थित गर्नुपर्ने डाभट्ट बताउँछन्। नेपाली श्रमिकहरूलाई भारतमा जानुको विकल्प छैन, उनी भन्छन्, परिवार पाल्न जानैपर्ने बाध्यता छ। सरकारले भारतमा जाने कामदारहरूको विवरण राख्नुपर्ने र नेपालमा भारतीय कामदारहरूलाई विस्थापित गर्नका लागि सरकारले सीपमूलक तालिमहरूको व्यवस्था गरेर स्थानीय स्तरमै राजगारी सिर्जना गर्नुपर्ने उनले बताए। अहिले पनि अदक्ष कामदारकै रूपमा नेपालीहरू भारत जाने गरेका छन्। उनले भने नेपाली श्रमिकको सामाजिक सुरक्षासँगै सीपमूलक तालिम आदिका विषयमा सरकारले ध्यान दिन जरुरी छ। यस्तो छ गोर्खाली किल्ला भारतको उत्तराखण्ड प्रान्तको पिथौरागढ बजार गोर्खालीका लागि विशेष महत्त्वको छ। यहाँस्थित गोर्खाली किल्ला चारैतिरबाट नौ फिट अग्लो पर्खालले घेरिएको छ। पर्खालको चौडाइ पाँच फिट चार इन्च रहेको छ। पर्खालमा बन्दुक चलाउन मिल्ने १ सय ५२ वटा प्वाल छन्। नालापानी किल्लाजस्तै पिथौरागढको गोर्खाली किल्ला पनि गोर्खालीको बहादुरीको इतिहाससँग जोडिएको ऐतिहासिक ठाउँ हो। पिथौरागढको गोर्खाली किल्ला जहाँ गोर्खालीले अंग्रेजहरूलाई परास्त गर्दै २५ वर्ष शासन चलाएका थिए। तत्कालीन गोर्खाली सेनाले विशाल नेपाल निर्माणको अभियानलाई पश्चिमतिर विस्तार गर्ने क्रममा अंग्रेज शासकहरूलाई पराजित गरेर यो किल्ला आफ्नो कब्जामा लिएका थिए। त्यतिबेला गोर्खाली सेनाहरूले कुमाउ गडवालतर्फ आक्रमण गर्ने क्रममा सुरुवातमा यो किल्ला कब्जामा लिएर विजयको यात्रा तय गरेको इतिहासका जानकारहरू बताउँछन्। विशाल नेपालको अभियानलाई पश्चिमतिर फैलाउने क्रममा तत्कालीन गोर्खा सैनिकले सुरुवातमा यहीँ किल्ला कब्जा गरेका थिए, इतिहास जानकार हेमबाबु लेखकले भने यही किल्लाबाट गोर्खा सैनिकले निरन्तर कुमाउ गडवालमा २५ वर्ष शासन गरेको थियो। उनले तत्कालीन इस्ट इन्डिया एन्ड कम्पनीलाई गोर्खा सैनिकलाई परास्त गर्दै उक्त किल्ला कब्जा गरेको बताए। गोर्खा शासकहरूले आफ्ना प्रशासकहरू राखेर कुमाउ गडवाल क्षेत्रमा निरन्तर २५ वर्ष शासन गरेको इतिहास छ। उनले भने यो किल्लामा गोर्खालीहरूको वीरताको इतिहास छ। अहिले यो किल्ला गोरखा किल्ला एवम् लन्दन फोर्टका नामले परिचित छ। नालापानीको लडाइँ लड्नुअघि नै पिथौरागढमा सन् १७८९ मा गोर्खाली सेनाले आफ्नो सुरक्षाका लागि यो किल्ला निर्माण गरेका थिए। नालापानी किल्ला र पिथौरागढको गोर्खाली किल्ला दुवै भारतको उत्तराखण्डमा पर्छन्। बहादुर शाहको नेतृत्वमा आएको गोर्खाली सेनाले यो किल्ला कब्जा गरेको थियो। इतिहास जानकार रमेश पन्त मितबन्धुले भने यही किल्लाबाट कुमाउ गडवालमा गोर्खालीले निरन्तर २५ वर्ष शासन गरेको हो। गोर्खाली किल्लाको लम्बाइ ८८ दशमलव ५ मिटर, चौडाइ ४० मिटर रहेको छ। किल्लाभित्र गहिरो कुवा रहेको इतिहास भए पनि अहिले उक्त ठाउँमा पीपल रोपिएको उनले बताए। यो किल्ला गोर्खालीहरूको इतिहाससँग जोडिएकाले नेपालीहरूका लागि महत्त्वपूर्ण रहेको रहेको वीरबहादुर चन्दले बताए। ६१ वर्षअघि मैले पिथौरागढमा अध्ययन गर्दा यो किल्लामा गोर्खाली किल्लाका नामले चर्चित थियो, चन्दले भने यो किल्ला नेपालीहरूका लागि महत्त्वपूर्ण र ऐतिहासिक छ। किल्लासँग गोर्खालीको गहिरो साइनो रहेको उनको भनाइ छ। गोर्खाली किल्लामा रहेको शिलालेखमा विभिन्न वंशले राज्य गर्ने क्रममा सैनिकस्थलका रूपमा उपयोग गरेको उल्लेख छ। पिथौरागढमा मल्ल, बम, चन्द, गोर्खाली र अंग्रेजहरूले शासन गरेको पनि उल्लेख गरिएको छ। अहिले उक्त किल्लाको संरक्षण भारत सरकारले गरिरहेको छ।"
"गोठ, गोठाला र चेपाङ","चिउरी र चेपाङको सम्बन्ध गज्जबको हुँदो रहेछ। मलाई त लाग्यो चेपाङ र चिउरी भनेको मान्छे र प्रकृतिको गहिरो सम्बन्ध देखाउने ऐना हो। चेपाङहरूले छोरी जन्मेपछि चिउरी रोप्दा रहेछन्। चिउरीसँग त छोरीको जीवन जोडिएको हुँदो रहेछ। मलाई हरदम लागिरहन्छ समय, शक्ति र सम्पत्ति खेर फाल्नु हुँदैन, हरेक घटनालाई सिर्जनामा बदल्नु पर्छ। त्यही भएर यस वर्षका चाडहरूलाई सिर्जनामा बदल्न सकूँ भन्ने उद्देश्यले म दसैं मनाउन गोठ र गोठवालाहरूसँग मैयुम डाँडा (भोजपुर) गएँ। मैयुम मेरो विगतसँग गाँसिएको थियो। जब पुर्खाको पदचाप पछ्याएर बुवाआमाले हामीलाई गाउँ फर्काउनु भयो। त्यही गाउँमा हाम्रा धेरै पुर्खाहरूको जीवन बितिसकेको थियो। अझ धेरै सन्ततिहरूको जीवन बित्दै छ। हामी सानै हुँदाको पुरानो कुरा सम्झन्छु। गाउँमा धेरै जाडो हुन्थ्यो। केटाकेटीको जाडो बाख्राले खान्छ, भन्नुहुन्थ्यो आमा। लुगा नभएर कि घाम नभएर हो ? हामीलाई भने जाडो लाग्थ्यो। कहिल्यै खाएन बाख्राले हाम्रो जाडो ! गाउँ उत्तर फर्केको हुनाले घाम ढिलो आउँथ्यो र छिटो जान्थ्यो। हिउँदको महिनामा त शीत नै सुक्थेन। हुन त लुगा पनि थिएन। लुगा किन्नका निम्ति बाआमासँग पैसा थिएन। लुगा बेच्ने पसल पनि थिएन। गाउँमा घरभरि छोराछोरी हुन्थे। छोरीहरू अन्तरी, जन्तरी, लखन्तरीसम्म र छोराहरू अन्तरे, जन्तरे, लखन्तरेसम्म। त्यसभन्दा पनि बढी जन्मे पानीमन्तरे र पानीमन्तरी हुन्छ भन्थे, त्यो चाहिँ मैले देखिनँ। बाआमा चाडबाडमा छोराछोरीलाई एकैचोटि लुगा किन्दिन नै सक्दैनथे। दौरा किन्दा सुरुवाल छुट्ने, सुरुवाल किन्दा दौरा छुट्ने। छोरीचेलीको पनि चोली किन्दा गुन्यू छुट्ने, गुन्यू किन्दा चोली छुट्ने। अर्काे वर्ष किन्ने भाकामा बस्नु पथ्र्यो। हुन त समय धेरै भएको छैन। तीन दशक अगाडिको मात्रै कुरा हो। हुन त तीन दशक इतिहासको निम्ति केही पनि होइन रहेछ तर मानिसका लागि जुगजुगजस्तो लाग्दो रहेछ। भन्दा कथा जस्तो लाग्छ। त्यस बेलासम्म गाउँमा कमैले जुत्ताचप्पल लगाउँथे। दिन माया मारेर रेडियो सुन्न जानु पथ्र्याे। समय हेर्ने घडी विरलै थियो गाउँमा। घामको रेखा हेरेर समयको मापन गरिन्थ्यो। पारि डाँडामा दुई कारणले घाम हेरिन्थ्यो एक, समयको अनुमान गर्नु; दुई, कतिखेर घाम आउला र तापौंला। चेपाङ बालबालिकाले हामीसँग एकछिन देउसी खेले। उनीहरूले देउसी गीतबाट आफ्नो मार्मिक कहानी सुनाए। पढ्न नपाउँदाको दुःख, खान नपाउँदाको दुःख, लगाउन नपाएको दुःख, राज्यबाट हेपिनु परेको दुःख, सबैसबै गीतमै बोलेका थिए। हाम्रो गाउँबाट उत्तरको क्षितिजमा सबैभन्दा पल्लो र अग्लो डाँडा मैयुम देखिन्थ्यो। त्यसदेखि पछाडि टाँसिएर बसेको देखिन्थ्यो, एउटा हिमाल। त्यो हिमालको नाम थियो, कुम्भकर्ण। लिम्बू भाषामा कुम्भकर्णलाई फाक्ताङलुुङ भनिँदो रहेछ। मुन्दुममा फाक्ताङलुङलाई पृथ्वीको अन्तिम बिन्दु मानिँदो रहेछ। मान्छे मरेपछि त्यहीँबाट पितृलोक जानुपर्छ भन्ने लिम्बू समुदायमा गहिरो विश्वास रहिआएको छ। फाक्ताङलुुङसँग हाराहारीमा जस्तै उभिएर बसेको मैयुमको ढाडभरि बिहानै र बेलुकै घामको सुन्तले रङ पोखिन्थ्यो। त्यो सुन्तले घामले हामीलाई दिन र रात दुबै दिन्थ्यो। बिहानको सुन्तले घामले दिन लिएर आउँथ्यो र बेलुकाको सुन्तले घामले रात दिएर जान्थ्यो। रात ल्याउन होस् वा दिन ल्याउनलाई पहेंलपुर हुनैपथ्र्याे त्यो डाँडा। हिउँदको कयौं महिना थाप्लोमा हिउँ बोकेर उभिन्थ्यो त्यो डाँडा। वर्षाको बेलामा डम्डम्ती बादलले छोपिन्थ्यो। बादलले डाँडा छोपेपछि हाम्रो गाउँ कम्पास बिग्रेको दिशाविहीन पानीजहाज जस्तै समयविहीन हुन्थ्यो। झ्याउँकिरी कराएपछि मात्रै मान्छेहरू भन्थे, रात परेछ। अहिले त्यही डाँडा हुँदै हिँडिँने चर्चित मुन्दुम पदमार्ग बनेकोे छ। भोजपुर र खोटाङको पानीढलोमा पर्ने त्यही डाँडा र त्यसको वरिपरि विशाल खर्कमा रहेको गोठ र गोठालासँग यस वर्ष (२०८०) दसैं मानियो। यसका दुई उद्देश्य थिए एक, मुन्दुम पदमार्ग अवलोकन र प्रवद्र्धन गर्नु। दोस्रो, गोठ संस्कृति र गोठाला जीवन प्रणालीलाई पर्यटन उद्योगसँग जोड्नु। मुन्दुमी मिथक र कथामा आधारित मुन्दुम पदमार्ग पर्यटकका लागि एक आकर्षक गन्तव्य त बनिसकेको छ। यसको विकास र विस्तार हुन सके, अझ बढी रोजगारी सिर्जना गर्न सक्ने व्यापक सम्भावना छ। नेपाली समाजको मौलिक परम्परा र पेसा हो गोठ र गोठालो। गोठ संस्कृति जो आज निर्वाहमुखी पेसामा सीमितमात्रै रहेन, समयसँगै लोप हुँदै जाँदै छ। यसलाई पर्यटनसँग जोड्न सके गोठ र गोठाला संस्कृति लोप हुनबाट मात्रै जोगिँदैन, आयआर्जनको माध्यमका रूपमा अझ विकास र विस्तार हुन्छ भन्ने लाग्छ। समुद्र सतहबाट ३ हजार ३ सय ३३ मिटर उचाइमा रहेको मैयुम विशाल खर्क हो। मौसमअनुसार फुल्ने विभिन्न प्रजातिको फूल यहाँको भव्य सौन्दर्य हो। यो ठाउँबाट नवजात शिशु सूर्य र अस्ताउन लागेको वृद्ध सूर्य छर्लंगै देख्न सकिन्छ। विश्वका अग्लामध्ये लहरै उभिएका आठ हिमाल र तराईका फाँटिला मैदान एकसाथ देख्न सकिन्छ। यस्तो प्राकृतिक सुन्दरतामा अवस्थित मैयुमका गोठहरूमा पगुेको दिन किराती मुन्दुमी संस्कृति अनुसार हामीलाई भव्य स्वागत गरियो। गोठालाहरूले गोठमा राडी ओढाई दूध र कुरौनी खुवाइदिएर पुख्र्यौली सजीव दुनियाँमा पुर्याए। गोठ र गोठालासँगै आफैं चौंरी दुहुने, आफैं दूध तताउने, कुराउनी कोर्ने, आफैं मही पारेर घिउ खाने, कुहिरोभित्र भेडीको बथानसँग हिँड्ने, फोटो खिच्ने, चिसोमा हिउँसँग रमाउने, वर्षायाममा पानीको संगीत सुन्दै गोठमा सुत्ने !! सँगै गएका लोकप्रिय तथा स्थापित व्यक्तित्व इन्द्रेणी परिवारका कृष्ण कँडेलले आफैं दूध दुहेको, रमाएको देखेर पनि पर्यटकहरू यसैगरी रमाउँछन् भन्ने मलाई लाग्यो। कृत्रिम जीवनबाट प्राकृतिक जीवनमा पुर्याउने र आफ्ना पुर्खाले भोगेको युग अनुभूति गराउने मैयुमका ती गोठहरू पर्यटन उद्योगमा विकास गर्न सकिने प्रबल सम्भावना हुन्। हरेक संस्कृतिहरू जब आयस्रोतसँग जोडिन्छ, तब त्यो जीवन्त हुँदै जान्छ भन्ने लागेर नै म त्यहाँ पुगें। यसैगरी यस वर्ष तिहार मनाउन चाहिँ हामी चेपाङ बस्ती गयौं। चितवनको इच्छाकामना गाउँपालिकामा पर्ने सप्रेनीको विकट पहाड महाभारत पर्वत शृंखलामा पर्दाे रहेछ। त्यो विकट पहाडमा जानुको पनि दुईवटा कारण थिए एक, चेपाङको संस्कृति बुझ्न। अर्काे, पर्यटन उद्योगसँग चेपाङ जातिलाई कसरी जोड्न सकिन्छ भनेर। चिउरी र चेपाङको सम्बन्ध गज्जबको हुँदो रहेछ। मलाई त लाग्यो चेपाङ र चिउरी भनेको मान्छे र प्रकृतिको गहिरो सम्बन्ध देखाउने ऐना हो। चेपाङहरूले छोरी जन्मेपछि चिउरी रोप्दा रहेछन्। चिउरीसँग त छोरीको जीवन जोडिएको हुँदो रहेछ। छोरी बढ्दै जान्छ र रोपेको चिउरी पनि छोरीसँगै बढ्दै जान्छ। बिहेपछि छोरीलाई त्यही चिउरी दाइजो दिइँदो रहेछ। जब चिउरीको फूल फुल्छ, माहुरीले रस चुसेर मह बनाउँछ र मह चेपाङहरूको गुनिलो खाद्य बन्छ। जब चिउरी फल्छ, चेपाङहरू फलफूलको रूपमा खान्छन् र रक्सी पनि बनाउँछन्। रक्सी आफूलाई पनि हुन्छ र पाहुनाहरूको सत्कारका लागि सगुन बन्छ। चिउरीमा चमेरा आउँदो रहेछ र ती चमेरा मारेर मासु खाँदा रहेछन्। पौष्टिक आहाराको स्रोत बन्दो रहेछ चिउरी। पात टिप्छन्, टपरा सिलाउँछन्। डाला झारेर बाख्रालाई घाँस खुवाउँछन्। बाख्रा बेचेर जीवन चलाउँछन्। हाँगा झार्छन् र दाउरा बाल्छन्। घरको टेको खाँबो पनि चिउरीकै बनाउँदा रहेछन्। चेपाङहरूका लागि चिउरी केवल रुख नभएर संस्कृति र समाज थाम्ने एउटा खम्बा पो रहेछ। यो संस्कृतिलाई ब्रान्डिङ गर्न सके पर्यटनमा नयाँ स्वाद र आकर्षण थपिँदैन र ! पछिल्लो जनगणनाअनुसार चेपाङको जनसंख्या ८४ हजारभन्दा बढी रहेछ। हामीले देख्यौं, एकाघरको परिवारमा एक चेपाङ बाजेको १९ जना छोराछोरी रहेछन्। हामीले सोध्यौं, किन यति धेरै छोराछोरी ? ती बाजेले भन्नुभयो, आधा मरे पनि आधा बाँच्छन् नि। नागरिकको यस्तो अवस्था हेर्दा लाग्यो कि हामीले धेरै काम गर्नुपर्ने रहेछ। हामी तिहारमा पुग्दा चेपाङहरूले छरेको फापर चाँदीजस्तै सेताम्मे फुलेको थियो। यो एक हिसाबले मनमोहक नै थियो। घरघरमा सेलरोटी पाकिरहेको थियो। यो पनि रहरलाग्दो नै थियो। पुग्नलाई त त्यहाँ रोटीजस्तै फनफनी घुमेको कच्ची मोटरबाटो पुगेको रहेछ। तर, त्यो सडक पनि उनीहरूको निधारमा मुजा परेको दुःखको रेखाजस्तै मात्र भएको रहेछ। भिरालो पाखा, पाखामा फाँडिएको भष्मे खोरिया अनि त्यो श्रम गराई हेर्दा लाग्यो मान्छेले जति पनि दुःख गर्न सक्ने रहेछ। यति दुःख गर्दा पनि खान बाह्रैमहिना नपुग्ने रहेछ। चार महिना गिठ्ठाभ्याकुर खाएर जीविका गर्नुपर्ने रहेछ। राज्यको मन्त्री भएर चेपाङको स्थिति बुझ्दा मेरो मन कटक्क मात्रै खाएन, आफैंलाई आफैंदेखि लाज पनि लाग्यो। चेपाङ बालबालिकाले हामीसँग एकछिन देउसी खेले। हामीले जाडोको कपडा प्रदान गर्यौं। उनीहरूले देउसी गीतबाट आफ्नो मार्मिक कहानी सुनाए। पढ्न नपाउँदाको दुःख, खान नपाउँदाको दुःख, लगाउन नपाएको दुःख, राज्यबाट हेपिनु परेको दुःख, सबैसबै गीतमै बोलेका थिए। उनीहरूलाई भेटेर फर्केपछि लाग्यो यति धेरै दुःख गर्ने चेपाङहरूलाई बाझिँदै गएको उब्जाउ जमिन उपलब्ध गराई उत्पादित बस्तु राज्यले किन्ने प्रबन्ध गर्न सके गाँस र बास सुनिश्चित हुन्थ्यो। सँगसँगै शिक्षा र स्वास्थ्य निःशुल्क गरिदिन सके, उनीहरूको सांस्कृतिक धरोहर सुरक्षित गर्दै पर्यटन र अर्थतन्त्रसँग जोड्न सके समाजवादउन्मुख व्यवस्था स्थापनाको एउटा जिम्मेदारी वहन हुन्थ्यो। र, यो पनि लाग्यो अति पछाडि परेका वर्ग र समुदायको क्रमशः उत्थान गर्दै लैजान पहिलो चरणमा चेपाङहरूबाट सुरुआत गर्न सकिने रहेछ। जसले जनतामा गतिलो सन्देश प्रवाह हुन सक्थ्यो। किराँती संस्कृति, पर्यटन तथा नागरिक उड्डयनमन्त्री हुन् ।"
कमाउन जान्छौं भन्ने युवालाई जब गोली हानियो,"ललितपुर जिल्लाका प्रमुख जिल्ला अधिकारी रुद्रप्रसाद पण्डितको आदेशमा नै आन्दोलनमा गोली चलाइएको थियो। गोली हान्न लगाउने प्रजिअ तथा छानबिन समितिमा सहायक प्रमुख जिल्ला अधिकारी भएपछि निष्पक्ष छानबिन हुनेमा शंका व्यक्त गरिएको छ। काठमाडौं : शुक्रबार बिहानदेखि नै ललितपुरको बालकुमारी क्षेत्र तनावग्रस्त भयो। कोरियन भाषा परीक्षा ईपीएस कार्यालय परिसरमा भएको आन्दोलनमा प्रहरीले गोली नै चलायो। जहाँ गोली लागेर दुई युवाले ज्यान गुमाए। मृत्यु हुनेमा दैलेखका सुजन राउत र चौरपाटी १ सिउडी अछामका वीरेन्द्र शाह रहेका छन्। शुक्रबार अपराह्न भौतिक, पूर्वाधार तथा यातायात मन्त्री प्रकाश ज्वालाको गाडीमा आगजनी गरेपछि उत्पन्न परिस्थितिलाई नियन्त्रणमा लिन प्रहरीले दर्जनौं राउन्ड अश्रुग्यास प्रहार गरेको थियो। हवाई फायर गरेको थियो। अनि, गोली चलाएको थियो। प्रदर्शनकारीहरूले मन्त्री ज्वाला चढेको गाडी रोकेर सुरुमा हावा फुस्काई दिएका थिए। चालकलाई बाहिर निकालेर गाडीमा आगो लगाएका थिए। आगजनीबाट बा २ झ ५८६१ नम्बरको गाडी पूर्ण रूपमा ध्वस्त भएको छ। नेपाल प्रहरीका प्रवक्ता कुबेर कडायतका अनुसार कोरियन भाषा परीक्षाको विषयलाई लिएर भाषा परीक्षा अनुत्तीर्ण भएका युवाहरूले सडकमा प्रदर्शन गरेका थिए। प्रवक्ता कडायत भन्छन्, प्रदर्शनका क्रममा दुई हजार बढी व्यक्ति सडकमा आन्दोलन गरिरहेका थिए। प्रहरीले भीड नियन्त्रण लिनको लागि पटकपटक प्रयास गरेको थियो। माइकिङ गर्ने र तोडफोड नगर्नको लागि अनुरोध गरिरहेको थियो। तर, सम्भव नभएपछि प्रहरीले गोली चलाएको हो। उनी प्रहरीले बाध्यात्मक अवस्थामा गोली चलाउँदा अप्रिय घटना भएको बताउँछन्। प्रदर्शनकारीको आन्दोलनले कलंकीकोटेश्वर सडकखण्ड दिनभर अस्तव्यस्त बन्यो। सवारीसाधन सडकमा घण्टौंसम्म जाममा परेका थिए। उपत्यकाको आवागमन नै असहज बनेको थियो। घटनास्थलबाट प्रहरीले ७३ जना आन्दोलनकारीलाई नियन्त्रणमा लिएको छ। घटनामा एक दर्जन घाइते भएका छन्। घाइतेमध्ये थप एक जनाको अवस्था गम्भीर छ। किन भयो आन्दोलन ? कोरियाले एउटै भाषा प्रणाली ईपीएसमार्फत विश्वका १६ देशबाट कामदार भर्ना गरिरहेको छ। यसका लागि कामदारमा जाने युवाले भाषा परीक्षा पास गर्नु पर्नेछ। नेपालको श्रम रोजगार तथा सामाजिक सुरक्षा मन्त्रालयले भाषा परीक्षाको लागि समन्वय गर्नेगर्छ। कोरियाले सबै देशमा उही प्रक्रियाबाट कामदार लैजाने गरेको छ। श्रम रोजगार तथा सामाजिक सुरक्षा मन्त्रालयका सहसचिव डन्डुराज घिमिरेका अनुसार कोरियाले एउटा क्षेत्र रोजेर भाषा परीक्षामा सहभागी भएकालाई एक वर्षभित्रै अर्को भाषा परीक्षामा सहभागी नगराउने नीति छ। जहाज निर्माणको क्षेत्र रोजेर भाषा परीक्षा दिएकाहरूलाई उत्पादन क्षेत्रको लागि खुलाइएको भाषा परीक्षामा सहभागी गराइएको थिएन। उनीहरूले आफूहरूलाई पनि उत्पादन क्षेत्रको भाषा परीक्षामा सहभागी गराउनुपर्ने भन्दै शुक्रबार वैदेशिक रोजगार विभाग, रोजगार अनुमति प्रणाली शाखा (ईपीएस)को कार्यालयमा प्रदर्शन गरेका थिए। यही क्रममा बालकुमारीमा प्रदर्शन भएको हो। गत साउनमा भएको परीक्षामा जहाज निर्माणको लागि ३२ हजार जना सहभागी भएका थिए। जसमध्ये तीन हजार ९ सय ८९ जना मात्रै उत्तीर्ण भएका थिए। कोरियाको मानव संसाधन विभागको नीतिअनुसार एउटा क्षेत्रमा काम गर्न परीक्षा दिएको र फेल भएकाले एउटै साल अर्को क्षेत्रमा काम गर्ने फाराम भर्न पाउँदैन। यो प्रावधान सबै परीक्षार्थीलाई थाहा भएको सहसचिव घिमिरेले बताए। ईपीएस आवेदन फारम भर्न नपाएको भन्दै शुक्रबार बालकुमारीमा भएको आन्दोलनमा घाइते भएका प्रदर्शनकारीलाई बोकेर लैजाँदै । तस्बिर : अभिषेक महर्जन जहाज निर्माण क्षेत्र रोजेर उत्पादन क्षेत्रमा भाषा परीक्षाको फाराम भर्न पाउँ भन्दै गत मंसिर १९ देखि नै ईपीएस शाखामा नियमित धर्ना दिँदै आएका थिए। आन्दोलन गर्ने १८ जनामध्ये रिट निवेदन लिएर अदालत गएका थिए। यही पुस ५ गते उच्च अदालत पाटनले रिट निवेदन दिनेहरूलाई परीक्षामा सहभागी गराउनू भन्दै अन्तरिम आदेश दिएको थियो। ईपीएस कार्यालयले ती निवेदकलाई फाराम भर्नका लागि शुक्रबार बोलाएको थियो। शुक्रबार ईपीएस कार्यालयमा उत्पादन क्षेत्रको भाषा परीक्षामा सहभागी हुन पाउनुपर्छ भन्दै रिट निवेदकबाहेकका पनि भेला भएका थिए। यही क्रममा उपस्थित युवाहरूले प्रदर्शन गरेका थिए। श्रम मन्त्रालयका सहसचिव घिमिरेले जहाज निर्माणको क्षेत्रमा भाषा परीक्षा दिएकाले पनि उत्पादन क्षेत्रको परीक्षा दिन पाउने व्यवस्थाको लागि मन्त्रालयले कोरिया सरकारसँग वार्ता गर्ने तयारी गरेको बताए। सबैलाई परीक्षामा सहभागी गराउनू : उच्च अदालत यता शुक्रबार नै उच्च अदालत पाटनले सबैलाई कोरिया जान आवश्यक कोरियन भाषा परीक्षा (ईपीएस)मा सहभागी गराउन आदेश दिएको छ। उच्च अदालत पाटनका उपरजिस्टार तीर्थराज भट्टराईका अनुसार न्यायाधीश चन्द्रमणि ज्ञवालीको एकल इजलासले सबैलाई परीक्षामा सहभागी गराउन अन्तरिम आदेश दिएको हो। तर्कबहादुर पलसहितका निवेदकहरूले भाषा परीक्षाको लागि आवेदन फारम भर्न नपाएको भन्दै परेको बिहीबार रिट निवेदन दायर गरेका थिए। अदालतले यो मुद्दाको अन्तिम सुनुवाइ हुँदाका बखत निवेदकको माग सम्बोधन हुने तर अहिले निवेदकहरूलाई अपूरणीय क्षति हुन सक्ने भन्दै परीक्षा फारम भर्न दिन श्रम, रोजगार तथा सामाजिक सुरक्षा मन्त्रालयका नाममा आदेश गरेको हो। आदेशमा भनिएको छ, निवेदकहरूलाई आवेदन फारम भर्नबाट वञ्चित गर्न मनासिव नहुँदा निवेदकहरूलगायत निवेदक सरहका समान प्रकृतिका इच्छुक व्यक्तिहरूलाई मंसिर १९ गतेको सूचना बमोजिम पुस २ बाट खुला गरिएको आवेदन फारम भर्न रोक नलगाउनू र परीक्षा आवेदन फाराम भर्न दिनु दिलाउनू। गोली हान्न आदेश दिने सीडीओ, छानबिन समितिमा सहायक प्रमुख जिल्ला अधिकारी बालकुमारीमा भएको घटनाको अनुसन्धान गर्न गृह मन्त्रालयले समिति बनाएको छ। गृहले उपत्यका प्रहरी कार्यालयका डीआईजी लालमणि आचार्यको संयोजकत्वमा तीन सदस्यीय छानबिन समिति बनाएको हो। समितिमा ललितपुरका सहायक प्रमुख जिल्ला अधिकारी अमरदीप सुनुवार र राष्ट्रिय अनुसन्धानका उपअनुसन्धान निर्देशक बासु सिग्देल सदस्य रहेका छन्। ललितपुर जिल्लाका प्रमुख जिल्ला अधिकारी रुद्रप्रसाद पण्डितको आदेशमा नै आन्दोलनमा गोली चलाइएको थियो। संयमित भएर आन्दोलन नियन्त्रण लिनुपर्नेमा गोली चलाएको प्रति सरकारकै प्रवक्तासमेत असन्तुष्ट देखिएकी छन्। सरोकारवाला पक्षले यस घटनामा प्रजिअको गलत आदेश भएको भन्दै विरोध गरेका छन्। राष्ट्रिय मानवअधिकार आयोगका प्रवक्ता टीकाराम पोखरेलले संयमित हुनुपर्ने पक्षले ध्यान नदिँदा घटना भएको बताएका छन्। आयोगले एक विज्ञप्ति जारी गर्दै मानव अधिकार आयोगले घटनामा अनुगमन गर्ने र गम्भीर ध्यानाकर्षण गर्ने बताएको छ। घटनाको छानबिन समितिमा जिल्ला प्रशासन कार्यालय ललितपुरका सहायक प्रमुख जिल्ला अधिकारी राखिएपछि झनै शंकास्पद देखिएको छ। गोली हान्न लगाउने प्रमुख जिल्ला अधिकारी तथा छानबिन समितिमा सहायक प्रमुख जिल्ला अधिकारी भएपछि निष्पक्ष छानबिन हुनेमा शंका व्यक्त गरिएको छ। छानबिन समितिमा ललितपुरका सहायक प्रमुख जिल्ला अधिकारी अमरदीप सुनुवार पनि रहेका छन्। गृह मन्त्रालयका प्रवक्ता नारायणप्रसाद भट्टराईले छानबिन समिति गठनको विषयमा केही बताउन चाहेनन्। गलत गर्नेले सजाय पाउने बताउँदै उनले घटनाको निष्पक्ष छानबिन हुनेमा शंका नगर्न सुझाव दिए। बल प्रयोग समाधान होइन एमाले अध्यक्ष केपी शर्मा ओलीले आफ्नो कमजोरी लुकाउन बल प्रयोग गर्ने सरकारको शैली निन्दनीय रहेको बताएका छन्। शुक्रबार सामाजिक सञ्जालमा लेख्दै उनले घटनाको तत्काल छानबिन गरी दोषीलाई कार्बाही गर्नसमेत आग्रह गरेका छन्। घटनामा होनाहार दुई नवयुवकको ज्यान गयो। बल प्रयोग समस्याको समाधान होइन। समस्या समाधानमा अनुत्तरदायी रहने र आफ्नो कमजोरी लुकाउन बल प्रयोग गर्ने सरकारको शैली निन्दनीय छ। घटनाको तत्काल छानबिन गरी दोषीलाई कार्बाही गर। ज्यान गुमाउने युवाप्रति भावपूर्ण श्रद्धाञ्जलि र परिवारजनमा गहिरो समवेदना। अब यस्तो कहिलै नहोस् !, उनले लेखेका छन्। एमालेका महासचिव शंकर पोखरेलले पनि बल प्रयोग समस्याको समाधान नभएको बताएका छन्। घटनाको निष्पक्ष छानबिन गर्न आग्रह गर्दे सरकारलाई संयमता नगुमाउन आग्रह गरेका छन्। यस्तै, यस घटनामा रास्वपाको सभापति रवि लामिछानेले विदेश जान खोजेका दुई युवालाई सरकारले गरेको हत्या भएको बताएका छन्। उनले भनेका छन्, दुई होनहार युवा देश छाड्न खोज्दै थिए, संसार छाड्ने बनाइदिए। गलत भयो : सरकार सरकारको प्रवक्ता तथा सञ्चारमन्त्री रेखा शर्माले यो घटना गलत भएको बताएकी छन्। शुक्रबार मन्त्रिपरिषद्को निर्णय सार्वजनिक गर्दै उनले कसैले पनि अराजकतालाई प्रश्रय दिन नहुने बताएकी छन्। सञ्चारमन्त्री शर्माले भनिन्, जे भयो, त्यो गलत भयो। आफ्ना असन्तुष्टि र कुराहरू शान्तिपूर्वक राख्न पाउने सबैलाई अधिकार छ। त्यो राख्न पाइन्छ। सरकारप्रति असन्तुष्टि राख्न पनि पाइन्छ। पाइँदैन होइन, त्यसको पनि आफ्नो तरिका हुन्छ। जुन ढंगले यो घटना घटाइयो। केहीको मृत्यु भएको छ। यसप्रति दुःख व्यक्त गर्न चाहन्छु।"
बलात्कार अभियोगमा क्रिकेटर लामिछाने दोषी ठहर,"काठमाडौं : क्रिकेटर सन्दीप लामिछाने जबर्जस्ती करणी गरेको अभियोगमा दोषी ठहर भएका छन्। जिल्ला अदालत काठमाडौंका न्यायाधीश शिशिरराज ढकालको इजलासले लामिछानेलाई शुक्रबार दोषी ठहर गरेको हो। अदालतले घटना भएको बेला पीडित गौशाला २६ भने बालिग भएको ठहर गरेको छ। पुस ८ गतेदेखि लगातार भएको बहसपछि न्यायाधीश ढकालले फैसला गरेका हुन्। फैसलाको पूर्ण पाठ आउन बाँकी छ। दोषी ठहर भएका लामिछानेलाई सजाय निर्धारणको लागि पुस २५ गते पेसी तोकिने अदालतले जनाएको छ। नौ जनाले गरेको घटना विवरण कागज, बकपत्रलगायत सीसीटीभी फुटेजलाई समेत आधार लिँदै दोषी ठहर गरिएको आदेशमा जनाइएको छ। २०७९ भदौ ५ गते लामिछाने र पीडित काठमाडौंबाट नगरकोट गई पुनः काठमाडौं आई एउटै कोठामा बसेका थिए। राति एउटै कोठामा बसेको देखिन्छ। सो कुरा वादीप्रतिवादीको विवाद रहेको समेत देखिँदैन। गौशाला २६ तथा प्रतिवादी सन्दीप लामिछानेको घटना हुँदाको दिनको क्रियाकलापको समेत घटनाक्रमसमेतलाई विचार गर्दा करणी भएको देखियो, आदेशमा भनिएको छ, सन्दीपले मुलुकी अपराधसंहिता २०७४ को दफा २१९ (१),(२) र (३) (ङ) बमोजिम कसुर गरेको ठहर्दछ। मुलुकी अपराध संहितामा १८ वर्ष वा १८ वर्षभन्दा बढी उमेरको महिला भए ७ वर्षदेखि १० वर्षसम्मको कैद सजाय हुने व्यवस्था छ। नाजुक अवस्थाको लाभ लिएर करणी अदालतले पीडितको उमेर १८ वर्ष पुगिसकेको समेत ठहर गरेको छ। त्यस्तै पीडितको नाजुक आर्थिक अवस्थाको लाभ उठाएर करणी गरेको अदालतको ठहर छ। नाजुक आर्थिक अवस्थासमेतको फाइदा उठाई करणी भएको देखिँदा सहमतिको करणी भन्ने नदेखिएको आदेशमा उल्लेख छ। दोषी ठहर भएका लामिछानेलाई ७ देखि १० वर्षको जेल सजाय हुन सक्छ। शुक्रबार सन्दीप पक्षका कानुन व्यवसायीले बहस गरेपछि सरकारी वकिल र पीडित पक्षका कानुन व्यवसायीले जवाफी बहस गरेका थिए। सोही क्रममा पीडितले पनि घटना विवरणसहित आफ्ना कुराहरू राखेकी थिइन्। २३ वर्षमै खेल जीवनमा धक्का दोषी ठहर भएका सन्दीप २३ वर्षका छन्। स्याङ्जामा जन्मेका सन्दीप १९ वर्षमुनिको (यू १९)को टोलीमा छनोट भई व्यावसायिक रूपमा क्रिकेट खेल्न थालेका थिए। तत्कालीन नेपाली राष्ट्रिय क्रिकेट टिमका कप्तान लामिछानेविरुद्ध जबर्जस्ती करणीको आरोपमा २०७९ भदौ २१ मा प्रहरीमा जाहेरी दर्ता भएको थियो। भदौ ५ गते तीलगंगाको एक होटलमा बलात्कार गरेको भन्दै पीडितले जाहेरी दिएकी थिइन्। भदौ २२ गत उजुरी दर्ता गरेर प्रहरीले अनुसन्धान अघि बढाएको थियो। भदौ २३ गते काठमाडौं जिल्ला अदालतले लामिछानेलाई पक्राउ गरी अनुसन्धान अघि बढाउन अनुमति दिएको थियो। आफूविरुद्धको जाहेरी दर्ता हुँदा सन्दीप क्यारेबियन लिग खेल्न जमैका पुगेका थिए। स्वदेश फर्कने क्रममा विमानस्थलबाटै पक्राउ गरिएको थियो। जिल्ला अदालतले पुर्पक्षका लागि थुनामा पठाएपछि सन्दीप उच्च अदालत पाटन पुगेका थिए। नेपाल क्रिकेट संघ (क्यान) र राष्ट्रिय टोलीबाट निलम्बन गरेको बेला उच्च अदालत पाटनले २० लाख धरौटीमा रिहा गर्ने आदेश दिएको थियो। २०७९ पुस २८ गते उच्च अदालतका न्यायाधीशद्वय रमेश ढकाल र धु्रवराज नन्दको संयुक्त इजलासले जिल्लाको आदेश उल्टाएको थियो। उच्च अदालतको आदेशपछि क्यानले सन्दीपलाई राष्ट्रिय टोलीमा फर्काएको थियो। तर, विदेश जान भने रोक लगाएको थियो। सन्दीपले लिग टुकोलागि विदेश जान अनुमति माग्दै सर्वोच्च अदालतमा निवेदन दिएका थिए। २०७९ फागुन १५ गते सर्वोच्च अदालतका न्यायाधीशद्वय सपना प्रधान मल्ल र कुमार चुँडालको संयुक्त इजलासले धरौटीमा छोड्ने उच्च अदालतको आदेश सदर गर्दै ससर्त विदेश जाने अनुमति दिएको थियो। सन्दीपले ५१ एकदिवसीय खेलमा १ सय १२ विकेट लिएका छन्। उनको नाममा ओडीआईमा सर्वाधिक छिटो एक सय विकेट पूरा गर्ने कीर्तिमान पनि छ।"
गुटका नाममा हामी आफैंआफैं नबाझौं : आरजु राणा,"काठमाडौं : नेपाली कांग्रेसकी केन्द्रीय सदस्य डा आरजु राणा देउवाले पार्टीभित्र गुटका नाममा आफैंमा बाझ्ने काम नगर्न नेताहरूलाई अनुरोध गरेकी छन्। केन्द्रीय कार्यसमितिको शनिबार बसेको बैठकमा उनले नेताहरू आफैंमा बाझ्दा पार्टीलाई क्षति भइरहेको बताइन्। 'हामी कांग्रेसमा रहेर बाहिर इम्प्रेसन दिन्छौं कि हामी बाझेको बाझ्यै हुन्छौं? त्यो राम्रो इम्प्रेसन होइन, भोट हाम्रै काटिन्छ,' उनले भनिन्, 'कोही न कोही विभिन्न गुटको नेता होला, तर जहिले पनि आफैंमा बाझ्ने पार्टी भनेर सबैतिर भोट काटिदिरहेको हुन्छ। त्यसकारण त्यसो नगरिदनुस्।' प्रदेशहरूमा भइरहेका पार्टीका कार्यक्रममा देखिएको विवादतर्फ संकेत गर्दै केन्द्रीय सदस्य देउवाले भनिन्, 'हामी पटकपटक जनतामाझ गएर विभिन्न कार्यक्रम गरिरहेका छौं। कहिले कहिले कार्यक्रम गर्दा अफ्ठ्यारो पर्न आएको सुन्नमा आयो। तर यो घरभित्रकै अफ्ठ्यारो भएकाले बसेर सुल्झाउन सकिन्छ। जति पनि पार्टीका सिनियर नेताहरू हुनुहुन्छ, हाम्रो लागि एकदमै महत्त्वपूर्ण हुनुहुन्छ।'"
दुई युवकको मृत्यु हुने गरी गोली चलाउन आदेश दिने सुरक्षा अधिकारी निलम्बित,"काठमाडौं : सरकारले ललितपुरको बालकुमारीमा शुक्रबार भौतिक तथा मानवीय क्षति हुने गरी भएको घटनामा लापरबाही गर्नेहरुलाई कारबाहीको दायरामा ल्याउने भएको छ । प्रधानमन्त्री पुष्पकमल दाहाल प्रचण्ड ले अन्य विकल्पहरुको प्रयोग नगरी गोली चलाउन आदेश दिने प्रहरी अधिकारीलाई छानबिन पूरा नभएसम्म निलम्बन गरिएको जानकारी दिए । संयुक्त ट्रेड युनियन समन्वय केन्द्र (जेटियुसिसी)को छैटौँ राष्ट्रिय ट्रेड युनियन सम्मेलनलाई आज यहाँ सम्बोधन गर्ने क्रममा प्रधानमन्त्रीले रोजगार अनुमति प्रणाली (इपिएस) कोरिया शाखाका प्रमुख र सुरक्षा अवस्थाको विश्लेषण नगरी सो क्षेत्र हुँदै भौतिक पूर्वाधार तथा यातायात व्यवस्थामन्त्री प्रकाश ज्वाला सवार सवारी साधन लैजाने सुरक्षाकर्मीलाई पनि निलम्बन गरिएको बताए । ललितपुरको बालकुमारीमा शुक्रबार भएको उक्त घटनामा दुईजनाको ज्यान गएको थियो भने मन्त्री ज्वाला सवार सवारी साधनमा आगजनी भएको थियो । कोरियाली भाषा परीक्षाबाट आफूहरुलाई वञ्चित गरिएको भन्दै केही युवाले प्रदर्शन गरेका थिए । प्रदर्शनले हिंसात्मक रुप लिएपछि जनधनको क्षति भएको थियो । प्रधानमन्त्रीले सो घटनामा परी ज्यान गुमाएका व्यक्तिका परिवारलाई क्षतिपूर्तिको व्यवस्था गर्न आजै मन्त्रिपरिषद्को बैठक बोलाइएको बताए । प्रधानमन्त्रीले आज बिहान उपप्रधानमन्त्री एवं गृहमन्त्री श्रेष्ठ, गृहसचिव दिनेश भट्टराईलगायत सुरक्षा अङ्गका प्रमुखसँग सो घटनाका बारेमा जानकारी लिएका थिए। प्रधानमन्त्रीले सत्ता साझेदार दलसँग पनि उक्त घटनाका सम्बन्धमा छलफल गरिएको जानकारी दिए।"
प्रधानमन्त्री प्रचण्डको दाबी : मेरो नेतृत्वको सरकार सबैभन्दा बढी श्रमिकमैत्री छ,"काठमाडौं : प्रधानमन्त्री पुष्पकमल दाहाल प्रचण्डले आफ्नो नेतृत्वको सरकार सबैभन्दा बढी श्रमिकमैत्री भएको दाबी गरेका छन्। शनिबार दिउँसो काठमाडौंमा आयोजित ट्रेड युनियन आन्दोलन र संयुक्त ट्रेड युनियन समन्वय केन्द्रको कार्यक्रममा बोल्दै प्रधानमन्त्री प्रचण्डले श्रमजीवी वर्गले उठाएका विषयलाई सम्बोधन गर्न आफू क्रियाशिल रहेको बताएका हुन्। उनले सामाजिक न्यायलाई आफूले उच्च महत्व दिएको भन्दै सबै क्षेत्रमा सामाजिक सुरक्षा कार्यक्रम लागू गर्ने बताए। उनले भने,मेरो नेतृत्वको वर्तमान सरकार सबैभन्दा बढी श्रमिकमैत्री छ। सरकारको एक वर्षको अवधिमा मैले सबैभन्दा बढी महत्वसमेत यस क्षेत्रलाई नै दिएको छु। तसर्थ, आगामी दिनमा समेत देश निर्माणका आधारभूत र निर्णायक शक्तिका रुपमा रहेका श्रमजीवी वर्ग र उनीहरूका प्रतिनिधि संस्था ट्रेड युनियनहरूले उठाउनुभएका विषयलाई अधिकतम सम्बोधन गर्न म सम्पूर्ण रूपले क्रियाशील रहनेछु। श्रमजीवी वर्गको हितअनुकूलका नीति, कानुन र संरचना निर्माणमा व्यापक रुपान्तरण भएको उनको भनाई छ। २०६२६३ सालको गणतन्त्र प्राप्तिको युगान्तकारी आन्दोलनमा तपाईहरूको व्यापक र निर्णायक भूमिका रह्यो। सशस्त्र संघर्षका रूपमा वा वैधानिक संघर्षका रूपमा दोश्रो जनआन्दोलनको सफलतापश्चात ट्रेड युनियन आन्दोलनले खेलेको भूमिकाका कारण नीति निर्माणका तहमा श्रमजीवी वर्गको प्रतिनिधित्व, श्रमजीवी वर्गको हितअनुकूलका नीति, कानुन र संरचना निर्माणमा व्यापक रुपान्तरण भएको छ। यो हामी सबैका निम्ति गौरवको कुरा हो।प्रचण्डले भने, २०६३ मंसिर ५ गते सिराहाको लाहानमा नेपालका प्रमुख ट्रेड युनियन महासंघहरूले संयुक्तरुपमा जारी गरेको लाहान घोषणापत्रले श्रमिकहरूको आवाज एकीकृत गरेको, तत्पश्चात क्रियाशील प्रमुख सात ट्रेड युनियन महासंघहरूले २०६४ साउन २२ गते न्यूनतम साझा श्रमिक एजेण्डा सम्बन्धि संयुक्त सहमतिपत्रमा हस्ताक्षर र २०६५ कार्तिक १०११ गते काठमाडौँमा सम्पन्न प्रथम राष्ट्रिय ट्रेड युनियन सम्मेलनबाट विधिवत रूपमा यसको स्थापना भएको विषय मलाई जानकारी छ। उनले आफ्नो नेतृत्वको सरकारले स्वदेश तथा विदेशमा रहेका श्रमिकहरू एवं अनौपचारिक क्षेत्रका श्रमिकहरूका निम्तिसमेत निकै महत्वका साथ योगदानमा आधारित सामाजिक सुरक्षा कार्यक्रम लागू गरिसकेको बताए। प्रचण्डले भने, यस कार्यक्रममा हजारौं रोजगारदाता र लाखौं श्रमिकहरू आवद्ध भइसक्नुभएको छ। अर्कोतर्फ विदेशमा रहेका नेपाली कामदार एवं श्रमिकहरूको हितरक्षाका निम्ति सरकारले उच्च प्राथमिकताका साथ काम गरिरहेको छ। विदेशस्थित सबै दुतावास र कुटनीतिक नियोगहरूमा श्रमिकहरूको हेल्प डेस्क राख्नेदेखि भिसा र पासपोर्ट नवीकरणसम्मका काममा सरकारले सहजीकरण गरिरहेको छ। त्यसैगरि वैदेशिक रोजगारीका क्रममा दुख पाएका, अलपत्र परेका नेपालीहरूलाई उच्च प्राथमिकताका साथ उद्दार र राहतका कार्यहरू अगाडि बढाएको छ। आगामी दिनमा समेत थप प्रभावकारी रूपमा श्रमिकमैत्री नीति र कार्यक्रम अगाडि बढाउने म तपाईहरूलाई विश्वास दिलाउँछु। सरकार गठन भएको एक वर्षको अवधिमा राजनीतिक स्थायित्व, अर्थतन्त्रमा सुधार, सुशासनको प्रत्याभूति, सेवा प्रवाह र सामाजिक न्यायका क्षेत्रमा केही महत्वपूर्ण मानकहरू स्थापित भएको उनको भनाई छ। प्रचण्डले भने, यत्तिमै म सन्तुष्ट छैन। मैले पुस १० गते जनताको नाममा सम्बोधन गर्दै आगामी वर्षका लागि केही नयाँ संकल्पहरू सार्वजनिक गरेको छु। ती संकल्पहरू दृढतापूर्वक कार्यान्वयन गर्दै देशमा आशाको रक्तसञ्चारसहित समृद्धिको आधार तयार पार्नु मेरो प्रमुख प्राथमिकता हुनेछ।"
पूर्वराजा ज्ञानेन्द्रद्वारा पृथ्वीनारायण शाहको शालिक अनावरण,कपिलवस्तु : स्वर्गीय राजा वीरेन्द्र शाहको जन्मजयन्तीको अवसरमा कपिलवस्तुको शिवराज नगरपालिका खरेन्द्रपुर चौकमा स्थापना गरिएको पृथ्वीनारायण शाहको पूर्ण कदको जंगे शालिकको पूर्वराजा ज्ञानेन्द्र शाहले अनावरण गरेका छन्। शिवराज नगरपालिकाले स्थापना गरेको शालिकको उद्घाटनमा आएका पूर्वराजा ज्ञानेन्द्रले शालिक अनावरण पूर्व खरेन्द्रपुरमा रहेको बालहंस सांवेद गुरुकुलस्थित स्वर्गद्धारी मन्दिरको दर्शन गरेका थिए। सो अवसरमा गुरुकुलमा रहेका बटुकहरूले स्वस्ती वाचन गरेका थिए। मन्दिरको दर्शन गरिसकेपछि पूर्वराजा ज्ञानेन्द्र शाहले सडक किनारमा लामबद्ध रहेका आम सर्वसाधारणलाई भेटघाट गर्दै अघि बढेका थिए। सो अवसरमा पूर्व राजा ज्ञानेन्द्र शाहका साथमा उनका नाति हृदेन्द्र शाहको समेत उपस्थिति थियो। शिवराज नगरपालिकाको पहिलो नगरसभाबाट राष्ट्रिय विभूतिको रूपमा रहेका पृथ्वीनारायण शाहको शालिक निर्माण गरिएको शिवराज नगरपालिकाका नगर प्रमुख अजय थापाले बताए। शालिक निर्माणका लागि २५ लाख रुपैयाँ नगरपालिकाले विनियोजन गरेको थियो। हजारौंको संख्यामा रहेका आम सर्वसाधारणले राजालाई विहानैदेखि पर्खेर भेटघाट गरेका थिए। पूर्वराजा ज्ञानेन्द्र शाहको समर्थनमा सर्वसाधारणले राजसंस्था पुनःस्थापनाको माग गर्दै नाराबाजी गरेका थिए। सो अवसरमा पूर्व राजा ज्ञानेन्द्र शाहले भने आफ्नो कुनै अभिव्यक्ति दिएनन्।
सरकारसँग जवाफ माग्दै चन्द्र भण्डारीले भने : कोरिया जान फारम भर्न पाउँ भन्दा मर्नुपर्ने ?,"काठमाडौं : कांग्रेसका सांसद चन्द्र भण्डारीले कोरियाको फारम भर्न पाउँ भन्दा मर्नुपर्ने देश हो भन्दै प्रश्न गरेका छन्। शुक्रबार बालकुमारीमा भएको घटनालाई स्मरण गर्दै उनले नेपालका केटाकेटी विदेश जान पाउँ भन्दा मर्नुपरेको भन्दै सरकारले जवाफ दिनुपर्ने माग गरेका हुन्। विदेश जान पाउँभन्दा गोली खाएर मर्नु पर्ने ! यसको जवाफ दिनुपर्दैन सरकारले, नेताहरुले ? भक्तपुरमा आयोजित क्षेत्रीय सम्मेलनलाई सम्बोधन गर्दै उनले भने,इन्जीनियर पढाउँदा १५२० लाख खर्च भयो। पढाई सकिएको अर्को दिन यीनै नेता र कर्मचारीको पछाडि २० हजार रुपैयाँ जागिरका लागि पछाडि लाग्नुपर्छ, अनि भन्छ म विदेश जान्छ। यी नेताले जवाफ दिनुपर्दैन। शुक्रबार ललितपुर जिल्लाका प्रमुख जिल्ला अधिकारी पण्डितको आदेशमा नै आन्दोलनमा गोली चलाइएको थियो। कोरियन भाषा परीक्षा ईपीएस कार्यालय परिसरमा भएको आन्दोलनमा प्रहरीले गोली चलाएको थियो। जहाँ गोली लागेर दुई युवाले ज्यान गुमाएका थिए। मृत्यु हुनेमा दैलेखका सुजन राउत र चौरपाटी१ सिउडी अछामका वीरेन्द्र शाह रहेका छन्। प्रश्न गर्दा जवाफ विहीन नेता छन्, कम्युनिष्ट र कांग्रेस भनेर विभाजन गरेको छ, देश बनाउनुपर्दैन ?उनले प्रश्न गरे। उनले कांग्रेस समय अनुसार चल्न नसकेको र पार्टीको कामलाई जनतामाझ लैजान नसक्दा पछाडि परेको धारणा राखे। भण्डारीले संविधान बनाएको होइन, १७ हजार बढी मारिएको होइन। बगेको रगत शान्त बनाएको होइन। कति छिटो मान्छेले भुल्दोरहेछ। तर चुनावमा कांग्रेसले हारेको होइन। सांसद भण्डारीले युवालाई विदेश पलायनबाट रोक्ने योजना बनाउनुपर्ने धारणा राखे। भाषणमात्र गरेर देश नबन्ने उनको जोड छ।"
बालकुमारी घटना : गृहमन्त्रीको राजीनामा माग गर्दै माइतीघरमा युवाहरुको प्रदर्शन (तस्बिर),"काठमाडौं : शुक्रबार ललितपुरको बालकुमारीमा भएको भौतिक र मानवीय क्षतिका घटनाको विषयलाई लिएर सरकारविरुद्ध युवाहरूले प्रदर्शन गरेका छन्। कोरियन भाषा परीक्षा ईपीएस कार्यालयपरिसरमा भएको आन्दोलनमा प्रहरीले गोली चलाउँदा दैलेखका सुजन राउत र अछामका वीरेन्द्र शाहको मृत्यु भएको थियो। सोही विषयलाई लिएर विभिन्न राजनीतिक दलका युवा र ईपीएसमा भाषा परीक्षाको फारम भर्न नपाएकाहरू माइतीघरमा प्रदर्शन गर्न पुगेका हुन्। शुक्रबार ललितपुर जिल्लाका प्रमुख जिल्ला अधिकारी रुद्रप्रसाद पण्डितको आदेशमा आन्दोलनमा गोली चलाइएको थियो। पण्डित विवादित छविका प्रशासक हुन्। ललितपुर घटनामा प्रमुख जिल्ला अधिकारी पण्डित र ललितपुर प्रहरी प्रमुख सिद्धिबिक्रम शाहले सयमता अपनाएको नेदेखिएको सुरक्षा विज्ञहरूको बताएका छन्। प्रदर्शनकारीले गृहमन्त्री राजीनामा दे, गोली चलाउन आदेश दिनेलाई कारबाही गर, दोषीलाई कारबाही गर, हत्यारा सरकार मूर्दावाद, पीडित परिवारलाई क्षतिपूर्ति दे, रोजगारीको व्यवस्था गर,लगायतका नारा लगाएका थिए। जिल्ला प्रशासन कार्यालय काठमाडौंले माइतीघरलाई निषेधित क्षेत्र घोषणा गरी प्रदर्शनमा रोक लगाएको छ। तर उनीहरूले उक्त स्थानमा प्रदर्शन गरेपछि प्रहरीले हस्तक्षेप गरेको छ। सरकारले ललितपुरको बालकुमारीमा शुक्रबार भएको घटनामा लापरबाही गर्नेहरुलाई कारबाहीको दायरामा ल्याउने प्रतिबद्धता व्यक्त गरेको छ। बालकुमारीमा भएको घटनाको अनुसन्धान गर्न गृह मन्त्रालयले समिति बनाएको छ। गृहले उपत्यका प्रहरी कार्यालयका डीआईजी लालमणि आचार्यको संयोजकत्वमा तीन सदस्यीय छानबिन समिति बनाएको हो। समितिमा ललितपुरका सहायक प्रमुख जिल्ला अधिकारी अमरदीप सुनुवार र राष्ट्रिय अनुसन्धानका उपअनुसन्धान निर्देशक बासु सिग्देल सदस्य रहेका छन्।"
बालुवाटारमा मन्त्रिपरिषद् बैठक जारी,काठमाडौं : मन्त्रिपरिषद् बैठक सुरू भएको छ। प्रधानमन्त्री निवास बालुवाटारमा बैठक सुरू भएको प्रधानमन्त्रीको सचिवालयले जनाएको छ। बैठकमा बालकुमारी घटनाका विषयमा छलफल र मृत्यु भएका दुई युवकका परिवारलाई राहत उपलब्ध गराउने विषयमा छलफल हुने बताइएको छ। त्यस्तै सरकारका नियमित कामकारबाहीमाथि पनि छलफल हुनेछ।
कमाउन जान्छौं भन्ने युवालाई जब गोली हानियो,"ललितपुर जिल्लाका प्रमुख जिल्ला अधिकारी रुद्रप्रसाद पण्डितको आदेशमा नै आन्दोलनमा गोली चलाइएको थियो। गोली हान्न लगाउने प्रजिअ तथा छानबिन समितिमा सहायक प्रमुख जिल्ला अधिकारी भएपछि निष्पक्ष छानबिन हुनेमा शंका व्यक्त गरिएको छ। काठमाडौं : शुक्रबार बिहानदेखि नै ललितपुरको बालकुमारी क्षेत्र तनावग्रस्त भयो। कोरियन भाषा परीक्षा ईपीएस कार्यालय परिसरमा भएको आन्दोलनमा प्रहरीले गोली नै चलायो। जहाँ गोली लागेर दुई युवाले ज्यान गुमाए। मृत्यु हुनेमा दैलेखका सुजन राउत र चौरपाटी १ सिउडी अछामका वीरेन्द्र शाह रहेका छन्। शुक्रबार अपराह्न भौतिक, पूर्वाधार तथा यातायात मन्त्री प्रकाश ज्वालाको गाडीमा आगजनी गरेपछि उत्पन्न परिस्थितिलाई नियन्त्रणमा लिन प्रहरीले दर्जनौं राउन्ड अश्रुग्यास प्रहार गरेको थियो। हवाई फायर गरेको थियो। अनि, गोली चलाएको थियो। प्रदर्शनकारीहरूले मन्त्री ज्वाला चढेको गाडी रोकेर सुरुमा हावा फुस्काई दिएका थिए। चालकलाई बाहिर निकालेर गाडीमा आगो लगाएका थिए। आगजनीबाट बा २ झ ५८६१ नम्बरको गाडी पूर्ण रूपमा ध्वस्त भएको छ। नेपाल प्रहरीका प्रवक्ता कुबेर कडायतका अनुसार कोरियन भाषा परीक्षाको विषयलाई लिएर भाषा परीक्षा अनुत्तीर्ण भएका युवाहरूले सडकमा प्रदर्शन गरेका थिए। प्रवक्ता कडायत भन्छन्, प्रदर्शनका क्रममा दुई हजार बढी व्यक्ति सडकमा आन्दोलन गरिरहेका थिए। प्रहरीले भीड नियन्त्रण लिनको लागि पटकपटक प्रयास गरेको थियो। माइकिङ गर्ने र तोडफोड नगर्नको लागि अनुरोध गरिरहेको थियो। तर, सम्भव नभएपछि प्रहरीले गोली चलाएको हो। उनी प्रहरीले बाध्यात्मक अवस्थामा गोली चलाउँदा अप्रिय घटना भएको बताउँछन्। प्रदर्शनकारीको आन्दोलनले कलंकीकोटेश्वर सडकखण्ड दिनभर अस्तव्यस्त बन्यो। सवारीसाधन सडकमा घण्टौंसम्म जाममा परेका थिए। उपत्यकाको आवागमन नै असहज बनेको थियो। घटनास्थलबाट प्रहरीले ७३ जना आन्दोलनकारीलाई नियन्त्रणमा लिएको छ। घटनामा एक दर्जन घाइते भएका छन्। घाइतेमध्ये थप एक जनाको अवस्था गम्भीर छ। किन भयो आन्दोलन ? कोरियाले एउटै भाषा प्रणाली ईपीएसमार्फत विश्वका १६ देशबाट कामदार भर्ना गरिरहेको छ। यसका लागि कामदारमा जाने युवाले भाषा परीक्षा पास गर्नु पर्नेछ। नेपालको श्रम रोजगार तथा सामाजिक सुरक्षा मन्त्रालयले भाषा परीक्षाको लागि समन्वय गर्नेगर्छ। कोरियाले सबै देशमा उही प्रक्रियाबाट कामदार लैजाने गरेको छ। श्रम रोजगार तथा सामाजिक सुरक्षा मन्त्रालयका सहसचिव डन्डुराज घिमिरेका अनुसार कोरियाले एउटा क्षेत्र रोजेर भाषा परीक्षामा सहभागी भएकालाई एक वर्षभित्रै अर्को भाषा परीक्षामा सहभागी नगराउने नीति छ। जहाज निर्माणको क्षेत्र रोजेर भाषा परीक्षा दिएकाहरूलाई उत्पादन क्षेत्रको लागि खुलाइएको भाषा परीक्षामा सहभागी गराइएको थिएन। उनीहरूले आफूहरूलाई पनि उत्पादन क्षेत्रको भाषा परीक्षामा सहभागी गराउनुपर्ने भन्दै शुक्रबार वैदेशिक रोजगार विभाग, रोजगार अनुमति प्रणाली शाखा (ईपीएस)को कार्यालयमा प्रदर्शन गरेका थिए। यही क्रममा बालकुमारीमा प्रदर्शन भएको हो। गत साउनमा भएको परीक्षामा जहाज निर्माणको लागि ३२ हजार जना सहभागी भएका थिए। जसमध्ये तीन हजार ९ सय ८९ जना मात्रै उत्तीर्ण भएका थिए। कोरियाको मानव संसाधन विभागको नीतिअनुसार एउटा क्षेत्रमा काम गर्न परीक्षा दिएको र फेल भएकाले एउटै साल अर्को क्षेत्रमा काम गर्ने फाराम भर्न पाउँदैन। यो प्रावधान सबै परीक्षार्थीलाई थाहा भएको सहसचिव घिमिरेले बताए। ईपीएस आवेदन फारम भर्न नपाएको भन्दै शुक्रबार बालकुमारीमा भएको आन्दोलनमा घाइते भएका प्रदर्शनकारीलाई बोकेर लैजाँदै । तस्बिर : अभिषेक महर्जन जहाज निर्माण क्षेत्र रोजेर उत्पादन क्षेत्रमा भाषा परीक्षाको फाराम भर्न पाउँ भन्दै गत मंसिर १९ देखि नै ईपीएस शाखामा नियमित धर्ना दिँदै आएका थिए। आन्दोलन गर्ने १८ जनामध्ये रिट निवेदन लिएर अदालत गएका थिए। यही पुस ५ गते उच्च अदालत पाटनले रिट निवेदन दिनेहरूलाई परीक्षामा सहभागी गराउनू भन्दै अन्तरिम आदेश दिएको थियो। ईपीएस कार्यालयले ती निवेदकलाई फाराम भर्नका लागि शुक्रबार बोलाएको थियो। शुक्रबार ईपीएस कार्यालयमा उत्पादन क्षेत्रको भाषा परीक्षामा सहभागी हुन पाउनुपर्छ भन्दै रिट निवेदकबाहेकका पनि भेला भएका थिए। यही क्रममा उपस्थित युवाहरूले प्रदर्शन गरेका थिए। श्रम मन्त्रालयका सहसचिव घिमिरेले जहाज निर्माणको क्षेत्रमा भाषा परीक्षा दिएकाले पनि उत्पादन क्षेत्रको परीक्षा दिन पाउने व्यवस्थाको लागि मन्त्रालयले कोरिया सरकारसँग वार्ता गर्ने तयारी गरेको बताए। सबैलाई परीक्षामा सहभागी गराउनू : उच्च अदालत यता शुक्रबार नै उच्च अदालत पाटनले सबैलाई कोरिया जान आवश्यक कोरियन भाषा परीक्षा (ईपीएस)मा सहभागी गराउन आदेश दिएको छ। उच्च अदालत पाटनका उपरजिस्टार तीर्थराज भट्टराईका अनुसार न्यायाधीश चन्द्रमणि ज्ञवालीको एकल इजलासले सबैलाई परीक्षामा सहभागी गराउन अन्तरिम आदेश दिएको हो। तर्कबहादुर पलसहितका निवेदकहरूले भाषा परीक्षाको लागि आवेदन फारम भर्न नपाएको भन्दै परेको बिहीबार रिट निवेदन दायर गरेका थिए। अदालतले यो मुद्दाको अन्तिम सुनुवाइ हुँदाका बखत निवेदकको माग सम्बोधन हुने तर अहिले निवेदकहरूलाई अपूरणीय क्षति हुन सक्ने भन्दै परीक्षा फारम भर्न दिन श्रम, रोजगार तथा सामाजिक सुरक्षा मन्त्रालयका नाममा आदेश गरेको हो। आदेशमा भनिएको छ, निवेदकहरूलाई आवेदन फारम भर्नबाट वञ्चित गर्न मनासिव नहुँदा निवेदकहरूलगायत निवेदक सरहका समान प्रकृतिका इच्छुक व्यक्तिहरूलाई मंसिर १९ गतेको सूचना बमोजिम पुस २ बाट खुला गरिएको आवेदन फारम भर्न रोक नलगाउनू र परीक्षा आवेदन फाराम भर्न दिनु दिलाउनू। गोली हान्न आदेश दिने सीडीओ, छानबिन समितिमा सहायक प्रमुख जिल्ला अधिकारी बालकुमारीमा भएको घटनाको अनुसन्धान गर्न गृह मन्त्रालयले समिति बनाएको छ। गृहले उपत्यका प्रहरी कार्यालयका डीआईजी लालमणि आचार्यको संयोजकत्वमा तीन सदस्यीय छानबिन समिति बनाएको हो। समितिमा ललितपुरका सहायक प्रमुख जिल्ला अधिकारी अमरदीप सुनुवार र राष्ट्रिय अनुसन्धानका उपअनुसन्धान निर्देशक बासु सिग्देल सदस्य रहेका छन्। ललितपुर जिल्लाका प्रमुख जिल्ला अधिकारी रुद्रप्रसाद पण्डितको आदेशमा नै आन्दोलनमा गोली चलाइएको थियो। संयमित भएर आन्दोलन नियन्त्रण लिनुपर्नेमा गोली चलाएको प्रति सरकारकै प्रवक्तासमेत असन्तुष्ट देखिएकी छन्। सरोकारवाला पक्षले यस घटनामा प्रजिअको गलत आदेश भएको भन्दै विरोध गरेका छन्। राष्ट्रिय मानवअधिकार आयोगका प्रवक्ता टीकाराम पोखरेलले संयमित हुनुपर्ने पक्षले ध्यान नदिँदा घटना भएको बताएका छन्। आयोगले एक विज्ञप्ति जारी गर्दै मानव अधिकार आयोगले घटनामा अनुगमन गर्ने र गम्भीर ध्यानाकर्षण गर्ने बताएको छ। घटनाको छानबिन समितिमा जिल्ला प्रशासन कार्यालय ललितपुरका सहायक प्रमुख जिल्ला अधिकारी राखिएपछि झनै शंकास्पद देखिएको छ। गोली हान्न लगाउने प्रमुख जिल्ला अधिकारी तथा छानबिन समितिमा सहायक प्रमुख जिल्ला अधिकारी भएपछि निष्पक्ष छानबिन हुनेमा शंका व्यक्त गरिएको छ। छानबिन समितिमा ललितपुरका सहायक प्रमुख जिल्ला अधिकारी अमरदीप सुनुवार पनि रहेका छन्। गृह मन्त्रालयका प्रवक्ता नारायणप्रसाद भट्टराईले छानबिन समिति गठनको विषयमा केही बताउन चाहेनन्। गलत गर्नेले सजाय पाउने बताउँदै उनले घटनाको निष्पक्ष छानबिन हुनेमा शंका नगर्न सुझाव दिए। बल प्रयोग समाधान होइन एमाले अध्यक्ष केपी शर्मा ओलीले आफ्नो कमजोरी लुकाउन बल प्रयोग गर्ने सरकारको शैली निन्दनीय रहेको बताएका छन्। शुक्रबार सामाजिक सञ्जालमा लेख्दै उनले घटनाको तत्काल छानबिन गरी दोषीलाई कार्बाही गर्नसमेत आग्रह गरेका छन्। घटनामा होनाहार दुई नवयुवकको ज्यान गयो। बल प्रयोग समस्याको समाधान होइन। समस्या समाधानमा अनुत्तरदायी रहने र आफ्नो कमजोरी लुकाउन बल प्रयोग गर्ने सरकारको शैली निन्दनीय छ। घटनाको तत्काल छानबिन गरी दोषीलाई कार्बाही गर। ज्यान गुमाउने युवाप्रति भावपूर्ण श्रद्धाञ्जलि र परिवारजनमा गहिरो समवेदना। अब यस्तो कहिलै नहोस् !, उनले लेखेका छन्। एमालेका महासचिव शंकर पोखरेलले पनि बल प्रयोग समस्याको समाधान नभएको बताएका छन्। घटनाको निष्पक्ष छानबिन गर्न आग्रह गर्दे सरकारलाई संयमता नगुमाउन आग्रह गरेका छन्। यस्तै, यस घटनामा रास्वपाको सभापति रवि लामिछानेले विदेश जान खोजेका दुई युवालाई सरकारले गरेको हत्या भएको बताएका छन्। उनले भनेका छन्, दुई होनहार युवा देश छाड्न खोज्दै थिए, संसार छाड्ने बनाइदिए। गलत भयो : सरकार सरकारको प्रवक्ता तथा सञ्चारमन्त्री रेखा शर्माले यो घटना गलत भएको बताएकी छन्। शुक्रबार मन्त्रिपरिषद्को निर्णय सार्वजनिक गर्दै उनले कसैले पनि अराजकतालाई प्रश्रय दिन नहुने बताएकी छन्। सञ्चारमन्त्री शर्माले भनिन्, जे भयो, त्यो गलत भयो। आफ्ना असन्तुष्टि र कुराहरू शान्तिपूर्वक राख्न पाउने सबैलाई अधिकार छ। त्यो राख्न पाइन्छ। सरकारप्रति असन्तुष्टि राख्न पनि पाइन्छ। पाइँदैन होइन, त्यसको पनि आफ्नो तरिका हुन्छ। जुन ढंगले यो घटना घटाइयो। केहीको मृत्यु भएको छ। यसप्रति दुःख व्यक्त गर्न चाहन्छु।"
बालकुमारी घटनामा ज्यान गुमाएका परिवारलाई राहतस्वरुप १०१० लाख दिने सरकारको निर्णय,काठमाडौं : सरकारले बालकुमारी घटनामा मृत्यु भएका परिवारलाई राहतस्वरुप १०१० लाख उपलब्ध गराउने निर्णय गरेको छ। प्रधानमन्त्री निवास बालुवाटारमा भएको मन्त्रिपरिषद्को आकस्मिक बैठकले बालकुमारी घटनामा ज्यान गुमाएका दैलेखका सुजन राउत र अछामका वीरेन्द्र शाहीको परिवारलाई राहतस्वरुप जनही दस लाख दिने निर्णय भएको सञ्चार तथा सूचना प्रविधिमन्त्री रेखा शर्माले बताइन्। त्यस्तै बैठकले घाइते भएकाहरूको सम्पूर्ण उपचार सरकारले गर्ने निर्णय गरेको छ। उपचारमा लाग्ने सम्पूर्ण खर्च गृह मन्त्रालय र अर्थ मन्त्रालयले निकासा गर्ने उनले बताइन्। घटनामा दर्जन जनाभन्दा बढी घाइते भएका थिए। त्यस्तै सरकारले बालकुमारी घटनाको निष्पक्ष छानबिन गरी दोषीलाई कारबाही गर्ने बताएको छ। प्रवक्ता शर्माका अनुसार गृह मन्त्रालयले बनाएको समितले निष्पक्ष छानबिन गर्ने र दोषीलाई कारबाही गरिने बताइन्। उनले यसखालका घटना घटना नदिन सम्बन्धित निकायलाई संयमता अपनाउन निर्देशन गरिएको बताइन्। त्यस्तै मृतक परिवारप्रति सरकारले संवेदनासमेत प्रकट गरेको छ।
"राष्ट्रियसभा निर्वाचनमा उम्मेदवार बन्न कांग्रेसले बनायो मापदण्ड, अवसर नपाएकाले प्राथमिकता पाउने","काठमाडौं : नेपाली कांग्रेसले आसन्न राष्ट्रियसभा निर्वाचनमा उम्मेदवार बन्न मापदण्ड बनाएको छ। पार्टी कार्यालय सानेपामा तीन दिन चलेको केन्द्रीय समितिको बैठकले उम्मेदवार बन्न मापदण्ड तोकेको हो। मापदण्डअनुसार अवसर नपाएकाहरूले प्राथमिकता पाउने पार्टीका सूचना विभाग प्रमुख मीन विश्वकर्माले बताए। 'राष्ट्रियसभामा कस्तो उम्मेदवार बनाउने विषयमा लामो छलफल र बहस भयो। बैठकले त्यसका लागि मापदण्ड तोकेको छ,' उनले भने, 'अहिलेसम्म अवसर नपाएका, पार्टीमा लामो समयसम्म योगदान पुर्याए पनि पटकपटक छुटेका व्यक्ति, समुदाय र भूगोललाई प्राथमिकता दिने निर्णय गरेको छ।' यसअघि पटकपटक निर्वाचनमा उठे पनि पराजित भएकाहरूको हकमा भने मूल्यांकन गरिने उनले बताए। 'अवसर पाएर पनि लिन नसकेको हकमा मूल्याकंन गर्ने कुरा भएको छ,' उनले भने। त्यस्तै बैठकले ९ वटा निर्णय गरेको छ। जसअनुसार पार्टीको महासमिति बैठकको नयाँ मितिलाई अनुमोदन गर्ने, समुदायमा कांग्रेस अभियानलाई माघ ७ देखि २२ गतेभित्र सम्पन्न गर्ने, जाजरकोट भूकम्प प्रभावितको स्थायी घर टहरा निर्माण गर्ने लक्ष्य पूरा गरेको र त्यस अभियानलाई निरन्तरता दिने, सुशासन जनताले थाहा पाउनेगरी कायम गर्न सरकारसँग माग गर्ने निर्णय भएको विभाग प्रमुख विश्वकर्माले बताए। त्यस्तै बालकुमारी घटनाका विषयमा सत्यतथ्य छानबिन गरी दोषीलाई कारबाही गर्न मागसमेत कांग्रेसले गरेको छ। बैठकको निर्णय सम्बन्धनमा कांग्रेसले भोलि (आइतबार) १ बजे पत्रकार सम्मेलन आयोजना गर्ने भएको छ।"
अधिकार नपाए आन्दोलन गर्ने मुख्यमन्त्रीहरूको चेतावनी,"हेटौंडा : संविधानतः प्रदेशले पाउनुपर्ने अधिकार प्रदान गर्न संघ सरकार इच्छुक नदेखिएको मुख्यमन्त्रीहरुले निष्कर्ष निकालेका छन् । हेटौँडामा शुक्रबार सम्पन्न अन्तर प्रदेश मुख्यमन्त्री बैठकले नौ बुँदे साझापत्र तयार गर्दै आवश्यक परे चरणबद्ध आन्दोलनमा जाने चेतावनी दिएका हुन्। सातै प्रदेशका मुख्यमन्त्रीहरूले संविधानको व्यवस्थाअनुसार प्रदेशको अधिकार कार्यान्वयनमा ल्याउन संघीय सरकारलाई थप दवाब दिने भएका हुन् । बैठकले राष्ट्रिय समन्वय परिषद्, अन्तर प्रदेश मुख्यमन्त्री बैठक र मधेश प्रदेश सरकारका निर्णय कार्यान्वयनमा ढिलाइ भएको भन्दै चाँडो कार्यान्वयन गर्न संघीय सरकारलाई आग्रह गरेको छ । बैठकले तीन तहका सरकारबीच समन्वय कायम गर्न, कानून निर्माणमा सहजीकरण गर्न, अन्तर प्रदेश मुख्यमन्त्री संयन्त्र गठन गर्ने लगायतका निर्णय गरेको छ । बैठकले गरेका निर्णय कार्यान्वयन नभए आन्दोलन गर्ने चेतावनी पनि दिएको छ । बैठकले गरेका सबै निर्णयहरू तीन तहका सरकारबीचको समन्वय र सहकार्यका लागि महत्वपूर्ण हुने विश्वास लिएका छौं, बागमती प्रदेशका मुख्यमन्त्री शालिकराम जम्कट्टेलले भने । गत असार १६ गते पोखरामा बसेको राष्ट्रिय समन्वय परिषद्को पहिलो बैठकबाट नेपालको संविधानको कार्यान्वयन प्रभावकारिता र संघीय लोकतान्त्रिक गणतन्त्रको सुदृढीकरण तथा नागरिकमा प्रवाह हुने सेवा एवम् विकासमा शीघ्रता एवं प्रभावकारिता ल्याउन महत्वपूर्ण निर्णयहरू भएको थियो । तहगत अधिकारको कार्यविस्तृतीकरण परिमार्जन गर्ने, तीनै तहबाट प्रदान गरिने अनुदानको दोहोरोपना हटाउने, एउटै प्रकृतिको कामका लागि स्थापना भएका अलग अलग संरचना हटाउने, तीन तहका सरकारबीच विकास आयोजनामा दोहोरोपना हटाउने एवं तादाम्यता कायम गर्ने, साझा सूचीमा रहेका अधिकारसम्बन्धी कानून निर्माणमा सहकार्य गर्ने, जनशक्ति व्यवस्थापन र सेवा प्रवाह, राष्ट्रिय तथ्याङ्कको एकीकृत अभिलेख प्रणाली विकास गर्ने एवम् जग्गाप्राप्तिमा सहजता कायम गर्ने लगायतका विषयमा निर्णय भएको थियो । यी निर्णयहरु कार्यान्वयन छ महिनासम्म पनि उत्साहजनक नदेखेपछि संयुक्त रुपमा संघीय सरकारको फेरि ध्यानाकर्षण गराउनुपर्ने स्थिति आएको मधेश प्रदेशका मुख्यमन्त्री सरोजकुमार यादवले बताए । गत असार १५ गते पोखरामा बसेको अन्तर प्रदेश मुख्यमन्त्री बैठकले पारित गरी प्रधानमन्त्री दाहाललाई पेश गरेको १७ बुँदे साझापत्र कार्यान्वयनको अवस्था पनि कमजोर रहेको उनले बताए । पोखरा बैठकले मुख्यतः प्रहरी समायोजन गर्ने, संघीय निजामती सेवा ऐन जारी गर्ने, प्रदेशले प्रयोग गरिरहेका सरकारी भवन तथा जग्गाको स्वामित्व हस्तान्तरण गर्ने, साझा अधिकारका विषयका कानुन निर्माणमा सहकार्य गर्ने, राष्ट्रिय बन लगायतका प्राकृतिक स्रोतको उपयोग एवम् राजस्व बाँडफाँट, वित्तीय हस्तान्तरण, सवारी चालक अनुमती पत्र र सवारी साधन करशुल्क सम्बन्धी सफ्टवयर प्रणाली प्रदेशबाट नै सञ्चालन गर्ने, ट्राफिक नियम उल्लघंन जरिवाना बापतको रकम प्रदेश सञ्चित कोषमा जम्मा हुने व्यवस्था गर्ने, आयोजना वर्गीकरण र व्यवस्थापन लगायतका विषयहरूको कार्यान्वयनको लागि संघीय सरकारको ध्यानाकर्षण गराएको थियो । अब यी अधिकारहरु कार्यान्वयन नभए चरणबद्ध रुपमा आन्दोलन गर्छौ, मुख्यमन्त्री यादवले भने । बैठकले मधेश प्रदेश सरकारले प्रधानमन्त्रीलाई गत कार्तिक २३ गते बुझाएको ध्यानाकर्षण पत्र र मधेश प्रदेश सभाले पारित गरेको संकल्प प्रस्ताव बमोजिमका माग संघीय सरकारले दिनुदिनुपर्ने माग गरेको छ । प्रदेशका साझा सवालमा एकरूपता कायम गरी समन्वय, सहजीकरण र सहकार्यका लागि अन्तरप्रदेश मुख्यमन्त्री संयन्त्र निर्माण गर्दे संयन्त्रको आगामी बैठक लुम्बिनी प्रदेशमा गर्ने बैठकले निर्णय गरेको छ । अधिकार बाँडफाड नहुँदा प्रदेश सरकारले गति लिएन संविधानतः बाँडफड हुनुपर्ने अधिकार केन्द्र सरकारले नै राख्दा प्रदेश सरकारहरुले गति लिन नसकेको मुख्यमन्त्रीहरुको भनाई छ । उनीहरुले अधिकार प्राप्ती नहुँदा प्रदेश सरकारको कामले सोचे अनुसार गति लिन नसकेको दाबी गरे । सुदुरपश्चिम प्रदेशका मुख्यमन्त्री कमलबहादुर शाहले प्रदेश तथा स्थानीय तहमा जाने समानीकरण अनुदानको रकम वृद्धि गर्न आवश्यक कानूनी व्यवस्था मिलाउनुपर्ने बताए । कर्णाली प्रदेशका मुख्यमन्त्री राजकुमार शर्माले संघीय सरकारले संघीयतालाई दिगो र सबल तुल्याउन प्रमुख जिल्ला अधिकारी र प्रहरी प्रदेशमा समायोजन गर्न यथासिघ्र अधिकार प्रत्यायोजित गर्नुपर्ने बताए । कोशी प्रदेशका मुख्यमन्त्री केदार कार्कीले संघीय सरकार र संसदमा केन्द्रीकृत मानसिकता हाबी भएकाले अधिकार बाँडफाड हुन नसकेको बताए । संघ, प्रदेश र स्थानीय तहको प्रशासनिक संयन्त्रका बीचमा समन्वय कायम गर्न प्रदेशले आफ्नै कर्मचारी व्यवस्थापन नगरुन्जेलसम्म प्रदेश सचिव, स्थानीय तहका प्रमुख प्रशासकीय अधिकृत लगायत रिक्त पदमा नेपाल सरकारले मुख्यमन्त्री तथा मन्त्रिपरिषद्को कार्यालयमा एकमुष्ट खटाउने र सम्बन्धित प्रदेश एवम् स्थानीय तहमा पदस्थापना र सरूवा नियमानुसार प्रदेशबाट गर्ने व्यवस्था हुनुपर्ने उनले बताए । बागमती प्रदेशका मुख्यमन्त्री जम्कट्टेलले संविधान बमोजिम संघीय लोकतान्त्रिक गणतन्त्रलाई थप संस्थागत गर्दै तीन तहको शासकीय व्यवस्थाको कार्यसम्पादनलाई थप प्रभावकारी बनाउन संविधान निर्माणमा संलग्न प्रमुख राजनीतिक दलहरू बीच नियमित छलफल गर्ने संयन्त्रको विकास गरी राष्ट्रिय सहमति सहितको साझा धारणा निर्माणका लागि प्रधानमन्त्रीलाई पहल गर्ने बताए । प्रदेशलाई स्थानीय सरकारको पनि साथ प्रदेश सरकार स्थापनाको सात वर्षसम्म पनि प्रदेशले संवैधानिक अधिकार नपाएपछि आफ्नै संघ सरकारविरुद्ध संघर्षमा उत्रिएका प्रदेश सरकारलाई स्थानीय तहले पनि साथ दिएको छ । मुख्यमन्त्रीहरूसँगको भेलाअघि बिहीबार बागमती प्रदेश सरकारले नेपाल नगरपालिका संघ र गाउँपालिका राष्ट्रिय महासंघसहित सातै प्रदेशका उपलब्ध सचिवबीच अधिकारका विषयमा छलफल गरेको थियो । तहगत अधिकारको कार्यविस्तृतिकरण विषय अन्तरक्रिया कार्यक्रममा नगरपालिका संघ र गाउँपालिका महासंघले संघ संघीय सरकारविरुद्ध संघर्षमा होमिन लागेको प्रदेश सरकारलाई जस्तोसुकै परिस्थितिमा पनि साथ दिने प्रतिबद्धता जनाएको छ । हामी प्रदेश सरकारको साथमा छौं, प्रदेशले अधिकार पाउँदा स्थानीय तह पनि बलियो हुने हो, नेपाल नगरपालिका संघका अध्यक्ष भीमप्रसाद ढुङ्गानाले भने । पोखरा बैठकको निर्णय अलपत्र पोखरामा गत असार १५ गते सम्पन्न अन्तर प्रदेश मुख्यमन्त्री बैठकबाट प्रदेश र संघ सरकारबीचको समन्वय थप प्रभावकारी र अधिकार बाँडफाडमा सहजता हुने अपेक्षा गरिएको थियो । बैठकले १७ बुँदे साझापत्र तयार गरी आवश्यक कारवाहीको लागि प्रधानमन्त्री पुष्पकमल दाहाललाई बुझाएका थिए । प्रदेश र संघबीचको सम्बन्ध बलियो र काम प्रभावकारी बनाउन संविधानले तोकेको अधिकार क्षेत्र बाँडफाडमा संघ सरकार सहज बन्नुपर्छ, मधेश प्रदेका मुख्यमन्त्री सरोज कुमार यादवले भने, तर संविधानले प्रदेशलाई दिएको अधिकार समेत यो पाँच वर्षको अवधिमा पाउन सकेका छैनौं । बैठकले प्रहरी समायोजन गर्ने, संघीय निजामती सेवा ऐन जारी गर्ने, प्रदेशले प्रयोग गरिरहेका सरकारी भवन तथा जग्गाको स्वामित्व हस्तान्तरण गर्ने, साझा अधिकारका विषयका कानुन निर्माणमा सहकार्य गर्ने, राष्ट्रिय वन लगायतका प्राकृतिक स्रोतको उपयोग एवम् राजस्व बाँडफाँट, वित्तीय हस्तान्तरण, सवारी चालक अनुमति पत्र र सवारी साधन करशुल्क सम्बन्धी सफ्टवेयर प्रणाली प्रदेशबाट नै सञ्चालन गर्ने व्यवस्था गरिदिन माग गरेका थिए । बैठकले प्रहरी समायोजन र संघीय निजामती सेवा ऐन छिटो जारी गर्न माग गरेको थियो । साथै राष्ट्रिय वन लगायतका प्राकृतिक स्रोतको उपयोग एवम् राजस्व बाँडफाँट, वित्तीय हस्तान्तरण, सवारी चालक अनुमति पत्र र सवारी साधन करशुल्क सम्बन्धी सफ्टवेयर प्रणाली प्रदेशबाट नै सञ्चालन गर्ने व्यवस्था, प्रदेशले प्रयोग गरिरहेका सरकारी भवन तथा जग्गाको स्वामित्व हस्तान्तरण माग र साझा अधिकारका विषयका कानूनहरु निर्माणमा सहकार्यको माग गरेका थिए । यी विषयहरु कार्यान्वयनमा संघीय सरकारले हालसम्म सक्रीयता देखाएको छैन । प्रधानमन्त्रीलाई भेटेर दवाब हेटौंडा बैठकको निर्णय कार्यान्वयनको लागि दवाब दिन आज प्रधानमन्त्री पुष्पकमल दाहालसँग सातै प्रदेशका मुख्यमन्त्रीले भेट गरेका छन्। हामीले प्रधानमन्त्रीलाई भेटेर हाम्रो बैठकको निर्णय र केन्द्र सरकारले फुकाउनुपर्ने कामहरुबारे ध्यानाकर्षण गराएका छौं, बागमती प्रदेशका मुख्यमन्त्री जम्कट्टेलले भने । प्रधानमन्त्रीसँगको छलफलको लागि सातै प्रदेशका मुख्यमन्त्री बैठक सकेर काठमाण्डौं गएका छन् । उनीहरुले पोखरा बैठकपछि पनि प्रधानमन्त्रीलाई छ महिनाभित्र अधिकार दिन माग गरेका थिए । तर, हालसम्म संघीय सरकार अधिकार बाँडफाडमा उदासिन रहेको छ । सिंहदरबार नघेरेसम्म अधिकार पाइँदैन : देवकोटा संघीयताका बिज्ञ खिमलाल देवाकोटाले मुख्यमन्त्रीहरुले सिंहदरबार र बालुवाटारमा धर्ना नदिएसम्म भेला र बैठकले मात्र संघीय सरकार अधिकार प्रत्यायोजनको लागि तयार नहुने बताएका छन् । केन्द्रिकृत मानसिकताका कारण जो सरकारमा गएपनि अधिकार प्रत्यायोजनको लागि तयार नहुने उनको भनाई छ । बेला बेला दवाब दिने र झकझक्याउने काम गरेन भने संघ सरकारले टेर्दैन, देवकोटाले भने, कामको चाप तत्लो तहमा छ । तर केन्द्रले अधिकार पनि दिँदैन, स्रोत साधन पनि दिँदैन भने कसरी संघीयता बलियो हुन्छ ? संविधानमा प्रहरी प्रदेशको एकल अधिकारमा रहेपनि केन्द्र सरकार अधिकार बाँडफाडमा तयार नरहेको भन्दै उनले प्रदेशले बनाएको ऐन कानून कार्यान्वयनमा कर्मचारीको पनि असहयोग रहेको बताए । कर्मचारी संघकै छ, अनि प्रदेशको ऐन कानून कार्यान्वयन र संघको अधिकार तल ल्याउने कुरामा कर्मचारीको भूमिका पनि ठिक छैन, उनले भने । अन्तर प्रदेश मुख्यमन्त्री बैठकको निर्णय ।"
कांग्रेसले चाहे प्रधानमन्त्रीलाई सरकारबाट हटाउन सक्छ : गगन थापा,काठमाडौं : नेपाली कांग्रेसका महामन्त्री गगनकुमार थापाले सरकार चलाउने कुरामा कांग्रेसले योग्यता राख्न नसकेको बताएका छन्। शनिबार भक्तपुरमा कांग्रेस भक्तपुर२ को क्षेत्रीय सम्मेलनको उद्घाटन गर्दै थापाले ठूलो पार्टी कांग्रस रहे पनि पार्टीले सरकार चलाउने कुरामा योग्यता राख्न नसकेको बताए। उनले प्रधानमन्त्री पुष्पकमल दाहाललाई सरकारमा पुर्याएको कांग्रेसले चाहे सरकारबाट हटाउन सक्ने हैसियत पार्टीमा रहेको बताए। कांग्रेस संसदको ठूलो पार्टी भए पनि अहिलेको समस्या समाधान गर्ने जिम्मेवारी कसले लिने भन्ने प्रश्न उठेको उनले बताए। महामन्त्री थापाले रोजगारीको ठूलो समस्या रहेकै कारण बालकुमारीमा दुई युवाहरूले ज्यान गुमाउन परेको बताए। उनले कांग्रेसको मिसन ८४ भन्दा पनि मिसन रोजगारी हुनुपर्ने बताए। पार्टीको गुटउपगुटका साथै निर्वाचनमा खल्तीबाट उम्मेद्वार छान्ने प्रवृति अन्त्य हुनुपर्ने उनको जोड थियो।
नेताहरूको निराशाजनक भाषणले युवाहरूमा आशा पलाएन : आरजु राणा,"काठमाडौं : नेपाली कांग्रेसकी केन्द्रीय सदस्य एवं प्रतिनिधिसभा सदस्य डा आरजु राणा देउवाले नेताहरूले युवाहरूमा आशा जगाउन नसकेको बताएकी छन्। कांग्रेसको जारी केन्द्रीय समिति बैठकमा बोल्दै उनले नेताहरूकै कारण युवाहरूमा आक्रोश उत्पन्न भएको बताइन्। उनले नेताहरू आफैंले निराशाजनक भाषण गर्नेगरेको र उल्टै अहिलेको व्यवस्थामाथि प्रश्न उठाएको आरोप लगाइन्। 'युवाहरूमा आक्रोश पैदा हुनुको कारण हामी नेताहरू पनि हो। हामीले नै हो निराशाको भाषण गर्दै हिँड्ने। यो देशमा केही पनि भएन। व्यवस्था खत्तम भयो, पार्टी खत्तम भयो। सबै नेताहरू चोर, फटाहा भए भन्नेहरू हामी नै हौं,' बैठकमा उनले भनिन्, 'हामीले नै आशा जगाउने केही गर्दैनौं भने युवाहरूमा आशा कसरी पलाउँछ?' उनले कांग्रेस नेतृत्वमै संविधान जारी भएको स्मरण गराउँदै सबैलाई संविधान पढ्न आग्रह गरिन्। उनले पार्टीको मर्म बुझ्नसमेत सबैलाई आग्रह गरेकी थिइन्। त्यस्तै संसदको कृषि समितिको सभापतिसमेत रहेकी उनले किसानलाई सरकारले बेवास्ता गरेको आरोप लगाइन्। उनले कृषिबाट सबैभन्दा बढी आम्दानी हुने भए पनि रेमिट्यान्स पहिलो हुन गको बताइन्। त्यसका लागि सरकारले किसानको लागि बजार व्यवस्थापन नगरिदिएको उनको आरोप छ। किसानले उब्जाएर बेच्ने बेला उल्टै भारतबाट खाद्यान्न आयात गरेर किसानलाई मारमा परेको उनको भनाइ छ।"
"बालकुमारी घटनामा इपीएस शाखाका निर्देशकसहित तीन जना निलम्बित, सिडिओ र प्रहरी प्रमुखलाई फिर्ता बोलाइयो","काठमाडौं : बालकुमारी घटनाको निष्पक्ष छानबिन गर्न गृह मन्त्रालयले इपीएस शाखा कार्यालयका निर्देशकसहित तीन जनालाई निलम्बन गरेको छ। निलम्बित हुनेमा इपीएस शाखा कार्यालयका निर्देशक गुरुदत्त सुवेदी, ललितपुरका प्रहरी नायब उपरीक्षक उमेश लम्साल र भौतिक पूर्वाधार तथा यातायात मन्त्री प्रकाश ज्वालाका पीएसओ सहायक प्रहरी निरीक्षक बोधराज दनुवार रहेका छन्। त्यस्तै गृहले ललितपुरका सिडिओ रुद्रप्रसाद पण्डित र प्रहरी प्रमुख एसएसपी सिद्धिबिक्रम शाहलाई फिर्ता बोलाएको छ। गृह मन्त्रालयका प्रवक्ता नारायणप्रसाद भट्टराईले पण्डितलाई गृहमा फिर्ता बोलाइएको छ भने प्रमुख प्रमुख शाहलाई प्रहरी प्रधान कार्यालय तानिएको छ। गृहले घटनाको छानबिन गर्न समिति बनाएको बताउँदै समितिले प्रतिवेदन पेस गरेपछि दोषीलाई कारबाही गरिने उल्लेख गरेको छ। गृहले उपत्यका प्रहरी कार्यालयका डीआईजी लालमणि आचार्यको संयोजकत्वमा तीन सदस्यीय समिति बनाएको छ। समितिमा ललितपुरका सहायक प्रमुख जिल्ला अधिकारी अमरदीप सुनुवार र राष्ट्रिय अनुसन्धानका उपअनुसन्धान निर्देशक बासु सिग्देल सदस्य छन्। त्यस्तै घटनामा ज्यान गुमाएका अछामका वीरेन्द्र शाह र दैलेखका सुजन राउतप्रति गृहले श्रद्धाञ्जली अर्पण गरेको छ। मृतकको परिवानरलाई सरकारले जनही १०१० लाख राहत उपलब्ध गराउने निर्णय गरेको थियो।"
संविधानअनुसार प्रदेशलाई अधिकार दिन मुख्यमन्त्रीले गराए प्रधानमन्त्रीको ध्यानाकर्षण,काठमाडौं : संघीयतालाई बलियो बनाउन संविधान कार्यान्वयन गर्न माग गर्दै मुख्यमन्त्रीहरुले प्रधानमन्त्री पुष्पकमल दाहाल 'प्रचण्ड'सँग भेट गरेका छन्। ६ प्रदेशका मुख्यमन्त्रीहरूले आज बिहान बालुवाटारमा पुगेर प्रधानमन्त्री प्रचण्डलाई तीनै तहको सरकारलाई प्रभावकारी बनाउन दबाब दिएका हुन्। संघियता कार्यान्यन र संविधान बमोजिम प्रदेश सरकारलाई अधिकार प्राप्त गर्नको लागि आज प्रधानमन्त्री प्रचण्डलाई भेटेर ध्यानाकर्षण गराएको उनको सचिवालयले जनाएको छ। प्रधानमन्त्रीको सचिवालयका अनुसार शुक्रबार हेटौंडामा अन्तरप्रदेश मुख्यमन्त्री बैठकले तयार पारेको ९ बुँदे साझा पत्र बोकेर काठमाडौं आएका ६ जना मुख्यमन्त्रीले साझा पत्र प्रधानमन्त्री प्रचण्डलाई बुझाएका छन्। ९ बुँदे साझा पत्र कार्यान्वयन नभए थप संघर्षका कार्यक्रम गर्ने सातै प्रदेशका मुख्यमन्त्रीले चेतावनी दिएका छन्। उनीहरुले पोखरामा बसेको अन्तरप्रदेश मुख्यमन्त्री बैठकको निर्णय कार्यान्वयन नभएको भन्दै बैठकले विगतमा भएका सहमति कार्यान्वयन गर्न माग गरेका छन्।
"बालकुमारी घटनाबारे प्रधानमन्त्रीले लिए जानकारी, छिटो र निष्पक्ष छानबिन गर्न निर्देशन",काठमाडौं : प्रधानमन्त्री पुष्पकमल दाहाल प्रचण्डले शुक्रबार ललितपुरको बालकुमारीमा भएको भौतिक र मानवीय क्षतिका घटनाबारे गृह मन्त्रालयसहित सुरक्षामा खटिएका अधिकारीसँग ब्रिफिङ लिएका छन् । प्रधानमन्त्री दाहाललाई उनीहरुले घटनाका सम्बन्धमा जानकारी गराउँदै उक्त घटनाको सत्यतथ्य पत्ता लगाउन छानबिन समितिसमेत गठन गरिएको बताएका थिए। प्रधानमन्त्री दाहालले घटना दुःखद् भएको उल्लेख गर्दै छिटो र निष्पक्ष छानबिन गर्न निर्देशन दिएका प्रधानमन्त्री दाहालका स्वकीय सचिव रमेश मल्लले जानकारी दिए। रासस
न्याय प्राप्तिमा अझै पनि ढिलासुस्ती छ : मन्त्री गुरुङ,"स्याङ्जा : कानुन न्याय तथा संसदीय मामिला मन्त्री धनराज गुरुङ्ले मुद्दा अभियोजनमा देखिएको समस्यालाई सुधार्दै लैजानुपर्ने बताएका छन्। नेपाल प्रेस यूनियन स्याङ्जाले गरेको कार्यक्रममा बोल्दै मन्त्री गुरुङले मुद्दा अभियोजनका बेला वास्तविक कुरा उल्लेख गरेमात्र दोषका आधारमा सजाएको भागिदार हुने बताएका हुन् । प्रमाणका आधारमा न्यायधीशले न्याय दिने हो। न्यायाधीश निष्पक्ष हुनुपर्छ। उनले भने, न्याय प्राप्तिमा अझै पनि ढिलासुस्ती छ। परम्परागत शैली कायमै छ। न्यायमा सबैको समान पहुँच र अवसर पाउनुपर्नेमा उनले बताए। सुशासन कायम राख्ने अभियानमा सरकारले ठूला फाइल खोजेको उनले बताए। मौलाएको तस्कर तोड्न सफल भएको उनले जिकिर गरे। सुनकाण्ड र रसियामा सेना भर्तिमा मानव तस्करको संजाल भएको उनको दाबी छ। कांग्रेसका केन्द्रिय उपसभापति समेत रहेका गुरुङले राष्ट्रियसभा निर्वाचनमा राजनीतिमा क्रियाशिल भई अवसर नपाएकालाई अवसर दिइनेगरी छलफल चलेको बताए। विभिन्न १७ प्रकारका विधयेक विचाराधीन अवस्थामा रहेको र आउँदो अधिवेशनमा विद्ययक पारित भएपछि धेरै समस्या समाधान हुनेमा उनले जोड दिए।"
"प्रधानमन्त्रीसँग बालकुमारी घटनाका पीडित परिवारको भेट, दोषीलाई कारबाही गर्ने प्रतिबद्धता","काठमाडौं : प्रधानमन्त्री पुष्पकमल दाहालसँग ललितपुरको बालकुमारीमा शुक्रबार भएको घटनाका पीडित परिवारजनले भेट गरेका छन्। प्रधानमन्त्री निवास बालुवाटारमा आज भएको उक्त भेटमा प्रधानमन्त्री दाहालले घटनाको यथार्थ पत्ता लगाउन सरकारले छानबिनको प्रक्रिया अघि बढाइसकेको र दोषी देखिएकालाई कारबाही गरिने प्रतिबद्धता व्यक्त गरे। प्रधानमन्त्रीले उक्त घटनालाई सरकारले गम्भीर रुपमा लिएको र प्रारम्भिक चरणमा दोषी देखिएकालाई निलम्बन गरिसकिएको पीडित पक्षलाई जानकारी गराएको प्रधानमन्त्रीको सचिवालयले जनाएको छ। उनले मृतकका परिवारलाई सरकारका तर्फबाट राहतको व्यवस्था गरिएको, घाइतेको उपचारको प्रबन्ध मिलाइएको बताएका थिए। प्रधानमन्त्री दाहालले घटनाका सम्बन्धमा दुःख व्यक्त गर्दै मृतकप्रति श्रद्धाञ्जलि र परिवारजनमा समवेदना व्यक्त गरेका थिए। पीडित परिवारजनसँग प्रधानमन्त्री दाहालले शुक्रबार कार्यक्रमको सिलसिलामा दोलखामा रहेको र घटना थाहा पाउने बित्तिकै आफूले सम्बन्धित अधिकारीसँग जानकारी लिएको बताएका थिए। उनले घटनाको अनुसन्धान प्रक्रिया अघि बढिसकेको जानकारी दिँदै पीडितले न्याय पाउने विश्वास दिलाए। 'छानबिनबाट सत्यतथ्य जे आउँछ, जो दोषी देखिन्छन् तिनलाई कारबाही हुन्छ, आगामी दिनमा यस्ता घटना हुँदैनन्,' प्रधानमन्त्रीको भनाइ उद्धृत गर्दै उनका प्रेस सल्लाहकार गोविन्द आचार्यले भने। आजै बसेको मन्त्रिपरिषद् बैठकले उक्त घटनामा निधन भएकाप्रति श्रद्धाञ्जलि अर्पण गर्दै शोकसन्तप्त परिवारजनमा समवेदना व्यक्त गरेको छ। सरकारका तर्फबाट मृतकका परिवारलाई प्रतिपरिवार रु दश लाख राहत उपलब्ध गराउने बैठकले निर्णय गरेको छ।"
बलात्कार अभियोगमा क्रिकेटर लामिछाने दोषी ठहर,"काठमाडौं : क्रिकेटर सन्दीप लामिछाने जबर्जस्ती करणी गरेको अभियोगमा दोषी ठहर भएका छन्। जिल्ला अदालत काठमाडौंका न्यायाधीश शिशिरराज ढकालको इजलासले लामिछानेलाई शुक्रबार दोषी ठहर गरेको हो। अदालतले घटना भएको बेला पीडित गौशाला २६ भने बालिग भएको ठहर गरेको छ। पुस ८ गतेदेखि लगातार भएको बहसपछि न्यायाधीश ढकालले फैसला गरेका हुन्। फैसलाको पूर्ण पाठ आउन बाँकी छ। दोषी ठहर भएका लामिछानेलाई सजाय निर्धारणको लागि पुस २५ गते पेसी तोकिने अदालतले जनाएको छ। नौ जनाले गरेको घटना विवरण कागज, बकपत्रलगायत सीसीटीभी फुटेजलाई समेत आधार लिँदै दोषी ठहर गरिएको आदेशमा जनाइएको छ। २०७९ भदौ ५ गते लामिछाने र पीडित काठमाडौंबाट नगरकोट गई पुनः काठमाडौं आई एउटै कोठामा बसेका थिए। राति एउटै कोठामा बसेको देखिन्छ। सो कुरा वादीप्रतिवादीको विवाद रहेको समेत देखिँदैन। गौशाला २६ तथा प्रतिवादी सन्दीप लामिछानेको घटना हुँदाको दिनको क्रियाकलापको समेत घटनाक्रमसमेतलाई विचार गर्दा करणी भएको देखियो, आदेशमा भनिएको छ, सन्दीपले मुलुकी अपराधसंहिता २०७४ को दफा २१९ (१),(२) र (३) (ङ) बमोजिम कसुर गरेको ठहर्दछ। मुलुकी अपराध संहितामा १८ वर्ष वा १८ वर्षभन्दा बढी उमेरको महिला भए ७ वर्षदेखि १० वर्षसम्मको कैद सजाय हुने व्यवस्था छ। नाजुक अवस्थाको लाभ लिएर करणी अदालतले पीडितको उमेर १८ वर्ष पुगिसकेको समेत ठहर गरेको छ। त्यस्तै पीडितको नाजुक आर्थिक अवस्थाको लाभ उठाएर करणी गरेको अदालतको ठहर छ। नाजुक आर्थिक अवस्थासमेतको फाइदा उठाई करणी भएको देखिँदा सहमतिको करणी भन्ने नदेखिएको आदेशमा उल्लेख छ। दोषी ठहर भएका लामिछानेलाई ७ देखि १० वर्षको जेल सजाय हुन सक्छ। शुक्रबार सन्दीप पक्षका कानुन व्यवसायीले बहस गरेपछि सरकारी वकिल र पीडित पक्षका कानुन व्यवसायीले जवाफी बहस गरेका थिए। सोही क्रममा पीडितले पनि घटना विवरणसहित आफ्ना कुराहरू राखेकी थिइन्। २३ वर्षमै खेल जीवनमा धक्का दोषी ठहर भएका सन्दीप २३ वर्षका छन्। स्याङ्जामा जन्मेका सन्दीप १९ वर्षमुनिको (यू १९)को टोलीमा छनोट भई व्यावसायिक रूपमा क्रिकेट खेल्न थालेका थिए। तत्कालीन नेपाली राष्ट्रिय क्रिकेट टिमका कप्तान लामिछानेविरुद्ध जबर्जस्ती करणीको आरोपमा २०७९ भदौ २१ मा प्रहरीमा जाहेरी दर्ता भएको थियो। भदौ ५ गते तीलगंगाको एक होटलमा बलात्कार गरेको भन्दै पीडितले जाहेरी दिएकी थिइन्। भदौ २२ गत उजुरी दर्ता गरेर प्रहरीले अनुसन्धान अघि बढाएको थियो। भदौ २३ गते काठमाडौं जिल्ला अदालतले लामिछानेलाई पक्राउ गरी अनुसन्धान अघि बढाउन अनुमति दिएको थियो। आफूविरुद्धको जाहेरी दर्ता हुँदा सन्दीप क्यारेबियन लिग खेल्न जमैका पुगेका थिए। स्वदेश फर्कने क्रममा विमानस्थलबाटै पक्राउ गरिएको थियो। जिल्ला अदालतले पुर्पक्षका लागि थुनामा पठाएपछि सन्दीप उच्च अदालत पाटन पुगेका थिए। नेपाल क्रिकेट संघ (क्यान) र राष्ट्रिय टोलीबाट निलम्बन गरेको बेला उच्च अदालत पाटनले २० लाख धरौटीमा रिहा गर्ने आदेश दिएको थियो। २०७९ पुस २८ गते उच्च अदालतका न्यायाधीशद्वय रमेश ढकाल र धु्रवराज नन्दको संयुक्त इजलासले जिल्लाको आदेश उल्टाएको थियो। उच्च अदालतको आदेशपछि क्यानले सन्दीपलाई राष्ट्रिय टोलीमा फर्काएको थियो। तर, विदेश जान भने रोक लगाएको थियो। सन्दीपले लिग टुकोलागि विदेश जान अनुमति माग्दै सर्वोच्च अदालतमा निवेदन दिएका थिए। २०७९ फागुन १५ गते सर्वोच्च अदालतका न्यायाधीशद्वय सपना प्रधान मल्ल र कुमार चुँडालको संयुक्त इजलासले धरौटीमा छोड्ने उच्च अदालतको आदेश सदर गर्दै ससर्त विदेश जाने अनुमति दिएको थियो। सन्दीपले ५१ एकदिवसीय खेलमा १ सय १२ विकेट लिएका छन्। उनको नाममा ओडीआईमा सर्वाधिक छिटो एक सय विकेट पूरा गर्ने कीर्तिमान पनि छ।"
"झापामा खुकुरी प्रहार गरी श्रीमतीको हत्या, श्रीमान् पक्राउ","झापा : झापाको दमकमा खुकुरी प्रहार गरी श्रीमतीको हत्या गरेको आरोपमा श्रीमान् पक्राउ परेका छन्। इलामको माङसेवुङ गाउँपालिका४ घर भई हाल दमक नगरपालिका२ मा बस्दै आएका धनबहादुर विश्वकर्माले खुकुरी प्रहार गरी आफ्नै ६० वर्षीया श्रीमती इन्द्रकुमारी विश्वकर्माको हत्या गरेको जिल्ला प्रहरी कार्यालय झापाले जनाएको छ। शनिवार दिउँसो २ बजेको समयमा दमक २ स्थित मखमली टोलमा कृष्ण विश्वकर्माको घरमा बस्दै आएका धनबहादुरले घरायसी झगडाको क्रममा श्रीमती इन्द्रकुमारीमाथि खुकुरी प्रहार गरेका थिए। टाउको, शरीरभरि खुकुरी प्रहार गर्दा उनको घटनास्थलमै मृत्यु भएको थियो। घटना घटे लगतै इलाका प्रहरी कार्यालय दमकले खुकुरीसहित धनबहादुरलाई नियन्त्रणमा लिएको छ। प्रहरीले घटनाबारे थप अनुसन्धान गरिरहेको प्रहरी कार्यालय झापाका डीएसपी खगेन्द्रप्रसाद रिजालले जानकारी दिए।"
ब्राउन सुगर र मोटरसाइकलसहित दुईजना पक्राउ,झापा : झापामा प्रतिबन्धित लागुऔषध ब्राउन सुगर र मोटरसाइकलसहित दुई जना पक्राउ परेका छन्। पक्राउ पर्नेहरू मोटरसाइकल चालक अर्जुनधारा नगरपालिका११ निवासी २९ वर्षीय मनिस मोक्तान र मोटरसाइकलको पछाडि सवार सोही ठाउँका ३७ वर्षीय रीगबहादुर दर्जी रहेका जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। पूर्वपश्चिम राजमार्ग अन्तरगत मेचीनगर नगरपालिका१३ स्थित चारआली चोकमा प्रहरी चौकी चारआलीबाट खटिएको प्रहरी टोलीले शुक्रबार राती पौने ११ बजे पूर्वबाट पश्चिमतर्फ जाँदै गरेको मे ५ प ३६४८ नम्बरको मोटरसाइकल रोकेर चेकजाँच गरेका थिए। चेकजाँचको क्रममा उनीहरूबाट १०० ग्राम १५० मिलिग्राम ब्राउन सुगर फेला परेको थियो। मोटरसाइकलसहित पक्राउ परेका दुवै जनालाई इलाका प्रहरी कार्यालय धुलाबारीमा राखेर अनुसन्धान सुरु गरिएको डीएसपी रिजालले बताए।
शुभ श्री अग्नि सिमेन्टको विद्युत् लाइन काटियो,अर्घाखाँची : नेपाल विद्युत प्राधिकरण अर्घाखाँची वितरण केन्द्रले अर्घाखाँची शितगंगा नगरपालिकमा रहेको शुभ श्री अग्नि सिमेन्ट उद्योगको विद्युत् लाइन काटेको छ। शितगंगा नगरपालिका८ जलुकेमा अवस्थित सो उद्योगले विद्युत् महसुल र जरिवानावापत ४७ करोड वक्यौता नतिरेपछि गएरातिदेखि लाइन काटिएको विद्युत प्राधिकरण अर्घाखाँची शाखाका प्रमुख त्रिलोचन भट्टराईले जानकारी दिए। डेडिकेटेड लाइनमार्फत विद्युत् उपयोग गरे वापतको रकम नतिरेपछि लाइन काटिएको शाखाले जनाएको छ।
राहुघाट जलविद्युत् आयोजनाको डिसेन्डर निर्माण गर्न खोला फर्काइयो,"म्याग्दी : नेपाल विद्युत् प्राधिकरणद्वारा यहाँ निर्माणाधीन ४० मेगावाट क्षमताको राहुघाट जलविद्युत् आयोजनाको डिसेन्डर (बालुवा थिग्राउने पोखरी) निर्माणका लागि आज राहुघाट नदीलाई फर्काइएको छ। रघुगंगा गाउँपालिका४ दग्नाम र वडा न ५ झिँ को फेदीमा एक सय १९ दशमलव सात मिटर लामो, ३१ मिटर चौडाइ र १६ मिटर अग्लो डिसेन्टर बनाउनका लागि खोला फर्काइएको हो। दग्नामतर्फको भूगोलमा डिसेन्डर बनाउन झिँतर्फको भूगोलमा निर्माण भएको एक सय १२ मिटर लामो, एक सय १९ दशमलव सात मिटर अग्लो र पाँच मिटर फराकिलो अण्डर सुलुसबाट खोला बगाइएको राहुघाट जलविद्युत् आयोजनाका व्यवस्थापक राज विष्टले जानकारी दिए। 'अण्डर सुलुस र स्पिल वे निर्माण सकेर डिसेन्डर बनाउन थालिएको हो', उनले भने, '३१ मिटर लामो र १७ मिटर अग्लो बाँध निर्माण अन्तिम चरणमा पुगेको छ।' नदी फर्काउने काम जलविद्युत् आयोजना निर्माणका लागि एउटा महत्वपूर्ण कोशेढुंगा र फड्को भएको विष्टले बताए। राहुघाट जलविद्युत् आयोजनाको आगामी २०२५ मार्च महिनाभित्र विद्युत् उत्पादन सुरु गर्ने कार्ययोजनासहित काम भइरहेको छ। विसं २०७४ मङ्सिरमा छ अर्ब रुपैयाँमा ठेक्का सम्झौता गरेको सिभिल ठेकेदार भारतको जयप्रकाश एसोशियटले हालसम्म ६५ प्रतिशत काम गरेको प्रवर्द्धक कम्पनी रघुगंगा हाइड्रोपावरका प्रबन्ध सञ्चालक गणेश केसीले बताए। आयोजनाको करिब ५० प्रतिशत वित्तीय प्रगति भएको छ। सुरुङ ९० प्रतिशत र विद्युत्गृह निर्माणको काम ५० प्रतिशतभन्दा बढी सकिएको छ। छ किलोमिटर दुई सय मिटर सुरुङमध्ये पाँच किलोमिटर पाँच सय ९८ मिटर सुरुङ निर्माण सकिएको जयप्रकाश एसोशियटसका आयोजना व्यवस्थापक हरिश अग्रवालले बताए। अब छ सय दुई मिटर मात्र सुरुङ निर्माण गर्न बाँकी छ। अबको दुई महिनाभित्र सुरुङको ब्रेक थ्रु गर्ने लक्ष्यसहित काम भइरहेको छ। सिभिल ठेकेदारले २०७५ असारमा पहुँचमार्ग र २०७६ असारमा सुरुङ खन्न सुरु गरेको थियो। बाँध, अँधेरीखोला, पिप्ले र तिल्केनीचौरका चार अडिटबाट सुरुङ निर्माणलाई तीव्रता दिइएको छ। सुरुङबाट आउने पानीलाई रघुगंगा३ पिप्लेदेखि तिल्केनीचौरमा निर्माणाधीन विद्युत्गृहमा खसाल्ने एक सय ९६ मिटर ठाडो सुरुङलाई फिनिसिङ गर्ने काम अन्तिम चरणमा पुगेको छ। पिप्लेमा ६१ मिटर गहिरो सर्च साफ्ट निर्माण सकिएको छ। विद्युत्गृह निर्माणस्थलबाट भर्टिकल प्रेसर साफ्टसँग जोड्ने तीन सय २९ मिटर बटम प्रेसर साफ्टको सुरुङ यसअघि नै जोडिएको थियो। अडिट नम्बर ३ देखि भर्टिकल प्रेसर साफ्टसम्मको पाँच सय ४१ मिटरमध्ये चार सय ५० मिटर सुरुङ निर्माण सकिएको छ। विद्युत्गृहको संरचना निर्माण सकेर टर्वाइनका उपकरण जडान गर्न थालिएको छ। २०७६ कात्तिकमा एक करोड दुई लाख ९३ हजार २२ दशमलव ३५ अमेरिकी डलरमा इलेक्ट्रोमेकानिकल ठेक्का सम्झौता गरेको भारत हेभी इलेक्ट्रिकल्स लिमिटेड (भेल)ले विद्युत्गृहका उपकरण आयात गर्न थालेको छ। भारतीय आयात निर्यात (एक्जीम) बैंकको ६७ मिलियन अमेरिकी डलर सहुलियतपूर्ण ऋण तथा प्राधिकरण र सरकारको संयुक्त लगानीमा कम्पनीको अवधारणा तथा इञ्जिनियरिङ प्रक्युमेन्ट एन्ड कन्ट्रयाक्ट (इपीसी) प्रारुपमा राहुघाट जलविद्युत् आयोजना निर्माण भइरहेको छ। प्राकृतिक विपद्, कोरोना (भाइरस)को महामारी र कालीगण्डकीबाट नदीजन्य निर्माण सामग्री उत्खनन गर्न नपाउँदा समस्या भएको निर्माण व्यवसायीले बताएका छन्। सर्वोच्च अदालतको २०७८ असारको आदेशका कारण कालीगण्डकी नदीबाट ढुंगा, गिटी र बालुवा उत्खनन गर्न नपाउँदा नदीजन्य निर्माण सामग्रीको अभाव भएको हो। यस आयोजनाले सन् २०२३ को जनवरी ३१ देखि वार्षिक २४ करोड पाँच लाख ९३ हजार ३४ युनिट विद्युत् उत्पादन गर्ने लक्ष्यसहित २०७५ चैतमा विद्युत् खरिद बिक्री सम्झौता (पिपिए) गरेको थियो। राहुघाटबाट उत्पादन हुने विद्युत् केन्द्रीय ग्रिडमा जोड्न कालीगण्डकी कोरीडोरअन्तर्गत २२० केभी (डबल सर्किट) क्षमताको दानाकुश्मा प्रसारण लाइनमा जोड्न लुप इन लुप आउट (लिलो)का चार टावर तयार भएका छन्।"
आँखा अस्पताल बनाउन साढे २ करोडको जग्गादान,"बेनी : म्याग्दीको बेनीमा आँखा अस्पताल बनाउन एक दम्पत्तीले २ करोड ५० लाख रुपैयाँ मूल्य पर्ने जग्गा दान गरेका छन्। म्याग्दीको मालिका गाउँपालिका६ दिच्यामका मुक्ति र याममाया रोकाले नेपाल नेत्र ज्योती संघ म्याग्दीलाई आँखा अस्पतालको भवन बनाउन ७ आना १ पैसा ३ दाम क्षेत्रफलको जग्गा उपलब्ध गराएका हुन्। बेनी नगरपालिका८ कालीपुलमा रहेको बजारमूल्य दुई करोड ५० लाख रुपैयाँ पर्ने जग्गाको धनीपुर्जा रोका दम्पत्तीले शुक्रबार नेपाल नेत्र ज्योती संघ म्याग्दीका सभापति अमर बानियाँलाई हस्तान्तरण गरे। संघका सभापति बानिया र जिल्ला समन्वय समितिका उपप्रमुख डिलकुमारी खत्रीले जग्गा उपलब्ध गराउने रोकाको दम्पतिलाई फूलमाला र खादाले सम्मान गरे। ८० वर्षीय रोकाले म्याग्दी, मुस्ताङ, पर्वत र बागलुङ जनतालाई लक्षित गरेर बेनीमा सुविधायुक्त आँखा अस्पताल बनाउनका लागि जग्गा उपलब्ध गराउँदा आफूले विगतमा देखेको सपना पूरा हुने विश्वास गरे। दिच्याममा जन्मिएका रोका हाल पोखरामा बसोबास गर्छन्। उनले बेनीमा रहेर नेपाल रेडक्रस सोसाइटी, बेनी अस्पताल विकास समिति लगायत संघ संस्थाको नेतृत्व गरेका थिए। रेडक्रस सोसाईटीमा नेतृत्व गर्दा यो सपना देखेको थिए, पछिल्लो समय आफैंमा आँखामा समस्या भएपछि उपचार खोजीमा पोखरा काठमाडौं गर्न पर्र्यो, उनले भने, आँखा उपचारका लागि जिल्ला बाहिर जानुपर्ने समस्या न्यूनीकरण गर्न बेनीमा आँखा अस्पताल बनाउनुपर्छ। नेत्रज्योती संघका सभापति बानियाँले आर्थिक स्रोत जुटाएर आँखा अस्पतालको भवन निर्माण गर्ने बताए।"
बालकुमारी घटना : सिडियोलाई गृह मन्त्रालय र एसएसपीलाई प्रहरी हेडक्वाटर तानियो,"काठमाडौं : ललितपुर जिल्लाका प्रमुख जिल्ला अधिकारी रुद्रप्रसाद पण्डितलाई गृह मन्त्रालय र ललितपुर एसएसपी सिद्धिबिक्रम शाहलाई प्रहरी प्रधान कार्यालयमा तानिएको छ। प्रधानमन्त्री पुष्पकमल दाहाल प्रचण्डले शुक्रबार ललितपुरको बालकुमारीमा भएको भौतिक र मानवीय क्षतिका घटनाबारे गृह मन्त्रालयसहित सुरक्षामा खटिएका अधिकारीसँग ब्रिफिङलिएका थिए। उक्त छलफलपश्चात सरकारले पण्डितलाई गृह मन्त्रालय र ललितपुर एसएसपी सिद्धिबिक्रम शाहलाई प्रहरी हेडक्वाटरमा तानिएको गृह मन्त्रालयमा प्रवक्ता नारायणप्रसाद भट्टराईले जानकारी दिए। बालकुमारी घटनामा संयमता कायम नगरेको भन्दै सरकारले उनीहरुमाथि थप सोधपुछका लागि फिर्ता बोलाएको हो। गृह मन्त्रालयमा प्रवक्ता भट्टराईका अनुसार सातदोबाटोका डीएसपी उमेश लम्साल र भौतिक, पूर्वाधार तथा यातायात मन्त्री प्रकाश ज्वालाको पीएओ प्रहरी नायब निरीक्षक (सई) बोधराज दनुवारलाई निलम्बन गर्ने निर्णय भएको छ। प्रधानमन्त्री प्रचण्डले संयुक्त ट्रेड युनियन समन्वय केन्द्र (जेटियुसिसी)को छैटौँ राष्ट्रिय ट्रेड युनियन सम्मेलनलाई सम्बोधन गर्दै विकल्पहरुको प्रयोग नगरी गोली चलाउन आदेश दिने प्रहरी अधिकारीलाई छानबिन पूरा नभएसम्म निलम्बन गरिएको जानकारी दिए। बालकुमारीमा भएको घटनाको अनुसन्धान गर्न गृह मन्त्रालयले समिति बनाएको छ। गृहले उपत्यका प्रहरी कार्यालयका डीआईजी लालमणि आचार्यको संयोजकत्वमा तीन सदस्यीय छानबिन समिति बनाएको हो। समितिमा ललितपुरका सहायक प्रमुख जिल्ला अधिकारी अमरदीप सुनुवार र राष्ट्रिय अनुसन्धानका उपअनुसन्धान निर्देशक बासु सिग्देल सदस्य रहेका छन्। शुक्रबार ललितपुर जिल्लाका प्रमुख जिल्ला अधिकारी पण्डितको आदेशमा नै आन्दोलनमा गोली चलाइएको थियो। कोरियन भाषा परीक्षा ईपीएस कार्यालयपरिसरमा भएको आन्दोलनमा प्रहरीले गोली नै चलायो। जहाँ गोली लागेर दुई युवाले ज्यान गुमाएका थिए। मृत्यु हुनेमा दैलेखका सुजन राउत र चौरपाटी१ सिउडी अछामका वीरेन्द्र शाह रहेका छन्। शुक्रबार अपराह्न भौतिक, पूर्वाधार तथा यातायात मन्त्री प्रकाश ज्वालाको गाडीमा आगजनी गरेपछि उत्पन्न परिस्थितिलाई नियन्त्रणमा लिन प्रहरीले दर्जनौं राउन्ड अश्रुग्यास प्रहार गरेको थियो। हवाई फायर गरेको थियो। अनि, गोली चलाएको थियो। प्रदर्शनकारीहरूले मन्त्री ज्वाला चढेको गाडी रोकेर सुरुमा हावा फुस्काई दिएका थिए। चालकलाई बाहिर निकालेर गाडीमा आगो लगाएका थिए। आगजनीबाट बा २ झ ५८६१ नम्बरको गाडी पूर्ण रूपमा ध्वस्त भएको छ।"
रुपन्देहीमा बालिकाको हत्या,भैरहवा : रुपन्देहीको मर्चवारी गाउँपालिका१ इस्लामपुरमा एक बालिकाको हत्या भएको छ । स्थानीय सात वर्षीया नन्दनी कुर्मीको हत्या भएको हो । उनको शव मर्चवारी१ इस्लामपुरमा आज फेला परेको हो । कुर्मी शुक्रबारदेखि हराइरहेकी थिइन् । जिल्ला प्रहरी कार्यालयका प्रवक्ता एवं प्रहरी नायव उपरीक्षक मनोहर भट्टका अनुसार कुर्मीको हत्या भएको प्रारम्भिक अनुसन्धानबाट खुलेको छ । हत्यामा संलग्न रहेको आशङ्कमा प्रहरीले एक जनालाई नियन्त्रणमा लिएको छ । घटनाबारे अनुसन्धान भइरहेको प्रहरी नायव उपरीक्षक भट्टले बताए।
"हेटौंडामा रास्वपाको प्रदर्शन, गृहमन्त्रीको राजीनामा माग","हेटौंडा : उपप्रधान एवम् गृहमन्त्री नारायणकाजी श्रेष्ठको राजीनामा माग गर्दै हेटौंडामा शनिबार प्रदर्शन भएको छ। राष्ट्रिय स्वतन्त्र पार्टी (रास्वपा)ले शुक्रबार बालकुमारीमा भएको घटनालाई लिएर गृहमन्त्री श्रेष्ठको राजीनामा माग गरेको हो। रास्वपाले जिल्ला पार्टी कार्यालयबाट ब्यानरसहित विरोध र्याली गर्दै हेटौंडाको मुख्य बजार क्षेत्र बुद्ध चोकसम्म प्रदर्शन गरेको थियो। प्रदर्शनका क्रममा रास्वपाका नेता तथा कार्यकर्ताहरुले हत्यारा सरकार जवाफ दे, गठबन्धन सरकार चाहिँदैन, जनता मार्न पाइँदैन, निरकुंश गृहमन्त्री जवाफ दे, भन्दै नारा लगाएका थिए।"
परासीमा ४२ करोडको लागतमा सडक विस्तार,"परासी : नवलपरासीको रामग्राम नगरपालिकामा करिब ४२ करोडको लागतमा सडक विस्तार कार्य सुरु भएको छ। पर्यटकीय मार्गका रुपमा विकास गर्ने गरी रामग्राम नगरपालिका६ पोखरापालिदेखि वडा नम्बर १५ घिनाहा चोकसम्म दुई लेनमा सडक विस्ताको काम सुरु भएको हो। बुद्धकालीन पुरातात्विक तथा ऐतिहासिक स्थल पण्डितपुरसम्म जोड्ने गरी सडक विस्तार गर्न लागिएको नगर प्रमुख धनपत यादवले बताए। पण्डितपुर कोलीय गणराज्यको एक प्राचीन सहर भएको भौतिक सर्भे (जियोफिजिक्स) का क्रममा पुष्टि भएको स्थान हो। विश्व बैंकको ऋण सहयोग र संघीय सरकारको अनुदानमा विस्तार हुन लागेको सडकको लम्बाइ साढे ५ किलोमिटर छ। लागतअनुसार पण्डितपुरसम्म सडक विस्तार गर्न सकिने छैन। पण्डितपुर पुग्नका लागि बाँकी रहने ३ किलोमिटर सडक विस्तार नगरपालिकाको पहलमा क्रमशः गरिँदै लगिने मेयर यादवले जानकारी दिए। ६४ करोडमा ठेक्का आह्वान गरिए पनि निर्माण कम्पनीले ४१ करोड ८६ लाखमा ठेक्का सकारेको प्रमुख प्रशासकीय अधिकृत मोहन अर्यालले बताए। असोजमा सम्झौता भएको उक्त सडक १८ महिनाभित्र सम्पन्न हुने छ। २०७४ सालमा छनौटमा परेको उक्त सडक योजनाको काम अघि बढाउन २०७८ सालमा पुगेर रामग्राम नगरपालिका र नेपाल सरकारबीच सहमति भएको थियो। नेपाल सहरी शासकीय तथा पूर्वाधार आयोजनाअन्तर्गत निर्माण हुन लागेको उक्त सडक दुई लेनको हुने छ। सडकको कुल चौडाइ ४१ फिट रहेको छ। जसमा साढे २४ फिट कालोपत्रे सडक हुने छ। बाँकी स्थानमा नाला, फुटपाथ, गार्डेन, स्ट्रेट लाइट लगायतका संरचनाहरू निर्माण हुने नगरपालिकाले जनाएको छ। हाल जीर्ण रहेको उक्त सडक निर्माणपछि सदरमुकाम परासीसँग सिधा सम्पर्क स्थापित गर्ने सुविधा सम्पन्न सडक हुने छ भने पुरातात्त्विक स्थलहरूको प्रवर्द्धनमा पनि यो सडक सहयोगी हुने नगरपालिकाले जनाएको छ।"
दुई दिनभित्र पहिलो किस्ता वापतको रकम प्रदान गर्न माग,"जाजरकोट : दुई दिनभित्र अस्थायी आवासको पहिलो किस्ताको रकम प्रदान गर्न नेपाली कांग्रेस नलगाडले माग गरेको छ। भूकम्प गएको दुई महिनासम्म पनि अस्थायी आवासको पहिलो किस्ताको रकम भूकम्पपीडित परिवारलाई दिन नसकेको भन्दै पार्टीले जाजरकोटको नलगाड नगरपालिकाको ध्यानाकर्षण गराएको हो। दुई दिनभित्र अस्थायी आवासका लागि संघीय सरकारले पठाएको रकम लाभग्राहीलाई वितरण नगरे आन्दोलनमा उत्रने पार्टीले चेतावनी दिएको छ। कांग्रेसले नलगाड नगरपालिकालाई तीन बुँदे ज्ञापनपत्र बुझाउँदै यस्तो चेतावनी दिएको हो। ज्ञापनपत्रमा भूकम्प पीडितलाई अस्थायी आवास निर्माणका लागि प्रथम किस्ता वापतको रकम जिल्ला विपद व्यवस्थापन समितिले पालिकाको खातामा पठाएको हप्तौ हुँदा पनि नगरपालिकाको चरम लापरबाहीले हालसम्म निकासा हुन नसकेको, सरकारी तथा गैरसरकारी, निजी क्षेत्र, व्यक्तिगत सहयोग वापत के कति रकम प्राप्त भयो, कुन वडामा कति राहत पठाइयो, कसले कति प्राप्त गरे सम्पूर्ण विवरण सार्वजनिक गर्नुपर्ने, १५ शय्याको नगर अस्पतालमा तत्काल डाक्टरसहितको गुणस्तरीय सेवा प्रदान गर्नुपर्ने माग गरिएको पार्टी प्रवक्ता देवीलाल वलीले बताए। नलगाड नगरपालिकाका प्रमुख डम्बरबहादुर रावत यतिबेला जिल्ला बाहिरै छन्। जिल्ला बाहिरै रहेका प्रमुख प्रशासकीय अधिकृत दिनेश भट्टराई पनि बिहीबार मात्र आएका छन्। प्रमुख प्रशासकीय अधिकृत नहुँदा रकम निकासामा ढिलाई भएको हो। ८ हजार ९७ लाभग्राही कायम भएर सबैसँग सम्झौता भए पनि हालसम्म २ सय ३४ जनाको खातामा मात्र निकासा गरिएको छ। नगरपालिकाको खातामा २० करोड रुपैयाँ होल्ड भएर बसेको छ। नलगाडमा सत्तारूढ माओवादी केन्द्रले मेयर जितेको हो।"
दोलखाको कालिञ्चोकमा छोराको कुटाइबाट आमाको मृत्यु,दोलखा : दोलखाको कालिञ्चोक गाउँपालिकामा छोराको कुटाइबाट आमाको मृत्यु भएको छ। छोराको कुटाइबाट घाइते भएकी कालिञ्चोक गाउँपालिका३ लामिडाँडाकी ७८ वर्षीया कृष्णमाया बुढाथोकी शुक्रबार आफ्नै घरको ढोका बाहिर मृत फेला परेकी हु्न्। कृष्णमायालाई पुस १० गते आफ्नै ३५ वर्षीय छोरा दीपकले घरायसी विवादका क्रममा कुटपिट गरेर हिँडेका थिए। उनको देब्रे आँखामुनि निलडाम देखिएको थियो। कुटाइकै कारण उनको मृत्यु भएको जिल्ला प्रहरी कार्यालय दोलखाका प्रहरी प्रवक्ता एवं प्रहरी निरीक्षक जीवन श्रेष्ठले जानकारी दिए। उनको शवलाई पोस्टमार्टम गरेर आफन्तलाई जिम्मा लगाइएको छ।
महिनाको अन्तिम शनिबार रारामा सरसफाई,मुगु : हरेक महिनाको अन्तिम शनिबार रारा तालको सरसफाई गरिने भएको छ। रारामा आन्तरिक तथा बाह्य पर्यटकको आगमन बढ्दै गएको र तालको सुन्दरता जोगाइराख्न नेपाल विद्यार्थी संघ मुगुले सरसफाई गर्न लागेको हो। तालमा फोहोर बढ्दै गएको कारण तालको सुन्दरता हराउँदै जाने जोखिम बढेपछि संघका कार्यबाहक अध्यक्ष बालचन्द्र कार्कीले बताए। उनका अनुसार फोहोर व्यवस्थापनका लागि प्रत्येक महिनाको अन्तिम शनिबार सरसफाई गरिने छ। सडक र हवाई क्षेत्र सहज हुन थालेपछि रारा क्षेत्रमा आउने आन्तरिक तथा बाह्य पर्यटकको संख्या बढ्दै गएको छ। रारा ताल क्षेत्रमा रारा राष्ट्रिय निकुञ्ज र मध्यवर्ती क्षेत्रले सरसफाई गर्दै आएका छन्। कार्कीले आफ्नो नेतृत्वमा शनिबार गरिएको सरसफाईका ४० बोरा फोहोर संकलन गरी बिर्सजन गरिएको उनको भनाइ छ।
"हात्तीका कारण जलथल जंगल आसपासका बासिन्दालाई त्रास, मन्त्रीलाई ज्ञापनपत्र","झापा : झापाको चारकोशे जलथल जंगलमा रहेका रैथाने जंगली हात्तीले मानवीय तथा भौतिक क्षति पुर्याइरहेको भन्दै कोशी प्रदेशका आन्तरिक मामिला तथा कानुन मन्त्री शमशेर राईको ध्यानाकर्षण गराएका छन्। झापाको दक्षिणी पालिकाहरूको अवलोकन भ्रमण गर्ने क्रममा शनिबार हल्दिबारी पुगेका मन्त्री राईलाई पाथीभरा कालिका सामुदायिक वन उपभोक्ता समितिका पदाधिकारीहरूले जंगली हात्तीले पुर्याउँदै आएको मानवीय तथा भौतिक क्षतिका बारेमा जानकारी गराउँदै ज्ञापनपत्र बुझाएको छ। जलथल जंगल आसपास बस्तीका बासिन्दा हात्तीको डर र त्रासले बाचिरहेका बारेमा मन्त्री राईलाई भेटेरै अवगत गराउनुका साथै लिखित रूपमै ज्ञापनपत्र बुझाएको पाथीभरा कालिका सामुदायिक वन उपभोक्ता समितिका अध्यक्ष सागर पोर्तेलले जानकारी दिए। हात्ती आतंक रोकथाम तथा न्यूनीकरणका लागि दिगो व्यवस्थापनको प्रबन्ध र जंगल वरिपरि जडित विद्युतीय तारवार तत्काल मर्मत सम्भारको व्यवस्था मिलाई दिन मन्त्रीलाई आग्रह गरिएको उनले बताए। हात्ती आतंकको बारेमा प्रदेश सरकारको ध्यानाकर्षण भएको र यसको दिगो व्यवस्थापनको लागि तुरुन्त पहल गर्ने मन्त्री राईले आश्वासन दिएको उनको भनाइ छ। मन्त्रीलाई ज्ञापनपत्र बुझाउँदा हल्दीबारी गाउँपालिकाका अध्यक्ष रविन्द्रप्रसाद लिङ्देन, उपाध्यक्ष लक्ष्मी मैनाली, ४ नम्बर वडाध्यक्ष सन्तकुमार थापा, १ नम्बर वडाध्यक्ष देवी थापा लगायतको उपस्थिति रहेको थियो। गत मङ्सिर १५ गते हात्तीले वनपालेको ज्यान लिएको थियो। रणकाली सामुदायिक वन जलथलका चौकीदार हल्दीबारी३ निवासी ४० वर्षीय धनबहादुर बनको हात्तीको आक्रमणबाट मृत्यु भएको थियो। हात्तीले उनलाई लछारपछार गर्दै जंगलभित्रै कुल्चिएर मारेका थिए। त्यस्तै जलथल जंगलबाट निस्किएको हात्तीले पुस ४ गते हल्दीबारी गाउँपालिका२ निवासी अन्दाजी ५५ वर्षीय पाथल राजवंशीको ज्यान लियो। राजवंशी हल्दिबारी २ नम्बर वडा कार्यालयमा कार्यालय सहयोगीमा रुपमा कार्यरत थिए। बिहान ४ बजे मर्निङ वाक गर्न घरबाट निस्किएका उनलाई हात्तीले आक्रमण गरी मारेका थिए। जिल्ला चालु आर्थिक वर्षमा हात्तीको आक्रमणबाट पाँच जनाको मृत्यु भइसकेको छ।"
पिथौरागढमा भारीले थिचिएका परमलेहरू,"पिथौरागढ (भारत) : जवानी थियो, जस्तो गरुङ्गो भारी पनि जुरुक्क उचाल्थे। ठमठम गर्दै भनेकै ठाउँमा पुर्याइदिन्थे। हातको हात पैसा पाउँथे। अनि, शरीरमा जोस पनि उस्तै हुन्थ्यो। फेरि भारी बोक्ने काम खोजिहाल्थे। दिनमा जति धेरै भारी बोक्न पाइयो, त्यति नै कमाइ हुन्थ्यो। मनमा खुसी पनि छाउँथ्यो। बझाङ देउलेकका परमले बोहराले यसरी नै जवानी बिताए, भारतको पिथौरागढमा। हुन, त उनको पिठ्यूँको भारी अझै छुटेको छैन। उमेरले ५० पछ्याउन थालेका बोहरा अहिले पनि पिथौरागढको सिमैलगैर बजारमा दिनभर भारी बोक्ने कामकै खोजीमा भौंतारिन्छन्। उनले भारी नबोके परिवार नै भोकै हुने अवस्था छ। अब त त्यही भारी बोक्ने काम पनि पाइन छोडेकोमा बोहरा चिन्तित छन्। भन्छन्, कहिले काम पाइन्छ, कहिले त कामै पाइन्न। गाउँमा कमाइ खाने जग्गा पनि थिएन। घर परिवारको मुखमा माड लगाउनै धौधौ थियो। स्वदेशमा मजदुरी गर्छु भन्दा कामै पाइँदैनथ्यो। त्यसैकारण बोहरा ९ वर्षकै उमेरमा मुग्लान पसे। अनि, सुरु गरे भारी बोक्ने पेसा। झन्डै ३५ वर्ष भयो, उनले भारी बोक्न थालेको। बोहरामात्र होइनन्, सुदूरपश्चिमका विभिन्न जिल्लाका बासिन्दा पिथौरागढमा भारी बोक्ने पेसा गर्छन्। यसैबाट उनीहरूको दैनिकी चलेको छ। तर अब भने भारी बोक्ने कामै पाइन छोडेपछि उनीहरू चिन्तित छन्। पिथौरागढमै भारी बोकेर परिवार पाल्न थालेको ३५ वर्षभन्दा बढी भइसक्यो, बोहराले भने, पाँच छोराछोरी र श्रीमती छन्। मेरै मजदुरीको कमाइ उनीहरूको लालनपालनमै ठिक्क हुन्छ। गाउँका अरू दुई जनासँग मिलेर बोहराले पिथौरागढमा मासिक दुई हजारमा कोठा भाडामा लिएर बसेका छन्। काम नपाइए त्यही भाडा तिर्न पनि गाह्रो हुने गरेको छ। दिनभरी मजदुरी गरे दैनिक ६ सय रुपैयाँसम्म आम्दानी हुने गरेको बोहराले बताए। सधैंजसो मजदुरी गर्न पनि पाइँदैन। काम पाएको दिन त हाम्रो छाक मज्जाले टर्छ, काम पाइएन भने भोकै सुत्नुपर्छ, बोहराले पीडा सुनाए। भारी बोकेर हुने आम्दानी घर परिवारका लागि आवश्यक सामग्री किनमेलमै सकिने गरेको बोहराले बताए। आर्थिक अभावकै कारणले छोराछोरीलाई राम्रोसँग पढाउन नसकिएको भन्दै दुःख व्यक्त गरे। छोराछोरी पनि सानै छन्, उनले भने, पैसाकै अभावले राम्रो शिक्षा दिन सकेको छैन। दिनभरिको मजदुरीले घर परिवारको जोहो गर्नमै सकिन्छ। पिथौरागढ बजारमा सुदूर र कर्णालीका थुप्रै नेपालीहरू मजदुरी गरिरहेका छन्। हुम्ला, जुम्ला, सुर्खेत, अछाम, बझाङबाट यहाँ मजदुरी गर्न आउनेको संख्या धेरै छ, उनले भने, यहाँ मजदुरी गर्नेहरू सबै नेपाली हुन्। यहाँको मान्छेले मजदुरी गर्दैनन्। उनले सुदूरपश्चिम र कर्णाली प्रदेशका हजारौं नेपाली भारतीय सहरमा मजदुरी गर्न बाध्य रहेको सुनाए। उनले मातृभूमिका पसिना बगाउने आफ्नो रहर भए पनि बाध्य भएर विदेशी भूमिमा भारी बोक्नु परेको दुःखेसो गरे। गाउँमा प्रधानमन्त्री रोजगार कार्यक्रम आएको थियो त्यसमा मजदुरी गर्न पनि आफ्ना आफ्ना मान्छे राख्छन् देशमा त मजदुरी गर्न पनि पाइएन, बोहराले भने, गरिबका लागि नेपालमा मजदुरीको काम पनि पाइँदैन। नेताकै हालिमुहाली छ आफ्ना आफ्ना खोज्छन्। पिथौरागढमा कमाएको पैसा घर फर्किंदा किनमेलमै सकिने गरेको उनले बताए। चारपाँच महिनामा भएको कमाइले यहीबाट लत्ता, कपडा लगेर घर जान्छौं, उनले भने, त्योबाहेक नगद पैसा घरमा पुग्दैन। पिथौरागढको बजार छेउमै गोर्खाली किल्ला छ। जहाँ अंग्रेजहरूलाई परास्त गर्दै निरन्तर २५ वर्ष गोर्खालीले शासन गरेका थिए। त्यहाँ पुग्दा हरेक नेपालीको छाती चौडा हुन्छ। तर किल्ला नजिकै रहेको पिथौरागढ बजारका गल्लीमा कोही भारी बोक्दै त कोही भारी बोक्ने काममा भौंतारिरहेका भेटिन्छन् सुदूरपश्चिम प्रदेश र कर्णाली प्रदेशका हजारौं नेपालीहरू। घरदेश छाडेर परदेसिएका हजारौं नेपाली यही बजारमा भारी बोक्दै परिवार पाल्न विवश छन्। बैतडीको पुर्चौडी नगरपालिका८ मल्लादेहीका परमानन्द जोशीको व्यथा पनि उस्तै छ। गाउँमा खेतीपातीको काम सकेर यहाँ आएको केही दिनमात्रै भयो, सिलथाम बजारमा भेटिएका जोशीले भने यहाँ मजदुरी गर्न आए पनि अझै काम पाइएको छैन। उनले पनि पिथौरागढमा मजदुरी गरेर परिवारको जोहो गरेको ४० वर्ष भइसक्यो। घरनजिकै भएकाले पिथौरागढमा उनको आउजाउ चलिरहन्छ। यसअघि उनले ठेकेदारमार्फत भारतको वन विभागमा मजदुरीको काम गरेका थिए। अहिले पनि त्यतै काम पाइन्छ कि भनेर खोज्दैछु, जोशीले भने यहाँ मजदुरी गर्न सजिलो छैन, बाध्यताले आएका हौ। जोशीका तीन छोरा छन्। एउटा छोरा रोजगारीका लागि भारतको बैङ्गलोर पुगेका छन्। दुई छोरा भने घरमै छन्। आर्थिक अभावकै कारण छोरा पनि रोजगारीका लागि छिमेकी मुलुक जान बाध्य भएको दुःखेसो गरे। दुई छोरा घरमा छन्। उनीहरू पनि काम नपाएर त्यसै बसेका छन्, उनले भने देशमा रोजगारी नहुँदा एउटा छोरा परदेसिएको छ। जोशी जस्तै परिवारको जोहो गर्न पुर्चौडीका उत्तम सिंह धामीले पनि पिथौरागढमा मजदुरी गर्न थालेको ३० वर्ष भयो। उनी ६ महिना खेतीपातीको काम गर्न घर फर्किन्छन् भने ६ महिना पिथौरागढमा मजदुरी गरेर परिवारको पेट पाल्छन्। यहाँ मजदुरीका लागि आउने अधिकांश नेपालीहरू ६ महिनामात्रै यहाँ मजदुरी गर्ने गरेको उनले सुनाए। खेतीपातीको समयमा फर्केर घरको काम गर्छाै र अरू बेला मजदुरीका लागि भारत आउने गर्छांै, धामीले भने यहाँ नआई कहाँ जानु ? नेपालमा त मजदुरी गर्न पनि पाइँदैन। भारी बोकेको कमाइले लत्ता, कपडा लगेर घर जाने गरेको बताए। भारी बोके पनि कमाइ राम्रो छैन। छोराछोरीलाई स्कुल पढाउन सकेको छैन, उनले भने, मजदुरीको काम गर्ने हो, दिनको ६ सय रुपैयाँ मिल्छ। यसले परिवार पाल्नै ठिक्क हुन्छ। मजदुरी गर्न पनि सबै बेला नपाइँदा कहिले भोकै बस्नुपर्ने बाध्यता रहेको उनको गुनासो छ। पहिला घिउ बेच्थें, आजभोलि श्रम तीन दशक अघिसम्म सुदूरपहाडका नेपालीहरू घिउ बेच्न पिथौरागढ जान्थे। घिउबाट आएको पैसाले आवश्यक सामग्री किनेर ल्याउथे। त्यतिबेला वस्तु र वस्त्रको व्यापार हुन्थ्यो। अहिले त्यही सहरमा नेपालीहरूको पसिनाको व्यापार चलेको छ। करिब अढाई सय वर्षअघि त्यही सहरमा गोर्खालीले राज्य गरेको इतिहास भेटिन्छ। त्यतिबेला राजनीतिक पल्ला भारी गोर्खालीकै काँधमा थियो। अहिले गोर्खालीको पिठ्यूँमा भारी छ। देशमा काम पाइए अर्काको देशमा पसिना बगाउने रहर आफूहरूलाई नभएको यहाँ आउने नेपालीहरू बताउँछन्। नेपालमा त नेताहरूले आफ्नै घरपरिवार मात्रै बनाउन खोज्छन्, पिथौरागढको सिलथाम बजारमा भेटिएका केशव धामीले भने हाम्रो देशमा विकास भएको भए उतै मजदुरी गरेर खान्थ्यौं। भट्ट मुख्यमन्त्री हुँदाको खुसी पनि टिकेन २०७४ सालको निर्वाचनका यहाँ मजदुरी गर्नेहरू अधिकांश गाउँ फर्के। मतदान गरे। देशमै रोजगारीको आशा बोकेर स्वदेश फर्केका थिए। त्यतिबेला भारतमा नोकरी गरेका त्रिलोचन भट्ट सुदूरपश्चिम प्रदेशको मुख्यमन्त्री पनि भए। मजदुरी गर्नेहरूमा अर्कै खुसी थियो। किनकि मजदुरको पीडा मुख्यमन्त्री भट्टले सम्बोधन गर्ने उनीहरूमा आशा थियो। तर, उनीहरूको जीवनमा कुनै परिवर्तन आएन। त्यसैकारण पुनः निराश भए, यहाँका नेपाली मजदुरहरू। त्यो बेला आशा भएरै हामीहरू पनि रोजगारी छोडेर मतदान गर्न गएका हौ, केशव धामीले भने, नेताहरू सत्तामा पुगेपछि आफ्नै घर बनाउन र आफ्ना मान्छे जागिर लगाउनमै सीमित भए। हाम्रो व्यथा सुन्ने कोही भएनन्। उनले स्वदेशप्रतिको माया भए पनि राजनीतिक दलहरूले स्वदेशमा गरिखाने वातावरण नबनाएको बताए। हाम्रो देशमा रोजगारी पाउने धेरै सम्भावना छन् मेरो जिल्ला बैतडीमा फलाम खानी छ सरकारले उत्खनन त गर्नुपर्यो, उनले भने, सरकारी स्तरबाट स्वदेशमै रोजगारीका लागि पहल नभए अब आउने पुस्ता पनि हामी जस्तै परदेशमा भारी बोक्न बाध्य हुन्छन्। उनले पुर्चौडी बैतडीमा रहेको फलाम खानी उत्खनन गरेर सञ्चालनमा ल्याइदिए आफूहरू घर नजिकै रोजगारी पाउने बताए। कुनै बेला पुर्चौडीमा रहेको फलाम खानीबाट फलाम निकालेर भाँडाकुँडाहरू बनाएर बिक्री गर्ने गरिन्थ्यो। पुर्खाको समयमा पुर्चौडीमै फलामखानी उत्खनन गरेर भाँडाकुँडा बनाइन्थ्यो, धामीले भनेअहिले पनि सरकारले त्यस ठाउँमा फलाम खानी उत्खनन गर्न सके सुदूर र कर्णाली क्षेत्रका अधिकांशले रोजगारी पाउने थिए। नेपालभारत सीमा झुलाघाटस्थित महाकाली नदीमा इस्ट इन्डिया कम्पनीले बनाएको झोलुंगेपुल छ। यहाँबाट कर्णाली र सुदूरका जिल्लाबाट छोटो दूरी भएकाले पनि थुप्रै नेपालीहरू मजदुरी गर्न पिथौरागढ पुग्ने गरेका छन्। पिथौरागढको पुरानो नाम सोर हो। अहिले पनि ज्यालामजदुरी गर्न पिथौरागढ जाने अधिकांश नेपालीले सोर गएर पैसा कमाउने भन्ने गरेका छन्। कर्णालीमा पुल बन्नु अघिसम्म सुदूरपश्चिम र कर्णाली प्रदेशका पहाडी जिल्लाका मानिस नुन लिन सोर अर्थात् अहिलेको पिथौरागढ जाने गरेका थिए। अहिले पनि उपचार र किनमेलका लागि सुदूर र कर्णाली प्रदेशका विभिन्न जिल्लाका नेपाली पिथौरागढ पुग्ने गरेका छन्। नेपालभारत श्रमिक आप्रवासनमा विद्यावारिधि गरेका सुदूरपश्चिम विश्वविद्यालयका उपप्राध्यापक डादीपकचन्द्र भट्ट करिब दुई सय वर्ष अगाडिदेखि सुदूरपश्चिम र कर्णाली प्रदेशबाट भारतमा गई रोजगारी गर्ने प्रचलन रही आएको बताउँछन्। संख्यात्मक रूपमा भारतमा काम गर्न जाने नेपाली श्रमिकहरूको संख्या बढी भएता पनि भारतीय श्रमिकहरूले नेपालबाट नेपाली कामदारको भन्दा दुई गुणा बढी रकम लैजाने गरेका छन्, भट्टले भने भारतमा काम गर्ने नेपाली कामदारहरूको यकिन संख्या नभए पनि सुदूरपश्चिम प्रदेशबाट मात्रै कम्तीमा चार लाख नेपाली श्रमिकहरू भारतमा मजदुरी गर्न बाध्य छन्। कञ्चनपुरको गड्डाचौकी र गौरीफन्टा नाकाबाट औसतमा दैनिक चारपाँच सय नेपालीहरू काम खोज्दै जाने गरेको उनी बताउँछन्। सुदूरपश्चिमका विभिन्न जिल्लाबाट पिथौरागढमा भारी बोक्न पुगेकाहरू। नेपाली श्रमिकहरू परम्परागत रूपमा भारतका विभिन्न टाढाटाढाका सहरमा जाने प्रचलन रहेको र बढीजसो नेपाली श्रमिकहरू अदक्ष कामदारको रूपमा भारतीय सहरहरूमा काम गरिरहेको उनको भनाइ छ। नेपाली श्रमिकहरू भारतमा गएर चौकीदारी, होटेलमा काम गर्ने, भारी बोक्नेजस्ता काममा बढी हुन्छन्, डाभट्टले भने भारतीय श्रमिकहरू नेपालमा आएर मिस्त्री, कपाल काट्ने, ग्रिल, टायल, मोटरसाइकल मर्मत र सडक कालोपत्रेलगायतका काममा बढी हुन्छन्। उनले नेपाली श्रमिकहरू काममा फाइदा नहेरी साथीहरूको लहैलहैमा लागेर जाने गरेको तर भारतीय श्रमिकहरू फाइदा हुने काम मात्रै गर्ने गरेको बताए। एक जना नेपाली कामदारले औसतमा २० हजार आयआर्जन गर्दा एक जना भारतीय कामदार नेपाली सहरबाट ४० हजार (दुई गुणा) आम्दानी गर्दछन्, उनले भने नेपालीहरू कमाएको आधा रकम भारतमै खर्च गरेर आउँछन्। तर भारतीय श्रमिकहरू नेपालमा कुनै पनि खर्च नगरी कमाएको सबै रकम भारतमा लगेर जान्छन्। उनले नेपाली श्रमिकहरू भारतबाट फर्किने बेला कपडा, भाँडाकुँडा, मोबाइल र खानेकुराजस्ता सामानहरू किनेर स्वदेश फर्किने गरेका छन्। भारतको रोजगारी नभए नेपालीहरूको रोजीरोटीमै समस्या हुने भएकाले यसलाई सुरक्षित, मर्यादित र व्यवस्थित गर्नुपर्ने डाभट्ट बताउँछन्। नेपाली श्रमिकहरूलाई भारतमा जानुको विकल्प छैन, उनी भन्छन्, परिवार पाल्न जानैपर्ने बाध्यता छ। सरकारले भारतमा जाने कामदारहरूको विवरण राख्नुपर्ने र नेपालमा भारतीय कामदारहरूलाई विस्थापित गर्नका लागि सरकारले सीपमूलक तालिमहरूको व्यवस्था गरेर स्थानीय स्तरमै राजगारी सिर्जना गर्नुपर्ने उनले बताए। अहिले पनि अदक्ष कामदारकै रूपमा नेपालीहरू भारत जाने गरेका छन्। उनले भने नेपाली श्रमिकको सामाजिक सुरक्षासँगै सीपमूलक तालिम आदिका विषयमा सरकारले ध्यान दिन जरुरी छ। यस्तो छ गोर्खाली किल्ला भारतको उत्तराखण्ड प्रान्तको पिथौरागढ बजार गोर्खालीका लागि विशेष महत्त्वको छ। यहाँस्थित गोर्खाली किल्ला चारैतिरबाट नौ फिट अग्लो पर्खालले घेरिएको छ। पर्खालको चौडाइ पाँच फिट चार इन्च रहेको छ। पर्खालमा बन्दुक चलाउन मिल्ने १ सय ५२ वटा प्वाल छन्। नालापानी किल्लाजस्तै पिथौरागढको गोर्खाली किल्ला पनि गोर्खालीको बहादुरीको इतिहाससँग जोडिएको ऐतिहासिक ठाउँ हो। पिथौरागढको गोर्खाली किल्ला जहाँ गोर्खालीले अंग्रेजहरूलाई परास्त गर्दै २५ वर्ष शासन चलाएका थिए। तत्कालीन गोर्खाली सेनाले विशाल नेपाल निर्माणको अभियानलाई पश्चिमतिर विस्तार गर्ने क्रममा अंग्रेज शासकहरूलाई पराजित गरेर यो किल्ला आफ्नो कब्जामा लिएका थिए। त्यतिबेला गोर्खाली सेनाहरूले कुमाउ गडवालतर्फ आक्रमण गर्ने क्रममा सुरुवातमा यो किल्ला कब्जामा लिएर विजयको यात्रा तय गरेको इतिहासका जानकारहरू बताउँछन्। विशाल नेपालको अभियानलाई पश्चिमतिर फैलाउने क्रममा तत्कालीन गोर्खा सैनिकले सुरुवातमा यहीँ किल्ला कब्जा गरेका थिए, इतिहास जानकार हेमबाबु लेखकले भने यही किल्लाबाट गोर्खा सैनिकले निरन्तर कुमाउ गडवालमा २५ वर्ष शासन गरेको थियो। उनले तत्कालीन इस्ट इन्डिया एन्ड कम्पनीलाई गोर्खा सैनिकलाई परास्त गर्दै उक्त किल्ला कब्जा गरेको बताए। गोर्खा शासकहरूले आफ्ना प्रशासकहरू राखेर कुमाउ गडवाल क्षेत्रमा निरन्तर २५ वर्ष शासन गरेको इतिहास छ। उनले भने यो किल्लामा गोर्खालीहरूको वीरताको इतिहास छ। अहिले यो किल्ला गोरखा किल्ला एवम् लन्दन फोर्टका नामले परिचित छ। नालापानीको लडाइँ लड्नुअघि नै पिथौरागढमा सन् १७८९ मा गोर्खाली सेनाले आफ्नो सुरक्षाका लागि यो किल्ला निर्माण गरेका थिए। नालापानी किल्ला र पिथौरागढको गोर्खाली किल्ला दुवै भारतको उत्तराखण्डमा पर्छन्। बहादुर शाहको नेतृत्वमा आएको गोर्खाली सेनाले यो किल्ला कब्जा गरेको थियो। इतिहास जानकार रमेश पन्त मितबन्धुले भने यही किल्लाबाट कुमाउ गडवालमा गोर्खालीले निरन्तर २५ वर्ष शासन गरेको हो। गोर्खाली किल्लाको लम्बाइ ८८ दशमलव ५ मिटर, चौडाइ ४० मिटर रहेको छ। किल्लाभित्र गहिरो कुवा रहेको इतिहास भए पनि अहिले उक्त ठाउँमा पीपल रोपिएको उनले बताए। यो किल्ला गोर्खालीहरूको इतिहाससँग जोडिएकाले नेपालीहरूका लागि महत्त्वपूर्ण रहेको रहेको वीरबहादुर चन्दले बताए। ६१ वर्षअघि मैले पिथौरागढमा अध्ययन गर्दा यो किल्लामा गोर्खाली किल्लाका नामले चर्चित थियो, चन्दले भने यो किल्ला नेपालीहरूका लागि महत्त्वपूर्ण र ऐतिहासिक छ। किल्लासँग गोर्खालीको गहिरो साइनो रहेको उनको भनाइ छ। गोर्खाली किल्लामा रहेको शिलालेखमा विभिन्न वंशले राज्य गर्ने क्रममा सैनिकस्थलका रूपमा उपयोग गरेको उल्लेख छ। पिथौरागढमा मल्ल, बम, चन्द, गोर्खाली र अंग्रेजहरूले शासन गरेको पनि उल्लेख गरिएको छ। अहिले उक्त किल्लाको संरक्षण भारत सरकारले गरिरहेको छ।"
चुरे उत्खनन गर्न सिफारिस दिएको आरोपमा वडाध्यक्ष पक्राउ,"सिरहा : चुरे तथा वन क्षेत्रमा अवैध रुपमा ढुङ्गा, गिट्टी र बालुवा उत्खनन गर्न ठेकेदारलाई सिफारिस दिएको आरोपमा डिभिजन वन कार्यालय लहानले कर्जन्हा नगरपालिका१ का वडाध्यक्ष फणीन्द्रप्रसाद पोखरेललाई शुक्रबार पक्राउ गरेको छ । यही पुस ७ गते कर्जन्हा१ बल्टियास्थित चुरे वन क्षेत्रभित्रको कमला नदीको बगरमा डोजर प्रयोग गरी अवैध रुपमा ढुङ्गा, गिट्टी, बालुवा उत्खनन कार्यमा ऐन, कानुन विपरीत सिफारिस सहयोग गरेको प्रमाण भेटिएपछि वनले वडाध्यक्ष पोखरेललाई पक्राउ गरेको डिभिजन वन कार्यालयका सूचना अधिकारी राधेश्याम चौधरीले जानकारी दिए। सूचना अधिकारी चौधरीका अनुसार पक्राउ परेका अध्यक्ष पोखरेललाई थप अनुसन्धानका लागि डिभिजन वन कार्यालयको हिरासतमा राखिएको छ । यसै मुद्दामा बिहीबार डिभिजन वन कार्यालयले कर्जन्हा७ स्थित कमला नदी किनारमा कम्लेश्वरी कमला क्रसरका सञ्चालक मोहम्मद खलिल राइनलाई पक्राउ गरी अनुसन्धान गरिरहेको छ । पुस ७ गते वन क्षेत्रमा पर्ने कमला नदी किनारबाट उत्खनन गरिरहेको अवस्थामा एक थान डोजरसहित चालक प्रदीपकुमार दर्लामी र स्थानीय ठेकेदार निरज बस्नेतलाई पनि वन कार्यालयले नियन्त्रणमा लिइएको थियो । नियन्त्रणमा लिइएकाहरूलाई डिभिजन वन कार्यालयको हिरासतमा राखिएको छ। उनीहरुविरुद्ध चुरे संरक्षित क्षेत्र तथा वन क्षेत्रमा अवैध उत्खनन गरेको कसुरमा मुद्दा चलाइने सूचना अधिकारी चौधरीले जानकारी दिए। रासस"
बाक्लो हुस्सुले तराईका विमानस्थलमा उडान प्रभावित,"काठमाडौं : प्रतिकूल मौसमका कारण भैरहवासहित तराईका चार विमानस्थलको उडान प्रभावित भएको छ। तराई क्षेत्रमा लागेको बाक्लो हुस्सुका कारण भिजिबिलिटी कमजोर हुदाँ त्यस क्षेत्रको हवाई उडान प्रभावित भएको त्रिभुवन अन्तर्राष्ट्रिय विमानस्थल कार्यालयले जनाएको छ। विमानस्थलका प्रवक्ता सुवास झाले बाक्लो हुस्सुकुहिरोका कारण तराईका विमानस्थलहरु सिमरा, जनकपुर, भरतपुर र भैरहवाको उडान प्रभावित भएको हो। ती चार विमानस्थलमा आज पनि कुनै उडान भएनन्। भैरहवा विमानस्थलमा हिजो शुक्रबार पनि कुनै आन्तरिक उडान भएन। शुक्रबार नै प्रतिकूल मौसमका कारण धेरैजसो विमान कम्पनीले निर्धारित उडान रद्द गरेका थिए। विशेषगरी हिउँदमा तराईका विमानस्थलमा बाक्लो हुस्सु लाग्नाले आन्तरिक उडान प्रभावित हुने गरेको छ।"
"सुर्खेतमा युवाहरूको विरोध प्रदर्शन, गृहमन्त्रीको राजीनामा माग","वीरेन्द्रनगर : बालकुमारीको प्रदर्शनमा दुई युवक मारिएको घटनाको बिरुद्धमा कर्णाली प्रदेशको राजधानी सुर्खेतमा युवाहरूद्वारा विरोध प्रदर्शन गरिएको छ। स्थानीय युवाहरूको नेतृत्वमा भएको विरोध प्रदर्शनमा युवाहरूले गृहमन्त्री नारायणकाजी श्रेष्ठ र भौतिक पूर्वाधार मन्त्री प्रकाश ज्वालाको राजीनामा माग गरेका छन्। शनिबार दिउँसो सडकमा उत्रिएर यहाँका स्थानीहरूले गरेको प्रदर्शनले वीरेन्द्रनगर बजार तनावग्रष्त बनेको थियो। उनीहरूले घटनाका दोषीलाई कारबाही गर्नुपर्ने, गृहमन्त्री र भौतिक पूर्वाधारमन्त्रीले राजीनामा दिनुपर्ने जस्ता मागहरू राख्दै नाराबाजी गरेका थिए। सडकमा टायर बालेर सवारी साधन आवतजावतमा रोक लगाएका थिए। वैदेशिक रोजगार विभाग अन्तर्गतको इपिएस कोरिया शाखाको निर्णयका कारण शुक्रबार दुई युवकको ज्यान गएको थियो। मंसिर १९ गतेदेखि आन्दोलनरत युवामध्ये १८ जनालाई मात्रै आवेदन भर्न इपिएस शाखाले बिहीबार आह्वान गरेपछि अन्य युवाहरू भड्किएका थिए। भड्किएका युवाको अनियन्त्रित भिड र प्रहरीबीच झडप हुँदा शुक्रबार दुई जनाको ज्यान गएको हो। झडपमा ज्यान गुमाउनेमा दैलेख महाबु गाउँपालिका६ रानीवनका २३ वर्षीय सुजन राउत र अछाम चौरपाटी गाउँपालिका१ सिउडीका २२ वर्षीय वीरेन्द्र शाह रहेका छन्।"
बुटवलमा सरकार विरुद्ध विरोध प्रदर्शन,"बुटवल : सरकारविरुद्ध बुटवलमा विरोध प्रदर्शन गरिएको छ। अखिल नेपाल स्वतन्त्र विद्यार्थी युनियन (अनेरास्ववियु) रुपन्देही कमिटीले प्रधानमन्त्री पुष्पकमल दाहालको पुत्ला दहन र राके जुलुससहित विरोध प्रदर्शन गरेको हो। सरकार सकिन्छ रोजगारी दे, नसके शान्तिपूर्ण वातावरणमा बस्न दे भन्दै विद्यार्थीहरू सडकमा उत्रिएका हुन्। बुटवल बहुमुखी क्याम्पसबाट सुरु भएको विरोध प्रदर्शन ट्राफिकचोकमा पुगेर कोणसभा गरिएको थियो। अनेरास्ववियुका रुपन्देही इन्चार्ज साजन भण्डारी र जिल्ला अध्यक्ष भरत अर्यालले युवाहरूलाई रोजगार दिनुको साटो सरकारले विदेशमा गएर काम गर्ने वातावरण युवाहरूलाई दिन नसक्नु दुर्भाग्यपूर्ण भएको बताए। विरोधमा उत्रिएका केही युवाहरूलाई प्रहरीले पक्राउ गरे पनि केही समयपछि छाडेको थियो।"
सौराहामा हात्तीको वनभोज,"भरतपुर : चितवनको पर्यटकीय नगरी सौराहामा जारी १७ औँ चितवन हात्ती तथा पर्यटन महोत्सवमा शुक्रबार यहाँका हात्तीलाई वनभोज खुवाइएको छ। चित्रसारी मैदानमा सरकारी र निजी ६५ वटा हात्तीलाई वनभोज खुवाइएको हो। वनभोजमा हात्तीलाई मन पर्ने खानेकुरा दिइएको थियो। हात्तीलाई उखु, गाजर, बन्दा, सुन्तला, ड्रागन, स्याउ, फर्सीलगायत विभिन्न खानेकुरा खुवाइएको क्षेत्रीय होटल सङ्घ सौराहाका उपाध्यक्ष तथा महोत्सव संयोजक ओम पाण्डले जानकारी दिए। उनले हात्तीलाई झण्डै पन्ध्र प्रकारका खानेकुरा खुवाइएको बताए। एक दिन भए पनि सबै प्रकारका खानेकुरा एकै समयमा सबै हात्तीलाई खुवाउँदा मनोरञ्जन हुनुका साथै हात्तीले पनि सबै खानाको स्वाद लिन पाउने भएकाले वनभोज कार्यक्रम राखिएको युनाइटेड हात्ती सञ्चालक सहकारी संस्थाका व्यवस्थापक विनोद तिमिल्सिनाले बताए। 'जसरी हामी वनभोज खान जाँदा रमाउँछौं, त्यसरी नै हात्तीलाई मनपर्ने खानेकुरा खुवाउँदा हात्ती खुसी हुन्छन्', उनले भने, 'राम्रो खुवाउने र स्याहार गर्नुपर्छ भन्ने सन्देश पनि हो यो।' उनले हात्तीलाई काम मात्र लगाउने होइन पालनपोषण पनि गर्ने गरिन्छ भन्ने सन्देश वनभोजले दिने बताए। धेरै हात्तीले एकै ठाउँमा खाना खाँदा महोत्सवको रौनकता वढेको र पर्यटकले रमाउँदै दृश्यावलोकन गरेको उनले बताए। मानिस र जनावरबीचको सम्बन्ध राम्रो बनाउन वनभोज महत्वपूर्ण रहेको तिमिल्सिनाको भनाइ छ। पर्यटकको आकर्षणका लागि सन् २०१४ देखि हात्तीको वनभोज कार्यक्रम सञ्चालनमा छ। वनभोजमा हात्तीलाई खुवाउन दर्शकको भीड लागेको थियो। महोत्सव हेर्न आएका पर्यटकले वनभोज निकै आकर्षक मानेर हेरेका थिए। सौराहामा यस वर्ष हात्ती दौड र हात्तीका छावाबीच फुटबल आयोजना गरिएको छैन। हात्ती सुन्दरी र डुङ्गा दौड प्रतियोगिता सम्पन्न भइसकेको छ। अङ्ग्रेजी नयाँ वर्षको अवसर पारेर सञ्चालन गरिएको महोत्सव आगामी शनिबारसम्म सञ्चालन हुनेछ। चितवन राष्ट्रिय निकुञ्ज, मध्यवर्ती सामुदायिक वन र यससँगै बग्ने नदीमा रहेका वन्यजन्तु, चराचुरुङ्गी, जलचरलगायतको अवलोकन गर्न बर्सेनि सौराहामा स्वदेशी तथा विदेशी पर्यटक आउने गर्दछन्। रासस"
