शीर्षक,विवरण
रेमिट्यान्स टेको मात्रै,"अर्थतन्त्रलाई उद्योग, व्यवसाय र कृषिको भर दिनुपर्छ। नीतिनिर्माताले त्यतापट्टि कदम चाल्न जरुरी छ। मुलुकमा गएको चैत महिनामा १ खर्ब ९ अर्ब रुपैयाँ विप्रेषण आय भयो। साउनयता सबैभन्दा ज्यादा विप्रेषण आय मुलुकमा भएको खबर हर्ष हो कि विस्मात भन्न गाह्रो छ। शिथिल अर्थतन्त्रका लागि यो खबर पक्कै पनि हर्ष नै हो। तर मुलुकको समग्र अर्थतन्त्रको भर सधैं सधैं रेमिट्यान्स नै हुनु चाहिँ पक्कै पनि खुसीको विषय होइन। गर्वको विषय होइन। रेमिट्यान्सको भर देशको अर्थतन्त्रलाई टेको हुन सक्छ तर खम्बा हुन सक्दैन। रेमिट्यान्सले देशको अर्थतन्त्र उँभो लाग्दैन। वैधानिक बाटोको प्रयोगले चैतमा रेमिट्यान्स आय वृद्धि देखिनुको कारण के भने बैंक ब्याज र साधारण सेयरको आकर्षण हुनुपर्छ। किनभने रेमिट्यान्स खातामा ब्याज अलिक बढाइएको छ। वैदेशिक रोजगारीमा गएकाहरूले साधारण सेयरमा आवेदन भर्न पनि रेमिट्यान्स खाता हुन अनिवार्य छ। रेमिट्यान्सले अर्थतन्त्रलाई कसरी पनि टेको दिएको छ भने केन्द्रीय बैंकका अनुसार रेमिट्यान्समा सुधार आउँदा शोधनान्तर अवस्थामा सुधार आएको छ। विदेशको रोजगारीले नेपालीलाई केही कमाइ पक्कै दिएको छ। पारिवारिक आर्थिक अवस्था सुधार पनि भएको छ। रेमिट्यान्सले गरिबी निवारणमा योगदान गरेको छ। तर रेमिट्यान्स आय पारिवारिक खर्चमा अर्थात् उपभोगमा मात्रै खर्च हुने देखिन्छ। अध्ययनहरूले त्यसै भन्छन्। उपभोगमा मात्रै रेमिट्यान्स खर्च हुनुको मतलब महँगी वृद्धि हुनु पनि हो। चैतमा वार्षिक बिन्दुगत उपभोक्ता मुद्रास्फीति ७७६ प्रतिशत पुगेको केन्द्रीय बैंकको तथ्यांकले नै देखाएको छ। जब कि फागुन मसान्तसम्म यस्तो दर ७४४ प्रतिशत थियो। महँगी रेमिट्यान्सको साइड इफेक्टका रूपमा देखा परेको छ। रेमिट्यान्सलाई अर्थतन्त्रलाई खास चलायमान बनाउँदैन भन्ने विज्ञहरू पनि छन्। नेपाली अर्थतन्त्रको टेको चाहिँ पक्कै हो। भनिन्छ के पनि भने रेमिट्यान्सले मुलुकको राजनीतिलाई विकृत बनाउँछ। हो, पनि युवा जनशक्ति विदेश पलायन हुनुको कारण नै सामाजिक संरचना खल्बलिएको छ, नेपाली राजनीति अत्यन्तै विकृत भएको पनि छ। रा जनीति रेमिट्यान्सका भरमा अर्थतन्त्र धानेर आफ्नै धुनमा छ, सत्ताको फोहोरी खेलमा मस्त छ। रेमिट्यान्सलाई उत्पादनमा लगाउन उसको ध्यान छैन। रेमिट्यान्सको भरमा मात्रै अर्थतन्त्र टिकाउने सुर गर्नु घातक कर्म हो। अर्थतन्त्रलाई उद्योग, व्यवसाय र कृषिको भर दिनुपर्छ। नीतिनिर्माताले त्यतापट्टि कदम चाल्न जरुरी छ।"
रेमिट्यान्स टेको मात्रै,"अर्थतन्त्रलाई उद्योग, व्यवसाय र कृषिको भर दिनुपर्छ। नीतिनिर्माताले त्यतापट्टि कदम चाल्न जरुरी छ। मुलुकमा गएको चैत महिनामा १ खर्ब ९ अर्ब रुपैयाँ विप्रेषण आय भयो। साउनयता सबैभन्दा ज्यादा विप्रेषण आय मुलुकमा भएको खबर हर्ष हो कि विस्मात भन्न गाह्रो छ। शिथिल अर्थतन्त्रका लागि यो खबर पक्कै पनि हर्ष नै हो। तर मुलुकको समग्र अर्थतन्त्रको भर सधैं सधैं रेमिट्यान्स नै हुनु चाहिँ पक्कै पनि खुसीको विषय होइन। गर्वको विषय होइन। रेमिट्यान्सको भर देशको अर्थतन्त्रलाई टेको हुन सक्छ तर खम्बा हुन सक्दैन। रेमिट्यान्सले देशको अर्थतन्त्र उँभो लाग्दैन। वैधानिक बाटोको प्रयोगले चैतमा रेमिट्यान्स आय वृद्धि देखिनुको कारण के भने बैंक ब्याज र साधारण सेयरको आकर्षण हुनुपर्छ। किनभने रेमिट्यान्स खातामा ब्याज अलिक बढाइएको छ। वैदेशिक रोजगारीमा गएकाहरूले साधारण सेयरमा आवेदन भर्न पनि रेमिट्यान्स खाता हुन अनिवार्य छ। रेमिट्यान्सले अर्थतन्त्रलाई कसरी पनि टेको दिएको छ भने केन्द्रीय बैंकका अनुसार रेमिट्यान्समा सुधार आउँदा शोधनान्तर अवस्थामा सुधार आएको छ। विदेशको रोजगारीले नेपालीलाई केही कमाइ पक्कै दिएको छ। पारिवारिक आर्थिक अवस्था सुधार पनि भएको छ। रेमिट्यान्सले गरिबी निवारणमा योगदान गरेको छ। तर रेमिट्यान्स आय पारिवारिक खर्चमा अर्थात् उपभोगमा मात्रै खर्च हुने देखिन्छ। अध्ययनहरूले त्यसै भन्छन्। उपभोगमा मात्रै रेमिट्यान्स खर्च हुनुको मतलब महँगी वृद्धि हुनु पनि हो। चैतमा वार्षिक बिन्दुगत उपभोक्ता मुद्रास्फीति ७७६ प्रतिशत पुगेको केन्द्रीय बैंकको तथ्यांकले नै देखाएको छ। जब कि फागुन मसान्तसम्म यस्तो दर ७४४ प्रतिशत थियो। महँगी रेमिट्यान्सको साइड इफेक्टका रूपमा देखा परेको छ। रेमिट्यान्सलाई अर्थतन्त्रलाई खास चलायमान बनाउँदैन भन्ने विज्ञहरू पनि छन्। नेपाली अर्थतन्त्रको टेको चाहिँ पक्कै हो। भनिन्छ के पनि भने रेमिट्यान्सले मुलुकको राजनीतिलाई विकृत बनाउँछ। हो, पनि युवा जनशक्ति विदेश पलायन हुनुको कारण नै सामाजिक संरचना खल्बलिएको छ, नेपाली राजनीति अत्यन्तै विकृत भएको पनि छ। रा जनीति रेमिट्यान्सका भरमा अर्थतन्त्र धानेर आफ्नै धुनमा छ, सत्ताको फोहोरी खेलमा मस्त छ। रेमिट्यान्सलाई उत्पादनमा लगाउन उसको ध्यान छैन। रेमिट्यान्सको भरमा मात्रै अर्थतन्त्र टिकाउने सुर गर्नु घातक कर्म हो। अर्थतन्त्रलाई उद्योग, व्यवसाय र कृषिको भर दिनुपर्छ। नीतिनिर्माताले त्यतापट्टि कदम चाल्न जरुरी छ।"
शरणार्थी प्रकरणबारे संसद्मा खुलस्त पार्छु : ओली,"नक्कली भुटानी शरणार्थी प्रकरणका विषयमा विस्तृत अध्ययन गरेर आगामी जेठ ४ गते संसद्मा बोल्ने ओलीले तयारी गरेका छन्। काठमाडौं : नेकपा एमालेको केन्द्रीय कमिटीको पाँचौं बैठक पार्टी केन्द्रीय कार्यालय तुल्सीलाल स्मृति हलमा चल्दै गर्दा बिहीबार अध्यक्ष केपी शर्मा ओलीले भने, कुन शरणार्थीका नाममा कहाँकहाँ कतिलाई रकम पठाइयो र को संलग्न छन् भन्ने तथ्यसहित संसद्मा म बोल्छु। के भएको थियो ? तथ्य खुल्नुपर्छ। अध्यक्ष ओलीले यसो भनिरहँदा सबैले गम्भीरताका साथ सुनिरहेका थिए। किनकि नक्कली शरणार्थी प्रकरणले अहिले राजनीति पनि तातेको छ। नक्कली भुटानी शरणार्थी प्रकरणका विषयमा विस्तृत अध्ययन गरेर आगामी जेठ ४ गते संसद्मा बोल्ने ओलीले तयारी गरेका छन्। उनले आफू गृहमन्त्री रहेकै बेला तत्कालीन प्रधानमन्त्री गिरिजाप्रसाद कोइरालासँग भुटानी शरणार्थीको तेस्रो राष्ट्रमा पुनस्र्थापनाबारे पहिलो पटक सल्लाह गरेको बैठकमा त्यसपछि न्युयोर्कमा आयोजित अमेरिकी राष्ट्रपतिले दिएको रिसेप्सनमा भुटानी शरणार्थीको सेटलमेन्टबारे पहिलोपटक प्रस्ताव राखेको ओलीले सुनाए। तत्कालीन अमेरिकी राष्ट्रपति जर्ज डब्लू बुसले आफूसँग शरणार्थीको विषयमा जिज्ञासा राखेको ओलीको भनाइ थियो। रिसेप्सनमा घुम्दै जाँदा उहाँले मलाई सोध्नुभयो। मैले भनें हामीलाई ठूलो समस्या भयो। समस्या तन्किँदै जाँदा हामीले थेग्न सक्दैनौं। महामहिमज्यू, तपाईंले हामीलाई मद्दत गर्नुपर्यो। उहाँले कोन्डालिजा राइससँग कुरा हुँदैछ क्यारे। उहाँसँगै डिटेलमा कुरा गर्नुस् भन्नुभयो। म कोन्डालिजालाई भनुँला भन्नुभयो। त्यसपछि डीसीमा कोन्डालिजासँग मेरो लामै कुरा भयो। त्यो कुराकानीको रेकर्ड अहिले पनि परराष्ट्रमा होला, ओलीले भने। अध्यक्ष ओलीले सन् २००८ देखि भुटानी शरणार्थीको सेटलमेन्ट सुरु भएको र २०१२ देखि यसमा विभिन्न गिरोह सक्रिय रहेको उल्लेख गरे। शरणार्थी प्रकरणमा सत्य छानबिन गर्नुपर्ने ओलीले नक्कली शरणार्थी प्रकरणमा सत्यतथ्य छानबिन गर्नुपर्ने बताएका छन्। भने, यो केसमा निष्पक्ष छानबिन हुनुपर्छ। हामीले सोचेका थिएनौं टोपबहादुरजी कत्तिको संलग्न हुनुहुन्छहुनुहुन्न उहाँ संलग्न हुनुहुन्छ भन्ने हाम्रो अनुमान पनि होइन। सोचेका पनि थिएनौं। तर, हामी आश्चर्यचकित बन्यौं उहाँलाई पक्राउ पुर्जी जारी हुँदा। पक्राउ पुर्जी जारी भएपछि टोपबहादुरले बाहिर आएर प्रहरीलाई सघाउने विश्वास लिए पनि त्यसो नभएको उनको भनाइ थियो। भागेपछि आरोपमा आशंका गर्ने ठाउँ हुने ओलीले बताए। यो प्रकरणमा सही छानबिन नगरेर सरकारले राजनीतिक फन्डा गर्न खोजेको उनको आशंका थियो। लडाकु शिविर भ्रष्टाचारको छानबिन गर्न आयोगलाई आग्रह ओलीले लडाकु शिविरमा भएको भ्रष्टाचारको छानबिन गर्न अख्तियार दुरुपयोग अनुसन्धान आयोगलाई आग्रह गरेका छन्। बैठकमा उनले राज्यको ढुकुटी अनुचित ढंगले छलछाम गरेर खल्तीमा हाल्ने कुरा भ्रष्टाचार नै भएको बताए। राज्यको ढुकुटी अनुचित ढंगले छलछाप गरेर खल्तीमा हाल्ने कुरा भनेको भ्रष्टाचार नै हो। जोसुकैले गरेको होस् त्यो भ्रष्टाचारको बारेमा कोही बोल्न तयार छैन। राज्यको पैसा व्यक्ति वा संस्थाले अर्बांै कुम्ल्याएका छन्। अख्तियारले होल्ड गरेर राखेको छ उनले भने, म भन्न चाहन्छु कि त्यसबारे छानबिन गर्नुस्। अहिले कर्मचारीलाई तलब खुवाउन मुस्किल पर्ने अवस्था रहेको समयमा अयोग्य लडाकुलाई दुई लाख बाँड्ने भनेर एकलौटी निर्णय गरेर अगाडि बढ्न खोज्नु सरकारको गलत निर्णय भएको उनको भनाइ थियो। क्याटोनमेन्टको नाममा नभएका व्यक्तिको नाममा अर्बौं पैसा घोटाला भएको ओलीले बताए। माओवादीका कारण समस्या भयो अध्यक्ष केपी शर्मा ओलीले माओवादी केन्द्रको राजनीतिक बेइमानीले राष्ट्रिय राजनीतिलाई पुरानै अवस्थामा धकेलेको आरोप लगाएका छन्। बैठकमा ओलीले माओवादी केन्द्रको राजनीतिक बेइमानी, अस्थिरता र अवसरबादले राष्ट्रिय राजनीतिलाई फेरि पुरानै बिन्दुमा धकेलेको बताए। माओवादी केन्द्र विभिन्न शक्ति केन्द्रहरूको प्रभावमा परेको उनको दाबी छ। बैठकमा ओलीद्वारा प्रस्तुत राजनीतिक प्रतिवेदनमा चुनावअघि र पछिका घटनाक्रमको समीक्षा गर्दै उनले नयाँ सहकार्यलाई भत्काएर फेरि पुरानै गठबन्धन स्थापित गर्ने, नेपाललाई अन्त्यहीन अस्थिरतातर्फ धकेल्न चाहने एवं मुलुकलाई शक्ति राष्ट्रहरूको स्वार्थको क्रीडास्थल बनाउन प्रयासरत विभिन्न शक्तिकेन्द्रको चलखेल बढेको आरोप लगाए। पुस २६ गते कांग्रेसबाट समेत विश्वासको मत प्राप्त गरिसकेपछि प्रधानमन्त्री प्रचण्डले बोली फेर्न थालेको प्रतिवेदनमा उल्लेख छ। कहिले राष्ट्रपतिका बारेमा भएको एमालेसँगको पूर्वसहमतिलाई भएकै छैन भनेर झुट बोल्ने र कहिले राष्ट्रिय सहमति भनेकै कांग्रेससँगको सहमति हो भन्ने अथ्र्याउन थाले। त्यस नयाँ राजनीतिक कोर्सलाई जोगाउन हामी हदैसम्म लचिलो भयौं। तत्कालीन सत्ता गठबन्धनभित्रैबाट राष्ट्रपतिको उम्मेदवार बनाएर भए पनि सहकार्य जोगाउन प्रस्ताव गयौं। तर, आफैं चरम अवसरवादबाट ग्रस्त र विभिन्न शक्ति केन्द्रहरूको प्रभावमा परेको माओवादी केन्द्रलाई दक्षिणपन्थी अवसरवादी ओरालो यात्राबाट रोक्न सकिएन। राष्ट्रपति निर्वाचनसम्म आइपुग्दा ऊ नेपाली कांग्रेससँग समर्पण गर्न पुग्यो, प्रतिवेदनमा भनिएको छ। माओवादीको अवसरवादी, अविश्वसनीय र अस्थिर चरित्र पुरानै भएको उनले बताए। उपनिर्वाचनको नतिजा चिन्ताजनक ओलीले उपनिर्वाचनको नतिजालाई चिन्ताजनक विषय भएको बताएका छन्। प्रस्तुत राजनीतिक प्रतिवेदनमा ओलीले उपनिर्वाचनको नतिजालाई गम्भीर रूपमा हेर्नुपर्ने बताए। नेकपा एमालेले उपनिर्वाचनमा संख्यात्मक क्षति बेहोर्नु नपरेको भए पनि चितवन२ र तनहुँ१ मा पार्टीको मतमा उल्लेखनीय कमी आउनु चिन्ताजनक विषय हो, प्रतिवेदनमा उल्लेख छ। यस्तो नतिजा आउनुको कारणबारे गम्भीर समीक्षाको आवश्यकता प्रतिवेदनमा औंल्याइएको छ। सम्बन्धित जिल्ला र प्रदेश कमिटीले यसको गम्भीर समीक्षा गर्नुपर्छ र रहन गएका कमीहरूलाई अविलम्ब सच्याउनुपर्छ, ओलीको प्रतिवेदनमा भनिएको छ।"
बिमा कम्पनीहरू नक्कली नाफा देखाएर ल्याउँदै प्रिमियममा आईपीओ,"बिमा प्राधिकरण स्रोतका अनुसार प्रिमियममा आईपीओ जारी गर्न लागेका कुनै पनि कम्पनीको फ्युचर बोनस प्रोभिजन २० प्रतिशत कटेको छैन। काठमाडौं : केही जीवन बिमा कम्पनीले कागजी नाफाको भरमा प्रिमियममा आईपीओ जारी गर्ने तयारी गरेका छन्। गलत ढंगले उपभोक्ताबाट रकम असुल्न आतुर ती कम्पनीमा सन् नेपाल लाइफ, सिटिजन लाइफ, महालक्ष्मी लाइफ, रिलायबल लाइफलगायत छन्। तिनले नियामकको व्यवस्थाअनुसार फ्युचर बोनस प्रोभिजन नगरी सो रकमलाई नाफा देखाएर प्रिमियममा आईपीओ जारी गर्ने अन्तिम तयारीमा पुगेका हुन्। नेपाल धितोपत्र बोर्डले पछिल्लो तीन वर्ष निरन्तर नाफा गरेको कम्पनीलाई प्रिमियममा आईपीओ जारी गर्ने अनुमति दिने गरेको छ। तर, यी कम्पनीले फ्युचर बोनसका लागि प्रोभिजन गर्नुपर्ने पैसा नाफामा देखाएर बोर्डदेखि सर्वसाधारणलाई झुक्याउन खोजेका छन्। र, यो कार्यमा साथ दिएको छ बिमा कम्पनीको नियामक निकाय नेपाल बिमा प्राधिकरणले। रिलायबल नेपाल लाइफले प्रतिकित्ता २ सय १२ रुपैयाँँ, सन् नेपाल लाइफले २ सय ५० रुपैयाँँ ५५ पैसा र सिटिजन लाइफले २ सय ९० रुपैयाँँ दरमा आईपीओ जारी गर्ने अनुमति लिन नेपाल धितोपत्र बोर्ड पुगेका छन्। महालक्ष्मी लाइफको प्रक्रिया भने अझै प्राधिकरणमै छ। उल्लिखित कम्पनीले बिमा प्राधिकरणबाट प्रिमियममा आईपीओ जारी गर्न योग्य रहेको लालमोहर लिएर धितोपत्र बोर्डमा पुगेका हुन्। उनीहरू बोर्डको अनुमतिको पखाईमा छन्। जीवन बिमा कम्पनीहरूले आफूले जारी गरेको बिमा पोलिसीका बिमितलाई पोलिसी अवधिभर बोनस दिने गर्छन्। प्राधिकरणको व्यवस्थाअनुसार पोलिसी अवधिभरमा भुक्तानी गर्नुपर्ने बोनसलाई अग्रिम रूपमा हिसाब गरी बिमा कोषमा राख्नुपर्छ। बिमितलाई भविष्यमा भुक्तानी गर्नुपर्ने बोनस अग्रिम रूपमा बिमा कोषमा जम्मा गर्नुलाई फ्युचर बोनस प्रोभिजन गर्नु भनिन्छ। भारत, पाकिस्तान, बंगलादेश, मलेसियामा भविष्यको बोनसका लागि शतप्रतिशत प्रोभिजन गर्नुपर्ने व्यवस्था छ। तत्कालीन बिमा समितिका अध्यक्ष हुँदा २०७७ साल भदौमा चिरञ्जीवी चापागाईंले जीवन बिमा व्यवसाय गर्ने बिमकको बिमांकीय मूल्यांकनसम्बन्धी निर्देशिका संशोधन गर्दै शतप्रतिशत प्रोभिजन गर्नुपर्ने व्यवस्था गरेका थिए। अर्थात् बिमा कम्पनीहरूले घोषणा गरेको बोनस दर भविष्यमा कम नहोस् भन्ने उद्देश्यले फ्युचर बोनसका लागि अहिले नै पैसा छुट्ट्याउनुपर्ने व्यवस्था चापागाईंले गरेका थिए। चापागाईंपछि आएका सूर्य सिलवालले २०७८ वैशाखमा व्यवस्थालाई सजिलो बनाए। आव २०७६०७७ को एक्चुरियल भ्यालुएसन रिपोर्टमा २० प्रतिशतमात्र प्रोभिजन हुने व्यवस्था गरे। २०७९ मंसिरमा सिलवाल झनै लचिलो भएर आव २०७८०७९ को क्चुरियल भ्यालुएसन रिपोर्टमा ३५ प्रतिशतमात्र प्रोभिजन हुने व्यवस्था गरिदिए। त्यसमाथि गत मंसिर २२ गते अझै संशोधन गरेर जीवन बिमा कम्पनीले आगामी तीन आर्थिक वर्षमा प्रोभिजन रकम ५० प्रतिशतमात्र बनाए पुग्ने व्यवस्था सिलवाल नेतृत्वको प्राधिकरणले गरिदियो। अर्थात् २०७७ को व्यवस्थाअनुसार आव २०८१०८२ सम्म प्रोभिजन हिस्सा १०० प्रतिशत पुर्याउनुपर्नेमा नयाँ व्यवस्था अनुसार ५० प्रतिशतमात्र पुर्याए पुग्नेछ। बिमा प्राधिकरणले यसरी अनिवार्य प्रोभिजन संशोधन गरिनुलाई जानकारले नीतिगत भ्रष्टाचारको संज्ञा दिएका छन्। बिमा प्राधिकरण स्रोतका अनुसार प्रिमियममा आईपीओ जारी गर्न लागेका कुनै पनि कम्पनीको फ्युचर बोनस प्रोभिजन २० प्रतिशत कटेको छैन। अर्थात् उनीहरूले प्रोभिजन गर्नुपर्ने रकमलाई नाफा देखाएर प्रिमियममा आईपीओ जारी गर्र्न आफूलाई योग्य साबित गरेका छन्। यो कामलाई बिमा प्राधिकरणले साथ दिएको हो। प्राधिकरणका पूर्वअध्यक्ष चापागाईं शतप्रतिशत प्रोभिजन गर्नुपर्ने व्यवस्थालाई कसैले चलाउन नपाउने बताउँछन्। जीवन बिमामा अन्तर्राष्ट्रिय अभ्यासलाई त अनुसरण गर्नै पर्यो नि, चापागाईंले अन्नपूर्ण पोस्ट्सँग भने, रिस्क बेस्ड क्यापिटल (जोखिममा आधारित पुँजी)मा जाने भएपछि शतप्रतिशत फ्युचर बोनस राखिएन भने जीवन बिमा कम्पनीले दीर्घकालीन दायित्व कसरी बहन गर्लान् ? उनले प्राधिकरणले शतप्रतिशत बोनस प्रोभिजन गर्नुपर्ने व्यवस्थामा हेरफेर गर्न नहुने तर्क गरे। कसैको स्वार्थका लागि चलाइन्छ भने त्यो भ्रष्टाचार हो, उनले भने। बिमितलाई भविष्यमा दिइने बोनसको ग्यारेन्टी आजै गरिएन भने जीवन बिमा धराशायी बन्ने उनको तर्क छ। अहिले राष्ट्रिय बिमा संस्थानको हालत निकै खराब देखिन्छ। संस्थानको ब्याकअप सरकार भएकाले खासै डर छैन होला। तर निजी बिमा कम्पनीको हकमा के ? उनले प्रश्न गरे, सबै नाफा सेयरधनीलाई बाँड्नबाट रोकेर पोलिसी होल्डरले भविष्यमा पाउने बोनसको ग्यारेन्टी गर्र्न पनि प्रोभिजनको आवश्यक पर्छ। बिमांकीय मूल्यांकनका आधारमा अघि सारिएको यो व्यवस्था तत्कालै कार्यान्वयन गर्दा बिमा कम्पनीको बोनस दर कम हुने भन्दै पाँचवर्षे सुविधा दिइएको थियो। तर, बिमा कम्पनीको स्वार्र्थमा प्राधिकरणले बाध्यात्मक प्रोभिजन गर्नुपर्ने पैसालाई नाफामा देखाउने बाटो खोलिदिएको हो।नेपाल बिमा प्राधिकरणका कार्यकारी निर्देशक तथा प्रवक्ता राजुरमण पौडेलले वर्तमान बोनस दर घट्ने भएपछि प्राधिकरणले व्यवस्थामा सामान्य सहजीकरण गरिदिएको बताए। फ्युचर प्रोभिजन क्रमशः बढाउँदै लैजाने भन्ने योजनासहित अहिलेका लागि ३५ प्रतिशत र आगामी ३ आवका लागि ५० प्रतिशत तोकेको उनको भनाइ छ। बोनस दर र सोल्भेन्सी मार्जिनमा अप्ठ्यारो पर्ने निष्कर्षसहित समयावधि थप गरिदिका हौं, पौडेलले अन्नपूर्ण पोस्ट्सँग भने, कम्पनी चल्न सोल्भेन्ट हुनु पनि पर्यो। नत्र उसले दाबी भुक्तानी कसरी गर्छ ? फ्युचर बोनसका लागि प्रोभिजनले कम्पनी थप बलियो हुने र बिमितले भविष्यमा थप लाभ प्राप्त गर्ने हुँदा निकै महत्त्वपूर्ण र अति जरुरी मानिन्छ।"
१६ दलले लुकाए आर्थिक विवरण,"लेखापरीक्षण किन नबुझाएको भन्दै दलहरूलाई सात दिनभित्र आयोगमा स्पष्टीकरण पेस गर्न आयोगले पत्र काटेको छ। काठमाडौं : भ्रष्टाचार रोक्नुपर्ने रटान लगाइरहेका राजनीतिक दलहरूले भने आफ्नै पार्टीभित्रको हिसाबकिताब लुकाएको पाइएको छ। निर्वाचन आयोगले लेखापरीक्षणको प्रतिवेदन बुझाउन ताकेता गरे पनि दलहरूले बेवास्ता गर्दै आएका छन्। आयोगका अनुसार १६ वटा राजनीतिक दलहरूले आर्थिक वर्ष २०७८०७९ को हिसाबकिताब निर्वाचन आयोगमा बुझाएका छैनन्। आयोगको पदाधिकारी बैठकले ती दलहरूमाथि कारबाही प्रक्रिया अघि बढाउने निर्णय गरेको आयोगका प्रवक्ता शालिग्राम शर्मा पौडेलले बताए। लेखापरीक्षण किन नबुझाएको भन्दै दलहरूलाई सात दिनभित्र आयोगमा स्पष्टीकरण पेस गर्न आयोगले पत्र काटेको छ। ८२ दलले भने आयोगमा आम्दानी र खर्चको हिसाबकिताब बुझाएका छन्। आर्थिक वर्ष २०७८०७९ को लेखापरीक्षण प्रतिवेदन पेस नगर्ने १६ राजनीतिक दललाई सो आर्थिक वर्षको लेखापरीक्षण प्रतिवेदन कानुनबमोजिम तोकिएको समयावधिभित्र किन पेस नगरेको हो ? स्पष्टीकरणमा भनिएको छ, लेखापरीक्षण प्रतिवेदन आयोगमा पेस गर्ने कार्य नगरेकोले तपाईंलाई राजनीतिक दलसम्बन्धी ऐन, २०७३ को दफा ५४ को उपदफा (५) को खण्ड (क) बमोजिम किन कारबाही नगर्ने ? दलहरूलाई आफ्नो सफाइसहितको स्पष्टीकरण सोही ऐनको दफा ५४ को उपदफा (८) बमोजिम ७ दिनभित्र पेस गर्न आयोगले निर्देशन दिइएको छ। आयोगमा लगातार दुई आर्थिक वर्ष २०७७०७८ र २०७८०७९ को लेखापरीक्षण प्रतिवेदन नबुझाउने पाँच दल रहेका छन्। ती दलहरूमाथि पनि आयोगले कारबाही प्रक्रिया अघि बढाएको छ। यस्तो कारबाहीमा पर्ने दलहरूमा मुस्कान सेना नेपाल पार्टी, शिव सेना नेपाल, आम आदमी पार्टी नेपाल, राष्ट्रिय जनमुखी पार्टी लोकतान्त्रिक र नेपाल कम्युनिस्ट पार्टी लोकतान्त्रिक हुन्। ती दलहरूलाई पनि आयोगले पत्र काटेको छ। त्यसैगरी ८२ दलहरूलाई आयोगमा बुझाएको आर्थिक वर्ष २०७८०७९ लेखापरीक्षण प्रतिवेदन सात दिनभित्र सार्वजनिक गर्न निर्देशन दिएको छ। यसअघि आयोगमा ८२ दलले आर्थिक वर्ष २०७८०७९ लेखापरीक्षण प्रतिवेदन बुझाएका थिए। त्यो प्रतिवेदन जनमानस समक्ष सार्वजनिक गर्न आयोगले निर्देशन दिएको आयोगका प्रवक्ता पौडेलले बताए। भने, राजनीतिक दललाई आयोगमा पेस गरेको लेखापरीक्षण प्रतिवेदन सात दिनभित्र सम्बन्धित दलको कार्यालय वा वेबसाइट, आमसञ्चार माध्यम (पत्रपत्रिका, रेडियो, टेलिभिजन आदि), सामाजिक सञ्जालका माध्यमबाट सार्वजनिक गर्न निर्देशन दिएको छ। प्रतिवेदन सार्वजनिक गरेको मितिले सात दिनभित्र सोको जानकारी आयोगमा गराउन भनिएको छ। राजनीतिक दलसम्बन्धी ऐन, २०७३ को दफा ४१ को उपदफा (१) बमोजिम आयोगमा दर्ता कायम रहेका राजनीतिक दलहरूले आर्थिक वर्ष समाप्त भएको ६ महिनाभित्र लेखापरीक्षण गराउने व्यवस्था गरेको छ। लेखापरीक्षण भएको प्रतिवेदन त्यसको एक महिनाभित्र आयोगमा बुझाउनु पर्छ। १ सय १९ राजनीतिक दल निर्वाचन आयोगमा दर्ता भएका छन्।"
"नामकरण भयो, नीतिगत काममा छैन ध्यान","विराटनगर : देशका ७ प्रदेशमध्ये ६ प्रदेशले पहिलो कार्यकालमा नै नाम पाए। तर, तीन जना मुख्यमन्त्री फेरिँदासमेत पाँच वर्षमा तत्कालीन प्रदेश नम्बर १ (हालको कोसी प्रदेश) ले नाम पाउन सकेन। अन्तिम समयसम्म पनि नामकरणको विषय चोटिलो बन्यो। अन्ततः बिना नाम प्रदेशसभाको समयावधि सकियो र मुलुक निर्वाचनतर्फ धकेलियो। नामकरण नै नभई कार्यकाल समाप्त हुँदा देशभर गिज्याइयो। अझ तत्कालीन प्रदेश १ का स्थानीयले नामकरण नै नगरी तलबभत्ता बुझेको भन्दै सांसदविरुद्ध चर्को आवाज उठाए। निर्वाचनमा होमिँदासमेत नामकरण गर्न नसक्ने जनप्रतिनिधिलाई मतदान नगरौं भनेर कतिपय ठाउँमा नारा नै लगाए। त्यो जनताको चोटिलो प्रहारको पीडा खेपेर झापाबाट मैदानमा उत्रिएका हालका मुख्यमन्त्री हिक्मत कार्कीले आफ्नो सय दिनमा बेनामे प्रदेशलाई कोसी प्रदेशको नामकरण गरेर एउटा दरिलो इतिहास रचेका छन्। त्यो पनि देशका प्रमुख दल नेपाली कांग्रेस, नेकपा एमाले, नेकपा माओवादी केन्द्र, राप्रपालगायतको समर्थनमा। र, उनले सय दिनको मुख्य उपलब्धिमा नामकरणलाई प्राथमिकतामा राखेका छन्। देशको राजनीतिक समीकरणसँगै ६ वटा प्रदेश यसबीचमा हलचल भए र एमाले प्रदेश सरकारबाट बाहिरियो। तर, कोसी प्रदेश सरकार माओवादी केन्द्रको समर्थनमा नै अहिलेसम्म टिकिरहेको छ। सय दिन टिक्न नपाउँदै मन्त्रिमण्डल फेरबदलमा रहेका अन्य प्रदेशको तुलनामा कोसी प्रदेशमा अहिलेसम्म मन्त्रीहरू फेरबदल भएका छैनन्। नामकरणसँगै मुख्यमन्त्री कार्कीको नेतृत्वमा रहेको सरकारले मन्त्रालयको संख्या १३ बाट ९ मा झारेका छन्। प्रदेश सरकारको प्रशासनिक खर्चमा मितव्ययिता कायम गरेको, सेवा प्रवाह र विकास व्यवस्थापन प्रभावकारी बनाउन उच्चस्तरीय प्रशासन सुधार कार्यदल गठन गरेको मुख्यमन्त्री कार्कीले बताए। त्यसैगरी १५ वटा स्थानीय तहको आवधिक योजना निर्माण कार्य अघि बढाएको, जनप्रतिनिधि र कर्मचारीहरूलाई क्षमता विकासलगायतका उत्प्रेरणा तथा व्यवहार परिवर्तनसम्बन्धी तालिम प्रदान गरिएको उनले बताए। सिँचाइतर्फ करिब ७ सय ५० हेक्टर जमिनमा सिँचाइ सेवा पुर्याएको, ६० वटा नदी नियन्त्रण योजनाहरूको निर्माण सम्पन्न भएको, विद्युतीय सवारीसाधनको प्रयोगलाई प्रवद्र्धन गर्न विद्युतीय चार्जिङ स्टेसन (इटहरी, मन्त्रालय परिसर र कोसी अस्पताल क्षेत्र) निर्माणको कार्यअगाडि बढाएको, २५ हजार नागरिकलाई पर्याप्त सफा र सुरक्षित खानेपानी सुविधा पुर्याएको कार्कीले बताए। १४ वटै जिल्लामा जनयुद्ध, जनआन्दोलन, मधेस आन्दोलन, आदिवासी जनजाति आन्दोलनका क्रममा शहादत प्राप्त व्यक्तिहरूका परिवारलाई प्रतिपरिवार एक लाख रुपैयाँका दरले १ हजार ४ सय ५० परिवारलाई हालसम्म १४ करोड ५० लाख रुपैयाँ उपलब्ध गराइसकेको, आगलागीजन्य विपद्बाट घरमा क्षति पुगेका ५८ परिवारलाई २५ लाख ४० हजार र मृत्यु भएका सदस्यका ९ वटा परिवारहरूलाई ९ लाख रुपैयाँ राहत रकम उपलब्ध गराइएको मुख्यमन्त्री कार्कीले बताए। त्यस्तै प्रदेशको आर्थिक अवस्थालाई सन्तुलन कायम गर्न चालू खर्चमा २५ प्रतिशत खर्च कटौती गरेर स्रोत व्यवस्थापन गरिएको, समपूरक अनुदानलाई पालिकाको तहअनुसार वर्गीकरण गरेर तलसम्मै पुर्याएको, किसानहरूलाई सहुलियत दरमा ४ सय ७ मेट्रिकटन प्रांगारिक मल उपलब्ध गराएको, दूध उत्पादनको आधारमा अनुदान वितरण कार्यक्रमअन्तरगत व्यावसायिक रूपमा दूध उत्पादन गर्ने १६ हजार ९५ जना कृषकलाई प्रतिलिटर दुई रुपैयाँका दरले १ करोड १७ लाख रुपैयाँ अनुदानबापत उपलब्ध गराएको उनले बताए। सडकतर्फ ११६ किलोमिटर सडकको कालोपत्रे सम्पन्न भएको, मोटरेबल र १५ वटा झोलुंगे पुलको निर्माणलाई तीव्रता दिइएको, धनकुटा अस्पताललाई दुई सय बेडमा स्तरोन्नति गर्नका लागि विस्तृत परियोजना प्रतिवेदन तयार गरिसकेको, कोभिडको महामारीमा चीनसँगको सीमा नाका बन्द भएको अवस्थामा चरम खाद्य संकट व्यहोरेका संखुवासभाको भोटखोला गाउँपालिकामा ९० क्विन्टल चामल र अन्य खाद्यान्न पुर्याइएको मुख्यमन्त्री कार्कीले बताए। वन वातावरणतर्फ ९० वटा सामुदायिक वन तथा ३३ वटा कबुलियती वनको कार्ययोजना नवीकरण, १८ वटा सिमसार पोखरी संरक्षण गरिएको, बायो इन्जिनियरिङ प्रविधिको प्रयोग गरी सात किलोमिटर खोला किनारा संरक्षण गरिएको कार्कीले बताए। त्यस्तै, वन पैदावरबाट ७ करोड ११ लाख ९७ हजार १ सय ८२ रुपैयाँ राजस्व जम्मा भएको, पर्यटन विकासतर्फ २ सय २६ योजना सम्झौता भएकोमा २४ योजना सम्पन्न भइसकेको र बाँकी अन्तिम चरणमा रहेको बताइएको छ। कार्कीको नेतृत्वमा २०७९ पुस २५ गते प्रदेश सरकार गठन भएको थियो। पहिलो अधिवेशनमा १३ वटा बैठक २ वटा विधेयक पारित प्रदेशसभा गठन भएयता पहिलो हिउँदे अधिवेशनमा १३ वटा बैठक सम्पन्न भएका छन्। यसबीचमा अध्यादेशमार्फत प्रदेशसभाबाट दुई वटा विधेयक पारित भई हिउँदे अधिवेशनको अन्त्य गरिएको छ। मन्त्रिपरिषद्बाट तीन वटा विधेयक प्रदेशसभामा पेस गर्न स्वीकृत भएको, एकवटा अवधारणामा सैद्धान्तिक स्वीकृत भई विधेयक निर्माणाधीन अवस्थामा रहेको, तीन वटा नियमावली, दुई वटा कार्यविधि र एक वटा निर्देशिका स्वीकृति भएको मुख्यमन्त्री कार्कीले बताए। तीनमध्ये दुईवटा विधेयक प्रदेशसभाबाट प्रमाणित भई प्रदेश प्रमुखबाट प्रमाणीकरण भइसकेको एक वटा दर्ता मात्र भएको कार्यव्यवस्था शाखाका प्रमुख कानुन अधिकृत प्रमोद विकले बताए। उनका अनुसार प्रदेश प्रमुखबाट प्रदेश निजामती सेवा गठन, सञ्चालन र सेवासर्तका सम्बन्धमा बनेको विधेयक २०७९ र केही प्रदेश ऐनलाई संशोधन गर्न बनेको विधेयक २०७९ प्रमाणीकरण भइसकेको छ। त्यसैगरी प्रचलित प्रदेश ऐनमा प्रदेशको नाम संशोधन गर्न बनेको विधेयक २०७९ सरकारको सिफारिसमा दर्ता भइसकेको उनले बताए। सरकार गठनका लागि ४७ सिट चाहिन्छ जुन गठबन्धनमा पुग्ने देखिँदैन। यता सरकारले संसद्लाई बिजनेस नदिँदा दोस्रो अधिवेशन सञ्चालन हुन सकेको छैन। सदन सुचारुका लागि सरकारले बिजनेस नदिँदा सञ्चालन हुन नसकेको अधिकृत विकले बताए। अधिवेशन सरकारको सिफारिसमा प्रदेश प्रमुखले आह्वान गर्ने कानुनी व्यवस्था छ। यसैबीच प्रदेश सरकारले अवधारणाको रूपमा कोसी प्रदेश दलित अधिकार विधेयकलाई अघि सारेको छ भने मन्त्रिपरिषद्ले स्थानीय सेवा गठन सञ्चालन र सेवा सर्तहरू सम्बन्धमा व्यवस्था गर्न बनेको विधेयक स्वीकृति दिएको छ। त्यसैगरी प्रचलित प्रदेश ऐनमा प्रदेशको नाम संशोधन, वन ऐन २०७७ लाई संशोधन र वातावरण संरक्षण ऐन २०७६ लाई संशोधन गर्न बनेको विधेयक पेस गर्न सरकारले स्वीकृति दिएको छ। त्यस्तै, प्रदेश सरकार कार्यविभाजन नियमावली, निजी तथा साझेदारी फर्म दर्ता (पहिलो संशोधन) र आर्थिक कार्यविधि तथा वित्तीय उत्तरदायित्व नियमावली मन्त्रिपरिषद्बाट स्वीकृत भइसकेको मुख्यमन्त्री कार्कीले बताए। मन्त्रिपरिषद्बाट नेपाल व्यावसायिक योग्यता प्रणाली कार्यान्वयन निर्देशिका २०७९ स्वीकृत भइसकेको छ। कार्यविधितर्फ मुख्यमन्त्री अत्यावश्यक सेवा केन्द्र सञ्चालन तथा व्यवस्थापन, आर्थिक सहायता कार्यविधि, प्रदेश समपूरक अनुदान (दोस्रो) संशोधन मन्त्रिपरिषद्बाट स्वीकृत भइसकेका छन्। अस्थिरता रहिरहे मध्यावधिमा जान सक्छ कोसी प्रदेशका मुख्यमन्त्री हिक्मत कार्की नेतृत्वको सरकार ढाल्न विपक्षीलाई त्यति सहज छैन। त्यसकारण पनि नेकपा माओवादी केन्द्रले सरकारलाई दिएको समर्थन फिर्ता लिन सकेको छैन र सरकारमा टाँसिइरहेको छ। कार्की नेतृत्वको सरकार नढल्नुको मुख्य सुरक्षा कवच कुनै पनि पार्टीको स्पष्ट बहुमत नआउनु नै हो। ९३ सदस्य रहेको प्रदेशसभामा एमाले एक्लैको ४० सिट रहेको छ। जसलाई राप्रपाले साथ दिएका छन्। नेकपा माओवादी केन्द्रको समेत समर्थनमा मुख्यमन्त्री बनेका कार्की नेतृत्वको सरकारलाई ढाल्न केन्द्रीय नेतृत्वको सरकार साझेदार दलहरू कम्मर कसेर लागे पनि जोडघटाउ मिलाउन नसक्दा सरकार ढाल्ने खेलमा हात हाल्न सकेका छैनन्। यद्यपि कोसिस भने जारी राखेका छन्। माओवादीले साथ छोडदिँदा पनि एमालेसँग राप्रपाको ६ जोडिँदा ४६ सिट रहन्छ। त्यसमा एमालेकी सिर्जना दनुवार उपसभामुख निर्वाचित भएपछि यो संख्या ४५ मा छ। उता सत्तारूढ गठबन्धन नेपाली कांग्रेसको २९, नेकपा माओवादी केन्द्र १३, नेकपा एकीकृत समाजवादीको ४ र जनता समाजवादी पार्टीको एक गरी ४७ सिट रहेको छ। त्यसमा माओवादी केन्द्रका बाबुराम गौतम सभामुख भएसँगै यो संख्या घटेर ४६ रहेको छ। सरकार गठनका लागि ४७ सिट चाहिन्छ जुन गठबन्धनमा पुग्ने देखिँदैन। एमालेलाई राप्रपाले साथ छोडेमात्र सरकार ढल्न सक्छ। तर, अहिलेको परिस्थितिमा राप्रपाले एमालेलाई साथ छोड्ने अवश्था देखिँदैन। गठबन्धनमा ल्याउनका लागि सत्तारूढ दलले निकै आश्वासन बाँडे पनि राप्रपा प्रभावित हुन नसक्नु नै कोसी प्रदेशको सुरक्षाकवच बलियो देखिनु हो। प्रस्ट बहुमत कसैसँग नभएको अवस्थामा मुख्यमन्त्री कार्कीले कोसी प्रदेशलाई मध्यावधि निर्वाचनको दुर्घटना टार्न सबै दलको सहमतिको सरकार बनाउनु पर्ने बताएका छन्। उनले कोसी प्रदेशमा कुनै पनि दलको स्पष्ट बहुमत नभएका कारण राजनीतिक अस्थिरता भइरहने र संघीयतामाथिको प्रहार अझ बढ्नेतर्फ दलहरू सचेत हुनुपर्ने बताए। मुख्यमन्त्री कार्कीले राजनीतिक अस्थिरता कायम भइरहे मध्यावधि निर्वाचनसम्म पुग्न सक्नेतर्फ संकेत गर्दै संयुक्त सरकारको प्रस्ताव गरेका हुन्। कार्कीको नेतृत्वमा २०७९ पुस २५ गते प्रदेश सरकार गठन भएको थियो। कार्कीले भने, सम्भावित राजनीतिक दुर्घटनालाई टारेर, हुन सक्ने सम्भावित मध्यावधि निर्वाचनलाई टार्दै अगाडि बढौं, जहिलेसम्म बहुमत आउँदैन तहिलेसम्म यस्तो संस्कार विकास गरेर जाऔं। उनले सबै दल मिलेर जाँदा राष्ट्रिय राजनीतिमा समेत सकारात्मक सन्देश जाने र जनतामा पैदा भएको संघीयताविरुद्धको आक्रोशलाई चिर्दै मुलुकलाई सहमतिको माध्यमबाट अघि बढाउन सकिने बताए। सबै मिलेर सरकार गठन गरौं, प्रदेशलाई बलियो बनाउने विषयमा, प्रदेशका बारेमा उठिरहेका प्रश्नहरूलाई निराकरण गर्ने विषयमा यो प्रदेश एकताबद्ध छ, उनले भने, यो प्रदेशमा दोस्रो ठूलो दल नेपाली कांग्रेस र पाँचौं दल एकीकृत समाजवादी सरकार बाहिर छ, सबै मिलेर पाँच वर्ष सरकार चलाऔं, हामीले नयाँ सन्देश दिऔं।"
महाअभियोग प्रस्ताव दर्ताले मात्र निलम्बित नुहने व्याख्यामा बहस,"काठमाडौं : सर्वोच्च अदालतले महाभियोग प्रस्ताव दर्ता गर्ने वित्तिकै आरोपित पदाधिकारी निलम्बत नहुने व्याख्या बहसको विषय बनेको छ। अदालतले प्रतिनिधिसभामा पेस भई छानबिन समितिमा पठाएपछि मात्रै महाअभियोग प्रस्तावमा प्रक्रिया अघि बढ्ने भएकाले दर्ता हुने वित्तिकै आरोपित पदाधिकारी निलम्बित नहुने गरेको अदालतको व्याख्याप्रति बहस भएको हो। नेपाल बार एशोसिएशनका अध्यक्ष गोपालकृष्ण घिमिरेलाई सर्वोच्च अदालतको फैसला मान्नैपर्ने हुन्छ तर फैसला बौद्धिक बहसको विषय बन्नुपर्छ भन्ने लागेको छ। 'सामान्य अभियोग लागेको मान्छे त निलम्बित हुन्छ, महाअभियोग लाग्ने मान्छे त निलम्बित हुन्छ नै,' उनले भने, 'अदालतको फैसला मान्नुपर्छ, तर मेरो व्यक्तिगत धारणा महाअभियोग लागेको व्यक्ति निलम्बनमा पर्नुपर्छ, नत्र छानबिन तथा अनुसन्धान प्रक्रियामा असर पर्छ।' सोही फैसलाको विषयमा सर्वोच्च बार एशोसिएशनका अध्यक्ष हरिशंकर निरौलालाई संविधानसँग मिल्दो नभए पनि न्यायको सिद्धान्त अनुरुप छ भन्ने लागेको छ। 'विश्वमा प्रचलित अन्य राष्ट्रमा महाअभियोग प्रस्ताव दर्ता गर्ने वित्तिकै तुरुन्तै निलम्बन हुने प्रावधान छैन, सम्बन्धित समितिले अध्ययन गरेर महाअभियोग प्रस्ताव दर्ता गर्न सिफारिस मितिदेखि नै हुने हो,' उनले भने, 'नेपालको २०७२ सालको संविधानमा महाअभियोग प्रस्ताव दर्ता गने वित्तिकै निलम्बन हुने भन्ने छ, तर न्यायको सिद्धान्तअनुरुप छ, राजनीतिक प्रतिशोधमा आधारमा महाअभियोग प्रस्ताव दर्ता गर्ने प्रचलन छ, त्यो ठीक होइन।' वरिष्ठ अधिवक्ता उषा मल्ल पाठकलाई नेपालको संविधानको १०० को उपधारा ६ बमोजिम महाअभियोग प्रस्ताव दर्ता गर्ने वित्तिकै निलम्बन हुने प्रावधान भएको र अहिलेसम्म भएको अभ्यास पनि त्यही भएको भन्ने लागेको छ। 'महाअभियोगको प्रस्ताव दर्ता भएको पदाधिकारीले निरन्तर काम गर्दा पनि प्रश्न उठ्छ, अनुसन्धानका लागि पनि निलम्बन त गर्नुपर्ने हुन्छ,' उनले भनिन्। प्रतिनिधिसभामा महाभियोगको कारबाही प्रारम्भ गर्नेगरी निर्णय गरी संविधानको धारा १०१ को उपधारा (३) बमोजिम गठन भएको महाभियोग सिफारिश समितिमा पठाउने भनी निर्णय नगरेसम्म कानुनीरूपमा महाभियोगको कारवाही प्रारम्भ भएको मान्न नै मिल्दैन भन्ने व्याख्या सर्वोच्च अदालतको गरेको छ। 'प्रतिनिधिसभाका सदस्यहरुले पेश गर्ने प्रस्ताव स्वयममा संसद्को निर्णय मानिदैन,' फैसलामा भनिएको छ, 'प्रतिनिधिसभाले महाभियोगसम्बन्धी प्रस्तावको स्वामित्व औपचारिकरुपमा ग्रहण नगरेसम्म कारवाही प्रारम्भ भएको हुँदैन, जबसम्म संसद्ले महाभियोगको प्रस्तावलाई औपचारिकरुपमा स्वीकार गरी कारबाही प्रक्रिया अगाडि बढाउँदैन।' तत्कालीन प्रधान न्यायाधीश सुशीला कार्कीको महाभियोग प्रस्तावमाथि अधिवक्ता सुनीलरञ्जन सिंहले दायर गरेको रिट निवेदनको फैसलाको बिहीबार सार्वजनिक गरेको पूर्णपाठमा महाअभियोग प्रस्ताव दर्ता हुँदैमा निलम्बित भएको पत्राचार गर्ने पदाधिकारीलाई विभागीय कारबाहीको विषय हुनसक्ने उल्लेख छ। कायममुकायमा प्रधान न्यायाधीश हरिकृष्ण कार्की, न्यायाधीशहरू विश्वम्भरप्रसाद श्रेष्ठ, ईश्वरप्रसाद खतिवडा, डा आनन्दमोहन भट्टराई र अनिलकुमार सिन्हाको संवैधानिक इजलासले २०७९ मङ्सिर ७ गते फैसला गरेको थियो। फैसलामा तत्कालीन प्रधानन्यायाधीश सुशीला कार्कीमाथि महाभियोग प्रस्ताव राजनीतिक प्रतिशोधपूर्णका आधारमा लगाइएको र न्यायपालिकाबाट गरिएका काम कारबाहीमा महाअभियोग प्रस्ताव कै आधारमा कुनै पनि निकायले हस्तक्षेप गर्न नमिल्ने उल्लेख छ। रासस"
सबैखाले फोहोर निर्मूल पार्छौं : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सबैखाले फोहोर व्यवस्थापन र निर्मूल गर्न सरकार दृढतापूर्वक अगाडि बढेको बताएका छन्। शुक्रबार दिउँसो प्रधानमन्त्री तथा मन्त्रिपरिषदको कार्यालय सिंहदरबारमा आयोजित फोहोरमैला व्यवस्थापनसम्बन्धी बैठकमा बोल्दै प्रधानमन्त्रीले सरकारले राजनीतिक क्षेत्रमा देखिएको फोहोरसमेत व्यवस्थापन र निर्मूल पार्ने बताए। सहरको सौन्दर्य र स्वस्थ जीवनका लागि फोहोर व्यवस्थापन महत्वपूर्ण भएको प्रचण्डको भनाइ छ। 'हामी फोहोर व्यवस्थापनको छलफलमा छौं। उपत्यकाको मात्र नभएर देशभरिको फोहोर व्यवस्थापन गर्ने कुरा हाम्रो प्राथमिकतामा छ। यो फोहोरको कुरा त छँदैछ, राजनीतिमा देखिएको फोहोर व्यवस्थापन र निर्मूल गर्नसमेत सरकार अगाडि बढेको छ,' उनले भने। परम्परागत तरिकाले फोहोरमैलाको दीर्घकालीन समाधान सम्भव नभएको भन्दै आधुनिक प्रविधिको प्रयोगबाट मात्रै फोहोरलाई मोहरमा रूपान्तरण गर्न सकिने बताए। प्रचण्डले भने, फोहोरलाई हामीले समस्या र झन्झटका रूपमा होइन ऊर्जा, मल र आम्दानीका विभिन्न स्रोत र अवसरका रूपमा बुझ्नुपर्छ। त्यसका लागि प्रविधिमैत्री सोच र योजना आवश्यक छ। फोहोर व्यवस्थापनलाई कसरी दीर्घकालीन रूपमा सञ्चालन गर्ने, यसलाई समस्या होइन, आयमुलक परियोजनाको रूपमा कसरी प्रविधिकरण गर्ने भन्नेमा सरकारले जोड दिएको बताए। प्रचण्डले भने, यससँग सम्बन्धित समितिहरूको बैठक बसेर १० दिनभित्र हामी फेरि अर्को बैठक बस्छौं। त्यसले व्यवस्थापनको दीर्घकालीन निर्णय गर्नेछ। बैठकमा उपप्रधान एवं गृहमन्त्री नारायणकाजी श्रेष्ठ, भौतिक योजना तथा यातायात मन्त्री प्रकाश ज्वाला, स्वास्थ्य तथा जनसंख्या मन्त्री मोहनबहादुर बस्नेत, संघीय मामिला तथा सामान्य प्रशासन मन्त्री अमनलाल मोदी, सहरी विकास मन्त्री सीता गुरूङ, बागमती प्रदेशका मुख्यमन्त्री शालिकराम जमरकट्टेल, नुवाकोटका संघीय सांसदहरू हितबहादुर तामाङ, बिमला सुवेदी, ललितपुर महानगरका प्रमुख चिरीबाबु श्रेष्ठ, नेपाल सरकारका सचिवहरू, उपत्यकाका नगर प्रमुखहरू र प्रमुख प्रशासकीय अधिकृतहरू लगायत सरोकार पक्षका प्रतिनिधिहरुको उपस्थित थियो।"
परराष्ट्रमन्त्री साउद र भारतीय समकक्षीबीच ढाकामा 'साइडलाइन' वार्ता,"काठमाडौं : परराष्ट्रमन्त्री एनपी साउद र भारतीय समकक्षी एस जयशकंरबीच भेटवार्ता भएको छ। छैटौं हिन्द महासागर सम्मेलनमा सहभागी हुन बंगलादेशको राजधानी ढाका पुगेका परराष्ट्रमन्त्री साउद र जयशंकरबीच साइडलाइन वार्ता भएको हो। भारतीय विदेशमन्त्री जयशंकरले पहिलो बैठक मन्त्री साउदसँग भएको जानकारी दिएका छन्। उनले मन्त्री साउदलाई नयाँ जिम्मेवारीको लागि बधाई ज्ञापन गरेका थिए। बैठकमा द्विपक्षीय हितका विषयमा छलफल भएको थियो। उनले दुई देशबीच निरन्तर विस्तार भइरहेको साझेदारी र ऊर्जा, कनेक्टिभिटीलगायत विषयमा छलफल भएको जानकारी दिए।"
सुशीला कार्कीमाथिको महाभियोग प्रतिशोधपूर्ण,"काठमाडौं : सर्वोच्च अदालतले संवैधानिक निकायका कुनै पदाधिकारीविरुद्ध महाअभियोग प्रस्ताव दर्ता हुनेबित्तिकै निलम्बन नहुने व्याख्या गरेको छ। यो व्याख्याले तत्कालीन प्रधानन्यायाधीश सुशीला कार्कीमाथिको महाभियोग प्रतिशोधपूर्ण भएको ठहर गरेको छ। कायममुकायम प्रधानन्यायाधीश हरिकृष्ण कार्की, विश्वभरप्रसाद श्रेष्ठ, ईश्वरप्रसाद खतिवडा, आनन्दमोहन भट्टराई र अनिलकुमार सिन्हाको इजलासले राजनैतिक प्रतिशोध वा बदलाका भावनाले महाभियोग प्रयोग गरिन नहुने प्रष्ट्याएको हो। महाभियोगको प्रस्ताव प्रतिशोधपूर्ण धारणाको उपज रहेछ भन्ने कुरामा द्विविधा मान्नुपर्ने कारण देखिँदैन, फैसलाको पूर्ण पाठमा भनिएको छ, प्रहरी महानिरीक्षकको बढुवासम्बन्धी विवादको सुनुवाइ तथा फैसला (आदेश) पाँच जना न्यायाधीश सम्मिलित यस अदालतको बृहत् पूर्ण इजलासबाट भएको देखिन्छ। तर, सो विषयलाई लिएर महाभियोग कार्की उपर लगाएको देखियो। फैसलाको विषयलाई लिएर पेस भएको महाभियोगको प्रस्ताव संविधान प्रतिकूल रहेको उल्लेख छ। न्यायिक निर्णय गर्ने कुरामा इजलासमा सम्मिलित सबै न्यायाधीशको समान दायित्व र भूमिका रहने परिप्रेक्ष्यमा महाभियोगको प्रस्ताव निश्चित व्यक्ति उपर केन्द्रित रहेको पूर्ण पाठमा उल्लेख छ। तत्कालीन प्रधानन्यायाधीश कार्कीविरुद्ध संसद्मा २०७४ वैशाख १७ गते महाभियोग प्रस्ताव दर्ता भएको थियो। संसद्को २०७४ जेठ २३ गतेको बैठकले महाभियोग प्रस्ताव फिर्ता लिएको थियो।"
"प्रधानमन्त्री प्रचण्ड र राजेन्द्र लिङ्देनबीच भेटवार्ता, भ्रष्टाचारका पुराना फाइल खोल्न माग","काठमाडौं : राष्ट्रिय प्रजातन्त्र पार्टीका अध्यक्ष राजेन्द्र लिङदेनले प्रधानमन्त्री पुष्पकमल दाहाल प्रचण्डसँग भेटवार्ता गरेका छन्। शुक्रबार प्रधानमन्त्री कार्यालय सिंहदरवार पुगेर अध्यक्ष लिङदेनले प्रधानमन्त्री प्रचण्डसँग भेटवार्ता गरेका हुन्। सो क्रममा अध्यक्ष लिङ्देनले प्रधानमन्त्री प्रचण्डलाई ज्ञापन पत्र बुझाएका थिए। उनले नक्कली भुटानी शरणार्थी प्रकरणमा भइरहेको अनुसन्धानलाई गहनरुपमा अघि बढाउन प्रधानमन्त्रीसँग आग्रह गरे। भ्रष्टाचारीको कुनै जात,धर्म,लिंग र पार्टी नहुने भन्दै भ्रष्टाचारका पुराना फाइल खोल्नुपर्ने उनको माग थियो। नक्कली भुटानी शरणार्थीको अनुसन्धान प्रक्रिया रोकिनु हुँदैन । अनुसन्धान अघि बढाए जस्तो गर्ने तर अन्त्यमा फासफुस हुने काम नहोस्, ज्ञापन पत्रमा उल्लेख छ। लिङदेनले नक्कली भुटानी शरणार्थी प्रकरणमा जो कोहि भए पनि उम्कन नहुने बताए । विगतमा भएका भ्रष्टाचारका ठूलाठूला फाइलहरू पनि खोल्नु पर्यो,अध्यक्ष लिङदेनले भने,उच्च पदस्थ नेता होउन वा कर्मचारी । जोजो संलग्न छन् । सबैमाथि छानबिन होस् । नक्कली भुटानी शरणार्थी प्रकरणमा कांग्रेस केन्द्रीय सदसय एवं पूर्वगृहमन्त्री बालकृष्ण खाँडसहित पूर्वगृहमन्त्री रामबहादुर थापा 'बादल'का सुरक्षा सल्लाहकार इन्द्रजित राई,बहालवाला सचिव टेकनारायण पाण्डेसहित १२ जना पक्राउ परिसकेका छन्। पक्राउ पुर्जी जारी भएका एमाले सांसद टोपबहादुर रायमाझी भने अझै फरार छन्। यस्तै पूर्वगृहमन्त्री बादलको सुरक्षा सल्लाहकार राईका छोरा निरज राई पनि फरार छन्।"
सजाय पाएकालाई छुट दिने कानुन बनाउने कुराले सुशासनको धज्जी उडायो : भीम रावल,"काठमाडौं : नेकपा एमालेका नेता एवम् पूर्वमन्त्री डा भीम रावलले निहित स्वार्थको लागि राज्य सत्ताको चरम दुरुपयोग निन्दनीय भएको बताएका छन्। शुक्रबार सामाजिक सञ्जालमार्फत रावलले अपराधमा कानुन बमोजिम सजाय पाएकाहरूलाई छुट दिने कानुन बनाउने कुराले सुशासनको धज्जी उडाएको बताएका हुन्। अपराधमा कानून बमोजिम सजाय पाएकाहरुलाई छुट दिने कुरा गलत भएको बताएका छन्। राजनीतिको अपराधिकरण र अपराधको राजनीतिकरण एवं निहित स्वार्थको लागि राज्य सत्ताको चरम दुरुपयोग निन्दनीय छ। उनले लेखेका छन्,अपराधमा कानून बमोजिम सजाय पाएकाहरुलाई समेत सत्ता र धनको स्वार्थमा छुट दिने कानून बनाउने निर्लज्ज कुकृत्यले सुशासनका कुराको धज्जी उडाएको छ।"
"नामकरण भयो, नीतिगत काममा छैन ध्यान","विराटनगर : देशका ७ प्रदेशमध्ये ६ प्रदेशले पहिलो कार्यकालमा नै नाम पाए। तर, तीन जना मुख्यमन्त्री फेरिँदासमेत पाँच वर्षमा तत्कालीन प्रदेश नम्बर १ (हालको कोसी प्रदेश) ले नाम पाउन सकेन। अन्तिम समयसम्म पनि नामकरणको विषय चोटिलो बन्यो। अन्ततः बिना नाम प्रदेशसभाको समयावधि सकियो र मुलुक निर्वाचनतर्फ धकेलियो। नामकरण नै नभई कार्यकाल समाप्त हुँदा देशभर गिज्याइयो। अझ तत्कालीन प्रदेश १ का स्थानीयले नामकरण नै नगरी तलबभत्ता बुझेको भन्दै सांसदविरुद्ध चर्को आवाज उठाए। निर्वाचनमा होमिँदासमेत नामकरण गर्न नसक्ने जनप्रतिनिधिलाई मतदान नगरौं भनेर कतिपय ठाउँमा नारा नै लगाए। त्यो जनताको चोटिलो प्रहारको पीडा खेपेर झापाबाट मैदानमा उत्रिएका हालका मुख्यमन्त्री हिक्मत कार्कीले आफ्नो सय दिनमा बेनामे प्रदेशलाई कोसी प्रदेशको नामकरण गरेर एउटा दरिलो इतिहास रचेका छन्। त्यो पनि देशका प्रमुख दल नेपाली कांग्रेस, नेकपा एमाले, नेकपा माओवादी केन्द्र, राप्रपालगायतको समर्थनमा। र, उनले सय दिनको मुख्य उपलब्धिमा नामकरणलाई प्राथमिकतामा राखेका छन्। देशको राजनीतिक समीकरणसँगै ६ वटा प्रदेश यसबीचमा हलचल भए र एमाले प्रदेश सरकारबाट बाहिरियो। तर, कोसी प्रदेश सरकार माओवादी केन्द्रको समर्थनमा नै अहिलेसम्म टिकिरहेको छ। सय दिन टिक्न नपाउँदै मन्त्रिमण्डल फेरबदलमा रहेका अन्य प्रदेशको तुलनामा कोसी प्रदेशमा अहिलेसम्म मन्त्रीहरू फेरबदल भएका छैनन्। नामकरणसँगै मुख्यमन्त्री कार्कीको नेतृत्वमा रहेको सरकारले मन्त्रालयको संख्या १३ बाट ९ मा झारेका छन्। प्रदेश सरकारको प्रशासनिक खर्चमा मितव्ययिता कायम गरेको, सेवा प्रवाह र विकास व्यवस्थापन प्रभावकारी बनाउन उच्चस्तरीय प्रशासन सुधार कार्यदल गठन गरेको मुख्यमन्त्री कार्कीले बताए। त्यसैगरी १५ वटा स्थानीय तहको आवधिक योजना निर्माण कार्य अघि बढाएको, जनप्रतिनिधि र कर्मचारीहरूलाई क्षमता विकासलगायतका उत्प्रेरणा तथा व्यवहार परिवर्तनसम्बन्धी तालिम प्रदान गरिएको उनले बताए। सिँचाइतर्फ करिब ७ सय ५० हेक्टर जमिनमा सिँचाइ सेवा पुर्याएको, ६० वटा नदी नियन्त्रण योजनाहरूको निर्माण सम्पन्न भएको, विद्युतीय सवारीसाधनको प्रयोगलाई प्रवद्र्धन गर्न विद्युतीय चार्जिङ स्टेसन (इटहरी, मन्त्रालय परिसर र कोसी अस्पताल क्षेत्र) निर्माणको कार्यअगाडि बढाएको, २५ हजार नागरिकलाई पर्याप्त सफा र सुरक्षित खानेपानी सुविधा पुर्याएको कार्कीले बताए। १४ वटै जिल्लामा जनयुद्ध, जनआन्दोलन, मधेस आन्दोलन, आदिवासी जनजाति आन्दोलनका क्रममा शहादत प्राप्त व्यक्तिहरूका परिवारलाई प्रतिपरिवार एक लाख रुपैयाँका दरले १ हजार ४ सय ५० परिवारलाई हालसम्म १४ करोड ५० लाख रुपैयाँ उपलब्ध गराइसकेको, आगलागीजन्य विपद्बाट घरमा क्षति पुगेका ५८ परिवारलाई २५ लाख ४० हजार र मृत्यु भएका सदस्यका ९ वटा परिवारहरूलाई ९ लाख रुपैयाँ राहत रकम उपलब्ध गराइएको मुख्यमन्त्री कार्कीले बताए। त्यस्तै प्रदेशको आर्थिक अवस्थालाई सन्तुलन कायम गर्न चालू खर्चमा २५ प्रतिशत खर्च कटौती गरेर स्रोत व्यवस्थापन गरिएको, समपूरक अनुदानलाई पालिकाको तहअनुसार वर्गीकरण गरेर तलसम्मै पुर्याएको, किसानहरूलाई सहुलियत दरमा ४ सय ७ मेट्रिकटन प्रांगारिक मल उपलब्ध गराएको, दूध उत्पादनको आधारमा अनुदान वितरण कार्यक्रमअन्तरगत व्यावसायिक रूपमा दूध उत्पादन गर्ने १६ हजार ९५ जना कृषकलाई प्रतिलिटर दुई रुपैयाँका दरले १ करोड १७ लाख रुपैयाँ अनुदानबापत उपलब्ध गराएको उनले बताए। सडकतर्फ ११६ किलोमिटर सडकको कालोपत्रे सम्पन्न भएको, मोटरेबल र १५ वटा झोलुंगे पुलको निर्माणलाई तीव्रता दिइएको, धनकुटा अस्पताललाई दुई सय बेडमा स्तरोन्नति गर्नका लागि विस्तृत परियोजना प्रतिवेदन तयार गरिसकेको, कोभिडको महामारीमा चीनसँगको सीमा नाका बन्द भएको अवस्थामा चरम खाद्य संकट व्यहोरेका संखुवासभाको भोटखोला गाउँपालिकामा ९० क्विन्टल चामल र अन्य खाद्यान्न पुर्याइएको मुख्यमन्त्री कार्कीले बताए। वन वातावरणतर्फ ९० वटा सामुदायिक वन तथा ३३ वटा कबुलियती वनको कार्ययोजना नवीकरण, १८ वटा सिमसार पोखरी संरक्षण गरिएको, बायो इन्जिनियरिङ प्रविधिको प्रयोग गरी सात किलोमिटर खोला किनारा संरक्षण गरिएको कार्कीले बताए। त्यस्तै, वन पैदावरबाट ७ करोड ११ लाख ९७ हजार १ सय ८२ रुपैयाँ राजस्व जम्मा भएको, पर्यटन विकासतर्फ २ सय २६ योजना सम्झौता भएकोमा २४ योजना सम्पन्न भइसकेको र बाँकी अन्तिम चरणमा रहेको बताइएको छ। कार्कीको नेतृत्वमा २०७९ पुस २५ गते प्रदेश सरकार गठन भएको थियो। पहिलो अधिवेशनमा १३ वटा बैठक २ वटा विधेयक पारित प्रदेशसभा गठन भएयता पहिलो हिउँदे अधिवेशनमा १३ वटा बैठक सम्पन्न भएका छन्। यसबीचमा अध्यादेशमार्फत प्रदेशसभाबाट दुई वटा विधेयक पारित भई हिउँदे अधिवेशनको अन्त्य गरिएको छ। मन्त्रिपरिषद्बाट तीन वटा विधेयक प्रदेशसभामा पेस गर्न स्वीकृत भएको, एकवटा अवधारणामा सैद्धान्तिक स्वीकृत भई विधेयक निर्माणाधीन अवस्थामा रहेको, तीन वटा नियमावली, दुई वटा कार्यविधि र एक वटा निर्देशिका स्वीकृति भएको मुख्यमन्त्री कार्कीले बताए। तीनमध्ये दुईवटा विधेयक प्रदेशसभाबाट प्रमाणित भई प्रदेश प्रमुखबाट प्रमाणीकरण भइसकेको एक वटा दर्ता मात्र भएको कार्यव्यवस्था शाखाका प्रमुख कानुन अधिकृत प्रमोद विकले बताए। उनका अनुसार प्रदेश प्रमुखबाट प्रदेश निजामती सेवा गठन, सञ्चालन र सेवासर्तका सम्बन्धमा बनेको विधेयक २०७९ र केही प्रदेश ऐनलाई संशोधन गर्न बनेको विधेयक २०७९ प्रमाणीकरण भइसकेको छ। त्यसैगरी प्रचलित प्रदेश ऐनमा प्रदेशको नाम संशोधन गर्न बनेको विधेयक २०७९ सरकारको सिफारिसमा दर्ता भइसकेको उनले बताए। सरकार गठनका लागि ४७ सिट चाहिन्छ जुन गठबन्धनमा पुग्ने देखिँदैन। यता सरकारले संसद्लाई बिजनेस नदिँदा दोस्रो अधिवेशन सञ्चालन हुन सकेको छैन। सदन सुचारुका लागि सरकारले बिजनेस नदिँदा सञ्चालन हुन नसकेको अधिकृत विकले बताए। अधिवेशन सरकारको सिफारिसमा प्रदेश प्रमुखले आह्वान गर्ने कानुनी व्यवस्था छ। यसैबीच प्रदेश सरकारले अवधारणाको रूपमा कोसी प्रदेश दलित अधिकार विधेयकलाई अघि सारेको छ भने मन्त्रिपरिषद्ले स्थानीय सेवा गठन सञ्चालन र सेवा सर्तहरू सम्बन्धमा व्यवस्था गर्न बनेको विधेयक स्वीकृति दिएको छ। त्यसैगरी प्रचलित प्रदेश ऐनमा प्रदेशको नाम संशोधन, वन ऐन २०७७ लाई संशोधन र वातावरण संरक्षण ऐन २०७६ लाई संशोधन गर्न बनेको विधेयक पेस गर्न सरकारले स्वीकृति दिएको छ। त्यस्तै, प्रदेश सरकार कार्यविभाजन नियमावली, निजी तथा साझेदारी फर्म दर्ता (पहिलो संशोधन) र आर्थिक कार्यविधि तथा वित्तीय उत्तरदायित्व नियमावली मन्त्रिपरिषद्बाट स्वीकृत भइसकेको मुख्यमन्त्री कार्कीले बताए। मन्त्रिपरिषद्बाट नेपाल व्यावसायिक योग्यता प्रणाली कार्यान्वयन निर्देशिका २०७९ स्वीकृत भइसकेको छ। कार्यविधितर्फ मुख्यमन्त्री अत्यावश्यक सेवा केन्द्र सञ्चालन तथा व्यवस्थापन, आर्थिक सहायता कार्यविधि, प्रदेश समपूरक अनुदान (दोस्रो) संशोधन मन्त्रिपरिषद्बाट स्वीकृत भइसकेका छन्। अस्थिरता रहिरहे मध्यावधिमा जान सक्छ कोसी प्रदेशका मुख्यमन्त्री हिक्मत कार्की नेतृत्वको सरकार ढाल्न विपक्षीलाई त्यति सहज छैन। त्यसकारण पनि नेकपा माओवादी केन्द्रले सरकारलाई दिएको समर्थन फिर्ता लिन सकेको छैन र सरकारमा टाँसिइरहेको छ। कार्की नेतृत्वको सरकार नढल्नुको मुख्य सुरक्षा कवच कुनै पनि पार्टीको स्पष्ट बहुमत नआउनु नै हो। ९३ सदस्य रहेको प्रदेशसभामा एमाले एक्लैको ४० सिट रहेको छ। जसलाई राप्रपाले साथ दिएका छन्। नेकपा माओवादी केन्द्रको समेत समर्थनमा मुख्यमन्त्री बनेका कार्की नेतृत्वको सरकारलाई ढाल्न केन्द्रीय नेतृत्वको सरकार साझेदार दलहरू कम्मर कसेर लागे पनि जोडघटाउ मिलाउन नसक्दा सरकार ढाल्ने खेलमा हात हाल्न सकेका छैनन्। यद्यपि कोसिस भने जारी राखेका छन्। माओवादीले साथ छोडदिँदा पनि एमालेसँग राप्रपाको ६ जोडिँदा ४६ सिट रहन्छ। त्यसमा एमालेकी सिर्जना दनुवार उपसभामुख निर्वाचित भएपछि यो संख्या ४५ मा छ। उता सत्तारूढ गठबन्धन नेपाली कांग्रेसको २९, नेकपा माओवादी केन्द्र १३, नेकपा एकीकृत समाजवादीको ४ र जनता समाजवादी पार्टीको एक गरी ४७ सिट रहेको छ। त्यसमा माओवादी केन्द्रका बाबुराम गौतम सभामुख भएसँगै यो संख्या घटेर ४६ रहेको छ। सरकार गठनका लागि ४७ सिट चाहिन्छ जुन गठबन्धनमा पुग्ने देखिँदैन। एमालेलाई राप्रपाले साथ छोडेमात्र सरकार ढल्न सक्छ। तर, अहिलेको परिस्थितिमा राप्रपाले एमालेलाई साथ छोड्ने अवश्था देखिँदैन। गठबन्धनमा ल्याउनका लागि सत्तारूढ दलले निकै आश्वासन बाँडे पनि राप्रपा प्रभावित हुन नसक्नु नै कोसी प्रदेशको सुरक्षाकवच बलियो देखिनु हो। प्रस्ट बहुमत कसैसँग नभएको अवस्थामा मुख्यमन्त्री कार्कीले कोसी प्रदेशलाई मध्यावधि निर्वाचनको दुर्घटना टार्न सबै दलको सहमतिको सरकार बनाउनु पर्ने बताएका छन्। उनले कोसी प्रदेशमा कुनै पनि दलको स्पष्ट बहुमत नभएका कारण राजनीतिक अस्थिरता भइरहने र संघीयतामाथिको प्रहार अझ बढ्नेतर्फ दलहरू सचेत हुनुपर्ने बताए। मुख्यमन्त्री कार्कीले राजनीतिक अस्थिरता कायम भइरहे मध्यावधि निर्वाचनसम्म पुग्न सक्नेतर्फ संकेत गर्दै संयुक्त सरकारको प्रस्ताव गरेका हुन्। कार्कीको नेतृत्वमा २०७९ पुस २५ गते प्रदेश सरकार गठन भएको थियो। कार्कीले भने, सम्भावित राजनीतिक दुर्घटनालाई टारेर, हुन सक्ने सम्भावित मध्यावधि निर्वाचनलाई टार्दै अगाडि बढौं, जहिलेसम्म बहुमत आउँदैन तहिलेसम्म यस्तो संस्कार विकास गरेर जाऔं। उनले सबै दल मिलेर जाँदा राष्ट्रिय राजनीतिमा समेत सकारात्मक सन्देश जाने र जनतामा पैदा भएको संघीयताविरुद्धको आक्रोशलाई चिर्दै मुलुकलाई सहमतिको माध्यमबाट अघि बढाउन सकिने बताए। सबै मिलेर सरकार गठन गरौं, प्रदेशलाई बलियो बनाउने विषयमा, प्रदेशका बारेमा उठिरहेका प्रश्नहरूलाई निराकरण गर्ने विषयमा यो प्रदेश एकताबद्ध छ, उनले भने, यो प्रदेशमा दोस्रो ठूलो दल नेपाली कांग्रेस र पाँचौं दल एकीकृत समाजवादी सरकार बाहिर छ, सबै मिलेर पाँच वर्ष सरकार चलाऔं, हामीले नयाँ सन्देश दिऔं।"
"नक्कली भुटानी शरणार्थी प्रकरण सामान्य अपराध मात्र होइन, राष्ट्रद्रोह हो : योगेश भट्टराई","काठमाडौं : नेकपा एमालेका सचिव एवम् पूर्वमन्त्री योगेश भट्टराईले नक्कली भुटानी शरणार्थी प्रकरण सामान्य अपराध मात्र नभई राष्ट्रद्रोह भएको टिप्पणी गरेका छन्। उनले शरणार्थी प्रकरण सामान्य अपराध मात्र नभई मानव तस्करी र बेचबिखनमा सरकारको राजनीति र प्रशासनिक नेतृत्व कै अगुवाईमा भएको राष्ट्रद्रोह भएको बताएका हुन् । उनले यो प्रकरणले नेपाल र नेपालीको आत्मसम्मानमाथि अपुरणीय क्षति पुगेको उल्लेख गरेका छन्। नक्कली भुटानी शरणार्थी केस सामान्य अपराध मात्र होइन मानव तस्करी र बेचबिखनमा सरकारको राजनीति र प्रशासनिक नेतृत्व कै अगुवाईमा भएको राष्ट्रद्रोह हो ।भट्टराईले शुक्रबार बिहान सामाजिक सञ्जालमार्फत भनेका छन्, आफ्नै नागरिकलाई अनागरीक बनाएर विदेशीन बाध्य बनाउने, निन्दा र भर्त्सना गर्ने पनि कुनै शब्द नै छैन । नेपाल र नेपालीको आत्मसम्मानमाथि अपुरणीय क्षति पुगेको छ । उनले प्रहरीको अनुसन्धानमाथि बाह्य दबाब, राजनीतिक हस्तक्षेप हुँदा अनुसन्धान बरालिने धारणा राखेका छन्। साधन र स्रोतका बाबजुद अपराधिक घटनाको छानबिन गरी सत्य तथ्य बाहिर ल्याउन नेपाल प्रहरी सक्षम छ । विगतमा कतिपय जटिल र अप्ठ्यारो ठानिएका घटनामा नेपाल प्रहरीले आफूलाई काबिल सबित गरेको छ। पूर्वमन्त्री भट्टराईले भनेका छन्, प्रहरीको अनुसन्धानमाथि बाह्य दबाब, राजनीतिक हस्तक्षेप र स्वार्थ समूहले रोटी सेक्न खोज्दा अनुसन्धान कसरी बरालिन्छ भन्ने कुरा निर्मला पन्त काण्डबाट नेपाल प्रहरीले पाठ सिकेकै होला । भट्टराईले शरणार्थी प्रकरणमा प्रहरीलाई स्वतन्त्र ढंगले छानबीन गर्न दिनुपर्ने र नेपाल प्रहरी राजनीतिक दबाब र पक्षधरताबाट मुक्त हुनुपर्ने जनाएका छन्। भुटानी शरणार्थीको नक्कली परिचयपत्र बनाएर अमेरिका पठाउने नाममा ठगी गरेको आरोपमा पूर्वगृहमन्त्री एवम् कांग्रेस नेता बालकृष्ण खाण पक्राउ परिसकेका छन् भने एमाले सचिव एवम् तत्कालीन माओवादी केन्द्रका नेता टोपबहादुर रायमाझि विरुद्ध पक्राउ पुर्जी जारी भएको छ। पूर्वगृहमन्त्री बालकृष्ण खाँणकी पत्नी मञ्जु खाँण, पूर्वउपप्रधानमन्त्री टोपबहादुर रायमाझीका छोरा सन्दीप रायमाझी, पूर्वगृहमन्त्री रामबहादुर थापाका सुरक्षा सल्लाहकार इन्द्रजित राईका छोरा निरज, बादलकै छोरा प्रतीकसम्म नक्कली शरणार्थी प्रकरणमा जोडिएका छन्। यो प्रकरणमा अन्य धेरै नेताका छोराछोरी, श्रीमती नातागोता नै मुछिएको प्रहरी अनुसन्धानले देखाउँछ। पछिल्लो समयमा शक्तिको आडमा परिवारका सदस्यले जे गरे पनि हुने मनोवृत्ति बढ्दै गएको छ। यो संस्थागत रूपमा नै विकास भइरहेको यो घटनाक्रमले प्रष्ट पार्छ। नेतादेखि कर्मचारीमा परिवारवाद चरम रूपमा देखिन थालेको छ। कमिसन उठाउने काममा परिवारका सदस्य परिचालित भएका छन्।"
एमाले केन्द्रीय कमिटी बैठक : मिसन ग्रासरुट अभियानको समीक्षा प्रतिवेदन पेस,"काठमाडौं : नेकपा एमालेको केन्द्रीय कमिटीको दोस्रो दिन सबै प्रदेशले मिसन ग्रासरुट अभियानको समीक्षा प्रतिवेदन पेस गरेका छन्। शुक्रबार पार्टी कार्यालय च्यासलमा बसेको बैठकमा बागमती, पेसागत, सम्पर्क समन्वय, गण्डकी प्रदेशका तर्फबाट मिसन ग्रासरुट अभियानको समीक्षा प्रतिवेदन पेस गरिएको हो। यसअघि बिहीबार सुदूरपश्चिम, कर्णाली, कोशी प्रदेशको रिपोर्ट पेस गरिएको थियो। बैठकमा पेस भएको विभिन्न प्रतिवेदनमाथि आठ वटा समूह बनाएर छलफल भएको प्रचार विभाग उपप्रमुख विष्णु रिजालले जानकारी दिए। बैठकको तेस्रो दिन शनिबार पार्टीको स्थायी कमिटी बैठक बसेर पार्टीको वार्षिक कार्ययोजनाको प्रस्ताव तयार गर्ने र त्यसपछि बस्ने केन्द्रीय कमिटी बैठकमा पेस हुने रिजालले बताए। एमालेलाई पहिलो शक्तिमा रुपन्तरण गर्ने गरि पार्टीले वार्षिक कार्यक्रम बनाएर अघि बढ्ने उनले बताए। बैठकमा केन्द्रीय सदस्यहरूले राखेका सुझावहरूलाई अंगिकार गरेर अघि बढ्ने उल्लेख गरे।"
पार्टीको झण्डा नबोकी भ्रष्टाचारविरूद्धको अभियानमा सहभागी हुन रवि लामिछानेको आह्वान,"काठमाडौं : राष्ट्रिय स्वतन्त्र पार्टीका सभापति रवि लामिछानेले पार्टीको झण्डा नबोकी भ्रष्टाचारविरूद्ध अभियानमा सहभागी हुन आह्वान गरेका छन्। शुक्रबार सामाजिक सञ्जालमार्फत् पूर्वगृहमन्त्री समेत रहेका लामिछानेले भ्रष्टाचार देशको साझा दुष्मन भएकाले जसले गरेपनि पार्टीको झण्डा र नारा नबोकी रास्वपाका समर्थकहरूलाई सहभागी हुन आह्वान गरेका हुन्। उनले भनेका छन्, 'भ्रष्टाचार यो देशको साझा दुश्मन हो। त्यसैले म दलको नेता भएर होइन सचेत नागरिक भएर यहि कार्यक्रममा सहभागी हुदैछु।राम्रो काम जसले गरेपनि सघाउनुपर्छ। देशभर यस्ता कार्यक्रम जहाँ जसले गरेपनि पार्टीको झण्डा,नारा नबोकी रास्वपा समर्थकहरु सकेसम्म सहभागी हुनु होला। भ्रष्टाचार विरुद्ध एक हौं। नेपाल प्रहरीलाई धन्यवाद र थप हौसला दिन सहभागी बनौं।' सभापति लामिछानेले यसअघि नक्कली भुटानी शरणार्थी प्रकरणमा नेपाली कांग्रेसका केन्द्रीय सदस्य एवं पू्र्वगृहमन्त्री बालकृष्ण खाँड पक्राउ परेपछि गृहमन्त्री नारायणकाजी श्रेष्ठ ,प्रधानमन्त्री पुष्पकमल दाहाल 'प्रचण्ड' र प्रहरीलाई धन्यवाद दिएका थिए।"
शरणार्थी प्रकरणबारे संसद्मा खुलस्त पार्छु : ओली,"नक्कली भुटानी शरणार्थी प्रकरणका विषयमा विस्तृत अध्ययन गरेर आगामी जेठ ४ गते संसद्मा बोल्ने ओलीले तयारी गरेका छन्। काठमाडौं : नेकपा एमालेको केन्द्रीय कमिटीको पाँचौं बैठक पार्टी केन्द्रीय कार्यालय तुल्सीलाल स्मृति हलमा चल्दै गर्दा बिहीबार अध्यक्ष केपी शर्मा ओलीले भने, कुन शरणार्थीका नाममा कहाँकहाँ कतिलाई रकम पठाइयो र को संलग्न छन् भन्ने तथ्यसहित संसद्मा म बोल्छु। के भएको थियो ? तथ्य खुल्नुपर्छ। अध्यक्ष ओलीले यसो भनिरहँदा सबैले गम्भीरताका साथ सुनिरहेका थिए। किनकि नक्कली शरणार्थी प्रकरणले अहिले राजनीति पनि तातेको छ। नक्कली भुटानी शरणार्थी प्रकरणका विषयमा विस्तृत अध्ययन गरेर आगामी जेठ ४ गते संसद्मा बोल्ने ओलीले तयारी गरेका छन्। उनले आफू गृहमन्त्री रहेकै बेला तत्कालीन प्रधानमन्त्री गिरिजाप्रसाद कोइरालासँग भुटानी शरणार्थीको तेस्रो राष्ट्रमा पुनस्र्थापनाबारे पहिलो पटक सल्लाह गरेको बैठकमा त्यसपछि न्युयोर्कमा आयोजित अमेरिकी राष्ट्रपतिले दिएको रिसेप्सनमा भुटानी शरणार्थीको सेटलमेन्टबारे पहिलोपटक प्रस्ताव राखेको ओलीले सुनाए। तत्कालीन अमेरिकी राष्ट्रपति जर्ज डब्लू बुसले आफूसँग शरणार्थीको विषयमा जिज्ञासा राखेको ओलीको भनाइ थियो। रिसेप्सनमा घुम्दै जाँदा उहाँले मलाई सोध्नुभयो। मैले भनें हामीलाई ठूलो समस्या भयो। समस्या तन्किँदै जाँदा हामीले थेग्न सक्दैनौं। महामहिमज्यू, तपाईंले हामीलाई मद्दत गर्नुपर्यो। उहाँले कोन्डालिजा राइससँग कुरा हुँदैछ क्यारे। उहाँसँगै डिटेलमा कुरा गर्नुस् भन्नुभयो। म कोन्डालिजालाई भनुँला भन्नुभयो। त्यसपछि डीसीमा कोन्डालिजासँग मेरो लामै कुरा भयो। त्यो कुराकानीको रेकर्ड अहिले पनि परराष्ट्रमा होला, ओलीले भने। अध्यक्ष ओलीले सन् २००८ देखि भुटानी शरणार्थीको सेटलमेन्ट सुरु भएको र २०१२ देखि यसमा विभिन्न गिरोह सक्रिय रहेको उल्लेख गरे। शरणार्थी प्रकरणमा सत्य छानबिन गर्नुपर्ने ओलीले नक्कली शरणार्थी प्रकरणमा सत्यतथ्य छानबिन गर्नुपर्ने बताएका छन्। भने, यो केसमा निष्पक्ष छानबिन हुनुपर्छ। हामीले सोचेका थिएनौं टोपबहादुरजी कत्तिको संलग्न हुनुहुन्छहुनुहुन्न उहाँ संलग्न हुनुहुन्छ भन्ने हाम्रो अनुमान पनि होइन। सोचेका पनि थिएनौं। तर, हामी आश्चर्यचकित बन्यौं उहाँलाई पक्राउ पुर्जी जारी हुँदा। पक्राउ पुर्जी जारी भएपछि टोपबहादुरले बाहिर आएर प्रहरीलाई सघाउने विश्वास लिए पनि त्यसो नभएको उनको भनाइ थियो। भागेपछि आरोपमा आशंका गर्ने ठाउँ हुने ओलीले बताए। यो प्रकरणमा सही छानबिन नगरेर सरकारले राजनीतिक फन्डा गर्न खोजेको उनको आशंका थियो। लडाकु शिविर भ्रष्टाचारको छानबिन गर्न आयोगलाई आग्रह ओलीले लडाकु शिविरमा भएको भ्रष्टाचारको छानबिन गर्न अख्तियार दुरुपयोग अनुसन्धान आयोगलाई आग्रह गरेका छन्। बैठकमा उनले राज्यको ढुकुटी अनुचित ढंगले छलछाम गरेर खल्तीमा हाल्ने कुरा भ्रष्टाचार नै भएको बताए। राज्यको ढुकुटी अनुचित ढंगले छलछाप गरेर खल्तीमा हाल्ने कुरा भनेको भ्रष्टाचार नै हो। जोसुकैले गरेको होस् त्यो भ्रष्टाचारको बारेमा कोही बोल्न तयार छैन। राज्यको पैसा व्यक्ति वा संस्थाले अर्बांै कुम्ल्याएका छन्। अख्तियारले होल्ड गरेर राखेको छ उनले भने, म भन्न चाहन्छु कि त्यसबारे छानबिन गर्नुस्। अहिले कर्मचारीलाई तलब खुवाउन मुस्किल पर्ने अवस्था रहेको समयमा अयोग्य लडाकुलाई दुई लाख बाँड्ने भनेर एकलौटी निर्णय गरेर अगाडि बढ्न खोज्नु सरकारको गलत निर्णय भएको उनको भनाइ थियो। क्याटोनमेन्टको नाममा नभएका व्यक्तिको नाममा अर्बौं पैसा घोटाला भएको ओलीले बताए। माओवादीका कारण समस्या भयो अध्यक्ष केपी शर्मा ओलीले माओवादी केन्द्रको राजनीतिक बेइमानीले राष्ट्रिय राजनीतिलाई पुरानै अवस्थामा धकेलेको आरोप लगाएका छन्। बैठकमा ओलीले माओवादी केन्द्रको राजनीतिक बेइमानी, अस्थिरता र अवसरबादले राष्ट्रिय राजनीतिलाई फेरि पुरानै बिन्दुमा धकेलेको बताए। माओवादी केन्द्र विभिन्न शक्ति केन्द्रहरूको प्रभावमा परेको उनको दाबी छ। बैठकमा ओलीद्वारा प्रस्तुत राजनीतिक प्रतिवेदनमा चुनावअघि र पछिका घटनाक्रमको समीक्षा गर्दै उनले नयाँ सहकार्यलाई भत्काएर फेरि पुरानै गठबन्धन स्थापित गर्ने, नेपाललाई अन्त्यहीन अस्थिरतातर्फ धकेल्न चाहने एवं मुलुकलाई शक्ति राष्ट्रहरूको स्वार्थको क्रीडास्थल बनाउन प्रयासरत विभिन्न शक्तिकेन्द्रको चलखेल बढेको आरोप लगाए। पुस २६ गते कांग्रेसबाट समेत विश्वासको मत प्राप्त गरिसकेपछि प्रधानमन्त्री प्रचण्डले बोली फेर्न थालेको प्रतिवेदनमा उल्लेख छ। कहिले राष्ट्रपतिका बारेमा भएको एमालेसँगको पूर्वसहमतिलाई भएकै छैन भनेर झुट बोल्ने र कहिले राष्ट्रिय सहमति भनेकै कांग्रेससँगको सहमति हो भन्ने अथ्र्याउन थाले। त्यस नयाँ राजनीतिक कोर्सलाई जोगाउन हामी हदैसम्म लचिलो भयौं। तत्कालीन सत्ता गठबन्धनभित्रैबाट राष्ट्रपतिको उम्मेदवार बनाएर भए पनि सहकार्य जोगाउन प्रस्ताव गयौं। तर, आफैं चरम अवसरवादबाट ग्रस्त र विभिन्न शक्ति केन्द्रहरूको प्रभावमा परेको माओवादी केन्द्रलाई दक्षिणपन्थी अवसरवादी ओरालो यात्राबाट रोक्न सकिएन। राष्ट्रपति निर्वाचनसम्म आइपुग्दा ऊ नेपाली कांग्रेससँग समर्पण गर्न पुग्यो, प्रतिवेदनमा भनिएको छ। माओवादीको अवसरवादी, अविश्वसनीय र अस्थिर चरित्र पुरानै भएको उनले बताए। उपनिर्वाचनको नतिजा चिन्ताजनक ओलीले उपनिर्वाचनको नतिजालाई चिन्ताजनक विषय भएको बताएका छन्। प्रस्तुत राजनीतिक प्रतिवेदनमा ओलीले उपनिर्वाचनको नतिजालाई गम्भीर रूपमा हेर्नुपर्ने बताए। नेकपा एमालेले उपनिर्वाचनमा संख्यात्मक क्षति बेहोर्नु नपरेको भए पनि चितवन२ र तनहुँ१ मा पार्टीको मतमा उल्लेखनीय कमी आउनु चिन्ताजनक विषय हो, प्रतिवेदनमा उल्लेख छ। यस्तो नतिजा आउनुको कारणबारे गम्भीर समीक्षाको आवश्यकता प्रतिवेदनमा औंल्याइएको छ। सम्बन्धित जिल्ला र प्रदेश कमिटीले यसको गम्भीर समीक्षा गर्नुपर्छ र रहन गएका कमीहरूलाई अविलम्ब सच्याउनुपर्छ, ओलीको प्रतिवेदनमा भनिएको छ।"
लगानीको वातावरण बनाउन नीतिगत र संस्थागत सुधार भइरहेको छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले वर्तमान सरकार विदेशी लगानी आकर्षित गर्न प्रतिवद्ध रहेको बताएका छन्। शुक्रबार लगानी बोर्ड नेपाल र स्ट्याण्डर्ड चार्टर्ड बैंक नेपालले संयुक्त रुपमा काठमाडौंमा आयोजना गरेको लगानीका लागि अन्तर्राष्ट्रिय सम्मेलन कार्यक्रमलाई सम्बोधन गर्दै प्रधानमन्त्री प्रचण्डले विदेशी लगानी आकर्षित गर्न र नयाँ अवसर सिर्जना गर्नका लागि अन्तर्राष्ट्रिय साझेदारहरूसँग काम गर्न प्रतिबद्ध रहेको बताए। उनले नेपालको विकास प्रयासहरूमा वित्तीय संस्था र विकास साझेदारका साथै निजी क्षेत्रसँग प्रभावकारी साझेदारी गर्न उत्सुक रहेको धारणा पनि राखे। लगानीको वातावरण बनाउनका लागि नीतिगत,कानुनी,नियामक,प्रक्रियागत र संस्थागत व्यवस्था सुधार गर्न पहल गरिसकेको उनले जानकारी दिए। कार्यक्रममा अर्थमन्त्री डा प्रकाशशरण महतले विश्वव्यापी वित्तीय घटनाहरुको खासै प्रभाव नपरेपनि केहि समस्या भने देखिएको भन्दै त्यसलाई समाधान गर्नका लागि सरकार अघि बढिरहेको जानकारी दिए।उनले रेमिट्यान्सले मुलुकको अर्थतन्त्रलाई टेवा पुर्याइरहेको भएपनि त्यसलाई उत्पादनशील क्षेत्रमा पर्याप्त रुपमा प्रयोग गर्न नसकिएको धारणा राखे। उनले सम्पूर्ण ध्यान परियोजनालाई नाफामुखी बनाउनेतर्फ केन्द्रित गर्न र आगामी दिनमा सम्भाव्य वित्तिय साधनको विकास गर्न निजी क्षेत्रसँग सहकार्य गर्नका लागि पनि तयार रहेको धारणा राखे।"
कांग्रेस नेता बस्नेतको निधन,काठमाडौं : नेपाली कांग्रेसका नेता एवं तत्कालीन संविधानसभा सदस्य पुरुषोत्तम बस्नेतको निधन भएको छ । लामो समयदेखि बिरामी रहेका बस्नेतको ७८ वर्षको उमेरमा आज आफ्नै निवास सिफलमा निधन भएको हो । विसं २००२ मङ्सिर १ गते सोलुखुम्बुको लिखुपिके गाउँपालिकामा जन्मिएका बस्नेतले मुलुकमा लोकतन्त्र स्थापनाका लागि भएका संघर्षका क्रममा पटकपटक गरी नौ वर्ष जेल जीवन बिताएका थिए। उनी अविवाहित हुन्। विसं २०६२ र ६३ को दोस्रो जनआन्दोलनपछि पार्टीको आमन्त्रित केन्द्रीय सदस्य रहेका बस्नेत हाल जननायक बीपी कोइराला स्मृति ट्रष्टका कोषाध्यक्ष हुन्। उनको दिउँसो २ बजे पशुपति आर्यघाटमा दाहसंस्कार गरिनेछ।
राष्ट्रपतिले नागरिकता विधेयक प्रमाणीकरण गर्नुपर्छ भन्ने सत्ता गठबन्धनको मत छ : यादव,"जनकपुरधाममा आज आयोजित पत्रकार सम्मेलनमा उनले सार्वभौम संसद्ले पारित गरेको कानुनलाई अड्काउन नपाइने भए पनि विगतमा गलत अभ्यास भएको आरोप लगाए । जनकपुरधाम : जनता समाजवादी पार्टी (जसपा) अध्यक्ष उपेन्द्र यादवले संसद्बाट दुई पटक पारित भइसकेको नेपाल नागरिकता ऐन, २०६३ लाई संशोधन गर्न बनेको विधेयक प्रमाणीकरण गर्न राष्ट्रपतिलाई आग्रह गरेका छन् । जनकपुरधाममा आज आयोजित पत्रकार सम्मेलनमा उनले सार्वभौम संसद्ले पारित गरेको कानुनलाई अड्काउन नपाइने भए पनि विगतमा गलत अभ्यास भएको आरोप लगाए । 'संसद्बाट पारित कानुनलाई राष्ट्रपतिले पहिलो पटक फिर्ता पठाउने प्रावधान भए पनि दोस्रो पटक पठाउँदा १५ दिनभित्र प्रमाणीकरण गर्नुपर्ने प्रावधान छ । यदि प्रमाणीकरण नभएमा स्वतः कानुन बन्नुपर्ने हो । संसदीय अभ्यास भएका देशमा पनि यही अभ्यास छ', अध्यक्ष यादवले भने,'नेपालमा भने राष्ट्रपतिले प्रमाणीकरण नगरेपछि विधेयक वा अध्यादेश नै स्वतः निस्क्रिय हुने गलत काम भयो । अब वर्तमान राष्ट्रपतिले प्रमाणीकरण गर्नुपर्छ भन्ने मत सत्ता गठबन्धनको र त्यसो गर्दा कानुनसम्मत् नै हुन्छ भन्ने राय कानुनविद्को पनि छ ।' सङ्घीय लोकतान्त्रिक गणतन्त्रको संस्थागत विकासका लागि संविधान नै बाधक भएकाले त्यसलाई संशोधन गरेर अगाडि बढ्नुपर्ने भन्दै अध्यक्ष यादवले प्रदेश सरकारलाई बलियो बनाउन संविधानप्रदत्त अधिकार कार्यान्वयन गर्न सबै इमान्दार बन्नुपर्ने धारणा राखे । 'मन्त्री, सुरक्षा गार्ड र झण्डा हल्लाएर मात्रै हिँड्ने अवस्था अन्त्य गर्नुपर्छ । यसका लागि निजामती सेवा ऐन र प्रहरी समायोजनसम्बन्धी ऐन चाँडोभन्दा चाँडो पारित गरेर सङ्घीयताको संस्थागत विकास गर्नुपर्छ', उनले भने। त्यसैगरी भुटानी शरणार्थी प्रकरणको निष्पक्ष अनुसन्धान गरी दोषीलाई कानुनी दायरामा ल्याउनुपर्नेमा जोड दिए। रासस"
परराष्ट्रमन्त्री बंगलादेश प्रस्थान,"काठमाडौं : परराष्ट्रमन्त्री एनपी साउद बंगलादेशको ढाकामा यही वैशाख २९ र ३० गते हुने छैटौं हिन्द महासागर सम्मेलनमा सहभागी हुन आज त्यसतर्फ प्रस्थान गरेका छन्। शान्ति, समृद्धि र उत्थानशील भविष्यका लागि साझेदारी भन्ने नाराका हुन लागेको उक्त सम्मेलनमा उनले यही वैशाख ३० गते सम्बोधन गर्ने कार्यक्रम रहेको परराष्ट्र मन्त्रालयले जनाएको छ। भ्रमणका क्रममा परराष्ट्रमन्त्री साउदले बङ्गलादेश सरकारका उच्च पदस्थ व्यक्तित्वसँग भेटघाट गर्नुका साथै सम्मेलनका क्रममा विभिन्न देशका सहभागी प्रतिनिधिमण्डलका प्रमुखसँग पनि भेटघाट गर्नेछन्। उनी वैशााख ३१ गते स्वदेश फर्किने कार्यक्रम छ।"
"गण्डकीमा मन्त्रिपरिषद् विस्तार, नयाँ मन्त्रीले लिए शपथ","पोखरा : गण्डकी प्रदेशका मुख्यमन्त्री सुरेन्द्रराज पाण्डेले शुक्रबार मन्त्रिपरिषद विस्तार गरेका छन् । १४ वैशाखमा मुख्यमन्त्री नियुक्त पाण्डेले सत्ता साझेदार दल माओवादीसँग र आफ्नै पार्टी नेपाली कांग्रेसभित्र भागबन्डा मिलाएर ढिला गरी मन्त्रिपरिषद विस्तार गरेका हुन् । मुख्यमन्त्री पाण्डेले शुक्रबार कांग्रेसबाट दीपेन्द्रबहादुर थापा,जीतप्रकाश आलेमगर र महेन्द्रध्वज जीसी तथा माओवादी केन्द्रबाट रेशमबहादुर जुग्जाली मन्त्री नियुक्त गरेका हुन्। जीसीलाई कृषि तथा भूमि व्यवस्था,आलेमगरलाई आर्थिक मामिला र थापालाई उद्योग,पर्यटन,वन तथा वातावरण मन्त्रालयको जिम्मेवारी दिइएको छ। यस्तै, माओवादीका जुग्जालीले भौतिक पूर्वाधार विकास तथा यातायात व्यवस्था मन्त्रालयको जिम्मा पाएका छन्। नवनियुक्त मन्त्रीहरूले पद तथा गोपनीयताको शपथ ग्रहण गरेका छन्। यस अघिका विना विभागीय मन्त्री सुशिला सिंखडालाई सामाजिक विकास तथा स्वास्थ्य मन्त्रालयको जिम्मेवारी दिइएको छ भने सरस्वती अर्यालले उर्जा,जलस्रोत तथा खानेपानी मन्त्रालयको जिम्मेवारी पाएकी छन् । गत १४ वैशाखमा मुख्यमन्त्री नियुक्त पाण्डेले ७ सदस्यीय मन्त्रिपरिषदमा शुक्रबार ४ जना थप मन्त्री नियुक्त गरेका हुन् । यसअघि मनाङमा स्वतन्त्र उठेर सांसद जितेका राजीव गुरुङ (दीपक मनाङे ) नेकपा एकीकृत समाजवालीको तर्फबाट मन्त्री बनाउने भने पनि बनाइएन । गण्डकीमा नेपाली कांग्रेस र नेकपा माओवादी केन्द्रको सहज बहुमत पुग्ने भएकाले मुख्यमन्त्री पाण्डे सुरुदेखि नै गुरुङलाई मन्त्री बनाउने पक्षमा थिएनन् ।मुख्यमन्त्री पाण्डेले वैशाख १५ गते शपथ लिँदा कांग्रेसकी अर्याल र माओवादीकी सिम्खडालाई विना विभागीय मन्त्री नियुक्त गरेका थिए । संघमा एमाले र माओवादीको गठबन्धन टुटेपछि वैशाख ९ गते एमालेका खगराज अधिकारीको नेतृत्वको सरकार ढलेको थियो । कांग्रेस माओवादीको गठबन्धनबाट पाण्डे मुख्यमन्त्री नियुक्त भएका थिए ।"
एमालेको केन्द्रीय कमिटी बैठक : प्रतिवेदनमाथि आज ८ समूहमा छलफल हुने,"काठमाडौं : नेकपा एमालेको केन्द्रीय कमिटीको बैठक आज दोस्रो दिन पनि बस्दैछ। आज बिहानबाट अध्यक्ष केपीशर्मा ओलीद्वारा बिहीबार प्रस्तुत राजनीतिक प्रतिवेदनमाथि बिहान ८ बजेदेखि १२ बजेसम्म ८ समूहमा छलफल हुने एमालेले जनाएको छ। बैठकमा केन्द्रीय सल्लाहकार परिषद्को अध्यक्ष अमृत बोहोराले, अनुसन्धान आयोगको अध्यक्ष केशव बडालले, लेखा आयोगका पुष्प कँडेलले, निर्वाचन आयोगका अध्यक्ष विजय सुब्बाले आफ्नो भनाईसहित प्रतिवेदन पेश गरेका थिए। यसैगरी मिसन ग्रासरुट अभियानको समीक्षात्मक प्रतिवेदन सुदूरपश्चिमका संयोजक लेखराज भट्टले, कर्णालीको योगेश भट्टराईले र कोशी प्रदेशको राजेन्द्र गौतमले प्रस्तुत गरेका थिए। बिहीबार प्रतिवेदन पेश हुन बाँकी रहेका प्रदेशले पेश गरेपछि समूहगत छलफल हुने प्रवक्ता पृथ्वीसुब्बा गुरुङले जानकारी दिए। १० एजेण्डा तय गरेर बोलाइएको एमाले केन्द्रीय कमिटीको पाँचौं बैठक शनिबारसम्म सञ्चालन हुनेछ।"
नक्कली भुटानी शरणार्थी प्रकरण छानबिनमा प्रहरीलाई सहयोग गरौं : नेता सिंह,"काठमाडौं : नेपाली कांग्रेसका नेता प्रकाशमान सिंहले नक्कली भुटानी शरणार्थी प्रकरणमा छानबिन निष्पक्षरुपमा अघि बढाउन प्रहरीलाई सहयोग गर्नुपर्ने बताएका छन्। शुक्रबार सामाजिक सञ्जालमार्फत् नेता सिंहले नक्कली भुटानी शरणार्थी प्रकरणमा संलग्न व्यक्ति जोसुकै र जुनसुकै भएपनि छानबिनको दायरमा ल्याउन प्रहरीलाई सहयोग गर्नुपर्ने बताएका हुन्। 'नक्कली भुटानी शरणार्थी प्रकरणको छानविन निष्पक्ष रूपमा अघि बढाइयोस् । नेपालीलाई भुटानी शरणार्थी बनाउने काममा संलग्नहरूमाथि भइरहेको छानविनलाई कहिँकतैबाट प्रभावित बनाउने प्रयास नहोस् । यस्ता घटनाहरूले राजनीतिमाथि थुप्रै प्रश्नहरू उठाएको छ । कानुनको सर्वमान्य सिद्धान्त हो दोषीहरू नछुटुन्, निर्दोषहरु नपरून् । कानुनको नजरमा सबै समान छन् र दोषीले उन्मुक्ति पाउँदैनन्, निर्दोष फस्दैनन् भन्ने नजिर बन्ने गरी नक्कली भुटानी शरणार्थी प्रकरणको निर्क्योल हुन सकोस् । प्रहरीले स्वतन्त्र ढंगले अनुसन्धान गर्न पाओस् । यसलाई कुनै पनि बहानामा राजनीतिकरण नगरियोस् । यसमा संलग्न व्यक्ति जोसुकै र जुनसुकै दलको भए पनि छानविनको दायरामा ल्याउन प्रहरीलाई सहयोग गरौं,'उनले भनेका छन्। नक्कली भुटानी शरणार्थी प्रकरणमा कांग्रेस केन्द्रीय सदसय एवं पूर्वगृहमन्त्री बालकृष्ण खाँडसहित पूर्वगृहमन्त्री रामबहादुर थापा 'बादल'का सुरक्षा सल्लाहकार इन्द्रजित राई,बहालवाला सचिव टेकनारायण पाण्डेसहित १२ जना पक्राउ परिसकेका छन्। पक्राउ पुर्जी जारी भएका एमाले सांसद टोपबहादुर रायमाझी भने अझै फरार छन्। यस्तै पूर्वगृहमन्त्री बादलको सुरक्षा सल्लाहकार राईका छोरा निरज राई पनि फरार छन्।"
प्रधानमन्त्रीलाई भेटेर रविले भने  नक्कली भुटानी शरणार्थी प्रकरणको छानबिनमा खुट्टा नकमाउनुहोस्,"काठमाडौं : राष्ट्रिय स्वतन्त्र पार्टीका सभापति रवि लामिछाने र प्रधानमन्त्री पुष्पकमल दाहाल 'प्रचण्ड'बीच भेटवार्ता भएको छ। प्रधानमन्त्री निवास बालुवाटार पुगेर लामिछानेले प्रधानमन्त्री प्रचण्डसँग भेटवार्ता गरेका हुन्। भेटका क्रममा लामिछानेले नक्कली भुटानी शरणार्थी प्रकरणको फाइल खोलेकोमा प्रधानमन्त्री प्रचण्डलाई धन्यवाद दिएका थिए। पूर्वगृहमन्त्री समेत रहेका लामिछानेले नक्कली भुटानी शरणार्थी प्रकरणको छानबिनमा खुट्टा नकमाउन प्रधानमन्त्रीसमक्ष आग्रह गरेका थिए। आजै राष्ट्रिय प्रजातन्त्र पार्टीका अध्यक्ष राजेन्द्र लिङ्देनले पनि प्रधामन्त्री प्रचण्डसँग भेटवार्ता गरेका थिए। भेटका क्रममा लिङ्देनले नक्कली भुटानी शरणार्थी प्रकरणको अनुसन्धान गहनरुपमा अघि बढाउन आग्रह गरेका थिए। भ्रष्टाचारीको कुनै जात,धर्म,लिंग र पार्टी नहुने भन्दै भ्रष्टाचारका पुराना फाइल खोल्नुपर्ने माग गरेका थिए। नक्कली भुटानी शरणार्थी प्रकरणमा कांग्रेस केन्द्रीय सदसय एवं पूर्वगृहमन्त्री बालकृष्ण खाँडसहित पूर्वगृहमन्त्री रामबहादुर थापा 'बादल'का सुरक्षा सल्लाहकार इन्द्रजित राई,बहालवाला सचिव टेकनारायण पाण्डेसहित १२ जना पक्राउ परिसकेका छन्। पक्राउ पुर्जी जारी भएका एमाले सांसद टोपबहादुर रायमाझी भने अझै फरार छन्। यस्तै पूर्वगृहमन्त्री बादलको सुरक्षा सल्लाहकार राईका छोरा निरज राई पनि फरार छन्।"
"एमालेको स्थायी कमिटी बैठक आज दिउँसो, वार्षिक कार्ययोजनाबारे छलफल हुने","काठमाडौं : नेकपा (एमाले)को स्थायी कमिटी बैठक आज दिउँसो ३ बजे बोलाइएको छ। वार्षिक कार्ययोजना बनाउन पार्टी केन्द्रीय कार्यालयमा स्थायी कमिटी बैठक बस्ने एमालेका प्रचार विभाग उपप्रमुख विष्णु रिजालले जानकारी दिए। उनका अनुसार जारी केन्द्रीय कमिटी बैठकमा ५ प्रदेशका बाँकी प्रतिवेदन प्रस्तुत भएपछि ८ समूहमा छलफल हुनेछ। ५ प्रदेशका बँकी रिपोर्ट प्रस्तुतिपछि ८ समूहमा छलफल हुनेछ र बैठकसमक्ष प्रदेशका तर्फबाट कार्ययोजना पेश हुनेछ। केन्द्रीय सदस्य रिजालले भने, त्यसलाई एकीकृत रूप दिएर वार्षिक कार्ययोजना बनाउन आजै दिउँसो ३ बजे स्थायी कमिटी बैठक बस्नेछ र भोलि बस्ने केन्द्रीय कमिटी बैठकमा कार्ययोजना प्रस्तुत हुनेछ। बिहीबारको केन्द्रीय कमिटी बैठकमा केन्द्रीय सल्लाहकार परिषद्को अध्यक्ष अमृत बोहोराले, अनुसन्धान आयोगको अध्यक्ष केशव बडालले, लेखा आयोगका पुष्प कँडेलले, निर्वाचन आयोगका अध्यक्ष विजय सुब्बाले आफ्नो भनाईसहित प्रतिवेदन पेश गरेका थिए। यसैगरी मिसन ग्रासरुट अभियानको समीक्षात्मक प्रतिवेदन सुदूरपश्चिमका संयोजक लेखराज भट्टले, कर्णालीको योगेश भट्टराईले र कोशी प्रदेशको राजेन्द्र गौतमले प्रस्तुत गरेका थिए। १० एजेण्डा तय गरेर बोलाइएको एमाले केन्द्रीय कमिटीको पाँचौं बैठक शनिबारसम्म सञ्चालन हुनेछ।"
नेताका परिवार कसरी बन्छन् बिचौलिया ?,"पहिला नेताका सन्तान र परिवारका सदस्य राजनीतिक विरासतको लागि मरिहत्ते गर्थे। त्यो पदको सम्मान पनि थियो। तर, पछिल्लो समयमा उनीहरू विभिन्न धन्दा र सेटिङमा लिप्त हुन थालेका छन्। नेताका छोराछोरी, पत्नी, नातागोता बिचौलियाका रूपमा देखा परेका छन्। काठमाडौं : कुनै राजनीतिक दल वा जनसमुदायलाई असल बाटो देखाउने व्यक्ति नै नेता हुन् भनेर नेपाली बृहत् शब्दकोशले अर्थ्याएको छ। अनि, प्रजाको शान्तिसुरक्षा कायम गर्ने, मौलिक अधिकारको कदर गर्ने, राज्यको शासन व्यवस्थाको प्रणाली निर्धारण गर्ने र यस्तै अन्य कार्य गर्ने नीति बनाउने नै राजनीति हो भनिएको छ। तर, पछिल्लो घटनाक्रम हेर्दा केही नेताले सही बाटो देखाउनुको साटो आफैं गलत बाटोमा हिँडिरहेका छन्, राजनीति आफैंले नीति बिर्सिएको छ। त्यतिमात्रै होइन, घरमूली नेता हुँदा तिनैका सन्तानले बिचौलियाको काम गरिरहेको नक्कली शरणार्थी प्रकरणले खुलस्त पारेको छ। पहिला नेताका सन्तान र परिवारका सदस्य राजनीतिक विरासतको लागि मरिहत्ते गर्थे। त्यो पदको सम्मान पनि थियो। तर, पछिल्लो समयमा उनीहरू विभिन्न धन्दा र सेटिङमा लिप्त हुन थालेका छन्। नेताका छोराछोरी, पत्नी, नातागोता बिचौलियाका रूपमा देखा परेका छन्। पैसा असुली गर्ने, कमिसन खानेसम्मका काममा उनीहरू लागेको पाइएको छ। शक्तिको आडमा वडादेखि संघसम्मै नेताका छोरा, छोरी, आफन्तको राजनीति हाबी भएको छ। नेताले भेट्नु पर्यो, कुनै योजना लिएर जानु पर्यो भने पनि उनीहरूमार्फत मात्रै जानुपर्ने अवस्था रहेको नेताबाटै पीडित बनेकाहरू बताउँछन्। पूर्वगृहमन्त्री बालकृष्ण खाँणकी पत्नी मञ्जु खाँण, पूर्वउपप्रधानमन्त्री टोपबहादुर रायमाझीका छोरा सन्दीप रायमाझी, पूर्वगृहमन्त्री रामबहादुर थापाका सुरक्षा सल्लाहकार इन्द्रजित राईका छोरा निरज, बादलकै छोरा प्रतीकसम्म नक्कली शरणार्थी प्रकरणमा जोडिएका छन्। यो प्रकरणमा अन्य धेरै नेताका छोराछोरी, श्रीमती नातागोता नै मुछिएको प्रहरी अनुसन्धानले देखाउँछ। पछिल्लो समयमा शक्तिको आडमा परिवारका सदस्यले जे गरे पनि हुने मनोवृत्ति बढ्दै गएको छ। यो संस्थागत रूपमा नै विकास भइरहेको यो घटनाक्रमले प्रष्ट पार्छ। नेतादेखि कर्मचारीमा परिवारवाद चरम रूपमा देखिन थालेको छ। कमिसन उठाउने काममा परिवारका सदस्य परिचालित भएका छन्। राजनीतिक विश्लेषक लोकराज बराल नेताका वरिपरिका मान्छेले नै पदको दुरुपयोग गर्ने गरेको बताउँछन्। पहिला पनि नेताका छोराछोरी, नातागोताले नै हो, पद र पहुँचको दुरुपयोग गर्ने र अनियमितता गर्ने। अहिले त अझ बढेर गएको छ, उनले भने, पञ्चायतकालमा परिवारका सदस्य र वरिपरिकाले नै यस्तो गर्थे। त्यो बेला त्यस्ता घटना लुकाइथ्यो। अहिले बाहिर आयो। राजनीतिज्ञ र दलालबीच साँठगाँठ गराउने काम पनि परिवारकै सदस्यबाट हुने गरेको उनको भनाइ छ। उनले चुनावमा करोडौं खर्च हुने भएपछि यसरी नै नेताहरूले असुली गरिरहेको बताए। यो एउटा प्रकरण हो। पछिल्लो समयमा चुनाव महँगो भएको छ। नेताहरू यसरी करोडौं असुली गरिरहेका छन्, उनले भने। राजनीतिक विश्लेषक बराल नक्कली शरणार्थी प्रकरणमा प्रहरीले गरेको कार्य राम्रो भएको बताउँछन्। अर्का राजनीतिज्ञ लोकेश ढकाल पछिल्लो समय राजनीतिक सैद्धान्तिकभन्दा पनि व्यापारीकरण भएको बताउँछन्। भन्छन्, प्रधानमन्त्रीले नै छोरालाई व्यापारमा लगाउँछन्। नेताका छोराछोरीकै यस्तो कार्यमा दबदबा छ। यसरी राजनीतिमा परिवारका सदस्यहरूको दबदबा हुँदा अपराधले प्रश्रय पाएको उनी बताउँछन्। यो प्रकरणमा पूर्वगृहमन्त्री एवं कांग्रेस नेता खाँण, पूर्वगृहसचिव टेकनारायण पाण्डे, खाँणका स्वकीय सचिव नरेन्द्र केसी, पूर्वगृहमन्त्री रामबहादुर थापा बादलका सुरक्षा सल्लाहकार इन्द्रजित राई, पूर्वउपप्रधानमन्त्री टोपबहादुर रायमाझीका छोरा सन्दीप रायमाझी, मोरङका केशव दुलाल, ललितपुरका सानु भण्डारी, पाँचथरका टेक गुरुङ, मोरङका सागर राई र सन्देश शर्मा पक्राउ परिसकेका छन्। प्रतिव्यक्ति २० देखि ५० लाख रुपैयाँसम्म लिएर नक्कली भुटानी शरणार्थी बनाएर अमेरिका लैजाने भन्दै ठगी भएको भन्दै हालसम्म १ सय ५० जनाभन्दा बढीले उजुरी गरेका छन्। यो प्रकरणमा हाइप्रोफाइलका नेता र प्रशासकहरू पक्राउ परेसँगै राजनीतिक रूपमा हलचल पैदा भएको छ भने राजनीतिक नेतृत्वमा भुइँचालो नै आएको छ। यो प्रकरणमा पनि शीर्ष नेतृत्वका परिवारकै सदस्य मुछिएका छन्। तीमध्ये केही पक्राउ परेका छन् भने केही अझै फरार छन्। बालकृष्ण खाँण र मञ्जु खाँण (पतिपत्नी) नक्कली भुटानी शरणार्थी प्रकरणमा पक्राउ परेका पूर्वगृहमन्त्री खाँण सबैभन्दा उच्च राजनीतिक व्यक्ति हुन्। खाँण कांग्रेसका प्रभावशाली नेता पनि हुन्। सभापति शेरबहादुर देउवाका विश्वासपात्र खाँण पटकपटक मन्त्री भइसकेका छन्। नेपाल विद्यार्थी संघ र तरुण दलका पूर्वअध्यक्ष पनि हुन् उनी। तत्कालीन गिरिजाप्रसाद कोइरालाको निकट रहेका खाँण पार्टी विभाजनपछि देउवासँग निकट भए। देउवा नेतृत्वमा आएसँगै खाँणको प्रभाव बढ्यो। उनले आफ्नो प्रभाव र पहुँचकै बलमा पत्नी मञ्जु खाँणलाई समानुपातिकबाट सांसद पनि बनाएका छन्। अनि पटकपटक मन्त्री हुने अवसर पनि पाएका छन्। २०७९ सालको निर्वाचन भने गृहमन्त्री हुँदाहुँदै खाँण राप्रपाका नेता दीपक बोहरासँग पराजित भए। पराजित भए पनि पार्टीमा उनको शक्ति भने घटेको थिएन। देउवाका खास मान्छे खाँणकी पत्नी मञ्जुले नक्कली शरणार्थी प्रकरणमा बिचौलियाबाट ६ करोड रुपैयाँ लिएको अडियो नै सार्वजनिक भएको छ। खाँणलाई वैशाख २७ गते प्रहरीले पक्राउ गरिसकेको छ। यो विषयमा मुछिएकी खाँण पत्नी मञ्जु भने फरार छिन्। यो प्रकरणमा पक्राउ परिसके पनि कांग्रेसले बालकृष्णलाई कारबाही गरेको छैन। यो प्रकरणमा पक्राउ परेकी मञ्जुलाई कांग्रेसले कारबाही गर्ने आँट गरेको देखिँदैन। टोपबहादुर रायमाझी र सन्दीप रायमाझी (बाबुछोरा) टोपबहादुर रायमाझी एमालेका निलम्बित सचिव हुन्। पक्राउ पुर्जी जारी भएका उनी हाल फरार छन्। उनी माओवादीका पुराना नेता हुन्। डा बाबुराम भट्टराई माओवादीमा रहँदासम्म टोपबहादुर रायमाझी उनका नजिकका नेता मानिन्थे। डा भट्टराईले माओवादी छोडे र रायमाझी माओवादीमै रहे। २०७५ साल जेठ ३ मा एमाले र माओवादी केन्द्र मिलेर नेकपा बन्यो। २०७७ फागुन २३ सर्वोच्च अदालतले नेकपा भंग गरेर एमाले र माओवादी केन्द्रलाई बिउँत्याइदियो। मन्त्री रहेका टोपबहादुर एमालेमा नै बसे। २०७९ सालको निर्वाचनमा अर्घाखाँचीबाट प्रतिनिधिसभा सदस्यमा निर्वाचित भए। नक्कली भुटानी शरणार्थी प्रकरणमा टोपबहादुर र उनका छोरा सन्दीप दुवै मुछिएका छन्। छोरा सन्दीपलाई प्रहरी पक्राउ गरिसकेको छ। सन्दीप यो प्रकरणमा बिचौलियाका भूमिकामा रहेको भन्दै प्रहरीले पक्राउ गरेको हो। टोपबहादुर बिरामी भन्दै फरार छन्। यो प्रकरणमा मुछिएपछि एमालेले उनलाई निलम्बन गरेको छ। इन्द्रजित राई र निरज राई (बाबुछोरा) सुरक्षाविज्ञको रूपमा माओवादी शान्तिप्रक्रियामा आएँसँगै उनी चर्चित थिए। यो प्रकरणको मुख्य योजनाकार नै राई रहेको बताइएको छ। उनले रामबहादुर थापा बादल गृहमन्त्री हुँदा सुरक्षा सल्लाहकारको रूपमा २०७४ फागुन १४ गतेदेखि २०७८ असार २८ गतेसम्म काम गरे। यो समयमा नै नक्कली भुटानी शरणार्थी बनाउने योजनामा उनको नै मुख्य भूमिका रहेको देखिएको छ। द्वन्द्व विशेषज्ञका रूपमा चिनिने उनलाई प्रहरीले पक्राउ गरिसकेको छ। राईले गृहमन्त्री, गृहसचिवलगायतलाई मिलाउनुपर्छ भन्दै गिरोहबाट पटकपटक गरी पाँच करोड रकम लिएको खुलेको छ। उनका छोरा निरज राईको यो प्रकरणमा संलग्नता देखिएको छ। प्रहरीले निरजविरुद्ध पक्राउ पुर्जी नै जारी गरिसकेकोे छ। तर, उनी फरार छन्। बाबुछोरा नै यो गिरोहसँग मिलेर नक्कली शरणार्थी बनाउने काममा लागेको प्रहरीको अनुसन्धानले देखाएको छ। रामबहादुर थापा र प्रतीक थापा (बाबुछोरा) रामबहादुर थापा बादल लामो समय गृहमन्त्री हुनेमध्येका एक नेता हुन्। २०७४ फागुन १४ गतेदेखि २०७८ असार २८ गतेसम्म उनी गृहमन्त्री रहे। वाम गठबन्धनमा यो सरकारमा माओवादी केन्द्रको तर्फ नेतृत्व गर्दै बादल गृहमन्त्री भएका थिए। उनी गृहमन्त्री भएको बेला नै छुट भुटानी शरणार्थीको विवरण संकलन गर्न गृह मन्त्रालयका तत्कालीन सहसचिव बालकृष्ण पन्थीको संयोजकत्वमा कार्यदल बनेको थियो। बादलकै पालामा नक्कली शरणार्थी बनाउने प्रयास भएको थियो। त्यो काममा बादलकै सुरक्षा सल्लाहकार इन्द्रजित नै लागे। तर, त्यो बेला यो काम सफल हुन सकेन्। कार्यदल प्रतिवेदन तयार गरेर पेस गरिसकेको छ। यो प्रतिवेदनलाई किर्ते बनाउने काम भएको छ। चलखेल गरेर प्रतिवेदन किर्ते गर्ने कार्यमा तत्कालीन गृह मन्त्रालय नेतृत्व र गृहसचिवको भूमिका रहेको प्रहरीको दाबी छ। तर, पछिल्लो समय त्यो कार्यदलको प्रतिवेदन नै गायब बनाइएको छ। यो प्रकरणमा बादलका छोरा प्रतीक थापाको नाम पनि जोडिएको छ। नेपाली नागरिकलाई भुटानी शरणार्थी बनाएर अमेरिका पठाउने भन्दै लाखौं असुली गरेको गिरोहलाई सहयोग गरेको अभियोग उनी माथि छ। उनलाई पनि प्रहरीले पक्राउ पुर्जी जारी गरेको प्रहरी स्रोतले बताएको छ। राजनीतिक विश्लेषक सुरेन्द्र लाभ परिवारको कुनै सदस्य ठूलो ठाउँमा छ भने छोराछोरी, श्रीमती, आफन्तले जे गरे पनि हुन्छ भन्ने मनोवृत्ति हाबी भएको बताउँछन्। जसरी पनि पैसा कमाउनुपर्छ भन्ने प्रवृत्ति परिवारमा हाबी भएको उनको विश्लेषण छ। पैसा कमाउन अपराधमा नै सन्तानलाई लगाउने प्रवृत्ति हाबी हुने समाज कता गइरहेको भन्ने देखाएको उनले बताए। मेरो बाबु ठूलो मान्छे हो। मैले जे गरे पनि हुन्छ भन्ने प्रवृत्ति बढ्यो। परिवार नै पैसा कमाउन अपराध गर्न पछि नपर्ने भए। त्यो प्रवृत्तिले समाज र देशलाई कता पुर्याउने हो भन्ने स्थिति आएको छ, उनले भने, देशमा आर्थिक संकट छ। उता भ्रष्टाचारीको घरमा करोडौं थन्किएको छ। प्रधानमन्त्री र मन्त्रीले नै छोरालाई व्यापारमा लगाउँछन्। नेताका छोराछोरीकै यस्तो कार्यमा दबदबा छ। यसरी राजनीतिमा परिवारका सदस्यहरूको दबदबा हुँदा अपराधले प्रश्रय पाएको छ ।लोकेश ढकाल, राजनीतिज्ञ मेरो बाबु ठूलो मान्छे हो। मैले जे गरे पनि हुन्छ भन्ने प्रवृत्ति बढ्यो। परिवार नै पैसा कमाउन अपराध गर्न पछि नपर्ने भए। त्यो प्रवृत्तिले समाज र देशलाई कता पुर्याउने हो भन्ने स्थिति आएको छ। डा सुरेन्द्र लाभ, राजनीतिक विश्लेषक पहिला पनि नेताका छोराछोरी र नातागोताले नै पद र पहुँचको दुरुपयोग गर्थे। अहिले त अझ बढेर गएको छ। राजनीतिज्ञ र दलालबीच साँठगाँठ गराउने काम पनि परिवारकै सदस्यबाट हुने गरेको छ।प्राडा लोकराज बराल , राजनीतिक विश्लेषक"
१६ दलले लुकाए आर्थिक विवरण,"लेखापरीक्षण किन नबुझाएको भन्दै दलहरूलाई सात दिनभित्र आयोगमा स्पष्टीकरण पेस गर्न आयोगले पत्र काटेको छ। काठमाडौं : भ्रष्टाचार रोक्नुपर्ने रटान लगाइरहेका राजनीतिक दलहरूले भने आफ्नै पार्टीभित्रको हिसाबकिताब लुकाएको पाइएको छ। निर्वाचन आयोगले लेखापरीक्षणको प्रतिवेदन बुझाउन ताकेता गरे पनि दलहरूले बेवास्ता गर्दै आएका छन्। आयोगका अनुसार १६ वटा राजनीतिक दलहरूले आर्थिक वर्ष २०७८०७९ को हिसाबकिताब निर्वाचन आयोगमा बुझाएका छैनन्। आयोगको पदाधिकारी बैठकले ती दलहरूमाथि कारबाही प्रक्रिया अघि बढाउने निर्णय गरेको आयोगका प्रवक्ता शालिग्राम शर्मा पौडेलले बताए। लेखापरीक्षण किन नबुझाएको भन्दै दलहरूलाई सात दिनभित्र आयोगमा स्पष्टीकरण पेस गर्न आयोगले पत्र काटेको छ। ८२ दलले भने आयोगमा आम्दानी र खर्चको हिसाबकिताब बुझाएका छन्। आर्थिक वर्ष २०७८०७९ को लेखापरीक्षण प्रतिवेदन पेस नगर्ने १६ राजनीतिक दललाई सो आर्थिक वर्षको लेखापरीक्षण प्रतिवेदन कानुनबमोजिम तोकिएको समयावधिभित्र किन पेस नगरेको हो ? स्पष्टीकरणमा भनिएको छ, लेखापरीक्षण प्रतिवेदन आयोगमा पेस गर्ने कार्य नगरेकोले तपाईंलाई राजनीतिक दलसम्बन्धी ऐन, २०७३ को दफा ५४ को उपदफा (५) को खण्ड (क) बमोजिम किन कारबाही नगर्ने ? दलहरूलाई आफ्नो सफाइसहितको स्पष्टीकरण सोही ऐनको दफा ५४ को उपदफा (८) बमोजिम ७ दिनभित्र पेस गर्न आयोगले निर्देशन दिइएको छ। आयोगमा लगातार दुई आर्थिक वर्ष २०७७०७८ र २०७८०७९ को लेखापरीक्षण प्रतिवेदन नबुझाउने पाँच दल रहेका छन्। ती दलहरूमाथि पनि आयोगले कारबाही प्रक्रिया अघि बढाएको छ। यस्तो कारबाहीमा पर्ने दलहरूमा मुस्कान सेना नेपाल पार्टी, शिव सेना नेपाल, आम आदमी पार्टी नेपाल, राष्ट्रिय जनमुखी पार्टी लोकतान्त्रिक र नेपाल कम्युनिस्ट पार्टी लोकतान्त्रिक हुन्। ती दलहरूलाई पनि आयोगले पत्र काटेको छ। त्यसैगरी ८२ दलहरूलाई आयोगमा बुझाएको आर्थिक वर्ष २०७८०७९ लेखापरीक्षण प्रतिवेदन सात दिनभित्र सार्वजनिक गर्न निर्देशन दिएको छ। यसअघि आयोगमा ८२ दलले आर्थिक वर्ष २०७८०७९ लेखापरीक्षण प्रतिवेदन बुझाएका थिए। त्यो प्रतिवेदन जनमानस समक्ष सार्वजनिक गर्न आयोगले निर्देशन दिएको आयोगका प्रवक्ता पौडेलले बताए। भने, राजनीतिक दललाई आयोगमा पेस गरेको लेखापरीक्षण प्रतिवेदन सात दिनभित्र सम्बन्धित दलको कार्यालय वा वेबसाइट, आमसञ्चार माध्यम (पत्रपत्रिका, रेडियो, टेलिभिजन आदि), सामाजिक सञ्जालका माध्यमबाट सार्वजनिक गर्न निर्देशन दिएको छ। प्रतिवेदन सार्वजनिक गरेको मितिले सात दिनभित्र सोको जानकारी आयोगमा गराउन भनिएको छ। राजनीतिक दलसम्बन्धी ऐन, २०७३ को दफा ४१ को उपदफा (१) बमोजिम आयोगमा दर्ता कायम रहेका राजनीतिक दलहरूले आर्थिक वर्ष समाप्त भएको ६ महिनाभित्र लेखापरीक्षण गराउने व्यवस्था गरेको छ। लेखापरीक्षण भएको प्रतिवेदन त्यसको एक महिनाभित्र आयोगमा बुझाउनु पर्छ। १ सय १९ राजनीतिक दल निर्वाचन आयोगमा दर्ता भएका छन्।"
जीर्ण सडकमा जोखिमपूर्ण यात्रा,"हेटौंडा : संघीय राजधानी काठमाडौं र बागमती प्रदेशको राजधानी हेटौँडा जोड्ने सडकको स्तरोन्नति हुन नसक्दा यात्रुहरूले हैरानी खेप्नु परेको छ। प्रदेश सरकार स्थापना भएसँगै भैसेबाट बख्खुसम्मको सडकलाई प्रादेशिक लोकमार्ग भनेर प्रस्तावित गुरु योजनामा राखिएको सडक नै समयमा स्तरोन्नति सम्पन्न नहुँदा सो सडक हुँदै दैनिक हिँड्ने हजारौं सवारी साधन र यात्रुहरूले हैरानी खेप्न बाध्य भएका हुन्। प्रदेश सरकारले प्रदेश स्थापना भएसँगै आव २०७५०७६ बाट हालसम्म करिब १ अर्ब ५० करोड रकम वर्षैपिच्छे सडकको स्तरोन्नतिका लागि भन्दै विनियोजन गर्दै आएको छ। प्रदेश सरकारले विनियोजन गरेको रकममा हालसम्म करिब १ अर्ब १५ करोड खर्च भइसकेको छ। तर काम पूरा भएको छैन। २०७५ सालबाट सुरु भएको सडकको स्तरोन्नतिको काम हालसम्म सकिएको छैन। बागमती प्रदेश भौतिक पूर्वाधार मन्त्रालयअन्तर्गत रहेका विभिन्न कार्यालय मार्फत कार्य भइरहेको छ। हालसम्म भीमफेदीबाट कुलेखानीसम्मको १६ किलोमिटर सडक मात्र कालोपत्र भएको छ। सो सडक २०७६ माघ १७ गते सम्झौता भई २०७८ मंसिर १० गते यातायात पूर्वाधार निर्देशनालय हेटौंडा मार्फत सम्पन्न भएको थियो। यस्तै भैसेदेखि भीमफेदीसम्मको करिब ११५ किलोमिटर सडक स्तरोन्नतिको काम भीमफेदी गाउँपालिका वडा नम्बर २,४ र ६ मा मुआब्जा विवाद लिएपछि रोकिएको काम भर्खरै मात्र अघि बढेको छ। २०७७ असार २४ सम्झौता भई २ वर्ष भित्र सकिने भनिएको सडक मुआब्जा विवाद सकिएसँगै धमाधम कार्य भइरहेको यातायात पूर्वाधार निर्देशानलय हेटौँडाका प्रवक्ता हरि प्रसाद ओझाले बताए। उनले भने, 'कुल ३८ करोड ७८ लाख ८९७ रुपैयाँ लागतमा सडक स्तरोन्नति कार्य सुरु भएकोमा मुआब्जा विवादले गर्द काम रोकिएको थियो।' अहिले निजी घरटहरा रहेका ३८ जनालाई सम्झौताका लागि पत्रचार गरिएकोमा १० जना आएर सम्झौता गरेको र ४ जनाले पैसा समेत लगिसकेको बताए। अब त्यहाँको विवाद हटेसँगै तीव्र गतिमा काम अघि बढेको र हाल ६० प्रतिशत काम सम्पन्न भएको बताए। सिस्नेरीबाट काठमाडौं जाने वैकल्पिक सडक अन्तर्गत हेविबाट दक्षिणकालीसम्म ५ किमी सडक विभागबाट हस्तान्तरण आएकोमा १४ करोड लागतमा प्रदेश यातायात निर्देशनालय मार्फत गत आवमा सम्पन्न भएको छ। त्यस्तै ज्यामिरेदेखि रामचन्द्र भन्ज्याङ १ खण्ड र रामचन्द्र भन्ज्याङदेखि दक्षिणकालीसम्म अर्को खण्ड सम्झौता भई राजधानी पूर्वाधार विकास आयोजना मार्फत काम भइरहेको उनले बताए। फाखेल हुँदै फर्पिङ र चित्लाङ हुँदै काठमाडौं जाने सडकको स्तरोन्नतिका लागि बोलपत्र आह्वान गरिए तापनि काम अघि बढेको छैन। यस्तै कंलकी हुँदै हुमाने भज्याङसम्म ३४ करोड लागतमा कालेपत्रे गर्नका लागि पक्रिया अघि बढाइए तापनि काम अघि बढ्न सकेको छैन। महालक्ष्मी दोवानबाट मकैबारी हुँदै मातातीर्थ निस्कने सडकको पूर्वाधार विकास कार्यालय ललितपुरबाट भए तापनि काम सकिएको छैन। सो कार्यालयले मकवानपुरभित्र पर्ने २ किलोमिटर र काठमाडौंमा पर्ने ६ किलोमिटर सडको स्तरोन्नतिको जिम्मा पाए पनि काम सुस्त गतिमा गरिरहेको प्रवक्ता ओझाले बताए। यस्तै पूर्वाधार विकास कार्यालय चितवनमार्फत महालक्ष्मी दोवानबाट मकैबारीसम्मको १५ किलोमिटर कालेपत्र गर्न टेण्डर भएतापनि अन्य कार्य अघि बढेको छैन। यस्तै हुमाने भज्याङदेखि फर्पिङसम्म पूर्वाधार विकास कार्यालय मार्फत ९ किलोमिटर सडकको स्तरोन्नतिको कार्य गरिरहेको छ। यी दुई सडकको स्तरोन्नतिका कार्य २९ करोड लागतमा भइरहेको प्रवक्ता ओझाले बताए। हालसम्म भीमफेदी कुलेखानी सडकखण्डमात्र काले पत्र भएकोमा अन्य सडकहरू कोरोना संक्रमण , मूल्य वृद्धि लगायत अन्य कारणले सम्पन्न नभए तापनि आगामी आर्थिक वर्षभित्र सम्पन्न गरिसकिने उनले बताए। प्रदेश सरकारले महत्वपूर्ण आयोजनाको रूपमा रहेको हेटौँडाभीमफेदीकुलेखानी हुँदै काठमाडौं जाने सडकको स्तरोन्नतिको कार्य समयमा नसक्दा यात्रुहरू जोखिम मोलेरै हिडन बाध्य भएका छन्। गणेश दाहाल चालक हुन्। उनी विगत ८१० वर्षदेखि काठमाडौं हेटौंडाका यात्रुहरूलाई ल्याउने लाने गर्छन्। दैनिक १०० जना यात्रुहरू ओसारपसार गर्ने उनी आफूले कुदाउने सडकको स्थितिदेखि खुशी छैनन्। उनी भने, 'दैनिक यो बाटो हिँड्नुपर्छ प्रायः सबै ठाउँ जोखिम नै जोखिम रहेको छ। प्रायः सबै ठाउँमा खाल्टाखुल्टी छ। अब बर्खा लाग्दैछ, चिप्लो बाटोमा टायर चिप्लने डर हुन्छ।' दुर्घटनाको डर धेरै हुने गरे तापनि यात्रुहरू लिएर हिँड्ने गरेको सुनाए। यस्तै हरेराम ताम्सालिन सुनौलो सुमो काउन्टरमा कार्यरत कर्मचारी सानु लामाले ३ वटा काउन्टरबाट दैनिक १०० जनाभन्दा धेरै यात्रुहरू काठमाडौंदेखि हेटौंडा र हेटौंडादेखि काठमाडौं आउने जाने गरेकोमा यो सडकको कारण धेरै गुनासो आउने गरेको सुनाए। सडक छिटोभन्दा छिटो सम्पन्न गर्न सवारी चालक श्याम कार्कीले अनुरोध गरे। यस्तै हेटौंडादेखि काठमाडौंदेखि जाँदै गरेकी यात्रु जुनिता भट्टले हेटौंडा प्रदेश राजधानी भएर पनि त्यो अनुरूपको संघीय राजधानी जाने सडकको विकास गर्न नसकेको गुनासो गरिन्। ट्राफिक कार्यालय मकवानपुरका तथ्यांकअनुसार चालु आर्थिक वर्ष २०७९८० को ९ महिनामा मकवानपुरमा १४९ वटा सवारी दुर्घटना हुँदा ४६ जनाको मृत्यु भएको"
भ्रष्टाचारी विरुद्ध सिन्धुलीमा युवा र विद्यार्थीको प्रदर्शन,"सिन्धुली : नक्कली भुटानी शरणार्थी प्रकरण तथा सबैखाले भ्रष्टाचारका मुद्दालाई कुनै दवावविना निष्पक्ष छानबिन गर्नुपर्ने माग गर्दै शुक्रबार सिन्धुलीमाढीमा प्रदर्शन गरिएको छ। नेकपा माओवादी केन्द्र निकट योङ कम्युनिष्ट लिग (वाइसिएल) र अखिल क्रान्तिकारी विद्यार्थी संगठनले शुक्रबार साँझ सिन्धुलीमाढीमा ब्यानर प्लेकार्ड सहित प्रदर्शन गरेका हुन्। राज्यमा भएका विभिन्न प्रकारका अनियमितता, भ्रष्टाचार लगायतका काण्डमा मुछिएका सबैमाथि निष्पक्ष छानविन गर्न र दोषीमाथि कानुनी कारबाही गर्न सचेत नागरिक एक भएर खबरदारी गर्नुपर्ने संगठनहरूले माग समेत गरेका छन। पछिल्लो समय नक्कली भुटानी शरणार्थी प्रकरणमा शीर्ष नेतृत्व सहितको संलग्नता रहेको खुल्दै गएपछि निष्पक्ष छानविनका लागि सरकारलाई कसैको दावाव र प्रभावमा नपर्न समेत आग्रह गरिएको छ। यस्तो अभियना देशैभरी सञ्चालन हुने भन्दै राष्ट्र र राष्ट्रियताको पक्षमा उभिन हरेक सचेत नागरिकले पार्टीको झण्डा नबोकी भ्रष्टाचारविरूद्ध अभियानमा सहभागी हुन समेत आह्वान गरिएको वाइसिएल सिन्धुलीका इन्चार्ज चिरञ्जीवी दाहालले बताए। भ्रष्टाचार देशको साझा दुस्मन भएकाले जसले गरेपनि पार्टीको झण्डा र नारा नबोकी भ्रष्टाचार विरुद्धको आन्दोलनमा ऐक्यबद्धता जनाउन दाहालले आग्रह गरे। उनले दोषीलाई कारबाही गर्न सरकार पछि नहटोस् भन्नका लागि सचेत नागरिकको तर्फबाट खबरदारी गर्नुपरेको बताए।"
मोटरसाइकल चोरी गर्ने २ जना पक्राउ,"काठमाडौं : दुईपाङग्रे सवारी साधन चोरीमा संलग्न २ जना पक्राउ परेका छन्। भारतको मोतीहारी घर भई हाल काठमाडौँको बुढानिलकण्ठ नगरपालिका८ सुन्दरवस्तीस्थित गुप्ता मोटरसाइकल वर्कसप सञ्चालन गर्ने राम प्रवेश गुप्ता र धादिङको गजुरी गाउँपालिका७ का मनोज अधिकारीलाई ट्राफिक प्रहरीले नियन्त्रणमा लिएको हो। दुईपाङग्रे सवारी साधन चोरीमा संलग्नहरूको खोजी गर्ने क्रममा काठमाडौंको तीनकुनेबाट शंकास्पद बा८४प ९२ ४८ नम्बरको ड्युक कम्पनीको मोटरसाइकललाई नियन्त्रणमा लिई भौतिक एवं प्रविधिक परीक्षणको लागि श्री बजाज अटो लिमिटेड नक्साल पठाइएको थियो। जाँच गर्दा उक्त मोटरसाइकलमा अर्कै मोटरसाइकलको पाटपूर्जा फेरबदल गरिएको भनी कम्पनीबाट कार्यालयमा जानकारी प्राप्त भएको काठमाडौं उपत्यका ट्राफिक प्रहरीले जनाएको छ। बरामद गरिएको मोटरसाइकल, स्कुटर र पाटपुर्जा सहित उनीहरूलाई शुक्रबार प्रहरी वृत्त महाराजगंज पठाइएको काठमाडौं उपत्यका ट्राफिक प्रहरी कार्यालयका प्रवक्ता प्रहरी वरिष्ठ उपरीक्षक राजेन्द्र प्रसाद भट्टले बताए।"
नक्कली भूटानी शरणार्थी काण्डका दोषीमाथि कारबाही गर्न माग गर्दै प्रदर्शन,"विराटनगर : नक्कली भूटानी शरणार्थी काण्डका सबै अपराधीलाई कडा कारबाहीको माग गर्दै नेपाल कम्युनिष्ट पार्टी (एकीकृत समाजवादी) ले आज विराटनगरमा प्रदर्शन गरेको छ। पार्टीको महानगर कमिटीद्वारा शुक्रबार विराटनगर विरोध प्रदर्शनमा सहभागीहरूले दोषीमाथि कारबाही गर्न निष्पक्ष रूपमा कार्य अगाडि बढाउनुपर्ने विचार राखेका छन्। वक्ताहरूले नक्कली भूटानी शरणार्थी प्रकरणमा दोषी देखिएका जुनसुकै तहका व्यक्ति भए पनि पक्राउ गरी अनुसन्धान गर्नुपर्ने माग गरेका छन्। उनीहरूले अहिलेसम्म गरिएको प्रहरी अनुसन्धान र कारबाहीप्रति जनताको साथ रहेको छ भन्दै सरकारले भ्रष्टाचारविरुद्ध सशक्त कदम चालेकामा प्रशंसा व्यक्त गरेका छन्। एकीकृत समाजवादीका पोलिटब्यूरो सदस्य महेश रेग्मीले नक्कली भूटानी शरणार्थी काण्डले गर्दा मुलुकको शिर विश्वका सामु निहुराउने लज्जास्पद घटना भएको बताए। कोणसभामा केन्द्रीय सदस्य तथा महानगर कमिटी इञ्चार्ज सेवन्तराज भण्डारी, महानगर कमिटी अध्यक्ष वीरेन्द्र यादव, जिल्ला कमिटी सहसचिव नीलम ढुङ्गेल, महानगर कमिटी उपाध्यक्ष कविराज घिमिरे लगायतले दोषीलाई कारबाही गर्न सरकारले खुट्टा कमाउनु हुँदैन भन्ने विचार राखेका छन्।"
शनिबार देशका पाँचवटा प्रदेशमा वर्षा हुने,"काठमाडौं : शनिबार देशका पाँचवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, बागमती, गण्डकी, कर्णाली र सुदूरपश्चिम प्रदेशका पहाडी भूभागका एकदुई स्थानमा मेघ गर्जनचट्याङसहित क्षणिक वा हल्का वर्षाको सम्भावना रहेको छ। शनिबार राति देशभर मौसम सामान्यतया सफा रहने महाशाखाले जनाएको छ।"
साहुबाट ऋणी कृटिए,महोत्तरी : महोत्तरीको रामगोपालपुरमा साहुले भने अनुसारको नयाँ तमसुक नबनाएको भन्दै एक महिलामाथि कुटपिट भएको छ। रामगोपालपुर नगरपालिका२ टेंगरकी शिवोदेवी महरालाई स्थानीय शिलादेवी यादवले निर्घात रूपमा कुटपिट गरेका छन्। ऋणवापतको रकम फिर्ताको माग गर्दै शिलादेवीले महरालाई धारिलो हतियारले प्रहार गरेका बुझिएको छ। गम्भीर घाइते भएकी महराको स्थानीय निजी क्लिनिकमा उपचार भइरहेको छ। यसअघि यादवका श्रीमान रविन्द्रले आफूहरूलाई दुर्व्यवहार गरेको पीडित महिलाका श्रीमान् रामअवतार महराले बताएका छन्। स्थानीय विद्यालयका प्रधानाध्यापक समेत रहेका यादवले आफूहरूलाई बिहीबार कार्यकक्षमा बोलाई गाली बेइज्जती समेत गरेको महराले जानकारी दिएका छन्। महराले घरायसी कार्यको सिलसिलामा शिलादेवीसँग १ लाख लिएको थियो। पछि सवा ब्याज गरी १ लाख ६० हजार रुपैयाँ तिरेर कागज च्यातेको थियो। अझ २५ हजार रुपैयाँ थप माग गरेपछि विवाद भएको हो। यादवले महरालाई २५ हजारको नयाँ तमसुक बनाउन भनेपछि विवाद उत्पन्न भएको हो।
जाजरकोटमा चिट चोराउन संकलित रकम फिर्ता,"वीरेन्द्रनगर : जाजरकोटको छेडागाड नगरपालिका११ झाप्राको बाल माध्यमिक विद्यालयले चिट चोराउन विद्यार्थीबाट संकलन गरेको अवैध रकम फिर्ता गरेको छ। विद्यालयले कक्षा १२ को परीक्षामा पास गराइदिने भन्दै अवैध रूपमा संकलन गरेको झण्डै एक लाख रुपैयाँ फिर्ता गरेको हो। मंगलबार अन्नपुर्ण पोस्ट् डट्कममा जाजरकोटमा चिट चोराउन विद्यार्थीबाट पैसा उठाइयो र बुधबार अन्नपूर्ण पोस्ट् दैनिकमा कक्षा १२ को परीक्षामा चिट चोराउन स्कुलले असुले रकम भन्ने शीर्षकमा समाचार प्रकाशित भएपछि तीनवटा विद्यालयमध्ये बाल माध्यमिक विद्यालयले उठाएको रकम फिर्ता गरेको हो। तर कुशे गाउँपालिकाको जनता माध्यमिक विद्यालयका, लक्ष्मी प्राप्ती माध्यमिक विद्यालय र थर्पु माविले भने रकम फिर्ता गरेका छैनन्। जिल्लाका ९० प्रतिशत विद्यालयहरूले कक्षा १२ को परीक्षामा विद्यार्थीबाट अबैध रकम असुलेको त्यहाँका सामाजिक अगुवाहरूको भनाइ छ। अघिल्लो वर्षको परीक्षामा कम अंक ल्याएका विद्यार्थीको ग्रेडवृद्धि गर्न सहयोग पुर्याउने र अन्य विद्यार्थी पास गराउन सहयोग गर्ने (चिट चोराउने) भन्दै विद्यालयले परीक्षा व्यवस्थापनका नाममा मोटो रकम असुलेका थिए। समाचार प्रकाशन लगत्तै जिल्लाका विभिन्न विद्यार्थी संगठनहरूले पनि विज्ञप्ति निकालेर अवैध रकम फिर्ता गर्न र दोषीलाई छानबिन गरी कारबाही गर्न माग गरेका थिए। बाल माध्यमिक विद्यालयले बिहीबार पैसा फिर्ता गरेको विद्यालय व्यवस्थापन समितिका अध्यक्ष डिल्लीकुमार बिटालुले बताए। विद्यालय व्यवस्थापन समितिबाट निर्णय नै गरेर असुल गरेको रकम अभिभावकलाई फिर्ता गरेको वडाध्यक्ष लोकेन्द्रबहादुर थापाले बताए। विद्यालयले हाल प्रतिव्यक्ति ७ सयका दरले ४५ हजार ५ सय कक्षामा १ दिन पनि हाजिर नभएका १४ जना विद्यार्थीहरूबाट गयल जरिवाना वापत १ हजार ५ सयका दरले २१ हजार फिर्ता गरेको विद्यालयले जनाएको छ। अन्य पैसा पहिले नै फिर्ता गरेको अध्यक्ष थापाले बताए। विद्यालयले ८२ जना विद्यार्थीबाट ७ सयका दरले ५७ हजार ४ सय रुपैयाँ, विद्यालय अध्ययन नगरी परीक्षामा मात्रै सहभागी हुने १५ जना विद्यार्थीबाट १ हजार ५ सयका दरले २२ हजार ५ सय र अघिल्लो वर्ष ग्रेडवृद्धिका लागि २७ जनाबाट प्रतिव्यक्ति ७ सयका दरले १८ हजार ९ सय रकम असुलेको थियो। तर कुशे गाउँपालिकाको जनता माध्यमिक विद्यालयका २ सय जना विद्यार्थीबाट प्रवेशपत्र दिँदा प्रति विद्यार्थी एक हजार, थर्पु माविमा ३९ जना विद्यार्थीबाट प्रति विद्यार्थी २ हजार ५ सय र लक्ष्मीप्राप्ती माध्यमिक विद्यालयका १ सय ९५ जना विद्यार्थीबाट प्रति विद्यार्थी एक हजारका दरले असुलेको रकम फिर्ता गरेका छैनन्। परीक्षा व्यवस्थापनका नाममा अवैध रूपमा रकम असुली गरेकोमा बाल मावि झाप्राले माफी मागेको छ। बिहीबार विद्यालय व्यवस्थापन समितिका अध्यक्ष र प्रअले एक विज्ञप्ति जारी गर्दै माफी मागेका हुन्। उनीहरूले नियतवस गल्ती नभई भुलवस गल्ती भएको विज्ञप्तिमा उल्लेख गरेका छन्। सम्पूर्ण अभिभावक एवं सरोकारवाला निकाय र व्यक्तिलाई सम्बोधन गर्दै विव्यस अध्यक्ष र प्रअले माफी मागेका हुन्। निःशुल्क पाउनुपर्ने प्रवेश पत्र वितरण गर्दा भुलवस रकम संकलन गर्नु गल्ती भएको विद्यालयले जनाएको छ। विद्यालयले उठाएको शुल्कप्रति अभिभावक र मिडियामा समाचार आउनु अगाडि नै केही अभिभावकहरूलाई रकम फिर्ता गरिएको दाबी गरेको छ। उक्त गल्ती प्रति अभिभावक र सरोकारवाला व्यक्ति र निकायप्रति क्षमा याचना गरेका छन्। विद्यार्थीलाई परीक्षामा सहयोग गर्ने भन्दै रकम अशुल्ने विद्यालयको नगर शिक्षा समितिले स्थलगत अनुगमन गरेको छ। छेडागाड नगरप्रमुख रत्नबहादुर खड्काको नेतृत्वमा विद्यालयको अनुगमन गरिएको हो। अनुगमन गर्दा विद्यालयले पैसा उठाउने गरिएको नगरपालिका प्रमुख खड्काले बताए। शुक्रबार मात्र नगर शिक्षा समितिको बैठक आह्वान गरिएकोले आवश्यक कारबाही अगाडि बढाउने खड्काले बताए। सबै कुरा विकास निर्माण नभई शिक्षा क्षेत्रको सुधारमा आफू थप प्राथमिकताका साथ अगाडि बढ्ने उनले बताए। यसैबीच बालमावि झाप्राका प्रधानाध्यापक कमलबहादुर बस्नेत र विद्यालय व्यवस्थापन समितिका अध्यक्ष डिल्लीकुमार बिटालुविरूद्ध उजुरी गरेको छ। विद्यार्थीबाट अवैध रकम असुल्ने विद्यालयविरुद्ध जिल्ला प्रशासन कार्यालयमा उजुरी परेको प्रमुख जिल्ला अधिकारी रामप्रसाद महतोले बताए। निःशुल्क पाउने प्रवेश पत्रमा विद्यालयका विव्यस अध्यक्ष र प्रअले अवैध रकम असुलेको भन्दै प्रशासनमा जाहेरी आएको उनको जानकारी दिए। शुक्रबारदेखि उक्त विषयमा आवश्यक अनुसन्धान हुने छ। आवश्यक प्रमाणका आधारमा कानुन बमोजिम कारबाही गर्ने प्रशासनले जनाएको छ।"
सिन्धुलीमा लागूऔषधसहित एक जना पक्राउ,सिन्धुली : जिल्ला प्रहरी कार्यालय सिन्धुलीले लागूऔषधसहित एक जनालाई पक्राउ गरेको छ। शुक्रबार दिउँसो कमलामाई नगरपालिका६ माझिटारमा यात्रुबाहक हायस गाडी चेकजाँच गर्ने क्रममा एक्सपल्वन र निट्राभेट ट्याबलेटसहित बर्दिवास नगरपालिका४ माइस्थानका २१ वर्षीय रविन विश्वकर्मालाई प्रहरीले नियन्त्रणमा लिएको हो। विर्तामोडबाट काठमाडौं तर्फ जाँदै गरेको प्रदेश ३०१००५ ख ९७६७ नम्बरको हायसमा रहेका विश्वकर्माले लगाएको पाइन्टमा एक्सपल्वन २ सय एमएल र निट्राभेटदश लेखिएको १० पत्ता ट्याब्लेट लागूऔषध फेला पारिएको थियो। पक्राउ गरिएका विश्वकर्मालाई शुक्रबार नै जिल्ला अदालत सिन्धुलीबाट पाँच दिनको म्याद थप गरी अनुसन्धान कार्य सुरु गरिएको प्रवक्ता तथा प्रहरी नायव उपरीक्षक चिरन्जिवी दाहालले जानकारी दिए।
लागूऔषधको ट्रान्जिट प्वाइन्ट बन्दै हेटौंडा,"हेटौंडा : बागमती प्रदेशको राजधानी हेटौंडा लागूऔषध ओसारपसारको ट्रान्जिट प्वाइन्ट बन्दै गएको छ। हेटौंडाको बाटो हुँदै विभिन्न जिल्ला तथा छिमेकी मुलुक भारतमा समेत लागूऔषध ओसारपसार हुने गरेको प्रहरीको अनुसन्धानले देखाएको छ। जिल्ला प्रहरी कार्यालय मकवानपुरको आर्थिक वर्ष २०७९०८० को तथ्यांकअनुसार लागूऔषध सम्बन्धी मुद्दाहरूबाट ठूलो परिमाणको लागूऔषध बरामद हुनुले हेटौंडा लागूऔषधको ट्रान्जिट प्वाइन्ट बन्दै गएको प्रष्ट हुन्छ। देशका विभिन्न भूगोलमा सहज रूपमा आवागमन गर्न सकिने र भारतको सीमा नाका रक्सौलबाट पनि ६२ किलोमिटर मात्रै दूरी रहेको हेटौंडा लागूऔषध कारोबारको केन्द्र बनिरहेको छ। चालु आवमा मात्रै ५ हजार ३२३ किलो गाँजा बरामद मकवानपुर प्रहरीले चालू आर्थिक वर्ष (आव) मा २०७९०८० को हालसम्ममा ५ हजार ३२३ किलो ४८९ ग्राम लागूऔषध गाँजा बरामद गरेको छ। आव २०७००७१ मा मकवानपुर प्रहरीले २ हजार ५८० किलो ८०० ग्राम गाँजा बरामद गरेको थियो। त्यसयता चालू आवमा सबैभन्दा बढी गाँजा बरामद भएको जिल्ला प्रहरी कार्यालय मकवानपुरका प्रमुख बामदेव गौतमले बताए। प्रहरीको तथ्यांक हेर्दा आव २०७२०७३ मा ३ हजार २४३ किलो ९४४ ग्राम, आव २०७३०७४ मा १ हजार ९४० किलो ८२५ ग्राम गाँजा बरामद भएको छ। त्यस्तै आव २०७४०७५ मा १ हजार ११० किलो ३६७ ग्राम, ०७५०७६ मा ३ हजार १९८ किलो ५३० ग्राम, ०७६०७७ मा १ हजार ६४६ किलो ८६० ग्राम, ०७७०७८ मा १ हजार ७८९ किलो ९४३ ग्राम र ०७८०७९ मा २ हजार ६६२ किलो ४९२ ग्राम गाँजा बरामद भएको मकवानपुर प्रहरीको तथ्यांकमा उल्लेख छ। गाँजासँगै लागूऔषध अफिम, खैरो हिरोइन, चरेस, नाइट्रोभेट ट्याव्लेट, डाईजेपाम ट्याब्लेट पनि ठूलो परिमाणमा बरामद भएको प्रहरी प्रमुख गौतम बताउँछन्। भरिया जेलमा, फेला पर्दैनन् नाइके लागूऔषधसहित पक्राउ परेका अधिकांश भरिया छन्। प्रलोभनमा पारी तोकिएको स्थानसम्म लागूऔषध ओसारपसार गर्न भरियालाई प्रयोग गर्ने गरिएको प्रहरीको अनुसन्धानले देखाएको छ। लागूपदार्थ बिक्री गर्ने र खरिद गर्ने मुख्य व्यक्ति नाइके भने पक्राउ परेका छैनन्। कतिपय अवस्थामा भरियालाई आफूले बोकेको सामान, सो दिने र लिने व्यक्तिबारे पनि थाहा नहुने अवस्था रहेको तथा कतिपय अवस्थामा भरियाले आफू पक्राउ पर्दासमेत नाइके को नाम लिन नगरेको प्रहरी अधिकारीहरू बताउँछन्। त्यसैले अधिकांश लागूऔषधका घटना अध्ययन गर्दा लागूऔषध खरिद बिक्री गर्ने नाइके उम्कन्छन्, भरिया जेलमा फस्ने गरेका छन्। चालु आवको हालसम्म मकवानपुर प्रहरीले लागूऔषधसहित १७२ जना नेपाली नागरिकलाई पक्राउ गरेको छ। जसमा १५४ जना पुरुष र १५ जना महिला रहेका छन्। त्यस्तै लागूऔषधकै केशमा १८ जना भारतीय नागरिकसमेत पक्राउ परेको मकवानपुरका प्रहरी प्रवक्ता टेकबहादुर कार्कीले जानकारी दिए। प्रहरीले पक्राउ परेकाहरूमाथि आवश्यक अनुसन्धान तथा कानुनी कारबाहीको प्रक्रिया अघि बढेको जनाएको छ। विकल्प नहुँदा गाँजा खेती, प्रहरीको अभियान फितलो मकवानपुरको विकट राक्सिराङ र कैलाश गाउँपालिकाका साथै थाहानगरका केही क्षेत्रहरूमा लागूऔषध गाँजाको व्यावसायिक खेती हुने गरेके छ। जिल्लाबाट वा प्रहरी चौकीहरूबाट प्रहरी टोली खटेर लगाइएको गाँजा तथा अफिम खेती नष्ट गर्ने कार्य भएता पनि विकट क्षेत्रहरूमा उत्पादन भइरहेको पाइन्छ। मकवानपुरको राक्सिराङ र कैलाश गाउँपालिका भौगोलिक रुपमा विकट छन्। यहाँ अधिकांश जनजाति र सीमान्तकृत चेपाङ समुदायको बसोवास छ। त्यहाँका मानिसहरू शिक्षा र रोजगारीबाट टाढा तथा गरिबीको चपेटामा छन्। त्यसैले, अधिकांशले पैसा कमाउने मनसायले गाँजा र अफिम उत्पादन गर्ने गरेका छन्। तर, बर्सेनि गाँजा उत्पादन गर्ने उनीहरूको जीवनस्तर भने उकासिएको छैन। मकवानपुर प्रहरीले बर्सेनि ठूलो संख्यामा प्रहरी खटाएर गाँजा, अफिम तथा घरेलु मादक पदार्थ नष्ट गर्ने अभियान नै चलाउँछ। सोही अभियान अन्तर्गत प्रहरीले सो क्षेत्रमा उत्पादन भइरहेको गाँजा फडानी गरिदिन्छ। प्रशासनको नजरबाट कुना कन्दरामा उत्पादित गाँजाको पनि स्थानीयले उचित मूल्य पाउने गरेका छैनन्। सो क्षेत्रमा स्थानीयले गाँजा लगाउने, प्रशासनले नष्ट गर्ने घटना निरन्तर दोहोरिरहन्छ। राज्य पक्षले लागूऔषध खेती नष्ट गरी सट्टामा अरू विकल्प दिन सकिरहेको छैन। रोजगारीका विकल्प नहुँदा बाध्य भएर आफूहरू गाँजा खेतीमा लाग्नुपरेको स्थानीयबासी बताउँछन्। गाउँपालिकाका नागरिकलाई गाँजाको विकल्पमा अन्य खेतीपाती गर्न आवश्यक सीप सिकाउन नसकिएको कैलाश गाउँपालिकाका अध्यक्ष लोक मुक्तान बताउँछन्। कैलाश भौगोलिक रुपमा विकट छ। हामीले लागूऔषधको उत्पादनलाई निरुत्साहित गर्दै यहाँका नागरिकहरूलाई उत्पादन मुलुक सिप सिकाउन प्रयास गरिरहेका छौँ। तर, बजेट अभावमा त्यो पर्याप्त हुन सकिरहेको छैन। सडक पूर्वाधारको विकास नहुँदा पनि लुकिछिपी गाँजा उत्पादन भइरहेको छ। हामी लागूऔषधको उत्पादन तथा यसको ओसारपसारलाई निरुत्साहित गराउन अहोरात्र लागिरहेका छौँ। उनले राज्यले कैलाश जस्तो विकट क्षेत्रलाई निश्चित अवधिका लागि संरक्षित क्षेत्र घोषणा गरी सबैखाले पूर्वाधारको विकास गर्दै थप बजेट उपलब्ध गराए, जनतालाई सिप र रोजगारीसँग जोड्न सहज हुने बताए।"
आगलागी पीडितलाई राहत,"गुलरिया : बर्दियाको मधुवन नगरपालिका१ कैलासीस्थित डाँडागाउँका आगलागी पीडितलाई राहत वितरण गरिएको छ। जिल्लास्थित विपद् व्यवस्थापन समिति, नेपाल रेडक्रस सोसाइटी लगायत स्थानीय वडाले प्रारम्भिक राहत उपलब्ध गराएका छन्। पीडितलाई घटनास्थल पुगेर विपद् व्यवस्थापन समितिको तर्फबाट पूर्णक्षति ब्यहोरेका ७ जना परिवारलाई प्रतिपरिवार २ वटा झुल र १०१० हजार रुपैयाँ राहत उपलब्ध गराइएको बर्दियाका प्रमुख जिल्ला अधिकारी नारायणप्रसाद रिसालले बताए। रेडक्रसमार्फत प्रति परिवार २२ वटा कम्बल र त्रिपाल वितरण भएको छ। पीडितहरूको भाँडाकुँडा, लत्ताकपडा लगायत अत्यावस्यक वस्तुहरू जलेर नष्ट भएका छन्। पीडितहरूलाई मधुवन नगरपालिका१ ले तत्काल तैयारी भोजनको मेस सञ्चालन गरेको वडाध्यक्ष मिन थापाले बताए। भैपरी आउने सहयोग उपलब्ध गराउन वडा तयारी अवस्थामा रहेको वडाअध्यक्ष थापाको भनाइ छ। आगलागी पीडितहरू सुकुम्वासी अवस्थामा जंगल क्षेत्रमा बसोवास गर्दै आएकाले मधुवन नगरपालिकाले बस्ती व्यवस्थापनका लागि छलफल सुरु गरेको मधुवन नगरपालिकाका प्रमुख प्रशासकीय अधिकृत धर्मराज न्यौपानेले बताए। प्रारम्भिक तथ्यांक अनुसार आगलागीबाट ७ वटा घर पूर्ण र ५ वटा घर आंशिक जलेका छन्। मानवीय लगायत पशुचौपाया क्षति नभए पनि ३३ लाख मूल्य बराबरको धनमाल क्षति भएको छ। जिल्ला प्रहरी कार्यालय बर्दियाका प्रहरी नायव उपरीक्षक हिक्मत बहादुर बोहराले आगलागी पीडितहरू आसिस सोनी तथा कुन्ती मगरको घरमा आश्रय लिइरहेका बताए। बिहीबारर बेलुकी साढे ५ बजे गोरी रोकायको घरमा विद्युत लाइन सर्ट भई आगलागी भएको उनले प्रस्ट्याए। आगलागीबाट स्थानीय कुन्ती मगर, गोरी रोकाय, पशुपति कामी, दिलबहादुर सुनार, टिकाकुमारी कामी, धनसरा विक र गोविन्द विकको घरमा पूर्ण क्षति पुगेको छ। राजकुमार शाही, अमृता थापा, दिनेसवेसी मगर, सिता थापा र झबिलाल पुन मगरको घरमा आंशिक क्षति पुगेको छ। घटनापश्चात अन्य घरमा आगलागी फैलिएपछि गुलरिया र मधुवन नगरपालिकाको दमकलको सहयोगमा २ घण्टापछि नेपाल प्रहरी, सशस्त्र प्रहरी लगायत स्थानीयले आगो नियन्त्रणमा लिन सफल भएका हुन्। गर्मीको समय बढ्दै गर्दा जिल्लामा आगलागी हुने क्रम बढेको उनको भनाइ छ।"
"धनकुटाबाट ५ सय किलो गाँजा बरामद, नियन्त्रणमा लिने क्रममा प्रहरी घाइते",विराटनगर : धनकुटाको धनकुटा नगरपालिका९ मुलघाटबाट शुक्रबार बिहान प्रहरीले ठूलो परिणामको लागुऔषध गाँजा बरामद गरेको छ । प्रहरीले करिब ५ सय किलोग्राम गाँजा बरामद गरेको हो । प्रहरी चौकी मुलघाटको टोलीले धरानतर्फ लैजाँदै गरिएको को १ ख ३३६७ नम्बरको मिनी ट्रकलाई रोकेर चेकजाँच गर्ने क्रममा ठूलो परिणामको गाँजा बरामद गरेको धनकुटा प्रहरी प्रमुख एसपी कृष्ण कोइरालाले जानकारी दिए । उनका अनुसार १७ वटा बोरामा प्याक गरिएको गाँजा बिहान ५:३० बजेतिर बरामद भएको हो । गाँजा नियन्त्रणमा लिने क्रममा १ जना प्रहरी घाइते भएका छन् । शंकास्पद हिसाबले आइरहेको मिनी ट्रकलाई रोकेर प्रहरीले चेकजाँच गर्दा घटना भएको हो । प्रहरी सहायक हवल्दार शेरबहादुर तामाङ मिनी ट्रकमाथि चढेर चेकजाँच गर्दै थिए । त्यस क्रममा चालकले गाडी भगाउन खोजेपछि लडेर उनी घाइते भएको एसपी कोइरालाले बताए । उनका अनुसार घाइते तामाङको धनकुटामै उपचार भइरहेको छ । उनको देब्रे खुट्टमा चोट लागेको छ । मिनी ट्रकमा लोड गरिएको गाँजा मुलघाटकै सिरसिरेभन्ने ठाउँमा छाडेर चालक फरार बनेको र खोजी तीव्र पारिएको जानकारी कोइरालाले दिए । बरामद भएको गाँजासहित ट्रकलाई भने आवश्यक अनुसन्धानका लागि जिल्ला प्रहरी कार्यालयतर्फ ल्याइएको उनले बताए ।
अमेरिका पठाइदिने भन्दै लाखौं रकम ठगी गर्ने प्रहरी फन्दामा,काठमाडौं : वैदेशिक रोजगारीका लागि अमेरिका पठाइदिने भन्दै लाखौं रकम ठगी गर्ने एकजनालाई प्रहरीले पक्राउ गरेको छ। काठमाडौं महानगरपालिका२० घर भएका ५६ वर्षीय ओम शाक्यलाई बिहीबार कालीमाटीबाट पक्राउ गरेको प्रहरीले जनाएको छ। शाक्यले पीडित पासाङ ल्हामु शेर्पालाई वैदेशिक रोजगारीमा अमेरिका पठाइदिने भन्दै पटकपटक गरी १५ लाख रुपैयाँ लिएर फरार थिए। उनी रकम बुझेर सम्पर्कविहीन भएपछि वैदेशिक रोजगार विभागमा उजुरी परेको थियो। उजुरीका आधारमा खोजतलास गर्दा शाक्यलाई पक्राउ गरेको काठमाडौं उपत्यका अपराध अनुसन्धान कार्यालयका सूचना अधिकृत प्रहरी उपरीक्षक रविन्द्र रेग्मीले जानकारी दिए। शाक्यलाई थप अनुसन्धानका लागि वैदेशिक रोजगार विभाग पठाइएको प्रहरीले जनाएको छ।
वैदेशिक रोजगारमा जानेको संख्यामा वृद्धि,"उदयपुर : अध्ययन तथा रोजगारीका लागि वैदेशिक रोजगारीमा जाने नेपालीको संख्या बढ्दै गएको छ। रोजगार सुनिश्चित नहुनु, उद्योग कलकारखाना, उत्पादनमुखी कार्यक्रमहरू ठप्प हुनु, कृषि पेशामा आत्मनिर्भर नहुनु, श्रमको ज्याला नपाउनु र छिमेकीका छोराछोरीले विदेशमा गरेको प्रगतिले लोभिनु लगायतका कारण वैदेशिक रोजगारमा जानेको संख्यामा वृद्धि भएको हो। सामी परियोजनाका अनुसार यस वर्ष श्रम स्वीकृति लिने संख्या ७६ हजार ४०३ पुगेको छ। परियोजनाले पत्रकारहरूसँग अन्तक्रिया गर्दै उक्त तथ्यांकबारे जानकारी दिएको हो। अघिल्लो वर्ष ३६ हजार ४० जना रहेको तथ्यांकमा उल्लेख छ। वैदेशिक रोजगार गएका धेरैजसो सीप नसिकी जाँदा भनेजस्तो ज्याला र काम नपाउने, फर्केर आउनु पर्ने समस्या पनि उत्तिकै छ। सरकारको नीति तथा कार्यक्रमलाई पछ्याउन नसक्दा वैदेशिक रोजगारमा लाग्ने रकम, पाउने पारिश्रमिक, कामको ग्यारेन्टी, मृत्युपछि पाउने बिमा लगायतका रकममा आर्थिक ठगि हुने गरेको त्रियुगा नगरपालिकाका मेयर वसन्तकुमार बस्नेत बताउँछन्। उनले पैसा कमाउने लोभमा हचुवाको भरमा विदेशको तयारी गर्दा अधिकांश ठगिने गरेको बताए। उनले वैदेशिक रोजगारमा नेपालीहरू ठगिनुका साथै पारिश्रमिकमा अन्याय श्रममा शोषणमा पर्ने गरेको बताए। नेपालीहरू कम्पनी, तलब, काम लगायतका सेवा सुविधा नबुझ्ने, खाली विदेश पुग्न मात्रै हतार गर्ने कारण ठगिने बढी सम्भावना रहेको उनले बताए। सरकारले वैदेशिक रोजगारमा जान चाहाने युवायुवतीका लागि लक्षित गरी ल्याएको सीप सम्बन्धी तालिम नलिने, लागत रकमको सम्झौता गर्ने बेलामा सरकारी नियमभन्दा बाहिर गएर आफूखुसी फरक ढंगले गर्दा ठगीका घटनामा वृद्धि भएको तथ्यांकले देखाएको छ। जिल्लाको त्रियुगा, चौदण्डिगढी, कटारी नगरपालिका र रौतामाई गाउँपालिकामा सञ्चालित परियोजनाले वैदेशिक रोजगारलाई सुरक्षित कसरी गर्ने, कसरी ठगिन नदिने र कस्ता खालका सीप सिकाउने भन्ने विषयमा केन्द्रित रहेर काम गर्दै आएको जिल्ला संयोजक बिजनकुमारी बस्नेतले बताइन्। सरकारी तथ्यांकले नै दैनिक दुई हजार ५०० जना वैदेशिक रोजगारमा जाने गरेको देखाएको परियोजनाका कोसी प्रदेशका कार्यक्रम अधिकृत डिएन चौधरीले बताए। वैदेशिक रोजगारमा हालसम्म गएका ६५ लाखमध्ये कोसी प्रदेशमा अघिल्लो आर्थिक वर्षमा मात्रै एक लाख ३१ हजार २०२ जना अर्थात् समग्रमा २१ प्रतिशत रहेको उनले बताए। तथ्यांकले उदयपुरमा मात्रै अघिल्लो वर्ष ८ हजार ८३८ जनाले श्रमस्वीकृति लिएको देखाएको छ। त्यसमध्ये धेरैजसो मलेसिया र खाडीमुलुक रहेका छन्। वैदेशिक रोजगारमा रहेका नेपाली कामदार र तिनका परिवारलाई राज्य संयन्त्रबाट संरक्षित तथा गन्तव्य मुलुकमा मर्यादित कार्यको वातावरण तय गर्न परियोजना सञ्चालन गरिएको उनले बताए। उनीहरूलाई सुरक्षित र सम्मानजनक रूपमा काम गर्न सक्ने गरी सूचना, सीप, परामर्श लगायतका क्षेत्रमा सहयोग गर्दै आएको उनले बताए। परियोजनाले सूचना तथा सीप परामर्श, न्यायमा पहुँच, वित्तीय साक्षरता, मनोसामाजिक परामर्श र परिवारको उचित संरक्षणमा ध्यान दिएको बताए। तर सरकारले देशमै रोजगार बढाएर विदेश पलाएन रोक्ने भने पनि त्यसको ठोस परिणाम आउन सकेको सहभागीहरूले बताएका छन्। कार्यक्रममा जिल्ला प्रहरी कार्यालयका एसपी ज्ञानेन्द्रप्रसाद फुँयालले वैदेशिक रोजगार नेपालका लागि अर्थतन्त्रको मेरुदण्ड भए पनि उत्तिकै विकृति भित्र्याएको बताए। जिल्ला कार्यक्रम संयोजक बस्नेतले विदेश जाँदा, लागत, श्रम स्वीकृत, तलब, काम, नीति नियम, प्रक्रिया र अन्य सेवा सुविधाका बारेमा प्रष्ट हुन र नेपाल सरकारको माताहतमा रहेको एजेन्सीहरूबाट मात्रै विदेश जानु पर्ने बताइन्। विदेश जानुभन्दा पूर्व सम्बन्धित निकायहरूमा गएर सोधपुछ गर्ने गर्दा दुःख नपाइने बताइन्।"
"महोत्तरीमा अटो दुर्घटना : पाँचजना मिटर ब्याजपीडित घाइते, दुईको अवस्था गम्भीर","महोत्तरी : जनकपुरस्थित लेनदेन (मिटरब्याज) पीडित आयोगमा निवेदन दर्ता गराउने क्रममा महोत्तरीका पाँचजना घाइते भएका छन् । बिहीबार बेलुकी जलेश्वरबाट जनकपुरतर्फ जाने क्रममा क्रममा उनीहरू चढेको अटो दुर्घटनामा परेको थियो। जीपले पछाडिबाट ठक्कर दिँदा अतर कुमारी,लिला सिंह,सिकिल्या देवी, रन्ची देवी र अमिरका देवी घाइते भएको प्रहरीले जनाएको छ। घाइतेहरूको जनकपुरस्थित वैदेही अस्पतालमा उपचार भइरहेको मिटरब्याज पीडित संघर्ष समितिका अजय कार्कीले बताए । उनीहरू जिल्ला प्रशासन कार्यालयबाट उजुरी सिफारिस गरि निवदेन दर्ता गराउन जनकपुरस्थित आयोगको कार्यालयमा जाने क्रममा दुर्घटनामा परेको कार्कीले बताएका छन् । घाइतेमध्ये दुईजना गम्भीर अवस्थामा छन् । घटनाबारे अनुसन्धान भइरहेको जिल्ला प्रहरी कार्यालय महोत्तरीका प्रहरी प्रवक्ता डीएसपी दिलिपकुमार गिरीले बताए ।"
बालिकाहरूलाई यौन दुर्व्यवहार गरेको आरोपमा कृषि विज्ञ मदन राई पक्राउ,"विराटनगर : बालिकाहरूलाई यौन दुर्व्यवहार गरेको आरोपमा कृषि विज्ञका रूपमा परिचित मदन राई खोटाङबाट पक्राउ परेका छन्। खोटाङको दिक्तेलरूपाकोटमझुवागढी नगरपालिका२ सोल्माका अन्दाजी ७५ वर्षीय राईलाई प्रहरीले शुक्रबार दिउँसो पक्राउ गरेको हो। वृद्ध अवस्थाका राईमाथि सोल्मामा आफैँले खोलेको शुभद्रा मदन फाउन्डेसनमा बसेर पढ्ने बालिकाहरूलाई बारम्बार यौन दुर्व्यवहार गरेको आरोप छ। फाउन्डेसनका संस्थापक राईले आफ्नो नग्न शरीर देखाएर बालिकाहरूमाथि अश्लिल हर्कत गर्ने, गोप्य अंगहरू छुन लगाउने, बालिकाका संवेदनशील अंग चलाइदिने, शारीरिक सम्पर्कका लागि दबाब दिने लगायतका गतिविधि गर्ने गरेको कुरा बाहिरिएको थियो। त्यसपछि उनलाई प्रहरीले निगरानीमा राखेको थियो। कोसी प्रदेशका प्रहरी प्रमुख डीआईजी राजेशनाथ बास्तोलाको निर्देशनमा राईलाई दिउँसो १२ बजेतिर खोटाङ प्रहरीले पक्राउ गरेको हो। डीआईजी बास्तोलाले राईलाई नियन्त्रणमा लिएर पीडित पक्षले दिएको जाहेरीका आधारमा कानुनअनुसार कारबाही अघि बढाउन निर्देशन दिएका थिए। खोटाङ प्रहरी प्रमुख डीएसपी मञ्जील मुकारुङले फाउन्डेसनबाटै राईलाई पक्राउ गरिएको जानकारी दिए। अदालतबाट म्याद लिएर उनीमाथि थप अनुसन्धान अघि बढाउने तयारी गरिएको मुकारुङको भनाइ छ। उनका अनुसार राईविरुद्ध यौन दुर्व्यवहार वा बाल यौन दुरुपयोग कुन मुद्दामा अनुसन्धान अघि बढाउने भन्ने निस्कर्षमा पुग्न बाँकी छ। बालिकाहरूलाई यौन दुव्र्यवहार गर्ने गरेको विषय सार्वजनिक भएपछि राईलाई पक्राउ गएिको हो, डीएसपी मुकारुङले, प्रहरीको सम्पर्कमा आएकी १ जना बालिकाले उनीविरुद्ध लिखित जाहेरी दिएकी छन्। राईले यौन दुर्व्यवहार गर्ने गरेको विषयमा धेरै मौखिक गुनासाहरू लिएर बालिकाहरू आउने गरेको उनको भनाइ छ। राईबाट पीडित हुनेको संख्या धेरै रहेको अनुमान छ, उनले भने, हालसम्म संख्या यकिन नभएपनि पीडितहरूले किटानी जाहेरी दिने तयारी गरेका छन्। प्रहरीका अनुसार राईले सञ्चालन गरेको शुभम फाउन्डेसनले खोटाङमा जनजागृति उच्च माध्यमिक विद्यालय सञ्चालन गर्दै आएको छ। फाउन्डेसनले ९ वर्षअघि स्कुल सञ्चालन र व्यवस्थापनको जिम्मा लिएको हो। विद्यालयमा अध्ययनरत अधिकांश बालबालिका फाउन्डेसनकै होस्टलमा बस्ने गरेको पाइयो, डीएसपी मुकारुङले भने, होस्टलमा बसेका बालिकाहरूलाई राईले बारम्बार यौन दुर्व्यवहार गरेको प्रारम्भिक अनुसन्धानबाट खुलेको छ। राईले बालिकाहरूलाई लक्षित गरेर अश्लील हर्कत र दुर्व्यवहार गरेका धेरै प्रमाणहरू पनि प्रहरीले संकलन गरेको छ।"
८ वर्षीया बालिकाको निःशुल्क उपचार,"बुटवल : ऐरावती गाउँपालिका४ तिल्केनी प्यूठानकी ८ वर्षीया बालिका सोना सुनार मामाघर बस्छिन्। आमा अनिता सुनार १ छोरा र २ छोरीको पालनपोषणका लागि भारतमा मजदुरी गर्छिन्। आमाबुवाको सम्बन्धमा खटपट आएपछि बुवा साथमा छैनन्। मामाघरकी हजुरआमाको सहारामा उनी बस्दै आएकी छिन्। वैशाख २० गते सोना घरको बार्दलीबाट खसेपछि टाउकोमा गम्भीर चोट लाग्यो। बिहान बेलुकाको छाक टार्नै मुस्किल पर्ने यो परिवारलाई आपत्ति आइलाग्यो। उपचार गर्न लैजाने कसैको आँट भएन। गम्भीर घाइते भएकी बालिकालाई आर्थिक अभावका कारण तीन दिनसम्म घरमै राखियो। ऐरावती गाउँपालिकाका अध्यक्ष नविलविक्रम शाहसँग उनको दुर्घटनाको खबर पुग्यो। अध्यक्ष शाहले लुम्बिनी सिटी अस्पताल बुटवलका सञ्चालक झिमरुक गाउँपालिका५ प्यूठान निवासी बसन्त जीसीलाई निःशुल्क उपचारका लागि आग्रह गरे। शाहको आग्रहलाई जीसीले सहजै स्वीकार गरेपछि वैशाख २३ गते राति ती बालिकालाई उपचारका लागि बुटवल पुर्याइयो। गरिबीको छानोमुनि हुर्किएकी बेसहारा सोनाका लागि बसन्त सहारा बने। उनले आफ्नो अस्पतालबाट हुनसक्ने सहयोग गर्ने बचन दिए। शल्यक्रिया सफल भयो । आईसीयूमा राखेर उनको उपचार गरियो। ६ दिनको उपचारपछि उनी निको भएर घर फर्किइन् । लुम्बिनी सिटी अस्पतालका न्युरो सर्जन डाक्टर टीके सिंहको नेतृत्वमा बालिकाको शल्यक्रिया गरिएको छ। बच्चाको टाउकोमा रगत जमेको थियो। शल्यक्रियासहितको उपचार खर्च, आईसीयू र औषधिसहित गरी भएको झन्डै तीन लाख रुपैयाँ खर्च अस्पतालका सञ्चालक जीसीको नेतृत्वमा पूर्णरूपमा निःशुल्क गरिएको छ। उपचार नपाएर घरमै छटपटिएकी सोनाले नयाँ जीवन पाएकी छन्। सामाजिक उत्तरदायित्व बहन गरेर बच्चाको उपचार गरेका हौं, जीसीले भने, उपचारमा सलंग्न डाक्टर र अस्पताल परिवारको पनि साथ मिल्यो र उपचार सम्भव भयो।"
त्रियुगामा २४ परिवारलाई निःशुल्क विद्युत,"उदयपुर : आर्थिक अवश्था कमजोर भएका उदयपुरको त्रियुगा नगरपालिका १४ भैसेट्याम्केका २४ परिवारलाई नगरपालिकाले निःशुल्क विद्युत जडान गरिएको छ । नगरपालिकाले सञ्चालन गरेको उज्यालो गाउँ' अभियानअन्तर्गत उपमेयर महेश्वरी राईले उपमेयर कोषबाट उनीहरुलाई मिटरबक्सलगायतका विद्युतीय सामग्री सहयोग गरेकी हुन् । बस्तीमा वर्षौंदेखि विद्युत विस्तार भएपनि आर्थिक अवस्था कमजोरकै कारण अध्याँरोमा रात बिताउने गरेको सुनेपछि तत्काल सम्बोधन गरिएको उपमेयर राईले बताइन् । उनले भनिन्,विनियोजित बजेट अन्तिमचरणमा पुगेको अवश्थामा जनताको समस्या देखेपछि तत्काल उपमेयर कोषबाट सम्बोधन गरेका हौं । सडकको पोल र छिमेकीको घरमा रातभर बत्ती बल्छ,बल्ल घर अन्धकार देखिन्छ,उनले भनिन्,जनताको आधारभूत समस्या समाधान गर्नु स्थानीय सरकारको दायित्व भएकाले ती गरिब परिवारलाई निःशुल्क विद्युत जडान गरेका हौं।' विद्युत जडानपछि स्वीच अन'गरेर उद्घाटन गर्दै उपमेयर राईले भनिन्,'तपाईंहरुको साथमा स्थानीय सरकार छ,यसको सदुपयोग गर्नुस् र बाँकी यहाँका खानेपानी, सिंचाइ,टेलिफोन, सडक र कुटनपिसन मिलको समस्याको समाधान विस्तारै हुन्छ ।' आफूलाई गरिब परिवार र विकासले पछि परेको ठाउँमा बसेको भनेर कहिँले कमजोर नठान्नुस,'उनले भनिन्,तपाईसँग हामी छौं,यस्तै विकासले पछि परेको र गरिब दिनदुःखीहरूको हितमा काम गर्छौ'पहिलो पटक घरमा बिजुली बाल्न पाएकोमा उनीहरूमा खुशीको सीमा नै छैन। खुशी व्यक्त गर्दै रमा विक भन्छिन्,पहिलो पटक हाम्रो साथमा उपमेयर हुनुहुन्छ भन्ने महशुस गरेका छौं,यसले निरन्तरता पाओस् र सबैभन्दा विकासले पछि परेको हाम्रो ठाउँमा शिक्षा,स्वास्थ्य,सडक,खानेपानी र कुटनपिसनको समाधान होस् ,गाउँको विकास हुन्छ भनेर हामीले भोट दिएका हौं,स्थानीय झम्की मगरले भनिन्,वर्षौदेखि गरिबीको रेखामुनि र विकासले पछि परेका छौं यसको सम्बोधन गरिदिनुपर्छ ।' उद्घाटन कार्यक्रममा पुगेका नेकपा एमालेका प्रदेश कमिटी सदस्य बैकुण्ठनाथ दहाल र जिल्ला अध्यक्ष परमेश्वर घिमिरेले असार महिनासम्म खानेपानीको व्यवस्थापनमा सहयोग गर्ने प्रतिवद्धता व्यक्त गरे । उनीहरुले विकासले पछि परेको भैसेट्याम्केलाई अब्वल बनाउन सकारात्मक पहल गरिने बताए ।"
आठ किलो गाँजासहित एकजना पक्राउ,उदयपुर : उदयपुरको सदरमुकाम गाईघाटबाट ८ केजी गाँजासहित एकजना पक्राउ परेका छन् । जिल्ला प्रहरी कार्यालयबाट खटिएको विशेष प्रहरीको टोलीले बिहीबार शंकास्पद देखिएका रौतामाई गाउँपालिका ८ का ४९ वर्षीय डिकबहादुर लुङेली मगरलाई चेकजाँच गर्दा ८ केजी ५८१ ग्राम लागुऔषध गाँजा बरामद गरेको हो । पक्राउ परेका डिकबहादुरलाई जिल्ला अदालतबाट पाँच दिनको म्याद थप गरी अनुसन्धान सुरु गरिएको एसपी ज्ञानेन्द्रप्रसाद फुयाँलले बताए ।
मेयर हर्क साम्पाङविरुद्ध पत्रकारहरूले बुझाए प्रशासनमा ज्ञापन,"धरान : सुनसरीका पत्रकारहरूले धरान उपमहानगरपालिकाका मेयर हर्कराज राई (साम्पाङ)बाट असुरक्षित भएको भन्दै गृहमन्त्री नारायणकाजी श्रेष्ठलाई ज्ञापणपत्र बुझाएका छन्। उनीहरूले सुरक्षाको माग गर्दै सुनसरीका प्रमुख जिल्ला अधिकारी होमकला पाण्डेमार्फत् गृहमन्त्रीलाई ज्ञापन पत्र बुझाएका हुन्। मेयर सम्पाङले नेपाल पत्रकार महासंघ सुनसरीका पूर्व अध्यक्ष केशव घिमिरे, ब्लाष्ट टाइम्स दैनिकका पत्रकार खिलानाथ विक र कपुरी न्युज अनलाइनलाई धम्की दिएर प्रेस स्वतन्त्रताविरुद्ध अभिब्यक्ति दिएर पत्रकारलाई असुरक्षित बनाएकाले सुरक्षाको माग गर्दै गृहमन्त्रीलाई ज्ञापनपत्र बुझाइएको नेपाल पत्रकार महासंघ सुनसरीका अध्यक्ष जनकऋषि राईले बताए। उनले अराजक गतिविधि गर्दै अपशब्द प्रयोग गर्दै पत्रकारलाई धम्की दिने मेयर साम्पाङलाई कारबाही गर्न माग गरेका छन्। सुरक्षाको माग गर्दै धरान, इटहरी, इनरुवा, बराहक्षेत्र बाट ५० जनाभन्दा बढी पत्रकार जिल्ला प्रशासन कार्यालय पुगेका थिए। प्रमुख जिल्ला अधिकारी पाण्डेले पत्रकारको सुरक्षामा सुनसरी प्रशासन संवेदनशिल भएकाले निर्धक्क भएर काम गर्न पत्रकारलाई अनुरोध गरिन्। उनले कानुन विपरित काम गर्ने जोकोहीलाई पनि पक्राउ गरी कारबाही गर्ने र ज्ञापनपत्र गृहमन्त्रीसमक्ष पुर्याउने प्रतिबद्धता जनाइन्।"
परीक्षा केन्द्र अगाडि विज्ञापनका पर्चा बाँड्ने ६१ जना महानगरको फन्दामा,"काठमाडौं : काठमाडौं महानगरपालिकाले परीक्षा केन्द्र भएको क्याम्पस अगाडि विज्ञापनका पर्चा बाँड्ने ६१ जनालाई नियन्त्रणमा लिएको छ। पर्चा बाँड्ने कलेजका विद्यार्थी,इन्ष्टिच्युट र विभिन्न कम्पनीका कर्मचारीहरू पक्राउ परेको महानगर प्रहरीले जनाएको छ। पक्राउ परेकाहरूलाई जरिवाना तिराएर छोडिएको छ। काठमाडौं महानगरपालिकाले परीक्षा सञ्चालन भइरहेका केन्द्रहरूमा अनुगमनलाई तीव्र पारेको छ। अनुगमनका क्रममा पर्चा बाँड्दै गरेको भेटाएपछि कारबाही अघि बढाएको हो।"
१२ दिनदेखि हराइरहेका सुरेशकुमार मृत भेटिए,डुम्रे : तनहुँमा एक जनाको भिरबाट लडेर मृत्यु भएको छ। गत वैशाख १७ गतेदेखि हराइरहेका तनहुँको व्यास नगरपालिका९ गजौडेका वर्ष ५९ का सुरेशकुमार गुरुङ मृत अवस्थामा भेटिएका छन्। गुरुङको स्थानीय सुदेखोला सात विसे सामुदायिक वनको भिरबाट १११ मिटर तल खस्दा मृत्यु भएको जिल्ला प्रहरी कार्यालय तनहुँका प्रहरी निरीक्षक राजकुमार विकले जानकारी दिए। गुरुङ बिहीबार दिउँसो मृत अवस्थामा भेटिएका हुन्। बाह्र दिनअघि सोही सामुदायिक वनमा घाँस काट्न जान्छु भनी हिँडेका गुरुङ घर नआएपछि गण्डकी प्रदेश प्रहरी कार्यालयबाट खटिएको कुकुरसहितको प्राविधिक टोलीले खोज तलास गर्दा पनि फेला पार्न सकेको थिएन। घटना सम्बन्धमा थप अनुसन्धान भइरहेको जिल्ला प्रहरी कार्यालय तनहुँले जनाएको छ।
भवन अभावले खुल्ला चौरमा पढ्न बाध्य,"मुगु : खत्याड गाँउपालिका९ नर्खजी गाँउमा रहेको पञ्चदोय माध्यामिक विद्यालयका विद्यार्थीहरु खुल्ला चौरमा पढ्न बाध्य भएका छन्। असोजमा १९ देखि २४ गतेसम्म परेको लगातारको बर्षातले दुई वटा भवनमा क्षति भएपछि विद्यार्थी खुल्ला चौरमा पढ्न बाध्य भएका हुन्। उक्त भवनमा कक्षा ६ देखि १२ सम्मका विद्यार्थीहरुको पढाई हुने गरेको थियो। विद्यालयमा अहिले कक्षा १ देखि १२ सम्म ४५० जना विद्यार्थी अध्यनरत छन्। कक्षा १ देखि ५ सम्मका विद्यार्थीहरुलाई भने उनीहरुकै कक्षा कोठामा पढाइँदै आएको छ। बर्षातले क्षति बनाएको भवन निर्माणका विषयमा धेरै ठाउँमा पहल गर्दासमेत निर्माण गर्न कसैबाट सहयोग प्राप्त हुन सकेको छैन। बर्षातले क्षति बनाएका दुबै भवन प्रयोगमा ल्याउने अवस्था नभएको विद्यालय प्रशासनले जनाएको छ। कक्षा ६ देखि ९ कक्षामा विद्यार्थीको संख्या बढी छ। विद्यार्थीहरुलाई कक्षा कोठामा राख्ने अन्य भवन नभएपछि खुल्ला चौरमा पढाउनु परेको विद्यालयका निमित्त प्रधानाध्यापक बसन्तराज कडेलले जानकारी दिए। विद्यालयमा अध्यनरत कक्षा १० अध्यनरत छात्र रुपक शाहीका अनुसार बर्षातले आफू अध्ययन गर्ने भवन क्षति भएपछि कक्षा कोठामा बसेर अहिले पढ्न पाइएको छैन। हिउँदका समय होस् या गर्मी खुल्ला चौरमा सरहरुले पढाउने गरेको उनले बताए। सोही विद्यालय कक्षा८ मा अध्यनरत छात्रा प्रतिमा शाहीले पनी कक्षा कोठामा नपढेको ८ महिना भएको बताइन्। उनले भनिन्, 'कक्षाकोठा नहुँदा पानी र हावा हुरी चल्दा पढाई छोडेर घर जानुपर्छ। कहिलेकाँही प्रावि कक्षाका भाईबहिनीहरुको कक्षामा बसेर पढ्नु पर्छ । पानी नपरेका बेला र हावाहुरी नचेलका बेलो चर्को घाममा खुल्ला चौरमै पढ्ने गरेका छौं।' अहिलेसम्म खुल्ला चौरमा शिक्षकहरुले जसोतसो पढाएको भएपनि अब बर्षात सुरु भएपछि भवन अभावकै कारण बाबुनानीको बढाईमा बाधा पर्ने चिन्ता अभिभावकलाई छ। 'बाजुरा र हुम्ला केन्द्र बिन्दु बनाएर चार पाँच पटक भूकम्प आइसक्यो। पुन : ठूलो भुकम्प आइहाले जिर्ण भवन भत्किएर सबै बालबालिकालाई क्षति पुर्याउँछकी भन्ने चिन्ता लागेको छ। भवन निर्माण गरिदिनका लागी वडा र गाउँपालिका दुबैलाई अनुरोध गरेका छौं, तर अहिले सम्म सुनुवाई भएको छैन' अभिवावक भक्त बहादुर कार्कीले भने। भवन निर्माण गरिदिनका लागी आवश्यक काजपत्र लिएर काठमाडौं दुई तीन पटक पुगिसकिएको छ। २०७९ माघ १७ गते तत्कालीन संघिय क्षिक्षा मन्त्री शिशिर खनाल र शिक्षा मन्त्रालयका सचिवसँग भेटगरी भवन निर्माणका लागी सहयोग गरिदन आग्रह गर्दा दुबै जनाले राष्ट्रपति शैक्षिक सुधार कार्यक्रम अन्तर्गत भवन निर्माणका लागी पहल गर्ने आश्वास्न दिएका थिए। कर्णाली प्रदेशका मन्त्रीहरुलाई समेत गुहार मागेको हो। तर कतैबाट अहिलेसम्म सुनुवाई हुन नसकेको विद्यालय व्यवस्थापन समितिका अध्यक्ष जयबहादुर शाहीले जानकारी दिए। क्षति बनाएका भवनका लागी गाँउपालिकाले आउदो आर्थिक वर्षमा निर्माणका लागी सोच बनाएको खत्याड गाँउपालिका अध्यक्ष अजबहादुर शाहीले बताए।"
शैक्षिक सुधारका लागि नगरपालिका र विद्यालयबीच ४२ बुँदे सम्झौता,अछाम : जिल्लाको साँफेबगर नगरपालिकाले शैक्षिक सुधारका लागि विद्यालयहरूसँग ४२ बुँदे कार्य सम्पादन सम्झौता गरेको छ। नगरपालिकाले २०८० लाई शैक्षिक गुणस्तर सुधार वर्ष घोषणा गर्दै उक्त सम्झौता गरेको हो। यी सम्झौतामा शैक्षिक सुधारका लागि विद्यालयले गर्नुपर्ने कार्यहरू समेटिएका छन्। नगरपालिकाले गत वर्ष लिएको कक्षा ५ र ८ को परीक्षाको नतिजा सोचे अनुरूप नआएपछि उक्त कार्य अघि बढाएको हो। नगरपालिकाले गत फागुन महिनामा नगर भित्रको विद्यालयको अनुगमन गरेको थियो। विद्यालयको समग्र अवस्थालाई मध्यनजर गर्दै शैक्षिक गुणस्तर सुधारमा नगर लागिपरेको उपप्रमुख शिवबहादुर कुँवरले बताए। नगरपालिकामा ६४ वटा सामुदायिक विद्यालयहरू छन्।
आगोले जलेर मृत्यु भएका एकै गाउँका चारजनाको सामूहिक दाहसंस्कार,"अर्घाखाँची : आगोले जलेर मृत्यु भएका अर्घाखाँचीको भुमिकास्थान नगरपालिका ढाकाबांगका चारजनाको सामूहिक दाहसंस्कार गरिएको छ । मृतक चारजनाको खाकाबेसीको बघमारे घाटमा सामूहिक दाहसंस्कार गरिएको भुमिकास्थान नगरपालिका वडा नम्बर १ का वडा अध्यक्ष गोपाल खनालले बताए। भुमिकास्थान नगरपालिका२ ढाकाबांगमा आगो निभाउने क्रममा घाइते भएका चारजनाको उपचारको क्रममा मृत्यु भएपछि सिंगो तिरतिरे शोकमा डुबेको छ। मंगलबार दिउँसो भुमिकास्थान नगरपालिका २ तिरतिरे गाउँमा सल्किएको आगो निभाउने क्रममा घाइते भएका एकै गाउँ वेल्वासे टोलका चारैजनाको मृत्यु भएको थियो । घाइतेलाई जिल्ला अस्पताल सन्धिखर्कमा उपचारपछि थप उपचारका लागि मिसन अस्पताल पाल्पा रिफर गरिएको थियो । पाल्पामा उपचार हुन नसकेपछि काठमाडौं रिफर गरिएकोमा उपचारको लागि लैजाँदै गर्दा केहीको बाटोमा र केहीको उपचारको क्रममा काठमाडौंमा मृत्यु भएको थियो । आगोलागीमा परि घाइते भएका भुमिकास्थान २ तिरतिरे गाउँका ७२ वर्षीय पिताम्बर वेल्वासेको उपचारका लागि लैजाँदै गर्दा पाल्पाको रामपुरमा,५५ वर्षीय पदम वेल्वासेको नारायणघाट नजिकै र ५२ वर्षीय घनश्याम वेल्वासेको काठमाडौं कीर्तिपुरको बर्न अस्पतालमा र ३६ वर्षीय माधव वेल्वासेको उपचारको क्रममा सोही अस्पतालमा मृत्यु भएको हो । आगोलागीमा परेर घाइते भएकी २६ वर्षीय अस्मिता बेल्वासेको अवस्था सुधारोन्मुख छ । उनको पाल्पाको मिसन अस्पतालमा उपचार भइरहेको छ । यो पनि पढ्नुहोस अर्घाखाँचीमा आगो निभाउने क्रममा जलेका ३ जनाको मृत्यु , १ गम्भीर अर्घाखाँचीमा आगो निभाउने क्रममा जलेर घाइते भएका चारैजनाको मृत्यु आगोले जलेर एकै गाउँका चारजनाको मृत्युपछि अर्घाखाँचीको तिरतिरे शोकमा"
ऋणले बनायो बेघर : ब्याज र सावा तिरेपनि धितोमा राखिएको जग्गा बेचियो,"विराटनगर : साथीको छोरालाई विदेश पठाउन साहुबाट लिएको ऋणले सुनसरी देवानगंज गाउँपालिका एकजना किसान बेघर बनेका छन् । सुनसरीको देवानगंज गाउँपालिका १ का गुनानन्द मेहता बेघर बनेका हुन । गाउँकै साथीको छोरालाई विदेश पठाउन मेहताले खुस्बु देवी भगतको नाममा नौ कठ्ठा तीन धुर जग्गा घितोमा राखेर २ लाख ७५ हजार ऋण लिएका थिए । विस २०७१ सालमा मेहताले दुई रुपैयाँ ब्याजदरले भगतसँग लिएको ऋणको सबै सावा र ब्याज गरेर २०७४ सालमा नै चुक्ता गरेपनि साहु भगतले जग्गा फिर्ता नगरि बेचिदिएपछि घरबारविहीन बनेका हुन्। मेहताले साथी बचालाल यादवका छोरा जीतु यादवलाई ऋण लिएर विदेश पठाउन पैसा दिएका थिए । अजय भगतको पत्नी खुस्बु देवी भगतको नाममा धितो वापत पास गरेको जग्गा फिर्ता गर्न ७ लाख रुपैयाँ बुझाए पनि जग्गा फिर्ता नगरि अर्कोलाई बेचेको पीडित मेहताले बताए । मिटरब्याजी अजय भगतले पैसा बुझाएपछि पटकपटक जग्गा फिर्ता गर्न आग्रह गरे पनि आलटाल गर्दै २०७८ साल माघ ५ गते दुई कित्ता बनाएर अरुलाई जग्गा बेचेको पाइएको हो । बेघर बनेका गुनानन्दले ७ लाख भगतलाई बुझाउन घर भएको जग्गा ३ कठ्ठा १४ धूर फरवाड वित्तिय संस्थामा फेरि घितो राखेर ३ लाख बुझाएको बुझिएको छ। मेहताले ऋण लिएको ४ वर्ष नपुग्दै ब्याजसहित रकम बुझाएको ४ वर्षपछि धितोमा राखिएको जग्गा बेचेर घरबारविहीन बनाएको पीडा सुनाए । उनका अनुसार देवानगंज गाउँपालिका १ कै पीडित मेहताको छिमेकी देवनारायण मेहतालाई ४ कठ्ठा र सूर्यनारायण मेहतालाई ३ कठ्ठा ३ धुर जग्गा १० लाख ५० हजारमा बेचेको हो । पीडित मेहताले भने,' ७ लाख बुझाएँ,फेरि १० लाख ५० हजारमा जग्गा बेचेर पनि भगतले राख्यो । पटकपटक स्थानीय स्तरमा राखिएको छलफलमा निष्कर्ष नआउँदा गाउँपालिकाको न्यायिक समितिमा समेत उजुरी दिएको उनले बताए । देवानगञ्ज गाउँपालिका ३ का वडा अध्यक्ष अनिल भगतको भाइ मिटरब्याजी भएकाले गाउँपालिकामा कुनै छलफलमा सहभागी भएनन्। पीडितका बुवा बुद्धिलाल मेहताले मिटरब्याजी अजयका कारण आफ्नो परिवारको उठिबास भएको आरोप लगाए । उनले २०७४ सालमा आफ्नो छोरा गुनानन्दले २ लाख ७५ हजारको ब्याजसावा गरी सात लाख बुझाए पनि जग्गा फिर्ता नगरी भगतले आजभोलि भन्दै जग्गाा बेचर बेखर बनाएको बताए । अब कुरा पनि गर्दैन पीडितका बुवा बुद्धिले भने,'उल्टै मुद्दा हाल्ने धम्की दिने गरेको छ । उनका अनुसार प्रशासनमा समेत उजुरी दिए पनि छलफलमा नआइ जिल्ला अदालतमा निषेशज्ञा मुद्दाको हालेको बताए । मिटरब्याजी अजय भगतसँग पटकपटक कुरा गर्दा सम्पर्कमा आउन चाहेन । म्यासेज गरे मोबाइल अफ गरेका छन् । उता मिटरब्याजी अजय भगतका दाइ देवानगंज गाउँपालिका ३ का वडा अध्यक्ष अनिल भगतसँग सम्पर्क गर्दा पछि फोन गरेर कुरा गर्ने भन्दै बोल्न मानेन् ।"
काठमाडौं उपत्यकामा वायु प्रदूषण पुनः बढ्दै,"काठमाडौं : पानी नपर्दा र डढेलोका घटना बढेकाले वायु प्रदूषण पुनः बढ्न थालेको छ । हावाको गुणस्तर मापन सूचकाङ्क एक्यूआइका अनुसार अहिले ललितपुर पाटनको एक्यूआइ एक सय ७६, काठमाडौं कीर्तिपुरको एक सय ६३, रत्नपार्कको एक सय ६३, नारायणीको एक सय ७१ र धनकुटाको एक सय ५५ रहेको छ । एक्यूआइ शून्यदेखि ५० सम्मको मानकलाई सामान्य अवस्था मानिन्छ । एक्यूआइ एक सय ५० भन्दामाथि जानुलाई हानिकारक मानिने गरिएको छ । पाटन, कीर्तिपुर, रत्नपार्क, नारायणी र धनकुटाको एक्यूआइ एक सय ५० भन्दामाथि छ । स्वास्थ्यलाई नै हानि गर्ने खालको प्रदूषण बढेकाले घर बाहिर निस्कँदा मास्क लगाउन स्वास्थ्य विज्ञले सुझाव दिएका छन् । प्रदूषणकै कारण काठमाडौं उपत्यकासहित धेरै ठाउँमा बिहानदेखि तुवाँलो लागेको मौसमविद् गोविन्द झाले जानकारी दिए । उनका अनुसार तत्काल पानी पर्ने सम्भावना नरहेकाले प्रदूषण अझै बढ्ने अनुमान छ । भक्तपुर, मध्यपुरथिमि र वीरेन्द्रनगरको हावा पनि जोखिममा रहेकाले यहाँको हावा अस्वस्थकर देखिएको जनाइएको छ । यी क्षेत्रको एक्यूआइ एक सय ५० भन्दा कम रहेको छ । यस्तो हावामा दीर्घरोगी, बालबालिका र ज्येष्ठ नागरिकलाई जोखिम हुन्ने विज्ञ बताउँछन् । गाडीबाट निस्किएको धुवाँका कारण पनि वातावरण प्रदूषित बन्दै गएको बताइएको छ । रासस"
मोरङको उद्योगमा लागेको आगो १२ घण्टापछि नियन्त्रण,"विराटनगर : मोरङको एउटा उद्योगमा लागेको आगो पूर्ण रूपमा नियन्त्रणमा आउन १२ घण्टाभन्दा बढी समय लागेको छ। बिजुलीको बल्ब र स्वीच उत्पादन गर्दै आएको बूढीगंगा गाउँपालिका५ को राठी म्यानिफ्याक्चरिङ इन्डष्ट्रिजमा शुक्रबार बिहानका राति २ बजेतिर आगलागी सुरु भएको थियो। उक्त उद्योग उद्योगी राजेन्द्रकुमार राठीको रहेको प्रहरीले जनाएको छ। मोरङ प्रहरीका प्रवक्ता डीएसपी रन्जनकुमार दाहालले उद्योगमा लागेको आगोले २० करोड बराबरको क्षति भएको जानकारी दिए। उनका अनुसार आगो नियन्त्रणमा लिन १२ वटा दमकलसहित ठूलो संख्यामा नेपाल र सशस्त्र प्रहरी परिचालन गरिएको थियो। घटनास्थलमा पुगेका नेपाल प्रहरीका निरीक्षक दुर्गा राई र सशस्त्रका निरीक्षक समराज खड्का नेतृत्वको टोलीलाई आगो पूर्ण रूपमा नियन्त्रणमा लिन १२ घण्टाभन्दा बढी समय लागेको दाहालले बताए। साथै स्थानीय तथा उद्योगका मजदुरले पनि आगो नियन्त्रणमा मद्दत गरेका थिए। लामो समयको प्रयासपछि आगो नियन्त्रणमा आयो, दाहालले भने, विद्युत सर्ट भएर आगलागी भएको अनुमान छ। उद्योगका ३ वटा भवनमध्ये एउटामा आगो लागेको हो। नियन्त्रणमा खटिएकाहरूले नजिकैका २ वटा भवनमा भने आगो फैलनबाट जोगाएका थिए। आगोले उद्योगको एउटा भवनसहित कच्चा पदार्थ, मेसिन तथा तयारी सामान पूर्ण रूपमा जलेर ध्वस्त भएको डीएसपी दाहालको भनाइ छ। उनले घटनाको अनुसन्धान सुरु गरिएको जानकारी दिए।"
ट्र्याक्टर दुर्घटनामा एक मजदुरको मृत्यु,रोल्पा : रोल्पामा ट्र्याक्टर दुर्घटना हुँदा एक मजदुरको मृत्यु भएको छ। दुर्घटनमा परी मृत्यु हुनेमा लुङ्ग्री गाउँपालिका५ सर्कनाका १३ वर्षीय खेमराज रोका रहेका छन्। जिल्ला प्रहरी कार्यालयका प्रहरी नायब उपरीक्षक श्याम सारुमगरका अनुसार रा१त ३८८१ नम्बरको ट्र्याक्टर गए राति लुङ्ग्री गाउँपालिकाको मछेटीमा दुर्घटना भएको हो। दुर्घटनामा अन्य सात जना घाइते भएका छन्। लुङ्ग्रीको दोमैमा सडक निर्माणमा खटिएका कामदार काम सकेर बास बस्नका लागि किलाचौरतर्फ जाँदै गर्दा ट्र्याक्टर अनियन्त्रित भई दुर्घटना भएको प्रहरीले जनाएको छ। दुर्घटनामा परी घाइते भएका मजदुरको प्राथमिक स्वास्थ्यचौकी सुलीचौरमा उपचार भइरहको छ। रासस
"घना बस्तीमा प्रदूषित उद्योग, स्थानीय आजित","उद्योगहरूले प्रत्यक्ष असर गर्न थालेपछि स्थानीयले विभिन्न निकायमा पुगेर विरोध गरे पनि कसैले चासो नदिएको गुनासो। धनुषा : उद्योग दर्ता र सञ्चालनमा विभिन्न सर्त मापदण्डहरू छन्। सरकारले उद्योग सञ्चालन गर्दा वातावरण प्रदूषण हुन नदिन उपयुक्त व्यवस्था गर्नुपर्ने, छरछिमेकलाई बाधा नपुर्याई उद्योग सञ्चालन गर्नुपर्ने, उपभोक्ता संरक्षण ऐन नियमविपरीत गर्न नपाइने, उद्योग सञ्चालन गर्दा उद्योगभित्र भइरहेका काम कारबाहीलाई मूल सडकबाट नदेखिने व्यवस्था गर्नुपर्ने, उद्योग सञ्चालन गर्दा निष्कासन हुने पदार्थलाई उपयुक्त तरिकाले निराकरण गर्नुपर्नेजस्ता बुँदाहरूलाई प्राथमिकतामा राखेर सर्तहरू तोकेको छ। नेपालको संविधान २०७२ को धारा ३० ले प्रत्येक नागरिकलाई स्वच्छ वातावरणको मौलिक हक प्रत्याभूत गरेको छ। पीडित पक्षलाई वातावरणीय प्रदूषण वा ह्रासबाट कानुनबमोजिम क्षतिपूर्ति पाउने हक सोही धाराको उपधारा (२) मा उल्लेख छ। मानव स्वास्थ्यसँग प्रत्यक्ष वातावरणीय पक्ष जोडिएकाले स्वच्छ वातावरणको कानुनी आधार तयार गरिएको हो। वातावरण संरक्षण ऐन २०५३ र वातावरण संरक्षण नियमावली २०५४ ले पनि वातावरणीय ह्रासबाट मानव जातिलगायत सम्पूर्णमा प्रतिकूल प्रभावलाई कम गरी स्वच्छ तथा स्वस्थ्य वातावरण कायम गर्न र प्राकृतिक स्रोतको समुचित उपयोग गर्न विविध व्यवस्था गरेको छ। तर, उक्त व्यवस्थाहरूलाई ठाडो चुनौती दिँदै धनुषाको मिथिला नगरपालिका६ ढल्केवरमा पशुपति प्लाईबोर्ड उद्योग निर्वाध सञ्चालनमा रहेको छ। उद्योग खोल्नका लागि सरकारले मापदण्ड तोके पनि सञ्चालकले अटेर गरेर आर्थिक चलखेलका आधारमा बिना रोकतोक उद्योग सञ्चालन गरिराखेका छन्। नियमनकारी निकायलाई आर्थिक प्रलोभनमा पारेर मापदण्ड विपरीत सञ्चालित पशुपति प्लाईबोर्ड उद्योगले यस्ता सर्तहरूको धज्जी उडाइरहेका छन्। सरकारले ईआईए गरेर उद्योग सञ्चालन गर्ने प्रावधान बनाए पनि आर्थिक चलखेलमा ईआईए नगरी उद्योग सञ्चालन गर्ने अनुमति दिइएको स्थानीयहरूको आरोप छ। घना मानव बस्तीसँगै खोलिएको पशुपति प्लाईबोर्ड उद्योगबाट निस्कने धुवाँ र धूलोका कारण स्थानीयहरू आजित भइसकेका छन्। उद्योगले सामान्य ढलसमेत व्यवस्थापन गर्न नसकेको स्थानीय शिवकुमार महतोले गुनासो गरे। धुवाँ त धुवाँ धूलोले झन् ताण्डव मच्चाएको छ। माथिबाट बोइलरको धुँवा र बाहिर वरिपरि ढलको फोहोर र पानीले आजित भइसकेका छौं, आक्रोश पोख्दै महतोले भने अब सहन सक्ने स्थिति छैन। उद्योगहरूले प्रत्यक्ष असर गर्न थालेपछि स्थानीयहरूले विभिन्न निकायमा पुगेर विरोध गरे पनि कसैले चासो नदिएको स्थानीय बासिन्दाहरूको गुनासो छ। मापदण्डविपरीतको उद्योग सञ्चालनमा जनप्रतिनिधि र स्थानीय केही टाठाबाठाहरूकै संरक्षण रहेको उनीहरूको दाबी छ। यसअघिका जनप्रतिनिधि र केही नेता भनाउँदाले नै त्यहाँ (उद्योग)बाट महिनावारी भत्ता असुली गथ्र्यो, नाम उल्लेख नगर्ने सर्तमा एक स्थानीयले भने अहिलेका जनप्रतिनिधिको विषयमा स्योर छुइनँ। यिनीहरूले पनि त केही गरेका छैनन्। यिनीहरूमाथि समेत शंका गर्ने ठाउँहरू प्रशस्त छन्।"
मोरङको बूढीगंगामा रहेको उद्योगमा भीषण आगलागी,"विराटनगर : मोरङको बूढीगंगामा रहेको एउटा उद्योगमा शुक्रबार बिहानका रातिदेखि भीषण आगलागी भइरहेको छ। बूढीगंगा गाउँपालिका५ मा राजेन्द्रकुमार राठीले सञ्चालन गरेको राठी म्यानिफ्याक्चरिङ इन्डष्ट्रिजमा बिहान २ बजेदेखि आगलागी सुरु भएको प्रहरीले जनाएको छ। इलेक्ट्रिक सामग्री (बिजुलीको बल्ब र स्वीच) बनाउँदै आएको उद्योगमा लागेको आगो यो समाचार तयार पार्दासम्म नियन्त्रणमा आउन सकेको छैन। मोरङ प्रहरीका प्रवक्ता डीएसपी रन्जनकुमार दाहालका अनुसार आगो नियन्त्रणका लागि १२ वटा दमकलसहित ठूलो संख्यामा नेपाल र सशस्त्र प्रहरी परिचालन गरिएको छ। घटनास्थलमा रहेर नेपाल प्रहरीका निरीक्षक दुर्गा राई र सशस्त्रका निरीक्षक समराज खड्का नेतृत्वको टोलीले आगो नियन्त्रणको प्रयास गरिरहेको छ। साथै स्थानीय तथा उद्योगका मजदुरले पनि आगो नियन्त्रणमा मद्दत गरिरहेका छन्। धेरै प्रयास गर्दा पनि आगो नियन्त्रण मुस्किल बनिरहेको डीएसपी दाहालले बताए। उनले विद्युत सर्ट भएर आगलागी सुरु भएको हुन सक्ने जानकारी दिए। उद्योगका ३ वटा भवनमध्ये एउटामा आगो लागेको हो। नजिकैका २ वटा भवनमा भने आगो फैलनबाट सुरक्षाकर्मीले जोगाएका छन्। आगोले उद्योगको एउटा भवनसहित कच्चा पदार्थ, मेसिन तथा तयारी सामान जलेर नष्ट भएको प्रहरीले जनाएको छ। आगो नियन्त्रणमा आइनसकेका कारण क्षतिको विवरण यकिन भइसकेको छैन। यद्यपि, उद्योगका सञ्चालकले भने १५ करोड बराबरको क्षति भएको हुनसक्ने प्रहरीलाई बताएका छन्।"
रहेनन् जनआन्दोलनका जिउँदो सहिद,"काभ्रे : निरंकुश राजतन्त्र फ्यालेर लोकतान्त्रिक गणतन्त्र स्थापनाका लागि देशभर राजनीतिक दल, नागरिक समाज, कर्मचारी, सञ्चारकर्मी, विद्यार्थी, मजदुर र आम सर्वसाधारण नागरिक चैतको मध्यगर्मीमा कुनै पर्वाह नगरी राजतन्त्रका विरुद्धमा सडक आन्दोलनमा होमिएका थिए। काभ्रेलीहरू बनेपाको चार दोबाटोमा आन्दोलका लागि केन्द्रित थिए। आन्दोलनको कार्यक्रम दिनप्रतिदिन चर्किंदै जाँदा २०६२ साल चैत २६ गते काभ्रेको उग्रचण्डी नालाका भीमसेन दाहालको पोखरामा गोली लागेर मृत्यु भएपछि काभ्रेमा तत्कालीन सरकारविरुद्ध आन्दोलन चर्किएको थियो। भीमसेन दाहालको मृत्युपछि चैत २७ गते दाहालको शव जिल्लामा ल्याउने तयारी भएपछि आन्दोलन अझै बढ्न थाल्यो। जनसहभागिता बढिरहेको थियो। हजारौं नागरिक सडकमा ओर्लिएका थिए त्यो दिन। आन्दोलनले ठूलो रूप लिएको थियो बनेपा चार दोबाटोमा। बनेपाको तीनदोबाटोमा रहेको प्रहरी चौकीमा तोडफोड गर्न आन्दोलनकारी अघि बढेसँगै सोही क्रममा प्रहरीले गोली चलायो। गोली १४ वर्षीय मुकेश कायस्थको देब्रे कञ्चटमा लाग्यो उनी आन्दोलनकारीकै बीचमा बेहोस भएर ढले। १७ वर्षअघि २०६२ साल चैत २७ गते प्रहरीले चलाएको गोली लागेर घाइते भएका मुकेश कायस्थको बुधबार बेलुका निधन भएको छ। १७ वर्षदेखि जिउँदो सहिदका रूपमा रहेका मुकेशको ३२ वर्षको उमेरमा उपचारका क्रममा निधन भएको हो। गोली लागेर घाइते भएका मुकेश सोही दिनदेखि ओछ्यानमा परेका थिए। ओछ्यानमा लडेका मुकेश कहिल्यै उठेनन्। निरन्तरको स्याहार र उपचारपछि देब्रे हात चलाउने, आमा भन्ने, हाँस्ने, गिलो खानेकुरा खाने र ह्विलचियरमा अडिन सक्नेसम्म भएका मुकेश २०७५ असारमा अचानक बिरामी परेपछि पुरानै अर्धचेत अवस्थामा फर्किएका थिए। उनको उपचारमा संलग्न स्वर्गीय डा उपेन्द्र देवकोटा र बसन्त पन्तले पनि उनमा आएको सुधारलाई चमत्कार भनेका थिए। निरंकुश राजतन्त्र फ्यालेर लोकतन्त्र स्थापना हुँदै संविधानसभामार्फत संविधान जारी भई गणतन्त्र स्थापित भएको वर्षौं बितिसकेको छ। आन्दोलनमा होमिएका दलका नेता प्रधानमन्त्री, मन्त्री पदमा बसे पनि जनआन्दोलनका घाइते र सहिद परिवारको दुःख हट्न नसक्दा घाइते र सहिद परिवारको मन अहिलेसम्म खुसी हुन सकेको छैन। नयाँ व्यवस्था ल्याउनका लागि मेरो छोरो मुकेशजस्ता थुप्रै छोराहरू कोही सहिद, कोही घाइते कोही अपांग भएका छन्, व्यवस्था फेरियो, थुप्रै प्रधानमन्त्री, मन्त्री फेरिए तर हामीजस्ता पीडित परिवारको अवस्था फेरिएन, हामी सरकारको बेलाबेलाको व्यवहारले झन् मुच्र्छित हुन्छौं जनआन्दोलनका घाइते मुकेशकी आमा मीरा कायस्थ दुःखेसो गर्छिन्। २०६२ साल चैत २७ गते प्रहरीले चलाएको गोली लागेर उनी घाइते भएका थिए। १७ वर्षदेखि जिउँदो सहिदका रूपमा रहेका मुकेशको ३२ वर्षको उमेरमा उपचारका क्रममा निधन भएको हो। मुकेशको शवलाई बनेपा नगर परिक्रमा गराएर उग्रेश्वर घाटमा दाहसंंस्कार गरिएको छ प्रहरीको गोली लागेर घाइते भएका छोराको उपचारका लागि थुप्रै अस्पताल पुर्याएका थिए परिवारले। उनको स्वास्थ्यमा कुनै सुधार आएको थिएन। मुकेश घाइते भएर ओछ्यानमा नै दिसापिसाब गरेको यत्रो वर्ष भइसक्दा पनि उनको स्वास्थ्यमा सुधार आउन सकेन अन्तिममा उस्तै अवस्थामा उनको निधन भयो। तत्कालीन समयमा मुकेशलाई वीर अस्पतालमा ११ महिना उपचार गराएर २०६३ फागुन ११ गते बनेपा ल्याइएको थियो। बायाँ कञ्चटमा गोली लागेर घाइते भएका मुकेशले तीन हप्तामा मात्रै आँखा खोलेका थिए। मुकेशले तीन महिनामा अलि राम्रोसँग हेर्न सक्ने, पाँच महिनामा देब्रे हातको पञ्जा सामान्य चलाउन सक्ने र ६ महिनामा सिरानीमा मात्रै मुन्टो हल्लाउन सक्ने भएका थिए। वीर अस्पतालमा उपचार गरेर घर ल्याउँदा मुकेश भनेर बोलाउँदा हुँ भनेर बोल्न खोज्थे। घर ल्याएको एक हप्तामा नै थप उपचारका लागि उनलाई न्युरो अस्पताल बाँसबारी लगिएको थियो। त्यहाँ उनलाई सात महिना राखेर उपचार गरिएको थियो। मुशेकको स्वास्थ्यमा कुनै परिवर्तन हुन्छ कि भनेर मेडिसिटी, अन्नपूर्ण न्युरो, स्पार्क हेल्थ होमलगायतका विभिन्न अस्पतालमा लगेर विभिन्न परीक्षण गर्ने, फिजियोथेरापी गर्नेलगायतका थुप्रै कामहरू गर्यौं तर खासै परिवर्तन नआएको मुकेश प्रतिष्ठानका अध्यक्ष हीरा नेपालले बताए। पटकपटकको उपचारपछि मुकेश भनेर बोलाउँदा खिस्स हाँस्ने, माँ भन्ने, हातको पञ्जा समाउने र केही बोल्न खोज्थे, खाना खान सक्थे, गाह्रो भएपछि आँखाबाट आँसु निकाल्थे, २०७६ सालमा सिजर (छारे रोग) जस्तो देखा परेर मस्तिष्कको नसाले काम नगरेपछि अप्रेसन गर्यौं, त्यसपछि उनले बोल्न, खाना खान सकेनन् त्यसपछि जिउ सुकेर गयो, अलिअलि भएको होस पनि हराउँदै गएको पछिल्लो चार वर्षदेखि उनको स्वास्थ्य झन् जटिल बन्दै गएको शर्माले बताए। मुकेशले मुखबाट खाना खान नसक्ने भएपछि पेटमा पाइप राखेर त्यहाँबाट नै उनलाई झोल कुरा खुवाउने काम गरिएको थियो। मुकेशजस्ता थुप्रै छोराहरू जनआन्दोलनमा घाइते, सहिद र अपांग बनेर देशमा लोकतन्त्र आयो। लोकतन्त्र आउँदा हामी जस्तोसुकै पीडामा हुँदा पनि खुसी थियौं। तर, सत्ताका लागि नेताले हानथाप गरेको देख्दा घाइते र सहिदको योगदानको के कदर भयो ? भनेर मन अमिलो बनेर आउँछ मुकेशका बुवा कृष्णमान कायस्थ आँसु पुछ्दै गुनासो गर्छन्। मुकेशको परिवारलाई सरकारले क्षतिपूर्तिबापत सुरुमा साढे नौ लाख, मह जोडीले सुरु गरेको जनआन्दोलन कोषबाट २ लाख, विभिन्न संघसंस्था र राजनीतिक संयन्त्रबाट समेत सहयोग प्राप्त भएको थियो। पछि सरकारले पुनः साढे सात लाख दिएको थियो। माधव नेपाल नेतृत्वको सरकारले जीवननिर्वाह भत्ता ४ हजारबाट बढाएर मासिक १० हजार पुर्याएको थियो। झलनाथ खनाल नेतृत्वको सरकारले बैंकको साढे सात लाख ऋण मिनाहा गर्र्नुको साथै मुकेशको स्वास्थ्य अवस्था हेर्न एकजना अनमीको व्यवस्थासमेत गरेको थियो। त्यस्तै, बाबुराम भट्टराई नेतृत्वको सरकारले मुकेशको स्याहारसुसार गर्नका लागि मासिक ६ हजार दुई सय उपलब्ध गराएको थियो। खिलराज रेग्मी नेतृत्वको सरकारले जीवन निर्वाह भत्ता १० हजारबाट बढाएर १५ हजार पुर्याएको थियो। सरकारले मुकेशको जीवन निर्वाह भत्ताबापत वार्षिक २ लाख १६ हजार रुपैयाँ, मुकेशको स्वास्थ्य अवस्था हेर्नको लागि एकजना अनमिका लागि वार्षिक ३ लाख ३८ हजार रुपैयाँको व्यवस्था गरेको थियो। मुकेशको पार्थिक शरीरमा नेपाल सरकारका तर्फबाट सामान्य प्रशासन मन्त्री अमनलाल मोदी र गृहसचिव दिनेश भट्टराईले नेपालको झन्डा ओढाएर सम्मान गरिएको थियो। बनेपा नगरपालिकामा राखिएको श्रद्धाञ्जलि सभामा पूर्वमन्त्री काभ्रे प्रतिनिधिसभा २ का सांसद गोकुल बाँस्कोटा, प्रतिनिधिसभा १ का सांसद पूर्वराज्यमन्त्री सूर्यमान दोङ, नेपाली कांग्रेसका महामन्त्री प्रतिनिधिसभा सदस्य विश्वप्रकाश शर्मा, प्रतिनिधिसभा सदस्य मीना तामाङ, पूर्वसांसद गंगाबहादुर दोङ, बागमती प्रदेशसभा सदस्य लक्ष्मण लम्साल, कञ्चन बादे, जिल्ला समन्वय प्रमुख दीपक गौतम, प्रमुख जिल्ला अधिकारी पुण्यविक्रम पौडेल, विभिन्न राजनीतिक दलका नेता, जनप्रतिनिधि र काभ्रेलीहरूले अन्तिम श्रद्धाञ्जलि दिएका थिए। मुकेशको शवलाई बनेपा नगर परिक्रमा गरेर उग्रेश्वर घाटमा दाहसंंस्कार गरिएको छ। मुकेशको निधनपछि उनको नाममा स्थापना गरिएको मुकेश कायस्थ प्रतिष्ठानका अध्यक्ष हीरा शर्मा नेपालले जनआन्दोलनको जिउँदो सहिद मुकेशलाई सहिद घोषणा गर्न सरकारसमक्ष अनुरोध गरिएको छ। मुकेशलाई जीवन्त राख्नको लागि प्रतिष्ठानले योजना बनाएको नेपालले बताए।"
विराटनगरमा आफ्नै शरीरमा आगो लगाएकी महिलाको मृत्यु,विराटनगर : विराटनगर महानगरपालिका१० तीनटोलियामा आफ्नै शरीरमा आगो लगाएकी एक महिलाको उपचारका क्रममा मृत्यु भएको छ । कुपी (टुकी)बाट मट्टितेल खन्याएर शरीरमा आगो लगाएकी ४० वर्षीया आशा शर्मा (कोइरी)को मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । उनका अनुसार पति राजकुमार कोइरीसँग भएको सामान्य विवादपछि गत बुधबार राति ९ बजेतिर आशाले मट्टितेल खन्याएर शरीरमा आफैँले आगो लगाएको प्रारम्भिक अनुसन्धानबाट खुलेको छ । आगोले शरीरका अधिकांश भाग जलेकी उनलाई उपचारका लागि विराटनगरको कोसी अस्पताल ल्याइएको थियो । उपचारका क्रममा भोलिपल्ट अर्थात बिहीबार साँझ ७:३० बजेतिर मृत्यु भएको प्रहरीले जनाएको छ । राजकुमार र आशाबीचको पारिवारिक विवादका बारेमा प्रहरीले खुलाएको छ । आशाको मृत्यु भएपछि पति राजकुमारलाई नियन्त्रणमा लिएर प्रहरीले घटनाको अनुसन्धान सुरु गरेको छ । शव पोस्टमार्टमका लागि कोसी अस्पतालमै राखिएको छ ।
पूर्वगृहमन्त्री खाँणलाई हिरासतमा विशेष सुविधा,"सामान्यतया कुनै अपराधमा संलग्न भएको आरोप लागेपछि नियन्त्रणमा लिएको व्यक्तिलाई प्रहरीले हतकडी लगाउँछ। तर, पक्राउ परेपछि प्रहरी कार्यालय ल्याउँदा होस् या जिल्ला सरकारी वकिलको कार्यालयमा लैजाँदा होस् या म्याद थप गर्नको लागि जिल्ला अदालत लैजाँदै गर्दा उनको हातमा प्रहरीले हतकडी लगाएन। काठमाडौं : नक्कली शरणार्थी प्रकरणमा पक्राउ परेका पूर्वगृहमन्त्री बालकृष्ण खाँणलाई प्रहरीले हिरासतमा विशेष सुविधा उपलब्ध गराएको छ। सामान्यतया कुनै अपराधमा संलग्न भएको आरोप लागेपछि नियन्त्रणमा लिएको व्यक्तिलाई प्रहरीले हतकडी लगाउँछ। तर, पक्राउ परेपछि प्रहरी कार्यालय ल्याउँदा होस् या जिल्ला सरकारी वकिलको कार्यालयमा लैजाँदा होस् या म्याद थप गर्नको लागि जिल्ला अदालत लैजाँदै गर्दा उनको हातमा प्रहरीले हतकडी लगाएन। उनीबिना हतकडी नै प्रहरीको गाडीमा चढेका थिए। बलात्कार आरोपमा विदेश रहेका नेपाली क्रिकेटर सन्दीप लामिछाने नेपाल फर्कंदा भने प्रहरीले विमानस्थलमै हतकडी लगाएको थियो। अन्य आरोपी नियन्त्रण लिँदा पनि प्रहरीले हतकडी लगाउने प्रचलन छ। यो प्रकरणमा पूर्वगृहमन्त्री खाँणलाई ती कुरा छुट भएको देखियो। प्रहरी परिसरमा रहेको थुनुवा कक्षमा जानको लागि पटकपटक इन्कार गरेका खाँणलाई परिसरका अधिकृतको कक्षमा राखिएको छ। रातको समयमा पनि उनलाई सुत्नको लागि सोही कक्षमा बेडको व्यवस्था गरिएको थियो। प्रहरी स्रोतका अनुसार उनलाई सिंहदरबार वृत्तमा रहेको हिरासतमा राख्ने योजना थियो। तर, उनले परिसर बाहिर जान चाहेनन्। अन्य थुनुवासँग बस्न नमानेपछि उनलाई प्रहरी अधिकृतकै कार्यकक्षमा बस्ने र सुत्ने व्यवस्था मिलाइएको थियो। उनलाई भेट्नको लागि बुधबार साँझ र बिहीबार दिनभरजसो आफन्त र साथीहरू पुगेका थिए। प्रहरीले सीमित व्यक्तिलाई मात्रै भेटघाटको अनुमति दिएको छ। अनुसन्धानमा संलग्न प्रहरी अधिकारीका अनुसार बालकृष्ण खाँण गृहमन्त्री रहेको अवस्थामा नक्कली शरणार्थी खडा गर्ने गिरोहका लागि काम गरेको र पैसासमेत बुझेको प्रमाण प्रहरीले फेला पारेको छ। य उनी संलग्न प्रकरणको अनुसन्धान अगाडि बढाउनका लागि बिहीबार नै उनको सामान्य बयान लिइएको छ। शुक्रबार पनि पुनः बयान जारी राख्ने प्रहरी स्रोतले बतायो। तर, नेपाल प्रहरीका सहप्रवक्ता तथा एसएसपी दीपेन्द्र जीसीले पूर्वगृहमन्त्री भएरै विशेष सुविधा नदिएको दाबी गरे। उनी भन्छन्, नियन्त्रणमा लिइएका सबैलाई हतकडी लगाउनैपर्छ भन्ने कानुन कतै छैन। यो त नियन्त्रणमा लिन जाने कमान्डरको स्वविवेकले निर्णय लिने कुरा हो। यसको जिम्मा उक्त टोलीलाई नै हुन्छ। नियन्त्रणमा लिएको व्यक्ति भागेको, फरार भएको जिम्मा पनि उसले नै लिने हो। पूर्वगृहमन्त्रीको केसमा अनुसन्धान गर्ने टोलीले उहाँलाई भाग्नुहुन्न भन्ने विश्वास गरेकाले हतकडी नलगाएको हुनुपर्ने जीसीले दाबी गरे। उनी भन्छन्, आरोपीलाई नियन्त्रणमा लिने निष्पक्ष अनुसन्धान गर्नको लागि हो। अनुसन्धानमा बाधा पुगेको छैन भने हतकडी लगाउनुपर्ने बाध्यता प्रहरीलाई छैन। प्रहरी अधिकृतकै कक्षमा बास बस्ने व्यवस्था गरिएको विषयमा सहप्रवक्ता जीसीले परिसरको थुनुवा कक्षमा भीडभाड भएकाले राखिएको बताए। भन्छन्, आरोप लाग्दैमा अभियुक्त भन्न मिल्दैन। परिसरमा प्रहरीकै नियन्त्रणमा भएपछि जहाँ बसे पनि भयो। मानव अधिकारको पालनामा प्रहरी सचेत छ। उहाँकै आग्रहमा प्रहरी अधिकृतको कक्षमा सुत्ने व्यवस्था गरेका हौं। अनुसन्धानमा संलग्न प्रहरी अधिकारीका अनुसार बालकृष्ण खाँण गृहमन्त्री रहेको अवस्थामा नक्कली शरणार्थी खडा गर्ने गिरोहका लागि काम गरेको र पैसासमेत बुझेको प्रमाण प्रहरीले फेला पारेको छ। यस प्रकरणमा खाँणसहित सुरक्षाविज्ञ इन्द्रजित राई, बहालवाला सचिव टेकनारायण पाण्डेसहित १२ जना पक्राउ परिसकेका छन्। पक्राउ पुर्जी जारी भएका एमाले सांसद टोपबहादुर रायमाझी भने अझै फरार छन्। यस्तै पूर्वगृहमन्त्री रामबहादुर थापा बादलको सुरक्षाविज्ञ इन्द्रजित राईका छोरा निरज राई पनि फरार छन्। यस प्रकरणमा अनुसन्धान गरिरहेको नेपाल प्रहरीका आईजीपी वसन्तबहादुर कुँवरले नक्कली भुटानी शरणार्थी प्रकरणका दोषीलाई पक्राउ गर्न प्रहरी खुट्टा नकमाउने बताएका छन्। उनी भन्छन्, दोषी जो कोही भए पनि उनीहरूलाई पक्राउ गर्न प्रहरी पछि हट्दैन। यस्तै, गृहमन्त्री नारायणकाजी श्रेष्ठले शरणार्थी प्रकरणको सबै नेक्ससलाई कारबाहीको दायरामा ल्याउने बताएका छन्। उनले भने, यस प्रकरणमा सरकार दोषीलाई कुनै पनि बहानामा उन्मुक्ति नदिने र निर्दोष नफस्ने तरिकाले अगाडि बढिरहेको छ। यो पनि पढ्नुहोस नक्कली भुटानी शरणार्थी प्रकरण : पूर्वगृहमन्त्री बालकृष्ण खाँण पक्राउ पूर्वगृहमन्त्री खाँणका सहयोगी नरेन्द्र केसी पक्राउ पूर्वगृहमन्त्री बालकृष्ण खाँणलाई तीन दिन हिरासतमा राख्न अनुमति बालकृष्ण खाँण पक्राउ परेपछि कांग्रेसले भन्यो परिपक्व अनुसन्धान होस् अनि समातिए पूर्वगृहमन्त्री खाँण बालकृष्ण खाँणलाई अदालतको फैसलापछि मात्रै कारबाही गर्ने कांग्रेसको निष्कर्ष"
