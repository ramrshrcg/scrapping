शीर्षक,विवरण
ऋणमा गौतमबुद्ध विमानस्थल,"पोखराबाट आन्तरिक उडानमात्र भइरहेको छ। निजगढ अन्तर्राष्ट्रिय बिमानस्थल निर्माण प्रक्रियामा छ। दैनिक हजारौं यात्रु आवतजावत गर्ने मुलुकको पहिलो विमानस्थल त्रिभुवन अन्तर्राष्ट्रिय विमानस्थल हो। पछिल्ला वर्षमा हवाई यात्रुको चाप बढेसँगै विमानस्थल पनि साँघुरो हुँदैछ। विमानस्थमा दुवैतर्फ गरी दैनिक ५०० हाराहारी जहाजको ओहरदोहर हुने गरेको छ। जहाजको चापका कारण देशमा वैकल्पिक अन्तर्राष्ट्रिय विमानस्थलको माग बढ्यो। धमाधम अन्तर्राष्ट्रिय विमानस्थल बन्न थाले। गौतमबुद्ध अन्तर्राष्ट्रिय विमानस्थल र पोखरा अन्तर्राष्ट्रिय विमानस्थल निर्माण सम्पन्न भई उडानसमेत सुरु भइसकेको छ। पोखराबाट आन्तरिक उडानमात्र भइरहेको छ। निजगढ अन्तर्राष्ट्रिय बिमानस्थल निर्माण प्रक्रियामा छ। देशको दोस्रो अन्तर्राष्ट्रिय विमानस्थल गौतमबुद्ध अन्तर्राष्ट्रिय विमानस्थललाई अन्तर्राष्ट्रिय उडान भर्ने जहाजहरूका लागि विकल्प अवतरण स्थल भनिएको थियो। तर, विमानस्थल सुरु भएको एक वर्षमा कुनै पनि अन्तर्राष्ट्रिय जहाज डाइभर्ट गरेर गौतमबुद्धमा अवतरण गरेनन्। उनीहरूको रोजाइ भारत नै पर्यो। यसबीच अन्तर्राष्ट्रिय उडान सुरु गरेका हवाई कम्पनीहरूले पनि थप उडान गर्न चासो दिएका छैनन्। गौतमबुद्ध विमानस्थललाई सञ्चालनमा ल्याउन सेवाशुल्क र ग्राउन्ड ह्यान्डलिङमा छुटलगायत बाध्यकारी नियम बनाए पनि अन्तर्राष्ट्रिय उडान भने खासै हुन सकेको छैन। भौतिक संरचनामा करिब ८ अर्ब र मुआब्जा वितरणमा करिब २७ अर्ब रुपैयाँ खर्च गरेर निर्माण भएको अन्तर्राष्ट्रिय विमानस्थल जहाज उडानको चापले व्यस्त हुनुपर्ने हो। वर्ष बित्दा पनि विमानस्थलले नियमित अन्तर्राष्ट्रिय उडानहरू गर्न किन सकेन ? गम्भीर प्रश्न खडा भएको छ। बितेको वर्ष एकमात्र नियमित व्यावसायिक उडान गर्दै आएको जजिरा एयरले पनि नियमित उडान बन्द गर्नु दुःखद् कुरा हो। बितेको वर्ष ३ सय ५९ उडान तथा अवतरण भएको छ। यसबाट जम्मा ६ करोड १९ लाख रुपैयाँको आम्दानी उक्त अन्तर्राष्ट्रिय विमानस्थललाई भएको छ। अन्तर्राष्ट्रिय विमानस्थलले सञ्चालन खर्च धान्न कम्तीमा ६० करोड रुपैयाँ वार्षिक आम्दानी गर्नुपर्ने हुन्छ। उसो त पोखरा अन्तर्राष्ट्रिय विमानस्थलको आँकडा झन् कमजोर छ। व्यावसायिक उडान र आर्थिक पाटाको अध्ययन गरेरमात्र अन्तर्राष्ट्रिय विमानस्थल खोल्नुपर्ने देखिएको छ। जे भयो भयो, अब यसबाट आर्थिक लाभ प्राप्त हुने कामका लागि योजना बनाउनै पर्छ। अन्यथा श्रीलंकाले बन्दरगाह निर्माण गर्दा लिएको ऋणको बोझजस्तै नेपालले अन्तर्राष्ट्रिय विमानस्थलहरू बनाएको ऋणको बोझले उठ्नै नसक्ने गरी थलिन सक्छ।"
"कृषिपशु बिमा सेवा बन्द, मर्कामा किसान","यता कृषि तथा पशुपन्छी मन्त्रालयसम्बद्ध कर्मचारी भने बिमित किसानको स्पष्ट कागजात प्राप्त नभएको र कम्पनीबाट पारदर्सि रूपमा डकुमेन्ट प्राप्त भएमात्रै अनुदान निकासा गर्ने बताउँछन्। काठमाडौं : मुलुकभर निर्जीवन बिमा कम्पनीहरूले कृषि तथा पशु बिमा सेवा बन्द गरेका छन्। सेवा ठप्प हुँदा किसानहरू बिमा गर्न र दाबी भुक्तानी पाउनबाट वञ्चित भएका छन्। बिमा कम्पनीहरू भने बाँकी अनुदान प्राप्त नभएसम्म सेवा ठप्प गर्ने अडानमा छन्। यता कृषि तथा पशुपन्छी मन्त्रालयसम्बद्ध कर्मचारी भने बिमित किसानको स्पष्ट कागजात प्राप्त नभएको र कम्पनीबाट पारदर्सि रूपमा डकुमेन्ट प्राप्त भएमात्रै अनुदान निकासा गर्ने बताउँछन्। २०६९ सालदेखि सुरू भएको कृषि बिमामा सरकारले २०७० देखि नै बिमाशुल्कमा अनुदान दिँदै आएको हो। सरकारमार्फत शुरुवाती चरणमा ७५ प्रतिशत र पछिल्लो करिब १ वर्षदेखि भने ८० प्रतिशत अनुदानमा कृषि तथा पशु बिमा जारी हुँ आएको छ। तर, सरकारले अनुदान बापतको रकम निकासामा ढिलाइ गर्दा बिमा कम्पनी मारमा परेको गुनासो पटक पटक गर्दै आएका थिए। सञ्चालनमा रहेका १५ निर्जीवन बिमा कम्पनीहरूको छाता संगठन नेपाल बिमक संघले सरकारले अनुदानबापत करिब ३ अर्ब रुपैयाँ बराबरको अनुदान रकम वर्षदिन बित्दा पनि नदिएको भन्दै यही जेठ ७ गतेदेखि सेवा नै ठप्प पारेका हुन्। संघले विज्ञप्ति जारी गर्दै सो सेवा मुलुकभर ठप्प पार्ने निर्णयको उद्घोष गरिसकेको छ। संघका अनुसार माछाको अनुदान रकम २०७७ सालदेखि बाँकी रहेको छ। बाली बिमाको अनुदान रकम ०७८ आश्विनदेखि चैत मसान्तसम्म आशिक दिई हालसम्मको बाँकी रहेको संघको दाबी छ। यस्तै, पशुपन्छी बिमाको अनुदान रकम ०७८ असोजदेखिको बाँकी रहेकाले समग्रमा यो बिमा सेवा दिन असमर्थ भएको संघले जनाएको छ। अनुदान रकम उपलब्ध गराउन नेपाल सरकार कृषि तथा पशुपछि मन्त्रालय कृषि विभागलाई पटकपटक मौखिक तथा लिखित अनुरोध गर्दा समेत हालसम्म प्राप्त नभएको कारणले बिमा कम्पनीहरू अत्यधिक जोखिममा छन्, संघले जारी विज्ञप्तिमा भनिएको छ, सरकारबाट प्राप्त हुनुपर्ने बाँकी किस्ता अनुदान प्राप्त नहुन्जेल कृषिसँग सम्बन्धित सबै बिमाको बिमालेख जारी गर्न र सोसँग सम्बन्धित क्षतिको दाबी भुक्तानी दिन कम्पनीहरू असमर्थ छन्। बिमा कम्पनीको नियामक निकाय नेपाल बिमा प्राधिकरणका कार्यकारी निर्देशक राजुरमण पौडेलले संघले सेवा बन्द गरेपछि कृषि मन्त्रालय सचिवस्तरीय छलफलबाट १०१२ दिनमा समस्यालाई सल्टाउने जनाएका छन्। कृषि तथा पशुपन्छी मनत्रालयका सचिव डा गोविन्दप्रसाद शर्मा खास समस्या उनीहरूबाट समयमै विस्तृत विवरण नआएकाले अनुदान भुक्तानीमा ढिलाइ भएको बताउँछन्। गत सालको हिसाव अझै नमिलेको उनले बताए। विभिन्न कम्पनीले पठाएको किसानको विवरण मिलेको छैन। उहाँहरूले अनलाइन गरेको भनेका छन्। तर, कम्पनीबाट प्राधिकरणमा विवरण आइपुग्दा र मन्त्रालयमा म्यानुअल रेकर्ड पठाउँदा कृषि विभागको मात्रै साढे ९ करोडको हिसावमा १ करोड ६० लाख रुपैयाँ जति फरक परेको छ, सचिव डाशर्माले अन्नपूर्णसँग भने, यस्तो फरक परेको रेकर्ड आएपछि भुक्तानी कसरी हुन्छ ? यसैले यो विवरण स्पष्ट गरेर पठाउने काम प्राधिकरणको हो। यसबारे प्राधिकरणलाई भनेका छौं। ६० हजार किसानको विवरण हेर्न समय लाग्ने उनको भनाइ छ। उनी थप्छन्, यसमाथि विभिन्न बिमा कम्पनीमध्ये केही विवरण बिमा प्राधिकरणमै आएको छैन। गत वर्षकोे चैत मसान्तसम्मको तथ्यांक बल्ल आएको छ। कृषि, बाली बिमाको धेरै समस्या नभएको तर पशुबिमा गरेका थुप्रै किसानको विवरण नमिलेको उनको दाबी छ। कृषि र पशु विभागले गरेका अध्ययनअनुसार ठूलो फर्म भनेर बिमा गरिएको तर नभएको, ऋण प्रयोजनका लागि फर्म नै नभएको नाममा बिमा गरिएको भेटिएको उनले जानकारी दिए। कम्पनीले प्राधिकरणमा पठाएको विवरण कृषि विभाग र कृषि मन्त्रालयलाई पठाउने गरेकोमा केही नमिलेको हुनसक्ने प्राधिकरणका कार्यकारी निर्देशक पौडेलले स्विकार गरे। तर, नमिलेको विवरणलाई कटौती गर्न र बाँकी मिलेको विवरणको बाँकी अनुदान कम्पनीलाई दिन प्रक्रिया अगाडि बढाउन अनुरोध गरेको उनले जनाए। तर, मन्त्रालयले भने एउटाको तथ्यांक नमिलेपछि कसैको पनि अनुदान दिन नमिल्ने भन्दै रोक्दै आएको छ। कार्यकारी निर्देशक पौडेलका अनुसार बिमा कम्पनीलाई सही विवरण पठाउन भनिएको छ। उनले भने, यताबाट अनुदान रकम नपाउने तर किसानबाट दाबी आएपछि दाबी भुक्तानी गर्न कम्पनीसँग नगद नभएपछि अफ्ठेरोमा परेका छन्। खासमा उधारो बिमा गर्न पाइँदैन तर सरकारले गरेको यो अनुदान उधारो बिमा भयो। प्राधिकरणले निित नियम र सहजीकरण गर्ने काम हो। सरकारको कार्यक्रमलाई सघाएको मात्रै हो। यो बिमा अनुदानमा यो समस्या नआउन अब सरकारले सिधै किसान समक्ष पुयाउने नीति लिन जरुरी भएको उनले सुझाए। अहिलेको भन्झटिलो कृषि तथा पशु बिमा वापतको अनुदान सिधै किसान समक्ष पुयाउन मन्त्रालयले गृहकार्य गर्न लागेको सचिव डा शर्माले जानकारी दिए। उनकाअनुसार स्थानीय तहमा बिमा कम्पनीको एजेन्ट राखेर स्थानीय तहको निगरानीमा किसानको फर्म ठीक छ, यसलाई दिन जरुरी छ भनेर स्थानीय तहले प्रमाणिकरण गरेपछि यसको अनुदान किसानकै खातामा पठाउने व्यवस्था गरिने योजना छ। उनी भन्छन्, अर्को वर्षदेखि सुरु गर्न प्राधिकरणलाई सफ्टवेयर तयार गर्न भनेका छौं। यस्तो अनुदान संघिय सरकारले, प्रदेश र स्थानीय तहबाट हुँदा दोहोरो पनि भएको छ। यसलाई प्रणालीमा ल्याउँदा यस्तो समस्या नआउने उनको भनाइ छ।"
थप हवाई रुटबारे नेपाल भारत छलफल जारी,"पोखरा र गौतमबुद्ध अन्तर्राष्ट्रिय विमानस्थल सञ्चालनका लागि नयाँ हवाई रुट स्वीकृतिका लागि वार्ता केन्द्रित काठमाडौं : अन्तर्राष्ट्रिय जहाजको नेपाल छिर्ने हवाई विन्दु (इन्ट्री प्वाइन्ट) थप गर्ने सम्बन्धमा नेपाल र भारतबीच वार्ता भइरहेको छ। संस्कृति, पर्यटन तथा नागरिक उड्डयन मन्त्रालय, नेपाल नागरिक उड्डयन प्राधिकरण र एयरपोर्टस् अथोरिटी अफ इन्डियाका पदाधिकारीबीच भारतमा वार्ता भइरहेको हो। नेपालका तर्फबाट मन्त्रालय सहसचिव बुद्धिसागर लामिछाने, प्राधिकरणका महानिर्देशक प्रदीप अधिकारीसहितको प्राविधिक टोली नयाँ हवाई रुटको सम्बन्धमा भारतसँग सहमतिका लागि वार्तामा रहेको प्राधिकरणले जानकारी दिएको छ। बुधबारदेखि भारतमा जारी वार्तामा बिहीबार पनि छलफल भएको तर निष्कर्षमा पुग्न नसकिएको प्राधिकरण स्रोतले जनाएको छ। यो छलफल मुख्यतया पोखरा र गौतमबुद्ध अन्तर्राष्ट्रिय विमानस्थल सञ्चालनका लागि नयाँ हवाई रुट स्वीकृतिको बारेमा केन्द्रित रहेको स्रोत बताउँछ। यसका लागि भैरहवा, नेपालगञ्ज र वीरगन्जको इन्ट्री प्वाइन्ट स्वीकृतिको सम्बन्धमा भारतसँग छलफल भइरहेको छ। अहिले अन्तर्राष्ट्रिय विमानहरू सिमराबाट मात्रै नेपाल छिर्छन्। यस्तै, भैरहवामा अवतरणका लागि आवश्यक उपकरणमा आधारित अत्याधुनिक प्रणाली (इन्स्टुमेन्ट ल्यान्डिङ सिस्टमआइएलएस) गर्दा भारतीय भूमि (एयर स्पेस) छुने हुँदा यसका लागि भारतसँग साझा सम्झौताको सम्बन्धमा पनि छलफल भइरहेको छ। नेपाल र भारतले प्रयोग गर्न सक्ने गरी कमन युज अफ एयरस्पेशका लागि छलफल भइरहेको स्रोत बताउँछ। धावनमार्गमा जडान गरिएको आइएलएसले खराब मौसम, कम दृश्यता, अँध्यारोको समयमा नै सहजै जहाज अवतरणका लागि मदत गर्छ। आइएलएस प्रयोगमा भारतले असहमति जनाउँदै आइरहेको छ। साथै, पोखरा अन्तर्राष्ट्रिय विमानस्थलमा बाह्य उडान हुन नसकिरहेको अवस्थामा इन्ट्री प्वाइन्ट भैरहवा वा नेपालगंज या अरू गर्ने सम्बन्धमा पनि छलफल भइरहेको छ। योसँगै अन्य प्राविधिक विषयमा छलफल भइरहेको स्रोत बताउँछ। सिमराबाट मात्रै जहाज छिर्दा २० देखि २५ मिनेट बढी लाग्ने र संचालन खर्च बढ्ने हुँदा अन्तर्राष्ट्रिय विमान कम्पनीले चासो नदिएको प्राधिकरणले बताउँदै आएको छ। नेपालले दशकदेखि नै नयाँ हवाई प्रवेश मार्गको विषयमा भारतसँग छलफल गर्दै आएको छ। भैरहवा, महेन्द्रनगर, नेपालगन्ज र जनकपुरको आकाश प्रयोग गरी हवाईमार्ग प्रवेशको लागि भारत सरकारसँग छलफल गर्दै आएको छ। नेपालभारतबीच हुने कुनैपनि किसिमका उच्चस्तरीय भेटवार्तामा नयाँ हवाइमार्गको सम्बन्धमा छलफल हुने गरेको छ। करिब ५ वर्षपछि भइरहेको यो छलफल प्रधानमन्त्री पुष्पकमल दाहालको भ्रमणको केहि समय अघि भएको छ। यस पटकको प्रधानमन्त्रीको भ्रमणमा भारतले महेन्द्रनगरबाट इन्ट्री प्वाइन्टको स्वीकृति दिनसक्ने स्रोत बताउँछ। महेन्द्रनगर हवाई इन्ट्री प्वाइन्टका लागि भारत सकारात्मक रहेको स्रोतको भनाइ छ। तर, सुरक्षाका कारण देखाउँदै भैरहवाका लागि भारत सकारात्मक नभएको पनि बुझिएको छ। प्राधिकरणले भारतीय निकायसँग नयाँ रुटको विषयमा लामो समयदेखि छलफल गर्दै आएको छ। तर, भारतले हालसम्म यो विषयमा निष्कर्षसहितको निर्णय भने दिन सकेको छैन। यसले गर्दा भैरहवा, महेन्द्रनगर, नेपालगन्ज र जनकपुरको आकाश प्रयोग गरी जहाज नेपाल भित्र्याउने सरकारको योजना अलपत्र पर्दै आएको छ।"
"नक्कली भुटानी शरणार्थी प्रकरणः कुन कानुन, कस्तो सजाय ?","काठमाडौं : नेपाली नागरिकलाई नक्कली भुटानी शरणार्थी बनाउने प्रकरणमा संलग्नमाथि चार कसुरमा मुद्दा दायर गरिएको छ। १ राज्य विरुद्धको कसुर। २ संगठित ठगी। ३ लिखत किर्ते। ४ संगठित अपराध। र, कसैलाई एकीकृत कसुर पनि थप गरिएको छ। उनीहरूलाई अपराध संहिता र संगठित अपराध निवारण ऐनअनुसार हदैसम्मको कारबाहीको माग छ। जिल्ला सरकारी वकिल कार्यालयले बिहीबार दायर गरेको मुद्दामा शुक्रबारदेखि जिल्ला अदालत काठमाडौंमा बयान सुरु हुँदैछ। यो बयानपछि थुनछेक बहस हुनेछ। पूर्वउपप्रधानमन्त्री टोपबहादुर रायमाझी, पूर्वगृहमन्त्री बालकृष्ण खाँण, बहालवाला सचिव टेकनारायण पाण्डे, तत्कालीन गृहमन्त्री रामबहादुर थापा बादलका सुरक्षा सल्लाहकार इन्द्रजित राईसहित ३० जनाविरुद्ध अभियोग छ। जसमध्ये प्रहरीले १६ जनालाई पक्राउ गरिसकेको छ भने १४ जना अझैं फरार छन्। उनीहरूले नक्कली भुटानी शरणार्थी बनाएर अमेरिका पठाउने धन्दा चलाएर करोडांै रकम लेनदेन गरेको प्रहरीको दाबी छ। अभियोग दाबी कति दह्रो ? यो प्रकरणमा संलग्नविरुद्धको अभियोगपत्रमा जिल्ला प्रहरी परिसर काठमाडौंले गरेको अनुसन्धान प्रतिवेदन, गजेन्द्र बुढाथोकी, रामकुमार रेग्मी समेतको किटानी जाहेरी दरखास्त, विभिन्न कागजातको प्रतिलिपि समावेश छन्। त्यस्तै नक्कली भुटानी शरणार्थी बनाउने प्रलोभन दिएका दाङका सन्देश शर्माले बुढाथोकीलाई ह्वाट्स एपमा पठाएका विभिन्न सूचनाहरू पनि बुझाइएको छ। नेपाली नागरिकको नाममा जारी भएको भुटानी शरणार्थीहरूको परिचयपत्रको प्रतिलिपिहरू पनि समावेश छ। जाहेरवाला बुढाथोकी र रेग्मीको नाममा शर्माले काटेको चेकको प्रतिलिपि, कल विवरण, विभिन्न बैंकहरूको पत्र तथा बैंक स्टेटमेन्ट, प्रहरी प्रतिवेदन, रकम असुल्ने सागर राईको मोबाइलमा रहेको स्क्रिन सर्ट विवरण पनि समावेश छ। प्रतिवादी केशवप्रसाद दुलाल, सानु भण्डारी, सागर राई, सन्देश शर्मा, टंककुमार गरुङ, डा इन्द्रजित राई, टोपबहादुर रायमाझी, सन्दीप रायमाझी, टेकनारायण पाण्डे, नरेन्द्र केसी, गोविन्दकुमार चौधरी, रामशरण केसी, बालकृष्ण खाँण, आङटावा शेर्पा, शमशेर मियाँ, टेकनाथ रिजालसमेतले गरेको बयान तथा थप बयान पनि आधार बनाइएको छ। त्यस्तै बरामद दसी सामग्री, बुझिएका मानिसहरू यन्तोष प्रधान, सागरमणि पाठक, फणीन्द्रमणि पोखरेल तथा चोमेन्द्र न्यौपाने समेतले गरेका घटना विवरण कागजसमेत समावेश बनाइएको प्रहरीले जनाएको छ। गृह मन्त्रालयबाट प्राप्त प्रतिवेदन तथा पत्रहरू, निवेदन साथ पेस भएका सीडी तथा पेन ड्राइभमा भएका विभिन्न भिडियो तथा भ्वाइस क्लिपहरूसमेत संलग्न गराइएको छ। प्रहरीप्रधान कार्यालय, डिजिटल फरेन्सिक परीक्षण प्रतिवेदन, गृह मन्त्रालबाट प्राप्त भुटानी शरणार्थी समस्याको स्थायी र दीर्घकालीन समाधानका उपायहरू पहिल्याउन गठित कार्यदल २०७६ को प्रतिवेदनको प्रतिलिपि र यूएनएचसी आरको पत्रसमेतका कागजात प्रमाणबाट आर्थिक लाभ लिने उद्देश्यले अपराधिक समूह निर्माण गरेको अभियोग पत्रमा उल्लेख छ। आपसमा मिलमतो गरी संगठित रूपमा आबद्ध भई कार्य जिम्मेवारीको बाँडफाँट गरी आर्थिक लाभ लिने उद्देश्यले निर्माण गरिएको जिकिर अभियोग पत्रमा गरिएको छ। किन लगाइयो धेरै कसुर ? नक्कली भुटानी शरणार्थी बनाइ अमेरिका पठाउने विश्वास दिलाई झुक्यानमा पारिएको अभियोगपत्रमा उल्लेख छ। नेपाली नागरिकलाई नक्कली भुटानी शरणार्थी हुन् भनी प्रमाणितसमेत गर्नका लागि सरकारी तहबाट समितिहरू गठन गर्ने, प्रतिवेदन तयार गर्ने, पत्राचार गर्ने र गराउने समेतको कार्य गरी गराएको र रकम संकलन गरेको दाबी अभियोग पत्रमा छ। नेपाललाई भुटानीका रूपमा अमेरिका पठाउने भनी नेपालको अन्तर्राष्ट्रिय स्वाभिमान र छविउपर अपमान हुने राष्ट्रहित प्रतिकूल काम गरी संगठित रूपले ठगी, लिखत किर्ते, राज्यविरुद्धको कसुर तथा संगठित अपराधसमेतको कसुर गरेको वारदात स्थापित भएको अभियोग पत्रमा जनाइएको छ। ३१ डिसेम्बर २०१६ मा यूएनएचसीआरले भुटानी शरणार्थीहरूको तेस्रो मुलुकको पुनर्वास कार्यक्रम बन्द गरेको थियो। संगठित समूहले अमेरिकालगायत तेस्रो मुलुक पठाइदिने भनी संगठित रूपमा योजनाबद्ध ढंगले पन्थी कार्यदल प्रतिवेदन नै किर्ते गरी सो प्रतिवेदनलाई प्रयोग गरिएको अभियोगपत्रमा उल्लेख छ। आपराधिक दायित्वको सम्बन्धमा ठगी, सार्वजनिक लिखत किर्ते, राज्यविरुद्धको कसुर एवं संगठित अपराध समेतको कसुर देखिन आएको अभियोगमा जिकिर गरिएको छ। बढी सजाय हुने कसुरको मात्र कार्यान्वयन फौजदारी कसुर(सजाय निर्धारण तथा कार्यान्वयन) ऐन २०७४ अनुसार, कसुदारलाई उचित सजाय निर्धारणको व्यवस्था छ। उक्त ऐनको दफा ११ मा एकभन्दा बढी सजाय कार्यान्वयन गर्न नहुने उल्लेख गरिएको छ। ११ एकभन्दा बढी सजाय कार्यान्वयन गर्न नहुने ः (१) एकै वारदातमा एकभन्दा बढी कसुर गर्ने कसुरदारलाई सजाय निर्धारण गर्दा प्रत्येक कसुर अलगअलग भएको मानि त्यसबापत छुट्टाछुट्टै सजाय निर्धारण गर्नुपर्ने छ। तर, एकै समयमा एकभन्दा बढी कसुर गरेकोमा सजाय कार्यान्वयन गर्नुपर्दा जुन कसुरमा सबैभन्दा बढी सजाय हुन्छ सोही कसुरको सजाय कार्यान्वयन गर्नुपर्छ। (२) दुई वा त्यसभन्दा बढी कामबाट कुनै कसुर हुने रहेछ र त्यस्ता काममध्ये कुनै एक काम आफैंमा कसुर हुने रहेछ भने सबैभन्दा बढी सजाय हुने कसुरमा मात्र सजाय हुनेछ। (३) कुनै एक कामबापत विभिन्न ऐन अन्तर्गृत छुट्टाछुट्टै कसुर हुने रहेछ भने जुन ऐनअन्तर्गत बढी सजाय हुन्छ सोही ऐनबमोजिमको सजाय कार्यान्वयन हुने छ। तर, सजाय निर्धारण गर्दा प्रत्येक कसुर बापत छुट्टाछुट्टै सजाय तोक्नु पर्ने छ।"
किसानलाई कृषि सामग्री,"शाखाबाट अनुदान कार्यक्रमअन्तर्गत मिनी ट्रिलर ६६, प्लास्टिक टनेल ५ सय ६०, ब्याट्री स्प्रेयर १ सय ११ र प्लास्टिक पोखरी १८ थान वितरण गरिएको हो। कार्यक्रमलाई सम्बोधन गर्दै नगरप्रमुख कृष्णप्रसाद सापकोटाले कृषि उत्पादन बढाउँदै व्यवसायीकरणतर्फ जानुपर्नेमा जोड दिए। सिन्धुपाल्चोक : सिन्धुपाल्चोकको चौतारा साँगाचोकगढी नगरपालिकाले स्थानीय किसानलाई आधुनिक कृषि सामग्री हस्तान्तरण गरेको छ। कृषि उत्पादन बढाउने उद्देश्य राखेर ७ सय ५५ थान सामग्री वितरण गरिएको नगरपालिकाको कृषि शाखाले जनाएको छ। शाखाबाट अनुदान कार्यक्रमअन्तर्गत मिनी ट्रिलर ६६, प्लास्टिक टनेल ५ सय ६०, ब्याट्री स्प्रेयर १ सय ११ र प्लास्टिक पोखरी १८ थान वितरण गरिएको हो। कार्यक्रमलाई सम्बोधन गर्दै नगरप्रमुख कृष्णप्रसाद सापकोटाले कृषि उत्पादन बढाउँदै व्यवसायीकरणतर्फ जानुपर्नेमा जोड दिए। यसअघि अनुदानमा आएका सामग्री कृषकले संरक्षण गर्न नसकेको उल्लेख गर्दै नगर प्रमुख सापकोटाले जनताको रगत पसिनाबाट उठेको करबाट कृषि औजार खरिद गरिएका हुनाले हिफाजात गर्न सुझाव दिए। कृषि शाखा प्रमुख रामहरि दाहालका अनुसार चालू आर्थिक वर्षमा मात्रै कृषि औजार तथा सामग्रीका लागि १४ वटै वडामा गरी ६ करोड ५० लाख रुपैयाँको माग भएको थियो।"
हिम आरोहीको गाउँमा पुग्यो विद्युतीय चुलो,"दोलखा : हिम आरोहीको गाउँ बेदिङका हरेक घरमा विद्युतीय चुलो पुगेको छ। सिनर्जी पावरको सहयोगमा वडाध्यक्ष निमगेली शेपार्ले बेदिङ पुगेर पानी तताउने कित्ली र चुलोे हरेक घरलाई वितरण गरेका हुन्। रोल्वालिङ पदमार्गमा पर्ने सुर्मुचे, क्याल्चे, डोङाङ, थाङदिङ र बेदिङका हरेक घरलाई पुग्ने गरी ४० वटा विद्युतीय चुलो वितरण गरिएको शेर्पाले जानकारी दिए। सिनर्जीे पावर १० मेगावाट क्षमताको सिप्रिङ खोला जलविद्युत् आयोजना यही वडामा सञ्चालित छ। रोल्वालिङ क्षेत्रमा २१ वटा होटेलहरू छन्। पर्यटकीय क्षेत्रमा बाहिरबाट तरकारी ल्याउन नपरोस् भनेर हरेक होटललाई प्लास्टिक टनेल र तरकारीको बीऊसमेत वितरण गरेको छ। बेदिङका हरेक घरका शेर्पाहरू सगरमाथा आरोहण गरेका र टेकिङमा जाने हुँदा बेदिङलाई सगरमाथा आरोहीको गाउँको रुपमा चिनिन्छ। यहाँको एउटै गाउँका ६५ जनाले सर्वोच्च शिखर सगरमाथाको सफल आरोहण गरिसकेका छन्। गौरीशंकर गाउँपालिका९ रोल्वालिङ क्षेत्रमा पर्ने बेदिङ र आसपासका क्षेत्रमा रहेका स्थानीय होटल व्यवसायीले यसअघि दाउरा र ग्यास प्रयोग गर्दै आएका थिए। बिगू गाउँपालिका१ छ्योतछ्योतदेखि बेदिङसम्म ढुवानीका लागि प्रतिकेभी १२० रुपैयाँ खर्च गर्दा एउटा ग्यास बेदिङ पुयाउँदा ५ हजार ५ सय रुपैयाँ पर्छ। भौगोलक रुपमा विकट मानिने गौरीशंकर गाउँपालिका९ स्थित रोल्वालिङ उपत्यकामा पर्ने बेदिङमा एक वर्षअघि मात्र राष्ट्रिय प्रसारण लाईनको विद्युत् पुगेको थियो। विद्युत् लाइन र विद्युतीय चुलो भएपछि पर्यटन व्यवसायी र स्थानीयले समेत राहत पाउने भएका छन्।"
प्रधानमन्त्रीको भारत भ्रमणमा हवाई रुट मुख्य एजेन्डा,"काठमाडौं : प्रधानमन्त्री पुष्पकमल दाहाल प्रचण्डको भारत भ्रमणका क्रममा यसपटक भैरहवा अन्तर्राष्ट्रिय विमानस्थलका लागि भारतसँग हवाई रुटको प्रस्तावमा जोड दिने तयारी भएको छ। परराष्ट्र मन्त्रालयका एक उच्च अधिकारीका अनुसार भ्रमणका क्रममा उठाइने एजेन्डाको गृहकार्य भइरहेको र त्यसमध्ये हवाई रुट प्राथमिकतामा पर्नेछ। मन्त्रालयका एक उच्च अधिकारीले भने, अहिले सीमा समस्या, ऊर्जा सम्झौता, भैरहवा अन्तर्राष्ट्रिय विमानस्थलका लागि हवाई रुट दुईतर्फी बनाउने प्रस्ताव, १३६ किलोमिटर लामो काठमाडौंरक्सौल रेलमार्ग, ऊर्जा सम्झौता (विद्युत् व्यापार र हाइड्रो कम्पनी), डिजिटल पैसा तिर्ने ईवालेटलगायत विषय एजेन्डामा राखिएका छन्। यी विषयमा विज्ञसँग छलफल र सुझाव लिने काम भइसकेको मन्त्रालयका ती अधिकारीले बताए। तेस्रोपटक प्रधानमन्त्री बनेका प्रधानमन्त्री पुष्पकमल दाहाल प्रचण्ड ले जेठ १७ गतदेखि २० गतेसम्म भारतको भ्रमण गर्ने तयारी भइरहेको छ। मन्त्रालयले भने औपचारिक घोषणा गरेको छैन। परराष्ट्र मन्त्रालय, नेपालस्थित भारतीय दूतावास, भारतमा भएको नेपाली राजदूतावास भ्रमणको तयारीमा जुटेका छन्। परराष्ट्र मन्त्रीमा एनपी साउद नियुक्त भए सँगै भारतको विदेश मन्त्रालयले प्रधानमन्त्री दाहाललाई भारत भ्रमणका लागि निमन्त्रणा दिएको थियो। दाहालले दोस्रोपटक विश्वासको मत लिएपछि भारत भ्रमण गर्ने आफ्नो इच्छालाई तीव्रता देखाएका थिए। जसका लागि भारत भ्रमण तत्कालको सम्भावना के कस्तो छ भनेर बुझ्न भारतका लागि नेपाली राजदूत शंकर शर्मा फागुन अन्तिम साता काठमाडौं आएका थिए। राजदूत शर्माले प्रधानमन्त्री दाहाल र परराष्ट्र सचिव भरतराज पौड्यालसँग भेटेर भ्रमणको तयारीमा रहन आग्रह गरेका थिए। त्यति नै बेला प्रधानमन्त्रीले भारत भ्रमणका लागि आवश्यक थप गृहकार्यमा जुट्न राजदूत शर्मालाई भनेका थिए। परराष्ट्र मन्त्रालयले भारत भ्रमणका लागि विभिन्न मन्त्रालयबाट एजेन्डाका विषयमा छलफल गरिसकेको छ। मन्त्री साउद आफ्नै अगुवाइमा प्रधानमन्त्री कार्यालय, अर्थ, वाणिज्य, ऊर्जा, भौतिक, रक्षा, पर्यटन र कृषि मन्त्रालयका प्रतिनिधिसँग एजेन्डाबारे छलफल गरिसकेका छन्। भारतीय विदेशमन्त्री एस जयशंकर र भारतका लागि नेपाली राजदूत डा शंकर शर्माबीच प्रधानमन्त्री दाहालको भ्रमणबारे बिहीबार कुराकानी भएको छ। राजदूत शर्माले विदेशमन्त्री जयशंकरलाई भेटेलगत्तै जयशंकरले सामाजिक सञ्जाल ट्वीटरमार्फत भेटका बारेमा खुलाएका छन्। प्रधानमन्त्री प्रचण्डको भ्रमणको पूर्वसन्ध्यामा परराष्ट्र मन्त्रालयले दुई मुलकबीचका संभावित विषयका बारेमा सुझाव संकलन गरिसकेका छन्। जसमा सन्धि सम्झौता, सीमा समस्या, व्यापार, आपसी सहयोगलगायत विषय समेटिएका छन्। बाबुराम भट्टराई प्रधानमन्त्री भएका बखत र भारतीय प्रधानमन्त्री मनमोहन सिंहको कार्यकालमा भएका निर्णयअनुसार सन् २०१६ मा गठित दुवै देशका प्रबुद्ध व्यक्तिहरू सम्मिलित (ईपीजी) अर्थात् प्रबुद्ध समूहको प्रतिवेदन ग्रहण गर्न भारतले त्यति चासो दिएको छैन। नेपाल र भारतबीच सम्बन्धनलाई सम्बोधन गर्न गठित नेपालभारत प्रबुद्ध समूह (ईपीजी) को प्रतिवेदनको विषयमा पनि वार्ता गर्न विज्ञहरूले सुझाव दिएका थिए। ईपीजीमा दुवै देशका प्रबुद्घ व्यक्तिहरूको सहभागिता रहेको छ। परराष्ट्रमन्त्री साउदले गत शुक्रबार पूर्वपरराष्ट्र मन्त्रीहरूलाई मन्त्रालयमा बोलाएरै भ्रमणका एजेन्डाका विषयमा छलफल राखेका थिए। सँगसँगै उनले सुझाव पनि मागेका थिए। पूर्वपरराष्ट्रमन्त्रीहरूले प्रधानमन्त्री दाहालको भारत भ्रमणमा ईपीजी प्रतिवेदन बुझ्न भारतले देखाएको उदासीनतालाई प्रतिवेदन बुझ्ने वातावरणको सिर्जना गर्न सुझाव दिएको छलफलमा सहभागी एक पूर्वपरराष्ट्र मन्त्रीले बताए। उक्त छलफलमा पूर्वपरराष्ट्रमन्त्रीहरू डा प्रकाशचन्द्र लोहनी, डाभेषबहादुर थापा, सुजाता कोइराला, रघुवीर महासेठलगायत उपस्थित भएका थिए। छलफलमा सहभागी पूर्वपरराष्ट्रमन्त्री लोहनीले छलफलमा भएको विषयका बारेमा भने, ईपीजी तयार भएको ४ वर्ष भइसक्दासम्म टुंगिन सकेको छैन। किन टुंगिन सकेन। प्रतिवेदन ग्रहण गर्न अहिलेसम्म केले रोकेको हो ? लगायतका बिषयमा बोल्यौं। अरू त देशको समसामयिक विषयनै सधैं उठ्दै आएका विषयहरू उठाइएको थियो। परराष्ट्रमन्त्री साउदले एक साता अघि नै प्रधानमन्त्रीको भारत भ्रमणलाई नै केन्द्रित गरेर भारतका लागि पूर्वराजदूत र पूर्वपरराष्ट्र सचिवहरूसँग पनि सुझाव मागेका थिए।"
ऐन आएको १२ वर्ष पुग्दा पनि हटेन विभेद,"काठमाडौं : जातीय भेदभाव तथा छुवाछूतका घटना रोकथामका लागि ऐन कानुन बनेको १२ वर्ष पुगिसक्दा पनि कार्यान्वयनको पाटो सधैँ फितलो रहेको दलित अधिकारकर्मीले बताएका छन्। ऐन आएपछिका पनि जातकै कारणले हत्या, हिंसा, यातना र अपमानित हुनुपरेको दलित उनीहरूको भनाइ छ। यतिका वर्ष भइसक्दा पनि दलित समुदायले जातकै कारण ज्यान गुमाउनु परेको छ। २०६८ जेठ १० गते जातीय भेदभाव तथा छुवाछूतविरुद्ध (कसुर र सजाय) ऐन संविधानसभाबाट पारित गरिएको थियो। जागरण मिडिया सेन्टरले काठमाडौंमा आयोजना गरेको पत्रकारसँग अन्तरक्रिया कार्यक्रमका सहभागीले छुवाछूतविरुद्ध कानुन जारी भए पनि विभेद नहटेकोले छुवाछूतविरुद्धको ऐनको व्यापक प्रचारप्रसार गर्नुपर्नेमा जोड दिएका छन्। संविधानसभा सदस्य तथा जागरण मिडिया सेन्टरका अध्यक्ष कमला विश्वकर्माले जातीय भेदभाव तथा छुवाछूतविरुद्धको कसुर सजाय ऐन आएपछि विभेदका घटना बढिरहेको बताइन् । उनले भनिन्, ऐन कार्यान्वयन नहुँदा जातीय भेदभावकै कारण दर्जनौंले ज्यान गुमाएका छन्। त्यसैले यसको कडाइका साथ कार्यान्वयनमा दलितसहित गैरदलित समुदाय र सञ्चार क्षेत्रले समेत जोडदार रुपमा आवाज उठाउनुपर्छ। संविधानको मौलिक हक कानुन नबने पनि लागू गर्नुपर्ने थियो। तर, राज्यको इच्छाशक्तिको अभावका कारण मौलिक हक कार्यान्वयन हुन सकेको छैन। सोही कारण जातीय भेदभावका घटनामा कमी आएको छैन, विश्वकर्माले भनिन्। जागरण मिडिया सेन्टरका कार्यकारी निर्देशक भीमबहादुर विश्वकर्माले जातीय छुवाछूत कसुर सजाय ऐन आए पनि रणनैतिक ढंगले विभेदको व्यवहार सुरु गरिएको बताए। उमेर पुगेर विवाह गरेका अन्तरजातीय जोडीहरूलाई जातकै कारण झुटो मुद्दा हालेर फसाउन खोजिएको छ। उनले भने, यस घटनाले दलितमाथि रणनैतिक रुपमा भेदभाव तथा छुवाछूत जन्य व्यवहार भएको प्रष्ट हुन्छ। त्यसविरुद्ध सबै सचेत हुनुपर्छ।"
विशेष अदालतको फैसलामा चित्त नबुझेपछि अख्तियारले दियो सर्वोच्चमा पुनरावेदन,"काठमाडौं : अख्तियार दुरूपयोग अनुसन्धान आयोगले विशेष अदालतबाट फैसला भएका मुद्दामा चित्त नबुझेको भन्दै सर्वोच्च अदालतमा पुनरावेदन गरेको छ। आयोगले दर्ता गरेका विशेष अदालत काठमाडौंबाट विभिन्न मितिमा फैसला भएकामध्ये तीन मुद्दामा चित्त नबुझेपछि सर्वोच्चमा पुनरावेदन गरिएको आयोगका प्रवक्ता भोला दाहालले जानकारी दिए। उनका अनुसार विशेष अदालतबाट विभिन्न मितिमा फैसला भएकामध्ये परीक्षाको परिणाम फेरबदल,राजश्व चुहावट र घुसरिसवत लिइ भ्रष्टाचार गरेको सम्बन्धी मुद्दामा पुनरावेदन गरिएको हो। परीक्षाको परिणाम फेरबदल गरी भ्रष्टाचार गरेको आरोपमा केशव प्रसाद घिमिरेसमेत पाँचजनाविरूद्धको मुद्दामा विशेष अदालतले २०७९ असोज ४ गते सफाइ दिएको थियो।घुस रिसवत लिइ भ्रष्टाचार गरेको आरोपमा अविनाश कुँवरविरुद्धको मुद्दामा ३०७९ वैशाख २२ गते सफाइ दिएको थियो। यस्तै, आनन्द केशरी पोखरेलसमेत ३८ जनाले विशेष अदालतबाट सफाइ पाएका थिए। आयोगले उनीहरूविरुद्ध राजश्व चुहावट,कागजात नोक्सान तथा परीक्षाको परिणाम फेरवदल गरी भ्रष्टाचार गरेको मुद्दा दायर गरेको थियो। सो मुद्दामा विशेष अदालतले २०७९ पुस २६ गते सफाइ दिएको थियो।"
सिंहदरबारमा मन्त्रिपरिषद् बैठक सुरू,काठमाडौं : मन्त्रिपरिषद् बैठक सुरू भएको छ। सिंहदरबारस्थित प्रधानमन्त्री तथा मन्त्रिपरिषद् कार्यालयमा सुरू भएको बैठकमा प्रधानमन्त्री पुष्पकमल दाहाल प्रचण्डको आसन्न भारत भ्रमणका एजेण्डा र बजेटका विषयमा केन्द्रित हुने बताइएको छ । प्रधानमन्त्री 'प्रचण्ड' बजेट घोषणा लगत्तै भारत भ्रमणमा जाने तयारीमा छन्। आर्थिक वर्ष २०८००८१ को बजेट जेठ १५ गते संसदमा प्रस्तुत हुँदैछ।
दुई सांसदलाई फिर्ता बोलाउने जनमत पार्टीको निर्णय,"काठमाडौं : जनमत पार्टीको केन्द्रीय समितिको बैठकले पार्टीका दुई सांसदलाई फिर्ता बोलाउने निर्णय गरेको छ। आज बसेको पार्टीको केन्द्रीय समितिको बैठकले प्रतिनिधिसभाका समानुपातिक सांसद सोनु मुर्मू र विनिता सिंहलाई कारबाही गर्दै सांसद पदबाट निष्काशन गरी फिर्ता बोलाउने निर्णय भएको पार्टीका प्रवक्ता चन्दन सिंहले जानकारी दिए। उनले भने, 'उहाँहरू पार्टीको चेन अफ कमाण्डमा नबसेको र संसद्मा प्रभावकारी भूमिका निर्वाह नगरेका कारण कारबाहीको लागि सिफारिस गरिएको हो। अनुशासन विभागमा यो विषय राखिएको छ।' पार्टी अध्यक्ष डा सीके राउतको नेतृत्वमा रहेको अनुशासन विभागले सो विषयमा निर्णय गर्ने पनि उनले जानकारी दिए।"
शरणार्थी प्रकरणमा मेरा नजिक भनिएकालाई मुछ्न खोजियो : केपी ओली,"काठमाडौं : नेकपा एमाले अध्यक्ष केपी शर्मा ओलीले नक्कली भुटानी शरणार्थी प्रकरणमा आफू निकट व्यक्तिलाई जबर्जस्ती मुछ्न खोजेको आरोप लगाएका छन्। काठमाडौंमा आयोजित कार्यक्रममा उनले जबर्जस्ती बयान दिन लगाएर आफू नजिकका मान्छेको नाम पोल्न लगाएको आरोप लगाए। 'हाम्राविरुद्ध जे बोले पनि हुने। जे प्रचार गरे पनि हुने। बिनासिती ढंगले हाम्रा मान्छेलाई नक्कली भुटानी प्रकरणमा मुछेका छन्। एमालेका खासगरी मेरा नजिक भनिएकाको नाम पोल्न लगाउने काम भयो,' उनले भने। उनले प्रहरीमा उच्चारण गरेको बयान छापामा कसरी भन्दै प्रश्न गरे। 'प्रहरीमा उच्चरण गर्नेवित्तिकै छापामा कसरी आउँछ। कहिले कहिले त छापामा पहिले आउँछ अनि बयान लिइन्छ। कस्तो तयारी साथ,' उनले भने। उनले बयान रोकेर जबर्जस्ती सही गर्न लगाइएको आरोप लगाए। उनले यस विषयको फेहरिस्त तथ्यांकसहित आउँदै जाने बताए। उनले एक वर्षअघि निवेदन परे पनि किन गुपचुप गर्न खोजे भन्दै प्रश्न उठाए। 'निवेदनको बाढी आउन थालेपछि थाम्न नसकेर फेरि गिरफ्तार गरे। त्यसअघि उनीहरूलाई किन छाडियो? दलालसँग नयाँ योजना बनाइन्छ। विशेष सुविधा दिइन्छ,' उनले भने। उनले ९ करोड बुझाएँ भन्ने व्यक्तिलाई नै सरकारले सूचनादातामा राखेको भन्दै आपत्ति जनाए। '९ करोड बुझाउनेलाई सरकारले सूचनादाता भन्छ। यहाँ मिलेमतो छैन कसरी भन्ने? ककसको संलग्ता छ भोलि उजागर हुँदै जानेछ,' उनले भने। उनले सरकारको भूमिका एमालेविरोधी भएको बताए। 'सरकार देशको पक्षमा कुनै काम गरेको छैन। एमालेको विरुद्धमात्र गरेको छ,' उनले भने।"
नागरिकता विधेयक प्रमाणीकरणका लागि राष्ट्रपतिसमक्ष आग्रह गर्ने सरकारको निर्णय,काठमाडौं : सरकारले नागरिकता विधेयक प्रमाणीकरणका लागि राष्ट्रपति रामचन्द्र पौडेलसमक्ष आग्रह गर्ने निर्णय गरेको छ। शुक्रबार बसेको मन्त्रिपरिषद् बैठकले संसदको दुबै सदनबाट दुई पटक पास भइसकेको नागरिकता विधेयक प्रमाणीकरणका लागि राष्ट्रपति पौडेलसमक्ष आग्रह गर्ने निर्णय गरेको हो। यसअघि पूर्वराष्ट्रपति विद्यादेवी भण्डारीले नागरिकता विधेयक संघीय सदनबाट पारित भएर आए पनि प्रमाणीकरण गरेकी थिइनन्। नागरिकता विधेयकलाई लिएर सत्तापक्ष र प्रतिपक्षको विवाद हुँदै आएको छ। सरकारले पहिल्यै पास भइसकेको विधेयकलाई नै प्रमाणीकरणका लागि पठाउनुपर्ने अडान राख्दै आएको छ भने प्रतिपक्षी दलले पुनः संसदमा छलफल गराउनुपर्ने माग गर्दै आएको छ।
जसपाको प्रमुख सचेतकमा प्रदीप यादव,काठमाडौं : जनता समाजवादी पार्टीको प्रमुख सचेतकमा प्रदीप यादव नियुक्त भएका छन् । जसपा संसदीय दलको विधान बमोजिम यादव प्रमुख सचेतकमा नियुक्त गरिएको संसदीय दलका नेता उपेन्द्र यादवले जानकारी दिए । यादव पर्सा १ बाट निर्वाचित सांसद् हुन् ।
स्वतन्त्र पाटीको नामबाट अमेरिकाले गतिविधि बढाएको छ : दुर्गा पौडेल,सन्धिखर्क : राष्ट्रिय जनमोर्चाका उपाध्यक्ष दुर्गा पौडेलले अमेरिकाले स्वतन्त्र पाटीको नामबाट देशमा आफ्नो साम्राज्यवाद लागू गर्न खोजेको आरोप लगाएकी छिन्। अमेरिकी साम्राज्यवादको विरुद्धमा राष्ट्रिय जनमोर्चाले सञ्चालन गरेको मेची महाकाली अभियानको सिलसिलामा अर्घाखाँचीको सन्धिखर्कमा आयोजित पत्रकार भेटघाट कार्यक्रममा नेता पौडेलले यस्तो बताएकी हुन्। उनले भनिन् 'अमेरिकाको स्वतन्त्र पाटीको चुनाव चिह्न घण्टी रहेको छ। हाम्रो पनि स्वतन्त्र पाटीको चुनाव चिह्न घण्टी छ। स्वतन्त्र पाटीको नामबाट देशमा पाटीहरू सञ्चालन गरेर हस्तक्षेप बढाउने काम गरेको छ।' एमसीसीको माध्यमबाट अमेरिकी सेनाहरू देशमा भित्रिएको बताउँदै खतरनाक किसिमले अमेरिकाले आफ्ना गतिविधिहरू बढाइरहेको उनले बताइन् । अमेरिकाले नेपालमा बढाएको साम्राज्यवादको विरुद्धमा राष्ट्रिय जनमोर्चाले मेची महाकाली अभियान सञ्चालन गरेको छ। जनतालाई सचेत बनाएर अगाडि बढ्नका लागि अभियान सञ्चालन गरेको उनको भनाइ छ।
"ओलीले भने मैले पशुपतिलाई रकम दिने हो, सुन हो कि पित्तल ट्वाकट्वाक पार्न गएको थिइनँ","काठमाडौं : नेकपा एमाले अध्यक्ष केपी शर्मा ओलीले संसदको मर्यादाविपरीत आफूविरुद्ध आरोप लगाएको भन्दै आक्रोश पोखेका छन्। काठमाडौंमा आयोजित कार्यक्रममा उनले माओवादी सांसदले बकवास आरोप लगाएको बताए। उनले जँड्याहाले पनि त्यस्तो कुरा नबोल्ने भन्दै आरोप पुष्टि गर्न चेतावनी दिए। 'आज संसद अरुवद्ध भयो। हुन पनि पर्छ। माओवादी सांसदले रोस्टममा बोल्दा कोभिडको औषधिमा दुई अर्ब केपी ओलीले खायो, कहाँ गयो त्यो? भनेर आरोप लगाउनुभयो। पशुपतिमा सुनको जलहरी चढाउँछु भनेर पित्तलको जलहरी चढाएर भ्रस्टाचार गर्यो भनेर बोल्यो। यस्तो बकवास आरोप। एउटा जँड्यहाले रक्सीको तालमा हिँड्दा पनि त्यस्तो कुरा बोल्दैन,' उनले भने। उनले माओवादी सांसदको आरोप आधारहीन, असत्य र जनतालाई भ्रम पार्ने खालको रहेको प्रस्ट पारे। 'संसदजस्तो गरिमामय ठाउँमा त्यस्तो बकवास। दुई अर्ब औषधिको खायो रे। त्यसको पुष्टि हुन पर्यो त। पुष्टि हुने सम्भावना त छैन,' उनले थपे। उनले आफू जिन्दगीभरि भ्रष्टाचारविरुद्धको अभियान चलाएर आएको बताए। यस्ता आरोप लगाउनेहरू देशद्रोही भएको उनको भनाइ छ। 'यो त इमानका शत्रुहरूले गर्ने कुरा हो। देशद्रोही तत्वहरूले यो देशमा कोही पनि इमान्दार छैन भनेर स्थापित गर्न खोजेको हो। देशप्रति वितृष्णा जगाउने यो देशद्रोही काम हो,' उनले भने। उनले आफूले पशुपतिलाई रकम निकासा गरेको र सुन हो कि पित्तल भनेर हेर्न नगएको प्रस्ट्याए। 'मैले त पशुपतिलाई रकम दिने हो। पशुपतिमा रकम दिएपछि सुन हो कि पित्तलको हो मैले ट्वाकट्वाक पार्न गएको थिएँ त्यहाँ?,' उनले प्रश्न गरे। अध्यक्ष ओलीले सेना बसेर ती चिजको निर्माण गरेको भन्दै माओवादी सांसदलाई अनुत्तरदायी मात्र होइन, गैरजिम्मेवारको हद भएको बताए। 'यस्ता यस्ता मान्छे संसदमा पुगेका छन् नि कुनै सामाजिक मर्यादा पनि नबुझ्ने। दुःखको कुरा हो, डेमोक्रेसीमा जस्तो समाज हुनपर्ने हो त्यस्तो छैन,' उनले भने। उनले सरकारको भूमिका एमाले विरोधी भएको बताए। 'सरकार देशको पक्षमा कुनै काम गरेको छैन। एमालेको विरुद्धमात्र गरेको छ,' उनले भने।"
प्रतिनिधिसभा बैठक भोलि ४ बजेसम्मका लागि स्थगित,"काठमाडौं : प्रतिनिधिसभा बैठक भोलि ४ बजेसम्मका लागि स्थगित भएको छ। यसअघि ६ बजेका लागि बैठक बोलाइए पनि सत्तारुढ दल र प्रतिपक्षी दलबीच सहमति नभएपछि बैठक भोलिसम्मका लागि स्थगित भएको हो। संसद सचिवालयले प्रतिनिधिसभा नियमावली, २०७९ को नियम ६ को उपनियम (३) बमोजिम सभामुखले भोलि ४ बजे बैठक बोलाएको जानकारी दिएको छ। शुक्रबार बैठक सुरु भएलगत्तै प्रमुख प्रतिपक्षी दल नेकपा एमालेले संसद अवरोध गरेको थियो। माओवादी केन्द्रका सांसद राजन दाहालले एमाले अध्यक्ष केपी शर्मा ओलीलाई पशुपतिनाथको गजुर राख्दा सुनमा पित्तल मिसाएको आरोप लगाएको थियो। सोही विषयलाई लिएर एमालेले संसद अवरोध गरेको थियो। माओवादी सांसद दाहाललाई आरोप पुष्टि गर्न एमालेले चुनौती दिएको छ। आजको बैठकमा सरकारको नीति तथा कार्यक्रममाथि उठेका प्रश्नहरूमा प्रधानमन्त्री पुष्पकमल दाहाल प्रचण्डले जवाफ दिने कार्यक्रम रहेको थियो।"
संक्रमणकालीन न्यायलाई अवरुद्ध गर्ने कोशिस भइरहेको छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले अझै पनि संक्रमणकालीन न्यायलाई अवरुद्ध गर्ने कोशिस भइरहेको बताएका छन्। राष्ट्रिय मानव अधिकार आयोगको २३ औं वार्षिकोत्सवको अवसरमा शुक्रबार काठमाडौंमा आयोजित कार्यक्रममा प्रधानमन्त्री प्रचण्डले शान्ति प्रक्रिया र विभिन्न उपलब्धी उल्ट्याउन चाहने कतिपय शक्ति र व्यक्ति अहिले पनि संक्रमणकालीन न्यायलाई अवरुद्ध गर्ने कोशिस गरिरहेको आरोप लगाएका उनले शान्ति प्रक्रियाका बाँकी रहेको संक्रमणकालीन न्यायसँग सम्बन्धित विषय चाँडै टुंगोमा पुर्याउन राजनीतिक तहमा समझदारी भएको दावी गरे। विस्तृत शान्ति सम्झौताको घरेलु मोडेल जस्तै संक्रमणकालीन न्यायलाई पनि छुट्टै घरेलु मोडलबाट पीडितलाई न्यायको अनुभूति र विश्वका लागि अनुकरणिय हुनेगरी टुङ्गोमा पुर्याइने उनले बताए। मानव अधिकार संस्कृतिको प्रवर्द्धन गर्नका लागि सरकारको पाचौं मानव अधिकार राष्ट्रिय कार्ययोजना कार्यान्वयनमा रहेको प्रधानमन्त्री प्रचण्डले बताए । उनले मानव अधिकारको सम्मान,संरक्षण र सम्बर्द्धन गरी मानव अधिकार संस्कृतिको विकास गर्न वर्तमान सरकार प्रतिवद्ध रहेको जिकिर गरे। नेपालको संविधानमा उल्लेखित मौलिक हक कार्यान्वयनका लागि दर्जनौं ऐनहरू जारी भइसकेको अवस्था रहेको र केही विचाराधीन विद्येयकहरू पारित गराउन सरकार प्रयासरत रहेको उनले जानकारी दिए। त्यस्तै प्रधानमन्त्री प्रचण्डले आयोगका सिफारिसहरू कार्यान्वयनका लागि प्रधानमन्त्री तथा मन्त्रिपरिषदको कार्यालयमा सहसचिवस्तरीय समिति बनाई कार्य भइरहेको बताए।"
प्रतिनिधिसभा बैठक अझै सुरू भएन,काठमाडौं : २० मिनेटका लागि स्थगित भएको प्रतिनिधिसभा बैठक अझै सुरू भएको छैन । नेकपा एमालेले पशुपतिनाथको मन्दिरमा राखिएको जलहरीबारे सरकारले स्पष्ट जवाफ दिनुपर्ने आवाज उठाएपछि सभामुख देवराज घिमिरेले बैठक २० मिनेटका लागि स्थगित गरेका थिए । त्यसपछि सभामुख र प्रमुख दलका सांसद्बीच संसद् सञ्चालनबारे छलफल भएको थियो । लगत्तै संघीय संसद् सचिवालयले तीन बजेसम्मका लागि बैठक स्थगित भएको भन्दै सूचना जारी गरेको थियो। शुक्रबार प्रतिनिधिसभा बैठकमा बोल्दै एमाले सांसद पदम गिरीले सत्तापक्षका सांसदले प्रमाणबिना नेकपा एमालेका अध्यक्ष केपी शर्मा ओलीमाथि भ्रष्टाचारको आरोप लगाएको भन्दै आपत्ती जनाएका थिए। उनले सरकारले जवाफ नदिएसम्म संसद अगाडि बढ्न नदिने चेतावनी दिएका थिए। यस्तै एमाले सांसद सुवासचन्द्र नेम्वाङले आफूहरु सदन रोक्न नहुने पक्षमा रहेको भएपनि सत्तापक्षको तर्फबाट जिम्मेवार सांसदले राखेको कुराको कुनै आधार नरहेको र गैर जिम्मेवार रहेकाले विरोध गर्नुपरेको धारणा राखे। गत बुधबार संसद बैठकमा नेकपा माओवादी केन्द्रका सांसद लेखनाथ दाहालले केपी ओली नेतृत्वको सरकारले पशुपतिनाथ मन्दिरमा राखिएको जलहरीमा सुनको सट्टा पित्तल हालेको अभिव्यक्ति दिएका थिए। उनले ओली नेतृत्वको सरकारमा समेत भ्रष्टाचार भएको बताएका थिए। सोही विषयलाई लिएर सत्ता पक्षका सांसदहरूले आफ्ना नेतामाथि निराधार आरोप लगाएको भन्दै सरकारको ध्यानाकर्षण गराएका थिए।
नक्कली भुटानी शरणार्थी प्रकरणमा पक्राउ परेकाहरूको बयान आजबाट,"काठमाडौं : नक्कली भुटानी शरणार्थी प्रकरणमा मुछिएका आरोपितहरूको जिल्ला अदालत काठमाडौंमा आजदेखि बयान सुरू हुने भएको छ। नक्कली भुटानी शरणार्थी प्रकरणमा ३० जनाविरुद्ध मुद्दा दायर भएको छ। नक्कली भुटानी शरणार्थी प्रकरणमा १६ जना पक्राउ परेका छन्। सरकारी वकिलको कार्यालयले बुधबार काठमाडौं जिल्ला अदालतमा मुद्दा दायर गरेको हो। उनीहरूविरुद्ध ठगी, सरकारी लिखित कीर्ते, संगठित अपराधको कसुर, राज्यविरूद्धको कसुर र एकीकृत कसुरवापत डेढी सजाय गरी पाँचवटा छुट्टाछुट्टै मुद्दा लगाइएको छ। जसमा २४ वर्ष कैद सजाय माग गरिएको छ। उनीहरूविरुद्ध २८ करोड ८४ लाख ७४ हजार पाँच सय बिगो माग गरिएको छ। प्रहरीले शरणार्थी प्रकरणमा विभिन्न समयमा पक्राउ परेका माथि अनुसन्धान गरी प्रतिवेदन सरकारी वकिल कार्यालयलाई बुझाएको थियो। प्रहरीले गत चैत १२ देखि अनुसन्धान सुरु गरेको थियो। यस प्रकरणमा पूर्व गृहमन्त्री बालकृष्ण खाँण, नेकपा एमालेका सचिव एवं सांसद टोपबहादुर रायमाझी, तत्कालीन गृहसचिव टेकनारायण पाण्डे, भुटानी शरणार्थी नेता टेकनाथ रिजाल, तत्कालीन गृहमन्त्री रामबहादुर थापा बादलका सुरक्षा सल्लाहकार इन्द्रजीत राई, हज समितिका अध्यक्ष शमशेर मियाँ, पूर्वसभासद आङटावा शेर्पा पक्राउ परेका छन्। त्यस्तै सोही प्रकरणमा खाँणका स्वकीय नरेन्द्र केसी, सन्दीप रायमाझी, केशव दुलाल, सानु भण्डारी, सन्देश शर्मा, सागर राई, टंक गुरुङ, गोविन्द चौधरी र रामशरण केसी पक्राउ परेका छन्। यो मुद्दामा प्रतीक थापा, नीरज राईसहित १७ जना फरार छन्।"
"प्रतिनिधिसभा बैठक बस्दै, नीति तथा कार्यक्रममाथि उठेका प्रश्नको प्रधानमन्त्रीले जवाफ दिने",काठमाडौं : प्रधानमन्त्री पुष्पकमल दाहाल 'प्रचण्ड'ले प्रतिनिधिसभा बैठकमा सरकारको नीति तथा कार्यक्रममाथि उठेका प्रश्नको जवाफ दिने भएका छन्। अहिले ११ बजे बस्ने बैठकमा प्रधानमन्त्री 'प्रचण्ड' ले जवाफ दिन लागेका हुन्। संघीय संसदको महासचिव डाभरतराज गौतमले आर्थिक वर्ष २०८००८१ को नीति तथा कार्यक्रममाथि छलफलका क्रममा उठेका प्रश्नको प्रधानमन्त्री प्रचण्डले जवाफ दिने बताए। उनका अनुसार प्रधानमन्त्रीको जवाफपछि नीति तथा कार्यक्रम निर्णयार्थ प्रस्तुत गर्ने र आजै पारित गर्ने संभावित कार्यसूची रहेको छ। राष्ट्रपति रामचन्द्र पौडेलले यही जेठ ५ गते संघीय संसदको दुवै सदनको संयुक्त बैठकमा सरकारको नीति तथा कार्यक्रम प्रस्तुत गरेका थिए। राष्ट्रियसभाबाट नीति तथा कार्यक्रम पारित भइसकेको छ। दुवै सदनबाट नीति तथा कार्यक्रम पारित भइसकेपछि आर्थिक वर्ष २०८००८१ को बजेट प्रस्तुत हुनेछ। बजेट यही जेठ १५ गते संसदमा प्रस्तुत हुँदैछ।
पशुपतिनाथमा राखिएको जलहरी सुनको हो कि पित्तल ? प्रधानमन्त्रीले जवाफ दिनुपर्छ : एमाले,"काठमाडौं : नेकपा एमालेले पशुपतिनाथ मन्दिरमा राखिएको जलहरी सुनको हो कि पित्तल यसबारे प्रधानमन्त्री पुष्पकमल दाहाल 'प्रचण्ड'ले जवाफ दिनुपर्ने माग गरेको छ। शुक्रबार प्रतिनिधिसभा बैठकमा बोल्दै एमाले सांसद पदम गिरीले सत्तापक्षका सांसदले प्रमाणबिना नेकपा एमालेका अध्यक्ष केपी शर्मा ओलीमाथि भ्रष्टाचारको आरोप लगाएको भन्दै आपत्ती जनाए। उनले भने,' हामीमाथि सुनियोजित ढंगले लगाइएको आरोप के हो ? यसबारे सरकारको धारणा के छ ? सरकारले त्यो सुन हो कि पित्तल यसबारे यो सदनलाई स्पष्ट ढंगले जानकारी दिनुपर्छ। उनले जवाफ नदिएसम्म संसद अगाडि बढ्न नदिने चेतावनी समेत दिए। उनले एमालेलाई गैरजिम्मेवारीपूर्वक आरोप लगाउने सांसदले माफी माग्नुपर्ने बताए। एमाले सांसद सुवासचन्द्र नेम्वाङले आफूहरु सदन रोक्न नहुने पक्षमा रहेको भएपनि सत्तापक्षको तर्फबाट जिम्मेवार सांसदले राखेको कुराको कुनै आधार नरहेको र गैर जिम्मेवार रहेकाले विरोध गर्नुपरेको धारणा राखे। प्रमुख प्रतिपक्षी दलका नेतामाथि सदनमा गम्भीर प्रश्न उठेपनि यो आरोप टाउकोमा बोकेर सदनमा भाग लिन नसक्ने उनले बताए। यसलाई राफसाफ नगरेसम्म सदन चल्न नसक्ने नेम्वाङको भनाइ छ गत बुधबार संसद बैठकमा नेकपा माओवादी केन्द्रका सांसद लेखनाथ दाहालले केपी ओली नेतृत्वको सरकारले पशुपतिनाथ मन्दिरमा राखिएको जलहरीमा सुनको सट्टा पित्तल हालेको अभिव्यक्ति दिएका थिए। उनले ओली नेतृत्वको सरकारमा समेत भ्रष्टाचार भएको बताएका थिए। सोही विषयलाई लिएर सत्ता पक्षका सांसदहरूले आफ्ना नेतामाथि निराधार आरोप लगाएको भन्दै सरकारको ध्यानाकर्षण गराएका छन्। एमाले सांसदहरूले यो विषयमा सरकारबाट स्पष्ट जवाफ नआएसम्म संसद अगाडि बढ्न नदिने चेतावनी दिएका छन्। एमालेको अवरोधपछि संसद बैठक १५ मिनेटका लागि स्थगित भएको छ।"
जसपाले बोलायो केन्द्रीय कार्यकारिणी समिति बैठक,"काठमाडौं: जनता समाजवादी पार्टी नेपालले जेठ १४ गते केन्द्रीय कार्यकारिणी समितिको बैठक बोलाएको छ । विधान अधिवेशन,समसामयिक राजनीतिलगायतका विषयमा छलफल गर्न बैठक बोलाइएको हो । पार्टी कार्यालयमा दिउँसो १ बजे बैठक सुरू हुनेछ ।"
अग्नि सापकोटा र लिउबीच बेइजिङमा भेटवार्ता,"उनीहरुबीच सुरुमा एक्लाएक्लै र त्यसपछि पदाधिकारी सहित भेटवार्ता भएको थियो । उनीहरुबिच दुई देश र दुई पार्टीको सम्बन्धका विषयमा छलफल भएको थियो । बेइजिङ : नेकपा (माओवादी केन्द्र) का उपाध्यक्ष एवं निवर्तमान सभामुख अग्निप्रसाद सापकोटा र चिनियाँ कम्युनिष्ट पार्टीका विदेश विभाग प्रमुख लिउ च्यान छाओबीच बिहीबार भेटवार्ता भएको छ । चीन भ्रमणमा रहेको निवर्तमान सभामुख सापकोटा नेतृत्वको माओवादी पार्टी प्रतिनिधि मण्डल र चिनियाँ कम्युनिष्ट पार्टी विदेश विभाग प्रमुख लिउ नेतृत्वको टोलीबीच बेइजिङमा भेटवार्ता भएको हो । उनीहरुबीच सुरुमा एक्लाएक्लै र त्यसपछि पदाधिकारी सहित भेटवार्ता भएको थियो । उनीहरुबिच दुई देश र दुई पार्टीको सम्बन्धका विषयमा छलफल भएको थियो । भेटमा चिनियाँ विदेश विभाग प्रमुख लिउले प्रचण्ड नेतृत्वको वर्तमान सरकारले लिएको आर्थिक विकास र समृद्धिको लक्ष्यमा चीनले निरन्तर सहयोग गर्ने बताएका छन् । जवाफमा उपाध्यक्ष सापकोटाले चीन नेपालको छिमेकी मात्र नभएर विकास साझेदार समेत भएको चर्चा गर्दै नेपालको आर्थिक सामाजिक विकासमा पुर्याएको सहयोगका लागि चीनलाई धन्यवाद दिए । उनले आगामी दिनमा पनि चीनले सहयोग जारी राख्ने विश्वास व्यक्त गरेका थिए । यही जेठ ५ गते २० सदस्यीय सापकोटा नेतृत्वको पार्टी प्रतिनिधि मण्डल चीन प्रस्थान गरेको थियो । सुरुमा ल्हासा र मानसरोबरको भ्रमण एवं अवलोकन गरेको सापकोटा नेतृत्वको टोली अहिले राजधानी बेइजिङमा छ । भ्रमण सम्पन्न गरी प्रतिनिधि मण्डल १८ जेठमा स्वदेश फर्कने कार्यक्रम रहेको छ । भ्रमण टोलीमा पूर्व सभामुख सापकोटासहित पार्टी सचिवहरु हितमान शाक्य, गणेश शाह र डिलाराम आचार्य छन् । यसैगरी प्रदेश अध्यक्षहरु र केन्द्रीय नेताहरु पनि भ्रमण टोलीमा छन् ।"
एमालेले गर्यो संसद अवरोध,"काठमाडौं : नेकपा एमालेले प्रतिनिधिसभा बैठक अवरोध गरेको छ। शुक्रबार संसद बैठक सुरु हुनेवित्तिकै एमाले सांसदहरूले संसद अवरोध गरेका हुन्। सत्ता पक्षका सांसदले आफ्ना नेता केपी शर्मा ओलीलाई भ्रष्टाचारको आरोप लगाएको भन्दै एमाले सांसदहरूले संसद अवरुद्ध गरेका हुन्। एमाले प्रमुख सचेतक पदम गिरीले प्रतिपक्षी दलको नेता केपी शर्मा ओलीलाई पशुपतिनाथ मन्दिरको गजुरमा सुन लगाउने नाममा पित्तल लगाएको भन्ने आरोप लगाइएको भन्दै आपत्ती जनाए । गिरीले भने, प्रतिपक्षी दलको नेता ओलीलाई पशुपतिनाथ मन्दिरको गजुरमा सुन लगाउने नाममा पित्तल लगाउनुभयो भनेर सत्ता पक्षका सांसद्ले भन्नुभएको छ । यो गम्भीर विषय हो । उनले एमालेले भ्रष्टाचारविरुद्ध देशव्यापी अभियान चलाउने बताए। गिरीले भने,भ्रष्टाचारीलाई सदाका लागि अन्त्य गर्नुपर्छ । जनतामा उत्साह भर्ने काम गरौं । विना आधार प्रमुख प्रतिपक्षी दलका नेतालाई भ्रष्टाचार गरेको आरोप लगाइयो । एमाले सांसद् सुवासचन्द्र नेम्वाङले प्रतिपक्षी दलका नेतामाथि सुनको जलारीको नाममा पित्तलको जलारी चढाएर भ्रष्टाचार गरेको आरोप लगाइएको बताए ।"
टाउकोमा आरोप बोकेर हामी कसरी प्रक्रियामा भाग लिन सक्छौं ? : सुवास नेम्वाङ,"काठमाडौं : सांसद् सुवासचन्द्र नेम्वाङले प्रमुख प्रतिपक्षी दलका नेतामाथि गैरजिम्मेवार आरोप लगाइएको भन्दै संसद्को ध्यानाकर्षण गराएका छन् । एमाले अध्यक्ष केपी शर्मा ओलीलाई पशुपतिनाथमा राखिएको जलहरीमा सुन भनेर पित्तलको जलप हालेको आरोप लगाएपछि नेम्वाङले सम्पूर्ण कुरा स्पस्ट पारेपछि मात्रै संसद् अघि बढाउनुपर्ने बताएका हुन्। गत बुधबार संसद बैठकमा नेकपा माओवादी केन्द्रका सांसद लेखनाथ दाहालले एमाले अध्यक्ष केपी ओलीलाई पशुपतिनाथको गजुरमा सुन भनेर पित्तलको जलप हालेको अभिव्यक्ति दिएका थिए । नेम्वाङले भने,सम्पूर्ण डाडु पन्यौं आफ्नो हातमा छ । कानुनको विपरीत भएका काम कारबाहीहरूमा कारबाही गर्ने अधिकार छ । सरकार जसलाई सबै कुरा थाह छ । सत्ता पक्षका सांसद्ले संसद्को रोष्टममा उभिएर प्रमुख प्रतिपक्षीमाथि गम्भीर आरोप लगाउनुभयो । प्रमुख प्रतिपक्षी भनेको जोसँग सल्लाह नगरि कुनै काम हुँदैन । गम्भीर जिम्मेवार पक्ष हो । त्यो जिम्मेवार पक्षमाथि भ्रष्टाचार गर्यो भनेर सत्ता पक्षले आरोप लगायो । यो आरोप टाउकोमा बोकेर हामी कसरी प्रक्रियामा भाग लिन सक्छौं ? यो देशले कसरी यो आरोप बोकेर हिँड्न सक्छ ? उनले यो विषयलाई टुग्याँएर मात्रै संसद् अघि बढ्ने बताए । नेम्वाङले भने,यसलाई राफसाफ नगरि हुँदैन । यस्तो गलत कुरा बोल्न पाइन्छ कि पाइदैन ? यो सधैंका लागि राफसाप गर्नुपर्छ कि पर्दैन ? यो विषय टुंगोमा पुर्याऔं । सम्पूर्ण कुरा सफा गरेर मात्रै हाउसमा बसौं ।"
नक्कली भुटानी शरणार्थी प्रकरणमा पक्राउ परेकाहरूको बयान जारी,"काठमाडौं : नक्कली भुटानी शरणार्थी प्रकरणमा पक्राउ परेकाहरूको बयान सुरू भएको छ। न्यायाधीश प्रेमप्रसाद न्यौपानेको इजलासमा बयान सुरू भएको हो। जिल्ला सरकारी वकिल कार्यालयका सहायक जिल्ला न्यायाधिवक्ता दिनेश भट्टराईले नक्कली भुटानी शरणार्थी प्रकरणमा पक्राउ परेका आरोपितहरूको बयान सुरू भएको अन्नपूर्णलाई जानकारी दिए। उनले भने,' आजदेखि बयान सुरू भएको छ। बयान सकिन दुई तीन दिन लाग्न सक्छ । त्यसपछि थुनछेक बहस हुनेछ। नेपाली नागरिकहरूलाई नक्कली भुटानी बनाएर अमेरिका पठाउने भन्दै रकम असुल गरी ठगी गरेको कसुरमा ३० जनाविरुद्ध काठमाडौं जिल्ला अदालतमा मुद्दा दायर भएको छ। सोही प्रकरणमा १६ जना पक्राउ परेका छन्। बयान करिब दुई हप्ता लाग्ने बताइएको छ। बयान सकिएपछि थुनछेक बहस सुरू हुनेछ। थुनछेक बहसपछि अभियुक्तहरूलाई थुनामा राख्ने कि धरौटीमा छोड्ने आदेश हुनेछ। सरकारी वकिलको कार्यालयले बुधबार काठमाडौं जिल्ला अदालतमा मुद्दा दायर गरेको हो। उनीहरूविरुद्ध ठगी, सरकारी लिखित कीर्ते, संगठित अपराधको कसुर, राज्यविरूद्धको कसुरलगायत पाँचवटा छुट्टाछुट्टै मुद्दा लगाइएको छ। जसमा २४ वर्ष कैद सजाय माग गरिएको छ। उनीहरूविरुद्ध २८ करोड ८४ लाख ७४ हजार पाँच सय बिगो माग गरिएको छ। नेपालीलाई नक्कली भुटानी शरणार्थी बनाएर अमेरिका पठाउने धन्दा चलाएर उनीहरूले करोडौं रकम असुल गरेको प्रहरी अनुसन्धानमा उल्लेख छ। पक्राउ परेकाहरूले ५ देखि ४५ लाखसम्म रुपैयाँ उठाएर भुटानी शरणार्थी बनाइ अमेरिका पठाएको उनीहरूमाथि आरोप छ। प्रहरीले शरणार्थी प्रकरणमा विभिन्न समयमा पक्राउ परेका माथि अनुसन्धान गरी प्रतिवेदन सरकारी वकिल कार्यालयलाई बुझाएको थियो। प्रहरीले गत चैत १२ देखि अनुसन्धान सुरु गरेको थियो। यस प्रकरणमा पूर्व गृहमन्त्री बालकृष्ण खाँण, नेकपा एमालेका सचिव एवं सांसद टोपबहादुर रायमाझी, तत्कालीन गृहसचिव टेकनारायण पाण्डे, भुटानी शरणार्थी नेता टेकनाथ रिजाल, तत्कालीन गृहमन्त्री रामबहादुर थापा बादलका सुरक्षा सल्लाहकार इन्द्रजीत राई, हज समितिका अध्यक्ष शमशेर मियाँ, पूर्वसभासद आङटावा शेर्पा पक्राउ परेका छन्। त्यस्तै सोही प्रकरणमा खाँणका स्वकीय नरेन्द्र केसी, सन्दीप रायमाझी, केशव दुलाल, सानु भण्डारी, सन्देश शर्मा, सागर राई, टंक गुरुङ, गोविन्द चौधरी र रामशरण केसी पक्राउ परेका छन्। यो मुद्दामा प्रतीक थापा,नीरज राईसहित १७ जना फरार छन्।"
नक्कली भुटानी शरणार्थी प्रकरणमा थप एकजना पक्राउ,"काठमाडौं : नक्कली भुटानी शरणार्थी प्रकरणमा थप एकजना पक्राउ परेका छन् । फरार सूचीमा रहेकी लक्ष्मी महर्जन पक्राउ परेकी हुन् । प्रहरीले उनलाई शुक्रबार नै अदालतमा उपस्थित गराएको छ । नक्कली भुटानी शरणार्थी प्रकरणमा पक्राउ परेकाहरुको बयान आजबाट सुरू भएको छ। उक्त प्रकरणमा पक्राउ परेकाहरुलाई काठमाडौं जिल्ला अदालतमा उपस्थित गराएर बयान लिन सुरु गरिएको हो । शुक्रबार पक्राउ परेकामध्ये केहिको बयान गराइएको छ भने अन्यको बयान आइतबारबाट निरन्तर हुने काठमाडौं अदालते जनाएको छ । सबैको बयान सकिएपछि थुनछेक बहस हुनेछ। त्यसका लागि दुईसाता लाग्ने अनुमान गरिएको छ । थुनछेक बहसमा आरोपितहरूलाई धरौटीमा छोड्ने कि थुनामै राख्ने आदेश हुनेछ। नक्कली भुटानी शरणार्थी प्रकरणमा ३० जनाविरुद्ध बुधबार काठमाडौं जिल्ला अदालतमा अभियोजनपत्र दायर भएको थियो । उक्त प्रकरणमा पूर्वगृहमन्त्री बालकृष्ण खाँण,एमालेका सचिव टोपबहादुर रायमाझी, सचिव टेकनारायण पाण्डे लगायतलाई प्रहरीले पक्राउ गरेको थियो । पक्राउ परेकामाथि ठगी, संगठित अपराध, लिखत कसुर, राज्यविरुद्धको कसुर र एकीकृत कसुरमा अभियोजन दायर गरिएको छ । उनीहरूमाथि २८ करोड ७४ लाख ७४ हजार पाँच सय रुपैयाँ बिगो माग समेत गरिएको छ ।"
माधव नेपाल आज न्यूजील्याण्ड जाने,"न्यूजील्याण्डको अकल्याण्ड सहरमा सोमबार हुने ७०औँ माउन्ट एभरेष्ट सेलेव्रेशन डेका अवसरमा आयोजना गरिने सभालाई उनले विशिष्ट अतिथिका रूपमा सम्बोधन गर्ने छन्। काठमाडौं : नेकपा (एकीकृत समाजवादी) का अध्यक्ष एवम् पूर्वप्रधानमन्त्री माधवकुमार नेपाल आज न्यूजील्याण्ड जाने भएका छन्। न्यूजील्याण्डको अकल्याण्ड सहरमा सोमबार हुने ७०औँ माउन्ट एभरेष्ट सेलेव्रेशन डेका अवसरमा आयोजना गरिने सभालाई उनले विशिष्ट अतिथिका रूपमा सम्बोधन गर्ने छन्। तेन्जिङ नोर्गे शेर्पा र एडमण्ड हिलारीले पहिलोपटक विश्वको सर्वोच्च हिमशिखर सगरमाथा आरोहणको ७० वर्ष पुगेको अवसरमा उक्त कार्यक्रम आयोजना गरिएको हो । अध्यक्ष नेपालले न्यूजील्याण्ड सरकारका प्रतिनिधि, विभिन्न नेता, त्यहाँस्थित प्रवासी नेपाली र पार्टी निकट प्रवासी मञ्चका प्रतिनिधिसँग भेटघाट तथा छलफल गर्ने पार्टीका पोलिटब्यूरो सदस्य दिलु पन्तले जानकारी दिए। करिब एक साताको भ्रमणका क्रमाम अध्यक्ष नेपालले अष्ट्रेलियाको सिड्नीमा आयोजना गरिने गैरआवासीय नेपाली सङ्घको कार्यक्रममा समेत सहभागी गर्ने कार्यक्रम छ । रासस"
प्रधानमन्त्रीको भारत भ्रमणमा हवाई रुट मुख्य एजेन्डा,"काठमाडौं : प्रधानमन्त्री पुष्पकमल दाहाल प्रचण्डको भारत भ्रमणका क्रममा यसपटक भैरहवा अन्तर्राष्ट्रिय विमानस्थलका लागि भारतसँग हवाई रुटको प्रस्तावमा जोड दिने तयारी भएको छ। परराष्ट्र मन्त्रालयका एक उच्च अधिकारीका अनुसार भ्रमणका क्रममा उठाइने एजेन्डाको गृहकार्य भइरहेको र त्यसमध्ये हवाई रुट प्राथमिकतामा पर्नेछ। मन्त्रालयका एक उच्च अधिकारीले भने, अहिले सीमा समस्या, ऊर्जा सम्झौता, भैरहवा अन्तर्राष्ट्रिय विमानस्थलका लागि हवाई रुट दुईतर्फी बनाउने प्रस्ताव, १३६ किलोमिटर लामो काठमाडौंरक्सौल रेलमार्ग, ऊर्जा सम्झौता (विद्युत् व्यापार र हाइड्रो कम्पनी), डिजिटल पैसा तिर्ने ईवालेटलगायत विषय एजेन्डामा राखिएका छन्। यी विषयमा विज्ञसँग छलफल र सुझाव लिने काम भइसकेको मन्त्रालयका ती अधिकारीले बताए। तेस्रोपटक प्रधानमन्त्री बनेका प्रधानमन्त्री पुष्पकमल दाहाल प्रचण्ड ले जेठ १७ गतदेखि २० गतेसम्म भारतको भ्रमण गर्ने तयारी भइरहेको छ। मन्त्रालयले भने औपचारिक घोषणा गरेको छैन। परराष्ट्र मन्त्रालय, नेपालस्थित भारतीय दूतावास, भारतमा भएको नेपाली राजदूतावास भ्रमणको तयारीमा जुटेका छन्। परराष्ट्र मन्त्रीमा एनपी साउद नियुक्त भए सँगै भारतको विदेश मन्त्रालयले प्रधानमन्त्री दाहाललाई भारत भ्रमणका लागि निमन्त्रणा दिएको थियो। दाहालले दोस्रोपटक विश्वासको मत लिएपछि भारत भ्रमण गर्ने आफ्नो इच्छालाई तीव्रता देखाएका थिए। जसका लागि भारत भ्रमण तत्कालको सम्भावना के कस्तो छ भनेर बुझ्न भारतका लागि नेपाली राजदूत शंकर शर्मा फागुन अन्तिम साता काठमाडौं आएका थिए। राजदूत शर्माले प्रधानमन्त्री दाहाल र परराष्ट्र सचिव भरतराज पौड्यालसँग भेटेर भ्रमणको तयारीमा रहन आग्रह गरेका थिए। त्यति नै बेला प्रधानमन्त्रीले भारत भ्रमणका लागि आवश्यक थप गृहकार्यमा जुट्न राजदूत शर्मालाई भनेका थिए। परराष्ट्र मन्त्रालयले भारत भ्रमणका लागि विभिन्न मन्त्रालयबाट एजेन्डाका विषयमा छलफल गरिसकेको छ। मन्त्री साउद आफ्नै अगुवाइमा प्रधानमन्त्री कार्यालय, अर्थ, वाणिज्य, ऊर्जा, भौतिक, रक्षा, पर्यटन र कृषि मन्त्रालयका प्रतिनिधिसँग एजेन्डाबारे छलफल गरिसकेका छन्। भारतीय विदेशमन्त्री एस जयशंकर र भारतका लागि नेपाली राजदूत डा शंकर शर्माबीच प्रधानमन्त्री दाहालको भ्रमणबारे बिहीबार कुराकानी भएको छ। राजदूत शर्माले विदेशमन्त्री जयशंकरलाई भेटेलगत्तै जयशंकरले सामाजिक सञ्जाल ट्वीटरमार्फत भेटका बारेमा खुलाएका छन्। प्रधानमन्त्री प्रचण्डको भ्रमणको पूर्वसन्ध्यामा परराष्ट्र मन्त्रालयले दुई मुलकबीचका संभावित विषयका बारेमा सुझाव संकलन गरिसकेका छन्। जसमा सन्धि सम्झौता, सीमा समस्या, व्यापार, आपसी सहयोगलगायत विषय समेटिएका छन्। बाबुराम भट्टराई प्रधानमन्त्री भएका बखत र भारतीय प्रधानमन्त्री मनमोहन सिंहको कार्यकालमा भएका निर्णयअनुसार सन् २०१६ मा गठित दुवै देशका प्रबुद्ध व्यक्तिहरू सम्मिलित (ईपीजी) अर्थात् प्रबुद्ध समूहको प्रतिवेदन ग्रहण गर्न भारतले त्यति चासो दिएको छैन। नेपाल र भारतबीच सम्बन्धनलाई सम्बोधन गर्न गठित नेपालभारत प्रबुद्ध समूह (ईपीजी) को प्रतिवेदनको विषयमा पनि वार्ता गर्न विज्ञहरूले सुझाव दिएका थिए। ईपीजीमा दुवै देशका प्रबुद्घ व्यक्तिहरूको सहभागिता रहेको छ। परराष्ट्रमन्त्री साउदले गत शुक्रबार पूर्वपरराष्ट्र मन्त्रीहरूलाई मन्त्रालयमा बोलाएरै भ्रमणका एजेन्डाका विषयमा छलफल राखेका थिए। सँगसँगै उनले सुझाव पनि मागेका थिए। पूर्वपरराष्ट्रमन्त्रीहरूले प्रधानमन्त्री दाहालको भारत भ्रमणमा ईपीजी प्रतिवेदन बुझ्न भारतले देखाएको उदासीनतालाई प्रतिवेदन बुझ्ने वातावरणको सिर्जना गर्न सुझाव दिएको छलफलमा सहभागी एक पूर्वपरराष्ट्र मन्त्रीले बताए। उक्त छलफलमा पूर्वपरराष्ट्रमन्त्रीहरू डा प्रकाशचन्द्र लोहनी, डाभेषबहादुर थापा, सुजाता कोइराला, रघुवीर महासेठलगायत उपस्थित भएका थिए। छलफलमा सहभागी पूर्वपरराष्ट्रमन्त्री लोहनीले छलफलमा भएको विषयका बारेमा भने, ईपीजी तयार भएको ४ वर्ष भइसक्दासम्म टुंगिन सकेको छैन। किन टुंगिन सकेन। प्रतिवेदन ग्रहण गर्न अहिलेसम्म केले रोकेको हो ? लगायतका बिषयमा बोल्यौं। अरू त देशको समसामयिक विषयनै सधैं उठ्दै आएका विषयहरू उठाइएको थियो। परराष्ट्रमन्त्री साउदले एक साता अघि नै प्रधानमन्त्रीको भारत भ्रमणलाई नै केन्द्रित गरेर भारतका लागि पूर्वराजदूत र पूर्वपरराष्ट्र सचिवहरूसँग पनि सुझाव मागेका थिए।"
पशुपतिको जलहरीबारे संसदीय छानविन गर्नुपर्छ : राजन दाहाल,"काठमाडौं : माओवादी केन्द्रका नेता एवं सांसद् राजन दाहालले पशुपतिको जलहरीबारे संसदीय छानविन गर्नुपर्ने बताएका छन्। सांसद् दाहालले गत बुधबार संसद् बैठकमा बोल्दै प्रमुख प्रतिपक्षी दलका नेता केपी शर्मा ओलीलाई पशुपतिनाथको गजुरमा सुन भनेर पित्तलको जलप हालेको आरोप लगाएपछि एमालेले संसद् अवरोध गरेको छ। एमालेले यही विषयलाई लिएर शुक्रबार संसद् अवरोध गरेपछि पत्रकारहरूसँग कुरा गर्दै दाहालले ओली नेतृत्वको सरकारमा थुप्रै भ्रष्टाचारका काण्ड भएको भन्दै पशुपतिको जलहरीबारे संसदीय छानविन समिति गठन गर्नुपर्ने बताए। दाहालले भने, मैले संसदीय मर्यादा उल्लघंन गरेको छैन। संसद्ले बोल्न पाउने अधिकारको प्रयोग गरेको हुँ। केपी शर्मा ओलीले बोल्ने क्रममा यो सरकार भ्रष्टाचारीको गठबन्धन हो भन्नुभयो। मैले तपाईँ तीन वर्षअघि फर्किनुस् भने। त्यहाँ भएका भ्रष्टाचार काण्डमध्ये पशुपतिनाथमा जलहरी लगाउँदा सुन भनेर पित्तल लगाएको काण्ड पनि एक हो। ११ किलो कम सुन प्रयोग भएको पनि महालेखा परीक्षक प्रतिवेदनमा उल्लेख छ। तथ्यको आधारमा बोलेको हुँ, दाहालले भने, संसदीय छानविन समितिको गठन गरौं। त्यो सुन कसले खायो? व्यक्तिगत हिसाबले मैले केपी ओलीको नाम लिएको थिएन।"
नक्कली भुटानी शरणार्थी प्रकरणको मुद्दा न्यायाधीश प्रेमप्रसाद न्यौपानेको इजलासमा,"काठमाडौं : नक्कली भुटानी शरणार्थी प्रकरणसम्बन्धी मुद्दा न्यायाधीश प्रेमप्रसाद न्यौपानेको इजलासमा परेको छ। नेपाली नागरिकहरूलाई नक्कली भुटानी बनाएर अमेरिका पठाउने भन्दै रकम असुल गरी ठगी गरेको कसुरमा ३० जनाविरुद्ध काठमाडौं जिल्ला अदालतमा मुद्दा दायर भएको छ। आरोपितहरूको आजदेखि बयान सुरू हुने भएको छ। सोही प्रकरणमा १६ जना पक्राउ परेका छन्। बयान करिब दुई हप्ता लाग्ने बताइएको छ। बयान सकिएपछि थुनछेक बहस सुरू हुनेछ। थुनछेक बहसपछि अभियुक्तहरूलाई थुनामा राख्ने कि धरौटीमा छोड्ने आदेश हुनेछ। सरकारी वकिलको कार्यालयले बुधबार काठमाडौं जिल्ला अदालतमा मुद्दा दायर गरेको हो। उनीहरूविरुद्ध ठगी, सरकारी लिखित कीर्ते, संगठित अपराधको कसुर, राज्यविरूद्धको कसुर र एकीकृत कसुरवापत डेढी सजाय गरी पाँचवटा छुट्टाछुट्टै मुद्दा लगाइएको छ। जसमा २४ वर्ष कैद सजाय माग गरिएको छ। उनीहरूविरुद्ध २८ करोड ८४ लाख ७४ हजार पाँच सय बिगो माग गरिएको छ। नेपालीलाई नक्कली भुटानी शरणार्थी बनाएर अमेरिका पठाउने धन्दा चलाएर उनीहरूले करोडौं रकम असुल गरेको प्रहरी अनुसन्धानमा उल्लेख छ। पक्राउ परेकाहरूले ५ देखि ४५ लाखसम्म रुपैयाँ उठाएर भुटानी शरणार्थी बनाइ अमेरिका पठाएको उनीहरूमाथि आरोप छ। प्रहरीले शरणार्थी प्रकरणमा विभिन्न समयमा पक्राउ परेका माथि अनुसन्धान गरी प्रतिवेदन सरकारी वकिल कार्यालयलाई बुझाएको थियो। प्रहरीले गत चैत १२ देखि अनुसन्धान सुरु गरेको थियो। यस प्रकरणमा पूर्व गृहमन्त्री बालकृष्ण खाँण, नेकपा एमालेका सचिव एवं सांसद टोपबहादुर रायमाझी, तत्कालीन गृहसचिव टेकनारायण पाण्डे, भुटानी शरणार्थी नेता टेकनाथ रिजाल, तत्कालीन गृहमन्त्री रामबहादुर थापा बादलका सुरक्षा सल्लाहकार इन्द्रजीत राई, हज समितिका अध्यक्ष शमशेर मियाँ, पूर्वसभासद आङटावा शेर्पा पक्राउ परेका छन्। त्यस्तै सोही प्रकरणमा खाँणका स्वकीय नरेन्द्र केसी, सन्दीप रायमाझी, केशव दुलाल, सानु भण्डारी, सन्देश शर्मा, सागर राई, टंक गुरुङ, गोविन्द चौधरी र रामशरण केसी पक्राउ परेका छन्। यो मुद्दामा प्रतीक थापा, नीरज राईसहित १७ जना फरार छन्।"
मीन विश्वकर्मा कांग्रेस प्रचार विभाग प्रमुखमा मनोनित,"धरान : नेपाली कांग्रेसको सूचना संचार तथा प्रचार विभाग प्रमुखमा मीन विश्वकर्मा मनोनित भएका छन् । कांग्रेस केन्द्रीय सदस्य समेत रहेका विश्वकर्मालाई सभापति शेरबहादुर देउवाले शुक्रबार प्रचार विभागमा मनोनित गरेका हुन् । मुख्यसचिव कृष्णप्रसाद पौडेलले विज्ञप्ति निकालेर विश्वकर्मालाई सभापति देउवाले सूचना,सञ्चार तथा प्रचार विभाग प्रमुखकको जिम्मेवारी दिएको जानकारी गराएका छन्। विश्वकर्माले पार्टीले दिएको जिम्मेवारी इमान्दारीका साथ निर्वाह गरी पार्टीको प्रचार विभागलाई तदारुकताका साथ अगाडि बढाउने बताए।"
"पशुपतिनाथको गजुरमा ओली नेतृत्वको सरकारले भ्रष्टाचार गरेको माओवादी सांसदको आरोप, एमालेले गर्यो बेल घेराउ","काठमाडौं : नेकपा एमालेले प्रतिनिधिसभा बैठक अवरोध गरेको छ। नेकपा माओवादी केन्द्रका सांसद लेखनाथ दाहालले गत बुधबार संसद बैठकमा प्रमुख प्रतिपक्षी दलका नेता केपी शर्मा ओलीलाई पशुपतिनाथको गजुरमा सुन भनेर पित्तलको जलप हालेको आरोप लगाएपछि एमालेले आज संसद अवरोध गरेको हो। एमाले प्रमुख सचेतक पदम गिरीले प्रतिपक्षी दलको नेता केपी शर्मा ओलीलाई पशुपतिनाथ मन्दिरको गजुरमा सुन लगाउने नाममा पित्तल लगाएको भन्ने आरोप लगाइएको भन्दै आपत्ती जनाए । गिरीले भने,'प्रतिपक्षी दलको नेता ओलीलाई पशुपतिनाथ मन्दिरको गजुरमा सुन लगाउने नाममा पित्तल लगाउनुभयो भनेर सत्ता पक्षका सांसद्ले भन्नुभएको छ । यो गम्भीर विषय हो । उनले एमालेले भ्रष्टाचारविरुद्ध देशव्यापी अभियान चलाउने बताए। गिरीले भने,भ्रष्टाचारीलाई सदाका लागि अन्त्य गर्नुपर्छ । जनतामा उत्साह भर्ने काम गरौं । विना आधार प्रमुख प्रतिपक्षी दलका नेतालाई भ्रष्टाचार गरेको आरोप लगाइयो । एमाले सांसद् सुवासचन्द्र नेम्वाङले प्रतिपक्षी दलका नेतामाथि सुनको जलारीको नाममा पित्तलको जलारी चढाएर भ्रष्टाचार गरेको आरोप लगाइएको बताए । एमाले सांसदहरूले बेल घेराउ गरेर सरकारविरुद्ध नाराबाजी गरेको छ। एमालेले अवरोधपछि संसद बैठक २० मिनेटका लागि स्थगित भएको छ।"
"मन्त्रिपरिषद् बैठक बस्दै, प्रधानमन्त्रीको भारत भ्रमणबारे छलफल हुने",काठमाडौं : मन्त्रिपरिषद् बैठक केहिबेरमै बस्दै छ । सिंहदरबारस्थित प्रधानमन्त्री तथा मन्त्रिपरिषद् कार्यालयमा अपरान्ह ४ बजे बैठक बोलाइएको छ । बैठकमा प्रधानमन्त्री पुष्पकमल दाहाल प्रचण्डको आसन्न भारत भ्रमणका एजेण्डा र बजेटका विषयमा केन्द्रित हुने बताइएको छ । प्रधानमन्त्री 'प्रचण्ड' बजेट घोषणा लगत्तै भारत भ्रमणमा जाने तयारीमा छन्। आर्थिक वर्ष २०८००८१ को बजेट जेठ १५ गते संसदमा प्रस्तुत हुँदैछ।
नेपाली कला र संस्कृतिलाई संसारमा फैलाउन सभामुखको आग्रह,"काठमाडौं : सुभामुख देवराज घिमिरेले विश्वका कुनाकुनामा पुगेका नेपालीभाषी नागरिकहरुलाई आफू रहेकै स्थानमा आफ्नो भाषा, पहिचान र संस्कृतिको संरक्षण र प्रवर्द्धन गर्ने काममा लाग्न आग्रह गरेका छन्। इन्ट्रानेशनल वेलफेयर एण्ड सपोर्ट फाउण्डेशन अफ अमेरिकाको आयोजनामा काठमाडौँमा जारी मेरो भ्वाइस युनिभर्स र मेरो डान्स युनिभर्स प्रतियोगिताका सहभागी कलाकारहरुलाई आज यहाँ सम्बोधन गर्दै उनले सो आग्रह गरेका छन्। विश्वका प्रतिभाहरुलाई जम्मा गरेर गायन र नृत्य प्रतियोगिता आयोजना गरेकामा उनले उक्त फाउण्डेशनको प्रशंसा पनि गरे। नेपालको भाषा, संस्कृति र साहित्यलाई विश्व सामू चिनाउनका लागि आगामी दिनमा पनि यस कार्यलाई निरन्तरता दिन फाउण्डेशनलाई उनले सुझाव पनि दिए। यो संसारमा नेपाली नपुगेको ठाउँ कमै रहेको र नेपालीहरू जहाँ रहेका भए पनि नेपाली पहिचान र नेपालीपन जोगाएरै बसेका उल्लेख गर्दै उनले भने, 'विश्वका नेपालीलाई भाषा र संस्कृतिका माध्यमबाट एकाकार बनाउन इन्ट्रा फाउन्डेसनद्वारा सञ्चालित यो विश्वव्यापी अभियानप्रति आभार व्यक्त गर्दछु । यस अभियानले नेपाललाई विश्वमै चिनाउन ठूलो योगदान गर्छ भन्नेमा म विश्वस्त छु ।' 'नेपालीपन जोगाउनका लागि नेपाली कला, संस्कृति कसरी जोगाउने भन्ने विषयमा फाउण्डेसनले जुन काम गरेको छ, त्यो निकै सराहनीय छ । हाम्रो कला, धर्म र संस्कृतिको देश विदेशमा यसरी नै जगेर्ना होस् भन्ने मेरो र प्रतिनिधिसभाको तर्फबाट यहाँहरु सबैमा आग्रह छ', सभामुख घिमिरेले भने। विश्वका ५२ भन्दा बढी देशबाट प्रतियोगितामा सहभागीमध्ये अन्तिमतर्फको छनोटमा परेका गायनका ५० र नृत्यका ५० प्रतियोगीले आफ्नो प्रस्तुतिमार्फत आगामी यात्रा तय गरिरहेका छन् । नेपाली मूलका भूटानी अमेरिकी युवा व्यवसायीले नेपाली भाषा, कला र संस्कृतिको संरक्षण एवं प्रवर्द्धन गर्ने उद्देश्यले स्थापना गरेको इन्ट्रानेसनल वेलफेयर एण्ड सपोर्ट फाउण्डेशन अफ अमेरिकाले विश्वमा बसोबास गरिरहेका नेपालीहरुबीच सांस्कृतिक एकता कायम गर्न गायन र नृत्यका यी दुई प्रतियोगिता आयोजना गरेको हो । मेरो डान्स युनिभर्स र मेरो भ्वाइस युनिभर्स कार्यक्रम नेपाल टेलिभिजनबाट पनि प्रसारण भइरहेको छ । नेपाल टेलिभिजनमा बुधबार र बिहीबार मेरो भ्वाइस युनिभर्स बेलुकी ८:५० बजेदेखि र मेरो डान्स युनिभर्स एनटिभी प्लसमा शुक्रबार र शनिबार बेलुकी ८ बजे प्रसारण भइरहेको छ । गायन र नृत्य गरी दुवैतर्फ प्रतियोगितामा छानिएका प्रथम हुनेले जनही रु एक करोड, दोस्रो हुनेले रु ३० लाख र तृतीय हुनेले रु २० लाख पुरस्कार प्राप्त गर्नेछन् । त्यस्तै, समूह नृत्यतर्फ पनि प्रथम हुनेलाई रु २० लाख पुरस्कार रहेको छ । संसारभरबाट आएका नेपालीभाषी प्रतिभाहरुबीच दुई महिनादेखि काठमाडौँमा भएका विभिन्न साइट्लेस अडिसनबाट यी प्रतिभा छानिएका हुन् । ती प्रतिभाहरुलाई राष्ट्रपति रामचन्द्र पौडेल, प्रधानमन्त्री पुष्पकमल दाहाल प्रचण्ड, नेकपा एमालेका अध्यक्ष केपी ओली लगायतले भेटेर शुभकामना दिएका छन्। आज सभामुखसँग ती प्रतिभाहरुले पनि आफूहरुले नेपाली भाषामा गीत गाउन तथा नेपालमा आएर नृत्यसहितको आफ्नो प्रतिभा देखाउन पाएकामा खुसी व्यक्त गरेका थिए । सो कार्यक्रममा अमेरिकाका मोन मगर, म्यानमारथाइल्याण्डका पुनाराम र खुसी कार्की, संयुक्त अरब इमिरेट्सबाट राजेश लिम्बू, पोर्चुगलबाट सुवास थापामगर, भारतबाट साइराज खातीलगायतका कलाकारले आफ्ना प्रस्तुति दिएका थिए ।"
प्रतिनिधिसभा बैठक (लाइभ),काठमाडौं : प्रतिनिधिसभा बैठक सुरू भएको छ। बैठकमा प्रधानमन्त्री पुष्पकमल दाहाल 'प्रचण्ड'ले सरकारको नीति तथा कार्यक्रममाथि उठेका प्रश्नको जवाफ दिँदैछन्। संघीय संसदको महासचिव डाभरतराज गौतमले आर्थिक वर्ष २०८००८१ को नीति तथा कार्यक्रममाथि छलफलका क्रममा उठेका प्रश्नको प्रधानमन्त्री प्रचण्डले जवाफ दिने बताए। उनका अनुसार प्रधानमन्त्रीको जवाफपछि नीति तथा कार्यक्रम निर्णयार्थ प्रस्तुत गर्ने र आजै पारित गर्ने संभावित कार्यसूची रहेको छ। राष्ट्रपति रामचन्द्र पौडेलले यही जेठ ५ गते संघीय संसदको दुवै सदनको संयुक्त बैठकमा सरकारको नीति तथा कार्यक्रम प्रस्तुत गरेका थिए। राष्ट्रियसभाबाट नीति तथा कार्यक्रम पारित भइसकेको छ। दुवै सदनबाट नीति तथा कार्यक्रम पारित भइसकेपछि आर्थिक वर्ष २०८००८१ को बजेट प्रस्तुत हुनेछ। बजेट यही जेठ १५ गते संसदमा प्रस्तुत हुँदैछ।
भ्रष्टाचारको जरै समाऔं,"युवराज ज्ञवाली लोकतान्त्रिक मुलुक सञ्चालन गर्न नीति, सिद्धान्त, विचार र संविधान मात्रै भएर नपुग्ने रहेछ भन्ने भोगाइमा हामी छौं। ती कुराहरूलाई सही तरिकाले कार्यान्वयन गर्न त्यही अनुसारको राज्य संरचना, राजनीतिक दलको दृष्टिकोण र नेतृत्व पनि आवश्यक पर्छ। जुन यहाँ आवश्यक छ, त्यहीँ छैन। त्यसैले अनेक बेथिति बढ्दो छ। यसकै एउटा उदाहरण नेपालीलाई नक्कली शरणार्थी बनाउनु हो। अनि त्यसको लहरो तन्किँदै जानु हो। यहाँ राजनीतिक व्यक्तिमा आत्माकेन्द्रित प्रवृत्ति र चिन्तन हाबी हुँदै गएको छ। देश र जनताका लागि के योगदान गर्ने भनेर सोच्नेभन्दा पनि मेरो स्वार्थ कसरी पूर्ति हुन्छ भन्ने सोचाइ र चिन्तनले मुलुकलाई धराशायी बनाउँदै लगेको छ। यस्तै चिन्तनले जन्माएको घटना हो नक्कली शरणार्थी प्रकरण। यो अत्यन्त लज्जापद र घृणित काम हो। यो सामान्य भ्रष्टाचार र अपराध मात्रै होइन राष्ट्रघात पनि हो। जति विरोध र आलोचना गरेर पनि यो विषयमा कमै हुन्छ। आफ्नै नागरिकलाई नक्कली भुटानी शरणार्थी बनाएर विदेश पठाउने प्रपञ्च सत्तामा रहेकाले नै गरे, जजस्को नाम जोडियो त्यो घृणित कार्य हो, नेपालीका लागि र राष्ट्रका लागि घात हो। जिम्मेवारी प्राप्त राजनीतिक नेतृत्वमा नेता र प्रशासक जसले देशलाई सञ्चालन गर्नुपर्ने हो, तर उनीहरू यस्तो घृणित काममा लागेको देखियो। यसले देशलाई नै कमजोर बनाएको छ। हाम्रो अन्तर्राष्ट्रिय छवि धुमिलिएको छ। यसमा जो कोही व्यक्ति लागेका छन्, संलग्न छन् कसैलाई पनि छोड्नु हुँदैन। सबै कानुनी दायरामा आउनुपर्छ। यो घटनाको जरोसम्मै पुग्नुपर्छ, उखेलिनुपर्छ। यो त एउटा प्रकरण हो। हालै भएको घटना होइन। सुरुवातमा नै रोक्नुपथ्यो, खोतलिनुपथ्यो। त्यो नभए पनि यसरी अनुसन्धान हुन सुरुवात भएको छ, यो राम्रो कार्य हो। तर, यो अनुसन्धानलाई कतैबाट प्रभाव नपारी निष्कर्षमा पुयाउनुपर्छ। अनि, यो घटनालाई मात्रै छानबिन गरेर पुग्दैन अरू पनि यस्ता धेरै घटना छन्। ती पनि छानबिन हुनुपर्छ। सबैभन्दा महŒवपूर्ण कुरा पछिल्लो समयमा राज्य सत्ताको महत्त्वपूर्ण स्थानमा पुगेका जो कोहीको पनि सम्पत्ति छानबिन गर्नुपर्छ। त्यो नगरिकन वास्तबिक भ्रष्टाचारी पत्ता लाग्दैनन्। उनीहरूले कसरी अकूत सम्पत्ति आर्जन गरे ? अझै विदेशमा राखेका छन् भन्ने पनि सुनिन्छ। त्यो सबैको एकएक छानबिन हुनुपर्छ। यो सरकारले कति गर्न सक्छ सक्दैन त्यो त हेर्न नै बाँकी छ। अर्कोतिर एमालेको कुरा। यो पार्टी पुष्पलाल, मदन भण्डारी, मनमोहन अधिकारी जस्ता नेताले नेतृत्व गरेको पार्टी हो। यसमा हजारौं नेता कार्यकर्ताको रगत पसिना, योगदान र समर्पण छ। उनीहरूको त्याग र बलिदानका आधारमा बनेको यो विशाल र लोकप्रिय पार्टी हो। योभित्र पनि भ्रष्टाचारमा संलग्न व्यक्ति रहेको सुन्दा देख्दा लज्जाबोध हुन्छ। हामी राजनीतिमा किन लागेका हौं ? सोच्नुपर्छ। आदर्श मूल्यमान्यता भन्ने कुरालाई बिर्सेर पैसाका लागि जे पनि गर्ने काम केही व्यक्तिबाट भएको छ। यो दुःखद् कुरा हो। जुनसुकै पार्टीमा खराब र असल दुवै प्रवृत्तिका व्यक्ति हुन्छन्। यो यथार्थ पनि हो। एमाले भ्रष्टाचार विरोधी पार्टी हो। भ्रष्टाचार अन्त्य गर्नुपर्छ भनेर लागेको पार्टी हो। हामी समाजमा भएमा विकृति विसंगति, शोषण, दमनको अन्त्य गर्नुपर्छ भनेर लागेका हौं। खराब व्यक्तिले पार्टीको शक्तिको दुरुपयोग गरेर आफ्नो स्वार्थ पूरा गर्न लाग्दा रहेछन् भन्ने देखिएको छ। एमालेलाई करेक्सन गर्नुपर्छ। आत्मासमीक्षा र आत्मालोचना गर्नुपर्छ। जनतासँग माफी माग्नुपर्छ। गल्ती कमजारी भएका छन् भने सच्याउनुपर्छ। सत्तामा जाँदा एमालेले धेरै राम्रा काम पनि गरेको छ। राम्रा काम गर्दा केही बेठीक कुरा पनि भएका हुन सक्छन्। बेठीक कुरालाई ढाकछोप गरिएमा त्यसले पार्टी नै खाइदिन्छ। पार्टीमा गलत चिन्तन, प्रवृत्ति देखिएमा तत्काल नै उपचार गर्नुपर्छ। समयमा ध्यान नदिएमा पार्टी मात्र होइन देश र जनतालाई घाटा हुन्छ। अन्त्यमा यो भुटानी शरणार्थी प्रकरणमा आग्रहपूर्वाग्रह बिना निष्पक्ष छानबिन हुनुपर्छ। एमालेतिर सोझ्याउने गरी गर्नु भएन। तथ्य र प्रमाण पुगेमा जोसुकै भए पनि छोड्न हुँदैन। यसलाई गरौ उसलाई नगरौं भन्ने भयोगरियो भने त्यो स्वीकार्य हुँदैन। यो लोकतन्त्र र राजनीतिक दललाई शुद्धीकरणको अवसर हो। यो अवसर सदुपयोग गर्नुपर्छ। (ज्ञवाली एमाले उपाध्यक्ष हुन्)"
साढे तीन किलो चरेससहित बैंकक उड्न लागेका तेम्बा पक्राउ,"काठमाडौं : साढे तीन किलो चरेससहित बैंकक जान लागेका एक जना पक्राउ परेका छन्। बिहीबार त्रिभुवन अन्तर्राष्ट्रिय विमानस्थलबाट बैंकक जान लागेका सिन्धुपाल्चोकका तेम्बा शेर्पा पक्राउ परेका हुन्। चेकजाँचका क्रममा शेर्पालाई तीन किलो ६ सय ग्राम चरेससहित पक्राउ परेको लागुऔषध नियन्त्रण व्युरोका प्रवक्ता चक्रराज जोशीले जानकारी दिए। 'बैंकक जान लागेका सिन्धुपाल्चोकका तेम्बालाई चरेससहित पक्राउ गरेका छौं। थप अनुसन्धान हुँदैछ,' उनले अन्नपूर्णसँग भने।"
हज यात्राका लागि एक हजार ९२ जना छनोट,"काठमाडौं : सन् २०२३ को हज यात्राको तयारी अन्तिम चरणमा पुगेको नेपाल हज समितिले जनाएको छ। हालै नयाँ जिम्मेवारी पाएका समितिका अध्यक्ष मकबुल मिया (शाह)को नेतृत्वमार्फत् हज यात्राको व्यवस्थापनको जिम्मेवारी नेपाल हज समितिले लिएको छ। उनका अनुसार सन् २०२३ को हज यात्राका लागि एक हजार ९२ जना छनोटमा परेका छन्। हज यात्री नेपालबाट यही जेठ १६, १७, १८, २०, २१ र २२ गतेको उडानमार्फत् त्यसतर्फ जाने समितिले जानकारी गराएको छ। गृह मन्त्रालय र साउदीको हजा तथा उमरा मन्त्रालयको आग्रहमा शाह नेतृत्वको समितिले हज यात्रा व्यवस्थापनको जिम्मेवारी लिएको छ। सन् २०२२ मा नेपालदेखि हज गर्न जाने हज यात्रीहरूको व्यवस्थापन गृह मन्त्रालयअन्तर्गत रहेको हज समितिले गरिरहेको छ। साउदी सरकारले आफ्नो ठूलो बजेट हज तथा उमरा मन्त्रालय मातहत रहेर खर्च गरिरहेको छ। यस वर्ष पनि नेपाल हज समितिले नेपालबाट साउदी अरबस्थित मक्का (पवित्र तीर्थस्थल)मा हज (तीर्थ) गर्न जाने नेपाली मुस्लिम धर्मावलम्बीको हज यात्राको समग्र व्यवस्थापन गर्नेछ। समितिले नेपाल हज समिति कार्यविधि२०७२ अनुसार गर्नेछ। साउदी अरेबियाको सरकारले हजको व्यवस्थापनमा सरसफाइ, सुरक्षा र खानपिन र पिउने पानीको सुविधा उपलब्ध गराउँछ। सन् २०२२ को हजमा नेपालीलाई विदेशमा खाना, खाजा, बास तथा तीर्थ गराउने कार्यमा उत्कृष्ट व्यवस्थापन गरिएको थियो।"
"भद्रपुर नाकाबाट ब्राउन सुगरको कारोबार, दुई भारतीय नागरिक पक्राउ",झापा : झापाको भद्रपुरबाट प्रतिबन्धित लागूऔषध ब्राउन सुगरको कारोबार गर्ने दुई भारतीय नागरिक पक्राउ परेका छन्। भद्रपुर नाकाबाट ब्राउन सुगर खरिद गरी लगेका व्यक्ति पक्राउ परेपछि उनकै सुराकीको आधारमा दुई भारतीय कारोबारी पक्राउ परेका हुन। पक्राउ पर्नेहरूमा भारत पश्चिम बंगाल दार्जिलिङ जिल्ला खोरीवारिका २२ वर्षीय शिवु घोष र सोही ठाउँकी २६ वर्षीया श्यामली सोरेन रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। उनीहरूलाई विशेष सूचनाको आधारमा लागूऔषध नियन्त्रण ब्युरो काठमाडौँ र जिल्ला प्रहरी कार्यालय झापाको टोलीले शुक्रबार दिउँसो भद्रपुर८ स्थित क्याम्पस मोडबाट पक्राउ गरेको हो। भारतबाट छुट्टाछुट्टै साइकलमा नेपाल आएका उनीहरूलाई प्रहरीले चेकजाँच गर्दा १९४ ग्राम ५४० मिलिग्राम ब्राउन सुगर फेला पारेको थियो। घोष ब्राउन सुगर कारोबारी रहेको र महिला सोरेनलाई बोक्ने मान्छेका रूपमा प्रयोग गर्दै आइरहेको प्रारम्भिक अनुसन्धानबाट खुलेको डीएसपी रिजालले बताए। पक्राउ परेका दुवै जनालाई आवश्यक कारबाहीका लागि जिल्ला प्रहरी कार्यालय झापामा राखिएको छ।
जन्मदिनमा आर्थिक सहयोग,"बर्दिवास : महोत्तरीको बर्दिबास१ का दानबहादुर थापा (विष्णु) ले जन्मदिनको अवसरमा विपन्न रक्त सहायता कोष बर्दिवासलाई आर्थिक सहयोग गरेका छन्। उनले आफ्नो ४८ औं जन्मदिनमा कोषलाई १५ हजार ५५१ रुपैयाँ रकम प्रदान गरेका हुन्। साथै उनले नेपाल रेडक्रस सोसाइटी बर्दिवास उपशाखा परिसरमा वृक्षारोपण गरेका छन्। मानवीय सेवाको कामले जन्मदिनको सार्थकता हुने बताउँदै सो रकमको चेक रेडक्रसका सभापति रेवन्त कार्की सुदीपलाई एक समारोहबीच हस्तान्तरण गरे। थापाले उपशाखा कार्यालय परिसर हराभरा पार्न विभिन्न जातका ५० थान बिरुवा पनि उपलब्ध गराए। थापा रेडक्रस उपशाखाका सदस्य, बर्दिबास हेल्प फाउण्डेशनका उपाध्यक्ष तथा नेपाल होटल तथा पर्यटन व्यवसायी संघ महोत्तरीका महासचिव हुन्। बर्दिबास हेल्प फाउण्डेशन यस भेगका सामाजिक, शैक्षिक र मानवीय क्षेत्रका काममा सरिक हुँदै आएको संस्था हो।"
बाँदर नियन्त्रणको माग राख्दै धादिङका किसान आन्दोलित,"मलेखु : खेतबारीमा लगाएको अन्नपात र फलफूल बाँदरले सखाप पारेपछि धादिङका किसान आन्दोलित भएका छन्। वर्षभरि खाने अन्नपात फल लाग्ने बेला बाँदरले बर्सेनि नास बनाउने क्रम झन बढ्न थालेको किसानले बताएका छन्। बाँदरले नष्ट पारेको मकैको बोटसहित शुक्रबार धादिङको नीलकण्ठ नगरपालिका९ निगालपानी आसपासका किसानले सदरमुकाम धादिङवेसीमा प्रदर्शन गरेका छन्। मकैको बोटको माला बनाएर घाँटीमा झुन्ड्याउँदै प्रदर्शनमा उत्रिएका किसानले कृषि मन्त्रीको राजीनामा माग गरेका छन्। विगत वर्षदेखि नै बाँदर नियन्त्रणको लागि माग गर्नै आए पनि कुनै पनि सरकारले बेवास्ता गरेको उनीहरूको भनाइ छ। बर्सेनि खेतबारीमा लगाएको अन्न र फलफूल बाँदरले नष्ट पारिदिएपछि किसान चिन्तित भएका हुन्। 'बारीमा बाँदरले मकै भाँचेको देखेर आँसु आउँछ।' बाँदर नियन्त्रणको माग गर्दै शुक्रबार धादिङवेसी आइपुगेकी टिकाकुमारी श्रेष्ठ भन्छन्, 'बारीमा जे लगाए पनि बाँदरबाट जोगाउन सकिँदैन, बर्सेनि दुःख गर्यो फल खान पाइएन, यो वर्ष पनि अनिकाल पर्ने भयो।' अहिले मकैमा चमरा लाग्ने बेला भएको छ। निगालपानी आसपासका किसानले लगाएको मकैमा बाँदरको रजाइ छ। 'दुःख गर्यो, मल हाल्यो खेती गर्यो, हुर्कायो। आउला खाउँला, छाक टारौला भन्यो बर्सेनि बाँदरले सखाप बनाउँछ', किसान देवीप्रसाद रिजाल भन्छन्, 'हाम्रो समस्यालाई सरकारले ध्यान दिएन, कि बाँदर नियन्त्रण गरियोस् कि हाम्रो खानेकुराको व्यवस्थापन सरकारले गरिदियोस्।' बाँदरले मकै नास गरेको मकैको बोटकै माला लगाएर किसान सदरमुकाम धादिङवेशीमा रहेका सरकारी कार्यालयको गेट गेटमै नारा लगाउँदै हिँडेका हुन्।"
गर्भवतीको मृत्युपछि तोडफोड भएको सिन्धुली अस्पतालमा सामूहिक सरसफाई,"सिन्धुली : गत मंगलबार गर्भवती महिलाको मृत्युका विषयलाई लिएर आक्रोशित भीडले तोडफोड तथा आगजनी गर्दा क्षति भएको सिन्धुली अस्पतालको सरसफाई गरिएको छ। शुक्रबार राजनीतिक दल, जनप्रतिनिधि, प्रहरी, विद्यार्थी, कर्मचारी तथा युवाहरूको सहभागितामा अस्पतालको सिसा, ढुंगा मुढा, तथा क्षति पुगेका भौतिक सामाग्रीहरू हटाइएको हो। अस्पतालमा आक्रोशित भीडले आक्रमण गर्दा इमर्जेन्सी कक्ष, ओपिडी, क्यान्टिन, औषधी पसल, सामुदायिक आँखा अस्पतालमा क्षति पुगेको थियो। अस्पतालको इमरजेन्सी कक्षमा समेत क्षति भएपछि तीन दिनदेखि सेवा बन्द छ। अस्पतालका स्वास्थ्य सेवाहरू नियमित सुचारु गर्न तोडफोड पछि भएका क्षति, सिसाका टुक्राहरू सामूहिक रूपमा हटाइएको अस्पातल विकास समितिका अध्यक्ष सतिस ढकालले जानकारी दिए। कमलामाई नगरपालिका५ सिलामेकी २६ वर्षीया गंगाकुमारी गुरुङ श्रेष्ठको प्रसूति गराउने क्रममा मृत्यु भएपछि आक्रोशित भीडले मंगलबार र बुधबार अस्पतालमा तोडफोड तथा आगजनी गरेका थिए। अस्पतालमा तोडफोड हुँदा अस्पतालका ५० वटा आल्मुनियम झ्याल, १० वटा ढोका, ३ वटा होडिङबोर्ड, एउटा फ्रिज, एक थान सवारी साधन, एक थान इहाजिरी मेसिन, ५ थान तातोचिसो पानी खाने मेसिन, २ थान स्ट्रेचर ट्रलीको क्षति भएको अध्यक्ष ढकालको भनाइ छ। अस्पतालमा ६ लाख ३६ हजार बराबरको क्षति भएको प्रहरीले प्रारम्भिक मूल्यांकन गरेको छ।"
उपमहानगरपालिकाको कार्यपालिका सदस्य चौधरीको निधन,"सिमराः जीतपुरसिमरा उपमहानगरपालिकाको नगर कार्यपालिका सदस्य रामपति देवी थरुनीको शुक्रबार निधन भएको छ। पेटमा अचानक समस्या भएपछि उपचारका लागि अस्पताल लैजाने क्रममा करिब ५५ वर्षीया चौधरीको निधन भएको हो। जीतपुरसिमरा१४ स्थित रजघट्टाबाट अल्पाइन अस्पताल ल्याउने क्रममा बाटोमा उनको निधन भएको वडाध्यक्ष चयन मगरले जानकारी दिइन्। अस्पताल ल्याएलगत्तै चिकित्सकले चौधरीलाई मृत घोषणा गरेका थिए। वडा क्षेत्रभित्र निर्माण हुन लागेको ढलान सडक शिलान्यास कार्यक्रममा सहभागी भएर फर्कने क्रममा उनि अस्वस्थ हुन पुगेकी थिइन्। अचानक पेट पोल्न थालेपछि चौधरीले स्थानीय एक महिलाको घरमा पानी मागेर पिएको र आफूलाई अस्पताल लगिदिन आग्रह गरेको वडाध्यक्ष गुरुङले जानकारी दिइन्। चौधरीको आग्रहपछि स्थानीयले उनलाई नजिकैको क्लिनिकमा लगेका थिए। उक्त क्लिनिकबाट तत्कालै सिमरास्थित अस्पताल ल्याउने क्रममा चौधरीको निधन भएको वडाध्यक्ष गुरुङले बताइन्। केही दिनदेखि पेट दुखेको बताउदै आएकी चौधरीको निधनको कारण खुल्न सकेको छैन्। चिकित्सकले एपेडिक्सका कारण निधन भएको हुनसक्ने आशंका गरेका छन्। चौधरी जीतपुरसिमरा १४ बाट निर्वाचित वडासदस्य हुन्। वैशाख ३० गते सम्पन्न स्थानीय तहको निर्वाचमा उनि नेकपा एमालेबाट वडासदस्यमा निर्वाचित भएकी थिइन्। वडासदस्य चौधरीलाई एमालेले कार्यपालिका सदस्य बनाएको थियो। चौधरीको श्रीमान्, दुई छोरा र एक छोरी छन्। जीतपुरसिमराका नगर प्रमुख राजन पौडेलसहित जनप्रतिनिधिले चौधरीको निधनप्रति दुःख व्यक्त गरेका छन्।"
पर्सामा १० केजी चरेससहित एक जना पक्राउ,वीरगन्ज : पर्साको ग्रामीण भेगबाट प्रहरीले लागूऔषध चरेसहित एक युवकलाई पक्राउ गरेको छ। प्रहरीले लागूऔषध चरेस १० केजीसहित चितवनको भरतपुर महानगरपालिका१२ गोन्द्राङ घर भएका २३ वर्षीय पासाङ तामाङलाई पक्राउ गरेको हो। पर्साको कालिकामाई गाउँपालिका१ स्थित नहर सडक खण्डमा शुक्रबार दिउँसो प्रहरी चौकी आस्वारीबाट खटिएको प्रहरी टोलीले बीआर २२ टि ८४९८ नम्बरको मोटरसाइकल रोकेर चेकजाँच गरेको थियो। त्यसक्रममा मोटरसाइकल चालक तामाङले बोकेको झोलाबाट २० वटा प्याकेटमा रहेको १० केजी चरेस बरामद भएको पर्साका प्रहरी नायब उपरीक्षक दिपक गिरिले जानकारी दिए। चरेस र मोटरसाइकलसहित नियन्त्रणमा लिइएका तामाङलाई इलाका प्रहरी कार्यालय पोखरियाको हिरासतमा राखेर थप अनुसन्धान भइरहेको उनले बताए।
लागूऔषध सम्बन्धी कानुन परिमार्जन गरौं,"विराटनगर : लागूऔषधसँग सम्बन्धित कानुन परिमार्जन गर्नुपर्ने आवाज उठ्न थालेको छ। नेपालमा ४७ वर्षअघि बनेको कानुन हालसम्म कार्यान्वयनमा छ। लागूऔषध विरुद्धको कारबाहीमा लागूऔषध नियन्त्रण ऐन २०३३ प्रयोगमा छ। लागूऔषध दुर्व्यसन नियन्त्रणको क्षेत्रमा कार्यरत अगुवाहरूले कानुन संशोधन एवं परिमार्जनको आवाज तड्कारो रूपमा उठाउन थालेका हुन्। उनीहरूले मुलुक संघीयतामा गइसकेकाले प्रदेश सरकारबाटै बेग्लै र नयाँ कानुन निर्माण हुनुपर्नेमा जोड दिए। कोसी प्रदेशमा लागूऔषध प्रयोगकर्ताको अवस्थाका बारेमा जानकारी दिन आयोजित पत्रकारसँगको प्रदेश स्तरीय छलफलका सहभागी उक्त कुरा बताएका हुन्। छलफलका सहभागीले धेरै पुरानो भइसकेको कानुन परिवर्तनको आवश्यकता औंल्याएका हुन्। प्रदेश सरकारले अलग्गै कानुन निर्माण गरेर कार्यान्वयनमा नल्याए लागूऔषधको अवस्था झन् भयावह बनेर जाने बताएका छन्। रिकभरिङ नेपालका केन्द्रीय सदस्य सुशील रिजालले लागूऔषधसँग सम्बन्धित नयाँ कानुन निर्माण आफूहरूको मुख्य मुद्दा हुने जानकारी दिए। धेरै पुरानो भइसकेको कानुनले अहिले काम गर्दैन। त्यही भएकाले परिवर्तनका लागि लबिङ गर्न थालिएको छ, उनले भने, यसअघिको कानुन केन्द्रमुखी थियो। अब प्रदेश सरकारले बनाउनुपर्छ। राज्यको गलत नीतिका कारण लागूऔषध प्रयोगकर्ताको संख्या दिन प्रतिदिन बढिरहेको रिजाल बताउँछन्। लागूऔषध नियन्त्रणमै लक्षित गरेर प्रदेश सरकारले यसअघि छुट्याएको १ करोड रूपैयाँ फ्रिज हुने अवस्थामा रहेको उनको भनाइ छ। सरकारले बजेट त छुट्यायो। तर, फ्रिज हुने अवस्थामा छ, रिजालले भने। रिकभरिङ नेपालका कोसी प्रदेश उपाध्यक्ष सञ्जीव चापागाईंले प्रदेशमा पछिल्लो समय लागूऔषध सेवनकर्ताको संख्या बढ्दै जाँदा अवस्था भयावह बनिरहेको बताए। अरु मुलुकमा समय समयमा कानुन परिमार्जन भइरहने अभ्यास छ। हाम्रोमा त झण्डै ५० वर्ष पुग्न लागेको कानुन कार्यान्वयनमा छ, उनले भने, त्यति पुरानो कानुनले काम गर्दैनभन्ने हेक्का राज्यलाई हुनुपर्ने हो। पहिलेभन्दा अहिले समय र परिवेश पनि फेरिएको छ। चापागाईंका अनुसार तराईका जिल्लाका हिरासतमा ९० प्रतिशत थुनुवा लागूऔषधका हुन्छन्। लागूऔषध प्रयोगकर्तालाई कारागार चलान गरिन्छ। तर, कारागार सुधारगृहजस्तो हुन सकेनन्, उनले भने, जेल बसेर निस्किएको व्यक्ति सुध्रिनुपर्ने ठाउँमा पुनः लागूऔषध सेवनतर्फ नै अग्रसर हुन्छ। यसको अर्थ कानुनले काम गरेन भन्ने नै हो। ऐनले लागूऔषध प्रयोगकर्तालाई पनि दण्ड सजायको व्यवस्था गरेको बताउँदै उनले आवधिक योजना बनाएर ऐनसँग बाझिने काम गर्ने सरकारले कानुन परिमार्जनतर्फ ध्यान नदिएको उल्लेख गरे। लागूऔषध मुद्दामा मुछिएकाले हिरासत र कारागार भरिँदा पनि सरकार वास्ता गर्दै। पुरानो कानुन संशोधन र परिमार्जन गरेर नयाँ बनाउनेतर्फ ध्यान दिँदैन, चापागाईं भन्छन्, प्रत्येक वर्ष ११ प्रतिशतका दरले सेवनकर्ता बढेका छन्। अब लागूऔषध नियन्त्रणमा प्रदेश सरकारको पहुँच पुग्नुपर्छ। प्रदेशले अहिलेको परिस्थितिलाई हेरेर लागूऔषधको समस्या समाधान हुने खालको कानुन बनाएर कार्यान्वयन गर्नुपर्ने उनी बताउँछन्। सुधारगृह खोल्न गृह मन्त्रालयलाई गुहार्नुपर्छ। प्रदेशमा अधिकार नै छैन। सबै कुरा केन्द्रिकृत नै हुने हो भने प्रदेश किन चाहियो ? संघीयता किन ल्याइयो ?, उनी प्रश्न गर्छन्, प्रदेशले प्रभावकारी कानुन बनाएर कार्यान्वयन नगरे लागूऔषधको समस्या झन् भयावह बन्दै जान्छ। त्यही भएकाले कानुन परिवर्तनको लबिङ गर्न थालिएको छ। लागूऔषधको विषयलाई गृहले लिड गरिरहेको भन्दै चापागाईंले यो स्वास्थ्यसँग समेत जोडिएको विषय भएको बताए। गृहले लागूऔषधलाई अपराधका रूपमा मात्रै हेरेर कारबाही प्रक्रिया अघि बढाउँदा यसले निम्त्याएको स्वास्थ्य समस्यामा सरकार मौन छ, उनले भने, यो विषय स्वास्थ्य मन्त्रालयसँग पनि जोडिनु पर्छ। संशोधन र परिमार्जन गरेर लागूऔषध प्रयोगकर्ताका समस्या समाधान हुने कानुन बनाउनुपर्ने चापागाईंले बताए। उनका अनुसार अहिलेको विद्यमान कानुनले लागूऔषधले निम्त्याइरहेको मानसिक, आर्थिक, पारिवारिक र सामाजिक क्षतिलाई नजरअन्दाज गरिरहेको छ। कानुन पुरानै छ। कार्यान्वयनको शैली पनि पुरानै भयो, उनले भने, लागूऔषधविरुद्ध सचेतना फैलाउन राज्य चुकेको छ। यसले समस्या झन् बढेर गयो। राज्यले लागूऔषधविरुद्ध जनसमुदायसम्म पुग्ने प्रभावकारी काम गर्न नसकेको उनको ठहर छ। लागूऔषध प्रयोगकर्तालाई जेल हालेर मात्रै समस्याको समाधान हुँदैन। त्यहाँमाथि जेल सुधारगृहजस्तो हुनसकेनन्, चापागाईंले भने, लागूऔषधसँग सम्बन्धित थुनुवा, बन्दी र कैदीलाई अरूभन्दा अलग राखेर आवश्यक परामर्श दिइनुपर्छ। नत्र छुटेपछि पुनः लागूऔषधकै अपराधमा जोडिन्छन्। पुनः अपराधमा नजोडिउन् भनेर लागूऔषध मुद्दा चलाइएकाहरू समाजमा पुर्नस्थापना हुने वातावरण बन्नु पर्ने उनले बताए। लागूऔषधमा जोडिएको व्यक्ति पुनः अपराधमा संलग्न नहोस् भन्नलाई त्यही हिसाबको तयारी साथ काम गर्नुपर्ने हो, उनले भने, तर, सरकारले नजरअन्दाज गरिदिँदा कारागारबाट छुट्नासाथ पुनः लागूऔषध सेवन गर्न पुग्ने गरेको पाइन्छ। रिचवन फेलोसिपका सुरज जोशी राज्यले व्यक्ति लागूऔषधसँग जोडिनुपर्ने कारण पत्ता लगाउन नचाहने गरेको बताउँछन्। राज्य गम्भीर छैन। लागूऔषध सेवन गर्नका लागि साइकल चोरी गरेको हुन्छ, जोशीले भने, तर, कारण पत्ता नलगाइकन चोरीमा मुद्दा चलाइन्छ। भोलि कारागारबाट निस्किएपछि त्यो व्यक्ति पुनः लागूऔषध सेवन गर्न जान्छ। रिकभरिङ नेपालका प्रदेश अध्यक्ष चन्द्र बरालले लागूऔषध प्रयोगकर्तासँग ३ वटा विकल्प हुने गरेको बताए। जेल जाने, अकाल मृत्युवरण गर्नुपर्ने र अर्को सुधारगृह जानेबाहेक अरु विकल्प लागूऔषध प्रयोगकर्तासँग हुँदैन, उनले भने, लागूऔषधको दलदलबाट समाजलाई माथि उकास्न अरु विकल्प खोजी हुनुपर्छ। सुधारगृह र कारागार बसेका १ सय जनामध्ये त्यहाँबाट निस्किएपछि ६० जना पुनः दुव्र्यसनमै लाग्ने गरेको बराल बताउँछन्। युवा बेरोजगार छन्। त्यही भएकाले सुधारगृह वा कारागारबाट निस्किएपछि पुनः दुर्व्यसनमा पुग्ने वातावरण बन्छ। यसमा राज्य दोषी छ, उनले भने, यो दुर्भाग्यपूर्ण हो। समाजमा पनि प्रयोगकर्तालाई हेर्ने दृष्टिकोण परिवर्तन हुन सकेन। उसलाई सधैँ प्रयोगकर्ताकै नजरले हेरिदिँदा समस्या विकराल बन्यो। लागूऔषधलाई राज्यले अपराधसँग जोड्यो, मानिसको स्वास्थ्य र सामाजिक क्षेत्रसँग जोड्न सकेन। रिकभरिङ नेपालको प्रदेश कार्यक्रम संयोजक संयोजक निस्मा नेपालले प्रदेश स्तरीय कानुन निर्माण भएमा लागूऔषध सेवनमा संलग्न युवालाई सुधार गरेर समाजमा पुनर्स्थापना गर्न मद्दत पुग्ने बताइन्। प्रदेशको छुट्टै कानुन बनेमा लागूऔषध नियन्त्रण सहज हुने उनको भनाइ छ। कोसी प्रदेशमा २२ हजारभन्दा माथि कडा खालको लागूऔषधका प्रयोगकर्ता रहेको जनाइएको छ। मोरङमा ६ हजार ४ सय १५ जना छन्। यो गृह मन्त्रालयको २०७६ सालको तथ्यांक हो। पछिल्लो ३ वर्ष लागूऔषधसँग सम्बन्धित कुनै तथ्यांक सार्वजनिक गरिएको छैन। अध्ययन एवं अनुसन्धान पनि भएको छैन। २०६३ सालमा मोरङमा १ हजार प्रयोगकर्ता थिए। त्यो संख्या बढेर १७ वर्षभित्रमा लगभग साढे ६ हजार पुगिसकेको छ। प्रयोगकर्ताको संख्या दैनिक बढ्दो अवस्थामा रहेको प्रदेश अध्यक्ष बरालले बताए। कोसी प्रदेशमा ४ वटा महिला पुनर्स्थापना केन्द्रसहित सरकारी र समुदायस्तरबाट सञ्चालित ३३ वटा सुधारगृह छन्। सुधारगृहहरूमा लागूऔषधका १ हजार प्रयोगकर्ता रहेको जनाइएको छ।"
शनिबार देशका यी स्थानमा हुने छ वर्षा,काठमाडौं : शनिबार देशभर आंशिकदेखि सामान्य बदली रहने छ। मौसम पूर्वानुमान महाशाखाका अनुसार देशको पहाडी भूभागहरूका केही स्थानहरूमा र बाँकी भूभागका थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। देशका तराईका केही स्थानहरूमा हावाहुरीको समेत सम्भावना रहेको छ। शनिबार राति कोशी प्रदेशको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ।
पेट्रोलियम पदार्थ अन्वेषणका लागि जग्गा अधिग्रण सुरु,"दैलेख : दैलेखको पञ्चकोशी क्षेत्रमा भइरहेको पेट्रोलियम पदार्थ अन्वेषण अन्तर्गत ड्रिलिङ कार्यका लागि जग्गा अधिग्रहण प्रक्रिया सुरु भएको छ। नेपाल र चीन सरकारबीच भएको सम्झौता अनुसार सुरु भएको पेट्रोलियम अन्वेषण अन्तर्गत ड्रिलिङ कार्यका लागि भैरवी गाउँपालिका१ रावतकोटको जलजलेस्थित (साविकको रावतकोट गाविस६) जग्गा अधिग्रहण सुरु भएको हो। गत माघ २३ गते बसेको मन्त्रिपरिषद् बैठकले पेट्रोलियम अन्वेषणका लागि जलजलेमा रहेको ४५ रोपनी जग्गा अधिग्रहण गर्ने निर्णय गरेको थियो। मन्त्रिपरिषद् बैठकको निर्णय अनुसार स्थानीय बासिन्दाको नाममा रहेको जग्गा अधिग्रहण गर्ने प्रक्रिया थालिएको प्रमुख जिल्ला अधिकारी गोगनबहादुर हमालले बताए। जिल्ला प्रशासनले जग्गा प्राप्ति सम्बन्धी सूचना जारी गरेको छ। प्रमुख जिल्ला अधिकारी हमालका अनुसार स्थानीय २४ जना जग्गाधनीको करिब ४५ रोपनी जग्गा अधिग्रहण गरिनेछ। ड्रिलिङ कार्यका लागि २२ हजार ६ सय ४५ वर्गमिटर क्षेत्रफल जग्गा आवश्यक पर्ने बताइएको छ। जग्गाधनीले मुआब्जा दाबी गर्न आआफ्नो भोगचलन गरिरहेको निस्साको प्रमाणसहित १५ दिनभित्र निवेदन दिनुपर्ने सूचनामा उल्लेख छ। अधिग्रहणमा पर्ने जग्गामा लगाइएको बाली, रुख काट्न, घर पर्खाल भत्काई लैजानका लागि ३५ दिनको समयसीमा तोकिएको छ। जग्गा धनीले आफ्नो जग्गा अधिग्रहण नगर्नुपर्ने कारण भए कारणसहित सात दिनभित्र जिल्ला प्रशासनमार्फत गृह मन्त्रालयमा उजुरी गर्न सक्ने प्रमुख जिल्ला अधिकारी हमालको भनाइ छ। नेपालकै प्रसिद्ध पञ्चकोशी तीर्थस्थलमध्ये श्रीस्थान, नाविस्थान र पादुकामा सदियौँदेखि ज्वाला बलिरहेको छ। २०७२ मा नेपालको संविधान जारी भएपछि छिमेकी मुलुक भारतले लगाएको अघोषित नाकाबन्दीपछि दैलेखमा पेट्रोलियम पदार्थको अन्वेषण अघि बढेको थियो। नेपालले २०७५ माघमा दैलेखको पेट्रोलियम पदार्थको विस्तृत अन्वेषण गर्न चीनलाई दिने सम्बन्धी परियोजना स्वीकृत गरेको थियो। उक्त सहमतिअनुसार २०७६ मा खानी तथा भूगर्भ विभाग र चिनियाँ सरकारको जिओलोजिकल सर्वे कम्पनीबीच दैलेखमा रहेको पेट्रोलियम पदार्थ अन्वेषण तथा उत्खनन गर्नका लागि दुई अर्ब ४० करोड आर्थिक तथा प्राविधिक सहयोगमा सम्झौता भयो। २०७६ असार १६ गते तत्कालीन प्रधानमन्त्री केपी शर्मा ओली नेतृत्वको सरकारका तत्कालीन उद्योग, वाणिज्य तथा आपूर्ति मन्त्री मातृकाप्रसाद यादव नेतृत्वको टोलीले दैलेखको नाभिस्थान आएर अन्नवेषणको औपचारिक उद्घाटन गरेको थियो। त्यसपछि खानी तथा भूगर्भ विभाग र चाइना जियोलोजिकल सर्भेको विज्ञ टोलीले अन्वेषणको काम थालेको थियो। दुई देशको प्राविधिक टोलीले साइस्मिक, जियोलोजिकल, म्याग्नेटो टेल्युरिक, जिओकेमिकल स्याम्पलिङ सर्भे लगायतका काम सम्पन भइसकेको छ। स्थलत सर्भेको काम सकेर कोरोना माहामारी सुरु हुनासाथ २०७६ फागुनमा चिनियाँ टोली चिन फर्किएको थियो। २०२२ सम्म अन्वेषणको काम सक्ने गरि सम्झौता गरिएको भएपनि कोरोना महामारीको कारण हुन सकेन। २०७८ चैत्र १४ को मन्त्रिपरिषद् बैठकले परियोजनाको म्याद दुई वर्ष थप गर्ने निर्णय गरेको थियो। खानी तथा भूगर्भ विभागका अनुसार अब पहिला गरिएको सर्भेका आधारमा ड्रिलिङको काम हुनेछ। पहिचान भएको क्षेत्रमा ४ किमी गहिराईसम्म ड्रिलिङ गरिने बाँस्कोटाले जानकारी दिए। पेट्रोलियम पदार्थ अन्वेषणको थप काम अघि बढाउन चिनियाँ टोली तयारी अवस्थामा छ। पेट्रोलियम पदार्थ अन्वेषण सक्ने गरी तयारीका कामहरू छिटो सक्न चिनियाँ टोलीले ताकेता गरिरहेको छ। तर दैलेखसम्म ड्रिलिङ उपकरण ल्याउन सक्ने गरी सडक पूर्वाधार स्तरोन्नति नहुँदा चिनियाँ टोली आउन सकेका छैनन्। विभागका सूचना अधिकारी नारायण बाँस्कोटाका अनुसार ड्रिलिङका लागि ६० टनसम्मको उपकरणहरू दैलेख ल्याउनुपर्नेछ। दैलेख सुर्खेत सडक अन्तर्गत १५ भन्दा बढी ठाउँमा सडक फराकिलो बनाउनुपर्नेछ, सोही अनुसार सडक पूर्वाधार स्तरोन्नतिका लागि हामीले उद्योग वाणिज्य तथा आपूर्ति मन्त्रालयलाई प्रतिवेदन बुझाई सकेका छौँ, उनले भने।"
ऐन आएको १२ वर्ष पुग्दा पनि हटेन विभेद,"काठमाडौं : जातीय भेदभाव तथा छुवाछूतका घटना रोकथामका लागि ऐन कानुन बनेको १२ वर्ष पुगिसक्दा पनि कार्यान्वयनको पाटो सधैँ फितलो रहेको दलित अधिकारकर्मीले बताएका छन्। ऐन आएपछिका पनि जातकै कारणले हत्या, हिंसा, यातना र अपमानित हुनुपरेको दलित उनीहरूको भनाइ छ। यतिका वर्ष भइसक्दा पनि दलित समुदायले जातकै कारण ज्यान गुमाउनु परेको छ। २०६८ जेठ १० गते जातीय भेदभाव तथा छुवाछूतविरुद्ध (कसुर र सजाय) ऐन संविधानसभाबाट पारित गरिएको थियो। जागरण मिडिया सेन्टरले काठमाडौंमा आयोजना गरेको पत्रकारसँग अन्तरक्रिया कार्यक्रमका सहभागीले छुवाछूतविरुद्ध कानुन जारी भए पनि विभेद नहटेकोले छुवाछूतविरुद्धको ऐनको व्यापक प्रचारप्रसार गर्नुपर्नेमा जोड दिएका छन्। संविधानसभा सदस्य तथा जागरण मिडिया सेन्टरका अध्यक्ष कमला विश्वकर्माले जातीय भेदभाव तथा छुवाछूतविरुद्धको कसुर सजाय ऐन आएपछि विभेदका घटना बढिरहेको बताइन् । उनले भनिन्, ऐन कार्यान्वयन नहुँदा जातीय भेदभावकै कारण दर्जनौंले ज्यान गुमाएका छन्। त्यसैले यसको कडाइका साथ कार्यान्वयनमा दलितसहित गैरदलित समुदाय र सञ्चार क्षेत्रले समेत जोडदार रुपमा आवाज उठाउनुपर्छ। संविधानको मौलिक हक कानुन नबने पनि लागू गर्नुपर्ने थियो। तर, राज्यको इच्छाशक्तिको अभावका कारण मौलिक हक कार्यान्वयन हुन सकेको छैन। सोही कारण जातीय भेदभावका घटनामा कमी आएको छैन, विश्वकर्माले भनिन्। जागरण मिडिया सेन्टरका कार्यकारी निर्देशक भीमबहादुर विश्वकर्माले जातीय छुवाछूत कसुर सजाय ऐन आए पनि रणनैतिक ढंगले विभेदको व्यवहार सुरु गरिएको बताए। उमेर पुगेर विवाह गरेका अन्तरजातीय जोडीहरूलाई जातकै कारण झुटो मुद्दा हालेर फसाउन खोजिएको छ। उनले भने, यस घटनाले दलितमाथि रणनैतिक रुपमा भेदभाव तथा छुवाछूत जन्य व्यवहार भएको प्रष्ट हुन्छ। त्यसविरुद्ध सबै सचेत हुनुपर्छ।"
हिम आरोहीको गाउँमा पुग्यो विद्युतीय चुलो,"दोलखा : हिम आरोहीको गाउँ बेदिङका हरेक घरमा विद्युतीय चुलो पुगेको छ। सिनर्जी पावरको सहयोगमा वडाध्यक्ष निमगेली शेपार्ले बेदिङ पुगेर पानी तताउने कित्ली र चुलोे हरेक घरलाई वितरण गरेका हुन्। रोल्वालिङ पदमार्गमा पर्ने सुर्मुचे, क्याल्चे, डोङाङ, थाङदिङ र बेदिङका हरेक घरलाई पुग्ने गरी ४० वटा विद्युतीय चुलो वितरण गरिएको शेर्पाले जानकारी दिए। सिनर्जीे पावर १० मेगावाट क्षमताको सिप्रिङ खोला जलविद्युत् आयोजना यही वडामा सञ्चालित छ। रोल्वालिङ क्षेत्रमा २१ वटा होटेलहरू छन्। पर्यटकीय क्षेत्रमा बाहिरबाट तरकारी ल्याउन नपरोस् भनेर हरेक होटललाई प्लास्टिक टनेल र तरकारीको बीऊसमेत वितरण गरेको छ। बेदिङका हरेक घरका शेर्पाहरू सगरमाथा आरोहण गरेका र टेकिङमा जाने हुँदा बेदिङलाई सगरमाथा आरोहीको गाउँको रुपमा चिनिन्छ। यहाँको एउटै गाउँका ६५ जनाले सर्वोच्च शिखर सगरमाथाको सफल आरोहण गरिसकेका छन्। गौरीशंकर गाउँपालिका९ रोल्वालिङ क्षेत्रमा पर्ने बेदिङ र आसपासका क्षेत्रमा रहेका स्थानीय होटल व्यवसायीले यसअघि दाउरा र ग्यास प्रयोग गर्दै आएका थिए। बिगू गाउँपालिका१ छ्योतछ्योतदेखि बेदिङसम्म ढुवानीका लागि प्रतिकेभी १२० रुपैयाँ खर्च गर्दा एउटा ग्यास बेदिङ पुयाउँदा ५ हजार ५ सय रुपैयाँ पर्छ। भौगोलक रुपमा विकट मानिने गौरीशंकर गाउँपालिका९ स्थित रोल्वालिङ उपत्यकामा पर्ने बेदिङमा एक वर्षअघि मात्र राष्ट्रिय प्रसारण लाईनको विद्युत् पुगेको थियो। विद्युत् लाइन र विद्युतीय चुलो भएपछि पर्यटन व्यवसायी र स्थानीयले समेत राहत पाउने भएका छन्।"
कृषकलाई मौरीसहितको घार वितरण,"कृषकलाई कृषि पेसामा आकर्षित गराउन अनुदान कार्यक्रमलाई प्राथमिकतामा राखिएको वरिष्ठ कृषि विकास अधिकृत तिवारीले बताए। मौरीपालनसम्बन्धी स्थलगत तालिम तथा अभिमुखीकरण कार्यक्रममा सहभागी भएका कृषकलाई मौरीसहितको घार अनुदानमा वितरण गरिएको हो । तनहुँ : तनहुँको म्याग्दे गाउँपालिका४ छिम्लीस्वाराका कृषकलाई मौरीसहितको घार वितरण गरिएको छ । समूहमा आबद्व ४६ कृषकलाई मौरीसहितको घार वितरण गरिएको हो । ग्रामीण पोषण सुरक्षण कार्यक्रमअन्तर्गत कृषकलाई ९० प्रतिशत अनुदानमा मौरीसहितको घार वितरण गरिएको हो । जिल्ला समन्वय समितिका प्रमुख शान्तिरमण वाग्ले, कृषि ज्ञान केन्द्रका वरिष्ठ कृषि विकास अधिकृत कुलप्रसाद तिवारी र म्याग्दे गाउँपालिका उपाध्यक्ष बालकृष्ण घिमिरेले कृषकलाई घार हस्तान्तरण गरे। कृषकलाई कृषि पेसामा आकर्षित गराउन अनुदान कार्यक्रमलाई प्राथमिकतामा राखिएको वरिष्ठ कृषि विकास अधिकृत तिवारीले बताए। मौरीपालनसम्बन्धी स्थलगत तालिम तथा अभिमुखीकरण कार्यक्रममा सहभागी भएका कृषकलाई मौरीसहितको घार अनुदानमा वितरण गरिएको हो । कृषकको आयआर्जनमा वृद्वि गराई आर्थिक क्षेत्रमा सबल बनाउन सरकारले अनुदान कार्यक्रमलाई जोड दिँदै आएको छ । कृषकलाई कुटानी पिसानी, हाते ट्याक्टर, कृषिऔजार, बीउबिजनलगायत ५० प्रतिशत अनुदानमा वितरण गर्दै आएको छ । अनुदान दिन थालेपछि पछिल्लो समय व्यावसायिक खेतीतर्फ कृषकको आकर्षण बढ्दै गएको पाइन्छ । रासस"
मन्दिरबाट मूर्ति र गहना चोरेको आरोपमा एकजना पक्राउ,सिरहा: बरियारपट्टी गाउँपालिका३ नवटोलीस्थित राजदेवी मन्दिरबाट धनमाल चोरी गरेको अभियोगमा सप्तरी खड्क नगरपालिका१ बस्ने २८ वर्षीय प्रकाश मण्डललाई प्रहरीले पक्राउ गरेको छ । उक्त मन्दिरभित्र रहेको राजदेवी माताको मूर्तिमालगायका सुन तथा चाँदीको गरगहना चोरी भएको भन्ने खबर प्राप्त हुनासाथ जिल्ला प्रहरी कार्यालय सिरहाबाट खटिएको प्रहरीले उनलाई सुन तथा चाँदीको विभिन्न चोरीका सामान र उनले प्रयोग गरेको बा२६ प ७३४९ नम्बरको मोटरसाइकलसहित पक्राउ गरेको हो । यस सम्बन्धमा प्रहरीले थप अनुसन्धान गरिरहेको छ ।
"नक्कली भुटानी शरणार्थी प्रकरणः कुन कानुन, कस्तो सजाय ?","काठमाडौं : नेपाली नागरिकलाई नक्कली भुटानी शरणार्थी बनाउने प्रकरणमा संलग्नमाथि चार कसुरमा मुद्दा दायर गरिएको छ। १ राज्य विरुद्धको कसुर। २ संगठित ठगी। ३ लिखत किर्ते। ४ संगठित अपराध। र, कसैलाई एकीकृत कसुर पनि थप गरिएको छ। उनीहरूलाई अपराध संहिता र संगठित अपराध निवारण ऐनअनुसार हदैसम्मको कारबाहीको माग छ। जिल्ला सरकारी वकिल कार्यालयले बिहीबार दायर गरेको मुद्दामा शुक्रबारदेखि जिल्ला अदालत काठमाडौंमा बयान सुरु हुँदैछ। यो बयानपछि थुनछेक बहस हुनेछ। पूर्वउपप्रधानमन्त्री टोपबहादुर रायमाझी, पूर्वगृहमन्त्री बालकृष्ण खाँण, बहालवाला सचिव टेकनारायण पाण्डे, तत्कालीन गृहमन्त्री रामबहादुर थापा बादलका सुरक्षा सल्लाहकार इन्द्रजित राईसहित ३० जनाविरुद्ध अभियोग छ। जसमध्ये प्रहरीले १६ जनालाई पक्राउ गरिसकेको छ भने १४ जना अझैं फरार छन्। उनीहरूले नक्कली भुटानी शरणार्थी बनाएर अमेरिका पठाउने धन्दा चलाएर करोडांै रकम लेनदेन गरेको प्रहरीको दाबी छ। अभियोग दाबी कति दह्रो ? यो प्रकरणमा संलग्नविरुद्धको अभियोगपत्रमा जिल्ला प्रहरी परिसर काठमाडौंले गरेको अनुसन्धान प्रतिवेदन, गजेन्द्र बुढाथोकी, रामकुमार रेग्मी समेतको किटानी जाहेरी दरखास्त, विभिन्न कागजातको प्रतिलिपि समावेश छन्। त्यस्तै नक्कली भुटानी शरणार्थी बनाउने प्रलोभन दिएका दाङका सन्देश शर्माले बुढाथोकीलाई ह्वाट्स एपमा पठाएका विभिन्न सूचनाहरू पनि बुझाइएको छ। नेपाली नागरिकको नाममा जारी भएको भुटानी शरणार्थीहरूको परिचयपत्रको प्रतिलिपिहरू पनि समावेश छ। जाहेरवाला बुढाथोकी र रेग्मीको नाममा शर्माले काटेको चेकको प्रतिलिपि, कल विवरण, विभिन्न बैंकहरूको पत्र तथा बैंक स्टेटमेन्ट, प्रहरी प्रतिवेदन, रकम असुल्ने सागर राईको मोबाइलमा रहेको स्क्रिन सर्ट विवरण पनि समावेश छ। प्रतिवादी केशवप्रसाद दुलाल, सानु भण्डारी, सागर राई, सन्देश शर्मा, टंककुमार गरुङ, डा इन्द्रजित राई, टोपबहादुर रायमाझी, सन्दीप रायमाझी, टेकनारायण पाण्डे, नरेन्द्र केसी, गोविन्दकुमार चौधरी, रामशरण केसी, बालकृष्ण खाँण, आङटावा शेर्पा, शमशेर मियाँ, टेकनाथ रिजालसमेतले गरेको बयान तथा थप बयान पनि आधार बनाइएको छ। त्यस्तै बरामद दसी सामग्री, बुझिएका मानिसहरू यन्तोष प्रधान, सागरमणि पाठक, फणीन्द्रमणि पोखरेल तथा चोमेन्द्र न्यौपाने समेतले गरेका घटना विवरण कागजसमेत समावेश बनाइएको प्रहरीले जनाएको छ। गृह मन्त्रालयबाट प्राप्त प्रतिवेदन तथा पत्रहरू, निवेदन साथ पेस भएका सीडी तथा पेन ड्राइभमा भएका विभिन्न भिडियो तथा भ्वाइस क्लिपहरूसमेत संलग्न गराइएको छ। प्रहरीप्रधान कार्यालय, डिजिटल फरेन्सिक परीक्षण प्रतिवेदन, गृह मन्त्रालबाट प्राप्त भुटानी शरणार्थी समस्याको स्थायी र दीर्घकालीन समाधानका उपायहरू पहिल्याउन गठित कार्यदल २०७६ को प्रतिवेदनको प्रतिलिपि र यूएनएचसी आरको पत्रसमेतका कागजात प्रमाणबाट आर्थिक लाभ लिने उद्देश्यले अपराधिक समूह निर्माण गरेको अभियोग पत्रमा उल्लेख छ। आपसमा मिलमतो गरी संगठित रूपमा आबद्ध भई कार्य जिम्मेवारीको बाँडफाँट गरी आर्थिक लाभ लिने उद्देश्यले निर्माण गरिएको जिकिर अभियोग पत्रमा गरिएको छ। किन लगाइयो धेरै कसुर ? नक्कली भुटानी शरणार्थी बनाइ अमेरिका पठाउने विश्वास दिलाई झुक्यानमा पारिएको अभियोगपत्रमा उल्लेख छ। नेपाली नागरिकलाई नक्कली भुटानी शरणार्थी हुन् भनी प्रमाणितसमेत गर्नका लागि सरकारी तहबाट समितिहरू गठन गर्ने, प्रतिवेदन तयार गर्ने, पत्राचार गर्ने र गराउने समेतको कार्य गरी गराएको र रकम संकलन गरेको दाबी अभियोग पत्रमा छ। नेपाललाई भुटानीका रूपमा अमेरिका पठाउने भनी नेपालको अन्तर्राष्ट्रिय स्वाभिमान र छविउपर अपमान हुने राष्ट्रहित प्रतिकूल काम गरी संगठित रूपले ठगी, लिखत किर्ते, राज्यविरुद्धको कसुर तथा संगठित अपराधसमेतको कसुर गरेको वारदात स्थापित भएको अभियोग पत्रमा जनाइएको छ। ३१ डिसेम्बर २०१६ मा यूएनएचसीआरले भुटानी शरणार्थीहरूको तेस्रो मुलुकको पुनर्वास कार्यक्रम बन्द गरेको थियो। संगठित समूहले अमेरिकालगायत तेस्रो मुलुक पठाइदिने भनी संगठित रूपमा योजनाबद्ध ढंगले पन्थी कार्यदल प्रतिवेदन नै किर्ते गरी सो प्रतिवेदनलाई प्रयोग गरिएको अभियोगपत्रमा उल्लेख छ। आपराधिक दायित्वको सम्बन्धमा ठगी, सार्वजनिक लिखत किर्ते, राज्यविरुद्धको कसुर एवं संगठित अपराध समेतको कसुर देखिन आएको अभियोगमा जिकिर गरिएको छ। बढी सजाय हुने कसुरको मात्र कार्यान्वयन फौजदारी कसुर(सजाय निर्धारण तथा कार्यान्वयन) ऐन २०७४ अनुसार, कसुदारलाई उचित सजाय निर्धारणको व्यवस्था छ। उक्त ऐनको दफा ११ मा एकभन्दा बढी सजाय कार्यान्वयन गर्न नहुने उल्लेख गरिएको छ। ११ एकभन्दा बढी सजाय कार्यान्वयन गर्न नहुने ः (१) एकै वारदातमा एकभन्दा बढी कसुर गर्ने कसुरदारलाई सजाय निर्धारण गर्दा प्रत्येक कसुर अलगअलग भएको मानि त्यसबापत छुट्टाछुट्टै सजाय निर्धारण गर्नुपर्ने छ। तर, एकै समयमा एकभन्दा बढी कसुर गरेकोमा सजाय कार्यान्वयन गर्नुपर्दा जुन कसुरमा सबैभन्दा बढी सजाय हुन्छ सोही कसुरको सजाय कार्यान्वयन गर्नुपर्छ। (२) दुई वा त्यसभन्दा बढी कामबाट कुनै कसुर हुने रहेछ र त्यस्ता काममध्ये कुनै एक काम आफैंमा कसुर हुने रहेछ भने सबैभन्दा बढी सजाय हुने कसुरमा मात्र सजाय हुनेछ। (३) कुनै एक कामबापत विभिन्न ऐन अन्तर्गृत छुट्टाछुट्टै कसुर हुने रहेछ भने जुन ऐनअन्तर्गत बढी सजाय हुन्छ सोही ऐनबमोजिमको सजाय कार्यान्वयन हुने छ। तर, सजाय निर्धारण गर्दा प्रत्येक कसुर बापत छुट्टाछुट्टै सजाय तोक्नु पर्ने छ।"
आज यी तीन प्रदेशमा वर्षा हुने,"मौसम पूर्वानुमान महाशाखाका अनुसार मधेस, गण्डकी र लुम्बिनी प्रदेशको केही स्थानहरू र बाँकी प्रदेशको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। काठमाडौं : आज देशका तीनवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार मधेस, गण्डकी र लुम्बिनी प्रदेशको केही स्थानहरू र बाँकी प्रदेशको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। देशको तराईका केही स्थानहरूमा हावाहुरीको समेत सम्भावना रहेको छ। शुक्रबार राति कोशी प्रदेश लगायत देशका पहाडी भूभागको थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ।"
पोखरामा आजदेखि संयुक्त राष्ट्रसङ्घको नमूना महासभा,"विश्वले नमूना संयुक्त राष्ट्र सम्मेलन कसरी गर्छ, यसको तयारी कसरी गर्ने लगायत विषयमा छलफल गरिने महासभामा सहभागीले विश्वव्यापी समस्याहरूको सम्भावित समाधानहरू प्रस्तुत गर्नेछन् । पोखरा : युथ थिङ्कर्स सोसाइटी (वाइटिएस)को आयोजनामा पोखरामा संयुक्त राष्ट्रसङ्घको नमूना महासभा हुने भएको छ । शुक्रबारदेखि तीन दिनसम्म चल्ने पोखरा एमयुएन (नमूना महासभा) मा १५ जिल्लाका एक सय २० जना सहभागी हुने संस्थाका अध्यक्ष रिजन ढुङ्गानाले जानकारी दिए। विश्वले नमूना संयुक्त राष्ट्र सम्मेलन कसरी गर्छ, यसको तयारी कसरी गर्ने लगायत विषयमा छलफल गरिने महासभामा सहभागीले विश्वव्यापी समस्याहरूको सम्भावित समाधानहरू प्रस्तुत गर्नेछन् । आर्थिक मन्दी, फर्जी औषधिका कारण बढ्दै गएको खतराहरू र ईवेस्टको सुरक्षित डिस्पोजल कसरी व्यवस्थापन गर्ने विषयमा महासभा केन्द्रित हुनेछ । सभामा संसदीय प्रक्रिया, नीतिगत छलफल, कूटनीति, अन्तर्राष्ट्रिय सम्बन्ध र संयुक्त राष्ट्रसङ्घका बारेमा पनि जान्न सकिन्छ । त्यस्तै, सहभागीले अनुसन्धान, सार्वजनिक भाषण, बहस, लेखन र विशेषगरी आलोचनात्मक विश्लेषण सीपहरूको वृद्धि, कसरी गर्ने लगायतका विभिन्न प्रक्षेपणसमेत प्रस्तुत गर्ने ढुङ्गानाले जानकारी दिए। मोडल युनाइटेड नेसन्स (एमयुएन) अन्तर्गत संयुक्त राष्ट्रसङ्घको कार्यवाहीको एक शैक्षिक अनुकरण हो । यसरी नै छनोट हुँदै युवाहरूले संयुक्त राष्ट्रसङ्घका विभिन्न समितिहरू जस्तै महासभा, सुरक्षा परिषद् आदिमा विभिन्न देशका प्रतिनिधिहरूको भूमिका खेल्न सक्नेछन् । नमूना महासभामा पोखराका प्रमुख अतिथि र अमेरिकी दूतावासबाट एकजना प्रतिनिधि सहभागी हुने उनले जानकारी दिए। रासस"
जनकपुरधाम उपमहानगरपालिका वडाअध्यक्ष र सचिवविरुद्ध भ्रष्टाचार मुद्दा,काठमाडौं : अख्तियार दुरुपयोग अनुसन्धान आयोगले जनकपुरधाम उपमहानगरपालिका११ का वडाअध्यक्ष र सचिवविरुद्ध विशेष अदालतमा मुद्दा दायर गरेको छ । आयोगले जग्गा दर्ता सर्जमिन मुचुल्काको रोहबरमा दस्तखत गर्न सेवाग्राहीसँग घुस माग्दै गरेको अवस्थामा वडाध्यक्ष अर्जुनकुमार चौधरी र वडा सचिव माधवकुमार रायलाई ५० हजार घुस रकमसहित केही दिनअघि पक्राउ गरेको थियो । आयोगका प्रवक्ता भोला दाहालले आरोपीद्वयलाई बिगोबमोजिम कैद सजाय र बिगो असुलको माग गर्दै आज विशेष अदालत काठमाडौंमा मुद्दा दायर गरिएको जानकारी दिए।
संखुवासभामा प्रेमिकाको हत्या गरी प्रेमीले गरे आत्महत्याको प्रयास,खाँदबारी : संखुवासभाको खाँदबारी१ घिमिरे गाउँमा प्रेमिकाको हत्या गरी प्रेमीले आफूलाई पनि खुकुरी प्रहार गरी गम्भीर घाइते भएका छन्। खाँदबारीमा डेरा गरी बस्दै आएकी युना दर्नाललाई शुक्रबार बिहान सभापोखरी गाउँपालिका १ का नन्दराम गदालले हत्या गरका हुन्। उनले आफ्नै पेटमा पनि खुकुरी प्रहार गरेर गम्भीरर घाइते भएका हुन्। सभापोखरी१ का मृतक दर्नाल खाँदबारीमा डेरामा बस्दै आएकी थिइन्। दर्नानलको घटनास्थलमै मृत्यु भएको जिल्ला प्रहरी कार्यालयका प्रमुख डिएसपी वीरेन्द्र गोदारले जानकारी गराए। घाइते गदालको जिल्ला अस्तपाल खाँदबारीमा उपचार भइरहेको छ। घाइते २१ वर्षीय गदाल बिहीबार मात्र नेपाल प्रहरीको ३ महिने तालिम सकेर खाँदबारी आएको खुलेको छ। स्थानीयका अनुसार गए राती मृतक २१ वर्षीया दर्नालको डेरामा दुबै जना सँगै बसेका थिए। बिहान स्थानीयले घटना थाहा पाएपछि प्रहरीलाई खबर गरेका थिए। हत्याको कारण भने खुल्न नसकेको जिल्ला प्रहरी कार्यालयका प्रमुख गोदारले बताए। घटनाको थप अनुसन्धान भइरहको प्रहरीले जनाएको छ।
सोलुमा महिलाको हत्या,सोलुखुम्बु : सोलुखुम्बुको थुलुङ दूधकोशी गाउँपालिका ७ देउसामा एक महिलाको हत्या भएको छ । देउसाकी ५२ वर्षीया कुमारी राईको गएराती अज्ञात व्यक्तिले घरमै हत्या गरेको जिल्ला प्रहरी कार्यालय सोलुखुम्बुले जनाएको छ । घरमा एक्लै बस्दै आएकी राईको भान्सा कोठामा हतियार प्रहार गरी हत्या गरेको प्रहरी निरीक्षक रामकिशोर शाहले जानकारी दिए । उनका अनुसार मृतकको जिउभर चोटैचोट रहेको छ । घटनाको अनुसन्धानका लागि जिल्लाबाट राती नै प्रहरी निरीक्षक राम किशोर शाहको नेतृतवमा प्रहरी परिचालन भएको छ । घटनाका दोषी पत्ता लगाउन घटनास्थल सुरक्षित राखिएको छ भने तालिम प्राप्त कुकुर झिकाउने तयारी भइरहेको प्रहरीले जनाएको छ । घटना गएराती ७८ बजेको समयमा भएको हुन सक्ने प्रहरीको अनुमान छ । मृतकका श्रीमान यस अघि नै मृत्यु भइसकेको र छोराछोरीहरु अध्ययनका लागि काठमाण्डौंमा रहेको जनाइएको छ ।
नक्सापास नगर्नेको सेवा कटौती गरिने,"उपमहानगरपालिकाले नक्सापास नगरी निर्माण गरिएका कच्ची वा पक्की घर असार मसान्तभित्र सूचीकृत गर्न आग्रह गरेको छ। गाउँमा झण्डै ९० प्रतिशत घर नक्सापास नगरि निर्माण गरिएका तुलसीपुर उपमहानगरपालिकाका राजस्व शाखा प्रमुख ललित घर्तीले जानकारी दिए। दाङ : दाङको तुलसीपुर उपमहानगरपालिकाले घरको नक्सापास नगर्नेको सेवा कटौती गर्ने भएको छ। उपमहानगरपालिकाको ११औँ कार्यपालिका बैठकले भूकम्प प्रतिरोधी घर निर्माण गरेर नक्सापास नगर्नेलाई पानी, विद्युत्, टेलिफोनलगायतका लागि सिफारिससमेत नदिने निर्णय गरेको छ। उपमहानगरपालिकाले नक्सापास नगरी निर्माण गरिएका कच्ची वा पक्की घर असार मसान्तभित्र सूचीकृत गर्न आग्रह गरेको छ। गाउँमा झण्डै ९० प्रतिशत घर नक्सापास नगरि निर्माण गरिएका तुलसीपुर उपमहानगरपालिकाका राजस्व शाखा प्रमुख ललित घर्तीले जानकारी दिए। उपमहानगरले पक्की घरको एक हजार, कच्ची घरको पाँच सय, अव्यवस्थित बसोबासीका लागि एक सय, भूमिहीन दलितका लागि ५० र भूमिहीन सुकुमबासीका लागि ५० वार्षिक कर निर्धारण गरेको छ। 'ऐलानी जग्गामा घर बनाएकाले अभिलेखीकरण गर्नुपर्छ', घर्तीले भने। असार मसान्तसम्म करको दायरामा आउनेलाई ५० प्रतिशत छुटको व्यवस्था गरिएको छ। घरको नक्सापास गर्ने प्रक्रियाका लागि विभिन्न कन्सलटेन्सीले सेवाशुल्क फरकफरक लिने गरेको गुनासो आएपछि उपमहानगरपालिकाले छानबिन गर्ने भएको छ। प्रवक्ता माधव वलीको संयोजकत्वमा समिति गठन गरिएको छ। यस्तै बैठकले तुलसीपुरका १३ विद्यालयलाई कक्षा थपको अनुमति दिएको छ। नौ सामुदायिक र चार संस्थागत विद्यालयलाई कक्षा थपको अनुमति दिएको प्रवक्ता वलीले जानकारी दिए। रासस"
सिन्धुलीको दुधौलीमा हावाहुरीले सयभन्दा बढी घरमा क्षति,"सिन्धुली : बिहिबार साँझ आएको हावाहुरीका कारण सिन्धुलीको दुधौली नगरपालिकामा एक सयबढी निजी तथा सामुदायिक भवनहरुमा क्षति पुगेको छ। वर्षासँगै आएको हावाहुरीले उडाउँदा दुधौली नगरपालिकाको १४ वटै वडामा गरी एक सयबढी विद्यालय, स्वास्थ्य चौकी, सामुदायिक वन तथा व्यक्तिहरुको निजी आवासमा क्षति पुगेको हो। हावाहुरीले नगरको ४, ५, १०, ११ र १३ नम्बर वडामा धेरै क्षति पुर्याएको छ। दुधौली नगरपालिकाका प्रवक्ता तथा वडा नम्बर १३ का वडा अध्यक्ष दिपक खड्काका अनुसार दुधौली नगरको १३ मा मात्र मावि मनबा चौतारी, मनवा सहरी स्वास्थ्य चौकी लगायत स्थानीयको २५ बढी घरमा क्षति पुगेको छ। ती घर तथा भवनहरुको छाना सबै उडाएका छन्। विद्यालय र स्वास्थ्य चौकीको भवनको छानाको जस्तापाता, काठ सबै उडाउँदा विद्यालयको पठनपाठन तथा स्वास्थ्य सेवासमेत अवरुद्ध भएका छन्, उनले भने। यस्तै वडानम्बर १० मा भोजन विश्वकर्मा, डकावाला सदा, ज्ञानबहादुर सुनुवार, टिकाराम कामी, चुमायाँ दमाई, चनमान दमाई लगायत २० घरमा क्षति भएको छ। वडा नम्बर ९ मा प्रेमबहादुर अधिकारी दनुवार लगायत गरी १५ भन्दा बढी घरमा क्षति भएको छ। वडा नम्बर ४, ५ ७, ११ मा पनि उत्तिकै संख्यामा व्यक्ति तथा सरकारी र सामुदायिक भवनहरुमा क्षति पुगेको छ। हावाहुरीका कारण मुसहर समुदायको बस्तीमा पनि ठूलो क्षति पुगेको छ। हावाहुरीले पुर्याएको क्षतिको एकिन विवरण संकलन गर्न प्रहरी र जनप्रतिनिधिको टोली वडाहरुमा खटिएको प्रवक्ता खड्काले जानकारी दिए। हावाहुरीले खर, जस्ता र टायलका छानो भएका घरहरुमा धेरै क्षति पुर्याएको छ। घरसँगै तरकारी र फलफुल खेतीमा पनि असर पुगेको दुधौली नगरपालिका १० का स्थानीय उमेश परियारले जानकारी दिए। पीडितहरुलाई पुनस्थापन तथा राहातका लागि नगर कार्यपालिकाको बैठक आह्वान गरिएको प्रवक्ता खड्काले बताए। जनप्रतिनिधि र प्रहरीले क्षतिको एकिन विवरण ल्याएपछि नगरले के सहयोग गर्न सक्छ त्यस विषयमा निर्णय गरेर सहयोग गरिने छ, उनले भने।"
बालयौन दुर्व्यवहार गर्दै हुनुहुन्छ ? साइबर टिपलाइनमा पर्नुहोला,"बालबालिका प्रयोग भएका घटनामा साइबर व्युरोले संवेदनशील भएर काम गर्ने अर्यालले बताए। यस्ता अपराधमा पीडित बालबालिका हुने भएकाले यसको असर नराम्रो देखिनसक्छ भन्ने हिसावले पनि यस्ता अपराधमा व्युरोले छिटो अनुसन्धान गर्छ। काठमाडौं : पछिल्लो समय साइबर टिपलाइन शब्दावली निकै चर्चामा छ। बालबालिकाको प्रयोग गरेर अपराधलाई नियमन र निगरानी गर्ने प्रक्रियाको रूपमा साइबर टिपलाइन संसारभर प्रयोगमा छ। बालबालिकालाई यौनजन्य गतिविधिमा संलग्न गराएर अनलाइन प्लेटफर्ममा राख्नु, यौनदुर्व्यवहार गर्नु, सामाजिक सञ्जालको लाइभमा गएर लागुऔषध वा आतंकवादसम्बन्धी गतिविधि देखिएको अवस्थामा साइबर टिपलाइनले निगरानी गर्छ। कुनै पनि देशमा यस्ता गतिविधि भइरहेको देखिएमा अमेरिकामा रहेको एनसीएमईसी नामक संस्थाले नियमन गर्दै आइरहेको छ। घटना भइरहेको देशको सरकार तथा प्रहरीसँगको सहकार्यमा अपराध न्यूनीकरणका लागि काम गर्छ। यो अमेरिकाको नेसनल सेन्टर फर मिसिङ एन्ड एक्सप्लोइटेड चिल्ड्रेन (एनसीएमईसी) गैरनाफामूलक संस्था हो। जसले बालबालिकाविरुद्ध हुने अपराध न्यूनीकरणका लागि काम गर्छ। संसारभर हुने यस्ता अपराध तथा गतिविधि निगरानी र नियमन गर्नु यस संस्थाको मुख्य कार्य हो। बालअपराध न्यूनीकरणका लागि विभिन्न देशमा काम गरिरहेका संस्थाहरूसँग पनि एनसीएमसीईले सहजीकरण गर्ने गर्छ। नेपाल प्रहरीको साइबर व्युरोले दिएको जानकारी अनुसार इन्टरनेटको माध्यमबाट बालबालिकामाथि हुने गैरकानुनी गतिविधिको जानकारी यो संस्थाले लिने गरेको छ। यसका लागि इन्टरनेटका माध्यमहरू गुगल, फेसवुक, ट्विटरलगायत ठूला आईटी कम्पनीहरूसँग सहकार्य गर्छ। विशेषगरी यौनजन्य अपराध, बालबच्चा हराएको र आत्महत्यासम्बन्धी घटनामा एनसीएमईसीको तर्फबाट धेरै रिपोर्ट आउने गरेको छ। इन्टरनेटको प्रयोगबाट बालबालिकामाथि हुने अपराध न्युनीकरणमा प्रहरीले कडाइका साथ काम गरिरहेको छ। यसलाई साइबर टिपलाइन भनिन्छ। नेपाल प्रहरीको साइबर व्युरो प्रमुख एसएसपी नविन्द्र अर्यालका अनुसार गुगल, माइक्रोसफ्ट, ट्विटरलगायतले बालबालिकामाथिको अपराधलाई संवेदनशील रूपमा हेर्ने गरेका छन्। यस्ता घटनामा यी कम्पनीले सजिलो तरिकाले सहजीकरण गर्छन्। यस्ता खालका अपराध भएको भन्दै एनसीएमईसीले वार्षिक ६ देखि ८ सय घटनाको रिपोर्ट गर्ने गरेको अर्यालले जानकारी दिए। बालबालिका प्रयोग भएका घटनामा साइबर व्युरोले संवेदनशील भएर काम गर्ने अर्यालले बताए। यस्ता अपराधमा पीडित बालबालिका हुने भएकाले यसको असर नराम्रो देखिनसक्छ भन्ने हिसावले पनि यस्ता अपराधमा व्युरोले छिटो अनुसन्धान गर्छ। केही महिनाअघि नेपाल प्रहरीको साइबर व्युरोलाई एनसीएमईसीको मेल आयो। मेलमा भनिएको थियो, तपाइँहरूको देशमा साइबर टिपलाइन भएको छ। यो मेलसँगै टिपलाइन भयो भनिएको घटनाको भिडियो, घटना घटेको मिति, मोबाइल नम्बर, आईपी एड्रेससहितका सम्पूर्ण विवरण पनि प्राप्त भएको थियो। विवरण अनुसार भक्तपुरमा बस्ने १७ वर्षीय युवतीले आफ्नो १३ वर्षीय नावालक बहिनीको अश्लिल भिडियो मिसयुज गरेको प्रमाण थियो। उनले बहिनीको अश्लिल भिडियो खिचेर आफ्नो प्रेमीलाई पनि पठाएपछि एनसीएमईसीले यो घटनाको रिपोर्ट प्रहरीलाई गरेको थियो। यो घटनामा संलग्न भएकी युवतीलाई नियन्त्रणमा लिएर प्रहरी कानुनी प्रक्रियामा गएको थियो। केहि समयअघि सुरक्षाफोर्समा काम गर्ने एक कर्मचारीले बालिकाको अश्लिल भिडियो मोवाइलमा डाउनलोड गरे। उनले अन्य साथीहरूलाई पनि पठाए। भीपीएन प्रयोग गरेर डाउनलोड गरिएको उक्त भिडियो हेरेकै कारण उनी प्रहरी कारबाहीमा परेका थिए। यस्तै नावालिकाको अश्लिल भिडियो खिच्ने र हेर्ने एक महिला पनि साइबर व्युरोको फन्दामा परेकी थिइन। उनले नावालिकाको अश्लिल भिडियो मोवाइलमा सेभ गरेको र अन्य साथीलाई पनि पठाएको आरोपमा कानुनी असहजतामा परेकी थिइन्। हाल उनी पुर्पक्षका लागि सुधारगृहमा छन्। एनसीएमईसीले नेपालमा मात्रै नभएर संसारभरका बालबालिकामाथि हुने यौनजन्य क्रियाकलापका गतिविधिलाई निगरानी राखिरहेको हुन्छ। विश्वका हरेक देशमा बालबालिकाविरुद्ध अनलाइनमार्फत हुने अपराधको विवरण संकलन गरी सम्बन्धित देशलाई जानकारी गराउने गर्छ। साइबर व्युरोका इन्सपेक्टर राजकुमार खड्कीका अनुसार व्युरोले इन्टरपोलको इन्टरनेसनल चाइल्ड सेक्सुअल एक्सल्पोइटेसन डेटाबेससँग पनि सहकार्य गरिरहेको छ। बालबालिकामाथि गरिने अपराध कुनै पनि बहानामा क्षम्य हुँदैन। ब्युरोले सक्रियतामा विश्वका ठूला आईटी र सोसल मिडिया कम्पनीहरूसँगको सिधा सम्पर्कमा काम गरिरहेको खड्कीले जानकारी दिए। एसएसपी अर्याल भन्छन्, बालबालिकामाथि अपराध गर्नु मात्रै नभएर उनीहरूबाट गराइएको अपराध हेर्नु र शेयर गर्नु पनि अपराध नै हो। यस्ता भिडियो कसले कहाँबाट कुन समयमा हेयो ? कुन इन्टरनेट प्रयोग गयो ? सम्पूर्ण जानकारी प्रहरीले प्राप्त गर्छ। यस्ता अपराध न्यूनीकरणमा साइबर टिपलाइन महत्वपूर्ण बनेको छ। नेपालमा प्रतिबन्धित भिडियो तथा अन्य सामग्री हेर्ने र गतिविधि गर्नेहरूलाई पनि कारबाहीमा ल्याउने गरी तयारी भइरहेको अर्यालले जानकारी दिए। खड्कीका अनुसार नेपालमा एनसीएमईसीले सन् २०२० देखि सहकार्य गरिरहेको छ। नेपालमा यस्ता अपराध भएको भन्दै ६ देखि ८ सय हाराहारीमा रिपोर्ट आउने गरेको छ। यसमध्ये सन् २०२१ मा २४० र सन् २०२२ मा ३४१ वटा घटनामा साइवर ब्युरोले सम्बोधन गरिसकेको छ। नाबालिकाको अश्लिल भिडियो मागेपछि स्कुल पढने बालिकालाई अनलाईनमार्फत यौन हिंसा गरेको आरोपमा पोखरा१९ पुरनचौरका मनिष भुजेललाई प्रहरीले पक्राउ गरेको छ। २१ वर्षीय भुजेललाई प्रहरीको साइबर व्युरोले पोखराबाटै नियन्त्रणमा लिएको हो। काठमाडौं गर्जुधारा घर भएकी १५ वर्षकी बालिकालाई उनले पटकपटक अश्लिल भिडियो पठाएपछि व्युरोमा उजुरी परेको थियो। मनिष पेशाले गाइड हुन्। नेपाल घुम्न आउने विदेशीलाई घुमाउने काम गर्छन्। उनलाई पक्राउ गर्नका लागि साइबर व्युरोको टोली पोखरा पुगेको थियो। काठमाडौंमा कक्षा ९ मा पढ्ने नावालिकासँग उनले स्न्यापच्याटमा कुराकानी गर्थे। बालिकालाई फकाइफुल्याइ, प्रलोभन दिएर अश्लिल कुराकानी गर्ने र भिडियो च्याट गर्दथे। त्यसक्रममा उक्त च्याटको स्क्रिन रेकर्ड गर्थे। यस्ता हर्कतबाट आजित भएकी बालिकाले कुराकानी गर्न नमानेपछि उक्त स्क्रिन रेकर्ड बालिकाको आफन्त, साथीभाइ तथा अभिभावकलाई पठाइदिने गर्थे। बालिकालाई अश्लिल च्याट गर्नका लागी दबाब दिन्थे। युवकको यस्तो हर्कतले विच्छिप्त बनेकी बालिका परिवारको सहयोगमा साइबर व्युरो पुगेकी थिइन्। उनकै उजुरीका आधारमा निज भुजेल पोखराबाट पक्राउ परे। उनीविरुद्ध विद्युतिय कारोबार ऐन २०६३ को कसुरमा जिल्ला अदालतबाट म्याद थप भई हाल प्रहरी हिरासतमा छन्। साइबर व्युरोका इन्सपेक्टर राजकुमार खड्कीका अनुसार प्रहरीले घटनाको विषयमा अनुसन्धान गरिरहेको छ। यी युवकले अन्य बालिकालाई पनि प्रलोभनमा पारेर दुर्व्यवहार गरेको हुनसक्छ।"
