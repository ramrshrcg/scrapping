शीर्षक,विवरण
"कानुनको जित, न्यायको हार","कानुनले जित्ने र न्यायले हार्ने अवस्था हुनु हुँदैन। अदालतको फैसला केवल फैसला होइन, न्याय निसाफ हो। अझ फैसलाले न्याय पाउनुपर्नेले पाउनुपर्छ र सजाय पाउनुपर्नेले सजाय। सधैं त्यस्तो हुँदो रहेनछ। सप्तरी जिल्ला अदालतको हालैको एउटा फैसलाबाट देखिन्छ कि कहिलेकहिले कानुनले जित्छ र न्याय हार्दाे रहेछ। बालविवाहसम्बन्धी मुद्दामा पुस १८ गते एउटा फैसला गर्यो र वैशाखमा भएको १३ वर्षीया बालिका र १९ वर्षे किशोरबीचको विवाह रद्द भयो। कानुनले नेपालमा २० वर्षअघि विवाह निषेध गरेको छ। न्यायाधीश हरिश्चन्द्र इङनामको इजलासको उक्त फैसलाले बालविवाह गराउने परिवारका अभिभावकलाई सजाय भएको छ। तर व्यहारमा सजाय भने ती अबोध बालिकालाई भएको छ, जसको विवाह रद्द भयो, आठ महिनाको बच्चा उनको गर्भ हुर्किरहेको छ। अदालतले ती बालिकालाई सजाय दिने मनसाय राखेको होइन, कानुनले जे भन्यो, सोहीअनुसारको फैसला हो। अदालतले हेर्ने पनि कानुन हो, हेर्यो। तर अन्याय चाहिँ ती बालिकामाथि भयो, अब उनको भविष्य वितारा परेको छ। न घरका अभिभावकको भइन्, न माइतीको। भइन् केवल उनीहरूको आँखी। अब बच्चा जन्माएर कसको अभिभावकत्वमा हुर्काउने हो ? यो प्रतिनिधि घटना हो मधेसमा हुने बालबालिकाको। मधेसमा सबैभन्दा बढी अर्थात् ३७३ प्रतिशतले १८ वर्ष नपुग्दै विवाह गर्ने जनगणनाकै तथ्यांकले देखाएको छ। नेपाल प्रहरीमा पछिल्लो चार वर्ष (२०७६७९) मा बालविवाहका ३ सय १७ वटा उजुरी परेका थिए। बालविवाह, दाइजो प्रथा, किशोरी उमेरमा आमा, असुरक्षित गर्भपतन, शिक्षा र स्वास्थ्यमा पहुँचजस्ता सबै पाटोले मधेसमा बालिका अति जोखिम, असुरक्षा र अवसरको वञ्चितिमा छन्। सप्तरी र मधेसका भइरहेका बालविवाह र अदालती फैसलाको शिक्षा के हो भने कानुनले बन्देज गर्दैमा मात्रै र अदालतको फैसला र सजायले मात्रै समाजको कुरीति हट्दैन। त्यसका लागि समाज नै सचेत हुन जरुरी छ। पालिकाहरूले बालविवाह मुक्तिको अभियान पनि चलाएका छन्। तर ती प्रभावकारी हुन सकेका छैनन्। अभियान जरुरी छ र प्रभावकारी भूमिका पालिकाहरूले निर्वाह गर्न सक्नुपर्छ। होइन कानुनको मात्रै भर परियो भने सप्तरीकी ती १३ वर्षीया बालिकाको जस्तै हालत हुन्छ। कानुनले जित्ने र न्यायले हार्ने अवस्था हुनु हुँदैन।"
"जेएन१ भेरियन्टबारे बेखबर, नाकामा छैन सतर्कता","छिमेकी भारतमा फैलिएको ओमिक्रोनको नयाँ रूप (जेएन१ भेरियन्ट)को संक्रमण नेपालमा पनि देखा परेको छ । तर, भारतसँगको खुला सीमा नाकामा यसबारे कुनै सतर्कता अपनाइएको छैन । आवातजावत निर्वाध छ । स्वास्थ्य परीक्षण छैन । परीक्षणका लागि आवश्यक किट पनि नभएको स्वाथ्यकर्मीहरू बताउँछन् । मास्क लगाउने, दूरी कायम राख्ने, सेनिटाइजर लगाउने, हात धुनेजस्ता स्वास्थ्य सतर्कता अपनाउने काम पनि भएका छैनन् । भारतमा जेएन१ भेरियन्टको कोरोना बढिरहेको बेला नेपालगञ्जको जमुनाहा नाकामा न स्वास्थ्य परीक्षण गरिन्छ, न त स्वास्थ्यसम्बन्धी कुनै सतर्कता नै अपनाइएको छ । यसलाई भित्रिन नदिन के गर्ने भन्नेमा अझै अन्यौलता छ । हेल्थ डेस्कमा कार्यरत अहेव सावित्री शर्माले कोरोनाको नयाँ भेरियन्टबारे के गर्ने, के नगर्ने भन्नेबारे माथिबाट कुनै नीति, योजना र कार्यक्रम नआएको बताइन् । गएको १० असोज यता कोरोना परीक्षण पनि भएको छैन । हामीसँग त्यो समयपछि किट नै आएको छैन, उनले भनिन्, हेल्थ डेस्कमा मलेरिया, टिबी र एचआईभी एड्सको मात्रै परीक्षण मात्र भइरहेको छ । मुलुकमा कोरोना महामारीका बेला संघीय सरकारको स्वास्थ्य विभागले सीमा नाकामा हेल्थ डेस्क स्थापना गरेर भारतबाट आउने व्यक्तिको अनिवार्य कोरोना परीक्षण गरेको थियो । कोरोना पुष्टि भएका व्यक्तिलाई आइसोेलेसनमा राखेर पठाइन्थ्यो । कोरोनाकाल भरी हेल्थ डेस्क प्रभावकारी पनि भए । हेल्थ डेस्कलाई नेपालगन्ज उपमहानगरपालिकाले पनि स्वास्थ्यकर्मी सहयोग गरेको थियो । अहिले नगरले पनि सहयोग छोडेको छ । यो हेल्थ डेस्क अब लुम्बिनी प्रदेश सरकार मातहत भएको छ । सुदूरपश्चिममा भित्रिए कोभिडका बिरामी पुसको ४ र ११ गते भारतको राजधानी नयाँ दिल्लीसहित चेन्नई, बेंगलोर र हैदराबादबाट आएका नेपालीहरूमा कोरोना पोजेटिभ देखिएको थियो । भारतमा कोरोना संक्रमण बढेसँगै नेपालमा पनि बिरामीहरू बढ्न थालेका छन् । सीमा नाकाहरूमा गरिएको एन्टिजेन परीक्षणमा, कैलालीको त्रिनगर नाकामा मात्रै पुसयता ९ जनामा कोरोना पुष्टि भएको सीमा नाकामा रहेको हेल्थ डेस्कले जनाएको छ । झन्डै ७ सय ३५ जनाको एन्टिजेन परीक्षण गरिएकोमा ९ जनामा कोरोना संक्रमण पुष्टि भएको थियो । सुदूरपश्चिम प्रदेश स्वास्थ्य निर्देशक डा जगदीश जोशीले भारतमा भेटिएको जेएन१ नामको भेरियन्ट त्यति खतरनाक नरहेको बताए । खतरनाक त त्यति छैन, तर हामीले सजगता भने अपनाउनुपर्छ । हामीले सबै सीमा नाकामा एन्टिजेन परीक्षणको निर्देशन दिएका छौं, डा जोशीले भने । सीमा नाकामा पोजेटिभ देखिएकाहरू सबैलाई घर पठाइएको छ । लक्षण देखिएका बिरामीहरूलाई घरमै आइसोलेसनमा बस्न भनिएको छ । तर, घर जानेहरूले लापरबाही गरे गाउँघरमा पनि कोरोनाका बिरामी बढ्ने जोखिम भने कायमै रहेको उनले बताए । वीरगन्जमा बढाइयो निगरानी नेपाल प्रवेश गर्ने मुख्यस्थल नाका वीरगन्जमा स्वास्थ्य सतर्कता र निगरानी बढाइएको छ । पछिल्लो एक महिनायता भारतको गोवा, महाराष्ट्र, कर्नाटक, केरला, तेलांगना र तमिलनाडु राज्यमा पुनः कोरोना भाइरसको संक्रमण बढ्न थालेपछि बिहारसँग खुला सीमा जोडिएको वीरगन्ज नाकामा स्वास्थ्य सतर्कता र निगरानी बढाइएको हो । वीरगन्ज नाकामा सञ्चालित हेल्थ डेस्कमा गत तीन साता यतादेखि भारतबाट आउनेहरूको स्वास्थ्य जाँच गर्न थालिएको छ । भारतबाट रेल, बस र निजी सवारीमा लामो यात्रा गरेर आउनेहरूलाई वीरगन्ज नाकामा हेल्थ डेस्कका स्वास्थ्यकर्मीहरूले स्वास्थ्य परीक्षण गरेपछि मात्रै भित्रिन दिने गरेका छन् । वीरगन्ज महानगरपालिकाद्वारा सञ्चालित हेल्थ डेस्कमा कार्यरत स्वास्थ्यकर्मीका अनुसार भारतबाट लामो यात्रा गरेर आउनेहरूलाई नाकामा रोकेर सुरुमा स्क्रिनिङ गरिन्छ । त्यसक्रममा ज्वरो वा खोकीको लक्षण देखिएकाहरूको एन्टिजेन परीक्षण गरिन्छ । महानगरपालिकाका जनस्वास्थ्य निरीक्षक सुमनचन्द्र ठाकुरले भारतमा पुनः संक्रमण बढेपछि नाकामा निगरानी र सतर्कता बढाइएको बताए । भारतबाट आउने सबैको स्वास्थ्य जाँच गर्न सम्भव नभएकाले रेल, बस वा निजी सवारीमा लामो यात्रा गरेर आउनेहरूको मात्र स्क्रिनिङ गर्ने गरिएको उनले जानकारी दिए । एन्टिजेन परीक्षणमा कोभिडको संक्रमण देखिएमा लक्षण नभएकाहरूको हकमा होम आइसोेलेसनमा पठाउने र लक्षण देखिएकाहरूको जिन सिक्वेन्सिङका लागि व्यवस्थापन गर्न स्वास्थ्य महामारी तथा सरुवा रोग नियन्त्रण महाशाखाबाट निर्देशन आएको ठाकुरले बताए । विराटनगर१० मलाया रोडस्थित नेसनल ट्रेडिङको रिक्त संरचनामा ०७७ चैत २१ गतेदेखि कोशी प्रदेश सरकारले कोभिड अस्पताल सञ्चालन गरेको थियो । त्यतिबेला १० वटा भेन्टिलेटरसहित ५० शय्याको कोभिड१९ उपचार केन्द्र सञ्चालनमा आएको थियो । प्रदेशको राजधानी विराटनगरमा अर्बौं रुपैयाँको लगानीमा बनेको सो कोभिड उपचार केन्द्र अहिले प्रयोगविहीन बनेको छ । कोरोनाका बिरामीहरू आउन छोडेपछि त्यसलाई संक्रामक रोग तथा सघन उपचार केन्द्र बनाइएको थियो । २०७९ असोज ५ गतेदेखि सरकारले उक्त अस्पताललाई संक्रामक रोग तथा सघन केन्द्र बनाएर ओपीडीसमेत सञ्चालनमा ल्याएको थियो । तर, वैकल्पिक रूपमा प्रयोग नहुँदा प्रयोगविहीन अवस्थामा पुगेको अस्पताललाई अब हृयदरोग केन्द्र बनाइँदै छ । प्रदेश स्वास्थ्य मन्त्रालयले सो अस्पताललाई हृदयरोग केन्द्रमा रूपान्तरण गर्ने योजना अगाडि सारेको जनाएको छ । मन्त्रालयकी सचिव सुधा देवकोटाले संरचना प्रयोगविहीन बनेपछि त्यसलाई हृदयरोग केन्द्र बनाउने तयारी थालेको जानकारी दिइन् । सघन उपचार केन्द्रको १८ भेन्टिलेटरसहित २१ शय्याको आईसीयू र ४७ वटा एचडीयू प्रयोगविहीन बनेका छन् । संरक्षण नहुँदा अस्पतालका उपकरण काम नलाग्ने अवस्थामा पुगेका छन् । प्रदेश सरकारले करिब १ करोड रुपैयाँ खर्चेर कोभिड अस्पताल निर्माण गरेको थियो । स्विस सरकारको ४ करोड रुपैयाँ सहयोगमा सहरी विकास तथा भवन निर्माण एकाइले अस्पतालमा थप संरचना निर्माण गरेको थियो । प्रदेश सरकारले आर्थिक वर्ष २०७७७८ को बजेटमा कोभिड१९ उपचार केन्द्रलाई प्रादेशिक सरुवा अस्पतालका रूपमा स्तरोन्नति गर्ने घोषणा गर्दै भौतिक पूर्वाधार विकास र स्वास्थ्य उपकरण खरिद गर्न ५० करोड रुपैयाँ विनियोजन गरेको थियो । कोशी प्रदेश, स्वास्थ्य मन्त्रालयका वरिष्ठ जनस्वास्थ्य प्रशासक ज्ञानबहादुर बस्नेतले उपचारका लागि किनिएका भेन्टिलेटर, आईसीयू बेडलगायत स्वास्थ्य उपकरण हाल प्रयोगमा ल्याउन नसकिएको सुनाए । स्वास्थ्य मन्त्रालयले बेलैमा यो अस्पताललाई वैकल्पिक रूपमा प्रयोगमा ल्याउन नसके नागरिकस्तर र दातृ निकायको सहयोगमा लाखौं खर्च गरेर किनिएका स्वास्थ्य उपकरण बिग्रने निश्चित छ ।  शंकरप्रसाद खनालनेपालगन्ज , शिवराज भट्टधनगढी,क्रान्ति शाहवीरगन्ज,माधव काफ्ले विराटनगर"
मूर्तिचोरले रित्याए डोल्पाका गुम्बा,"डोल्पा : डोल्पामा गुम्बाको संख्या बढेर १ सय २० पुगेको छ। तर, प्रायः रित्ता छन्। यहाँका प्राचीन गुम्बाका प्राचीन मूर्तिसहित महत्वपूर्ण बौद्ध धर्मग्रन्थ चोरी भएरै सिद्धिन लागेका छन्। ८ वर्षयता मात्रै ७३ थान मूर्ति हराएको तथ्यांक प्रहरीसँग छ। हराएपछि न्यून मात्रै भेटिएका छन्। उपल्लो डोल्पामा पर्ने मुख्य गुम्बा सबैजसोमा चोरी भइसकेको लामाहरू बताउँछन्। यससँगै बौद्धमार्गी भने रित्ता गुम्बामा आस्था जोगाउन बाध्य भएका छन्। मूर्ति सबै चोरी भएपछि गुम्बाको अस्तित्व नै धरापमा परेको छ। चोर पत्ता लागेर पनि कोही कारागारमा छन्। कोही धरौटीमा छुटिसके। मूर्ति भने अझै पत्ता लाग्न सकेको छैन, शेफोक्सुन्डो गाउँपालिका८ का वडाध्यक्ष निमा लामा भन्छन्, तस्करहरूले गुम्बा मात्रै लुटेनन्, बौद्धमार्गीहरूको आस्था पनि लुटेका छन्। अहिले रित्ता गुम्बाहरूमा आस्था जोगाउनुपर्ने बाध्यता छ। चोरीतस्करीका घटना ठूलो राजनीतिक संरक्षणबिना सम्भव नहुने बुद्धधर्मगुरु रानाक टुल्कु बताउँछन्। प्रमाणबिना ठ्याक्कै भन्न त गाह्रो छ। तर, यस्तो काम मामुली मान्छेले गर्नै सक्दैन, उनी भन्छन्, ठूलै राजनीतिक संरक्षण पाएको आपराधिक गिरोह नै लागेको हुनुपर्छ। प्रहरीले छिटफुट व्यक्ति समाते पनि गिरोह पत्ता लगाउन नसक्दा तस्करको मनोवल उच्च भएको उनको भनाइ छ। बिगतदेखि योजनाबद्ध रूपमा चोरी भइरहे पनि गिरोह पत्ता लाग्न नसक्नु दुखद् भएको डोल्पोबुद्ध गाउँपालिकाका युवा पेमा छेवाङ गुरुङ बताउँछन्। निरन्तर चोरी भइरहेको छ। तस्करीमा संलग्न मुख्य गिरोहचाहिँ पत्ता लागेको सुनिँदैन। अनुसन्धान पेचिलो नहुँदा तस्करहरूको मनोवल उच्च भएको पाइएको छ, उनी भन्छन्, अब केन्द्रीय अनुसन्धान ब्युरोको टोली खटाएरै अनुसन्धान सुरु गर्नुपर्छ। तस्कर गिरोह पत्ता लगाउन प्रहरीको अनुसन्धानलाई सघाउन जुनसुकै सहयोग गर्न पनि तत्पर रहेको उनको भनाइ छ। पछिल्लोपटक गत असार ८ गते मध्यराति हतियारधारी समूहले शेफोक्सुन्डो गाउँपालिकाबाट एकथान बौद्ध स्तूपसहित ८ थान मूर्ति चोरेर लगेको प्रहरी रेकर्ड छ। ती वस्तु भने प्रहरीले भदौ २७ गते डोल्पो बुद्ध गाउँपालिकाबाट बरामद गर्यो। डोल्पाका प्रहरी नायव उपरीक्षक शिव बुढाथोकीका अनुसार ०७२ मंसिर २७ गते शेफोक्सुन्डो गाउँपालिका३ स्थित शेलरी सोम्दो गुम्बाबाट हराएका १३ वटा मूर्ति अझै फेला पार्न सकिएको छैन। डोल्पो बुद्ध गाउँपालिका३ मा पर्ने गाँकर र मेखिम गुम्बाबाट २०७२ चैत २८ गते राति चार थान बुद्ध मूर्ति बौद्ध धर्मसम्बन्धी १ थान पुस्तक चोरी भएको थियो। पुरातात्विक मूर्तिसँगै सुन र चाँदीद्वारा लिखित धर्मग्रन्थ पनि हराएका थिए। तीमध्ये ३ मूर्ति र १ बौद्ध धर्मसम्बन्धी पुस्तक त्यही दिन बरामद गरिएको प्रहरीको रेकर्ड छ। एक मूर्ति अझै भेटिएको छैन। से गुम्बा शेफोक्सुन्डो गाउँपालिका४ स्थित राप गुम्बाबाट २०७५ असोज ३१ गते ३७ थान बुद्ध मूर्ति हराएको र पछि सबै पत्ता लागेको प्रहरीले जनाएको छ। त्यस्तै छार्काताङसोङ गाउँपालिका१ स्थित बोन गुम्बाबाट २०७३ जेठ २८ गते हराएको १ थान मूर्ति प्रहरी र स्थानीयको सक्रियतामा तत्काल बरामद गरिएको थियो। शेफोक्सुन्डो गाउँपालिकाअन्तर्गत रिग्मो गाउँमा पर्ने ६ सय वर्ष पुरानो थासोङ छोलिङ गुम्बाबाट २०७५ सालमा हराएका सात थान मूर्ति अझै पत्ता लाग्न सकेको छैन। शेफोक्सुन्डो गाउँपालिका४ नाम्दोबाट हराएका १० थान मूर्तिमध्ये सात थान दुई महिनापछि डोल्पोबुद्ध गाउँपालिकाको एक जंगलमा फेला पारेर प्रहरीले बुझाइसकेको छ। काइके गाउँपालिका१ मा पर्ने खागर गुम्बाबाट दुई वर्षअघि चोरी भएका दुई थान मूर्ति अझै फेला पर्न सकेको छैन। एक वर्षअघि पूजा गरेर राखेका मूर्तिहरूको पूजा गर्न पुनःजाँदा चोरी भएको पाइएको प्रहरीले जनाएको छ। हराएका मूर्तिका विषयमा अनुसन्धान जारी रहेको प्रहरीको भनाइ छ। स्थानीयवासीको मात्र संलग्नता ? उपल्लो डोल्पाका गुम्बा चोरी घटनामा स्थानीयवासी मुछिएका छन्। राप गुम्बाका ३७ थान मूर्ति २०७५ असोज ३१ गते चोरी प्रकरणमा प्रहरीले ६ जनालाई पक्राउ गर्यो। ती सबै स्थानीयवासी थिए। ३ जना धरौटीमा छुटे। अदालतले तीन जनालाई पुर्पक्षका लागि थुनामा पठायो। २०७५ जेठ २७ गते शेफोक्सुन्डो गाउँपालिकास्थित एक गुम्बाबाट मूर्ति चोरेको आरोपमा डोल्पाकै ४ जना समातिए। तीमध्ये ३ जना जेल चलान भए। एक जना साधारण तारेखमा छुटे। यी दुई प्रतिनिधि घटना मात्र हुन्। चोरीका अधिकांश घटनामा स्थानीय व्यक्तिकै संलग्नता हुने गरेको पाइएको छ। स्थानीयवासी संलग्न नभई कुनै पनि हालतमा मूर्ति तस्करी सम्भव नहुने शेफोक्सुन्डो गाउँपालिका उपाध्यक्ष पेम्मा वाङ्छेन गुरुङ बताउँछन्। डोल्पामा बौद्धमार्गीहरूको आस्थामाथि बारम्बार प्रहार भइरहेको छ। पुस्तौंदेखि मान्दै आएका गुम्बाहरू एकपछि अर्को गर्दै हराइरहेका छन्। यसमा स्थानीय व्यक्तिको मिलेमतो नभएर सम्भव छैन, उनी भन्छन्, प्रहरीको रिपोर्ट हेर्ने हो भने सम्बन्धित जिल्ला, गाउँपालिका, सम्बन्धित वडा अनि गुम्बासँगै सम्बन्धित व्यक्ति संलग्न रहेको पाइएको छ। हामीले अरूलाई दोष दिने ठाउँनै छैन। गुम्बा बस्तीबाट टाढा, तस्करलाई सजिलो उपल्लो डोल्पाका धेरैजसो गुम्बा बस्तीभन्दा टाढा छन्। गुम्बाहरू मान्छेको चहलपहल हुने ठाउँभन्दा टाढा भएकाले पनि सजिलै चोरी हुने गरेको जनप्रतिनिधि बताउँछन्। गुम्बाहरू सकभर एकान्तमा हुनुपर्ने धारण गाउँसमाजमा प्रचलित छ। त्यतिमात्र नभई भगवान्को ध्यान मानिसको चहलपहल नहुने ठाउँमा गर्दा उत्तम मान्ने चलन पनि छ, शेफोक्सुन्डो गाउँपालिका उपाध्यक्ष पेम्मा वाङ्छेन गुरुङ भन्छन्, त्यसले गर्दा पनि चोरलाई सजिलो हुन्छ। प्राचीन मूर्तिहरू लामा र धर्मगुरुले आफूअनुकूल गोप्यमा राख्न खोज्दा पनि चोरी भएको थाहा नहुने उनको भनाइ छ। अन्तर्राष्ट्रिय रूपमा मूर्तिको मूल्य तोकिने हुँदा चोरले त्यो बुझेर चोर्ने गरेको उनी बताउँछन्। भन्छन्, उपल्लो डोल्पामा सरकारले छुट्टै सेवासुविधा दिएर सुरक्षाकर्मी राख्न सके यस्ता घटनामा केही कमी आउन सक्छ। भौगोलिक बिकटता नै सुरक्षा चुनौती भौगौलिक बिकटताका कारण सुरक्षाकर्मीको न्यून उपस्थिति हुँदा उपल्लो डोल्पाका गुम्बा वर्षांैदेखि तस्करको निशानामा पर्दै आएको स्थानीयवासीको भनाइ छ। तस्करले खुलेयाम हातहतियारसहित चोरी गर्दा मूकदर्शक भएर बस्नुपर्ने बाध्यता रहेको उनीहरूको गुनासो छ। भौगोलिक रूपमा विकट र पातलो बस्ती भएका कारण पनि उपल्लो डोल्पाका गुम्बाहरू तस्करको निशानामा परेको डीएसपी बुढाथोकी बताउँछन्। प्रतिकूल मौसमका कारण उपल्लो डोल्पामा ६ महिनामात्र सुरक्षार्मी बस्न सक्छन्। बाँकी समय सुरक्षाकर्मीको उपस्थिति हुँदैन। सोही समयमा मौका छोपी अपराधिक मनोवृत्ति भएका व्यक्तिले चोरी गर्ने गरेको पाइएको छ, बुढाथोकी भन्छन्, उपल्लो सबै ठाउँमा सञ्चारको असुविधाका कारण उपल्लो डोल्पाबाट सूचनाहरू सदरमुकामसम्म सूचना आदानप्रदान गर्न लाग्छ। तस्करहरू चोरी गरेर भागिसक्दासमेत प्रहरीलाई सूचना नआउने र प्रहरीले सूचना पाएर घटनास्थलमा पुगिन्जेलसम्म चोरहरू फरार भई सक्छन्। यसो हुनाले पनि सुरक्षा चुनौती थपिएको छ। दरबन्दी थप गर्नुका साथै प्रहरीका लागि बाह्रै महिना बस्न सक्ने भौतिक पूर्वाधार खडा गरे यस्ता घटना निर्मूल पार्न नसके पनि कमी ल्याउन सकिने बुढाथोकीको विश्वास छ। उपल्लो डोल्पामा कुल ८ वटा प्रहरी युनिट छन्। त्यसमध्ये ६ वटा प्रहरीचौकी ६ महिना मात्र बस्ने गर्छन्। दुइटा चौकीमा मात्र बाह्रै महिना उपल्लो डोल्पामै रहने गर्छन्। योजनबद्ध तरिकाले उपल्लो डोल्पाका गुम्बाहरू रित्याउने खेल भइरहेकाले प्रहरीले पेचिलो अनुसन्धान गर्न नसक्नुले पनि तस्करहरूलाई प्रोत्साहन मिलेको डोल्पोबुद्धका स्थानीय युवा पेमा छेवाङ गुरुङले बताउँछन्। पुरातत्व विभागका कर्मचारी भने उपल्लो डोल्पामा रहेका गुम्बामा शृंखलाबद्ध रूपमा चोरी हुनुमा गलत हल्ला कारक रहेको बताउँछन्। पुरातात्विक मूर्ति तथा धर्मगन्थको मूल्य करोडौं पर्ने भन्दै गलत अपवाह फैलाउनाले गुम्बाहरू तस्करको निशानामा पर्ने गरेको पुरातत्व विभागअन्तर्गत पर्ने राष्ट्रिय संग्रहालय छाउनीका अधिकृत नवराज अधिकारीको भनाइ छ। आफू उपल्लो डोल्पाका धेरै क्षेत्रमा पुगेकाले मान्छे नभएको मौका छोपी चोरी हुने गरेको स्थानीयले आफूसँग गुनासो गरेको उनी सुनाउँछन्। अभिलेखीकरण गर्न अस्वीकार उपल्लो डोल्पाका गुम्बाका पुजारीले अभिलेखीकरणमा असहयोग गर्ने गरेको पुरातत्व विभागले जनाएको छ। विभागको टोली तेह्र वर्षअघि गुम्बा अभिलेखीकरण गर्न उपल्लो डोल्पा पुग्दा कतिपय गुम्बाका पुजारीहरूले अभिलेख नै गर्न नदिएको प्रवक्ता रामबहादुर कुँवरको भनाइ छ। अरूलाई मूर्ति देखायो भने चोरी हुन्छ कि भन्ने डर उहाँहरूमा देखियो। एक हिसाबले सुरक्षित राख्ने सवालमा उहाँहरूको कदम ठीकै हो, उनी भन्छन्, तर, सरकारी संयन्त्रलाई नै अभिलेखीकरण गर्न असहयोग गर्दा वास्तविकता पत्ता लगाउन समस्या हुने गरेको छ। डोल्पामा शृंखलाबद्ध रूपमा चोरी भइरहेका प्राचीन गुम्बाहरूका विषयमा हामीलाई पनि चिन्ताको विषय बनेको छ। त्यसका लागि सरकारका सुरक्षा संयन्त्रको पनि ध्यानाकर्ष गराइरहेका छौं। उनका अनुसार भौगोलिक बिकटताका कारण बाह्र महिना सुरक्षाकर्मी बस्न नसक्दा पनि यस्ता घटना भइरहेका छन्। चोरीका घटना डोल्पामा बढी देखिएकाले अब गुम्बामात्र नभई मूर्ति नै अभिलेखीकरण गर्न लागिएको उनको भनाइ छ। भन्छन्, यो वर्षभित्रै अभिलेखीकरणका लागि पुरातत्वको टोली उपल्लो डोल्पा पुग्छ। हालसम्म डोल्पाका ३० हाराहारी मात्र गुम्बाहरू अभिलेखीकरण भएको छ। हिउँद र यार्सा सिजनमा बढी चोरी डोल्पा बहुमूल्य जडिबुटी यार्सागुम्बा पाइने प्रमुख जिल्लाभित्र पर्छ। त्यसो त प्रत्येक वर्ष १०औं हजारको संख्यामा सर्वसाधारण यार्सागुम्बा संकलन गर्न डोल्पा पुग्ने गर्छन्। तस्करले त्यही बेला नै योजना बनाएर प्राचीन गुम्बामा चोरी गर्ने गरेको शेफोक्सुन्डो गाउँपालिका९ का वडाध्यक्ष लार्के लामा बताउँछन्। उनका अनुसार जो विभिन्न बहानामा यार्सा टिप्न आउँछन्। गुम्बामा छिर्छन्। स्थानीयवासीसँग हेलमेल भएर नजिकको सम्बन्ध बनाउँछन्। त्यसपछि मात्रै चोरी गर्र्ने गरेको उनी सुनाउँछन्। यार्सा समयमा गुम्बाका पुजारीसहित स्थानीयवासी घरमा ताला मारेर पाटन जाने भएकाले त्यस समयमा धेरै चोरी हुने गरेको उनको भनाइ छ। विभिन्न जिल्लाबाट आउने यार्सा संकलकलाई कडाइ गर्नुका साथै गुम्बा आसपासका क्षेत्रमा जान दिन नहुने उनी बताउँछन्। उनका अनुसार प्रत्येक वर्ष जेठदेखि असारसम्म चल्ने यार्सा सिजनामा धेरै संख्यामा सुरक्षाकर्मी परिचालन गर्नुपर्छ। हिउँदको समयमा उपल्लोमा अत्याधिक हिमपात भएर अत्याधिक चिसो हुने भएकाले सुरक्षा चौकीहरू पनि तल्लो डोल्पामा झर्ने गर्छन्। त्यसबेला पनि अधिकांश गुम्बा चोरी हुने गरेको पाइएको छ। खुला सीमा : अर्को चुनौती उपल्लो डोल्पामा चीनसँग सीमा जोडिएका दुइटा नाका छन्। मोरिम र क्याटो नाका उपल्लो डोल्पामै पर्छन्। यसले गर्दा पनि प्राचीन मूर्तिदेखि वन्यजन्तु संरक्षणमा चुनौती थपिएको हो। खुला सीमाना भएकाले गुम्बा संरक्षण गर्न चुनौती थपिएको स्थानीय पेमा छेवाङ गुरुङको भनाइ छ। नाकामै सुरक्षाकर्मी नहुँदा तस्करी गर्न सहज भएको उनको भनाइ छ। युवा पर्यटन व्यवसायी जितेन्द्र झाँक्रीअनुसार त्यस क्षेत्रमा हवाई उद्धारलगायत काम गर्दा सचेत भएको बताउँछन्। हेलिकप्टमा पुरातात्वक वस्तु आउन सक्ने भन्दै सुरक्षाकर्मीले राम्रोसँग जाँच गरिसकेपछि मात्र हाल्ने गरेको उनको भनाइ छ। १२० गुम्बा समितिमा दर्ता हिमाली क्षेत्रमा गुम्बा धेरै भए पनि डोल्पामा शृंखलाबद्ध रूपमा चोरी हुनु दुखद् भएको बौद्ध दर्शन प्रबद्र्धन तथा गुम्बा विकास समितिको ठहर छ। अन्य हिमाली जिल्लाको तुलनामा यस्ता चोरीका घटना डोल्पामा धेरै पाइएको समितिका कार्यकारी निर्देशक होमबहादुर दोङ बताउँछन्। यस विषयलाई समितिले गम्भीर रूपमा लिएको उनको भनाइ छ। उनका अनुसार डोल्पाबाट मात्रै २०८० असार मसान्तसम्म १ सय २० गुम्बा समितिमा दर्ता भएका छन्। दर्ता भएका गुम्बाले आवश्यक्ताका आधारमा मर्मत सम्भारका लागि अनुदान पाउने गरेको उनको भनाइ छ। यस वर्षमात्रै शेफोक्सुन्डो गाउँपालिकामा पर्ने दुइटा गुम्बा र डोल्पोबुद्ध गाउँपालिकाको एक गरेर तीनवटा गुम्बामा पाँच लाखका दरले गुम्बा मर्मत सम्भार खर्च निकासा भएको उनी सुनाउँछन्। धेरैजसो गुम्बाहरू अभिलेख नै हुन नसकेको काइके गाउँपालिकाका स्थानीय ओम रोकाय मगर बताउँछन्। देशभर ३ हजार १ सय ५० भन्दा बढी गुम्बा छन्। विदेश पुग्छन् डोल्पाका प्राचीन मूर्ति उपल्लो डोल्पाबाट हराएका प्राचीन मूर्तिहरू धमाधम अन्तर्राष्ट्रिय बजारमा फेला पर्न थालेका छन्। डोल्पोबुद्ध गाउँपालिकाको धो गाउँमा पर्ने गाँकार गुम्बाबाट ६ वर्षअघि चोरी भएको शाक्यमुनि बुद्धको मूर्ति चीनको बेइजिङमा भेटिएको थियो। चोरीपछि बरामद भएका मूर्तिहरू । त्यतिमात्र होइन शेफोक्सुन्डो गाउँपालिकामा पर्ने लाङ गुम्बाको मूर्ति अमेरिकामा सिकागो राज्यको निजी म्युजियमा भेटिएको थियो। परीक्षणका आधारमा प्राचीन मूर्तिहरू मोलमोलाइ अन्तर्राष्ट्रिय बजारमा नै हुने गरेको र त्यसैका आधारमा मूल्य निर्धारण हुने गरेको कुरा कतिपय अनुसन्धानको क्रममा पत्ता लागेको पुरातत्व विभागका प्रवक्ता रामबहादुर कुँवर बताउँछन्। जीर्ण बन्दै गुम्बा चोरी तस्करीले अस्तित्व लोप हुने खतरामा पुगेका उपल्लो डोल्पाका सार्वजनिक गुम्बा जीर्ण बन्दै गएका छन्। शेफोक्सुन्डो गाउँपालिकामा पर्ने १ हजार १ सय वर्ष पुरानो शेगुम्बा मर्मतसम्भार हुन नसक्दा जीर्ण बन्दै गएको गाउँपालिका उपाध्यक्ष पेमा वाङ्छेन गुरुङ बताउँछन्। बौद्धधर्मका प्राचीन प्रमाणहरूको साक्षीका रूपमा रहेको यो गुम्बा जीर्णोद्धार हुन नसकेको उनको भनाइ छ। यससँगै गाउँपालिकाको वडा नम्बर ८ मा रहेको थासुङ छोलिङ गुम्बा पनि जीर्ण बन्दै गएको छ। यो गुम्बा १५औं शताब्दीमा स्थापना भएको भनिएको छ। उपल्लो डोल्पामा धेरैजसो प्राचीन गुम्बा जीर्ण बन्दै गए पनि मर्मतका लागि राज्यको ध्यान जान सकेको छैन। उपल्लो डोल्पामा रहेका प्राचीन गुम्बाहर कति वर्ष पुराना भन्ने यथेष्ट प्रमाण भने नभेटिने जानकार बताउँछन्। प्राचीन धर्मग्रन्थसँगै स्थानीयवासीको भनाइको आधारमा यति वर्ष पुराना भनेर अभिलेखीकरण गर्ने गरिएको बौद्ध दर्शन प्रबद्र्धन तथा गुम्बा विकास समितिले जनाएको छ। हिमाली जिल्ला डोल्पा स्वदेशी तथा विदेशी पर्यटकको आकर्षक गन्तव्य हो। प्राकृतिकसँगै धार्मिक हिसाबमा महत्वपूर्ण जिल्लाका रूपमा रहेको डोल्पामा बर्सेनि हजारौं आन्तरिक तथा बाह्य पर्यटकहरू आइपुग्ने गर्छन्। गएको भदौ यतामात्रै २ हजार ५ सय आन्तरिक तथा बाह्य पर्यटकले भ्रमण गरेको शेफोक्सुन्डो राष्ट्रिय निकुञ्जले जनाएको छ। डोल्पा तल्लो, मध्य र उपल्लो गरी तीन भागमा बाँडिएको छ। उपल्लो डोल्पा नै बौद्धमार्गीहरूको प्रमुख बासस्थान हो। शेफोक्सुन्डो गाउँपालिकाका समाजसेवी आङ्बहादुर लामाका अनुसार डोल्पामा मात्रै १५ हजार हाराहारीमा बौद्धमार्गी छन्। शे, रिबु, याङजेर, साम्लिङ, थासुङ छोइलिङ उपल्लो डोल्पाका प्रमुख गुम्बा हुन्। तर, यी गुम्बाभित्र रहेका प्राचीन मूर्ति प्रायः सबै चोरी भइसकेका छन्। यस्ता गुम्बा, चिस्तुम र घरघरमा बेरिएका थान्का चित्रले आफ्नो घर परिवार र गाउँठाउँको रक्षा गर्ने जनविश्वास छ। त्यसो त पुस्तौंदेखि पुज्दै र मान्दै आएका प्राचीन एवं ऐतिहासिक गुम्बाहरूका भगवान् नै हराउन थालेपछि डोल्पाका बौद्धमार्गीहरूलाई आफ्नो आस्था जोगाउन हम्मेहम्मे परेको छ। प्रमाणबिना ठ्याक्कै भन्न त गाह्रो छ। तर, यस्तो काम मामुली मान्छेले गर्नै सक्दैन, उनी भन्छन्, ठूलै राजनीतिक संरक्षण पाएको आपराधिक गिरोह नै लागेको हुनुपर्छ। रानाक टुल्कु, बुद्धधर्मगुरु तस्करहरूले गुम्बा मात्रै लुटेनन्, बौद्धमार्गीहरूको आस्था पनि लुटेका छन्। अहिले रित्ता गुम्बाहरूमा आस्था जोगाउनुपर्ने बाध्यता छ। निमा लामा, वडाध्यक्ष, शेफोक्सुन्डो गाउँपालिका८ डोल्पामा बौद्धमार्गीहरूको आस्थामाथि बारम्बार प्रहार भइरहेको छ। पुस्तौंदेखि मान्दै आएका गुम्बाहरू एकपछि अर्को गर्दै हराइरहेका छन्। यसमा स्थानीय व्यक्तिको मिलेमतो नभएर सम्भव छैन । पेम्मा वाङ्छेन गुरुङ, उपाध्यक्ष, शेफोक्सुन्डो गाउँपालिका पुरातात्विक मूर्ति तथा धर्मगन्थको मूल्य करोडौं पर्ने भन्दै गलत अफवाह फैलाउनाले गुम्बाहरू तस्करको निशानामा पर्ने गरेका छन् । नवराज अधिकारी, अधिकृत, राष्ट्रिय संग्रहालय छाउनी"
हाटबजार र एग्रोभेटबाट बिउबिजन जफत,"परासी : कृषि ज्ञान केन्द्र नवलपरासीको अनुगमन टोलीले बिउबिजन जफत गरेको छ। जिल्लामा सञ्चालित सहकारी, एग्रोभेटलगायत कृषि सामग्री बिक्रेता पसलको अनुगमन गरी बिउबिजन जफत गरेको हो। ज्ञानकेन्द्रसहित कृषि सामग्री कम्पनी, बिउबिजन प्रयोगशाला भैरहवालगायतको टोली साप्ताहिक हाटबजार र एग्रोभेटमा अनुगमनमा गएको थियो। बिउबिजन बिक्री गर्ने तर कारोबारको अनुमति नलिएका एग्रोभेटबाट जफत गरिएको हो। सुनवलका दुई एग्रोभेट र रामग्राम नगरपालिका१२ पटखौलीमा लाग्ने साप्ताहिक हाटबजारबाट विभिन्न जातका बिउबिजन जफत गरिएको ज्ञान केन्द्रका प्रमुख डा रवीन्द्रनाथ चौबेले जानकारी दिए। अनुगमनका क्रममा जाँदा हाट बजारमा खुला रूपमा बिउबिजन बिक्री हुँदै आए पनि वास्ता नगरको भन्दै एग्रोभेटले गुनासो गरेपछि अनुगमन टोलीले हाटबजारमा पुगेर बिउबिजन जफत गरेको हो। हाटबजारमा राखेका तीन पसलबाट बिउबिजन जफत गरिएको थियो। उनीहरू भारतबाट आएर हाटबजारमा बिउ बेच्दै आएका हुन्। जिल्लाका विभिन्न स्थानमा लाग्ने हाटबजारमा त्यसरी भारतीय व्यापारी पुगेर बिउबिजन बिक्री गर्ने गरेका थिए। ज्ञान केन्द्रले अब हाटबजारलाई लक्षित गर्दै अनुगमन कार्यलाई तीव्रता दिइने डा चौबेले बताए। जफत गरिएका बिउबिजनलाई नष्ट गरिएको ज्ञान केन्द्रले जनाएको छ। जिल्लाको सुनवल र रामग्राम नगरपालिका क्षेत्रका दुई सहकारीसहित आठ पसलको अनुगमन गरिएको थियो। अनुगमनका क्रममा केही एग्रोभेटले पसल नवीकरण नगराएको, कारोबार अनुमति नलिई कृषि सामग्री बिक्री गर्ने जस्ता त्रुटि पाइएका छन्।"
कोरला सडकको खर्च ७ अर्ब,"जोमसोम : राष्ट्रिय गौरवको उत्तरदक्षिण व्यापारिक मार्ग विस्तारित आयोजनाअन्तर्गत कालीगण्डकी करिडोर (बेनीजोमसोमकोरला) सडक आयोजनामा हालसम्म ६ अर्ब ८३ करोड रुपैयाँ खर्च भएको छ। आर्थिक वर्ष २०७३०७४ सालदेखि निर्माणाधीन सडकको ३७ योजनामा उक्त बजेट खर्च भइसकेको आयोजनाले जनाएको छ। कोरला सडक राजमार्गअन्तर्गत सडक तथा पुलपुलेसाका लागि विभिन्न चरणमा १० अर्ब ८८ करोड रुपैयाँ लागत इस्टमेट गरिएको थियो। जसअन्तर्गत विभिन्न निर्माण कम्पनीसँग ७ अर्ब ३५ करोड ५१ लाख रुपैयाँ लागतमा ठेक्का सम्झौता भएको थियो। आयोजना सुरु भएको ६ वर्षमा कुल ठेक्का सम्झौता रकमको ७५ प्रतिशत वित्तीय खर्च भएको आयोजनाका सूचना अधिकारी इन्जिनियर विष्णु चापागाईंले जानकारी दिए। भारतले नाकाबन्दी गरेपछि २०७३०७४ सालमा उत्तरी चीन जोड्ने आयोजना सुरु गरिएको थियो। सुरुवाती चरणमा कोरला सडकअन्तर्गत बेनीजोमसोम ७६ किमि कालोपत्रे सडक ४ खण्ड र जोमसोमकोरला १ सय १० किमि ग्राभेल सडक ७ खण्डमा सडक स्तरोन्नति सुरु गरेको छ। जसका लागि झन्डै ६ अर्ब बजेट विनियोजन भएको थियो। आयोजना सुरुदेखि हालसम्म कोरला सडकअन्तर्गत ३७ योजनाको पूर्वाधार कार्यान्वयनमा आएको छ। आयोजनाअन्तर्गत हालसम्म २१ पुलपुलेसा, ८ सडक कालोपत्रे, ७ ग्राभेल र १ कन्ट्रक्सन अफ फेन्सिङ एट मार्फा योजना कार्यान्वयनमा आएको आयोजनाका सूचना अधिकारी चापागाईंले बताए। उनका अनुसार आयोजनाअन्तर्गत ठेक्का सम्झौता भई कार्यान्वयनमा आइसकेको मुस्ताङको कार्इंको खोलापुल र लार्जुङ खोलापुलको ठेक्का निर्माण कम्पनीसँग तोडिइसकेको छ। यसैगरी प्राकृतिक विपद्का कारण म्याग्दीको अन्नपूर्ण गाउँपालिका३ रूपसे खोलापुल र मुस्ताङको खहरे खोलापुल निर्माणाधीन अवस्थामै बाढीले क्षतिग्रस्त तुल्याएको थियो। कोरला सडकअन्तर्गतका २१ पुलपुलेसामध्ये मुस्ताङको स्याङखोला पुल, लुप्रापान्डाखोला पुल र उपल्लो मुस्ताङमा निर्माणाधीन लोमान्थाङ, किम्लिङ, नाम्डोक र भर्माखोला पुल निर्माण भइसकेका छन्। यसैगरी म्याग्दीको राहुघाट खोलापुल, म्याग्दीको बेनीमा एक बेलीब्रिज र म्याग्दी दानाको खट्टेखोला पुलनिर्माण भइसकेको आयोजनाले उल्लेख गरेको छ। आयोजनाको म्याग्दी बेगखोलामा निर्माणाधीन पुल, छात्ताङ खोलापुल र नरसिंह खोलामा निर्माणाधीन पुलनिर्माण अन्तिम चरणमा रहेको आयोजनाका सूचना अधिकारी चापागाईंले बताए। गत साउन २८ गतेको बाढीले क्षति भएको कागबेनी पुलमा अर्को पुल निर्माण गर्न डिजाइन रिभ्युको अध्ययन भइरहेको बताइएको छ। राष्ट्रिय गौरवको कोरला सडकअन्तर्गत आठ सडक कालोपत्रे योजना सञ्चालन भएकोमा बेनीजोमसोम तेस्रो खण्डअन्तर्गत मुस्ताङको कैकु खोलादेखि कोवाङसम्मको १६ किमि कालोपत्रे सडक र म्याग्दीको बेनीगलेश्वर ३ किमि कालोपत्रे सडक कालीगण्डकी करिडोरलाई हस्तान्तरण भइसकेको छ। बाँकी पर्वतको मालढुङ्गा बेनी १३ किमि सडक, बेनीजोमसोम ३ खण्ड कालोपत्रे सडक र जोमसोमकागबेनी १३ किमि कालोपत्रे सडक निर्माणाधीन अवस्थामा छन्। यहाँ कागबेनीदेखि छुसाङसम्मको सडकमा थप कालोपत्रे योजना अघि बढाउनसमेत माग गरिसकेको छ। यस्तै, जोमसोमकोरला १ सय १० किमि ग्राभेल सडकमध्ये ६ ग्रोभल सडक कालीगण्डकी करिडोर बेनीजोमसोमकोरला सडकलाई हस्तान्तरण भइसकेको छ। यहाँ उपल्लो मुस्ताङको चराङछुसाङ २५ किमि ग्राभेल सडक अन्तिम चरणमा छ। यहाँ निर्माण कम्पनीको ढिलासुस्तीले सडक निर्माणको बाँकी काम रोकिएको जनाइएको छ। कोरला सडक आयोजनाका लागि चालू आर्थिक वर्ष ७२ करोड ८२ लाख रुपैयाँ विनियोजन भएको छ। चालू वर्षको विनियोजित बजेटमध्ये ६ महिनाको अवधिमा २४ करोड १० लाख रुपैयाँ अर्थात् ३५ प्रतिशत वित्तीय प्रगति भएको आयोजनाका सूचना अधिकारी विष्णु चापागाईंले उल्लेख गरे। चालू वर्ष सडकतर्फ ७० करोड विनियोजन भएकोमा २२ करोड ४० लाख रुपैयाँ अर्थात् ३२ प्रतिशत वित्तीय प्रगति देखिन्छ। पुलपुलेसातर्फ २ करोड ८२ लाख बजेट विनियोजन भएकोमा १ करोड ५० लाख रुपैयाँ अर्थात् ५३ प्रतिशत वित्तीय प्रगति भएको हो। अघिल्लो आर्थिक वर्ष २०७९०८० मा कोरला सडक आयोजनालाई सडक तथा पुलपुलेसातर्फ १ अर्ब १० करोड बजेट विनियोजन भएकोमा ५५ करोड रुपैयाँ बजेट अर्थात् कुल बजेटको ५० प्रतिशतमात्र वित्तीय प्रगति भएको थियो।"
८ महिनामा बने ६ पुल,"बेनी : म्याग्दीमा आठ महिनाको अवधिमा छ नयाँ पुल निर्माण भएका छन्। थप एउटा पुल निर्माणको अन्तिम चरणमा छ। ग्रामीण बस्ती जोड्ने सडकमा पुल निर्माण भएपछि यातायातका साधन आवतजावत सहज भएको छ। संघीय सरकारमार्फत चार र प्रदेश सरकारमार्फत तीन पुल निर्माण भएका हुन्। यस वर्ष दुई पुलको निर्माण सुरु गरेको गण्डकी प्रदेशको भौतिक पूर्वाधार विकास तथा यातायात व्यवस्था मन्त्रालयले थप दुई पुलको ठेक्का लगाउने तयारी गरेको छ। सहरी विकास मन्त्रालयअन्तर्गतको स्थानीय पूर्वाधार विकास कार्यालय कास्कीमार्फत अन्नपूर्ण गाउँपालिकाको वडा ५ र ६ को सिमाना घारखोलामा २५ मिटर लामो मोटर चल्ने पुल निर्माण भएको छ। पोखरेबगरदेखि नेपाने हुँदै पाउद्वार जोड्ने सडकअन्तर्गत घारखोलामा २५ मिटर लामो पुल निर्माणका लागि फेवाबीएम जेभी पोखरासँग २०७६ माघ १७ गते भ्याटसहित २ करोड ८१ लाख ७८ हजार रुपैयाँमा ठेक्का सम्झौता भएको थियो। सडक विभागको पुल महाशाखाले राष्ट्रिय गौरवको कालीगण्डकी कोरिडोर, बेनीजोमसोमकोरला सडकअन्तर्गत रघुगंगा गाउँपालिका १ बेगखोलामा ७० मिटर लामो डबल स्पाम पुल निर्माण गरेको छ। बीओकेआईहिमालयन जेभीले भ्याटसहित ८ करोड ३० लाख ६८ लाख रुपैयाँमा २०७८ असार २९ गते सम्झौता गरेको हो । सडक डिभिजन बागलुङले बेनी नगरपालिका४ फापरखेत र मंगला गाउँपालिका३ बरंजाको पखेर जोड्ने १ सय १७ मिटर र मंगला गाउँपालिका२ माटेबगर र वडा ५ पोक जोड्ने दुई पुल बनाएको छ।"
टुंगिएन वस्तु विनिमय बजारको लाइसेन्स प्रक्रिया,"काठमाडौं : नेपाल धितोपत्र बोर्ड (सेबोन) ले वस्तु विनिमय बजार (कमोडिटी मार्केट) सञ्चालनका लागि लाइसेन्स दिन प्रक्रिया चालेको करिब ६ वर्ष बितिसक्दा पनि अझै टुंगिन सकेको छैन । यसबीच, तीन नेतृत्व (डा रेवतबहादुर कार्की, भीष्मराज ढुंगाना र रमेश हमाल) फेरिए । एउटै लाइसेन्सका लागि तीन पटक आवेदन खुले तर अहिलेसम्म वस्तु विनिमय बजारको अनुमति दिने विषयले निकासा पाउन सकेन । भर्खरै बाहिरिएका निवर्तमान अध्यक्ष रमेश हमालले आफूले गरेको दीर्घकालीन आर्थिक प्रभाव पार्ने सुधार तथा कार्यअन्तर्गत वस्तु विनिमय बजार सञ्चालन अनुमति प्रक्रिया अन्तिम चरणमा रहेको उल्लेख गरेका थिए । २०७८ फागुन ५ गतेदेखि २०८० पुस २० गतेसम्म हमालले कार्यभार सम्हालेका थिए । जाँदाजाँदै आफूले गरेको दीर्घकालीन आर्थिक प्रभाव पार्ने सुधार तथा कार्यअन्तर्गत वस्तु विनिमय बजार अनुमतिका लागि प्रक्रिया अगाडि बढाएको उल्लेख गरे । जसमा निवर्तमान हमालले भनेका छन्, देशमा लगानीकर्ता मैत्री, प्रतिस्पर्धात्मक एवं अन्तर्राष्ट्रियस्तरको प्रविधि र क्षमतायुक्त वस्तु विनिमय बजार सञ्चालन अनुमति प्रक्रिया अन्तिम चरणमा छ । बोर्डका कार्यकारी निर्देशक तथा प्रवक्ता मुक्तिनाथ श्रेष्ठका अनुसार वस्तु विनिमय बजारका लागि परेको आवेदनको अध्ययन भएर बोर्डमा पेस भएको छ तर अझै टुंगो लागेको छैन । बोर्डले अन्तिम पटक आवेदन खुलाएकोमा आवेदन चार कम्पनीले दिएका थिए । जसमा मल्टी डेरिभेटिभ एक्सचेञ्ज लि, मल्टी एसेस्ट एन्ड डेरिभेटिभ एक्सचेञ्ज लि, हिमालयन कमोडिटिज एन्ड डेरिभेटिभ एक्सचेन्ज र नेपाल मल्टी कमोडिटिज एक्सचेन्ज रहेका छन् । उक्त कम्पनीमध्ये ककस्लाई अनुमति दिने भन्ने विषय अलमलमै देखिन्छ । लाइसेन्स दिने विषयमा बोर्डभित्रकै केही व्यक्ति लाइसेन्स दिनेमा मात्रै केन्द्रित भएकाले अन्य तयारी नगरिएकोमा असन्तुष्ट व्यक्त गर्छन् । यसैले बोर्डले लाइसेन्स दिने गरी मात्रै एकोहोरो काम गरेको बुझिएको छ । बोर्ड स्रोतका अनुसार वस्तु विनिमय बजारका लागि सिस्टममा मार्केट मेकर, ब्रोकर कस्टोडियम, एडभाइजर, पोर्टफोलियो म्यानेजर लगायतबारे तयारी नगरी एकैपटक अनुमति दिने प्रक्रिया मात्रै अघि बढेको छ । केबल लाइसेन्स मात्रै दिनेगरी काम भएको देखिन्छ । जबकि कमोडिटी मार्केट मेकर, ब्रोकर, वेयरहाउस, क्लियरिङ र राफसाफसम्बन्धी नियमावली नै छैन । यस्तो केही नभएपछि कसरी कमोडिटी बजारको काम हुन्छ ?, स्रोतले प्रश्न गर्दै भने, यस्ता क्षेत्रका व्यवसायी नभई कमोडिटी एक्सचेन्ज अपरेट गर्छ । यसर्थ इको सिस्टमको बारे नबुझी जसरी भए पनि लाइसेन्स दिने भन्नेमा मात्रै केन्द्रित भएको छ । बोर्ड स्रोतका अनुसार वस्तु विनिमय बजार चलोस्, यसको प्रणाली विकास होस्, यसले हाम्रा टिपिकल तथा स्थानीय उत्पादनलाई बजारीकरण गरोस्, वस्तुले मूल्य पाउन सहयोग पुयाओस् र वित्तीय प्रणालीको रूपमा वस्तु विनिमय बजार विकसित होस् भन्ने किसिमबाट अगाडि बढेको छैन । अहिलेसम्मका अध्यक्षले यसलाई निकासा गर्न नसकेको स्विकार गर्दै बोर्ड स्रोत भने सरकारले अब यही क्षेत्रमा जानेको, बुझेको र यसकै अध्येता भएमात्रै टुंगो लाग्ला नत्र भने अहिलेको जस्तै यो विषय पेन्डुलम बन्ने देखिन्छ । यता पटकपटक वस्तु विनिमय बजार लाइसेन्सका लागि अनुमति लिन निवेदन दिएका तत्कालीन सीएफएक्स कमोडिटिजका मेनेजिङ डाइरेक्टर सरोजशरण शाह आजित भएर पछिल्लो पटक आवेदन नदिएको बताउँछन् । नियामक निकाय सेबोनले ६ वर्षको यति धेरै लामो अवधिसम्म ध्यानै नदिएको हो वा राम्रोसँग कामै गर्न नसकेकोमा आशंका व्यक्त गर्छन् । उनले गुनासो गर्दै भने, आवेदन खुलाउने, फेरि रद्द गर्ने गरियो । मान्छेले एक पटक आवेदन दिन्छ, दुई पटक दिन्छ तर जहिले पनि यस्तै गरेर झुलाएपछि धेरैले आजित भएर आवेदन गर्न छोडेर हिँडेको स्थिति छ । वस्तु विनिमयसम्बन्धी कानुनी व्यवस्था आउनु अघि नै उनले यस क्षेत्रमा पनि काम गर्थे । तर बोर्डले ऐन र नियमावली ल्याएर अवैध घोषित गरेपछि र आवेदन खुलाएर पनि छिटै अनुमति नदिएपछि उनी अहिले एग्रो व्यवसायलाई अँगाल्दै आएका छन् । लामो समय कमोडिटिजमा काम गरेका पुरानालाई बोर्डले प्राथमिकतामा नराखेर धनी तथा घरानालाई मात्रै प्राथमिकता दिएको जस्तो देखिएको उनको भनाइ छ । हामीजस्ता युवा पुस्ताले १०१२ वर्षअघिदेखि शिक्षा दिएर व्यापार, व्यवसाय गरेर नेपालमा वस्तु विनिमय बजार भनेर चिनाएर ल्याएको हो । तर सरकार र निकायले हामीलाई प्राथमिकतामा राखेन । अहिले आएर ठूला घराना, सेटिङमा बिजनेस चलाएको जस्तो देखियो, शाहले भने । वस्तु विनिमय बजारको लाइसेन्स प्रक्रियाको अल्झन तत्कालीन बोर्डका अध्यक्ष डारेवतबहादूर कार्कीको कार्यकालमा वस्तु विनिमय बजारसम्बन्धी नियमावली, २०७४ जारी भयो । यससँगै सञ्चालनमा रहेका सबै वस्तु विनिमय बजारहरू अवैध ठहरिए । यसैले नीतिगत व्यवस्था अनुरूप आवेदन दिन पहिलो पटक बोर्डले वस्तु विनिमय बजारसम्बन्धी व्यवसाय सञ्चालन गर्न चाहने संगठित संस्थाका लागि २०७४ मंसिर १२ गते सूचना प्रकाशित गयो । त्यससँगै सञ्चालनमा रहेका बजारलाई पनि नयाँ करारको कारोबारमा रोक लगायो । यसपछि मुलुकको अर्थतन्त्रको आकारअनुसार कत्ति वस्तु विनिमय बजारलाई अनुमति दिँदा उचित हुन्छ भनेर अनुसन्धानसमेत गरियो । अध्ययनले वस्तु विनिमय बजारसम्बन्धी व्यवसाय सञ्चालनका लागि दुई कम्पनीलाई मात्र लाइसेन्स दिन उचित भनेर ठहर गयो । बोर्डले यसैको आधारमा रहेर पुनः आवेदन खुलायो । वस्तु विनिमय बजार सञ्चालन गर्न बोर्डमा पाँच वटा प्रस्तावित कम्पनीले पूर्वस्वीकृतिका लागि निवेदन पनि पेस गरे । वस्तु बजारसम्बन्धी नियमावली, २०७४ को नियम (५) बमोजिम उक्त कम्पनीले सम्पूर्ण विवरण पेस गरेको नदेखिएकाले वस्तु विनिमय बजार सञ्चालन गर्न पूर्वस्वीकृतिका लागि आएका पाँचै निवेदनलाई बोर्डले पूर्वस्वीकृति प्रदान नगर्ने निर्णय सुनायो । हाललाई बोर्डबाट दुईवटा मात्र वस्तु विनिमय बजार सञ्चालन गर्न स्वीकृति प्रदान गरिने नीतिगत निर्णय गरी २०७६ वैशाख १२ गते नयाँ आवेदन दिन चाहने आवेदकका लागि दुई महिनाको समय दिई बोर्डले आह्वान गरेको थियो । अस्वीकृत गरिएका आवेदकले समेत पूर्वस्वीकृतिका लागि पुनः आवेदन गर्न सक्ने व्यवस्था गरियो । उक्त समयावधि भित्र आधा दर्जन संस्थाले आवेदन दिए । तर यसको टुंगो नलाग्दै नेतृत्व फेरियो । यसपछिका तत्कालीन अध्यक्ष भीष्मराज ढुंगाना विवादमा मुछिएर बर्खास्त भएपछि बीचैबाट बाहिरिनु पयो । उनले आफ्नो कार्यकालमा भएको सञ्चालक बोर्डले नै यस्ता कम्पनीलाई अनुमति दिने नीतिलाई थप व्यवस्थित गर्नुपर्ने भनेपछि निर्देशिका संशोधन गरिएको थियो । यसपछि बोर्डले सुरुको आवेदनलाई खारेज गरेर दोस्रो पटक लिएको आवेदनलाई भने निरन्तरता दिएको थियो । दुई पटकसम्म वस्तु विनिमय बजार (कमोडिटी एक्सचेन्ज) कम्पनीका लागि अनुमतिको आवेदन खुलाएर पनि खारेज गरिसकेको बोर्डले अहिले नीतिगत व्यवस्थालाई संशोधन गरेको छ । जसमा त्यतिबेला बोर्डले कम्पनीको प्रकृतिअनुसार चुक्तापुँजी सीमा, योजना प्रस्तुत गर्नु पर्ने, आवेदन प्रक्रिया र सैद्धान्तिक अनुमतिपत्र (एलओआई) दिने प्रक्रियासहित वस्तु विनिमय बजार सञ्चालन गर्न अनुमतिपत्र प्रदान गर्ने नीतिगत एवं प्रक्रियागत व्यवस्थासम्बन्धी निर्देशिका, २०७७ को मस्यौदा सार्वजनिक गरेको थियो । यसपछि फेरि उक्त मस्यौदालाई सरोकारवाला समक्ष राय तथा सुझाव संकलन गरेर बल्ल अनुमति दिने भन्दै प्रक्रिया लम्ब्याइयो । यसैबीच, ढुंगाना बाहिरिएपछि कार्यभार सम्हालेका निवर्तमान अध्यक्ष हमालले पनि करिब साढे २२ महिना कार्यावधिमा उनले पनि यसलाई टुंग्याएनन् । तत्कालीन अध्यक्ष हमालको समयमा पनि यो विषय केही विवादित बनेको थियो । २०७९ असोज पहिलो सातातिर चुनावको संघारमा ब्रोकर, स्टक र कमोडिटी लाइसेन्सको आवेदनसमेत खुलाइयो । चुनाव नजिकिँदै गर्दा बोर्डले एकै पटक धितोपत्र बजार सञ्चालन (स्टक एक्सचेन्ज), वस्तु विनिमय (कमोडिटिज) एक्सचेन्ज र ब्रोकर (धितोपत्र दलाल) लाइसेन्सका लागि आवेदन खुलाएको थियो । यी सबै खालका नयाँ कम्पनीको लाइसेन्सको आवेदन चुनावकै संघारमा खुलाइएकाले समय सान्दर्भिक नभएको र चुनावमुखी भएको भान हुने सरोकारवालाको टिप्पणीसमेत भएको थियो । यससँगै बोर्डले कमोडिटी एक्सचेन्जका लागि तेस्रो पटक आवेदन खुलाएको थियो । यसअघिका दुई आवेदन खुलाउँदा निवेदन दिएका कम्पनीलाई पटकपटक झन्झट व्यहोर्नु परेको थियो । यद्यपि बोर्डले यसअघिकै शुल्क तिरिसकेकाले अन्य सर्तअनुसार मात्रै कागजात पेस गर्नुपर्ने तर थप शुल्क नलिने व्यवस्था गरेको थियो । त्यतिबेला बोर्डले दुई कमोडिटी एक्सचेन्जलाई लाइसेन्स दिनेगरी आवेदन माग गरेको बताइएको थियो । यसअघि नेपालको अर्थतन्त्रलाई दुईवटा मात्रै आवश्यक रहेको भन्ने एक अध्ययनले निचोड निकालेको थियो । यसर्थ पूर्वस्वीकृतिका लागि वस्तु विनिमय बजारसम्बन्धी ऐन, २०७४, वस्तु विनिमय बजारसम्बन्धी नियमावली, २०७४ र वस्तु विनिमय बजार सञ्चालन गर्न अनुमतिपत्र प्रदान गर्ने नीतिगत एवम् प्रक्रियागत व्यवस्थासम्बन्धी निर्देशिका, २०७८ मा तोकिएबमोजिम निवेदन, दस्तुर, विवरण तथा कागजात संलग्न गरी बोर्ड समक्ष निवेदन पेस गर्न भनिएको थियो । वस्तु उत्पादकलाई बजारसम्म पहुँच पुयाउन, वस्तुको मूल्य आविष्कारमा सघाउन र मूल्य स्थिरता कायम गर्न, लगानीकर्तालाई लगानीको वैकल्पिक उपकरण प्रदान गर्ने लगायतका उद्देश्यले लगानीकर्ता मैत्री, प्रतिस्पर्धात्मक एवम् अन्तर्राष्ट्रियस्तरको प्रविधि र क्षमतायुक्त वस्तु विनिमय बजार सञ्चालन गर्न आवश्यक रहेको बोर्डको भनाइ छ । कानुनबमोजिम सीमित दायित्वको संगठित संस्था संस्थापना गर्न चाहनेले त्यस्तो संस्था संस्थापना गर्नुअघि बोर्डबाट पूर्वस्वीकृति लिनुपर्ने व्यवस्था रहेको भन्दै मुलुकको अर्थतन्त्र, औद्योगिक व्यवसायको विकास, वस्तु कारोबारको सम्भाव्यता तथा लगानीकर्ताको हित संरक्षणसमेतलाई दृष्टिगत गरी हाललाई दुई वस्तु विनिमय बजार सञ्चालन गर्न त्यस्तो संस्था संस्थापना गर्न चाहनेलाई पूर्वस्वीकृति दिने बोर्डले बताउँदै आएको छ । तर यो कहिल्ये हुने भन्नेमा सरोकारवालाले पटकपटक प्रश्न गर्दै आएका छन् । वस्तु विनिमय बजार सञ्चालनमा ढिलाइ गरेपछि सर्वोच्चमा रिट पटकपटक आवेदन खुलाएर पनि वस्तु विनिमय बजार (कमोडिटी एक्सचेन्ज) समयमा सञ्चालन नगरेपछि यसबारे सर्वोच्च अदालतमा रिट दायर भएको छ । उक्त रिट अधिवक्ता रपिश पोखरेलले दायर गरेका छन् । उक्त रिटमा उनले प्रधानमन्त्री तथा मन्त्रिपरिषद्को कार्यालय, अर्थ मन्त्रालय, उद्योग, वाणिज्य तथा आपूर्ति मन्त्रालय, नेपाल धितोपत्र बोर्डलाई विपक्षी बनाएका छन् । उक्त रिटमा पोखरेलले मुलुकका लागि वस्तु विनिमय बजार आवश्यक रहेकाले वस्तु विनिमय बजार सञ्चालनसम्बन्धी ऐन नै आइसकेको अवस्थामा बजार सञ्चालन के कति कारणले हुन नसकेको हो भन्दै अन्तरिम आदेश दिन अनुरोध गरेका छन् । उनका अनुसार वस्तुु विनिमय बजार सार्वजनिक बजार हो । वस्तुु विनिमय बजारमा कृषक, उत्पादन, लगानीकर्ता तथा सर्वसाधारण जो कोहीको पनि बजारसँग आश्रित हकहित गाँसिएको हुन्छ । अर्कोतर्फ वस्तु विनिमय बजारसम्बन्धी ऐन २०७४ को प्रावधानबमोजिमको बजार सञ्चालन तथा व्यवस्थापन नभएको अवस्था छ, उक्त निवेदनमा पोखरेलले भनेका छन्, वस्तुु विनिमयबजारसम्बन्धी ऐनको कार्यान्वयनमै पनि समस्या रहेको छ । नेपाल धितोपत्र बोर्ड वस्तु विनिमय बजारको नियामक निकाय हो । यसर्थ ऐनले प्रदान गरेको जिम्मेवारी कुनै सार्वजनिक निकायले पूरा नगरेको अवस्थामा त्यसको प्रभाव जो कोही नेपाली नागरिकलाई पर्न सक्ने हुँदा यो सार्वजनिक सरोकारको विषय रहेकोमा उनले सम्बद्ध पक्षको ध्यानाकर्षण गरेका छन् ।"
प्रधानमन्त्री दाहाल युगाण्डा भ्रमणमा जाने,काठमाडौं : प्रधानमन्त्री पुष्पकमल दाहाल युगाण्डा भ्रमणमा जाने भएका छन्। युगाण्डाको राजधानी कम्पालामा माघ ५ र ६ गते आयोजना हुने असंलग्न आन्दोलनका सदस्य राष्ट्रहरूको १९औं शिखर सम्मेलनमा सहभागी हुन प्रधानमन्त्री दाहाल त्यसतर्फ जाने भएका हुन्। त्यसअघि मन्त्रीस्तरीय बैठकका लागि परराष्ट्रमन्त्री एनपी साउदसमेत युगाण्डा जाने भएका छन्। उनी माघ ३ र ४ गते हुने बैठकमा सहभागी हुनेछन्। त्यस्तै माघ १ र २ गते हुने उच्च पदाधिकारीहरूको बैठकमा परराष्ट्र सचिव सेवा लम्साल सहभागी हुने भएकी छन्। मंगलबार बसेको मन्त्रिपरिषद् बैठकले प्रधानमन्त्रीसहित परराष्ट्रमन्त्री र अधिकारीहरूको युगाण्डा भ्रमण स्वीकृत गरेको सञ्चार तथा सूचना प्रविधि मन्त्री रेखा शर्माले बताइन्।
नारायणी रंगशालालाई राष्ट्रिय गौरवको आयोजनामा पार्न कांग्रेस नेताको माग,वीरगन्ज : वीरगन्जस्थित नेपालकै दोस्रो ठूलो नारायणी रंगशालाको जिर्णोद्वार र स्तरोन्नत्तीका लागि सरकारसँग पहल गर्न माग गर्दै नेपाली कांग्रेसले पूर्वप्रधानमन्त्री तथा नेपाली कांग्रेसका सभापित शेरबहादुर देउवालाई आग्रह गरेको छ। कांग्रेस वीरगन्ज महानगरका नेताकार्यकर्ताहरुले बुधबार काठमाडौं मै पुगेर सभापति देउवालाई भेटेर नारायणी रंगशालाको जीर्णोद्वार र स्तरोन्नत्तीका लागि पहल गरिदिन आग्रह गरेका हुन्।देउवानिवासमै पुगेर कांग्रेस महानगर समितिका सभापति मणिन्द्रलाल श्रेष्ठ नेपालीले देउवालाई ज्ञापनपत्रपनि बुझाए। देउवालाई बुझाइएको ज्ञापनपत्रमा वीरगन्जको साझा धरोहरका रुपमा रहेको देशकै दोश्रो ठूलो रंगशाला नारायणी रंगशाला मर्मतसम्भारको अभावमा जीर्ण हुदै गएपनि संघीय र प्रदेश सरकारले कुनै वास्ता नगरेका कारण वीरगन्जलाई उपेक्षा गरेको महसुस वीरगन्जबासीलाई भइरहेको कांग्रेसले जनाएको छ। विगतमा राष्ट्रिय तथा अन्तर्राष्ट्रिय खेलकुद प्रतियोगिता आयोजना गरेर थुप्रै राष्ट्रिय खेलाडी उत्पादन समेत गरिसकेको इतिहास बोकेको नारायणी रंगशालालाई संघीय सरकारको राष्ट्रिय गौरवको योजनामा समावेश गरेर जीर्ण रंगशालाको मर्मतसम्भार गरी स्तरोन्नती गर्नपनि कांग्रेसले देउवासंग माग गरेको कांग्रेस महानगर सभापति नेपालीले जानकारी दिए। विसं २०४२ सालमै वीरगन्जबासीको आफ्नै सहयोगमा निर्मित नारायणी रंगशाला वीरगन्जको मात्रै नभइ समग्र देशभरकै खेलकुद क्षेत्रका लागि ऐतिहासिक धरोहर भएकाले यसको संरक्षण र स्तरोन्नत्ती गर्नु सरकारको दायित्व भएकोले त्यसकालागि सरकारसंग पहल गरिदिन सभापति देउवासँग आग्रह गरिएको कांग्रेस महानगर उपसभापति सन्तोष गुप्ताले बताए। ज्ञापनपत्र बुझ्दै कांग्रेस सभापति देउवाले नारायणी रंगशालाको जीर्णोद्वार र स्तरोन्नत्तीका लागि आँफुले प्रधानमन्त्री र खेलकुदमन्त्रीसंग आग्रह गर्ने आश्वासन दिएको महानगर उपसभापति गुप्ताले जानकारी दिए। बुधबार नै कांग्रेस उपसभापति तथा कानुन मन्त्री धनराज गुरुङलाई पनि मन्त्रालयमा भेटेर नारायणी रंगशालाको जीर्णोद्वार र स्तरोन्नत्तीको माग गर्दै ज्ञापनपत्र बुझाइएको गुप्ताले जानकारी दिए।
बागमती प्रदेश सरकारको एक वर्ष : जनअपेक्षाअनुसार काम गरेको दाबी,"हेटौंडा : बागमती प्रदेश सरकारले एक वर्षे कार्यकालको उपलब्धि सार्वजनिक गर्दै जनअपेक्षाअनुसार काम गरेको दाबी गरेको छ। आफ्नो नेतृत्वमा सरकार बनेको एक वर्ष पुगेको अवसरमा बुधबार प्रगति विवरण सार्वजनिक गर्दै बागमती प्रदेशका मुख्यमन्त्री शालिकराम जम्कट्टेलले विकास निर्माणलाई प्राथमिकता दिएर काम गरेको बताए। २०७९ पुस २५ गते बागमती प्रदेशको चौथो सरकारको नेतृत्व गर्दै नेकपा माओवादी केन्द्रबाट जम्कट्टेल मुख्यमन्त्री बनेका थिए। यस अवधिमा पूर्वाधार विकास, शिक्षा, स्वास्थ्य, सेवा प्रवाहको क्षेत्रमा जनअनुभूति हुनगरी काम गरेको उनले बताए। प्रदेश सरकारको एक वर्ष अवधिमा बसेको २४ वटा मन्त्रिपरिषद् बैठकले १३८ वटा निर्णय गरेको छ। यस अवधिमा एक दर्जन नीति, एन तथा नियमावली र दर्जन बढी कार्यविधि जारी भएको छ। सेवा प्रवाहमा केही सकरात्मक कामको थालनी गरको प्रदेश सरकारले सबै प्रादेशिक अस्पतालमा विरामी भर्ना सेवा निःशुल्क गरेको छ। प्रदेशमा सञ्चलनमा रहेका सबै अस्पतालमा १० प्रतिशत शय्या विपन्न तथा अनाथ, असाहयलाई उपलब्ध गराउने काम भएको छ। सामाजिक विकास मन्त्रालयअन्तर्गत उच्च शिक्षा परिषद् गठन गरी विश्वविद्यालय हेटौंडामा स्थापनाको काम अघि बढाइएको छ। सन् २०२४ लाई भ्रमण वर्ष घोषणा गरिएको छ। यस अवधिमा बागमती प्रदेश सरकारले प्रदेशले पाउनुपर्ने अधिकारहरू कार्यान्वयनको माग गर्दै मुख्यमन्त्रीहरूको हेटौंडामा भेला गरी प्रधानमन्त्री पुष्पकमल दाहालको ध्यानाकर्षण गराएको छ। प्रदेशसभालाई पनि सरकारले पर्याप्त बिजनेश दिन सकेको छैन। बागमती प्रदेश सरकारले प्रदेश सभामा पेस गरेको सात वटा ऐन जारी भएको छ। यस अवधिमा प्रदेशसभामा १२ विधेयक दर्ता भएको छ। गत असारमा प्रदेशसभाको पाँच वटा समिति गठन भए पनि हालसम्म दलहरूबीच सहमति नहुँदा सभापति चयन हुन सकेको छैन।"
सभामुख चयनलगत्तै अन्त्य गरियो कोशी प्रदेशसभाको अधिवेशन,"विराटनगर : सभामुखको निर्वाचनलगत्तै कोशी प्रदेशसभाको चालू चौथो अधिवेशन अन्त्य भएको छ। रिक्त रहेको करिब ६ महिनापछि मंगलबार सभामुख चयन भएको थियो। बुधबार बसेको कोशी प्रदेश मन्त्रिपरिषद्को बैठकले आज बुधबार राति १२ बजेबाट अधिवेशन अन्त्य गर्न प्रदेश प्रमुखसमक्ष सिफारिस गर्ने निर्णय गरेको थियो। लगत्तै, प्रदेश प्रमुख परशुराम खापुङले प्रदेशसभाको चालू चौथो तथा हिउँदे अधिवेशन अन्त्य गरेका हुन्। गत साउन १६ गते तत्कालीन सभामुख बाबुराम गौतमले राजीनामा दिएपछि रिक्त रहेको सभामुखका लागि मंगलबार निर्वाचन भएको थियो। सत्तारूढ दल र प्रमुख प्रतिपक्षीसमेतको समर्थनमा राष्ट्रिय प्रजातन्त्र पार्टी (राप्रपा) का अम्बरबहादुर विष्ट निर्विरोध रूपमा सभामुख बनेका थिए।"
समन्वय समितिको संयोजकमा लेखक,"काठमाडौं : सत्तापक्षीय गठबन्धनले रााष्ट्रियसभा निर्वाचन केन्द्रीय समन्वय समितिको संयोजकमा नेपाली कांग्रेस संसदीय दलका प्रमुख सचेतक रमेश लेखकलाई चयन गरेको छ। सत्तापक्षीय गठबन्धनद्वारा गठित राष्ट्रियसभा निर्वाचन केन्द्रीय समन्वय समितिको आज बसेको बैठकले समितिका सदस्यसमेत रहनुभएका प्रमुख सचेतक लेखकलाई चयन गरेको कांग्रेसले जनाएको छ। समितिका सदस्यमा नेकपा (माओवादी केन्द्र)का वर्षमान पुन, नेकपा (एकीकृत समाजवादी) का राजेन्द्रप्रसाद पाण्डे तथा जनता समाजवादी पार्टी नेपालका मनिष सुमन रहेका छन्। आगामी माघ ११ गते हुने राष्ट्रियसभाको निर्वाचन सत्तापक्षीय गठबन्धनले सङ्घीय लोकतान्त्रिक गणतन्त्रात्मक व्यवस्थाको रक्षाका लागि आफ्ना उम्मेदवारलाई विजय गराउन विभिन्न निर्णय गरेको छ। बैठकले सातवटै प्रदेशमा राष्ट्रियसभा निर्वाचन प्रदेश समन्वय समिति तथा ७७ वटै जिल्लामा राष्ट्रियसभा निर्वाचन जिल्ला समन्वय समिति गठन गर्ने निर्णय गरेको छ।"
एनसेल छानबिन समितिको म्याद थपियो,"काठमाडौं : सरकारले एनसेलको सेयर खरिद बिक्री छानबिन गर्न बनाएको समितिको म्याद थप गरेको छ। मंगलबार बसेको मन्त्रिपरिषद् बैठकले समितिको म्याद १५ दिन थपेको हो। राजश्व छलि गर्ने उद्देश्यले एनसेलको सेयर खरिद बिक्री गरेको भन्दै सरकारले पूर्वमहालेखा परीक्षक टंकमणि शर्माको संयोजकत्वमा पाँच सदस्यीय समिति गठन गरेको थियो। समितिमा नेपाल सरकारका सचिव फणिन्द्र गौतम, सहसचिव बाबुराम भण्डारी, सहसचिव हृदयेशकुमार शाक्य, आइक्यानका अध्यक्ष सुजनकुमार काफ्ले छन्। यसअघि समितिको म्याद ३० दिन तोकिए पनि छानबिन प्रक्रिया नसकिएकाले म्याद थपिएको सञ्चार तथा सूचना प्रविधिमन्त्री रेखा शर्माले बताइन्।"
नेपाल र नेपाली जनताको हितविपरित कुनै सम्झौता गरेको छैन : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले नेपाल र नेपाली जनताको हितविपरित अन्य मुलुकसँग कुनै सम्झौता नगरेको बताएका छन्। बुधबार कानुन,न्याय तथा मानव अधिकार समितिको बैठक बोल्दै प्रधानमन्त्री दाहालले भारतीय विदेशमन्त्री एस जयशंकरको नेपाल भ्रमणका क्रममा दुई देशबीच भएका सम्झौता नेपाल र नेपालीको हितमा भएको दावी गरेका हुन्। उनले भने,' भारत भ्रमणमा होस् अन्य मुलुकमा नेपाल र नेपाली जनताको वृहत्त विकासको आकांक्षालाई सम्बोधन गर्नेबाहेक सरकार पूर्ण सतर्क थियो र छ पनि ।' प्रधानमन्त्री दाहालले नेपालभारतबीच दिर्घकालीन विदयुत व्यापार सम्झौतामा हस्ताक्षर भएसँगै भारतीसँग विद्युत व्यापारको ढोका खुलेको बताए। 'आगामी १० वर्षमा १० हजार मेघावाट विद्युत भारत लैजाने आफ्नो भारत भ्रमणका क्रममा भएका सहमतिलाई केही समयपछि भारत सरकारको मन्त्रिपरिषदबाट अनुमोदन गरियो। भारतीय विदेशमन्त्री एस जयशंकरको नेपाल भ्रमणका क्रममा दुवै देशका सरकारका प्रतिनिधिहरूले हस्ताक्षर गरेर अन्तिमरुप दिइयो। यसले नेपाल भारतीबीच दीर्घकालमा विदयुत व्यापारको ढोका खोलेको छ।' उनले दुई देशबीच दीर्घकालीन विदयुत व्यापार परियोजनामा हस्ताक्षर भएपछि अनेक टिकाटिप्पणी गरेको भन्दै यसमा ढुक्क हुन आग्रह गरे। 'यहाँ कतिपयलाई लागेको छ कि भारतीयले बनाएका परियोजनाले मात्रै बिजुली लैजाने भनेको हो कि । यसमा कुनै सहमति र कुनै सम्झौता नेपालले गरेको छैन। होइन पनि। नेपालमा विभिन्न देशले लगानी गरेर विद्युत विकास गर्ने स्वतन्त्र सबैलाई छ। भारतलाई पनि छ । अरुलाई पनि छ। '"
प्रधानमन्त्रीसँग एमालेको माग : भारतसँग भएका सम्झौताको प्रति तत्काल सार्वजनिक होस्,"काठमाडौं : नेकपा एमालेले सरकारले प्रधानमन्त्री पुष्पकमल दाहाल प्रचण्डभारत भ्रमणमा जाँदा भएका सम्झौता र भारतीय विदेशमन्त्री एस जयशंकर भ्रमणका क्रममा भएको सम्झौता सार्वजनिक नगरेको भन्दै आपत्ति जनाएको छ। प्रतिनिधिसभाअन्तर्गतको कानुन, न्याय तथा मानव अधिकार समितिको आजको बैठकमा प्रधानमन्त्री प्रचण्डसँग एमालेले सरकारले गरेका सम्झौता तत्काल सार्वजनिक गर्न माग गरेका छन्। एमाले संसदीय दलका सचेतक एवम् कानुन, न्याय तथा मानव अधिकार समितिका सदस्य महेश बर्तौलाले प्रधानमन्त्री प्रचण्डलाई सम्झौता पत्र तत्काल उपलब्ध गराउन माग गरे। उनले भने, भारतसँग भएका सम्झौताको प्रतिसहित तत्काल उपलब्ध गराउनुपर्छ । यसमार्फत सिंगो जनतालाई जानकारी गराउनुपर्छ। प्रधानमन्त्री ज्यूले त्योउपलब्ध गराउनुहुन्छ भन्ने विश्वास छ। कानुन, न्याय तथा मानव अधिकार समितिले भारतसँग भएको सम्झौताका बारेमा जानकारी गराउन समितिको बोलाएपश्चात प्रधानमन्त्री प्रचण्ड आजको बैठकमा सहभागी भएका थिए। बर्तौलाले प्रधानमन्त्री प्रचण्ड मौखिक विषय जानकारी गराएपछि सम्झौताको प्रति पढ्न नपाएको भन्दै आक्रोश व्यक्त गरे। भारत भ्रमणका क्रममा केही बुँदामा सहमति भएको र संशोधन पनि भएको जानकारी गराउनुभयो तर नेपाल सरकारले प्रधानमन्त्री भारत भ्रमणमा जाँदा गरेको सहमति, सम्झौता के हुन् ? त्यो बारेमा आजसम्म संसदले जानकारी पाएको छ ? मौखिक जानकारी बाहेक। १९ गते भएको सम्झौता आज २५ गते पुगिसक्यो। समितिका सभापतिले रुलिङ पनि गर्नुभएको छ। त्यो सम्झौता पढ्न पाउने अधिकार हाम्रो होकि होइन ? संसद नचलेको बेला यो विषयगत समितिलाई जानकारी गराउनुपर्दैन ? बर्तौलाले प्रश्न गरे। उनले सरकारले भारतसँग गरेको सम्झौतालाई राष्ट्रघात गरेको आरोप लगाए। बर्तौलाले भारतीय दूतावासले नेपालका परियोजनामा सिधै २० करोड खर्च गर्ने गरी गरेको सम्झौताले राष्ट्रघात गरेको उल्लेख गरे। उनले सरकारलाई गम्भीरका साथ ध्यानाकर्षण गराउँदै समितिको क्षेत्राधिकार पनि भएकाले सम्झौताको प्रति माग गर्न रुलिङ गर्न माग गरे। जे अस्ति सम्झौता भयो। पहिले कमजोरी भए यो सरकारले सच्चाउने हो। नेपालको संविधानको धारा ५ ले के भन्छ ? के नेपालको संविधानको धारा ५ बमोजिमको अहिलेको सम्झौता हो ? नेपालको स्वाधीनता, सार्वभौम सत्ता, राष्ट्रिय हाम्रो स्वतन्त्रता र स्वाभिमानलाई जोगाउने गरी यो सम्झौता भएको छ ? यो कुरा के तपाईं ठोकुवासँग भन्न सक्नुहुन्छ ? बर्तौलाले प्रचण्डलाई प्रश्न गर्दै भने,तपाईं यो सम्झौताप्रति गर्व गर्दै हुनुहुन्छ । तर, यो सम्झौताले यो देशको राष्ट्रघातलाई हाम्रो स्वाभिमानको जरा काट्ने काम भएको छ प्रधानमन्त्री ज्यू। प्रधानमन्त्री प्रचण्डले भारतीय दूतावासले सिधै २० करोड रुपैयाँ नेपालमा खर्च गर्न पाउने सम्झौतामा धेरै तनाव लिनुपर्ने अवस्था नरहेको उल्लेख गरे। भारतसँग भएको सम्झौतामा भारतीय पक्षलाई एकपक्षीय रूपमा आयोजना छनौट गर्न र कार्यान्वयन गर्ने गरी कुनै पनि प्रावधान उनले बताए। भारतीय विदेशमन्त्री एस जयशंकरको भ्रमणका क्रममा नेपाल र भारतबीच सम्पर्क सञ्जाल विस्तार, व्यापार, जलस्रोत, ऊर्जा व्यापार लगायतमा ४ बुँदे सम्झौता भएको छ। जसमा विद्युत् व्यापार सम्झौतामा हस्ताक्षर, भारतीय दूतावासले २० करोड रुपैयाँसम्मको परियोजना सिधै सञ्चालन गर्न सक्ने, स्याटेलाइट प्रक्षेपण गर्न भारतले सहयोग गर्ने, पुनर्निर्माणमा १ खर्ब सहयोगका विषयमा सम्झौतामा भएको छ। सम्झौताका कतिपय प्रावधानका विषयलाई लिएर सरकारको आलोचनासमेत भइरहेको छ।"
"राष्ट्रियसभामा कांग्रेस बढ्दै, एमाले घट्दै","काठमाडौं : २०७४ सालमा राष्ट्रियसभामा एमालेको संख्या २९ थियो। यसमा दुई जना सरकारको सिफारिसमा राष्ट्रपतिबाट मनोनीत पनि समावेश थिए। त्यतिबेला एमाले र माओवादी मिलेर चुनाव लडेका थिए। माओवादीको संख्या पनि उल्लेख्य नै थियो। राष्ट्रपतिबाट एक मनोनीतसहित माओवादीको संख्या १३ थियो। ५९ सदस्यीय राष्ट्रियसभामा कांग्रेस १३ सिटमा खुम्चिएको थियो। संघीय समाजवादी फोरम र राष्ट्रिय जनता पार्टीका २२ जना सांसद थिए। ०७५ सालमा एमाले र माओवादी मिलेर पार्टी एकता गरी (नेकपा) बनाए। त्य तिबेला राष्ट्रियसभा एकतिहाइ सांसदको चुनाव भयो। दुई दल मिलेर बनेको नेकपाका ४९ जना सांसद बने। कांग्रेसले ७ सिट गुमायो। कांग्रेस ६ सिटमा मात्रै सीमित बन्यो। राष्ट्रियसभा तत्कालीन नेकपाको एकपक्षीय सभा बन्यो। राजपाका २ र समाजवादीका १ जना मात्रै सांसद राष्ट्रियसभामा थिए। ०७७ मा नेकपा विभाजित भयो। सर्वोच्चको आदेशले एमाले र माओवादी ब्युँतिए। राजनीतिक समीकरण फेरियो। माओवादीले कांग्रेससँग सहकार्य गर्यो। एमालेबाट अलग भई माधव नेपाल नेतृत्वमा एकीकृत समाजवादी पार्टी बन्यो। अनि, कांग्रेसको भाग्य चम्कियो। एमालेबाहेक अरू दल मिलेर गठबन्धन बनाए। त्यही वर्ष भएको राष्ट्रियसभाका एकतिहाइ सदस्यको निर्वाचनमा एमाले बढारियो। १९ सिटका लागि भएको निर्वाचनमा एमालेले एक सिट मात्रै जित्यो। गठबन्धनले १८ सिट जित्यो। कांग्रेस १० पुग्यो। माओवादी १६ पुग्यो। एकीकृत समाजवादीका ८ सांसद भए। एमालेसँग १८ जना मात्रै रहे। राष्ट्रियसभा एकतिहाइ सदस्यका लागि माघ ११ गते निर्वाचन हुँदै छ। सत्तागठबन्धनले चुनावी गठबन्धन गरेकाले एमाले अझै खुम्चिने छ। किनभने, राष्ट्रियसभाका मतदाता निश्चित रहेकाले चुनावी परिणाममा खासै फरक पर्ने छैन। राष्ट्रपतिबाट मनोनीतसहित एमालेका १८ सांसद छन्। मनोनीतसहित ९ जनाको पद रिक्त हुँदै छ। निर्वाचन आयोगले सार्वजनिक गरेको मतभारअनुसार सत्ता गठबन्धनका सबै उम्मेदवार विजयी हुने निश्चित जस्तै छ। मन्त्रिपरिषद्को सिफारिसमा राष्ट्रपतिले मनोनीत गर्ने एक सिट पनि एमालेको हुने छैन। त्यस्तो अवस्थामा एमाले नौ सिटमा खुम्चिँदै तेस्रो स्थानमा पुग्ने छ। राष्ट्रपतिबाट मनोनीतसहित अहिले माओवादीका १६ सांसद छन्। २१ फागुनबाट तीन सांसद बिदा हुँदै छन्। तर, यो निर्वाचनबाट ६ सांसद थपिँदै राष्ट्रियसभामा माओवादीको संख्या १९ पुग्दै छ। त्यस्तै, कांग्रेसका अहिले १० सांसद छन्। चार सांसदको पद रिक्त हुँदै छ। निर्वाचनपछि १० सांसद थपिँदै छन्। कांग्रेसका १६ सांसद पुग्दै छ। एकीकृत समाजवादीका अहिले ८ सांसद छन्। २ जनाको पद रिक्त हुँदै छ भने २ जना नै उम्मेदवार छन्। त्यस्तै, जसपाका ३ सांसद छन्। १ सांसदको पद रिक्त हुँदै छ। १ जना थपिँदै छन्। ५९ सदस्यीय राष्ट्रियसभामा लोसपा, जनमोर्चा, स्वतन्त्र र राष्ट्रपतिबाट मनोनीत ११ सांसद छन्। यसपटक भने निर्वाचन आयोगले मतभारमा परिवर्तन गरेको छ। जसअनुसार अब प्रदेशसभा सदस्यको मतभार ५३ पुगेको छ। त्यस्तै, स्थानीय तहका प्रमुख, उपप्रमुख, अध्यक्ष र उपाध्यक्षको मतभार १९ पुगेको छ।"
भारतीय लगानीका परियोजनाले उत्पादित गरेको बिजुली मात्रै बेच्ने सम्झौता भएको छैन : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले भारतीय लगानीमा मात्रै उत्पादन गरेको बिजुली बिक्री गर्ने भनेर कुनै सम्झौता नगरेको स्पष्ट पारेका छन्। बुधबार कानुन,न्याय तथा मानव अधिकार समितिको बैठक बोल्दै नेपालभारतबीच भएका सम्झौताबारे जानकारी गराउँदै प्रधानमन्त्री दाहालले यस्तो बताएका हुन्। उनले दुई देशबीच दीर्घकालीन विदयुत व्यापार परियोजनामा हस्ताक्षर भएपछि अनेक टिकाटिप्पणी गरेको भन्दै यसमा ढुक्क हुन आग्रह समेत गरे। 'यहाँ कतिपयलाई लागेको छ कि भारतीयले बनाएका परियोजनाले मात्रै बिजुली लैजाने भनेको हो कि । यसमा कुनै सहमति र कुनै सम्झौता नेपालले गरेको छैन। होइन पनि। नेपालमा विभिन्न देशले लगानी गरेर विद्युत विकास गर्ने स्वतन्त्र सबैलाई छ। भारतलाई पनि छ । अरुलाई पनि छ। ' उनले चिनियाँ ठेकेदारले बनाएका आयोजनाबाट उत्पादित बिजुलीमा भने भारतको रिजर्भसेन रहेको जानकारी दिए। आफूले ग्लोबल टेन्डरबाट चिनियाँ ठेकेदारले पाएको आयोजनाबाट उत्पादित बिजुलीलाई चीनको भनिदिनु भएन भनेर भनेको बताए। प्रधानमन्त्री दाहालले नेपालभारतबीच दीर्घकालीन विद्युत व्यापार सम्झौताले दु्ईदेशमा दीर्घकालमा विद्युत व्यापारको ढोका खुलेको बताए। प्रधानमन्त्री दाहालको भारत भ्रमणका क्रममा नेपालबाट आगामी १० वर्षमा भारतले १० हजार मेघावट बिजुली किन्ने सम्झौता भएको थियो। भारतीय विदेशमन्त्री एस जयशंकरको पुस १९ गते नेपाल भ्रमणका क्रममा दुई देशका प्रतिनिधिहरुबीच सम्झौतामा हस्ताक्षर भएको थियो।"
"एमालेको मति सुध्रिएको छैन, कम्युनिष्टहरु मिल्नुपर्छ भन्नुको अर्थ छैन : माधव नेपाल",काठमाडौं : नेकपा एकीकृत समाजवादीका अध्यक्ष माधव कुमार नेपालले आगामी राष्ट्रियसभाको निर्वाचनमा एमालेले आफ्नो पार्टीलाई शून्यमा झार्ने प्रयास गरेको बताएका छन्। नेकपा एकीकृत समाजवादी विद्यार्थी विशेष जिल्ल कमिटीले बुधबार काठमाडौंमा आयोजना गरेको कार्यक्रममा अध्यक्ष नेपालले राष्ट्रियसभाको निर्वाचनमा नेकपा समाजवादीलाई पाखा लगाएर सिटको बाँडफाँट गर्ने प्रयास केपी ओलीले गरेको आरोप समेत लगाए। प्रचण्डसँग भेटेर ओलीले एमालेलाई ६ सिट मागेको उनले बताए । उनले एमालेको मति अझै सुध्रन नरहेको भन्दै कम्युनिष्टहरु मिल्नु मात्रै भनेर नहुने तर्क गरे । अध्यक्ष नेपालले अर्थतन्त्र सुधार लगायतका समस्या समाधान गर्दै मुलुकलाई अघि बढाउन प्रधानमन्त्रीलाई आवश्यक सुझाव दिएको जिकिर गरे। उनले काम गर्ने मुख्य भूमिका रहेकाले प्रधानमन्त्रीले सुझावका आधारमा सुधारका काम गर्न सक्नुपर्ने धारणा राखे। उनले देश र जनतालाई केन्द्रबिन्दुमा राखेर अघि बढ्ने भन्दै यसप्रतिको आघात स्वीकार्य नहुने बताए।
भारतसँग भएका सम्झौताबारे जानकारी गराउन प्रधानमन्त्री प्रचण्ड कानुन समितिको बैठक जाँदै,"काठमाडौं : प्रतिनिधिसभाअन्तर्गतको कानुन, न्याय तथा मानव अधिकार समितिको बैठक आज बस्ने भएको छ। आज बिहान ११ बजे सिंहदरबारस्थित समितिको सभाकक्षमा बस्ने बैठकमा प्रधानमन्त्री पुष्पकमल दाहाल प्रचण्डले भारतसँग भएको सम्झौताका बारेमा जानकारी गराउनेछन्। भारतीय विदेशमन्त्री एस जयशंकरको भ्रमणका क्रममा नेपाल र भारतबीच विद्युत् व्यापार सम्झौतामा हस्ताक्षर, भारतीय दूतावासले २० करोड रुपैयाँसम्मको परियोजना सिधै सञ्चालन गर्न सक्ने लगायतका विषयमा सम्झौतामा भएको छ। सम्झौताका कतिपय प्रावधानका विषयलाई लिएर सरकारको आलोचनासमेत भइरहेको छ। संयुक्त आयोगको बैठकबाट भारतले नेपालका परियोजनामा सीधै २० करोड खर्च गर्ने गरी गरेको सहमति लगायतका बारेमा प्रश्न उठिरहेको छ। शुक्रबार बसेको समिति बैठकले जयशङ्करको नेपाल भ्रमणका क्रममा भएको सहमति र सम्झौताका विषयमा जानकारी लिन प्रधानमन्त्रीलाई समितिमा बोलाउने निर्णय गरेको थियो। बैठकमा केहि समिति सदस्यहरुले नेपाल र भारतबीच भएका केहि सम्झौता मुलुकको हितविपरित हुनसक्ने भएकाले सरकारसँग जानकारी माग गर्नुपर्ने धारणा राखेका थिए। सांसदहरुको माग पछि समिति सभापति बिमला सुवेदीले सम्झौताका विषय समितिको पनि क्षेत्राधिकार भएकाले यस विषयमा प्रधानमन्त्रीलाई समितिमा बोलाएर जानकारी लिने निर्णय गरेको बताए। बैठकमा समिति सदस्य महेश बर्तौलाले समानान्तर सरकारको अभ्यास गर्ने गरी भारतलाई अधिकार दिएको भन्ने कुरा पनि आएकाले सम्झौताका बारेमा प्रधानमन्त्रीलाई समितिमा बोलाएर जानकारी गराउन माग गरिएको बताए। समिति सदस्य सन्तोष परियारले अन्तराष्ट्रिय सहमति सम्झौता समितिको कार्यक्षेत्रभित्र पर्ने भएकाले भारतसंग भएका सहमतिबारे जानकारी लिनुपर्ने भएकाले बोलाइएको बताए। एमालेले भारतीय विदेशमन्त्री एस जयशंकरको भ्रमणका क्रममा भएका सम्झौता र सहमतिबारे सरकारले प्रतिपक्षसँग परामर्श नगरिएको भन्दै आपत्ति जनाएको छ। एमालेले बजेटरी प्रणालीलाई कमजोर पार्ने हिसाबले कुनै काम हुनु नहुने बताउँदै आएको छ।"
भारतसँग भएका सम्झौताको पूर्णविवरण सात दिनभित्र उपलब्ध गराउन सरकारलाई निर्देशन,"काठमाडौं : प्रतिनिधिसभाअन्तर्गतको कानुन, न्याय तथा मानव अधिकार समितिले विभिन्न मितिमा भएका सन्धी सम्झौताको विवरण उपलब्ध गराउन सरकारलाई निर्देशन दिएको छ । सिंहदरबारमा बुधबार बसेको समिति बैठकले नेपाल सरकार पक्ष भइ विभिन्न मुलुकहरु वा अन्तरसरकारी संघ संगठनहरुसँग भएका सन्धी सम्झौताहरु, संसद्ले अनुमोदन गरेका र अनुमोदन गर्न बाँकी रहेका समेत खुलेको विवरण समितिमा उपलब्ध गराउन निर्देशन दिएको सभापति विमला सुवेदीले जानकारी दिए । त्यस्तै, बैठकले भारतीय विदेशमन्त्रीको नेपाल भ्रमणका क्रममा भएका सहमति सम्झौताहरुको पूर्ण विवरण सात दिनभित्र समितिमा उपलब्ध गराउन पनि निर्देशन दिइएको उनले बताए। बैठकमा समिति सदस्यहरुले नेपालको आवश्यकताका आधारमा मात्रै मित्रराष्ट्रबाट सहयोग लिनुपर्ने धारणा राखेका थिए । समिति सदस्य जीवन परियारले नेपालको आवश्यकता र प्राथमिकतामा आधारमा सहयोग लिने र खर्च गर्ने परिपाटी सिर्जना गर्नुपर्ने बताए । उनले समितिको क्षेत्राधिकार अन्तराष्ट्रिय सन्धीसम्झौता रहेकाले यस विषयमा समितिमा नै छलफल हुनुपर्ने धारणा राखेका थिए। बैठकमा प्रधानमन्त्री पुष्पकमल दाहाल प्रचण्डले भारतसँग हालै भएको सहमतिका बारेमा जानकारी गराएका थिए।"
राष्ट्रियसभा निर्वाचन : गठबन्धनको समन्वय गर्न गठित समितिको बैठक आज,"काठमाडौं : राष्ट्रियसभा सदस्य निर्वाचनमा समन्वय गर्न गठित समितिको पहिलो बैठक आज बस्ने भएको छ। मंगलबार साँझ सत्ता गठबन्धनले नेपाली कांग्रेसका संसदीय दलका प्रमुख सचेतक रमेश लेखक, नेकपा (माओवादी केन्द्र)का उपमहासचिव वर्षमान पुन, नेकपा (एकीकृत समाजवादी)का उपाध्यक्ष राजेन्द्र पाण्डे र जनता समाजवादी पार्टीका प्रवक्ता मनिष सुमन रहेको समन्वय समिति गठन गरेको थियो। उनका अनुसार आज दिउँसो २ बजे सिंहदरबारमा समितिको बैठक बस्दैछ। माघ ११ गते हुने राष्ट्रियसभा निर्वाचनमा सरकारमा सहभागी दलहरुले गठबन्धन गरेका छन् । १९ सिटमा हुने निर्वाचनमा नेपाली कांग्रेसले १०, नेकपा माओवादी केन्द्रले ६, नेकपा एकीकृत समाजवादी पार्टीले २ र जनता समाजवादी पार्टीले १ सिटमा उम्मेदवारी दिएका छन्। राष्ट्रियसभा निर्वाचनका लागि सोमबार ५२ जनाले उम्मेदवारी दिएका छन्। सातवटै प्रदेशमा महिला समूहतर्फ १८, दलित समूहतर्फ ५, अपांगता भएका व्यक्ति वा अल्पसंख्यक समुदायतर्फ ८ र अन्य समूहतर्फ २१ जनाको उम्मेदवारी परेको निर्वाचन आयोगले जानकारी दिएको छ। आयोगका अनुसार कोशीमा ५, मधेसमा ५, बागमतीमा १५, गण्डकीमा ८, लुम्बिनीमा ७, कर्णालीमा ६ र सुदूरपश्चिममा ६ जनाले उम्मेदवारी दिएका छन्।"
जाजरकोटको नलगाडमा फिजियोथेरापी सेवा सुरु,"जाजरकोट : नगर अस्पताल नलगाडमा फिजियोथेरापी सेवा सुरु भएको छ। नगर अस्पतालमै फिजियोथेरापी सेवा सुरु भएपछि नशा तथा हाडजोर्नीका समस्या भएका बिरामीको उपचारमा सहज हुने विश्वास गरिएको छ। पाँच तारा युवा संरक्षक मञ्च र ह्याण्डिक्याप इन्टरनेशनल फेडेरेशनको साझेदारिमा नलगाड नगरपालिकामा सञ्चालन भइरहेको अपाङ्गता भएका महिला तथा बालबालिका र संकटासन्न व्यक्तिहरूको शारीरिक पुनःस्थापना तथा आर्थिक समावेशिता सेवामा पहुँच वृद्धि परियोजनाअन्तरर्गत प्राथमिक अस्पतालमा फिजियोथेरापी सुरु गरिएको पाँच तारा युवा संरक्षक मञ्चका अध्यक्ष छवि पन्तले जानकारी दिए। प्राथमिक अस्पतालमा फिजियोथेरापी सेवा केन्द्र स्थापना र सञ्चालन गर्न नलगाड नगरपालिका, ह्याण्डीक्याप इन्टरनेशनल फेडेरेसन र पाँचतारा युवा संरक्षक मञ्चबीच भएको त्रिपक्षीय सम्झौताअनुसार प्राथमिक अस्पतालको फिजियोथेरापी सेवा केन्द्रका लागि र अपांगता भएका महिला तथा बालबालिका र संकटासन्न व्यक्तिहरुको शारीरिक पुनःस्थापनाका लागि गत साउन ३ गते सम्झौता भएको थियो। नगरपालिकामा फिजियोका लागि आवश्यक सम्पूर्ण सामग्री पाँच तारा युवा संरक्षक मञ्चका अध्यक्ष छवि पन्तले नगर प्रमुख डम्बरबहादुर रावलमार्फत् अपस्ताललाई हस्तान्तरण गरेका हुन्। नगर प्रमुख डम्बरबहादुर रावत, प्रमुख प्रशासकीय अधिकृत दिनेश भट्टराई स्वास्थ्य शाखा प्रमुख तप्त चुनारा अस्पताल प्रमुख राजेश सिंह पाँचतारा युवा संरक्षक मञ्चका अध्यक्ष छवि पन्त, ह्याण्डिक्याप इन्टरनेशनल फेडेरेशनका प्राविधिक अधिकृत प्रज्वल गिरीलगायतको टोलीले फिजियोथेरापी कक्षको अनुगमन तथा निरीक्षण गरेका थिए। अनुगमनका क्रममा फिजियोथेरापिष्ट प्रिमान गुरूङले ठाउँ अभावका कारण सबै सेवा दिन सम्भव नभएको बताए। उनले फिजियोको लागि उपयुक्त स्थान भएमा फिजियोथेरापी सेवाको अभावमा बिरामीलाई अन्यत्र रेफर गर्नुपर्ने बाध्यता अन्त्य हुने विश्वास ब्यक्त गरे। नगर प्रमुख डम्बरबहादुर रावतले नगरबासीहरूले फिजियोथेरापी सेवा लिन नेपालगन्ज जानुपर्ने अवस्थाको अन्त हुने बताए। यो सेवाले बारेकोट गाउँपालिका र आठबिस नगरपालिका रुकुम पश्चिमका जनताले पनि सेवा लिने बताए। संस्थाले १९ लाख १२ हजार बराबरको आवश्यक सामग्री अस्पताललाई हस्तान्तरण गरेको छ।"
इटहरीमा जलन अस्पताल बनाउन प्रदेश सरकारले डेढ करोड दिने,विराटनगर : कोशी प्रदेश सरकारले जलन अस्पताल निर्माणको लागि जनस्वास्थ्य सरोकार ट्रष्टलाई एक करोड ५० लाख रुपैयाँ उपलब्ध गराउने भएको छ। सुनसरीको इहटरी उपमहानगरपालिका११ पकलीमा बन्न आँटेको जलन अस्पतालका लागि प्रदेश सरकारले डेड करोड रुपैयाँ उपलब्ध गराउने भएको हो। बुधबार मुख्यमन्त्री केदार कार्कीको उपस्थितिमा स्वास्थ्य मन्त्रालयकी सचिव डा सुधा देवकोटा र ट्रष्टका कार्यकारी निर्देशक डा गौरी प्रधानबीच सम्झौतापत्रमा हस्ताक्षर भएको छ। ट्रष्टले पकलीमा सात वर्षअघि किनेको दुई बिघा १० कठ्ठा जग्गामा ५० शय्याको जलन र ५० शय्याको सामान्य गरी १०० शय्याको अस्पताल निर्माण गर्न लागेको छ। सो अस्पताल ४० करोड लागतमा निर्माण हुने ट्रष्टले जनाएको छ। प्रदेश सरकारले बजेटमार्फत निजी क्षेत्रसँगको सहकार्यमा जलन अस्पताल बनाउने भनेर गरेको घोषणाअनुसार ट्रष्टलाई रकम दिने सम्झौता भएको हो। सो सम्झौताअनुसार तीन मिहनाभित्र अस्पताल निर्माण सुरु गर्न एक करोड ५० लाख रुपैयाँ प्रदान गरिने छ। आवश्यक थप बजेट पनि उपलब्ध गराउने मुख्यमन्त्री कार्कीले प्रतिबद्धता जनाएका छन्। मुख्यमन्त्री कार्कीले कोशी र मधेस प्रदेशका आगलागीमा परी घाइते भएका बिरामीलाई लक्षित गरी इटहरीमा उक्त अस्पताल निर्माण प्रक्रिया थालेको बताए। अस्पताल सञ्चालनका लागि आवश्यक उपकरण र जनशक्ति व्यवस्थापन ट्रष्टले गर्ने कार्यकारी निर्देशक प्रधानले बताए। प्रदेश सरकारले अस्पताल निर्माणका लागि दिएको अनुदान सहयोगबापत कोशी प्रदेशका बिरामीलाई सहज र सुलभ रूपमा उपचार सेवा प्रदान गर्ने तथा जलनसम्बन्धी विशेषज्ञ र विशिष्टीकृत सेवा प्रदान गर्ने सम्झौतापत्रमा उल्लेख छ।
पूर्वडिआइजी शाहलाई तीनवर्ष जेल सजाय,काठमाडौं : विशेष अदालतले नेपाल प्रहरीका पूर्वप्रहरी नायब महानिरीक्षक (डिआइजी) महेशविक्रम शाहलाई भ्रष्टाचार मुद्दामा तीन वर्ष जेल सजाय तोकेको छ। विशेष अदालतका अध्यक्ष टेकनारायण कुँवर तथा सदस्यद्वय तेजनारायण सिंह राई र रितेन्द्र थापाको इजलासले सजाय आज उक्त सजाय निर्धारण गरेको हो। क्षेत्रीय प्रहरी तालिम कार्यालय प्रमुख रहेका बेला रकम हिनामिना गरेको प्रकरणमा तत्कालीन डिआइजी शाहसहित दुई जनालाई अदालतले दोषी ठहर गरेको थियो। अख्तियार दुरुपयोग अनुसन्धान आयोगले शाहलाई रु १६ लाख ६९ हजार बिगो दाबी गर्दै मुद्दा दायर गरेको थियो। अदालतले सोही रकम नै बिगो र तीन वर्ष कैद सजाय हुने फैसला सुनाएको छ। त्यस्तै अदालतले उक्त प्रकरणमा पूर्वप्रहरी नायब निरीक्षक दीपेन्द्रप्रसाद पनेरुलाई पनि तीन वर्ष कैद तथा रु १६ लाख ६९ हजार जरिवाना गरेको छ।
आर्थिक अभावका कारण सोममायाले पाइनन् उपचार,"स्याङ्जा : भर्खरको कलकलाउँदो उमेर छ। खेल्ने कुद्ने उमेरमा मानसिक सन्तुलन गुमेको छ। आर्थिक अवस्था कमजोर भएका कारण राम्रो उपचार गर्न नसकिएको पारिवारले जानकारी दिएको छ। भर्खर २३ वर्ष टेकेकी सोममाया विगत ३ वर्षदेखि मानसिक सन्तुलन गुमाएको उनका बहिनी माया रानाले बताइन्। चार वर्षअघि आफूले मन पराएको केटासँगै दिदीको बिहे भएको र त्यसपछि क्रमशः उनमा फरकपना देखिन थालेको माया रानाले बताइन्। उनीहरूका एक छोरी छन्। 'सुरुमा भेनाले पनि उपचार गर्नुभयो। पछि छोरीसहित दिदीलाई पनि माइतै ल्याएर छाड्नुभो। एकडेढ वर्षदेखि दिदी माइतमै हुनुहुन्छ। अहिले भेना सम्पर्कमा आउनुहुन्न,' बहिनी मायाले भनिन्। स्याङ्जाको बिरुवा गाउँपालिकाको चिन्नेबासमा जन्मिएका सोममायाले छिमेकी जिल्ला तनहुँमा विहे गरेकी हुन्। तीन दिदीबहिनी मात्र रहेको परिवारमा माइततर्फका बाबा ८० वर्षका वृद्ध छन्। आमा अपांग हुन्। उनको बोली नबुझिने बताइएको छ। परिवारको आर्थिक अवस्था निकै दयनीय रहेकाले उपचारमा समेत कठिनाई भएको समाजसेवी एवं छिमेकी मोहन थापाले जानकारी दिए। सोममाया जेठी छोरी हुन्। कान्छी बहिनीले अघिल्लो वर्ष आत्महत्या गरेको बुझिएको छ। माइली बहिनी माया राना आफन्तको घरमा बसेर अध्ययन गरिरहेकी छन्। सोममायाका उपचारका लागि खर्चिने रकम परिवारसँग छैन। बिहान र साँझको हातमुख जोड्न पनि समस्या रहेको सो परिवारले सुविधा सम्पन्न अस्पतालमा लगेर उपचार गराउन सक्दैन। गाउँघरमा गरिएका ससाना उपचारले उनलाई निको हुँदैन। सबैले सहयोग गरेमा उनको अवस्था पहिलाको जस्तै फर्केर आउनसकिने विरुवा गाउँपालिकाका समाजसेवी डोलराज पोखरेलले बताए। मानसिक सन्तुलन गुमेकै कारण दक्षिण पश्चिम विरुवाका सोममाया मंगलबार (हिजो) प्रहरीले उत्तरतर्फको आँधीखोला गाउँपालिकाको पनि उत्तरी भेग सेपतमा भेटिएको सूचना सार्वजनिक गरेको थियो।"
"भिमादमा बलेरो जीप दुर्घटना : २ जनाको मृत्यु, ९ घाइते",दमौली : पोखराबाट रामपुरतर्फ जाँदै जीप बुधबार भिमाद नगरपालिका ३ बराली थुम्कामा दुर्घटना हुँदा २ जनाको मृत्यु भएको छ। आज बिहान साँढे ९ बजे ग १ ज ६३५६ नम्बरको जीप दुर्घटना हुँदा २ जनाको मृत्यु भएको जिल्ला ट्राफिक प्रहरी कार्यालय तनहुँका प्रमुख सन्तोष पौडेलले जानकारी दिए। मृतकको पहिचान हुन नसकेको उनले बताए। उनका अनुसार दुर्घटनामा जीपमा यात्रारत दुई जनाको घटनास्थलमा नै मृत्यु भएको छ भने अन्य ९ जना घाइते छन्। घाइते मध्ये ४ जनालाई उपचारका लागि पोखरा लगिएको छ भने ५ जनाको जीपी कोइराला श्वासप्रश्वास उपचार केन्द्रमा उपचार भइरहेको छ।दुर्घटनाग्रस्त जीप सडकबाट करिब ३ सय मिटर तल खसेको छ। जीपका चालकलाई प्रहरीले नियन्त्रणमा छन्। घटनाको विषयमा अनुसन्धान भइरहेको ट्राफिक प्रमुख पौडेलले जानकारी दिए।
मोटरसाइकलसहित चोर पक्राउ,महोत्तरी : महोत्तरीको गौशालामा चोरी भएको मोटरसाइकल ४ घण्टाको अन्तरालमा प्रहरीले चोरसहित बरामद गरेको छ। प्रहरीले धनुषा जिल्ला मिथिला नगरपालिका वडा नं १ लक्ष्मी निवासका २६ वर्षीय हिरेन्द्र महरा चमारलाई गौशालाबाट नियन्त्रणमा लिएको हो। इलाका प्रहरी कार्यालय गौशालाले दिएको जानकारीअनुसार बुधबार एका विहानै गौशाला नगरपालिका वडा नं ४ रजखोरस्थित बिनोदकुमार सिंहले आफ्नो घर आँगनमा पार्किङ गरि राखेको ज९ प३५५ नं को डिस्कोभर मोटरसाइकल चोरी भएको थियो। सो गाडीको खानतलाशको क्रममा प्रहरीले महरालाई विहान ८ बजेको समयमा गौशालास्थित जिरोमाईलबाट नियन्त्रणमा लिएको हो। पक्राउ परेका रामलाई आवश्यक कानुनी कारवाहीको लागि इलाका प्रहरी कार्यालय गौशालामा राखि थप अनुसन्धान भइरहेको प्रहरी निरीक्षक मनोज कुमार यादवले जानकारी दिए।
"जाजरकोटमा एक लाख ४० हजारले लगाए दादुरा,रुवेला र टाइफाइडविरुद्धको खोप","जाजरकोट : भूकम्प प्रभावित क्षेत्रमा महामारी फैलिन नदिन सरकारले सञ्चालन गरेको दादुरारुवेला र टाइफाइड विरुद्धको खोप जाजरकोटमा एक लाख ४० हजार ८ सय ९१ ले लगाएका छन् । गत पुस ४ गतेदेखि १४ गते सम्म सञ्चालन गरिएको खोप अभियान अन्र्तगत ६ महिना देखि १५ वर्षसम्मका ६८ हजार ३ सय ४४ बालबालिकाले दादुरा रुवेला खोप लगाएका हुन् । त्यस्तै १६ देखि ४५ वर्षसम्मका ७२ हजार ५ सय ४७ जनाले टाइफाइड विरुद्धको खोप लगाएको स्वास्थ्य सेवा कार्यालय जाजरकोटका कोल्डचेन सुपरभाइजर शान्तबहादुर बुढाथोकीले बताए । उनका अनुदार दादुरा रुवेला खोप ९९ प्रतिशत र टाइफाइड ८८ प्रतिशत खोप कभरेज भएको छ । जिल्लाका ४ सय ८० खोप केन्द्रबाट खोप सञ्चालन गरिएको थियो । आपतकालिन अवस्थामा श्वासप्रश्वास,दूषित पिउनेपानी र विभिन्न खानेकुराबाट सर्ने रोगहरु फैलिन सक्ने जोखिमबाट बच्न सरकारले भूकम्प प्रभावित जाजरकोट,रुकुमपश्चिम लगायत आसपासका सुर्खेत,सल्यान, दैलेख, कालीकोट र जुम्ला जिल्लामा दादुरारुवेला र टाइफाइड विरुद्धको खोप अभियान सञ्चालन गरेको हो । सामान्य अवस्थामा दादुराको महामारी फैलिएमा मृत्युदर १ प्रतिशत रहने र विपदको वेला दादुराको महामारी फैलिएमा मृत्युदर ३० प्रतिशत रहने भएकोले पनि खोप अभियान संचालन गरिएको निमित्त स्वास्थ्य सेवा ब्यवस्थापक डाप्रतिक्षा भारतीले बताइन् । राष्ट्रिय खोप सल्लाहकार समितिको सिफारिसमा नेपाल सरकार, स्वास्थ्य तथा जनसंख्या मन्त्रालयले भूकम्प प्रभावित र आसपासका जिल्लाहरुमा दादुरारुवेला र टाइफाइड विरुद्धको खोप अभियान सञ्चालन गरेको डाभारतिले बताइन्। गत वर्ष जाजरकोट जिल्लामा दादुराको संक्रमण देखा परेको जानकारी गराउँदै स्वास्थ्य सेवा विभाग अन्तरगत बाल स्वास्थ्य तथा खोप शाखा प्रमुख डा अभियान गौतमले हरेक पाँचपाँच वर्षमा दादुरारुवेला विरुद्धको खोप अभियान सञ्चालन गरिरहेको सरकारले भूकम्प प्रभावित र आसपासका जिल्लामा पाँच वर्ष नपुग्दै दादुरारुवेला र टाइफाइड विरुद्धको खोप अभियान सञ्चालन गरेको जानकारी दिए । दादुरारुवेला, टाइफाइड जस्ता प्रकोपहरुलाई फैलिन नदिन निश्चित गरिएका उमेर समूहका ९५ प्रतिशतले खोप लगाएको हुनुपर्ने डागौतमले भनाइ छ । स्वास्थ्य सेवा कार्यालयका अनुसार छ महिनादेखि १५ वर्षसम्मका एक लाख ५० हजार र १६ वर्षदेखि ४५ वर्षसम्मको लक्षित जनसंख्या छ लाख ५० हजार रहेको छ । जाजरकोट जिल्लामा मात्र ६ महिना देखि १५ वर्ष सम्मको लक्षित जनसंख्या ६८ हजार ९ सय १९ जना र १६ वर्षदेखि ४५ वर्षसम्मका ८६ हजार ६ सय ३६ जना रहेका छन् ।"
"दिलिप हत्याको चार वर्ष पूरा, पर्यावरण सहिद घोषणाको माग बेवास्ता","ढल्केवर : ४ वर्ष अघिको पौष २५ लाई सम्झिंदा अहिले पनि धेरैको जिउ सिरिङ्ग हुन्छ। पर्यावरण जोगाउन निरन्तर चिच्याइरहेका युवालाई खोलामै वध गरिएको त्यो कालो दिन बिर्सने सायदै कोही होलान्। पर्यावरण अभियन्ता ओमप्रकाश (दिलिप) महतो हत्याको आज ठ्याक्कै चार वर्ष पुगेको छ। २५ पुस २०७६ को झिसमिसे बिहानीमा धनुषाको मिथिला नगरपालिका५ श्रीपुरका दिलीपलाई क्रसर डनले क्रुर हत्या गरेका थिए। क्रसर गुण्डाले दिलिपलाई कोखमालिभरप्रहार गरी सख्त घाइते बनाएर टिपरले किचेर हत्या गरेका थिए। चुरे दोहन रोक्नुपर्ने, अबैध उत्खनन् र क्रसर उद्योग बन्द गर्नुपर्ने उनको चोटिलो आवाज खोला तस्करको तारोमा परेर दिलिपको हत्या गरिएको थियो। सोही दिनको स्मरणमा आज दिलीपको चौथो स्मृति दिवस मनाइँदै छ। जिल्लामा चित्त नबुझ्दा उच्चमा मुद्दा दिलिप हत्या मुद्दामा धनुषा जिल्ला अदालतले तीनजनालाई दोषी ठहर गरिसकेको छ। जिल्ला अदालतले गत फागुन १२ गते मुख्य योजनाकार चुरियाई बालुवा प्रशोधन उद्योगका सञ्चालक विपीन महतो र कामदार मुनिन्द्र महतोलाई २५२५ वर्ष कैद र ५५ लाख क्षतिपूर्ति तिर्न फैसला सुनाइएको थियो। न्यायाधीश चित्रबहादुर गुरूङको इजलासले उक्त फैसला सुनाएको हो। त्यस्तै, हत्याका मतियार ठहर भएको जितेन्द्र महतोलाई साढे १२ वर्ष कैद र २ लाख ५० हजार रुपैयाँ क्षतिपूर्ति तिर्न फैसला सुनाइएको थियो। त्यही मुद्दामा क्रसर सञ्चालक विपीनका दाइ विनोद महतो, कामदारहरू सत्यनारायण महतो, शत्रुघन महतो र रोशनकुमार यादवलाई अदालतले भने सफाइ दियो। यसमा पिडित परिवारको चित्त बुझेन। उनीहरुले उच्च अदालतमा पुनरावेदन गरेका छन्। प्रहरीकै प्रतिवेदनले सातैजना दोषी देखिएका थिए। जिल्ला अदालतले तीनजनालाई मात्रै दोषी ठहर गर्यो। त्यसमा पनि उनीहरुलाई आजीवन कैद हुनुपर्नेमा जन्मकैद मात्रै गर्यो, दिलिपका बुवा रामजीवन भन्छन्, यसमा पुनर्विचार होस् भनेर हामी उच्च आदलत पुगेका हौं। दोषी जति सबै जेलमा कोचिनु पर्छ। जन्मकैद हैन आजीवन कैदको सजाय दिइनुपर्छ। उनले चौथो स्मृति दिवसकै दिन अर्थात आज पहिलो पेशी तोकिएको बताए। उच्च अदालतमा बुधबार पहिलो पेशी तोकिएको छ। उच्चबाट पूर्ण रुपले न्याय पाउनेमा विश्वस्त छौं, रामजीवनले भने। दिलिपलाई सहिद घोषणाको गुहार सरकारले नसुनेको उनले दुखेसो पोखे। कमाउने बेला मारिदा कर्जामा हुर्कंदै दिलिपका परिवार बुढेसकालमा बलियो सहारा हुन्छ भन्ने आशमा छोरा दिलीपलाई रामजीवनले इन्जिनियर पढाइरहेका थिए। सहारा हुन्छ सोचेको थिएँ, ऋण गरेरै भए पनि छोरालाई इन्जिनियर बनाएर पैसा कमाउन जापान पठाउने चाहना थियो, दिलीपलाई सम्झिँदै रामजीवन भन्छन्, सोचेको सपना त तुहियोतुहियो, छोरोलाई पापीहरूले खोसेर बुढेसकालमा मलाई बेसहारा बनाइदियो। अहिले हाम्रो पूरा परिवार नै बेसाहारा भइसकेको छ। हत्या हुनुभन्दा केही दिन अघिमात्र दिलीप भारतको भोपालबाट मेकानिकल इन्जिनियरिङको परीक्षा सकाएर गाउँ आएका थिए। यसरी भएको थियो दिलीपको हत्या धनुषाको श्रीपुर गाउँमा औरही खोला छ। सो खोलाबाट क्रसरवालाले अवैध रूपमा नदी जन्य सामग्री झिक्दै आएका थिए। ठूला खाल्टो बनाएर खनिएको खोलामा वर्षायाममा बाढी आउँदा धार परिवर्तन गरी किसानको उब्जाउ जमिन कटान गर्ने गर्थ्यो। त्यस अघिदेखि नै दिलीपले किसानको जमिन बचाउन नदी दोहोनविरुद्ध आवाज उठाउँदै आएका थिए। एकाबिहानै घरनजिकैको खोलामा स्काभेटर प्रयोग गरेर खोला खनिँदै थियो। टिपरमा राखेर बालुवा गिट्टी क्रसरमा दुवानी भइरहेको थियो। क्रसर डनका नामले चिनिने विपिन महतोले खोला खनेर नजिकैको चुरियामाई बालुवा प्रशोधन उद्योगमा लगिरहेका थिए। स्काभेटर र टिपरको आवाज सुनेर साथी रोशन यादवसँगै दिलीप पनि खोला उत्खनन रोक्न गएका थिए। त्यसै समय दिलीपलाई विपिनले मुक्का हाने। दिलीपसँग विपिनको भनाभन् भएपछि टिपरबाट लिभर निकालेर उनको कोखमा घोचेर घाइते बनाए। पछि हातखुट्टा समातेर ना७ ख ६४१३ नम्बरको लोड टिपर ब्याक गरेर दिलीपको निर्मम हत्या गरिएको थियो। सहिद घोषणाको मागलाई बेवास्ता चार वर्षअघि पर्यावरणकै लागि बोलिरहँदा खोलामै मारिएका थिए दिलिप। त्यतिबेला घटनाको विरोधमा तराईमधेसदेखि संघीय राजधानीसम्म आन्दोलन चर्कियो। दोषीलाई कारबाही र दिलीपलाई प्रथम पर्यावरण सहिद घोषणाको माग गर्दै देशव्यापी प्रदर्शनहरू भए। दिलीपको घरमा समवेदना व्यक्त गर्न सांसद्देखि मन्त्रीसम्मको लाइन लाग्यो। सबैले न्याय दिलाउने वाचा गरे। कांग्रेस नेता शशांक कोइरालासम्मले पर्यावरण सहिद घोषणा गराउन संसद्मा पहल गर्ने प्रतिबद्धता जनाएका थिए। दिलीपलाई प्रथम पर्यावरण सहिद घोषणा गर्नुपर्ने माग अझै जनस्तरबाट उठिरहेको छ। तर, उक्त मागलाई तीनै तहको सरकारले बेवास्ता गरेको दिलीपकी बहिनी संगमको गुनासो छ। पर्यावरणलाई सरकारले नजरअन्दाज गरेको उनले आरोप लगाइन्। सरकारले पर्यावरण नबुझेको हो कि जस्तो लाग्छ, उनले भनिन् दिलिप महतोलाई पर्यावरण सहिद घोषणा गराएर पर्यावरणको मुद्दा स्थापित गराउँछौं।"
"गेटा अस्पताल : बिरामी बढदै, सेवा विस्तारमा कन्जुस्याइँ","धनगढी : साढे ६ अर्बका संरचना बनेर पनि एउटा कुनामा सञ्चालनमा आएको सय शैया भनिएको गेटा अस्पतालमा कार्ययोजना अनुसारको कुनै पनि काम भएको छैन । अस्पतालको प्रचार भएपछि बिरामी बढ्न थाले पनि अस्पतालले सुरुवातका बेला सार्वजनिक गरेका कार्ययोजना अनुसारको सेवा विस्तारको काम गर्न सकेको छैन। कार्तिक भित्र एमसिएच क्लिनिक सुरु गर्ने योजना थियो । तर, त्यसको केही काम भएको छ । मंसिर महिनाभित्र खोप सेवा र अन्तरंग सेवा सुरु गर्ने योजना थियो तर त्यो सुरु भएन । पुसभित्र इमरजेन्सी र प्रसूति सेवा सुरु गर्ने कार्य योजना थियो तर त्यो पनि भएको छैन । चैत महिनाभित्र शल्यक्रिया सेवा र वैशाखभित्र आइसीयु र एनआइसीयु सेवा सञ्चलान गर्ने कार्ययोजना भएपनि अरु नै सेवा सुचारु नभएका बेला ती सेवाहरु सुरु हुनेमा विश्वास गर्ने आधार देखिदैन । गेटामा ६ सय शैया क्षमताको अस्पताल भवन, कलेज भवन र आवासहरु गरी झण्डैं साढे ६ अर्बका संरचना निर्माण भइसकेका छन् । कम्तिमा पनि ३ सय शैयाको अस्पताल सञ्चालन गरी एमबीबीएसको पढाइ हुनुपर्ने आशा गरिएका बेला सय शैया मात्र सुरु हुँदा यस क्षेत्रका जनता निरास भएका थिए । ५० शैयाको अनुमतिमा मात्रै सञ्चालनमा रहेको सेती प्रादेशीक अस्पतालको भन्दा दोब्बर स्वास्थ्य सेवा होला भन्ने आशामा सुदूरपश्चिमबासीले चित्त बुझाएका थिए । गेटामा अहिले जनरल ओपीडी, हाडजोर्नी तथा नशा रोग, स्त्री रोग, जर्नल सर्जरीको ओपीडी मात्रै सञ्चालनमा छ । प्रयोगशाला सेवा र फार्मेसीबाहेक बिरामी भर्ना गर्ने गरी इन्डोर सेवा समेत सञ्चालनमा आउन सकेको छैन । इमरजेन्सी ,भर्ना, शल्यक्रिया र आइसीयु एनआइसीयु छैन भने त्यसलाई के अस्पताल भन्ने ? प्रार्थमिक स्वास्थ्य केन्द्र भइहाल्यो नी,' एकजना चिकित्सकले भने । कैलालीको गेटामा २०६६ सालदेखि मेडिकल कलेजका पूर्वाधारहरु निर्माण हुन थालेका हुन् । २०७८ सालदेखि नै मेडिकल शिक्षाको पढाइ हुने लक्ष्य राखिएको भएपनि मेडिकल कलेज,प्रतिष्ठान वा मेडिकल विश्वविद्यालय के बनाउने ? भन्ने कुरामै रुमल्लिदा गेटा ओझेलमा परेको हो । आर्थिक वर्षको बजेटमा अस्पताल सञ्चालनका लागि ८० करोड र चालु तर्फको खर्चका लागि साढे ३ करोड रकम विनियोजन गरिएको छ । अस्पताल उद्घाटनका बेला अस्पतालका निर्देशक डाक्टर प्रमोद जोशीले डल्लो रुपमा आएको बजेटलाई शीर्षक बनाएर उपकरण खरिद गरिने र अरु सेवाहरु विस्तार गर्ने बताएका थिए । तर, अहिले उनले नै सार्वजनिक गरेको कार्ययोजना अनुसार पुससम्म सुरु गर्ने भनिएका सेवाहरु सुचारु हुन सकेका छैनन । अस्पताल सञ्चालनका लागि मन्त्रिपरिषदले १४१ जना कर्मचारी र स्वास्थ्यकर्मीको दरबन्दी स्वीकृत गरेको थियो । २४ जनाको जनशक्तिबाट सुरु गरिएको स्वास्थ्य सेवा दिन अस्पतालमा अहिले ३२ जना कर्मचारी छन् । सेवा विस्तारका लागि दरबन्दी अनुसारकै जनशक्ति नपुगेको र उपकरणको समेत अभाव देखिएको छ । एमसीएचका लागि भने काम सुरु भएको अस्पतालले जनाएको छ । सामाजिक सुरक्षा इकाइबाट हुने सेवा पनि सुरु भएको छ । कात्तिक १ गतेबाट सुचारु भएको अस्पतालले पुस २५ सम्म १३ सय २ जनालाई उपचार सेवा दिएको छ । सुरुमा १४१५ जना आउने गरेकोमा अहिले दैनि ३०४० जना बिरामी आउने गरेका अस्पतालले जनाएको छ ।"
"अलिनो खाना खान बाध्य छन् मुगुबासी, नुनको कोटा बढाउन माग",मुगु : मागअनुसारको आयोडिनयुक्त नुन पुर्याउन नसक्दा जिल्लाका चारै स्थानीय तहका ग्रामीण भेगमा नुनको अभावमा हुने गरेको छ। जिल्लाबाट माग गरेअनुसारको आयोडिनयुक्त नुनको कोटा सरकारले निर्धारण गर्न नसक्दा मुगुमा हरेक वर्ष नुनको अभाव हुने गरेको छ। जिल्ला प्रशासन कार्यालय मुगुको आयोजनामा मंगलबार बसेको सर्वदलीय सर्वपक्षीय बैठकमा जनताले नुनका लागि सास्ती पाएको र आवश्यकताआनुसारको नपाएको गुनासो सहभागीहरूले गरेका थिए। नेपाली कांग्रेस मुगुका उपसभापति कर्णबहादुर रावलले नुन दिँदा नागरिकताको फोटोकपी खोज्ने र स्वयं व्यक्ति उपस्थित हुनुपर्ने प्रावधानले जनताले सास्ती पाएको बताए। उनले नुन नपाउँदा कयौं दिन अलिनो खाना खानुपरेको गुनासो जनताहरूले गर्नेगरेको बताए। त्यसैले नुनको कोटा बढाउनुपर्ने उनको प्रस्ताव थियो। बैठकमा राष्ट्रिय प्रजातन्त्र पार्टीका अध्यक्ष राजबहादुर मल्लले वडास्तरमै नुन वितरण गर्नपर्ने माग गरे। ५ पाकेट नुन लिन सदरमुकाम आउँदा जनताले ५ सयदेखि ५ हजार खर्च गर्नुपरेको उनको गुनासो थियो। विसं २०६८ मा भएको जनसंख्यालाई आधार मानेर प्रतिव्यक्ति ५ पाकेटका हिसाबले कोटा निर्धारण गरी नुन उपलब्ध गराउँदै आएको प्रमुख जिल्ला अधिकारी टोपेन्द्र बहादुर केसीले बताए। सरकारले २०७८ को जनगणनाअनुसार कोटा निर्धारण गर्नुपर्ने माग गरेका छन्। सोहीअनुसार कोटा निर्धारण गर्न मन्त्रालय र साल्टट्रेडिङ्ग कर्पोरेसनलाई अनुरोध गर्ने सर्वपक्षीय बैठकबाट निर्णय भएको केसीले बताए। सरकारले मुगुका लागि २ हजार ९ सय ७० क्वीन्टल नुन वार्षिक कोटा छुट्याउँदै आएको छ।
मौसम प्रतिकूल हुँदा धनगढीका लागि उडेका जहाज सुर्खेत 'डाइभर्ट',"धनगढी : अचानक मौसममा परिवर्तन आएपछि सुदूरपश्चिमको हवाई सेवा प्रभावित भएको छ। हवाई सेवा प्रभावित भएपछि काठमाडौंबाट धनगढीका लागि उडेका बुद्ध एयर र श्रीएयरका जहाजहरू सुर्खेत डाइभर्ट गरिएको धनगढी विमानस्थलले जनाएको छ। काठमाडौंबाट बुधबार बिहान ९:४० बजे धनगढीका लागि उडेको बुद्ध एयरको उडान संख्या २५१ को जहाज र ९:४२ बजे उडेको उडान संख्या २२१ को श्री एयरलाइन्सको जहाज अचानक मौसममा परिवर्तन आएपछि सुर्खेत डाइभर्ट गरिएका थिए । पश्चिमी वायुको प्रभावले एकै छिनमा हुस्सु आउने र जाने भएपछि हवाई सेवा प्रभावित भएको हो। आज बिहान खुलिसकेको धनगढी विमानस्थल अचानक हुस्सुले छोपेपछि भिजिबिलिटी कम हुँदा दुबै जहाजलाई सुर्खेत डाइभर्ट गरिएको धनगढी विमानस्थलका प्रमुख गणेशबहादुर सिंहले बताए । विमानस्थल बन्द भएपछि सुर्खेत डाइभर्ट गरिएका बुद्ध एयर र श्रीएयरका जहाजहरू अहिले धनगढी फर्केका छन् । दुबै जहाजहरु धनगढी ल्याण्ड भइसकेको धनगढी विमानस्थलले जनाएको छ । सामान्यतया विमानस्थलमा जहाज अवतरणका लागि ५ हजार मिटरको आँखाले देखिने भीजिविलिटिचाहिन्छ । तर धनगढी विमानस्थलमा गतवर्ष नै भिओआरडिएमई नामक उपकरण जडान गरिएको थियो । त्यस उपकरण पछि १७ सय मिटरको भिजिविलिटि मा पनि जहाज अवतरण गर्न सकिन्छ । तर २ हजार मिटर भिजिविलिटिपुगिसकेको विमानस्थल अचानक हावा चलेर एक हजार भिजिविलिटि मा आयो । त्यही भएर जहाजहरु सुर्खेत डायभर्ट गरिएका हुन्,'विमानस्थल प्रमुख सिंहले भने । नेपालगञ्ज विमानस्थल खुलेको थियो,अहिले त्यहाँ पनि बन्द भइसकेको छ । त्यहाँका २ जहाज हाम्रो कन्ट्याक्टमा आएका छन् । उनले पश्चिमि हावाका कारण कतिबेला मौसममा के हुन्छ भन्ने कुरा थाहा नहुने बताए ।"
बलात्कार मुद्दामा सन्दीप लामिछानेलाई ८ वर्ष कैद सजाय,"काठमाडौं : जिल्ला अदालत काठमाडौंले बलात्कार मुद्दामा क्रिकेटर सन्दीप लामिछानेलाई ८ वर्षको कैद सजाय सुनाएको छ। बुधबार जिल्ला अदालत काठमाडौंले लामिछानेलाई ८ वर्षको कैद सजाय सुनाएको हो। लामिछानेलाई मुलुकी अपराध संहिता २०७४ को दफा २१९ को उपदफा (३) (ङ) बमोजिम ८ वर्ष जेल र ३ लाख रुपैयाँ जरिवाना तोकिएको अदालतका सूचना अधिकारी चन्द्रप्रसाद पन्थीले जानकारी दिए। उनका अनुसार गौशाला२६ पीडितलाई थप दुई लाख क्षतिपूर्ति भराउन पनि अदालतले आदेश दिएको हो। लामिछानेलाई १० वर्षभन्दा कम सजाय तोकिएकाले उनले थुनाबाहिर रहेर उच्च अदालतमा पुनरावेदन गर्न पाउनेछन्। ६ देखि १० वर्षभन्दा कम सजाय तोकिएका मुद्दामा प्रतिवादीले थुनाबाहिरै रहेर उच्चमा पुनरावेदन गर्न पाउने कानुनी व्यवस्था छ। पुस १३ गते अदालते उनलाई जबरजस्ती करणीमा दोषी ठहर गरेको थियो। न्यायाधीश शिशिरराज ढकालको एकल इजलासले लामिछानेलाई बलात्कार मुद्दामा दोषी ठहर गरेको हो। लामिछानेले पीडित युवतीको नाजुक आर्थिक अवस्थाको फाइदा उठाएर जबरजस्ती करणी गरेको अदालतको ठहर छ। पक्ष र विपक्षको बयान,साक्षीका बयान र घटना विवरण,सीसीटीभी फुटेजका आधारमा गौशाला २६ र सन्दीप लामिछानेले काठमाडौंदेखि नगरकोट गइ पुन:काठमाडौं आएर होटलको एउटै कोठामा बसेको फैसलामा उल्लेख छ। एउटै कोठामा बसेको अवस्थामा सन्दीपले बलात्कार गरेको अदालतको ठहर छ। नाबालिग बलात्कार गरेको आरोपमा गौशाला२६ ले लामिछानेविरुद्ध गत वर्ष भदौ २१ गते गौशाला प्रहरी कार्यालयमा उजुरी दिएकी थिइन्। तर, अदालतले जबरजस्ती करणीको जाहेरी दिने किशोरी नाबालिग नरहेको ठहर गरेको छ। काठमाडौंको गौशालास्थित एक होटलमा लगेर बलात्कार गरेको आरोपमा पीडितले उजुरी दिएकी थिइन्। सोही उजुरीका आधारमा प्रहरीले लामिछानेलाई २० असोजमा त्रिभुवन अन्तर्राष्ट्रिय विमानस्थलबाट पक्राउ गरी मुद्दा अगाडि बढाएको थियो। मुद्दाको थुनछेक बहसका क्रममा जिल्ला अदालत काठमाडौंले लामिछानेलाई पुर्पक्षका लागि कारागार पठाउने निर्णय गरेको थियो। बाहिरबाट मुद्दा लड्न पाउने माग गर्दै लामिछाने जिल्ला अदालतको सो फैसलाविरुद्ध उच्च अदालत पाटन पुगेका थिए। पछि उच्च अदालत पाटनले विदेश जान रोक लगाउँदै २० लाख धरौटीमा छाड्न आदेश दिएको थियो। धरौटीमा रिहा भएपछि लामिछाने फेरि सर्वोच्च अदालत गएका थिए। धरौटी रकम धेरै लिएको र विदेश जान पाउनुपर्ने माग गर्दै सर्वोच्च पुगेका थिए। पछि सर्वोच्च अदालतले लामिछानेलाई क्रिकेट खेल्न विदेश जान अनुमति दिएको थियो। त्यसपछि उनी अन्तर्राष्ट्रिय रुपमा क्रिकेट खेल्नका लागि विदेश गएका थिए। सर्वोच्च अदालतले गत १५ फागुनमा मुद्दाको चाँडो फैसला गर्न आदेशसमेत दिएको थियो।"
नारायणगढमुग्लिन सडक तीन साता बन्द हुँदै,"चितवन : नारायणगढमुग्लिन सडकखण्ड थप तीन साता बन्द गरिने भएको छ। सो सडक खण्डको तुइन खोलामा पुल बनाउन ढिस्को भत्काउने काम नसकिएपछि पुनः तीन साता दिउँसोको समयमा सडक बन्द गरेर काम गर्न लागिएको हो। यही पुस ७ गतेदेखि तीन साताका लागि दिउँसो चार घण्टा सडक बन्द गरेर काम गरिँदै आएको छ। आउँदो शनिबार पहिलो तीन साताको समय सकिँदै छ। प्रमुख जिल्ला अधिकारी भूपेन्द्र थापाले निर्माण कम्पनीले थप एक महिनाको समय माग गरेको भए पनि तीन साताका लागि मात्र सडक बन्द गरेर काम गर्न दिन लागिएको बताए। उनका अनुसार बिहीबार सुरक्षा समितिको बैठकमा थप तीन साता सडक बन्द गरेर काम गर्ने अनुमति दिन लागिएको छ। सो ढिस्को विस्फोट गरेर भत्काउने तयारी गरिएको थियो। विस्फोट गर्दा त्यहाँ पुलसमेत जोखिममा पर्ने भएकाले अन्तिम प्रयासका रुपमा भत्काउन आग्रह गरेअनुरुप काम भइरहेको उनले जानकारी दिए। उनले भने, 'अत्यावश्यक सवारी साधन छाड्नुपर्ने हुँदा दिनमा चार घण्टा भनिए पनि दुईतीन घण्टा राम्रो गरी काम भएको छ।' यथाशीघ्र छिटो काम सक्न भनिएको उनले बताए। नागढुङ्गामुग्लिन सडक आयोजना पश्चिम खण्ड (नारायणगढमुग्लिन)का सूचना अधिकारी इन्जिनियर कृष्ण आचार्यका अनुसार हालसम्म १४ मिटर ढिस्को भत्काइसकिएको छ। त्यहाँको ढिस्को ६० मिटर हाराहारी अग्लो थियो। गत साल २५ मिटर तल झारिएको थियो। बाँकी ३५ मिटरमध्ये आधा ढिस्को शनिबारसम्म भत्काइसक्ने अनुमान छ। गत साल कडा चट्टान आएपछि विस्फोट गर्ने भन्दै काम रोकिएको थियो। यस वर्ष ३८ टनको ब्रेकर प्रयोग गरेर भत्काउन सुरु गरेपछि कामले गति लिएको उनले जानकारी दिए। आवश्यक परेको ठाउँमा चट्टानलाई चिरा पार्ने रक स्पिलटर र हाइड्रोलिन ज्याक हेम्भर प्रयोग गरेर काम गरिएको छ। गत साल २२ टनको ब्रेकर मात्र प्रयोग गरिएको थियो। आचार्यले कामको गतिलाई हेरेर आफूहरु उत्साहित भएको बताए। गत वर्ष भत्काउने क्रममा सुरुमा १५ मिटर सहजै भत्काउन सकिएको थियो। त्यसपछिको १० मिटर भत्काउन ४५ दिन लागेको उनले जानकारी दिए। सो सडकका १९ पुलमध्ये चार पुल चार वर्षअघि निर्माण गरिएको थियो। बाँकी १५ पुल एकै साथ ठेक्का लगाइएको थियो। विसं २०७६ चैत १० गतेबाट पुलको निर्माण थालिएको हो। पुलको लागत रु एक अर्ब २८ करोड छ। अनक कन्स्ट्रक्सनले पुलको ठेक्का पाएको थियो। यो राजमार्गलाई एसियाली विकास बैङ्क (एडिबी) को सहयोगमा एसियन मापदण्डअनुसार बनाइएको हो। पुल ११ मिटर चौडा छन्। सडक विस्तार गरेसँगै नौदेखि ११ मिटर फराकिलो बनेको छ। राजधानी बाहिरिने र भित्रने प्रमुख सडकका रुपमा यो सडक रहेको छ। यो सडक हुँदै दैनिक १० हजारभन्दा बढी सवारी साधन आवतजावत गर्छन्। रासस"
सिआईबीले सार्वजनिक गर्यो 'तपश्वी' भनिएका रामबहादुर बम्जन,"काठमाडौं : प्रहरीको केन्द्रीय अनुसन्धान व्युरो (सिआईबी)ले 'तपश्वी' रामबहादुर बम्जनलाई सार्वजनिक गरेको छ। मंगलबार काठमाडौंको बुढानिलकन्ठस्थित आफ्नै घरबाट उनी पक्राउ परेका थिए। सीआईबीले उनलाई पक्राउ गर्न 'अप्रेसन ब्लु' चलाएको थियो। उनलाई थप कारबाहीका लागि सर्लाही जिल्ला अदालत पठाइने सीआईबीका एसएसपी दिनेश आचार्यले जानकारी दिए। उनीविरुद्ध जिल्ला अदालत सर्लाहीमा मुद्दा दर्ता भएको छ। बम्जन बसेको घरबाट नेपाली तथा विदेशी मुद्रा बरामद भएको छ। जसमध्ये ३ करोड ३ लाख ७५ हजार ५ सय नेपाली रुपैयाँ र ३० लाख ९२ हजार ४०६ नेपाली रुपैयाँ बराबरको १७ देशको विदेशी मुद्रा गरी कूल ३ करोड ३४ लाख ३७ हजार ९०६ रुपैयाँ बरामद भएको हो। त्यस्तै उनको साथबाट केही सामान पनि बरामद भएका छन्। प्रहरीका अनुसार मोटरसाइकलको बिलबुकहरू ३ थान, टोयटा हिलक्स गाडीको चाबी १ थान, विभिन्न ब्राण्डका पेनड्राइभ २० थान, सोनी लेखिएको भ्वाइस रेकर्डर १ थान, विभिन्न ब्राण्डका ल्यापटप २ थान, विभिन्न ब्राण्डका मेमोरी कार्डहरू २ थान,विभिन्न ब्राण्डका मोबाइल १४ थान र विभिन्न ब्राण्डका आइ प्याड र ट्यापहरू ५ थान बरामद भएको छ।"
"शीतलहरले जनजीवन कष्टकर, पूर्व तयारीमा चुके स्थानीय सरकार","परासी : विगत दस दिनदेखि नवलपरासीमा बाक्लो हुस्सुसँगै शीतलहर बढेको छ। शीतलहरका कारण सबैभन्दा बढी विपन्न समुदायको जनजीवन कष्टकर बनेको छ। विपद् व्यवस्थापन स्थानीय सरकारको प्राथमिकतामा पर्छ। तर, बढ्दै गएको शीतलहरले जनजीवन कष्टकर बनेपनि जिल्लाका अधिकांश स्थानीय तहहरूले त्यसको पूर्वतयारी समेत गरेका छैनन्। शीतलहर बढेको एक सातापछि मात्र केही स्थानीय तहहरुले स्थानीय विपद् व्यवस्थापन समितिको बैठक बसेर दाउरा वितरण गर्ने निर्णय गरेका थिए। तर, अधिकांश स्थानीय तहहरूले अझसम्म पनि स्थानीय विपद् व्यवस्थापन समितिको बैठकसमेत राखेका छैनन्। दाउरा वितरण गर्ने निर्णय गरेका स्थानीय तहहरूले पनि निर्णय भएको ४ दिन बितिसक्दा पनि दाउरा वितरण गरेका छैनन्। दाउरा वितरण नगरेपछि वन पैदावरबाट टाढा रहेका जिल्लाका दक्षिणभेगका स्थानीयहरू भुस र गुइँठा बालेर ताप्न बाध्य छन्। विपन्न समुदायलाई चिसोबाट बच्न न्यानो कपडा वितरण र अन्य पूर्वतयारीका कुनै पनि कार्यक्रम स्थानीय तहले अघि सारेका छैनन्। जिल्लाका स्थानीय तह विपद् व्यवस्थापनमा चुकेको भन्दै आलोचना हुन थालेको छ। शीतलहर बढेर जनजीवन प्रभावित हुँदासमेत पूर्वतयारीसमेत नगर्नुले स्थानीय तहहरूको गैरजिम्मेवारीपन भएको नेपाली कांग्रेसका कार्यवहाक अध्यक्ष विक्रम यादवले बताए। शीतलहरले सबैभन्दा बढी विपन्न समुदायको जीवन कष्टकर बन्दै गएको छ, विगतका वर्षमा दाउरा र न्यानो कपडा वितरण हुँदै आएपनि १० दिन बितिसक्दा पनि पालिकाहरूको तयारी देखिएन, यो लाजमर्दो हो,' जिल्ला विपद् व्यवस्थापन समितिपको बैठकमा कार्यवहाक अध्यक्ष यादवले भने। लोसपाका जिल्ला अध्यक्ष मुकुरजी गिरीले पालिकाहरूले विपद् व्यवस्थापनमा भन्दै लाखौं रुपैयाँ छुट्टाउने तर परेको बेला खर्च नगरी अन्य शिर्षकमा खर्च गर्ने गरेको आरोप लगाए। विपद् व्यवस्थापनका लागि भन्दै हरेक पालिकाले प्रतेक वर्ष १४ देखि ६६ लाखसम्म कोषमा रकम विनियोजन गर्दै आएका छन्। विनियोजित रकमबाट आवश्यक सामग्री खरिद गरी पूर्वतयारीका कार्यक्रम गर्न जिल्लाका स्थानीय तह चुकेका छन्। विपद् आइपरेपछि राहतमा मात्र केन्द्रित भएका देखिएको छ। जिल्लाका स्थानीय तहहरूसँग विपद्ले कति जनसंख्या प्रभावित हुन्छन् भन्नेसमेत यकिन तथ्यांक छैन। कुनै पनि पालिकाले विपन्न समुदायको विवरण नै संकलन गरेका छैनन्। पालिकाले विपन्नको तथ्यांक दिन नसकेपछि जिल्ला विपद् व्यवस्थापन समितिले पालिकाको कुल जनसंख्यालाई आधार मानेर त्यसको २५ प्रतिशत विपन्न समुदाय हुन सक्ने अनुमानको तथ्यांक निकालेको छ। पूर्वतयारी नगरी परेको बेला मात्र निर्णय गर्ने परिपाटीले रकम लक्षित वर्गमा पुग्न नसकेको जसपाका जिल्ला अध्यक्ष धरेन्द्र यादवले बताए। जिल्ला विपद् व्यवस्थापन समितिको बैठकमा सहभागी भएका स्थानीय तहका प्रमुख र प्रमुख प्रशासकीय अधिकृतहरूले विपन्नको पूर्ण तथ्यांक नरहेको भन्दै त्यसलाई संकलन गर्ने बताएका छन्। शीतलहर बढेकाले दाउरा र न्यानो कपडा वितरण गर्ने उनीहरूको भनाइ छ। यता शीतलहर बढेको एक हप्तापछि मात्र जिल्ला विपद् व्यवस्थापन समितिको बैठक बसेको छ। पूर्वतयारीका लागि बैठक बस्न ढिला भएको समितिका अध्यक्ष एवं प्रमुख जिल्ला अधिकारी सुरेश पन्थीले बताए। ढिलै भए पनि चिसोबाट प्रभावितका लागि जिल्लामा हालः १० चट्टा दाउराको व्यवस्था गरेर वितरण गर्न लगाइएको उनले बताए। चिसोबाट बच्नका लागि समितिमा गतवर्ष बाँकी रहेका केही न्यानो कपडा वितरणका लागि प्रहरी र रेडक्रससँग समन्वय गरेको प्रजिअ पन्थीले बताए। विपद्मा कुन पालिकाको कति बजेट? गत आव २०७९०८० मा जिल्लाका सात पालिकाले कूल साढे ३ करोड बरारबको हाराहारीमा विपद् कोषमा रकम छुट्टाएका थिए। तीमध्ये केही स्थानीय तहहरूले विपद्मा भन्दा अन्य शीर्षकमा रकम खर्च गरेका छन् भने केहीले खर्च हुन नसकेको रकम चालु वर्षमा राखेको जनाएका छन्। यस आव २०८००८१ का लागि जिल्लामा विपद् व्यवस्थापनका लागि कूल ३ करोड ३ लाख रकम छुट्टाइएको छ। जसमा प्रमुख जिल्ला अधिकारी अध्यक्ष रहेको जिल्ला विपद् व्यवस्थापन समितिको कोषमा १४ लाख १६ हजार रहेको जिल्ला प्रशासन कार्यालयले जनाएको छ। अरु रकम सात पालिकाको हो। पालिकाहरूले उपलब्ध गराएको तथ्यांकअनुसार रामग्राम नगरपालिकाको विपद् कोषमा २५ लाख ४७ हजार रहेको छ। त्यस्तै सुनवल नगरपालिकाले ५५ लाख, बर्दघाट नगरपालिकाले २५ लाख कोषमा राखेका छन्। त्यसैगरी पाल्हीनन्दन गाउँपालिकाले १४ लाख ७४ हजार, सरावल गाउँपालिकाले ४२ लाख ९५ हजार, प्रतापपुर गाउँपालिकाले ६६ लाख र सुस्ता गाउँपालिकाले ६० लाख रुपैयाँ विपद् कोषमा राखेको जनाएका छन्।"
वडाध्यक्षका १० वर्षे छोरा अपहरण गर्ने तीन जना पक्राउ,"विराटनगर : मोरङमा अपहरणमा परेका एक जना बालकलाई सकुशल उद्धार गर्न प्रहरी सफल भएको छ। अपहरणमा संलग्न तीन जना पक्राउ परेका छन्। जहदा गाउँपालिका१ बाट मंगलबार दिउँसो ३ बजेतिर १० वर्षीय धनीधर राजवंशी अपहरणमा परेका थिए। उनी जहदा१ का वडाध्यक्ष बाबुराम राजवंशीका छोरा हुन्। विद्यालयबाट आएर घरनजिकको कोचागरा मन्दिरमा साथीहरूसँग खेल्न निस्किएका बेला बालकलाई अपहरण गरेर लगिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार स्कुलमा तिम्रो फोटो खिचाउनुपर्ने छ भनेर ३ जना युवाहरुले ललाईफकाई साइकलमा राखेर लगेको पाइएको छ। त्यहाँबाट अपहरणकारीले भाथीगछ हरिनगराको गुरुङ टोलमा पुर्याएपछि साइकलदेखि ओरालेर मोटरसाइकलमा राखी मास्क लगाएर विभिन्न स्थान हुँदै बालकलाई विराटनगर महानगरपालिका१५ स्थित खाकीबाबा मन्दिरनजिकको यादव निवासमा पुर्याएर राख्न खोजेको दाहालले बताए। यादव निवास लेखिएको घरमा राख्न खोज्दा अपहरणकारीबीच नै विवाद भएको पाइएको छ। बालकलाई त्यहाँबाट अन्यत्र लैजाने प्रयास हुँदै गर्दा थाहा पाएर स्थानीयले होहल्ला गरेछन्, उनले भने, घटना थाहा पाउनसाथ पुगेको प्रहरीले बालकको सकुशल उद्धार गरेको छ। यस विषयमा थप अनुसन्धान भइरहेको छ। बालकलाई मोटरसाइकलमा बसाएपछि मिलन चोक, झोलुंगे पुल हुँदै विराटनगर१८ र विराटनगर१४ को बाटोबाट विराटनगर१५ स्थित यादव निवास लेखेको घरमा पुर्याइएको प्रहरीको प्रारम्भिक अनुसन्धानबाट खुलेको छ। बालक अपहरणमा परेको जानकारी पाउनसाथ अपहरणकारीको खोजी र बालकको उद्धारका लागि मोरङ प्रहरी प्रमुख एसपी दीपक पोखरेलले विशेष टोली परिचालन गरेका थिए। इलाका प्रहरी कार्यालय रानीका इन्सपेक्टर (प्रहरी निरीक्षक) सन्दीप बेलबासे र इलाका प्रहरी कार्यालय बुधनगरका सइ (प्रहरी नायव निरीक्षक) विजय बस्नेतको नेतृत्वमा खटिएको संयुक्त टोलीले विराटनगर१८ बाट बालकको उद्धार गरेको हो। डीएसपी दाहालका अनुसार प्रहरी आएको थाहा पाएपछि अपहरणमा संलग्न भने फरार भएका थिए। बालकका बुबा एवं जहदा१ का वडाध्यक्ष बाबुराम राजवंशीले अभिभावकलाई थाहा नदिइकन खेलिरहेको ठाउँबाट मञ्जुरी बिना नै छोरालाई अपहरण गरिएको भन्दै दोषीमाथि कारबाहीको माग राखेर प्रहरीमा जाहेरी दिएका छन्। बालकलाई अपहरण गरिएको घटनामा संलग्न तीन जनालाई प्रहरीले पक्राउ गरेको छ। पक्राउ पर्नेमा जहदा१ का २० वर्षीय अभिषेक यादव, १९ वर्षीय मिथिलेशकुमार यादव र विराटनगर१८ का २१ वर्षीय विवेकानन्द यादव छन्। सुरुमा अभिषेक पक्राउ परेका थिए। त्यसपछि अरु दुई जनालाई पक्राउ गर्न प्रहरी सफल भएको हो। 'तीनै जनाको मिलेमतोमा बालकको अपहरण गरिएको प्रारम्भिक अनुसन्धानबाट खुलेको छ,' डीएसपी दाहालले भने, उनीहरु जहदा१ बुधनगरबाट पक्राउ परेका हुन्।' पक्राउ परेकाविरुद्ध अपहरण तथा शरीर बन्धक मुद्दा चलाउन बुधबार अदालतबाट म्याद थप गरेर अनुसन्धानको बाँकी प्रक्रिया अघि बढाइएको जानकारी उनले दिए। दाहालका अनुसार इलाका प्रहरी कार्यालय रानीका इन्सपेक्टर सन्दीप बेलबासे नेतृत्वको टोलीले घटनाको अनुसन्धान थालेको छ। विस्तृत अनुसन्धानपछि बालकलाई अपहरण गर्नुपर्ने कारण पत्ता लाग्ने उनको भनाइ छ। यद्यपि, बालकलाई भारत पुर्याउने योजनासहित अपहरण गरिएको हुनसक्ने प्रहरीको अनुमान छ। पक्राउ परेकामध्ये मिथिलेशले भारतीय नम्बरको वाट्सएपमा कुरा गरेको पाइएको प्रहरीको भनाइ छ। 'अपहरणकारीले भारतीय मोबाइल नम्बरको वाट्सएपमा कुरा गरेका कारण भारत पुर्याउने योजनासहित बालकको अपहरण गरिएको आशंका छ,' प्रहरी स्रोतले भन्यो, 'अपहरणको मुख्य योजनाकार नै भारतीय नागरिक हुन सक्छन्।' अपहरणको मुख्य योजनाकारका बारेमा खुल्न बाँकी रहेको र विभिन्न कोणबाट घटनाको अनुसन्धान भइरहेको प्रहरीको भनाइ छ। पक्राउ परेकाहरूले भने विराटनगरसम्म ल्याइदिएवापत ११ हजार दिने भनेपछि आफूहरूले बालकलाई लिएर आएको प्रहरीलाई बताएका छन्। बालकलाई विराटनगरसम्म ल्याउन लगाउने मान्छेका बारेमा उनीहरूले खुलाएका छैनन्। तर, बालकलाई ल्याएपछि उनका बाबु (वडाध्यक्ष बाबुराम राजवंशी)ले दिएकोमध्ये आधा पैसा दिने भनेर प्रलोभन देखाएको पाइएको प्रहरीको भनाइ छ। सुरुमा ११ हजार र त्यसपछि बालकका बाबुबाट प्राप्त भएको आधा पैसा दिने भनेपछि त्यही लोभमा परेर ३ जनाले बालकलाई अपहरण गरेको पाइएको छ,' प्रहरी स्रोतले भन्यो, तत्काल प्रहरी पुगेर उद्धार गर्न नसकेको भए बालकलाई भारत पुर्याउने रहेछन्। घटनाको प्रकृति हेर्दा बाबुसँग फिरौती रकम असुल्नकै लागि बालकको अपहरण भएको देखिने डीएसपी दाहाल बताउँछन्। भारत पुर्याएर बालकलाई बन्धक बनाउँदै अभिभावकसँग फिरौती रकमको बार्गेनिङ गर्ने योजना बनाएजस्तो देखिन्छ, उनले भने, तर, यसको आधिकारिक पुष्टि भइसकेको छैन। यद्यपि, प्रहरीको सक्रियताका कारण अपहरणमा परेका बालकलाई भारत पुर्याउन भने नपाएको दाहालको भनाइ छ। बेलैमा बालकको सकुशल उद्धार गर्न सक्नु र अपहरणकारीलाई नियन्त्रणमा लिनु प्रहरीको ठूलो सफलता हो, उनले भने।"
जबरजस्ती करणी गरेको अभियोगमा ३ जना पक्राउ,"उदयपुर : २० वर्षीया किशोरीलाई जबरजस्ती करणी गरेको अभियोगमा ३ जनालाई प्रहरीले पक्राउ गरेको छ । चौदण्डीगढी नगरपालिका८ हिलेखोलाका ३० वर्षीय गणेश राई, २७ वर्षीय उमेश मगर र २७ वर्षीय खडग मगरलाई मंगलबार दिउँसो पक्राउ गरेको प्रहरीले जनाएको छ। प्रहरीका अनुसार उनीहरूले ती किशोरीलाई ललाई फकाई जंगलमा लगेर जबरजस्ती करणी गरेको भन्ने उजुरीको आधारमा प्रहरीले उनीहरूलाई पक्राउ गरेको हो । यस सम्बन्धमा प्रहरीले आवश्यक अनुसन्धान गरिरहेको जनाएको छ।"
किताब बेच्न देश दौडाहामा महावीर पुन,"गोरखा : राष्ट्रिय आविष्कार केन्द्रका अध्यक्ष महावीर पुन यतिबेला देश किताब बेच्ने क्रममा लम्जुङमा छन्। सोमबार साँझ किताब बेच्ने देश दौडाहामा निस्केका उनी धादिङ, गोरखा हुँदै बुधबार साँझ वेशीसहर पुगेका हुन्। आफ्नै सपना, सम्झना र अविरल जीवन यात्रा समेटिएको महावीर पुन पुस्तक लिएर गत सोमबार साँझ उनी काठमाडौंबाट निस्केका हुन्। सदरमुकाम धादिङवेशी, मलेखु लगायतका धादिङका बस्तीबस्तीमा किताब बेचेपछि उनी मंगलबार साँझ गोरखा पुगे। गोरखामा गोरखा महोत्सव चलिरहेको थियो। महोत्सव स्थलमा माइकिङ गर्दै उनले राति ९ बजेसम्म किताब बेचे। भोलिपल्ट बुधबार बिहान १० बजेसम्म गोरखा बजार, लक्ष्मीबजारमा पुस्तक बेचेपछि उनी तनहुँको आँबुखेरेनी बजार, डुम्रेबजार हुँदै लम्जुङ प्रवेश गरेका छन्। त्यहाँको भोटेओढार, सुन्दरबजारमा किता बेच्दै साँझ बेशीसहरमा किताब बेचिरहेका छन्। बिहिबार तनहुँको सदरमुकाम दमौली, खैरेनीटार हुँदै पोखरा पुग्ने योजनामा उनी छन्। किताब बजारमा आएको त असोजमै हो, तर यसरी देश दौडाहामा हिँडेकोचाहिँ एकदुई दिन भयो,' उनी भन्छन्, अब म निस्केँ। केही महिना देश दौडाहामै हुन्छु। किताब राम्रोसँग बिक्री भइरहेको उनको अनुभव छ। आफू अहिले कुन ठाउँमा छु र अब कुन ठाउँमा जाउँदैछु भन्ने बारे उनले फेसबुक, ट्वीटरलगायतका सामाजिक सञ्जालमा सार्वजनिक गर्ने गर्छन्। छिनका छिनमै उनका पोस्टहरु रिट्वीट र सेयर हुन्छन्। बजारमा प्रवेश गर्ने वित्तिकैदेखि किन्नेहरूको लाम लाग्ने गर्छ। राम्रोसँग बिक्री भइरहेको छ,' उनी भन्छन्, यही गतिमा बिक्री भइरह्यो भने आविष्कार केन्द्रको लक्ष्य पूरा हुन्छ। बिक्री हुँदैगर्दा पुस्तकको नयाँनयाँ संस्करण छापिने क्रम पनि जारी छ। अहिलेसम्म कतिपल्ट पुनप्रकाशन भयो, कुनै हिसाबकिताबै छैन,' उनी भन्छन्, हिसाबकिताब त गरेको छैन, तैपनि अन्दाजी ५० हजार प्रति त छापिसकियो। दुई लाख पुस्तक बेचेपछि आफ्नो लक्ष्य पूरा गर्न सहयोग पुग्ने उनको भनाइ छ। उनले सो पुस्तक बेचेको रकमले वीरगञ्जस्थित कृषि सामग्री कम्पनी पुनसञ्चालन गर्ने सपना देखेका छन्। अरुले त अर्बौ लाग्छ भन्न सक्छन्, तर राष्ट्रिय आविष्कार केन्द्रले त्यो कारखाना १५२० करोडमा पुनसञ्चालन गर्न सक्छ,' पुन भन्छन्, त्यसका लागि कम्तिमा पनि दुईलाख थान किताब बेच्नुपर्छ। पुस्तकको मूल्य प्रतिथान ७५० रुपैयाँ छ। दुईलाख थान बिक्री भयो भने १५ करोडजति कमाइ हुने रहेछ। हाम्रो हिसाबमा यति भए काम सुरु गर्न सकिन्छ। राष्ट्रिय आविष्कार केन्द्रले प्रकाशन गरेको उनको पुस्तक बिक्री गर्न थोक बिक्रेताले कमिशन मागेपछि उनी स्वयं पुस्तक बिक्री गर्न देश दौडाहामा निस्केका हुन्।"
जलेर घाइते भएकी वृद्धाको मृत्यु,"विराटनगर : विराटनगरमा आगोले जलेर घाइते भएकी वृद्धाको मंगलबार राति मृत्यु भएको छ । प्रहरीका अनुसार विराटनगर महानगरपालिका६ ब्रह्मपुराकी ७० वर्षीया लक्ष्मी कामतको मृत्यु भएको हो । घरको कोठाभित्र बालेको दियोबाट ओछ्यान र कपडामा आगो सल्किँदा सोमबार राति कामत गम्भीर घाइते भएकी थिइन् । उनलाई उद्दार गरेर उपचारका लागि विराट नर्सिङ होम एवं विराटनगर अस्पताल भर्ना गरिएको थियो । चिकित्सकले शरीरको ६५ प्रतिशतभन्दा बढी भाग जलेका कारण उपचार सम्भव नहुने बताएपछि आफन्तले मंगलबार साँझ घर लिएर गएका थिए । घरमा लगिएकी वृद्धाको राति ८:३० बजेतिर मृत्यु भएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए । सुतिरहेका बेला कोठाभित्र बालेको दियो लडेर ओछ्यान र कपडामा आगो सल्किएको प्रारम्भिक अनुसन्धानबाट खुलेको छ । आगोले जलेर वृद्धा गम्भीर घाइते भएकी थिइन्,दाहालले भने,अस्पतालबाट आफन्तले घर लिएर गएकी वृद्धाको मृत्यु भएको छ । घटनाका सम्बन्धमा थप अनुसन्धान अघि बढाइएको छ ।"
भद्रपुर र विर्तामोडमा राष्ट्रिय भाक्का दिवस मनाउने तयारी,"झापा : झापाको भद्रपुर र विर्तामोडमा राष्ट्रिय भाक्का दिवस उत्सवको रूपमा मनाउन लागिएको छ। आदिवासी राजवंशी समुदायको जाति विशेष परिकार भाक्का (भाका)लाई यही पुस २९ गते आइतबारका दिन उत्सवको रुपमा मनाउन लागिएको आयोजक समितिले जनाएको छ। राजवंशी समाज विकास समिति झापाले भद्रपुरमा प्रथम राष्ट्रिय भाक्का दिवस मनाउन तयारीमा जुटेको छ। भद्रपुर६ स्थित सिटी गार्डेन होटेल परिसरमा बिहान ९ बजेदेखि दिउँसो १२ बजेसम्म मनाउन लागेको दिवसको बारेमा समितिले बुधबार पत्रकार सम्मेलन गरी जानकारी गराएको हो। भाक्का दिवसको तयारी लगभग पूरा भइसकेको समितिका अध्यक्ष उत्तम राजवंशीले जानकारी दिए। राजवंशी समुदायले पुस २९ गतेलाई भाक्का दिवसका रूपमा मनाउँदै आएको बताउँदै समितिका अध्यक्ष उत्तमले भने, चामलको पिठो (खासगरी कनिका) बाट बन्ने भाक्का हाम्रो समुदायले चिसो मौसममा खाने प्रमुख परिकारमा पर्छ। यस दिवसका दिन २५ जनाले सामूहिक रुपमा माटोको भाडा र दाउराको चुलोमा भक्का बनाउनुका साथै विभिन्न स्वादका अचार र तरकारीसहितको स्टल राखिने उनले बताए। सो दिन दुई हजारदेखि २५ सय जनालाई भाक्का खुवाउने तयारी छ। दिवसलाई भव्यरूपमा मनाउने विभिन्न सांस्कृतिक कार्यक्रमको पनि आयोजना गरिने उनले बताए। कार्यक्रममा राष्ट्रिय कलाकार बलराम राजवंशी, कुसुम राजवंशी, सपना राजवंशी, उर्मिला राजवंशी लगायत स्थानीय कलाकारहरूको प्रस्तुति रहने जनाइएको छ। कार्यक्रममा काठमाडौं, सुनसरी, मोरङसहित झापाका सबै स्थानीय तहबाट राजवंशी समुदायको सहभागिता रहने बताइएको छ। करिब ३ लाख रुपैयाँ अनुमानित खर्च हुने यस कार्यक्रममा स्थानीय तहसहित विभिन्न दाताहरूबाट सहयोग रकम जुटाइने उनको भनाइ छ। कोचिला गाभुर फ्रन्टले जिल्लामा भाक्का दिवसको सुरूवात गरेको केन्द्रीय समितिका सचिव लखनलाल राजवंशीले जानकारी दिए। उता राजवंशी समाज विकास समितिले यो वर्ष विर्तामोडस्थित डोमालाल राजवंशी रंगशालामा सातौं राष्ट्रिय भाक्का दिवस मनाउने तयारीमा जुटेको छ। बुधबार आयोजनास्थलमा पत्रकार सम्मेलन गर्दै समितिका अध्यक्ष अभय राजवंशीले कार्यक्रमको प्रमुख अतिथिका रुपमा संस्कृति पर्यटन तथा नागरिक उड्डयनमन्त्री सुदन किराँती आउने बताए। राजवंशीहरूको भान्साबाट लोप हुँदै गइरहेको मौलिक खाजाको प्रवर्धन, संरक्षण र विकासमा योगदान दिने उद्देश्यले भाक्का दिवस मनाउँदै आएको उनको भनाइ छ। भाक्का दिवसमा १५० जना महिलाहरूले सामूहिक रुपमा दुई हजार किलो चामलबाट तयार भएको पिठोबाट भाक्का बनाउने छन्। कार्यक्रमलाई भव्य बनाउन भारतीय गायिका नीलाञ्जना राय बिर्तामोड आउने उनले बताए। पश्चिम बंगाल अलिपुरद्वारकी उनी सन् २०२२ को सारेगामापाकी विजेता हुन् भने २०१७ को भ्वाइस अफ इन्डिया किड्सको उपविजेता र २०१८ को इन्डियन आइडल जुनियरमा तेस्रो भएकी हुन्। त्यस्तै सेलिब्रेटी सेफ सन्तोष शाह पनि कार्यक्रममा आउने जनाइएको छ। कार्यक्रममा पाँच सयजना कलाकारहरूको सामूहिक लोक सांस्कृतिक राजवंशी नृत्यको प्रस्तुति रहनेछ भने ३० हजारको सहभागिता रहने अनुमान गरिएको आयोजक समितिले जनाएको छ।"
भिमाद जीप दुर्घटना :मृतक र घाइतेको पहिचान खुल्यो,"स्याङ्जा : पोखराबाट रामपुरतर्फ जाँदै गरेको ग १ ज ६३५६ नम्बरको जीप बुधबार भिमाद नगरपालिका ३ बराली थुम्कामा भएको दुर्घटनामा परी मृत्यु हुने र घाइते सबैको पहिचान खुलेको प्रहरीले जनाएको छ । ट्राफिक प्रहरी कार्यालय तनहुँका प्रमुख सन्तोष पौडेलका अनुसार मृत्यु हुनेमा नवलपुर बौदीकाली गाउँपालिका २ का ४२ वर्षीय रुमबहादुर बिक सोही स्थानका ५५ वर्षीय जेमलाल दरै रहेका छन्। यसैगरी नवलपुर वौदिकाली गाउँपालिका २ का ४० वर्षीय हरी ओझा, पाल्पा निस्ति गाउँपालिका १ का ६६ वर्षीय ज्ञानबहादुर राना, स्याङजा चापाकोट नगरपालिका ७ का ४६ वर्षीय दिनानाथ कँडेल, पाल्पा रामपुर नगरपालिका ७ का ३१ वर्षीय लक्ष्मण पंगेनीको जीपी कोइराला राष्ट्रिय श्वास प्रश्वास उपचार केन्द्र तनहुँमा उपचारत छन्। यस्तै, प्रादेशिक अस्पताल गण्डकी पोखरामा उपचारार्थ घाइतेहरुमा स्याङजा चापाकोट नगरपालिका ६ का ३२ वर्षीया रेनु थापा र ६ वर्षीया रनीसा थापा, तनहुँ शुक्लागण्डकी नगरपालिका का ४८ वर्षीय सेतु कार्की, भिमाद नगरपालिका ३ का ६२ वर्षीय दण्डपाणी रिजाल, घिरिङ गाउँपालिका ४ का ५० वर्षीय तिखे थापा र पाल्पा निस्ति गाउँपालिका २ का २७ वर्षीया पुजा सारु रहेको प्रमुख पौडेलले जानकारी दिए। बुधबार बिहान जीप दुर्घटना हुँदा घटनास्थलमा २ जनाको मृत्यु र ९ जना घाइते भएका थिए ।"
इन्टरपोलबाट रेड नोटिस जारी भएको ५ दिनमै कतारबाट एक जना पक्राउ,काठमाडौं : जबरजस्ती करणी मुद्दामा इन्टरपोलबाट रेड नोटिस जारी भएका फरार प्रतिवादी रेड नोटिस जारी भएको ५ दिन भित्रै पक्राउ परेका छन्। करणी मुद्दामा इन्टरपोलबाट रेड नोटिस जारी भएका फरार खोटाङ हलेसी तुवाचुङ नगरपालिका७का १९ वर्षीय किरण राई रेड नोटिस जारी भएको ५ दिनभित्रै पक्राउ परेका हुन्। प्रहरीका अनुसार एनसिबि दोहाको समन्वयमा कतारमा पक्राउ परेका उनलाई बुधबार नेपाल फिर्ता ल्याइएको छ। राईविरुद्ध जिल्ला प्रहरी कार्यालय खोटाङमा जबरजस्ती करणी मुद्दा दर्ता भएपछि अनुसन्धानको क्रममा उनी वैदेशिक रोजगारीको सिलसिलामा कतारमा रहेको खुल्न आएको थियो। प्रहरीका अनुसार अन्तर्राष्ट्रिय स्तरमा खोजतलास एवं पक्राउ गर्नको लागि नेशनल सेन्ट्रल व्यूरो (एनसिबी) काठमाडौंको अनुरोधमा इन्टरपोल महासचिवालयबाट यही पुस २० गते उनी विरुद्ध रेड नोटिस जारी भएको थियो। प्रहरीले उनीमाथि आवश्यक अनुसन्धान गरिरहेको जनाएको छ।
"बम्जनको साथबाट ३ करोड ३४ लाख बढी रुपैयाँ बरामद, थप कारवाहीका लागि सर्लाही पठाइने","काठमाडौं : हत्या,बेपत्ता र यौन हिंसाको आरोपमा पक्राउ परेका रामबहादुर बम्जनलाई प्रहरीले सार्वजनिक गरेको छ। प्रहरीको केन्द्रीय अनुसन्धान व्युरोले बुधबार दिउँसो पत्रकार सम्मेलन गरी तपश्वी भनिएका बम्जनलाई पक्राउ गरेको बारे जानकारी गराएको हो। सीआईबीले उनलाई पक्राउ गर्न 'अप्रेसन ब्लु' चलाएको थियो । उनलाई थप कारवाहीका लागि सर्लाही जिल्ला अदालत पठाइने सीआईबीका एसएसपी दिनेश आचार्यले जानकारी दिए। उनीविरुद्ध जिल्ला अदालत सर्लाहीमा मुद्दा दर्ता भएको छ। बम्जनलाई सीआईबीको टोलीले मंगलबार काठमाडौंको हात्तीगौडबाट पक्राउ गरेको हो। उनी बसेको घरबाट नेपाली तथा विदेशी मुद्रा बरामद भएको छ। जसमध्ये ३ करोड ३ लाख ७५ हजार ५ सय नेपाली रुपैयाँ र ३० लाख ९२ हजार ४०६ नेपाली रुपैयाँ बराबरको १७ देशको विदेशी मुद्रा गरी कूल ३ करोड ३४ लाख ३७ हजार ९०६ रुपैयाँ बरामद भएको हो। यसैगरी उनको साथबाट केही सामान पनि बरामद भएका छन्। प्रहरीका अनुसार मोटरसाइकलको बिलबुकहरू ३ थान, टोयटा हिलक्स गाडीको चाबी १ थान, विभिन्न ब्राण्डका पेनड्राइभ २० थान,सोनी लेखिएको भ्वाइस रेकर्डर १ थान, विभिन्न ब्राण्डका ल्यापटप २ थान, विभिन्न ब्राण्डका मेमोरी कार्डहरू २ थान,विभिन्न ब्राण्डका मोबाइल १४ थान र विभिन्न ब्राण्डका आइ प्याड र ट्यापहरू ५ थान बरामद भएको छ। सीआईबीका अनुसार ४ जना अनुयायीहरू बेपत्ता भएको भन्ने सूचना आएको र उनीहरूका बारेमा अनुसन्धान भइरहेको छ। उनीमाथि अनुयायीको हत्या गरेको, बेपत्ता बनाएको र यौन हिंसा गरेको आरोप छ। जिल्ला प्रहरीले कार्यालय सर्लाहीले २०७६ माघ २४ गते बम्जनलाई पक्राउ गर्न ७७ वटै जिल्ला प्रहरी कार्यालयमा पत्राचार गरेको थियो। पक्राउ परेका बम्जनले आफू पाँच वर्षसम्म जंगलमा बसेको प्रहरीसमक्ष बयान दिएका छन्। घटनबारे थप अनुसन्धान भइरहेको सीआईबीले बताएको छ।"
"जेएन१ भेरियन्टबारे बेखबर, नाकामा छैन सतर्कता","छिमेकी भारतमा फैलिएको ओमिक्रोनको नयाँ रूप (जेएन१ भेरियन्ट)को संक्रमण नेपालमा पनि देखा परेको छ । तर, भारतसँगको खुला सीमा नाकामा यसबारे कुनै सतर्कता अपनाइएको छैन । आवातजावत निर्वाध छ । स्वास्थ्य परीक्षण छैन । परीक्षणका लागि आवश्यक किट पनि नभएको स्वाथ्यकर्मीहरू बताउँछन् । मास्क लगाउने, दूरी कायम राख्ने, सेनिटाइजर लगाउने, हात धुनेजस्ता स्वास्थ्य सतर्कता अपनाउने काम पनि भएका छैनन् । भारतमा जेएन१ भेरियन्टको कोरोना बढिरहेको बेला नेपालगञ्जको जमुनाहा नाकामा न स्वास्थ्य परीक्षण गरिन्छ, न त स्वास्थ्यसम्बन्धी कुनै सतर्कता नै अपनाइएको छ । यसलाई भित्रिन नदिन के गर्ने भन्नेमा अझै अन्यौलता छ । हेल्थ डेस्कमा कार्यरत अहेव सावित्री शर्माले कोरोनाको नयाँ भेरियन्टबारे के गर्ने, के नगर्ने भन्नेबारे माथिबाट कुनै नीति, योजना र कार्यक्रम नआएको बताइन् । गएको १० असोज यता कोरोना परीक्षण पनि भएको छैन । हामीसँग त्यो समयपछि किट नै आएको छैन, उनले भनिन्, हेल्थ डेस्कमा मलेरिया, टिबी र एचआईभी एड्सको मात्रै परीक्षण मात्र भइरहेको छ । मुलुकमा कोरोना महामारीका बेला संघीय सरकारको स्वास्थ्य विभागले सीमा नाकामा हेल्थ डेस्क स्थापना गरेर भारतबाट आउने व्यक्तिको अनिवार्य कोरोना परीक्षण गरेको थियो । कोरोना पुष्टि भएका व्यक्तिलाई आइसोेलेसनमा राखेर पठाइन्थ्यो । कोरोनाकाल भरी हेल्थ डेस्क प्रभावकारी पनि भए । हेल्थ डेस्कलाई नेपालगन्ज उपमहानगरपालिकाले पनि स्वास्थ्यकर्मी सहयोग गरेको थियो । अहिले नगरले पनि सहयोग छोडेको छ । यो हेल्थ डेस्क अब लुम्बिनी प्रदेश सरकार मातहत भएको छ । सुदूरपश्चिममा भित्रिए कोभिडका बिरामी पुसको ४ र ११ गते भारतको राजधानी नयाँ दिल्लीसहित चेन्नई, बेंगलोर र हैदराबादबाट आएका नेपालीहरूमा कोरोना पोजेटिभ देखिएको थियो । भारतमा कोरोना संक्रमण बढेसँगै नेपालमा पनि बिरामीहरू बढ्न थालेका छन् । सीमा नाकाहरूमा गरिएको एन्टिजेन परीक्षणमा, कैलालीको त्रिनगर नाकामा मात्रै पुसयता ९ जनामा कोरोना पुष्टि भएको सीमा नाकामा रहेको हेल्थ डेस्कले जनाएको छ । झन्डै ७ सय ३५ जनाको एन्टिजेन परीक्षण गरिएकोमा ९ जनामा कोरोना संक्रमण पुष्टि भएको थियो । सुदूरपश्चिम प्रदेश स्वास्थ्य निर्देशक डा जगदीश जोशीले भारतमा भेटिएको जेएन१ नामको भेरियन्ट त्यति खतरनाक नरहेको बताए । खतरनाक त त्यति छैन, तर हामीले सजगता भने अपनाउनुपर्छ । हामीले सबै सीमा नाकामा एन्टिजेन परीक्षणको निर्देशन दिएका छौं, डा जोशीले भने । सीमा नाकामा पोजेटिभ देखिएकाहरू सबैलाई घर पठाइएको छ । लक्षण देखिएका बिरामीहरूलाई घरमै आइसोलेसनमा बस्न भनिएको छ । तर, घर जानेहरूले लापरबाही गरे गाउँघरमा पनि कोरोनाका बिरामी बढ्ने जोखिम भने कायमै रहेको उनले बताए । वीरगन्जमा बढाइयो निगरानी नेपाल प्रवेश गर्ने मुख्यस्थल नाका वीरगन्जमा स्वास्थ्य सतर्कता र निगरानी बढाइएको छ । पछिल्लो एक महिनायता भारतको गोवा, महाराष्ट्र, कर्नाटक, केरला, तेलांगना र तमिलनाडु राज्यमा पुनः कोरोना भाइरसको संक्रमण बढ्न थालेपछि बिहारसँग खुला सीमा जोडिएको वीरगन्ज नाकामा स्वास्थ्य सतर्कता र निगरानी बढाइएको हो । वीरगन्ज नाकामा सञ्चालित हेल्थ डेस्कमा गत तीन साता यतादेखि भारतबाट आउनेहरूको स्वास्थ्य जाँच गर्न थालिएको छ । भारतबाट रेल, बस र निजी सवारीमा लामो यात्रा गरेर आउनेहरूलाई वीरगन्ज नाकामा हेल्थ डेस्कका स्वास्थ्यकर्मीहरूले स्वास्थ्य परीक्षण गरेपछि मात्रै भित्रिन दिने गरेका छन् । वीरगन्ज महानगरपालिकाद्वारा सञ्चालित हेल्थ डेस्कमा कार्यरत स्वास्थ्यकर्मीका अनुसार भारतबाट लामो यात्रा गरेर आउनेहरूलाई नाकामा रोकेर सुरुमा स्क्रिनिङ गरिन्छ । त्यसक्रममा ज्वरो वा खोकीको लक्षण देखिएकाहरूको एन्टिजेन परीक्षण गरिन्छ । महानगरपालिकाका जनस्वास्थ्य निरीक्षक सुमनचन्द्र ठाकुरले भारतमा पुनः संक्रमण बढेपछि नाकामा निगरानी र सतर्कता बढाइएको बताए । भारतबाट आउने सबैको स्वास्थ्य जाँच गर्न सम्भव नभएकाले रेल, बस वा निजी सवारीमा लामो यात्रा गरेर आउनेहरूको मात्र स्क्रिनिङ गर्ने गरिएको उनले जानकारी दिए । एन्टिजेन परीक्षणमा कोभिडको संक्रमण देखिएमा लक्षण नभएकाहरूको हकमा होम आइसोेलेसनमा पठाउने र लक्षण देखिएकाहरूको जिन सिक्वेन्सिङका लागि व्यवस्थापन गर्न स्वास्थ्य महामारी तथा सरुवा रोग नियन्त्रण महाशाखाबाट निर्देशन आएको ठाकुरले बताए । विराटनगर१० मलाया रोडस्थित नेसनल ट्रेडिङको रिक्त संरचनामा ०७७ चैत २१ गतेदेखि कोशी प्रदेश सरकारले कोभिड अस्पताल सञ्चालन गरेको थियो । त्यतिबेला १० वटा भेन्टिलेटरसहित ५० शय्याको कोभिड१९ उपचार केन्द्र सञ्चालनमा आएको थियो । प्रदेशको राजधानी विराटनगरमा अर्बौं रुपैयाँको लगानीमा बनेको सो कोभिड उपचार केन्द्र अहिले प्रयोगविहीन बनेको छ । कोरोनाका बिरामीहरू आउन छोडेपछि त्यसलाई संक्रामक रोग तथा सघन उपचार केन्द्र बनाइएको थियो । २०७९ असोज ५ गतेदेखि सरकारले उक्त अस्पताललाई संक्रामक रोग तथा सघन केन्द्र बनाएर ओपीडीसमेत सञ्चालनमा ल्याएको थियो । तर, वैकल्पिक रूपमा प्रयोग नहुँदा प्रयोगविहीन अवस्थामा पुगेको अस्पताललाई अब हृयदरोग केन्द्र बनाइँदै छ । प्रदेश स्वास्थ्य मन्त्रालयले सो अस्पताललाई हृदयरोग केन्द्रमा रूपान्तरण गर्ने योजना अगाडि सारेको जनाएको छ । मन्त्रालयकी सचिव सुधा देवकोटाले संरचना प्रयोगविहीन बनेपछि त्यसलाई हृदयरोग केन्द्र बनाउने तयारी थालेको जानकारी दिइन् । सघन उपचार केन्द्रको १८ भेन्टिलेटरसहित २१ शय्याको आईसीयू र ४७ वटा एचडीयू प्रयोगविहीन बनेका छन् । संरक्षण नहुँदा अस्पतालका उपकरण काम नलाग्ने अवस्थामा पुगेका छन् । प्रदेश सरकारले करिब १ करोड रुपैयाँ खर्चेर कोभिड अस्पताल निर्माण गरेको थियो । स्विस सरकारको ४ करोड रुपैयाँ सहयोगमा सहरी विकास तथा भवन निर्माण एकाइले अस्पतालमा थप संरचना निर्माण गरेको थियो । प्रदेश सरकारले आर्थिक वर्ष २०७७७८ को बजेटमा कोभिड१९ उपचार केन्द्रलाई प्रादेशिक सरुवा अस्पतालका रूपमा स्तरोन्नति गर्ने घोषणा गर्दै भौतिक पूर्वाधार विकास र स्वास्थ्य उपकरण खरिद गर्न ५० करोड रुपैयाँ विनियोजन गरेको थियो । कोशी प्रदेश, स्वास्थ्य मन्त्रालयका वरिष्ठ जनस्वास्थ्य प्रशासक ज्ञानबहादुर बस्नेतले उपचारका लागि किनिएका भेन्टिलेटर, आईसीयू बेडलगायत स्वास्थ्य उपकरण हाल प्रयोगमा ल्याउन नसकिएको सुनाए । स्वास्थ्य मन्त्रालयले बेलैमा यो अस्पताललाई वैकल्पिक रूपमा प्रयोगमा ल्याउन नसके नागरिकस्तर र दातृ निकायको सहयोगमा लाखौं खर्च गरेर किनिएका स्वास्थ्य उपकरण बिग्रने निश्चित छ ।  शंकरप्रसाद खनालनेपालगन्ज , शिवराज भट्टधनगढी,क्रान्ति शाहवीरगन्ज,माधव काफ्ले विराटनगर"
८ महिनामा बने ६ पुल,"बेनी : म्याग्दीमा आठ महिनाको अवधिमा छ नयाँ पुल निर्माण भएका छन्। थप एउटा पुल निर्माणको अन्तिम चरणमा छ। ग्रामीण बस्ती जोड्ने सडकमा पुल निर्माण भएपछि यातायातका साधन आवतजावत सहज भएको छ। संघीय सरकारमार्फत चार र प्रदेश सरकारमार्फत तीन पुल निर्माण भएका हुन्। यस वर्ष दुई पुलको निर्माण सुरु गरेको गण्डकी प्रदेशको भौतिक पूर्वाधार विकास तथा यातायात व्यवस्था मन्त्रालयले थप दुई पुलको ठेक्का लगाउने तयारी गरेको छ। सहरी विकास मन्त्रालयअन्तर्गतको स्थानीय पूर्वाधार विकास कार्यालय कास्कीमार्फत अन्नपूर्ण गाउँपालिकाको वडा ५ र ६ को सिमाना घारखोलामा २५ मिटर लामो मोटर चल्ने पुल निर्माण भएको छ। पोखरेबगरदेखि नेपाने हुँदै पाउद्वार जोड्ने सडकअन्तर्गत घारखोलामा २५ मिटर लामो पुल निर्माणका लागि फेवाबीएम जेभी पोखरासँग २०७६ माघ १७ गते भ्याटसहित २ करोड ८१ लाख ७८ हजार रुपैयाँमा ठेक्का सम्झौता भएको थियो। सडक विभागको पुल महाशाखाले राष्ट्रिय गौरवको कालीगण्डकी कोरिडोर, बेनीजोमसोमकोरला सडकअन्तर्गत रघुगंगा गाउँपालिका १ बेगखोलामा ७० मिटर लामो डबल स्पाम पुल निर्माण गरेको छ। बीओकेआईहिमालयन जेभीले भ्याटसहित ८ करोड ३० लाख ६८ लाख रुपैयाँमा २०७८ असार २९ गते सम्झौता गरेको हो । सडक डिभिजन बागलुङले बेनी नगरपालिका४ फापरखेत र मंगला गाउँपालिका३ बरंजाको पखेर जोड्ने १ सय १७ मिटर र मंगला गाउँपालिका२ माटेबगर र वडा ५ पोक जोड्ने दुई पुल बनाएको छ।"
बाघको सङ्ख्यामा वृद्धि : सोमेश्वर जैविकमार्गमा १४ पाटेबाघ भेटिए,चितवन : चितवन राष्ट्रिय निकुञ्ज र भारतको बाल्मिकी टाइगर रिजर्भसँग जोडिएको चितवन राष्ट्रिय निकुञ्जको मध्यवर्ती क्षेत्रमा १४ वटा पाटेबाघ भेटिएका छन् । निकुञ्जले गत असोज २५ गतेदेखि ४० दिनसम्म सञ्चालन गरेको अनुगमनका क्रममा आठ पोथी र छ भाले बाघ भेटिएको हो । सो मार्गलाई ६२ ग्रिडमा विभाजन गरी बाघको अनुगमन गरिएको निकुञ्जका सूचना अधिकारी गणेशप्रसाद तिवारीले जानकारी दिए। उनका अनुसार ६२ जोडी क्यामेरा दुईदुई वर्ग किलोमिटरको क्षेत्रफलमा जडान गरिएको थियो । सो क्षेत्रमा सन् २०१८ मा गरिएको सर्वेक्षणमा तीन र सन् २०२२ को राष्ट्रिय बाघ सर्वेक्षणमा आठ बाघ फेला परेका थिए । संरक्षणमा स्थानीय समुदायको सहभागिता र कार्यालयको अथक प्रयासपछि बाघको सङ्ख्या उल्लेख्यरूपमा वृद्धि भएको सूचना अधिकारी तिवारीले बताए। रासस
मूर्तिचोरले रित्याए डोल्पाका गुम्बा,"डोल्पा : डोल्पामा गुम्बाको संख्या बढेर १ सय २० पुगेको छ। तर, प्रायः रित्ता छन्। यहाँका प्राचीन गुम्बाका प्राचीन मूर्तिसहित महत्वपूर्ण बौद्ध धर्मग्रन्थ चोरी भएरै सिद्धिन लागेका छन्। ८ वर्षयता मात्रै ७३ थान मूर्ति हराएको तथ्यांक प्रहरीसँग छ। हराएपछि न्यून मात्रै भेटिएका छन्। उपल्लो डोल्पामा पर्ने मुख्य गुम्बा सबैजसोमा चोरी भइसकेको लामाहरू बताउँछन्। यससँगै बौद्धमार्गी भने रित्ता गुम्बामा आस्था जोगाउन बाध्य भएका छन्। मूर्ति सबै चोरी भएपछि गुम्बाको अस्तित्व नै धरापमा परेको छ। चोर पत्ता लागेर पनि कोही कारागारमा छन्। कोही धरौटीमा छुटिसके। मूर्ति भने अझै पत्ता लाग्न सकेको छैन, शेफोक्सुन्डो गाउँपालिका८ का वडाध्यक्ष निमा लामा भन्छन्, तस्करहरूले गुम्बा मात्रै लुटेनन्, बौद्धमार्गीहरूको आस्था पनि लुटेका छन्। अहिले रित्ता गुम्बाहरूमा आस्था जोगाउनुपर्ने बाध्यता छ। चोरीतस्करीका घटना ठूलो राजनीतिक संरक्षणबिना सम्भव नहुने बुद्धधर्मगुरु रानाक टुल्कु बताउँछन्। प्रमाणबिना ठ्याक्कै भन्न त गाह्रो छ। तर, यस्तो काम मामुली मान्छेले गर्नै सक्दैन, उनी भन्छन्, ठूलै राजनीतिक संरक्षण पाएको आपराधिक गिरोह नै लागेको हुनुपर्छ। प्रहरीले छिटफुट व्यक्ति समाते पनि गिरोह पत्ता लगाउन नसक्दा तस्करको मनोवल उच्च भएको उनको भनाइ छ। बिगतदेखि योजनाबद्ध रूपमा चोरी भइरहे पनि गिरोह पत्ता लाग्न नसक्नु दुखद् भएको डोल्पोबुद्ध गाउँपालिकाका युवा पेमा छेवाङ गुरुङ बताउँछन्। निरन्तर चोरी भइरहेको छ। तस्करीमा संलग्न मुख्य गिरोहचाहिँ पत्ता लागेको सुनिँदैन। अनुसन्धान पेचिलो नहुँदा तस्करहरूको मनोवल उच्च भएको पाइएको छ, उनी भन्छन्, अब केन्द्रीय अनुसन्धान ब्युरोको टोली खटाएरै अनुसन्धान सुरु गर्नुपर्छ। तस्कर गिरोह पत्ता लगाउन प्रहरीको अनुसन्धानलाई सघाउन जुनसुकै सहयोग गर्न पनि तत्पर रहेको उनको भनाइ छ। पछिल्लोपटक गत असार ८ गते मध्यराति हतियारधारी समूहले शेफोक्सुन्डो गाउँपालिकाबाट एकथान बौद्ध स्तूपसहित ८ थान मूर्ति चोरेर लगेको प्रहरी रेकर्ड छ। ती वस्तु भने प्रहरीले भदौ २७ गते डोल्पो बुद्ध गाउँपालिकाबाट बरामद गर्यो। डोल्पाका प्रहरी नायव उपरीक्षक शिव बुढाथोकीका अनुसार ०७२ मंसिर २७ गते शेफोक्सुन्डो गाउँपालिका३ स्थित शेलरी सोम्दो गुम्बाबाट हराएका १३ वटा मूर्ति अझै फेला पार्न सकिएको छैन। डोल्पो बुद्ध गाउँपालिका३ मा पर्ने गाँकर र मेखिम गुम्बाबाट २०७२ चैत २८ गते राति चार थान बुद्ध मूर्ति बौद्ध धर्मसम्बन्धी १ थान पुस्तक चोरी भएको थियो। पुरातात्विक मूर्तिसँगै सुन र चाँदीद्वारा लिखित धर्मग्रन्थ पनि हराएका थिए। तीमध्ये ३ मूर्ति र १ बौद्ध धर्मसम्बन्धी पुस्तक त्यही दिन बरामद गरिएको प्रहरीको रेकर्ड छ। एक मूर्ति अझै भेटिएको छैन। से गुम्बा शेफोक्सुन्डो गाउँपालिका४ स्थित राप गुम्बाबाट २०७५ असोज ३१ गते ३७ थान बुद्ध मूर्ति हराएको र पछि सबै पत्ता लागेको प्रहरीले जनाएको छ। त्यस्तै छार्काताङसोङ गाउँपालिका१ स्थित बोन गुम्बाबाट २०७३ जेठ २८ गते हराएको १ थान मूर्ति प्रहरी र स्थानीयको सक्रियतामा तत्काल बरामद गरिएको थियो। शेफोक्सुन्डो गाउँपालिकाअन्तर्गत रिग्मो गाउँमा पर्ने ६ सय वर्ष पुरानो थासोङ छोलिङ गुम्बाबाट २०७५ सालमा हराएका सात थान मूर्ति अझै पत्ता लाग्न सकेको छैन। शेफोक्सुन्डो गाउँपालिका४ नाम्दोबाट हराएका १० थान मूर्तिमध्ये सात थान दुई महिनापछि डोल्पोबुद्ध गाउँपालिकाको एक जंगलमा फेला पारेर प्रहरीले बुझाइसकेको छ। काइके गाउँपालिका१ मा पर्ने खागर गुम्बाबाट दुई वर्षअघि चोरी भएका दुई थान मूर्ति अझै फेला पर्न सकेको छैन। एक वर्षअघि पूजा गरेर राखेका मूर्तिहरूको पूजा गर्न पुनःजाँदा चोरी भएको पाइएको प्रहरीले जनाएको छ। हराएका मूर्तिका विषयमा अनुसन्धान जारी रहेको प्रहरीको भनाइ छ। स्थानीयवासीको मात्र संलग्नता ? उपल्लो डोल्पाका गुम्बा चोरी घटनामा स्थानीयवासी मुछिएका छन्। राप गुम्बाका ३७ थान मूर्ति २०७५ असोज ३१ गते चोरी प्रकरणमा प्रहरीले ६ जनालाई पक्राउ गर्यो। ती सबै स्थानीयवासी थिए। ३ जना धरौटीमा छुटे। अदालतले तीन जनालाई पुर्पक्षका लागि थुनामा पठायो। २०७५ जेठ २७ गते शेफोक्सुन्डो गाउँपालिकास्थित एक गुम्बाबाट मूर्ति चोरेको आरोपमा डोल्पाकै ४ जना समातिए। तीमध्ये ३ जना जेल चलान भए। एक जना साधारण तारेखमा छुटे। यी दुई प्रतिनिधि घटना मात्र हुन्। चोरीका अधिकांश घटनामा स्थानीय व्यक्तिकै संलग्नता हुने गरेको पाइएको छ। स्थानीयवासी संलग्न नभई कुनै पनि हालतमा मूर्ति तस्करी सम्भव नहुने शेफोक्सुन्डो गाउँपालिका उपाध्यक्ष पेम्मा वाङ्छेन गुरुङ बताउँछन्। डोल्पामा बौद्धमार्गीहरूको आस्थामाथि बारम्बार प्रहार भइरहेको छ। पुस्तौंदेखि मान्दै आएका गुम्बाहरू एकपछि अर्को गर्दै हराइरहेका छन्। यसमा स्थानीय व्यक्तिको मिलेमतो नभएर सम्भव छैन, उनी भन्छन्, प्रहरीको रिपोर्ट हेर्ने हो भने सम्बन्धित जिल्ला, गाउँपालिका, सम्बन्धित वडा अनि गुम्बासँगै सम्बन्धित व्यक्ति संलग्न रहेको पाइएको छ। हामीले अरूलाई दोष दिने ठाउँनै छैन। गुम्बा बस्तीबाट टाढा, तस्करलाई सजिलो उपल्लो डोल्पाका धेरैजसो गुम्बा बस्तीभन्दा टाढा छन्। गुम्बाहरू मान्छेको चहलपहल हुने ठाउँभन्दा टाढा भएकाले पनि सजिलै चोरी हुने गरेको जनप्रतिनिधि बताउँछन्। गुम्बाहरू सकभर एकान्तमा हुनुपर्ने धारण गाउँसमाजमा प्रचलित छ। त्यतिमात्र नभई भगवान्को ध्यान मानिसको चहलपहल नहुने ठाउँमा गर्दा उत्तम मान्ने चलन पनि छ, शेफोक्सुन्डो गाउँपालिका उपाध्यक्ष पेम्मा वाङ्छेन गुरुङ भन्छन्, त्यसले गर्दा पनि चोरलाई सजिलो हुन्छ। प्राचीन मूर्तिहरू लामा र धर्मगुरुले आफूअनुकूल गोप्यमा राख्न खोज्दा पनि चोरी भएको थाहा नहुने उनको भनाइ छ। अन्तर्राष्ट्रिय रूपमा मूर्तिको मूल्य तोकिने हुँदा चोरले त्यो बुझेर चोर्ने गरेको उनी बताउँछन्। भन्छन्, उपल्लो डोल्पामा सरकारले छुट्टै सेवासुविधा दिएर सुरक्षाकर्मी राख्न सके यस्ता घटनामा केही कमी आउन सक्छ। भौगोलिक बिकटता नै सुरक्षा चुनौती भौगौलिक बिकटताका कारण सुरक्षाकर्मीको न्यून उपस्थिति हुँदा उपल्लो डोल्पाका गुम्बा वर्षांैदेखि तस्करको निशानामा पर्दै आएको स्थानीयवासीको भनाइ छ। तस्करले खुलेयाम हातहतियारसहित चोरी गर्दा मूकदर्शक भएर बस्नुपर्ने बाध्यता रहेको उनीहरूको गुनासो छ। भौगोलिक रूपमा विकट र पातलो बस्ती भएका कारण पनि उपल्लो डोल्पाका गुम्बाहरू तस्करको निशानामा परेको डीएसपी बुढाथोकी बताउँछन्। प्रतिकूल मौसमका कारण उपल्लो डोल्पामा ६ महिनामात्र सुरक्षार्मी बस्न सक्छन्। बाँकी समय सुरक्षाकर्मीको उपस्थिति हुँदैन। सोही समयमा मौका छोपी अपराधिक मनोवृत्ति भएका व्यक्तिले चोरी गर्ने गरेको पाइएको छ, बुढाथोकी भन्छन्, उपल्लो सबै ठाउँमा सञ्चारको असुविधाका कारण उपल्लो डोल्पाबाट सूचनाहरू सदरमुकामसम्म सूचना आदानप्रदान गर्न लाग्छ। तस्करहरू चोरी गरेर भागिसक्दासमेत प्रहरीलाई सूचना नआउने र प्रहरीले सूचना पाएर घटनास्थलमा पुगिन्जेलसम्म चोरहरू फरार भई सक्छन्। यसो हुनाले पनि सुरक्षा चुनौती थपिएको छ। दरबन्दी थप गर्नुका साथै प्रहरीका लागि बाह्रै महिना बस्न सक्ने भौतिक पूर्वाधार खडा गरे यस्ता घटना निर्मूल पार्न नसके पनि कमी ल्याउन सकिने बुढाथोकीको विश्वास छ। उपल्लो डोल्पामा कुल ८ वटा प्रहरी युनिट छन्। त्यसमध्ये ६ वटा प्रहरीचौकी ६ महिना मात्र बस्ने गर्छन्। दुइटा चौकीमा मात्र बाह्रै महिना उपल्लो डोल्पामै रहने गर्छन्। योजनबद्ध तरिकाले उपल्लो डोल्पाका गुम्बाहरू रित्याउने खेल भइरहेकाले प्रहरीले पेचिलो अनुसन्धान गर्न नसक्नुले पनि तस्करहरूलाई प्रोत्साहन मिलेको डोल्पोबुद्धका स्थानीय युवा पेमा छेवाङ गुरुङले बताउँछन्। पुरातत्व विभागका कर्मचारी भने उपल्लो डोल्पामा रहेका गुम्बामा शृंखलाबद्ध रूपमा चोरी हुनुमा गलत हल्ला कारक रहेको बताउँछन्। पुरातात्विक मूर्ति तथा धर्मगन्थको मूल्य करोडौं पर्ने भन्दै गलत अपवाह फैलाउनाले गुम्बाहरू तस्करको निशानामा पर्ने गरेको पुरातत्व विभागअन्तर्गत पर्ने राष्ट्रिय संग्रहालय छाउनीका अधिकृत नवराज अधिकारीको भनाइ छ। आफू उपल्लो डोल्पाका धेरै क्षेत्रमा पुगेकाले मान्छे नभएको मौका छोपी चोरी हुने गरेको स्थानीयले आफूसँग गुनासो गरेको उनी सुनाउँछन्। अभिलेखीकरण गर्न अस्वीकार उपल्लो डोल्पाका गुम्बाका पुजारीले अभिलेखीकरणमा असहयोग गर्ने गरेको पुरातत्व विभागले जनाएको छ। विभागको टोली तेह्र वर्षअघि गुम्बा अभिलेखीकरण गर्न उपल्लो डोल्पा पुग्दा कतिपय गुम्बाका पुजारीहरूले अभिलेख नै गर्न नदिएको प्रवक्ता रामबहादुर कुँवरको भनाइ छ। अरूलाई मूर्ति देखायो भने चोरी हुन्छ कि भन्ने डर उहाँहरूमा देखियो। एक हिसाबले सुरक्षित राख्ने सवालमा उहाँहरूको कदम ठीकै हो, उनी भन्छन्, तर, सरकारी संयन्त्रलाई नै अभिलेखीकरण गर्न असहयोग गर्दा वास्तविकता पत्ता लगाउन समस्या हुने गरेको छ। डोल्पामा शृंखलाबद्ध रूपमा चोरी भइरहेका प्राचीन गुम्बाहरूका विषयमा हामीलाई पनि चिन्ताको विषय बनेको छ। त्यसका लागि सरकारका सुरक्षा संयन्त्रको पनि ध्यानाकर्ष गराइरहेका छौं। उनका अनुसार भौगोलिक बिकटताका कारण बाह्र महिना सुरक्षाकर्मी बस्न नसक्दा पनि यस्ता घटना भइरहेका छन्। चोरीका घटना डोल्पामा बढी देखिएकाले अब गुम्बामात्र नभई मूर्ति नै अभिलेखीकरण गर्न लागिएको उनको भनाइ छ। भन्छन्, यो वर्षभित्रै अभिलेखीकरणका लागि पुरातत्वको टोली उपल्लो डोल्पा पुग्छ। हालसम्म डोल्पाका ३० हाराहारी मात्र गुम्बाहरू अभिलेखीकरण भएको छ। हिउँद र यार्सा सिजनमा बढी चोरी डोल्पा बहुमूल्य जडिबुटी यार्सागुम्बा पाइने प्रमुख जिल्लाभित्र पर्छ। त्यसो त प्रत्येक वर्ष १०औं हजारको संख्यामा सर्वसाधारण यार्सागुम्बा संकलन गर्न डोल्पा पुग्ने गर्छन्। तस्करले त्यही बेला नै योजना बनाएर प्राचीन गुम्बामा चोरी गर्ने गरेको शेफोक्सुन्डो गाउँपालिका९ का वडाध्यक्ष लार्के लामा बताउँछन्। उनका अनुसार जो विभिन्न बहानामा यार्सा टिप्न आउँछन्। गुम्बामा छिर्छन्। स्थानीयवासीसँग हेलमेल भएर नजिकको सम्बन्ध बनाउँछन्। त्यसपछि मात्रै चोरी गर्र्ने गरेको उनी सुनाउँछन्। यार्सा समयमा गुम्बाका पुजारीसहित स्थानीयवासी घरमा ताला मारेर पाटन जाने भएकाले त्यस समयमा धेरै चोरी हुने गरेको उनको भनाइ छ। विभिन्न जिल्लाबाट आउने यार्सा संकलकलाई कडाइ गर्नुका साथै गुम्बा आसपासका क्षेत्रमा जान दिन नहुने उनी बताउँछन्। उनका अनुसार प्रत्येक वर्ष जेठदेखि असारसम्म चल्ने यार्सा सिजनामा धेरै संख्यामा सुरक्षाकर्मी परिचालन गर्नुपर्छ। हिउँदको समयमा उपल्लोमा अत्याधिक हिमपात भएर अत्याधिक चिसो हुने भएकाले सुरक्षा चौकीहरू पनि तल्लो डोल्पामा झर्ने गर्छन्। त्यसबेला पनि अधिकांश गुम्बा चोरी हुने गरेको पाइएको छ। खुला सीमा : अर्को चुनौती उपल्लो डोल्पामा चीनसँग सीमा जोडिएका दुइटा नाका छन्। मोरिम र क्याटो नाका उपल्लो डोल्पामै पर्छन्। यसले गर्दा पनि प्राचीन मूर्तिदेखि वन्यजन्तु संरक्षणमा चुनौती थपिएको हो। खुला सीमाना भएकाले गुम्बा संरक्षण गर्न चुनौती थपिएको स्थानीय पेमा छेवाङ गुरुङको भनाइ छ। नाकामै सुरक्षाकर्मी नहुँदा तस्करी गर्न सहज भएको उनको भनाइ छ। युवा पर्यटन व्यवसायी जितेन्द्र झाँक्रीअनुसार त्यस क्षेत्रमा हवाई उद्धारलगायत काम गर्दा सचेत भएको बताउँछन्। हेलिकप्टमा पुरातात्वक वस्तु आउन सक्ने भन्दै सुरक्षाकर्मीले राम्रोसँग जाँच गरिसकेपछि मात्र हाल्ने गरेको उनको भनाइ छ। १२० गुम्बा समितिमा दर्ता हिमाली क्षेत्रमा गुम्बा धेरै भए पनि डोल्पामा शृंखलाबद्ध रूपमा चोरी हुनु दुखद् भएको बौद्ध दर्शन प्रबद्र्धन तथा गुम्बा विकास समितिको ठहर छ। अन्य हिमाली जिल्लाको तुलनामा यस्ता चोरीका घटना डोल्पामा धेरै पाइएको समितिका कार्यकारी निर्देशक होमबहादुर दोङ बताउँछन्। यस विषयलाई समितिले गम्भीर रूपमा लिएको उनको भनाइ छ। उनका अनुसार डोल्पाबाट मात्रै २०८० असार मसान्तसम्म १ सय २० गुम्बा समितिमा दर्ता भएका छन्। दर्ता भएका गुम्बाले आवश्यक्ताका आधारमा मर्मत सम्भारका लागि अनुदान पाउने गरेको उनको भनाइ छ। यस वर्षमात्रै शेफोक्सुन्डो गाउँपालिकामा पर्ने दुइटा गुम्बा र डोल्पोबुद्ध गाउँपालिकाको एक गरेर तीनवटा गुम्बामा पाँच लाखका दरले गुम्बा मर्मत सम्भार खर्च निकासा भएको उनी सुनाउँछन्। धेरैजसो गुम्बाहरू अभिलेख नै हुन नसकेको काइके गाउँपालिकाका स्थानीय ओम रोकाय मगर बताउँछन्। देशभर ३ हजार १ सय ५० भन्दा बढी गुम्बा छन्। विदेश पुग्छन् डोल्पाका प्राचीन मूर्ति उपल्लो डोल्पाबाट हराएका प्राचीन मूर्तिहरू धमाधम अन्तर्राष्ट्रिय बजारमा फेला पर्न थालेका छन्। डोल्पोबुद्ध गाउँपालिकाको धो गाउँमा पर्ने गाँकार गुम्बाबाट ६ वर्षअघि चोरी भएको शाक्यमुनि बुद्धको मूर्ति चीनको बेइजिङमा भेटिएको थियो। चोरीपछि बरामद भएका मूर्तिहरू । त्यतिमात्र होइन शेफोक्सुन्डो गाउँपालिकामा पर्ने लाङ गुम्बाको मूर्ति अमेरिकामा सिकागो राज्यको निजी म्युजियमा भेटिएको थियो। परीक्षणका आधारमा प्राचीन मूर्तिहरू मोलमोलाइ अन्तर्राष्ट्रिय बजारमा नै हुने गरेको र त्यसैका आधारमा मूल्य निर्धारण हुने गरेको कुरा कतिपय अनुसन्धानको क्रममा पत्ता लागेको पुरातत्व विभागका प्रवक्ता रामबहादुर कुँवर बताउँछन्। जीर्ण बन्दै गुम्बा चोरी तस्करीले अस्तित्व लोप हुने खतरामा पुगेका उपल्लो डोल्पाका सार्वजनिक गुम्बा जीर्ण बन्दै गएका छन्। शेफोक्सुन्डो गाउँपालिकामा पर्ने १ हजार १ सय वर्ष पुरानो शेगुम्बा मर्मतसम्भार हुन नसक्दा जीर्ण बन्दै गएको गाउँपालिका उपाध्यक्ष पेमा वाङ्छेन गुरुङ बताउँछन्। बौद्धधर्मका प्राचीन प्रमाणहरूको साक्षीका रूपमा रहेको यो गुम्बा जीर्णोद्धार हुन नसकेको उनको भनाइ छ। यससँगै गाउँपालिकाको वडा नम्बर ८ मा रहेको थासुङ छोलिङ गुम्बा पनि जीर्ण बन्दै गएको छ। यो गुम्बा १५औं शताब्दीमा स्थापना भएको भनिएको छ। उपल्लो डोल्पामा धेरैजसो प्राचीन गुम्बा जीर्ण बन्दै गए पनि मर्मतका लागि राज्यको ध्यान जान सकेको छैन। उपल्लो डोल्पामा रहेका प्राचीन गुम्बाहर कति वर्ष पुराना भन्ने यथेष्ट प्रमाण भने नभेटिने जानकार बताउँछन्। प्राचीन धर्मग्रन्थसँगै स्थानीयवासीको भनाइको आधारमा यति वर्ष पुराना भनेर अभिलेखीकरण गर्ने गरिएको बौद्ध दर्शन प्रबद्र्धन तथा गुम्बा विकास समितिले जनाएको छ। हिमाली जिल्ला डोल्पा स्वदेशी तथा विदेशी पर्यटकको आकर्षक गन्तव्य हो। प्राकृतिकसँगै धार्मिक हिसाबमा महत्वपूर्ण जिल्लाका रूपमा रहेको डोल्पामा बर्सेनि हजारौं आन्तरिक तथा बाह्य पर्यटकहरू आइपुग्ने गर्छन्। गएको भदौ यतामात्रै २ हजार ५ सय आन्तरिक तथा बाह्य पर्यटकले भ्रमण गरेको शेफोक्सुन्डो राष्ट्रिय निकुञ्जले जनाएको छ। डोल्पा तल्लो, मध्य र उपल्लो गरी तीन भागमा बाँडिएको छ। उपल्लो डोल्पा नै बौद्धमार्गीहरूको प्रमुख बासस्थान हो। शेफोक्सुन्डो गाउँपालिकाका समाजसेवी आङ्बहादुर लामाका अनुसार डोल्पामा मात्रै १५ हजार हाराहारीमा बौद्धमार्गी छन्। शे, रिबु, याङजेर, साम्लिङ, थासुङ छोइलिङ उपल्लो डोल्पाका प्रमुख गुम्बा हुन्। तर, यी गुम्बाभित्र रहेका प्राचीन मूर्ति प्रायः सबै चोरी भइसकेका छन्। यस्ता गुम्बा, चिस्तुम र घरघरमा बेरिएका थान्का चित्रले आफ्नो घर परिवार र गाउँठाउँको रक्षा गर्ने जनविश्वास छ। त्यसो त पुस्तौंदेखि पुज्दै र मान्दै आएका प्राचीन एवं ऐतिहासिक गुम्बाहरूका भगवान् नै हराउन थालेपछि डोल्पाका बौद्धमार्गीहरूलाई आफ्नो आस्था जोगाउन हम्मेहम्मे परेको छ। प्रमाणबिना ठ्याक्कै भन्न त गाह्रो छ। तर, यस्तो काम मामुली मान्छेले गर्नै सक्दैन, उनी भन्छन्, ठूलै राजनीतिक संरक्षण पाएको आपराधिक गिरोह नै लागेको हुनुपर्छ। रानाक टुल्कु, बुद्धधर्मगुरु तस्करहरूले गुम्बा मात्रै लुटेनन्, बौद्धमार्गीहरूको आस्था पनि लुटेका छन्। अहिले रित्ता गुम्बाहरूमा आस्था जोगाउनुपर्ने बाध्यता छ। निमा लामा, वडाध्यक्ष, शेफोक्सुन्डो गाउँपालिका८ डोल्पामा बौद्धमार्गीहरूको आस्थामाथि बारम्बार प्रहार भइरहेको छ। पुस्तौंदेखि मान्दै आएका गुम्बाहरू एकपछि अर्को गर्दै हराइरहेका छन्। यसमा स्थानीय व्यक्तिको मिलेमतो नभएर सम्भव छैन । पेम्मा वाङ्छेन गुरुङ, उपाध्यक्ष, शेफोक्सुन्डो गाउँपालिका पुरातात्विक मूर्ति तथा धर्मगन्थको मूल्य करोडौं पर्ने भन्दै गलत अफवाह फैलाउनाले गुम्बाहरू तस्करको निशानामा पर्ने गरेका छन् । नवराज अधिकारी, अधिकृत, राष्ट्रिय संग्रहालय छाउनी"
चिसो बढेपछि महोत्तरीका विद्यालय बन्द,"महोत्तरी : महोत्तरी जिल्लामा चिसो बढेपछि यहाँका सामुदायिक विद्यालय बन्द हुन थालेका छन् । चिसो स्याँठ, बाक्लो हुस्सु र शीतलहरले जनजीवन प्रभावित हुन थालेपछि जिल्लाका पालिकाले सामुदायिक विद्यालयले बन्द गर्ने निर्णय गरेका हुन् । जिल्ला सदरमुकाम जलेश्वर, मनरासिस्वा , भङ्गहा, गौशाला, बर्दिबास नगरपालिका सहित पिपरा, एकडारा, सोनमा र सम्सी गाउँपालिकाले आफ्ना क्षेत्रका सम्पूर्ण विद्यालय बन्द गरेका छन् । जिल्ला शिक्षा तथा समन्वय एकाइ महोत्तरीका प्रमुख राजदेव यादवले चिसोबाट जनजीवन प्रभावित हुन थालेपछि विद्यालयमा पठनपाठन बन्द गरेको बताए । उनका अनुसार बर्खे बिदाबाट कट्टा हुनेगरी चारदेखि आठ दिनसम्मका लागि विद्यालय बन्द भएका हुन् । रासस"
बलात्कार मुद्दामा दोषी ठहर सन्दीप लामिछानेलाई आज सजाय तोकिँदै,"काठमाडौं : बलात्कार अभियोगमा दोषी ठहर क्रिकेटर सन्दीप लामिछानेलाई आज काठमाडौं जिल्ला अदालतले सजाय तोक्ने भएको छ। गत पुस १३ गते अदालतबाट दोषी ठहर भएका लामिछानेलाई आज सजाय तोकिने भएको हो। सजाय तोक्नका लागि मुद्दा इजलासको पेशीमा चढेको छ। न्यायाधीश शिशिरराज ढकालको एकल इजालसले क्रिकेटर लामिछानेलाई दोषी ठहर गरेको हो। काठमाडौंदेखि नगरकोट गई फेरि काठमाडौं फर्किएर काठमाडौं होटल इनमा एकै कोठामा बसेको र करणी भएको देखिएको अदालतको आदेशमा उल्लेख छ। अदालतले पीडित भनिएकी गौशला२६ लाई भने नाबालिग नरहेको ठहर गरेको छ। विभिन्न कार्यालयमा देखिएको तथ्यांकबाट पीडित नाबालिग नरहेको अदालतले ठहर गरेको हो। नौ जनाले गरेको घटना विवरण कागज, बकपत्रलगायत सीसीटीभी फुटेजलाई समेत आधार लिँदै दोषी ठहर गरिएको आदेशमा जनाइएको छ। गौशाला २६ तथा प्रतिवादी सन्दीप लामिछानेको घटना हुँदाको दिनको क्रियाकलापको समेत घटनाक्रमसमेतलाई विचार गर्दा करणी भएको देखियो, आदेशमा भनिएको छ, सन्दीपले मुलुकी अपराधसंहिता २०७४ को दफा २१९ (१),(२) र (३) (ङ) बमोजिम कसुर गरेको ठहर्दछ। मुलुकी अपराध संहितामा १८ वर्ष वा १८ वर्षभन्दा बढी उमेरको महिला भए ७ वर्षदेखि १० वर्षसम्मको कैद सजाय हुने व्यवस्था छ। नाजुक अवस्थाको लाभ लिएर करणी अदालतले पीडितको उमेर १८ वर्ष पुगिसकेको समेत ठहर गरेको छ। त्यस्तै पीडितको नाजुक आर्थिक अवस्थाको लाभ उठाएर करणी गरेको अदालतको ठहर छ। नाजुक आर्थिक अवस्थासमेतको फाइदा उठाई करणी भएको देखिँदा सहमतिको करणी भन्ने नदेखिएको आदेशमा उल्लेख छ। दोषी ठहर भएका लामिछानेलाई ७ देखि १० वर्षको जेल सजाय हुन सक्छ। शुक्रबार सन्दीप पक्षका कानुन व्यवसायीले बहस गरेपछि सरकारी वकिल र पीडित पक्षका कानुन व्यवसायीले जवाफी बहस गरेका थिए। सोही क्रममा पीडितले पनि घटना विवरणसहित आफ्ना कुराहरू राखेकी थिइन्। २३ वर्षमै खेल जीवनमा धक्का दोषी ठहर भएका सन्दीप २३ वर्षका छन्। स्याङ्जामा जन्मेका सन्दीप १९ वर्षमुनिको (यू १९)को टोलीमा छनोट भई व्यावसायिक रूपमा क्रिकेट खेल्न थालेका थिए। तत्कालीन नेपाली राष्ट्रिय क्रिकेट टिमका कप्तान लामिछानेविरुद्ध जबर्जस्ती करणीको आरोपमा २०७९ भदौ २१ मा प्रहरीमा जाहेरी दर्ता भएको थियो। भदौ ५ गते तीलगंगाको एक होटलमा बलात्कार गरेको भन्दै पीडितले जाहेरी दिएकी थिइन्। भदौ २२ गत उजुरी दर्ता गरेर प्रहरीले अनुसन्धान अघि बढाएको थियो। भदौ २३ गते काठमाडौं जिल्ला अदालतले लामिछानेलाई पक्राउ गरी अनुसन्धान अघि बढाउन अनुमति दिएको थियो। आफूविरुद्धको जाहेरी दर्ता हुँदा सन्दीप क्यारेबियन लिग खेल्न जमैका पुगेका थिए। स्वदेश फर्कने क्रममा विमानस्थलबाटै पक्राउ गरिएको थियो। जिल्ला अदालतले पुर्पक्षका लागि थुनामा पठाएपछि सन्दीप उच्च अदालत पाटन पुगेका थिए। नेपाल क्रिकेट संघ (क्यान) र राष्ट्रिय टोलीबाट निलम्बन गरेको बेला उच्च अदालत पाटनले २० लाख धरौटीमा रिहा गर्ने आदेश दिएको थियो। २०७९ पुस २८ गते उच्च अदालतका न्यायाधीशद्वय रमेश ढकाल र ध्रुवराज नन्दको संयुक्त इजलासले जिल्लाको आदेश उल्टाएको थियो। उच्च अदालतको आदेशपछि क्यानले सन्दीपलाई राष्ट्रिय टोलीमा फर्काएको थियो। तर, विदेश जान भने रोक लगाएको थियो। सन्दीपले लिग टुकोलागि विदेश जान अनुमति माग्दै सर्वोच्च अदालतमा निवेदन दिएका थिए। २०७९ फागुन १५ गते सर्वोच्च अदालतका न्यायाधीशद्वय सपना प्रधान मल्ल र कुमार चुँडालको संयुक्त इजलासले धरौटीमा छोड्ने उच्च अदालतको आदेश सदर गर्दै ससर्त विदेश जाने अनुमति दिएको थियो। जवर्जस्ती करणीका विषयमा कस्तो अवस्थामा के छ सजाय ? २१९ जवर्जस्ती करणी गर्न नहुनेः (१) कसैले जवर्जस्ती करणी गर्न हुँदैन। (२) कसैले कुनै महिलालाई निजको मञ्जुरी नलिई करणी गरेमा वा मञ्जुरी लिएर भए पनि अठार वर्षभन्दा कम उमेरको कुनै बालिकालाई करणी गरेमा निजले त्यस्तो महिला वा बालिकालाई जवर्जस्ती करणी गरेको मानिनेछ। स्पष्टीकरणः यस परिच्छेदको प्रयोजनको लागिः (क) करकाप, अनुचित प्रभाव, डर, त्रास, झुक्यानमा पारी वा अपहरण गरी वा शरीर बन्धक लिई लिएको मञ्जुरीलाई मञ्जुरी मानिने छैन, (ख) होस ठेगानमा नरहेको अवस्थामा लिएको मञ्जुरीलाई मञ्जुरी मानिने छैन, (ग) गुदद्वार वा मुखमा लिङ्ग पसाएमा, गुदद्वार, मुख वा योनीमा लिङ्ग केही मात्र पसेको भएमा, लिङ्ग बाहेक अन्य कुनै वस्तु योनीमा प्रवेश गराएमा पनि जवर्जस्ती करणी गरेको मानिनेछ। (३) जवर्जस्ती करणी गर्ने व्यक्तिलाई त्यसरी करणी गर्दाको परिस्थिति र महिलाको उमेर हेरी देहाय बमोजिम कैद हुनेछ : (क) दश वर्षभन्दा कम उमेरकी बालिका, पूर्ण अशक्त, अपाङ्गता भएका वा सत्तरी वर्षभन्दा बढी उमेरका महिला भए जन्म कैद, (ख) दश वर्ष वा दश वर्षभन्दा बढी चौध वर्षभन्दा कम उमेरकी बालिका भए अठार वर्षदखि बीस वर्षसम्म, (ग) चौध वर्ष वा चौध वर्षभन्दा बढी सोह्र वर्षभन्दा कम उमेरकी बालिका भए बाह्र वर्षदेखि चौध वर्षसम्म, (घ) सोह्र वर्ष वा सोह्र वर्षभन्दा बढी अठार वर्षभन्दा कम उमेरकी महिला भए दश वर्षदेखि बाह्र वर्षसम्म, (ङ) अठार वर्ष वा अठार वर्षभन्दा बढी उमेरकी महिला भए सात वर्षदेखि दश वर्षसम्म। (४) उपदफा (३) मा जुनसुकै कुरा लेखिएको भए तापनि बैबाहिक सम्बन्ध कायम रहेको अवस्थामा पतिले पत्नीलाई जवरजस्ती करणी गरेमा पाँच वर्ष सम्म कैद हुनेछ। तर देहायको अवस्थालाई वैवाहिक सम्बन्ध कायम रहेको मानिने छैनः (क) पतिसँग मानो छुट्टिई अंश मुद्दा चलेको, (ख) पतिसँग अङ्श लिई छुट्टै बसेको, (ग) पतिसँग सम्बन्ध विच्छेद मुद्दा चलेको। (५) उपदफा (४) बमोजिमको अवस्थामा पीडितको निवेदन माग बमोजिम आवश्यक भएमा अदालतले पतिको नाममा देहाय बमोजिमको आदेश जारी गर्न सक्नेछः (क) पत्नीलाई निज बसी आएको घरमा नै बसोबास गर्न दिन, पत्नीलाई खान लाउन दिन, कुटपिट नगर्न तथा शिष्ट र सभ्य व्यवहार गर्न लगाउन, (ख) पत्नीलाई आवश्यक उपचार गराउन वा उपचारका लागि उपयुक्त रकम दिन लगाउन, (ग) दुवैलाई एकै ठाउँमा बसोबास गर्न उपयुक्त हुने नदेखिएमा पतिलाई अलग बस्ने व्यवस्था गर्न तथा त्यसरी अलग बस्दा पत्नीको भरणपोषणको लागि आवश्यक व्यवस्था गर्न लगाउन, (घ) पत्नीलाई कुनै प्रकारले दुःख दिने वा सताउने कार्य नगर्न र पत्नीको हित र सुरक्षाको निमित्त आवश्यक र उपयुक्त कुरा गर्न गराउन। (६) उपदफा (३) मा जुनसुकै कुरा लेखिएको भए तापनि आफूलाई मानवरोग प्रतिरोधक क्षमता उन्मुक्ति गर्ने जिवाणु (एचआईभीपोजिटिभ) वा सरुवा यौनरोग (सेक्सुअली ट्रान्समिटेड डिजिज) भएको थाहा पाउँँदा पाउँदै कसैले जवर्जस्ती करणी गरेको रहेछ भने त्यस्तो कसूरदारलाई उपदफा (३) मा लेखिएको सजायमा देहाय बमोजिमको थप सजाय समेत हुनेछः (क) मानवरोग प्रतिरोधक क्षमता उन्मुक्ति गर्ने जिवाणु (एचआईभी पोजिटिभ) भएको थाहा पाउँदा पाउँदै जवर्जस्ती करणी भएको भए दफा १०५ बमोजिमको सजाय, (ख) अन्य सरुवा यौनरोग (सेक्सुअली ट्रान्समिटेड डिजिज) भएको थाहा पाउँदा पाउँदै जवर्जस्ती करणी भएको भए तीन वर्षसम्म कैद र तीस हजार रुपैयाँसम्म जरिबाना। (७) सामूहिक रुपमा जवर्जस्ती करणी गरेमा वा छ महिनाभन्दा बढीको गर्भवती, अशक्त वा अपाङ्ग वा शारीरिक वा मानसिक रुपमा अस्वस्थ महिलालाई वा हातहतियार देखाई जवर्जस्ती करणी गरेमा उपदफा (३) मा लेखिएको सजायमा थप पाँच वर्षसम्म कैद सजाय हुनेछ। तर पूर्ण अशक्त अपाङ्गता भएकी महिला भएमा उपदफा (३) को खण्ड (क) बमोजिमको सजाय हुनेछ। (८) कसैले हाडनाताकी महिलालाई जवर्जस्ती करणी गरेकोेमा निजलाई हाडनाता करणीमा सजाय हुने रहेछ भने यस परिच्छेद बमोजिमको सजायमा हाडनाताको करणीमा हुने सजाय समेत थप हुनेछ। २२० हाडनातामा करणी गर्न नहुनेः (१) कसैले आफ्नाे जात वा कुलमा चली आएको चलन, परम्परा वा मान्यता अनुसार विवाह गर्न नहुने नाताको व्यक्ति हो भन्ने जानीजानी त्यस्तो व्यक्तिसँग करणी लिनु दिनु हुँदैन। (२) देहायका नातामा उपदफा (१) बमोजिमको कसूर गर्नेलाई देहाय बमोजिम सजाय हुनेछः (क) जन्माउने आमा छोराको वा बाबु छोरीको करणी भएमा जन्मकैद, (ख) सौतेनी आमा छोरा वा बाबु छोरी, सहोदर दिदी भाइ वा दाजु बहिनी, एकै हाँगाको ससुरा बुहारी, एकै हाँगाको बाजे नातिनी वा पनातिनी, एकै हाँगाका जेठाजु र भाइ बुहारी वा देवर भाउजूको करणी भएमा चार वर्षदेखि दश वर्षसम्म कैद र चालीस हजार रुपैयाँदेखि एक लाख रुपैयाँसम्म जरिबाना, (ग) एकै हाँगाको तीन पुस्तासम्मको बज्यै, नाति वा पनाति, एकै हाँगाको ठूलो बाबु वा काका भतिजी, एकै हाँगाको भतिजो ठूली आमा वा काकी, एकै हाँगाको ससुरो भतिजी बुहारी, साख्यै मामा भाञ्जी वा भानिज माइजु, आमा तर्फका ठूली आमा वा सानी आमा र छोरा र आफ्नी श्रीमती तर्फकी सासू र ज्वाँइको करणी भएमा तीन वर्षदेखि छ वर्षसम्म कैद र तीस हजार रुपैयाँदेखि साठी हजार रुपैयाँसम्म जरिबाना, (घ) खण्ड (क), (ख) वा (ग) मा लेखिएदेखि बाहेक आफ्नो वंशका सात पुस्तासम्मका अन्य नातामा करणी भएमा हाँगो, नाता र पुस्ता समेत विचार गरी एक वर्षदेखि तीन वर्षसम्म कैद र दश हजार रुपैयाँदेखि तीस हजार रुपैयाँसम्म जरिबाना। २२१ थुनामा रहेको व्यक्तिसँग करणी गर्न नहुनेः (१) कैद वा थुनामा रहेको कुनै व्यक्तिसँग सरकारी कर्मचारीले करणी गर्न वा करणी गर्न अरु कसैलाई संयोग पारी मिलाई दिई करणी गराउन हुँदैन। (२) उपदफा (१) बमोजिम करणी गर्ने वा गराउने व्यक्तिलाई तीन वर्षसम्म कैद सजाय हुनेछ र त्यस्तो करणी यस संहिता वा अन्य कानून अनुसार पनि कसूर हुने रहेछ भने सो बमोजिमको सजायमा यस दफा बमोजिमको सजाय थप हुनेछ। २२२ आफ्नो संरक्षण वा सुरक्षामा रहेको व्यक्तिसँग करणी गर्न नहुनेः (१) कसैले आफूले संरक्षण वा सुरक्षा दिएको वा आफ्नाे हेरविचारमा रहेको कुनै व्यक्तिसँग करणी गर्न वा करणी गर्न अरुलाई सहयोग गर्न वा होस ठेगानमा नरहेको वा शारीरिक वा मानसिक रोग लागी उपचार वा पुनस्र्थापना गर्नेे कुनै संस्थामा राखिएको कुनै व्यक्तिसँग त्यस्तो संस्थाका पदाधिकारी वा कर्मचारीले करणी गर्न हुँदैन। (२) उपदफा (१) बमोजिमको कसूर गर्ने व्यक्तिलाई तीन वर्षसम्म कैद हुनेछ र त्यस्तो करणी यस संहिता वा अन्य कानून अनुसार पनि कसूर हुने रहेछ भने सो बमोजिम हुने सजायमा यस दफाको सजाय थप हुनेछ। २२३ कार्यालय वा पेशागत सेवा प्राप्त गर्ने व्यक्तिसँग करणी गर्न नहुनेः (१) सरकारी वा निजी कार्यालयमा कार्यरत वा कुनै पेशागत सेवा वा व्यावसायिक कामको लागि सम्पर्कमा आएको वा रहेको कुनै व्यक्तिसँग त्यस्तो कार्यालयमा काम गर्ने कर्मचारी वा त्यस्तो सेवा उपलब्ध गराउने व्यक्तिले कार्यालयको काम गर्दा वा त्यस्तो सेवा उपलब्ध गराउँदा वा गराउने स्थानमा करणी गर्न वा करणी गर्न अरुलाई सहयोग गर्न हुँदैन। (२) उपदफा (१) बमोजिमको कसूर गर्ने व्यक्तिलाई चार वर्षसम्म कैद र चालीस हजार रुपैयाँँसम्म जरिबाना हुनेछ र त्यस्तो करणी यस संहिता वा अन्य कानून अनुसार पनि कसूर हुने रहेछ भने सो बमोजिम हुने सजायमा यस दफाको सजाय थप हुनेछ। २२४ यौन दुर्व्यवहार गर्न नहुनेः (१) कसैले कसैलाई यौन दुर्व्यवहार गर्न वा गराउनु हुँदैन। (२) कसैले आफ्नो पति वा पत्नी बाहेक अन्य व्यक्तिलाई निजको मञ्जुरी विना करणीका आशयले समातेमा वा निजको संवेदनशील अङ्ग छोएमा वा छुन प्रयास गरेमा, निजको भित्री पोशाक खोलेमा वा खोल्ने प्रयास गरेमा, निजले लगाउने भित्री पोशाक लगाउन वा फुकाल्न कुनै किसिमले बाधा अवरोध गरेमा वा निजलाई अस्वाभाविक रुपमा कुनै एकान्त ठाउँमा लगेमा, यौन सम्बन्धी आफ्नो अङ्ग निजलाई छुन, समाउन लगाएमा, निजसँग अश्लिल वा अन्य त्यस्तै प्रकारको शब्द मौखिक, लिखित वा साङ्केतिक रुपमा वा विद्युतीय माध्यमबाट प्रयोग गरेमा, अश्लिल चित्र वा तस्वीर देखाएमा, यौनका आशयले जिस्क्याएमा वा हैरानी दिएमा वा निजसँग अस्वाभाविक, अवाञ्छित वा अमर्यादित व्यवहार गरेमा निजले यौन दुर्व्यवहार गरेको मानिनेछ। (३) उपदफा (१) बमोजिमको कसूर गर्ने व्यक्तिलाई तीन वर्षसम्म कैद र तीस हजार रुपैयाँँसम्म जरिबाना हुनेछ।"
