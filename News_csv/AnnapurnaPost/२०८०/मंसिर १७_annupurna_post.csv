शीर्षक,विवरण
गम्भीर मुद्दा छिटो टुंग्याइऊन्,"नक्कली भुटानी शरणार्थी प्रकरणको मुद्दा काठमाडौं जिल्ला अदालतमा विचाराधीन छ। पूर्वमन्त्रीद्वय टोपबहादुर रायमाझी, बालकृष्ण खाँणसहितको समूहलाई पुर्पपक्षका लागि थुनामा पठाउने गत असार १ मा उक्त अदालतले आदेश दिएको थियो। आफूहरूले थुनाबाहिरै बसेर मुद्दा लड्न पाउनुपर्ने जिकिर गर्दै उनीहरू उच्च अदालत पाटन गएका थिए। त्यसमा अदालतले पूर्वउपप्रधानमन्त्री रायमाझीसहित ९ जनालाई धरौटीमा छाड्न अस्वीकार गरेको छ। पूर्वगृहमन्त्री खाँणको विषयमा धरौटीमा छाड्ने कि थुनामै राख्ने भन्नेमा न्यायाधीशहरूको राय बाझिएको छ। उनको मुद्दा अर्को एकल इजलासमा पठाउने निर्णय लिइएको छ। ६ जनासँग धरौटी मागिएको छ। चार जनालाई साधारण तारिखमा छाडिएको छ। कसलाई छाडियो वा छाडिएन वा के आदेश भयो भन्नेभन्दा पनि प्रश्न गम्भीर विषयको न्यायसम्पादनमा गरिने ढिलाइको हो। उस्तै परे यो मुद्दा नै किनारा लागिसक्ने बेला भयो। तर, जिल्लाको थुनछेक आदेशविरुद्ध उच्च अदालतमा गएकाहरूलाई छोड्ने वा थुन्ने विषयको आदेश बल्ल आएको छ। मुद्दा भने अघि बढ्न सकेको छैन। राष्ट्रिय महत्वका, चर्चामा रहेका व्यक्ति विशेषका मुद्दालाई अग्राधिकार दिई हेरिनुपर्नेमा त्यस्तो हुन सकेको छैन। शक्कली भुटानी शरणार्थी, ललिता निवास प्रकरण हुन् क्रिकेट खेलाडी सन्दीप लामिछानेकै मुद्दा ढिलाइ हुँदै गएका छन्। पछिल्लो समय न्यायालयप्रति आमनागरिकको आशा, भरोसा बढ्दै गएको छ। आममाफीसम्बन्धी सरकारी गलत कदम सच्याउनेदेखि कानुनी छिद्रहरूलाई टाल्न गरेको कामले नै न्यायालयप्रति आमनागरिकको भरोसा जीवित रहेको हो। पञ्चायत, बहुदलदेखि गणतन्त्रसम्मका विविध शासन व्यवस्था नियालेको पुस्ताले अदालतले सरकारका गलत निर्णय सच्याउन भूमिका खेलेको देख्दै आएका छन्। मुद्दालाई तीव्रता दिइएका विषय भने आक्कलझुक्कल मात्र पाइन्छन्। न्यायपालिका स्वायत्त निकाय भए पनि यसका धेरै अह्रनखटन कार्यपालिकामै निर्भर हुन्छन्। जस्तो : न्यायाधीश वा जनशक्ति नियुक्तिको अग्रसरता सरकारले नै लिनुपर्छ। यसलाई पूर्ण प्रविधिमैत्री वा सुविधाजनक बनाउन आइपर्ने बजेट सरकारकै निगाहमा निर्भर हुन्छ। फलतः न्यायसम्पादनमा ढिलाइ हुन जान्छ। यी परिस्थिति सुधारिनु त छँदैछ, गतिशील न्यायसम्पादनमा न्यायालको ध्यान भने जानु वाञ्छनीय छ। ठूला अनियमितता र चासोका व्यक्तिका मुद्दामा देशकै रुचि केन्द्रित भएको हुन्छ। दोषी भए कारबाही, निर्दोष भए मुक्तिसमेत यसले दिलाउँछ। त्यसलाई पनि हेरिनुपर्छ।"
पाँचथरको विजयी सुरुवात,फिदिम : पाँचथर सदरमुकाम फिदिममा सुरु भएको अन्तर्राष्ट्रिय आमन्त्रित किरात गोल्डकप फुटबल प्रतियोगितामा आयोजक पाँचथर फुटबल क्लबले विजयी सुरुवात गरेको छ। फिदिम माविको खेल मैदानमा शनिबार भएको उद्घाटन खेलमा तेह्रथुमकोे मितेरी क्बललाई २० गोलले पराजित गर्दै आयोजक पाँचथरले सेमिफाइनलमा स्थान पक्का गरेको हो। आयोजकको जितमा निर्देश राई र विशाल भण्डारीले एकएक गोल गरेका थिए। पहिलो हाफमा दुवै टोलीले गोलरहित बराबरी खेलेका थिए। दोस्रो हाफको ५८औं मिनेटमा निर्देश राईले सुरुवाती गोल गरेका थिए। खेलको इञ्जुरी समयमा विशाल भण्डारीले गोल गर्दै आयोजकको जित पक्का गरेका थिए। विदेशी खेलाडीसहित आयोजकविरुद्ध मैदान उत्रिएको तेह्रथुमले गोल गर्न नसक्दा पहिलो खेलबाटै बाहिरिन पुग्यो। इञ्जुरी समयमा तेह्रथुमका पेपे र ग्लोरेले रातो ककार्ड पाएका थिए। पेपेले रातो कार्ड पाएपछि तेह्रथुमका खेलाडीले रेफ्रीमाथि दुव्र्यवहारसमेत गरेका थिए। उद्घाटन खेलमा आयोजकका विशाल भण्डारी प्लेयर अफ दी म्याच घोषित भए। उनले पाँच हजार नगद पुरस्कार पाए। कोशी प्रदेशका मन्त्री शम्सेर राईले प्रतियोगिताको उद्घाटन गरेका थिए। २३ गतेसम्म सञ्चालन हुने प्रतियोगितामा नेपाल र भारतका गरी आठ टोलीको सहभागिता रहेको छ। प्रतियोगितामा पहिलो हुने टोलीले चार लाख चार हजार चार सय ४४ रुपैयाँ पुरस्कार पाउने छन्। यस्तै दोस्रो हुनेले दुई लाख दुई हजार दुई सय २२ रुपैयाँ प्राप्त गर्ने छन्। यसैगरी प्रत्येक खेलको प्लेयर अफ दी म्याचलाई पाँच हजार र प्लेयर अफ दी सिरिजलाई २५ हजार नगद पुरस्कार प्रदान गरिने आयोजक क्लबका अध्यक्ष अनुराग केप्छाकी मगरले जानकारी दिए।
ठूलो घाटा देखाएर एनसेलको बिक्री विदेशमा,"काठमाडौं : मुलुकलाई पटकपटक आर्थिक क्षति गराउने प्रयास गरेको र धेरैपल्ट सफल पनि भएको निजी दूरसञ्चार सेवा प्रदायक हो, एनसेल। पुँजीगत लाभकर छली गरेर वा कहिले विदेशबाट आउने कलको फर्जी विवरण बुझाएर होस्, एनसेल र यसको माउ कम्पनी आजियाटा वा आजियाटाभन्दा अगाडि स्वामित्व रहेको टेलियासोनेरा नेपाल सरकारलाई अर्बौं रुपैयाँ कुम्ल्याउने जुनसुकै हदसम्म जान पछि पर्दैनन्। जसको पछिल्लो प्रमाण हो, कौडीको भाउमा सेयर किनबेचको नाटक रचेर कागजमा कम्पनी नेपालीको स्वामित्वमा ल्याउन खोज्नु। अचम्मको कुरा त के छ भने यसपल्ट पनि एनसेलको सेयर किनबेच विदेशमै हुँदै छ। उतिबेला टेलियासोनेराले आजियाटालाई एनसेल बेच्दा पुँजीगत लाभकर नेपालमा तिर्नुपर्छ भनेर विदेशमै सल्टाइएको थियो। पछि सर्वोच्च अदालतले तिर्न भनेपछि एनसेलले कर त तिरेको थियो। तर, कर नतिर्ने उद्देश्यले अन्तर्राष्ट्रिय मध्यस्तकर्ता पनि परिचालन गरेको थियो। अन्तर्राष्ट्रिय मध्यस्ततामा एनसेलको विपक्षमा फैसला आएको थियो। खासमा एनसेलमा आजियाटाको सीधा लगानी छैन। एनसेलको ८० प्रतिशत स्वामित्व सेन्ट किट्स एन्ड नेभिसको रेनोल्ट होल्डिङको नाममा छ। सोही रेनोल्ट होल्डिङ नामको कम्पनी टेलियासोनेराले आजियाटा यूकेलाई बेचेको थियो। संयुक्त अधिराज्य यूके)मा खोलिएको आजियाटाको भागिनी संस्था हो, आजियाटा यूके। यूकेमै भयो बिक्री दुई दिनअघि मात्रै दूरसञ्चार सेवा प्रदायक एनसेल बिक्री भएको हल्ला फिजाइयो। मलेसियाको कम्पनी आजियाटाले आफूसँग भएको एनसेलको ८० प्रतिशत स्वामित्व बेचेको भनियो। विदेशी लगानी रहेको दूरसञ्चार कम्पनीको स्वामित्व २५ वर्षपछि स्वतः नेपाल सरकारमा आउने कानुनी व्यवस्थाले आजियाटाले देश छाडेको समाचार सञ्चार माध्यममा छ्यापछ्यापती आए। माउ कम्पनी आजियाटाले बेलायती कम्पनी स्पेक्ट्रलाइट यूकेलाई आफ्नो स्वामित्व बेचेको हो। कम्पनीमा सतिशलाल आचार्य र डेन्टन्स सेक्रेटरिजको संयुक्त स्वामित्व छ। आचार्य सिंगापुरमा बस्ने नेपाली व्यवसायी हुन्। एनसेलको बाँकी स्वामित्व आचार्यको कम्पनी सुनिभेरा क्यापिटल भेन्चरसँग छ। बुधबारको मात्र कुरा हो, आजियटा समूहले एनसेलमा रहेको आफ्नो ८० प्रतिशत सेयर बिक्री गरेर बाहिरिने निर्णय गरेको। आजियाटा ग्रुप बहार्डले सेयर बिक्रीमा राखेको घोषणा गरेको २ दिनमै स्पेक्ट्रलाइट यूकेले ५० मिलियन अमेरिकी डलर अर्थात् ६ अर्ब ६५ करोड रुपैयाँमा खरिद गरेको हो। एनसेलको ८० प्रतिशत सेयर १ खर्ब ४३ अर्ब रुपैयाँमा किनेर आजियटा सन् २०१६ मा नेपाल भित्रिएको थियो। प्राधिकरणलाई अटेरी, कानुनलाई चुनौती दूरसञ्चार सेवा प्रदायक एनसेलको लाइसेन्स अवधि ६ वर्ष बाँकी छ। दूरसञ्चार ऐन, २०५३ अनुसार विदेशी कम्पनीसँग स्वामित्व रहेको दूरसञ्चार सेवा प्रदायकको लाइसेन्स अवधि २५ वर्षपुगेपछि स्वतः सरकारको स्वामित्वमा आउँछ। तर, नेपालीसँग कम्पनीको स्वामित्व रहँदा लाइसेन्स नवीकरण गर्न मिल्छ। सन् २००४ मा स्पाइस नेपालका रूपमा स्थापना भएको कम्पनीले सन् २००५ मा मेरो मोबाइलमार्फत दूरसञ्चार सेवा सुरु गरेको थियो। त्यसपछि सन् २००८ मा स्विडिस दूरसञ्चार कम्पनी टेलियासोनेराले कम्पनीको सेयर किन्न इच्छा देखाएको थियो। खरिद गरेपछि सन् २०१० को मार्च १२ मा स्पाइस नेपालको नाम फेरिएर एनसेल राखिएको थियो। सन् २०१० सम्म एनसेल लगभग नेपालभर फैलिइसकेको थियो। त्यतिबेला नै यसले थ्रीजी सेवा सुरु गरेको थियो। सन् २०१५ को डिसेम्बर २१ मा टेलियासोनेराले एनसेलबाट बाहिरिने घोषणा गरेको थियो। त्यसपछि नेपाल भित्रिएको थियो मलेसियन कम्पनी आजियाटा। सन् २०१६ को अप्रिल १२ मा आजियाटाले टेलियासोनेराबाट एनसेलको सेयर खरिद गरेको थियो। सन् २०१८ मा एनसेलले फोरजी सेवा सुरु गरेको थियो। सन् २०२० को अगस्ट ३ मा एनसेलको नाम एनसेल आजियाटा लिमिटेड राखिएको थियो। एनसेलमा यसअघि ८० प्रतिशत आजियाटाको र २० प्रतिशत नेपालकै सुनिभेरा क्यापिटल भेन्चरको रहेको थियो। एनसेलको सेयर किनेपछि सतिशलाल आचार्यले दूरसञ्चार उद्योगमा रहेको आफ्नो अनुभवलाई लिएर एनसेलको व्यवस्थापनसँग नयाँ आविस्कार, लगानी र नेपाली जनतालाई सेवा उपलब्ध गराउने घोषणा गरेका छन्। एनसेलका प्रमुख कार्यकारी अधिकृत जाबोर क्युमोभले पनि एनसेलको डिजिटल अग्रणी सेवा र इन्टरनेट पहुँच प्लेटफर्मका रूपमा कायम राख्नु हाम्रो उद्देश्य रहने बताएका छन्। तर, एनसेल वा आजियाटाले दूरसञ्चार क्षेत्रको नियामक निकाय नेपाल दूरसञ्चार प्राधिकरणसँग सल्लाह पनि नगरी सेयर बिक्री भएको पाइएको छ। कानुनी व्यवस्थाअनुसार स्वीकृति लिनु त परैको कुरा, यति ठूलो निर्णयमा प्राधिकरणको राय लिने वा जानकारी गराउने काम नभएको बताउँछन्, प्राधिकरणका अध्यक्ष पुरुषोत्तम खनाल। स्वामित्व किनबेच गर्न पाइन्छ तर, नियामक निकायसँग प्रक्रियाबारे सामान्य सल्लाह गरिनुपर्ने हो, खनालले अन्नपूर्ण पोस्ट्सँग भने, दूरसञ्चार नियमावली, २०५४ को नियम १५ (ट) मा त चुक्ता पुँजीको ५ प्रतिशतभन्दा बढी सेयर खरिद वा बिक्री गर्नुअघि प्राधिकरणको अनिवार्य स्वीकृति लिनुपर्ने व्यवस्था छ। सोहीकरण प्राधिकरणले एनसेलको सेयर किनबेच भएको विषयमा ध्यानाकर्षण भएको भन्दै कम्पनीलाई पत्र लेखेको छ। त्यस कम्पनीको सेयर बिक्री तथा हक हस्तान्तरण गर्न लागिएको भनी विज्ञप्ति प्रकाशित भएको देखिएको र यस विषयलाई लिएर विभिन्न सञ्चार माध्यमहरूमा समाचारसमेत प्रकाशित भइरहेको विषयमा प्राधिकरणको ध्यानाकर्षण भएको छ, प्राधिकरणले भनेको छ। प्राधिकरणले आजियाटालाई दूरसञ्चार नियमावली, २०५४ को नियम १५ (ट) अनुसार गर्न भन्दै पत्र लेखेको हो। पत्रमा प्राधिकरणले कम्पनी रजिस्टारको कार्यालयलाई समेत बोधार्थ उल्लेख गरेको छ। प्राधिकरणका अध्यक्ष खनाल भन्छन्, जनसरोकारसँग सम्बन्धित यति ठूलो विषय पारदर्शी हुनुपर्छ। नेपाली दूरसञ्चार उद्योग के कस्तो कम्पनीको स्वामित्वमा जाँदैछ भन्ने सबैले बझ्न जरुरी हुन्छ। त्यसैले हामीले कानुअनुसार गर्नु भनेर कम्पनीलाई चिठी लेखेका हौं, यो विषय अरू सेवा प्रदायकले पनि बुझ्न जरुरी छ। मूल्य जति पनि हुन सक्ने तर त्यसको औचित्यता अडिटमार्फत गरिनुपर्ने बताउँदै उनले भने, हाम्रो टेलिकम क्षेत्र कसको हातमा जाँदैछ भन्ने पारदर्शी तरिकाले थाहा हुनुपर्यो नि ! आजियाटाले एनसेलमा रहेको सेयर किनबेच गरेबारे (मूल्य र प्रक्रिया) न त प्राधिकरणलाई न त कर कार्यालयलाई जानकारी गराएको छ। ६ वर्ष नाफा आजियाटालाई दिँदा आचार्यले के पाउँछन् ? वर्तमान सेयर संरचनाअनुसार एनसेलको स्वामित्व सन् २०२९ मा सरकारको हातमा आउँछ। आचार्यले लिँदा त्यो सरकारको हातमा आउँदैन। दूरसञ्चार ऐनको दफा ३३ मै बहुमत स्वदेशी लगानी भएको अनुमतिपत्रको अवधि समाप्त भएपछि पनि पुनः अनुमति लिएर सञ्चालन गर्न सकिन्छ। अर्थात् सरकारको हातमा स्वामित्व आउँदैन। सोही कानुनी लुपहोल प्रयोग गरेर आजियाटाले आचार्यलाई आफ्नो गोटी बनाएको बुझिएको छ। विदेशमै स्वामित्व बिक्री गर्दा पनि नेपालमा पुँजीगत लाभकर तिर्नुपर्ने कानुनी व्यवस्था छल्न आजियाटाले कौडीको भाउमा सेयर किनबेचको कागज बनाउने प्रपञ्च रचेको बताइन्छ। १ खर्ब ४३ अर्बमा किनेर ५ अर्बमा बेच्दा कर शून्यबराबर हून्छ। २०७२ पुसमा एनसेलको ८० प्रतिशत सेयर बिक्री गरेको आधारमा ठूला करदाता कार्यालयले २०७३ मंसिरमा ६० अर्ब ७२ करोड रुपैयाँ पुँजीगत लाभकर कायम गरेको थियो। जसमध्ये एनसेलले ४५ अर्ब रुपैयाँ बराबरको लाभकर तिरेको थियो। त्यो कर आफूले तिर्नु नपर्ने भन्दै आजियाटा अन्तर्राष्ट्रिय अदालत गए पनि त्यहाँ नेपाल सरकारकै जित भएको थियो। एनसेलमा नेपाली लगानीकर्ताको रूपमा सतिशलाल आचार्यकी श्रीमती भावनासिंह श्रेष्ठको सुनिवेरा क्यापिटल भेन्चरको २० प्रतिशत लगानी छ। आजियाटा यूकेको नाममा रहेको ८० प्रतिशत विदेशी लगानी पनि आचार्यले किनेपछि एनसेल नेपाली लगानीकर्ताको हुने र एनसेल सरकारको स्वामित्वमा जानबाट जोगिनेछ। यसका लागि स्पेक्ट्रलाइटको नाममा रहेको ८० मध्ये ३० प्रतिशत सेयर नेपालमा रहेको आफ्नै श्रीमतीको कम्पनीमा सार्नुपर्ने छ। यसो गर्दा एनसेल सरकारको हुनबाट जोगिनेछ भने थप २५ वर्षका लागि लाइसेन्स पाउन सजिलो हुनेछ। किन बेलायतमै सल्ट्याइँदैछ एनसेलको स्वामित्व ? आजियाटा यूके र स्पेक्ट्रलाइट दुवै बेलायतका कम्पनी भएकाले यसको पुँजीगत नाफाघाटा बेलायतकै विषयको कुरा हो। तैपनि सोझै एनसेलको सेयर किनबेच गर्न खोजेका पनि होइनन्। उनीहरूले त ट्याक्स हेभेन देश सेन्ट किट्स एन्ट नेभिसमा भएको एउटा कम्पनी (रेनोल्ड होल्डिङ्स) किनबेच गर्न खोजेका हुन्। यसैगरी यो कारोबार नेपालको कानुनी दायराभित्र पर्दैन। उतिबेला स्विडिस कम्पनी टेलियासोनेराले आजियाटालाई बेच्दा पुँजीगत लाभकर नेपालमा तिर्नु नपर्ने तर्क टेलियाले गरेका कारण आजियाटाबाट कर उठाइएको थियो। १ अर्ब ४३ करोडको सम्पत्ति ६ अर्बमा बेच्दा नाफा नहुने भएकाले नेपाल सरकारलाई पुँजीगत लाभकर तिर्नुपर्ने छैन। ६ अर्बलाई नाफा मानेर लैजाँदा पनि सरकारको अर्बौं रुपैयाँ कर छली हुनेछ। अर्कातर्फ नेपाल र बेलायत सरकारबी दोहोरो कर उन्मुक्ति सम्झौता हुने क्रममा छ, अन्तिम चरणमा छ। यो सम्झौता भएपछि एउटामात्र देशमा कर तिरे हुनेछ। आचार्यको संलग्नता शंकास्पद सतिशलाल आचार्यको स्वामित्वमा रहेका कम्पनीहरूको संलग्नतामा आजियाटाले सन् २०१५ देखि नै नेपाल सरकारलाई कर र अन्य शुल्कमा अर्बौं रुपैयाँ घाटा बेहोर्नु पर्ने परिस्थिति सिर्जना गर्ने गरेको छ। नेपाललाई थप नोक्सान पुर्याउन आजियाटाले एनसेललाई घाटामा बेच्न लागेको बताइन्छ। जसको पुष्टि एनसेलको भविष्यको नाफाबाट आजियाटाले पनि लाभ पाउने गरी बेच्न लागेको घटनाबाट हुन्छ। सन् २०१५ को डिसेम्बरमा, सुनिवेरा क्यापिटल भेन्चर आजियाटाको साझेदार हुनुअघि आजियाटाले साउदर्न कोस्ट भेन्चर्स प्रालि नामको अफसोर कम्पनीलाई ९० मिलियन अमेरिकी डलर भुक्तानी गरेको थियो। सुनिभेराले एनसेलको २० प्रतिशत सेयर किनेपछि आजियाटाको स्थानीय साझेदार भयो। आजियाटाले साउदर्न कोस्टलाई दिएको रकम एनसेलको सेयर किन्न खर्च गरेको अनुमान गरिएको छ। कम्बोडियाको एक टेलिकम कम्पनीमा साउदर्न कोस्ट भेन्चर्सको १० प्रतिशत लगानी रहेको र सो आजियाटाले कम्बोडियन व्यवसायमा हिस्सा बढाउन आचार्यलाई दिएको थियो। त्यसैको पूर्ति गर्न आजियाटालाई आचार्यले नेपालमा सघाएको आरोप लागेको छ। आचार्यले पनि एनसेलको नाफा आजियाटाले पाउने सर्तमा कौडीको भाउमा स्वामित्व खरिद गरेका छन्। यसको अर्थ कागजमा एनसेल आचार्यको हुनेछ र यथार्थामा आजियाटाको। यो सम्झौताले नेपाललाई थप आर्थिक नोक्सान पुग्नेछ। नेपाललाई नोक्सान पुर्याउन टाइमटर्न होल्डिङ्स, लेटल्ज कम्पनी, ग्लासवुल, साउथ कोस्ट भेन्चर र सुनिभेरा क्यापिटल सबै जोडिएको बताइन्छ। सतिशलाल आचार्यको एकमात्र प्रयास एनसेलमाथि नेपाल सरकारको स्वामित्व खोस्ने रहेको देखिन्छ। यसैबीच एनसेलको सेयर बिक्री गर्ने मलेसियन कम्पनी आजियाटाको निर्णयविरुद्ध उच्च अदालत पाटनले दुवै पक्षलाई छलफलमा बोलाएको छ। न्यायाधीश दीपेन्द्र अधिकारीको इजलासले कारण देखाउ आदेश जारी गरी दुवै पक्षलाई बोलाएको हो। अन्तरिम आदेश दिने कि नदिने भन्ने बारेमा दुवै पक्षको छलफल सुनेपछिमात्रै निर्णय हुनेछ। कौडीको भाउमा किन भयो किनबेच ? आजियाटा र स्पेक्ट्रलाइटबीच भएको सेयर खरिद सम्झौताअनुसार फिक्स्ड कन्सिडरेसन र कन्डिसनल कन्सिडरेसन गरी दुई चरणमा कारोबार हुनेछ। जसअनुसार स्पेक्ट्रलाइटले किनबेच सकिएको ६ महिनाभित्र आजियाटालाई ५ मिलियन अमेरिकी डलर र बाँकी ४५ मिलियन चार वर्षमा तिर्नेछ। कन्डिसनल कन्सिडरेसनअनुसार एनसेलले सन् २०२९ सम्म गर्ने नाफाको केही हिस्सा आजियाटाले नै पाउनेछ। एनसेल आचार्यलाई बेचे पनि यसको नाफा भने आजियाटाले नै खाइ रहनेछ। १ खर्ब ४३ अर्बमा किनेको स्वामित्व ६ अर्बमा बेचेर आजियाटाले गरेको अनौठो व्यावसायिक डिलअनुसार बिजनेस आचार्यले गर्नेछन् भने लाभ आजियाटाले पाउनेछ। यो सम्झौताअनुसार आजियाटापछि कसैले बढी लाभ लिने भएका छन्, त आजियाटालाई एनसेलबाट सेफल्यान्डिङ गराउने नेपाली नामथरका सिंगापुरे व्यवसायी सतिशलाल आचार्य। दूरसञ्चार ऐनको दफा ३३ मा जम्मा पुँजी लगानीको ५० प्रतिशतभन्दा बढी विदेशी व्यक्ति वा संगठित संस्थाको लगानी भएको कम्पनीको लाइसेन्स अवधि सकिएपछि सरकारको स्वामित्वमा आउने व्यवस्था छ। ऐनको दफा २५ अनुसार अनुमतिपत्रको अवधि बढीमा २५ वर्षसम्म हुने व्यवस्था छ। ५० प्रतिशतसम्म विदेशी लगानी भएको वा ५० प्रतिशतभन्दा बढी स्वदेशी व्यक्ति वा कम्पनीको सेयर भएको कम्पनीले भने २५ वर्षपछि पुनः अनुमतिपत्र लिन पाउँछ।"
प्लास्टिकजन्य सामग्री विस्थापित गर्न डोको अभियान,"दैलेख : दैलेखमा सदिऔँदेखि वर्षेमेला सञ्चालन हुँदै आएको छ। मेलाको धार्मिक र सांस्कृतिक पहिचान छ। गत भदौमा लागेको यो मेलामा फरक दृष्य देख्न सकिन्थ्यो। सडकमा डोको मान्छे देखिन्थे। बाँस र निगालोको चोयाँबाट बनेको टोपी, कोट र हाफ पाइन्टमा सजिएका युवाहरू हुन्, डोको मान्छे। ती युवाहरूले प्लास्टिकजन्य सामग्रीको प्रयोगलार्र्ई कम गर्ने सन्देश छोडेका छन्। दैलेखका युवाहरूले थालेको डोको अभियान अन्तर्गत युवाहरूले वातावरणमैत्री नीति निर्माणका लागि मेयरसँग डोको मान्छे कार्यक्रम चलाए। अभियानको नेतृत्व गरेको पञ्चकोशी ज्वाला युवा प्रतिष्ठानका अध्यक्ष लोकेश गिरीका अनुसार नारायण नगरका मेयरसँग डोको मान्छे कार्यक्रम चलेको हो। नगरमा वातावरण संरक्षण नीति निर्माणमा अभियानले प्राविधिक सहयोग गरिरहेको अध्यक्ष गिरीको भनाइ छ। यो अभियानले जिल्लाका स्थानीय तह, विद्यालयदेखि चार्डपर्व र मेलामा विभिन्न कार्यक्रम गरिरहेको छ। ग्रामीण क्षेत्रमा बढ्दो प्लास्टिकजन्य सामग्रीलार्र्ई विस्थापित गर्दै चोयाबाट निर्मित डोको, टोकरी, नाग्लो प्रयोग गरि जोगाउन र स्थानीय उत्पादनलार्र्ई प्रबद्र्धन गर्न अभियान चलेको अध्यक्ष गिरी बताउँछन्। प्लाटिकबाट बनेका सामग्री प्रयोग गरिसकेपछि त्यसको व्यवस्थापनमा कठिनाइ हुने, प्लास्टिकका सामान प्रयोग गर्दा मात्र नभइ नष्ट गर्दा समेत त्यसबाट निस्कने प्रदुषणले वातावण र मानव स्वास्थ्यमा असर पुयाउने हुँदा वातावरणमैत्री र लोप हुन लागेका परम्परागत सामग्री प्रयोगलाई प्रबर्द्धन गर्न खोजेका हौं, गिरीले भने। सहर बजारसँगै ग्रामीण क्षेत्रमा पनि प्लास्टिकजन्य सामग्रीको अत्यधिक प्रयोगले जलवायु परिवर्तनमा प्रभाव पारिरहेको अभियानको ठहर छ। अभियानले जिल्लाको नारायण नगरपालिकाका विभिन्न विद्यालयमा इको क्लब गठन गरेको छ। यहाँँँका चार विद्यालयहरू त्रिभुवन मावी, सरस्वती मावी, बसन्त मावी र महेन्द्र मावीमा अध्ययनरत विद्यार्थी सम्मिलित क्लव गठन गरेको छ। इको क्लवमार्फत हरित विद्यालयको अवधारणा अनुसार क्रियाकलाप सञ्चालन गरिएको छ। क्लवमार्फत विद्यालयमा पलास्टिकजन्य सामग्री प्रयोगलार्र्ई निरुत्साहित गर्ने, बगैँचा निर्माण, हरियाली प्रवर्द्धन, करेसाबारी र विद्यालय हाताभित्र गमलामा फूल खेतीलगायतका कामहरू भइरहेका छन्, गिरीले भने।"
'सरकारको स्वामित्वमा आउन नदिन एनसेलमाथि चलखेल',काठमाडौं : स्वतन्त्र सांसद डा अमरेशकुमार सिंहले सरकारको स्वामित्वमा आउन नदिन एनसेलको शेयर बिक्री भएको दावी गरेका छन्। आइतबार काठमाडौंमा पत्रकार सम्मेलन गर्दै सांसद सिंहले चार वर्षपछि नेपाल सरकारको स्वामित्वमा आउन लागेको एनसेल गलत मनशाय राखेर खरिदबिक्री भएको दावी गरे। एनसेल खरिद बिक्री यूकेमा गरेर नेपालमा तिनुपर्ने क्यापिटल गेन ट्याक्स छली गर्न खोजिएको उनको भनाइ छ। उनले एनसेलको शेयर ५० मिलियन डलरमा बिक्री भएको सत्य हो भने आफू ६० मिलियन डलर दिन तयार रहेको जिकिर गरे। सिंहले एनसेलको शेयर बिक्रीमा नेपालका नेताहरुको पनि संलग्नता रहेको आरोप लगाउँदै नेताहरुलाई अर्बमा फाइदा भएपनि नेपाली जनतालाई भने खरबौं घाटा लागेको तर्क गरे। उनले एनसेल चार वर्षपछि नेपाली जनताको सम्पत्ति हुने बताउँदै अहिले भएको अपारदर्शी खरिदबिक्री नेपाली जनताले सडकमा आएर रोक्नुपर्ने धारणा राखे।
वर्तमान सरकारबाट जनता वाक्क दिक्क भइसके : अध्यक्ष ओली,"दैलेख : नेकपा एमालेका अध्यक्ष केपी शर्मा ओलीले एमालेको एकल बहुमतको सरकार नबने देश बर्बाद हुने दाबी गरेका छन् । देशलाई विकासको बाटोमा अघि बढाउनका लागि एमालेको एकल बहुमतको सरकार चाहिने ओलीको दाबी छ । झुलाघाटदेखि चिवाभञ्ज्याङसम्मको समृद्धिका लागि संकल्प यात्रा अन्तर्गत कर्णाली नदी किनारस्थित दैलेखको राकमकर्णालीमा आयोजित आमसभालाई सम्बोधन गर्दै अध्यक्ष ओलीले एमालेको एकल सरकार नबने देशको राष्ट्रियता कमजोर हुने जिकिर गरे। एमालेको एकल बहुमतको सरकार नबने देशको राष्ट्रियता कमजोर हुन्छ,देशको स्वाधिनता अर्थहिन भएर गइरहेको छ,त्यो झन कमजोर हुन्छ,स्वतन्त्रता कमजोर हुन्छ,भूमी फिर्ता आउँदैन् झन मिचिने सम्भावना हुन्छ,उनले भने । आगामी चारवर्षपछि एमालेको एकल बहुमतको सरकार बन्ने उनको दाबी छ । एमालेको सरकार षड्यन्त्रपूर्वक हटाइएको ओलीको भनाइ छ । एमालेको सरकारलाई षड्यन्त्रपूर्वक हटाइयो, एमाले नेतृत्वको सरकार ढलेपछि राजनीतिक रुपमा देशमा अस्थिरता छायो, अराजकता छायो, अनेक प्रकारका खराबीहरु छाए, अर्थतन्त्र चौपट भयो, गरिबी बढ्यो । महंगी बढ्यो, युवाहरु विदेशीनुपर्ने रोजगारी नपाउने अवस्था बन्यो, विकास ठप्प छ, भ्रष्टाचार बढ्यो,ओलीले भने । एमाले सरकारमा हुँदा देशमा विकासको लहर चलेको ओलीको दाबी छ । एमाले सरकारमा छदा गरिबी घटेको थियो, रोजगारी बढेको थियो,युवाशक्ति विदेशीने क्रम घटेको थियो,पूर्वप्रधानमन्त्री समेत रहेका ओलीले भने, देशको विकासका लागि एमाले चाहिन्छ । अनिमात्र देश बचाउन सकिन्छ, देशलाई अगाडि बढाउन सकिन्छ, सुशासन ल्याउन सकिन्छ, विकास ल्याउन सकिन्छ, समृद्ध नेपाल सुखी नेपाली बनाउन सकिन्छ । वर्तमान गठबन्धनको सरकारका कारण देशको विकास ठप्प भएको ओलीको दाबी छ । देशका सबै जनता खुसी रहुन् भन्ने एमालेले लिएको नीतिलाई सिंगो नेपाली जनताले राम्ररी बुझेको ओलीले बताए । अर्को प्रसंगमा अध्यक्ष ओलीले पार्टीको सन्देश सुनाउँदै आम जनताको भावना बुझ्न अभियान थालेको बताए । उनले अभियानका क्रममा स्थानीयस्तरको समस्या र सम्भावनालाई गहिरो गरी बुझ्ने र सोहि अनुसार आगामी दिनमा पार्टीले नीति लिने बताए । अभियान अन्र्तगत सुदुरपश्चिमको यात्राका क्रममा वर्तमान सरकारबाट आम जनता वाक्क दिक्क बनिसकेको पाएँ, सबै जनताहरु एमालेको सरकार कहिले बन्छ भनेर पर्खिरहेका छन्,समृद्ध नेपाल खुसी नेपाली बनाउनका लागि एमालेको सरकार बन्नुपर्ने आम नागरिकको अपेक्षा छ,ओलीले भने । राकमकर्णालीलाई नयाँ शहर बनाउने घोषणा अनुसार काम भइरहेको उनको भनाइ छ । मध्यपहाडी राजमार्ग खुलेपछि पहाडी र दुर्गम गाउँहरु सुगम बन्दै गएको अध्यक्ष ओलीको भनाइ छ ।"
कोप२८ मा नेपालको उल्लेख्य चर्चा भयो : प्रधानमन्त्री दाहाल,"काठमाडौं : प्रधानमन्त्री पुष्पकमल दाहालले कार्बन उत्सर्जनमा नेपालको नगन्य सहभागिता रहे पनि समान रूपले जलवायु परिवर्तनका असर भोगिरहेको भन्दै विश्व समुदायको ध्यानाकर्षण गराएको बताएका छन्। जलवायु परिवर्तनसम्बन्धी सम्मेलन (कोप२८)मा सहभागी भएर स्वदेश फर्किएका प्रधानमन्त्री दाहालले त्यस्ता असर न्युनीकरणका लागि नेपालले वित्तीय लाभ लिनुपर्ने बताए। उनले पेरिस एग्रिमेन्टको सबैले पालना गर्नुपर्ने बताए। त्यसका लागि जलवायु परिवर्तनको असरलाई कम गर्न युवा पुस्तालाई सहभागी गराउनुपर्ने बताए। अति विकसित देशहरूका लागि प्रविधिमा लगानी गर्न पनि अन्तर्राष्ट्रिय समुदायलाई आह्वान गरेको उनको भनाइ थियो। उनले यसपटक नेपालको धेरै नै चर्चा भएको बताए। नेपालले अध्यक्षता गरेको राउन्ड टेबल अन्तर्क्रियामा सहभागी सबैले नेपालको हिमाली क्षेत्रमा भइरहेको जलवायु परिवर्तनका असरका विषयमा चर्चा गरेको उनको भनाइ छ। संयुक्त राष्ट्र संघका महासचिव एन्टोनियो गुटेरेसको नेपाल भ्रमणले पनि अन्तर्राष्ट्रिय समुदायको गम्भीर ध्यानाकर्षण भएको प्रधानमन्त्री दाहालले बताए। 'महासचिवको नेपाल भ्रमणपछि धेरै कुरा भइरहेको छ। यो सामान्य कुरा होइन। भोलिका दिनमा तपाईंहरूले प्रगति देख्नुहुन्छ,' उनले भने। युएईस्थित नेपाली दूतावासको निरीक्षण गरी नेपाली श्रमिकका लागि प्रभावकारी सेवा प्रदान गर्न निर्देशन दिएको बताएका थिए। त्यस्तै नेपाली समुदायलाई सम्बोधन गर्दै आफूले देश विकासका निम्ति विदेशमा बस्ने नेपालीहरूको योगदान उच्च रहेको बताएका थिए। उनले नेपालमा प्रशस्त लगानीका सम्भावना रहेको भन्दै युएईका लगानीकर्तालाई आग्रह गरेको बताए। सम्मेलनमा भारतीय समकक्षी नरेन्द्र मोदीसँग भेटवार्ता भएको बताए। प्रधानमन्त्री मोदीले भूकम्प पीडितका लागि सहयोग गर्न भारत हरदम तयार रहेको आश्वासन दिएको उनले बताए। प्रधानमन्त्री दाहाल जलवायु परिवर्तनसम्बन्धी सम्मेलन (कोप२८) सहभागी हुन दुबई गएका थिए। उनले कोप२८ सम्मेलनमा सम्बोधन गर्दै नेपाल जलवायु परिवर्तनका कारण गम्भीर असरमा परेको बताएका थिए। उनले कार्बन उत्सर्जनमा नेपालको उल्लेख्य योगदान नभए पनि त्यसको असरबाट गुज्रिनुपरेको बताएका थिए। उनले जलवायुसम्बन्धी कोषबाट नेपालले लाभ लिनुपर्ने ध्यानाकर्षण गराएका थिए।"
"कोशीका मन्त्रीले पाए जिम्मेवारी : राई आन्तरिक मामिला, उप्रेती पर्यटन र जबेगूलाई भौतिक पूर्वाधार","विराटनगर : कोशी प्रदेशका तीनजना मन्त्रीहरुलाई मन्त्रालय तोकिएको छ । लामो समयदेखि बिनाविभागीय रहेका मन्त्रीहरुले बल्ल मन्त्रालयको जिम्मेवारी पाएका हुन् । मुख्यमन्त्री केदार कार्कीको सिफारिसमा प्रदेश प्रमुख परशुराम खापुङले नेपालको संविधानको धारा १६८ को उपधारा (९) बमोजिम मन्त्रीहरुका लागि आइतबार मन्त्रालय तोकिदिएका छन् । प्रदेश प्रमुखको कार्यालयका प्रवक्ता नरेन्द्रकुमार श्रेष्ठका अनुसार शम्शेर राईले आन्तरिक मामिला तथा कानुन, गणेशप्रसाद उप्रेतीले पर्यटन, वन तथा वातावरण र कमलप्रसाद जबेगूले भौतिक पूर्वाधार विकास मन्त्रालयको जिम्मेवारी पाएका छन् । मुख्यमन्त्री कार्कीले राईलाई असोज २८ गते तथा उप्रेती र जबेगूलाई कात्तिक १७ गते बिनाविभागीय मन्त्री बनाएका थिए । मन्त्रालयको जिम्मेवारी नतोकिँदा मन्त्रीहरु हालसम्म बिनाविभागीय नै थिए । प्रदेशको आर्थिक मामिला तथा योजना मन्त्रालय, उद्योग, कृषि तथा सहकारी मन्त्रालय, खानेपानी, सिँचाई तथा उर्जा मन्त्रालय, सामाजिक विकास मन्त्रालय र स्वास्थ्य मन्त्रालय भने मुख्यमन्त्री कार्कीले आफैंसँग राखेका छन् । मन्त्री बनेकामध्ये राई नेपाली कांग्रेस, उप्रेती नेकपा (माओवादी केन्द्र) र जबेगू नेकपा (एकीकृत समाजवादी)बाट निर्वाचित प्रदेशसभा सदस्य हुन् । उनीहरुलाई मन्त्रालयको जिम्मेवारी दिएपनि कोशी प्रदेशमा सरकार विस्तार भइसकेको छैन । सरकार विस्तार गर्न केही दिन समय लाग्ने मुख्यमन्त्रीनिकट स्रोतले बतायो । प्रदेशमा सभामुख पद पनि खाली छ । तत्कालीन सभामुख बाबुराम गौतमले साउन १६ गते पदबाट राजीनामा दिएर कांग्रेस प्रदेश संसदीय दलका नेता उद्धव थापालाई मुख्यमन्त्री बनाउन सहयोग गरेका थिए । सर्वोच्चको फैसलासँगै थापा नेतृत्वको सरकारले वैधानिकता पाएन भने नयाँ सभामुख नियुक्ति प्रक्रिया पनि अघि बढाइएको छैन । गठबन्धनबाट विद्रोह गरेर कांग्रेसका कार्की नेकपा (एमाले)समेतको समर्थनमा असोज २७ गते मुख्यमन्त्री नियुक्त भएका थिए । उनले एमालेका रामबहादुर रानामगरलाई मन्त्री पनि नियुक्त गरे । पछि मुख्यमन्त्रीले माओवादी र एकीकृत समाजवादीबाट मन्त्री नियुक्त गरेपछि एमाले सरकारबाट बाहिरिएको थियो । प्रदेशसभाको बैठक आगामी मंगलबारलाई बोलाइएको छ ।"
हिमाल संरक्षणमा पर्वतीय मुलुक एक ठाउँ,"दुबई : कोप२८ मा शनिबार भएको एउटा सत्रले विशेष चर्चा पायो। हिमालः हामीलाई जलवायु संकटबाट कसले बचाउँछ भन्ने शीर्षकको उक्त छलफलको अध्यक्षता गरेको थियो नेपालले। प्रधानमन्त्री पुष्पकमल दाहालले सत्रको अध्यक्षता गरे। जलवायु परिवर्तनका कारण हिमालहरू संकट परेको भन्दै हिमाल जोगाउन अन्तर्राष्ट्रिय समुदायको ध्यानाकर्षण गराए। प्रधानमन्त्री दाहालको उक्त प्रस्तावको समर्थन जनाए, संयुक्त राष्ट्रसंघका महासचिव एन्टोनियो गुटेरेसले। महासचिव गुटेरेसले हिमाल जोगाउन ढिलाइ गर्न नहुने धारणा राखे। पर्वतीय देशहरूले स्वरमा स्वर मिलाउँदै हिमाल संरक्षणका लागि विश्व एक हुनुपर्नेमा जोड दिए। संयुक्त अरब इमिरेट्सको दुबईमा जारी जलवायु शिखर सम्मेलन (कोप२८) मा पर्वतीय देशहरूले हिमालको संरक्षणका लागि ढिला गर्न नहुने निष्कर्षसमेत निकालेका छन्। पृथ्वीको तापक्रम बढ्दै जाँदा हिमालहरू पग्लिन थालेको र यसले थुप्रै संकटहरू भोगिरहेको भन्दै पर्वतीय देशहरूले संकटमा परेका हिमालहरू बचाउन हातेमालो गर्ने प्रतिबद्धतासमेत जनाए। यसका लागि कार्बन उत्सर्जन गरिरहेका विकसित देशहरूले पनि सघाउनुपर्ने उनीहरूको भनाइ छ। उक्त सत्रमा चीन, भारत, भुटान, एन्डोरा, कीर्गिस्तान, पाकिस्तानलगायत ३० बढी देशले भाग लिएका थिए। प्रधानमन्त्री दाहालले विश्वव्यापी तापक्रम वृद्धिले पर्वतीय मुलुकहरूले संकटको सामना गरिरहेको बताए। प्रधानमन्त्री दाहालले भने, नेपालमा हिमालहरू पग्लिरहेका छन्, यसले विभिन्न प्रकारका संकटहरू भोग्नु परिरहेको छ। नेपालजस्तै हिमाली मुलुकहरूमा हिउँ पग्लिएर संकट पैदा भइरहेको छ, त्यसैले अब हामीले हाम्रा हिमालहरू बचाउन ढिला नगरौं। प्रधानमन्त्री दाहालले जलवायुसम्बन्धी हानिनोक्सानी कोषको वितरण पनि समतामूलक हुनुपर्ने बताए। साथै यसको वितरण प्रक्रिया पारदर्शी र सरल हुनुपर्ने प्रधानमन्त्रीको भनाइ छ। पृथ्वीको तापक्रम १ दशमलव ५ डिग्रीमा सीमित गर्ने सहमति यसअघि नै भएको छ, प्रधानमन्त्री दाहालले भने, तर पेरिसमा भएको उक्त सहमति कार्यान्वयन गर्न हिमालका लागि अब ढिला भइसक्यो, संकटमा परेका हिमालहरू जोगाउन यसपटकको कोप२८ ले महत्वपूर्ण भूमिका खेल्नुपर्छ। पर्वतीय देशहरूको नेतृत्व गर्दै नेपालले हिमालको आह्वानः जलवायु संकटबाट हामीलाई कसले बचाउँछ ? शीर्षकमा गोलमेच सम्मेलन आयोजना गरेको हो। त्यसक्रममा नेपालले जलवायु वित्त र हानिनोक्सानी कोष नेपालजस्ता हिमाली मुलुकहरूको अधिकार भएको बताएको हो। यसकारण पनि यसको लाभ नेपालजस्ता पर्वतीय मुलुकहरूले पाउन सकेमा मात्र न्यायिक हुने नेपालको तर्क छ। सम्मेलनमा संयुक्त राष्ट्रसंघका महासचिव गुटेरेसले हिमाल जोगाउन ढिला भए ठूलो क्षति भोग्नुपर्ने बताए। उनले भने, हिमालहरू पग्लिएको देख्दा मेरो पनि मन दुखेको छ, अब हामीले हिमाल बचाउन ढिला नगरौं। नेपाल भ्रमणको क्रममा पनि मैले हिमालहरू पग्लिरहेको देखेको छु, त्यसकारण अब हिमालका मुद्दालाई चाँडो सम्बोधन गर्नुपर्छ। यस्तै कार्यक्रममा एन्डोराका प्रधानमन्त्री जेभियर एस्पट जामोराले पनि पर्वतीय देशहरूले हिमाल गुमाउने जोखिम बढेको बताए। उनले भने, जलवायु परिवर्तनले विकराल समस्याहरू देखिएका छन्, हिमाल नै नरहे हामीले ठूलो मूल्य चुकाउनुपर्ने छ। त्यसैले आजैबाट वातावरण र हिमाल जोगाउन एकजुट बनौं, अब पनि ढिला गरेमा हामीले थेग्नै नसक्ने समस्याहरू देखा पर्नेछन्। यस्तै क्रिर्गिस्तानका विदेशमन्त्री जिनबेक कुलुवायभले पर्वतीय देशहरूको समस्या समाधानमा विकसित देशहरू पनि गम्ीभर बन्नुपर्ने बताए। हिमाल जोगाउनका लागि सामूहिक प्रयास आवश्यक रहेको भन्दै उनले यसका लागि अब ढिला भइसकेको बताए। वन तथा वातावरण मन्त्रालयका सहसचिव महेश्वर ढकालले नेपालले आयोजना गरेको गोलमेच सम्मेलन फलदायी हुने बताए। उनले भने, पर्यतीय देशहरूका समस्या समाधानमा हातेमालो र सहकार्यको वातावरण बनेको छ, हिमालका मुद्दालाई सम्बोधन गर्नका लागि अन्तर्राष्ट्रिय समुदायको साथ आवश्यक छ। राष्ट्रसंका महासचिवले पनि हिमालको मुद्दालाई प्राथमिकता दिनुभएको छ, उहाँ सकारात्मक हुनुले पनि यसपटकको कोपमा हिमालको मुद्दाले प्राथमिकता पाउनेछ। कार्यक्रममा भुटानको प्रतिनिधिमण्डलका प्रमुख, संयुक्तराष्ट्रसंघीय खाद्य तथा कृषि संगठन, यूएनडीपी, इसीमोडलगायत विभिन्न निकायका उच्च अधिकारी र विज्ञलगायतले पेरिस सम्झौता कार्यान्वयन गर्दै हिमालहरू बचाउनुपर्ने र यसको संरक्षणमा अब ढिलाइ गर्न नहुने बताए।"
राप्रपा नेपालको बैठक मङ्सिर २४ र २५ मा,"काठमाडौं : राष्ट्रिय प्रजातन्त्र पार्टी (राप्रपा) नेपालको केन्द्रीय समिति बैठक यही मङ्सिर २४ र २५ गते काठमाडौंमा बस्ने भएको छ । बैठकमा पार्टी अध्यक्ष कमल थापाले मुलुकुकको पछिल्लो राजनीतिक परिस्थिति, पार्टीको वैचारिक, साङ्गठनिक र रणनीतिक कार्यदिशाबारेमा राजनीतिक कार्यपत्र प्रस्तुत गर्ने बताइएको छ। बैठकमा सचिवालय प्रमुख भाष्कर भद्राले सचिवालय, सङ्गठन विभाग प्रमुख राजाराम बर्तौलाले सङ्गठनसम्बन्धी र कोषाध्यक्ष ज्ञानेन्द्र कार्कीले आर्थिक प्रतिवेदनसमेत प्रस्तुत गर्ने कार्यतालिका छ । यो प्रत्येक तीनतीन महिनामा बस्ने नियमित बैठक भएको समेत महामन्त्री राजाराम बर्तौलाले जानकारी दिए । मङ्सिर २५ गते दिउँसो उपत्यकास्तरीय बृहत् कार्यकर्ता भेला गरी बैठक समापन हुने पार्टीले जनाएको छ ।"
पूर्वप्रधानमन्त्री खनाल र चिनियाँ राजदूत सङबीच भेटवार्ता,काठमाडौं : पूर्वप्रधानमन्त्री एवं नेकपा एकीकृत समाजवादीका सम्मानित नेता झलनाथ खनाल र नेपालका लागि चिनियाँ राजदूत छन सङबीच भेटवार्ता भएको छ। नेकपा एकीकृत समाजवादीका विदेश विभाग प्रमुखसमेत रहेका खनाललाई भेट्न चिनियाँ राजदूत सङ आइतबार बिहान खनाल निवास डल्लु पुगेका थिए। उनीहरूबीच आपसी हित एव द्विपक्षीय चासोको विषयमा कुराकानी भएको खनालको सचिवालयले जनाएको छ।
प्रधानमन्त्री दाहाल आज साँझ स्वदेश फर्किने,"काठमाडौं : प्रधानमन्त्री पुष्पकमल दाहाल आज स्वदेश फर्किने भएका छन्। कोप२८ मा भाग लिन युएई भ्रमणमा गएका उनी आज साँझ स्वदेश फर्किने प्रधानमन्त्रीको सचिवालयले जनाएको छ। संयुक्त अरब इमिरेट्सको दुबईमा जारी जलवायु शिखर सम्मेलन (कोप२८) मा पर्वतीय देशहरूले हिमालको संरक्षणका लागि ढिला गर्न नहुने निष्कर्षसमेत निकालेका छन्। कोप२८ मा शनिबार हिमालः हामीलाई जलवायु संकटबाट कसले बचाउँछ भन्ने शीर्षकको उक्त छलफलको प्रधानमन्त्री पुष्पकमल दाहालले अध्यक्षता गरेका थिए। जलवायु परिवर्तनका कारण हिमालहरू संकट परेको भन्दै हिमाल जोगाउन अन्तर्राष्ट्रिय समुदायको ध्यानाकर्षण गराए। प्रधानमन्त्री दाहालको उक्त प्रस्तावलाई संयुक्त राष्ट्रसंघका महासचिव एन्टोनियो गुटेरेसले समर्थन जनाएका थिए। महासचिव गुटेरेसले हिमाल जोगाउन ढिलाइ गर्न नहुने धारणा राखे। पर्वतीय देशहरूले स्वरमा स्वर मिलाउँदै हिमाल संरक्षणका लागि विश्व एक हुनुपर्नेमा जोड दिए। पृथ्वीको तापक्रम बढ्दै जाँदा हिमालहरू पग्लिन थालेको र यसले थुप्रै संकटहरू भोगिरहेको भन्दै पर्वतीय देशहरूले संकटमा परेका हिमालहरू बचाउन हातेमालो गर्ने प्रतिबद्धतासमेत जनाए। दाहालले युएमा कोप२८ मा समेत सम्बोधन गरेका थिए। कोप२८ मा सम्बोधन गर्दै प्रधानमन्त्री दाहालले नेपालले जलवायु परिवर्तनमा न्युन योगदान गरे पनि धेरै असर भोग्नुपरेको जानकारी गराएका थिए। 'जलवायु परिवर्तका असरले नेपालीलाई धेरै नै असर गरेको छ। यसमा नेपालको योगदान नगन्य रहे पनि बाढी, पहिरो, हिमपात पग्लिनेलगायतका समस्यामा नेपाल ग्रसित छ,' उनले भने। जलवायु परिवर्तनका असरले नेपाललाई समस्या परेकै कारण आफू कोप२८ मा सहभागी भएको प्रधानमन्त्री दाहालले उल्लेख गरे छ। उनले पेरिस सम्झौता कार्यान्वयन गर्न ढिलाइ गर्न नहुने जोड दिए।"
"कांग्रेस लुम्बिनी प्रदेश सम्मेलन, बन्द सत्र शुरू","बुटवल : नेपाली कांग्रेस लुम्बिनी प्रदेशको बन्द सत्र शुरु भएको छ । प्रदेश सम्मेलनमा प्रदेशका कार्यसमितिसहित,जिल्ला सभापति, प्रदेश प्रतिनिधि सदस्य, सल्लाहकार, भातृ तथा सुभेक्षुक संस्थाका प्रतिनिधि गरि करिब ७ सय जनाको सहभागीता रहेको प्रदेश सहमहामन्त्री विष्णुप्रसाद खनाल मुस्कानले बताए। सम्मेलनमा उपसभापति भुवन प्रसाद श्रेष्ठले राजनीतिक प्रतिवेदन,महामन्त्री सुरेन्द्र राज आचार्यले सांगठानिक प्रतिवेदन र कोषाध्यक्ष प्रकाश रानाले आर्थिक प्रतिवेदन प्रस्तुत गर्ने कांग्रेसका प्रदेश सदस्य युवा नेता विष्णुप्रसाद पोख्रेलले बताए। प्रतिवेदनमाथि छलफलपछि आगामी कार्यदिशा तय गर्ने कोषाध्यक्ष प्रकाश रानाले जानकारी दिए। सम्मेलनको शनिबार केन्द्रीय सभापति शेरबहादुर देउवाले उद्घाटन गरेका थिए।"
अर्थमन्त्रालयले प्राधिकरणलाई भन्यो  सडक बत्तीको बक्यौता पालिकाबाटै असूल गर्नू,"काठमाडौं : अर्थ मन्त्रालयले सडक बत्तीको महसुल बक्यौता सम्बन्धित पालिकाबाटै असूलउपर गर्न नेपाल विद्युत् प्राधिकरणलाई निर्देशन दिएको छ । अर्थ मन्त्रालयको गत २२ कात्तिकको निर्णयबाट सडक बत्तीसहित विभिन्न सरकारी निकायबाट प्राधिकरणलाई भुक्तानी हुन बाँकी बक्यौता रकम सम्बन्धित कार्यालयबाट नै असूलउपर गर्न निर्देशन दिइएको हो । सरकारी कार्यालयमध्ये सबैभन्दा बढी विद्युत् महसुल बक्यौता सडक बत्तीको छ । कूल तीन सय ३१ पालिकाको गत असारसम्मको सडक बत्तीको बक्यौता रकम रु छ अर्ब आठ करोड बराबर छ । अधिकांश पालिकाको बक्यौता २०७४ साल पछिको हो । प्राधिकरणले आफ्नो तेस्रो वित्तीय पुनःसंरचनाको एउटा प्रस्तावमा सडक बत्तीसहित सरकारी कार्यालयको नाममा रहेको महसुल बक्यौता सरकारसँगको हिसाबमा मिलान गर्ने उल्लेख थियो । प्राधिकरणले सडक बत्तीको वक्यौता रकम तिर्न अनुरोध गर्दै ४५ दिनको समयावधि दिइ गत २१ असोजमा सार्वजनिक सूचना प्रकाशित गरेको थियो । प्राधिकरणले गत मङ्सिर ६ गते पुनः सार्वजनिक सूचनामार्फत सडक बत्तीको बक्यौता तिर्न पालिकालाई अनुरोध गरेको थियो । वितरण केन्द्रले आफ्नो क्षेत्रमा रहेका पालिकालाई बक्यौता तिर्न ताकेता गरिरहेको र नतिर्ने पालिकाको सडक बत्तीको लाइन काट्न सुरु गरिएको प्राधिकरण,वितरण तथा ग्राहक सेवा निर्देशनालयका उपकार्यकारी निर्देशक मनोज सिलवालले राससलाई बताए। प्राधिकरणको विद्युत् महसुल सङ्कलन विनियमावली, २०७८ मा मिटर रिडिङ गरेको ६०औँ दिनसम्म विद्यत् महसुल नुबझाएमा बिना सूचना जनसुकै समयमा लाइन काट्न सकिने व्यवस्था छ । मिटर रिडिङ भएको १६औं दिनसम्म महसुल नतिरेमा थप दस्तुर आकर्षित हुने व्यवस्था छ । मिटर रिडिङ भएको मितिले १६औँ दिनदेखि ३०औँ दिनसम्म पाँच प्रतिशतका दरले र ३१औँ दिनदेखि ४०औँ दिनसम्म १० प्रतिशतका दरले थप दस्तुर लाग्ने प्रावधान छ । मिटर रिडिङ भएको मितिले ४० औँ दिनसम्म पनि विद्युत् महसुल नबुझाउने उपभोक्तालाई ४१औँ दिनदेखि बिलको २५ प्रतिशतकाका दरले थप दस्तुर लाग्ने व्यवस्था छ । यसरी २५ प्रतिशतका दरले थपदस्तुर लागेको ६०औँ दिनसम्म पनि बक्यौता महसुल नबुझाउने उपभोक्ताको विद्युत् लाइन जुनसुकैबेला काट्न सकिने प्रावधान छ ।"
निस्सा वितरणमा ढिलाइ गरेको भन्दै सुकुमबासीले गरे टीकापुर नगरपालिका घेराउ,"टीकापुर : भूमिहीन सुकुमबासीका लागि निस्सा वितरणमा ढिलाइ गरेको भन्दै आन्दोलित भएका टीकापुर वडा नं १ का भूमिहीन सुकुमबासीहरुले कैलालीको टीकापुर नगरपालिका केन्द्र घेराउ गरेका छन् । शुक्रबारदेखि तत्काल निस्सा वितरण गर्नुपर्ने माग राख्दै नगरपालिकामा तालाबन्दी गरेका भूमिहीन सुकुमबासीहरुले नगरपालिकाले मागको सुनुवाई नगर्दै ताला खोलेको भन्दै आइतबार घेराउ गरेका हुन् । नगरपालिकाले वडा नं ६ मा सुकुमबासीहरुका लागि निस्सा वितरणको कार्य सुरु गरिसक्दा समेत वडा नं १ मा निस्सा वितरण प्रक्रिया रोकिएको भन्दै उनीहरु आक्रोशित बनेका हुन्। अन्य वडामा सुरु भइसक्दा समेत वडा नं १ मा निस्सा वितरण कार्य नभएकाले नगरपालिकामा तालाबन्दी गरेकोमा पालिकाले ताला खोलेपछि केन्द्र घेराउ गरिएको आन्दोलनका संयोजक पूर्णबहादुर खड्काले बताए । हाम्रा मागको सम्बोधन गर्नका लागि नगरपालिकाका जनप्रतिनिधिले लिखित रुपमा प्रतिबद्धता गर्नुपर्छ,' खड्काले भने, त्यसका लागि हामी नगरपालिकासँग वार्तामा बस्न तयार छौं, हामी शान्तिपूर्ण रुपमा आन्दोलनका कार्यक्रम गर्छौं । नगरपालिका घेराउ गर्न जम्मा भएका भूमिहीन सुकुमबासीलाई नगर प्रमुख रामलाल डगौरा थारुले सम्बोधन गरेका छन् । उनले निस्सा वितरणका लागि प्रक्रिया अघि बढेर दावी विरोधका लागि एक हप्ते सूचना प्रकाशनको चरणमा रहेको बताए । हामी निस्सा वितरणको प्रक्रियामा लागिरहेका छौं, आज मात्रै थप तीन वडालाई दावी विरोधका लागि सूचना प्रकाशित गर्न पत्राचार गरिसकेका छौंनगर प्रमुख थारुले भने, १० हजार बढी आवेदन गरेका छन्, यी सबैमाथि छानविन गर्न, इन्ट्री गर्न समय लागेको हो, यो समस्या हामी सक्दो चाँडो टुंग्याउने प्रयासमा छौं । पालिका केन्द्रमा घेराउ बन्दी गरिएपछि आज पनि नगरपालिकाका कामकारवाही प्रभावित भएको छ ।"
राष्ट्रियसभा सदस्य निर्वाचन : पुस २३ मा उम्मेदवारी दर्ता,काठमाडौं : निर्वाचन आयोगबाट राष्ट्रियसभा सदस्य निर्वाचनका लागि निर्वाचन कार्यक्रम स्वीकृत भएको छ। स्वीकृत निर्वाचन कार्यक्रम अनुसार पुस २० गते निर्वाचन अधिकृतको कार्यालयमा मतदाता नामावली प्रकाशित हुने र सोही दिन अन्तिम मतदाता नामावली प्रकाशन हुनेछ। यसैगरी पुस २३ गते उम्मेदवारको मनोनयन दर्ताको समय तोकिएको छ। मनोनयन दर्ताको समय बिहान १० बजेदेखि अपरान्ह ३ बजेसम्म रहने निर्वाचन आयोगले जनाएको छ। पुस २४ गते उम्मेदवारको विरोधमा उजुरी दिने समय तोकिएको छ। पुस २८ गते उम्मेदवारलाई निर्वाचन चिन्ह उपलब्ध गराउने निर्वाचन आयोगले जनाएको छ। माघ ११ गते बिहान ९ बजेदेखि अपरान्ह ३ बजेसम्म मतदान हुनेछ। मतदान कार्यक्रम सम्पन्न भएपछि सोही दिनमै मतगणना हुनेछ।
"महाधिवेशनको मिति सार्ने तयारीमा एकीकृत समाजवादी, सचिवालय बैठक सोमबार बस्दै","काठमाडौं : नेपाल कम्युनिष्ट पार्टी (एकीकृत समाजवादी)ले महाधिवेशनको मिति तय गर्न सोमबार सचिवालय बैठक बोलाएको छ। उपमहासचिव एवं प्रचार विभाग प्रमुख जगन्नाथ खतिवडाले पार्टी केन्द्रीय कार्यालय आलोकनगरमा बस्ने बैठकमा महाधिवेशनको मिति, अन्तरपार्टी निर्देशन (अपानि)मा नेताहरूको जिम्मेवारी हेरफेर, कार्यविभाजन र विभिन्न कमिटीमा मनोनयनलगायत आन्तरिक विवाद समाधान गर्न छलफल गरिने छ। यसैगरी माघमा हुने भनिएको महाधिवेशन राष्ट्रियसभाको निर्वाचन हुन गएका कारण नयाँ मिति चयन गर्ने विषयमा छलफल गर्न सचिवालय बैठक बोलाइएको उनको भनाई छ। पार्टीको आवश्यक रणनीति, देशभर सङ्गठन विस्तार तथा पार्टी आधारभूत तहसम्म स्थापित गर्न आवश्यक कार्ययोजना, समसामयिक परिस्थितिबारे छलफल गरिने बैठकले प्रदेश, क्षेत्र र भूगोलको सन्तुलन मिलाएर आवश्यक स्थानमा नेताहरूको जिम्मेवारी हेरफेर समेत गर्ने जनाइएको छ। बैठकमा अन्तर्राष्ट्रिय परिस्थितिबारे छलफल र पार्टीले निर्वाह गर्नुपर्ने भूमिकाबारे रणनीति तय गरिने प्रचार विभाग प्रमुख खतिवडाले बताए।"
अपांगता भएका व्यक्तिलाई कम्बल,महोत्तरी : मटिहानी नगरपालिकाले आइतबार ४० जना अपांगलाई कम्बल वितरण गरेको छ। नगरपालिकाले अन्तर्राष्ट्रिय अपांग दिवसका अवसरमा नगरका ४० जना अपांगता भएका व्यक्तिलाई कम्बल वितरण गरिएको हो। अपांगता भएका व्यक्तिलाई सहयोग गर्नका लागि नगरपालिका हरपल तयार रहेको मेयर हरिप्रसाद मण्डलले बताए।
सिमरा विमानस्थलबाट पनि जहाजको इन्धन रिफ्युलिङ,"सिमरा : काठमाडौंबाट छोटो दूरीमा रहेको सिमरा विमानस्थलमा आइतबारदेखि हवाई इन्धन रिफ्युल स्टेशन सञ्चालनमा आएको छ। उद्योग, वाणिज्य तथा आपूर्ति मन्त्री रमेश रिजालले एक कार्यक्रमकाबीच स्टेशनको शुभारम्भ गरेका हुन्। सेवा प्रारम्भ भएसँगै अब सिमरा विमानस्थलमा अवतरण गर्ने विमानले आवश्यकता अनुसार इन्धन भर्न सक्नेछन्। देशकै पुरानो विमानस्थल भएपनि यसअघि इन्धन रिफ्युल सुविधा नहुँदा आपतकालीन अवतरण गर्नुपर्ने विमानलाई अन्यत्र पठाइने गरिएको थियो। काठमाडौंबाट छोटो दूरीमा रहे पनि इन्धन रिफ्युल गर्ने सुविधा नहुँदा मौसम र एयर ट्राफिकका कारण त्रिभुवन अन्तर्राष्ट्रिय विमानस्थलमा अवतरण गर्न नसकेका जहाज भैरहवा र विराटनगर डाइभर्ट गर्ने गरिएको थियो। अब भने काठमाडौंमा अवतरण गर्न नसकेका जहाजलाई १५ मिनेटको दूरीमा रहेको सिमरा पठाउन सहज भएको छ। इन्धन स्टेशन सुरु भएपछि हवाई यात्राको कनेक्टिभिटी र पहुँचलाई सुदृढ गर्नुका साथै उड्यन उद्योग र यात्रुलाई फाइदा पुग्ने निगमको भनाइ छ। जहाजमा इन्धन भर्न यतिबेला सिमरा विमानस्थलमा तीनवटा ट्यांकर राखिएको छ। जनकपुरबाट इन्धन भरेर आउने ट्यांकरले सिमरा विमानस्थलमा अवतरण भएका जहाजलाई इन्धन उपलब्ध गराउनेछ। ट्यांकर खाली भएमा पुनः जनकपुर पुगेर इन्धन भर्नेछ। १४ किलोमिटरको दूरीमा निगमको अमलेखगञ्ज डिपो भए पनि इन्धन भर्न ट्यांकर जनकपुर पुग्नेछन्। इन्धन रिफ्युल स्टेशन उद्घाटका क्रममा मन्त्री रिजालसहित मन्त्रालयका सचिव एवम् नेपाल आयल निगम सञ्चालक समिति अध्यक्ष नारायणप्रसाद शर्मा दुवाडी, जीतपुरसिमरा उपमहानगरपालिकाका नगर प्रमुख राजन पौडेल लगायतको उपस्थिति रहेको थियो। यसअघि नेपाल आयल निगमको सिनामंगलस्थित हवाई इन्धन कार्यालयका प्रमुख प्रदीपकुमार यादव र सिमरा विमानस्थल कार्यालयका प्रमुख सूर्यबहादुर खत्रीले कात्तिक २२ गते इन्धन डिपो राख्न सम्झौता गरिसकेका छन्। सम्झौताअनुसार डिपो स्थापना गर्नका लागि नागरिक उड्डयन प्राधिकरण सिमराले पाँच कठ्ठा जमिन उपलब्ध गराउनेछ। सोही जमिनमा हवाई डिपो स्थापना गरिनेछ।"
"बारामा रहेको नेपोभिट टायल उद्योगमा आगलागी, करोडौको क्षति","सिमरा : नेपाभिट ब्राण्डको टायल उत्पादन गर्दै आएको जीतपुरसिमरा८ स्थित नेपाल सेरामिक इण्डष्ट्रिजमा आइतबार आगलागी भएको छ। आगलागीबाट करोडौं मूल्य बराबरको क्षति भएको छ। उद्योगबाट उत्पादन भएको टायल भण्डारण गर्ने क्षेत्रमा दिउँसो करिब साढे ३ बजेदेखि आगो लागेको हो। उक्त क्षेत्रबाट सल्किएको आगो उद्योगको अन्य स्थानमा फैलिएको थियो। समाचार तयार पार्दासम्म उद्योगको आगो नियन्त्रणमा आएपनि पूर्ण रूपमा निभाउन सकिएको छैन। आगो जीतपुरसिमरा, कलैया उपमहानगरपालिका, वीरगन्ज महानगरपालिका, वीरगन्जस्थित नेपाल प्रहरीको दमकलको सहयोगमा नियन्त्रणमा ल्याइएको थियो। दमकलसँगै आगो निभाउन नेपाल प्रहरी, सशस्त्र प्रहरी, स्थानीय र उद्योगका मजदुर खटिएका थिए। आगलागीबाट करोडौं मूल्य बराबरको क्षति भएको उद्योगका संचालक शम्भुनाथ झाका सहयोगीले जानकारी दिएका छन्। आगलागीबाट भएको क्षतिको विवरण पुष्टि हुन बाँकी रहे पनि कराडौं मूल्य पर्ने मेसिन, उत्पादन गरेर राखिएका टायल र उद्योगको संरचनामा क्षति पुगेको छ।"
बागमतीमा विना निष्कर्ष टुंगियो सर्वदलीय बैठक,"हेटौंडा : बागमती प्रदेशसभाका सभामुख भुवनकुमार पाठकले आह्वान गरेको सर्वदलीय बैठक विना निष्कर्ष टुंगिएको छ। आइतबार दिउँसो १ बजेदेखि बसेको सर्वदलीय बैठकमा कुनै पनि विषयको टुंगो लागेन। प्रदेशका मुख्यमन्त्री शालिकराम जम्कट्टेलको आग्रहमा सभामुख भुवनकुमार पाठकले सर्वदलीय बैठक बोलाएका थिए। बैठकमा वर्तमान राजनीतिक घटनाक्रमसँगै संसदीय समितिहरूमा सभापतिहरूको टुंगो लगाउने, हिउँदे अधिवेशन बोलाउने र प्रदेशको बजेट पारित हुनुपुर्व प्रतिपक्षदलसँग भएका सहमतिका विषय नै मुख्य एजेन्डा रहेका थिए। नेकपा (एमाले)को बागमती प्रदेश संसदीय दलको नेता जगन्नाथ थपलियाले वर्तमान सरकार मनोमानी ढंगले अघि बढेको बताए। उनले भने, 'प्रदेशको मुख्यमन्त्री जम्कट्टेलमा कुनै पनि विषयमा गम्भीर छैनन्। हामीले सधैं सरकार खोजिरहेका छौं। सरकार सधैं गैरजिम्मेवार र लापरबाही ढंगले अघि बढिरहेको छ।' एकीकृत समाजवादी संसदीय दलका नेता कृष्ण खनालले पूर्वाधार विकास कोषको सन्दर्भमा अख्तियारको पत्रले रोकिएकाले अगाडि बढ्ने विषयमा छलफल भएको बताए। गत साउनमा प्रतिपक्ष दलहरूसँग भएको सहमतिलाई कार्यान्वयन गर्ने विषयमा छलफल भए पनि निष्कर्षमा नपुगेको बताए।"
धनुषामा कुहिन लागेको अवस्थामा महिलाको शव फेला,"ढल्केवर(धनुषा) : धनुषामा कुहिन लागेको अवस्थामा एक महिलाको शव फेला परेको छ। आइतबार साँझ धनुषाको मिथिला नगरपालिका५ श्रीपुरस्थित औरही खोलाको बाँधमा कुहिन लागेको अवस्थामा पहिचान खुल्न नसकेको अन्दाजी ३५ वर्षीया महिलाको शव भेटिएको इलाका प्रहरी कार्यालय ढल्केवरका प्रहरी निरीक्षक राजकिशोर साहले जानकारी दिए। शवको प्रकृति हेर्दा दुईचार दिनअघिको हुनुपर्छ। शवमा किरा परिसकेको अवस्था छ, प्रहरी निरीक्षक साहले अन्नपूर्णसँग भने लासलाई यहाँका स्थानीयहरूले चिन्न सकेका छैनन्। अहिले घटनाको विषयमा ठ्याक्कै अनुमान लगाउन सकिने अवस्था नरहेको उनको भनाइ छ। अहिले घटनास्थलमा मुचुल्का गरिरहेका छौं। लासको पोस्टमार्टमका लागि प्रादेशिक अस्पताल जनकपुर पठाउन तयारी गरेका छौं, प्रहरी निरीक्षक साहले भने पोस्टमार्टम रिपोर्टले विस्तृत कुराहरू बाहिर ल्याउँछ।"
विभिन्न स्थानमा पाँच जनाको शव फेला,काठमाडौं : भक्तपुर जिल्ला मध्यपुर थिमी नगरपालिका९ बोडेस्थित प्रयोगमा नरहेको सार्वजनिक शौचालयको पेटीमा एक जनाको शव फेला परेको छ। दोलखाको काटाकुटी गाउँपालिका२ घर भएका ४१ वर्षीय निमा लामा आज मृत अवस्थामा फेला परेका हुन्। उनी बोडे क्षेत्रमा मजदुरी काम गर्दै उक्त पेटीमा बस्दै आएको प्रहरी प्रधान कार्यालयले जनाएको छ। यसैगरी दाङको घोराही उपमहानगरपालिका१७ स्थित सिस्ने खोलामा सोही उपमहानगरपालिका१७ घनिबगिया बस्ने ६० वर्षीय हिरालाल चौधरी मृत अवस्थामा फेला परेका छन्। कञ्चनपुरको बेल्डाँडी गाउँपालिका१ नवज्योती टोल बस्ने ४७ वर्षीया रुपा सुनार आफ्नै घरमा आज मृत अवस्थामा फेला परेको पनि प्रहरी प्रधान कार्यालयले जनाएको छ। ललितपुरको ललितपुर महानगपालिका२५ भैँसेपाटी ओकाथली डेरा गरी बस्ने झापा घर भएकी ४० वर्षीया एलिना राई आफु बस्ने कोठाको बाहिर पट्टिको शौचालयमा मृत अवस्थामा फेला परेकी छन्। झापा जिल्ला गौरादह नगरपालिका४ डोरामारी बस्ने ७५ वर्षीय जयप्रसाद सङ्ग्रौला गौरादह नगरपालिका४ र गौरदह नगरपालिका६ को सिमानामा पर्ने दामुना खोलामा आजै मृत अवस्थामा फेला परेका छन्।
अनलाइनमार्फत यौन व्यवसाय सञ्चालन गर्ने गिरोह पक्राउ,"काठमाडौं : अनलाइन मार्फत यौन व्यवसाय सञ्चालन गर्ने गिरोह पक्राउ परेका छन्। पक्राउ पर्नेमा रामेछापको दोरम्बा३ घर भई हाल ललितपुर बस्ने २७ वर्षीय छत्रबहादुर रोक्का, ओखलढुंगाको लिखु गाउँपालिका७ घर भइ हाल मनहारा बस्ने ३३ वर्षीय गोपाल थापा, सिन्धुलीको सुनकोसी६ घर भई हाल काठमाडौंको कालोपुल बस्ने ४४ वर्षीय सेते सार्की,सल्यानको कपुरकोट५ घर भइ हाल काठमाडौंको बालाजु बस्ने २५ वर्षीय शिवराज परियार र नुवाकोटको विदुर नगरपालिका६ भइ हाल काठमाडौं बस्ने ३३ वर्षीय अमृत रोक्का रहेका छन्। काठमाडौं उपत्यकाको दरबारमार्ग, नयाँ बसपार्क, तिङ्लेंगटार, बानेश्वर लगायत विभिन्न स्थानबाट सामाजिक सञ्जालको प्रयोग गरी यौन व्यवसाय सञ्चालन गरेको आरोपमा उनीहरू पक्राउ परेका हुन्। विशेष सूचनाका आधारमा काठमाडौं उपत्यका अपराध अनुसन्धान कार्यालय टोलीले उनीहरूलाई पक्राउ गरेको हो। पक्राउ परेका सबैलाई आवश्यक कारबाहीका लागि जिल्ला प्रहरी परिसर काठमाडौं पठाइएको छ।"
उपल्लो मुस्ताङको बाँझो जग्गामा आलु खेती,"जोमसोम : सडक सञ्जालले जोडिएसँगै उपल्लो मुस्ताङका किसानले प्रयोगविहीन जग्गा उपयोगमा ल्याउन थालेका छन्। सडक नहुँदा सुक्खा पठारका रूपमा रहेको प्रयोगविहीन जग्गाहरूलाई स्थानीय कृषकहरूले व्यावसायिक कृषि कर्मका रूपमा अपनाउन थालिएको हो। सरकारले कृषि क्षेत्रको समुन्नत विकास तथा प्रवर्द्धन गर्दै खेर गइरहेका बाँझो जग्गालाई उपयोगमा ल्याएर गरिब तथा विपन्न कृषकहरूको जीविकोपार्जन सुधारमा परिवर्तन ल्याउन पहल गरेसँगै उपल्लो मुस्ताङमा बाँझा जग्गाहरू उपयोगमा ल्याउन सुरु गरिएको हो। लोमान्थाङ गाउँपालिका३ ठिङ्गार गाउँमा आर्थिक वर्ष २०७९०८० मा संघीय सरकारले साना व्यावसायिक कृषि उत्पादन केन्द्र(पकेट) विकास कार्यक्रम सञ्चालन गरेको छ। कार्यक्रमको सशर्त अनुदान २४ लाख र स्थानीय लाभग्राही किसानको समूह ठेकार कृषक समूहको १८ लाख ३० हजार लागत साझेदारीमा सामूहिक आलु खेती गरी पकेट स्थापना गरिएको थियो। कार्यक्रममा ठिङ्गरका गाउँका १३ घरधुरीको आवद्धता छ। ठेकार कृषक समूह संस्था दर्ता गरी बाँझो जग्गाका लागि उर्वराभूमिमा परिणत गर्दै जीविकोपार्जन सुधारमा लागिपरेको लोमान्थाङ गाउँपालिकाका कृषि शाखा अधिकृत निराजन कटुवालले जानकारी दिए। स्थानीयको ७० रोपनी लालपूर्जा वाला बाँझो जग्गालाई चक्काबन्दी गरी सम्याएर खेतीयोग्य भूमिमा परिणत गरेको कृषि शाखा अधिकृत कटुवालको भनाइ छ। चालु आर्थिक वर्ष २०८००८१ का लागि थप ३० रोपनी जग्गा विस्तार गर्न १२ लाख बजेट विनियोजन भएको कृषि शाखा अधिकृत कटुवालले बताए। लोमान्थाङको ठिङ्गर गाउँका किसानले बाँझो जग्गामा आलु खेती गरेर सुरुवाती वर्षमै करिब ५ सय क्वीन्टर आलु उत्पादन गरेको ठेकार कृषक समूहका अध्यक्ष कर्मा सम्टुक गुरुङले जानकारी दिए। उनले प्रतिकेजी ६० रूपैयाँका दरले गाउँमै बिक्री गर्दा करिब ३० लाख बराबरको आम्दानी भएको बताए। ठिङ्गरका किसानले स्थानीय जातको सेतो आलुको खेती गरेका हुन्। खेतीका लागि स्थानीय स्तरमा पालन गरिएका भेडा,च्यांग्रा,झोपा, याक चौरीबाट मल उत्पादन गर्न सकिने भएकाले पनि आलु खेती सप्रिन टेवा पुगेको स्थानीय किसान राजु गुरुङले जानकारी दिए।"
अशक्तलाई घरमै नागरिकता,"टीकापुर : कैलालीको दक्षिणी सीमावर्ती भजनी नगरपालिका३ कुटीकी ५१ वर्षीय पूर्ण अशक्त एक महिलालाई इलाका प्रशासन कार्यालय टीकापुरले घरमै गएर नागरिकता दिएको छ। कुटीकी डम्बराकुमारी अखिल खत्रीलाई इलाका प्रशासन कार्यालय टीकापुरका प्रमुख चिरञ्जीवी राना नेतृत्वको टोलीले घरमै पुगेर शुक्रबार नागरिकता दिएको हो। २०२८ सालमा जन्मिएकी उनी जन्मजात नै बोल्न सक्दिनन्। उनका दुबै खुट्टा चल्दैनन्। दाङ जिल्लाको शान्तिनगर गाउँपालिका४ एकली पुर्ख्यौली घर रहेकी उनका बुवा, आमा छैनन्। मामा दिपक सापकोटाको घरमै जन्मिएकी उनी त्यसयता भजनीमै मामासँगै बस्दै आएका छन्। हाम्रा घरमै जन्मिएकी हुन्, उनी तीन वर्षको नहुँदै उनका आमा बुवा दाङ जानु भयो, उतै बित्नु भयो मामा सापकोटाले भने अपांगता भएकी हुनाले समेत बुवा आमाले हाम्रा घरमा छोड्नु भएको हो। सरकारले सामाजिक सुरक्षा भत्ताका रूपमा उपलब्ध गराउँदै आएको अपाङ्गताको मासिक भत्ता नागरिकता नहुँदा साउनदेखि रोकिएको थियो। भाञ्जीको नागरिकता नभएपछि सामाजिक सुरक्षा भत्ता रोकियो, सापकोटाले भने हामीले वडाध्यक्षलाई आग्रह गरेका थियौं, उहाँले इलाका प्रशासनसम्म पुगेर सबै काम गरिदिएपछि नागरिकता घरमै पाएका छौं। साउन महिनादेखि भत्ता नपाउँदा दुःखित भएकी उनी घरमै नागरिकता पाउँदा दङ्ग परिन्। सापकोटाका छिमेकी बुद्धिसिंह पाण्डेले गाउँलेले समेत मुचुल्का गरेर कागजात पुर्याएपछि घरमै नागरिकता पाएको बताए। नागरिकता नपाउँदा दुःखित भएकी उनी घरमै नागरिकता पाउँदा निकै खुशी भएकी हुन् पाण्डेले भने यिनै मामाकै घरमा जन्मिएकी हुन्, हाम्रा अगाडि हुर्किएकी हुन्, नागरिकता नहुँदा भत्ता समेत रोकिएको थियो। भजनी नगरपालिका३ का अध्यक्ष बिक्रम चौधरीले पूर्ण रूपमा अपाङ्ग, अभिभावकविहीन उनलाई नगारिकता दिलाउन एक महिनादेखि लागेको बताए। उनका मामा सापकोटा र वडाध्यक्ष चौधरीले नै उनलाई नागरिकता दिलाउन सनाखत गरेका हुन्। पूर्ण रूपमा असशक्त भएकी उनको नागरिकता नहुँदा भत्ता समेत रोकिएपछि मैले नै पहल गरेर सबै कागजात तयार गरी प्रशासनसम्म पुगेको थिएँ वडाध्यक्ष चौधरीले भने उहाँको अवस्था र समस्या बुझेपछि इलाका प्रशासन कार्यालयका प्रमुख राना सरको टोली घरमै आएर नागरिकता दिएको हो। इलाका प्रशासन कार्यालयका प्रमुख रानाले तीन पुस्ते सनाखत गर्ने कोही नहुँदा मामा र वडाध्यक्षलाई सनाखत गरेर घरमै नागरिकता दिएको बताए। भजनीमै जन्मिएकी, सनाखत गर्ने कोही पनि नभएपछि मामा र वडाध्यक्षलाई नै सनाखत गराएका छौं रानाले भने उनको जीविकोपार्जनका लागि आउने भत्ता समेत रोकिएको थियो, पूर्ण रूपमा अशक्त भएपछि सबैतिर बुझेर घरमै नागरिकता दिएका हौं। हरेक नागरिकको नागरिकता प्राप्त गर्ने अधिकार भएको बताउँदै कार्यालय प्रमुख रानाले हालसम्म नागरिकता नपाएकी उनलाई भत्ताकै लागि भए पनि सम्पूर्ण कागजात पुर्याएर नागरिकता दिएको बताए। हरेक नागरिकलाई नागरिकता प्राप्त गर्ने अधिकार हुन्छ, पूर्णरूपमा असक्त रहेकी उनको भत्ता रोकिएको रहेछ प्रमुख रानाले भने वडाध्यक्ष, स्थानीयको मुचुल्का लगायतका कागजात बनाएर घरमै आएर दिएका हौं। पूर्ण रूपमा अपांगता भएकी उनले घरमै नागरिकता प्राप्त गरेपछि स्थानीयहरू समेत खुशी भएका छन्।"
श्रीमतीको हत्या आरोपमा श्रीमान् पक्राउ,"बागलुङ : बागलुङमा आफैं श्रीमतीको हत्या गरेको आरोपमा एक व्यक्ति पक्राउ परेका छन्। कुटपिट गरी श्रीमतीको हत्या गरेको आरोपमा जिल्लाको बागलुङ नगरपालिका१३ सल्यान बस्ने हरि सिंह नेपालीलाई आइतबार बिहान प्रहरीले पक्राउ गरेको हो। ५० वर्षीया श्रीमती सितली शाहीको हत्या आरोपमा जिल्ला जिल्ला प्रहरी कार्यालय बागलुङले नेपालीलाई आइतबार दिउँसो पक्राउ गरेको जिल्ला प्रहरी कार्यालय बागलुङका प्रहरी नायव उपरीक्षक (डीएसपी) मदन केसीले बताए। उनले शाहीको टाउको र दायाँ खुट्टामा गम्भीर चोट लागेको अवस्थामा श्रीमान् र स्थानीयहरुले धौलागिरी अस्पताल बागलुङमा ल्याएको ल्याएको बताए। वडाअध्यक्ष नारायणप्रसाद पौडेलले इलाका प्रहरी कार्यालय बलेवामा खबर गरेपछि प्रहरी सँगै गम्भीर घाइते शाहीलाई अस्पताल ल्याइपुर्याएको थियो, डीएसपी केसीले भने,शाहीलाई धौलागिरि अस्पताल बागलुङले मृत घोषणा गरेको छ। प्रारम्भिक अनुसन्धान र स्थानीयहरुले श्रीमानको कुटपिटबाट हत्या भएको हुनसक्ने बयान दिएपछि नेपालीलाई पक्राउ गरेर अनुसन्धान अगाडि बढाएको छौं। श्रीमान् नेपालीले लडेर घाइते भएको बयान दिए पनि घटनाको प्रारम्भिक अनुसन्धानले कुटपिटबाटै हत्या भएको देखिएको डीएसपी केसीले बताए। घटनाबारे अनुसन्धान सुरु भएको र अहिले नै सबै कुरा खुलिनसकेको प्रहरी भनाइ छ। सिंहलाई हिरासतमा राखेर थप अनुसन्धान सुरु भएको डीएसपी केसीले जानकारी दिए।"
रानीवन तथा वडभान वनमा पर्यटन विकास गरिँदै,"पाल्पा : सामान्यतः घाँस, दाउरा, स्याउलाका रूपमा मात्र प्रयोग गरिने सामुदायिक वनक्षेत्रमा पर्यापर्यटन कार्यक्रम सञ्चालन गर्न लागिएको छ। वन क्षेत्रभित्र सम्भावित क्षेत्रमा पूर्वाधार निर्माणमा उपभोक्ताको सक्रियता बढ्दो छ। पर्यटन क्षेत्रको प्रचुर सम्भावना बोकेको पाल्पा रामपुर नगरपालिका४ स्थित रानीवन तथा वडभान सामुदायिक वन अहिले पर्यटकीय क्षेत्रका रूपमा विकास गरिएको छ। करिब एक सय तीन दशमलब १२ हेक्टरको यस वनको विभिन्न स्थानमा पर्यटकीय संरचना तयार पारिएको छ। वन क्षेत्रको ब्लक नं ५ मा लखनपार्क, बरडाँडा क्षेत्रमा रानीपोखरी निर्माण, दृश्यावलोकन स्तम्भ (भ्यु टावर) निर्माणाधीन, वडभान क्षेत्रमा अम्रिसो खेती, तेजपत्ता खेतीसँगै पर्यटकीय पूर्वाधार विकासका कार्य भइरहेको वन समूहका अध्यक्ष प्रेमबहादुर पोखरेलले बताए। बरडाँडा वनको बीच भागमा निर्माण गरिएको रानीपोखरी यतिबेला सबैलाई लोभ्याउने खालको छ। यहाँ लुम्बिनी प्रदेश सरकारको एक पालिका, एक पोखरी निर्माण गर्ने कार्यक्रमअन्तर्गत चार लाख रुपैयाको सहयोगमा रामपुर नगरपालिकाले वडा नं ४ मा रहेको रानीवन तथा वडभान सामुदायिक वनलाई छनोट गरी पोखरी निर्माण गरेको वडाध्यक्ष रामबहादुर रानाले बताए। यो पोखरी वन क्षेत्रको बीच भागमा अवस्थित छ, त्यहाँबाट तलतिर रामपुर बजार अवलोकन गर्न सकिने, हरियाली मनोरम दृश्य, चारैतिर जंगलले घेरेकाले हरियाली मनोरम दृश्य हेर्दै घुम्न लायकको वातावरण छ। यहाँ रानीपोखरी निर्माणमा मात्र करिब पाँच लाख रुपैयाँ खर्च भएको छ। वन क्षेत्रमा अवलोकन गर्न पुगेका पर्यटकलाई चिसो हावापानीका साथै जंगली जनावर, चराचुरुंगीका लागि पानी खुवाउन पोखरी निर्माण गरिएको हो। चारैतिर पक्की पर्खाल, भूइँमा सोसेको पानी बोटबिरुवाले उपयोग गरुन् भनेर माटो मुछेर समथर बनाएर पानी संकलन हुने संरचना बनाइएको छ। पोखरीदेखि करिब सातसय मिटर टाढा रहेको सपांगी खोलाबाट पाइप विच्छ्याइएर नियमितरुपमा पानी ल्याइएको छ। यसले वन्यजन्तु र चराचुरुंगीलाई पानी उपभोग गर्न अति सहज भएको छ। रामपुरको मुख्य बजारदेखि माथिल्लो भागमा वनको बीचमा पोखरी निर्माण गरिएपछि अहिले त्यहाँ अवलोकन गर्न आउने पर्यटकको आकर्षण बढ्न थालेको युवा तुलबहादुर रानाले बताए। यहीँ क्षेत्रमा दृश्यावलोकन स्तम्भ निर्माणाधीन अवस्थामा रहेको र सम्पन्न भएपछि कालीगण्डकी बेसीको मनोरम दृश्य अवलोकन गर्न सकिन्छ। बरडाँडाको माथिल्लो भागमा स्थानीयवासीको बसोबास रहेकाले घरबास (होमस्टे) सञ्चालन गरेर आयआर्जन गर्न सकिन्छ। लखनपार्क क्षेत्रमा लखनपार्क, शौचालय, विश्रामस्थल, चौतारी निर्माण गरिएको छ। अन्य संरचना पनि निर्माण गर्दै जाने समितिले जनाएको छ। यो क्षेत्र कालीगण्डकी करिडोर सडकखण्डले घेरेको र नजिकै कालीगण्डकी नदी, आडैमा अधेँरीखोला बगेकाले पर्यटलाई आकर्षण गर्न सक्ने देखिन्छ। उपभोक्ताको आयआर्जन वृद्धि गर्न काँसजरी क्षेत्रमा वनको पतझर संकलन गरी प्रांगारिक मल उत्पादन, वडभान क्षेत्रमा करिब तीन हेक्टर जमिन अम्रिसो, तेजपत्ता खेती गरिएको छ। वन समूहमा पाँच सय ५० उपभोक्ता घरधुरीबाट दुई हजार सात सय २५ जनसंख्या प्रत्यक्ष लाभान्वित छन्। वनको पूर्वाधार विकास, उपभोक्ता हितका लागि १७ जनाको मूल समिति सक्रिय भएर लागेको छ। समयसमयमा झाँडी सरसफाइ कार्यले वनलाई पर्यटकीय क्षेत्रका रूपमा विकास गर्न सहज भएको छ। विसं २०४०४२ देखि स्थानीय उपभोक्ताले संरक्षण गर्दै आइरहेको यस वन विसं २०४७ मा समितिलाई हस्तान्तरण गरिएको हो।"
"कोशी राजमार्ग अवरुद्ध, खुलाउने प्रयास जारी",धनकुटा : कोशी राजमार्ग अनतरगत धरानधनकुटा सडक खण्ड अवरुद्ध भएको छ। शनिबार बेलुका करिव ८ बजे कोशी राजमार्ग अन्तरगत साँगुरीगढी गाउँपालिका६ कोलवोटेमा टिपर पल्टिएर सडक ढाकेपछि सडक अवरुद्ध बनेको हो। अहिले दुई वटा क्रेन ल्याएर दुर्घटनामा रहेको टिपर हटाउने काम भइरहेको जिल्ला ट्राफिक प्रहरी कार्यालयका ट्राफिक प्रहरी दिपक खड्काले बताए। सडक खुल्न अझै केही घण्टा लाग्ने उनले बताए। सडक अवरुद्ध हुँदा सो स्थानमा अहिले दर्जनौं सवारी साधन रोकिएर बसेका छन्। शनिबार बेलुका ओरालो बाटोमा ब्रेक फेल भएको टिपरले स्कारपियोलाई ठक्कर दिएर पल्टिएको थियो। प्रदेश २०३००१ क १५२१ नम्बरको टिपर ब्रेक फेल भएर र अर्को नम्बर नखुलेको टिपरसँग ठोकिएर सडकमा पल्टँदा सँगै रहेको पूर्वराज्यमन्त्री एवं संखुवासभाका प्रतिनिधि सभा सदस्य दीपक खड्का सवार गाडीलाई शनिबार साँझ ठक्कर दिएको थियो। दुर्घटनामा एक जना घाइते भएका छन् भने टिपर पल्टिएर सडक ढाक्दा कोशी राजमार्गको भेडेटारधनकुटा सडकखण्ड अवरुद्ध भएको हो। संखुवासभाबाट विराटनगरतर्फ जाँदै गरेका सांसद खड्का सवार प्रदेश १०२००२ च ३५४५ नम्बरको स्कारपियो गाडीलाई विपरित दिशाबाट आउँदै गरेको प्रदेश २०३००१ क १५२१ नम्बरको टिपरले साँझ ठक्कर दिएको हो। टिपरको ठक्करबाट सांसद खड्का सवार गाडीको पछाडिको भागमा क्षति पुगे पनि सांसदसहित गाडीमा सवार सबै जना सकुशल रहेको प्रहरीले जनाएको छ। दुर्घटनामा टिपरका सहचालक सिरहाका दिपेन्द्र कुसियत घाइते भएका छन्। उनको धरानस्थित बीपी कोइराला स्वास्थ्य विज्ञान प्रतिष्ठानमा उपचार भइरहेको छ। केहि दिनअघिदेखि दुर्घटनास्थलमा सडकको भित्तामा दुई वटा टिपर पल्टिएर बसेको थियो।
जानकीका नापी सर्वेक्षकको शव भारतमा फेला,"टीकापुर : कैलालीको जानकी गाउँपालिकामा कार्यरत नापी सर्वेक्षक ४१ वर्षीय रमण बम भारतको बेलरायाँमा मृत अवस्थामा फेला परेका छन्। उनका आफन्तका अनुसार दश दिनअघि घरबाट औषधी उपचार गर्न भनी गएका बम भारतको बेलरायाँ र सिंघाई नजिकै शनिबार मृत अवस्थामा फेला परेका हुन्। उनका आफन्त महेन्द्रसिंह बमका अनुसार उनी बेला बेला उपचारका लागि भारत जाने गरेका थिए। पटक पटक भारतमा उपचारका लागि जाने गरेको थियो, दश दिनअघि पनि उपचारकै लागि गएको हो बमले भने शुक्रवार एक्कासी मोटरसाइकल भेटिएको खबर आयो, शनिवार शव नै फेला पर्यो। शवको पोष्टमार्टम् भारतको लखिमपुरमा गरेर शनिबार राति नै शव टीकापुर अस्पतालमा पुर्याइएको छ।"
लागतको पर्खाइमा म्याग्दीको सौरबोट,"म्याग्दी : आयआर्जन हुने प्रशस्तै स्रोत र सम्भावना रहेर पनि सरोकारवालाको बेवास्ताका कारण म्याग्दीको सौरबोट ओझेलमा परेको छ। समुन्द्री सतहदेखि झण्डै दुई हजार दुई सय मिटरको उचाइमा अवस्थित म्याग्दीको बेनी नगरपालिका५, पुलाचौरस्थित गाजने गाउँ नजिकै पर्ने सौरबोट लेकाली फलफूल, जडीबुटी र पर्यटनका लागि महत्त्वपूर्ण ठाउँ भएर पनि उपयोगविहीन बनेको हो। यहाँ वर्षौ देखि खेती गर्न छाडेको एकसय रोपनीभन्दा धेरै जग्गा बाँझो छ। धार्मिक, ऐतिहासिक र पर्यटकीय हिसाबले महत्त्व बोकेको सौरबोट क्षेत्रमा डिम्बर, मैडल, हाडेकाफल, गोफ्लो, ऐँसेलु, जनमन्त्रो, चुत्रो, घँयरु, गुल्टुङलगायत लेकाली फलफूल प्रशस्तै मात्रामा पाइन्छन्। यहाँको वन क्षेत्रमा अहिलेको समयमा निगालोको टुसा र निगुरो तथा डौँडे पनि पाइने हुँदा व्यावसायिक रुपमा जंगली फलफूल र जडीबुटीको खेती गर्न सकिने स्थानीय रामबहादुर बानियाँले बताए। उनका अनुसार सौर प्रजातिका बोटबिरुवा धेरै भएकाले यस ठाउँको नाम सौरबोट राखिएको हो। यो ठाउँ पर्यटकीय दृष्टिकोणले निकै महत्त्वपूर्ण रहेको गैरसरकारी संस्था मिलन म्याग्दीका पूर्वध्यक्ष एवं स्थानीय बुद्धिजीवी शिव बानियाँले बताए। उनका अनुसार तरेली परेका डाँडाकाँडा र लेकाली बस्तीको सौन्दर्यको साथमा पवित्र कालीगण्डकी तथा रघुगङ्गा नदीको बहाव देखिने सौरबोटबाट मौसम खुल्दाको समयमा बिहान सूर्योदयसँगै धौलागिरि र अन्नपूर्ण रेञ्जका सबै हिमाल छर्लंग देखिन्छन्। हरियाली जंगल, वनपाखा, वनफूल, विभिन्न प्रजातिका बोटबिरुवाको हरियालीमा सजिएको सौरबोटको प्रचारप्रसार गर्ने हो भने बेनी आएका पर्यटक यस क्षेत्रमा आउने बलियो सम्भावना रहेको बानियाँको भनाइ छ। सौरबोटमा जडीबुटीतर्फ भकिम्लो, सतुवा, जटामसी, टिम्मुर, चिराइतो, सिल्टीम्युर, गुराँसलगायत पाइनुका साथै यहाँको वनजङ्गल क्षेत्रमा मृग, चितुवा, बाघ, कालिज, चिर, तित्रो, चाखुरा, काँडेभ्याकुर र ढुकुरसहित वन्यजन्तु जनावर तथा चराचुरुंगी पाइन्छन्। विगतमा स्थानीयले खेती गर्न छाडेर अहिले बाँझो रहेको जग्गामा फलफूल, आलु, फापरलगायत लेकाली उत्पादन लगाउन सकिन्छ। यहाँको जमिनमा गरा सुधार गरेर मकै, जौ, कोदो, कागुनोलगायत लेकाली उत्पादन दिने खेती गर्न सकिने बानियाँले बताए। उनका अनुसार चिसो हावापानीका साथै हिमालको सम्मुखमा पर्ने भएकाले सौरबोटमा व्यावसायिकरुपमा स्याउ खेतीसमेत गर्न सकिन्छ। पर्याप्त जमिन भएको सौरबोट क्षेत्रलाई पर्यापर्यटनका माध्यमबाट विकास गर्न सकिने उत्तिकै सम्भावना रहेको उनले बताए। त्यसैगरी म्याग्दी सदरमुकाम बेनीदेखि नजिकको दूरीमा पर्ने सौरबोटमा वनभोज खाने ठाउँ बनाएर पनि रमाउन सकिन्छ। तत्कालीन बाइसेचौबिसे राज्य रहेका बेला रानीले कपाल कोर्ने डिलसमेत रहेको सौरबोट क्षेत्र मनोरम दृश्यावलोकनको उपयुक्त स्थलका रुपमा रहेको छ। कृषि उत्पादन, पर्यटन तथा आर्थिकलगायत क्षेत्रको सम्भावना बोकेको यस क्षेत्रको विकास र प्रवर्द्धन गर्नका लागि सम्बन्धित निकायले पनि ध्यान दिनु आवश्यक रहेको उनको भनाइ थियो।"
मोरङबाट राजस्व विभागको स्टिकरसहित पसल सञ्चालक पक्राउ,"विराटनगर : मोरङबाट राजस्व विभागको अन्तःशुल्क स्टिकरसहित एक जना पसल सञ्चालक पक्राउ परेका छन्। धनपालथान गाउँपालिका४ कर्सिया बजारका ४८ वर्षीय सुनीलकुमार राजवंशीलाई पक्राउ गरिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार शनिबार साँझतिर राजवंशीलाई पक्राउ गरिएको हो। कर्सिया बजारमा उनको केशव किराना पसल छ। भोला गुट्खालगायतका सूर्तीजन्य पदार्थको प्याकेटमा प्रयोग हुने स्टिकर दुरुपयोग भइरहेको विशेष सूचनाका आधारमा इलाका प्रहरी कार्यालय रंगेलीका इन्सपेक्टर बुद्धिराम चौलागाईं नेतृत्वको टोलीले उनको किराना पसलबाट छापा हानेको थियो। प्रयोगका लागि तयारी अवस्थामा राखिएको अन्तःशुल्क स्टिकर फेला परेपछि राजवंशी पक्राउ परेका हुन्। उनको पसलबाट रेडीमेड टोबाक्को लेखिएको ३ हजार १ सय ४० थान अन्तःशुल्क स्टिकर बरामद भएको डीएसपी दाहालले बताए। उनका अनुसार राजवंशीलाई थप अनुसन्धान एवं कारबाहीका लागि आन्तरिक राजस्व कार्यालय विराटनगरमा बुझाउने तयारी भइरहेको छ। प्रहरीको प्रारम्भिक अनुसन्धानबाट भोला गुट्खाको प्याकेटमा प्रयोग भइसकेको स्टिकर निकालेर पुनः प्रयोगका लागि उनले पठाउने गरेको खुलेको छ। उक्त स्टिकर राजवंशीले कहाँ र कसलाई पठाउँथेभन्ने बारेमा खुल्न बाँकी छ। तर, यसअघि नै प्रयोग भइसकेको स्टिकर निकाल्दै गुट्खाको खोल र मदिराको बोतललगायतमा पुनः टाँसेर राजस्व छली गर्ने गरिएको प्रहरीको भनाइ छ। गुट्खा, मदिरालगायतका वस्तु अन्तःशुल्क स्टिकर लगाएर मात्रै बजारमा पठाउन पाइन्छ। त्यसरी प्रयोग भइसकेको स्टिकर उप्काएर पुनः प्रयोगका लागि पठाउने गरेको पाइएको हो। राजवंशीले त्यस्ता स्टिकर स्थानीय व्यापारीसँग पनि संकलन गर्ने गरेको प्रहरीले जनाएको छ। स्थानीय व्यापारीबाट संकलन गर्दै आफ्नो घरमा जम्मा पारेर विराटनगरतिर पठाउने गरेको पाइएको छ, प्रहरी स्रोतले भन्यो, यो विषयमा थप अनुसन्धान राजस्व कार्यालयबाटै हुन्छ। स्किटरको दुरुपयोग गरेर राजस्व छली गर्न ठूलै गिरोह संलग्न रहेको हुनसक्ने प्रहरीको अनुमान छ। राजस्वको अनुसन्धानपछि थप कुरा खुल्ने र अन्तःशुल्क स्टिकर दुरुपयोगमा संलग्न गिरोहका बारेमा पत्ता लाग्ने जनाइएको छ।"
चरेस र अफिमसहित दम्पती पक्राउ,"बाँके : कोहलपुर नगरपालिका८ पिपिरीबाट अवैध लागूऔषध चरेस र अफिम जस्तो देखिने पदार्थसहित २ जनालाई शनिबार राति प्रहरीले पक्राउ गरेको छ। चरेस जस्तो देखिने पदार्थ १२ केजी ७ सय ४ ग्राम र अफिम जस्तो देखिने पदार्थ २ केजी ४५ ग्रामसहित ४० वर्षीय रेवन्त राना र उनकै श्रीमती ३३ वर्षीया कबिता थापा पक्राउ परेका हुन्। उनीहरुले लागूऔषध कारोबार गर्ने गरेको भन्ने सूचनाको आधारमा ईलाका प्रहरी कार्यालय कोहलपुरबाट खटिएको प्रहरीले जाँच गर्ने क्रममा उनीहरूको घर, कार तथा सोही ठाउँस्थित यज्ञ रानाको खाली घरमा समेत उनीहरूले लुकाई राखेको उक्त परिमाणको लागूऔषधसहित फेला पारी दुवै जनालाई पक्राउ गरेको हो । प्रहरीले आवश्यक अनुसन्धान गरिरहेको जनाएको छ ।"
त्रिभुवन अन्तर्राष्ट्रिय विमानस्थलमा यात्रुले बोकेको लगेजमा आगलागी,"काठमाडौं : त्रिभुवन अन्तर्राष्ट्रिय विमानस्थलको यात्रु प्रतिक्षाहलमा आगलागी भएको छ। आइतबार बिहान चिनियाँ नागरिकले बोकेको लगेजमा आगलागी भएको डीआइजी अर्जुन चन्द ठकुरीले जानकारी दिए। उनका अनुसार चीन जानका लागि बोर्डिङ पास सकेर प्रतिक्षा हलमा बसिरहेका चिनियाँ नागरिकले बोकेको लगेजमा एक्कासी आगलागि भएको हो। लगेजमा ल्यापटप, पावर बैंकले चार्ज गरि राखिएको थियो। लगेजमा लागेको आगो तत्कालै निभाइएको उनको भनाई छ।"
डोल्पामा प्राकृतिक स्रोत साधनको व्यापक दोहन,"डोल्पा : हिमाली जिल्ला डोल्पाको त्रिपुराकोटमा प्राकृतिक स्रोत साधनको व्यापक दोहन भएको पाइएको छ। ठुलीभेरी नदी र ससाना खोला किनारमा भएका ढुंगा, गिट्टी, बालुवा लगायतका प्राकृतिक स्रोत साधनको निर्वाद रुपमा उत्खनन भइरहेको हो। जिल्लाको त्रिपुरासुन्दरी नगरपालिका १ मा पर्ने त्रिपुराकोट बगरको भेरी नदी किनारमा निरन्तर रुपमा ढुंगा, गिट्टी, बालुवा निकाल्ने गरिएको छ। कुनै पनि करको दायरामा नआएर आफूखुशी प्राकृतिक स्रोत साधनको उत्खनन गर्दा समेत शेफोक्सुण्डो राष्ट्रिय निकुञ्ज, स्थानीय सरकार र स्थानीय प्रशासन रमिते बनेका छन्। राज्यका लागि बलियो आन्तरिक स्रोतका रुपमा रहेका यस्ता सम्पति व्यक्तिगतरुपमा र ठेक्का पट्टाका लागि व्यापक मात्रामा निकाल्दा पनि निकुञ्ज तथा स्थानीय सरकार मौन रहेको स्थानीय पूर्णकेशर न्यौपानेले बताए। त्रिपुराकोट क्षेत्र राष्ट्रिय निकुञ्जको संरक्षण क्षेत्र अन्तर्गत मध्यवर्ती क्षेत्रमा पर्छ। मध्यवर्ती समिति, निकुञ्जको पोष्टसमेत यहीं रहेको छ। यस्ता उत्खननका काम फिटिक्कै नहुनु पर्ने तर निरन्तर भइरहेका छन् र पनि सबै सम्बन्धित निकाय मौन छन् उनले भने, भेरी किनार क्षेत्र पनि निकुञ्जको संरक्षण क्षेत्रमा पर्ने भएकाले ढुंगा, गिट्टी बालुवा उत्खननको काम रोक्नु पर्ने हो। नभए मध्यवर्ती समितिले करको दायरामा ल्याउनु पर्ने हो तर त्यो भएको छैन। निकुञ्जकै अगाडि निर्वाद रुपमा प्राकृतिक स्रोत साधनको उत्खनन गर्ने काम भइरहँदा समेत निकुञ्ज प्रशासन र मध्यवर्ती समितिले केही गर्न नसकेको उनको भनाइ छ। यता नजिकको सरकारको रुपमा रहेको त्रिपुरासुन्दरी नगरपालिकाले पनि कुनै चासो दिएको छैन। महिना बिराएर कर उठाएजस्तो गर्ने नगरपालिकाले ढुंगा, गिट्टी र बालुवाको न आफूले कडाइका साथ कर उठाएको छ न त निकुञ्ज प्रशासनसँग समन्वय गरेर करको दायरामा ल्याएको छ। निकुञ्ज प्रशासन र स्थानीय सरकारले प्राकृतिक स्रोत साधन उत्खननमा चासो नराख्दा राज्यको लाखौँ रकमको राजश्व छली भइरहेको सरोकारवाला बताउँछन्। यता ठुलिभेरी नगरपालिकामा पर्ने सदरमुकाम दुनै आसपासको क्षेत्रमा पनि व्यापकमात्रामा ढुंगा, गिट्टी, बालुवा निकाल्ने काम भइरहेको छ। निकुञ्जको मुख्य कार्यालय र निकुञ्ज सुरक्षार्थ बसेको नेपाली सेनाको गुल्मदेखि नजिकै यस्ता कामहरु हुने गरेता पनि चासो भने कसैले दिएका छैनन्। जिल्लामा रहेका यस्ता प्राकृतिक स्रोत साधन उत्खननका गुनासाहरु धेरै पटक जिल्ला प्रशासन कार्यालयमा गर्दा पनि प्रशासनले पनि चासो नदेखाएको सरोकारवालाको गुनासो छ।"
प्रहरी कर्मचारीको स्वास्थ्य परीक्षण,"परासी : जिल्ला प्रहरी कार्यालय नवलपरासीमा रहेका प्रहरी कर्मचारीहरूको स्वास्थ्य परीक्षण गरिएको छ। जिल्ला प्रहरी कार्यालय परिसरमा आइतबार उनीहरूको स्वास्थ्य परीक्षण गरिएको हो। पृथ्वीचन्द्र अस्पताल परासीको सहयोगमा पहिलो दिन ८४ जना प्रहरी कर्मचारीहरूको स्वास्थ्य परीक्षण गरिएको जिल्ला प्रहरी प्रमुख एसपी काजीकुमार आचार्यले बताए। पहिलो दिन परीक्षण गराएकामध्ये ५ जनालाई अस्पतालमा थप परीक्षण गर्न बोलाइएको छ। बाँकी अवस्था सामान्य छ। अस्पतालका दुई चिकित्सकसहितको स्वास्थ्यकर्मीको टोलीले गरेको स्वास्थ्य परीक्षणमा सबै तहका प्रहरी कर्मचारीहरू स्वास्थ्य परीक्षण गरिएको हो। कार्यालयमा रहेकामध्ये थप ५० जनाको केही दिनपछि पुनः स्वास्थ्य परीक्षण गरिने छ। समुदाय प्रहरी साझेदारी कार्यक्रमअन्तर्गत स्वास्थ्य परीक्षण गरिएको हो। एक्कासि रोगका लक्षण देखिएपछि उपचार गराउनुभन्दा पहिल्यै नै स्वास्थ्य अवस्थाबारे जानकारी पाउनका लागि प्रहरीहरूको स्वास्थ्य परीक्षण गरिएको एसपी आचार्यले बताए। स्वास्थ्य परीक्षणमा समस्या देखिएकाहरूको अस्पतालले निःशुल्क थप उपचारमा सहयोग गर्ने जनाएको छ। रगत परीक्षण, इसिजी, भिडियो एक्सरेलगायत अन्य परीक्षण गर्नुपर्ने भएमा अस्पतालले निःशुल्क परीक्षण गर्ने जनाएको छ।"
भूकम्पपीडितलाई एनआरएन हङकङको सहयोग,"हङकङ : जाजरकोट र पश्चिम रुकुमका भूकम्प पीडितहरूको सहयोगार्थ एनआरएन हङकङले १ लाख ७ हजार ९ सय ८७ हङकङ डलर (नेपाली रुपैयाँ लगभग १८ लाख ४० हजार) सहयोग रकम हस्तान्तरण गरेको छ। कार्यक्रमको आयोजना गर्दै एनआरएन हङकङले संकलित सहयोग रकम गैह्रआवासीय नेपाली संघ अन्तर्राष्ट्रिय समन्वय परिषद्को एनआरएनए ईमरजेन्सी फन्ड बैंक खातामा जम्मा गरिसकिएको जानकारी दिएको छ। २०२३ नोभेम्बर ३ का दिन राति गएको ६४ रेक्टर स्केलको भूकम्पले पश्चिम जाजरकोट, रुकुमलगायतका क्षेत्रमा धेरै धनजनको क्षति भएको थियो। मानवीय र आर्थिक क्षतिमा समवेदना प्रकट गर्दै एनआरएन हङकङले हङकङमा रहेका नेपालीहरूमाझ सहयोगको आह्वान गरेको थियो। सवै नेपालीहरूको स्वतस्र्फुत सहयोगले नेपाल सरकारको राहत कार्यक्रममा थोरै भएपनि टेवा दिन सक्षम भयौं, एनआरएन हङकङका प्रवक्ता विश्वनाथ घिसिङले बताए। भूकम्प पीडित परिवारहरूका लागि गैह्रआवासीय नेपाली संघ अन्र्तराष्ट्रिय समन्वय परिषद् (एनआरएनए आईसीसी) ले ५३ लाख रुपैयाँको राहत सामग्रीमा १० लाख प्रधानमन्त्री कोषमा दिइसकेको छ ।"
नेपाल एयरलाइन्सको ट्विनअटर विमान रारा विमानस्थलमा ग्राउन्डेड,मुगु : नेपाल एयरलाइन्सको ट्विनअटर विमान रारा विमानस्थलमा ग्राउण्डेड भएको छ। नेपालगन्जबाट रारा विमानस्थल पुगेको नेपाल एयरलाइन्सको नाइन एनएबियु कल साइन भएको विमान ग्राउण्डेड भएको हो। तीन यात्रु बोकेर आइतबार बिहान ११ बजे विमानस्थल पुगेको जहाज नेपालगन्ज फर्कने बेलामा ब्याट्रीमा समस्या देखिएको थियो। जहाँजमा समस्या आएपछि नेपालगंजबाट इन्जिनियर झिकाएर चेकजाँच गरिएको थियो। नेपालगंजबाट ब्याट्री ल्याएपछि १३ जना यात्रुसहित जहाँज सोमबार नेपालगन्ज उडान भर्ने नेपाल एयरलाइन्स रारा विमानस्थलका नेत्र भामले जानकारी दिए। उक्त एयरलाइन्सबाट नेपालगन्ज जाने १३ जना यात्रुहरू रारा विमानस्थलस्थित होटलमा बसेका छन्।
यसरी मनाइयो अन्तर्राष्ट्रिय अपांगता दिवस (फोटोफिचर),"काठमाडौं : अपाङ्गता भएका व्यक्तिहरुको ३२ औँ अन्तराष्ट्रिय दिवसको अवसरमा काठमाडौंमा प्रभातफेरीको आयोजना गरिएको छ । राष्ट्रिय अपाङ्ग महासंघ र महिला बालबालिका तथा समाजकल्याण मन्त्रालयको आयोजना भएको प्रभातफेरी भद्रकालीबाट सुरु भएर सुन्धारा, नया सडक रत्नपार्क हुँदै भृकुटिमण्डप पुगेर समापन भएको थियो । दिगो विकास लक्ष्य प्राप्तिको प्रतिबद्धता; अपाङ्गता भएका व्यक्तिको अपनत्व र नेतृत्व सहितको ऐक्यबद्धता भन्ने राष्ट्रिय मूल नाराका साथ आइतबार दिवस मनाइएको हो । अपाङ्गता भएका व्यक्तिहरुलाई उनीहरूको हक अधिकारको सुनिश्चितता गर्न, जनमानसमा चेतना फैलाउन सन १९९२ देखि अपाङ्गता भएका व्यक्तिहरुको अन्तर्राष्ट्रिय दिवस मनाउन थालिएको हो । विश्व स्वास्थ्य संगठन र विश्व बैंकले सन २०११ मा प्रकाशित पछिल्लो अपाङ्गता सम्बन्धी विश्व प्रतिवेदन अनुसार संसारको कुल जनसंख्याको १५ प्रतिशत मानिसहरू कुनै न कुनै रूपमा अपाङ्गताको अवस्थामा बाँचिरहेको र यो हरेक वर्ष बढ्ने क्रममा रहेको अपाङ्ग महासंघले जनाएको छ ।"
चारतारे गौतम होटल सञ्चालनमा,"ढल्केबर : व्यापारिक कारोबार घट्दै गइरहेको भन्ने होटल व्यवसायीले गुनासो गरिरहेका बेला धनुषाको मिथिला नगरपालिकामा चारतारे मापदण्डको गौतम होटल सञ्चालनमा आएको छ। आर्थिक मन्दीलाई चुनौती दिँदै गौतम होटल बर्दिबासले लालगढमा ३५ करोड रुपैयाँ लगानी गरेको हो। उक्त होटलको मधेस प्रदेशका मुख्यमन्त्री सरोजकुमार यादवले शनिबार उद्घाटन गरे। उक्त अवसरमा मुख्यमन्त्री यादवले होटल व्यवसायमा लगानी बढ्नु सुखद् भएको उल्लेख गरे। समय सापेक्ष बदलिँदो सोच, गौतम होटलको नवीनतम अठोट भन्ने भावकासाथ अत्याधुनिक सेवा सुविधासहितको होटल निर्माण गरिएको गौतम होटलका सञ्चालक हिरालाल गौतमले जानकारी दिए। होटल व्यवसायका लागि केन्द्रबिन्दु बन्दै गएको लालगढमा करिब डेढ बिघा क्षेत्रफलमा निर्माण भइरहेको होटलमा १ सय ५० जनाभन्दा बढी बसोबास गर्न मिल्ने आरामदायी कोठाहरू रहेको गौतमको भनाइ छ। होटलका कोठाबाट, आकर्षक चुरिया पहाड, हरियाली एवं प्राकृतिक रमणीय वातावरणको अवलोकन गर्न सकिने उनले सुनाए। होटलमा सभा सम्मेलन, गोष्ठीका लागि कक्षहरू छन्। भित्र र बाहिर गरी लगभग दुई हजार जनाको व्यवस्थापन गर्नसक्ने क्षमता छ, गौतमले भने।"
नेपाल एयरलाइन्सले अपांगता भएका यात्रुलाई हवाई भाडामा छुट दिने,"काठमाडौं : नेपाल वायुसेवा निगमले आन्तरिक हवाई उडानमा अपांगता भएका यात्रुलाई टिकट शुल्कमा छुट दिने भएको छ। निगमले अन्तर्राष्ट्रिय अपांगता दिवसका अवसरमा आफ्ना हरेक आन्तरिक उडानमा सुरूमा टिकट काट्ने अपांगता भएका दुई यात्रुलाई हवाई शुल्कमा ५० प्रतिशत छुट दिने घोषणा गरेको हो। सो सुविधा पाउन यात्रुले आफ्नो सक्कल परिचय पत्रसहित निगमको कार्यालयमा सम्पर्क राख्नुपर्नेछ। 'आज ३ डिसेम्बर, २०२३ अन्तर्राष्ट्रिय अपाङ्गता दिवसको अवसर पारेर आजैको दिन देखि लागू हुने गरि रातो, निलो र पहेँलो वर्गको अपाङ्गता परिचय पत्र लिएका यात्रुहरुको लागि निगमको हरेक आन्तरिक उडानमा      को आधारमा दुईजना यात्रुलाई हवाई भाडामा ५० छुट दिने निर्णय गरिएको व्यहोरा जानकारी गराइन्छ । उक्त सुविधाको लागि सम्बन्धीत यात्रुले आफ्नो सक्कल परिचय पत्र सहित निगमको कार्यालयमा सम्पर्क राख्नुपर्नेछ,'निगमले सार्वजनिक गरेको सूचनामा उल्लेख छ। दिगो विकास लक्ष्य प्राप्तिको प्रतिबद्धता; अपाङ्गता भएका व्यक्तिको अपनत्व र नेतृत्व सहितको ऐक्यबद्धता भन्ने राष्ट्रिय मूल नाराका साथ आज अपाङ्गता भएका व्यक्तिहरुको ३२ औँ अन्तराष्ट्रिय दिवस मनाइएको छ।"
चुरेमा फस्टाएको अचार उद्योग,"कैलाली : नेपालमा रोजगारी छैन भनेर विदेश जानेहरूको लर्को लागि रहेको छ तर कैलालीको चुरेका दिवाकर योगी यतै सम्भावना खोजिरहेका छन्। चुरे क्षेत्रमा फल्ने सिजन अनुसारको अचार बनाउने, अर्गानिक पहाडी उत्पादनहरू प्रशोधन गरेर उनी खाडी मुलक जाने युवाहरूभन्दा चार गुण बढी आम्दानी गरिरहेका छन्। कैलालीको चुरे गाउँपालिकामा पर्ने भीमदत्त पन्त राजमार्गको फल्टुडेमा छ, हाम्रो अचार उद्योग तथा फलफूल प्रशोधन केन्द्र। राजमार्गमै उद्योगको बोर्ड लगाइएको छ। बुवा हरिशंकर योगीले २०६१ सालदेखि अचार बनाउने कामबाट सुरु गरेको व्यवसाय, अहिले छोरा दिवाकर योगीले अत्याधुनिक प्लान्ट जडान गरेर अचार र अमिलो (चुक) उत्पादन गरिरहेका छन्। योगीको उद्योगमा सिजन अनुसार लसुनको अचार, आँपको अचार, अमिलो र खुर्सानीको अचार, सिस्नुको पाउडर, तेजपत्ता, कागतीको रस लगायतका थुप्रै अर्गानिक उत्पादनहरू पाइन्छन्। बुवाले अचारबाट सुरु गर्नु भएको हो, अहिले अमिलो (चुक) पनि उत्पादन गरिरहेको छु। चुक भन्दा पनि बोक्राबाट बढी फाइदा छ दिवाकरले भने, चुकको बोक्रा जर्मन निर्यात भइरहेको छ। दिवाकरका अनुसार अमिलो १० लिटर रस पकायो भने १ लिटर मात्रै चुक निस्कन्छ। तर सुकाएको बोक्रा भने २५० रुपैयाँ किलो बिक्री भइरहेको छ। अमिलोको दाना किनेर चुक बनाएर बिक्री गर्नमा खासै फाइदा छैन तर बोक्रा बिक्री हुन थालेपछि राम्रो फाइदा हुने गरेको छ, दिवाकरले भने। उनीबाट अमिलोको बोझा सुर्खेतको एउटा अर्बल कम्पनीले किलोको २५०का दरले किन्छ। दिवाकर भन्छन्, त्यो सबै बोक्रा जर्मन जान्छ। त्यहाँ त्यो बोक्रा हर्वल चियाका लागि प्रयोग हुन्छ भन्ने सुनेको छु। अहिले अमिलोको सिजन हो। कैलालीका चुरे, जोरायल र मोहन्याल गाउँपालिका, डडेल्धुरा, बैतडी र दार्चुलाबाट समेत अहिले उनको उद्योगमा किसानले अमिलोका दाना ल्याई रहेका छन्। २०६४ सालमा रिज्म एफपीले उनलाई अचार बनाउने र चुक बनाउने मेसिन सहयोग गरेपछि उनी अर्गानिक उत्पादनमा व्यावसायिक रूपमा लागेका हुन। गाउँघरमा चुक बनाउँदा सामान्य तया परम्परागत काठको कोल्हुमा पेलेर तामाको भाँडामा दाउराले पकाउने गरिन्छ तर योगीको उद्योगमा अचार बनाउने र पकाउने आधुनिक मेसिन राखिएको छ। त्यसमा स्टिमबाट पकाउने गरिन्छ। आफ्नो रोजगारी मात्रै होइन, योगीको उद्योगमा सिजन अनुसार १५२० जना स्थानीय महिलाहरू पनि रोजगारी पाउने गरेका छन्। आपको सिजनमा आम खुर्सिन आउछौं, लसुन र खुर्सानीको पनि सिजन हुन्छ। अहिले अमिलो खुर्सिन आएका छौं अमिलोको बोझा निकाल्दै गरेकी फल्टुडेकी खगिसरा रसाइलीले भनिन। चुकको बोक्रा निकाल्न योगीको यद्योगमा १५२० जना महिला आएका थिए। अमिलो खुर्सिदै गरेकी अर्की महिला कौसिला रसाइलीले भनिन, एक क्रेट अमिलो खोर्सको सय रुपैयाँ हुन्छ। सक्नेले दिनमा ८ क्रेट पनि बनाउँछन्। सिजन अनुसारको राम्रो रोजगारी भएको छ। योगीको उद्योगमा स्थानीय किसानको अमिलो, आँप, कागती, लसुन, सिस्नु र खुर्सानी पनि आउछ। उनको उद्योगका कारण स्थानीयको उत्पादनले बजार पाएको छ। गाउँका किसान उनको उद्योगमा भारी बोकेर मौसम अनुसारको कृषि उपज ल्याउने गरेका छन्। स्थानीय चण्डीका रानामगर भन्छिन्, गाउँको उत्पादन गाउँमै बिक्री गर्न पाएकाले सजिलो भएको छ। खुर्सानी, लसुन, आम, अमिलो, कागती, तेजपत्ता, सिस्नु सबै गाउँमै बिक्री हुनेगर्छ। दिवाकरले उद्योगमा एक करोड लगानी गरेका छन्। उनका बुवा हरिहर योगीले २०६४ सालमा राष्ट्रिय स्तरको उत्कृष्ट खाद्य उद्यमी तथा व्यवसायी पुरस्कार पनि पाइसकेका छन्। बुवाको कामलाई आधुनिक रूपमा अगाडि बढाएका दिवाकर, पहाडमा पनि स्वरोजगारको प्रचुर सम्भावना छ भन्ने उदाहरण बनेका छन्।"
उपल्लो मुस्ताङमा बढे पर्यटक,"जोमसोम : अन्नपूर्ण संरक्षण क्षेत्र आयोजनाअन्तर्गत रहेको निषेधित तथा नियन्त्रित क्षेत्र उपल्लो मुस्ताङ घुम्ने पर्यटकको संख्या बढेको छ। विगतका वर्षहरूमा औसत एक हजार पनि पर्यटक नपुग्ने उपल्लो मुस्ताङमा चालू वर्षको जनवरीदेखि नोभेम्बर १८ सम्मको तथ्यांक हेर्दा विदेशी पर्यटकको संख्या निकै बढेको हो। अन्नपूर्ण सरक्षण क्षेत्र आयोजना, इलाका संरक्षण कार्यालय जोमसोमका कार्यालय प्रमुख प्रमोदराज रेग्मीका अनुसार २०२२ को जनवरीदेखि डिसेम्बर आधासम्ममा कुल ३ हजार ३ सय ८८ विदेशी पर्यटकले उपल्लो मुस्ताङको भ्रमण गरेको जानकारी दिए। जसमध्ये केही सार्क राष्ट्रका विदेशी पर्यटक छन् भने बाँकी सबै तेस्रो मुलुकका पर्यटक छन्। यस वर्ष करिब ३८ राष्ट्रका विदेशी पर्यटकले उपल्लो मुस्ताङको भ्रमण गरेको एक्याप जोमसोमका कार्यालय प्रमुख रेग्मीको भनाइ छ। एक्याप जोमसोमका अनुसार सन् २०२३ को अक्टोबरमा सबैभन्दा बढी ८ सय १० विदेशी पर्यटकले उपल्लो मुस्ताङ भ्रमण गरे। सबैभन्दा कम जनवरीमा जम्मा ७ जना मात्रै विदेशी पर्यटक उपल्लो मुस्ताङ पुगेका हुन्। यसैगरी फेबु्रअरीमा २३, मार्च १ सय ६२, अप्रिलमा ४ सय २५, मे ७ सय १२, जुन १ सय ४९, जुलाई १ सय ८, अगस्ट २ सय ७८, सेप्टेम्बरमा ४ सय ७ र नोभेम्बर १८ सम्ममा २ सय ७ विदेशी पर्यटकले उपल्लो मुस्ताङको भ्रमण गरेका हुन्। उपल्लो मुस्ताङमा विशेषगरी तिजी पर्व र यार्तुङ पर्वको छेको पारेर अक्सर विदेशी पर्यटक उपल्लो मुस्ताङ जाने गर्छन्। यसरी उपल्लो मुस्ताङ गएका विदेशी पर्यटक लोमान्थाङ गाउँपालिका२ को छोसेरस्थित नेचुङबाट माथि जान पाउँदैनन्। तर, आन्तरिक पर्यटकलाई भने कोरलानाकासम्म जान कुनै रोकतोक हुँदैन। सन् २०२३ को जनवरीदेखि नोभेम्बर १८ सम्मको उपल्लो मुस्ताङ भ्रमण गर्ने पर्यटकको तथ्यांकअनुसार २२ करोड ३६ लाख ८ हजार रुपैयाँ राजस्व संकलन भएको देखिन्छ। उपल्लो मुस्ताङ भ्रमण गर्ने पर्यटकलाई नेपाल सरकार अध्यागमन विभागले प्रवेश शुल्कबापत पाँच सय अमेरिकी डलर रोयल्टी तिर्नुपर्ने हुन्छ। उपल्लो मुस्ताङ जाने विदेशी पर्यटकले १० दिनको प्रवेश अनुमति पाउँछन्। १० दिन कटेपछि प्रतिदिन थप ५० डलरका दरले सरकारलाई रोयल्टी बुझाउनु पर्ने हुन्छ। मुस्ताङको कागबेनीदेखि मुस्ताङको उपल्लो क्षेत्रलाई सरकारले निषेधित तथा नियन्त्रित क्षेत्र घोषणा गरेको छ। एकै महिनामा भित्रिए ७९ हजार धार्मिक तथा पर्यटकीय हिमालपारिको जिल्ला मुस्ताङमा एकै महिनामा ७९ हजार ३ सय ७३ पर्यटक भित्रिएका छन्। दसैंतिहार र छठ पर्वको छेको पारेर कात्तिक महिनामा धेरै पर्यटक मुस्ताङ भित्रिएका जिल्ला प्रहरी कार्यालय मुस्ताङले जनाएको छ। जिल्ला प्रहरी कार्यालय मुस्ताङका प्रहरी प्रमुख डीएसपी भोजराज पाण्डेका अनुसार अनुकूल मौसमसँगै चालू वर्षको कात्तिक महिनामा आन्तरिक पर्यटक ७३ हजार ८ सय ७९ र बाह्य पर्यटक ५ हजार ५ सय ४ जनाले मुस्ताङ जिल्लाको भ्रमण गरेका हुन्। त्यसबेला १३ हजार ९ सय १ सवारीसाधन मुस्ताङ जिल्ला प्रवेश गरेको प्रहरीको रेकर्डमा छ। जसमध्ये मोटरसाइकल ६ हजार ४ सय ८, जिपकार ६ हजार २ सय ८९ र बस ७ सय ५० मुस्ताङ प्रवेश भएको प्रहरी प्रमुख डीएसपी पाण्डेले जानकारी दिए। मुस्ताङ आएका पर्यटक पोखराजोमसोम हवाई मार्ग हुँदै आएका हुन् भने अधिकांश पर्यटक बेनीजोमसोम सडकमार्ग हुँदै मुस्ताङ आएका हुन्। विगतका वर्षहरूमा एक्यापले विदेशी पर्यटकको मात्र तथ्यांक संकलन गर्ने गरेकोमा चालू वर्षको साउनदेखि जिल्ला प्रहरी कार्यालय मुस्ताङको पहलमा प्रहरी चौकी घाँसाले डिजिटल प्रणालीमार्फत आन्तरिक तथा बाह्य पर्यटकको अभिलेख राख्न सुरु गरेको डीएसपी पाण्डेको भनाइ छ। यो सेवासँगै मुस्ताङमा आन्तरिक पर्यटकको विस्तृत तथ्यांक संकलनमा समेत टेवा पुग्ने डीएसपी पाण्डेले उल्लेख गरे। मुस्ताङमा बर्सेनि औसत ६० हजार विदेशी र करिब पाँच लाख स्वदेशी पर्यटक आउने अनुमान गरिएको छ। सडक यातायात सहज भएसँगै पछिल्लो समय आन्तरिक पर्यटकको संख्यामा पनि वृद्धि भइरहेको छ। मुस्ताङमा असोजदेखि मंसिरसम्म र फागुनदेखि जेठ महिनासम्म पर्यटकीय सिजन मानिन्छ। यो समय पर्यटकका लागि मुस्ताङ घुम्ने अनुकूल समय हो। तर, बर्खायाममा वर्षाका कारण नदी कटान र बाढीपहिरोले बेनीजोमसोम सडक अवरुद्ध हुने भएकाले पर्यटक कमी आउने गर्छन्। मुस्ताङ आएका धार्मिक पर्यटकले मुक्तिनाथको दर्शन र कागबेनीमा दिवंगत पितृको नाममा श्राद्ध र तर्पण आदि दिने गर्छन।"
काठमाडौंमा आज यस वर्षकै बढी चिसो,"काठमाडौं : हाल देशमा पश्चिमी वायुको आंशिक प्रभाव रहेको छ । कोशी र गण्डकी प्रदेशको पहाडी भूभागमा आंशिक बदली रही बाँकी भूभागमा मौसम सामान्यतया सफा रहेको जल तथा मौसम पूर्वानुमान महाशाखाले जनाएको छ । आज दिउँसो कोशी र गण्डकी प्रदेशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहने मौसमविद् सरोज पुडासैनीले जानकारी दिए। उनका अनुसार आज कोशी र गण्डकी प्रदेशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना छ । अहिले काठमाडौँको वायुको तापक्रम १२ डिग्री सेन्टिग्रेड रहेको तथा पारदर्शिता सात किलोमिटर रहेको मौसम पूर्वानुमान महाशाखाले जनाएको छ । यसैगरी काठमाडौँमा आज न्यूनतम तापक्रम सात दशमलव पाँच डिग्री तथा अधिकतम् तापक्रम २० देखि २२ डिग्री सेन्टिग्रेडको बीचमा रहने मौसमविद् पुडासैनीले बताए। उनले भने, 'काठमाडौँमा आज यस वर्षको अहिलेसम्मकै चिसो भएको छ, काठमाडौँमा बिहान चिसो भए पनि दिउँसो भने घाम लाग्ने तथा मौसम सफा हुने अनुमान गरिएको छ ।' यसैगरी आज राति गण्डकी, लुम्बिनी र कर्णालीलगायत बागमती, सुदूरपश्चिम र कोशी प्रदेशका पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ । लुम्बिनी प्रदेशलगायत गण्डकी र कर्णाली प्रदेशका पहाडी भूभागका एकदुई स्थानमा हल्का वर्षाको सम्भावना रहेको र गण्डकी र कर्णाली प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको समेत सम्भावना रहेको जल तथा मौसम पूर्वानुमान महाशाखाले जनाएको छ ।"
गोल्मा राजाको दरबार क्षेत्रलाई पर्यटकीय गन्तव्यका रूपमा विकास गरिँदै,रौतहट : जिल्लाको चन्द्रपुर नगरपालिका१ मा रहेको ऐतिहासिक गोल्मा राजाको दरबार क्षेत्रलाई धार्मिक पर्यटकीय गन्तव्यका रूपमा विकास गर्न लागिएको छ। पूर्वपश्चिम राजमार्गबाट करिब २ किलोमिटर उत्तर चुरे पहाडमा अवस्थित दरबार क्षेत्रलाई धार्मिक पर्यटकीय स्थलका रूपमा विकास गर्न लागिएको हो। गोल्मा राजा बौद्ध बिहारमा २ करोडको लागतमा बनेको साढे ९ फिट अग्लो बुद्धको मूर्ति स्थापना गरिएको छ। नेपाली सेना तथा स्थानीय बासिन्दाको सहयोगमा थाई सरकारको सहयोगमा बनेको बुद्धको मुर्ति स्थापना गरिएको हो। बौद्ध भिच्छु भान्ते मेधंकर स्तविरका अनुसार सेनबंशका राजाको दरबार रहेको स्थानमा गोल्मा राजा बौद्ध बिहारको स्थापना गरिएको हो। करिब पाँच सय वर्षअघिको सेनबंशीय गोल्मा राजा रानीको दरबार क्षेत्रलाइ पर्यटकीय स्थलका रूपमा विकास गर्नका लागि सोही स्थान रहेको टुँडिखेलमा थाईल्यान्ड सरकारको सहयोगमा दुई करोड रुपैयाँ बरावरको साँढे ९ फिट अग्लो बैरीविनास भगवान् बुद्धको मूर्ति स्थापना भएको हो। गोल्मा राजा बुद्ध बिहार नामकण गरेर सो क्षेत्रलाई ध्यान केन्द्रका रूपमा विकास गर्न निर्माण कार्य धमाधम भइरहेको छ। सो स्थानसम्म पुग्न स्थानीयले श्रमदान गरी बाटो निर्माण गरिसकेका छन्। विदेशमा रहेका नेपालीहरूले कुटीको निर्माण गरिदिएका छन्। चन्द्रपुर नगरपालिका१ स्थित गैरीगाउँबाट आधा घण्टाको उकालो चढेपछि तत्कालीन दरबारको टुँडिखेल पुगिन्छ भने त्यहाबाट १५ मिनेट पैदल हिडेर गोल्मा राजाको दरबार रहेको स्थानमा पुगिने चन्द्रपुर१ का युवा समीरबाबु कार्कीले जानकारी दिए।
अन्धविश्वासले गयो आमा र बच्चाको ज्यान,"डोल्पा : त्रिपुरासुन्दरी नगरपालिका २ रसीको माझगाउँ बस्ने २३ वर्षीया देउरुपा बुढा र सोही गाउँका २५ वर्षीय नरेन्द्र कठायतको चिनजानपछि एक अर्काबीच माया बस्यो। एउटै गाउँ भएकाले एक अर्काको परिवार पनि राम्रोसँग बुझेका उनीहरूको माया केही समयपछि नै विवाहमा परिणत भयो। २०७९ भदौमा हिन्दु संस्कारअनुसार धुमधामका साथ विवाह भयो। देउरुपा गर्भवती भइन्। नियमित गर्भवती जाँचका लागि त्रिपुरासुन्दरी नगरपालिकामा स्वास्थ्य चौकी मात्रै छ। गाउँसम्म कच्ची बाटो भए पनि नगरपालिकाको केन्द्र भएर जिल्ला अस्पताल आउनजान करिब पाँच हजार खर्च लाग्थ्यो। त्यसैले पनि उनी गाउँबाटै तीन घण्टा पैदल हिँडेर जाँचका लागि अस्पताल पुग्थिन्। गाउँ उचाइमा भएकाले झर्न सजिलो भए पनि फर्किदा भने चार घण्टाको उकालो चढ्नु पथ्र्यो। रसीका स्थानीय खाद्यान्न ढुवानी, स्वास्थ्य जाँचलगायतका सम्पूर्ण सरकारी सेवासुविधा लिन यसैगरी सदरमुकाम दुनै पुग्ने गर्छन्। गर्भवती र सुत्केरी महिलाका लागि त्रिपुरा सुन्दरीमा भन्दा जिल्ला अस्पतालमा दक्ष चिकित्ससहित भिडियो एक्सरेको सुविधा भएकाले सबै उतै जाने गर्छन्। समय क्रमसँगै देउरुपाको मायाको निशानी पनि हुर्कंदै गयो। उनी सात महिनाको गर्भवती हुँदा गत असारमा बिरामी परिन्। उनको पूरै शरीर सुन्निएको थियो। ससुरा अमर सिंह कठायतका अनुसार बुहारीको शरीर सुन्निएर भित्र बाहिर गर्नै गाह्रो भयो। त्यतिबेला नै वर्षभरि आम्दानी गर्ने यार्सागुम्बा संकलनको सिजन सुरु भएको थियो। देउरुपाका श्रीमान्सहित सबै परिवार यार्सा टिप्न पाटन गएका थिए। घरमा देउरुपा सिकिस्त भएको थाहा पाएपछि पाटनबाट परिवार घर फर्किए। यार्सा सिजनमा सबै गाउँलेहरू किरा टिप्न पाटन गएका हुन्छन्, बुहारीलाई भूत लागेर हो कि, घरको लागोभागो(देवी देउता) हो भनेर धामी झाँक्रीकोमा लग्यौं, उनका ससुरा कठायतले भने, धामीले मन्तर सिकाएपछि सञ्चो हुन्छ कि भन्ने आशा थियो। तर धामीले लागोभागो केही छैन, उपचार गर्नुपर्छ भनेलगत्तै अस्पताल लग्यौं। जिल्ला अस्पतालमा अहिले सुत्केरी गर्भवतीका लागि विशेषज्ञ सेवासमेत उपलब्ध छ। तर, देउरुपाको जिल्ला अस्पतालमासमेत उपचार हुन सकेन। मुटुको समस्या धेरै भएको भन्दै उपचार गर्न नेपालगञ्ज लैजान उनलाई सल्लाह दिइयो। त्यसपछि परिवारले पनि त्यसै गरे। जिल्ला अस्पतालका डाक्टरको सल्लाह अनुसार जुफाल विमानस्थलबाट तीनजनाको प्रतिव्यक्ति ६ हजार ५ सय तिरेर उनलाई नेपालगञ्ज लगियो। त्यसमा गर्भवती, उनकी आमा र ससुरा थिए। ययरपोर्टबाट एम्वुलेन्समा उनलाई भेरी अञ्चल अस्पताल नेपालगञ्ज पुर्याइयो। डाक्टरले परीक्षण गरेपछि उनको मुटुमा समस्या छ, अप्रेसन गर्नुपर्छ भने। बुहारी र बच्चा जोगाउन जस्तोसकै आर्थिक, भौतिक र मानसिक समस्या झेल्नु परे पनि आफू तयार भएको ससुराले बताए। छोरा कम उमेरको र घर बाहिर कतै नगएकाले उनी आफैं बुहारी लिएर अस्पताल पुगेका थिए। डाक्टरले अप्रेसन गर्ने सल्लाह दिएलगत्तै देउरुपाकी आमाले डोल्पामा रहेका श्रीमान्लाई फोन गरेर सबै कुरा बेलिविस्तार लगाइन्। देउरुपाका बुवाले तुरुन्त धामीलाई बसालेर देउता हेराउन लगाउनु भने। यता आमाले छोरीलाई मानिसक दबाब दिन थालिन्। अप्रेसन गर्दा गाउँघरमा काम गर्न सकिँदैन र अप्रेसन गरेको ठाउँ फुट्न सक्छ भन्ने डर उनकी आमाले देखाएकी थिइन्। पहिलोपटक सहर झरेकी देउरुपा पनि आमाले भनेअनुसार अप्रेसन नगर्ने निर्णयमा पुगिन्। यता देउरुपाका बुवाले पनि धामी बसालेर हेराउँदा अप्रेसन नगर्नु भनेछन्। त्यसपछि आमाछोरीले अप्रेसन नगर्ने अठोट गरे। लाख रुपैयाँँ खर्च गरेर सहरका ठूला अस्पताल ल्याइसकेकाले जसरी हुन्छ बुहारीको अप्रेसन गरेर ज्यान जोगाउनु पर्ने सल्लाह मैले दिएँ। डाक्टरले पनि तुरुन्त अप्रेसन नगरे आमाको ज्यान खतरामा पर्ने बताएका थिए। तर, आमाछोरीले मानेनन्, उनका ससुराले गुनासो गरे। धामीले मन्तर सिकाएपछि सञ्चो हुन्छ कि भन्ने आशा थियो। तर धामीले लागोभागो केही छैन, उपचार गर्नुपर्छ भनेलगत्तौ अस्पताल लग्यौं। देउरुपाका बुवाले पनि धामी बसालेर हेराउँदा अप्रेसन नगर्नु भनेछन्। त्यसपछि आमाछोरीले अप्रेसन नगर्ने अठोट गरे। त्यसपछि फेरी ऋण सापटी गरेर दर्जन धेरै गाडी परिवर्तन गर्दै बुहारीलाई घर फर्काएको कठायतले बताए। डोल्पा पुगेको दुईतीन दिनमै देउरुपालाई सुत्केरी व्यथाले च्याप्यो। त्यसपछि फेरि रातारात उनलाई जिल्ला अस्पताल लगियो। पहिले नै रिफर गरेको बिरामी नेपालगञ्ज पुर्याएर पनि उपचार नगरी जिल्लामै ल्याएको देखेर डाक्टर अचम्ममा परे। बिरामीको अवस्था जटिल भइसकेकाले जिल्लामै सुत्केरी गराउन नसकिने र नेपालगञ्ज वा सुर्खेत लैजानुपर्ने डाक्टरहरूले पुनः बताए। राष्ट्रपति हवाई उद्धार कार्यक्रमअन्तर्गत डाक्टरहरू आफैंले हेलिकप्टरको व्यवस्था गरेर उनलाई सुर्खेत उडाइयो। त्यसपछि उनलाई उपचारका लागि प्रदेश अस्पताल कालागाउँ लगियो। साँझ अप्रेसन गरेर बच्चा निकालियो। छोरी रहिछन्। त्यहाँका डाक्टरहरूले पनि मुटुको ठूलो समस्या देखाए। बच्चा निकालेको तीन दिनपछि उनकी बुहारी बितिन्। मलाई थाहा पनि थिएन। अस्पतालका डाक्टर आएर आमालाई बचाउन सकिएन भने। पहिले नै नेपालगञ्जमा अप्रेसन गरेको भए ज्यान जोगिन्थ्यो। अब बच्चा राम्रो छ। एनआईसीयूमा राखिएको छ। बच्चा लैजानुहुन्छ वा राख्नुहुन्छ भनेर सोधे, ससुरा कठायतले सम्झिए। आमा नै बितिसकेपछि के बच्चा मात्रको लागि बस्नु भन्ने लागेको ससुराले बताए। आईसीयूबाट बच्चा झिकेर उनीहरू हिँडे। बस चढेर घर जाँदै गर्दा छिन्चु नपुग्दै बच्चा बितेको उनका ससुरा कठायतले बताए। बुहारी र बच्चा बचाएर घर पुर्याउने र खुसीयाली मनाउनु पर्ने बेला दुई वटा शव रातारात घर ल्याइयो। अनि सतगति गरियो, दुखेसो पोख्दै उनी भक्कानिए, न बुहारी र बच्चा बचाउन सकियो, न त पैसा बच्यो। सायद मैले भनेको मानेर पहिलोपटक नेपालगञ्जमै अप्रेसन गरेको भए बुहारी जोगाउन त सक्थेँ होला। पछि आफैं सुर्खेत अस्पताल बसेको भए बुहारीको नासो नातिनी जोगाउन त सक्थेँ होला। गाउँघरमा सामान्य बिरामी पर्दा पनि पहिले देवी देवताकोमा जाने चलनले गर्दा आफूले बुहारी र नातिनी गुमाउनु परेको उनले दुखेसो पोखे। जिल्ला अस्पतालका डाअखण्ड उपाध्यायका अनुसार आफू डोल्पा अस्पतालमा कार्यरत भएदेखि अन्धविश्वासका कारण सुत्केरीले ज्यान गुमाएको यो पहिलो घटना हो। पहिलोपटक नै अस्पताल ल्याउँदा जाँच गरेर मुटुमा समस्या देखिएकाले यहाँँ सकिँदैन उपचारका लागि सहरका अस्पताल लैजानु भनेको उनले बताए। घरका धामीले अप्रेसन नगर्नु भनेको भन्दै त्यसै फर्किंदा आमा बच्चाको अकालमै ज्यान गएको डाउपाध्यायले बताए। दोस्रो पटक पनि हेलिकप्टरको व्यवस्था गरेर पठायौं, ढिला भइसकेकाले आशा कमै थियो। पहिलोपटक नै उपचार गराएको भए आमाको ज्यान जोगीन्थ्यो। अप्रेसन तयारी गर्दा गर्दै अन्धविश्वासमा परेपछि दुईवटा प्राण एकैपटक अस्ताए। यो निकै दुखद् कुरा हो। पछिल्लो तिन वर्ष यतामात्रै घरमै सुत्केरी गराएका पाँच जना गर्भवती तथा सुत्केरी महिलाले ज्यान गुमाएका तथ्यांक रहेको उनले बताए। सामुदायिक स्वास्थ्य एकाइ रसीका स्वास्थ्यकर्मी सुजाता बुढाले आजको वैज्ञानिक युगमा धर्म, संस्कार, संस्कृति जोगाउने नाममा अन्धो भएर ज्यानै जाने गरी विश्वास गर्नु राम्रो नभएको बताइन्। स्वास्थ्य संस्थामा जानुपर्छ भन्ने चेतनास्तर कम भएका कारण पनि गाउँका स्थानीयको सामान्य उपचार नपाएर ज्यान जाने गरेको उनको भनाइ छ।"
