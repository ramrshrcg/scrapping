शीर्षक,विवरण
"जलवायु परिवर्तन, संघारमा संकट","विश्वमा स्वच्छ हावापानीको लागि भर्जिन देश नेपालले विकसित देशहरूले प्रकृतिमाथि गरेको अत्याचारको सजाय भोग्न बाध्य भइरहेको छ। विश्व मानचित्रमा सबैभन्दा अग्लो सर्वोच्च शिखर सगरमाथा रहेको देश नेपालको सुन्दरता र प्राकृतिक वातावरण जोगाइराख्नु हाम्रो लागि ठूलो चुनौतीको विषय बनेको छ। संयुक्त राष्ट्रसंघका महासचिव एन्टोनियो गुटेरेसले नेपाल आएर यो विषयलाई नजिकबाट नियालेका छन्। हिमाली क्षेत्रको भ्रमण गरेर उनले हिमालमा जलवायु परिवर्तनले पारेको असरबारे विश्वको ध्यानाकर्षण गराएका छन्। सेताम्मे हिमाल काला पहाडहरूमा परिणत हुँदै गरेको दृश्यले महासचिव गुटेरेसको मात्र होइन विश्वको नै ध्यान केन्द्रित हुनुपर्ने बेला भएको छ। मंगलबार बिहान खुम्बु पासाङ ल्हामु गाउँपालिका४ का स्थानीय समुदायसँग जलवायु परिवर्तन र यसले स्थानीयको जनजीवनमा पारेको विषयका सम्बन्धमा अन्तरक्रिया गरेका गुटेरेसले जलवायु परिवर्तनबाट उत्पन्न हुने समस्या कम गर्नका लागि पहल गर्ने र उक्त सन्देश विश्वभरि लैजाने प्रतिबद्धता व्यक्त गरेका छन्। विश्वका विकसित देशहरूका ठूला औद्योगिक नगरीहरूबाट निस्कने प्रदूषण मात्र होइन, जलवायु नै आफ्नै अनुकूलमा विकास गर्ने प्रयासमा रहेका विकसित देशहरूको क्रियाकलापले पनि जलवायु परिवर्तनमा काम गरिरहेको छ। उनीहरूको क्रियाकलापसँग कुनै साइनो नभएको नेपालजस्ता देशले त्यसको असर भोग्नुपर्ने बाध्यता पृथ्वीकै अस्थित्वको लागि पनि खतराको विषय हो। त्यसैले जलवायु अनुकूलनको लागि संयुक्त राष्ट्रसंघले प्रभावकारी भूमिका निर्वाह गर्नुपर्दछ। तर, यो काममा राष्ट्रसंघ पनि चुक्दै आएको छ। तापमान परिवर्तनका कारण नेपालमा वर्षाको प्रवृत्तिमा व्यापक फेरबदल, हिमताल विस्फोटन, अनपेक्षित विपद्लगायतका असर पर्दै आएको छ। जसले गर्दा खाद्य उत्पादन, जलस्रोत व्यवस्थापन तथा जनजीविकामा प्रभाव पर्न थालेको छ। विश्वव्यापी जलवायु सम्झौता प्यारिस अग्रिमेन्टबमोजिम सबै देशले तापक्रम वृद्धिलाई नियन्त्रण गरेर डेढ डिग्रीमा सीमित गर्दा पनि त्यसको असर हिमाली क्षेत्रमा डरलाग्दो पर्ने जलवायु परिवर्तनका जानकारहरूको भनाइ छ। राष्ट्रसंघले वातावरण संरक्षण र विकसित राष्ट्रका गतिविधिका कारण नेपालको जलवायुमा परेको असरको क्षतिपूर्तिस्वरूप प्राप्त हुने रकम पनि वृद्धि गर्नुपर्छ । कोप २६ सम्मेलनमा भयानक किसिमका विपद्हरूले पार्ने हानिनोक्सानीमा कार्बन उत्सर्जन कम गर्ने नेपालजस्ता मुलुकहरूलाई क्षतिपूर्ति हुनुपर्ने जिकिर नेपालले गरेको थियो। तर कुरा कार्यान्वयन हुन सकेको छैन। अबको दिनमा संयुक्त राष्ट्रसंघले विकसित देशहरूले जलवायु अनुकूलको लागि दिने जोखिममा रहेका देशहरूलाई दिने भनेको रकम वितरण र विकसित मुलुकबाट जतिसक्यो कम हरित गृह ग्यास उत्सर्जन हुने वातावरण निर्माणको लागि काम गर्नुपर्छ।"
करिडोरको विद्युत् सुधारको संकेत,"अरुण तथा तमोर नदी र तिनका सहायक खोलानालामा निर्माण गरिएका विद्युत् कोशी करिडोर २२० केभी प्रसारण लाइनमार्फत इनरुवा सबस्टेसनमा जोडिनेछ। ताप्लेजुङ, पाँचथर, इलाम जिल्लास्थित खोलामा उत्पादित विद्युत् काबेली करिडोर प्रसारण लाइन हुँदै झापाको दमकमा आउनेछ। काठमाडौं : नेपाल विद्युत् प्राधिकरणले मोरङ र सुनसरी औद्योगिक करिडोरमा विद्युत् आपूर्तिका लागि सुनसरीको दुहवीस्थित १३२ केभी ग्रिड सबस्टेसनको भार (लोड) घटाउन पुरानो लाइनको सुधार, थप लाइन र सबस्टेसन निर्माण गरिरहेको छ। मोरङ र सुनसरीका उद्योगीले मुख्य रूपमा गर्मीयाममा उद्योगमा पटकपटक लाइन जाने र आउने (ट्रिपिङ) हुने गरेको गुनासो गर्दै आएका छन्। सुनसरीको भोक्राहा नरसिंह गाउँपालिका४ स्थित ४०० केभी क्षमताको इनरुवा सबस्टेसनबाट विद्युत् आपूर्तिका लागि प्रसारण तथा वितरणतर्फका लाइन र सबस्टेसन निर्माणाधीन छन्। इनरुवा ४००, २२०, १३२ र ३३ केभी प्रणालीमा आधारित सबस्टेसन भएकाले त्यहाँबाट स्थानीय रूपमा विद्युत् आपूर्ति गर्न सकिने प्राधिकरणले जनाएको छ। यसले गर्दा दुहवी सबस्टेसनमा हाल रहेको विद्युत् आपूर्तिको भार घट्ने छ। अरुण तथा तमोर नदी र तिनका सहायक खोलानालामा निर्माण गरिएका विद्युत् कोशी करिडोर २२० केभी प्रसारण लाइनमार्फत इनरुवा सबस्टेसनमा जोडिनेछ। ताप्लेजुङ, पाँचथर, इलाम जिल्लास्थित खोलामा उत्पादित विद्युत् काबेली करिडोर प्रसारण लाइन हुँदै झापाको दमकमा आउनेछ। सुनसरी र मोरङको विद्युत् आपूर्ति सुधार र १३२ केभीको दुहवी तथा विराटनगर क्षेत्रमा रहेका ३३११ केभी रानी र टंकीसिनुबारी सबस्टेसनको भार घटाउन १३२ केभीको सबस्टेसन निर्माणाधीन छ। सुनसरीको बर्जु गाउँपालिकामा निर्माणाधीन सबस्टेसनसम्म विद्युत् पुयाउनका लागि इनरुवा सबस्टेसनबाट १३२ केभी प्रसारण लाइन निर्माण भइरहेको छ। ठेकेदार कम्पनी सानडोङ ताइकाई इन्जिनियरिङ र मुडभरी एन्ड जोशी कन्स्ट्रक्सन हुन्। इनरुवाविराटनगर २३ किलोमिटर १३२ केभी प्रसारण लाइनमा पर्ने ८० मध्ये ७३ टावरको जग हालिएको छ। प्रसारण लाइनको तार आपूर्ति भइसकेको छ। इनरुवाबाट पुरानो इनरुवा सबस्टेसम्म हाल रहेको ३३ केभी सर्किटको लाइनमा अर्को सर्किट निर्माणाधीन छ। यसले पनि दुहवी सबस्टेसनको भार घटाउनेछ। इनरुवादुहवी १३२ केभिडबल सर्किट प्रसारण लाइनको तार फेरेर क्षमता वृद्धिको प्रक्रिया अगाडि बढाइएको छ।"
विकासको सोचमा परिवर्तन कहिले ?,"राज्यले अल्पकालीन, मध्यकालीन र दीर्घकालीन योजना बनाइ अगाडि बढ्नुपर्छ। आजकल विकासका कुरा गाउँका चिया पसलदेखि सिंहदरबारका महलसम्म हुन्छन्। मुलुकमा विकास भएन, विकास भएन भन्ने जनगुनासो व्यापक सुनिन्छ। जनता गरिब देशको मालिक बन्नुभन्दा सम्पन्न देशको एउटा सामान्य नागरिक बन्नु नै उत्तम हुन्छ भनिरहेका छन्। नेपाली जनता मुलुकमा विकास नभएकोमा शासकप्रति वाक्कदिक्क भएका छन्। वर्षौंवर्षदेखि विकासको मन्त्र जप्दा पनि विकास देख्न नपाएर जनताहरू मरिरहेका छन्। नेताहरू पनि विकास नभएकामा एकअर्कालाई सार्वजनिक रूपमा दोषारोपण लगाएर उम्किने प्रयास गरिरहेका छन्। उनीहरूले जनतालाई लामो समयदेखि आर्थिक, सामाजिक रूपान्तरणका मीठा र सुन्दर सपना बाँडिरहेका छन्। राजनीतिक परिवर्तनको अभीष्ट विकास र समृद्धि नै हो भन्न छोडेका छैनन्। अझै पनि मिसन २०८४ भन्दै दिनरात सभा, समारोह गरेर भाषण गर्दै छन्। जनतालाई भुलभुलाइमा पारिरहेका छन्। पछिल्लो समय जनताले नयाँ पुस्ताबाट अपेक्षा गरेका थिए तर नयाँ पुस्ताले आफूलाई सही रूपमा अगाडि ल्याउन सकिरहेको छैन। किनकि नयाँ पुस्ताले मुलुकको ऐतिहासिक भूगोल, मानवीय भूगोल र आर्थिक भूगोल, सांस्कृतिक भूगोलको अध्ययन बेगर विकास र समृद्धिका गफ चुट्नु अर्थहीन हुन्छ भन्ने बुझेका छैनन्। नेपालमा विकासको सबैभन्दा ठूलो समस्या त शासकहरूको नैतिकता, कुर्सीप्रतिको स्वार्थ, उत्तरदायित्व, इमान्दारिता, बानी व्यहोरा, शोषकीय प्रवृत्ति र दास मानसिकतामा देखिन्छ। २००७ सालमा प्रजातन्त्र हासिल गरेपश्चात् एकपछि अर्को आन्दोलन, एकपछि अर्को राजनीतिक व्यवस्था पार गर्दै नेपाली जनताले करिब आठ दशक समय व्यतित गरिसकेका छन्। व्यवस्था परिवर्तनका बाबजुद राजनीतिक संस्कार, चरित्र, चिन्तन, सोच र कार्यशैलीमा कुनै बदलाव आएको छैन। आजसम्म धेरै व्यवस्था बदलिए तर नागरिकको जीवनमा कुनै परिवर्तन आएन। व्यवस्था परिवर्तनको दौरानमा दलहरूले दर्जनौं राजनीतिक मुद्दाहरूलाई प्राथमिकतामा राखे तर विकासका मुद्दाहरूलाई कहिल्यै प्राथमिकताका राखेनन्। यसबीचमा धेरै राजनीतिक आन्दोलनको परिवर्तनले शासकीय स्वरूप पनि परिवर्तन भयो। तर नेपाली जनताको विकासको अभिलाषा भने पूरा हुनसकेको छैन। निःसन्देश, राजनीतिक परिवर्तनबाट विकास खोज्नु नै पो गलत थियो कि ? पक्कै पनि होइन। किनकि जति पनि विकसित देशहरू छन्, उनीहरूले जुनसुकै व्यवस्था भए पनि संस्थागत प्रणाली अनुरूप विकास गर्न सफल भए। विकासलाई शासकीय स्वरूप, निर्वाचन प्रणाली, राज्यको संरचना, लोकतन्त्र, समाजवाद वा तानाशाह कुनै कुराले रोक्न सक्दैन। व्यवस्था परिवर्तनबाट हेर्ने हो भने हाम्रोजस्तो संसदीय व्यवस्था भएको मुलुक बेलायत, राष्ट्रपतीय व्यवस्था भएको अमेरिका, राजतन्त्र भएका स्क्यान्डेनेभियालीहरू सबै मुलुक विकसित छन्। राज्यको संरचनाबाट हेर्ने हो भने एकात्मक राज्य भएका चीन, जापान, नर्वे र संघीय राज्य भएका अमेरिका, भारत सबै मुलुक विकसित छन्। निर्वाचन प्रणालीको कोडबाट हेर्ने हो भने प्रत्यक्ष चुनाव हुने बेलायत, प्रत्यक्ष निर्वाचित राष्ट्रपति भएको अमेरिका, पार्टीले नै पदाधिकारी नियुक्त गर्ने चीन, समानुपातिक प्रणाली भएको फ्रान्स, संसद्ले छान्ने प्रधानमन्त्री भएको जापानजस्ता देशहरू विकास र समृद्धिको रूपमा रूपान्तरित भएका छन्। यस्तै विकास हुन लोकतन्त्र मात्र चाहिन्छ भन्ने हो भने पार्क चङ हीको दक्षिण कोरिया, ली क्वानको सिंगापुर, टिटोको युगोस्लाभिया सबै देशहरू विकसित छन्। गैरसमाजवादी मुलुकले मात्र विकास गर्छ भन्ने हो भने चीनले विकासमा युगान्तकारी परिवर्तनको फड्को मारेको छ। अब पनि हामीले व्यवस्था परिवर्तन नाममा, यो वा त्यो बहानामा समय बर्बाद गर्न थाल्यौ भने मुलुक ५० वर्षपछि धकेलिन्छ। तसर्थ हामीले यही संघीय लोकतान्त्रिक गणतन्त्रात्मक व्यवस्थामा रहेर समाजवादउन्मुख औद्योगीकरणको विकासमार्फत अगाडि बढ्नुको विकल्प छैन। विभिन्न सभा समारोहमा एकथरी नेताहरूको छलफल र बहस हेर्दा नेपाल समुन्द्रसँग जोडिएको भए विकास भइसक्थ्यो भन्ने जस्ता तर्क गर्दछन्। उनीहरूले के ख्याल गर्दैनन् भने नेपाल जस्तै भूपरिवेष्ठित मुलुक भएको स्विट्जरल्यान्ड र सोमालिया विकासको अग्रस्थानमा कसरी पुग्न सफल भए भनेर सूक्ष्म रूपमा हेर्दैनन्। अर्काथरी नेपालमा हिमाल र पहाडले गर्दा पूर्वाधार विकासमा धेरै खर्च गर्नु पयो भन्छन्। तर, युरोप भ्रमण दिनप्रतिदिन लावालस्कर लागेर जान्छन्। त्यहाँ कसरी विकास भयो भयो भनेर सोच्दैनन्। नेपाल जस्तै सरकार परिवर्तन हुने देश विश्वमा अरू पनि थिए। विगतमा जापान, इटाली वा इजरायलको अवस्था नेपालकै जस्तो थियो। तर ती देशहरूले कसरी विकासमा क्रान्ति गरे भनेर हेर्दैनन्। मुलुक हिजो कहाँ थियो र आज कहाँ छ भनेर तुलनात्मक रूपमा हेर्दा अरू देशभन्दा हामी कहाँ छौं भनेर आफैंले आफैंलाई मूल्यांकन गर्दैनन्। गर्छन् त राजनीतिक स्वार्थपूर्तिका लागि मात्र। अहिले पनि दलहरू सदाचार, सुशासन, इमान्दारी, पारदर्शिता, जवाफदेहिता र क्रियाशीलतामा केन्द्रित हुन सकेका छैनन्। बरु भ्रष्टाचार, कमिसन, नातावाद, कृपावाद र फरियावादको भुँमरीमा चुर्लुम डुबेका छन्। अहिलेसम्म पनि विकासका पूर्वाधार दिगो र भरपर्दो बन्न सकेका छैनन्। विकास रणनीतिक र परिणाममुखी हुन सकेन। देशमा उत्पादित समग्र पुँजी यो निश्चित वर्ग, बिचौलिया र सानो समुदायको नियन्त्रणमा पर्न गएको छ। मूलतः हामीले आफैं उठ्ने प्रयत्न गरेनौं, विकासको सोचमा परिवर्तन गरेनौं वा राजनीतिक संस्थाहरूको पुनर्संरचना गर्न सकेनौं। व्यवस्था परिवर्तनका बाबजुद राजनीतिक संस्कार, चरित्र, चिन्तन, सोच र कार्यशैलीमा कुनै बदलाव आएको छैन। आजसम्म धेरै व्यवस्था बदलिए तर नागरिकको जीवनमा कुनै परिवर्तन आएन। विकासको सोचलाई राजनीति, समाज र संस्कृति सोचबाट छुट्टै राखेर भौतिक स्वरूपको आकलनबाट मात्र अगाडि बढाउन सकिँदैन। विकासलाई समाज, वातावरण र संस्कृति परिदृश्यबाट हेरिनु पर्छ। विकास प्रत्यक्ष सरोकार राख्ने र बहुआयामिक विषय भएकाले यससँग बहुक्षेत्र जोडिएको हुन्छ। विकासका धेरै मोडल छन्। कुनै पनि मुलुकले विकासका आफ्ना सैद्धान्तिक मूल्य मान्यतामा उभिएर आफ्नो मौलिक मोडल निर्माण गर्न सक्नुपर्छ। पहिलेदेखि अवलम्बन गरिरहेको विकासका मोडेलबाट हाम्रो जस्तो मुलुकहरूले अपेक्षित फाइदा लिन सकेका छैनन्। हामीले विकास नीति, रणनीति तथा तौरतरिकामा परिवर्तन गर्नु आवश्यक छ। जुनसुकै नीति र योजना बनाउँदा आफ्नो भूगोल, परिवेश, क्षेत्र, कनेक्टिभिटी र सामीप्यताजस्ता कुराहरू कहिल्यै भुल्न हुँदैन। विकासको नाममा प्रणालीभित्रको मान्छेमा आफू चलाख छु भन्ने अहंकार पनि गर्नु हँुदैन। १५ किलोमिटर बाटो, भवन र भ्युटावर बन्नुमात्रै विकास होइन। अर्थात् ठूला भौतिक संरचनाको निर्माणले मात्र विकास सोचपूर्ण हुँदैन। वर्गीय, लैंगिक, जातीय, धार्मिक, क्षेत्रीय र भौगोलिक पहिचानजन्य विभेद र असमानताका पाटाहरू पनि हेरिरहनु पर्छ। विकास फेरि स्वतः हुने चिज पनि होइन। हाम्रो समाज जति जटिल छ विकास पनि त्यति नै जटिल छ। त्यस्तैले राजनीतिक, सामाजिक, आर्थिक, प्रशासनिक, सांस्कृतिक, शारीरिक, भाषिक, औद्योगिक र कृषि विकास पक्षको समायोजन गरी विकास प्रक्रियालाई अगाडि बढाउनुपर्छ। विकास तथा आधुनिकीकरणको बाटोमा अगाडि बढ्दा साधनको विनियोजनमा विशेष ध्यान पुर्याउनु पर्छ। राज्यले तत्कालिक नतिजाहरू मात्र नहेरेर दीर्घकालीन खालका विकासका नतिजाहरू पनि हेर्नुपर्छ। जल, जंगल, जमिन, जडीबुटी र जनशक्तिलाई ठीक ढंगले सदुपयोग गर्न सक्ने हो भने नेपालमा विकासले गति लिन्छ। यसका लागि राज्यले अल्पकालीन, मध्यकालीन र दीर्घकालीन योजना बनाई अगाडि बढ्नुपर्छ। विकास पूर्वमेचीदेखि पश्चिम महाकालीसम्मका जनताका सानाठूला आवश्यकता पूरा गर्ने खालको हुनुपर्छ। विकासको सोचले स्थानीय आवश्यकता, प्राथमिकता, स्रोतसाधन परिचालन र सहभागितालाई समेट्न सक्नुपर्छ। विकास प्रक्रियाले समाजको सौहाद्र्रतामा खलल पनि पुर्याउनु हुदैन। यसका लागि हाम्रो संस्कार प्रवृत्ति, बानी व्यहोरा मूल्यांकन पद्धति आदिमा परिवर्तन गर्न आवश्यक छ।"
पलायन हुँदै क्रिकेट खेलाडी,"गुलरिया : विश्वमा क्रिकेट खेलप्रति आर्कषण बढिरहेका बेला यहाँका ग्रामिण क्षेत्रका खेलाडीहरू भने विदेश पलायन हुने क्रम बढ्न थालेको छ। खेलप्रति राज्यको उदासिनता, बेरोजगारी एवं जीविकोपार्जनमा असहजता बढेसँगै क्रिकेट खेलाडीहरू पलायन हुने संख्या बढेको हो। जीविकोपार्जनका बैकल्पिक अवसर नपाएपछि खेलाडीहरू रोजगारीका लागि विदेश जाने क्रम बढेको राजापुर बर्दियाका शोभितध्वज चन्दले बताए। क्रिकेटमा राम्रो गरिरहेका खेलाडीहरू विदेशिन बाध्य छन्। बढ्दो उमेरका कारण पुराना खेलाडीले पनि खेल्न छाडेपछि क्रिकेट खेल नै हराउन थालेको छ, उनले भने, यस्तो अवस्थामा नयाँ खेलाडी कसरी उत्पादन हुन्छ ? उनले जिल्ला जिल्लामा क्रिकेटको विकासका लागि राज्यले नै पहल गर्नुपर्नेमा जोड दिन्छन्। ग्रासरुटका खेलहरू आयोजना गर्दै नयाँ खेलाडीहरू उत्पादन गर्नु आवश्यक छ। बर्दिया जिल्लामा क्रिकेटको सम्भावना प्रचुर भए पनि मैदान अभाव छ। खेल मैदान निर्माण गर्दै नयाँ खेलाडी उत्पादन गर्नुपर्छ, उनी भन्छन्। बारबर्दिया नगरपालिकाले क्रिकेटको प्रबद्र्धन गर्न यसै वर्षदेखि पालिका स्तरीय प्रतियोगिताको सुरुवात गरेको छ। नगरको वडा नम्बर ६ धामपुरस्थित मैदानमा भएको प्रतियोगिताको उपाधि राजापुर नगरपालिकाले जितेको थियो। खेलकुदको विकासका लागि बारबर्दिया नगरपालिकाले बजेट विनियोजन गर्दै पालिकालाई खेलका माध्यमबाट परिचित गराउन लागिपरेको बारबर्दिया नगरपालिकाका नगर प्रमुख छविलाल थारुले बताए। विश्वमै क्रिकेट खेलको क्रेज बढ्दो छ। अवसर नपाउँदा नगर एवं जिल्लाका खेलाडीहरू पलायन हुने परिस्थिति सिर्जना भएकाले पनि नगरका तर्फबाट वार्षिक रुपमा जिल्लास्तरीय प्रतियोगिता आयोजना गरी खेलाडीलाई अवसर दिलाउने योजना बनाएका हौं, नगर प्रमुख थारुले भने, मापदण्ड अनुसारको मैदानसँगै खेल सामग्री जुटाउँदै खेलाडीलाई आकर्षित गर्ने रणनीतिमा बारबर्दिया नगरपालिका लागिपरेको छ।"
नक्कली सर्टिफिकेट बनाएर बेच्दा,"काठमाडौं : कक्षा १२ को नक्कली सर्टिफिकेटहरू बनाएको आरोपमा ग्राफिक डिजाइनिङ एण्ड प्रिन्टिङ सर्भिसका सञ्चालक पक्राउ परेका छन्। पक्राउ पर्नेमा काठमाडौं महानगरपालिका३२ का २३ वर्षीय साइरस विसंखे छन्। त्रिभुवन अन्तर्राष्ट्रिय बिमानस्थलबाट भिजिट भिसामा विदेश जान लागेका व्यक्तिहरू शंकास्पद रहेको आशंकामा काठमाडौंं उपत्यका अपराध अनुसन्धान कार्यालयलाई कागजात पठाइएको थियो। कार्यालयमा आएका कागजातमध्ये राहुलकुमार मण्डलको सर्टिफिकेट नक्कली भएको पाइएपछि सञ्चालकलार्ई पक्राउ गरिएको हो। सञ्चालकलार्ई पक्राउ गरेपछि उनको प्रिन्टिङ सर्भिसमा खानतलासी गरेर मोबाइल र कम्प्युटर बरामद गरेर थप अनुसन्धानका लागि प्रहरी वृत्त नयाँ बानेश्वर पठाइएको कार्यालयले जनाएको छ। उपत्यका अपराध अनुसन्धान कार्यालयका प्रवक्ता रवीन्द्र रेग्मीका अनुसार, भिजिट भिसामा विदेश जाने व्यक्तिहरूको कागजात नक्कली बनाइने गरेको सूचना प्रहरीले पाएको थियो। अनुसन्धानका लागि अपराध अनुसन्धान कार्यालयमा आएको कागजात जाँच गर्ने क्रममा नक्कली कागजात बनाउने समूहलार्ई प्रहरीले नियन्त्रणमा लिएको हो। पक्राउ पर्नेमा जीवराज तामाङ र आशिष श्रेष्ठ छन्। भिसामा विदेश जाने व्यक्तिहरूको कागजात नक्कली बनाएवापत उनीहरूले पीडितबाट पाँच लाख रकमसमेत लिएका थिए। उनीहरूले उच्च माध्यमिक विद्यालयका सर्टिफिकेट नक्कली बनाउने गर्थे। उनीहरू त्रिभुवन अन्तर्राष्ट्रिय विमानस्थलमा सेटिङ मिलाई विदेश पठाउने कार्यमा संलग्नहरू जिल्ला उदयपुर बेलका घर भई हाल पेप्सीकोला बस्ने वर्ष ३० का आशिष श्रेष्ठ र जिल्ला काभ्रेपलाञ्चोक पाँचखाल घर भई हाल सिनामंगल बस्ने वर्ष २८ का जीवराज तामाङ पक्राउ परेका हुन्। प्रहरीले उनीहरूबाट मोबाइल २ वटा, ९५ हजार नगद तथा विभिन्न कम्पनीको प्लेन टिकट पनि बरामद गरेको छ।"
अतिक्रमणमा ढोरपाटन,"बागलुङ : नेपालकै एक मात्रै सिकार आरक्ष हो ढोरपाटन सिकार आरक्ष। कुल १ हजार ३ सय २५ वर्ग किलोमिटर क्षेत्रफलमा फैलिएको ढोरपाटन अतिक्रमणको चपेटामा परेको छ। सिकार आरक्षको १ सय ७५ हेक्टर जमिन अतिक्रमण भएको हो। बागलुङ, म्याग्दी र रुकुम गरी तीन जिल्लामा फैलिएको सिकार आरक्षले केही वर्ष पहिले करिब दश हेक्टर अतिक्रमित भूभाग खाली गराए पनि अझै १ सय ७५ हेक्टर जमिन अतिक्रमणमा रहेको जनाएको छ। आरक्षका प्रमुख संरक्षण अधिकृत वीरेन्द्र प्रसाद कंडेलका अनुसार सवैभन्दा बढी म्याग्दी जिल्लाको भागमा अतिक्रमण भएको छ। प्रमुख कंडेलले आरक्ष क्षेत्रको ३४ स्थानको जग्गा अतिक्रमणमा परेको बताए। उनले अतिक्रमित भूभागमा ३ सय ११ घरधुरीले घरटहरा निर्माण गरेर बसोबास गरेको जानकारी दिए। ढोरपाटन सिकार आरक्ष क्षेत्रको ३४ स्थानको जग्गा अझै अतिक्रमित अवस्थामा छ, प्रमुख कंडेलले भने, अतिक्रमण भएको भूभागमा ३ सय ११ घरधुरीले घरटहरा निर्माण गरेर बसेका छन्। प्रशासनिक सुविधा नभएको कारण अतिक्रमण रोक्न कठिन परेको छ। आरक्षले आर्थिक वर्ष २०७७०७८ मा आरक्षको पाखाथर, गाडीखोला, खालुडेखुलुडी, लामखोरिया, छेन्तुङ, सल्लाथान, नवी, स्यालपाखे, सल्लाथान क्षेत्रमा रहेका ३० परिवारले बारबन्देज गरेको जग्गा खाली गराएको थियो। यस्तै गुर्जघाटको १० हेक्टर, देउरालीको केही भूभाग अतिक्रमणबाट हटाए पनि अझ धेरै भूभाग अतिक्रमणको चपेटामा रहेको प्रमुख कंडेलले बताए। आरक्षको म्याग्दीतर्फ लुलाङखोरिया र गुर्जाखानी, रुकुमाको रन्मा, मैकोट, तकसेरा, कोल, रन्मा र काक्री तथा बागलुङको निसी, बोंगादोभान, अधिकारीचौर र बोवाङको क्षेत्रमा जग्गा अतिक्रमण भएको छ। अतिक्रमित जमिनमा स्थानीयले स्याउ, आलु लगायतका खाद्यन्न तथा फलफूल खेती गरेका छन्। अतिक्रमण रोक्न स्थानीयसँग आरक्षले पटकपटक आग्रह गरे पनि सफल भएको छैन। अधिकांश क्षेत्रमा सुरक्षा निकायको उपस्थिति बढाउन नसक्नु नै अतिक्रमणको लागि सजिलो भएको कार्यालय प्रमुख कँडेलको भनाइ छ।"
जलवायु संकटले नेपाललाई कडा प्रहार गरेको देखेँ : संयुक्त राष्ट्रसंघका महासचिव गुटेरेस,"काठमाडौं : नेपाल भ्रमणमा रहेका संयुक्त राष्ट्रसंघका महासचिव एन्टेनियो गुटेरेसले उच्चस्तरीय भेटघाट मात्रै गरेनन्, हिमाली क्षेत्रमा नै पुगेर जलवायु परिवर्तनको असर हेरे। स्थानीय नागरिकमा परेको प्रभाव सोधे, बुझे र प्रत्यक्ष अवलोकन गरे। सगरमाथा र अन्नपूर्ण हिमाललाई नजिकबाट नियाले। सोमबार सगरमाथा क्षेत्रबाट एउटा भिडियो सर्वजनिक गर्दै जलवायु परिवर्तनले हिमालमा पारेको गम्भीर असर विश्वलाई सुनाए। अनि मंगलबार प्रतिनिधिसभा र राष्ट्रियसभाको संयुक्त बैठकलाई सम्बोधन गर्दै भने, नेपालको कार्बन उत्सर्जन ००५ प्रतिशत मात्र छ तर, असर अत्याधिक भोगेको छ। विश्वका अन्य मुलुकले कार्बन बढी उत्सर्जन गरेको प्रभाव पनि नेपालले भोग्नुपरेको छ। यो विश्वले बुझ्नुपर्छ। नेपालले क्षतिपूर्ति पाउनुपर्छ। चार दिने भ्रमणका क्रममा नेपाल र नेपाली जनताले देखाएको आत्मियता, सत्कार र साँस्कृतिक विविधता देखेर आफू प्रभावित भएको बताएका उनले जलवायु परिवर्तनको असर आत्मिय नेपालीले भोगिराख्दा आपूलाई पनि दुखेको बताए। भने, यो भ्रमणमा सूर्यको किरण हिमालमा ठोक्किएको देखेँ। असर नागरिकले भोगेको देखेँ। उनले भ्रमणमा सिकेको कुराहरू प्रयोगमा ल्याउने प्रतिबद्धता गर्दै नेपालले जलवायु परिवर्तनका लागि गरेका प्रयासको प्रशंसा गरे। जलवायुजन्य विपत्तिहरू घातक रूपमा बढिरहेको तर नेपालले क्लाइमेट एक्सनका बारेमा गरेको कामबाट विश्वले सिक्नुपर्ने उनले बताए। गुटेरेसले नेपाल जलवायु कार्यमा अग्रपंक्तिमा रहेको र सन् २०४५ सम्ममा नेट जिरो उत्सर्जनको लक्ष्य राखेको भन्दै प्रशंसा गरे। त्यसैगरी पूर्वसूचना प्रणालीमा पनि नेपाल अग्रस्थानमा रहेको बताए। तर, विश्वव्यापी जलवायु संकटले नेपाललाई कडा प्रहार भइरहेकोमा चिन्ता व्यक्त गरे। नेपालको कार्बन उत्सर्जन ००५ प्रतिशत मात्र भए पनि अर्थतन्त्र, कृषि, पशुपालनलगायत सबै क्षेत्रमा नकारात्मक प्रभाव परिरहेको उनले बताए। चरम मौसमी घटना बढेको भन्दै अत्यधिक वर्षाका कारण मानिसहरूले ज्यान गुमाउनुका साथै भयानक खालका प्रभाव हिमनदीहरूमा देखिएको बताए। बाढी, पहिरोको र खडेरीको जोखिम संसारभरि नै बढिरहेको उल्लेख गरे। नेपालका हिमालहरूले ३० वर्षको अवधिमा एकतिहाइ हिउँ गुमाइसकेको छ। हिमनदी पग्लिएर पूरै समुदाय बगेका छन्। अघिल्लो दशकको तुलनामा ६५ प्रतिशत हिउँ पग्लिएको गुटेरेसले बताए। हिमालले करोडौं मानिसलाई स्वच्छ पानी उपलब्ध गराउँदै आएको छ। इन्दुश, गंगापुत्र, गंगा नदीको बहाब घट्नेछ। त्यसले भविष्यमा पानी र जमिनका लागि मानिसहरूमा प्रतिस्पर्धा हुनेछ। हिउँ पग्लिदा समुद्री सतह बढेका छन्। त्यसले समुद्रीतटमा बस्ने समुदायलाई जोखिममा पारेको छ। जलवायु विपत्ति दु्रत गतिमा बढिरहेको छ, उनले भने। जलवायुजन्य विपत्तिले संकटमा रहेछ नेपाल नेपाललगायत अन्य विकासोन्मुख देशहरूले जलवायु परिवर्तनका कारण अन्याय सहनुपरेको महासचिव एन्टोनियो गुटेरेसको बताए। तर, क्रुर खालका जलवायु संकट भोगिरहेका समुदायका लागि संयुक्त राष्ट्रसंघ सधैं साथमा रहने उनको आश्वासन छ। जलवायुजन्य जोखिमसँग सामना गर्न नेपाल र अन्य देशहरूले अन्तर्राष्ट्रिय सहयोग पाउनुपर्ने उनी बताउँछन्। उनले संसद्मा सम्बोधन गर्दै भने, विकसित मुलुकहरूले प्रतिबद्धता गरेको प्रत्येक वर्ष ५ सय बिलियन डलर उपलब्ध गराउने प्रतिबद्धता कार्यान्वयनमा ल्याउनुपर्छ। अनुकूलन वित्त, जलवायुमैत्री पूर्वाधार निर्माण, उत्थानशीलता लागि पनि जलवायुवित्त आवश्यक छ। जलवायुजन्य हानिनोक्सानीका लागि लगानी आवश्यक रहेको उनको भनाइ छ। संसद्मा सम्बोधन गर्दै संयुक्त राष्ट्रसंघका महासचिव एन्टेनियो गुटेरेस । तस्बिर : अभिषेक महर्जन धेरै मानिसको घरबास उठेको छ। गाउँ नै जोखिममा छ। त्यसैले धनी मुलुकहरूबाट लगानी आवश्यक रहेको छ। ठूला प्रदूषकहरू उत्तरदायी भएर विश्वव्यापी तापक्रम १५ डिग्रीमा सीमित राख्न गुटेरेसले माग गरेका छन्। आगामी नोभेम्बर ३० देखि दुबईमा सुरु हुन लागेको जलवायु सम्मेलन (कोप२८) उपलब्धिमूलक बनाउन पनि उनले दबाब दिएका छन्। गुटेरेसको आश्वासनले हिमालवासी खुसी गुटेरेसले हिमाली जिल्लाहरूमा पुगेर अन्तर्राष्ट्रिय मञ्चमा नेपालका मुद्दा उठाउने वचन दिएपछि स्थानीयहरू हर्षित भएका छन्। सोमबार सोलुखुम्बुको खुम्बु पासाङ ल्हामु गाउँपालिका पुगेका महासचिव गुटेरेस मंगलबार बिहानै अन्नपूर्ण गाउँपालिकास्थित अन्नपूर्ण आधार शिविर पुगेर नेपालका जलवायुजन्य मुद्दा उठाउने आश्वासन दिएका हुन्। अन्नपूर्ण गाउँपालिकाका अध्यक्ष विष्णुबहादुर केसीका अनुसार अन्नपूर्ण आधार शिविर पुगेका महासचिव गुटेरेसले स्थानीयहरूको मुखबाट उनीहरूले भोग्दै आएको समस्या सुन्न चाहेका थिए। उनले भने, आधार शिविर पुगेपछि गुटेरेसले स्थानीयलाई तपाईंहरूको गुनासो के छ सुन्न चाहन्छु भन्नुभयो। हिमबहादुर गुरुङले यहाँको समस्या सुनाउनुभयो। केसीका अनुसार, अन्नपूर्ण गाउँपालिका११ का अध्यक्षसमेत रहेका गुरुङले एबीसी क्षेत्रमा तीव्र गतिमा हिउँ पग्लिँदै गएको, हिमपहिरो बढेको, पहिलाभन्दा कम हिउँ पर्न थालेको र समयमा हिउँ नपर्ने समस्या बढिरहेको बताए। बेसिजनमा हिउँ पर्दा अत्यधिक असर गरेको कुरासमेत उठाए। हिमपहिरोले तटीय क्षेत्रमा बाढी आउनेलगायतका समस्याले जनजीवनमा नकारात्मक प्रभाव परिरहेको समस्या सुनाएका थिए। गुरुङले महासचिवसामु उनी युवास्थामा हुँदा र वर्तमान अवस्थामा पुग्दा देखेको परिवर्तनबारे अनुभव सुनाएका थिए। स्थानीयको गुनासो सुनेपछि गुटेरेसले जलवायु परिवर्तनसम्बन्धी मुद्दा अन्तर्राष्ट्रिय मञ्चहरूमा उठाउने आश्वासन दिएका छन्। सोमबार खुम्बुवासीलाई पनि उनले उनीहरूको समस्या अन्तर्राष्ट्रिय मञ्चमा उठाउने वचन दिएका दिए। वडा ७ का अध्यक्ष भरतमान गुरुङले गुटेरेसलाई उदृत गर्दै भने, तपार्इंहरूले राखेको समस्याका बारेमा अन्तर्राष्ट्रिय फोरममा पुर्याउने छु। यस्ता विषयलाई सम्बोधन गर्न पहल गर्छु। स्थानीयलाई उनले जलवायु परिवर्तनको असर विकासोन्मुख मुलुकहरूले भोगिरहेको भए पनि त्यसका कारण शक्ति राष्ट्रहरू भएको बताए। धनी तथा शक्ति राष्ट्रका कारण अरूले परिणाम भोग्नु परिरहेको बताए। यस्ता ठाउँमा विकसित देशहरूले क्षति न्यूनीकरण तथा विकासका काममा सहयोग गर्नुपर्ने धारणासमेत राखे। उनले त्यहाँका विकास र समृद्धिका लागि आफ्नो ठाउँबाट पहल गर्ने वचन दिएपछि स्थानीयहरू आशावादी बनेको गुरुङले बताए। उक्त क्षेत्रका भौतिक पूर्वाधारदेखि सामाजिक विकासमा लागि अन्तर्राष्ट्रिय फोरमबाट हुने सहयोगका लागि आफ्नो पक्षबाट जोडदार लबिङ गर्ने आश्वासनसमेत दिएका छन्। अन्नपूर्ण आधार शिविर क्षेत्रमा पहिला देखिनेभन्दा हिउँको लेभलमाथि नै पुगेको गुरुङले बताए। यस सिजनमा जुन क्षेत्रमा हिउँ पथ्र्यो तर आजकल माथिल्लो तहमा पुगेको छ। बर्सेनि हिउँपहिरोले बेसक्याम्पका होटलहरूमा क्षति गरेको र प्रत्येक वर्ष जमिनको सतह घटेको बताए। परम्परागत रूपमा पशुपालनको पकड भएको यस क्षेत्रमा मौसममा व्यापक फेरबदल भएकाले अनुमान गर्न गाह्रो भएको स्थानीयहरूको अनुभव छ। गुरुङका अनुसार मुख्यतः भेडा पालनमा असर गरेको छ। स्थानीहरूले अनुमान गरेरै हिउँ पर्ने बेला भेडा बेँसी लैजाने र नपर्ने समयमा हिमाल लैजाने गर्थे। अहिले त्यो तालिका नै परिवर्तन भएको छ। अनुमान गरेको भन्दा छिटोछिटो परिवर्तन हुन थालेको छ। परम्परागत ज्ञानमा चुनौती थपिएको छ। मौसममा अनुमान गर्न नसक्ने समस्या छ। अन्नपूर्ण गाउँपालिकाका उपाध्यक्ष चन्द्रकला अधिकारीले पहिला गाउँसम्मै हिउँपरे पनि आजकल हिउँ पर्न छाडेको बताइन्। जलवायु परिवर्तनको असर हेर्न आफ्नो क्षेत्र आएका गेटेरसको भ्रमणले आशावादी बनाएको अधिकारीले बताइन्।"
फूल खेतीमा आकर्षण,"दोलखा : पछिल्लो समय व्यापार व्यवसाय र अन्य पेसाभन्दा कृषिमा लाग्नेको संख्यामा वृद्धि हुँदै गएको छ। दोलखा शैलुङका युवाहरू व्यावसायिक फूल खेतीतर्फ आकर्षित भएका छन्। शैलुङ७ फस्कुका युवाले ६० रोपनी जग्गामा १० लाख रुपैयाँको लगानी गरी व्यावसायिक सयपत्री फूल खेती सुरु गरेका हुन्। फस्कु ७ का सेनानिवृत्त भूषण काकीर्, विदेशमा जान पासपोर्ट तयार पारेका गोपाल थामी, बाबु तामाङ, सागर बस्नेत, प्रेमजंग कार्कीसहित पाँच जनाको संयुक्त लगानीमा व्यावसायिक फूल खेती थालिएको छ। २० वर्ष नेपाली सेनामा जागिर खाएर निवृत्त भएका कार्कीले सेनामै छँदा तालिमबाट सिकेको सीपलाई जागिरपछि व्यवहारमा प्रयोग गर्न र जिल्लामा विभिन्न धार्मिक कार्य मठमन्दिर जानेहरूले बाहिराबाट ल्याएको माला प्रयोग गर्नुपर्ने अवस्थाको अन्त्य गर्ने उद्देश्यले फूल खेती सुरु गरेका हुन्। उनले विदेश जान तयारीमा रहेका अन्य चार साथीलाई आफ्नै देशमा केही गरौं भनेर व्यावसायिक फूल खेती सुरु गरेको बताए। २०८० को साउनबाट शैलुङको चर्णावतीधामबाट करिब ३ सय किलोमिटरको दूरी निमटारमा कलकत्ते टेनिसवर्ग (कर्म) र गोल्ड म्यारी दुुई जातको सयपत्री फूलको बिउ झिकाएका हुन्। केजीको ६५ हजार रुपैयाँमा बिउ कलकत्ताबाट झिकाएर बिरुवा उत्पादनसहित फूल खेती सुरु गरेका युवाहरूले एक मौसममा ६० हजार केजी उत्पादन गर्ने लक्ष्य राखेको कार्कीको भनाइ छ। वार्षिक १ करोड ५० लाख रुपैयाँको फूल र बिरुवा उत्पादन गर्ने योजना बनाएका युवाले दसैंको मौसममा मात्रै १० लाख रुपैयाँभन्दा बढीको फूल बिक्री गरिसकेका छन्। तिहारमा ४० लाख रुपैयाँभन्दा बढीको बिक्री गर्ने लक्ष्य छ। स्थानीय बजारलाई प्राथमिकता दिने र बाँकी रहेको मात्र बाहिर पठाउने योजना रहेको व्यवसायी कार्कीले बताए। वर्षको तीन पटकसम्म टिप्न मिल्ने कलकत्ते सयपत्रीसँगै तिहारलाई लक्षित गरेर मखमली फूलसमेत लगाइएको छ। कृषि फार्ममा गुलाबका कटिङ विरुवासमेत उत्पादन थालिएको छ। जिल्लामा हुने सामाजिक, सांस्कृतिक तथा धार्मिक कार्यक्रम र उत्सवमा आयात हुने विदेशी खादाको सट्टामा जिल्लामै फूलको मालाको प्रयोग बढ्न थालेपछि व्यावसायिक फूल खेतीमा लागेका हौ, कार्कीले भने, तिहारमा फूलको माग अझ बढ्ने हुँदा हामीमा उत्साह बढेको छ। विदेशमा गर्ने दुःख र मेहनत आफ्नै बारीमा गर्न पाउँदा निक्कै खुसी छौं। फूलले अहिले बजारको माग धान्न भ्याइनभ्याइ छ। बजारको मागलाई चिन्न सके गाउँमै सम्भव हुँदो रहेछ, वैदेशिक रोजगार छाडेर फूल व्यवसायमा लागेका गोपाल थामीले भने। ढकमक्क फूलेको सयपत्रीले वातावरण नै रमणीय बनाएको छ। फूल खेती हेर्न अहिले दैनिकजसो आन्तरिक पर्यटकसमेत पुग्ने गरेका छन्। वर्षमा तीन चोटी फूलाउन सकिने सयपत्री फूल खेतीबाट एक पटकमा ५० लाख रुपैयाँबराबरको उत्पादन हुने कृषक कार्कीको भनाइ छ। दोलखा जिल्लाभर, रामेछाप र काठमाडौंबाट माग आइरहेको कार्कीले बताए। रोजगारीको खोजीमा भौतारिएका युवाहरू पनि दैनिकजसो फूल खेती हेर्न जाने र आफूहरू पनि यस्तै व्यवसाय गर्नुपर्छ भनेको सुन्दा उदाहरणीय कामको सुरुवात गरिएछ भन्ने लाग्ने गरेको कार्कीले सुनाए।"
चुरे दोहन अति भएपछि,"काठमाडौं : चुरेबाट बालुवा, गिटी, ढुंगा निकासी गर्न सरकारले बनाएको विधेयकको जनता समाजवादी पार्टीले कडा विरोध गरेको छ। जसपाको कार्यकारणी समितिको बैठकमा पार्टी अध्यक्ष उपेन्द्र यादवले यस विषयमा गम्भीर भएर छलफल चलाएका छन्। छलफल चलाउनुअघि सोमबार चुरे तथा वातावरण विज्ञसँग चुरे संरक्षणका विषयमा छलफल गरेका थिए। बैठकमा सहभागी जसपाका कार्यकारणी सदस्य राजकिशोर यादवले चुरे संरक्षणका लागि सरकारले काम गर्न जरुरी रहेको बताएका छन्। चुरेका बालुवा, गिट्टी र ढुंगा भारतलगायत अन्य देशमा निर्यात गर्न सरकारले कानुन बनाउन लागेको छ। त्यसमा हाम्रो असहमति छ। यो ठीक छैन। निकासी हुनुहुँदैन, पार्टी अध्यक्ष उपेन्द्र यादवले बैठकमा राखेको कुरो बताउँदै उनले भने, चुरेको संरक्षण गर्न जरुरी छ। यसको उत्खनन भयो भने मधेस बर्बाद हुन्छ। यसैपाली खडेरी लाग्यो। धान रोपाइँ भएन। हामीले यस विषयमा प्रधानमन्त्रीसँग कुरा गर्नुहोस् भनेर पार्टी अध्यक्षलार्ई सल्लाह र सुझाव दिएका छौं। सरकारले सदनमा विधेयक पेश गरे त्यहाँ पनि विरोध गर्ने बताउँदै प्रतिनिधिसभा सदस्यसमेत रहेका यादवले भने, पहिला हामी मन्त्रिपरिषद््मै रोक्छौं। यदि त्यहाँ भएन भने सद्नमै पनि रोक्छौं। चुरेको नदीजन्य पदार्थको निकासी रोक्नुपर्छ चुरे तथा वातावरण विज्ञहरूको टोलीले जनता समाजवादी पार्टीका अध्यक्ष उपेन्द्र यादवलार्ई चुरे क्षेत्रबाट बालुवा, गिट्टी, ढुंगा देश बाहिर निकासी गर्न सरकारले बनाएको विधेयक रोक्न ध्यानाकर्षण गराएका छन्। चुरे संरक्षणको विधेयक बनाउनु पर्नेमा सरकारले चुरे बिक्री गर्नका लागि कानुन बनाउन लागेको भन्दै चुरे विज्ञ डा विजयकुमार सिंहको नेतृत्वमा गएको टोलीले जसपाका अध्यक्ष यादवलार्ई भेटेर विधेयक रोक्न माग गरेका हुन्। टोलीमा चुरे विज्ञ डा विजयकुमार सिंह दनुवार, वनस्पति विज्ञ डा तिर्थ बहादुर श्रेष्ठ, जैविक विविधता विज्ञ प्राडा रामप्रसाद चौधरी, वन तथा चुरे विज्ञ डा विनोद भट्ट, वन तथा चुरे विज्ञ डा नागेन्द्र यादव, कृषि विज्ञ डा कृष्ण पौडेल, वन विज्ञ शेखरकुमार यादव र राकेश कर्ण सहभागी थिए। संघीय मामिला तथा सामान्य मन्त्रालयको प्रस्तावमा संघीय मन्त्रिपरिषद्ले असोज १६ मा निर्माण सामग्रीको व्यवस्थापन तथा नियमनसम्बन्धी विधेयक स्वीकृत गरी संसदमा पेश गर्ने निर्णय भएको सरकारका प्रवक्ता तथा सञ्चारमन्त्री रेखा शर्माले बताएकी थिइन्। विज्ञ डा सिंहका अनुसार विगतमा सरकार तथा संसद्का विभिन्न समितिको अध्ययनका आधारमा मन्त्रिपरिषद्को निर्णयबाट २०७१ साउन १ गतेदेखि गिट्टी, ढुंगा, बालुवा निकासी बन्द गरिएको थियो। तर, बनाइएको विधेयकमा चुरे क्षेत्रबाट फेरि नदीजन्य पदार्थ देश बाहिर निकासी खुल्ला गर्ने उल्लेख छ। विधेयक पारित भएमा चुरेभावर र तराईमा विदेशी लगानीमा व्यावसायिक रूपमा मेसिनहरूको प्रयोग भई व्यापक रूपमा गिट्टी, ढुंगा, बालुवाको उत्खनन र निकासी हुन्छ, चुरे विज्ञ डा सिंहले भने, यसबाट तराईमा पानी सुक्ने, उर्वर भूमि मरुभूमीकरण हुने, चुरे क्षेत्रको जैविक विविधता सधैंका लागि नाश हुनेछ। चुरेबाट नदीजन्य पदार्थ झिके चुरेको पारिस्थितिकीय प्रणालीमा क्षति पुग्ने, वातावरणमा नकारात्मक असर पर्ने, देशभित्र नै निर्माण सामग्रीको अभाव सिर्जना हुने भन्दै विज्ञहरूले जसपाका पार्टी अध्यक्ष यादवलार्ई गम्भीर ध्यानाकर्षण गराएका थिए। विधेयकमा रहेको नदीजन्य पदार्थको निकासी भन्ने शब्द हटाउनका लागि राष्ट्रपति, सांसद, दुवै सदनका सांसद हटाउनका लागि पहल गर्न विज्ञहरूले नेता यादवसँग अनुरोध गरेका छन्। बालुवा गिट्टीका बारेमा छिमेकी मुलुकहरूसँग कुनै किसिमको सन्धि, सम्झौता, समझदारी नगर्न पहल गर्नसमेत उनीहरूले ध्यानाकर्षण गराएका थिए। विज्ञ टोलीसँग जसपाका अध्यक्ष यादवले आफूले चुरे संरक्षणका लागि पहल गर्ने बताएका थिए। विज्ञसँगको भेटघाटमा जसपा अध्यक्ष यादवले भने, चुरे दोहन भए मधेसको भविष्य संकटमा पर्छ। यस विषयमा हामी गम्भीर छौं। सरकारले नागरिकसँग विश्वासघात गर्दै आर्थिक वर्ष २०७८७९ को बजेट वक्तव्यको बूँदा न १९९ मा नेपालबाट गिट्टी, ढुंगा, बालुवाको निकासी गर्ने भन्ने उल्लेख गरिएको थियो। त्यसविरुद्ध तत्कालीन समयमा विपक्षमा रहेका नेपाली कांग्रेस, नेकपा माओवादी केन्द्र, जनता समाजवादी पार्टी र राष्ट्रिय जनमोर्चाले घर डढाएर खरानी बिक्री गर्ने भन्दै कडा आलोचना गरेका थिए। राजनैतिक दल र नागरिक समाजहरूको व्यापक विरोधपछि अर्थ मन्त्रालय एवं वन तथा वातावरण मन्त्रालयले विज्ञप्ति जारी गरी चुरे संरक्षणप्रति प्रतिबद्धता जनाउँदै बुँदा नं १९९ कार्यान्वयन गरिएको थिएन। चुरेबाट बालुवा गिट्टी निकासीको विगतमा विरोध गरेका नेपाली कांग्रेस, माओवादी, जनता समाजवादी पार्टीलगायतका गठबन्धन दलको सरकारले चालू आवको बजेटमा चुरेको नदीजन्य पदार्थ भारत पठाउन विधेयक बनाएको छ। संरक्षित क्षेत्र चुरेबाट बालुवा गिट्टी उत्खनन गरेर निर्यात गर्न सरकारले बनाउन लागेको विधेयक रोक्नका लागि यसअघि नै पूर्व राष्ट्रपति डारामवरण यादवले राष्ट्रपति रामचन्द्र पौडेललार्ई भेटेर आग्रह गरिसकेका छन्। राष्ट्रपतिले वन मन्त्री वीरेन्द्र महतोसँग चुरे संरक्षणका सवालमा बोलाएर कुरा गरिसकेका छन्।"
नेपालसँग आन्तरिक स्रोत पर्याप्त नभएकाले वैदेशिक लगानी अपरिहार्य : अर्थमन्त्री,"लण्डन : अर्थमन्त्री डाप्रकाशशरण महतले नेपालको समृद्धि र आर्थिक रुपान्तरणका लागि ठूलो वित्तीय स्रोतको आवश्यकता रहेको जनाउँदै त्यसका लागि आन्तरिक स्रोत पर्याप्त नहुने भएकोले वैदेशिक लगानी अपरिहार्य रहेको बताएका छन् । लण्डनस्थित नेपाली दूतावासले आयोजना गरेको उच्चस्तरीय लगानी सम्मेलनलाई सम्बोधन गर्दै अर्थमन्त्री डामहतले यस्तो बताएका हुन्। नेपाल र संयुक्त अधिराज्यबीच सन् १९२३ मा सम्पन्न मैत्री सन्धी हस्ताक्षर भएको एक सय वर्ष पूरा भएको अवसरमा नेपाली दूतावासले सिटी अफ लण्डनको म्यान्सन हाउसमा एक उच्चस्तरीय लगानी सम्मेलनको आयोजना गरेको हो । सो अवसरमा अर्थमन्त्री डा महतले नेपाल सरकारले लगानी मैत्री वातावरणका लागि आवश्यक ऐन, कानुन निर्माण तथा परिमार्जन एवं संस्थागत व्यवस्था गरेको र यस वर्षको बजेटले लगानीकर्तालाई थप सहजीकरण गर्न विभिन्न सुधारका कार्य सुरु गरेको समेत बताए । उनले अन्तर्राष्ट्रिय वित्त बजारबाट पुँजी परिचालन गर्न आवश्यक कानुनी पूर्वाधार तयार गरिने जानकारी दिंदै आगामी दिनमा बेलायतबाट लगानीमा थप वृद्धि हुने विश्वास व्यक्त गरे। बेलायतका लागि नेपाली राजदूत ज्ञानचन्द्र आचार्यले नेपालले वित्तीय केन्द्र लण्डनबाट लगानीका दीर्घकालीन वित्तीय स्रोतमार्फत् बेलायतबाट नवीकरणीय उर्जा, सूचना प्रविधि, शिक्षा तथा पर्यटन क्षेत्रमा प्राथमिकताका साथ लगानी भित्र्याउन चाहेको बताए । नेपालले विद्युत व्यापारका लागि छिमेकी मुलुक भारतसँग द्विपक्षीय सम्झौता गरेको तथा बंगलादेश समेत निर्यात गर्न तयारी गरेको बताउँदै नेपालको जलविद्युतबाट नेपाल मात्र नभई दक्षिण एशियाली क्षेत्रमै जलवायु परिवर्तसम्बन्धी लक्ष्य पूरा गर्न सहयोग पुग्ने बताए। कार्यक्रममा मन्तव्य व्यक्त गर्दै सिटी अफ लण्डनका अल्डरम्यान तथा सेरिफ ब्रोनेक मसोजादाले सिटी अफ लण्डनमा प्रशस्त वित्तीय श्रोत तथा जोखिम बहन गर्ने वीमा कम्पनीहरु रहेका र नेपालको दिगो विकासका लागि सिटी अफ लण्डनको सहयोग रहने बताए। बेलायती परराष्ट्र मन्त्रालयका निर्देशक बेन मेलरले गत केही वर्षमा ब्रिटिश इन्टरनेशनल इन्भेस्टमेन्टमार्फत् नेपालको बिभिन्न क्षेत्रमा लगानी बढ्दै गएको र वैदेशिक लगानीको वातावरण सुधारका लागि बेलायतले सहयोग गरिरहेको बताउँदै नेपालको अति कम विकसित मुलुकबाट विकासशील मुलुकमा स्तरोन्नति हुने प्रक्रियालाई सहज बनाउन निरन्तर सहयोग गर्ने प्रतिवद्धता व्यक्त गरे। बेलायती संसदमा बेलायत नेपाल संसदीय समूहका अध्यक्ष वीरेन्द्र शर्माले नेपालबेलायत ऐतिहासिक सम्बन्धको चर्चा गर्दै नेपालका बिभिन्न क्षेत्रमा लगानीका प्रशस्त सम्भावनाहरु रहेको बताए। यूके एक्सपोर्ट फाइनान्सका प्रमुख कार्यकारी अधिकृत टिम रिडले नेपालका विभिन्न क्षेत्रमा १५ बिलियन पाउण्डसम्म लगानी गर्न यूके एक्सपोर्ट फाइनान्स तयार रहेको जानकारी दिए। विशेष गरी नेपालको नवीकरणीय उर्जा,सूचना प्रविधि एवं शिक्षा क्षेत्रमा लगानी भित्र्याउने बारेमा केन्द्रित उक्त सम्मेलनमा नवीकरणीय उर्जा तथा सूचना प्रविधिसम्बन्धी विषयमा उक्त क्षेत्रसँग सम्बन्धित व्यक्तिहरुसँग छुट्टाछुट्टै प्यानलमा छलफल भएको थियो भने शिक्षा क्षेत्रमा नेपालमा रहेका अवसरहरुका बारेमा ब्रिटिश कलेजका अध्यक्ष राजन कँडेलले प्रस्तुति गरेका थिए। नेपाल राष्ट्र बैंकका डेपुटी गभर्नर बमबहादुर मिश्रले वैदेशिक लगानी स्वीकृति तथा विदेशी कम्पनीको लाभांस फिर्ता लैजाने प्रक्रिया सरलीकरण गर्न नेपाल राष्ट्र बैंक प्रतिवद्ध रहेको लगानीकर्तालाई आश्वासन दिए। लगानी बोर्ड नेपालका सहसचिव अमृत लम्सालले वैदेशिक लगानीका लागि नेपालको विभिन्न क्षेत्रमा रहेका अवसरहरुको बारेमा प्रस्तुति दिँदै वैदेशिक लगानी स्वीकृति तथा परियोजना कार्यान्वयन अवधिभर विदेशी लगानीकर्तालाई सहजीकरण गर्न लगानी बोर्ड प्रतिवद्ध रहेको बताए। त्यसैगरी उर्जा जलश्रोत तथा सिंचाई मन्त्रालयका सहसचिव सन्दीप देवले नेपालको उर्जा क्षेत्र विशेष गरी कार्यान्वयनमा रहेका जलविद्युत परियोजनाहरु,भारत तथा चीनसँग विद्युत विकास तथा खरीदका लागि भएका सम्झौताहरु एवं जलविद्युत् विकासका लागि नेपाल सरकारको आगामी योजनाको बारेमा उल्लेख गर्दै यसका लागि ठूलो पूजीको आवश्यक रहेकोले लगानीकर्ताहरुको लागि यस क्षेत्रमा ठूलो अवसर रहेको बताए। नेपाल उद्योग वाणिज्य महासंघका अध्यक्ष चन्द्रप्रसाद ढकालले नेपालमा लगानी मैत्री वातावरण भएको हुँदा वैदेशिक लगानीकर्ताहरुलाई निर्धक्क भएर लगानी गर्न निजी क्षेत्रको तर्फबाट आग्रह गरे। स्वतन्त्र उर्जा उत्पादकहरुको संस्था नेपालका अध्यक्ष गणेश कार्कीले नेपालमा जलविद्युत् तथा अन्य नवीकरणीय उर्जाको क्षेत्रमा लगानीका अवसरका बारेमा जानकारी दिंदै नेपाल सरकारको भूमिका सकारात्मक रहेकोले वैदेशिक लगानीकर्ताहरुलाई नेपालमा लगानी गर्न आव्हान गर्नुभयो। ब्रिटिश इण्टरनेशनल इन्भेष्टमेण्टका प्रवन्ध निर्देशक कोलिन बक्ली तथा डोल्मा इम्प्याक्ट फण्डका संस्थापक तथा प्रमुख कार्यकारी अधिकृत टीम गोचरले नेपालमा आफूहरुले गरेको लगानी फलदायी रहेको बताउँदै उत्तरदायी लगानीका लागि नेपाल उपयुक्त देश भएको औल्याए। सम्मेलनमा नेपालमा लगानी गरिरहेका विकास वित्तीय संस्थाहरुको तर्फबाट इन्भेस्ट फर इम्प्याक्ट नेपालका प्रमुख कार्यकारी अधिकृत विवेक श्रेष्ठले विकास वित्तीय संस्थाहरुको लगानीका बारेमा प्रस्तुति दिएका थिए।साथै उक्त अवसरमा नेपाल सरकार अर्थ मन्त्रालय तथा नेपालमा लगानी गरिरहेका ६ वटा विकास वित्तीय संस्थाहरु ब्रिटिश इन्टरनेशनल इन्भेस्टमेन्ट, बेलायत, एफएमओ, नेदरल्याण्ड, बायो, बेल्जियम, फिनफण्ड, फिनल्याण्ड, प्रोपार्को, फ्रान्स एवं साइफेम, स्वीजरल्याण्डबीच नेपालमा विकास वित्तीय संस्थाहरुको लगानी सहजीकरण गर्ने सम्बन्धी एक समझदारीपत्रमा हस्ताक्षर सम्पन्न भयो। यसै सिलसिलामा माननीय मन्त्रीज्यूको हिन्दुजा ग्रुप अफ इन्डस्ट्रिजका अध्यक्ष जी पी हिन्दुजासँग नेपालमा लगानी भित्र्याउने विषयमा कुराकानी भयो। उक्त सममेलनमा बेलायती बैंकर्स,निजी लगानीकर्ताहरु,वीमा कम्पनीहरु,बेलायत लगायत यूरोपेली मुलुकका विकास वित्तीय संस्थाका प्रतिनिधिहरु,व्यापार मन्त्रालय एवं परराष्ट्र मन्त्रालयका पदाधिकारीहरू, नेपाली डायस्पोरा,नेपालमा लगानी गरिरहेका बेलायती कम्पनीहरुलगायत गरी करीब सय जनाको उपस्थिति रहेको थियो।"
"एमाले चियापानमा प्रम दाहाल र ओलीबीच वार्तालाप, झाक्रीले दिइन् पुष्पगुच्छा उपहार","काठमाडौं : प्रधानमन्त्री पुष्पकमल दाहाल एमालेको चियापान समारोहमा सहभागी भएका छन्। अध्यक्ष केपी शर्मा ओलीको निमणत्रणामा प्रधानमन्त्री दाहाल च्यासलस्थित पार्टी कार्यालय पुगेका हुन्। प्रधानमन्त्री दाहाल पुग्नेवितिक्कै एमाले नेताहरूले स्वागत गरेका थिए। लगत्तै अध्यक्ष ओलीले प्रधानमन्त्री दाहाललाई स्वागत गरेका थिए। संयुक्त राष्ट्रसंघका महासचिव एन्टोनियो गुटेरेसलाई गलत ब्रिफिङ गरेको भन्दै ओलीप्रति रुस्ट बनेका दाहाल चियापान समारोहमा सहभागी भएका हुन्। शान्ति प्रक्रिया टुंग्याउने विषयमा आज विहानमात्रै प्रधानमन्त्री दाहालले एमाले अध्यक्ष ओली र नेपाली कांग्रेसका सभापति शेरबहादुर देउवासँग छलफल गरेका थिए। संक्रमणकालीन न्यायका विषयमा एकमत हुन उनीहरूबीच छलफल भएको हो। त्यस्तै एमालेबाट विद्रोह गरेर नेकपा एकीकृत समाजवादीमा गएका नेतृत रामकुमारी झाक्रीले एमाले अध्यक्ष ओलीलाई पुष्पगुच्छा उपहार दिएकी छन्। उनले पुष्पगुच्छा उपहार दिँदै ओलीसँग तस्बिर खिचाएकी थिइन्। यसैबीच एमालेको चियापानमा सभामुख देवराज घिमिरेसहित दलहरूका शीर्ष नेताहरू सहभागी छन्। नेपाली कांग्रेसका सभापति देउवा, नेकपा एकीकृत समाजवादीका सम्मानित नेता झलनाथ खनाल, नेपाल समाजवादी पार्टीका अध्यक्ष बाबुराम भट्टराई, राष्ट्रिय स्वतन्त्र पार्टीका सभापति रवि लामिछानेलगायत नेताहरू सहभागी छन्। त्यस्तै कूटनीतिक नियोगका अधिकारीहरूसमेत चियापान समारोहमा सहभागी छन्।"
किसानलाई सुपारी खेतीका लागि सहुलियतपूर्ण कर्जाको व्यवस्था गर्न निर्देशन,"काठमाडौं : प्रतिनिधिसभाअन्तर्गतको उद्योग तथा वाणिज्य र श्रम तथा उपभोक्ता हित समितिले सुपारी खेतीलाई कृषिजन्य वस्तुको रुपमा सूचिकृत गर्दै किसानलाई अनुदान वा सहुलियपूर्ण कर्जा पाउने व्यवस्था गर्न सरकारलाई निर्देशन दिएको छ । सिंहदरबारमा बुधबार बसेको बैठकले नेपालमा उत्पादित सुपारी विदेश निर्यात गर्ने सम्बन्धी समस्याका सम्बन्धमा सरोकारवालासँग छलफल गर्दै सुपारी खेतीलाई कृषिजन्य वस्तुको रुपमा सूचिकृत गर्न र सरकारले कृषि उपजमा उपलब्ध गराउने अनुदान रकम, सुविधा वा सहुलियपूर्ण कर्जाको व्यवस्था सुपारी किसानले पनि पाउने व्यवस्था गर्न कृषि मन्त्रालयलाई निर्देशन दिएको हो । बैठकले सोह्रौँ पञ्चवर्षिय योजना तर्जुमा गर्दा सुपारी खेतीलाई प्रवर्द्धन गर्नेतर्फ नीतिगत व्यवस्था गर्न पनि सरकारलाई निर्देशन दिएको छ। सुपारी उत्पादनको एकिकृत तथ्याक संकलन गर्ने कार्य किसान प्रतिनिधिको संलग्नतामा गर्न पनि निर्देशन दिएको छ । त्यस्तै, बैठकले नेपालमा उत्पादन भइ विदेशमा निकासी हुने सुपारीको उत्पत्तिको प्रमाणपत्र जारी गर्ने व्यवस्थासम्बन्धी कार्यविधि, २०६८ लाई आवश्यक सशोधन गर्न उद्योग मन्त्रालयलाई निर्देशन दिइएको समिति सभापति अव्दुल खानले जानकारी दिए । नेपालमा आयात हुने सुपारीलाई काउन्टर भ्यालिङ ट्याक्स लगाइ सो वापतको रकम सुपारी किसानलाई प्रोत्साहन स्वरुप उपलब्ध गराउन पनि अर्थ मन्त्रालयलाई निर्देशन दिइएको सभापति खानले बताए। बैठकले किसानलाई सुपारीको उन्नत विउ वितरण, मलखादको व्यवस्था, आवस्यक यान्त्रिक उपकरणहरुको व्यवस्था, प्राविधिक जनशक्ति लगायतका सुपारी उत्पादनलाई अभिवृद्धि गर्ने कार्यक्रम संचालन गर्न पनि कृषि मन्त्रालयलाई निर्देशन दिएको छ ।"
"कात्तिकभित्रै सरकार ढाल्ने खेल भइरहेको छ, तर म त्यो सफल हुन दिन्नँ : प्रधानमन्त्री दाहाल","काठमाडौं : प्रधानमन्त्री पुष्पकमल दाहालले पटकपटक सरकार ढाल्ने प्रयास भइरहेको बताएका छन्। पार्टी कार्यालयमा आयोजित बागमती, उपत्यका र सम्पर्क समन्वय प्रदेशको बैठकलाई सम्बोधन गर्दै प्रधानमन्त्री दाहालले कात्तिकभित्रै जसरी पनि सरकार ढाल्ने खेल भइरहेको बताए। प्रधानमन्त्री दाहालले सरकार बनेको दिनदेखि नै गठबन्धन तोड्ने र सरकार ढाल्ने प्रयास भएको बताए। 'गएको वैशाखभित्रै सरकार ढालेरै छोडिन्छ भन्ने संकल्प गरेका मन्छे मैले देखेको छु। असार कट्न दिइन्न भन्दै षड्यन्त्र भएको नजिकबाट देखेको छु। अहिले त भनिँदैछ तिहारपछि ध्वस्तै पारिन्छ। तपाईँहरूलाई यी सबै कुरा कुनै दिन भनौंला केके भयो भनेर,' उनले भने। भ्रष्टाचार र भूमाफियाविरुद्धको अभियान सुरु भएपछि झन् सरकारविरुद्ध आक्रामकरूपमा षड्यन्त्र भइरहेको उनको भनाइ छ। षड्यन्त्रकारीहरूले सरकारलाई मात्र नभएर संविधान, गणतन्त्र र लोकतन्त्रलाई ध्वस्त पार्ने चुनौती दिइरहेको उनले बताए। संविधान, लोकतन्त्र र गणतन्त्रको रक्षाका लागि पार्टी पंक्तिलाई प्रतिवाद गर्न उनले आह्वानसमेत गरे। 'तपाईँहरूले यी कुरालाई बुद्धिमता तरिकाले कसरी प्रतिवाद गर्ने? वैज्ञानिक तरिकाले कसरी असफल पार्ने भन्ने कुरा बुझ्न जरुरी छ,' उनले भने। उनले आफू प्रधानमन्त्री भएपछि १० महिनाभित्र ८९ प्रधानमन्त्रीहरू बनाउने कसरतलाई असफल बनाएको बताए। अहिले भइरहेको षड्यन्त्रलाई पनि विफल पारिने उनको भनाइ छ। 'दस महिनाभित्र ८९ वटा प्रधानमन्त्री बनाउने कसरहरू भए। ती सबैलाई असफल पारियो। हामीले राजनीतिक बलबुत्ताले ती प्रयासहरू असफल पारियो। अब जे हुँदैछ, त्यो पनि असफल पारिन्छ। सफल हुने मैले कुनै गुन्जायस देख्दिनँ,' उनले भने। यसबीचमा विभिन्न दलका विभिन्न नेतालाई प्रधानमन्त्री बनाउने कसरत गरिएको उनले बताए। 'यो देशमा धेरै प्रधानमन्त्री भए। म तेस्रोपटक प्रधानमन्त्री भएको यो कति महिना भयो? तर कहिले यो पार्टीको, कहिले त्यो पार्टीका विभिन्न नेतालाई प्रधानमन्त्री बनाउने कसरत भयो,' उनले भने। उनले जनतासँग पार्टी प्रत्यक्ष नजोडिएकै कारण माओवादीमाथि प्रहार भइरहेको बताए। जनयुद्धको उदाहरण दिँदै उनले भने, 'जनतासँग हाम्रो पार्टी जोडिएन भने, जनता मोबिलाइज भएन भने, लिडरसिपले मात्रै गरेर केही हुँदैन। क्रान्ति पनि हामी सबैको तागत लगाएरै सफल भएको हो। त्यसैले प्रतिगमन भयो भने के होला भनेर हामी सबैले विचार गर्नुपर्छ,' उनले भने। उनले माओवादी पार्टीभित्र जनतासँग कसरी जोडिने भन्ने कडी छुटेको बताए। प्रशिक्षणको माध्यमबाट त्यो कडी जोड्नुपर्ने उनले बताए। 'जनतालाई प्रशिक्षित गर्ने अधिकार सबै पार्टीलाई छ। हामीलाई पनि छ। विगतमा कुनै कडी छुटेको थियो भने यही हो,' उनले भने। उनले ३२ सिटे भनेर हेप्नेहरूलाई संसदमा शतप्रतिशत समर्थन जुटाएको कुराले जवाफ दिनुपर्ने बताए। '३२ सिटे भनेर हेपेको हामीलाई थाहै छ। त्यो त हो पनि। हामीले ३२ भन्दा बढी ६४ बनाउन त सकेनौं। तर संसदमा शतप्रतिशत समर्थन त जुटाएका हौं नि। त्यो कुरा तपाईँहरुले जनतालाई भन्नुपर्यो,' उनले भने। प्रधानमन्त्री दाहालले विशेष अभियानअन्तर्गत गर्न लागिएको जनपरिचालनबारे गलत प्रचार भएकोमा गुनासोसमेत गरे। 'केन्द्रीय समितिले गरेको निर्णय बमोजिम विशेष अभियानकै क्रममा जनपरिचालन गर्ने निर्णय गरेको हो। तर जनपरिचालनबारे गलत प्रचार भएको छ,' उनले भने। उनले हिजो कोतपर्व, भण्डारखाल पर्व, नारायणहिटी हत्याकाण्ड मच्चाएका शक्ति नै अहिले शान्तिको कुरा गर्दै हिँडेको भन्दै त्यस्ता षड्यन्त्रलाई लोकतान्त्रिक शक्तिहरू मिलेर परास्त गर्न आवश्यक रहेको बताए।"
"रिगलको आममाफीविरुद्धको रिटमाथि बहस सकियो, फैसला भोलि आउने","काठमाडौं : नेपालगञ्जका चेतन मानन्धरको हत्या अभियोगमा जन्मकैद पाएका रिगल भनिने योगराज ढकाललाई राष्ट्रपतिले आममाफी दिएकोविरुद्ध परेको रिटमाथिको बहस सकिएको छ। फैसला भने भोलि आउने भएको छ। कायममुकायम प्रधानन्यायाधीश ईश्वरप्रसाद खतिवडासहित न्यायाधीशहरू सपना प्रधान मल्ल र डा कुमार चुडालको पूर्ण इजलासले फैला भोलि सुनाउने निर्णय गरेको सर्वोच्च अदालतका प्रवक्ता भद्रकाली पोखरेलले जानकारी दिए। उनले भने, 'मुद्दामाथिको बहस सकिएको छ। भोलि निर्णय आउनेछ।' संविधान दिवसको अवसरमा प्रधानमन्त्री पुष्पकमल दाहाल प्रचण्ड नेतृत्वको मन्त्रिपरिषदको सिफारिसमा राष्ट्रपति रामचन्द्र पौडेलले नेपालगञ्जका चेतन अधिकारीका हत्यारा रिगललाई आममाफी दिएका थिए। राष्ट्रपतिको सोही निर्णयविरुद्ध चेतन मानन्धरकी पत्नी भारती शेर्पा मानन्धरले रिगललाई फेरि कारागार पठाउन माग गर्दै सर्वोच्चमा रिट दिएकी थिइन्। रिट निवेदनमा राष्ट्रपतिको कार्यालय,प्रधानमन्त्री तथा मन्त्रिपरिषद् कार्यालय,गृहमन्त्रालय,जिल्ला प्रशासन कार्यालय बाँके,जिल्ला कारागार कार्यालय दाङ,जिल्ला प्रशासन कार्यालय दाङ र महान्यायाधिवक्ताको कार्यालय रामशाहपथ काठमाडौंलाई विपक्षी बनाइएको छ। रिगलले खुकुरी प्रहार गरी २९ असार २०७२ सालमा २९ वर्षीय चेतन मानन्धरको हत्या गरेका थिए। त्यसपछि कर्तव्य ज्यान मुद्दामा गुण्डा नाइके रिगललाई बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। भारतीले श्रीमानलाई न्यायका लागि दसैं लगत्तै फेरि काठमाडौंको माइतीघरमा अनशन सुरू गरेकी छन्। सर्वस्वसहित जन्मकैदको आदेश ठहर भएका तरूण दलका नेतासमेत रहेका रिगललाई आममाफी दिएपछि यसको चौतर्फी विरोध सुरू भएको छ।"
पीडितलाई केन्द्रमा राखेर शान्ति प्रक्रिया टुंग्याउन हामी तयार छौं : केपी ओली,"काठमाडौं : नेकपा एमाले अध्यक्ष केपी शर्मा ओलीले पीडितलाई केन्द्रमा राखेर शान्ति प्रक्रिया टुंग्याउनुपर्ने बताएका छन्। पार्टी कार्यालय च्यासलस्थित चियापान समारोहपछि सञ्चारकर्मीसँग कुरा गर्दै उनले शान्ति प्रक्रिया टुंग्याउन एमाले तयार रहेको बताए। उनले सहमतिकै आधारमा अदालतको आदेशलाई सम्मान गर्दै संक्रमणकालीन न्यायसम्बन्धी मुद्दा सम्बोधन हुनुपर्ने बताए। 'शान्ति प्रक्रिया टुंग्याउनुपर्छ। सहमतिका साथ टुंग्याउनुपर्छ। पीडितलाई केन्द्रमा राखेर टुंग्याउनुपर्छ। सर्वोच्च अदालतको आदेशलाई सम्मान गर्दै टुंग्याउनुपर्छ। अन्तर्राष्ट्रिय समुदायले भनेको कुरालाई पनि ख्याल राख्नुपर्छ,' उनले भने। शान्ति प्रक्रियालाई टुंग्याउने विषयमा आजमात्रै प्रधान प्रधानमन्त्री पुष्पकमल दाहाल, नेपाली कांग्रेसका सभापति शेरबहादुर देउवा र एमाले अध्यक्ष ओलीबीच छलफल भएको थियो। संयुक्त राष्ट्रसंघका महासचिव एन्टोनियो गुटेरेसले संसदमा सम्बोधन गरेलगत्तै प्रधानमन्त्री दाहालले केही साथीहरूले शान्ति प्रक्रियाका विषयमा गलत ब्रिफिङ गरेको आरोप लगाएका थिए। त्यस विषयमा सोधिएको प्रश्नमा ओलीले आफूलाई यस विषयमा जानकारी नभएको बताए। बरु आजमात्रै प्रधानमन्त्री दाहालसँग छलफल भएको भन्दै राम्रो लक्ष्ण रहेको दाबी गरे। 'आजमात्रै हाम्रो छलफल भएको छ। अघि पनि उहाँ आउनुभएको थियो। हाम्रो चेहेरा देख्नुभयो होला? हाम्रो हाउभाउ देख्नुभयो होला? हामी मुस्कुराएको, खुसी भएको देख्नुभयो होला? राम्रै लक्ष्ण छ नि?,' उनले उल्टै प्रतिप्रश्न गरे।"
एमालेको शुभकामना आदानप्रदान तथा चियापान कार्यक्रम सुरु,"काठमाडौं : नेकपा (एमाले)को शुभकामना आदानप्रदान तथा चियापान कार्यक्रम सुरु भएको छ। दशैं, तिहार, छठ लगायत पर्वहरूको अवसरमा आज दिउँसो सवा बाह्र बजेबाट पार्टीको केन्द्रीय कार्यालय, च्यासलमा चियापान कार्यक्रम सुरु भएको हो। संयुक्त राष्ट्रसंघका महासचिव एन्टोनियो गुटेरेसको नेपाल भ्रमणको कार्यतालिकालाई मध्यनजर गर्दै मंगलबारलाई तय गरिएको कार्यक्रम आज सारिएको हो। एमाले अध्यक्ष केपी शर्मा ओलीले चियापानमा सहभागी हुन सबैलाई निम्तो दिएका थिए। कार्यक्रममा प्रधानमन्त्री, मन्त्रीहरू, विभिन्न राजनीतिक दलका नेताकार्यकर्ता, राजदूत, कुटनीतिज्ञ, सुरक्षा निकायका प्रमुख, सरकारी अधिकारी उपस्थित हुनेक्रम जारी छ। ओलीले पाहुनाहरुलाई स्वागत गरिरहेका छन्। अहिले पार्टी कार्यालयमा नेता कार्यकर्ताको भीड लागेको छ। मेन्युमा भेज कट्लेट, निम्की, लड्डु, केरा र चिया समावेश छ।"
चिरख्वा र मिर्मिरेको बाँडफाँट भोलि,काठमाडौं : चिरख्वा हाइड्रोपावरको आईपीओको बाँडफाँट बिहीबार हुने भएको छ। बिक्री प्रबन्धक आरबीबी मर्चेन्टका अनुसार बिहीबार दिउँसो १ बजे बाँडफाँट हुनेछ। आरबीबी मर्चेन्टका अनुसार आईपीओमा १२ लाख १२ हजार ६ सय ४५ जनाको आवेदन परेको छ। उनीहरूले १ करोड ३१ लाख ९९ हजार २ सय ४० कित्ता आईपीओ माग गरेका हुन्। उनीहरूले कुल १ अर्ब ३१२ करोड ९९ लाख २४ हजार रुपैयाँको आवेदन दिएका हुन्। माग भएको सेयर बिक्री खुला भएको भन्दा १५३६ गुणा बढी हो। कम्पनीले ८ लाख ५९ हजार ३ सय कित्ता सेयर बिक्री खुला गरेको हो। यो सेयर १०१० कित्ताका दरले ८५ हजार ९ सय ३० जनालाई पर्नेछ। सेयर पाउनेको संख्याभन्दा आवेदकको संख्या करिब १४ गुणा बढी हो। हाइड्रोपावरले असोज २३ गतेदेखि सर्वसाधारणका लागि सेयर बिक्री खुला गरेको थियो। यसैगरी मिर्मिरे लघुवित्त वित्तीय संस्थाको एफपीओ बाँडफाँट पनि बिहीबारै हुने भएको छ। एफपीओ निष्कासन तथा बिक्री प्रबन्धक नेपाल एसबीआई क्यापिटलका अनुसार बिहीबार बिहान ८३० बजे बाँडफाँट हुनेछ।लघुवित्तको एफपीओमा १ सय ३० गुणा बढी आवेदन परेको छ। कुल १४ लाख २१ हजार ७ सय ७७ जनाले आवेदन दिएका छन्। ती आवेदकले १ अर्ब ६१ करोड ७४ लाख ५८ हजार रुपैयाँबराबरको १ करोड ६१ लाख ७४ हजार ५८० कित्ता एफपीओ माग गरेका हुन्। बैंक तथा वित्तीय संस्थासम्बन्धी ऐन २०७३ को दफा ९ बमोजिम सर्वसाधारणको पुँजी ३० प्रतिशत कायम गर्न लघुवित्तले एफपीओ जारी गरेको हो। लगानीकर्ताले लघुवित्तको १ करोड २३ लाख ८१ हजार ६ सय ४५ रुपैयाँबराबरको प्रतिकित्ता १०० रुपैयाँ अंकित मूल्यका १ लाख २३ हजार ८ सय १६ दशमलव ४५ कित्ताका लागि असोज ३० गतेसम्म आवेदन दिएका थिए। मिर्मिरेको एफपीओ कम्तीमा १०१० कित्ताका दरले १२ हजार ३ सय ८१ जनालाई पर्नेछ। एफपीओ पाउनेको संख्याभन्दा आवेदकको संख्या १ सय १५ गुणा बढी हो।
चुरे बिक्री गर्न सरकारले माफियालाई पासपोर्ट र भिसा दिन लाग्यो : पूर्वराष्ट्रपति यादव,"काठमाडौं : पूर्वराष्ट्रपति डा रामवरण यादवले चुरे बिक्री गर्न प्रधानमन्त्री पुष्पकमल दाहाल नेतृत्वको सरकारले कानुन बनाएर माफियालाई पासपोर्ट र भिसा दिन लागेको बताएका छन्। चुरे संरक्षणका लागि आवाज उठाउँदै आएका पूर्वराष्ट्रपति यादवले सरकारले तराई मरुभूमीकरण बनाउन चालेको कदमलाई खुलेर विरोध गरे। अन्नपूर्ण पोस्ट्सँगको कुराकानीमा उनले चुरे संरक्षण तराईको मात्रै नभएर देशको मुद्दा भएको बताए। सरकारले व्यपार घाटा न्युनीकरणका लागि चुरेका बालुवा, गिट्टी, ढुंगा विदेश पठाउनका लागि बनेको कानुन संसदमा पेस गर्ने निर्णय गरेको छ। सरकारले चुरेको माटो, बालुवा, गिट्टी निकासीका लागि कानुन बनाएर माफियाहरूलाई पासपोर्ट र भिसा दिन लागेको छ,' पूर्वराष्ट्रपति यादवले भने, सरकारले चुरेको नदीजन्य पदार्थ छिट्टै बाहिर निर्यात गरेर देशलाई मरुभूमि बनाउन लागेको छ। चुरे उत्खनन् भयो भने देशको अन्न र जलको भण्डार रित्तिएर तराई मरुभूमीकरण हुने उनले औंल्याए । आफ्नो आँखा अगाडि तराईको जंगल फँडानी भएको पूर्व राष्ट्रपति यादवले सुनाए। मेरो जीन्दगीको ५०६० वर्षमा तराई र चुरेको जंगल समाप्त भयो, उनले चिन्ता व्यक्त गर्दै भने, अब चुरेको माटो, बालुवा, गिट्टी र ढुंगा खनेर बाहिर निकासी गर्न सरकारले कानुन बनाउन लागेको छ। चुरेको भूबनोट बिग्रिएमा सरकारले कुनै कानुन बनाएर पनि चुरेलाई पूर्ववत अवस्थामा फर्काउन नसक्ने उनको भनाइ छ। उनले भने, कानुन बनाएर चुरेको नदीजन्य पदार्थ निकासी गर्यो भने १५२० वर्षदेखि चुरियाको माटो, ढुंगा, बालुवा जुन प्रकारले दोहन भइरहेको छ, त्यसले कुनै पनि कानुन बनाएर त्यसको सरकारले व्यवस्थापन गर्न सक्दैन। हालै पूर्व राष्ट्रपति डा यादवले चुरेको माटो, बालुवा, गिट्टी, ढुंगा विदेश निर्यात गर्न बन्न लागेको कानुन रोक्न राष्ट्रपति रामचन्द्र पौडेललाई ध्यानार्षण गराइसकेका छन्। चुरे संरक्षणमा सरकारको ध्यान गएन। उल्टै कानुन बनाएर सरकारले चुरेको बालुवा, गिट्टी, ढुंगा बिक्री गरिरहेको छ। मले चुरे तथा वातावरण विज्ञहरूसहितको टोलीलाई लगेर उहाँलाई भनेको थिएँ,' उनले भने, उहाँसँग भेट्नुको मुख्य मर्म थियो कि चुरे कसरी बचाउने र यहाँको माटो, बालुवा, गिट्टी कसरी बाहिर निकासी नहुने कानुन नबनोस्। चुरे संरक्षण किन आवश्यक छ भनेरै उनले विज्ञसमेतलाई लिएर गएका थिए। पूर्वराष्ट्रपति यादवले चुरे बचाउनुपर्ने वैज्ञानिक कारण रहेको बताए। तराईलाई लामो समयसमय मरुभूमीकरणबाट बचाउन, पानीको भण्डारणलाई संरक्षण गर्न चुरे संरक्षणको महत्व रहेको उनको भनाइ छ। उनले भने, पानीको भण्डार चुरेमा अहिले नै पानीको कमी भइसक्यो। तराईमा खडेरी लाग्न थाल्यो। चुरियाको माटो र पानीलाई कसरी बचाउने मुख्य चुनौती छ अहिले। आफूले पूर्वराष्ट्रपतिको हैसियले चुरेको संवेदनशीलताबारे राष्ट्रपतिलाई जानकारी गराउन गएको उनले बताए। पूर्वराष्ट्रपति चुरेको गम्भीरतालाई लिएर राष्ट्रपतिलाई भूमिका खेल्न आग्रह गरेको छु। राष्ट्रिपतिज्यूले चुरे बचाउन सरकारलाई कन्भिन्स गर्नुपर्छ,' उनले भने। चुरे नष्ट भयो भने हिमालमा त्यसको प्रत्यक्ष असर पर्ने उनले बताए। चुरे राष्ट्रिय इस्यू हो। यो सिर्फ तराईको मुद्दामात्रै होइन्। तराई मरुभूमीकरण भयो भने त्यसको तातो हावाले हिमाल पग्लिन्छ,' उनले भने। विदेशी पाहुनालाई सरकारले हिमाल देखाउन लगिरहेको बताउँदै उनले भने, तर सरकारले चुरेलाई कानुन बनाएर खन्ने र विदेश पठाउने भन्छ। सरकारलाई निचा (तराई)सँग कुनै माया छैन। कानुन बनाएर चुरे संरक्षणलाई व्यवस्थित गर्न आफूले लामो समयदेखि माग उठाइरहेको उनले बताए। मैले जीन्दगीभरि देखेँ, धेरै कानुन बनाइयो। तर वन पैदावार, माटो, ढुंगाको तस्करी रोकिएन,' जंगलको कानुन छैन? प्रश्न गर्दा उनले थपे, तर, तराईको जंगल कसरी समाप्त भयो?"
"प्रतिनिधिसभा बैठक भोलि,यस्तो छ संभावित कार्यसूची",काठमाडौं : संघीय संसद्अन्तर्गतको प्रतिनिधिसभा बैठक भोलि बिहान ११ बजे बस्ने भएको छ। संघीय संसद्को सचिवालयका महासचिव डाभरतराज गौतमले बिहीबार बिहान ११ बजे बैठक बस्ने जानकारी दिए। बैठकमा चालु अधिवेशनमा विभिन्न मन्त्रालयबाट उत्तर प्राप्त भएका सबै मौखिक तथा लिखित प्रश्न र उत्तरहरू सम्बन्धित मन्त्रीहरुबाट टेबुल गरिने संभावित कार्यसूची रहेको छ। सभामुख देवराज घिमिरेले प्रधानमन्त्री तथा मन्त्रिपरिषद्को कार्यालयबाट प्राप्त कार्यभार तोकिएको सम्बन्धी पत्रहरूको व्यहोरा पढेर सुनाउने कार्यसूचीमा उल्लेख छ। यसैगरी प्रधानमन्त्री पुष्पकमल दाहाल 'प्रचण्ड'ले बैठकमा राष्ट्रिय दलित आयोगको दोस्रो वार्षिक प्रतिवेदन आर्थिक वर्ष २०७८७९ र तेस्रो वार्षिक प्रतिवेदन २०७९८० पेश गर्ने कार्यसूची रहेको छ। सभामुख घिमिरेले प्रतिनिधिसभा नियमावली २०७९ को नियम २१३ को उपनियम (१) बमोजिम १० वा सो भन्दा बढी बैठकमा अनुपस्थित सदस्यहरूको अनुपस्थितिको सूचनाहरू सभाको स्वीकृतिका लागि पेश गर्ने संसद सचिवालयले जनाएको छ।
राष्ट्रियसभा माघमा र उपनिर्वाचन वैशाखामा गर्न आयोगको परामर्श,"काठमाडौं : निर्वाचन आयोगले राष्ट्रियसभाको रिक्त हुने स्थानको निर्वाचन आगामी माघको दोस्रो साता र प्रतिनिधिसभा, प्रदेशसभा र स्थानीय तहको रिक्त पदको उपनिर्वाचन वैशाखमा गर्न नेपाल सरकारलाई परामर्श दिएको छ। प्रमुख निर्वाचन आयुक्त दिनेशकुमार थपलियाले संसदीय समितिलाई राष्ट्रियसभाको निर्वाचन माघको दोस्रो साता र प्रतिनिधिसभा र प्रदेशसभाको एकएक तथा स्थानीय तहको रिक्त २४ पदको निर्वाचन वैशाखमा गर्न अनौपचारिक परामर्श दिइएको जानकारी दिए। प्रतिनिधिसभा, राज्य व्यवस्था तथा सुशासन समितिको आजको बैठकमा उनले निर्वाचन सञ्चालन र व्यवस्थापनसम्बन्धी छरिएर रहेका सात वटा कानुनलाई एकीकृत गर्न बनेको विधेयकलाई आगामी सदनको अधिवेशनबाट पारित गरिदिन आग्रह गरे। प्रस्तावित कानुनमा आवधिक निर्वाचनको मिति किटान गरिएको, निर्वाचनको मौन अवधि हटाएर मतदानको २४ घन्टाअघि प्रचारप्रसार गर्न नपाइने व्यवस्था गरिएको समितिलाई जानकारी दिइयो। निर्वाचनमा राजनीतिक दलले सबै तहका निर्वाचनमा कम्तीमा ३३ प्रतिशत उम्मेदवार महिला उठाउनुपर्ने अनिर्वाय व्यवस्था र भ्रष्टाचारको सजायसम्बन्धी मुद्दा अदालतमा दायर भएका व्यक्तिका हकमा उम्मेदवार बन्न नपाउने प्रावधानका लागि विधेयकमा प्रस्ताव गरिएको छ। निर्वाचन पैसा, पद र शक्तिको आडमा नभइ निष्ठा र सिद्धान्तले जित्नुपर्छ भन्नेमा आयोग विश्वस्त रहेको जनाउँदै प्रमुख आयुक्त थपलियाले निर्वाचनका बेला अस्तव्यस्त हुने अघिपछि सुस्त रहने चरित्रलाई सुधार गरी सधैंभरि प्रभावकारी तुल्याइएको दाबी गरे। सो अवसरमा संघीय मामिला तथा सामान्य प्रशासनमन्त्री अनितादेवीले प्रत्यक्ष र समानुपातिक निर्वाचन प्रणालीमा महिलाको उचित सहभागिताका सवालमा उठेका प्रश्नलाई आयोगले समयमै ध्यान दिनुपर्ने सुझाव दिए। अनितादेवीले निर्वाचन घोषणा भइसकेपछि राष्ट्रसेवक कर्मचारीको रोकिनुपर्ने र आचारसंहिता उलंघनका घटनामा सबै दल र उम्मेदवारलाई समान व्यवहार गर्नुपर्ने बताए। बैठकमा समिति सदस्य चित्रबहादुर केसी, दिलेन्द्रप्रसाद बडू, हितराज पाण्डे, बलराम अधिकारी, वासुदेव घिमिरे र हृदयराम थानीले पछिल्लो समय सिद्धान्त र दर्शनका आधारमा नभइ पैसा खर्च गरेर निर्वाचन जित्ने प्रवृत्ति मौलाएकाले यसका कारण लोकतन्त्र र सुशासनमा चुनौती उत्पन्न गरिरहेको धारणा राखे। बैठकमा समितिका सदस्यहरू प्रकाश अधिकारी, रवी लामिछाने, बुद्धिमान तामाङ, सर्वेन्द्रनाथ शुक्ल, रघुजी पन्त, सरिता प्रसाइँ, पृथ्वीसुब्बा गुरुङ, अम्बिका बस्नेत, राजेन्द्र राईले लोकतन्त्रको प्राणका रूपमा रहेको निर्वाचनलाई पैसा र पहुँचको राजनीतिले धुमिल्याएको विचार प्रकट गरे। उनीहरूले निर्वाचन अत्यन्त खर्चिलो भएको, निष्ठाको राजनीतिक ओझेलमा परेको, योग्यता र क्षमताको कदर नभएको, धनीमानी र पहुँचवालाको बोलवाला हुने गरेका जस्ता कार्यले निर्वाचनको स्वच्छता, स्वतन्त्रता र निष्पक्षतामा प्रश्न खडा भइरहेको धारणा राखे।"
क्यानडाका लागि प्रस्तावित राजदूत पौड्यालविरुद्ध उजुरी आह्वान,"काठमाडौं : संसदीय सुनुवाइ समितिले क्यानडाका लागि प्रस्तावित राजदूत भरतराज पौड्याल उपर उजुरी दिन आह्वान गर्ने निर्णय गरेको छ । सिंहदरबारमा बुधबार बसेको समिति बैठकले मन्त्रिपरिषद्को कार्तिक २ गतेको निर्णयानुसार क्यानडाका लागि आवासीय राजदूत एवं क्यूवा, जमैका, डोमिनिकन रिपब्लिक र हाइटीका लागि गैर आवासीय राजदूत तथा आइकाओका लागि स्थायी प्रतिनिधिको पदमा नियुक्तिका लागि सिफारिस भएका परराष्ट्र मन्त्रालयका सचिव पौड्याल उपर उजुरीका लागि आह्वान गर्ने निर्णय गरेको हो । समितिका सभापति पशुपतिशम्शेर जवराले संसदीय सुनुवाइको कार्यविधिअनुसार उजुरी दिन १० दिनको सूचना जारी गर्ने निर्णय गरिएको जानकारी दिए। सूचना प्रकाशित भएको मितिले १० दिनभित्र स्पष्ट आधार खोली मर्यादित भाषामा सूचना वा उजुरी दिन सकिने उनले बताए। मन्त्रिपरिषदको सिफारिसपछि परराष्ट्र मन्त्रालयले कार्तिक ३ गते सुनुवाइका लागि समितिमा पत्र पठाएको थियो । मन्त्रिपरिषद्ले गरेको सिफारिस संसदीय सुनुवाइले अनुमोदन गरेपछि राष्ट्रपतिबाट नियुक्त हुने प्रावधान छ ।"
एमालेको चियापनमा प्रधानमन्त्री दाहालसहित शीर्ष नेताहरू सहभागी,"काठमाडौं : प्रधानमन्त्री पुष्पकमल दाहाल, नेपाली कांग्रेसका सभापति शेरबहादुर देउवालगायत नेताहरू नेकपा (एमाले) का अध्यक्ष केपी शर्मा ओलीका तर्फबाट नेपालीहरूको चाडपर्वका अवसरमा आज आयोजना गरिएको चियापनमा सहभागी भएका छन्। सो पार्टीको केन्द्रीय कार्यालय, च्यासल, ललितपुरमा जारी चियापानमा पुगेका प्रधानमन्त्री एवं नेकपा (माओवादी केन्द्र)का अध्यक्ष दाहाल र पूर्व प्रधानमन्त्री देउवालाई एमालेका अध्यक्ष ओलीलगायत नेताहरूले स्वागत गरेका थिए। त्यस्तै प्रतिनिधिसभाका सभामुख देवराज घिमिरे, नेकपा (एकीकृत समावजवादी) का सम्माननित नेता झलनाथ खनाल, माओवादीका उपमहासचिव जनार्दन शर्मा, राष्ट्रिय जनमोर्चाका अध्यक्ष चित्रबहादुर केसी, नेकपा सिका महासचिव नेत्रविक्रम चन्दलगायत विभिन्न पार्टीका नेता, कार्यकर्ता, समाजका विभिन्न क्षेत्रका प्रतिनिधि चियापनमा सहभागी छन्।"
सुपारी आयातमा काउन्टरभेलिङ महशुल लगाउन निर्देशन,"काठमाडौं : प्रतिनिधिसभाअन्तर्गतको उद्योग तथा वाणिज्य र श्रम तथा उपभोक्ता हित समितिले सुपारी आयातमा काउन्टरभेलिङ महसुल लगाउन सरकारलाई निर्देशन दिएको छ। आज बसेको समितिको बैठकले यस्तो महसुल लगाउन निर्देशन दिने निर्णय गरेको सभापति अब्दुल खानले जानकारी दिए। 'नेपालमा आयात हुने सुपारीमा काउन्टरभेलिङ कर लगाउन र सो बापत असुल गरिने रकम सुपारी किसानलाई अनुदानका रूपमा उपलब्ध गराउन सरकारलाई निर्देशन दिइएको छ,' सभापति खानले भने। सेफगार्ड, एन्टीडम्पिङ तथा काउन्टरभेलिङ सम्बन्धमा व्यवस्था गर्न बनेको ऐन, २०७६ ले स्वदेशी उद्योगलाई गम्भीर हानीनोक्सानी पुग्ने वा पुग्न सक्ने अवस्थामा भन्सार महसुलका अतिरिक्त काउन्टरभेलिङ महसुल लगाउन सक्ने व्यवस्था गरेको छ। सोही ऐनको व्यवस्थाअनुसार सुपारी आयातमा काउन्टरभेलिङ महसुल लगाउन समितिले सरकारलाई निर्देशन दिएको हो। नेपालमा उत्पादन भएर विदेशमा निकासी हुने सुपारीको उत्पत्तिको प्रमाणपत्र जारी गर्ने व्यवस्थासम्बन्धी कार्यविधि, २०६८ लाई परिमार्जन गर्न पनि समितिले निर्देशन दिएको छ। त्यस्तै नयाँ बन्ने आवधिक योजनामा सुपारी खेतीलाई प्रवर्द्धनको नीति लिन सरकारलाई समितिले निर्देशन दिएको छ। 'सुपारी खेतीमा किसानको आकर्षण बढिरहेको छ। तर सरकारी निकायबाट यस खेतीलाई अपेक्षित रुपमा प्रवद्र्धन गर्ने कार्य भएको नपाइएकाले आगामी १६औं पञ्च वर्षीय आवधिक योजना तर्जुमा गर्दा सुपारी खेतीलाई प्रवर्द्धन गर्न नीतिगत व्यवस्थाका गर्न कृषि तथा पशुपंक्षी विकास मन्त्रालयलाई निर्देशन दिइन्छ,' सभापति खानले भने। सुपारी खेतीलाई कृषिजन्य वस्तुको रूपमा सूचीकृत गर्न सरकारले कृषि उपजमा प्रदान गर्ने अनुदानलगायत सुविधा तथा सहुलियत सुपारी किसानलाई उपलब्ध गराउन पनि समितिले निर्देशन दिएको छ। सुपारी प्रशोधनका लागि आवश्यक यान्त्रिक उपकरण खरिद गर्न किसान समूह वा सहकारी संस्थालाई सहजीकरण गर्न पनि निर्देशन दिइएको छ। सुपारी किसानलाई उन्नत बिउबिजन, मलखाद र जनशक्ति उपलब्ध गराउने र किसानको प्रतिनिधिसमेत राखेर सुपारी उत्पादनको एकीकृत तथ्यांक संकलन गर्न पनि समितिले निर्देशन दिएको छ। नेपालमा उत्पादित सुपारीको उत्पत्तिको प्रमाणपत्र जारी गर्न ल्याब परीक्षणलगायत व्यवस्था गरी विश्व बजारमा नेपाली उत्पादन निर्यात गर्नसक्ने वातावरण बनाउन सरकारलाई निर्देशन दिइएको छ। आजको बैठकमा अप्रशोधित काँचो सुपारी निर्यात गर्न दिने विषयमा छलफल भएको थियो। तर समितिमा सांसदहरूले यस्तो निर्देशन दिन नहुने भन्दै विरोध गरेपछि सभापति खानले उक्त विषय माइन्युटबाट हटाएका थिए। नेपालमा उत्पादन हुने सुपारी भारतलगायत विभिन्न देशमा निर्यातका लागि समस्याका सम्बन्धमा उजुरी परेपछि समितिले यस विषयमा सरोकारवाला निकाय र व्यक्तिहरूसँग छलफल गरिरहेको छ। नेपाल सुपारी खेती विकास संस्था र नेपाल सुपारी खेती किसान पहल समितिले नेपालमा उत्पादित सुपारी निकासीका लागि सहजीकरण गरिदिन भन्दै समितिमा निवेदन दिएका थिए। सुपारी निकासीका लागि उत्पत्तिको प्रमाणपत्र (सर्टिफिकेट अफ ओरिजिन) चाहिने र यस्तो प्रमाणपत्र जारी गर्न उद्योग, वाणिज्य तथा आपूर्ति मन्त्रालयले नमानेको उनीहरूको भनाइ छ। कृषि तथा पशुपंक्षी विकास मन्त्रालयले नेपालमा उत्पादित सुपारी निर्यात गर्नका उत्पत्तिको प्रमाणपत्र जारी गरिदिन उद्योग, वाणिज्य तथा आपूर्ति मन्त्रालयलाई पत्राचार गरेको भए पनि उक्त पत्रमाथि कारबाही नभएको भन्दै सुपार व्यवसायी तथा किसानले समितिमा उजुरी हालेका थिए। तर, उद्योग, वाणिज्य तथा आपूर्ति मन्त्रालयले भने संसदीय समितिको यसभन्दा अघिको निर्देशनका कारण उत्पत्तिको प्रमाणपत्र जारी गर्न समस्या भएको बताउँदै आएको छ। राष्ट्रियसभा अन्तर्गतको दिगो विकास तथा सुशासन समितिले २०७९ साल साउन १६ गते उद्योग, वाणिज्य तथा आपूर्ति मन्त्रालयलाई पत्र पठाउँदै डीएनए परीक्षणबाट नेपालमा उत्पादित भएको भनी प्रमाणित सुपारीलाई मात्र निर्यातको अनुमति दिन मन्त्रालाई निर्देशन दिएको थियो। यही निर्देशनका कारण सुपारीको उत्पत्तिको प्रमाणपत्र जारी हुन नसकेको मन्त्रालयको भनाइ छ।"
बजेट प्रस्तुत भएपछि रातो किताब नै हेरफेर नहुने हाम्रो प्रणाली गलत छ : प्रधानमन्त्री दाहाल,"काठमाडौं : प्रधानमन्त्री पुष्पकमल दाहालले नेपालको अर्थतन्त्रमा देखिएको संकट मुक्त गर्न बृहत् अन्तर्क्रिया गर्ने भएका छन्। पार्टी कार्यालय पेरिसडाँडामा आयोजित कार्यक्रममा बोल्दै उनले उक्त अन्तर्क्रियामा नेपाल सरकारका सबै मन्त्री, सचिव, निजी क्षेत्रका प्रतिनिधि र आर्थिक क्षेत्रका विज्ञहरूलाई सहभागी गराइने बताए। उक्त अन्तरक्रियाको निष्कर्षलाई कार्ययोजनामा ढाल्न विज्ञहरूको टीम बनाएर सोहीबमोजिम नीति र कार्यक्रम बनाउने प्रधानमन्त्री दाहालको भनाइ छ। उनले बजेट बनाउने प्रणाली र प्रक्रियाले अर्थतन्त्रलाई सहयोग नगरेको बताए। परम्परागत ढंगले बनाइने नीति, कार्यक्रम र बजेटले देशको समस्या सम्बोधन गर्न नसक्ने उनको भनाइ छ। 'नीति कार्यक्रम पेस गरेपछि संशोधन नै नहुने, बजेट प्रस्तुत भएपछि रातो किताब हेरफेर नै नहुने हाम्रो प्रणाली र तरिका गलत छ। लोकतन्त्रमा सबै प्रस्तावहरूमाथि छलफल हुन्छ, अन्तर्क्रिया हुन्छ र संशोधन पनि हुन्छ। तसर्थ, आगामी वर्षको नीति, कार्यक्रम र बजेटको तयारी अहिलेदेखि नै गर्नुपर्छ। पहिला नीति, कार्यक्रम प्रस्तुत गर्ने, त्यसमाथि संसदभित्र र बाहिरसमेत गम्भीर बहस गरेर मात्र संशोधनसहित पारित गर्नुपर्छ। बजेट पनि प्रस्तुत हुनेबित्तिकै हेरफेर नभई पारित हुने पद्धति बदल्नुपर्छ। यसपटक हामी बदल्छौं,' उनले भने।"
"प्रधानमन्त्री प्रचण्ड, ओली र देउवाबीच त्रिपक्षीय भेटवार्ता","काठमाडौं : संक्रमणकालीन न्यायको विषयमा नेपाली कांग्रेस, एमाले र माओवादी केन्द्रका शीर्ष नेताले छलफल गरेका छन्। बुधबार बिहान बालुवाटारमा प्रधानमन्त्री पुष्पकमल दाहाल प्रचण्ड, प्रमुख प्रतिपक्ष दलका नेता एवम् एमाले अध्यक्ष केपी शर्मा ओली र कांग्रेस सभापति शेरबहादुर देउवाबीच भेटवार्ता भएको हो। स्रोतका अनुसार संक्रमणकालीन न्यायसम्बन्धी कानुनको विषयमा अधिकांश रूपमा सहमति जुटिसकेकोले केही नमिलेको विषय राजनीतिक रूपमा टुंग्याउनुपर्ने भएपछि शीर्ष नेतृत्व छलफलमा जुटेका हुन्। बालुवाटारमा ओली पुगे लगत्तै छलफलका लागि सभापति देउवा पनि पुगेका हुन्। उनीहरुबीच झण्डै २ घण्टा त्रिपक्षीय छलफल भएको छ। संक्रमणकालीन न्यायसम्बन्धी कानुन संसद्को शान्ति तथा मानव अधिकारमा समितिमा छ। समितिले उपसमिति बनाएर अधिकांश विषयमा सहमति गरेका छन्। उपसमितिले सहमतिमा नै प्रतिवेदन तयार गरेको छ। राजनीतिक तहमा टुंग्याउनु पर्ने विषय मात्रै टुंगिन बाँकी छ। कांग्रेस प्रचार विभाग प्रमुख मीन विश्वकर्मा र एमालेका सचेतक महेशकुमार बर्तौला पनि राजनीतिक तह टुंग्याउनु पर्ने विषयमात्रै बाँकी रहेको दाबी गर्दै आएका छन्। युद्ध सुरु भएको दिनलाई प्रचण्डले जनयुद्ध दिवसको रूपमा सेलिब्रेसन गर्ने जस्ता कामले पीडितहरू चिन्तामा रहेको एमालेको दाबी छ। नेपाल भ्रमणमा रहेका बेला राष्ट्रसंघका महासचिव गुटेरेसले पनि शान्तिप्रक्रिया टुंगो लगाउन सरकार र राजनीतिक दललाई कूटनीतिक दबाब दिएका थिए। गत आइतबार महासचिव एन्टोनियो गुटेरेससँगको भेटमा अध्यक्ष ओलीले प्रधानमन्त्री एवं माओवादी केन्द्रका अध्यक्ष प्रचण्डकै कारणले शान्ति प्रक्रिया टुंगोमा पुग्न नसकेको बताएका थिए। गुटेरेससँगको भेटमा अध्यक्ष ओलीले गम्भीर अपराधमा आममाफी नहुने र अन्तर्राष्ट्रिय प्रतिबद्धताहरू र सर्वोच्च अदालतको फैसलालाई ध्यानमा राखेर शान्ति प्रक्रिया छिटोभन्दा छिटो टुंगियोस् भन्ने एमालेको चाहना रहेको बताएका थिए। सोही प्रसंगलाई लिएर मंगलबार प्रधानमन्त्री प्रचण्डले विश्व समुदायको ध्यान आकर्षित गर्नुपर्नेमा केही नेताहरूले संयुक्त राष्ट्र संघका महासचिवलाई गलत ब्रिफिङ गरेको भन्दै आपत्ति जनाएका थिए। प्रधानमन्त्री प्रचण्डले एमाले अध्यक्ष केपी ओलीप्रति इंगित गर्दै शान्ति प्रक्रिया टुंग्याउनेबारे गलत ब्रिफिङ गरेको आशय व्यक्त गरेका हुन्। उनले संयुक्त राष्ट्र संघका महासचिव एन्टोनियो गुटेरेसले शान्ति प्रक्रियाबारे राम्रा धारणा व्यक्त गर्दै गर्दा ओलीले विभाजित रहेको सन्देश दिएको आरोप लगाए। आइतबार सिंहदरबारमा आयोजित पत्रकार सम्मेलनमा गुटेरेसले भने, संक्रमणकालीन न्यायले पीडित, परिवार र समुदायमा शान्ति ल्याउन मद्दत गर्नुपर्छ। संयुक्त राष्ट्रसंघ नेपाललाई अन्तर्राष्ट्रिय मापदण्ड, सर्वोच्च अदालतको आदेश र पीडितका आवश्यकताहरू पूरा गर्ने प्रक्रियाको विकास गर्न र त्यसलाई व्यवहारमा उतार्न सहयोग गर्न तयार छ। २०५२ सालदेखि २०६२०६३ सम्म भएको सशस्त्र द्वन्द्वमा १७ हजार नेपालीले ज्यान गुमाए। ठूलो संख्यामा बेपत्ता छन्। धेरै अंगभंग भए। अर्बौंको संरचना क्षति पुग्यो। यो सबै भएको त्यति लामो समयसम्म पनि पीडितले भने न्याय पाएका छैनन्। बृहत् शान्ति सम्झौतामा दुई पक्षमध्ये सत्तापक्षबाट गिरिजाप्रसाद कोइराला र विद्रोहीका तर्फबाट पुष्पकमल दाहाल प्रचण्डले हस्ताक्षर गरेका थिए। विद्रोही पक्ष माओवादीले नै हाल सरकारको नेतृत्व गरिएको छ। उक्त समय हालको सरकार पक्ष नेपाली कांग्रेस पनि सरकारको प्रमुख घटक हो। माओवादीविरुद्ध संकटकाल लगाउने प्रधानमन्त्री थिए कांग्रेस सभापति शेरबहादुर देउवा। त्यो बेलाका द्वन्द्वरत पक्ष पालैपालो सरकारमा पुगेका छन्। अहिले त्यो बेलाको विद्रोही र सरकार पक्ष दुवै हाल सत्तापक्षमा नै भएकोले उनीहरू आफूलाई कुनै असर नगर्ने गरी संक्रमणकालीन न्यायसम्बन्धी कानुन बनाउन चाहन्छन्। पीडितको भन्दा पनि आफू अनुकूल कानुन बनाउने ध्यान उनीहरूको छ।"
परराष्ट्रमन्त्री साउद र अमेरिकी वित्त निगमका प्रमुख कार्यकारी नाथनबीच भेटवार्ता,वाशिङटन डिसी : अमेरिकाको औपचारिक भ्रमणमा आएका परराष्ट्रमन्त्री नारायणप्रकाश साउदले अमेरिकी विकास वित्त निगमका प्रमुख कार्यकारी अधिकृत स्कट नाथनसँग मङ्गलबार भेटवार्ता गरेका छन् । भेटमा निगमको नेपालमा लगानीका विषयमा छलफल भएको बताइएको छ । भेटमा मन्त्री साउदले नेपाल सरकारले नेपालमा निजी क्षेत्रको लगानी प्रवर्द्धनका लागि लिइएको रणनीतिका बारेमा प्रकाश पार्दै निगममार्फत अमेरिकाका निजी क्षेत्रलाई लगानी अभिवृद्धि गराउन प्रेरित गर्नसमेत अनुरोध गरे। निमगका प्रमुख कार्यकारी अधिकृत नाथनले नेपालको आर्थिक विकासमा निगमको लगानी वृद्धिसम्बन्धी दृष्टिकोण र सम्भावित क्षेत्रहरूका बारेमा आफ्नो धारणा राखेका थिए। अमेरिकी सरकारमातहत रहेको उक्त निगमले अहिले एक सय १० देशमा ३६ अर्ब ४५ करोड डलर लगानी गरेको जनाइएको छ । साथै निगमले पुँजीगत लगानीमार्फत निजी क्षेत्रको विकासका लागि वित्तीय उपकरण परिचालन गर्दै आएको छ ।  रासस
एमालेको चियापान तथा शुभकामना आदानप्रदान कार्यक्रम आज,"काठमाडौं : नेकपा (एमाले)ले दशैं, तिहार, छठ लगायत पर्वहरूको अवसरमा आज शुभकामना आदानप्रदान तथा चियापान कार्यक्रम गर्दैछ। बुधबार दिउँसो सवा बाह्र बजेपश्चात पार्टीको केन्द्रीय कार्यालय, च्यासलमा चियापान कार्यक्रम आयोजना गरेको हो। कार्यालय सचिव डा भीष्म अधिकारीका अनुसार संयुक्त राष्ट्रसंघका महासचिव एन्टोनियो गुटेरेसको नेपाल भ्रमणको कार्यतालिकालाई मध्यनजर गर्दै मंगलबारलाई तय गरिएको कार्यक्रम बुधबार सारिएको हो। एमाले अध्यक्ष केपी शर्मा ओलीले चियापानमा सहभागी हुन सबैलाई निम्तो दिएका छन्। कार्यक्रममा प्रधानमन्त्री, मन्त्रीहरू, विभिन्न राजनीतिक दलका नेताकार्यकर्ता, राजदूत, कुटनीतिज्ञ, सुरक्षा निकायका प्रमुख, सरकारी अधिकारीलगायतलाई आमन्त्रण गरिएको एमालेले जनाएको छ।"
शान्ति प्रक्रियामा नेपाल एक्लै छैन,"नेपाल भ्रमणमा रहेका संयुक्त राष्ट्रसंघका महासचिव एन्टेनियो गुटेरेसले उच्चस्तरीय भेटघाटमा शान्ति प्रक्रिया टुंग्याउने विषयमा चासो मात्रै राखेनन्, हिमाली क्षेत्रमा नै पुगेर जलवायु परिवर्तनको असर पनि हेरे। अनि, मंगलबार संघीय संसद्को संयुक्त बैठकलाई सम्बोधन गर्दै भने, शान्त नेपालका जनताले जलवायु परिवर्तन र युद्धको असर अब भोग्नु हुँदैन। काठमाडौं : संयुक्त राष्ट्रसंघका महासचिव एन्टोनियो गुटेरेसले दुई ठूला शक्ति राष्ट्रका बीचमा रहेर सार्वभौमसत्ता र स्वाधीनताको रक्षाका लागि आफ्नो मार्ग नेपाल आफैं बनाएको भन्दै प्रशंसा गरेका छन्। नेपाल भ्रमणको क्रममा प्रतिनिधिसभा र राष्ट्रियसभाको संयुक्त सदनलाई मंगलबार सम्बोधन गर्दै उनले अब नेपालले शान्ति स्थापनाको मौलिक अभ्यासलाई पूर्णता दिन मात्रै बाँकी रहेको बताए। भने, शान्ति प्रक्रियाको अन्तिम चरणमा नेपाल छ। संक्रमणकालीन न्यायका बाँकी काम पूरा गर्ने प्रयासमा नेपाल एक्लै छैन। यसमा हाम्रो (संयुक्त राष्ट्रसंघ) सद्भाव रहनेछ। उनले थपे, संक्रमणकालीन न्यायमा पीडित केन्द्रित प्रक्रिया अवलम्बन गर्न, अन्तर्राष्ट्रिय मापदण्ड पछ्याउन र तपाईंहरूको यहाँको कानुनी व्यवस्थालाई ध्यान दिने मेरो विश्वास छ। नेपालले शान्ति प्रक्रियाअन्तर्गत संक्रमणकालीन न्यायलाई अन्तिम निष्कर्षमा पुर्याउन लागेकामा महासचिव गुटेरेसले पीडित पक्षको अधिकारको रक्षा गर्दै उक्त प्रक्रियालाई टुंगोमा पुर्याउन पनि आग्रह गरे। उनले विश्व आर्थिक मन्दीको चुनौतीकाबीच नेपालले लैंगिक समताका क्षेत्रमा गरेको प्रगति र परिणामको प्रशंसा गरे। नेपालको शान्ति प्रक्रियामा सहयोग गर्न पाउँदा राष्ट्रसंघ गौरव व्यक्त गर्छ। यस क्षणमा म नेपालका शान्ति प्रक्रियामा संलग्न नेताहरूप्रति राष्ट्रसंघका तर्फबाट सम्मान व्यक्त गर्छु, सम्बोधनका क्रममा महासचिव गुटेरेसले भने। उनले विगत २० वर्षको नेपालको यात्रा हेर्नलायक र अदभुत रहेको बताए। नयाँ संविधानसहितको नयाँ गणतन्त्रको केन्द्रमा संयुक्त राष्ट्रसंघको बडापत्र छ। तपाईंहरूले दिगो विकास लक्ष्यहरू शीघ्र अँगाल्नुभयो र तीमध्ये धेरैमा प्रगति गर्दै हुनुहुन्छ। तपाईंहरूको मुलुकले द्वन्द्वलाई सफलतापूर्वक साम्य पारेको छ र युद्धबाट शान्तितर्फ उन्मुख भएको छ। यो यस्तो प्रक्रिया हो, जसलाई संयुक्त राष्ट्रसंघले समर्थन गर्न पाउँदा गर्व लागेको छ, उनले भने। यसैबीच उनले पश्चिम एसियामा भइरहेको द्वन्द्वलाई आफूले नजिकैबाट हेरिरहेको भन्दै हमासको क्रुर आक्रमणका क्रममा इजरायलमा ज्यान गुमाउने नेपालीहरूप्रति श्रद्धाञ्जली तथा परिवारमा समवेदना प्रकट गरे। ज्यान गुमाउनेहरूको सम्झनामा एक मिनेट मौनधारण उनले आह्वान गरेका थिए। गुटेरेसको आह्वानमा दुवै सदनका सांसदहरूले शान्ति सैनिक तथा मिसनका ज्यान गुमाउनेहरूप्रति मौनधारण गरेका थिए। उनले त्यस क्रममा बेपत्ता पारिएका नेपाली विद्यार्थी विपिन जोशीबारे चासो राख्दै उनको सुरक्षित रिहाइको कामना गरे। उनले नेपालका नागरिकको मुस्कान, सांस्कृतिक विविधताको प्रशंसा गरे। नेपाली नेतृत्वले अगाडिका दिनहरूमा नेपाली समाजलाई अझै राम्रो बाटो देखाउँदै जाने, त्यसमा विश्वले नै साथ दिने उनले बताए। नेपाल विश्वको साथी हो, उनले भने, विश्वका सबै देशहरूले नेपाललाई आफ्नो साथी मानेर अघि बढ्ने छन्। गुटेरेसले नेपालको शान्ति प्रक्रियामा सहयोग गर्न पाउँदा राष्ट्रसंघले गौरव व्यक्त गरेको बताएका छन्। उनले भने, अल्पविकसित देशको स्थितिबाट तपाईंहरू अगाडि बढ्दै हुनुहुन्छ। संयुक्त राष्ट्रसंघ एक सहज सङ्क्रमणलाई समर्थन गर्न प्रतिबद्ध छ। तपाईंहरू आफ्ना शान्ति प्रक्रियाको अन्तिम चरणको तयारी गर्दै हुनुहुन्छ र सङ्क्रमणकालीन न्यायको माध्यमबाट युद्धको घाउ निको पार्दै हुनुहुन्छ। प्रश्नहरू र अन्यायद्वारा त्रसित पीडित व्यक्ति, परिवार र समुदायलाई शान्ति दिने र विगतलाई पूर्णविराम दिन मद्दत गर्ने प्रक्रिया हुनुपर्छ। सङ्क्रमणकालीन न्यायले दिगो शान्ति कायम गर्न महत्वपूर्ण भूमिका खेल्न सक्ने महासचिव गुटेरेसको भनाइ थियो। महासचिव गुटेरेसले ४५ वर्षअघिको नेपाल भ्रमण सम्झिँदै आफू दोस्रोपटक नेपाल आएको भन्दै यो देशको संस्कृति, सभ्यता र आतिथ्यले आफूलाई सधैं मोहित पारेको बताएका छन्। गुटेरेसले आफू यसअघि सन् १९७८ मा पहिलोपटक नेपालमा आएको क्षणको स्मरणसमेत गरे। उनले नेपाल आफ्नो लागि सधैं उत्कृष्ट गन्तव्य रहेको बताउँदै लुम्बिनीबाट यसले शान्तिको सन्देश दिएको बताए। तर, शान्तिको देशले आफू सहभागी नभएको युद्धमा निर्दोष नागरिक गुमाएको भन्दै उनले पछिल्लो इजरायल घटनाको निन्दासमेत गरे। उनले नेपाल अल्पविकसित देशको स्थितिबाट अगाडि बढ्दै गएको बताएका उनले संयुक्त राष्ट्रसंघ एक सहज सङ्क्रमणलाई समर्थन गर्न प्रतिबद्ध रहेको बताए। भने, तपाईंहरू आफ्ना शान्ति प्रक्रियाका अन्तिम चरणको तयारी गर्दै हुनुहुन्छ र सङ्क्रमणकालीन न्यायको माध्यमबाट युद्धको घाउ निको पार्दै हुनुहुन्छ। अब पालो विकासमा दौडने हो। उनले नेपाल सानो देश भए पनि अन्तर्राष्ट्रिय शान्तिमा ठूलो योगदान गर्ने दाबी उनको थियो। भने, विश्वका सबै राष्ट्रहरूमध्ये नेपाल संयुक्त राष्ट्र संघको मिसनमा सेना पठाउने दोस्रो ठूलो राष्ट्र हो। नेपाली जनताको समर्पण, अदम्य साहस र सेवाका लागि म हृदयदेखि कृतज्ञ छु। हाम्रो नीलो झन्डामुनि रही सेवा गर्दै आफ्नो जीवन गुमाएकाहरूलाई म सम्मान गर्न चाहन्छु।"
युद्धरत मुलुकलाई शान्ति मार्गमा लाग्न अपिल,"भैरहवा : संयुक्त राष्ट्र संघका महासचिव एन्टोनियो गुटेरेसले शान्तिभूमि बुद्ध जन्मस्थल लुम्बिनीको भ्रमण गरेका छन्। प्रधानमन्त्री पुष्पकमल दाहाल (प्रचण्ड) लगायतले मंगलबार उनलाई लुम्बिनीमा स्वागत गरे। लुम्बिनीस्थित मायादेवी मन्दिर परिसरबाट सम्बोधन गर्दै महासचिव गुटेरेसले लुम्बिनी शान्ति र अहिंसाको क्षेत्र भएकाले युद्धरत मुलुकहरूलाई शान्तिको मार्गमा लाग्न अपिल गरे। हाल युक्रेन, रसिया, इजरायल, प्यालेस्टाइन जस्ता विभिन्न मुलुक युद्धमा होमिएका छन्। जसका कारण समग्र विश्व नै पीडित भइरहेकाले युद्ध अन्त्य गरी शान्ति स्थापनाका लागि लाग्न पनि उनले आह्वान गरे। विश्व शान्तिको यो मुहानबाट विश्वभर भइरहेका सबै युद्धहरू अन्त्य हुनुपर्छ भन्ने आग्रह गर्न चाहन्छौं, उनले भने, युद्धमा होइन, शान्तिको बाटोमा लाग्नुपर्छ र लागौं। उनले विश्व शान्तिको मुहान बुद्ध जन्मस्थल लुम्बिनीमा उभिएर विश्वलाई नै शान्तिको सन्देश प्रवाह गर्न पाउँदा आफू अत्यन्त खुसी भएको बताए। उनले विश्वभर नै शान्ति स्थापनाका लागि लुम्बिनीको पवित्र उद्यान अत्यन्त महत्वपूर्ण भएको जनाए। यस्तै, महासचिव गुटेरेसले विकासोन्मुख मुलुकहरूले पछिल्लो समय जलवायुमा देखिएको परिवर्तनको प्रभाव भोग्न बाध्य भएको बताए। जलवायु परिवर्तनमा विकसित राष्ट्रहरूले प्रभाव पारिरहेको उल्लेख गर्दै उनले यसलाई रोक्न सबै मुलुक लाग्नुपर्नेमा जोड दिए। प्रधानमन्त्री पुष्पकमल दाहालले लुम्बिनी बुद्धको जन्मस्थल, बुद्ध धर्मावलम्बीहरूको पवित्र तीर्थस्थल मात्र नभई शान्ति र सद्भावको केन्द्र रहेको तथा यसले मानवजातिको शाश्वत र प्रबुद्ध शिक्षाको आधारमा प्रेरणा र मार्गदर्शन गरिरहने जनाए। संयुक्त राष्ट्र संघ लामो समयदेखि नै लुम्बिनीको विकाससँग जोडिएको उल्लेख गर्दै प्रधानमन्त्री प्रचण्डले संयुक्त राष्ट्रसंघको पहलमा नै लुम्बिनीलाई विश्व सम्पदा क्षेत्र घोषणा गरेको, विश्वव्यापी मञ्चमा यसको ऐतिहासिक र सांस्कृतिक महत्वलाई मान्यता दिएको बताए। प्रधानमन्त्री प्रचण्डले महासचिवको लुम्बिनी भ्रमणबाट विश्वभर शान्ति र सद्भावको सन्देश प्रवाह गरेको भन्दै विश्वव्यापी महत्वको ऐतिहासिक स्थलको भ्रमणका लागि धन्यवाद व्यक्त गरे। उनले शान्ति र सद्भावको तीर्थ स्थलको प्रमुख केन्द्रमा रहेको लुम्बिनीको विकासका लागि हालसम्म भएका सहयोगप्रति धन्यवाद दिँदै लुम्बिनीलाई विश्व शान्ति र समझदारीको केन्द्रका रूपमा विकास गर्न संयुक्त राष्ट्र संघलगायत अन्तर्राष्ट्रिय समुदायको अझै पनि सहयोग र समर्थन रहनेमा विश्वास व्यक्त गरे। भ्रमणको क्रममा महासचिव युटेरेसले मायादेवी मन्दिर, अशोक स्तम्भ, विश्व शान्ति द्वीपलगायतको अवलोकन गरेका थिए। अवलोकनको क्रममा लुम्बिनी विकास कोषले लुम्बिनीबारे जानकारी गराएको थियो। सोही क्रममा उनले र प्रधानमन्त्री दाहालले संयुक्त रूपमा पवित्र उद्यानमा सालको बिरुवा वृक्षरोपणसमेत गरेका थिए। गुटेरेस लुम्बिनी भ्रमणमा आउने संयुक्त राष्ट्र संघका छैटौं महासचिव हुन्।"
संयुक्त राष्ट्रसंघ महासचिव गुटेरेस चारदिने भ्रमण सकेर न्युयोर्क फर्किए,"काठमाडौं : संयुक्त राष्ट्रसङ्घका महासचिव एन्टोनियो गुटेरेस नेपालको चारदिने औपचारिक भ्रमण सम्पन्न गरी न्युयोर्क फर्किएका छन्। महासचिव गुटेरेस आज कतार एयरवेजको विमानबाट दोहा हुँदै न्युयोर्क प्रस्थान गरेका हुन् । उनलाई उपप्रधानमन्त्री एवं रक्षामन्त्री पूर्णबहादुर खड्काले त्रिभुवन अन्तर्राष्ट्रिय विमानस्थलको अतिविशिष्ट कक्षमा बिदाइ गरेका हुन्। सो अवसरमा परराष्ट्र मन्त्रालयका उच्च अधिकारी, नेपालस्थित संयुक्त राष्ट्रसङ्घको कार्यालयका प्रतिनिधिलगायत उपस्थित थिए। महासचिव गुटेरेसको बिदाइमा नेपाली सेनाले सम्मान गारत अर्पण गरेको थियो। नेपाल भ्रमणमा रहेका संयुक्त राष्ट्रसङ्घका महासचिव एन्टोनियो गुटेरेस बुधबार चार दिने भ्रमण सकेर त्रिभुवन विमानस्थलमा नेपाली सेनाको तर्फबाट सलामी ग्रहण गर्दै । उनी नेपालको औपचारिक भ्रमणका लागि यही कात्तिक १२ गते काठमाडौं आएका थिए। महासचिव गुटेरेसले भ्रमणका क्रममा राष्ट्रपति रामचन्द्र पौडेल र प्रधानमन्त्री पुष्पकमल दाहालसँग छुट्टाछुट्टै भेटवार्ता गरे। साथै नेपाली कांग्रेसका सभापति एवं पूर्वप्रधानमन्त्री शेरबहादुर देउवा, नेकपा (एमाले)का अध्यक्ष एवं पूर्वप्रधानमन्त्री केपी शर्मा ओली, सभामुख देवराज घिमिरे, राष्ट्रियसभाका अध्यक्ष गणेशप्रसाद तिमिल्सिना, उपप्रधानमन्त्रीद्वय खड्का र नारायणकाजी श्रेष्ठ तथा परराष्ट्रमन्त्री नारायणप्रकाश साउदसँग महासचिव गुटेरेसको अगलअलग भेटवार्ता भएको थियो। भ्रमणका क्रममा महासचिव गुटेरेस सगरमाथा र अन्नपूर्ण आधार क्षेत्रका साथै पोखरा र लुम्बिनीसमेत गएका थिए। उनले ऐतिहासिक एवं पुरातात्विक महत्वको सम्पदास्थल ललितपुरको पाटन दरबार क्षेत्रको अवलोकन गरेका थिए। भ्रमणका दौरान उनले मंगलबार सङ्घीय संसद्को दुवै सदनको संयुक्त बैठकलाई सम्बोधन गरे। सन् २०१७ मा संयुक्त राष्ट्रसङ्घको महासचिव भएपछि नेपालको भ्रमणमा आएका गुटेरेसले यहाँको शान्ति प्रक्रिया, जलवायु परिवर्तन, गरिबी निवारणलगायत विषयमा छलफल गरेका थिए। राष्ट्रसङ्घका महासचिवको करिब १५ वर्षपछि नेपालमा भएको यस भ्रमणलाई कूटनीतिक क्षेत्रमा महत्वका साथ हेरिएको छ। महासचिव गुटेरेस नेतृत्वको प्रतिनिधिमण्डलमा संयुक्त राष्ट्रसङ्घका शान्ति कार्यका लागि उपमहासचिव जीन पियरे ल्याक्रोइक्स, नेपालका लागि संयुक्त राष्ट्रसङ्घका आवासीय संयोजक हाना सिंगरहाम्दी र संयुक्त राष्ट्रसङ्घका अन्य अधिकारीहरू सहभागी थिए।"
कोसी प्रदेशमा रगतको अभाव,"विराटनगर : चाडपर्वको चटारोसँगै कोशी प्रदेशमा रगतको अभाव भएको छ। प्रदेशका सबैजसो रक्तसञ्चार सेवा केन्द्र (ब्लड बैंक)मा दसैंयता रगत पाउन छाडिएको हो। सबै समूहका रगतको मौज्दात सकिएको छ। रगतको अभाव हुँदा दुर्घटनाका घाइते, शल्यक्रिया गर्नुपर्ने बिरामी, गर्भवती, सुत्केरी, दीर्घ रोगी र नियमित रगत आवश्यक पर्ने बिरामीहरु मर्कामा परेका छन्। स्वास्थ्य संस्थामा रगत आवश्यक पर्ने बिरामीको चाप बढेको छ। प्रदेश राजधानी विराटनगरस्थित कोशी अस्पतालकी सूचना अधिकारी इन्दिरा यादवले रगतको अभाव हुँदा बिरामी समस्यामा पर्न थालेको बताइन्। रगत आवश्यक पर्ने बिरामीको संख्या बढेको र त्योअनुसारको आपूर्ति हुन नसक्दा अभाव भएको उनको भनाइ छ। यादवका अनुसार रक्तदानको नियमित व्यवस्था नगरिए संकट बढ्दै जाने देखिन्छ। प्रादेशिक रक्तसञ्चार सेवा विराटनगरका प्रमुख एवं रक्तसञ्चार सेवा अधिकृत शिवानन्द यादव माग अत्यधिक बढ्दा रगतको अभाव खड्किएको बताउँछन्। रगत आवश्यक पर्ने बिरामी बढेसँगै माग धेरै हुन थाल्यो। त्यसअनुसार आपूर्ति गर्न सकिएको छैन, उनले भने, चाडपर्व र लामो बिदा भएका बेला सधैं यस्तै हो। चाडपर्वमा यो वर्ष पनि रगतको अभाव भयो। चाडपर्वका समयमा सार्वजनिक हिसाबले रक्तदान कार्यक्रम र शिविरको आयोजना नहुँदा तथा संकलनमा कमी हुँदा रगतको अभाव भएको यादव बताउँछन्। दसैंपछि प्रदेशभरि नै रक्तदान कार्यक्रम भएको छैन। मागअनुसार रगतको आपूर्ति गर्न नसक्दा बिरामीले सहज उपचार पाउन सकिरहेका छैनन्, उनले भने, मागको तुलनामा आपूर्तिलाई सहज बनाउन सकिएन। बिरामीका आफन्त, सम्पर्कमा आएका व्यक्ति र स्वयंसेवी रक्तदाताबाट मुस्किलले रगतको व्यवस्था गर्नुपर्ने अवस्था रहेको यादव बताउँछन्। प्रदेशमा दैनिक एक सय ६० पिन्टभन्दा बढी रगतको माग रहेको र आपूर्ति भने मुस्किलले ६० पिन्टजति हुने गरेको उनको भनाइ छ। अहिले चाडपर्वको सिजन भएकाले संघ संस्थाहरुले रक्तदानको आयोजना गरेका छैनन्, उनी भन्छन्, रगत दिनेभन्दा लिनेको संख्या धेरै हुँदा अवस्था जटिल बनेको हो। तर, तिहारलाई लक्षित गरेर आगामी शनिबारदेखि ३४ वटाजति रक्तदान कार्यक्रम राखिएको र छठ पर्वपछि रगतको उपलब्धता सहज हुने उनले बताए। उनका अनुसार कोशी प्रदेशमा १० वटाजति ब्लड बैंक छन्। सबैमा अभाव हुँदा रगतको माग धान्न मुस्किल परिरहेको यादव बताउँछन्। नियमित रगत दिनुपर्ने बिरामीले समेत पाउन नसकिरहेको बताउँदै उनले चाडपर्व सकिएपछि आपूर्ति सहज हुने जानकारी दिए। प्रदेश राजधानी विराटनगरका ठूला र सुविधा सम्पन्न अस्पतालमा कोशीसहित मधेस प्रदेश र भारतबाट बिरामी उपचारका लागि आउँछन्। ब्लड बैंकहरुमा अभाव हुँदा बिरामीले रगतका लागि आफन्त, सम्पर्कमा भएका व्यक्ति र सुरक्षाकर्मीको भर पर्नुपर्ने अवस्था छ। रगत अभावका कारण बिरामीलाई बचाउन मुस्किल परिरहेको बताउँदै यादवले अभाव टार्न व्यक्तिगत पहलमा रक्तदान गर्नुपर्ने अवस्था रहेको उल्लेख गरे। उनले भने, विराटनगरमा मात्रै दैनिक ५५ पिन्टभन्दा बढी रगतको माग छ । अन्यत्रबाट पनि रेफर भएर उपचारका लागि आउने हुँदा बिरामीको चाप बढ्दा विराटनगरमा रगतको माग उच्च हुन्छ। विभिन्न ३ सयजति संघ संस्थाले वार्षिक कार्यक्रम बनाएरै रक्तदान कार्यक्रम गर्ने गरेपनि चाडपर्वका बेला सधैं रगतको अभाव हुने यादवले बताए। संकटमा सुरक्षाकर्मीकै भर ब्लड बैंकमा पाउन छाडेपछि कतिपय बिरामीका आफन्तले रगतका लागि सुरक्षाकर्मीलाई गुहार्न थालेका छन्। संकटका बेला रगतको अपेक्षा गरेर बिरामीका आफन्त नेपाली सेना, नेपाल र सशस्त्र प्रहरीलगायतका निकायको सम्पर्कमा पुग्ने गरेका हुन्। सुरक्षाकर्मीले तत्काल उपलब्ध गराउने रगतले बिरामीको ज्यान बच्ने गरेको छ। बिरामीलाई रगत आवश्यक पर्यो भनेर बारम्बार फोन आउने गरेको छ, प्रदेश प्रहरी प्रमुख डीआईजी राजेशनाथ बास्तोला भन्छन्, मिल्दोजुल्दो समूहको रगत भएका प्रहरी खोजेर तत्काल बिरामीका आफन्तको सम्पर्कमा पठाउने गरिएको छ। उनका अनुसार कोशी प्रदेश प्रहरी कार्यालय विराटनगरले ६८ औं प्रहरी दिवसको अवसर पारेर रक्तदान कार्यक्रमको आयोजना गरेको थियो। विराटनगरमा असोज २६ गते गरिएको रक्तदानमा एक सय छ पिन्ट रगत संकलन भयो । प्रदेशका १४ वटै जिल्लामा रक्तदान आयोजना गरिएको र संकलित रगत ब्लड बैंकलाई हस्तान्तरण गरिएको डीआईजी बास्तोला बताउँछन्। उनका अनुसार एकै ठाउँमा ठूलो संख्या र समूहमा बस्ने भएकाले तत्काल पाउन सकिने हुँदा सुरक्षाकर्मीलाई रगतका लागि गुहार्नु स्वभाविक हो। जीवन रक्षाका लागि अति नै आवश्यक पर्ने रगतमा सर्वसाधारण सुरक्षाकर्मीकै भर पर्छन्, बास्तोलाले भने। मोरङ प्रहरी प्रमुख एसपी दीपक पोखरेल खोजी गरेका बेला आवश्यक परेको समूहसँग मेल खाने रगत भएका कोही न कोही भेटिने भएकाले रगत अभाव हुँदा सर्वसाधारणले सुरक्षाकर्मीलाई सम्झिने गरेको बताउँछन्। सम्बन्धित निकायमा रगतको अभाव भएमा सर्वसाधारणले सुरक्षाकर्मीको खोजी गर्छन्, उनले भने, त्यहाँबाट तत्काल समस्या समाधनको सम्भावना धेरै हुन्छ। रगतको अभाव हुँदा सुरक्षाकर्मीबाटै भरथेग हुन्छभन्ने अपेक्षा सर्वसाधारणले गर्ने गरेको एसपी पोखरेलको भनाइ छ। संकटका बेला सुरक्षाकर्मीबाटै भरथेग हुने अपेक्षा गरेर सर्वसाधारणले सम्झनु स्वभाविक हो। त्यसका लागि सहजीकरण पनि गर्ने गरिन्छ, उनले भने, पहिलो त मानिसको जीवन बचाउने कुरा नै ठूलो हो। संकटका बेला सुरक्षाकर्मीले नै साथ दिने हो। सशस्त्र प्रहरी बल कोशी प्रदेशका प्रमुख डीआईजी अन्जनीकुमार पोखरेल मानवीय सेवाका हिसाबले बिरामीको ज्यान बचाउनलाई रगत दिएर सहयोग गर्ने गरिएको बताउँछन्। रगतका लागि बारम्बार फोन आउने गरेको र मेलखाने रगत भएकाको खोजी गरेर बिरामीको सम्पर्कमा पठाउने गरिएको उनको भनाइ छ। रगतको अभाव समाधान गर्न सबैलाई रक्तदानका लागि प्रेरित गर्नुपर्ने सशस्त्रका डीआईजी पोखरेलले बताए। भने, रगत अभावको समस्या समाधानका लागि व्यक्ति तथा संघ संस्थाले सक्रियता बढाउनुपर्छ । संस्थागत रक्तदानमा कमी आउन दिन हुँदैन।"
थापा दम्पतीले लिए गैरआवासीय नेपाली नागरिकता,हेटौंडा : जिल्ला प्रशासन कार्यालय मकवानपुरबाट गैरआवासीय नेपाली नागरिकता वितरण कार्य सुरु भएको छ। जिल्ला प्रशासन कार्यालय मकवानपुरले आज हेटौंडाका दुई जना गैरआवसीय नागरिकलाई नागरिकता वितरण गरेको हो। प्रमुख जिल्ला अधिकारी सूर्यप्रसाद सेढाईंले हेटौंडा११ की संजिता विडारी थापा र हेटौंडा५ का श्रीकृष्ण थापालाई नागरिकता प्रदान गरेका हुन्। विडारी र थापा श्रीमान्श्रीमती हुन्। उनीहरू एक दशकभन्दा बढीदेखि अष्ट्रेलियामा बसोबास गर्दै आइरहेका छन्। नागरिकतासम्बन्धी संशोधित ऐनका आधारमा गैरआवासीय नेपाली नागरिकता जारी गरिएको प्रमुख जिल्ला अधिकारी सेढाईंले बताए। नागरिकता पाएपश्चात् थापा दम्पतीले आफूहरू विदेशमा रहेपनि देशको माया रहेको बताउँदै पुनः नेपाली नागरिकता प्राप्त गर्न पाएकोमा खुसी व्यक्त गरे। २०७२ जारी भएको नयाँ संविधानले गैरआवासीय नेपालीलाई सामाजिक र आर्थिक अधिकारसहितको नागरिकता दिने व्यवस्था गरेको छ। गैर आवासीय नेपाली नागरिकता लिने व्यक्तिलाई सरकारी सेवामा प्रवेश गर्ने तथा मतदान गर्न पाउनेलगायतका अधिकार भने नहुने कानूनी व्यवस्था रहेको प्रजिअ सेढाईंले बताए।
विद्युतीय व्यापार विधेयक : २०८० को मस्यौदा प्रतिवेदन समितिबाट पारित,"काठमाडौं : राष्ट्रियसभाको विधायन व्यवस्थापन समितिले विद्युतीय व्यापार विधेयक,२०८० को मस्यौदा प्रतिवेदन पारित गरेको छ । समितिको आजको बैठकले उक्त मस्यौदा प्रतिवेदन पारित गरेको र राष्ट्रियसभाको बिहीबारको बैठकमा प्रस्तुत गरिने समिति सभापति जयन्ती राईले जानकारी दिए। राष्ट्रियसभामा उत्पत्ति भएको सो विधेयकमाथि समितिमा दफावार छलफल भइसकेको छ । सरकारले विद्युतीय व्यापारको माध्यमबाट वस्तु तथा सेवाको खरिदबिक्री बढ्दो क्रममा रहेकाले विद्युतीय माध्यमबाट हुने कारोबारलाई नियमन गर्न तथा व्यवस्थित र विश्वसनीय बनाउँदै प्रवद्र्धन गर्न विद्युतीय व्यापार ऐनको प्रस्ताव गरेको हो ।"
रुपेश हत्याप्रकरण : युवतीको नाम जोडेको भन्दै परिवारको आपत्ति,"वीरगन्ज : बाराको कलैयामा गत सोमबार गोली हानी हत्या गरिएका रुपेश सर्राफका परिवारजनले प्रहरीले युवतीसँग नाम जोडेर मृतक रुपेश र आफूहरूको चरित्र हत्या गरेको आरोप लगाएका छन्। बुधबार कलैयामा प्रहरीले हत्यामा संलग्नमध्येका पाँच जनालाई पत्रकार सम्मेलन गरी सार्वजनिक गरेलगत्तै मृतक रुपेशका दुई दाजुले पत्रकारहरूसँग कुरा गर्दै प्रहरीको अनुसन्धानमाथि प्रश्न उठाएका हुन्। प्रहरी कार्यालयमा आयोजित पत्रकार सम्मेलनमा बाराका प्रहरी उपरीक्षक सुरेश काफलेले पाँच अभियुक्तलाई सार्वजनिक गर्दै युवतीसँगको प्रेम सम्बन्धका कारण रुपेशको हत्या भएको जानकारी गराएका थिए। तर पत्रकारहरूसँगको कुराकानीमा मृतक रुपेशका दाजु सुबोध सर्राफले युवतीसँगको प्रेम सम्बन्धका कारण भाइ रुपेशको हत्या भएको भन्ने प्रहरीको दाबी झुठो रहेको जिकिर गरे। उनले पक्राउ परेकी राधा गुप्तासँग आफ्नो भाइ रुपेशको कुनै प्रेम सम्बन्ध नरहेको दाबी गरे। प्रहरीले भनेजस्तो रुपेशको चरित्र नभएको उनले बताए। सुबोधले भने, प्रहरीको अनुसन्धानप्रति हामीलाई चित्त नै बुझेको छैन। मेरो भाइको चरित्रबारे औंला उठाउने कुनै ठाँउ नै छैन। प्रहरीले अनुसन्धानमा झारा टार्न मृतक रुपेश र आफ्नो परिवारको चरित्र हत्या गरे।' रुपेशलाई गोली हान्ने अपराधी चार जनामध्ये अहिलेसम्म एक जनालाई पनि पक्राउ गर्न नसकेको प्रहरीले आफ्नो कमजोरी ढाकछोप गर्ने प्रयास गरिरहेको सुबोधले बताए। बाल एकता बोर्डिङ स्कुलका प्रबन्ध निर्देशकसमेत रहेका सुबोधले प्रहरीले पक्राउ गरेकामध्ये दुई जना युवक निर्दोष रहेको र प्रहरीले झुठो आरोपमा फसाएको बताए। उनले भने, मेरो स्कुलका दुई जना स्टाफ निर्दोष छन्। उनीहरूलाई यातना दिएर लिएको बयान गलत छ।' हत्याको मुख्य योजनाकार भनेर प्रहरीले सार्वजनिक गरेको कलैया ६ की २२ वर्षीया राधा गुप्ता आफ्नो स्कुलमा ७ महिना पहिले लेखापालमा कार्यरत रहँदा उनको गलत गतितविधि देखिएपछि स्कुलबाट निकालिदिएको सुबोधले बताए। त्यसयता रुपेशसँगको उनको कुनै सम्बन्ध नै नरहेको दाबी दाजुले गरे।"
लागुऔषध कारोबारीलाई नियन्त्रणमा लिन प्रहरीले गोली चलायो,"काठमाडौं : लागुऔषध कारोबारीलाई नियन्त्रणमा लिन प्रहरीले गोली चलाएको छ। बुधबार दिउँसो काठमाडौंको गोठाटारमा ब्राउन सुगर कारोबारीलाई नियन्त्रणमा लिन प्रहरीले गोली चलाएको हो। ब्राउनसुगर कारोबारी भन्ने थाहा पाएपछि प्रहरीले उनलाई पक्राउ गर्न खोजेको थियो। तर ,प्रहरीमाथि नै आक्रमणमा उत्रिएपछि प्रहरीले जवाफी फायर गरेको हो। काठमाडौं उपत्यका अपराध अनुसन्धान कार्यालयको टोलीले उनलाई नियन्त्रणमा लिएको छ। प्रहरीका अनुसार उनी भारतीय नागरिक मोहमद करिम हुन्। प्रहरीले चलाएको गोली लागेर उनी घाइते भएका छन्। उनको तिघ्रामा चोट लागेको छ। प्रहरीले एकजना नेपाली हर्कबहादुर लिम्बुलाई समेत पक्राउ गरेको छ। प्रहरीले ती लागुऔषध कारोबारीको साथबाट तीन राउण्ड गोलीसहित पेस्तोल बरामद गरेको छ। घटनाबारे अनुसन्धान भइरहेको प्रहरीले जनाएको छ।"
मुगु हत्या प्रकरण : पोष्टमार्टम भएको चारदिन बितिसक्दा पनि आफन्तले शव बुझेनन्,"मुगु : छाँयानाथ रारा नगरपालिका६ मुन्दु गाउँमा भएको सामूहिक हत्या प्रकरणमा संलग्न व्यक्तिहरूलाई पक्राउ नगरेसम्म आफन्तले शव नबुझ्ने अडान कायमै राखेका छन्। शवको पोष्टमार्टम भएको चारदिन बितिसक्दा पनि आफन्तले बुझ्न मानेका छैनन्। सामूहिक हत्या भएको एक हप्ता भइसकेको छ। प्रहरीले हालसम्म घट्नामा संलग्नलाई पक्राउ गर्न सकेको छैन। मृतकहरूको शव पोष्टमार्टमका लागि कार्तिक ११ गते जिल्ला अस्पताल ल्याएका थिए। कार्तिक १२ र १३ गते शवको पोष्टमार्टम भइसकेको छ। शव तत्काल नउठाए अस्पताल क्षेत्र नै दुर्गन्धित हुने जिल्ला अस्पातका चिकित्सक अर्जुन भामले जानकारी दिए । कार्तिक ८ गते एकै परिवारका २८ वर्षीया श्रीदेवी बोहोरा,सात महिने छोरा रहर ८ वर्षीया छोरी अप्सरा बोहोरा र ११ वर्षीय छोरा मनोजको धारिलो हतियार प्रयोगबाट हत्या भएको थियो। 'शवहरू अस्पातालमा छन्। आफन्तहरूले अहिलेसम्म खान र सुत्न समेत पाएका छैनन्। प्रहरीले ढिलो चाँडो भएपनि घटनामा संलग्न व्यक्ति समातेर कानुनी प्रक्रियामा ल्याउँछौं भनेर आश्वासन दिएको छ,'पीडितका आफन्तले भने। घट्नामा संलग्नलाई पक्राउ नगरेसम्म शव नबुझ्ने पीडित पक्षले अडान लिएपछि शव नउठेको छाँयानाथ रारा नगरपालिका६ का वडा अध्यक्ष मृतक श्रीदेवीका काका खेम रावलले बताए। कार्तिक ११ गते नेपालगञ्जबाट तालिम प्राप्त कुकुर र कर्णाली प्रदेश प्रहरी कार्यालय सुर्खेतबाट प्रहरीको विशेष टोलीले अनुसन्धान गरिरहेको छ।"
भन्सार छलेर ल्याएको २५ लाख मूल्यको सामान बरामद,"ढल्केवर : महोत्तरी प्रहरीले भन्सार छलिका ठूलो मात्रामा अवैध सामान बरामद गरेको छ । मंगलबार सिरहाको लहानबाट काठमाडौंतर्फ जाँदै गरेको ना ८ ख ३१९७ नको मिनि ट्रकलाई विशेष सूचनाको आधारमा महोत्तरीको बर्दिबास३ कालापानीस्थित रोकेर चेकजाँच गर्दा अबैध सामान बरामद भएको जिल्ला प्रहरी कार्यालय महोत्तरीले जनाएको छ । जिल्ला प्रहरी कार्यालय महोत्तरीबाट खटिएका सादा पोशाकमा गएको प्रहरी टोलीले ट्रक चेकजाँच गर्दा उक्त ट्रकमा काजु १०० डिब्बा, जिरा ३०० किलो, चामल १८ बोरा, भुजा ४१ बोरा, च्यूरा ६ बोरा र २०० काटुन चकलेट बरामद भएको महोत्तरीका प्रहरी प्रवक्ता प्रहरी नायव उपरीक्षक दिलिप कुमार गिरीले जानकारी दिए । उनका अनुसार २५ लाख २७ हजार ३०० बराबरको सामान बरामद भएको हो । बरामद भएका सामानका साथै ट्रक र ट्रक चालक सिन्धुलीगढी गाउँपालिका ६ बस्ने ३३ वर्षीय गंगाबहादुर दर्जी समेतलाई नियन्त्रणमा लिइ आवश्यक कारबाहीको लागि जलेश्वर भन्सार कार्यालय मलिवारा पठाउने प्रक्रिया अघि बढाइएको प्रहरी नायव उपरीक्षक गिरीले बताए ।"
४६ जनामा मोतियाविन्दुको लक्षण,महोत्तरी : महोत्तरीको नवराजपुरमा सम्पन्न एकदिने निःशुल्क आँखा शिविरमा दुई सयभन्दा बढीले आँखाको जाँच गराएका छन्। नेपाल रेडक्रस सोसाईटी जनकपुर र गौशाला नगरपालिका वडा न ३ को संयुक्त आयोजनामा सम्पन्न सो आँखा शिविरमा सर्वसधारणले आँखाको उपचार गराएका हुन्। जसमध्ये ४६ जनामा मोतियाविन्दुको लक्षण फेला परेको वडा न ३ का वडासचिव सुदिपकुमार दाहालले जानकारी दिएका छन्। उनीहरूलाई आइतबार जनकपुरमा निःशुल्क अप्रेशन हुने वडासचिव दहालले बताएका छन्।
डब्लूएचओको क्षेत्रीय निर्देशकमा साइमा वाजेद निर्वाचित,काठमाडौं : विश्व स्वास्थ्य संगठन (डब्लुएचओ) को क्षेत्रीय निर्देशकमा बंगलादेशकी साइमा वाजेद निर्वाचित भएकी छन्। उनले नेपालका उम्मेदवार शम्भुप्रसाद आचार्यलाई पराजित गरेकी हुन्। उनले ८ भोट ल्याइन् भने आचार्यले २ भोट प्राप्त गरेका थिए। बुधबार नयाँ दिल्लीमा निर्वाचन भएको हो। निर्वाचित वाजेद बंगलादेशकी प्रधानमन्त्री शेख हसिनाकी छोरी हुन्।
सोलुखुम्बुमा गैरआवासीय नेपालीलाई नागरिकता वितरण,"सोलुखुम्बु : हिमाली जिल्ला प्रशासन कार्यालय सोलुखुम्बुले गैरआवासीय नेपाली नागरिकलाई नागरिकता वितरण गर्न सुरू गरेको छ । प्रशासन कार्यालयले हाल अमेरिकामा बसोबास गर्दै आएका सोलुदुधकुण्ड नगरपालिका १० टाप्टिङका आङ छिङि शेर्पा(एसी) र छेवाङ शेर्पालाई बुधबार पहिलो पटक गैरआवासीय नेपाली नागरिकताको प्रमाणपत्र उपलब्ध गराएको हो । शेर्पाद्वयलाई प्रमुख जिल्ला अधिकारी बसन्त भट्टराईले नागरिकता प्रदान गरेका हुन् । करिब ४० वर्षदेखि अमेरिकाको वासिङटन स्टेटमा बस्नदै आएका ५२ वर्षीय आङ छिरिङ(एसी) नेपाल नेपाल सरकारको अमेरिका स्थित अवैतानिक महावाणिज्य दूत समेत हुन् । छेवाङ पनि लामो समयदेखि अमेरिकाको कार्ड होल्डर भएको बताइएको छ । यससँगै जिल्लाबाट पनि अब गैरआवासीय नेपाली नागरिक वितरण सुरु भएको प्रमुख जिल्ला अधिकारी बसन्त भट्टराईले बए। नागरिकतासम्बन्धी ऐनको दफा ७ (क) १ मा विदेशी मुलुकको नागरिकता प्राप्त गरी दक्षिण एसियाली क्षेत्रीय सहयोग सङ्गठनको सदस्य राष्ट्रबाहेकका देशमा बसोबास गरेको र साविकमा वंशजको वा जन्मका आधारमा निज वा निजको बाबु वा आमा,बाजे वा बज्यै नेपालको नागरिक रही पछि विदेशी मुलुकको नागरिकता प्राप्त गरेको व्यक्तिले आर्थिक,सामाजिक तथा सांस्कृतिक अधिकारको उपभोग गर्न पाउने गरी गैरआवासीय नेपाली नागरिकता प्राप्त गर्न सक्ने व्यवस्था छ । गैर आवासीय नागरिकता पाएकाहरूले राजनीति गर्न, सरकारी पदमा बस्न र भोट हाल्न पाउने छैनन् । तर,उनीहरूले नेपालमा व्यवसाय गर्न र नेपालमा सम्पत्ति राख्न भने पाउने कानुनी व्यवस्था छ ।"
प्रेम सम्बन्धका कारण प्रधानाध्यापक रुपेशको हत्या भएको पुष्टि,"दुईवटा मोटरसाइकलमा आएका भारत बिहारको मोतिहारी जिल्ला दर्पा थाना १ सुकलहीयाका २५ वर्षीय सुजित कुमार सिंह, त्यही ठाँउका २४ वर्षीय चञ्चल पाण्डे , २२ वर्षीय मनिष सहनी र २० वर्षीय कामेश्वर सहनीले रुपेशलाई गोली हानेका थिए । वीरगन्ज : बाराको कलैया उपमहानगरपालिका ६ मदर्शा टोलस्थित बाल एकता इंग्लिस बोर्डिङ स्कुलका प्रधानाध्यापक तथा सञ्चालक रुपेश स्वर्णकारको हत्या विवाहेत्तर प्रेमसम्बन्धका कारण भएको प्रहरीले पुष्टि गरेको छ । मदर्शा टोलमै घर भएका ३६ वर्षीय रुपेश गत सोमबार दिउँसो मोटरसाइकलमा घरतर्फ जाने क्रममा दुईवटा मोटरसाइकलमा आएका चारजना बन्दुकधारीले चार राउण्ड गोली हानी हत्या गरेका थिए । रुपेशको हत्या घटनाबारे जानकारी दिन बुधबार जिल्ला प्रहरी कार्यालय बारामा पत्रकार सम्मेलन गरेका प्रहरी उपरीक्षक सुरेश काफ्लेले दुई छोराका बुबा समेत रहेका रुपेशको हत्या एक युवतीसँग विवाहेत्तर प्रेम सम्बन्धका कारण गरिएको पुष्टि भएको बताए । प्रहरी उपरीक्षक काफ्लेका अनुसार, रुपेशकै स्कुलमा पहिले लेखापाल पदमा कार्यरत पूर्वकर्मचारी कलैया ३ मदर्शा टोलकै २२ वर्षीया राधा गुप्ता र उनका प्रेमी भारत घर भएका मनोज गुप्ताले मिलेर गरेको प्रहरीको अनुसन्धानबाट खुलेको छ। राधाकै योजनामा उनका प्रेमी मनोजले भारतबाट सुटर बोलाएर सोमबार दिउँसो रुपेशको हत्या गराएको प्रहरी उपरीक्षक काफ्लेले बताए । रुपेशलाई गोली हान्ने बेलामा भारतका चारजना सुटर र मनोज आफैं पनि प्रत्यक्ष संलग्न थिए । दुईवटा मोटरसाइकलमा आएका भारत बिहारको मोतिहारी जिल्ला दर्पा थाना १ सुकलहीयाका २५ वर्षीय सुजित कुमार सिंह, त्यही ठाँउका २४ वर्षीय चञ्चल पाण्डे , २२ वर्षीय मनिष सहनी र २० वर्षीय कामेश्वर सहनीले रुपेशलाई गोली हानेका थिए । रुपेशको हत्यामा संलग्न मुख्य योजनाकार राधासहित पाँचजनालाई पक्राउ गरी प्रहरीले बुधबार सार्वजनिक पनि गरेको हो । प्रहरीले सार्वजनिक गरेकाहरु कलैया ६ मदर्शा टोलकी २२ वर्षीया राधा गुप्ता , त्यहि टोलका ३४ वर्षीय जमिल अख्तर , कलैया ९ रामपुरका २६ वर्षीय रियाज अन्सारी , भारत बिहारको घोडासहनको जगीराकोटीका २३ वर्षीय चन्दन कुमार र चन्दनकै छिमेकी गाउँका २३ वर्षीय अभिनव कुमार राजपुत रहेका छन् । तीमध्ये राधा हत्याको मुख्य योजनाकार हुन् भने जमील र रियाज सहयोगी तथा चन्दन र अभिनव सुटर ग्याङको सदस्य रहेको प्रहरी उपरीक्षक काफ्लेले बताए । घटनास्थलबाट गोलीको चार थान खोका बराम दपनि भएको पत्रकार सम्मेलनमा प्रहरी उपरीक्षक काफ्लेले जानकारी दिए । रुपेशलाई गोली हान्ने चारैजना भारतीय सुटर र राधाका प्रेमी मनोज भने अहिलेसम्म पक्राउ परेका छैनन् । उनीहरु फरार नै रहेकाले खोजी कार्य भइरहेको काफ्लेले बताए । पत्रकार सम्मेलनमा प्रहरी उपरीक्षक काफलेले बताए अनुसार, राधा भारतीय नागरिक मनोजसँग विगत तीन वर्षदेखि प्रेम सम्बन्धमा रहेकी थिइन् ।२०७९ साल बैशाखदेखि राधा रुपेशको स्कुलमा लेखापाल पदमा काम गर्न थालेपछि उनी रुपेशसँग पनि नजिकिएकी थिइन्। यो कुरा थाहा पाएपछि राधाका भारतीय प्रेमी मनोजले राधालाई स्कुल छाड्न दबाब दिनुका साथै स्कुलमै पटकपटक आएर राधासँग नजिक नहुन रुपेशलाई पनि धम्की दिँदै आएका थिए । त्यहि विषयलाई लिएर रुपेश र मनोजबीच पटकपटक झगडा समेत भएको थियो । राधा र रुपेशबीच हिमचिम बढेको थाहा पाएपछि यसअघि गत साउनमा पनि मनोजले रुपेशको हत्या गर्ने योजना बनाएका थिए । तर, त्यसबेला रुपेश भागेर ज्यान जोगाएका थिए । त्यति गर्दा समेत राधासँग रुपेशको घनिष्टता कम नभएपछि मनोजले एकपटक स्कुलमै पुगेर राधालाई कुटपिट पनि गरेका थिए । त्यसपछि राधाले स्कुल छाडेकी थिइन् । स्कुल छाडेपछि पनि रुपेशले राधासँगको सम्बन्ध नतोडेपछि राधाकै योजनामा मनोजले भारतबाट सुटरहरु बोलाएर हत्या गरेको अनुसन्धानका क्रममा खुलेको प्रहरी उपरीक्षक काफ्लेले बताए । रुपेशको हत्या घटनाबारे प्रारम्भिक चरणको अनुसन्धान मात्रै सकिएको भन्दै काफ्लेले थप अनुसन्धानमा प्रहरी लागिरहेको बताए । हत्याको घटनापछि अनुसन्धानका क्रममा १० जनालाई नियन्त्रणमा लिएर सोधपुछ गरिएकोमा ती मध्ये पाँचजना मात्र हत्यामा संलग्न रहेको पुष्टि भएपछि पत्रकार सम्मेलनमा पाँचजनालाई मात्र सार्वजनिक गरिएको काफ्लेले बताए ।"
रिगलको आममाफीविरुद्धको रिटमाथि दोस्रो दिनको बहस सुरू,"काठमाडौं : नेपालगञ्जका चेतन मानन्धरको हत्या अभियोगमा जन्मकैद पाएका रिगल भनिने योगराज ढकाललाई राष्ट्रपतिले आममाफी दिएकोविरुद्ध परेको रिटमा दोस्रो दिन बहस सुरू भएको छ। मंगलबार रिटमाथि सुनुवाइ नसकिएपछि आजका लागि हेर्दाहेर्दैमा राखिएको थियो । मंगलबार रिट निवेदनका तर्फबाट वरिष्ठ अधिवक्ता बालकृष्ण न्यौपाने र अधिवक्ता तेजबहादुर कटुवालले बहस गरेका थिए। सरकारका तर्फबाट महान्यायाधिवक्ता डा दीनमणि पोखरेलले बहस गरेका थिए। हिजो बहस नसकिएकाले आज निरन्तर सुनुवाइ हुनेछ। रिटमाथि सुनुवाइका लागि कायममुकायम प्रधानन्यायाधीश ईश्वरप्रसाद खतिवडाको नेतृत्वमा पूर्ण इजलास गठन भएको छ। इजलासमा कामु प्रधानन्यायाधीश खतिवडासहित न्यायाधीशहरू सपना प्रधान मल्ल र डा कुमार चुडाल रहेका छन्। यसअघि असोज १९ गते न्यायाधीश डामनोकुमार शर्माको एकल इजलासले रिट निवेदनमा समावेश कानुनी प्रश्नको जटिलता र महत्वको विचार गर्दै पूर्णइजलासमा गठन गरी निरन्तर सुनुवाइ गरेर शीघ्र टुंगो लगाउन आदेश गरेको थियो। त्यसपछि रिटमाथि सुनुवाइका लागि असोज २५ गते प्रधानन्यायाधीश विश्वम्भर प्रसाद श्रेष्ठको नेतृत्वमा पूर्ण इजलास गठन भएको थियो। सो इजलासले रिगलविरुद्धको रिट आफूरहितको अर्को पूर्ण इजलासमा पठाउन आदेश दिएपछि कार्त्तिक १४ गते कामु प्रधानन्यायाधीश ईश्वरप्रसाद खतिवडा,न्यायाधीशहरू सपना प्रधान मल्ल र डाकुमार चुडाल सम्मिलित पूर्ण इजलास गठन भएको हो। सो इजलासमा रिटमाथि निरन्तर सुनुवाइ भइरहेको हो। संविधान दिवसको अवसरमा प्रधानमन्त्री पुष्पकमल दाहाल प्रचण्ड नेतृत्वको मन्त्रिपरिषदको सिफारिसमा राष्ट्रपति रामचन्द्र पौडेलले नेपालगञ्जका चेतन अधिकारीका हत्यारा रिगललाई आममाफी दिएका थिए। राष्ट्रपतिको सोही निर्णयविरुद्ध चेतन मानन्धरकी पत्नी भारती शेर्पा मानन्धरले रिगललाई फेरि कारागार पठाउन माग गर्दै सर्वोच्चमा रिट दिएकी थिइन्। रिट निवेदनमा राष्ट्रपतिको कार्यालय,प्रधानमन्त्री तथा मन्त्रिपरिषद् कार्यालय,गृहमन्त्रालय,जिल्ला प्रशासन कार्यालय बाँके,जिल्ला कारागार कार्यालय दाङ,जिल्ला प्रशासन कार्यालय दाङ र महान्यायाधिवक्ताको कार्यालय रामशाहपथ काठमाडौंलाई विपक्षी बनाइएको छ। रिगलले खुकुरी प्रहार गरी २९ असार २०७२ सालमा २९ वर्षीय चेतन मानन्धरको हत्या गरेका थिए। त्यसपछि कर्तव्य ज्यान मुद्दामा गुण्डा नाइके रिगललाई बाँके जिल्ला अदालतले २०७५ वैशाखमा सर्वस्वसहित जन्मकैदको सजाय सुनाएको थियो। भारतीले श्रीमानलाई न्यायका लागि दसैं लगत्तै फेरि काठमाडौंको माइतीघरमा अनशन सुरू गरेकी छन्। सर्वस्वसहित जन्मकैदको आदेश ठहर भएका तरूण दलका नेतासमेत रहेका रिगललाई आममाफी दिएपछि यसको चौतर्फी विरोध सुरू भएको छ।"
खुम्बु भ्रमणमा आएका कोरियन नागरिक बाथरुममा मृत भेटिए,सोलुखुम्बु : सगरमाथा क्षेत्रको भ्रमणमा आएका एक कोरियन नागरिक बाथरुममा मृत भेटिएका छन्। कोरियाका २९ वर्षीय वोङ् ह्याङ ग्याङ खुम्बु पासङ ल्हामु गाउँपालिका४ स्थित गोक्यो रिसोर्टको बाथरुममा मृत फेला परेको जिल्ला प्रहरी कार्यालय सोलुखुम्बुले जनाएको छ। कार्यालयका सूचना अधिकारी प्रहरी निरीक्षक अनिल मिश्रका अनुसार रिसोर्टमा बास बसेका ग्याङ मंगलबार राति मृत भेटिएका हुन्। उनको शव पोष्टमार्टमका लागि हेलिकोप्टरमार्फत् काठमाडौं पठाइएको प्रहरीले जनाएको छ। ग्याङ गत असोज ३० गते सगरमाथा क्षेत्र भ्रमणका लागि खुम्बु आएको बताइएको छ।
"डोल्पाको त्रिपुराकोट बजारमा चोरीका घटना बढ्दै, एकै रात २ ठाउँमा चोरी","डोल्पा : हिमाली जिल्ला डोल्पाको त्रिपुराकोट बजारमा चोरको बिगबिगी बढेको छ। एकसाता यतामात्रै तीनवटा ठाउँमा चोरी भएको छ। गए रातीमात्रै गुरुङ्ग फेन्सी पसलबाट नगत १२ हजारसहित केथी थान ज्याकेट र टिसर्ट चोरी भएको छ। 'चोर मध्य राती ढोका फुटाएर पसलमा छिरेछ,पैसा राख्ने घर्रा पनि फुटाएछ,भान्सामा छिर्न खोजेपछि थाहा भयो', सञ्चालक लक्ष्मी गुरुङ्गले भनिन्। चोरलाई समात्न खोज्दा खोज्दै भागेको उनले बताइन्। त्यस्तै गए राती नै फोक्सुन्डो होटेलमा सुतिरहेका त्रिपुरासुन्दरी नगरपालिका ६ का अध्यक्ष देवेन्द्र चलाउनेको ४८ हजार मूल्य बराबरको भिभो कम्पनीको मोबाइल चोरी भएको छ। 'गएराती कोठामा चुकुल लगाउन बिर्सिएछु,कोठा बत्ती बलेको थियो,राती कतिखेर सिरानमा राखेको मोबाइल चोरी भएको थाहै भएन', उनले भने। त्यसैगरि हिजोराती नै दुई तीनवटा घरमा ढोका हानेको स्थानीयले बताएका छन्। गत नौ गते पनि त्रिपुराकोट बजारकै होलसेल पसल रितिका टेडर्सबाट १ लाख ५० हजार बराबारको सामान चोरी भएको थियो। यो विषयमा शंकास्पद व्यक्ति किटान गरेर प्रहरी चौकी त्रिपुराकोटमा उजुरीसमेत परेको छ।"
महासचिव गुटेरेसको सुरक्षामा अन्नपूर्ण आधार शिविर पुगेका असइको लेक लागेर मृत्यु,गण्डकी : संयुक्त राष्ट्रसङ्घका महासचिव एन्टोनियो गुटेरेसको सुरक्षार्थ अन्नपूर्ण आधार शिविरमा खटिएका प्रहरी सहायक निरीक्षक टीकाराम ढुङ्गानाको लेक लागेर मुत्यु भएको छ । आधार शिविरबाट फर्कने क्रममा स्वास्थ्यमा समस्या देखिएपछि हेलिकोप्टरमार्फत् आज बिहान पोखरामा ल्याइएकामा ९:४० बजे चिकित्सकले मृत घोषणा गरेको जिल्ला प्रहरी कार्यालयका प्रहरी नायब उपरीक्षक श्रवणकुमार विकले राससलाई जानकारी दिए। हेलिकोप्टरमार्फत् गत आइतबार आधार शिविर पुगेका ढुङ्गानालाई पैदल फर्कने क्रममा श्वासप्रश्वासमा समस्या देखिएको जनाइएको छ । उनी कास्कीको अन्नपूर्ण गाउँपालिकाको घान्द्रुकमा रहेको प्रहरीचौकीमा कार्यरत थिए। महासचिव गुटेरेस मङ्गलबार बिहान अन्नपूर्ण आधार शिविरको भ्रमणमा गएका थिए । गुटेरेसको सुरक्षामा नेपाली सेना र नेपाल प्रहरीको टोली खटिएको थियो ।
"बोक्सीको आरोपमा दलित परिवारमाथि कुटपिट : चारजना घाइते, धामी पक्राउ","गौशाला (महोत्तरी) : महोत्तरीको गौशालामा बोक्सीको आरोपमा कुटपिट हुँदा दलित परिवारका चारजना घाइते भएका छन् । गौशाला नगरपालिका ११ लक्ष्मिनियाँका राजेन्द्र चमारको घरभित्र पसी कुटपिट गर्दा उनकी श्रीमती एतवरिया देवी,छोरा सुरेन्द्र राम,बुहारीहरु समतोलिया देवी र सुन्दरदेवी घाइते भएका हुन्। घाइतेहरूको जनकपुरमा उपचार भइरहेको प्रहरीले जनाएको छ । स्थानीय नथुनी भनिने चन्द्रशेखर यादवको अगुवाइमा घरभित्र पसेका चारजनाको समूहले कुटपिट गर्दा उनीहरु घाइते भएको स्थानीय अजयकुमार कुशवाहाले जनाएका छन्। एतवरिया देवीले टुनामुना लाएर गाउँघरका बालबालिकाहरू बिरामी परेको भन्दै दिसा खुवाएर गाउँघर घुमाउनुपर्छ भन्दै उनीहरू घरभित्र पसेका थिए। सोही क्रममा स्थानीय सन्तोष यादवले एतवरिया देवीको चुल्टो समाति भुँइमा घिसार्न थालेपछि बचाउन जाँदा आफूमाथि जाइ लागेको पीडित राजेन्द्र चमारले बताए । कुटपिटबाट श्रीमती र बुहारीको अवस्था गम्भीर रहेको चमारले बताए। उनले इलाका प्रहरी कार्यालय गौशालामा जाहेरी दिएको बताए । कुटपिटमा संलग्न तीनजना फरार रहेका छन्। उनीहरूको खोजि भइरहेको प्रहरीले जनाएको छ। त्यस्तै,गौशाला११ का धामी विनोद पासवानलाई प्रहरी नियन्त्रणमा लिइ थप अनुसन्धान भइरहेको इलाका प्रहरी कार्यालय गौशालाका इन्स्पेक्टर मनोज यादवले जानकारी दिए। उनलाई म्याद थपका लागि महोत्तरी जिल्ला अदालत लगिएको छ। धामी पासवानले टुनामुना लगाएर बालबालिका बिरामी भएको बताएपछि स्थानीयहरू बोक्सीको आरोप लगाउँदै एतवरियालाई कुटपिट गर्न गएका थिए।"
भत्ता बुझेको भोलिपल्टै वृद्ध महिलाको शव फेला,सन्धिखर्क : अर्घाखाँचीको मालारानी गाउँपालिकामा एक वृद्ध महिलाको शंकास्पद अवस्थामा शव फेला परेको छ। मालारानी गाउँपालिका९ गोखुङ्गाकी ७२ वर्षीय हरिकला भुसालको मृत अवस्थामा शव फेला परेको जिल्ला प्रहरी कार्यालयका प्रमुख डीएसपी प्रतितसिंह राठोरले बताए। घरमै उनको शव फेला परेको र मृत्यु शंकास्पद देखिएको जिल्ला प्रहरी कार्यालय अर्घाखाँचीले जनाएको छ। हरिकलाले हिजोमात्र सामाजिक सुरक्षा भत्ता बुझेकी थिइन्। घटनाबारे अनुसन्धान भइरहेको प्रहरीले जनाएको छ।
खुम्बु भ्रमण गर्ने पर्यटकको संख्या ८६ प्रतिशतले बढ्यो,"सोलुखुम्बु : विश्वको प्रमुख पर्यटकीय गन्तव्य सोलुखुम्बुको खुम्बु क्षेत्रमा पुग्ने पर्यटकको सङ्ख्यामा ८६ प्रतिशतले वृद्धि भएको छ । चालु आर्थिक वर्ष २०८०८१ को भदौ महिनाको तुलनामा असोजमा सोलुखुम्बुको खुम्बु भ्रमण गर्ने पर्यटकको सङ्ख्या ८६  ५ प्रतिशतले वृद्धि भएको हो। सगरमाथा राष्ट्रिय निकुञ्जको कार्यालय नाम्चेको तथ्यांक अनुसार भदौमा १ हजार ३ सय २४ पर्यटक सगरमाथा क्षेत्र पुगेका थिए भने असोजमा ९ हजार ८ सय १० पर्यटकले खुम्बु क्षेत्र भ्रमण गरेका छन्। जुन संख्यात्मक हिसाबले ८ हजार ४ सय ८६ ले र प्रतिशतको हिसाबले ८६५ प्रतिशतले बढी हो। असोजमा खुम्बु पुग्ने पर्यटकमध्ये ८ हजार ५ सय ५१ विदेशी र १ हजार २ सय ५९ नेपाली रहेको निकुञ्जका सुचना अधिकारी मनोज कुमार मण्डलले जानकारी दिए। जसबाट निकुञ्जले एकै महिनामा २ करोड १० लाख ५४ हजार ४ सय ७ रुपैयाँ ५४ पैसा राजस्व सङ्कलन गरेको सुचना अधिकारी मण्डलले बताए। त्यस्तै साउन महिनामा भने २ सय ८ पर्यटक खुम्बु भित्रिंदा ६ लाख ५६ हजार २ सय ७४ रुपैयाँ ३६ पैसा राजस्व सङ्कलन गरिएको छ। सगरमाथा राष्ट्रिय निकुञ्जले सार्क मुलुकका पर्यटकबाट प्रतिव्यक्ति १ हजार ५ सय, अन्य मुलुकका पर्यटकबाट ३ हजार, र नेपाली पर्यटकबाट १ सय रुपैयाँ प्रवेश शुल्क लिने गरेको छ। चालु आर्थिक वर्षको पहिलो ३ महिना श्रावन, भाद्र र असोज सम्ममा ११ हजार ३ सय ४२ पर्यटक सगरमाथा क्षेत्रको भ्रमण गरेका छन्। जसमा १ हजार ४ सय ५९ नेपाली, १ हजार ४ सय १९ सार्क मुलुकका र ८ हजार ४ सय ६४ अन्य मुलुकका विदेशि पर्यटक रहेका छन्। जसबाट २ करोड ५१ लाख ५ हजार ८ सय ९२ रुपैया ४ पैसा राजस्व सङ्कलन भएको छ। विसं २०३२ सालमा स्थापना भएको सगरमाथा राष्ट्रिय निकुञ्जलाई सन् १९७९ देखि विश्वसम्पदा सूचीमा समावेश गरिएको छ। यसको क्षेत्रफल १ हजार १ सय ४८ वर्ग किमि रहेको छ। यो राष्ट्रिय निकुञ्जमा विश्वको सर्वोच्च शिखर सगरमाथा सहित ६ हजार मिटर भन्दा अग्ला ल्होत्से, नुप्से, चोयु जस्ता हिमचुचुराहरु समेत छन्। यस निकुञ्जन भित्रको गोक्यो र सम्बद्ध ताललाई सन् २००७ मा रामसार सूचीमा समावेश गरिएको छ।"
आज यी स्थानमा वर्षा र हिमपात हुने,काठमाडौं : हाल नेपालमा पश्चिमी वायुको आंशिक प्रभाव रहेको छ। हाल कोशी प्रदेशलगायत देशका पहाडी भूभागमा आंशिक बदली रही बाँकी भूभागमा मौसम सामान्यतया सफा रहेको मौसम पूर्वानुमान महाशाखाले जनाएको छ। आज देशभर आंशिक बदली रही देशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको मौसमविद् सरोज पुडासैनीले जानकारी दिए। उनका अनुसार देशको उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। देशका पहाडी भूभागका एकदुई स्थानमा मेघगर्जनचट्याङसहित हल्का वर्षाको सम्भावना रहेको सहित देशको उच्च पहाडी तथा हिमाली भूभागका एकदुई स्थानमा हल्का वर्षा र हिमपातको समेत सम्भावना रहेकाले त्यसबाट हुनसक्ने क्षतिबाट बच्न आवश्यक सतर्कता अपनाउन मौसम पूर्वानुमान महाशाखाले सबैमा अनुरोध गरेको छ। अहिले काठमाडौंको वायुको तापक्रम १७ डिग्री सेन्टिग्रेड रहेको तथा पारदर्शिता सात किलोमिटरभन्दा धेरै रहेको मौसम पूर्वानुमान महाशाखाले जनाएको छ। आज काठमाडौंमा अधिकतम तापक्रम २५ देखि २७ डिग्री सेन्टिग्रेडको बीचमा रहने तथा काठमाडौंमा आंशिक बदली रहने सम्भवना रहेको मौसमविद् पुडासैनीले बताए। यसैगरी आज राति देशभर आंशिक बदलीदेखि मौसम सामान्यतया सफा रहने महाशाखाले जनाएको छ।
अन्नपूर्णकर्मी पोखरेल पुरस्कृत,काठमाडौं : वातावरण क्षेत्रमा कलम चलाएको भन्दै अन्नपूर्णकर्मी लक्ष्मण पोखरेल पुरस्कृत भएका छन्। लिडमुक्त बालबालिका अभियानअन्तर्गत पोखरेलले उत्कृष्ट समाचार लेखेको भन्दै काठमाडौंस्थित जनसंख्या तथा वातावरण प्रबद्र्धन केन्द्रले नगदसहित पुरस्कृत गरेको हो। काठमाडौंमा मंगलबार आयोजित एक कार्यक्रमबीच स्वास्थ्य तथा वातावरण मन्त्रालयका सचिव दिपेन्द्ररमण सिंहले सम्मान पत्र प्रदान गरेका थिए। जनसंख्या तथा वातावरण प्रबद्र्धन केन्द्रका कार्यकारी निर्देशक रामचरित शाहले पोखरेलसहित ५ जना पत्रकारलार्ई पुरस्कृत गरिएको बताए। विश्व स्वास्थ्य संगठनले लिडमुक्त बालबालिका अभियान चलाइरहेको छ। नेपालमा गरिएको एक अध्ययनमा संलग्न बालबालिकामध्ये ६५ प्रतिशतमा लिडको मात्रा मापदण्डभन्दा बढी रहेको छ। लिड प्राणघातक रसायन हो।
सडकमा जथाभावी फोहोर फ्याँक्नेहरूबाट वीरगन्ज महानगरले उठायो ६ लाख जरिवाना,"वीरगन्ज : वीरगन्ज महानगरपालिकाले चालु आर्थिक वर्ष २०८०८१ को तीन महिनामा जरिवानावापत छ लाखभन्दा बढी राजस्व सङ्कलन गरेको छ। सडकमा जथाभावी फोहर फ्याँक्नेसँग गत २०७९ पुस १७ गतेदेखि जरिवाना तिराउन सुरु गरेको महानगरपालिकाले चालु आव २०८०८१ को साउनदेखि हालसम्म विभिन्न व्यक्ति तथा सङ्घसंस्थाबाट छ लाख १७ हजार जरिवाना सङ्कलन गरेको हो। महानगर क्षेत्रलाई सुन्दर, सफा, स्वच्छ र पर्यावरणयुक्त नमूना महानगर बनाउने उद्देश्यका साथ नियमित सरसफाइसँगै जथाभावी फोहर फ्याल्नेलाई जरिवाना गर्दै आएको मधेस प्रदेशको एकमात्र महानगरपालिका वीरगन्ज महानगरपालिकाले सार्वजनिक अपराध कसुरसम्बन्धी मुद्दासमेत चलाउने तयारी गरेको छ। महानगरका सडक तथा गल्लीमा जथाभावी फोहर फ्याल्नेसँग जरिवाना तिराउँदै आएको महानगरपालिकाले अब जरिवानासँगै फोहर फ्याँक्नेउपर सार्वजनिक अपराध कसुरसम्बन्धी मुद्दा चलाउने तयारी गरेको महानगरपालिकाका सरसफाइ शाखा प्रमुख सर्फद्दिन मियाँले जानकारी दिए। उनका अनुसार गत आव २०७९८० मा जरिवानाबाट १५ लाख ३६ हजार पाँच सय पाँच राजस्व सङ्कलन भएको छ। घर, पसल र कार्यालयबाट निस्कने फोहर जताततै फ्याँक्ने स्थानीयहरूमा प्रवृत्ति छ', सरसफाइ शाखा प्रमुख मियाँले भने, 'त्यो प्रवृत्तिलाई निरुत्साहित गर्न हामीले फोहर फ्याँक्नेलाई जरिवाना गर्ने अभियान सुरु गरेका छौँ।' यो अभियानलाई थप प्रभावकारी बनाउन सार्वजनिक मुद्दा चलाउने योजना बनाएको उनको भनाइ छ। सफा, स्वच्छ र सुन्दर महानगर बनाउने उद्देश्यका साथ निजी संस्थासँग सहकार्य गरी महानगरको ३२ वटै वडामा तीन चरणमा नियमित सरसफाइ गर्दै आएको छ। महानगरपालिको वडा नं १ देखि ३२ वटै वडामा वीरगन्जस्थित पृथी तारा एमके इनरनेसनल जेभीसँग गत २०७६ साल जेठ २ सम्झौता गरी नियमित सरसफाइ गर्दै आएको छ। विगतमा डम्पिङ साइट नहुँदा फोहरमैला व्यवस्थापनमा समस्या हुँदै आएकामा चार वर्षअघि महानगरले आफ्नो डम्पिङ साइट बनाएपछि फोहरमैला व्यवस्थापनमा अहिले कुनै समस्या नरहेको उनले बताए। विगत केही वर्षअघिसम्म अस्तव्यस्त र दुर्गन्धित नगरका रूपमा परिचित महानगर क्षेत्रलाई सरसफाइ दृष्टिले मुलुककै नमूना महानगर बनाउने लक्ष्यका साथ योजना अघि बढाइएपछि यतिबेला वीरगन्ज महानगर क्षेत्र सफा र सुन्दर देखिन थालेको हो।"
नक्कली सर्टिफिकेट बनाएर बेच्दा,"काठमाडौं : कक्षा १२ को नक्कली सर्टिफिकेटहरू बनाएको आरोपमा ग्राफिक डिजाइनिङ एण्ड प्रिन्टिङ सर्भिसका सञ्चालक पक्राउ परेका छन्। पक्राउ पर्नेमा काठमाडौं महानगरपालिका३२ का २३ वर्षीय साइरस विसंखे छन्। त्रिभुवन अन्तर्राष्ट्रिय बिमानस्थलबाट भिजिट भिसामा विदेश जान लागेका व्यक्तिहरू शंकास्पद रहेको आशंकामा काठमाडौंं उपत्यका अपराध अनुसन्धान कार्यालयलाई कागजात पठाइएको थियो। कार्यालयमा आएका कागजातमध्ये राहुलकुमार मण्डलको सर्टिफिकेट नक्कली भएको पाइएपछि सञ्चालकलार्ई पक्राउ गरिएको हो। सञ्चालकलार्ई पक्राउ गरेपछि उनको प्रिन्टिङ सर्भिसमा खानतलासी गरेर मोबाइल र कम्प्युटर बरामद गरेर थप अनुसन्धानका लागि प्रहरी वृत्त नयाँ बानेश्वर पठाइएको कार्यालयले जनाएको छ। उपत्यका अपराध अनुसन्धान कार्यालयका प्रवक्ता रवीन्द्र रेग्मीका अनुसार, भिजिट भिसामा विदेश जाने व्यक्तिहरूको कागजात नक्कली बनाइने गरेको सूचना प्रहरीले पाएको थियो। अनुसन्धानका लागि अपराध अनुसन्धान कार्यालयमा आएको कागजात जाँच गर्ने क्रममा नक्कली कागजात बनाउने समूहलार्ई प्रहरीले नियन्त्रणमा लिएको हो। पक्राउ पर्नेमा जीवराज तामाङ र आशिष श्रेष्ठ छन्। भिसामा विदेश जाने व्यक्तिहरूको कागजात नक्कली बनाएवापत उनीहरूले पीडितबाट पाँच लाख रकमसमेत लिएका थिए। उनीहरूले उच्च माध्यमिक विद्यालयका सर्टिफिकेट नक्कली बनाउने गर्थे। उनीहरू त्रिभुवन अन्तर्राष्ट्रिय विमानस्थलमा सेटिङ मिलाई विदेश पठाउने कार्यमा संलग्नहरू जिल्ला उदयपुर बेलका घर भई हाल पेप्सीकोला बस्ने वर्ष ३० का आशिष श्रेष्ठ र जिल्ला काभ्रेपलाञ्चोक पाँचखाल घर भई हाल सिनामंगल बस्ने वर्ष २८ का जीवराज तामाङ पक्राउ परेका हुन्। प्रहरीले उनीहरूबाट मोबाइल २ वटा, ९५ हजार नगद तथा विभिन्न कम्पनीको प्लेन टिकट पनि बरामद गरेको छ।"
फूल खेतीमा आकर्षण,"दोलखा : पछिल्लो समय व्यापार व्यवसाय र अन्य पेसाभन्दा कृषिमा लाग्नेको संख्यामा वृद्धि हुँदै गएको छ। दोलखा शैलुङका युवाहरू व्यावसायिक फूल खेतीतर्फ आकर्षित भएका छन्। शैलुङ७ फस्कुका युवाले ६० रोपनी जग्गामा १० लाख रुपैयाँको लगानी गरी व्यावसायिक सयपत्री फूल खेती सुरु गरेका हुन्। फस्कु ७ का सेनानिवृत्त भूषण काकीर्, विदेशमा जान पासपोर्ट तयार पारेका गोपाल थामी, बाबु तामाङ, सागर बस्नेत, प्रेमजंग कार्कीसहित पाँच जनाको संयुक्त लगानीमा व्यावसायिक फूल खेती थालिएको छ। २० वर्ष नेपाली सेनामा जागिर खाएर निवृत्त भएका कार्कीले सेनामै छँदा तालिमबाट सिकेको सीपलाई जागिरपछि व्यवहारमा प्रयोग गर्न र जिल्लामा विभिन्न धार्मिक कार्य मठमन्दिर जानेहरूले बाहिराबाट ल्याएको माला प्रयोग गर्नुपर्ने अवस्थाको अन्त्य गर्ने उद्देश्यले फूल खेती सुरु गरेका हुन्। उनले विदेश जान तयारीमा रहेका अन्य चार साथीलाई आफ्नै देशमा केही गरौं भनेर व्यावसायिक फूल खेती सुरु गरेको बताए। २०८० को साउनबाट शैलुङको चर्णावतीधामबाट करिब ३ सय किलोमिटरको दूरी निमटारमा कलकत्ते टेनिसवर्ग (कर्म) र गोल्ड म्यारी दुुई जातको सयपत्री फूलको बिउ झिकाएका हुन्। केजीको ६५ हजार रुपैयाँमा बिउ कलकत्ताबाट झिकाएर बिरुवा उत्पादनसहित फूल खेती सुरु गरेका युवाहरूले एक मौसममा ६० हजार केजी उत्पादन गर्ने लक्ष्य राखेको कार्कीको भनाइ छ। वार्षिक १ करोड ५० लाख रुपैयाँको फूल र बिरुवा उत्पादन गर्ने योजना बनाएका युवाले दसैंको मौसममा मात्रै १० लाख रुपैयाँभन्दा बढीको फूल बिक्री गरिसकेका छन्। तिहारमा ४० लाख रुपैयाँभन्दा बढीको बिक्री गर्ने लक्ष्य छ। स्थानीय बजारलाई प्राथमिकता दिने र बाँकी रहेको मात्र बाहिर पठाउने योजना रहेको व्यवसायी कार्कीले बताए। वर्षको तीन पटकसम्म टिप्न मिल्ने कलकत्ते सयपत्रीसँगै तिहारलाई लक्षित गरेर मखमली फूलसमेत लगाइएको छ। कृषि फार्ममा गुलाबका कटिङ विरुवासमेत उत्पादन थालिएको छ। जिल्लामा हुने सामाजिक, सांस्कृतिक तथा धार्मिक कार्यक्रम र उत्सवमा आयात हुने विदेशी खादाको सट्टामा जिल्लामै फूलको मालाको प्रयोग बढ्न थालेपछि व्यावसायिक फूल खेतीमा लागेका हौ, कार्कीले भने, तिहारमा फूलको माग अझ बढ्ने हुँदा हामीमा उत्साह बढेको छ। विदेशमा गर्ने दुःख र मेहनत आफ्नै बारीमा गर्न पाउँदा निक्कै खुसी छौं। फूलले अहिले बजारको माग धान्न भ्याइनभ्याइ छ। बजारको मागलाई चिन्न सके गाउँमै सम्भव हुँदो रहेछ, वैदेशिक रोजगार छाडेर फूल व्यवसायमा लागेका गोपाल थामीले भने। ढकमक्क फूलेको सयपत्रीले वातावरण नै रमणीय बनाएको छ। फूल खेती हेर्न अहिले दैनिकजसो आन्तरिक पर्यटकसमेत पुग्ने गरेका छन्। वर्षमा तीन चोटी फूलाउन सकिने सयपत्री फूल खेतीबाट एक पटकमा ५० लाख रुपैयाँबराबरको उत्पादन हुने कृषक कार्कीको भनाइ छ। दोलखा जिल्लाभर, रामेछाप र काठमाडौंबाट माग आइरहेको कार्कीले बताए। रोजगारीको खोजीमा भौतारिएका युवाहरू पनि दैनिकजसो फूल खेती हेर्न जाने र आफूहरू पनि यस्तै व्यवसाय गर्नुपर्छ भनेको सुन्दा उदाहरणीय कामको सुरुवात गरिएछ भन्ने लाग्ने गरेको कार्कीले सुनाए।"
आममाफी दिएको ५ महिनामै अर्को अपराध,"गणतन्त्र दिवसमा राष्ट्रपति रामचन्द्र पौडेलबाट आममाफी पाएका रामचन्द्र थापाले माग गरेबमोजिम रकम नदिए अपहरण र गोली प्रहार गर्ने धम्की दिएका हुन्। चितवन : गणतन्त्र दिवसमा ५० प्रतिशत कैद छुट पाएर कैदमुक्त भएको ५ महिना नबित्दै एक व्यक्ति पुनः पक्राउ परेका छन्। माग गरेबमोजिम रकम नदिए अपहरण र गोली प्रहार गर्ने धम्की दिएको आरोपमा ५५ वर्षीय रामचन्द्र थापालाई चितवन प्रहरीले पक्राउ गरेको हो। थापा गत जेठ १५ गते गणतन्त्र दिवसमा ५० प्रतिशत कैद छुट पाएर मुक्त भएका थिए। असल चालचलन भएको भन्दै सरकारको सिफारिसमा उनलाई राष्ट्रपति रामचन्द्र पौडेलले आममाफी दिएका थिए। मकवानपुरको हेटौंडा उपमहानगरपालिका२ स्थायी ठेगाना भई भरतपुर महानगरपालिका९ मा बस्दै आएका थापा यसअघि पनि विभन्न अपराधमा पटकपटक समातिएका व्यक्ति हुन्। पछिल्लो समय डाँका मुद्दामा पक्राउ परेर ९ वर्ष कैद सजाय पाएका उनी आममाफीमा छुटेका थिए। थापाले भरतपुर महानगरपालिका१ पुल्चोकमा औषधि पसल चलाउँदै आएका सोमराज सुवेदीलाई धम्काउँदै रकम माग गरेको चितवन प्रहरीको दाबी छ। सुवेदीसँग कात्तिक ८ गते बुधबार थापाले रकम माग्न सुरु गरेका थिए। त्यसपछि प्रहरीको निगरानीमा रहेका थापा सोमबार पक्राउ परेका हुन्, चितवन प्रहरी प्रवक्ता डीएसपी विजयराज पण्डितले भने। जिल्ला प्रहरी कार्यालय चितवनले मंगलबार पत्रकार सम्मेलन गरी भरतपुर१० मालपोत चोकनजिकबाट रकम माग्दै गर्दा थापालाई पक्राउ परेको जानकारी दिएको छ। थापाले सुवेदीसँग सुरुमा २५ लाख रुपैयाँ माग गरेको डीएसपी पण्डितले बताए। कात्तिक ८ गते साँझपख करिब पौने ६ बजे फोनमा हिन्दीमा बोल्दै आफूसँग २५ लाख रुपैयाँ माग गरेको सोमराज सुवेदीले बताए। पैसा नदिए अपहरण गर्ने र मलाई र छोरालाई समेत मार्ने धम्की दिए। भोलिपल्ट २० लाख रुपैयाँसम्म दिए मान्ने कुरा उनले गरे, उनले भने, मैले प्रहरीलाई खबर गरेपछि प्रहरीको अनुसन्धानले पक्राउ गर्न सफल भएको हो। पैसा बुझाउन मंगलबारलाई दिन तोकेपछि थापा पैसा बुझ्न आएका थिए। पैसा बुझ्न आएका थापा पाँचौंपटक प्रहरी नियन्त्रणमा आएको डीएसपी पण्डितले बताए। उनका अनुसार थापाविरुद्ध पहिलोपटक २०६६ सालको जेठ २७ मा चितवन प्रहरीले चोरी मुद्दा दर्ता गरेको थियो। ६६ सालकै असार ३ मा अवैध हातहतियार देखाएर डाँका गरेको अभियोग, २०७३ सालको वैशाख २२ मा ललितपुर सातदोबाटो प्रहरी वृत्तले लागुऔषध अपराधमा मुद्दा दर्ता गरेको प्रहरी विवरण छ। २०७५ सालको मंसिर १३ मा चितवन प्रहरीले डाँकासम्बन्धी कसुरमा उनीविरुद्ध मुद्दा दायर गरेको थियो। चितवन जिल्ला अदालतले ९ वर्ष कैद सुनाएकोेमा २०८० को गणतन्त्र दिवसमा सरकारले आधा कैद मिनाह गरेपछि थापा छुटेका थिए।"
अतिक्रमणमा ढोरपाटन,"बागलुङ : नेपालकै एक मात्रै सिकार आरक्ष हो ढोरपाटन सिकार आरक्ष। कुल १ हजार ३ सय २५ वर्ग किलोमिटर क्षेत्रफलमा फैलिएको ढोरपाटन अतिक्रमणको चपेटामा परेको छ। सिकार आरक्षको १ सय ७५ हेक्टर जमिन अतिक्रमण भएको हो। बागलुङ, म्याग्दी र रुकुम गरी तीन जिल्लामा फैलिएको सिकार आरक्षले केही वर्ष पहिले करिब दश हेक्टर अतिक्रमित भूभाग खाली गराए पनि अझै १ सय ७५ हेक्टर जमिन अतिक्रमणमा रहेको जनाएको छ। आरक्षका प्रमुख संरक्षण अधिकृत वीरेन्द्र प्रसाद कंडेलका अनुसार सवैभन्दा बढी म्याग्दी जिल्लाको भागमा अतिक्रमण भएको छ। प्रमुख कंडेलले आरक्ष क्षेत्रको ३४ स्थानको जग्गा अतिक्रमणमा परेको बताए। उनले अतिक्रमित भूभागमा ३ सय ११ घरधुरीले घरटहरा निर्माण गरेर बसोबास गरेको जानकारी दिए। ढोरपाटन सिकार आरक्ष क्षेत्रको ३४ स्थानको जग्गा अझै अतिक्रमित अवस्थामा छ, प्रमुख कंडेलले भने, अतिक्रमण भएको भूभागमा ३ सय ११ घरधुरीले घरटहरा निर्माण गरेर बसेका छन्। प्रशासनिक सुविधा नभएको कारण अतिक्रमण रोक्न कठिन परेको छ। आरक्षले आर्थिक वर्ष २०७७०७८ मा आरक्षको पाखाथर, गाडीखोला, खालुडेखुलुडी, लामखोरिया, छेन्तुङ, सल्लाथान, नवी, स्यालपाखे, सल्लाथान क्षेत्रमा रहेका ३० परिवारले बारबन्देज गरेको जग्गा खाली गराएको थियो। यस्तै गुर्जघाटको १० हेक्टर, देउरालीको केही भूभाग अतिक्रमणबाट हटाए पनि अझ धेरै भूभाग अतिक्रमणको चपेटामा रहेको प्रमुख कंडेलले बताए। आरक्षको म्याग्दीतर्फ लुलाङखोरिया र गुर्जाखानी, रुकुमाको रन्मा, मैकोट, तकसेरा, कोल, रन्मा र काक्री तथा बागलुङको निसी, बोंगादोभान, अधिकारीचौर र बोवाङको क्षेत्रमा जग्गा अतिक्रमण भएको छ। अतिक्रमित जमिनमा स्थानीयले स्याउ, आलु लगायतका खाद्यन्न तथा फलफूल खेती गरेका छन्। अतिक्रमण रोक्न स्थानीयसँग आरक्षले पटकपटक आग्रह गरे पनि सफल भएको छैन। अधिकांश क्षेत्रमा सुरक्षा निकायको उपस्थिति बढाउन नसक्नु नै अतिक्रमणको लागि सजिलो भएको कार्यालय प्रमुख कँडेलको भनाइ छ।"
चुरे दोहन अति भएपछि,"काठमाडौं : चुरेबाट बालुवा, गिटी, ढुंगा निकासी गर्न सरकारले बनाएको विधेयकको जनता समाजवादी पार्टीले कडा विरोध गरेको छ। जसपाको कार्यकारणी समितिको बैठकमा पार्टी अध्यक्ष उपेन्द्र यादवले यस विषयमा गम्भीर भएर छलफल चलाएका छन्। छलफल चलाउनुअघि सोमबार चुरे तथा वातावरण विज्ञसँग चुरे संरक्षणका विषयमा छलफल गरेका थिए। बैठकमा सहभागी जसपाका कार्यकारणी सदस्य राजकिशोर यादवले चुरे संरक्षणका लागि सरकारले काम गर्न जरुरी रहेको बताएका छन्। चुरेका बालुवा, गिट्टी र ढुंगा भारतलगायत अन्य देशमा निर्यात गर्न सरकारले कानुन बनाउन लागेको छ। त्यसमा हाम्रो असहमति छ। यो ठीक छैन। निकासी हुनुहुँदैन, पार्टी अध्यक्ष उपेन्द्र यादवले बैठकमा राखेको कुरो बताउँदै उनले भने, चुरेको संरक्षण गर्न जरुरी छ। यसको उत्खनन भयो भने मधेस बर्बाद हुन्छ। यसैपाली खडेरी लाग्यो। धान रोपाइँ भएन। हामीले यस विषयमा प्रधानमन्त्रीसँग कुरा गर्नुहोस् भनेर पार्टी अध्यक्षलार्ई सल्लाह र सुझाव दिएका छौं। सरकारले सदनमा विधेयक पेश गरे त्यहाँ पनि विरोध गर्ने बताउँदै प्रतिनिधिसभा सदस्यसमेत रहेका यादवले भने, पहिला हामी मन्त्रिपरिषद््मै रोक्छौं। यदि त्यहाँ भएन भने सद्नमै पनि रोक्छौं। चुरेको नदीजन्य पदार्थको निकासी रोक्नुपर्छ चुरे तथा वातावरण विज्ञहरूको टोलीले जनता समाजवादी पार्टीका अध्यक्ष उपेन्द्र यादवलार्ई चुरे क्षेत्रबाट बालुवा, गिट्टी, ढुंगा देश बाहिर निकासी गर्न सरकारले बनाएको विधेयक रोक्न ध्यानाकर्षण गराएका छन्। चुरे संरक्षणको विधेयक बनाउनु पर्नेमा सरकारले चुरे बिक्री गर्नका लागि कानुन बनाउन लागेको भन्दै चुरे विज्ञ डा विजयकुमार सिंहको नेतृत्वमा गएको टोलीले जसपाका अध्यक्ष यादवलार्ई भेटेर विधेयक रोक्न माग गरेका हुन्। टोलीमा चुरे विज्ञ डा विजयकुमार सिंह दनुवार, वनस्पति विज्ञ डा तिर्थ बहादुर श्रेष्ठ, जैविक विविधता विज्ञ प्राडा रामप्रसाद चौधरी, वन तथा चुरे विज्ञ डा विनोद भट्ट, वन तथा चुरे विज्ञ डा नागेन्द्र यादव, कृषि विज्ञ डा कृष्ण पौडेल, वन विज्ञ शेखरकुमार यादव र राकेश कर्ण सहभागी थिए। संघीय मामिला तथा सामान्य मन्त्रालयको प्रस्तावमा संघीय मन्त्रिपरिषद्ले असोज १६ मा निर्माण सामग्रीको व्यवस्थापन तथा नियमनसम्बन्धी विधेयक स्वीकृत गरी संसदमा पेश गर्ने निर्णय भएको सरकारका प्रवक्ता तथा सञ्चारमन्त्री रेखा शर्माले बताएकी थिइन्। विज्ञ डा सिंहका अनुसार विगतमा सरकार तथा संसद्का विभिन्न समितिको अध्ययनका आधारमा मन्त्रिपरिषद्को निर्णयबाट २०७१ साउन १ गतेदेखि गिट्टी, ढुंगा, बालुवा निकासी बन्द गरिएको थियो। तर, बनाइएको विधेयकमा चुरे क्षेत्रबाट फेरि नदीजन्य पदार्थ देश बाहिर निकासी खुल्ला गर्ने उल्लेख छ। विधेयक पारित भएमा चुरेभावर र तराईमा विदेशी लगानीमा व्यावसायिक रूपमा मेसिनहरूको प्रयोग भई व्यापक रूपमा गिट्टी, ढुंगा, बालुवाको उत्खनन र निकासी हुन्छ, चुरे विज्ञ डा सिंहले भने, यसबाट तराईमा पानी सुक्ने, उर्वर भूमि मरुभूमीकरण हुने, चुरे क्षेत्रको जैविक विविधता सधैंका लागि नाश हुनेछ। चुरेबाट नदीजन्य पदार्थ झिके चुरेको पारिस्थितिकीय प्रणालीमा क्षति पुग्ने, वातावरणमा नकारात्मक असर पर्ने, देशभित्र नै निर्माण सामग्रीको अभाव सिर्जना हुने भन्दै विज्ञहरूले जसपाका पार्टी अध्यक्ष यादवलार्ई गम्भीर ध्यानाकर्षण गराएका थिए। विधेयकमा रहेको नदीजन्य पदार्थको निकासी भन्ने शब्द हटाउनका लागि राष्ट्रपति, सांसद, दुवै सदनका सांसद हटाउनका लागि पहल गर्न विज्ञहरूले नेता यादवसँग अनुरोध गरेका छन्। बालुवा गिट्टीका बारेमा छिमेकी मुलुकहरूसँग कुनै किसिमको सन्धि, सम्झौता, समझदारी नगर्न पहल गर्नसमेत उनीहरूले ध्यानाकर्षण गराएका थिए। विज्ञ टोलीसँग जसपाका अध्यक्ष यादवले आफूले चुरे संरक्षणका लागि पहल गर्ने बताएका थिए। विज्ञसँगको भेटघाटमा जसपा अध्यक्ष यादवले भने, चुरे दोहन भए मधेसको भविष्य संकटमा पर्छ। यस विषयमा हामी गम्भीर छौं। सरकारले नागरिकसँग विश्वासघात गर्दै आर्थिक वर्ष २०७८७९ को बजेट वक्तव्यको बूँदा न १९९ मा नेपालबाट गिट्टी, ढुंगा, बालुवाको निकासी गर्ने भन्ने उल्लेख गरिएको थियो। त्यसविरुद्ध तत्कालीन समयमा विपक्षमा रहेका नेपाली कांग्रेस, नेकपा माओवादी केन्द्र, जनता समाजवादी पार्टी र राष्ट्रिय जनमोर्चाले घर डढाएर खरानी बिक्री गर्ने भन्दै कडा आलोचना गरेका थिए। राजनैतिक दल र नागरिक समाजहरूको व्यापक विरोधपछि अर्थ मन्त्रालय एवं वन तथा वातावरण मन्त्रालयले विज्ञप्ति जारी गरी चुरे संरक्षणप्रति प्रतिबद्धता जनाउँदै बुँदा नं १९९ कार्यान्वयन गरिएको थिएन। चुरेबाट बालुवा गिट्टी निकासीको विगतमा विरोध गरेका नेपाली कांग्रेस, माओवादी, जनता समाजवादी पार्टीलगायतका गठबन्धन दलको सरकारले चालू आवको बजेटमा चुरेको नदीजन्य पदार्थ भारत पठाउन विधेयक बनाएको छ। संरक्षित क्षेत्र चुरेबाट बालुवा गिट्टी उत्खनन गरेर निर्यात गर्न सरकारले बनाउन लागेको विधेयक रोक्नका लागि यसअघि नै पूर्व राष्ट्रपति डारामवरण यादवले राष्ट्रपति रामचन्द्र पौडेललार्ई भेटेर आग्रह गरिसकेका छन्। राष्ट्रपतिले वन मन्त्री वीरेन्द्र महतोसँग चुरे संरक्षणका सवालमा बोलाएर कुरा गरिसकेका छन्।"
जलवायु संकटले नेपाललाई कडा प्रहार गरेको देखेँ : संयुक्त राष्ट्रसंघका महासचिव गुटेरेस,"काठमाडौं : नेपाल भ्रमणमा रहेका संयुक्त राष्ट्रसंघका महासचिव एन्टेनियो गुटेरेसले उच्चस्तरीय भेटघाट मात्रै गरेनन्, हिमाली क्षेत्रमा नै पुगेर जलवायु परिवर्तनको असर हेरे। स्थानीय नागरिकमा परेको प्रभाव सोधे, बुझे र प्रत्यक्ष अवलोकन गरे। सगरमाथा र अन्नपूर्ण हिमाललाई नजिकबाट नियाले। सोमबार सगरमाथा क्षेत्रबाट एउटा भिडियो सर्वजनिक गर्दै जलवायु परिवर्तनले हिमालमा पारेको गम्भीर असर विश्वलाई सुनाए। अनि मंगलबार प्रतिनिधिसभा र राष्ट्रियसभाको संयुक्त बैठकलाई सम्बोधन गर्दै भने, नेपालको कार्बन उत्सर्जन ००५ प्रतिशत मात्र छ तर, असर अत्याधिक भोगेको छ। विश्वका अन्य मुलुकले कार्बन बढी उत्सर्जन गरेको प्रभाव पनि नेपालले भोग्नुपरेको छ। यो विश्वले बुझ्नुपर्छ। नेपालले क्षतिपूर्ति पाउनुपर्छ। चार दिने भ्रमणका क्रममा नेपाल र नेपाली जनताले देखाएको आत्मियता, सत्कार र साँस्कृतिक विविधता देखेर आफू प्रभावित भएको बताएका उनले जलवायु परिवर्तनको असर आत्मिय नेपालीले भोगिराख्दा आपूलाई पनि दुखेको बताए। भने, यो भ्रमणमा सूर्यको किरण हिमालमा ठोक्किएको देखेँ। असर नागरिकले भोगेको देखेँ। उनले भ्रमणमा सिकेको कुराहरू प्रयोगमा ल्याउने प्रतिबद्धता गर्दै नेपालले जलवायु परिवर्तनका लागि गरेका प्रयासको प्रशंसा गरे। जलवायुजन्य विपत्तिहरू घातक रूपमा बढिरहेको तर नेपालले क्लाइमेट एक्सनका बारेमा गरेको कामबाट विश्वले सिक्नुपर्ने उनले बताए। गुटेरेसले नेपाल जलवायु कार्यमा अग्रपंक्तिमा रहेको र सन् २०४५ सम्ममा नेट जिरो उत्सर्जनको लक्ष्य राखेको भन्दै प्रशंसा गरे। त्यसैगरी पूर्वसूचना प्रणालीमा पनि नेपाल अग्रस्थानमा रहेको बताए। तर, विश्वव्यापी जलवायु संकटले नेपाललाई कडा प्रहार भइरहेकोमा चिन्ता व्यक्त गरे। नेपालको कार्बन उत्सर्जन ००५ प्रतिशत मात्र भए पनि अर्थतन्त्र, कृषि, पशुपालनलगायत सबै क्षेत्रमा नकारात्मक प्रभाव परिरहेको उनले बताए। चरम मौसमी घटना बढेको भन्दै अत्यधिक वर्षाका कारण मानिसहरूले ज्यान गुमाउनुका साथै भयानक खालका प्रभाव हिमनदीहरूमा देखिएको बताए। बाढी, पहिरोको र खडेरीको जोखिम संसारभरि नै बढिरहेको उल्लेख गरे। नेपालका हिमालहरूले ३० वर्षको अवधिमा एकतिहाइ हिउँ गुमाइसकेको छ। हिमनदी पग्लिएर पूरै समुदाय बगेका छन्। अघिल्लो दशकको तुलनामा ६५ प्रतिशत हिउँ पग्लिएको गुटेरेसले बताए। हिमालले करोडौं मानिसलाई स्वच्छ पानी उपलब्ध गराउँदै आएको छ। इन्दुश, गंगापुत्र, गंगा नदीको बहाब घट्नेछ। त्यसले भविष्यमा पानी र जमिनका लागि मानिसहरूमा प्रतिस्पर्धा हुनेछ। हिउँ पग्लिदा समुद्री सतह बढेका छन्। त्यसले समुद्रीतटमा बस्ने समुदायलाई जोखिममा पारेको छ। जलवायु विपत्ति दु्रत गतिमा बढिरहेको छ, उनले भने। जलवायुजन्य विपत्तिले संकटमा रहेछ नेपाल नेपाललगायत अन्य विकासोन्मुख देशहरूले जलवायु परिवर्तनका कारण अन्याय सहनुपरेको महासचिव एन्टोनियो गुटेरेसको बताए। तर, क्रुर खालका जलवायु संकट भोगिरहेका समुदायका लागि संयुक्त राष्ट्रसंघ सधैं साथमा रहने उनको आश्वासन छ। जलवायुजन्य जोखिमसँग सामना गर्न नेपाल र अन्य देशहरूले अन्तर्राष्ट्रिय सहयोग पाउनुपर्ने उनी बताउँछन्। उनले संसद्मा सम्बोधन गर्दै भने, विकसित मुलुकहरूले प्रतिबद्धता गरेको प्रत्येक वर्ष ५ सय बिलियन डलर उपलब्ध गराउने प्रतिबद्धता कार्यान्वयनमा ल्याउनुपर्छ। अनुकूलन वित्त, जलवायुमैत्री पूर्वाधार निर्माण, उत्थानशीलता लागि पनि जलवायुवित्त आवश्यक छ। जलवायुजन्य हानिनोक्सानीका लागि लगानी आवश्यक रहेको उनको भनाइ छ। संसद्मा सम्बोधन गर्दै संयुक्त राष्ट्रसंघका महासचिव एन्टेनियो गुटेरेस । तस्बिर : अभिषेक महर्जन धेरै मानिसको घरबास उठेको छ। गाउँ नै जोखिममा छ। त्यसैले धनी मुलुकहरूबाट लगानी आवश्यक रहेको छ। ठूला प्रदूषकहरू उत्तरदायी भएर विश्वव्यापी तापक्रम १५ डिग्रीमा सीमित राख्न गुटेरेसले माग गरेका छन्। आगामी नोभेम्बर ३० देखि दुबईमा सुरु हुन लागेको जलवायु सम्मेलन (कोप२८) उपलब्धिमूलक बनाउन पनि उनले दबाब दिएका छन्। गुटेरेसको आश्वासनले हिमालवासी खुसी गुटेरेसले हिमाली जिल्लाहरूमा पुगेर अन्तर्राष्ट्रिय मञ्चमा नेपालका मुद्दा उठाउने वचन दिएपछि स्थानीयहरू हर्षित भएका छन्। सोमबार सोलुखुम्बुको खुम्बु पासाङ ल्हामु गाउँपालिका पुगेका महासचिव गुटेरेस मंगलबार बिहानै अन्नपूर्ण गाउँपालिकास्थित अन्नपूर्ण आधार शिविर पुगेर नेपालका जलवायुजन्य मुद्दा उठाउने आश्वासन दिएका हुन्। अन्नपूर्ण गाउँपालिकाका अध्यक्ष विष्णुबहादुर केसीका अनुसार अन्नपूर्ण आधार शिविर पुगेका महासचिव गुटेरेसले स्थानीयहरूको मुखबाट उनीहरूले भोग्दै आएको समस्या सुन्न चाहेका थिए। उनले भने, आधार शिविर पुगेपछि गुटेरेसले स्थानीयलाई तपाईंहरूको गुनासो के छ सुन्न चाहन्छु भन्नुभयो। हिमबहादुर गुरुङले यहाँको समस्या सुनाउनुभयो। केसीका अनुसार, अन्नपूर्ण गाउँपालिका११ का अध्यक्षसमेत रहेका गुरुङले एबीसी क्षेत्रमा तीव्र गतिमा हिउँ पग्लिँदै गएको, हिमपहिरो बढेको, पहिलाभन्दा कम हिउँ पर्न थालेको र समयमा हिउँ नपर्ने समस्या बढिरहेको बताए। बेसिजनमा हिउँ पर्दा अत्यधिक असर गरेको कुरासमेत उठाए। हिमपहिरोले तटीय क्षेत्रमा बाढी आउनेलगायतका समस्याले जनजीवनमा नकारात्मक प्रभाव परिरहेको समस्या सुनाएका थिए। गुरुङले महासचिवसामु उनी युवास्थामा हुँदा र वर्तमान अवस्थामा पुग्दा देखेको परिवर्तनबारे अनुभव सुनाएका थिए। स्थानीयको गुनासो सुनेपछि गुटेरेसले जलवायु परिवर्तनसम्बन्धी मुद्दा अन्तर्राष्ट्रिय मञ्चहरूमा उठाउने आश्वासन दिएका छन्। सोमबार खुम्बुवासीलाई पनि उनले उनीहरूको समस्या अन्तर्राष्ट्रिय मञ्चमा उठाउने वचन दिएका दिए। वडा ७ का अध्यक्ष भरतमान गुरुङले गुटेरेसलाई उदृत गर्दै भने, तपार्इंहरूले राखेको समस्याका बारेमा अन्तर्राष्ट्रिय फोरममा पुर्याउने छु। यस्ता विषयलाई सम्बोधन गर्न पहल गर्छु। स्थानीयलाई उनले जलवायु परिवर्तनको असर विकासोन्मुख मुलुकहरूले भोगिरहेको भए पनि त्यसका कारण शक्ति राष्ट्रहरू भएको बताए। धनी तथा शक्ति राष्ट्रका कारण अरूले परिणाम भोग्नु परिरहेको बताए। यस्ता ठाउँमा विकसित देशहरूले क्षति न्यूनीकरण तथा विकासका काममा सहयोग गर्नुपर्ने धारणासमेत राखे। उनले त्यहाँका विकास र समृद्धिका लागि आफ्नो ठाउँबाट पहल गर्ने वचन दिएपछि स्थानीयहरू आशावादी बनेको गुरुङले बताए। उक्त क्षेत्रका भौतिक पूर्वाधारदेखि सामाजिक विकासमा लागि अन्तर्राष्ट्रिय फोरमबाट हुने सहयोगका लागि आफ्नो पक्षबाट जोडदार लबिङ गर्ने आश्वासनसमेत दिएका छन्। अन्नपूर्ण आधार शिविर क्षेत्रमा पहिला देखिनेभन्दा हिउँको लेभलमाथि नै पुगेको गुरुङले बताए। यस सिजनमा जुन क्षेत्रमा हिउँ पथ्र्यो तर आजकल माथिल्लो तहमा पुगेको छ। बर्सेनि हिउँपहिरोले बेसक्याम्पका होटलहरूमा क्षति गरेको र प्रत्येक वर्ष जमिनको सतह घटेको बताए। परम्परागत रूपमा पशुपालनको पकड भएको यस क्षेत्रमा मौसममा व्यापक फेरबदल भएकाले अनुमान गर्न गाह्रो भएको स्थानीयहरूको अनुभव छ। गुरुङका अनुसार मुख्यतः भेडा पालनमा असर गरेको छ। स्थानीहरूले अनुमान गरेरै हिउँ पर्ने बेला भेडा बेँसी लैजाने र नपर्ने समयमा हिमाल लैजाने गर्थे। अहिले त्यो तालिका नै परिवर्तन भएको छ। अनुमान गरेको भन्दा छिटोछिटो परिवर्तन हुन थालेको छ। परम्परागत ज्ञानमा चुनौती थपिएको छ। मौसममा अनुमान गर्न नसक्ने समस्या छ। अन्नपूर्ण गाउँपालिकाका उपाध्यक्ष चन्द्रकला अधिकारीले पहिला गाउँसम्मै हिउँपरे पनि आजकल हिउँ पर्न छाडेको बताइन्। जलवायु परिवर्तनको असर हेर्न आफ्नो क्षेत्र आएका गेटेरसको भ्रमणले आशावादी बनाएको अधिकारीले बताइन्।"
नेपाली युवा पाण्डेद्वारा अफ्रिकाको सर्वोच्च शिखर किलिमञ्जारोको सफल आरोहण,"काठमाडौं : नेपाली युवा पर्वतारोही प्रकाशराज पाण्डेले अफ्रिकाको सर्वोच्च शिखर किलिमञ्जारो सफल आरोहण गरेका छन्। उनले तान्जेनियाको किलिमाञ्जारो हिमाल स्थानीय समय अनुसार अक्टुबर ३१ तारिखका दिन बिहान ६:४० बजे आरोहण गरेका हुन्। पाण्डेले किलिमञ्जारोमा नेपालको राष्ट्रिय झण्डासमेत फहराएका थिए। उक्त हिमाल पाँच हजार ८ सय ९५ मिटर अग्लो छ। पाण्डेले आधार शिविरबाट तीन दिनमा आरोहण पूरा गरेको जानकारी दिए। आरोहण पश्चात उनले अन्नपूर्णसँग भने,यो सफलता मेरो मात्र नभई नेपाल र आम नेपालीहरुको हो। उनले सातै महादेशका उच्च हिमाल आरोहण गरी सेभेन समिट पूरा गर्ने लक्ष्यका साथ गत जुन २९ तारिखका दिन बिहान ९ बजे युरोपको सर्वोच्च शिखर रुसमा रहेको माउन्ट एलब्रस हिमाल पनि आरोहण गरेका थिए। पाण्डेले आरोहण गरेको उक्त हिमाल युरोपको सबैभन्दा अग्लो चुचुरो हो। पाण्डेले अन्नपूर्णसँग भने,यस अगाडि सगरमाथा, मनास्लु, आमादब्लमलगायत नेपालका ६ वटा हिमालको सफल आरोहण गरेँ। सात वटा महादेशका अग्ला हिमाल चढ्ने तयारी गरिरहेको छु। सबैभन्दा पहिला युरोपकै अग्लो हिमाल रुसको माउन्ट एल्ब्रसबाट आफूले अभियान सुरु गरेको हुँ। त्यो पूरा गरेँ। त्यसपश्चात अहिले अफ्रिकाको सर्वोच्च शिखर किलिमञ्जारोको पनि सफल आरोहण गरेँ। उनी गत अक्टुबर २३ मा आरोहरणका लागि नेपालबाट त्यसतर्फ प्रस्थान गरेका थिए। उनले अब नेपाल फर्किएपश्चात अर्जेन्टिनाको एकोन्कागुआ हिमाल आरोहरणको तयारी गर्ने जानकारी दिए। नेपाल स्काउटका स्काउटरसमेत रहेका पाण्डेले हिमाल आरोहण अगाडि अफ्रिका रहँदा स्वयम् सेवको भूमिका र बालबालिकालाई खेलकुदका सामाग्री समेत हस्तान्तरण गरेका थिए। पाण्डेले सन् २०१६ देखि हिमाल चढ्न सुरु गरेका थिए। रामेछापको लिखु तामाकोशी निवासी उनले विश्व रेकर्ड कायम गर्ने उद्देश्य लिएका छन्। अफ्रिकाको सर्वोच्च शिखर किलिमञ्जारो आरोहण गर्न जानु अगाडि पर्वतारोही पाण्डेलाई नेकपा एमाले अध्यक्ष केपी शर्मा ओली, महजोडी (मदनकृष्ण श्रेष्ठ र हरिवंश आचार्य)र किरण केसीलगायतले नेपालको राष्ट्रिय झण्डा हस्तान्तरण गरेर बिदाई गरेका थिए। सेभेन समिटका लागि रसियातर्फ लागे आरोही प्रकाशराज पाण्डे नेपाली युवाद्वारा युरोपको सर्वोच्च शिखर एलब्रसको सफल आरोहण"
