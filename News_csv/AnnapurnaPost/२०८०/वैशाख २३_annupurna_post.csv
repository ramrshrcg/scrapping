शीर्षक,विवरण
त्यो बझाङ विद्रोह,"नेपाल एकीकरणताका चौबिसे राज्यमध्ये बझाङ, बाजुरा, थलारा, दर्ना र धुलिकोट राज्यहरू नेपालको पक्षमा थिए। तर अछाम र डोटीले भने नेपालको अधीनस्थता अस्वीकारेका थिए। नेपाल एकीकरणताका चौबिसे राज्यमध्ये बझाङ, बाजुरा, थलारा, दर्ना र धुलिकोट राज्यहरू नेपालको पक्षमा थिए। तर अछाम र डोटीले भने नेपालको अधीनस्थता अस्वीकारेका थिए। अछामी राजा देवचन्द्र शाहले १८४८ सालमा विद्रोह गरी बान्नेगढीमा १ सय ५० गोरखाली सेनाको ज्यान लिए (राजाराम सुवेदी, कर्णाली प्रदेशमा मध्यकालीन डोटी राज्य, २०५६)। उनको उक्त विद्रोह जाजरकोटी राजा गजेन्द्र शाहले दमन गरेका थिए (सुरतबहादुर शाह, अछाम दर्पण, २०७४)। जंगबहादुरले अछामका वलदेव शाही र बझाङका अमर भण्डारीको विद्रोह दमन गरेका थिए। भीमदत्त पन्तको विद्रोह दमनमा प्रधानमन्त्री मातृकाप्रसाद कोइरालाले भारतीय सेना बोलाएका थिए। त्यस अवधिमा बझांगी राजाहरूबाट भने कुनै विद्रोह भएको थिएन। तर, २०१७ सालमा राज्य अदालत र राज्यरजौटा खारेजीपछि भने बझांगी राजा रामजंगबहादुर सिंह र उनका छोरा ओमजंगबहादुर सिंह प्रतिकारमा उत्रिए। उक्त विद्रोह सेनाको सहयोगमा नियन्त्रणमा लिइयो। भीमदत्त प्रकरणपछि सुदूरपश्चिममा सेना परिचालन गरिएको बझाङ विद्रोह दोस्रो घटना थियो। मलै बम्मका जेठा छोरा शक्ति सिंहले १५०३ सालमा बझाङ राज्य स्थापना गरेका थिए। बझाङ १८४७ सालमा नेपालमा समाहित भएको थियो (बाबुराम आचार्य, पूर्णिमाः २०४१ फागुन)। बझांगी राजा समुद्र सिंहले केन्द्रलाई वार्षिक ५०१ रूपैयाँ सिर्तो तिर्ने गरी राज्य थामेका थिए। समुद्र सिंहपछि उनका छोरा रघुनाथ सिंह बझाङको राजा बने। रघुनाथ सिंहका छोरा इन्द्र सिंह नेपाल एकीकरण अभियानमा कुमाउँगढवाल पुगेका थिए। इन्द्र सिंहले १४ वर्ष काठमाडौंस्थित कान्तिपुर दरबारमा बिताएका थिए (रामजंगबहादुर सिंह, ब्रजाङ राज्यको परिचय, २०१२)। सोहीकारण राजा गिर्वाणयुद्धविक्रम शाहले छोरी सरस्वतीकुमारीको विवाह इन्द्र सिंहका छोरा गजराज सिंहसँग गरिदिएका थिए। गजराज सिंहपछि उनका छोरा भूपेन्द्र बझाङको राजा बने। उनी पछि उनका छोरा विक्रमबहादुर बझाङका राजा भए। विक्रमबहादुरका चार रानीमध्ये जेठी रुद्रकुमारी र माइली मेघकुमारी प्रधानमन्त्री जंगबहादुर राणाका छोरी थिए। विक्रमबहादुर जीवित छँदै राणाहरूले उनको राजपदवी खोसी जेठा छोरा जयपृथ्वीबहादुरलाई बझाङको राजा बनाए। जयपृथ्वी जंगबहादुरका छोरीपट्टिका नाति थिए। जयपृथ्वीको विवाह प्रधानमन्त्री चन्द्रशमशेरकी छोरीसँग भएको थियो। ससुरा चन्द्रशमशेरसँग खटपट हुँदा जयपृथ्वीपछि भारतको बैंगलोर बसाइँ सरे। आफू निःसन्तान रहेका कारण जयपृथ्वीले बझाङको राजकाज सौतने भाइ देवीजंगबहादुर सिंहलाई जिम्मा लगाए। देवीजंगपछि उनका जेठा छोरा रामजंगबहादुर सिंह बझाङको राजा भए। रामजंगका एउटै छोरा थिए, ओमजंग। शिक्षित रामजंग सुधारवादी थिए। २०१६ सालसम्म उनी योगी नरहरिनाथ संलग्न कर्मवीर महामण्डलमा थिए। ओमजंगले समेत भारतबाट शिक्षा हासिल गरेका थिए। विद्रोहको बीजारोपण २०१७ सालअघि बझाङ राज्यको न्याय सम्पादन बझांगी राजाले गर्थेे। उनीहरूले पञ्चखतका मुद्दासमेत हेर्थे (राजाराम सुवेदी, नेपाल कानुन परिचर्चा, २०४०)। फैसलामाथि पुनरावेदनका लागि डोटी गौंडा जानुपथ्र्यो। २०१७ सालसम्म रामजंग राजा महेन्द्रका मित्र थिए। २०१५ सालको आम निर्वाचनमा रामजंगले आफूआबद्ध कर्मवीर महामण्डललाई निर्वाचनमा सहभागी गराउन चाहेका थिए। तर निर्वाचन आयोगले कर्मवीरलाई दलको मान्यता नदिँदा रामजंगले चुनाव लड्न पाएनन्। रामजंगले पछि २०१५ को आमनिर्वाचन खारेजीका लागि सर्वोच्च अदालतमा रिट दायर गरे। तर रिट खारेजीमा पर्यो (नेपाल कानुन, २०१६ पुस)। २०१६ जेठ १३ गते प्रधानमन्त्री बीपी कोइरालाको नेतृत्वको नेपाली कांग्रेसको सरकार बन्यो। कोइराला सरकारले इलाका अदालत गठनका लागि राज्य अदालत उन्मूलन ऐन, २०१७ लागू गर्यो। यद्यपि राज्य रजौटा उन्मूलनको थालनी भने डाकेआई सिंहको सरकारकै पालामा भएको थियो। प्रधानमन्त्री सिंहले २०१४ कात्तिक १२ गते गलकोट र गरुनकोट राज्यको मालअदालत बागलुङ र स्याङ्जामा गाभेका थिए (गोरखापत्र २०१४ कात्तिक १४)। राज्य अदालत उन्मूलन ऐन, २०१७ लागू गरेपछि बझाङ राज्य अदालत खारेज भयो (नेपाल गजेट, २०१७ जेठ १)। त्यसपछि २०१७ जेठमा सरकारले न्यायाधीश उत्तमकुमार पोखरेललाई इलाका अदालत गठनका लागि बझाङ पठायो । न्यायाधीश पोखरेल २०१७ जेठ २१ गते बझाङ पुग्दा बझांगी राजा रामजंग भने भारतमा थिए। रामजंग नहुँदा बझाङको राजकाज ओमजंगले हेर्थे। बझाङ राज्य अदालत बझाङकोटमा थियो। न्यायाधीश पोखरेलले राज्य अदालत बुझबुझारथ गर्न आग्रह गर्दा ओमजंगले मानेनन्। राज्य अदालतलाई नै निरन्तरता दिए। न्यायाधीश पोखरेलले भरत बोगटीको घरबाट इलाका अदालतका सञ्चालन गरे (स्थानीय धनराज जोशीसँगको वार्तामा आधारित)। त्यति नै बेला बझाङको झुटेडाका हरिलाल थापाले भतिजा दामु थापाको गोली हानी हत्या गरे। सो ज्यान मुद्दासमेत ओमजंग आफैंले हेरे (भीमबहादुर थापासँगको वार्तामा आधारित)। त्यसैबीच ओमजंग समर्थक मौराडीका डम्बरबहादुर सिंहले न्यायाधीश पोखरेलमाथि हातपात गरे। सरकारी कागज लुटे। २०१७ भदौ ८ गते ओमजंग समर्थकले चैनपुरको वन कार्यालय कब्जा गरे (गृष्मबहादुर देवकोटा, नेपालको राजनीतिक दर्पणदोस्रो भाग, २०३६)। यसरी ओमजंगले सरकारविरुद्ध विद्रोहको बीउ रोपे। पानकोट घटना कागजात लुटिएपछि न्यायाधीश पोखरेल डोटी गौडा गई बडाहाकिम बद्र्रीप्रसाद थपलियालाई गुहारे। त्यसपछि बडाहाकिम थपलिया सुरक्षाकर्मीको दलबलसहित बझाङ पुगे। डोटी अस्पतालका डा नारायणकेशरी शाह (हृषिकेश शाहका भाइ) पनि बझाङ आए। २०१७ भदौ १९ गते ब्रम्हदेवमण्डीबाट समेत थप प्रहरी बल बझाङ पुगेको थियो (देवकोटा, पूर्ववत्, दोस्रो भाग, २०३६ः ५०४)। बडाहाकिम थपलियाले चैनपुरपारि पानकोटमा मुकाम खडा गरे। त्यसपछि बडाहाकिम थपलियाले ओमजंगलाई बोलाए। बडाहाकिमले बोलाएपछि चैनपुर पुगे र भोपूर दरबारमा बसे। भारदारबीच बडाहाकिमलाई बुझाउने मागपत्र मस्यौदा गराए। मागपत्रमा बझाङ राज्य अदालत कायमै हुनुपर्ने बुँदामा सहमति नजुटेपछि बझाङको विकासको मागसहित ११ बुँदे मागपत्र तयार गरे। त्यसपछि ओमजंग २०१७ भदौ ३१ बडाहाकिम थपलियालाई भेट्न अघि बढे (चेतराज बजाल, सौंराइ, २०७२)। ओमजंग पानकोट पुलमा पुगेपछि समर्थकहरूले उनलाई रोके। वार्तामा ओमजंग नभई उनका प्रतिनिधिलाई पठाउनुपर्ने धारणा राखे (देवकोटा, पूर्ववत्, दोस्रो भाग, २०३६)। तर, सुरक्षाकर्मीले ओमजंगलाई बडाहाकिम क्याम्पमा लैजान खोजे। मष्टाका धामीले ओमजंगलाई मसान्तका दिन पुल नतर्न भने (विष्णुप्रसाद खत्री, सुदूरपश्चिमाञ्चल, २०७३)। त्यसपछि ओमजंगलाई सुरक्षाकर्मीले घेरा हाले। नारायणप्रसाद खत्री र बहादुर सिंहले ओमजंगलाई फुत्काएर स्थानीय गोपाल शाहीको घरमा लुकाए (नारायणप्रसाद खत्री, रामप्रसाद खत्री स्मृतिग्रन्थ, २०६३)। ओमजंग भागेपछि स्थिति तनावग्रस्त बन्यो। ओमजंग समर्थक र सुरक्षाकर्मीबीच मुठभेड भयो। मुठभेडका त्रममा सुबेदार वीर सिंहको पेस्तोल भुइँमा खस्यो (विष्णुप्रसाद खत्री, बझाङ संक्षेप, २०७४)। त्यसपछि प्रहरीले बल प्रयोग गर्यो। प्रहरीको गोली लागी दिलबहादुर सिंह, जगतबहादुर सिंहलगायत चार घाइते भए। भागदौडमा थप १ जना ५० जना घाइते भए। ध्रुवराज बमको घर, नरबहादुर ओली र नेवार साहु देवभक्त जोशीको पसल लुटियो (देवकोटा, पूर्ववत्, दोस्रो भाग, २०३६)। पानकोट घटनापछि ओमजंग लेकको बाटो हुँदै बुंगल भएर टनकपुर पुगे। ओमजंग भागेपछि उनलाई पक्रने वारेन्ट जारी गरी बडाहाकिम थपलिया डोटी फर्के। गृहमन्त्री सूर्यप्रसाद उपाध्यायले २०१७ असोज २२ गते विज्ञप्ति जारी गर्दै परिवर्तन नचाहने राजारजौटामध्ये केहीले बझाङमा विरोध गरेको र त्यहाँको स्थिति शान्त रहेको बताए (गोरखापत्र २०१७ असोज २५)। टनकपुर पुगेपछि ओमजंगले सुरक्षाका लागि नेपाल सरकारसमक्ष आवा पठाए, तर उनको मागमाथि सुनुवाइ भएन (बजाल, पूर्ववत, पृ५४)। त्यतिबेला रामजंग भारतमै थिए। रामजंग नैनीताल र भीमतालमा बस्थे। भीमतालमा उनको बगैंचा थियो (ओमजंगका सहकमान्डर बिर्खबहादुर सिंहसँगको वार्तामा आधारित)। ओमजंगको रामजंगसँग भेट भएपछि दुवै बाबुछोरा लखनऊ गई त्यहाँ पत्रकार सम्मेलन गरे। जहाँ उनीहरूले आफ्ना पुर्खा सन् १२३६ देखि बझाङमा शासन गर्दै आएको र वर्तमान शासकका वंशजले आफ्नो राज्य खोसेको दाबी गरे (द टाइम्स अफ इन्डिया, १९६० अक्टोबर २४)। राज्य रजौटा खारेज भारतमा रहेका रामजंग २०१७ मंसिर पहिलो साता काठमाडौं आए। काठमाडौंमा उनले गृहसचिवलाई भेटी बझाङ घटनाबारे जानकारी गराए। रामजंगले सञ्चारमाध्यमसँग राजा महेन्द्रको अधीनता स्वीकार्य रहे पनि राज्य अदालत उन्मूलन गर्ने सरकारी निर्णय अस्वीकार्य रहेको बताए (कल्पना, २०१७ मंसिर ८)। बझाङ घटनाबारे जानकारी दिन रामजंगले २०१७ मंसिर १५ गते पारस होटेलमा पत्रकार सम्मेलन राखेका थिए। तर कोइराला सरकारले रामजंगलाई सम्मेलन अघि उनकै निवासमा नजरबन्द गर्यो (कल्पना, २०१७ मंसिर १६)। रामजंग नजरबन्दमा रहेको दुई हप्ताभित्रै अर्थात २०१७ पुस १ गते राजा महेन्द्रले प्रधानमन्त्री कोइरालाको सरकार विघटन गरी सत्ता हातमा लिए। राजा महेन्द्रले सत्ता लिएको ३ महिनामै (२०१७ चैत्र २८ गते) राज्य रजौटा ऐन, २०१७ लागू गरी सबै राज्यरजौटाहरू खारेज गरे। बझांगी, सल्यानी, जाजरकोटे र मुस्ताङी राजाहरू र तिनका दरसन्तानले राजा पद र भत्ता पाउने व्यवस्था गरे। राजा महेन्द्रको उक्त निर्णयप्रति रामजंगले भने असन्तुष्टि जनाए। अनि रामजंग फेरि भारत भासिए। शत्रुको शत्रु मित्र राजा महेन्द्रले सत्ता लिनु एक दिनअघि उपप्रधानमन्त्री सुवर्णशमशेर जबरा कलकत्ता पुगिसकेका थिए। सुवर्णशमशेरलाई कांग्रेसको पटना सम्मेलनले कार्यवाहक सभापतिको जिम्मेवारी दियो। कांग्रेसको पटना बैठकले राजा महेन्द्रको कदमविरुद्ध सशस्त्र आन्दोलन गर्ने निर्णय गरेको थियो। राज्यरजौटा खारेजीप्रति असन्तुष्ट रामजंग र ओमजंग राजा महेन्द्रसँग प्रतिशोध साँध्ने योजनामा थिए। सोही आयोजनाअनुसार रामजंगओमजंग सुवर्णशमशेरबाट सदस्यता लिई नेपाली कांग्रेसमा आबद्ध भए। परिस्थिति यस्तो आइलाग्यो कि रामजंगका हिजोका परममित्र राजा महेन्द्र उनका शत्रु र रामजंगको हिजोको जानी दुश्मन नेपाली कांग्रेस उनको मित्र बन्न पुग्यो। रामजंगले त्यसपछि शत्रुको शत्रु मित्र भन्ने नीति अवलम्बन गरे। नेपाली कांग्रेसको सशस्त्र आन्दोलनलाई महेन्द्रविरुद्ध प्रतिशोध साँध्ने अस्त्रको रूपमा प्रयोगको योजना बनाए। अनि कोरे उनले बझाङ कब्जाको खाका। बझाङ कब्जाको दुष्प्रयास योजनापछि रामजंग र ओमजंगले सुवर्णशमशेरसँग बझाङ कब्जाका लागि हतियार र लडाकु मागे। रामजंगको आग्रहअनुसार सुवर्णशमशेरले शशीशमशेरलाई निर्देशन दिई ८० जना लडाकु र हतियार पिथौरागढ पठाए। पिथौरागढमा रामजंगको मुकाम सीमान्त होटेलमा थियो। लडाकुलाई प्रशिक्षण दिन भरतशमशेर र सरोज कोइरालाहरू पनि पिथौरागढ पुगे। दैलेखका भूतपूर्व भारतीय सैनिक रत्नबहादुर विश्वकर्मा सैन्य कमान्डर तोकिए। ओमजंगलाई राजनीतिक कमान्डर नियुक्त गरियो। बझाङकै बिर्खबहादुर सिंह राजनीतिक डेपुटी कमान्डर बने। पिथौरागढमा जम्मा भएका लडाकुलाई अस्कोटस्थित पाल रजबारको धर्मशालामा तालिम दिइयो। तालिमपछि ओमजंग नेतृत्वको गुरिल्ला दस्ता २०१९ भदौ दोस्रो साता अस्कोटनजिक पिपली भन्ने ठाउँमा चिण्डाको भरमा महाकाली तरेर नेपाल प्रवेश गर्यो। महाकाली तरेपछि ओमजंगको फौज दार्चुलाको ऊकु, पस्ती, गोकुलेश्वर, मार्मा हुँदै बझाङतिर अघि बढ्यो। ओमजंगको फौज नेपाल प्रवेश गरेको जानकारी बैतडीस्थित सेनालाई भए पनि सेनाले तत्काल प्रतिक्रिया जनाएनन्। जोरासिंह ऐडीका अनुसार लडाकुहरू महाकाली तर्दा त्यहाँ दुईजना सैनिक जवान सादा पोसाकमा आएका थिए। तीमध्ये एकलाई ओमजंगकै लडाकु दैलेखका मानबहादुर दमाईंले महाकालीमा बगाएका थिए (बिर्खबहादुर सिंहसँगको वार्तामा आधारित)। दार्चुलाका रामचन्द्र हमाल फौजदारी कसुरका कारण पिथौरागढमा थिए। त्यहीबाट हमाल ओमजंगको फौजमा सामेल भए र गोकुलेमा उनले बलदेव भट्ट रिचपलेलाई गुरिल्ला दस्तामा सामेल गराए (चन्द्रदेव जोशीसँगको वार्ता)। दार्चुलापछि गुरिल्ला दस्ता बझाङको बुंगल, सन्स्यूँ र सन्स्यूँबाट माथि उक्लेर भामचौर, काँडाचौर, खोडी, बुडखोडी, नवीस, खतेडा, पाटागाउँ, जयपृथ्वीनगर हुँदै चैनपुरमाथि मयाना पुगेको थियो। दस्ताले चैनपुरमा रहेका सरकारी कार्यालयमाथि आक्रमण गर्ने तयारीमा थियो। तर, सत्यवादी हाइस्कुलका प्रधानाध्यापक रामदत्त अवस्थीले सेना परिचालन भएकाले ठूलो क्षति हुने खबर पठाए। त्यसपछि ओमजंगको दस्ता पछि हटेको थियो (प्रत्यक्षदर्शी जनकबहादुर शाहसँगको वार्तामा आधारित)। सैन्य कारबाही ओमजंगको गुरिल्ला दस्ता नेपाल सरहदभित्र प्रवेश गरेसँगै पञ्चायत सरकारले श्रीनाथ गणअन्तर्गत डोटीमा रहेको ग गुल्म र बैतडीस्थित घ गुल्म परिचालन गरिसकेको थियो (प्रेमसिंह बस्न्यात, नेपालमा तिब्बती शरणार्थीहरूको प्रवेश तथा खम्पा विद्रोह, २०६५)। ओमजंगको फौज चारैतिरबाट सेनाको घेरामा थियो। पूर्वगृहसचिव क्षेत्रविक्रम राणाका अनुसार भित्र पस्न दिने र त्यसपछि सफाया गर्ने रणनीति सेनाको थियो (क्षेत्रविक्रम राणा, पूर्वप्रशासकका सम्झनाका गोरेटाहरू, २०५९)। सोही कारण ओमजंगको फौज रक्षात्मक बन्यो। त्यस अवधिमा ओमजंगका अधिकांश लडाकु भागिसकेका थिए। बेचेका लडाकुसहित ओमजंग वारिलमा बाहुलीगाड तरेर सैनगाउँ पुगे। सैनगाउँमा ओमजंगको फौजमाथि सेनाले आक्रमण गर्यो (बिर्खबहादुर सिंहसँगको वार्तामा आधारित)। सैनगाउँमा सेनातर्फ १२ जना हताहत भए (जोरासिंह ऐडीसँगको वार्तामा आधारित)। त्यहाँबाट ओमजंगको फौज भागेर लेकको बाटो बुंगल पस्यो। पातीभेरे लेकमा चिसोका कारण ओमजंगका सहयोगी खड्गजंगबहादुर सिंहको निधन भयो। बुंगल हुँदै दार्चुलाको मार्मातोलीमाडौं पुगेको ओमजंगको फौजमाथि पिछा गर्दै आएको सेनाले फेरि आक्रमण गर्यो। बिर्खबहादुर सिंह घाइते भए। हरिलाल थापा र रत्नबहादुर विश्वकर्माले ओमजंगलाई त्यहाँबाट भगाएर नानथलामा कालु सिंहको घरमा लुकाए। त्यस अवधिमा सेनाले भने ओमजंगविरुद्धको कारबाही जारी राखेको थियो। बैतडीबाट परिचालित सेना मार्माको लाम्बगरमा तैनाथ थियो। डोटीबाट आएको सेनाले ओमजंगको फौजलाई दपेट्दै ल्यायो। विद्रोहमा विराम सेनाले ओमजंगविरुद्ध सुराकी परिचालन गरेको थियो। तोलिमाडौं भिडन्तबारे लाम्बगरमा रहेको सेनाले सञ्चार सेटबाट थाहा पाए। ओमजंगबारे सुराकी दिनेलाई पुरस्कार दिने घोषणा गरे। त्यसैले घरमा आश्रय दिने कालु सिंहले नै ओमजंगविरुद्ध सुराकी गरे। २०१९ असोज १७ गते १० बजेतिर कालु सिंह ओमजंगलाई खाना खुवाएर सँगै निस्के। ११ बजेतिर लाम्बगर पुगेर कालुले सेनालाई रस्कोटमाथि हिँडिरहेका ओमजंगलाई देखाए। कालु सिंहबाट सूचना पाएपछि सेना दूरबिनबाट ओमजंगलाई पछ्याइरहेको थियो। ओमजंग रस्कोटबाट सल्ला भन्ने ठाउँनेर पुग्दा सेनाले लंगरेन्जको हतियारबाट फायर गर्यो। सेनाको गोली लागेर ओमजंग ठाउँको ठाउँ ढले। उनको त्यहीँ प्राण गयो। कतिपय लेखकहरूले सेनाले गोली हान्नु अघि ओमजंगले आत्मसमर्पण गर्दै सेतो झन्डा देखाएका थिए भनेर लेखेका छन्। कतिपयले ओमजंग मार्माको ओढारमा लुकेर बसेको अवस्थामा सेनाले गोली हानेको थियो भनेका छन्। तर, पंक्तिकार प्रत्यक्ष घटनास्थल पुगी हेर्दा तथा ओमजंगलाई दागबत्ती दिने डबलबहादुर सिंह, दलबहादुर सिंह र ओमजंगका लडाकु बिर्खबहादुर सिंह र जोरासिंह ऐडीसँग कुरा गर्दा उल्लिखित भनाइ वास्तविकतासँग मेल खाँदैनन्। रस्कोट हुँदै हिँडिरहेका ओमजंग सल्ला भन्ने ठाउँनेर पुग्दा सेनाको गोली लागी ढलेका थिए। उनले प्राण त्यागेको ठाउँमा ढुंगामात्रै रहेको देखिन्छ। ओमजंगलाई गोली लागेपछि उनीसँगै रहेका रत्नबहादुर विश्वकर्मा, हरिलाल थापाहरू भने भागेका थिए। त्यसरी भाग्नेहरूमा बझाङका मेध्या थापा, सिद्धु कठायत, बैतडीका बलदेव भट्टलगायत पक्राउ परे। पछि बैतडीका बडाहाकिम सत्यनारायण झाको आदेशमा उनीहरूलाई कटपतेमा हत्या गरियो (बजाल, पूर्ववत्, २०७२ः५६)। बैतडीका बहादुरसिंह खत्री भाग्ने क्रममा महाकालीमा डुबेर बेपत्ता भएका थिए। दार्चुलाका रामचन्द्र हमाल महाकाली पौडीका भरमा तरेर पिथौरागढ पुगे। बझाङका बिर्खबहादुर सिंह र कालीकोटका जोरासिंह ऐडी बैतडीको झले, पुर्चाैडी, च्वागड हुँदै न्वाघरको साँगडा भन्ने ठाउँमा तीन महिना लुकेर पछि भारत गए। घटनास्थलबाट सेनाका जवानहरूले ओमजंगको लास लाम्बगर क्याम्पमा ल्याएका थिए। कालो सुटमा रहेका ओमजंगले लामा दाह्रीजुँगा पालेका थिए (प्रत्यक्षदर्शी डबलबहादुर सिंहसँगको वार्तामा आधारित)। मार्माका सिंह ठकुरीहरू ओमजंगको इष्टमित्र पर्थे। त्यसैले उनीहरूले दाहसंस्कारका लागि ओमजंगको लास मागे। तर, सेनाका क्याप्टेन केशरबहादुर गड्तौलाले लास दिन इन्कार गरे। गड्तौलाले उल्टो लासलाई राइफलको संगीनले घोच्न लगाए। मार्माकै भूतपूर्व कप्तान वीरबहादुर सिंहले हकारेपछि गडतौला लास दिन राजी भए (प्रत्यक्षदर्शी भक्तबहादुर सिंहसँगको वार्तामा आधारित)। ओमजंगको लास मार्माका डबलबहादुर सिंह, कृतबहादुर सिंह, रुद्रबहादुर सिंह, पोखरबहादुर सिंह, दलबहादुर सिंहलगायतले घट्टेखोलानजिक चमेलियामा दाहसंस्कार गर्न खोज्दा क्याप्टेन गड्तौलाले अनुमति दिएनन्। पछि डबलबहादुर सिंहले आफूसँगै लुकाएर लगेको सलाई कोरी ओमजंगको मुखमा दागबत्ती दिए। यसरी नजलाएको लास चमेलियामा बगाएर उनीहरू फर्केका थिए (डबलबहादुर सिंहसँगको वार्तामा आधारित)। सैन्य कारबाही ओमजंगको मृत्यु हुँदा रामजंग भने भारतमै थिए। रामजंगले २०१९ कात्तिक १६ गते प्रजातन्त्र स्थापनाका लागि छोराले शहादत प्राप्त गरेकोमा भन्दै विज्ञप्ति जारी गरे (राजेश गौतम, नेपालको प्रजातान्त्रिक आन्दोलन र नेपाली काँग्रेस, भाग ३, २०७१)। २०१९ असोज २० गते पञ्चायत सरकारले रामजंग र ओमजंग अन्तर्राष्ट्रिय तत्वसँग मिली राष्ट्रविरोधी काम गरेको भन्दै उनको राजा पद र खान्गी खारेज गर्यो (गोरखापत्र, २०१९)। राजा महेन्द्रले २०२४ सालमा रामजंगका ठूलो कान्छा भाइ ईश्वरीजंगलाई बझाङको राजा घोषित गरे (सुधीर शर्मा, काठमाडौ टुडे, २०५५)। पञ्चायतले भारतमा निर्वासित नेपाली कांग्रेसका नेताकार्यकर्तालाई स्वदेश आगमनमा प्रतिबन्ध लगाएको थियो। सोही कारण रामजंगले स्वदेश फर्कन सक्ने अवस्थामा थिएनन्। राजा महेन्द्रबाट २०२६ पुस २४ गते आममाफी पाएपछि मात्रै रामजंग स्वदेश फर्के (नेपाल राजपत्र, २०३५ साउन २६)। स्वदेश फर्कंदा रामजंग बाँकी केही थिएन। उनी विक्षिप्त थिए। आममाफीपछि राजा महेन्द्रले रामजंगप्रति सदाशयता देखाए। कञ्चनपुरको बेल्डाडीमा सय बिगाहा जमिन दिए। तर, रामजंगले त्यो जमिन आफ्नो नाममा गरेनन्, बझाङवासीलाई बाँडिदिए। रामजंग र ओमजंग नेपाली कांग्रेसका प्रतिबद्ध पुराना कार्यकर्ता थिएनन्। बझाङ राज्य खारेज गर्ने तत्कालीन राजा महेन्द्रसँग प्रतिशोध साँध्न उनी छोरासहित कांग्रेसमा प्रवेश गरेका थिए। त्यसैले नेपाली कांग्रेसको ब्यानरमा भएको बझाङ कब्जाका पछाडि कांग्रेस र रामजंगको आआफ्नै स्वार्थ थियो। बझाङ विद्रोह रामजंग र ओमजंगको अपरिपक्वताको प्रतिफल थियो। रामजंगओमजंगको उक्त कदम मुलुकको सार्वभौमिकता र क्षेत्रीय अखण्डताविरुद्ध थियो। बझाङ विद्रोहमा बाह्य शक्तिको हात थियो।"
कोभिड विश्वव्यापी आपतकाल सकियो,"डब्ल्यूएचओले यस भाइरसलाई लिएर जारी गरेको सबैभन्दा उच्च तहको सतर्कता तीन वर्षपछि हटाएको हो। जेनेभा (बीबीसी) : विश्व स्वास्थ्य संगठन (डब्ल्यूएचओ)ले कोभिड १९ अब विश्वव्यापी स्वास्थ्य आपत्कालको रूपमा नरहेको घोषणा गरेको छ। उसको विज्ञप्तिलाई महामारी अन्त्यतर्फको एउटा मुख्य कदम ठानिएको छ। डब्ल्यूएचओले यस भाइरसलाई लिएर जारी गरेको सबैभन्दा उच्च तहको सतर्कता तीन वर्षपछि हटाएको हो। अधिकारीहरूका अनुसार कोभिडको साप्ताहिक मृत्युदर सन् २०२१ को जनवरीमा एक लाखभन्दा बढीको उच्च विन्दुबाट गत महिना साढे तीन हजारमा झरेको छ। डब्ल्यूएचओका महानिर्देशक डा टेड्रोस एड्हानोम गेब्रेयससले देशहरू अब आपत्कालको अवस्थाबाट उल्लेख्य रूपमा खतराको व्यवस्थापन गर्ने अवस्थामा प्रवेश गर्न सक्ने बताएका छन्। तर, उनले सबैभन्दा उच्च तहको सतर्कता हटाउने निर्णय गर्नुको अर्थ खतरा सकिएको भन्ने नरहेको बताउँदै अवस्था फेरिएमा आपत्कालीन अवस्थालाई पुनः ब्युँत्याउन सकिने बताए। बिहीबार आपत्कालीन समितिको १५औं बैठक भएको थियो र त्यसले मलाई अन्तर्राष्ट्रिय चासोको जनस्वास्थ्य आपत्काल अन्त्यको घोषणा गर्न सिफारिस गर्यो। त्यसलाई मैले स्विकारेँ, डा गेब्रेयससले भने, त्यसैले मैले निकै आशाका साथ कोभिड १९ विश्वव्यापी स्वास्थ्य आपत्कालका रूपमा सकिएको घोषणा गर्दछु। कोरोना भाइरसका कारण झन्डै ७० लाख मानिसहरूको मृत्यु पुष्टि भएको बताउँदै उनले उक्त संख्या खासमा तीन गुणा बढी हुन सक्ने टिप्पणी गरे।"
मिटरब्याजीलाई कस्न बन्यो कानुन,"काठमाडौं : मिटरब्याज पीडितहरूले अब न्याय पाउने भएका छन्। गत बुधबार सरकारले मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० ल्याएर राजपत्रमा प्रकाशित गरेसँगै पीडितले न्याय पाउने बाटो खुलेको हो। सरकारले मिटरब्याजीलाई सात वर्ष कैद र ७० हजार रुपैयाँ जरिवाना हुने कानुनी व्यवस्था गरेको छ। कैद र जरिवानाको कुरा मुलुकी आचारसंहिता, २०७४ को संशोधन उपदफा ४ मा उल्लेख छ। अनुचित लेनदेनको आधारमा ऋणीबाट रकम वा कुनै अन्य अचल सम्पत्ति लिएमा सम्बन्धित ऋणीलाई त्यस्तो रकम वा अचल सम्पत्तिबराबरको रकम कसुरदारले तिर्नुपर्ने व्यवस्था त्यहाँ राखिएको छ। यस्तै लिखत तयार गर्दा साहु र ऋणीको कम्तीमा एकएक जना साक्षीको नाम, थर, ठेगाना हुनुपर्ने व्यवस्था राजपत्रमा उल्लेख छ। तर, एक लाख रुपैयाँभन्दा बढीको लेनदेन कारोबार नगदै वा घरसारमा गरेको भएमा त्यस्तो रकम नभराउने पनि उल्लेख गरिएको छ। मिटरब्याज पीडितहरूको झन्डै एक दशकको सडक आन्दोलनको जगमा मिटरब्याजी साहुलाई कारबाही गर्न सरकारले कानुन बनाएको हो। साथै मिटरब्याजीको अस्वाभाविक सम्पत्ति पनि छानबिन गर्ने गरी सरकारले कानुन जारी गरेको छ। यसअघि कानुन नहुँदा पीडितहरूले प्रहरीप्रशासनमा उजुरी दिए पनि न्याय पाउन सकेका थिएनन्। संविधानको धारा ११४ को उपधारा (१) बमोजिम मन्त्रिपरिषद्को सिफारिसमा राष्ट्रपति रामचन्द्र पौडेलले मुलुकी संहितासम्बन्धी केही नेपाल ऐनलाई संशोधन गर्न बनेको अध्यादेश जारी गरेका थिए। वैशाख २० गते राजपत्रमा प्रकाशित भएसँगै ऐन कार्यान्वनमा आएको हो। अनुचित लेनदेन (मिटरब्याज) सम्बन्धी कार्यलाई कसुर कायम गर्नका लागि सरकारले मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० तयार पारेको थियो। त्यसले अब कानुनी मान्यता पाएको छ। मुलुकी अपराध संहिता, २०७४ को दफा २४९ पछिको दफा २४९ क थपेर मिटरब्याज पीडितहरूको समस्या सम्बोधन गर्न कानुन बनाइएको हो। कानुनअनुसार मिटरब्याजलाई अनुचित लेनदेन भनेर उल्लेख गरिएको छ। अब कानुनअनुसार, कसैले अनुचित लेनदेन गर्न वा गराउन पाइँदैन। लेनदेन नभएको वा नगरेको रकम दिएको भनी लिखत तयार गरे कडा कारबाही हुनेछ। लेनदेन गरेको वास्तविक रकमभन्दा बढी रकमको लिखत तयार गर्न पाइँदैन, मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० मा भनिएको छ, लेनदेन गर्दाकै बखतमा ब्याज रकमसमेत सावाँमा जोडी लिखित तयार गर्ने कार्य कानुनविपरीत हुनेछ। ऋण असुलीको लागि कुनै प्रकारको धम्की दिने वा हिंसा वा शोषण दिए अब कानुन आकर्षिक हुनेछ। साहुले अनुचित लेनदेनको आधारमा ऋणीको अचल सम्पत्ति हक हस्तान्तरण गरी लिन पाइने छैन। जारी गरिएको कानुन लागू हुनुभन्दा अघि गरेको लेनदेनको कारोबारको आधारमा साहुले ऋणीबाट अनुचित लेनदेनको रकम असुल उपर गर्न ऋणीलाई हैरानी पुर्याउनु हुँदैन, ऐनमा लेखिएको छ, कानुनलाई उल्लंघन गरेको खण्डमा कसुर गर्ने वा गराउने व्यक्तिलाई ७ वर्ष कैद र ७० हजारसम्म जरिवाना हुनेछ। मिटरब्याजी साहुले अनुचित लेनदेनमा दोषी ठहरिए ऋणीबाट रकम वा कुनै अन्य चल सम्पत्ति लिएको भए पीडितलाई त्यस्तो रकम वा चल सम्पत्तिबराबरको रकम कसुरदारबाट भराइदिनेछ। मुलुकी देवानी संहिता, २०७४ को (१) को दफा ४७७ को खण्ड (ञ) पछि (ञ १) थपिएको छ। यसअनुसार अब लेनदेनको लिखत तयार गर्दा साहु र ऋणीको कम्तीमा एकएक जना साक्षी अनिवार्य राख्नु पर्नेछ। त्यसैगरी मुलुकी देवानी कार्यविधि, २०७४ को दफा ३६ मा नयाँ प्रावधान थपिएको छ। ऐन जारी गर्नुअघि गरिएको लेनदेन स्थानीय तह वा वडा कार्यालयबाट ६ महिनाभित्र प्रमाणित गराउनु पर्नेछ। लेनदेनको कारोबारको लिखत प्रमाणित गर्नुअघि स्थानीय तह तथा वडा समितिको कार्यालयले त्यस्तो लिखतबमोजिमको कारोबार आवश्यक जाँचबुझ गर्न सक्नेछ। साथै स्थानीय तहले लिखत दर्ताको अभिलेख राख्नु पर्नेछ, ऐेनमा उल्लेख छ। मुलुकी फौजदारी कार्यविधि, २०७४ को दफा ३० को (क) मा सम्पत्ति शुद्धीकरणसम्बन्धी कसुरमा कारबाही प्रावधान ल्याइएको छ। अनुसन्धान अधिकारीले अनुचित लेनदेनसम्बन्धी कसुरमा अनुसन्धान गर्दा साहुले अस्वाभाविक रूपमा ठूलो रकम घरसारमा ऋण दिएको देखिएमा प्रचलित कानुनबमोजिक सम्पत्ति शुद्धीकरणसम्बन्धी कसुरमा अनुसन्धान गरी कारबाही चलाइने छ, ऐनमा उल्लेख छ। आयोगले थाल्यो काम मिटरब्याज पीडितको समस्या समाधान गर्न गठित अनुचित लेनदेन (मिटरब्याज) सम्बन्धी जाँचबुझ आयोगले काम थालेको छ। धनुषास्थित जनकपुरधाममा कार्यालय स्थापना गरेर काम सुरु गरेको हो। २० चैतमा मिटरब्याज पीडितको समस्या समाधान गर्न विशेष अदालतका पूर्वन्यायाधीश गौरीबहादुर कार्कीको संयोजकत्वमा आयोग गठन गरिएको थियो। आयोगले मिटरब्याज पीडितहरूसँग उजुरी लिन आह्वान गरिसकेको छ। वैशाख १७ देखि ३१ सम्म उजुरी दिन आह्वान गरेको थियो। ७७ जिल्लाकै जिल्ला प्रशासन कार्यालयबाट उजुरी गर्न सकिनेछ । उजुरीलाई व्यवस्थित गर्न सबै जिल्ला प्रशासन कार्यालयमा मिटरब्याज पीडित सहायता कक्ष स्थापना गरिएको छ। निवेदनको फारम भर्न कर्मचारीले सहयोग गर्नेछन्। मिटरब्याज पीडितका समस्या मुलुकभरबाट आउन थालेपछि सरकारले गत २७ साउनमा उच्चस्तरीय अध्ययन कार्यदल गठन गरेको थियो। सरकारले मिटरब्याजीविरुद्ध कानुन निर्माण र पीडितलाई न्याय दिलाउन जाँचबुझ आयोग गठन गरे पनि पीडितहरू काठमाडौंस्थित शान्तिवाटिकामा आन्दोलन जारी राखेका छन्। अदालतमा साहुहरूले हालेको मुद्दा नरोकिएकोले मिटरब्याज तथा ठगीविरुद्ध किसानमजदुर संघर्ष समितिका अध्यक्ष अवधेश कुशवाहाले बताए। सरकारले हाम्रो माग सम्बोधनका लागि कानुन जारी गरेको छ। पीडितको समस्या समाधान गर्न गठित आयोगले काम पनि थालेको छ। यसलाई हामीले स्वागत गर्दछौं, अध्यक्ष कुशवाहाले भने, कानुन कार्यान्वयन हुन्छ कि हुँदैन ? आयोगले पीडितको पक्षमा काम गर्छ कि गर्दैन त्यो हेर्न बाँकी रहेको छ। आन्दोलनको स्वरूप फेरिने उनले जनाए।"
सिद्धान्तबिनाको सिक्वेल लेखन,"नेपालीमा छिटफुट रूपमा सिक्वेल लेखन भइरहेको देखिन्छ। खास सिद्धान्त र प्रक्रिया नभएको सिक्वेल लेखन कसै आवश्यकता बोध यस प्रविधिको प्रयोग गरेका छन्। कसैले भने लहडबाजीमा प्रयोग गरेको पाइन्छ। वर्तमानमा सिक्वेल शब्द चलचित्रका क्षेत्रमा व्यापक रूपमा प्रयुक्त देखिन्छ। कुनै लेखकलाई आफ्नो पूर्वप्रकाशित कृति अपूर्ण लागे अथवा त्यस सन्दर्भका आफ्ना धारणा समयसापेक्ष रूपमा पुष्टि गर्ने रुचि जागेर नयाँ कृतिको सिर्जना गर्नु नै सिक्वेल लेखन हो। अर्काेतिर अग्रज लेखकका कुनै लोकप्रिय कृतिप्रति आकर्षित भएर त्यसैका आधारमा अनुज लेखकले आफ्नो रुचिअनुरूप नयाँ कृतिको सिर्जना गर्नु पनि सिक्वेल लेखन हो। सिक्वेल शब्दका लागि खास नेपाली शब्द नभएकाले यसलाई क्रमबद्ध लेखन, क्रमिक लेखन, शृंखलात्मक लेखन तथा धारावाहिक लेखन पनि भन्न सकिन्छ। नेपाली सन्दर्भमा धारावाहिक लेखनको चर्चा यदाकदा भएको पाइए पनि वर्तमानमा प्रचलित धारावाहिक लेखन संकुचित अर्थमा प्रयुक्त देखिन्छ। नेपालीमा विशेषतः धारावाहिक लेखन भनेको कुनै सिंगो कृतिलाई खण्डखण्ड गरी क्रमिक रूपमा पत्रिकामा प्रकाशन गर्नु भन्ने बुझिन्छ। पूर्व र पश्चिम दुवैतिर स्पष्टतः सिक्वेल लेखनको कुनै विशेष सिद्धान्त र प्रक्रिया स्थापित भएको छैन। यति हुुँदाहुँदै पनि सिक्वेल लेखन दुवैतिर भइरहेका छन्। यसलाई कतिपयले आवश्यकता बोध गरेर लेखेका छन् भने कतिपयले लहडबाजीमा पनि लेखेका छन्। कुनै साहित्यकारले प्रयोगशीलतालाई आत्मसात् गर्न पनि सिक्वेल लेखन गरेको पाइन्छ। सिक्वेल लेखनको चर्चा वर्तमानमा हुन थाले पनि पूर्वीय साहित्यमा वाण भट्टका छोरा भूषण भट्ट अर्थात् पुलिन्द भट्टले प्रयोगमा ल्याइसकेको प्रविधि हो। वाण राजा हर्षवर्धनको दरबारिया कवि मानिन्छन्। संस्कृत साहित्यमा वाणको कादम्बरी शीर्षक गद्यकृतिको उत्तरभाग उनका छोराले लेखेका हुन्। विश्वसाहित्यकै पहिलो उपन्यासका रूपमा चर्चित यो गद्यात्मक कृति वाणको जीवनकालमा पूरा हुन सकेन। त्यसैले उनका छोरा भूषण अर्थात् पुलिन्दले पूरा गरेको उल्लेख पाइन्छ। कृति पूरा गर्ने क्रममा पुलिन्दले पिता वाणद्वारा लिखित भागलाई पूर्वभाग र स्वयंद्वारा लिखित भागलाई उत्तरभाग नाम दिएका छन्। संस्कृत साहित्यको कालजयी कृतिका रूपमा प्रसिद्धि पाएको महाभारत पनि धेरै लेखकद्वारा लेखिएको सिक्वेल लेखन नै मानिन्छ। पूर्वमा मात्र नभएर पश्चिमी साहित्यमा पनि सिक्वेल लेखनको परम्परा छ। अंग्रेजीका ह्यारी पोर्टर, द हंगर गेम्स, लर्ड अफ द रिङ्सजस्ता कृति सिक्वेल लेखनका उदाहरण हुन्। यसका अतिरिक्त अघिल्ला लेखकका थुप्रै कृतिलाई पछिल्ला लेखकले सिक्वेलका रूपमा लेखेको पाइन्छ। नेपाली साहित्यमा सिक्वेलको प्रचलन त्यति नपाइए पनि केही समययता अगिल्लो कृतिलाई आधार मानेर दोस्रो कृति लेख्ने प्रचलन छिटफुट रूपमै भए पनि देखा परिरहेका छन्। नेपाली साहित्यमा प्रयोगमा आएका सिक्वेल लेखन मुख्य रूपमा दुई प्रकारका छन्। यसको पहिलो प्रकारमा लेखकद्वारा पूर्वप्रकाशित कृतिको सिक्वेल लेखन गरेको पाइन्छ भने दोस्रो प्रकारमा पूर्ववर्ती लेखकको पूर्वप्रकाशित कृतिको सिक्वेल लेखन पछिल्ला लेखकले गरेको देखिन्छ। पूर्वमा मात्र नभएर पश्चिमी साहित्यमा पनि सिक्वेल लेखनको परम्परा छ। अंग्रेजीका ह्यारी पोर्टर, द हंगर गेम्स, लर्ड अफ द रिङ्सजस्ता कृति सिक्वेल लेखनका उदाहरण हुन्। यसका अतिरित्ता अघिल्ला लेखकका थुप्रै कृतिलाई पछिल्ला लेखकले सिक्वेलका रूपमा लेखेको पाइन्छ। आफ्नै पूर्वप्रकाशित कृतिको प्रत्यक्षपरोक्ष रूपमा सिक्वेल लेखेका कृतिहरूमा धच गोतामे घामका पाइलाहरू तथा यहाँदेखि त्यहाँसम्म, वानीरा गिरिका कारागार तथा निर्बन्ध, ब्रजेश खनालको यायावर तथा जुनेली, शरद पौडेलका लिखे तथा तपन, सुबिन भट्टराईका समर लभ तथा सायालगायत थुप्रै कृतिलाई उदाहरणका रूपमा लिन सकिन्छ। उपन्यासकार धनुषचन्द्र गौतमले दुई उपन्यासलाई सिक्वेल भनेर उल्लेख नगरे पनि घामका पाइलाहरूको समाप्तिपछिको प्रसंगबाट यहाँदेखि त्यहाँसम्म उपन्यासको प्रारम्भ गरेका छन्। घामका पाइलाहरूमा उल्लिखत सहभागीहरू यहाँदेखि त्यहाँसम्म उपन्यासमा पनि उपस्थित छन्। वीरगन्जबाट केही समय आफ्नो गाउँ मुर्कीपलिया फर्किएपछि गाउँका विविध पक्षसन्दर्भबारे जानकारी पाएको घामका पाइलाहरूमा उल्लिखित पवननामक पात्रलाई उनले माध्यम बनाए। उपन्यासकारले पहाडी समुदायका मानिसको बसोबास भएको तराईको गाउँको सामाजिक, सांस्कृतिक आर्थिक एवं राजनीतिक सन्दर्भहरूको स्वाभाविक एवं जीवन्त चित्रण यहाँदेखि त्यहाँसम्म उपन्यासमा गरेका छन्। यी दुई उपन्यासका कथा र परिवेश फरकजस्तो देखिए पनि यिनलाई उनको सिक्वेल नै मान्न सकिन्छ। दुई व्यतिरेकी भाव वहन गर्ने कारागार र निर्बन्ध शीर्षक वानीराका दुई उपन्यास प्रत्यक्ष रूपमा सिक्वेल नभनिए पनि यी सिक्वेल लेखनका उत्कृष्ट नमुना हुन्। कारागारकै कथावस्तुलाई निरन्तरता दिइएको छ। कारागारको प्रमुख पुरुष पात्रलाई निर्बन्धमा नेपथ्यमा प्रस्तुत गरिएको छ। कथ्य, चरित्र, संरचना आदिका दृष्टिले यी दुवै भिन्न र स्वतन्त्र उपन्यासका रूपमा देखा परेका छन्। एउटै विषयलाई क्रमिक रूपमा प्रस्तुत गर्दै तिनै पात्रका माध्यमबाट स्वतन्त्र र भिन्न औपन्यासिक संरचनाको निर्माण नेपाली उपन्यासमै विशिष्ट र मौलिक प्रस्तुतिका रूपमा देखा परेको छ। ब्रजेश खनालको यायावर उपन्यासकै आधारमा जुनेली उपन्यासको कथा अघि बढेको छ भने यायावर उपन्यासकी पात्र जुनेली नै जुनेली उपन्यासमा चित्रित छ। जुनेलीले यायावर उपन्यासमा चित्रित आफ्नो चरित्र चित्रण अपूर्ण भएकाले नै कथा पूरा गरिदिने आग्रह गर्दै आफ्ना सारा कथा बताएको सन्दर्भले यी दुई कृतिलाई सिक्वेल लेखन मान्न सकिन्छ। अझ जुनेली उपन्यासले सिक्वेलका रूपमा अर्को उपन्यास लेख्न सकिने सम्भावनातर्फ पनि सङ्केत गरेको छ। शरद पौडेलको लिखे शीर्षक उपन्यासमा उल्लिखित लिखेनामक पात्र भारतबाट नेपाल फर्केपछि उसले लिखेले के गयो त ? भन्ने प्रश्नहरूले तपन उपन्यास जन्मिएको भनाइ उपन्यासकारको छ। लिखेमा अभाव भएको यसका कतिपय सन्दर्भलाई तपनमा समेटिएको देखिन्छ। यसका अतिरिक्त यी दुईका अर्काे सिक्वेल पनि सिर्जना हुन सक्ने स्थिति पनि छ। नेपाली साहित्यका कतिपय पछिल्ला लेखकले पूर्ववर्ती लेखकको पूर्वप्रकाशित कृतिको प्रत्यक्ष तथा परोक्ष रूपमा सिक्वेल लेखेको पाइन्छ। सुप्रसिद्ध नाटककार गोपालप्रसाद गोपालप्रसाद रिमालद्वारा लिखित अत्यन्त चर्चित नाट्यकृति मसानको उपसंहारमा उल्लिखित भाव एवं परिस्थितिलाई आधार मानेर गेहनाथ गौतमले मसानको उत्तरवर्ती नाटकका रूपमा उत्तर मसान शीर्षक नाटकको सिर्जना गरेका छन्। मसान नाटकमा मूल सहभागीका रूपमा रहेकी युवती अर्थात् हेलेनको गृहत्यागपश्चात् मसानको उपसंहारमा घर छोडेर हिँडेकी वाग्मती लेखककहाँ नोकरी गर्न आएको, युवतीको कुनै पत्तो नभएको जस्ता सन्दर्भ छन्। यी सबै उल्लेख गर्दै अरू कुरा थाहा पाएपछि अर्काे नाटक लेख्न सकिने संकेत गरिएको छ। रिमालद्वारा अभिव्यक्त यिनै संकेतलाई आधार मानी गेहनाथले उत्तर मसान नाटक लेखेका हुन्। रिमालकृत नाटक मसानको कथालाई पछ्याउँदै लेखिएको उत्तर मसान नाटकको कथावस्तुमा चाहिँ कृष्णले दुलहीकी बहिनी अर्थात् सालीसँग बिहे गरे पनि उसले समेत विद्रोह गरेर घर छाडेको आदि देखाएका छन्। लोग्नेले दिएको यातना र तनावलाई खप्न नसकी कृष्णकी बहिनी सधैंका लागि माइत आएर बसेकी छ। प्रजातन्त्रको आगमनपछि जनतामा देखिएको सुधारात्मक अपेक्षाको प्रस्तुति पनि यस नाटकमा भएको छ। गोविन्दराज भट्टराईको उपन्यास सुकरातका पाइलालाई आधार मानेर धनराज गिरीद्वारा तयार पारिएको अनन्त पाइला शीर्षक उपन्यासलाई पनि सिक्वेल लेखनकै रूपमा चर्चा गरिन्छ। यसैगरी नारायण वाग्लेको पल्पसा क्याफे उपन्यासलाई पछ्याउँदै भवानी क्षत्रीले एउटा लामो कथा सिर्जना गरेकी छन्। माथि चर्चा गरिएबाहेक गुरुप्रसाद मैनालीका चामे, गौंथली, जुठेजस्ता पात्रलाई लिएर इन्द्रबहादुर राईले कठपुतलीको मन शीर्षक कथा सिर्जना गरेका छन्। कृष्ण धरावासीले अग्रज लेखकद्वारा लिखित बसाइँ, ब्रह्मपुत्रको छेउछाउ, मुग्लान, नोयो, डाकबंगला, भ्रमर, टिस्टादेखि सतलजसम्म, मुलुकबाहिर, गंगा, ज्यागाजस्ता थुप्रै उपन्यास एवं इन्द्रबहादुर राईको जयमाया आपूमात्र लिखापानी आइपुगी शीर्षक प्रसिद्ध कथाका थुप्रै पात्रलाई लिएर शरणार्थी उपन्यासको सिर्जना गरेका छन्। इन्द्रबहादुर राईकी जयमाया एवं प्रकाश कोविदकी नोयो नामक पात्रका केन्द्रीयतामा अगि बढाइएको शरणार्थी उपन्यासमा जयमाया र नोयोका कथा सिक्वेल लेखनजस्तो देखिए पनि ती कृतिमा उल्लिखित पात्र उपयोगको अभीष्ट सिक्वेल लेखन नभएर प्रयोगशीलताप्रतिको आकर्षण देखिन्छ। अविनाश श्रेष्ठले पारिजातको चर्चित उपन्यास शिरीषको पूलको मुख्य सहभागी सुयोगवीरसँगको काल्पनिक संवादलाई दृष्टिकोणसहित स्वैरकल्पनात्मक ढंगले अस्तित्व शीर्षक दिई कथात्मक संरचना प्रदान गरेका छन्। यसखाले कृतिमा सिक्वेल लेखनको झझल्को देखिए पनि ती सिक्वेल नभएर प्रयोगधर्मिताका लागि अपनाइएका प्रविधिमात्र हुन्। नेपालीमा छिटफुट रूपमै भए पनि सिक्वेल लेखन भइरहेको देखिन्छ। खास सिद्धान्त र प्रक्रिया नभएको सिक्वेल लेखन कसै आवश्यकता बोध यस प्रविधिको प्रयोग गरेका छन् भने कसैले लहडबाजीमा प्रयोग गरेको पाइन्छ। अर्काेतिर केही लेखकले अत्यन्त सचेततापूर्वक यस विधिको प्रयोग गरेका छन्। जसले जुन अभीष्टले प्रयोग गरेको पाइए पनि नेपालीमा सिक्वेल लेखनका माध्यमबाट कतिपय उल्लेखनीय र सशक्त कृति पनि सिर्जना भएका उदाहरण भेटिन्छन्। ्"
"तातोपानी नाकाबाट आयात मात्र, निर्यात शून्य","सिन्धुपाल्चोक : नेपाल चीनबीचको उत्तरी नाका तातोपानी सुचारु भए पनि नेपालतर्फबाट निर्यात हुन सकेको छैन। बन्द रहेको आठ वर्षपछि दुईतर्फी सञ्चालनमा आएको नाकाबाट आयातमात्रै भइरहेको छ। नेपालचीन जिल्लास्तरीय सरकारी अधिकारीको उपस्थितिमा जेठ १८ गतेबाट आयात निर्यात दुवै हुने गरी दुईतर्फी रूपमा नाका सञ्चालन गरिएको घोषणा गरिए पनि आयात मात्रै भइरहेको तातोपानी सुक्खा बन्दरगाह भन्सार कार्यालयका प्रमुख अधिकृत दयानन्द केसीले बताए। अहिले आयात मात्रै भइरहेको छ, निर्यात छैन, उनले अन्नपूर्णसँग कुरा गर्दै भने, उताबाट चाहिँ दैनिक ३ देखि १० वटासम्म सामान बोकेका कन्टेनरहरू भित्रिरहेका छन्। नाका सञ्चालन गरिएको पहिलो दिन म्याट्रेस, बेदको कुर्सी र बाँसको मुढाजस्ता नेपालमा उत्पादित हस्तकलाका सामग्री भरिएका तीन कन्टेनर सामग्री चीन निर्यात गरिएको थियो। त्यसपछि नेपालबाट कुनै पनि सामग्री चीन निर्यात नभएको अधिकृत केसीले बताए। दुईतर्फी रूपमा नाका सञ्चालन भएको भनिएको छ तर आयात मात्रै भइरहेको छ। निर्यात ठप्प छ, उनले भने, उताबाट सामग्रीको माग नआउँदा निर्यात हुन नसकेको व्यापारीहरूले जानकारी दिएका छन्। यो विषयमा हामी चिनियाँ अधिकारीहरूसँग छलफलको तयारीमा छौं। नाका खुलेको पाँच दिनसम्म निर्यात हुन नसक्नुको कारण खोज्नुपर्ने व्यवसायीहरूको भनाइ छ। जबसम्म तातोपानी नाकाबाट आयात निर्यात बराबरी हुँदैन तबसम्म दुईतर्फी रूपमा नाका खुलेको भन्न मिल्दैन, व्यवसायी ईश्वरलाल श्रेष्ठले भने। आयात निर्यातसँगै सर्वसाधारणको लागि पनि नाका खुला गरिनुपर्ने उनको भनाइ छ। जबसम्म सर्वसाधारणको लागि नाका खुल्दैन त्यो समयसम्म खुसी हुने भनेको नै यसै नाका भएर करोडौंको तस्करी गर्नेहरू मात्रै हो, उनले भने, सर्वसाधारणको लागि कागलाई बेल पाक्यो हर्ष न विस्मत भनेजस्तै हो। मानवीय आवागमन रोकेर नाका पूर्ण रूपमा सञ्चालनमा आयो भन्न नमिल्ने भन्सार अधिकृत केसी बताउँछन्। मानवीय आवागमनसहित नाका पूर्ण सञ्चालनमा ल्याउनेबारे चिनियाँ अधिकारीले पछि संयुक्त बैठक बसेर निर्णय लिने बताएका छन्, उनले भने, त्यसकारण नाका आंशिक रुपमा मात्रै सञ्चालनमा आएको मान्नुपर्छ। नाका पूर्ववत् सञ्चालनमा ल्याउने तयारी दुवै देशको स्थानीय स्तरमा नभएको उनले बताए। तर, सिन्धुपाल्चोक क्षेत्र नं १ बाट प्रतिनिधिसभा सदस्य रहेका माधव सापकोटाले कूटनीतिक पहलकदमीले नाका दोहोरो सुचारु भएको र छिट्टै मानव आवतजावत पनि सुरु हुने बताए। कूटनीतिक भेटघाट एवम् उच्चस्तरका पहलका क्रममा प्राप्त सूचना र प्रतिबद्धताअनुसार निकट भविष्यमै मानव आवतजावतसहित तातोपानी नाका पूर्ण रूपमा सुचारु हुने विश्वास दिलाउन चाहन्छु, उनले भने। २०७२ वैशाख १२ को विनाशकारी भूकम्पपछि चार वर्ष बन्द यो नाका २०७६ जेठ १५ देखि एकतर्फी सञ्चालनमा आएको थियो। चीनले नेपालबाट हुने निर्यात व्यापार र मानवीय आवागमनमा भने रोक लगाउँदै आएको थियो। १५ चैतमा जनवादी गणतन्त्र चीनको तिब्बत स्वायत्त क्षेत्र ल्हासामा सम्पन्न भएको संयन्त्रको बैठकमा तातोपानी नाका पूर्ण रूपमा सञ्चालन गर्ने सहमति भएको थियो। वैशाख ४ मा नेपाल र चीनका सरकारी अधिकारीबीच निर्यात खुल्नेसहित ६ बुँदे मौखिक सहमति भएको थियो। सिन्धुपाल्चोकका प्रमुख जिल्ला अधिकारी रमेश न्यौपानेका अनुसार यसअघि भएको मौखिक सहमतिअनुरूप दुईतर्फी रुपमा नाका खुलेको हो। निकासी खुलाउन सिन्धुपाल्चोकका प्रमुख जिल्ला अधिकारी रमेश न्यौपाने र चीनतर्फ न्यालम काउन्टी प्रमुख मिस्टर झुओमाजीले बैठक बसेर सहमति गरेका थिए। चैत र वैशाखमा दुवै देशका अधिकारीबीच मितेरीपुलमा बैठक बसेर आयातनिर्यातका लागि सवै पूर्वाधार पूरा गर्ने सहमति भएको थियो। सहमतिअनुसार क्रस बोर्डर क्राइम नियन्त्रण गर्न दुवै देश मिलेर काम गर्ने उल्लेख छ। स्वतन्त्र तिब्बत गतिविधिबारे पनि सरकारी अधिकारीले छलफल गरेका थिए। नेपाल एक चीन नीतिमा रहेकाले दुवै मुलुक मिलेर काम गर्ने अनौपचारिक सहमति भूकम्पका कारण नाका बन्द हुनुअघि यही नाकाबाट हस्तकला, वनस्पति, जडीबुटी, चाउचाउजस्ता एक सय ८२ प्रकारका सामग्री निर्यात हुने गर्थे। चीनकै भरमा व्यापार नाका दुईतर्फी सञ्चालनमा आएको भनिए पनि नेपाली मजदुर नाकाबाट तिब्बतको खासा क्षेत्र प्रवेश गर्न पाउँदैनन्। चिनियाँ कन्टेनरले नै चीनबाट व्यापारिक सामग्री नेपालको सीमासम्म ल्याउने गरेका छन्। नेपाल तर्फबाट निर्यात भइहाले पनि मितेरी पुलबाटै चिनियाँ कन्टेनरले सामग्री जाँच गरी लैजाने छन्। यसरी चीनकै भरमा मात्र व्यापार गर्नुपर्ने अवस्था रहेको नेपाल चेम्बर अफ कमर्स भोटेकोसीका अध्यक्ष फुनु शेर्पाले बताए। निकासी खुला भए पनि खासातर्फ ड्युटी फ्रि नभएकाले बढी कर तिर्नुपर्ने बाध्यता समेत रहेको उनले बताए। मितेरी पुल उताका भौतिक संरचना अध्यागमनका भवन, झाङ्मु पोर्ट, पार्क र अत्याधुनिक नापतौल मेसिन राख्ने काम चीनले अत्याधुनिक प्रविधि प्रयोग गरी सञ्चालनमा ल्याउँदै छ। त्यसपछि निकासी भएका सामान नेपाली पक्षले सीमासम्म पुर्याउने र चिनियाँ व्यापारीले बुझ्ने प्रणाली लागू हुनेछ। निकासी जाँच, अध्यागमन र क्वारेन्टिनको सबै पूर्वाधार भने तयार भइसकेका छन्। नेपाली कन्टेनर लगेर राख्ने खासा पार्किङ गएको सालको पहिरोले पुरेकाले त्यसको पुनर्निर्माण गर्न चीन सरकारले भर्खर टेन्डर निकालेको छ। चिनियाँ सरकारी अधिकारीका अनुसार नाका पूर्ववत् सञ्चालन हुन अझै ६ महिना लाग्छ। खासाका बासिन्दा र सरकारी कार्यालयको घर पुनर्निर्माण गर्न पनि टेन्डर निस्केको छ। तर, नेपालतर्फको तातोपानी क्षेत्रमा रहेका धेरैजसो सरकारी कार्यालय भने पूर्वाधारविहीन छन्। भूकम्पमा बचेको पुरानो भन्सार भवनमा अध्यागमन कार्यालय राखिएको छ तर व्यवस्थित बन्न सकेको छैन। अध्यागमन, निकासीका लागि भन्सार, क्वारेन्टिन र सम्बन्धित व्यापारी तयारी अवस्थामा रहेका छन्, पूर्ण रुपमा व्यवस्थित चाहिँ हुन सकेको छैन, भन्सार प्रमुख केसीले भने। चिनियाँ क्षेत्रका व्यापारीसँग निरन्तर संवादमा रहेका सिन्धुपाल्चोक उद्योग वाणिज्य संघका अध्यक्ष राजकुमार बस्नेतका अनुसार आउँदो डिसेम्बरसम्म सम्पूर्ण रूपले पुनर्निर्माण सकिने बताए। काठमाडौंबाट सबैभन्दा नजिक पर्ने भएकाले तातोपानीबाट आयातनिर्यात गर्दा व्यापार घाटा कम हुने उनले बताए।"
विश्वासको मत लिन नपर्ने सत्ता गठबन्धन बैठकको निष्कर्ष,"काठमाडौं : सत्ता गठबन्धनको बैठकले सरकारले विश्वासको मत लिन नपर्ने निष्कर्ष निकालेको छ। बालुवाटारमा शनिबार सत्ता साझेदार दलको बैठकले विश्वासको मत लिन नपर्ने निष्कर्ष निकालेको हो। राष्ट्रिय स्वतन्त्र पार्टीले सरकारलाई दिएको समर्थन फिर्ता लिएपछि प्रधानमन्त्री पुष्पकमल दाहाल प्रचण्डले विश्वासको मत लिनुपर्ने बहस सिर्जना भएको छ। यद्यपि संविधानविद्हरू नै यस विषयमा एकमत छैनन्। त्यस्तै बैठकले भोलिदेखि सुरु हुने संसदको बजेट अधिवेशनलाई व्यवस्थित बनाउने विषयमा छलफल भएको माओवादीका प्रमुख सचेतक हितराज पाण्डेले बताए। उनले भोलिको बैठकमा सरकारको सिद्धान्त र प्राथमिकताका विषयमा भोलिको संसदमा कुरा राख्ने हुँदा गठबन्धन बैठकमा सोही विषयमा केन्द्रित भएको बताए। त्यसबाहेक बैठकमा नागरिकता विधेयक, संघीय निजामती ऐन, शिक्षा ऐन, संवैधानिक परिषद् विधेयकका विषयमा छलफल भएको पाण्डेको भनाइ छ। हितराज पाण्डेले"
सक्किन लागेको कांग्रेसमा फर्किने मेरो चाहना छैन : अमरेश कुमार सिंह,"वीरगन्ज : प्रतिनिधिसभा सदस्य अमरेश कुमार सिंहले अब पनि नसुध्रिए कांग्रेस र कम्युनिस्ट पार्टीहरू देशबाट सक्किने दाबी गरेका छन्। वीरगन्जमा शनिबार पत्रकारसँगको भेटघाटमा उनले त्यसको संकेत उपनिर्वाचनमा जनताले देखाइसकेको बताए। ठूला दलहरूले गरेको राजनीतिक भ्रष्टचारकै कारण मुलुकको अर्थतन्त्र धरासायी भएको उनको आरोप छ। 'अहिले देशको अर्थतन्त्र जुनरूपले ओरोला लागेको छ, त्यसको मूल कारण भनेकै राजनीतिक भ्रष्टचार हो,' उनले भने। उनले कर्मचारीतन्त्र पनि भ्रष्टचारमा चुर्लुम्ब डुबेको र बिचौलियातन्त्रको बिगबिगी भएको बताए। उनले भने, राजनीति नै बिचौलियातन्त्रमा परिणत भएपछि देशको यो दूरावस्था भएको हो।' अहिलेको राजनीति भ्रष्टचारी, तस्कर, बिचौलिया, दलाल र माफियाहरूको हातमा पुगेको टिप्पणी पनि उनले गरे। नेता सिंहले कुनै पनि बहानामा भ्रष्टाचारीलाई उन्मुक्ति दिन खोजिए सदन र सडक दुवैबाट संघर्ष गर्ने बताए। मधेस प्रदेशको सरकारदेखि कर्मचारीतन्त्र सबै भ्रष्टचारमा लिप्त रहेको उनको आरोप छ। 'जहाँ धर्ममा राजनीति मिसिन्छ, त्यहा धर्म समाप्त हुन्छ र राजनीति पनि बदनाम हुन्छ। अहिले नेपालमा भएकै यही हो,' सिंहले भने। नेपाली कांग्रेसको अहिलेको नेतृत्वबाट मुलुकमा समृद्धि र सुशासन सम्भव नभएको उनले बताए। उनले भने, २०४८ सालदेखि यता प्राय सरकारको नेतृत्व कांग्रेसले नै गर्दै आएको छ। तर देशको दूरावस्था झन् झन् बढ्दै गएको छ। अहिलेको कांग्रेस नेतृत्वबाट न भ्रष्टचार नियन्त्रण हुनसक्छ, न सुशासन नै कायम हुनसक्छ।' नेपाली कांग्रेस पार्टी अहिले तीनवटा भइसकेको भन्दै उनले अहिले नेपाली कांग्रेस भाउजु कांग्रेस, ज्योतिषी कांग्रेस र मिडिया कांग्रेस भइसकेको बताए। देउवा नेतृत्वमा रहेसम्म कांग्रेस सुध्रिने सम्भावना नरहेको भन्दै उनले भने, सक्किन लागेको कांग्रेसमा फर्किने मेरो चाहना पनि छैन।' सिंहले आइतबारको संसद बैठक चल्न नदिने चेतावनी दिए। भ्रष्टाचारविरुद्धको मुद्दामा एक रहेका राष्ट्रिय स्वतन्त्र पार्टी, जनमत पार्टी, राष्ट्रि प्रजातन्त्र पार्टी र स्वतन्त्र सांसदहरूले आइतबारको संसद बैठक चल्ने नदिने सहमति भएको जनाए। ठूला दलका भैष्टचारी नेतालाई राजनीतिक संरक्षणमा उन्मुक्ति दिने परिपार्टी बन्द नभएसम्म संसद चल्न नदिने सिंहले दाबी गरे। देशको आर्थिक राजधानीका रूपमा परिचित वीरगन्जप्रति राज्यको नियत नै ठीक नभएको आरोप पनि सिंहले लगाए। उनले भने, वीरगन्जको जुन विकास हुनु पर्ने हो त्यो भएकै छैन। किनकि वीरगन्जप्रति राज्यको नियत नै सफा देखिएको छैन। नियत सफा भएमात्रै नीति सही बन्छ। तर राज्यको नियत नै सफा देखिएन वीरगन्जको विकासप्रति।'"
"गोरखा नगरपालिकामा गठबन्धनका मुख्य दलबीच विवाद, कार्यपालिका बैठकमा सहभागी नहुने","घटनाको बारेमा मेयर रानालाई जानकारी गराई उनलाई निस्काशन गर्न अनुरोध गर्दा मेयरले अन्देखा गरेको उनले गुनासो गरिन् । गोरखा : गोरखामा सत्ता गठबन्धनका मुख्य दल कांग्रेस र माओवादी केन्द्रबीच विवाद चुलिएको छ । माओवादी केन्द्रबाट निर्वाचित गोरखा नगरपालिकाका मेयर कृष्ण राना र कांग्रेसबाट निर्वाचित उपमेयर सपना पुनसहितका कार्यपालिका सदस्यहरु बीच तनाव सिर्जना भएको हो । मेयर रानाका स्वकीय सचिव अनिष अर्याल(ज्याक)ले नगर कार्यपालिका कार्यालयभित्र र बाहिर पनि गुण्डागर्दी गरेको भन्दै उपमेयरसहितका कार्यपालिका सदस्यहरुले विरोध गरेपछि दुई पार्टीबीच विवाद चुलिएको छ । उपमेयर र कार्यपालिका सदस्यहरुले शुक्रबार पत्रकार सम्मेलन गरी मेयर रानाले स्वकीय सचिव ज्याक अर्याललाई नगरपालिका कार्यालयभित्र गुण्डागर्दी गर्न छाडा छाडेको आरोप लगाए । मेयर जस्तो मर्यादित व्यक्तिको स्वकीय सचिवले नगरपालिकाको सरकारी नम्बरप्लेटको मोटरसाइकल चढेर द्रव्यशाह बहुमुखी क्याम्पसका प्रमुख रामचन्द्र दुवाडीलाई कुटपिट गरे। क्याम्पसको अफिस तोडफोड गरे। पार्टीको संरक्षणले कसैले कारबाही गर्न सकेन । मेयरसावले करेक्शन गराउनु होला भन्ने सोच्यौँ, गराउनु भएन, उपमेयर सपना पुनले पत्रकार सम्मेलनमा भनिन्, फेरि गत वैशाख ११ गते शिक्षा, युवा तथा खेलकुद शाखाका प्रमुख चन्द्रबहादुर खड्काको कार्यकक्षमा प्रवेश गरी शिक्षक छनौट समितिको फाइल च्यात्न खोजे । अपशव्द बोल्दै दुर्व्यवहार गरे । चन्द्र सर र भरतकाजी अर्याल सरले समातरे बाहिर निकाल्नुभयो । त्योभन्दा अघि पनि यस्ता घटना बारम्बार हुने गरेको छ । आवश्यकता अनुसार सार्वजनिक गर्दै जानेछौं। घटनाको बारेमा मेयर रानालाई जानकारी गराई उनलाई निस्काशन गर्न अनुरोध गर्दा मेयरले अन्देखा गरेको उनले गुनासो गरिन् । बारम्बार गुण्डागर्दी गर्ने पिएलाई निश्कासन गर्नुपर्ने माग राख्दै नगरपालिकाका ४६ जना कर्मचारीले प्रमुख प्रशासकीय अधिकृतलाई ज्ञापन पत्र बुझाएको हो तर हाकिमसावले सक्दिन भन्नुभयो । अनि हामी कार्यपालिका सदस्यले पनि गुण्डागर्दी गर्ने पिएलाई निकाल्नु पर्छ भनेर मेयरसाबलाई आग्रह गर्दा निकाल्दिन, सकेको गर्नू भनेर चुनौति दिनुभयो, वडा नं १२ का अध्यक्ष दिलबहादुर थापाले भने, उनको डरले कर्मचारीहरु कार्यकक्षमा बसेर काम गर्न डराउँछन् । दुर्व्यवहार गर्छन्, कुट्छन्, भनेर कर्मचारी अलि अबेरसम्म बसेर काम गर्न सक्दैनन् । यस्ता पिएलाई निकाल्नुपर्छ भन्ने हाम्रो बटमलाइन हो । ननिकालेसम्म हामी कार्यपालिकाको बैठकमा सहभागी हुदैनौँ । कार्यपालिका र कर्मचारीलाई भन्दा गुण्डागर्दी गर्ने स्वकीय सचिवलाई काखी च्यापेको उनको भनाइ छ । गठबन्धन छ भन्दैमा गुण्डागर्दीलाई माफी दिन नसक्ने वडा नं २ का अध्यक्ष रहमतुल्ला मियाँले दाबी गरे । गठबन्धन छ भन्दैमा सधैंको गुण्डागर्दीलाई सहन सकिन्नँ, उनी भन्छन्, हामीले अहिलेसम्म कुनै काममा बाधा अड्चन गरेका छैनौँ तर ज्याकलाई निश्कासन गर्ने यो बटम लाइन छोड्न सक्दैनौं । उसलाई नहटाएसम्म हामी कार्यपालिका बैठकमा सहभागी हुँदैनौं।"
कांग्रेस नेता बलायरले दिए पत्रकारलाई ठेगान लगाउने धम्की,धनगढी : सामुदायिक वनमा पार्टीको क्षेत्रीय कार्यालय शिलान्यास गरेको समाचार प्रकाशन भएपछि नेपाली कांग्रेसका सुदूरपश्चिम प्रदेश सभापति तथा कैलाली क्षेत्र नम्बर ४ का संघीय सांसद बीरबहादुर बलायरले पत्रकारहरूलाई कार्यकर्ता लगाएर ठेगान लगाउने धम्की दिएका छन्। कैलालीको गोदावरीमा कांग्रेसको एक कार्यक्रमलाई सम्बोधन गर्ने क्रममा पूर्वमन्त्रीसमेत रहेका बलायरले पत्रकारहरूलाई कार्यकर्ता लगाएर ठेगान लगाउने धम्की दिएका हुन्। सुकुम्बासीलाई बन क्षेत्र कब्जा गरेको भन्दै हटाएकै भोलिपल्ट पूर्वमन्त्री समेत रहेका बलायरले कैलाली क्षेत्र नम्बर ४ मा पर्ने गोदावरी नगरपालिका१ स्थित सुरक्षा महिला सामुदायिक बनमा पार्टीको क्षेत्रीय कार्यालय (बीपी स्मृति प्रतिष्ठान)को शिलान्यास गरेका थिए। पार्टीको क्षेत्रीय कार्यालय शिलान्यास गरेको उनले आफ्नै फेसबुकबाट पनि सार्वजनिक गरेका थिए।
राष्ट्रपतिदेखि वडाध्यक्षसम्म सबैको सुविधा कटौती गर्नुपर्छ : गगन थापा,"धादिङ : नेपाली कांग्रेसका महामन्त्री गगनकुमार थापाले देशको आर्थिकभार कम गर्न राष्ट्रपतिदेखि वडाध्यक्षसम्म सबैको तलबबाहेकका सबै सुविधा कटौती गर्नुपर्ने बताएका छन्। विशेषगरी स्वास्थ्योपचारका नाममा राष्ट्रको ढुकुटीबाट हुने खर्च रोक्न सकेमात्रै पनि देशमा बढ्दै गएको आर्थिक मन्दी कम गर्न सकिने थापाले बताए। धादिङबेसीमा आयोजित कार्यक्रममा महामन्त्री थापा भने, 'म यो वर्ष कुनै पनि ठाउँमा कसैलाई पनि स्वास्थ्योपचारका नाममा एक रुपैयाँ पनि राष्ट्रको ढुकुटीबाट खर्च गर्दिनँ भनेर सबैले व्यवहारमा लागू गर्न सक्नुपर्छ।' 'सांसदले तलब पाउँछ, संसद् बैठक बसेको बेला सांसदहरूले बैठकभत्ता पाउँछ। त्यो ठूलो पैसा छैन। तर यो वर्ष अप्ठयारो परेको वर्ष भएकाले सांसदले हामी यसरी प्राप्त गरिरहेको सेवा सुविधा कटौती गर्छौँ भनेर लाग्यौँ भने बल्ल देशभित्रको आर्थिक व्यवस्थापन सहज बनाउन सहयोग पुग्नेछ,' उनले भने। आर्थिक हिसाबले देश अप्ठ्यारो परेको वर्ष भएकाले राष्ट्रपतिदेखि सांसद हुँदै वडाध्यक्षसम्म सबैले अन्य सुविधा कटौती गरेर देशको अप्ठ्यारो फुकाउनेतर्फ लाग्नुपर्ने उनको भनाइ छ। मुलुकको आर्थिक वृद्धिदर खुम्चिएकाले सरकारले अब ल्याउने बजेटमा पनि निर्मम भएर खर्च कटौती गर्न सक्नुपर्ने महामन्त्री थापाले बताए।"
सत्ता गठबन्धनको बैठक बालुवाटारमा सुरू,"काठमाडौं : सत्ता गठबन्धनको बैठक बालुवाटारमा सुरु भएको छ। बैठकमा सत्ता साझेदार दलका शीर्ष नेताहरूको सहभागिता रहेको छ। बैठकमा नेपाली कांग्रेसका सभापति शेरबहादुर देउवा, नेकपा एकीकृत समाजवादीका अध्यक्ष माधवकुमार नेपाल, जनता समाजवादी पार्टीका अध्यक्ष उपेन्द्र यादवलगायत सहभागी छन्। राष्ट्रिय स्वतन्त्र पार्टीले सरकारलाई दिएको समर्थन फिर्ता लिएपछि प्रधानमन्त्री पुष्पकमल दाहाल प्रचण्डले सत्ता साझेदारलाई दलसँग छलफल गरेका हुन्। बैठकमा समसमायिक राजनीतिक र सरकारको आगामी कार्यदिशाबारे छलफल भएको बालुवाटार स्रोतले जानकारी दिएको छ।"
सुदूरपश्चिममा दुई मन्त्रालयको मागसहित नागरिक उन्मुक्तिका नेताहरू बालुवाटारमा,"काठमाडौं : प्रधानमन्त्री पुष्पकमल दाहाल प्रचण्ड र नागरिक उन्मुक्ति पार्टीका अध्यक्ष रञ्जिता श्रेष्ठबीच भेटवार्ता भएको छ। सुदूरपश्चिम सरकार विस्तारको विषयमा शनिबार उनीहरूबीच छलफल भएको हो। छलफलमा नागरिक उन्मुक्ति पार्टीका सुदूरपश्चिमका सांसदहरू पनि उपस्थित थिए। पार्टी प्रवक्ता दामोदर पण्डितले प्रधानमन्त्रीसँग समसमायिक विषयमा छलफल भएको बताए। उनले सुदूरपश्चिम सरकार विस्तारको क्रममा रहेको र त्यसमा नागरिक उन्मुक्तिले पाउने भागबण्डाका विषयमा छलफल भएको बताए। 'सुदूरपश्चिम सरकार विस्तारको क्रममा छ। सरकारमा हाम्रो उचित सहभागिता हुनुपर्छ भनेका छौं,' उनले भने। प्रवक्ता पण्डितले सुदूरपश्चिम सरकारमा पार्टीले दुई मन्त्रालय दाबी गरेको बताए। 'सुदूरपश्चिम सरकारमा हामीले एक राज्य मन्त्री र दुई मन्त्री पाउनुपर्छ भनेका छौं। त्यसो नभए हामी सरकारमा जाँदैनौं,' उनले भने। उनले सामाजिक विकास मन्त्रालय र भुमि व्यवस्था, कृषि तथा सहकारी मन्त्रालय आफूहरूले पाउनुपर्ने दाबी गरे। त्यस्तै डिल्लीबजार कारागारमा रहेका पार्टीका संरक्षक रेशम चौधरीको रिहाइका विषयमा पनि छलफल भएको थियो। सर्वोच्च अदालतमा पटकपटक पेसी सर्दै आएको भन्दै अध्यक्ष श्रेष्ठले प्रधानमन्त्रीको ध्यानाकर्षण गराएको प्रवक्ता पण्डितले बताए।"
टोपबहादुर रायमाझीको अवस्थाबारे स्पष्ट पार्न सरकारसँग एमाले नेताको माग,काठमाडौं : नेकपा एमालेका नेता शेरबहादुर तामाङले नक्कली भुटानी शरणार्थी प्रकरणमा मुछिएका पार्टी सचिव टोपबहादुर रायमाझीको अवस्थाका बारेमा सरकारले स्पष्ट पार्नुपर्ने बताएका छन्। उनले रायमाझीलाई गैरन्यायिक हिरासतमा राखिएको आशंका गर्दै सरकारले नै उनको अवस्थाका बारेमा स्पष्ट पार्नुपर्ने बताए। नेता तामाङले नक्कली भुटानी शरणार्थी प्रकरणमा आफ्नो दलले अनुसन्धानमा सकारात्मक सहयोग पुर्याउने बताए। उनले उक्त प्रकरणको अनुसन्धान प्रक्रियामा सिमित मान्छेहरूलाई कारबाही गरेको देखाएर कतै अरुलाई उम्काउन त खोजिएको भन्दै प्रश्न गरे। तामाङले वर्तमान सरकारले पाँच वर्षभन्दा पुरानो भ्रष्टाचारका विषयमा मुद्दा नलाग्ने ढंगले संसद्बाट कानुन पारित गर्न खोजेको पनि आरोप लगाए।
मिटरब्याजीलाई कस्न बन्यो कानुन,"काठमाडौं : मिटरब्याज पीडितहरूले अब न्याय पाउने भएका छन्। गत बुधबार सरकारले मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० ल्याएर राजपत्रमा प्रकाशित गरेसँगै पीडितले न्याय पाउने बाटो खुलेको हो। सरकारले मिटरब्याजीलाई सात वर्ष कैद र ७० हजार रुपैयाँ जरिवाना हुने कानुनी व्यवस्था गरेको छ। कैद र जरिवानाको कुरा मुलुकी आचारसंहिता, २०७४ को संशोधन उपदफा ४ मा उल्लेख छ। अनुचित लेनदेनको आधारमा ऋणीबाट रकम वा कुनै अन्य अचल सम्पत्ति लिएमा सम्बन्धित ऋणीलाई त्यस्तो रकम वा अचल सम्पत्तिबराबरको रकम कसुरदारले तिर्नुपर्ने व्यवस्था त्यहाँ राखिएको छ। यस्तै लिखत तयार गर्दा साहु र ऋणीको कम्तीमा एकएक जना साक्षीको नाम, थर, ठेगाना हुनुपर्ने व्यवस्था राजपत्रमा उल्लेख छ। तर, एक लाख रुपैयाँभन्दा बढीको लेनदेन कारोबार नगदै वा घरसारमा गरेको भएमा त्यस्तो रकम नभराउने पनि उल्लेख गरिएको छ। मिटरब्याज पीडितहरूको झन्डै एक दशकको सडक आन्दोलनको जगमा मिटरब्याजी साहुलाई कारबाही गर्न सरकारले कानुन बनाएको हो। साथै मिटरब्याजीको अस्वाभाविक सम्पत्ति पनि छानबिन गर्ने गरी सरकारले कानुन जारी गरेको छ। यसअघि कानुन नहुँदा पीडितहरूले प्रहरीप्रशासनमा उजुरी दिए पनि न्याय पाउन सकेका थिएनन्। संविधानको धारा ११४ को उपधारा (१) बमोजिम मन्त्रिपरिषद्को सिफारिसमा राष्ट्रपति रामचन्द्र पौडेलले मुलुकी संहितासम्बन्धी केही नेपाल ऐनलाई संशोधन गर्न बनेको अध्यादेश जारी गरेका थिए। वैशाख २० गते राजपत्रमा प्रकाशित भएसँगै ऐन कार्यान्वनमा आएको हो। अनुचित लेनदेन (मिटरब्याज) सम्बन्धी कार्यलाई कसुर कायम गर्नका लागि सरकारले मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० तयार पारेको थियो। त्यसले अब कानुनी मान्यता पाएको छ। मुलुकी अपराध संहिता, २०७४ को दफा २४९ पछिको दफा २४९ क थपेर मिटरब्याज पीडितहरूको समस्या सम्बोधन गर्न कानुन बनाइएको हो। कानुनअनुसार मिटरब्याजलाई अनुचित लेनदेन भनेर उल्लेख गरिएको छ। अब कानुनअनुसार, कसैले अनुचित लेनदेन गर्न वा गराउन पाइँदैन। लेनदेन नभएको वा नगरेको रकम दिएको भनी लिखत तयार गरे कडा कारबाही हुनेछ। लेनदेन गरेको वास्तविक रकमभन्दा बढी रकमको लिखत तयार गर्न पाइँदैन, मुलुकी संहितासम्बन्धी केही नेपाल ऐनलाई संशोधन गर्ने अध्यादेश, २०८० मा भनिएको छ, लेनदेन गर्दाकै बखतमा ब्याज रकमसमेत सावाँमा जोडी लिखित तयार गर्ने कार्य कानुनविपरीत हुनेछ। ऋण असुलीको लागि कुनै प्रकारको धम्की दिने वा हिंसा वा शोषण दिए अब कानुन आकर्षिक हुनेछ। साहुले अनुचित लेनदेनको आधारमा ऋणीको अचल सम्पत्ति हक हस्तान्तरण गरी लिन पाइने छैन। जारी गरिएको कानुन लागू हुनुभन्दा अघि गरेको लेनदेनको कारोबारको आधारमा साहुले ऋणीबाट अनुचित लेनदेनको रकम असुल उपर गर्न ऋणीलाई हैरानी पुर्याउनु हुँदैन, ऐनमा लेखिएको छ, कानुनलाई उल्लंघन गरेको खण्डमा कसुर गर्ने वा गराउने व्यक्तिलाई ७ वर्ष कैद र ७० हजारसम्म जरिवाना हुनेछ। मिटरब्याजी साहुले अनुचित लेनदेनमा दोषी ठहरिए ऋणीबाट रकम वा कुनै अन्य चल सम्पत्ति लिएको भए पीडितलाई त्यस्तो रकम वा चल सम्पत्तिबराबरको रकम कसुरदारबाट भराइदिनेछ। मुलुकी देवानी संहिता, २०७४ को (१) को दफा ४७७ को खण्ड (ञ) पछि (ञ १) थपिएको छ। यसअनुसार अब लेनदेनको लिखत तयार गर्दा साहु र ऋणीको कम्तीमा एकएक जना साक्षी अनिवार्य राख्नु पर्नेछ। त्यसैगरी मुलुकी देवानी कार्यविधि, २०७४ को दफा ३६ मा नयाँ प्रावधान थपिएको छ। ऐन जारी गर्नुअघि गरिएको लेनदेन स्थानीय तह वा वडा कार्यालयबाट ६ महिनाभित्र प्रमाणित गराउनु पर्नेछ। लेनदेनको कारोबारको लिखत प्रमाणित गर्नुअघि स्थानीय तह तथा वडा समितिको कार्यालयले त्यस्तो लिखतबमोजिमको कारोबार आवश्यक जाँचबुझ गर्न सक्नेछ। साथै स्थानीय तहले लिखत दर्ताको अभिलेख राख्नु पर्नेछ, ऐेनमा उल्लेख छ। मुलुकी फौजदारी कार्यविधि, २०७४ को दफा ३० को (क) मा सम्पत्ति शुद्धीकरणसम्बन्धी कसुरमा कारबाही प्रावधान ल्याइएको छ। अनुसन्धान अधिकारीले अनुचित लेनदेनसम्बन्धी कसुरमा अनुसन्धान गर्दा साहुले अस्वाभाविक रूपमा ठूलो रकम घरसारमा ऋण दिएको देखिएमा प्रचलित कानुनबमोजिक सम्पत्ति शुद्धीकरणसम्बन्धी कसुरमा अनुसन्धान गरी कारबाही चलाइने छ, ऐनमा उल्लेख छ। आयोगले थाल्यो काम मिटरब्याज पीडितको समस्या समाधान गर्न गठित अनुचित लेनदेन (मिटरब्याज) सम्बन्धी जाँचबुझ आयोगले काम थालेको छ। धनुषास्थित जनकपुरधाममा कार्यालय स्थापना गरेर काम सुरु गरेको हो। २० चैतमा मिटरब्याज पीडितको समस्या समाधान गर्न विशेष अदालतका पूर्वन्यायाधीश गौरीबहादुर कार्कीको संयोजकत्वमा आयोग गठन गरिएको थियो। आयोगले मिटरब्याज पीडितहरूसँग उजुरी लिन आह्वान गरिसकेको छ। वैशाख १७ देखि ३१ सम्म उजुरी दिन आह्वान गरेको थियो। ७७ जिल्लाकै जिल्ला प्रशासन कार्यालयबाट उजुरी गर्न सकिनेछ । उजुरीलाई व्यवस्थित गर्न सबै जिल्ला प्रशासन कार्यालयमा मिटरब्याज पीडित सहायता कक्ष स्थापना गरिएको छ। निवेदनको फारम भर्न कर्मचारीले सहयोग गर्नेछन्। मिटरब्याज पीडितका समस्या मुलुकभरबाट आउन थालेपछि सरकारले गत २७ साउनमा उच्चस्तरीय अध्ययन कार्यदल गठन गरेको थियो। सरकारले मिटरब्याजीविरुद्ध कानुन निर्माण र पीडितलाई न्याय दिलाउन जाँचबुझ आयोग गठन गरे पनि पीडितहरू काठमाडौंस्थित शान्तिवाटिकामा आन्दोलन जारी राखेका छन्। अदालतमा साहुहरूले हालेको मुद्दा नरोकिएकोले मिटरब्याज तथा ठगीविरुद्ध किसानमजदुर संघर्ष समितिका अध्यक्ष अवधेश कुशवाहाले बताए। सरकारले हाम्रो माग सम्बोधनका लागि कानुन जारी गरेको छ। पीडितको समस्या समाधान गर्न गठित आयोगले काम पनि थालेको छ। यसलाई हामीले स्वागत गर्दछौं, अध्यक्ष कुशवाहाले भने, कानुन कार्यान्वयन हुन्छ कि हुँदैन ? आयोगले पीडितको पक्षमा काम गर्छ कि गर्दैन त्यो हेर्न बाँकी रहेको छ। आन्दोलनको स्वरूप फेरिने उनले जनाए।"
प्रधानमन्त्री प्रचण्ड र एमाले अध्यक्ष ओलीबीच सिंहदरबारमा भेटवार्ता,"शनिबार बिहान माओवादी केन्द्रका अध्यक्षसमेत रहेका प्रचण्ड र पूर्वप्रधानमन्त्री ओलीबीच भेट भएको हो। काठमाडौं : प्रधानमन्त्री पुष्पकमल दाहाल 'प्रचण्ड' र नेकपा एमालेका अध्यक्ष केपी शर्मा ओलीबीच भेटवार्ता भएको छ। शनिबार बिहान सिंहदबारमा माओवादी केन्द्रका अध्यक्षसमेत रहेका प्रचण्ड र पूर्वप्रधानमन्त्री ओलीबीच समसामयिक राजनीतिक, आगामी आर्थिक वर्षको बजेट र भुटानी शरणार्थी प्रकरणबारे छलफल भइरहेको बालुवाटार स्रोतले जनाएको छ। सरकारको सिफारिसमा राष्ट्रपतिले आइतबारबाट बजेट अधिवेशन आह्वान गरेका छन्। यसैगरी एमाले, कांग्रेसलगायतका शीर्ष नेताहरु भुटानी शरणार्थी प्रकरण मुछिएपछि प्रधानमन्त्रीसँग ओलीको भेटलाई अर्थपूर्णरूपमा हेरिएको छ। नक्कली भुटानी शरणार्थी प्रकरणमा सांसद टोपबहादुर रायमाझीविरूद्ध पक्राउ पुर्जी जारी भइसकेको छ। निर्दोष पर्नुहुँदैन, दोषी उम्किनु हुँदैन। दोषी उम्काउने हाम्रो प्रयास हुँदैन।ओलीले यस अगाडि प्रधानमन्त्रीसँगको भेटपछि सञ्चारमाध्यममा भनेका थिए,निर्दोष फसाउन खोजियो भने हामी सहँदैनौँ। एमालेले निष्पक्ष छानविन गर्नुपर्ने र राजनीतिक प्रतिशोधका आधारमा एमालेका नेतालाई पक्राउ गर्ने तर उक्त प्रकरणमा परेका सत्ता गठबन्धनका नेतालाई जोगाउने नीति लिए सह्य नहुने चेतावनी दिएको छ। एमालेसँगको गठबन्धन तोडेर कांग्रेससँग गठबन्धन प्रचण्डले बनाएपछि टाढिएका दुई नेताबीच पछिल्लो समय लगातार भेट भइरहेको छ। प्रचण्डले दोस्रो पटक विश्वासको मत लिँदा सरकारलाई समर्थन गरेको रास्वपाले शुक्रबार मात्रै सरकारलाई दिएको समर्थन फिर्ता लिएको छ। एमाले र रास्वपाले नयाँ सरकार बनाउन एक अर्कालाई प्रस्ताव गरेको र नयाँ गठबन्धन बन्ने चर्चा चलेपछि एमाले अध्यक्ष ओली र रास्वपा सभापति रवि लामिछानेले त्यस्तो तयारी नभएको बताएका छन्।"
भ्रष्टाचारको फाइल खोल्दा जस्तोसुकै घेराबन्दी र दबाबको सामना गर्छु : प्रधानमन्त्री प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले ठूलाठूला भ्रष्टाचारको फाइल खोल्दा जस्तोसुकै ठूलो घेराबन्दी र दबाबको सामना गर्ने बताएका छन्। शनिबार काठमाडौंमा नेपाल दलित मुक्ति मोर्चाको छैटौं राष्ट्रिय सम्मेलन उद्घाटन गर्दै प्रधानमन्त्री प्रचण्डले भ्रष्टाचारीको फाइल खोल्ने कामको अहिले सुरुवातमात्रै भएको भन्दै ठूलाठूला भ्रष्टाचारको फाइल खोल्दा जस्तोसुकै ठूलो घेराबन्दी र दबाबको सामना गर्ने बताए। उनले भ्रष्टाचारीको फाइल खोल्ने कामबाट आफू कुनै पनि हालतमा पछि नहट्ने स्पष्ट पारे। प्रधानमन्त्री प्रचण्डले यसअघि सरकारमा बसेकाहरू र भुटानी शरणार्थीहरूका रूपमा नेपालीलाई बेच्नेले नै आफू र माओवादीप्रति निरन्तर प्रहार गरेको जिकिर गरे। उनले सामाजिक न्याय, सुशासन र समृद्धि आफ्नो सरकारको प्राथमिकतामा रहेको रहेको भन्दै सुशासन कायम गर्ने चुनौति निकै ठूलो रहेको बताए। लामो समय देखिएको गलत कार्यशैलि र संस्थागत भ्रष्टाचार कारण मुलुकमा आर्थिक समस्या आएको भन्दै यसको समाधानका लागि सुशासन कायम गर्नै पर्ने उनले बताए। प्रचण्डले विभिन्न आन्दोलनबाट प्राप्त उपलब्धि र परिवर्तन उल्टाउने कसरत अहिले पनि भइरहेको उल्लेख गरे। त्यस्तै प्रधानमन्त्री प्रचण्डले भूमि अधिकार दलितहरूको अधिकारसँग जोडिएको विषय भएकाले समय तोकेर नै केही समयभित्रै समधान गर्ने प्रयास गर्ने पनि बताए। माओवादी अध्यक्षसमेत रहेका प्रचण्डले माओवादी क्रान्ति परै जितेर नभई सम्झौता र सहमति गरेर सरकारमा आएकाले विशेषाधिकारको लडाईँ जारी रहेको र संविधान संशोधन गरेर दलित लगायत पछि परेकाहरूको अधिकार स्थापित गर्न आफू लागि परेको बताए। प्रचण्डले अहिले माओवादीलाई ३२ सिटे भनेर व्यङ्ग्य गर्ने गरेको भन्दै अर्को निर्वाचनमा बहुमत ल्याएर नेपाललाई कब्जा गर्ने बताए।"
गौशाला बजारको एक पसलमा चोरी,महोत्तरी : महोत्तरीको एक रेडिमेट पसलमा चोरी भएको छ। गएराति गौशाला बजारमा संचालित सोमनाथ ईम्पोरियममा नक्कली साँचोको सहाराले ताला खोलि चोरी गरिएको छ। संचालक शशिभुषण गुप्ताका अनुसार पसलबाट नगद २ लाख ५० हजार रुपैयाँ र १ लाख मूल्य बराबरको कपडाहरु चोरी भएको छ। बिहान ९ बजेको समयमा पसल खोल्दा सो जानकारी प्रहरीमा गराएको संचालक गुप्ताले बताए। यता प्रहरीले घटनाको सुक्ष्म रुपमा अनुसन्धान गरिरहेको ईलाका प्रहरी कार्यालय गौशालाले जनाएको छ।
दाउराले हानेर दिदीको हत्या,"दोलखा : दोलखाको मेलुङ गाउँपालिका१, पवटी पिपलबोटमा भाइले आफ्नै दिदीको हत्या गरेका छन्। ३२ वर्षीया कल्पना भुजेललाई उनको भाइ रामभरतले दाउराले हानेर हत्या गरेको प्रहरीले जनाएको छ। शुक्रबार साँझ कल्पनाको हत्या भए पनि प्रहरीले शनिबार मात्र जानकारी पाएको हो। बोली नआउने र कान पनि नसुन्ने रामभरतले उत्तिसको दाउराले हानेर हत्या गरेको दोलखाका प्रहरी प्रवक्ता एवं प्रहरी निरीक्षक राजेश सिग्देलले जानकारी दिए। रामभरतलाई नियन्त्रणमा लिएर आवश्यक अनुसन्धान सुरु गरिएको उनले बताए। पोष्टमार्टमपछि आफन्तले शव बुझिसकेको प्रहरीले जनाएको छ। त्यसैगरी दोलखाको विगु गाउँपालिकामा विषादी फल खाँदा एक जेष्ठ नागरिकको मृत्यु भएको प्रहरीले जनाएको छ। विगु६ आलम्पुका ७३ वर्षीय नरबहादुर थामीको बनतरुल जस्तो देखिने फल खाँदा मृत्यु भएको प्रहरी निरीक्षक सिग्देलले जानका दिए। शुक्रबार फल खाएपछि नरबहादुरले बान्ता गर्न थालेका थिए। श्रीमतीले उपचारका लागि दोलखाको धुलिखेल अस्पतालमा ल्याउने क्रममा बाटोमै मृत्यु भएको प्रहरीले जनाएको छ।"
युनिटी फर सस्टेनेबिलिटी सम्मानित,"भैरहवा : अन्नपूर्ण मिडिया नेटवर्कको जलवायु तथा वातावरणीय अभियान युनिटी फर सस्टेनेबिलिटी लाई लुम्बिनी विश्व शान्ति सम्मान २०२३ बाट सम्मानित गरिएको छ। बुद्ध जयन्तीका अवसरमा भैरहवामा आयोजित एक कार्यक्रमका बीच लुम्बिनी प्रदेशका मुख्यमन्त्री डिल्लीबहादुर चौधरीले उक्त सम्मान प्रदान गरेका हुन्। जलवायु संकटको बारेमा चेतना जगाउनुका साथै दिगो विकासको अवधारणालाई आमनागरिकसम्म पुर्याउन युनिटी फर सस्टेनिबिलिटीले गरेको असाधारण प्रयासले जलवायु परिवर्तनका विषयमा सकारात्मक प्रभाव पार्न प्रेरित गर्न पनि महत्त्वपूर्ण भूमिका खेलेकाले यो अभियानलाई उक्त सम्मान प्रदान गरेको मञ्चका संस्थापक तथा अध्यक्ष बासु गौतमले जानकारी दिए। युनिटी फर सस्टेनेबिलिटीबाहेक अन्य सम्मानित हुनेमा टुर डे लुम्बिनी शान्ति अभियानका लागि साइकल यात्रा, वरिष्ठ पत्रकार माधव ढुंगाना र सामाजिक अभियन्ता विजया खत्री रावल छन्। आआफ्नो क्षेत्रमा उल्लेखनीय योगदान पुर्याएकाले हरेक वर्ष जस्तै लुम्बिनी विश्व शान्ति मञ्चले बुद्ध जयन्तीको अवसरमा पारेर यस वर्ष पनि सम्मान गरेको हो।"
आरोपी पक्राउ नपरेपछि चितवन बन्द,"चितवन : व्यवसायीको आत्महत्यामा दुरुत्साहन गर्ने मुख्य आरोपीको पक्राउमा ढिलाई भएको भन्दै शनिबार चितवन बन्दको आयोजना गरिएको छ। दबाबका लागि गरिएको बन्दका कारण जिल्लाको जनजीवन प्रभावित बनेको छ। उद्योगी तथा व्यवसायी शंकर कंडेलको आत्महत्यामा दुरुत्साहनमा किटानी जाहेरी परेका उद्योगी प्रदीप रुगंटा पक्राउ नपरेपछि बन्दको आह्वान भएको हो। शंकर कँडेल न्यायिक संघर्ष समितिले आह्वान गरेको चितवन बन्दको प्रभावले जिल्लामा लामो तथा छोटो दूरीका सवारी साधन ठप्प छन्। मुख्य बजारका पसलहरु पूर्ण रुपमा बन्द भएको छ। प्रदर्शनकारीहरु चोक चोकमा बसेका छन्। पुलचोक, केन्द्रीय बस ट्रमिनल, मुग्लिन र खैरहनीमा प्रदर्शनकारी सडकमा उत्रिएर नाराबाजी गरेका थिए। गत मंगलबार चितवनका उद्योगी व्यवसायी शंकर कंडेलले दाना उत्पादक कम्पनी अनमोल फिड्सको कार्यालयमा आत्महत्या गरेका थिए। आत्महत्या अघि उनले आठ पाना लामो पत्र लेखेका थिए। त्यसमा अनमोल फिड्सको शेयर किने वापतको रकम र सम्झौता अनुसारको भुक्तानी नदिएको आरोप लगाएका छन्। भुक्तानीको सट्टा उल्टै धम्काउने गरेको पत्रमा उल्लेख गरेका थिए। रुगंटाले अनमोल फिड्सको ८५ प्रतिशत शेयर किनेका थिए। कम्पनीका चार्टर एकाउन्टेन्ट जीवन बहादुर रावल भने पक्राउ परेका छन्। सवारी साधन न्यून मात्र चलेको छ।"
सशस्त्र प्रहरी नायब निरीक्षकमाथि खुकुरी प्रहार,"कञ्चनपुर : कञ्चनपुरको दोधारा चाँदनीमा खटिएका एक सशस्त्र प्रहरी नायब निरीक्षकमाथि शुक्रबार राति खुकुरी प्रहार भएको छ। दोधारा चादँनी नगरपालिका७ कञ्चभोजमा रहेको सशस्त्र प्रहरी बलको बिओपीका प्रमुख सशस्त्र प्रहरी नायब निरीक्षक नरेन्द्र चैँसिरमाथि चारपाँचजनाको युवा समूहले खुकुरी प्रहार गरी घाइते बनाएको छ। सशस्त्र प्रहरी बल ३५ नं गणका गणपति सशस्त्र प्रहरी उपरीक्षक प्रेम रावलले सशस्त्र प्रहरीमाथि खुकुरी प्रहार गर्ने युवाको खोजी भइरहेको बताए। जोगबुढा झोलुङ्गे पुल नजिकैको पसलमा मादक पदार्थ सेवन गरेर होहल्ला गरिरहेका युवाहरुलाई सम्झाउँदा उल्टै खुकुरी प्रहार गरी भागे, सशस्त्र प्रहरी उपरीक्षक रावलले भने, खुकुरी प्रहार गर्नेको पहिचान भइसकेको छ, खोजीकार्य जारी छ। सशस्त्र प्रहरीका अनुसार खुकुरी प्रहार गर्नेमा स्थानीय रोहन बइक र रोशन दमाईं लगायतका युवाको समूह हो। खुकुरी प्रहारबाट सशस्त्र प्रहरी नायब निरीक्षक चैँसिरको बायाँ पाखुरामा चोट लागेको छ। ड्युटीमा रहेका प्रहरी कर्मचारीमाथि खुकुरी प्रहार गर्नेलाई कडाभन्दा कडा कानुनी कारबाही हुन्छ, रावलले भने, त्यसका लागि नेपाल प्रहरीसित पनि समन्य भइरहेको छ।  रासस"
किरण खरेललाई २ लाख राशिको संगीत पुरस्कार,"पोखरा : नेपाली संगीत क्षेत्रमा सबैभन्दा ठूलो धनराशिको अम्बर गुरुङ संगीत पुरस्कार किरण खरेललाई प्रदान गरिएको छ। गण्डकी प्रदेश प्रमुख पृथ्वीमान गुरुङले शनिबार पोखरामा खरेललाई उक्त पुरस्कार हस्तान्तरण गरे। पोखरेली युवा सांस्कृतिक परिवारले हङकङमा परिवारका संस्थापकमध्येका एक विक्रम गुरुङको अगुवाइमा आयोजित कार्यक्रमबाट संकलित रकमलाई कोष बनाई पुरस्कार सुरु गरेको हो। परिवारका अध्यक्ष उपेन्द्र पौडेलका अनुसार ५ लाखबाट सुरु कोषमा अहिले १८ लाख रुपैयाँ जम्मा भइसकेको छ। नेपाली सांगीतिक क्षेत्रमा गायक, संगीतकार र रचनाकार रुपका त्रिवेणी अम्बर गुरुङको सम्मान र स्मृतिमा पुरस्कार स्थापना गरेको परिवारका संस्थापकमध्येका एक कवि तीर्थ श्रेष्ठले बताए। पहिलो पटक खरेललाई उक्त पुरस्कार प्रदान गरिएको हो। कवि श्रेष्ठले खरेलका गीतबाट नेपाली सुगम संगीतको नयाँ आयाम सुरु भएको र उनको लेखनी एउटा कोसेढुंगा भएको बताए। साहित्यकार सरुभक्तले परम्परागत गीत लेखनको मानक भत्काउने श्रेय किरण खरेललाई जाने विचार राखे। उनकै संयोजकत्वको प्रतिभा छनोट समितिले खरेललाई पुरस्कृत गर्ने निर्णय गरेको थियो। पुरस्कृत खरेलले पुरस्कारलाई अम्बर गुरुङको सुकिलो योगदानको चम्किलो सम्मानको संज्ञा दिए। ७ सय हाराहारी गीत लेखेका ८५ वर्षे खरेलको ए दूरका सितारा गीति संग्रह पनि शनिबारै पोखरामा लोकार्पण गरिएको थियो। चलचित्र माइतीघरका लागि खरेलले लेखेको यो हो मेरो प्यारो माइतीघर गीत निकै चर्चित छ। उक्त गीतको सुटिङ पोखरामै भएको थियो। खरेलका नमान लाज यसरी, वनमा फूल्यो फूल, मन्दिरमा छ कि मूर्तिमा माया लगायत गीत चर्चित छन्।"
"प्राकृतिक उपचार, रजहरबाट सिकौं","कोरोना महामारीको समयमा बिरामीलाई निको पारेर घर फर्काउनु अस्पतालहरूका लागि युद्ध जिते सरह नै हुन्थ्यो। अस्पतालमा खुट्टा राख्ने ठाउँ थिएन। चिकित्सक स्वयं संक्रमित भएकाले बिरामीका नजिक पर्नै डराउँथे। तर, यसै समयमा बिरामीका लागि खुसीको केन्द्र बन्यो नवलपरासीको रजहरस्थित सामुदायिक प्राकृतिक चिकित्सालय। जहाँ पुगेका संक्रमितले मृत्युको मुख देख्नु परेन। अर्थात् यो चिकित्सालयले मृत्यु शून्यमा राख्न सफल बन्यो। जहाँको उपचार नमुना बन्यो। त्यो अवस्था सम्झँदै चिकित्सालयका व्यवस्थापक हरिप्रसाद सापकोटा भन्छन्, हामीले कोरोना महामारीको अवस्थालाई चुनौतीभन्दा पनि अवसर ठानेर काम गर्यौं। अनि त्यो सफलता चुम्न सफल भयौं। यो त एउटा उदाहरण हो। त्यसपछि र अघि पनि विभिन्न रोगको उपचारमा यो चिकित्सालय नमुना नै थियो र छ पनि। यहाँ अन्य अस्पतालले उपचार गर्न नसकेका जटिल प्रकृतिका रोगी पनि निको भएका उदाहरण सैयौं छन्। अझै रोचक त के छ भने कोरोना महामारीको समयमा यहाँ औषधि नै प्रयोग नगरी प्राकृतिक रूपमा संक्रमितलाई निको पारिएको थियो। अहिले पनि यहाँ आहारविहारमा ख्याल गर्दै योग र प्राकृतिक पद्धतिमा बिरामीलाई निको पारिन्छ। एक पटक पुगेर निको भएकाहरू भन्छन्, कुन रूपमा यसको व्याख्या गरौं। यस्तो उपचारमा सरकारले ध्यान दिए नागरिकलाई निरोगी बनाउन अन्य स्वास्थ्यको क्षेत्रमा खर्च नै गर्नु पर्दैन। कोरोना महामारीमा आमा संक्रमित भएर त्यहाँ उपचारका लागि पुगेकी झापा पृथ्वीनगरकी संगीता राई अब कुनै पनि उपचारमा टाढै भए पनि त्यही पुग्ने गरी आफ्नो विश्वास चिकित्सालयले जितेको बताउँछिन्। अस्पतालका निर्देशक डा विनोद पौडेल यहाँबाट धेरैले पुनर्जीवन पाएर फर्किएको अनुभव सुनाउँछन्। भन्छन्, यहाँ पस्नसाथ बिरामीको मनोबल बढेको पाएको छु। हामीलाई उपचार गर्नमा हौसला बढेको छ। विस्तारै सबैले प्राकृतिक चिकित्साको विषयलाई बुझ्दै जानु भएको छ। बिरामी भए फार्मेसीको औषधि खाने। निको नभए अस्पताल जाने र त्यहाँ पनि पार नलागे मात्रै प्राकृतिक चिकित्सालय खोजेर समस्या देखाउने चलन अझै पनि छ। जब समय र पैसा सकिन्छ अनि मात्रै प्राकृतिक उपचार खोजिन्छ। तर, यसरी जटिल अवस्थामा पनि बिरामीलाई प्राकृतिक उपचार पद्धतिबाट निको बनाएर घर फर्काएको उदाहरण केन्द्र बाहिर भए पनि नवलपुरको प्राकृतिक चिकित्सालय बनेको छ। चर्चा भन्दा काममा रमाएको यो चिकित्सालयले यहाँ पुगेकालाई घाटमा होइन, घर फकाएको छ। आफूले भ्याएसम्मको अस्पतालमा डुलेर निराश बनेर आउने बिरामीलाई सुरुमा नै निको हुने हौसला दिने र त्यसपछि प्राकृतिक जडीबुट्टीको सहायतामा उपचार गर्ने गरेको चिकित्सालयका निर्देशक डा पौडेल बताउँछन्। हामीले विश्वमा नै नभएको काम त गरेका होइनौं। रोगलाई प्राकृतिक पद्धतिबाटै उपचार गरेर निको परेको हो, उनले भने, अहिलेको समयमा क्याप्सुल र सुईंलाई उपचार मानिन्छ। विश्वास गरिन्छ। त्यो पनि कुनै रोगमा आवश्यक होला। तर, धेरै रोग प्राकृतिक पद्धतिबाटै निको हुन्छ जुन हामीले प्रमाणित नै गरेर देखाएका छौं। अहिले त सुरुवातमा नै उपचार गर्न आउने चलन चलेको छ। खानपान र जीवनशैली नमिल्दा लाग्ने रोगहरू ८० प्रतिशतभन्दा बढी छन्। चिकित्सक भन्छन्, संक्रामक रोगभन्दा खराब जीवनशैलीको कारण लाग्ने रोग बढी छन्। खराब जीवनशैलीका कारण वृद्धावस्थामा देखिने स्वास्थ्य समस्या युवा उमेरमै हुने गरेको छ अचेल। १५ वर्षअघि नियमित औषधि सेवन गर्नुपर्ने मान्छे खोज्दा पनि भेटाउन गाह्रो हुन्थ्यो। अहिले औषधि सेवन गर्न नपर्ने भेटिन गाह्रो छ, निर्देशक डापौडेलले भने ३० वर्षअघि नराम्रो कुरा खान्छौं भन्दा पाइँदैनथियो अहिले राम्रो कुरा खान्छौं भन्दा पाइँदैन। यसकारण प्राकृतिक जीवन अहिलेको आवश्यकता हो। खानपानकै कारण मानिसको शरीर थला पर्ने गरेको डा पौडेलले अनुभव बताए। प्राकृतिक चिकित्सालयले के खाने ? कति खाने ? कसरी खाने ? जस्ता कुरा सिकाउँछ। तनावमुक्त जीवन कसरी जिउने ? छोटो समयमा शारीरिक र मानसिक रूपमा कसरी आराम गर्ने ?, उमेर समयअनुसार व्यायाम वा योगाको अभ्यास, स्वस्थ रहनका लागि अपनाउनुपर्ने अत्यावश्यक जीवनशैलीको कुरा प्राकृतिक चिकित्सालयमा सिकाउने गरिन्छ। त्यसैले चिकित्सालयभन्दा पनि जीवनशैली सिकाउने पाठशालाको रूपमा यसको चर्चा गरिन्छ। उपचारको लागि चिकित्सालय आएका बिरामी जीवनशैली सिकेर फर्कने गर्छन्। प्राकृतिक चिकित्सालयमा खानपान, व्यायम, तनावको व्यवस्थापन र आरामबाटै रोग निको पारिन्छ। यसले मानिसको समग्र स्वास्थ्यको सुरक्षा र सकारात्मक स्वास्थ्यप्रति आकर्षित गर्छ। प्राकृतिक उपचार पद्धतिले जीवनशैली परिवर्तन गरेर शरीरभित्र रहेको फोहोर र विकार निकाल्ने हुँदा शरीर स्वस्थ हुने चिकित्सक पौडेल बताउँछन्। थेरापी, माटो चिकित्सा, पानी चिकित्सा, भोजन चिकित्साको माध्यमबाट उपचार हुन्छ। योबाहेक आवश्यक परेकालाई फिजियोथेरापी, अक्युपन्चरबाट समेत उपचार हुन्छ। धेरैले प्राकृतिक चिकित्सालाई अझै पनि चासो नदिएर समयमा आउँदैनन्। समयमा आउनु पर्ने रहेछ भनेर पछि पछुताउने गर्छन्। प्राकृतिक चिकित्सामा रोगको कारण शरीरमा फोहोर जम्मा भएर ठूलो समस्या पैदा गर्छ, चिकित्सालयका व्यवस्थापक सापकोटाले भने, सबैभन्दा महत्त्वपूर्ण कुरो प्राकृतिक चिकित्सा मात्र एउटा यस्तो उपचार विधि हो जसमा कुनै प्रकारको औषधिहरू प्रयोग हुँदैन। सुरुमा अन्यत्र जाँदा भएको कठिनाइ र दुःखले आजित भएकाहरू अन्तिममा मात्रै सामुदायिक प्राकृतिक चिकित्सालय पुग्ने गरेका छन्, औषधिको ठेली बोकेर। यहाँ पञ्च तत्त्व माटो, पानी, हावा, सूर्यकिरण, आकाशको माध्यम बनाएर उपचार गरिन्छ। यसले शरीरमा रहेको फोहोरलाई बाहिर निकाल्नुका साथै शरीरमा जीवनी शक्ति बढाउने काम पनि भइरहेको हुन्छ भन्छन् प्राकृतिक उपचारमा संलग्न चिकित्सकहरू। यो उपचारले कुनै अंग कमजोर छ भने त्यसलाई सक्रिय बनाउँछ। प्राकृतिक चिकित्सालयमा औषधिको गोलीले होइन बोलीले निको बनाइन्छ। चिकित्सक, स्वास्थ्यकर्मी र कर्मचारीको व्यवहारले आधा रोग निको बनाउँछन्। माटो, पानी, सूर्यको किरण, हावा, आकाशलगायतका तत्त्वहरूलाई आवश्यकता हेरेर विभिन्न रूपमा रोगीसँग जोडेर उपचार सेवा दिइन्छ। यसैबाट रोगलाई निको पारिन्छ। चिकित्सक पौडेल बिरामीसँग चिकित्सकको भूमिकामा देखिँदैनन्। उनी चिकित्सकभन्दा पनि जीवनशैली सिकाउने शिक्षकको भूमिका निर्वाह गरिरहेका भेटिन्छन्। उनलाई हरेक कुरामा व्यवस्थापक हरिले साथ दिन्छन्। छालासम्बन्धी समस्याका कारण चिकित्सालय पुगेकी नारायणगढकी गौरीदेवी प्रधानले उपचारमा सन्तुष्ट भएपछि भवन निर्माणका लागि १ करोड ३० लाख रुपैयाँ सहयोग गरेकोसमेत तथ्यांक यो अस्पतालमा भेटिन्छ। अस्पतालका संस्थापकसमेत रहेका व्यवस्थापक हरिप्रसाद सापकोटाका अनुसार अचेल करिब २५ प्रतिशत बिरामी त सुरुआतमै यहाँ आउने पुग्ने गरेका छन्। प्राकृतिक चिकित्साप्रति विश्वास बढ्दो क्रममा रहेको उनको अनुभव छ। उनी भन्छन्, अब चिकित्सालयलाई कलेजका रूपमा पनि विकास गर्ने लक्ष्य छ। दिगो बनाउने योजना छ। यसमा सरकारको साथ आवश्यक छ। प्राकृतिक उपचारमा सर्जरी बाहेकका सबै रोग निको हुने चिकित्सक बताउँछन्।"
स्याङ्जामा ४७६ पशुको उपचार,"स्याङ्जा : नेपाल पाराभेटेरिनरी एन्ड लाइभस्ट्क एसिसियसन (नेभ्ला) स्याङ्जाले हरिनास गाउँपालिका ६ स्थित दग्दीमा पशु स्वास्थ परीक्षण शिविर सञ्चालन गरेको छ। शिविरमा ४ सय ७६ वटा पशुको स्वास्थ्य उपचार गरिएको छ। जसबाट २ सय ३२ जना किसान लाभान्वित भएका छन्। शिविरमा पशुका गोबर परीक्षण, दूध परीक्षण, पशु उपचार सेवा, बन्ध्याकरण, रेबिज विरुद्धको खोप लगायतका सेवा उपलब्ध गराइएको वडा अध्यक्ष दिलु रानाले जानकारी दिए। १५ जना पशु स्वास्थ्य प्राविधिकको टोलीले पशुपालनसहित आवश्यकीय प्राविधिक सेवा प्रदान गरेका छन्। गोबर परीक्षणमा धेरेजसोमा नाम्ले तथा गहते किराको संक्रमण देखिएको र यसको उपचारसहित रोग नियन्त्रणका बारेमा जानकारी गराइएको नेभ्ला अध्यक्ष डिल्लीराम अर्यालले बताए।"
पाथीभरा जाने क्रममा झापाका एक व्यक्ति बेपत्ता,"ताप्लेजुङ : पाथीभरा दर्शनका लागि जाने क्रममा झापाको अर्जुनधारा नगरपालिका५ का लोकप्रसाद पराजुली बेपत्ता भएका छन्। पाथीभरा क्षेत्रमा पर्ने माथिल्लो फेदीमा बास बसेर शुक्रबार बिहान भरियामार्फत मन्दिरतर्फ जाने क्रममा पराजुली बीच बाटोबाटै बेपत्ता भएका हुन्। भरियालाई पिसाब गर्न जाने भनेर निस्किएका अन्दाजी ६० वर्षीय पराजुली नफर्किएपछि उनको खोजीकार्य भइरहेको जिल्ला प्रहरी कार्यालयका प्रमुख तथा प्रहरी नायब उपरीक्षक राजन लिम्बूले बताए। 'भरियालाई पिसाब गर्न भनेर निस्किनुभएको रहेछ, निकै समय बितिसक्दा पनि नफर्किएपछि भरियाले यताउति खोजी गर्दा भेटेनन्, त्यसपछि प्रहरीलाई खबर भएको र हिजो बिहानैदेखि प्रहरीको टोलीसहित उहाँका आफन्त र स्थानीयद्वारा खोजतलास भइरहेको छ, मानसिकरूपमा त्यति स्वस्थ नभएको परिवारले बताएका छन्', प्रहरी प्रमुख लिम्बूले भने। झापाबाट यही वैशाख १९ गते श्रीमती, छोराबुहारी, नातिनी र आफन्तसहित आएका पराजुली बुधबार बेलुकी माथिल्लो फेदीमा पुगेर होटलमा बास बसेका थिए। उनी हिँड्न नसक्ने भएपछि बिहान करिब ३ बजेपछि भरियामार्फत गएका थिए भने अरु आफन्त हिँड्दै गएका प्रहरीले जनाएको छ।  रासस"
रूखको हाँगा खसेर एक जनाको मृत्यु,"महेन्द्रनगर : रुखको हाँगा खसेर कञ्चनपुरका आज एक जनाको मृत्यु भएको छ। सामुदायिक वनमा दाउरा खोज्न हिँडेका कञ्चनपुरको शुक्लाफाँटा नगरपालिका८ का ४५ वर्षीय अनिल डगौराको मृत्यु भएको हो। गाउँलेसित स्थानीय बैजनाथ सामुदायिक वनमा दाउरा खोज्न हिँडेका डगौरालाई रूखको हाँगा खसेर टाउकोमा चोट लागेको थियो। उपचारका क्रममा महेन्द्रनगरस्थित महाकाली प्रादेशिक अस्पताल पुर्याउँदा उनलाई मृत घोषणा गरिएको जिल्ला प्रहरी कार्यालय कञ्चनपुरका प्रवक्ता प्रहरी नायब उपरीक्षक प्रकाश डाँगीले जानकारी दिए। घटनाबारे अनुसन्धान भइरहेको उनले बताए। हाँगा लागेर डगौराको टाउकोमा चोट लागेको थियो। घटनापछि इलाका प्रहरी कार्यालय झलारीका प्रमुख सूर्यबहादुर शाहीको नेतृत्वमा प्रहरी टोली घटनास्थलमा गएको छ। 'अहिले नै मृत्युको कारणबारे भन्न सकिने अवस्था छैन,' प्रवक्ता डाँगीले भने। शव महाकाली अस्पतालमा राखिएको छ।"
आइतबार देशका चारवटा प्रदेशमा वर्षा हुने,"काठमाडौं : आइतबार देशका चारवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, बागमती, गण्डकी र कर्णाली प्रदेशका पहाडी भूभागका थोरै स्थानहरूमा र अन्य प्रदेशका पहाडी भूभागका एकदुई स्थानहरूमा मेघ गर्जनचट्याङसहित क्षणिक वा हल्का वर्षाको सम्भावना रहेको छ। आइतबार राति कोशी, गण्डकी र कर्णाली प्रदेशका पहाडी भूभागका एकदुई स्थानमा मेघ गर्जनचट्याङसहित क्षणिक वा हल्का वर्षाको सम्भावना रहेको छ।"
हिमपहिरोमा परेर तीन जना बेपत्ता,"मुगु : जिल्लाको कार्मारोङ गाउँपालिका२ च्यार्कु लेखमा शुक्रबार हिमपहिरोमा परी तीन जना बेपत्ता भएका छन्। बेपत्ता हुनेमा जुम्लाको पातारासी गाउँपालिका२ तप्फिका ४२ वर्षीय तारा सिंह सार्की, ३८ वर्षीय पूर्ण सार्की र सोही गाउँका ३६ वर्षीय वीर बोहोरा रहेका छन्। जेठ ४ गतेबाट लागू हुने गरी कार्मारोङ गाउँपालिकाले डोल्पु र मुगुम गाउँको पाटन क्षेत्रमा पाइने यार्सागुम्बा संकलनका लागि सर्वसाधारणका लागि खुला गरेको भएपनि १५ जना यसअघि नै त्यहाँ पुगेका पाइएको प्रहरीले जनाएको छ। सकंलन गर्ने समय अझै नभएको भन्दै गाउँपालिका र पुलु प्रहरीले टोलीलाई वैशाख १५ गते पुलु बजारबाट फर्काएको थियो। सोही दिन राति १५ जनाको टोली अर्को बाटो प्रयोग गरेर च्यार्कु लेख पुगेको जानकारी आएको र घटना शुक्रबार भएको हुनसक्ने जिल्ला प्रहरी कार्यालय मुगुका निमित्त प्रहरी नायव उपरीक्षक सुदर्शन पन्थीले जानकारी दिए। आफ्ना तीन जना साथी हिमपहिरोमा परेर बेपत्ता भएको उनका साथीहरूले जानकारी दिएका थिए। घटनास्थल पुग्न समय लाग्ने भएकाले त्यहाँ प्रहरी पुग्न सकेको छैन। उद्धार तथा खोजी गर्नका लागि प्रहरीलाई त्यहाँ पुग्न करिब दुई दिन लाग्छ।"
हेर्ने थलो शाहीचिनो,"पछिल्ला दिनमा नेपाल आउने पर्यटकका लागि नारायणहिटी दरबार एउटा पुग्नैपर्ने गन्तव्यको रूपमा चिनिँदै आएको छ। उक्त संग्रहालय स्वदेशी तथा विदेशी अवलोकनकर्ताको आकर्षणको केन्द्र बनेको छ। नेपालमा राणाशासनको अन्त्य भएसँगै सुरु भएको शाहवंशका पनि अन्तिम राजा ज्ञानेन्द्र शाहले राजगद्दी त्याग गर्नुअघिसम्म शासन गर्ने मुख्य केन्द्रका रूपमा रहेको नारायणहिटी राजदरबारलाई संग्रहालय बनाएसँगै सर्वसाधारणको लागि खुला गरिएको थियो। यो बीचमा लाखौं पर्यटकले उक्त संग्रहालयको अवलोकन गरिसकेका छन्। नेपालका कुनाकुनाबाट काठमाडौं आइपुगेपछि एक पटक दरबार पुग्नैपर्ने माहोल सिर्जना भएको छ। शुक्रबार गाईघाटबाट नातिनीका साथमा दरबार हेर्न आइपुगेका ७० वर्षीय खिमबहादुर थापा शारीरिक रूपमा अशक्त नै देखिन्थे। तर, उनको एकमात्र दरबार हेर्ने रहरका कारण परिवारले उनलाई दरबार घुमाउन ल्याएका थिए। थापा भन्छन् त्यत्रो वर्ष नेपाल चलाएका राजपरिवार बसेको ठाउँ कस्तो थियो होला भन्ने लागिराख्थ्यो। त्यही भएर हेर्न आएको। यही हेरेर मर्ने धोको थियो। नारायणहिटी दरबार संग्रहालय त्यही दरबार हो जहाँ विक्रम संवत २०५८ जेठ १९ गते राजा वीरेन्द्र शाहको वंशनाश हुने गरी हत्याकाण्ड भएको थियो। दरबार हत्याकाण्डको रहस्य भने अझै खुल्न सकेको छैन। रहस्यलाई थाँती राख्दै उक्त दरबार भने २०६५ सालदेखि सर्वसाधारणको लागि दरबारको ढोका खुला गरिएको थियो। नारायणहिटी दरबार नेपालको अन्तिम राजाको राजदरबार हो। नेपालको राजाहरूको १ सय ३५ वर्षसम्म निवासस्थानको रूपमा रहेको यो भवनलाई नेपाल गणतन्त्रात्मक राज्य घोषणा भए लगत्तै २०६५ असार १ गते राजदरबारबाट राष्ट्रिय संग्रहालय बनाउने घोषणाका साथ तत्कालीन प्रधानमन्त्री गिरिजाप्रसाद कोइरालाले झण्डोत्तोलन गरी संग्रहालयको घोषणा गरेका थिए। त्यसअघि भवनको मूल खम्बामा नेपालको राजाको विशेष झण्डा फहरिन्थ्यो। त्यसको ठीक आठ महिनापछि प्रधानमन्त्री पुष्पकमल दाहाल प्रचण्डले संग्राहालय सर्वसाधारणको लागि खुल्ला गराएका थिए। नारायणहिटी संग्र्रहालय ७ सय ५३ रोपनी क्षेत्रफलमा फैलिएको छ भने दरबारले ३ सय १८ रोपनी क्षेत्रफल ओगटेको छ। शाहवंशका अन्तिम राजा ज्ञानेन्द्र शाहले गद्दीत्याग गर्नुअघि मुलुकको शासन सञ्चालन गर्ने मुख्य केन्द्रको रूपमा रहेको दरबारको विषयमा आम नागरिकलाई कौतुहल थियो। दरबारलाई संग्रहालयमा परिणत गरी सर्वसाधारणको लागि खुला गरिएसँगै केही कौतुहलता त मेटिएको छ। तर, पनि दरबारसँग जोडिएका कतिपय विषय अझै रहस्यमयी नै छन्। राजतन्त्रको इतिहास, राजपरिवारका जीवनशैली र अन्य कौतुहलता पनि भएकाले अवलोककर्ताहरू देशविदेशबाट नारायणहिटी दरबार पुग्छन्। संग्रहालय अवलोकनका लागि हालसम्म सार्क राष्ट्रबाट संग्रहालय अवलोकनका लागि स्वदेशी पर्यटकको आवागमन बढी भए पनि त्यसको तुलनामा विदेशी पर्यटक कमै मात्र आउने गरेको संग्रहालय व्यवस्थापनको भनाइ छ। संग्रहालयमा अहिले दैनिक रूपमा करिब २ हजार पर्यटक अवलोकनका लागि पुग्ने गरेको उक्त संग्रहालयका प्रवक्ता पुरुषोत्तम थापाले बताए। थापाका अनुसार विदेशी देशबाट भारतीय पर्यटक सबैभन्दा धेरै आउने गरेका छन्। अहिले संग्रहालयबाट दैनिक डेढ देखि दुई लाखसम्म आम्दानी हुने गरेको छ। अब संग्रहालयमा १७ ओटा कोठा खुल्न बाँकी छ। प्रवक्ता थापा भन्छन्, एकैपटक खोल्नलाई कोठाको बाटो निकाल्नुपर्ने भएकाले हो। दरवार त घर हो पहिला नै म्युजियम त हैन। त्यसैले घरका कोठालाई त्यही ठाउँमा राखेर कोठा अवलोकनका लागि बाटो निकाल्नु परेकाले समय लागेको हो। अब केही समयमा त्यो पनि तयार हुन्छ। बन्दै छ। नारायणहिटी दरबारभित्र स्व श्री ५ त्रिभुवन शाहले निर्माण गर्न लगाएको त्रिभुवन सदनभित्र विक्रम सम्बत् २०५८ जेठ १९ गते भएको हत्याकाण्डमा तत्कालीन राजा वीरेन्द्र, रानी ऐश्वर्य, युवराज दीपेन्द्र, अधिराजकुमारी श्रुति, अधिराजकुमार नीराजनलगायत राजपरिवारका सदस्यहरूको निधन भएको थियो। ऐतिहासिक नारायणहिटी दरबार संग्रहालय क्षेत्रमा क्याफेटेरियारेस्टुरेन्ट निर्माणको कुरा पनि आयो। बतास अर्गनाइजेसन अन्तर्गतको बीपीएस लिजिङ एन्ड म्यानेजमेन्टलाई संग्रहालयको गेटबाट पश्चिमपट्टि रेस्टुरेन्ट बनाउन अनुमति दिइएको घटना विवादस्पद बनेपछि त्यो अहिले यथावत् रहेको छ। यद्यपि संग्रहालय घुम्न आउने पर्यटकलाई पानी, चिया खाने ठाउँसँगै दुई, तीन घण्टा दरबार घुमेर निस्केपछि थकाइ मेट्नका लागि क्याफेटेरियाको महसुस सबैलाई हुने गर्छ।"
३ जनाको मृत्युपछि शोकमा डुब्यो दुहु,"दार्चुला : हिमपहिरोमा परेर मृत्यु भएका ३ जनाको शव भारतको बाटो भएर शुक्रबार साँझ जिल्ला अस्पताल दार्चुलामा ल्याइएको छ। दुर्घटना भएको चौथो दिन मृतकको शव दार्चुलाको सदरमुकाम खलंगा ल्याइपुर्याइएको हो। बिहीबार दिउँसो ३ बजे ब्यास गाउँपालिकाको भोलिनबाट हिँडे पनि बाटो अवरुद्ध हुँदा बिहीबार शव नेपाल ल्याउन नसकेको प्रमुख जिल्ला अधिकारी किरण जोशीले बताइन्। भारतको निजङ भन्ने ठाउँमा पहिरो आउँदा बाटो अवरुद्ध भएको हो। दार्चुलाको ब्यास गाउँपालिका१ भोलिन वनमा यार्सा टिप्न गएकाहरू हिम पहिरोमा परी १२ जना पुरिएका थिए। ७ जनाको सोही दिन सकुशल उदार गरिएको थियो। दोस्रो बिहान उद्धारकार्यमा गएकाले तीन जनाको शव फेला पारे। २ जना अझै बेपत्ता छन्। डोटीको जोरायल गाउँपालिका२ बुडरका २८ वर्षीया ईश्वरी थापा र १५ वर्षीया क्षिमी सोमो थापाको अवस्था अझै अज्ञात छ। मृत फेला परेका ३ जनामा २ जना दुहु गाउँपालिकाकै आमा छोरा थिए। हिमपहिरोमा परेर एकै परिवारका आमा र छोराको ज्यान गएपछि अहिले धारी गाउँ शोकमा डुबेको छ। धारीका १८ वर्षीय प्रवीण कुँवरले गत चैत्र १७ देखि २९ गतेसम्म सञ्चालन भएको कक्षा १० को माध्यमिक शिक्षा परीक्षा एसईई परीक्षा जिल्ला सदरमुकाम खलंगाको महेन्द्र नमुना माध्यमिक विद्यालयमा दिएका थिए। परीक्षा सकिएपछि फुर्सदिला बनेका उनी आमा कमलासँग यार्सा टिप्न भोलिन वनमा पुगेका थिए। हिमपहिरोको घटनाले गाउँ शोकमा डुबेको छ, दुहु गाउँपालिका अध्यक्ष नरेन्द्रसिंह बडालले भने, आमा छोराले नै घटनामा ज्यान गुमाए। अहिले पूरै पालिका शोकमा छ। हाम्रो तर्फबाट हुने सहयोग परिवारलाई गर्छौं।"
पाँच सय र हजारको नक्कली नोटसहित काठमाडौंबाट दुई जना पक्राउ,"काठमाडौं : नेपाल प्रहरीले रु पाँचसय र एक हजारको नक्कली नोटसहित दुईजनालाई पक्राउ गरेको छ । प्रहरी वृत्त बौद्धबाट खटिएको टोलीले गोकर्णेश्वर नगरपालिका६ नयाँबस्ती क्षेत्रबाट नक्कली नोटबाट सामग्री किनबेच गरेको सूचनाका आधारमा जाजरकोटकी ३१ वर्षीया सम्झना गहतराज र बाँकेका ३२ वर्षीय सादाय हलुवाईलाई पक्राउ गरी शुक्रबार सार्वजनिक गरेको हो । जिल्ला प्रहरी परिसर काठमाडौँका प्रवक्ता, प्रहरी उपरीक्षक सीताराम रिजालले गोकर्णेश्वरको नयाँ वस्ती क्षेत्रको किराना पसलमा सम्झनाले नक्कली नोटबाट रिचार्ज कार्ड किनीरहेको अवस्थामा पक्राउ गरिएको जानकारी दिए । पक्राउ परेकी सम्झनासँग सोधपुछका क्रममा बागबजारको युनिक होटलमा कोठा लिई बस्ने हलुवालाईसमेत नियन्त्रणमा लिइएको प्रहरीले जनाएको छ । प्रहरीले पक्राउ परेकासँग एक हजारको ४९ थान नोट बरामद गरेको छ । पक्राउ परेकासँग प्रहरीले प्रिन्ट गरेको काट्न बाँकी एक हजारको नोट एक सय २६ थान, तयारी ५०० को नोट दुई थान, प्रिन्ट गरेको काट्न बाँकी ५०० को नोट ६० थान, पिन्ट मेसिन एक थान, प्रयोग गरिसकेको रिचार्ज कार्ड एक चार थान, कृषि विकास बैँकको चेकबुक एक थान, नागरिकता एक थान, फोटोकपी पेपर एक रिम र दुईथान मोबाइल बरामद गरेको छ । पक्राउ परेका व्यक्तिलाई मुलुकी अपराध संहिता, २०७४ को परिच्छेद२२ बमोजिम मुद्रासम्बन्धी कसूरमा प्रहरी वृत्त बौद्धबाट थप अनुसन्धान भइरहेको प्रवक्ता रिजालले बताए।  रासस"
अमेरिकी डिभीको रिजल्ट आज राती आउने,"काठमाडौं : अमेरिकी इलेक्ट्रोनिक्स डाइभर्सिटी भिसा (डिभी)को रिजल्ट आज राती आउँदै छ। मे ६ अर्थात आज वैशाख २३ गते राती ९:४५ मा रिजल्ट आउने भएको हो। डिभी भर्दा आएको कम्फर्मेसन कोड नम्बरका आधारमा चिट्ठा पर्यो कि परेन भन्ने थाहा हुन्छ। डिभीका लागि छनोटमा परे नपरेको थाहा पाउनका : मा गई आफ्नो कन्फर्मेशन नम्बर प्रविष्ट गर्नुपर्ने छ। आवेदन दर्ता गर्दा आवेदकले आफ्नो इमेल ठेगाना समावेश गर्नुपर्ने छ। यद्यपि, छनोट भएका व्यक्तिहरूलाई उनीहरू छानिएका छन् भन्ने व्यहोराको इमेल सूचना पठाइँदैन। डिभीका लागि छानिँदैमा कसैले सबैले भिसा पाउने भन्ने हुँदैन। भिसाका लागि अन्तर्वार्ता दिने मौका पाइयो भने कन्सुलर अफिसरले आवश्यक योग्यता छ वा छैन र अमेरिकी आप्रवासी कानुनबमोजिम डिभीका लागि आवेदक योग्य छ कि छैन भन्ने कुराको निर्क्यौल गर्नेछन्।"
विषादी र सुलसुलेले संकटमा मौरी,"तरकारीलगायत अन्य बालीमा विषादी लगाउँदा महमा असर देखिएको हो। खेतबारीमा प्रयोग गर्दा मौरीमा लाग्छ। त्यसको असर महमा पर्यो। चरनमा गएर आउँदा घारमा मर्ने पनि हुन्छ। नेपालमा तरकारी खेती धेरै गरिने ठाउँमा विषादी देखिने गरेका छन्। काठमाडौं : विज्ञ भन्छन्, यदि मौरी नहुँदो हो त पृथ्वीमा खेती सप्रँदैन। खाद्यान्न तथा फलफूल उत्पादन हुँदैन।खाद्य तथा फलफूल उत्पादन र जैविक विविधताको संवद्र्धनमा मुख्य भूमिका नै मौरीको हुने भएकाले यसलाई प्रकृतिको अनुपम वरदान मानिन्छ। तर, पछिल्लो समय त्यहीँ मैरी संकटमा पर्न थालेको छ। कारण विषादीको बढ्दो प्रयोग र सुलसुले (माइट रोग) को संक्रमण। यस्तै समस्या भोगेका रामेछापका नारायणप्रसाद दाहाल केही दिनअघि नेपाल कृषि अनुसन्धान परिषद् (नार्क) पुगे र वैज्ञानिकलाई भेट्दै भने, मौरीमा केही संक्रमण फैलिएजस्तो छ। घामा किरा सल्बलाउन थालेका छन्। नार्कका वरिष्ठ वैज्ञानिक (एस२) विष्णु न्यौपानेले उनलाई घारमा देखिएका किरा नमार्न सुझाव दिँदै अनुसन्धान गरिने बताए। वैज्ञानिक न्यौपानेका अनुसार अहिले मौरीको शत्रु किरा सुलसुलेको समस्या बढेको छ। यसको संक्रमणका कारण मौरीले राम्ररी काम गर्न सक्दैन। अशक्त बन्छ। अनि, विस्तारै घार नै रित्तिने अवस्थामा पुग्छ। तर, मौरीपालक किसान दाहालको घारमा देखिएको किरा भने सुलसुलेलाई नै खाने किसिमको भएकाले मार्न नहुने वैज्ञानिक न्यौपानेले बताए। विषादीको बढ्दो प्रयोगको चपेटामा परेको मौरी फेरि सुलसुलेको आक्रमणमा पर्न थालेपछि अहिले नार्कले अध्ययन सुरु गरेको छ। मौरीको चरण पात्रो निर्माण तथा मौरीमा लाग्ने सुलसुले व्यवस्थापन कार्यक्रमअन्तर्गत धादिङ, चितवन, काभ्रेसहित नेपालका विभिन्न स्थानमा गत अप्रिलबाट अध्ययन सुरु भएको छ। यो क्रम २०८३ सम्म रहने नार्कले जनाएको छ। उक्त अध्ययनले माइट व्यवस्थापन गर्नेछ। मौरीको संख्या जोगाउनेछ। महको गुणस्तर नबिगार्ने अभिप्रायले वैज्ञानिकहरूले कम घातक विषादीको प्रयोग गरेर ती किराहरूको व्यवस्थापन गर्ने र त्यसको प्रभावकारिता हेर्ने न्यौपानेले बताए। उक्त अनुसन्धानमा वैज्ञानिक रूपमा प्रमाणित भएका सुरक्षित विषादी राखेर परीक्षण गर्न खोजिएको छ। नीमको तेल, लसुन, अदुवाको पात, फर्मिक एसिड (सुरक्षित मानिएको विषादी) लगायतको प्राकृतिक र वनस्पतिजन्य वस्तुको प्रयोग गरिएको छ। नार्कले खुमलटारस्थित कार्यालय परिसरमा १८ वटा घार राखेर माइट व्यवस्थापनको काममा अनुसन्धान गरिरहेको छ। न्यौपानेका अनुसार सुलसुले रोग मौरीको लार्भा र चाकामा लाग्छ। जसका कारण मौरी कतिपय लुलो, लंगडो निस्कन्छन्। यसले वयस्क भएर निस्कँदा कसैको प्वाँख छोटो हुने, खुट्टा नहुने, प्वाँखै नहुने र उड्न नसक्ने बनाइदिन्छ। सुलसुलेले मौरीको शरीरको बाहिरै बसेर रगत चुस्छ। कुनै मौरी वयस्क हुने बेलासम्म मर्ने गर्छन्। उसले रस, पराकण, (प्रोपोलिस) चोपहरू दैनिक संकलन गर्नुपर्छ। तर, यो संक्रमण भएमा ती काम गर्न नसक्ने हुन्छन्। न्यौपानेले भने, मौरी शारीरिक रूपमा असक्त जस्तो हुन्छ। सामान्य आकारभन्दा फरक हुन्छ। मौरीका कामदार समूह सबैभन्दा बढी सक्रिय हुनुपर्छ। तर, सुलसुलेका कारण उनीहरूको दैनिकीमा अवरोध हुन्छ। उनीहरूले चाहिने जस्तो खाना संकलन गर्न नसकेपछि विस्तारै घार नै रित्तिन्छ। अर्का वरिष्ठ वैज्ञानिक रत्न थापाका आफ्नै पहलमा मौरी र यसमा देखिएका समस्याको अनुसन्धान गरिरहेका छन्। चितवनको गैंडाकोटमा एपिथेरापी (मौरीजन्य वस्तुबाट उपचार गर्ने पद्धति) मार्फत मौरीको प्रवद्र्धन तथा अनुसन्धान गरिरहेको उनी बताउँछन्। मौरीको रानी नियन्त्रण गरेमा यस्ता समस्या नियन्त्रणमा आउने उनले बताए। भने, माइट व्यवस्थापनको लागि (ब्रिडिङ) प्रजनन गर्दा आनुवंशिक रूपमा चयन (जेनेटिकल्ली सेलेक्सन) हुन्छ। त्यो महत्त्वपूर्ण कुरा हो। त्यसमा मौरीको स्वच्छ व्यवहार हेरिन्छ। ल्याब टेस्ट गरिन्छ। त्यसबाट ब्रिडिङ गरिन्छ। टोक्ने, भाग्न तथा उत्पादन दिनेलगायत सबै व्यवहार जेनेटिक सेलेक्सनमा पर्ने उनले बताए। थापा भन्छन्, आमा ठीक भए सबै कुरा ठीक हुने भएकाले रानी कस्तो छ त्यो महत्त्वपूर्ण हुन्छ। उनले करिब ३५ वर्षदेखि यसै क्षेत्रमा काम गरिरहेको बताए। काठमाडौंमा बसेर अध्ययन गर्ने गर्थे। तर, काठमाडौंमा प्लटिङका कारण मौरीका लागि चरन क्षेत्र विनाश भएसँगै उनी चितवन लागे। थापाका अनुसार मौरीको संख्या विनाश भएमा मानिसको अस्तित्व हराएर जाने र मानव अस्तित्वका लागि मौरी एकदमै आवश्यक छ। पाँच वर्षदेखि बुटवल उपमहानगरपालिका १९ मा मौरीपालन गर्दै आएका गोपाल बोहरा मौरीमा देखिने समस्याले हैरान भएको बताउँछन्। सुलसुलेले मौरी सखाप बनाएकाले जडीबुटीको प्रयोगबाट किरा नियन्त्रणमा उनी लागेका छन्। तर, नेपालमा प्रायःले केमिकलको प्रयोग गर्दै आएको उनले बताए। सुलसुले नियन्त्रणका लागि कहिलेकाहीँ रानीविहीन गराएको बोहराले पनि बताए। लार्भामा सुलसुले धेरै लाग्ने भएकाले लार्भा नहुनका लागि रानी नै नराखेको उनको अनुभव छ। उनले भने माइट व्यवस्थापनका लागि मौरीको नियमित प्रक्रिया रोकिदिने गरेको छु। रानी नै नराखेर। मौरीमा अन्य रोग पनि छन्। सबैभन्दा सताउने यो माइट नै हो। तर, रानीविहीन बनाएर काम नहुने नार्कका वैज्ञानिक बताउँछन्। सय वटा घारमा मौरी पालिरहेका उनले एक सिजनमा कम्तीमा २५ क्विन्टन मह उत्पादन गर्छन्। बोहराले भने खडेरीले पनि एकदमै प्रभाव पार्दो रहेछ। अत्यधिक जाडो, लामो समय हुस्सु लाग्दा मौरीले बाहिरबाट खाना ल्याउन सक्दैन र चास्नी खुवाउनुपर्ने समस्या आउँछ। असारदेखि असोजसम्म पनि चास्नी खुवाउनुपर्ने हुन्छ। कात्तिक पहिलो सातादेखि चरन सुरु हुन्छ। झापा अर्जुनधारा नगरपालिकामा २०५५ सालदेखि मौरी पाल्दै आएका दीपा खरेलका अनुसार मौरीमा विभिन्न प्रकारका समस्या देखिन्छन्। तर आफैंले समाधानका उपायहरू खोज्दै आएका छन्। १ सय २० घार मौरी पालिरहेको उनको परिवारले कहिलेकाहीँ घार नै सखाप हुने समस्या पनि भोगेका छन्। सुलसुले रोग मौरीको लार्भा र चाकामा लाग्छ। जसका कारण मौरी शारीरिक रूपमा कमजोर निस्कन्छन्। वयस्क भएर निस्कँदा कसैको प्वाँख छोटो हुने, खुट्टा नहुने, प्वाँखै नहुने र उड्न नसक्ने अवस्थाका पनि हुन्छन्। सुलसुलेले मौरीको शरीरको बाहिरै बसेर रगत चुस्छ। कुनै मौरी वयस्क हुने बेलासम्ममा यसकै कारण मर्छन्। विष्णु न्यौपाने, वरिष्ठ वैज्ञानिक (एस२), नार्क विभिन्न स्थानमा चरनमा लैजान्छन्। मौरी चरेको ठाउँमा राम्रो उत्पादन हुने विश्वासले मानिसहरूले विषादी लगाउन छाडेका छन्। आजकल खेतीमा मौरी चराउन आफैंले बोलाउने गरेको बताइन्। खरेलले भनिन् अनुसन्धानका लागि हामीले निश्चित घेरामा मौरी चराएर हेर्यौं। ती ठाउँमा धेरै उत्पादन भएको भेटियो। तर, मौरीपालनमा मौसमले निकै ठूलो चुनौती दिँदै आएको र रेखदेखमा कुनै पनि समय तत्पर भएर बस्नुपर्ने उनले सुनाइन्। कुनै पनि प्रकारका विषादीको प्रयोग गर्न नपाउने नियम छन्। महमा केमिकल भेटिएमा खान योग्य हुँदैन। मानिसले थाहै नपाई विषादी प्रयोग गरेर महको गुणस्तर बिगारेको नार्कका वैज्ञानिक न्यौपानेले बताए। विषादीको असर घातक र कम घातक हुन्छ। घातक विषादीले मौरी मर्छन्। कम घातकको असर दीर्घकालीन हुन्छ। मौरी चरनमा नजाने समयमा विषादी प्रयोग गरेमा पनि समस्या समाधान हुने उनको बुझाइ छ। जब महमा विषादी देखियो माइट व्यवस्थापनको लागि पहिला रासायनिक केमिकलहरू हाल्ने गरिन्थ्यो। त्यो हाल्दा महको गुणस्तर बिग्रियो। नेपालको मह हिमालयन महको रूपमा चिनिन्थ्यो र एकदमै मूल्यवान् थियो। अत्यन्तै राम्रो माग पनि थियो। विश्व व्यापार संगठन (डब्लूटीओ) ले सन् २०१२ पछि विभिन्न मापदण्ड पालना गर्नुपर्नु पर्ने बनायो। त्यतिबेला महमा विषादीको थिगार (रेसिड्यु) बाँकी रहेको देखायो। त्यसपछि नेपालको महको माग खासै नभएको वैज्ञानिक न्यौपानेले बताए। तरकारीलगायत अन्य बालीमा विषादी लगाउँदा महमा असर देखिएको हो। खेतबारीमा प्रयोग गर्दा मौरीमा लाग्छ। त्यसको असर महमा पर्यो। चरनमा गएर आउँदा घारमा मर्ने पनि हुन्छ। नेपालमा तरकारी खेती धेरै गरिने ठाउँमा विषादी देखिने गरेका छन्। शुद्ध मह चिन्न समस्या यसका लागि विभिन्न माध्यमहरू छन्। एकै तरिकाले थाहा नहुने बताउँछन् न्यौपाने। महमा पानी, चिनी, प्रोटिन तथा कार्बोहाइड्रेडको मात्रा कति छ हेर्नुपर्छ। त्यसका लागि ल्याबमा परीक्षण गर्नुपर्छ। हेरेर मात्रै महको गुणस्तर चिन्न गाह्रो छ। आम मानिसको बुझाइमा पानीमा महको थोपा चुहाउने, त्यो स्वाट्टै छिरेर गयो भने राम्रो भनिन्छ। पानीमा फैलिँदै गएमा अशुद्ध मह भएको मान्यता छ। मह आगोले डढ्दैन, कुकुरले खाँदैन भनिन्छ। तर, यी कुनै पनि कुरामा सान्दर्भिकता नभएको न्यौपाने बताउँछन्। आर्टिफिसियल मह पनि हेर्दा उस्तै र स्वाद अझै राम्रा बनाउने गरेको देखिन्छ न्यौपानेले भने दुरुस्तै बनाइदिन्छन्। स्वाद अझ मीठो। नार्कले के गर्दैछ ? किरा व्यवस्थापनको लागि फर्मिक एसिड, एपिस्टानजस्ता खतरा विषादी प्रयोगले महको गुणस्तर बिग्रियो। त्यसैले सुरक्षित खालको फर्मिक एसिड, लसुन, अदुवाको पातलगायत पाँच वटा ट्रिटमेन्ट प्रयोग गरिएको छ। जसले मानव तथा वातावरणको लागि सुरक्षित हुने र मौरीको कोलोनीको लागि सुरक्षित हुने न्यौपाने बताउँछन्। तीनदेखि पाँच किलोमिटरसम्म चरनमा जान्छन्। मौरीहरू चरनमा जाँदा पनि घातक र घारभित्रै पनि असुरक्षित देखिएका छन्। मौरीका जीवनचक्र र किसिम मौरीमा तीन किसिमका जात हुन्छन् (वर्कर) कामदार समूह, (ड्रन) भाले र (क्विन) रानी। रानी एउटा मात्र हुन्छ। उसको काम अन्डा पार्ने हुन्छ। यो घरबाट निस्कँदैन। एक पटकमा १५ देखि १६ दिनसम्म सम्भोगका लागि बाहिर निस्कन्छ। त्यसपछि घारमा आएर दैनिक १५ सय देखि दुई हजारसम्म अन्डा पार्छ। अन्डाबाट निस्किएको ३ देखि ६ दिनमा चाकाहरू सफा गर्ने, कहाँ के छ सरसफाइ गर्छन्। मौरीको रानीलाई छुट्ट्याएर राखेमा सुलसुलेको समस्या नियन्त्रणमा आउँछ। रानी पनि सुरक्षित रहन्छ। रानी आमा हो। आमा ठीक भए सबै कुरा ठीक हुने भएकाले यसलाई जोगाउनु पर्छ। रत्न थापा, वरिष्ठ वैज्ञानिक मौरीको (वर्कर) को टाउकोमा ग्रन्थी हुन्छ। त्यसलाई रोयल जेली (शाही खुराक) भनिन्छ। त्यो ग्रन्थीबाट निकालेर बच्चाहरूलाई खुवाइन्छ। खुवाएको १४ देखि १५ दिनपछि पेटमा मैन ग्रन्थी हुन्छ। त्यो निकालेर चाकाहरू टाल्ने काम गर्छन्। १८ देखि २० दिनमा गेटमा पालेको काम गर्छन्। मह चोर्न नदिन चौकीदारी गर्छन्। कामदार मौरी ४५ दिन जति बाँच्छन्। यस अवधिमा मैन, रस तथा पराग कणलगायत संकलन गर्ने काम गर्छन्। भालेको काम सम्भोगको लागि मात्रै हुन्छ। सम्भोगपछि मह मात्रै खाएर बस्न खोज्छ। र त्यसपछि कामदार समूहले यसको काम छैन भनेर मारी दिन्छन्। भालेहरू प्रायः साउन भदौमा सकिन्छन्। भालेले हेर्दा ठूलो हुन्छ। काम केही गर्दैन। कामदारले तान्दै निकालेर टोक्दै मार्छन्। कामदारहरूले रानीलाई निरन्तर खुवाउने गर्छन्। १३ दिनमा रानी निस्कन्छन्। २१ दिनमा कामदार समूह र २४ दिनमा भाले निस्कन्छन्। ग्रन्थीबाट निस्किएको शाही खुराक अलि धेरै दिन खुवायो भने रानी निस्कन्छ। रानीले ठूलो सेलमा फुल पार्छ। ठूलो सेलमा फुल पार्नेबितिकै कामदार समूहले रानी निकाल्न खोजेको भनेर शाही खुराक लगातार खुवाइदिन्छन्। त्यसपछि त्यो रानी हुन्छ। शाही खुराक सबैभन्दा कम खुवाएमा भाले निक्कन्छ। र ठीक्क खुवाएमा कामदार समूह निस्कन्छन्। शाही खुराक तीन दिन सामान्यत खुवाइन्छ। तीन दिनमात्रै खुवाएमा भाले हुन्छ। न्यौपानेका अनुसार कामदार समूहको आयु ४५ दिन, भाले ५० देखि ५७ दिन बाँच्छ। रानी करिब चार, पाँच वर्ष बाँच्छन्। शाही खुराकले उनीहरूको आयु लामो बनाउँछ। बुढो भएपछि पुनः अर्को रानी विकास गर्छन्। मह दुई वटा सिजनको राम्रो मानिन्छ। त्यो हो स्प्रिङ र अटम सिजन। चैतदेखि जेठसम्म सबैभन्दा राम्रो मह हुन्छ।"
आज देशका अधिकांश स्थानमा मौसम सफा,"काठमाडौँ उपत्यकामा बिहानैदेखि पारिलो घाम लागेको छ । दिउँसो कोशी, गण्डकी प्रदेशका पहाडी भूभागमा आंशिकदेखि सामान्य बदली रही देशका बाँकी भूभागमा आंशिक बदलीदेखि मौसम सामान्यतया सफा रहने छ । काठमाडौं : हाल देशमा पश्चिमी वायुको आंशिक प्रभाव रहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । अहिले देशका अधिकांश भूभागमा मौसम सामान्यतया सफा रहेको छ । काठमाडौँ उपत्यकामा बिहानैदेखि पारिलो घाम लागेको छ । दिउँसो कोशी, गण्डकी प्रदेशका पहाडी भूभागमा आंशिकदेखि सामान्य बदली रही देशका बाँकी भूभागमा आंशिक बदलीदेखि मौसम सामान्यतया सफा रहने छ । कोशी, गण्डकी र कर्णाली प्रदेशका पहाडी भूभागका एकदुई स्थानमा मेघ गर्जनचट्याङसहित हल्का वर्षाको सम्भावना रहेको महाशाखाले जारी गरेको मौसम पूर्वानुमान बुलेटिनमा उल्लेख छ । रातिको समयमा सुदूरपश्चिम, कर्णाली, गण्डकी र कोशी प्रदेशका पहाडी भेगमा बदली रहनुका साथै ती प्रदेशका पहाडी भूभागका एकदुई स्थानमा मेघ गर्जनचट्याङसहित क्षणिक वा हल्का वर्षाको सम्भावना रहेको छ ।"
चितवन राष्ट्रिय निकुञ्जमा ७ वर्षमा ३० बाघ मरे,"उनका अनुसार मृत भेटिएका बाघमा बुढो भएर आठ, आपसमा जुधेर आठ, उपचारका क्रममा पाँच, बिरामी भएर एक, विष सेवनबाट तीन र पाँच वटा कारण नखुलेको पाइएको छ । काठमाडौं : विगत सात वर्षमा ३० वटा बाघ मरेका छन् । चितवन राष्ट्रिय निकुञ्ज र यस आसपासका क्षेत्रमा ती बाघ मरेका हुन् । आर्थिक वर्ष २०७२०७३ देखि हालसम्ममा ती बाघ मरेका हुन् । चितवन राष्ट्रिय निकुञ्जका सूचना अधिकारी गणेशप्रसाद तिवारीका अनुसार मृत भेटिएका बाघमध्ये १४ भाले, आठ पोथी छन् । आठ वटाको पहिचान नखुलेको उनको भनाइ छ । उनका अनुसार मृत भेटिएका बाघमा बुढो भएर आठ, आपसमा जुधेर आठ, उपचारका क्रममा पाँच, बिरामी भएर एक, विष सेवनबाट तीन र पाँच वटा कारण नखुलेको पाइएको छ । यस्तै आर्थिक वर्ष २०७२०७३ मा एक, २०७३०७४ मा चार, २०७४०७५ मा छ, २०७५०७६ मा आठ बाघ मृत भेटिएका थिए । आव २०७६०७७ मा तीन, २०७७०७८ मा दुई र २०७८०७९ मा छ वटा बाघ मृत भेटिएका थिए । चालु आवमा भने बाघ मृत नभेटिएको जनाइएको छ । चितवन राष्ट्रिय निकुञ्जमा पछिल्लो समय बाघको सङ्ख्या बढेको छ । सङ्ख्या वृद्धि भएसँगै आहाराको खोजीमा बाघ एकापसमा जुध्ने गर्नाले मृत भेटिने सङ्ख्या बढेको तिवारीले बताए। निकुञ्जको तथ्याङ्कअनुसार चालु आवको चैत मसान्तसम्ममा ९६ वटा वन्यजन्तु मृतावस्थामा भेटिएका छन् । यस्तै ९६ वटा वन्यजन्तुको उद्धार गरिएको छ । रासस"
"थासाङको टुकुचेमा ट्याक्टर दुर्घटना, सहचालकको मृत्यु",कालिगण्डकी नदीमा बालुवा लोड गरेर निर्माण स्थलतर्फ लैजाँदै गर्दा ग १त ६७३६ नम्बरको ट्याक्टरको अचानक अगाडीको ईन्जिन रहेको भाग अनियन्त्रित भइ पल्टिएर दुर्घटना भएको हो। मसोम : मुस्ताङको थासाङ१ टुकुचेमा शनिबार बिहान करिव ९ बजे ट्याक्टर दुर्घटना हुँदा सहचालकको घटनास्थलमै मृत्यु भएको छ। कालिगण्डकी नदीमा बालुवा लोड गरेर निर्माण स्थलतर्फ लैजाँदै गर्दा ग १त ६७३६ नम्बरको ट्याक्टरको अचानक अगाडीको ईन्जिन रहेको भाग अनियन्त्रित भइ पल्टिएर दुर्घटना भएको हो। दुर्घटनामा धौलागिरी गाउँपालिका३ दरक बस्ने ३४ वर्षीय तकबहादुर बुढाको इन्जिनले च्यापिएर घटनास्थलमै मृत्यु भएको जिल्ला प्रहरी कार्यालय मुस्ताङका प्रहरी नायव उपरीक्षक रविन्द्रनाथ पौडेलले जानकारी दिए। ट्याक्टर थासाङ२ बस्ने नगेन्द्र फगानीको रहेको बताइएको छ। टयाक्टर दुर्घटना भएको सूचनापछि प्रहरी नायव उपरीक्षक रविन्द्रनाथ पौडेलसहितको टोली घटना स्थलमा पुगेको थियो। प्रहरी टोलीले घटनाको आवश्यक अनुसन्धान सुरु गरेको बताएको छ। ट्याक्टरको इन्जिन पल्टिएर दुर्घटना भए पनि चालक भने सुरक्षित रहेको प्रहरीले जनाएको छ।
"कमाउन गएको थिएँ, दुबईको सडकमा भौंतारिएर फर्किएँ","काठमाडौं : दशरथचन्द्र नगरपालिका ९ बैतडीका दीपक जोशीले अभावका सयौं पहाड उक्लिए। दुःखका उकालाहरू चढ्दै गर्दा कहिले गाउँ त कहिले भारतको मजदुर बनिरहे। काकाको घरमा आश्रय लिइरहेको परिवारलाई आफ्नै झुपडीमा सार्ने सपनाले जोशीलाई दुबई पुर्यायो। तर, सपनामा देखेजस्तो सजिलो थिएन विदेश पुगेपछिको रोजगारी। दुई सय दिराम एडभान्स लिएर काम सुरु गरेका उनलाई कम्पनीले ७ दिनमात्रै काम दियो। स्टोरकिपरको जिम्मेवारीमा दुबई गएका जोशीले सुरुमै सामान लोड, अनलोडको कठिन काम गरे। एक हप्तापछि प्लास्टिक बनाउने कारखानामा मेसिन चलाउन लगाइयो। चलाउन जानेनन्। उही दिन नै कम्पनीले राजीनामापत्रमा सही गराएर कामविहीन बनाइदियो। कम्पनीबाट बाहिर निकालिदियो। डेढ महिनासम्म दुबईको सडकमा भौंतारिए। कहिले प्रहरी स्टेसन त कहिले लेवरकोट गर्दै दिन काटे। अन्ततः नेपाल फर्काइए। १ लाख ७० हजार एजेन्टलाई बुझाएर दुबई गएका दीपक काठमाडौं ओर्लिएर सहयोगको याचना गरिरहेका छन्। विदेश पठाउँदा एजेन्टलाई दिएको रकम उठाउन भन्दै कहिले प्रहरी वृत्त त कहिले रोजगार विभाग पुग्छन्। तर, न्याय पाएनन्। भन्छन्, यताउता गर्दागर्दै आफ्नै देशमा शरणार्थीजस्तो भएको छु। दुबई लैजाने भन्दै बैतडीकै सुरेश भट्टलाई उनले पैसा बुझाएका थिए। सुरेश काठमाडौंको बसुन्धरामा रहेको साव इन्टरनेसनल ह्युमन रिसोर्स म्यानपावरका कर्मचारी हुन्। जोशीले उनलाई नै पैसा बुझाएका हुन्। तर, सुरेशले पैसा फिर्ता दिन सक्दिन भन्दै धम्की दिने गरेको दीपकले बताए। भन्छन्, मेनपावरमा पनि पैसा फिर्ता हुन्न, तँ जहाँसुकेै जा भन्दै धम्की दिए। काठमाडौंमा मुद्दा लड्न धेरै पैसा लाग्ने भन्दै मेनपावर सञ्चालकले मेनपावरको बदनाम गरे मुद्दा लगाएर जेलमा कोचिदिने धम्की दिए। डराएको अनुहार पार्दै जोशीले अन्नपूर्णकर्मीसँग प्रश्न गरेका थिए, मेनपावरले मुद्दा लगाएर मलाई थुन्न मिल्छ र ? बाल्यकालमै बुवा गुमाएका दीपक परिवारको जेठा छोरा हुन्। कक्षा ७ मा पढ्दापढ्दै भाइहरू र बिरामी आमाको हेरविचार गर्ने जिम्मेवारीले पढाइ छाडेर भारतको रेल्वे स्टेसन पुर्यायो। भारतमा उनले कहिले प्रहरी स्टेसनमा चिया पकाउने काम गरे त कहिले कोठीमा भात पकाउने काम गरे। वर्षमा एकदुई पटक घर आउँदा १५ २० हजार बोेकेर आउने गर्थे। दुःख,सुख चलेकै थियो जिन्दगी। आफ्ना दुई सन्तान, श्रीमती तथा आमा र भाइको लालनपालनको जिम्मेवारीको बोझले उनले गाउँका अन्य युवाझै विदेश जाने सपना देख्न थाले। यहीबीच मेनपावरका कर्मचारी सुरेशले प्रलोभन देखाए। गाउँमा ऋण खोजेर पैसा बुझाए। कागजात बोकेर काठमाडौं आएका दीपक मेडिकल फेल भए। मेडिकल फेलको रिपोर्ट आएपछि विदेश जान्नँ पैसा फिर्ता दिनु भन्दै उनी सुरेशकहाँ पुगे। तर, सुरेशले भिसा आइसकेको बताउँदै जसरी भए पनि दुबई जानुपर्ने भन्दै दबाब दिए। दीपक दुबईको टिम्याक्स अन डिमान्ड लेवर सप्लाई कम्पनीमा काम गर्न विदेश उडेका थिए। तर, सात दिनमात्रै काम पाएका जोशी भोकभोकै सारजाहमा भौंतारिएपछि नेपाल फर्कन बाध्य छन्। उनी भन्छन्, घरमा जाउ, ऋण कसरी तिर्नु ? साहुले ताकेता गरिरहेको छ। एजेन्ट सुरेशले आफू रिटायर्ड प्रहरी भएकाले कसैले केही गर्न नसक्ने भन्दै धम्काउने गरेका छन्। यस विषयमा बुझ्न अन्नपूर्णले सुरेशलाई पटकपटक फोन गरेको थियो। तर, उनले फोन उठाएनन्।"
