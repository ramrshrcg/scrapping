शीर्षक,विवरण
"मकवानपुरले उचाल्यो जितपुरसिमरा क्रिकेट कपको उपाधि, पर्सा स्तब्ध","सिमराः जितपुरसिमरा टिट्वेन्टी क्रिकेट कपको उपाधि मकवानपुर क्रिकेट संघले जितेको छ। जितपुरसिमरा४ स्थित सेज क्रिकेट मैदानमा शनिबार सम्पन्न फाइनल खेलमा पर्सा क्रिकेट संघमाथि ७ विकेटको फराकिलो जित निकाल्दै मकवानपुरले उपाधि उचालेको हो। पर्साविरुद्धको उपाधि भिडन्तमा उत्कृष्ट प्रदर्शन गर्दै मकवानपुरले पहिलो संस्करणको विजेताको सूचीमा आफूलाई उभ्याउन सफल भएको हो। मकवानपुरविरुद्ध टस जितेर ब्याटिङ गर्दै पर्साले निर्धारित २० ओभरमा सबै विकेट गुमाउँदै ९० रन मात्र जोडेको थियो। पर्साका लागि सुरज पटेलले ४५ र हासिम अंसारीले १० रन बनाउँदा अन्य ब्याटरले दोहोरो संख्यामा रन बनाउन सकेनन्। पर्सालाई सस्तैमा रोक्ने क्रममा मकवानपुरका अशिम श्रेष्ठले तीन, पियुश शर्माले दुई, विशाल फुयाल र रोहित ठाकुरले समान एकएक विकेट लिएका थिए पर्साले दिएको ९१ रनको लक्ष्य लिएर मैदानमा उत्रिएको मकवानपुरले १२१ ओभरमा जित निकालेको थियो। मकवानपुरका लागि तक्षक सिम्ख्डाले ३०, बिशाल फुयालले १५ र सक्षम बस्ताकोटीले अविजित १४ रन बनाए। पर्साकासम्साद मन्सुरीले तीन विकेट लिए। उपाधि विजेता मकवानपुरले एक लाख र उपविजेता पर्साले ५० हजार प्राप्त गरेको छ। मकवानपुरका शुभ कंसाकार प्लेयर अफ दि टुर्नामेन्ट र बेस्टर ब्याटर घोषित भएका छन् भने खुकुरी क्रिकेट क्लब भैरहवाका सन्तोष यादव बेस्ट बलर घोषित भए। फाइनल खेलको प्लेयर अफ दि म्याचको पुरस्कार मकवानपुरका विशाल फुयालले प्राप्त गरेका छन्। विजेता तथा उपविजेता खेलाडीलाई पूर्व युवा तथा खेलकुद मन्त्री एवम् संविधान सभाका सदस्य पुरुषोत्तम पौडेल, संविधान सभाका सदस्य जयराम दहाल, मधेस प्रदेशसभा सदस्य देवनारायण चौधरी, नेकपा एमाले मधेस प्रदेश सचिव मनोज पौडेललगायतले पुरस्कार वितरण गरेका थिए। समापन समारोहमा आयोजकले सिमरा महिला क्रिकेट क्लबका पूर्व प्रशिक्षक विष्णु लामिछानेसहित महिला क्रिकेटर, सिमरा क्रिकेट क्लबका पूर्व कप्तान नाजिर हुसेनलाई सम्मानित गरिएको थियो। अभियान नेपालको आयोजना र जितपुरसिमरा उपमहानगरपालिकाको सहयोगमा आयोजित प्रतियोगितामा ६ टिमले सहभागिता जनाएका थिए।"
दाङमा करेन्ट लागेर एकै घरका तीनको मृत्यु,दाङ : करेन्ट लागेर एकै घरका तीन जनाको मृत्यु भएको छ। मृत्यु हुनेमा राप्ती गाउँपालिका३ घण्टदेव चोकका ५५ वर्षीया दिलसरा केसी र उनका श्रीमान् ६० वर्षीय गोरखबहादुर केसी र चार वर्षीय नाति कृष्ण केसी रहेको जिल्ला प्रहरी कार्यालय दाङका प्रवक्ता प्रहरी नायब उपरीक्षक जनकबहादुर मल्लले जानकारी दिए। प्रहरीका अनुसार आज दिउँसो हाइटेन्सन लाइनको विद्युतको तार चुडिएर करेन्ट लाग्दा दिलसरा र नाति कृष्णको घटनास्थलमै मृत्यु भएको हो भने घाइते ६० वर्षीय गोरखबहादुरको उपचारका क्रममा लुम्बिनी प्रादेशिक अस्पताल बुटवलमा मृत्यु भएको हो। नेपाल विद्युत् प्राधिकरणको हाइटेन्सन लाइनको तार एक्कासि चुँडिएर घरको आँगनमा पुग्दा करेन्ट लागेको प्रहरीले जनाएको छ।
जीप दुर्घटना हुँदा ९ जना घाइते,"स्याङ्जा : वालिङ नगरपालिका११ स्थित छत्तिवनमा जीप दुर्घटना हुँदा चालकसहित ९ जना घाइते भएका छन्। घाइते हुनेमा जीप चालक ४१ वर्षीय ज्ञानप्रसाद पंगेनी, १९ वर्षीया नम्रता खत्री, ३२ वर्षीया सुकमाया सुन्धौली उनका छोरा १३ का संगम सुन्धौली ७७ वर्षीय रनबहादुर मगर, ७५ वर्षीया लाटी मगर, ३६ वर्षीया हुमकला पंगेनी, ३० वर्षीया विन्दु खवास र १७ वर्षीया करिना खवास छन्। घाइते नौमध्ये ४ जनाको प्राथमिक स्वास्थ्य केन्द्र वालिङमा र अन्य ५ जनालाई थप उपचारका लागि गण्डकी मेडिकल कलेज पोखरा रिफर गरिएको प्रहरी नायव उपरीक्षक इन्द्रबहादुर रानाले जानकारी दिए। वालिङ नगरपालिका११ छत्तिवनको भित्री सडक खण्डमा वालिङबाट धनपुरतर्फ जाँदै गरेको ग २ च ७४७९ नम्बरको जीप शनिबार दिउँसो दुर्घटना भएको थियो। जीप सडकबाट अन्दाजी २० मिटर तल खसेको प्रहरीले जनाएको छ।"
लिफ्टिङ मेसिनबाट पशुको उपचार,"सिन्धुपाल्चोक : सिन्धुपाल्चोकको चौतारा साँगाचोकगढी नगरपालिकाले ठूला जनावरहरूलाई चिकित्सा जाँच, शल्यक्रिया र अन्य उपचार सहज बनाउन पशु लिफ्टिङ मेसिन प्रयोग गरेर उपचार सुरु गरेको छ। पशुपालनमा किसानलाई सहजीकरणको नीति लिएको नगरपालिकाले यो कार्यक्रम सञ्चालन गरेपछि किसान खुशी भएका छन्। नगरपालिकाको पशुसेवा शाखाले वडा नम्बर ४ कुविण्डेका किसानको उठ्न नसकेर थला परेको गाईको उपचारमा मेसिनको प्रयोग गरेको हो। आधुनिक प्रविधिबाट किसानलाई भेटेरिनरी उपचारमा सहयोगी गर्ने उद्देश्य अनुरूप मेसिन सञ्चालनमा ल्याइएको नगरपालिकाका पशुसेवा शाखाले जनाएको छ। नगरपालिकाको वडा नम्बर ४ स्थित कुविण्डेका किसान दुर्गाप्रसाद सापकोटाको घरमा पालिएको गाईको उपचारमा मेसिनको प्रयोग भएपछि नगरका अन्य किसानले पनि यो उपचार विधिबारे जानकारी पाएका छन्। मेरो दैनिक २० लिटर दूध दिने जर्सी गाई बसेको थलाबाट उठ्न सकेन, पशु चिकित्सकलाई जानकारी गराएँ, नगरपालिकाका पशु चिकित्सकहरू मेसिनसहित घरमै आएर उपचार गरिदिए, कुविण्डे दुग्ध उत्पादक सहकारीका प्रशासन व्यवस्थापक समेत रहेका सापकोटाले भने। उनले थलाबाट उठ्न नसकेको गाई मेसिनको सहायतामा उठाइएपछि विस्तारै निको हुँदै गएको जानकारी दिए। नगरपालिकाले उपचार विधिबारे अरू वडाका किसानलाई जानकारी गराउने र किसानको आवश्यकता हेरेर मेसिनको संख्या बढाउने कार्यक्रम तय गरेको छ। प्रशस्त दूध उत्पादन हुने चौतारा नगरले पहिलो पटक मेसिन प्रयोगमा ल्याएको हो। पशु लिफ्टिङ मेसिनको सहयोगमा पशु चिकित्सकहरूले आफूलाई वा जनावरहरूलाई चोटपटक लाग्ने खतरा बिना सुरक्षित रूपमा उपचार गर्न सक्दछन्। विशेष गरी जनावरहरू घाइते वा बिरामी भएको र आफैं चल्न नसक्ने अवस्थामा यसले उठाउन, उपचार गर्न सहज हुन्छ। मेसीनको सहयोगमा आफ्नो खुट्टा नलाग्दा पनि पशुवस्तुलाई उभ्याइने भएकोले जनावरलाई थप हानी नहुने चौतारा साँगाचोकगढी नगरपालिका पशु विकास शाखाका चिकित्सक अर्जुनबहादुर खड्काले बताए। यो सेवालाई नगरपालिकाभर विस्तार गरी पशु पालन क्षेत्रको विकासमा जुट्ने चौतारा साँगाचोकगढी नगरपालिकाका प्रमुख कृष्णप्रसाद सापकोटाले बताए। परम्परावादी एवं निर्वाहमुखी पशुपालन होइन व्यावसायीकरण र आधुनिकीकरण गर्ने नगरको लक्ष्य छ, सापकोटाले भने, पशुपालन क्षेत्रको सम्भावनाको विश्लेषण गरी कुल कृषि गार्हस्थ्य उत्पादनमा पशु सेवा क्षेत्रबाट उल्लेख्य योगदान पुर्याउने लक्ष्यका साथ हामी जुटिरहेका छौं। लिफ्टिङ मेसिनद्वारा पशुको उपचार सुरु गर्नु त्यसको सुरुवात भएको उनले बताए।"
भूमि आयाेग विघटन गरेकाे भन्दै पदाधिकारीकाे आपत्ति,"काठमाडौं : विघटित राष्ट्रिय भूमि आयोगका पदाधिकारीहरूले आयोग खारेज गर्ने निर्णय प्रति गम्भीर ध्यानाकर्षण भएको जनाएका छन्। शनिबार काठमाडौंमा पत्रकार सम्मेलन गर्दै उनीहरूले भूमिहीन दलित सुकुम्वासी र अव्यवस्थित बसोवासीको व्यवस्थापनको काम सम्पन्न नहुँदै सरकारले आयोग खारेज गर्ने निर्णय गरेको भन्दै गम्भीर ध्यानाकर्षण भएको जनाएका हुन्। विघटित राष्ट्रिय भूमि आयोगका अध्यक्ष केशव निरौलाले भूमिहीन दलित सुकुम्वासी र अव्यवस्थित बसोवासीको व्यवस्थापनका लागि काम जारी रहँदा आयोग नै विघटन हुँदा आश्चर्यचकित भएको बताए। उनले आयोगलाई पूर्ण रुपमा काम गर्ने दिने विश्वासका साथ काम गरिरहँदा त्यसो हुन नसकेको धारणा राखे। अध्यक्ष पद रहने कि नरहने भन्दा पनि सुकुम्वासीका नाममा राजनीति कहिलेसम्म हुने भन्दै उनले प्रश्न गरे। उनले सुकुम्वासी, अव्यवस्थित बसोवासीमाथि धोका भएको भन्दै सरकारको कार्यको विरोध र भर्त्सना गरे। बिहीबार बसेको मन्त्रिपरिषद् बैठकले राष्ट्रिय भूमि आयोग विघटन गर्ने निर्णय गरेको थियो।"
"माटोको ढिस्कोमा च्यापिएर एकको मृत्यु, तीन जनाको उद्धार","डोटी : डोटीमा माटोको ढिस्कोमा च्यापिएर एक जना महिलाको मृत्यु भएको छ। शिखर नगरपालिका९, ढुङ्गमा माटोको ढिस्कोमा च्यापिएर सोही वडाको छोया घर भएकी निर्मला रोस्याराको मृत्यु भएको शिखर नगरपालिकाका प्रवक्ता धिर्क सिंहले जानकारी दिए। माटोको ठुलो ढिस्कोमा च्यापिएकाले शव निकाल्ने काम भइरहेको नगरप्रमुख दीर्घ बलायरले बताए। घटनामा अन्य तीन जना पनि परेका र उनीहरूको सकुसल उद्धार गरिएको नगरप्रमुख बलायरले बताए। घटना दिउँसो करिब ४५ बजेको भए पनि ढीलो गरी जानकारी भएकाले तीन जनाको भर्खर उद्धार भएको उनको भनाइ छ। घर पोत्ने माटो खन्ने क्रममा उक्त घटना भएको हो। उद्धारका लागि अहिले नेपाल प्रहरी र सशस्त्र प्रहरीको टोली समेत घटनास्थलतिर गइरहेको प्रवक्ता सिंहले बताए।"
होलीको पूर्वसन्ध्यामा पोखरामा ओडिसी नृत्य कार्यक्रम,"काठमाडौं : नेपालस्थित भारतीय दूतावासले होलीको पूर्वसन्ध्यामा पोखरामा ओडिसी नृत्य कार्यक्रम आयोजना गरेको छ। भारत र नेपालको समृद्ध सांस्कृतिक सम्पदा प्रवर्द्धन पोखरामा भारतीय शास्त्रीय ओडिसी नृत्य र नेपाली लोक नृत्य प्रस्तुत गर्दै एक सांस्कृतिक कार्यक्रम सञ्चालन गरेको हो। भारतीय राजदूतावास, काठमाडौंस्थित स्वामी विवेकानन्द सांस्कतिक केन्द्र, नेपाल पर्यटन बोर्ड र पोखरा पर्यटन परिषदले संयुक्त रूपमा कार्यक्रम सञ्चालन गरेका हुन्। श्रितकमला, सखी हे, दशावतार र वसन्त बहार : वसन्तको रंग प्रस्तुत गर्दै भारतीय शास्त्रीय नृत्यको कठिन चाल तथा भावभङ्गीमा ओडिसी नृत्यमार्फत कार्यक्रममा देखाइएको थियो। लाखे नृत्यसँगै नेपाली लोक नृत्यको नेतृत्व निश्कल उदासले गरेका थिए। उनलाई संगीतकार निशान श्रेष्ठ, विशेष ताम्राकार, सम्बोधी उदास, सम्राट भारी र आयुष श्रेष्ठले साथ दिएका थिए। कार्यक्रममा गण्डकी प्रदेशका मुख्यमन्त्री सुरेन्द्रराज पाण्डेले नेपाल र भारतबीच धेरै सांस्कृतिक समानता रहेको र यस कार्यक्रमले दुई देशको विविधतालाई देखाउन मद्दत गरेको बताए। भारतीय राजदूतावासका प्रथम सचिव अविनाश सिंहले भारत र नेपालबीचको सदियौं पुरानो सांस्कृतिक सम्बन्ध रहेको बताउँदै पोखरालाई नेपालको पर्यटन राजधानी घोषणा गरेकोमा स्वागत गरे। बाराही घाट लेकसाइड पोखरामा आयोजित उक्त कार्यक्रममा ५०० भन्दा बढीको उपस्थिति थियो। काकली बोसको नेतृत्वमा रहेको ओडिसी नृत्य टोलीले यही चैत ९ गते काठमाडौंमा आफ्नो प्रस्तुति दिएको थियो। यस कार्यक्रमपश्चात टोलीले चैत ११ गते लुम्बिनी, चैत १३ गते वीरगन्ज र चैत १४ गते धरानमा प्रस्तुति दिने कार्यक्रम रहेको छ।"
त्रियुगामा अनिवार्य करेसाबारी,"उदयपुर : स्वस्थकर खानाका लागि उदयपुरको त्रियुगा नगरपालिका१० ले सबै घरमा अनिवार्य करेसाबारी कार्यक्रम सञ्चालनमा ल्याएको छ। बजारको विषालु खानालाई प्रतिबन्ध लगाउँदै वडाले सबै घरमा करेसाबारी निर्माण गरी अनिवार्य तरकारी खेती लगाउने गरी कार्यक्रम अघि सारेको हो। त्यसका लागि प्रत्येक घरमा टोलविकास संस्थामार्फत विभिन्न प्रकारका तरकारीका बिउविजन वितरण गर्न सुरु गरेको वडाध्यक्ष किरण पाण्डेले बताए। उनले भने, करेसाबारीले एकातर्फ अर्गानिक तरकारी खाएर स्वस्थ बन्न र अर्कोतर्फ बढी भएको बिक्री गरी आयआर्जनमा सहयोग पुग्ने छ।' उनका अनुसार १ हजार ८ सय २७ परिवारका लागि टोल विकास संस्थामार्फत ६ प्रकारका तरकारीको बिउ उपलब्ध गराइएको छ। करेसाबारी खेतीका लागि चालु आर्थिक वर्षमा ३ लाख रुपैयाँ बजेट विनियोजन गरी सुरुवात गरेको उनले बताए। उनले आगामी वर्ष यसको प्रतिफल हेरी बजेटको आकारलाई वृद्धि गरिने बताए। पाण्डेले थपे, कार्यक्रम हटाउने कुरा भएन निरन्तरता दिन यसको प्रतिफल र नयाँ विकल्पहरू समेत खोजिने छ।' उनले सबै वडावासीलाई समानुपातिक रुपले बिउ वितरण गरिएको बताए। स्वस्थकर खाना र समाजमा रहेको गरिबीपनलाई हटाउन साथै सानोतिनो आर्थिक गर्जो टार्न यसले सहयोग पुग्छ,' वडाध्यक्ष पाण्डेले भने, बाँझो जमिन सुक्खा राख्दा दैनिक तरकारी किनेर खानु पर्ने परिपाटीको विकास हुँदै गएकाले पनि यो कार्यक्रम लागु गरिएको हो।' घर वरपरको थौरै ठाउँमा पनि लगाउन सकिने बोडी, काँक्रो, घिरौला, करेला, लौका र फर्सीको बिउ वितरण गरिएको उनले बताए। त्रियुगा नपाका कृषि विकास शाखाका प्राविधिक सोमबहादुर दनुवारले रासायनिक मललाई प्रतिस्थापन गर्न घरायसी झोलमलको विषादी बनाउन सुरु गरिएकाले अर्गानिकतामा जोड दिन आग्रह गरे। उनले नगरपालिका जस्तोसुकै समयमा पनि किसानलाई प्राविधिक सहयोग गर्न तयार रहेको बताए।"
"उद्योगमन्त्री भण्डारी र बंगलादेशका राज्यमन्त्रीबीच भेट, दुई देशबीचका व्यापारिक समस्या समाधानमा जोड","काठमाडौं: उद्योग, वाणिज्य तथा आपूर्तिमन्त्री दामोदर भण्डारी र बंगलादेशका शिपिङ राज्यमन्त्री खालीद महमुद चौधरीबीच काठमाडौंमा आज भेटवार्ता भएको छ। दुई पक्षीय हितका विषयमा भएको भेटका क्रममा मन्त्री भण्डारीले पछिल्ला वर्षमा बंगलादेशबाट नेपालमा हुने आयातको परिमाण उल्लेख्य वृद्धि भए पनि नेपालबाट बंगलादेश हुने निर्यातको मात्रा भने न्यून नै रही आएकामा राज्यमन्त्री चौधरीको ध्यानाकर्षण गराए। उनले अन्तर्राष्ट्रिय व्यापारमा दुई मुलुक बीचको व्यापारको हिस्सालाई वृद्धि गर्नुपर्नेमा जोड दिए। बंगलादेश नेपालको महत्वपूर्ण व्यापार साझेदारका रूपमा रही आएको स्मरण गराउँदै मन्त्री भण्डारीले द्विपक्षीय व्यापार सम्बन्धलाई प्रवर्द्धन गर्नुपर्नेमा राज्यमन्त्री चौधरीको ध्यानाकर्षण गराएका हुन्। दूध तथा दुग्धजन्य उत्पादन, तरकारी, फलफूल, जडिबुटी तथा वनस्पतिजन्य उत्पादन, धागो र औषधिजन्य उत्पादनलगायत विभिन्न वस्तुका लागि बंगलादेश नेपालको सम्भाव्य बजारका रुपमा रहेकाले उच्च भन्सार महसुल तथा गैर भन्सारजन्य अवरोधका कारणले नेपाली उत्पादनले बंगलादेशी बजारमा पर्याप्त पहुँच प्राप्त गर्न नसकेकाले त्यसको पहल कदमीका लागि मन्त्री भण्डारीले आग्रह गरे। सन् २०१० देखि दुई देशबीचको सौविध्यपूर्ण व्यापार सम्झौता सम्बन्धमा वार्ता भइरहेको स्मरण गराउँदै मन्त्री भण्डारीले दुवै देशको आर्थिक हितलाई महत्त्वपूर्ण रुपमा प्रवर्द्धन गर्ने गरी यस सम्झौतालाई अन्तिम रुप दिन दुवै पक्षले आफ्नो प्रयास केन्द्रित गर्नुपर्ने आवश्यकता औँल्याए। नेपालको तेस्रो देशसँगको व्यापारका लागि चटगाउँ र मोंगलापोर्ट प्रयोग गर्ने पारवहन सुविधा प्रदान गरेकामा बंगलादेश सरकारलाई धन्यवाद दिँदै उनले सामुद्रिक बन्दरगाहको उपयोगमार्फत पारवहन सम्बन्धलाई सुदृढ बनाउन रोहनपुरसिंहवाद रेलवे र अन्य पारवहन रुटको सञ्चालनका लागि मन्त्री चौधरीसँग उनले आग्रह गरे। मन्त्री भण्डारीले नेपालबंगलादेश व्यापारका लागि काँकडभिट्टाफुलबारीबंगलाबन्ध रूट प्रयोग हुँदै आइरहेका र नेपाली ट्रकले भारतको फुलबारी भन्सार विन्दुबाट मात्र बंगलादेशबाट आयात भएका वस्तु ल्याइरहेकाले त्यसले पारवहन लागत बढ्न गएकामा ध्यानाकर्षण गराए। उनले राज्यमन्त्री चौधरीलाई प्राकृतिक सौन्दर्य, सांस्कृतिक सम्पदा, साहसिक क्रियाकलाप, जैविक विविधताका दृष्टिले नेपाल उत्कृष्ट पर्यटकीय गन्तव्यका रूपमा रहेको जानकारी गराउँदै बंगलादेशी पर्यटक नेपाल आउनेमा आशा व्यक्त गरे। अति कम विकसित मुलुकका रुपमा समेत सहयोगको विस्तार गर्दै संयुक्त रुपमा आवाज उठाउने एवं संयुक्त राष्ट्रसंघ लगायतका अन्तर्राष्ट्रिय मञ्चमा उम्मेदवारी लगायतका विषयमा समेत दुई देशबीच सहयोग आदान प्रदान हुँदै आएको स्मरण गराउँदै मन्त्री भण्डारीले यस किसिमको सहयोग अझ विस्तार हुनेमा जोड दिए। भेटका क्रममा बंगलादेशका राज्यमन्त्री चौधरीले मन्त्री भण्डारीले राखेका कुरा अत्यन्त सकारात्मक र सान्दर्भिक रहेको उल्लेख गर्दै बंगलादेश फर्केर आफूले सो विषयमा प्रधानमन्त्रीको ध्यानाकर्षण गराउने बताए। उनले नेपाल र बंगलादेशको निजी क्षेत्रलाई जोड्नुपर्नेमा जोड दिए। राज्यमन्त्री चौधरीले अप्रिलमा हुने दुई देशका सचिव र सहसचिव स्तरीय बैठकमा व्यापारमा देखापरेका समस्या समाधान गर्नुपर्ने बताए।"
बेनीघाटआरुघाट सडकः तान्द्राङ खोलामा बेलिब्रिज निर्माण,"गोरखा : गोरखाको बेनिघाटआरुघाट सडकखण्डअन्तर्गत तान्द्राङ खोलामा बेलिब्रिज निर्माण भएको छ। भीमसेन थापा गाउँपालिका८ स्थित घाटबेँसी र वडा नम्बर ४ स्थित धावाको बालिमटार जोड्ने तान्द्राङ खोलामा २४ दशमलव ४ मिटर लम्बाइको बेलिबिज्र निर्माण गरिएको गोरखा सडक योजना कार्यालयका इन्जिनियर गोविन्द श्रेष्ठले जानकारी दिए। बेलिब्रिज निर्माणका लागि ठेक्का सम्झौता भएको चार महिना भित्रै निर्माणको काम सम्पन्न भएको उनको भनाइ छ। पुल निर्माणका लागि कार्यालयले जलप होम जेभीसँग गएको मङ्सिर १५ गते ठेक्का सम्झौता गरेको थियो। एक वर्षभित्रमा काम सम्पन्न गर्नुपर्ने गरी कार्यालयले ठेकेदार कम्पनीसँग ठेक्का सम्झौता गरेको थियो, उनले भने, तर तीव्र गतिमा काम भएकाले तोकिएको समयभन्दा झण्डै आठ महिनाअघि नै काम सम्पन्न भयो। पुल निर्माणको लागत तीन करोड ८९ लाख ८३ हजार रुपैयाँ रहेको छ। पुलको वारिपारि दुवैतर्फ ५०५० मिटरको पहुँच मार्ग निर्माण भएको इन्जिनियर श्रेष्ठले बताए। राष्ट्रिय गौरवको आयोजनाको रुपमा रहेको १२ सय मेगावाट क्षमताको जलाशययुक्त बूढीगण्डकी जलविद्युत् आयोजनाको डुबान क्षेत्रमा पर्ने भएकाले त्यहाँ पक्की पुल निर्माणका लागि डिपिआर तयार गरिएको भए पनि पछि त्यसलाई परिवर्तन गरेर बेलिब्रिज निर्माण गरिएको हो। पुल निर्माण भएसँगै बेनिघाटदेखि आरुघाटसम्म दैनिक रुपमा चल्ने सवारी साधनको आवागमनमा सहज भएको भीमसेन थापा गाउँपालिका वडा नम्बर ८ का वडाध्यक्ष विष्णुकुमार श्रेष्ठले बताए। पुल निर्माणले गोरखाको भीमसेन थापा गाउँपालिका, आरुघाट गाउँपालिका, धार्चे गाउँपालिका, चुमनुब्री गाउँपालिका धादिङका नागरिकलाई सहज हुनेछ।"
प्रिय होली,"प्रिय होली, तिम्रो आगमनमा लह लह फुल्छन् तिमी जस्तै रंगीन राता, पहेँला, हरिया अनगिन्ती उत्साहका फूल। तिम्रो आगमनलाई पर्खिरहन्छन् मैले जस्तै प्रेमका पारखीहरू आफ्ना लाग्ने हातहरू जसले मुठ्याउन् एक मुठ्ठी रंगीन खुसी र पोतिदिऊन् गालाभरी मायाका रंगहरू। तिम्रो सामिप्यताको कामना गर्छन् मैले जस्तै मायालु जोडीहरू आफ्ना लाग्ने स्पर्श जसले छोउन् हृदयका तीव्र ढुकढुकी फोरुन् प्रेमको घडा र पोखुन् उमंगको मक्खन देहको कुनाकुनामा। प्रिय होली, तिम्रो आगमनमा जवान बन्छ वसन्त पाउलिन्छन् सम्बन्धका हरिया बोटहरू मनभरि फस्टाउँछन् पिरतिका बाली गुन्जिन्छ गगनमा मायाको संगीत ! प्रिय होली, हरेक वर्ष तिमी नबिर्सी आउनू तिम्रो स्वागतमा इन्द्रेणी रङ थालभरि सजाउँला हर्षको पिचकारिले गुनासोलाई बगाउँला।"
इजाजत प्राप्त हतियारका बारे प्रशासन नै बेखबर,"परासी : व्यक्तिगत सुरक्षाका लागि हतियार राख्न इजाजत पत्र (लाइसेन्स) दिने जिल्ला प्रशासन कार्यालय नै हतियारका अवस्थाका बारेमा बेखबर रहेका छन्। जिल्लाबाट हतियारका लागि इजाजत (अनुमति) लिएर गएका अधिकांश व्यक्तिहरू सम्पर्कमा नआउँदा हतियारको अवस्थाबारे प्रशासन बेखबर बन्ने गरेका हुन्। जिल्ला प्रशासन कार्यालय नवलपरासीबाट इजाजत लिएर गएका अधिकांश व्यक्तिहरूले हतियारको नवीकरण नै नगराएको अभिलेखमा देखिएको छ। जसका कारण ती हतियारको अवस्था बारे स्वयं प्रशासन नै बेखबर छ। हतियारको अवस्थाका बारेमा जानकारी नहुँदा त्यसको दुरुपयोगको सम्भावना पनि उत्तिकै रहेको स्वयं सुरक्षा अधिकारीहरू बताउँछन्। हतियारका लागि जिल्ला प्रशासन कार्यालय नवलपरासीबाट ३८३ जनाले इजाजत लिएका छन्। जसमा १०२ वटा हतियार मात्र नवीकरण भएको प्रमुख जिल्ला अधिकारी सुरेश पन्थीले बताए। प्रजिअ पन्थीकाअनुसार हातहतियार खरखजना ऐनले पाँच वर्षसम्म नवीकरण नगराए त्यस्ता हतियार जफत हुने र ति स्वतः अवैध मानिन्छन्। अभिलेखअनुसार जिल्लाबाट वर्षौ पहिलेदेखि त्यसरी इजाजत लिएर हतियार लगेको देखिएको छ। अभिलेखअनुसार तोकिएको समयमा नवीकरण नगराएका हतियार धेरै देखिएको छ। जसले गर्दा त्यस्ता हतियार स्वतः अवैध भएको प्रजिअ पन्थीले बताए। अभिलेखअनुसार अवैध मानिए पनि कानुनी व्यवस्थाका कारण अवैध नै हो भन्न सकिने अवस्था नरहेको पन्थीको भनाई छ। कानुनी व्यवस्थाअनुसार एक जिल्लाबाट इजाजत लिएको हतियार अर्को जिल्लामा पनि नवीकरण गर्न सकिन्छ। त्यसरी नवीकरण गर्ने जिल्लाले इजाजत दिने जिल्लालाई जानकारी दिने गरेका छैनन्। नवीकरण गर्ने जिल्ला वा सम्बन्धित व्यक्तिले इजाजत पत्र दिने जिल्लालाई जानकारी दिनुपर्ने कानुनी व्यवस्थामा उल्लेख नभएकाले होला जानकारी आउँदैन। त्यसैले नवीकरणको अवस्थाका बारेमा जानकारी नहुँदा यतिकै संख्यामा ति हतियार अवैध भए भनेर भन्न सकिने अवस्था छैन, प्रजिअ पन्थीले भने। यसैबीच चुनावको समयमा प्रहरी कार्यालयमा अनुमति प्राप्त हतियार बुझाउनका लागि अनुरोध गर्ने गरिएको छ। तर न्यून संख्यामा मात्र चुनावको समयमा हतियार बुझाउने गरिएको छ। गत निर्वाचनको समयमा प्रहरी कार्यालयमा जम्मा ७ वटा अनुमति प्राप्त हतियार बुझाएको जिल्ला प्रहरी कार्यालयका सूचना अधिकारी रेशम बोहराले बताए। बुझाएका सबै हतियार सम्बन्धित व्यक्तिले नै लगेको उनले जानकारी दिए। जिल्लामा भारतसँग सीमाना जोडिएका क्षेत्रका स्थानीयले सबैभन्दा बढी इजाजत लिएर हतियार राखेका छन्। अनुमति लिएका हतियारमा सबैभन्दा बढी १२ बोरका राइफल छन्। २२,२३ र ३५ बोरका राइफल, ३५ बोरको पेस्तोल, कटुई, ब्रिज लोड, भरुवा, मेनिचर र हवाई बन्दुक नामका हतियार राख्न इजाजत लिएको प्रशासनले जनाएको छ।"
आरोहणको चौथो शिविर,"भिन्न सामाजिक भूमिकामा खरो हुँदाहुँदै पनि साहित्यको निरन्तर साधना गरेका छन् कविले। इलामबाट फोन गरेर एक दिन कवि विमल वैैद्यले उर्दी जारी गरे, फलानो दिन, फलानोे स्थान, ढिस्कानो समयमा मेरो चौथो कविता संग्रह विमोचन हुँदै छ। कविता वाचन गर्नुपर्छ। पुस्तक आजभोलि हात पर्छ, कविता आफैं छान्नू। मिठो आदेशले पुलकित बनायो। किनभने उनका कविता पहिल्यै पढेको छु अत्यन्त हिस्सी परेका हुन्छन्। पुस्तक हात पर्यो, कविताहरू पढेँ तर पर्यो फसाद। एक छान्नु त फलामको च्युरा चपाएभन्दा गाह्रो पो भयो, हुनेभए हरेक कविता वाचन गरौं जस्ता लागे। चौथो कविता संग्रह प्रकाशित हुनु स्वयं नै लाखौं शब्द बोल्छ। किनभने त्यसले बताइरहेको हुन्छ, कवि कर्ममा दत्तचित्त छन्, अनुशासित छन् र निरन्तर छन्। हिमालको उचाइबाट न्यानोसँगै पग्लेर कञ्चन पानी जसरी ओरालो झर्दै आफ्नो शीतलताले उष्ण र जर्जर जमिनहरूलाई सिँच्दै, असंख्य खोलानालासँग मिसिँदै, आफूलाई तिनमा समाहित गर्ने क्रममा सिक्दैसिकाउँदै, बादल जस्तो आवारा बनेर बरालिँदै पुनः कहिले वर्षका थोपा र कहिले हिउँका कणहरू हुँदै फेरि अग्ला पहाडहरूमा तिनलाई छर्दै स्थापित हुने पानीको जस्तो निरन्तर यात्रा गर्न सक्ने थोरै यायावर हुन्छन्। तिनैमध्ये एक यायावर कवि हुन् कवि विमल वैद्य। सही अर्थमा भन्ने हो भने कविताका साधक, कविताका प्रेमी। कविताप्रति असाध्य धेरै अनुशासन, आशक्ति र अनुराग नभई उनले लेख्नेजस्ता सुन्दर कविता लेख्न सकिँदैन। दायित्व र भिन्न सामाजिक भूमिकामा खरो हुँदाहुँदै पनि साहित्यको निरन्तर साधना गर्न सकिन्छ भन्ने कुराको उदाहरणचाहिँ विमल हुन्। उनी आफ्नो कर्मक्षेत्रमा भिन्नभिन्न भूमिकामा उत्तिकै सफल व्यक्तित्व हुन्। त्यति हुँदाहुँदै पनि कवितालाई प्रेम गर्न नछोडी कविता आरोहणको क्रममा उनले चौथो शिविरमा क्याम्प गाडेका छन्। र, युगको तटमा उभिएर त्यो क्याम्प हो। यो आलेख विमलको कविता संग्रहको समीक्षा होइन। कवितालाई प्रेम गर्ने एउटा साहित्य अनुरागीको मनमा यसले ल्याएको छालहरूको आवाजलाई लिपिबद्ध गर्ने सानो प्रयास मात्रै हो। कविताकृतिको प्रमुख विशेषता भनेकै एक कविका रूपमा उनको आफ्नै आरोहको स्पष्टता हो उनको विकासक्रम हो। अघिल्ला तीन कविता संग्रहमा उनले पाठकलाई प्रभावित पारेका थिए भने चौथोले पाठकलाई अचम्भित बनाएको छ मन्त्रमुग्ध बनाएको छ। यसैले उनको अनुशासनलाई स्पष्ट्याएको छ। युगको तटमा उभिएर उनले कविताहरूको पुस्तक लेखेका होइनन् तस्बिहरू उनेका हुन्। तस्बिहरू अर्थात् प्रार्थना गर्नेबेला प्रयोग गरिने माला। त्यसैले त यसमा समावेश भएका हरेक कविता पढ्नेका लागि प्रार्थनाजस्तै पवित्र र गहिरा लाग्छन्। यसका लागि कविले भावनाको समुद्रको मरियाना ट्रेन्चसम्मै डुबुल्की लगाएका छन् र बटुलेर ल्याएका छन् ३८ अनमोल मोती। अनि तिनैलाई उनेका छन् शैलीको धागोमा। त्यसरी तयार भएको छ, युगको तटमा उभिएर। प्रार्थनाको सबैभन्दा ठूलो विशेषता नै के हो भने दोहोर्याइतेहेर्याइ गर्दा पनि त्यो पुरानो लाग्दैन। झनै नयाँ लाग्छ, झनै गहिरो लाग्छ। विमलका कविता पनि त्यस्तै लाग्छन्। खोलाको तटमा उभिँदा भन्दा समुद्रको तटमा उभिँदा देखिने क्षितिज निकै फराकिलो हुन्छ। एउटा थुम्कोमा उभिँदाभन्दा अग्लो पहाड वा हिमालमा उभिँदा देखिने क्षितिज अझै विशाल हुँदो हो। कल्पना गर्नुस्, युगकै तटमा उभिँदा कति विशाल र फराकिलो क्षितिज देखिएला ? युगको तटमा उभिँदा दृष्टिभित्र कति कुरा अटाउँलान् ? कविले युगको तटमा उभिँदा कस्तो अनुभूति गर्छ होला ? अझ हाम्रो पुस्ताको कुरा गर्ने हो भने विश्वविकासको तीव्रता पनि यो पुस्ताले जति अरूले कहाँ देखेको होला ? अनि सिंगो युग नै अग्रगमनको नाममा खेर फ्यालेर देश नै पछि परेको पुस्ता पनि यही होला। त्यतिमात्र नभै आर्थिक, प्राकृतिक, राजनीतिक र सामाजिक परिवर्तन अनि विचलन, यति बृहत भोगाइ र देखाइ अरू पुस्ताले देखेको थिएन। त्यो देखाइ, त्यो भोगाइका अंशहरूलाई विमलले कवितामा समाहित गरेका छन्। त्यसको ज्वलन्त उदाहरण पहिलो कवितामै पाउन सकिन्छ आगो बर्सिरहेको समयछेउ : चुहिने भाँडोमा बोकेर विचार उनीहरू क्षितिजमा सुनौलो घाम देखाइरहेछन्। यो सशक्त र प्रतीकात्मक उद्घाटनले पाठकलाई पाना पल्टाउँदै जाँदा पाइने खुराकका लागि तयार पारिदिन्छ। आठ राउन्डसम्म खेल्न पाइने मुक्केबाजीको खेलमा कुनै मुक्केबाजले पहिलो राउन्डमै सकरपन्च प्रहार गरेजसरी कविले अभिव्यक्तिको शक्ति देखाएका छन्। जसै अरू कविता पढ्न थाल्नुहुनेछ, तिनले चर्लुम्मै डुबाइदिन्छन्। मानौं त्यही नै पल प्रणय दिवस हो र कविता तपाईंका प्रेमी वा प्रेमिका हुन्। कुशल कविले पीडासँग पनि प्रेम हुने बनाइदिन सक्छ, मृत्युलाई पनि प्यारो बनाइदिन सक्छ। घाट कविता त्यसैको उदाहरण हो : पर्खिरहेको हुन्छ घाटले सधैं मान्छेको अन्त्य त्यसै दिनदेखि जुन दिन ऊ बाबुको पौरुषबाट सिञ्चित भएर आमाको गर्भमा बास बसेको थियो। उनको शैली सरल र स्पष्ट छ। उनका कवितामा विम्ब, भाव र लक्षणहरू यति सहज रूपमा आउँछन् कि तिनका प्रभाव कहिलेकाहीँ कविता पढेको धेरै बेर वा धेरै दिनपछि पनि अनुभूत हुन सक्छ। उनले दिमाग हल्लिने कविता कोरिदिएका छन्। शिव ठाकुरः एक पोट्रेट, म उही विष्णु नवीन हुँ, दाहिने खल्तीको पर्स र खाली शिशि पुराना कागज त्यसका उदाहरण हुन्। उनका कवितामा अनुराग अनि समर्पणका कुरा छन्, अनि बिछोडका पीडा पनि : छोडिजानेहरूका रहर बढी हुँदो हो, छोडिजानेहरूको सहर अर्कै हुँदो हो। समग्रमा विमलका कविता अनुशासित छन्। तिनले कविताको मर्म र गरिमालाई आँच आउन दिएका छैनन्। आफ्नै परिवेश र समयको वरिपरि रहेर खोजिएका विषय कविता बनेका छन्। शैलीको त कुरा गर्नै परेन। अलिकति कमी खट्किएको चाहिँ दुइटा कवितामा मात्र हो। एउटा, तिमी नहुँदामा जीवनसंगिनीसँगको क्षणिक वियोगमा व्यक्त अभावका पीडामा अलिकति पितृसत्तात्मक सोच हावी भएको हो कि ? उनको अभाव खट्किने जुनजुन कुरालाई कविले जोड दिए, ती सबै एक पुरुषले आफैं गर्न नसक्ने थिएन। जीवनसंगिनीको महत्व र अभाव तीभन्दा बढी महत्वपूर्ण कारणका लागि बुझिदिएको भए अझ गज्जब हुन्थ्यो कि ? व्यक्तिगत रूपमा उनलाई चिन्ने भएकाले पनि होेला, अर्को कविता स्कुल जाने छोरालाई पढ्दा पनि मनमा लागिरहन्छ, एक छोरी र एक छोेराका कवि पिताले स्कुल जाने छोरीका लागि पनि एउटा कविता लेखिदिएको भए क्या खास्सा हुन्थ्यो ! जे होस्, युगको तटमा उभिएर नेपाली कविताको एउटा कोसेढुङ्गा हो भन्नचाहिँ कञ्जूस्याइँ गर्नुपर्दैन। स्वैरकल्पनाको नाममा अलमलिएर सम्राटको नयाँ लुगा खोज्नुपर्ने साहित्यको गुन्टा उनले बाँधेका छैनन्। अनि सिर्जनात्मक छुटका नाममा खाँदिएका बोझिला शब्दका ठेलीहरू पनि उनले कसेका छैनन्। तै पनि तिनले थोरै र स्पष्ट अभिव्यक्तिमार्फत बोल्नपर्ने जति प्रशस्तै बोलेका हुन्छन्, गोप्य कोेठामा मुसाले बिरालो ब्याउँछ आलुको बिउमा अम्रिसो फल्छ।"
कागजको खोस्टोलाई लिएर कांग्रेसले ममाथि निहुँ खोज्यो : रवि लामिछाने,"काठमाडौं : उपप्रधान एवं गृहमन्त्री रवि लामिछानेले सहकारी प्रकरणमा नेपाली कांग्रेसले प्रमाणबिना आफूमाथि निहुँ खोजेको आरोप लगाएका छन्। सहकारी पीडितले प्रहरीमा दिएको उजुरीलाई कागजको खोस्टोको संज्ञा दिँदै गृहमन्त्री लामिछानेले बिना कारण राजीनामा माग्नु ठिक नहुने तर्क गरे। शनिबार एक कार्यक्रममा बोल्दै राष्ट्रिय स्वतन्त्र पार्टीका सभापति समेत रहेका गृहमन्त्री लामिछानेले भने,' एउटा कागजको खोस्टो प्रहरीमा भेटाएर ममाथि संसदीय सुनुवाइ मागिएको छ। गृहमन्त्रीबाट राजीनामा मागिएको छ। यसमा कुनै तुक छैन।' राष्ट्र र नागरिकको सेवा गर्ने अवसर जुरेकोमा सरकारमा सहभागी भएको उनको भनाइ छ। उनले यो अवसरलाई परिणाममुखी बनाउने प्रतिवद्धता समेत व्यक्त गरे। उनले आफूहरूलाई देशको ठूलो दल नेपाली कांग्रेसलाई जस्तो काम गर्न नसकेर प्रधानमन्त्रीले गलहत्याएर निकाल्नुपर्ने अवस्था नआउने दावी गरे। 'प्रतिपक्षले संसद अवरुद्ध गरेको छ। अनेक वहाना बनाएको छ। प्रधानमन्त्रीको जवाफ मागेको थियो। प्रधानमन्त्रीले जवाफ दिनुभयो। प्रधानमन्त्रीको जवाफ हुँदैन अब संसदीय समितिको माग गरेको छ । गृहमन्त्रीको राजीनामा मागिरहेको सुनेको छु। म स्पष्ट भन्न चाहन्छु। काम गर्न नसकेको अवस्था तपाईंहरूले सांसद वा सडकमा आएर राजीनामा माग गर्नुपर्दैन। रास्वपाका मान्छेहरु खल्तीमा वा झोलामा राजीनामा बोकेर हिँडयाछन्,'उनले भने,'हामी देशको ठूलो राजनीतिक दल नेपाली कांग्रेसजस्तो प्रधानमन्त्रीले गलहत्याएर फाल्ने अवस्थामा पुग्दैनौं। हामी काम गर्न आएका हौं।' आफूमाथि लागेका आरोपबारे पार्टीमा छलफल गरी सार्वजनिक गरेको भन्दै कांग्रेसले आफ्नो जवाफ सुन्न धैर्य नगरेको दावी गरे। उनले भने, 'मेरा विषयमा उठेका विषयमा पार्टीमा संवाद गरेको छु। त्यो कुरालाई सार्वजनिक गरेको छु। एउटा बिनाप्रमाणको कागजको खोस्टोलाई लिएर मामाथि आरोप लगाइएको छ। तर, मेरो जवाफ संसदमा सुन्ने धैर्य पनि उहाँहरुले गर्नसक्नु भएन। मैले जवाफ दिन पाएको भए त्यो कुरा स्पष्ट पार्थे।' गृहमन्त्री लामिछानेमाथि सहकारी ठगीको आरोप छ। नेपाली कांग्रेसले उनीमाथि अनुसन्धानका लागि संसदीय सुनुवाइ समितिको माग गरेको छ।पोखराको सूर्यदर्शन सहकारी संस्थाका पीडितहरूले जाहेरीमार्फत हाल गृहमन्त्री तथा तत्कालीन गोर्खा मिडिया नेटवर्क प्राइभेट लिमिटेडका प्रबन्ध निर्देशक लामिछानेमाथि उजुरी दिएको भएपनि छानबिन नभएको पीडितहरुले नै बताएका छन्। ।"
"नागरिक उन्मुक्तिकी अध्यक्ष रञ्जीता र प्रधानमन्त्रीबीच भेटवार्ता, सरकारमा जाने संकेत","धनगढी : नागरिक उन्मुक्ति पार्टीले सरकारमा जाने संकेत देखाएको छ। शनिबार नागरिक उन्मुक्ति पार्टीकी अध्यक्ष रञ्जीता श्रेष्ठ चौधरी सहितका नेताहरुले प्रधानमन्त्री पुष्पकमल दाहाल प्रचण्ड लाई भेटेर सरकारमा जाने संकेत गरेका हुन्। प्रधानमन्त्री ज्युले एक मन्त्रालयसहित सरकारमा आउनका लागि आग्रह गर्नुभयो। नयाँ गठबन्धनलाई हामीले विश्वासको मत पनि दिएका छौं, विश्वासको मत दिनुभनेको सरकारमा जानकै लागि हो। हाम्रो पार्टी सरकारमा जान सकारात्मक छ, उन्मुक्तिका एकजना नेताले भने। उनले, लुम्बिनी र सुदूरपश्चिममा पनि नयाँ गठबन्धनलाई सहयोग गर्ने बताए। छलफलमा नागरिक उन्मुक्तिका संस्थापक नेता तथा टीकापुर नगरपालिकाका मेयर रामलाल डंगौराले भेटवार्ता सकारात्मक भएको बताए। फागुन २१ पछि बनेको नयाँ राजनीतिक समीकरणअनुसार अघि बढ्नेबारे सकारात्मक छलफल भएको डंगौराले जानकारी दिए। नयाँ समीकरणमा बनेको केन्द्र सरकारमा सहभागी हुने, सुदूरपश्चिम प्रदेश सरकार र लुम्बिनी प्रदेश सरकार बनाउन टिम बनाउने लगायतका विषयमा छलफल भएको छ, मेयर डंगौराले भने। सुदूरपश्चिमका लागि भने नागरिक उन्मुक्तिका बहुमत प्रदेश सभा सदस्यहरुले कमल बहादुर शाह नेतृत्वको सरकारलाई समर्थन गर्ने निर्णय सार्वजनिक गरिसकेका छन्। एकजना नेता भन्छन्, त्यो निर्णय परिवर्तन हुन सक्छ, संघ सरकारमा जानका लागि त्यो निर्णय दबाब दिने उद्देश्यले गरिएको हुनसक्छ। सुदूरपश्चिमका मुख्यमन्त्री शाह अहिले अल्पमतमा छन्। उनले चैतको २३ गतेभित्र विश्वासको मत लिइसक्नुपर्छ। उनीसँग आफ्नो पार्टी (नेपाली काँग्रेस) का १८ र उन्मुक्तिका ७ जना र स्वतन्त्र १ जना गरी २६ जनाको मात्रै समर्थन छ। बहुमतका लागि उनलाई १ जना प्रदेश सभा सदस्यको कमी भएको छ। नागरिक उन्मुक्ति पार्टी भित्र देखिएको विवादका कारण पनि मुख्यमन्त्री शाह, उसका पूरै ७ जना प्रदेश सभा सदस्यले विश्वासको मत दिनेमा ढुक्क छैनन्। नागरिक उन्मुक्तिबाट भूमी ब्यवस्था कृषि तथा सहकारी राज्यमन्त्री बनाएका कैलाश चौधरीलाई हटाएर उनको ठाउँमा ईन्द्रा गिरिलाई राज्यमन्त्री बनाएपछि उनी रुष्ट छन्। यद्यपी सरकार टिकाउनका लागि मुख्यमन्त्री शाहले नागरिक उन्मुक्तिका ५ जनालाई मन्त्री बनाएका छन्। २ जना बिना विभागीय लक्ष्मण किशोर चौधरी र खुसीराम चौधरी पनि विभाग नतोकेको भन्दै रुष्ट भएका छन्। पुरानो गठबन्धनका बेला स्वतन्त्र सांसद डाक्टर ताराप्रसाद जोशीले मुख्यमन्त्री शाहलाई विश्वासको मत दिए पनि अहिले उनले पनि सरकारमा बहुमत ल्याउन सक्ने पक्षलाई मत हाल्ने मुड बनाएका छन्।"
आफूमाथि प्रश्न उठिसकेपछि पनि गृहमन्त्री लामिछाने पदमा बसिरहनुको पछाडि केही रहस्य छ : शेखर कोइराला,"काठमाडौं : नेपाली कांग्रेसका नेता डा शेखर कोइरालाले उपप्रधान एवं गृहमन्त्री रवि लामिछानेलाई नैतिकताका आधारमा एक मिनेट पनि पदमा बस्न छुट नभएको बताएका छन्। शनिबार काठमाडौंमा पार्टीका स्थानीय कार्यकर्ताहरूसँगको भेटघाट कार्यक्रममा बोल्दै नेता कोइरालाले सडकदेखि संसदसम्म विरोध भइरहँदा पनि गृहमन्त्री लामिछाने पदमा बसिरहनुको पछाडि केही रहस्य त लुकेको छैन? भन्दै प्रश्न समेत गरे। नेता कोइरालाले गृहमन्त्री लामिछानेले आफूमाथि लागेको आरोपमा अनुसन्धान गर्न दिएर नैतिकता देखाउनुपर्ने जिकिर गरे। कोइरालाले भने,' तत्कालका लागि अनुसन्धानमा सहयोग गरेर यसको टुंगो लाग्यो र उहाँ निर्दोष साबित हुनुभयो भने फेरि मन्त्री भइहाल्यो नि।' उनले सत्ता गठबन्धनले यति ठूलो बदमासी गरिरहँदा पनि काठमाडौंबासी चुपचाप बसिरहेको देख्दा अचम्म लागेको बताए। हरेक परिवर्तनमा काठमाडौंबासीहरूको भूमिका महत्वपूर्ण रहेको भन्दै नेता कोइरालाले अबका दिनमा उनीहरूको आवश्यकता रहेको उल्लेख गरे। सहकारी ठगी प्रकरणमा गृहमन्त्री लामिछानेमाथि अनुसन्धान गर्न प्रमुख प्रतिपक्षी कांग्रेसले संसदीय छानबिन समिति गठन गर्न अल्टिमेटम दिएको छ। समिति नबने संसद चल्न नदिने कांग्रेसले चेतावनी दिएको छ।"
"दुर्घटनामा दुई जनाको मृत्यु, पाँच घाइते",हुम्ला : हुम्लाको दक्षिण भेगमा पर्ने अदानचुली गाउँपालिका४ मा आज भएको सवारी दुर्घटनामा परी दुई जनाको मृत्यु भएको छ। जिल्ला प्रहरी कार्यालय हुम्लाका प्रहरी नायव उपरीक्षक रवीन्द्र खनालले पाम्सा भन्ने स्थानमा भएको दुर्घटनामा पाँच जना घाइते भएको जानकारी दिए। सु प ०१००१ नम्बरको गाडी आज दिउँसो पाम्सको मोडमा दुर्घटना भएको हो। उनका अनुसार मृतक र घाइतेको उद्धार भइरहेको छ। दुर्घटनाबारे विस्तृत जानकारी प्राप्त नभइसकेको प्रहरीको भनाइ छ। दुर्घटनामा पर्ने सवारी स्थानीय धनमल महताराको रहेको बताइएको छ।
"होलीमा सुरक्षा कडाई : ३ हजार सुरक्षाकर्मी परिचालन, जबरजस्ती रङ दल्नेलाई कारबाही","काठमाडौं : जिल्ला प्रहरी परिसर काठमाडौंले फागु पर्व (होली) लाई सुरक्षित र मर्यादित बनाउन उपत्यकामा कडाइ गर्ने भएको छ। होलीलाई लक्षित गरी काठमाडौंमा तीन हजार सुरक्षाकर्मी खटिने भएका छन्। होली पर्वका दिन काठमाडौंमा उच्छृङ्खल गतिविधि गर्ने, लागू पदार्थ सेवन (लापसे) गरी सवारी चलाउने, मादक पदार्थ सेवन (मापसे) गरी होहल्ला गर्ने, सर्वसाधारणलाई त्रसिद बनाउने लगायत क्रियाकलाप गर्नेलाई कारबाही गरिने जिल्ला प्रहरी परिसर काठमाडौंका प्रवक्ता एवं प्रहरी उपरीक्षक नवराज अधिकारीले जानकारी दिए। उनले भने, हामीले सभ्य, भव्य तरिकामा फागु पर्व मनाउन सबैमा आग्रह गरेका छौँ। कानुन विपरीत अवाञ्छित तथा उच्छृङ्खल गतिविधि गर्नेलाई कानुनबमोजिम कडाभन्दा कडा कारबाही गरिने छ। यस वर्षको होली पर्वका लागि दुई हजार पाँचसय पोसाकधारी र पाँच सय सादा पोसाकका गरी तीन हजारको संख्यामा प्रहरी खटिने जिल्ला प्रहरी परिसर काठमाडौंले जनाएको छ। होली खेल्नेहरूको समूह तथा भीडमा सादा पोसाकका प्रहरी ठूलो संख्यामा परिचालन हुने भएकाले कोही कसैले पनि कानुन विपरीतका गतिविधि गरेको पाइए तत्काल पक्राउ गरिने प्रहरी उपरीक्षक अधिकारीले बताए। काठमाडौंका विभिन्न वडामा शान्त वातावरणमा पर्व मनाउन आग्रहसहित माइकिङ गर्दै आएका छौँ, प्रउ अधिकारीले भने, हाम्रो चाहना भनेको शान्त र सभ्य होली मनाउनुस् भन्ने हो। हाम्रो आग्रहलाई अटेर गरी कानुन विपरीत क्रियाकलाप गरेमा कानुनी दायरामा ल्याउने छौँ। अवाञ्छित र उच्छृङ्खल गतिविधि हुन नदिन काठमाडौंमा भोलि बिहानैदेखि चेकजाँचको व्यवस्था मिलाइएको प्रहरीले जनाएको छ। अनावश्यक हर्न बजाउने, होहल्ला गरी सवारी चलाउने, ठूलो आवाज निकाल्ने वा बजाउने, मोटरसाइकलमा तीनजना चढ्ने, हेल्मेट नलगाउने, तीव्र गतिलगायत क्रियाकलापमा संलग्नलाई निगरानी गरी कारबाही गरिने प्रउ अधिकारीले जानकारी दिए। मापसे र लापसे सेवन गरी सवारी चलाउने चालकलाई कडाइका साथ चेकजाँचको व्यवस्था मिलाएको भन्दै अनुमतिबिना रङ दल्ने, लोला हान्ने, जिस्काउनेलगायत गतिविधि गर्नेलाई समेत कारबाहीको दायरामा ल्याइने जिल्ला प्रहरी परिसर काठमाडौंका प्रमुख एवं प्रहरी वरिष्ठ उपरीक्षक भूपेन्द्र खत्रीले जानकारी दिए।"
दिलिप महतोलाई पर्यावरण सहिद घोषणाको माग गर्दै राजमार्गमा चक्काजाम,"ढल्केवर(धनुषा) : क्रसर माफियाबाट मारिएका पर्यावरण अभियन्ता दिलिप भनिने ओमप्रकाश महतोलाई पर्यावरण सहिद घोषणा गर्नुपर्ने माग गर्दै पूर्वपश्चिम राजमार्गमा चक्काजाम गरिएको छ। शनिबार धनुषाको ढल्केवरमा पीडित परिवार र सामाजिक अभियन्ताहरूले राजमार्ग अवरुद्ध गर्दै प्रदर्शन गरेका छन्। दिलिपलाई पर्यावरण सहिद घोषणा गर्नुपर्ने माग गर्दै प्लेकार्डसहित शान्तिपूर्ण प्रदर्शनमा उत्रिएका उनीहरूले करिब आधा घण्टा पूर्वपश्चिम लोकमार्ग पूर्ण रुपले अवरुद्ध पारेका थिए। दिलिप महतोलाई शहीद घोषणा गर्नुपर्ने माग गर्दै उनको परिवार केही दिनअघि मात्रै काठमाडौं पुगेर उपप्रधानमन्त्री तथा गृहमन्त्री रवि लामिछानेलाई ज्ञापनपत्र बुझाएका थिए। उनीहरूले ज्ञापनपत्र बुझाउँदै सहिद घोषणाको मागसँगै पुनः अनुसन्धानको पनि माग राखेका छन्। दिलिप महतोलाई पर्यावरण सहिद घोषणा गर्न र पीडित परिवारलाई क्षतिपूर्ति उपलब्ध गराउन आम जनता पार्टीका अध्यक्ष प्रभु साहले संसदमा समेत आवाज उठाएका छन्। पूर्वराष्ट्रपति रामवरण यादवले पनि दिलिपलाई पर्यावरण सहिद घोषणा गर्न सरकारसँग माग आग्रह गर्दै आएका छन्। २०७६ पुस २५ को झिसमिसे बिहानीमा धनुषाको मिथिला नगरपालिका५ श्रीपुरका दिलीपलाई क्रसर डनले क्रुर हत्या गरेका थिए। क्रसर डनले दिलिपलाई कोखमालिभरप्रहार गरी सख्त घाइते बनाएर टिपरले किचेर हत्या गरेका थिए। चुरे दोहन रोक्नुपर्ने, अवैध उत्खनन् र क्रसर उद्योग बन्द गर्नुपर्ने उनको चोटिलो आवाज खोला तस्करको तारोमा परेर दिलिपको हत्या गरिएको थियो। त्यसयता दिलिपका परिवार र चुरे अभियन्ताहरू दोषीलाई कडा सजाय र दिलिपलाई पर्यावरण सहिद घोषणाको माग गर्दै गाउँदेखि राजधानीसम्म संघर्ष गरिरहेका छन्। दिलिप हत्या मुद्दामा धनुषा जिल्ला अदालतले तीनजनालाई दोषी ठहर गरिसकेको छ। जिल्ला अदालतले गत फागुन १२ गते मुख्य योजनाकार चुरियाई बालुवा प्रशोधन उद्योगका सञ्चालक विपीन महतो र कामदार मुनिन्द्र महतोलाई २५२५ वर्ष कैद र ५५ लाख क्षतिपूर्ति तिर्न फैसला सुनाइएको थियो। जिल्ला अदालतका न्यायाधीश चित्रबहादुर गुरुङको इजलासले गरेको उक्त फैसलालाई उच्च अदालत जनकपुरका न्यायाधीशद्वय महेन्द्रनाथ उपाध्याय र ध्रुवकुमार पियाको संयुक्त इजलाशले जिल्ला अदालतको फैसलालाई सदर गरिदिएको छ।"
"रंग दलिदिँदैमा रमाइलो हुँदैन, दलि माग्ने मान्छेले पनि रमाइलो मान्नुपर्छ : ओली","काठमाडौं : नेकपा एमालेका अध्यक्ष केपी शर्मा ओलीले सभ्य र मर्यादित भएर होली खेल्न आग्रह गरेका छन्। शनिबार एमाले मधेश सम्पर्क कमिटीको होली विशेष कार्यक्रममा बोल्दै अध्यक्ष ओलीले रंगहरूको पर्व होलीलाई उच्छृङखल गतिविधिबिना सभ्य भएर मनाउन आग्रह गरेका हुन्। अध्यक्ष ओलीले होली मनाउँदा अरुको स्वतन्त्रतामाथि खलल नपर्नेगरी आफ्नो स्वतन्त्रता प्रयोग गर्नुपर्ने उल्लेख गरे। 'होली खेल्दा विचार गरेर खेल्नुपर्ने हुन्छ। अरुमाथि आघात पुर्याउनु हुँदैन। सामाजिक मित्रतामाथि ध्यान दिनुपर्छ। बलजफ्ती रंग लगाउनुहुँदैन। त्यहँ ठूलो अप्रियता हुनसक्छ। अरुको स्वतन्त्रतामाथि खलल नपर्ने गरी आफ्नो स्वतन्त्रता प्रयोग गर्नुपर्छ। रंग दल्दिँदैमा रमाइलो हुँदैन। दलिमाग्ने मान्छेले पनि रमाइलो मान्नुपर्छ। इच्छाविपरित रमाइलो हुँदैन। इच्छामा मात्रै रमाइलो हुन्छ,' उनले भने,' लोला हाल्ने र गोला फाल्ने त गर्न नै हुँदैन।' होली सबै पर्वभन्दा पुरानो पर्व बताउँदै अध्यक्ष ओलीले यो पर्वमा रंग लगाउँदा वा गीत गाउँदा छुट्टै खालको उमंग मिल्ने बताए। हरेक चाडपर्वहरू समाज विकाससँग जोडिएको भन्दै देखापरेका विकृति विसंगतिहरूलाई हटाउँदै लैजानुपर्नेमा उनले जोड दिए।"
घर बिग्य्रो घरबार बिग्य्रो राजनीति मायाले,"२०४६ सालको जनआन्दोलनपछि गीतसंगीतलाई चुनावी सभाहरूमा प्रवेश गराएको पाइन्छ। नेपाली कांग्रेस र नेकपा एमाले त्यसबेला प्रमुख राजनीतिक दल थिए। दलका नेताहरूले चुनावी प्रचारका लागि सबैथरी कलाकारलाई निम्त्याउने कामको थालनी गरे। आधुनिक गीतका गायकगायिकाभन्दा लोककलाकारलाई बढी प्रयोग गरे। आर्थिक प्रलोभनका कारण हरेक पार्टीमा आआफ्नो आस्थाबमोजिम ती कलाकार राजनीतिक पार्टी र अन्य स्वतन्त्र उम्मेदवारका लागि पनि चुनावी गीत गाउन लागिपरे। कलाजस्तो शुद्ध पेसालाई कसैले पनि धमिल्याउनु उचित होइन। कलाकारहरू सफा र शुद्ध हुन्छन्। लोकसंस्कृति, लोकगीत र विभिन्न जिल्ला र प्रान्तमा बोलिने भाषाको गीतमार्फत सेवा गरिरहन्छन् कलाकारहरू। यसो त रानुुदेवीले २००६ सालमा देशमा राणाविरोधी प्रजातन्त्रका गीतहरू गाएको स्मरण आउँछ। त्यसबेला उनले कुनै दलको नभई प्रजातन्त्रका पक्षमा गीत गाएकी थिइन्। नेपाली अघि बढ हातमा क्रान्ति झन्डा लिई बोलको उनको गीतले सांगीतिक क्षेत्रबाट पनि प्रजातन्त्र स्थापना गर्न बल पुगेको मान्न सकिन्छ। २०१७ साल तत्कालीन राजा महेन्द्रको राजनीतिक कदमपछि मुलुकमा ३० वर्षसम्म एकछत्र पंञ्चायती एकदलीय शासन प्रणाली लागू भयो। कलाकारहरूले पनि सो व्यवस्थाको गीतसंगीत र अमूल्य स्वरमार्फत विरोध गरे। यसरी विरोधका गीतहरू गाएर समाजलाई प्रजातन्त्रका पक्षमा जागरुक गराउने पंक्तिमा रामेश, रायन, मञ्जुल, जेबी टुहुरे, नन्दकृष्ण जोशी, जीवन शर्मा, माधव प्रधान, रामकृष्ण दुवाल, अरिम, मधु गुरुङको नाम अग्रपंक्तिमा आउँछ। यी कलाकारले आस्था, संकल्प समूहको नामबाट पूर्वका हिमाली र पहाडी जिल्लाका गाउँबस्तीहरूमा परिवर्तनका स्वरहरू सुनाएर नागरिकलाई प्रजातन्त्रका पक्षमा जनलहर ल्याएको देखिन्छ। यसैगरी, देउडा संगीतमार्फत जोशीले सुदूरपश्चिम र त्यसबेलाको मध्यपश्चिम क्षेत्रलाई प्रजातन्त्रका पक्षमा निरन्तर आवाज दिइरहेको सम्झना ताजै छ। प्रजातन्त्र प्राप्तिपछि र २०६२६३ सालको जनआन्दोलन सफल पार्न माथि उल्लेखित विशिष्ठ साधकहरूले निरन्तर रूपमा लोकतन्त्रका पक्षमा गीतसंगीतमार्फत योगदान दिइरहेको यथार्थ भुल्न सकिँदैन। साथै ६२६३ को जनआन्दोलन सफल पार्न कलाकार बद्री पंगेनी, रुविन गन्धर्व, हरिदेवी कोइराला, नरेन्द्रराज रेग्मी, गोपाल ठाकुर, धीरेन्द्र प्रेमर्षिलगायतको योगदान उत्तिकै छ। अब शीर्षकअनुसार देउडागीतमा राजनीतिको प्रभाव र राजनीतिमा देउडा गीतको महत्वबारे केही चर्चा गरौं। देउडा गीतसंगीत यस्तो अस्त्र हो जसले सुदूर र कर्णाली प्रदेशका सम्पूर्ण नरनारीको मनमुटु छुन्छ। देउडा गीत र संस्कृति एकमात्र वर्ग र निश्चित समुदायको नभै समग्र भूगोलमा अटाउने नागरिकको साझा सांस्कृतिक सम्पत्ति भएकाले अगाध माया बढेको मान्न सकिन्छ। पर्वहरूमा र रानीतिक क्रियाकलापका बेला देउडाको प्रयोग बढी हुने गर्छ। नेता कार्यकर्तादेखि समाजका लब्धप्रतिष्ठित व्यक्तिहरू आपसमा देउडा खेल्न पाएपछि सुखमा रमाउने र दुःखहरू भुल्ने गर्छन्। तर, देउडा कलाकारलाई राजनीतिमा किन प्रयोग गरिन्छ ? सबैको चिन्ताको विषय छ। देउडाका मौलिक भाकाहरू चुनावताका सुनाइदिँदा कतै संस्कृतिको अवमूल्यन त भएन ? भन्ने प्रश्न पनि अर्कोतिर छ। चुनावताका पार्टीले कलाकारलाई सक्दो प्रयोग गर्ने, दर्शकहरू बढाउने प्रचलन देउडा भूमिमा मात्र नभएर देशभरि नै रहेको पाइन्छ। अझ २०५६, ६४, ७०, ७४ र ७९ को राष्ट्रिय चुनावमा लोककलाकारलाई धेरै नै प्रयोग गरेको देखियो। राजनीतिमा स्थायी शत्रु र मित्र कहिल्यै हँुदैनन् भन्ने कुराको बोध देउडा गीतले पनि गराउँदै आएको देखिन्छ। देउडामा प्रयोग गरिएका केही राजनीतिक गीतहरू यस्ता छन् यै रानी वनका दाउरा हात् लायाले भाग्दा जोइचेला पराया भया राजनीतिका लाग्दा। २०५१ सालमा देशमा मध्यावधि चुनावताका बझाङमा एउटा राजनीतिक पार्टीको उम्मेदारले रचेको गीत हो माथीको। २०४८, २०५१, २०५६ सालको चुनावमा त्यसबेलाका दुई ठूला राजनीतिक पार्टीका कार्यकर्ता र संस्कृतिकर्मीबीच सुदूरपश्चिमका बझाङ, बाजुरा, बैतडी, दार्चुलालगायतका जिल्लामा देउडा खेलमा कडा प्रतिस्पर्धा भएका राजनीतिक र सांस्कृतिक इतिहास भुल्न नसकिने किसिमका छन् माओवादी दरा (गाउँघर) पस्या प्रचण्डले गर्दा राजनीतिको टुंगो छैन राजाको भर पर्दा। तत्कालीन राजाले सत्ता हातमा लिएपछि नागरिकलाई राजाको कदमको कुनै भर भएन। यसैगरी, गाउँगाउँमा माओबादीको आगमन भएपछि कतै शान्ति कायम भयो भने कतै अशान्ति भित्रियो भन्ने आशयको गीत हो माथिको। घरबाट हिँड्याको माइस, छार्ेयाट्टीको साइत राजनीति नखेल्नु भाइयौ साधारणी भाइस। घरबाट टाढाको यात्रा गर्नु छ भने छोर्याट्टी (बिहे नभएकी केटी) देख्नुलाई साइत मानिन्छ। कन्या कुमारीलाई अगाडि लगाएर यात्रा गर्ने चलन त्यसैले पनि हुनसक्छ। साधारण मानिसले राजनीतिजस्तो छलकपट पेसामा नलाग्दा राम्रो हुनेछ भन्ने उपदेश यो गीतले दिन खोजेको हो। देउडागीतमा जस्तो चोटिलो ब्यंग्य प्रहार पार्टीका नेताले गर्न सक्दैनन्। ब्यंग्यमा एउटा गीताङ्गीले गीत यसरी सुनायो बल्ल मर्यो तल्लागाउँको गाई मर्यो कालुको शिकार खान्या तलाई (लोभ) लाग्यो को खाला भालुको। यहाँ एमाले र कांग्रेसलाई गीताङ्गीले बल्ल (गोरु) र गाईसँग तुलना गरेका छन्। मासु खाने चाहना भए तापनि भालुको मासु खान हुन्न भन्ने सन्देश यस गीतले दिएको छ। अर्थात्, साम, दाम, दण्ड, भेदका नीति अपनाएर गरिने राजनीति भनेको फोहोरी खेल हो। यसका पछि लाग्नु हुन्न भन्ने नागरिकको आवाज हो यो दार्मजिउलो बाझै रैग्यो चंखेली छायाले घर बिग्य्रो घरबार बिग्य्रो राजनीति मायाले। कुनै बेला १ रुपैयाँको नोटमा चंखेली हिमाल छापिएको थियो। मुगु जिल्लामा पर्ने उक्त हिमालको छायाले शीतलहरका कारण दार्मजिउलो (मलिलो खेत)मा लगाएको अन्नबाली नष्ट भएजस्तै राजनीतिक कारणले घरबार बिग्रियो भनेर माथिको गीतले प्रट्याएको छ। समग्रमा भन्नुपर्दा, राजनीतिक देउडा गीतले सबैलाई आकर्षित त गर्छ नै। समाजका परिवर्तनकामी वर्गहरू राजनीतिबाटै जन्मिएका भए पनि राजनीतिमा भर हँुदैन। घर न घाटको बनाउने हुँदा कलाकारहरूले राजनीति क्षेत्रमा नलाग्दा राम्रो हुन्छ भन्ने सन्देश दिन खोजेका छन्, यी गीतले कयौं देउडा कलाकारलाई।"
नक्साको जूनमा चहक,"सकारात्मक सोचमा जीवन बाँच्ने ऊर्जाको दियालो सल्काउँछिन् कवि यी कवितामा। कवि र कविताको साइनो कति प्रेमिल हुन्छ। एउटा शब्दशिल्पी कसरी अक्षरको पूजारी हुन्छ र अनुभूतिको माला उन्छ अनि त्यो माला श्रद्धेय पाठकलाई पहिराउँछ भन्ने उदाहरणको जीवन्त नमुना हो, कवितासंग्रह नक्साको जून। जब कृतिभित्र छिरेँ तब यहाँभित्रका शक्तिशाली कविताले मभित्रको वैचारिक धरातल राम्रैसँग हल्लायो। कवि जयन्ता पोखरेललाई सिंगो कृतिभित्र पढ्ने अवसर यसअघि पाएकी थिइनँ। उनीभित्रको काव्यिक चेत र साहित्यिक अन्तक्र्रियाको फुँदो गाँसेर घण्टौं बस्ने फुर्सद मिलेकै थिएन। नमिलेको पनि जाती अहिले किन प्रियकर लाग्यो भने उनका कविताका पंक्ति र बान्कीमा बेहिसाब कुद्न पाएँ। काव्यिक आनन्दको रसपान गर्न पाएँ। उनका कविता निश्चित रूपमा समयका दस्तावेजहरू हुन्। तर, पनि कति मीठो लेखन। खिप्ने कलामा उनी कति सिपालु। भूमिकामा लेखेकी छन्, एकदशक अघि मेरो अर्थमा कविता कृतिको एउटा देउराली तयार पारेँ। त्यही देउरालीमा छाडेर काव्य अभ्यास र आपूलाई म गायब भएँ। यसबीचमा उनले घरगृहस्थी र साहित्यिक यात्रा दुवैसँग रस्साकस्सी गरिन् र अन्ततः सुन्दर उपहार दिइन्। लगभग चार दर्जन कविता यसभित्र छन्। प्रायः कविता मझौला आकारका छन्। थोरै मात्रामा संक्षिप्त पनि छन्। हरेक कविताले दिने सन्देश आफैंमा शक्तिशाली त छँदै छ, त्यसलाई प्रस्तुत गर्ने कला पनि मनमोहक छ। संग्रहको प्रथम कविता ओ काठमाडौं सरी ल !का केही हरफ : साँगुरो आँगन झन् साँघुरो पार्न काठमान्डूले बोलाएको थिएन मलाई सुविधाको ल्याम्पपोस्टमुनि पुतली झैं फरफराउन काठमान्डूले लगाएको थिएन मलाई कंक्रिटको चिसो ओडारमा झरिलो बिपना ओस्याउन काठमान्डूले झिकाएको थिएन मलाई (पृ १) पक्कै पनि काठमाडौं अवसरको खानी हो। पचास लाखभन्दा बढी नागरिक राजधानीमा बसोबास गर्छन्। यसका अप्ठेरा सजिलै महसुस गर्न सक्छौं। जान्दाजान्दै पनि काठमाडौं बिरानो सहर महसुस हुन्छ। यही कारण होला उनी काठमाडौंलाई सरी भन्दै गाउँघरतिर लाग्छिन्। पर्यावरणमैत्री कविता उक्लदै गर्दा र तुइन लेख्छिन्। यी दुवै कवितामा ग्रामजीवनको निश्चलता र हार्दिकता भेटिन्छ। उसो त मानिसलाई गाउँले मात्र कहाँ तृप्ति दिन्छ र ? हरियो सपनाको युद्ध कवितामा फेरि आफूलाई शहरवासी भएकोमा गर्व ठान्छिन्। उनका कवितामा युगीन समयका बुलन्द आवाज झंकृत छन्। गलतलाई गलत भन्न उनी डराउँदिनन्। विसंगत समयको भताभुंग अवस्थामा पनि उनी आशावादी छन्। सकारात्मक सोचमा जीवन बाँच्ने ऊर्जाको दियालो सल्काउँछिन्। समय सधैं प्रतिकूल हँुदैन, विकासको निख्खर उज्यालोले गति लिनेछ भन्दै विश्वासका कोसेलीहरू कविता बाँड्छिन्। दशकौंदेखि अस्थिर राजनीतिले देशलाई गाँजेका कारण नेताप्रति उनको गम्भीर प्रश्न छः निर्मला हत्याकाण्डको कुरा, वैदेशिक रोजगोरमा पुगेकी चेलीले आठ वर्ष कोमामा पुगेर मृत्युवरण गर्नुपर्दाको अवस्था, बिचौलिया र लुटाहाले देशलाई खोक्रो पारेको सन्दर्भ, मसला कविता आदिबाट। कुनै पनि घटनाको वास्तविक अवस्था नबुझी हत्त न पत्त असत्य, भ्रामक र मनगढन्ते समाचार लेख्ने पीत पत्रकारिताप्रति खबर शीर्षकको कवितामार्फत उनी खबरदारी गर्छिन्। लेख्छिन्: दबाबका अनेक मुद्दाहरूमा प्वाँख पलाएपछि पीतकर्मको आकाशमा खतराको चिल देखिएपछि कुखुरीले चल्ला छोपे झैं झ्यापभुप झुटलाई छोपेर हरेक दिन अखबार कुरकुराएर बस्छ कुरकुराउनबाहेक अखबार अरू के गर्न सक्छ र ? (पृ १६) प्रतिकूल समय र अस्थिर राजनीतिको पासो थापेर राजतन्त्र फर्कनु पर्छ भन्नेहरूप्रति उनी नागार्जुन शीर्षकको कवितामा भरौटेहरूलाई शब्दको कोर्रा हान्छिन्। युवा किन विदेश पस्छन् ? सत्ताको तबेलामा हिनहिनाउने सत्ताधारीहरूले किन बुझ्दैनन् जनताको मनोविज्ञान ? उनी प्रश्न गर्छिन्। जयन्ता नारी कवि हुन्। अवश्य पनि उनका कवितामा वर्गीय चेतको बुलन्द आवाज पाइन्छ। हिजोसम्म गृहिणी मात्र बनेर घर व्यवहार धानेकी हजुरआमाले सन्तानलाई पर्याप्त माया दिन्थिन् होला, अहिलेका आमाहरू घर कार्यालय, सामाजिक पहिचानका लागि अस्तित्व चेतप्रति सचेत छन्। पुरुषको भन्दा महिलाको समय अझ बढी विभाजित छ। पुरुष अफिसको कामबाट फर्केपछि घरमा पुगेर आराम गर्छन् तर महिला अफिसको काम भ्याएर फेरि घरधन्दाको तालिकामा चर्कोसँग खट्नुपर्छ। यही दौडधूपको रिले खेलमा आफ्ना सन्तानको कपाल सुम्सुम्याउँदै बाबु र नानी भनिरहन भ्याउँदिनन््। मन उनीहरूकै वात्सल्यमा हरेक धड्कनमा धड्किरहेको हुन्छ तर पनि सन्तान सजिलै भनिदिन्छन् हामीलाई माया नै गर्नुहुन्न, हाम्रा लागि समय नै दिनुहुन्न। यतिबेला एउटी महिलाले प्रमाणको रूपमा के पेस गर्ने होला सन्तानका लागि ? जयन्ता शब्दशिल्पी भएकीले आफ्ना भावना खन्याउन सजिलो भयो कवितामा। उनी भावनामा पग्लिनन्। अनेकौं बाधाव्यवधान आए पनि आत्मबलले स्वाभिमानको पहाड उक्लिरहन्छिन् र म मर्दिनँ कवितामार्फत कमलीको स्वअस्तित्व चेतलाई बुलन्द पारिरहन्छिन्। सरकारी कर्मचारीले भ्रष्टाचार गर्नुमा पनि कतै न कतै महिलाको पनि हात त छैन भनेर सचेत गराउँछिन्। आत्मसम्मानको शंघघोष कवितामार्फत उनी भन्छिन् : छड्के तिलहरी ढल्काएर म अझै नाच्नुपर्छ सुनको दाँत टल्काएर म अझै हाँस्नुपर्छ भन्नेहरू मलाई खर्दार्नी भन्छन् मै हुँ हरपल उक्साउने मै हुँ उनलाई घुस्याहा बनाउने (पृ ९५) नक्साको जुनभित्र समसामयिक विषयका मन छुने कविता प्रशस्तै छन्। उनको कवितात्मक शैली पृथक छ। अस्तित्वचेतले उनी हिमाल झैं अग्लिएकी छन्। जीवन भनेको जीत र हारको सहयात्रा हो भन्ने दर्शनलाई उनले बुझेकी छन्। आमाप्रति श्रद्धाभाव राखिएका कविताले उस्तै भावुक बन्छ पाठक। यो देशमा सबथोक बिक्रीमा हुँदा एउटी युवतीले बाध्यतामा शरीर बेच्छे भन्ने उसलाई मात्रै किन अवहेलना भनेर प्रश्न गर्छिन्। युवाजति विदेशमा हुँदा वृद्धवृद्धा वृद्धाश्रममा रहनु पर्ने हो भनेर सचेत गराउँछिन्। देशप्रेमको झन्डा उत्तिकै अग्लो छ। प्रत्येक कविताले पाठकलाई मीठो झंकार पैदा गराउँछ। कवितामा विम्ब र प्रतीकको सुन्दर प्रयोग छ। फिपी, चरी, घुम्टो, सेतो सिक्का, थाबो जस्ता अनेक विम्बले कवितालाई वजनदार बनाएका छन्। जयन्ताका कविता पढ्दा विपुल प्रतिभाशाली कवि लाग्छिन् कवि। हरेक पाठकले यो कविता संग्रह पढून् र उनको काव्यिक धरातलको पहिचान गरुन्। साझा प्रकाशनबाट २०७९ सालमा प्रकाशित यो संग्रह पठनीय र कविता विधाको महत्वपूर्ण प्राप्ति लाग्यो। ठाउँठाउँमा अंग्रेजी शब्दका सट्टा नेपाली शब्द नै राखेको भए भन्ने पाठकलाई महसुस हुन्छ। यद्यपि पढ्दा काव्यिक रसको पर्याप्त आस्वादन गर्न सकिन्छ। यति सुन्दर कविताको संगालो नेपाली साहित्यले पाउनु गर्वको कुरा हो।"
"सर्वोच्च देश, सर्वोच्च परिवेश","विश्वको सबैभन्दा उच्च देश नेपाल। नेपाल भूमिमा जन्म लिनु पाउनु हाम्रो अहोभाग्य हो। हामी यसै महान् हुन पाएका छौं। जय होस् ! विश्वको सबैभन्दा उच्च देश नेपाल । नेपाल भूमिमा जन्म लिनु पाउनु हाम्रो अहोभाग्य हो। हामी यसै महान् हुन पाएका छौं। यो कुरा हामी कसैका मनमा प्रादुर्भाव भएका छन् ? छैनन्। हामी कति अनभिज्ञ रहेछौं काठमाडौंको दक्षिण भाग सिपाडोलमा डोलेश्वर महादेवको मन्दिर छ तर भारतका एउटा बाबाले डोलेश्वर भारतका प्रख्यात जगन्नाथको शिर हो भनिदिए। र त ओहो डोलेश्वर त जगन्नाथका शिर पो रहेछन् ! भन्ने थाहा पायौं। जहाँ जगन्नाथ भनेका हामी नेपालीका चार धाममध्येका एक रहेछन्। अहिले आएर बल्ल हाम्रा आँखा खुले। त्यस्तै यहाँ हामीले मानिआएका हाम्रा देवीदेउता जति छन्, ती सबैका नाउँबाट स्थापित भएका हिमालयका काखमा कुण्डहरू छन्। ती कुण्हरूको पनि हामीलाई मतलवै छैन। ती कुण्ड यस्ता हुन् भनेर कोही विद्धान् आएर भनिदिनु पर्छ हामीलाई। अनि बल्ल ती कुण्डलाई ओहो ! यी कुण्ड त यस्ता पो रहेछन् ! भनेर मान्न थाल्छौं। अहिले केवल एउटा कुण्डको अस्तित्व खुलेको छ गोसाइँकुण्ड र त्यहाँ दशहरा जनैपूर्णिमा जस्ता पर्वमा नुहाउन जान्छौं। एक सय आठ कुण्ड छन् भनेको सुनेको हो तर कतिवटा छन् ? त्यो त निश्चित छैन। व्यास गुफा व्यासऋषिले तपस्या गरेको ठाउँ यति महत्वपूर्ण छ कि आजसम्म पनि व्यासऋषिले लेखेको शास्त्रभन्दा ठूलो उच्च संसारमा कुनै शास्त्र छैन। भौगोलिक दृष्टिले पनि सगरमाथा हाम्रै देशमा छ। हाम्रो देश नेपालमा भन्दा उच्च शिखर संसारमा कहीँकतै छैन। हाम्रो शास्त्रभन्दा उच्च र विशाल कसैका शास्त्र छैनन्। हेर्नोस् त हामीले गर्व गर्ने कुराहरू कति धेरै छन् ? जनक राजाकी छोरी सीताको जन्म नेपालमै भयो। बाल्मीकि ऋषिले तपस्या गरेको ठाउँ बाल्मीकि आश्रम पनि नेपालमै। शिवले तपस्या गरेको हिमालय पर्वत होस् वा पार्वतीले जन्म लिएको पर्वत, दुवै नेपालमै छन्। मानिआएका सबै देवीदेवताको वासस्थान यहीँ छन्। अनेक कुण्ड यहीँ छन्। वास्तवमै नेपाल त स्वर्ग हो। केबल हामीले पहिचान गर्न सकेका छैनौं अनि छैनौं यी यावत विषयमा चिन्तनमनन र प्रचारप्रसार। विश्वले देवत्वको रूपमा मानिआएका गौतम बुद्धको जन्म नेपालमै भएको हो। भारतले मानिआएका चार धाममध्येको एक श्रीपशुपतिनाथ र मुक्तिनाथ पनि नेपालमै छन्। नेपाल देशको गरिमा वर्णन गरिनसक्नु छ। यसका गुह्य कुरा हामीलाई थाहै छैन। भारतका प्रधानमन्त्री नरेन्द्र मोदी आएर यो पशुपतिनाथको देश, मुक्तिनाथको पावन भूमि, गौतमबुद्ध जन्मिएको देश अनि ऋषिमुनिको देश भनेपछि हाम्रो नाक घिरम्लो जत्रो भएको थियो। कस्तुरीले आफ्नो विनाको बास्ना कताबाट आयो ? भनेर खोज्दै हिँडेजस्तो हाम्रो हालत त्योभन्दा कम छैन। अघि नै पनि भनें यो नि अरूले आएर भनेपछि बल्ल हामीले थाहा पायौं हामी त ऋषिमुनिका सन्तान रहेछौं। ओहो ! भनेर हाम्रो छाती फुल्यो, हामीलाई गौरव लाग्यो। सबै कुरा सुनेपछि त जुरुङ काँडा उम्रिए हाम्रा। अनि पो लाग्यो हामी त वास्तवमै कोहीभन्दा कम रहेन छौं। पितापूर्खाहरूले के गरेका थिए र ? हाम्रा पूर्खाले आर्जेको मुलुक भनिएको होला ? हाम्रो गौरवका गाथा किन भनिएको होला ? यसै भन्थ्यौं। वास्तवमा यसो भएर पो भनिएको रहेछ भन्ने बल्ल हामीलाई महसुस हुनथाल्यो। नारदको जन्म नेपालकै लार्के भन्ने ठाउँमा भएको हो भनिन्छ। हाम्रा शास्त्रहरूको अध्ययन र अनुशरण गरेर पश्चिमाले विकासको ढोका खोलेका हुन्, समग्र प्रगति गरेका हुन् भन्नेसम्म हामीलाई नै थाहा छैन। कतिसम्म भने हामी पुर्खौंदेखि मनाउँदै आएको आफ्नै धर्मसंस्कृतिसँग अनभिज्ञ जस्तै बनिरहेका छौं। कैयौंलाई अझ खासगरी युवा पुस्तालाई धर्मसंस्कृतिको गहिरो ज्ञान छैन। यसप्रति उनीहरूको बुझाइ र दृष्टिकोण अत्यन्तै कमजोर छ। अरूले गरेको बढाइचढाइले हामी कतिपयको मन बगेको छ। मूल नदी र बर्खे नदी छुट्याउन सकिरहेका छैनौं। मूल नदीमा बसेर पनि सुकिजाने नदी राम्रो हो हाम्रो भनिरहेछौं हामी। परोपकाराय पुन्याय पायाय परपीडनम् अर्थात् आपूलाई भोक लाग्दा अरूलाई पनि भोक लाग्छ भन्ने सम्झनुपर्छ। मातृवत् पर दारेषु पर द्रव्येषु लोष्टवत् आत्मावत सर्वभुतेषुया पश्यति स पण्डित अर्थात् पण्डित त्यसै हुँदैन मानिस। यस्ता कुरा अध्ययनमनन गर्ने व्यक्ति नै पण्डित हो, महान् हो भनिएको छ। भनेपछि हाम्रो धर्मसंस्कृति कति महान् छ ? जरैदेखि सोच्ने कि ? हाम्रो धर्मसंस्कृति भनेकै मानवतावादी र विश्व भाइचाराको संस्कृति हो। यति महान् धर्मसंस्कृति कसको छ ? कहाँ छ ? यो दुनियाँमा हुन त सबै धर्मले मानव कल्याण गर्नुपर्छ त भन्छन् तर यति महान् धर्मसंस्कृति कसैका छैनन्। बुद्धले जुन धर्म कार्यान्वयन गरेर देखाए। त्यो नै हाम्रो धर्मसंस्कृति हो जसलाई आज विश्वले मानेको छ। आजको विश्व यति तनावग्रस्त छ कि यदि यो विश्वले हाम्रा यस्ता नैतिक नियमको अनुशरण गर्ने हो भने त्यो विषम परिस्थितिबाट मुक्ति पाउँछ। यो विश्व भाइचाराको मार्गमा प्रवेश गरे सारा ब्रह्माण्डको कल्याण हुनेछ। आफू नखाएर पनि साँझमा आएको पाहुनालाई पेटभरि खुवाएर सन्तुष्टि गराउने पन केवल नेपालीपन नै हो। पतिब्रता, पत्नीब्रता हुनुपर्छ, बाटोमा पिसाब फेर्न हँुदैन, नदीनाला पानीमा दिसापिसाब गर्नु हुँदैन। यी त्यसै भनिएका थिएनन्। अहिले आएर बल्ल हामीलाई थाहा हुँदै छ। हाम्रो धर्मले नेपाल र नेपालीमात्र होइन, सारा विश्वकै ठूलो कल्याण हुनेमा ढुक्क हुन सकिन्छ। कसैप्रति कुदृष्टि नलगाऊ, आफूलाई चिमोट्दा दुख्छ भने अरूलाई पनि चिमोट्दा दुख्छ भन्ने भावनाले काम गर भनेको छ भनेपछि कति विचार पुर्याएर यी कुरा आए होलान्। कति महान् छन् हाम्रा नैतिक नियम? यस्तो संसारमा कसैको नीतिनियम छन् ? छैनन् नि ! हामीलाई त यो नजिकको तीर्थ हेला हुन्छ भन्छन् नि ! हो त्यस्तै भएको हो। बिस्तारै विश्व फर्किंदै छ। बुझ्ने थोरै होलान् तर बुझेकाहरूले अध्ययन, अनुसन्धान, मनन र अनुशरण गरिरहेकै छन्। हाम्रा यी सारा वैदिक परम्परा बुझेको र अपनाएको भए, अध्ययन अनुशरण गरेको भए आज न रुसले युक्रेनलाई हान्थ्यो, न त इजरायलले हमासलाई। न हमासले इजराइलसँग निहुँ खोज्थ्यो, नयुक्रेनले रुससँग निहुँ खोज्थ्यो। हाम्रा नैतिकनियम यति विशाल छन् कि संसार एकआपसमा बाँधिएर एकअर्कालाई कल्याण गर्नुपर्छ भन्ने नै सन्देश दिन्छ। यसरी विश्व खाली मानव कल्याण र विकासतिर लागे यो ब्रहमाण्ड नै उच्च पथमा लम्किन्छ कि बयान गरी साध्य छैन। यसो हुन सके कति हो कति अलौकिक पथमा लम्किन्थ्यो ब्रह्माण्ड !"
मधेश सरकारमा थपिए ३ मन्त्री,"जनकपुरधाम : मधेस प्रदेशका मुख्यमन्त्री सरोजकुमार यादवले मन्त्रिमण्डल विस्तार गरेका हुन्। शनिबार नेकपा एमालेका थप चार सांसदले मन्त्री र राज्यमन्त्रीको शपथ लिएका हुन्। राजकुमार लेखीले गृह, सञ्चार तथा कानून, शत्रुधन सिंहले स्वास्थ्य तथा जनसंख्या मन्त्री र एमालेमा प्रवेश गरेका प्रमोद जयसवालले शिक्षा तथा संस्कृति मन्त्रीको रुपमा शपथ लिएका हुन्। यस्तै, केशव रायले स्वास्थ्य तथा जनसंख्या राज्य मन्त्रीको रुपमा शपथ लिएका हुन्। प्रदेश प्रमुख सुमित्रा सुवेदी भण्डारीले मन्त्रीहरूलाई पद तथा गोपनीयताको शपथ खुवाएका हुन्। यस्तै शपथ ग्रहण समारोहमा रामचन्द्र मण्डलको उपस्थितिमा मुख्यमन्त्री यादवले राज्यमन्त्री केशव रायलाई पद तथा गोपनीयताको शपथ गराएका हुन्।"
चरेसको कारोबार गर्ने गिरोह पक्राउ,"वीरगन्ज : वीरगन्जमा लागुपदार्थ चरेसको खरिदबिक्री गर्ने गिरोहलाई प्रहरीले पक्राउ गरेको छ। नेपालको पहाडी जिल्लाबाट चरेस लिएर वीरगन्ज आएर भारतीयलाई बिक्री गर्ने क्रममा त्यसमा संलग्न एक नेपाली र दुई भारतीयलाई प्रहरीले पक्राउ गरेको हो। पक्राउ पर्नेमा धादिङको गजुरी गाउँपालिका८ का २९ वर्षीय सुरेश तामाङ, भारतको बिहार राज्यको सिवानका २४ वर्षीय महमद आलम र सिवानकै २२ वर्षीय आरिफ राज रहेका छन्। उनीहरूको साथबाट चरेस १२ किलो २४० ग्राम र नेपाली नगद २ लाख ५० हजार रुपैयाँ पनि बरामद गरिएको पर्साका प्रहरी नायब उपरीक्षक कुमार विक्रम थापाले जानकारी दिए। प्रहरी नायब उपरीक्षक थापाका अनुसार वीरगन्ज भन्सार नाका क्षेत्रमा पर्ने रजतयन्ति चोकमा शुक्रबार बिहान चेकजाँचका क्रममा प्रहरीले भारतको रक्सौलबाट पैदल आउँदै गरेका आलमलाई श्रोत खुल्न नसकेको नेपाली नगद २ लाख रुपैयाँसहित नियन्त्रणमा लिएको थियो। अनुसन्धान क्रममा आलमले उक्त रकम चरेस खरिदका लागि लिएर आएको बयान प्रहरीलाई दिएका थिए। त्यसपछि प्रहरी वीरगन्जको घण्टाघर चोकस्थित नारायणी गेष्ट हाउसमा पुगेको थियो। गेष्ट हाउसको १०९ नम्बर कोठामा प्रहरी पुग्दा कोठाभित्र रहेका राजको साथबाट ३ वटा पोकामा रहेको १२ किलो २४० ग्राम चरेस प्रहरीले बरामद गरेको थियो। प्रहरीले राजलाई चरेससहित नियन्त्रणमा लिएलगत्तै गेष्ट हाउसको अर्को कोठामा रहेका तामाङ झ्यालबाट फाल हालेर भाग्न खोज्दा प्रहरीले तामाङलाई पनि नियन्त्रणमा लिएको प्रहरी नायब उपरीक्षक थापाले बताए। तीन तल्ला माथिबाट हाम फालेका तामाङको खुट्टा भाँचिएको र प्रहरीको निगरानीमा उनको नारायणी अस्पतालमा उपचार भइरहेको थापाले जानकारी दिए। प्रारम्भिक बयानका क्रममा तामाङले उक्त चरेस ट्याक्सीमा लिएर वीरगन्ज आएको मात्रै बताएको तर चरेस कहाँबाट लिएर आएको भन्ने बारेमा नखुलाएको प्रहरी नायब उपरीक्षक थापाले जानकारी दिए। पक्राउ परेका तीनै जनाविरुद्ध लागूऔषध सम्बन्धी कसुरमा थप अनुसन्धान कार्य भइरहेको थापाले बताए।"
"मकवानपुरमा भाइरल ज्वरोका बिरामी बढे, अस्पतालमा चाँप",मकवानपुर : थाहा नगरपालिका र हेटौँडा उपमहानगरपालिका क्षेत्रमा भाइरल ज्वरोको प्रकोप बढेको छ । जिल्ला स्वास्थ्य कार्यालयका अनुसार थाहा नगरपालिकाअन्तर्गतका स्वास्थ्य चौकी र प्राथमिक स्वास्थ्य केन्द्रमा दैनिक ६० देखि ७५ जनासम्म भाइरल ज्वरोका बिरामी उपचारका लागि आउने गरेका छन् । कार्यालयका सूचना अधिकारी लक्ष्मण घिमिरेले उपचारका लागि आउने ज्वरोका बिरामीमध्ये दैनिक १२ देखि १७ जनासम्म स्वास्थ्य संस्थामै भर्ना गरी उपचार गरिरहेको राससलाई जानकारी दिएका छन् । ज्वरोका केही बिरामीलाई थप उपचारका लागि हेटौँडा अस्पताल र चितवनका अस्पतालमा पठाउने गरिएको जिल्ला स्वास्थ्य कार्यालयले जनाएको छ । हेटौँडा अस्पतालको आकस्मिक र बहिरङ्ग कक्षमा दैनिक ६५ देखि ७४ जनासम्म ज्वरोका बिरामी उपचारका लागि आउने गरेका छन् । हेटौँडा अस्पतालका चिकित्सक रामचन्द्र सापकोटाका अनुसार ती बिरामीमध्ये दैनिक २० देखि ३० जनालाई भर्ना गरी उपचार गरिएको छ । जिल्लाभित्र डेङ्गुको सङ्क्रमण र भाइरल ज्वरो लगायत सङ्क्रमणलाई नियन्त्रण गर्न आवश्यक जनशक्ति सतर्क अवस्थामा राखिएको जिल्ला स्वास्थ्य कार्यालयका सूचना अधिकारी लक्ष्मणप्रसाद घिमिरेले जानकारी दिए।
मस्कोमा आतङ्कवादी हमलामा मारिएका नागरिकको निधनप्रति दुःख व्यक्त,"काठमाडौं : नेपाल सरकारले रुसको राजधानी मस्कोमा शुक्रबार साङ्गीतिक कार्यक्रममा आतङ्कवादी हमलामा निर्दोष नागरिकले ज्यान गुमाएको तथा घाइते भएको खबरले स्तब्ध भएको जनाएको छ । परराष्ट्र मन्त्रालयले आज एक विज्ञप्तिमार्फत रुसका जनता र सरकारका साथै मृतकका परिवारजनप्रति समवेदना प्रकट गरेको छ । 'नेपाल सरकार आफ्नो सैद्धान्तिक अडानअनुसार सबै प्रकारका आतङ्कवादको निन्दा र भत्र्सना गर्दछ, आतङ्कवाद जहाँ र जहिलेसुकै भए पनि त्यसलाई दृढतापूर्वक तथा दृढताका साथ सामना गर्नुपर्ने धारणा राख्छ,' विज्ञप्तिमा उल्लेख छ । नेपाल सरकारले मस्कोमा आतङ्कवादी हमलामा घाइते भएका नागरिकको शीघ्र स्वास्थ्यलाभको कामना गर्दै उक्त जघन्य कार्यमा संलग्न दोषीलाई चाँडोभन्दा चाँडो कानुनी कठघरामा ल्याउनुपर्ने विज्ञप्तिमार्फत उल्लेख गरेको छ । रासस"
राइट टु प्रोटिन हाफ म्याराथनको उपाधि दीपक र सन्तोषीलाई,"काठमाडौं : तेस्रो संस्करणको राइट टु प्रोटिन हाफ म्याराथनको उपाधि बागमती प्रदेशकी सन्तोषी श्रेष्ठ र त्रिभुवन आर्मी क्लबका दीपक अधिकारीले जितेका छन्। शनिबार काठमाडौंमा भएको म्याराथनमा सन्तोषीले १ घण्टा २० मिनेट १९ सेकेन्डमा दौड पूरा गर्दै प्रथम बनेकी हुन्। यस्तै दोस्रो भएकी नेपाल पुलिस क्लबकी राममाया बुढाले १ घण्टा २१ मिनेट ५६ सेकेन्डमा पूरा गरिन्। एपीएफकी पुष्पा भण्डारीले १ घण्टा २३ मिनेट २ सेकेन्डमा दौड पूरा गर्दै तेस्रो स्थान प्राप्त गरिन्। पुरुषतर्फ दीपक अधिकारीले निर्धारित दूरी १ घण्टा ७ मिनेट ३३ सेकेन्डमा पूरा गरे। उनले लगातार दोस्रो पटक उपाधि जितेका हुन्। एपीएफका गोपिचन्द्र पार्की ९ सेकेन्डले पछि पर्दै दोस्रो बने। पार्कीले १ घण्टा ७ मिनेट ४२ सेकेन्डको समय लगाएका थिए। तीर्थ पुन १ घण्टा ७ मिनेट ४३ सेकेन्डमा दौड पूरा गर्दै तेस्रो भए। हाफ म्याराथन महिला र पुरुषतर्फ दुवै विजेताले १ लाख, दोस्रोले ७५ हजार, तेस्रोले ५० हजार, चौथोले ४० र पाँचौंले ३० हजार प्राप्त गरे। १० किलोमिटर पुरुषतर्फ आर्मीका मुकेश पाल प्रथम, सञ्जय श्रेष्ठ दोस्रो, गजेन्द्र राई तेस्रो, सुवाष कार्की चौथो र श्रीकाश राई पाँचौं बने। ५ किलोमिटर खुल्ला महिलातर्फ आर्मीकी सृर्जना पाण्ड्य प्रथम, पुलिसकी राजपुरा पछाई दोस्रो, निर्मला केसी तेस्रो, आशा रावत चौथो र सुमित्रा कुमारी चौधरी पाँचौं बनिन्। स्कुलतर्फ ५ किलोमिटरमा विश्वराम कुँवर प्रथम, बादल कार्की दोस्रो, विकेश घिमिरे तेस्रो, कृष्ण परियार चौथो र आशिष कुमार क्षेत्री पाँचौं स्थान हात पारे। ह्विलचियर ३ किलोमिटर पुरुषतर्फ राम काजी मिजार प्रथम, रमेश खत्री दोस्रो, प्रेम विक तेस्रो, दीपक आले मगर चौथो र विष्णु पुकार श्रेष्ठ पाँचौं स्थानमा रहे।"
सहर पसेको मान्छे,सहर छिरेपछि गुमनाम भएको छ एउटा मानिस। सहरको कुनै चोक वा साँघुरो गल्लीमा कतै टाँसिएको छैन उसको नाम न कुनै भीडबाट कसैले बोलाएको छ आजसम्म। सहर पसेको मान्छे मान्छेहरूकै बिचमा गायब भएको छ। भर्खरै कसैले उडाएको चुरोटको धुवाँ जस्तो क्षणभरमै विलिन भैजान्छ साथीभाइको बोलचाल टाढाबाट सोझ्याइएको कुलोको पानी जस्तो आउँदाआउँदै हराइजान्छ आफन्तको आवतजावत। ऊ मलाई नै सोधिरहन्छ सहरले किन निल्छ मानिसको परिचय ! टीका लगाउँदा लोकसेवाको व्याख्या गर्ने हाकिम सहरमा भेटिँदा चिन्दैन मेरै पसिना बेचेर व्यापारी बनेको साहुले ठेगाना सोधिरहन्छ। धान काटेका ओभाना खेतमा काँधलौरी खेल्ने साथीले बिर्सन्छ आलोपालो पँधेरामा गाग्री थाप्ने निरमायाले मुन्टो बटार्छे। सँगसँगै चौतारीमा कविता लेख्ने मित्र सहर छिरेपछि कता हराउँछ कता ? गाउँमै भेटिएपछि सबैलाई सोध्नु छ एउटा प्रश्न सहर पसेको मान्छे कसरी स्वतन्त्र हुन सक्छ ?
"बझाङमा चट्याङ लागेर एकको मृत्यु, सात जना घाइते","बझाङ : बझाङमा चट्याङ लागेर एक जनाको मृत्यु भएको छ भने सात जना घाइते भएका छन् । गए राति जयपृथ्वी नगरपालिका६ नौरामा चट्याङ लागेर स्थानीय ५२ वर्षीय गजेन्द्रबहादुर सिंहको मृत्यु भएको हो । चट्याङमा घाइते हुने एक जनाको जिल्ला अस्पतालमा उपचार भइरहेको छ भने बाँकी सामान्य घाइते भएका प्रहरीले जनाएको छ । घाइते हुनेमा मृतक सिंहकी १८ वर्षीया छोरी शान्ति सिंह, ३० वर्षीय धीरेन्द्रबहादुर सिंह, उनकी श्रीमती निशा सिंह, छोरी कृतिका सिंह, ४० वर्षीया पञ्चादेवी सिंह, उनका छोरा ९ वर्षीय नितेश सिंह र छोरी १३ वर्षीया लक्ष्मी सिंह रहेका छन् । जिल्ला प्रहरी कार्यालय बझाङका सूचना अधिकारी दिपेश चौधरीका अनुसार घाइतेमध्ये लक्ष्मी सिंहको अहिले जिल्ला अस्पतालमा उपचार भइरहेको छ । मृतक सिंहको शव परीक्षणका लागि जिल्ला पुर्याउने तयारी भइरहेको छ ।"
भारतीय राजदूतावासले मनायो ५९औँ आइटेक दिवस,"काठमाडौं : भारतीय राजदूतावासले ५९ औँ भारतीय प्राविधिक तथा आर्थिक सहकार्य (आइटेक) दिवस मनाएको छ । शुक्रबार भएको कार्यक्रमम एम्सका पूर्वविद्यार्थी एवं नेपाली कांग्रेसका नेता डा शेखर कोइरालाले विकास र शिक्षाको क्षेत्रमा भारतनेपालबीचको सहकार्यलाई अघि बढाउने विषयमा आफ्नो अनुभव र विचार सुनाएका थिए। नेपालका लागि भारतीय राजदूत नवीन श्रीवास्तवले भारतको अन्य देशसँगको साझेदारी वसुधैव कुटुम्बकम् र सबका साथ, सबका विकास, सबका विश्वास र सबका प्रयास सिद्धान्तमा आधारित रहेको बताए। सन् २०२३२०२४ मा, नेपालको सन्दर्भमा अहिलेसम्मकै उच्च, ४४० भन्दा बढी आइटेक सिट प्रयोग भएको जानकारी दिँदै उनले नेपालका सरोकारवालाको रुचिलाई ध्यानमा राख्दै आइटेकअन्तर्गत प्रशासक, रेलवे अधिकारी, कृषिविद्, संसदीय अधिकारीका लागि अझ बढी तालिमका अवसर प्रदान गरिने बताए। कार्यक्रममा संसद्, वरिष्ठ सरकारी अधिकारी, आइटेक अलम्नाइ (भूतपूर्व विद्यार्थी), भारतका शैक्षिक संस्थाका प्रमुख पूर्वनेपाली विद्यार्थी गरी ३०० बढीको उपस्थिति थियो । वरिष्ठ आइटेक अलम्नाइराष्ट्रिय न्यायिक प्रतिष्ठानका कार्यकारी निर्देशक न्यायाधीश वैद्यनाथ उपाध्याय, नेपालका महान्यायाधिवक्ता डा दिनमणि पोखरेल, ऊर्जा, पूर्वसचिव दिनेश घिमिरे, सङ्घीय संसद् सचिवालयका सचिव रोजनाथ पाण्डे, सैनिक तालिम महानिर्देशनालयका उपरथी सन्तोषकुमार ढकालले प्यानल छलफलमा सहभागी भई आआफ्नो आइटेक अनुभव सुनाएका थिए । कार्यक्रममा प्रख्यात कलाकार काकाली बोसको नेतृत्वमा भारतबाट आएको नृत्य मण्डलीले नृत्य प्रस्तुत गरेको थियो । घनिष्ठ एवं नजिकको छिमेकीको नाताले भारत सरकारले बितेका १५ वर्षमा दुई हजारभन्दा बढी नेपालीलाई आइटेकअन्तर्गत तालिम दिएको दूतावासले शुक्रबार जारी गरेको विज्ञप्तिमा जनाइको छ ।"
पाखोबारीमा लटरम्म किबी,"रसुवा : गोसाइँकुण्ड गाउँपालिका६ ठाडेगाउँका किसानहरूले पाँच वर्षअघि बारीमा रोपेको किवीका बिरुवाले फल दिन थालेका छन्। तालिम लिएर गरेको खेतीले फल दिन लागेपछि उनीहरू दंग भएका छन्। ६३ वर्षका सोनामफिन्जो थोक्राले किबी फलबारे थाहा पाउनेबित्तिकै दोलखाको बोचमा पुगेर दुई दिनसम्म किबी खेतीबारे तालिम लिए। उनले तालिममा सीपमात्र सिकेनन्, चार सय वटा बिरुवा ल्याएर बारीमा रोपेका थिए। अरू किसानले पनि रोपे। अहिले किवीको फल लागेर बेच्न थालेपछि स्थानीय खुसी छन्। थोक्राले चार सय बिरुवा ल्याएकामध्ये १ सय ५० बोट किवी भने अघिल्लो वर्षदेखि नै फल दिन थालेको थियो। उनले गत वर्ष नै ५० हजार रुपैयाँको किवी बेचेको थिए। यसवर्ष एक लाख रुपैयाँको बिक्री गर्ने उनको लक्ष्य छ। टाढा पुगेर महँगो तिरेर बिरुवा ल्याएर रोपियो फल दिन्छ कि दिँदैन भन्ने चिन्ता लागेको थियो। फल लागेपछि खुसी भयौं। अहिले गाउँका अरूले पनि रोप्न थालेका छन्। चारवटा पोथी बिरुवाका लागि एक भाले लगाउनुपर्ने किबीले कात्तिक, मंसिरमा फल दिन्छ। स्थानीय आइतराम थोक्रा र उनका छोरा दावा मिङमारले पनि किवी रोपेका छन्। फल स्थानीय बजारमै प्रतिकिलो तीन सय रुयैयाँमा बेचेको र पहिलोपल्ट परीक्षण सफल भएपछि खुसी लागेको मिङमारले बताए। भिटामिन सी पाइने किबी फल लाम्चो गोलो ७ सीसी जति लाम्चो र स्वादिलो हुन्छ। १२ सय मिटरदेखि माथि २५ सय मिटरको उचाइको पहाडी भेगमा रोप्न सकिन्छ। एकपटक रोपेपछि लगातार ४५५० वर्षसम्म निरन्तर फलदिन्छ। यसमा अल्सर, क्यान्सर, दम, मुटु, आँखा र छालाका समस्याबाट बचाउने तŒव रहेको हुन्छ। किबी खेती रसुवा र नुवाकोटका विभिन्न स्थानमा गरिँदै छ। कालिकास्थान, जिबजिबे, लोकिल, नौकुण्ड क्षेत्रमा पनि किसानले किवी खेती गरेका छन्। ठाडेगाउँ पासाङ ल्हामु सडकनजिकै रहेकाले गाडी रोकेर किन्नेहरू पनि धेरै हुन्छन्। ताजा र अर्गानिक हुने हुनाले धेरैले रसुवाको किबी खोज्छन्। चिसो स्थानमा फलेको हुनाले बाहिरबाट आउने किबीभन्दा यहाँको स्वादिष्ट हुने स्थानीय शिक्षक लानाम घले बताउँछन्। कोदो रोपेको भए मुस्किलले एक मुरी फल्थ्यो। किवीबाट मैले एक वर्षमा ८० हजार रुपैयाँ आम्दानी लिएको छु, स्थानीय दावा तामाङले भने। प्रतिकिलो २ सय ५० रुपैयाँमा गाउँबाटै बिक्री हुन्छ। पर्यटकीय क्षेत्र रसुवा आउने विदेशी तथा स्वदेशी पर्यटकले किनेर खाने हुनाले स्थानीय बजारमै बिक्ने किवी, यहाँका किसानको राम्रो आम्दानीको स्रोत बनेको छ। कयहाँ उत्पादित किवी त्रिशूली, बट्टार, कालिकास्थान, बेत्रावती, धुन्चे, स्याफ्रुबेसी, टिमुरे र रसुवागढी नाकासम्म पठाउने गरेको किसानहरू सुनाउँछन्।"
शान्तिबिना विकास र समृद्धि अधुरै,"लुम्बिनी : विश्व द्वन्द्वको चपेटामा परिरहेको बेला शान्तिका अग्रदूत भगवान् गौतमबुद्धको जन्मस्थल लुम्बिनीबाट शान्तिको सन्देश फैलाउने उद्देश्यले दुईदिने समृद्धिका लागि विश्व शान्ति विषयक अन्तर्राष्ट्रिय कन्क्लेभ सम्मेलन सम्पन्न भएको छ। विश्वका १९ देशका गैरआवासीय राजदूतहरू सहभागी उक्त सम्मेलनले शान्ति बिना कुनै पनि देशको समृद्धि हासिल गर्न नसकिने निष्कर्ष निकालेको छ। बुद्धमार्गीहरूलाई लुम्बिनीको भ्रमण गराएर देशमा लगानीमैत्री वातावरण बनाउनका लागि सम्मेलन फलदायी बनेको अनररी कन्सुलर कर्स नेपाल (एचसीसीएनका) डिन विष्णुकुमार अग्रवालले जानकारी दिए। उनका अनुसार विश्वभर १ अर्बभन्दा बढी जनसंख्या बुद्धमार्गीहरूको छ। ऐतिहासिक स्थलको सांस्कृतिक र धार्मिक महत्वलाई बढाउन यो सम्मेलन कोसेढुंगा सावित भएको हामीले निष्कर्ष निकालेका छौं, अग्रवालले भने, मुलुकमा लगानीको अवसर बढाउन पनि मद्दत पुग्ने अपेक्षा गरिएको छ। उनका अनुसार एचसीसीएनमा विश्वभरका ६१ जना अवैतनिक महावाणिज्य दूतहरू आबद्ध छन्। आगामी वैशाखमा लगानी बोर्डले गर्न लागेको लगानी सम्मेलनका लागि लगानीमैत्री वातावरणको माहोल सिर्जना भएको उनले जानकारी दिए। नेपालमा लगानीको अवसर, पर्यटन प्रवद्र्धनको संभावना र लुम्बिनीको अन्तर्राष्ट्रिय महत्वका बारेमा सम्मेलनमा चर्चा गरिएको छ। विश्वका मुलुकहरू द्वन्द्वको चपेटामा परिरहेका बेला शान्तिभूमि लुम्बिनीबाट गरिएको सम्मेलनले लगानीमैत्री वातावरणका लागि सकारात्मक सन्देश प्रवाह गरेको उपप्रधान एवं परराष्ट्रमन्त्री नारायणकाजी श्रेष्ठले बताए। मायादेवी मन्दिर परिसरमा आयोजित कार्यक्रमलाई सम्बोधन गर्दै श्रेष्ठले विश्वमा देखिएका विभिन्न प्रकारका द्वन्द्वहरूलाई बुद्धभूमि नेपालबाट पहल गर्न सकिनेसमेत विश्वास व्यक्त गरे। बुद्वको शिक्षा वैज्ञानिक र व्यावहारिक छ, श्रेष्ठले भने, यो सम्मेलनले विश्वमा शान्ति, करुणा र अहिंसाको सन्देश दिन सफल भएको छ। बुद्धले आफैंलाई चिन्नुपर्छ भनेर दिएको शिक्षा आजको विश्वमा अझ बढी अपरिहार्य बन्दै गएको समेत उनको भनाइ छ। बुद्ध दर्शनमा सबैभन्दा महत्वपूर्ण पाटोका रूपमा ध्यान अर्थात् मेडिटेसन रहेकाले यसलाई विश्वव्यापी फैलाउनुपर्नेमा मन्त्री श्रेष्ठले जोड दिए। श्रेष्ठले मन केन्द्रित गरिने ध्यान बौद्ध धर्ममा मात्रै सीमित नरहेको समेत उल्लेख गरे। तपाईं क्रिश्चियन हुनुहोस्, मुस्लिम वा हिन्दु, तर मेडिटेसन सबैले गर्दा मन शान्ति हुन्छ, श्रेष्ठले भने, खुसी, शान्ति र सन्तुष्टिसहित जीवन जिउनका लागि बुद्ध शिक्षा महत्वपूर्ण छ। बुद्धले जबसम्म परीक्षण गरेर सत्य स्थापित हुँदैन तबसम्म विश्वास नगर भनेर भनेको सन्दर्भ उल्लेख गर्दै बुद्ध जन्मस्थलबाट विश्वमा शान्ति र समृद्धिको सन्देश दिन पाउँदा खुसी लागेको समेत मन्त्री श्रेष्ठले सुनाए। कार्यक्रममा संस्कृति पर्यटन तथा नागरिक उड्डयनमन्त्री हितबहादुर तामाङले बुद्धजन्मस्थल लुम्बिनीलाई केन्द्रमा राखेर गरिएको लुम्बिनी सम्मेलनले विश्वमा बौद्ध शिक्षा र यसको सन्देश पुयाउने विश्वास लिए। उनले लुम्बिनी गुरुयोजनाका बाँकी काम र बृहत्तर लुम्बिनीको विकासमा प्राथमिकताका साथ काम गर्नेसमेत सुनाए। सम्मेलनमा सहभागी विभिन्न देशका गैरआवासीय राजदूत र महावाणिज्य दूतहरूलाई स्वागत गर्दै लुम्बिनी विकास कोषका उपाध्यक्ष डाल्हारक्याल लामा (खेन्पो छिमे)ले बौद्ध दर्शनले विश्वमा शान्ति र अहिंसा कायम गर्न महत्वपूर्ण योगदान पुयाउने विश्वास व्यक्त गरे। विश्व शान्ति प्रवद्र्धन गर्न र विश्वमा देखिएको द्वन्द्व समाधान गरी सहिष्णुता कायम गर्नका लागि सम्मेलनले महत्वपूर्ण भूमिका निर्वाह गरेको निष्कर्ष निकालिएको छ, उनले भने, बुद्धका शिक्षाहरू विश्भर फैलाउँदा शान्ति, करुणा, सद्भाव कायम गर्न सकिन्छ। १९ देशका गैरआवासीय राजदूतहरूमार्फत यो सन्देश प्रवाह हुनेछ। इन्डोनेसियाका राजदूत एनआर हेरु, लुम्बिनी विकास कोषका सदस्यसचिव सानुराजा शाक्यले समेत लुम्बिनीको महत्वका बारेमा चर्चा गरे। सम्मेलनमा अस्ट्रिया, बुल्गेरिया, इस्टोनिया, चेक रिपब्लिक, मरिसस, मंगोलिया, इन्डोनेसिया, सेय्चेल्लेस, तान्जानिया, सर्बिया, स्लोभेनिया, साइप्रस, आयरल्यान्ड, स्पेन, लातिभिया, कोस्टारिका, पोल्यान्ड र डोमिनिकन रिपब्लिक रोमानियाका गैरआवासीय राजदूतहरू सहभागी भएका थिए। पर्यटन प्रवद्र्धन गर्ने उद्देश्यले राजदूतहरूले बुटवलमा रहेको लुम्बिनी केवलकारको समेत भ्रमण गरेका थिए। नेपालमा लगानीका अवसर, पर्यटन प्रवद्र्धन, लुम्बिनीको अन्तर्राष्ट्रिय महत्व लगायतका विषयमा बृहत् छलफल र प्रस्तुति राखिएको सम्मेलनका सहसंयोजक एवं नेपाल उद्योग वाणिज्य महासंघका अध्यक्ष चन्द्र ढकालले जानकारी गराए। लुम्बिनीमा उपप्रधानमन्त्री नारायणकाजी श्रेष्ठसहित गैरआवासीय राजदूतहरूको उपस्थितिमा सीता अशोकको वृक्षरोपण समेत गरिएको थियो। सम्मेलनमा परराष्ट्र मन्त्रालयका उच्च अधिकारी, परराष्ट्र तथा सम्पदा विज्ञ लगायतको उपस्थिति थियो। परराष्ट्र मन्त्रालय र नेपालमा कार्यरत अवैतनिक वाणिज्यदूतहरूको संस्था अनररी कन्सुलर कप्र्स नेपाल (एचसीसीएन)को संयुक्त आयोजनामा सम्मेलन गरिएको हो। गाजा तथा युक्रेनमा जारी युद्धको सन्दर्भलाई जोडेर गत वर्ष अक्टोबरमा सयुंक्त राष्ट्रसंघका महासचिव एन्टिनीओ गुटेरेसले लुम्बिनी भ्रमण गर्ने क्रममा बोलेको, संकटको बेला विश्वका लागि बुद्ध जन्मभूमि लुम्बिनीको सन्देश प्रष्ट छ, मानवतासँग अवसर छ। हामीले शान्तिको बाटो अबलम्वन गर्नैपर्छ को समेत सम्मेलनमा चर्चा गरियो।"
"रुसमा कन्सर्ट भइरहेको ठाउँमा बन्दुकधारीको आक्रमण : ६० जनाको मृत्यु, १०० भन्दा बढी घाइते","मस्को : रुसको राजधानी मस्कोको बाहिरी भागमा रहेको कन्सर्ट हलमा गोली चल्दा ६० जनाभन्दा बढीको मृत्यु भएको छ। आक्रमणमा ६० जनाभन्दा बढीको मृत्यु भएको र सयभन्दा बढी घाइते भएका रुसी अनुसन्धान समितिले जनाएको छ। मृत्यु हुनेमा बालबालिका पनि परेका छन् । रुसी विदेशमन्त्रीले यसलाई आतंकवादी हमला भनेका छन् । उक्त आक्रमणको इस्लामिक स्टेट समूहले जिम्मेवारी लिएको छ। मध्यरातमा, रुसी राष्ट्रपति कार्यालयले आफ्नो आधिकारिक टेलिग्राम च्यानलमा एक विज्ञप्ति जारी गर्दै राष्ट्रपति भ्लादिमिर पुटिनलाई हमला र सुरक्षा एजेन्सीहरूले चालेका कदमहरूको बारेमा निरन्तर जानकारी दिइरहेको बताएको छ। पुटिनका प्रवक्ता दिमित्री पेस्कोभले पुटिनले यस विषयमा सम्बन्धित सबै विभागलाई आदेश दिएको बताएका छन्। रुसी राष्ट्रपति भ्लादिमिर पुटिनले उक्त हमलाबारे प्रत्यक्ष सम्बोधन गरिसकेका छैनन् तर सरकारी सञ्चारमाध्यमहरूले उनले घाइतेहरूको शिघ्र स्वास्थ्य लाभको कामना गरेको उल्लेख गरेको छ।"
पुनर्लेखन तथा प्रतिलेखन,"नेपाली साहित्यमा अनुवाद, सिक्वेल लेखन, पुनर्लेखन, प्रतिलेखन, जवाफी लेखनजस्ता पुनर्लेखनका अनेक प्रकार देखिएका छन्। सृष्टिमा शाश्वत तथा अन्तिम सत्य भन्ने केही हुँदैन, समयक्रममा कतिपय स्वचालित रूपमा परिवर्तन हुन्छन् भने कतिपयचाहिँ योजनाबद्ध ढंगले परिमार्जित हुँदै जान्छन्। देश, काल, वातावरणअनुरूप साहित्यमा वर्णित अनेक सन्दर्भ तथा दृष्टिकोण पनि पुरानो हुँदै जाने सम्भावना भएकाले नयाँ सन्दर्भबाट साहित्यलाई समयसापेक्ष बनाउने क्रममा साहित्यमा बेलाबेला अनेक प्रयोग भइरहन्छन्। यस्ता प्रयोगहरूमा सिक्वेल लेखन, पुनर्लेखन तथा प्रतिलेखनजस्ता अनेक विधि पर्छन्। नेपालीमा प्रयुक्त पुनर्लेखन शब्द अंग्रेजी शब्द रिराइटिङको निकटतम अर्थका रूपमा प्रयोग गरिन्छ। कुनै लेखकले अग्रज लेखकका रचनाकृतिहरूलाई आफ्नो उद्देश्यअनुरूप सुनियोजित ढंगले आफ्नै शैलीमा सिर्जना गर्नुनै पुनर्लेखन हो। यसमा पूर्वकृतिका पात्र र घटनाहरूलाई वर्तमान सन्दर्भसँग जोडेर मौलिक स्वरूप प्रदान गरिन्छ। त्यसैले साहित्यका क्षेत्रमा पुनर्लेखन प्रक्रिया निरन्तर रूपमा भइरहने निश्चित छ। पुनर्लेखन गर्दा कस्ता पाठकका लागि रचना गर्ने भनी रचनाकारले आन्तरिक योजना बनाउने हुनाले यसका पाठक पनि लक्षित हुन्छन्। यसले गर्दा लक्षित पाठकवर्ग र पुनर्लेखनको सम्बन्ध प्रत्यक्ष रहेको हुन्छ। साहित्यका क्षेत्रमा पुनर्लेखनको व्यापक प्रयोग पूर्वमा भएको देखिन्छ। पूर्वमा यसलाई पुनर्लेखन नै नभनिए पनि भाष्य एवं टीका जस्ता नामबाट प्रशस्त मात्रामा पुनर्लेखन गरिएको परम्परा लामो छ। पूर्वीय साहित्यका विशाल एवं विराट काव्य रामायण र महाभारतलाई उपजीव्य बनाएर अनगिन्ती कृतिको सिर्जना भएका छन्। अझ कतिपय सन्दर्भमा त अनुवादलाई समेत पुनर्लेखन मानेर चर्चा गरिएको पाइन्छ। यस दृष्टिले हेर्दा पूर्वीय साहित्यमा पुनर्लेखनको प्रचलन धेरै पुरानो देखिन्छ। वर्तमानमा प्रचलित पुनर्लेखनको पश्चिमी अवधारणाचाहिँ प्लेटोको कला प्रकृतिको अनुकरण हो तथा एरिस्टोटलको कला साहित्य सत्यको दुई गुणा टाढा हुन्छ भन्ने भनाइमा संकेतित छ। पुनर्लेखनका सन्दर्भमा देखापरेको पछिल्लो अवधारणाले विगतका रचनाहरूमा देखिएका अपूर्णतालाई परिवर्तित सामाजिक, राजनीतिक सन्दर्भमा पूर्ण बनाउने प्रयास गर्छ। पछिल्लो समयमा पश्चिमी साहित्यमा देखापरेको उत्तरआधुनिकतावादी चिन्तनले पुनर्लेखनलाई नवीन दृष्टिले हेर्ने र व्याख्या गर्ने प्रयास गरेको छ। यसले स्थापित परम्परित मूल्यमान्यतालाई भत्काउने सन्दर्भमा र बदलिँदो सामाजिक तथा राजनीतिक परिवेशमा नवीन अर्थको खोजीका लागि पुनर्लेखनलाई एउटा उपयोगी साधन मानेको छ। यसका साथै स्थापित मूल्यमान्यताको परीक्षण एवं पुनर्परीक्षण गर्न पनि पुनर्लेखनको प्रयोग गर्न सकिने दृष्टिकोण उत्तरआधुनिकतावादले अगाडि सारेको छ। परम्परित एवं स्थापित मूल्यमान्यताहरू तत्कालीन सत्ताको शक्तिका आधारमा निर्मित हुने हुनाले समसामयिक परिवेशमा तिनको पुनर्मूल्यांकनका लागि पनि पुनर्लेखन आवश्यक हुन्छ भन्ने दृष्टिकोण उत्तरआधुनिकतावादको छ। वर्तमानमा पुनर्लेखन इन्टेन्सिभ र एक्स्टेनसिभ गरी दुई प्रकारको मानिन्छ। आद्योपान्त उही प्रकारले पूर्वस्रोत उल्लेख गरी स्पष्ट रूपमा सरल ढंगले गरिएको पुनर्लेखनलाई इन्टेन्सिभ पुनर्लेखन भनिन्छ भने कुनै विचारको खण्डन गर्दै त्यसको मूल्यलाई प्रभाव पार्ने गरी आलोचनात्मक ढंगले गरिएको पुनर्लेखनलाई एक्स्टेनसिभ भनी उल्लेख गरिएको पाइन्छ। यस दृष्टिले हेर्दा उत्तरआधुनिकतावादी पुनर्लेखनको प्रवृत्ति पनि आलोचनात्मक ढंगको हुने भएकाले यो इक्स्टेनसिवका निकट रहेको देखिन्छ। वर्तमानमा प्रचलित पुनर्लेखनको अर्काे प्रकार प्रतिलेखन पनि हो। नेपाली भाषामा प्रतिलेखन शब्दलाई अंग्रेजी पदावली काउन्टर न्यारेटिभको निकटतम अर्थका रूपमा लिन सकिन्छ। यसले कुनै पनि रचनाको मूललेखनमा अभिव्यक्त विचारको खण्डन गर्दै अर्काे कृतिको सिर्जना गर्नुलाई बुझाउँछ। यस दृष्टिले हेर्दा मूल लेखनको जरा खोतल्दै त्यसको प्रतिकारमा गरिने लेखन नै प्रतिलेखन हो। पहिले नै प्रकाशन भइसकेको अग्रज लेखकका कृतिमा अभिव्यक्त मूल भाव वा विचारको सूत्र पक्रेर त्यसको प्रतिकार गर्दै लेखिने लेखन नै प्रतिलेखन हो। प्रतिलेखनमा अग्रज लेखकका कृतिमा अभिव्यक्त भाव वा विचारको खण्डन अपरिहार्य मानिए पनि प्रत्यक्ष रूपमा पूर्वजका कृति खण्डन नगरी त्यसमा अभिव्यक्त विचारका विपरीत नितान्त पार्थक्य एवं नवीन दृष्टिकोणका साथ नवीन एवं स्वतन्त्र कृतिको सिर्जनालाई पनि प्रतिलेखनका रूपमा लिन सकिन्छ। अझ स्पष्ट रूपमा भन्नुपर्दा एक वा एकभन्दा बढी अग्रज लेखकले अति आवश्यक देखेर एउटै भावमा पटकपटक लेखिएका कृतिको विचारभन्दा भिन्न उनीहरूले आवश्यक नै नदेखेको, अनैतिक ठहयाएको अनेक दृष्टिकोणको प्रस्तुतिका साथ नवीन कृतिको लेखन गर्नु पनि प्रतिलेखनको प्रवृत्ति र अभीष्ट हो। प्रतिलेखन उत्तरआधुनिक प्रवृत्तिअन्तर्गत पर्ने विनिर्माणवादको एउटा प्रवृत्ति पनि हो। विनिर्माणवादको सैद्धान्तिक आधारमध्ये प्रमुख मानिएको एउटा आधार भिन्नता हो। भिन्नता अन्तर्गत दृष्टिभिन्नता, पठनभिन्नता, बोधभिन्नता, सही पठन, विपठन आदि विभिन्न सन्दर्भ पर्छन्। विनिर्माणवादीका अनुसार एउटै वस्तु पनि मान्छेको दृष्टि, हेराइ तथा बुझाइअनुसार पृथक् हुन सक्छन्। विनिर्माणवादले परम्परित संरचना, केन्द्र तथा दृष्टिकोणहरूलाई भत्काएर साहित्य तथा समालोचनाको क्षेत्रमा विकेन्द्रणको स्थितिको स्थापनामा जोड दिएको छ। अझ स्पष्ट रूपमा भन्नुपर्दा अग्रज लेखनले सीमान्तीकृत बनाएका कथा एवं पात्रहरूलाई महत्व दिएर पुनः लेखन गर्नु पनि प्रतिलेखनको उद्देश्य हो। साहित्यमा देखापरेको पुनर्लेखनलाई कतिपयले प्रतिलेखन मानेको पाइए पनि यी दुवैमा सूक्ष्म अन्तर रहेको भेटिन्छ। पुनर्लेखनमा अग्रज लेखकका कृतिमा अभिव्यक्त भाव वा विचारको खण्डन अनिवार्य हुँदैन, तिनको समर्थनमा पनि पुनर्लेखन गर्न सकिन्छ। अझ स्पष्ट रूपमा भन्नुपर्दा अग्रज लेखकका कृतिको भाव वा विचारको समर्थन गर्न मात्र नभएर पुष्टि वा व्याख्या गर्न पनि पुनर्लेखन गर्न सकिन्छ। प्रतिलेखनमा चाहिँ एकातिर अग्रज लेखकका कृतिमा अभिव्यक्त भाव वा विचारको खण्डन अपरिहार्य हुन्छ। यस दृष्टिले हेर्दा अग्रज लेखकका कृतिको समाप्ति बिन्दुलाई समातेर उही भाव, दृष्टिकोण, विषयलाई प्रस्तुति दिइने सिक्वेल लेखनलाई पुनर्लेखन मान्न सकिन्छ तर यसरी लेखिएको सिक्वेललाई प्रतिलेखन मानिहाल्नचाहिँ सकिँदैन। वर्तमान समयमा पुनर्लेखनलाई उत्तरआधुनिक प्रवृत्तिअन्तर्गत पर्ने विनिर्माणवादको एउटा प्रवृत्ति मानिए पनि यसको स्वरूप उद्देश्यचाहिँ प्रतिलेखन नै हो। यसरी हेर्दा पश्चिममा पुनर्लेखनलाई प्रतिलेखनकै स्वरूपमा चर्चा गरिएको पाइन्छ भने पूर्वमा पुनर्लेखनलाई प्रतिलेखनका विपरीत अर्थमा प्रयोग गरिएको स्थिति रहेको छ। भारतीय नेपाली साहित्यमा केही समयअगिदेखि केही युवा स्रष्टा मिलेर चलाएको हस्तक्षेप लेखन अभियान पनि प्रतिलेखनकै स्वरूपमा देखापरेको छ। हस्तक्षेपी लेखनका लागि निर्मित अनेक सिद्धान्तमध्ये प्रतिलेखनलाई पनि एउटा बुँदाका रूपमा समेटिएको छ। यस लेखनको अभियानकर्ताहरूका दृष्टिमा आजसम्म लेखिएका वा भोलिपर्सि लेखिने साहित्यको प्रतिध्रुवमा उभिने लेखन नै प्रतिलेखन हो। उनीहरूका अनुसार हस्तक्षेप लेखन भनेको कालबोधविहीन कोरा भावुकता, इतिहासचेतविहीन शब्द उक्ति चातुर्य, समाज अस्पृश्य विम्बजालले आजसम्म लेखिएका वा भोलिपर्सि लेखिने साहित्यको प्रतिध्रुवमा उभिने प्रतिलेखन हो। यसलाई प्रतिरोधी लेखन पनि भन्न सकिन्छ। हस्तक्षेप लेखनले इतिहास र वर्तमानको समयप्रवाहमा सामन्ती संकीर्णता, औपनिवेशिक दबदबा र सांस्कृतिक साम्राज्यवादको मातहतमा थोपिएको हेजिमोनी चिन्तनको प्रतिचिन्तन गर्दछ। यस अर्थमा हस्तक्षेप लेखन भनेको प्रतिरोध लेखन पनि हो। यसले मानक लेखनका नाममा युगौंदेखि थोपरिँदै आएको परम्पराका विरुद्ध नवीन प्रकारको लेखनलाई मानकका पक्षमा आवाज उठाउने छ। नेपाली साहित्यमा महाभारत एवं रामायणलाई उपजीव्य बनाएर अनेक विधाका कृतिहरू सिर्जना गरिएका छन्। यसरी लेखिएका कतिपय कृतिहरू इन्टेन्सिभ पुनर्लेखन तथा एक्स्टेनसिभ पुनर्लेखन वा प्रतिलेखन दुवैथरीका ढाँचामा लेखिएको पाइन्छ। नेपाली साहित्यमा अनुवाद, सिक्वेल लेखन, पुनर्लेखन, प्रतिलेखन, जवाफी लेखनजस्ता पुनर्लेखनका अनेक प्रकार देखिएका छन्। नेपालीमा अग्रज लेखकको विचार एवं दृष्टिकोणको पुनरावृत्ति मात्र नभएर तिनका कृतिमा अभिव्यक्त विचार एवं दृष्टिकोण खण्डन गरी अर्काे कृतिको सिर्जना गरिएका उदाहरण पनि प्रशस्त मात्रामा पाइन्छन्। नेपाली साहित्यमा गोपालप्रसाद रिमालको मसान नाटकलगायत अनेक औपन्यासिक कृतिका सिक्वेल लेखिएका छन् भने लेखनाथ पौड्यालको बुद्धिविनोद शीर्षक कृतिमा अभिव्यक्त प्रश्नहरूको जबाफ अनेक कविहरूले आफ्नै ढङ्गले दिएका छन्। लेखनाथको सत्यकलिसंवाद शीर्षक कृतिको प्रतिलेखन देवकोटाले नयाँ सत्यकलिसंवाद मार्फत गरेको पाइन्छ। यसैगरी, भानुभक्त आचार्यले वधूशिक्षा लेखेर नारीजातिलाई स्थायी उपहार दिनुभयो, म वरशिक्षा लेखेर पुरुषजातिलाई समपर्ण गर्नेछु भन्ने उद्घोषका साथ भीमनिधि तिवारीले वरशिक्षा शीर्षकमा प्रतिलेखन गरेका छन्। अनुज लेखकले अग्रज लेखकको विचारप्रति समर्थन नजनाउनु उनीहरूप्रति गरिने विरोध एवं अनादर होइन। यसलाई आदर एवं सम्मानका रूपमा लिनुपर्छ र नवीन दृष्टिकोणको स्थापनाका लागि गरिएको विचारविमर्श रूपमा बुझ्नुपर्छ। नेपाली साहित्यका सन्दर्भमा हेर्दा खास सिद्धान्त र प्रक्रिया नभएका सिक्वेल लेखन, प्रतिलेखन प्रयोगधर्मिताका लागि अपनाइएका प्रविधि मात्र हुनपुगेका छन्। कतिपयले आवश्यकता बोध यस्ता प्रविधिको प्रयोग गरेका छन् भने कसैले लहडबाजीका लागि पनि प्रयोग गरेको देखिएको छ। यति हुँदाहुँदै पनि केही लेखकले अत्यन्त सचेततापूर्वक यस विधिको प्रयोग गरेका छन्। जसले जुन अभीष्टले प्रयोग गरेको पाइए पनि नेपालीमा यस्ता लेखनका माध्यमबाट उल्लेखनीय र सशक्त कतिपय कृति सिर्जना भएका उदाहरण पनि भेटिन्छन्। नेपाली साहित्यका सन्दर्भमा हेर्दा खास सिद्धान्त र प्रक्रिया नभएका सिक्वेल लेखन, प्रतिलेखन प्रयोगधर्मिताका लागि अपनाइएका प्रविधि मात्र हुनपुगेका छन्। कतिपयले आवश्यकता बोध यस्ता प्रविधिको प्रयोग गरेका छन् भने कसैले लहडबाजीका लागि पनि प्रयोग गरेको देखिएको छ।"
घर बिग्य्रो घरबार बिग्य्रो राजनीति मायाले,"२०४६ सालको जनआन्दोलनपछि गीतसंगीतलाई चुनावी सभाहरूमा प्रवेश गराएको पाइन्छ। नेपाली कांग्रेस र नेकपा एमाले त्यसबेला प्रमुख राजनीतिक दल थिए। दलका नेताहरूले चुनावी प्रचारका लागि सबैथरी कलाकारलाई निम्त्याउने कामको थालनी गरे। आधुनिक गीतका गायकगायिकाभन्दा लोककलाकारलाई बढी प्रयोग गरे। आर्थिक प्रलोभनका कारण हरेक पार्टीमा आआफ्नो आस्थाबमोजिम ती कलाकार राजनीतिक पार्टी र अन्य स्वतन्त्र उम्मेदवारका लागि पनि चुनावी गीत गाउन लागिपरे। कलाजस्तो शुद्ध पेसालाई कसैले पनि धमिल्याउनु उचित होइन। कलाकारहरू सफा र शुद्ध हुन्छन्। लोकसंस्कृति, लोकगीत र विभिन्न जिल्ला र प्रान्तमा बोलिने भाषाको गीतमार्फत सेवा गरिरहन्छन् कलाकारहरू। यसो त रानुुदेवीले २००६ सालमा देशमा राणाविरोधी प्रजातन्त्रका गीतहरू गाएको स्मरण आउँछ। त्यसबेला उनले कुनै दलको नभई प्रजातन्त्रका पक्षमा गीत गाएकी थिइन्। नेपाली अघि बढ हातमा क्रान्ति झन्डा लिई बोलको उनको गीतले सांगीतिक क्षेत्रबाट पनि प्रजातन्त्र स्थापना गर्न बल पुगेको मान्न सकिन्छ। २०१७ साल तत्कालीन राजा महेन्द्रको राजनीतिक कदमपछि मुलुकमा ३० वर्षसम्म एकछत्र पंञ्चायती एकदलीय शासन प्रणाली लागू भयो। कलाकारहरूले पनि सो व्यवस्थाको गीतसंगीत र अमूल्य स्वरमार्फत विरोध गरे। यसरी विरोधका गीतहरू गाएर समाजलाई प्रजातन्त्रका पक्षमा जागरुक गराउने पंक्तिमा रामेश, रायन, मञ्जुल, जेबी टुहुरे, नन्दकृष्ण जोशी, जीवन शर्मा, माधव प्रधान, रामकृष्ण दुवाल, अरिम, मधु गुरुङको नाम अग्रपंक्तिमा आउँछ। यी कलाकारले आस्था, संकल्प समूहको नामबाट पूर्वका हिमाली र पहाडी जिल्लाका गाउँबस्तीहरूमा परिवर्तनका स्वरहरू सुनाएर नागरिकलाई प्रजातन्त्रका पक्षमा जनलहर ल्याएको देखिन्छ। यसैगरी, देउडा संगीतमार्फत जोशीले सुदूरपश्चिम र त्यसबेलाको मध्यपश्चिम क्षेत्रलाई प्रजातन्त्रका पक्षमा निरन्तर आवाज दिइरहेको सम्झना ताजै छ। प्रजातन्त्र प्राप्तिपछि र २०६२६३ सालको जनआन्दोलन सफल पार्न माथि उल्लेखित विशिष्ठ साधकहरूले निरन्तर रूपमा लोकतन्त्रका पक्षमा गीतसंगीतमार्फत योगदान दिइरहेको यथार्थ भुल्न सकिँदैन। साथै ६२६३ को जनआन्दोलन सफल पार्न कलाकार बद्री पंगेनी, रुविन गन्धर्व, हरिदेवी कोइराला, नरेन्द्रराज रेग्मी, गोपाल ठाकुर, धीरेन्द्र प्रेमर्षिलगायतको योगदान उत्तिकै छ। अब शीर्षकअनुसार देउडागीतमा राजनीतिको प्रभाव र राजनीतिमा देउडा गीतको महत्वबारे केही चर्चा गरौं। देउडा गीतसंगीत यस्तो अस्त्र हो जसले सुदूर र कर्णाली प्रदेशका सम्पूर्ण नरनारीको मनमुटु छुन्छ। देउडा गीत र संस्कृति एकमात्र वर्ग र निश्चित समुदायको नभै समग्र भूगोलमा अटाउने नागरिकको साझा सांस्कृतिक सम्पत्ति भएकाले अगाध माया बढेको मान्न सकिन्छ। पर्वहरूमा र रानीतिक क्रियाकलापका बेला देउडाको प्रयोग बढी हुने गर्छ। नेता कार्यकर्तादेखि समाजका लब्धप्रतिष्ठित व्यक्तिहरू आपसमा देउडा खेल्न पाएपछि सुखमा रमाउने र दुःखहरू भुल्ने गर्छन्। तर, देउडा कलाकारलाई राजनीतिमा किन प्रयोग गरिन्छ ? सबैको चिन्ताको विषय छ। देउडाका मौलिक भाकाहरू चुनावताका सुनाइदिँदा कतै संस्कृतिको अवमूल्यन त भएन ? भन्ने प्रश्न पनि अर्कोतिर छ। चुनावताका पार्टीले कलाकारलाई सक्दो प्रयोग गर्ने, दर्शकहरू बढाउने प्रचलन देउडा भूमिमा मात्र नभएर देशभरि नै रहेको पाइन्छ। अझ २०५६, ६४, ७०, ७४ र ७९ को राष्ट्रिय चुनावमा लोककलाकारलाई धेरै नै प्रयोग गरेको देखियो। राजनीतिमा स्थायी शत्रु र मित्र कहिल्यै हँुदैनन् भन्ने कुराको बोध देउडा गीतले पनि गराउँदै आएको देखिन्छ। देउडामा प्रयोग गरिएका केही राजनीतिक गीतहरू यस्ता छन् यै रानी वनका दाउरा हात् लायाले भाग्दा जोइचेला पराया भया राजनीतिका लाग्दा। २०५१ सालमा देशमा मध्यावधि चुनावताका बझाङमा एउटा राजनीतिक पार्टीको उम्मेदारले रचेको गीत हो माथीको। २०४८, २०५१, २०५६ सालको चुनावमा त्यसबेलाका दुई ठूला राजनीतिक पार्टीका कार्यकर्ता र संस्कृतिकर्मीबीच सुदूरपश्चिमका बझाङ, बाजुरा, बैतडी, दार्चुलालगायतका जिल्लामा देउडा खेलमा कडा प्रतिस्पर्धा भएका राजनीतिक र सांस्कृतिक इतिहास भुल्न नसकिने किसिमका छन् माओवादी दरा (गाउँघर) पस्या प्रचण्डले गर्दा राजनीतिको टुंगो छैन राजाको भर पर्दा। तत्कालीन राजाले सत्ता हातमा लिएपछि नागरिकलाई राजाको कदमको कुनै भर भएन। यसैगरी, गाउँगाउँमा माओबादीको आगमन भएपछि कतै शान्ति कायम भयो भने कतै अशान्ति भित्रियो भन्ने आशयको गीत हो माथिको। घरबाट हिँड्याको माइस, छार्ेयाट्टीको साइत राजनीति नखेल्नु भाइयौ साधारणी भाइस। घरबाट टाढाको यात्रा गर्नु छ भने छोर्याट्टी (बिहे नभएकी केटी) देख्नुलाई साइत मानिन्छ। कन्या कुमारीलाई अगाडि लगाएर यात्रा गर्ने चलन त्यसैले पनि हुनसक्छ। साधारण मानिसले राजनीतिजस्तो छलकपट पेसामा नलाग्दा राम्रो हुनेछ भन्ने उपदेश यो गीतले दिन खोजेको हो। देउडागीतमा जस्तो चोटिलो ब्यंग्य प्रहार पार्टीका नेताले गर्न सक्दैनन्। ब्यंग्यमा एउटा गीताङ्गीले गीत यसरी सुनायो बल्ल मर्यो तल्लागाउँको गाई मर्यो कालुको शिकार खान्या तलाई (लोभ) लाग्यो को खाला भालुको। यहाँ एमाले र कांग्रेसलाई गीताङ्गीले बल्ल (गोरु) र गाईसँग तुलना गरेका छन्। मासु खाने चाहना भए तापनि भालुको मासु खान हुन्न भन्ने सन्देश यस गीतले दिएको छ। अर्थात्, साम, दाम, दण्ड, भेदका नीति अपनाएर गरिने राजनीति भनेको फोहोरी खेल हो। यसका पछि लाग्नु हुन्न भन्ने नागरिकको आवाज हो यो दार्मजिउलो बाझै रैग्यो चंखेली छायाले घर बिग्य्रो घरबार बिग्य्रो राजनीति मायाले। कुनै बेला १ रुपैयाँको नोटमा चंखेली हिमाल छापिएको थियो। मुगु जिल्लामा पर्ने उक्त हिमालको छायाले शीतलहरका कारण दार्मजिउलो (मलिलो खेत)मा लगाएको अन्नबाली नष्ट भएजस्तै राजनीतिक कारणले घरबार बिग्रियो भनेर माथिको गीतले प्रट्याएको छ। समग्रमा भन्नुपर्दा, राजनीतिक देउडा गीतले सबैलाई आकर्षित त गर्छ नै। समाजका परिवर्तनकामी वर्गहरू राजनीतिबाटै जन्मिएका भए पनि राजनीतिमा भर हँुदैन। घर न घाटको बनाउने हुँदा कलाकारहरूले राजनीति क्षेत्रमा नलाग्दा राम्रो हुन्छ भन्ने सन्देश दिन खोजेका छन्, यी गीतले कयौं देउडा कलाकारलाई।"
अमेरिकी सुरक्षा परिषदको गाजा युद्धविराम प्रस्तावमा रुस र चीनको भिटो,"गाजा युद्धविराममा राष्ट्रसङ्घीय सुरक्षा परिषद्मा अमेरिकी नेतृत्वको मस्यौदा प्रस्तावलाई रुस र चीनले शुक्रबार भिटो लगाएका छन् । साथै मस्यौदा प्रस्तावले इजराइलमाथि दबाब नदिएको भन्दै मस्कोले वासिङ्टनमाथि पाखण्डपूर्ण तमाशा गरेको आरोप लगाएको छ । पछिल्ला युद्धविरामको आह्वानसहितका प्रस्तावहरूलाई भिटो लगाएको इजराइलको प्रमुख सहयोगी अमेरिकाले पहिलोपटक तत्काल र दिगो युद्धविरामको अनिवार्यता को समर्थन गरेको र हमासले अक्टोबर ७ मा गरेको आक्रमणको निन्दा गरेको प्रस्तावलाई अगाडि बढाएको थियो । उक्त प्रस्तावमा रुस र चीनले भिटो प्रयोग गरे भने अल्जेरियाले पनि प्रस्तावको विपक्षमा मतदान गर्यो । गुयना अनुपस्थित भयो । स्थायी सदस्यहरू फ्रान्स र बेलायतसहित सुरक्षा परिषद्का अन्य ११ सदस्यले प्रस्तावको पक्षमा मतदान गरेका थिए । राष्ट्रसङ्घका लागि रुसी राजदूत वासिली नेबेन्जियाले इजराइलमाथि नियन्त्रण गर्न अमेरिकाले केही नगरिरहेको भन्दै गाजालाई धर्तीबाट करिब समाप्त गरेपछि युद्धविरामको कुरा गरेकामा वासिङ्टनको उपहास गरे। 'हामीले एउटा विशिष्ट पाखण्डपूर्ण तमाशा हेरेका छौँ', उनले भने, 'अमेरिकी प्रस्तावलाई अत्यधिक राजनीतिकरण गरिएको छ, यसको एउटा मात्र उद्देश्य भनेको मतदाताहरूसँग खेल्नु र गाजामा युद्धविरामको कुनै पनि प्रकारले उल्लेख गरेर उनीहरूलाई चिन्तित बनाउनु हो, यो प्रस्तावले इजराइलको दण्डहीनता सुनिश्चित गर्नेछ र यसका अपराधहरूलाई मस्यौदामा मूल्याङ्कनसमेत गरिएको छैन ।' उक्त मस्यौदा प्रस्तावले हमासद्वारा बन्धक बनाइएकाहरूलाई रिहाई गरिएको बदलामा युद्ध रोक्न अमेरिका र इजिप्टको समर्थनमा कतारको नेतृत्वमा जारी वार्तासँग युद्धविरामलाई जोडेको छ । अमेरिकी राजदूत लिन्डा थोमसग्रिनफिल्डले रुसी र चिनियाँ भिटोलाई निन्दनीय मात्र नभएर तुच्छ समेत भने। 'रुस र चीन अमेरिकाले लेखेको प्रस्तावका लागि मतदान गर्न चाहँदैन थिए', उनले भने, 'इमानदार बनौँ, सबै उग्र बयान आए पनि रुस र चीनले दिगो शान्तिलाई अगाडि बढाउन वा मानवीय प्रतिक्रिया प्रयासमा सार्थक योगदान दिन कूटनीतिकरूपमा केही पनि गरिरहेका छैनन् भन्ने हामी सबैलाई थाहा छ ।'"
"अनन्त ब्रह्माण्ड, अनन्त सम्भावना","उनी छन्। यसमा कुनै सन्देह छैन। माथितल, भित्रबाहिर उनको सत्ता सर्वत्र व्याप्त छ। मानव बुद्धिको यथासम्भव उपयोग गर्ने वैज्ञानिक, दार्शनिक, वेदान्त ज्ञाताहरू, ऋषिमुनिहरू कसैले पनि उनको अस्तित्व र सत्तालाई अस्वीकार गरेका छैनन्। प्रसिद्ध पुस्तक जातिहरूको उत्पत्तिका लेखक, जीव तथा वनस्पतिविद् चाल्र्स डार्बिनले सन् १८७९ मा भनेका छन् म जातिहरूको उत्पत्तिका विषयमा खोज तथा अनुसन्धानमा जुटिरहँदा मेरो जीवनको उत्तराद्र्धतिर इसाई धर्मभित्रका खराब पक्षसँग निकै संघर्ष गर्नु परे तापनि म भगवान्को अस्तित्वलाई इन्कार गर्ने अर्थमा कहिल्यै नास्तिक भएको छैन। यसैगरी, भौतिक विज्ञानका प्रसिद्ध वैज्ञानिक सर आइज्याक न्युटनले ब्रह्माण्डमा ईश्वरको उपस्थिति र भूमिकालाई गति र गुरुत्वाकर्षणका नियमद्वारा सिद्ध गरेका छन्। उनले ब्रह्माण्डमा ईश्वरको भूमिकालाई एउटा घडी निर्मातासँग तुलना गर्दै यसरी व्याख्या गरे। जसरी एक घडी निर्माताले समयलाई व्यवस्थित ढंगले सेकेन्ड, मिनेट, घण्टा र दिनमा विभाजन गर्छ, त्यस्तै ईश्वरले एक व्यवस्थित ब्रह्माण्डको सृष्टि गरे र आफूलाई मानवताका समस्याहरूमा निरन्तर संलग्न गरिरहे। न्युटनले पनि ईश्वरका सम्बन्धमा अद्वैत सिद्धान्तलाई स्वीकारेका छन्। उनले भनेका छन् जगत्भर भगवान् एउटै छन्, सधैं छन्। अविनाशी छन् र सबै ठाउँमा व्याप्त छन्। उनी पर्याप्त रूपमा सर्वव्यापी छन् किनभने सद्गुण, पदार्थबिना अस्तित्वमा रहन सक्दैन। पेसामा नास्तिकता र व्यवहारमा मूर्तिपूजा ईश्वरभक्तिको विपरीत हो। अल्बर्ट आइन्स्टाइनलाई एक्काइसौं शताब्दीका महान् वैज्ञानिकका रूपमा विश्वले चिन्दछ। आफ्नो अनिश्चितताको सिद्धान्तमा उनले भनेका छन् भगवान्ले पासा खेल्दैनन्। यस्तै उनले आफूले विश्वास गर्ने ईश्वरलाई विश्वलाई बुझाउन धर्मबिनाको विज्ञान अधुरो हुन्छ र विज्ञान बिनाको धर्म पनि अधुरो हुन्छ भनेका छन्। उनले जहिले पनि ईश्वरको अस्तित्वलाई प्राकृतिक र अध्यात्मिक शक्तिहरूको एकत्व जसले आधुनिक वैज्ञानिक आवश्यकता पूरा गर्न सकोस्को रूपमा बुझेको पाइन्छ। विश्वयुद्धलाई भोगेका उनलाई सबैभन्दा मनपर्ने धर्म बुद्ध धर्म थियो। कविहरूले त ईश्वरको सौन्दर्यलाई लोकैले गाउने गरी अति सुन्दर छन्द, गद्य र पद्यहरूमा वर्णन गरेका छन् र गरिरहेका छन्। अनि योगी, तपस्वीहरूले त्यसलाई अन्तज्र्याेतिका रूपमा अनुभव गरिसकेका प्रमाण शास्त्रमा सर्वत्र वर्णन गरेको पाइन्छ। त्यसो त बेलाबेलामा हाम्रो मनले ईश्वरलाई पुकार्छ। ईश्वरको अस्तित्वका लागि योभन्दा प्रष्ट र बलियो प्रमाण अरू कसैबाट हामीलाई किन नै चाहियो र ? योभन्दा अर्को प्रमाण अरू के नै हुनसक्छ र ? यो जगत्लाई नियमित र नियमबद्ध रूपमा सुचारु राख्नलाई यहाँ कोही न कोहीको महान् अस्तित्व त पक्कै हुनुपर्छ नै। यही यथार्थलाई जानकारी दिएको हो हामीभित्रको त्यो पुकारले। हाम्रा यी अन्तरपुकारलाई न तर्कले, न विज्ञानले, न गणितले, न कलाभाषासंस्कृतिले, न प्रकृतिका कुनै प्रकारका बलले, न बुद्धि, विवेक र कुनै संकल्पविकल्पहरूले नै ढाँट्न सक्छन् अथवा होइन नै भन्न सक्छन्। यो त कोही अप्रकट एक्कासि प्रकट भएर हाम्रो अन्तरमनलाई बोलाइरहेको छ अर्थात् हाम्रो अन्तरमनसँग बोलिरहेको छ भन्ने सत्यको बोध हो। हामी मन्दबुद्धि र शंकालु विवेकका पछाडि कसैले नभेटोस् भने झैं दौडमा छौं। हाम्रो बुद्धि र विवेकलाई यदि हामीले सत्यको निर्देशनमा निर्देशित गर्न सक्यौं भने गणितका विकट समस्याहरू हामीलाई सरल लाग्नेछन्। हाम्रा हृदय र मस्तिष्कमा बुद्धि, युक्ति र सुक्तिका उपायहरू फस्टाएर निकै हराभरा, ढकमक्क र लटरम्म हुनेछन्। यसमा हुने कुनै सन्देहलाई तर्क बनाउनुले बुद्धिलाई शोभा दिँदैन। बरु उनको भएको उज्यालो अस्तित्वलाई धमिलो पारिदिन्छ। ल भयो रे (हाम्रो बुद्धि मन्दै छ, विवेक बहुलाएकै छ, शंकाले हामीलाई अल्मलाइरहेकै छ। अनि यस्तो विषम अवस्थामा पनि हामीलाई भित्र कसैले प्रेमले बोलाइरहेको त छ नि ! हामीभित्र कसैले प्रेमको प्रकाश जगाइरहेको त छ नि ! हामीहरूको त्यो अवस्थामा हामीभित्र यो प्रेमको भाव जगाइदिने दोस्रो प्रभावलाई हामी कसैले पनि नकार्न सक्दै सक्दैनौं। यसै प्रसंगमा उनको अस्तित्व अझ प्रस्ट होस् भनेर श्रद्धेय खप्तड बाबाले विदेशी कवि टेनिसनको दुइटा आवाजहरू शीर्षकको कविताको यो दोस्रो आवाज कसले उत्पन्न गयो ? अन्तःसाक्षीको यो ताप कहाँबाट आयो ? जसको कारणले इन्द्रियहरूको साक्षीमाथि पनि विश्वास बाँकी रहेनलाई टिपोट गरेका छन्। अवश्य पनि आफूभित्र यस्ता अनौठो र अपत्यारिला प्रेमिल घटना निरन्तर प्रकट भैरहँदा पनि यदि कुनै व्यक्तिमा उनको अस्तित्वमाथि अझै शंका थुप्रिन्छ भने संसारमा जन्मेकाहरूमध्ये त्योभन्दा अभागी दोस्रो अर्को कोही हुन सक्दैन। आधुनिक भौतिक विज्ञानको उमेर धेरै भएको छैन। यो बालखै छ। यसलाई खासगरी बीसौं शताब्दीको प्रारम्भतिर न्वारान गरिएको हो। यो विज्ञान जन्मिनुभन्दा युगौं अघि यस्ता अनगिन्ति भौतिक विज्ञानहरू अरू अनेकौं विज्ञानहरूका साथमा जन्मिएर यो जगत्लाई सन्तुलित ढंगमा अध्ययन गरिसकेका छन् र दुनियाँलाई अध्यापन गराइसकेका छन्। यससँग सम्बन्धित निकै संख्यामा शास्त्रहरू लेखेर जगत्लाई सुम्पिसकेका छन्। हाम्रा महान् वैदिक शास्त्रहरू यसका उदाहरणहरू हुन्। अहिलेका ग्यालिलियो, न्युटन, आइन्स्टाइन, स्टेफन हकिङहरू भनेजस्तै त्यतिबेलाका ब्रह्माण्ड विज्ञ वैज्ञानिकहरू भनेका वैदिक शास्त्रहरूमा उल्लेखित तिनै देवीदेवता, ऋषिमहर्षिलगायत खोजअनुसन्धानका लागि नित्यनिरन्तर साधनारत सबै तपस्वीहरू नै हुन्। यिनीहरूको साधना वा तपस्याद्वारा सारा जगत्को प्रायोगिक अध्ययन हाम्रा यी प्राचीन विज्ञानले जति गरे त्यति यो आधुनिक विज्ञानले आफ्नो आयुभर गर्ला वा नगर्ला त्यो भोलिका दिनहरूले नै बताउने छ। उसो त आधुनिक भनिएको २०औं शताब्दीको प्रारम्भिक भौतिक विज्ञानबाट मानवजाति धेरै प्रभावित भएका छन्। विशेषगरी क्वान्टम मेकानिक्स, विशेष सापेक्षता र सामान्य सापेक्षतालाई आधुनिक भौतिक शास्त्रका उल्लेखनीय शाखाहरूका रूपमा लिइन्छ। श्रीमद्भागवत महापुराणको द्वादशः स्कन्धको तेह्रौं अध्यायको पहिलो श्लोकबाट लिइएको श्री स्वस्थानी कथाको आरम्भमा कथा भन्ने र सुन्ने सबैले आआफ्ना हातमा फूल, अक्षता र चन्दन लिएर दुवै हात जोडेर कथावाचकद्वारा हामीले सुन्दै आएको मंगलाचरण नै हो यं ब्रह्मा वरुणेन्द्र रुद्र मरुतः स्तुन्वन्ति दिव्यैस्स्तवै वेर्दैः साङ्ग पदक्रमोपनिषदैर्गायन्ति यं सामगाः। ध्यानावस्थित तत्गतेन मनसा पश्यन्ति यं योगिनो यस्यान्तं न विदुः सुरासुरगणा देवाय तस्मै नमः।। हरेक वर्षको पौष शुक्ल पूर्णिमादेखि सुरु भएर माघ शुक्ल पूर्णिमासम्म एक महिनाभर सुनिने उक्त मंगलाचरण सुन्दासुन्दै सुन्नेहरू सबैलाई कण्ठस्थ हुने गथ्र्याे। त्यसैगरी, मलाई पनि यसको भावार्थबिना नै यो मंगलाचरण कण्ठस्थ भयो। उसो त स्वस्थानी कथा र व्रतको धार्मिक, ऐतिहासिक र पौराणिक महत्व त निकै सघन छ नै। त्योभन्दा पनि यसको अन्तर्विज्ञानको महत्व अझ महत्वपूर्ण छ। यो श्लोक कण्ठस्थ सुनाउँदै गर्दा यसको भावार्थको त्रिआयाम कति व्यापक रहेछ भन्ने त सोचेकै थिइनँ। सबैलाई लाग्ने गथ्र्याे यो मंगलाचरण कण्ठस्थ पारेर गाउने मात्रै हो। त्योभन्दा बढी यसलाई बुझ्नुपर्छ भन्ने कुरा न सुन्नेले बुझेका थिए न त भन्नेले नै। यसको परमार्थ जब मैले बुझेँ तब यसभित्र मैले पढेको सम्पूर्ण खगोलशास्त्र भेट्टाएँ। तब मैले पढेर जानेको खगोलशास्त्र त यो अनन्त ब्रह्माण्डको तुलनामा एउटा सूक्ष्म परमाणु बराबर रहेछ भन्ने मलाई बोध भयो। यो त अनन्त ब्रह्माण्डका निर्माता उनै उनीको दिव्य परिभाषा पो रहेछ। खगोल शास्त्रमा उल्लेखित ब्रह्माण्डमा अस्तित्वमा रहेका समय, शून्य स्थान, पदार्थ र शक्तिका कारणको स्मरणमा गाइने मंगलाचरण पो रहेछ। यहाँ सम्बोधित उनी भनेका ब्रह्म रहेछन्। सुत गोस्वामीद्वारा भनिएको यस स्तुतिको अर्थ जसको नामलाई ब्रह्मा, वरुण, इन्द्र, रुद्र र मरुत अर्थात् वायुहरूले दिव्य स्तोत्रहरू र वेदहरूका अंग, पद, कर्म र उपनिषद्हरूसहित भजनबाट प्रशंसा गर्छन्। जसका लागि सामवेदका जपकर्ताहरूले सधैं गाउँछन्। सिद्ध योगीहरूले आफ्नो मनमा आफूलाई समाधिमा राखेर उहाँभित्र समाहित भएर देख्छन् र जसको सीमा अर्थात् आदि र अन्त्य कुनै पनि देवता वा दानवहरूले भेट्टाउन सक्दैनन्, त्यो परमात्मा भगवान्लाई म मेरो विनम्र प्रणाम अर्पण गर्दछु भन्ने पो रहेछ। यसपछि यो परमार्थको ढोकाबाट मैले यसभित्रको उनको विराट स्वरूपलाई सकेजति चियाउने कोसिस गरें। त्यहाँको दृश्यार्थले मलाई पुनः अल्बर्ट आइन्स्टाइनको भनाइ हिजो जे सम्भव थिएन, त्यसलाई विज्ञानले आज सम्भव बनाउने छ। आज जे सम्भव छैन, त्यसलाई भोलि सम्भव बनाउने छ। तर, एउटा त्यस्तो क्षेत्र हुनेछ, जहाँ विज्ञानले केही पार लाउन सक्नेछैनलाई सम्झाइदियो। पक्कै पनि विज्ञानले पार लाउन नसक्ने त्यो विराट क्षेत्र उनै को क्षेत्र हो। विज्ञानको सफर उनैका लागि भए पनि उनी समक्ष पुग्न मानव सिर्जित विज्ञानको सामथ्र्य पुग्दैन। यसैलाई प्रष्ट्याउन गीतामा कृष्णले अर्जुनलाई अध्याय३ को श्लोक १ मा भनेका छन् हे अर्जुन ! तिमी मलाई नै निखिल क्षेत्रमा क्षेत्रज्ञ जान, क्षेत्र र क्षेत्रज्ञको ज्ञान नै मेरो ज्ञानलाई जान। यस्तै गीताको अध्याय१०, श्लोक२० मा हे आलस्यहीन अर्जुन ! सकल प्राणीको हृदयमा अन्तर्यामी रूपमा रहेको चैतन्य चेतना मैं हुँ। भूतवर्गको आदि, मध्य र अन्त्य पनि मै हुँ भनेर कृष्णले अर्जुनलाई आफ्नो पूर्ण स्वरूपको दिव्य ज्ञान दिएका छन्। वास्तवमा अल्बर्ट आइन्स्टाइनले यो जगत्का जगत्निर्माता जगदिश्वरलाई विज्ञानका विभिन्न प्रयोगहरूमार्फत राम्ररी सिद्ध गरिदिएका छन्। माथि उल्लेखित मंगलाचरणमा जसको सीमा अर्थात् आदि र अन्त्य कुनै पनि देवता वा दानवहरूले भेट्टाउन सक्दैनन् भन्ने सन्दर्भलाई आइन्स्टाइनको जहाँ विज्ञानले पनि केही पार लाउन सक्दैन भन्ने विचारले पूर्णतः समर्थन गरेको छ। अतः आइन्स्टाइनको उक्त भनाइले विज्ञानको सीमिततालाई मात्रै संकेत गर्दैन, संसारको अनिश्चिततालाई पनि संकेत गर्छ। जो हाम्रा वैदिक शास्त्रले जहीँतहीँ प्रलय र उत्पत्तिका विषयमा बताउँदै आएका छन्। मानवनिर्मित विज्ञानका उपकरणहरूले वस्तुको अन्तसम्म अध्ययन गर्न जरुर सक्छ परन्तु अन्त नै नभएको ब्रह्मको अनन्त स्वरूपलाई भने किमार्थ अध्ययन गर्न सक्ने छैन। ब्रह्माण्डव्यापी ब्रह्मको विषयमा ब्रह्माण्ड शास्त्र र ब्रह्म शास्त्रद्वारा अझ गहिराइ र व्यापक ढंगबाट उनलाई बुझ्न सकिन्छ। उनी अर्थात् ब्रह्म भनेका यी हुन्: जसबाट यो जगत्को उत्पत्ति, स्थिति र प्रलय हुन्छ। जसबाट हाम्रा नांगो आँखाले देखिने प्राणीहरू उत्पन्न हुन्छन्, जन्मिएपछि जसको सहारामा बाँच्छन् र अन्तमा शरीर त्यागेर उसैमा प्रवेश गर्छन्। जसलाई वेदले सत्य ज्ञान र अनन्त आदि विशेषताहरूले व्याख्या गरेको छ। जसमा समस्त जगत् व्याप्त हुन्छ र यी समस्त प्रपञ्च लीन हुन्छन्, परन्तु उसको यस दृश्यसित कुनै पनि सम्बन्ध रहँदैन। जसको न आदि छ, न अन्त र न त मध्य नै छ। जो देश, काल अथवा वस्तुबाट परिच्छेद हुँदैन, सबै पदार्थ जसको सम्बन्धले सिद्ध हुन्छ, किन्तु आफू भने कुनै प्रमाणले सिद्ध हुँदैन। उनी आफैं स्वयंसिद्ध छन्। जसको कुनै नाम छैन, तैपनि जुन नामले बोलाए पनि उनी त्यही नामबाट बोल्द छन्। उनको कुनै धाम छैन, तापनि सबै धामहरूमा विराजमान उनै छन्। यो जगत् जसको आँखामा छ, जो जगत्का आँखाहरूमा छन्। आँखाबिना नै जो सबैलाई देख्छन्, कानबिना नै जो सबै शब्दहरूलाई सुन्छन्, र जसलाई कसैले समात्न सक्दैन, न कसैले छाड्न नै सक्छन्। जसको कुनै शरीर छैन, सबैको शरीर उसैको शरीर हो। सबै शरीरहरूको जुन आत्मा हो, सबै शरीरहरूलाई जो नियममा राख्छन् र सबै शरीरहरूमा जो अभिमान गर्छन्। फेरि पनि जसमा नियम्यनियामकभाव छैन, व्याप्य व्यापकभाव पनि जसमा छैन र जीव ईश्वरभाव पनि जसमा छैन। तँ र ऊ भन्ने नाम जसमा छैन, देश, काल र वस्तुको जसमा काम छैन, ज्ञाता, ज्ञान र ज्ञेयदेखि जो टाढा छ, सब ज्योतिहरूको ज्योति जो हो सत्व, रज र तमको जसमा लेश छैन, न अशेष छ, न विशेष छ, तैपनि जसको नाम निर्विशेष छ, कुनै पद, वाक्य जसले उनको नाम बताउन सक्दैन। जो छ र छैन पनि, तैपनि छ र छैन दुवैलाई उसैले सिद्ध गर्छ। त्यसलाई जान्न गाह्रो छ तर जब त्यसलाई जानिन्छ, अब हामीसँग जान्न र बुझ्न केही बाँकी नै रहँदैन। जो समान कुनै अर्को देवता धनी र निस्पृह छैनन्, जुन देवता हामी उहाँलाई मानौं या नमानौं, यसको स्पृहा गर्दैनन्, किन्तु जो हामीहरूले नमान्नाले नै सिद्ध हुन्छ। जो सबै धर्मवालालाई मान्य छन्, जसको कुनै धर्म छैन। तैपनि जसका सबै धर्म छन्, जसलाई नजान्नाले सबै धर्ममा भेद देखिन्छ, जसलाई जान्नाले धर्महरूको, देशको, कालको, मेरो, तेरो इत्यादिको सबै भेद मेटिन्छ। जसको कुनै वारपार छैन, जुन अनन्त ब्रह्माण्डहरूका एक आधार छन्, आफैं निराधार छन्, जसको माया अपरम्पार छ। जसरी समुद्रहरूमा अनेक तरंग उठेर लीन भइरहन्छन्, त्यसरी नै अनन्त ब्रह्माण्ड उत्पन्न भएर लीन हुन्छन्, जो सानोभन्दा सानो र ठूलोभन्दा ठूलोमा पनि पूर्ण छन्, तैपनि आफ्नो मायाले मोहित पुरुषहरूलाई अपूर्ण झैं देखाइदिन्छन्। जो अनेक भएर पनि आफ्नो स्वरूपबाट अच्युत हुनाले एकको एकै नै रहन्छन्। यसरी हाम्रो वैदिक विज्ञानहरूमा बताइएका ती उनी अर्थात् ब्रह्ममा आधुनिक भौतिक विज्ञानले खोजेका तमाम अवयवहरूलाई हामी जो कोहीले पनि कुनै तर्कबितर्क नगरी खुरुक्क लीन भएको पाउँछौं अर्थात् जीव तथा वनस्पतिविज्ञ चाल्र्स डार्बिन, गुरुत्वाकर्षणका जानकार वैज्ञानिक सर आइज्याक न्युटन र अल्बर्ट आइनस्टाइन लगायतका अन्य कयौं वैज्ञानिक, गणितिज्ञ, दार्शनिक आदिहरूले विश्वास गरे जस्तै उनलाई आआफ्नो पूर्ण विश्वासमा ल्याउन सक्छौं। ब्रह्मविज्ञान र ब्रह्माण्डविज्ञान दुवैले के स्वीकारेका छन् भने हाम्रो शरीर उनै सूक्ष्म ब्रह्म र दृष्यमान ब्रह्माण्डको नमूना स्वरूप हो। अतः आइन्स्टाइनले भन्न खोजेको विज्ञानले पत्ता लगाउन नसक्ने कुनै एक ठाउँ हामीभित्रै पनि हुनसक्छ। ब्रह्म र ब्रह्माण्डको अझ स्पष्ट प्रमाण बृहदारण्यकोपनिषद्को पाँचौं अध्यायको शान्ति मन्त्रले दिन्छ ॐ पूर्णमदः पूर्णमिदं पूर्णात् पूर्णमुदच्यते पूर्णस्य पूर्णमादाय पूर्णमेवावशिष्यते। यस शान्ति मन्त्रको भावार्थ यो वा त्यो सबै पूर्ण छ, पूर्णमा पूर्ण राख्दा पनि पूर्ण नै हुन्छ र पूर्णबाट पूर्ण झिक्दा पनि बाँकी रहने सदैव पूर्ण नै हुन्छ भन्ने हो। अर्थात्, ती सच्चिदानन्दघन परब्रह्म पुरुषोत्तम परमात्मा सदा सर्वदा सिद्ध हुनुहुन्छ। त्यो पूर्ण परब्रह्मसँग यो दृश्य जगत् पनि पूर्ण छ किनभने यो सम्पूर्ण उनैको पूर्णताबाट उत्पत्ति भएको हो। यसरी पूर्ण उनीमा जे थपे पनि उनी उत्ति नै पूर्ण रहन्छन् र उनलाई उनैबाट पूरै घटाइदिँदा पनि उनी पूर्णै रहन्छन्। ज्ञानविज्ञानसिद्ध गीतामा कृष्णले गीताको अध्याय ९४ र १०३९ मा पनि यही तथ्यलाई क्रमशः यसरी सम्बोधन गरेका छन् म निराकार परमात्माद्वारा यो सम्पूर्ण जगत् परिपूर्ण छ र सम्पूर्ण भूत मेरैअन्तर्गत संकल्पका आधारमा स्थित छन् तर वास्तवमा म तिनमा स्थित छैन (९९४०)। चर र अचर, जड र चेतन, यस्ता भूत समुदाय वा प्राणी मबाहेक अथवा म नभएका कोही छैनन्। सम्पूर्ण जगत्मा मै व्याप्त छु (१०३९)। आधुनिक भौतिक विज्ञानको यात्रा ब्रह्माण्डको बाटोमार्फत् ब्रह्ममा पुग्नु भएकाले यस जगत्को रचनाक्रमको व्याख्याका लागि वास्तवमा यही विज्ञानले साथ दिँदै आएको छ। यो विज्ञानले आफ्नो पहुँचले भ्याएसम्म ब्रह्मविज्ञानले जस्तै यो जगत् परमाणुहरूद्वारा बनेको छ, भनेको छ। जसरी एउटा परमाणु धनात्मक चार्ज भएको प्रोटोन र ऋणात्मक चार्ज भएको इलेक्ट्रोनहरूको विद्युत् शक्तिको मिश्रण हो, त्यसैगरी यो सौर्यमण्डल हो। त्यसैगरी यी असंख्य तारापुञ्ज अर्थात् ग्यालेक्सीहरू हुन्, त्यसैगरी सम्पूर्ण तारापुञ्जहरूद्वारा सिर्जित अनन्त संख्यामा रहेका ब्रह्माण्डहरू हुन् र त्यसैगरी यी सबै अनन्तहरूबाट सिर्जित महाअनन्त ब्रह्म हुन्। अतः इति ब्रह्मब्रह्माण्ड वर्णनम् !!!"
नेपाली कलासंस्कृतिलाई विश्वव्यापी गर्न सकिन्छ,"थिएटरबाट छिरेर फिल्ममा प्रवेश गर्नुभयो। कसरी त्यता जानुभयो ? मैले नेसनल स्टुडियो अफ फिल्म मेकिङमा डाइरेक्सन र फिल्म मेकिङबारे अध्ययन गरेँ र काम सुरु गरेँ। पढाइ पूरा गरेपछि केही समय थिएटरमा अभिनय गरेँ। थिएटरमा हुँदा धेरै सडक नाटकमा अभिनय गरेँ। केही टेलिफिल्ममा पनि अभिनय गरेँ। मलाई निर्देशनमा विशेष रुची भएकाले मैले कान्तिपुर टेलिभिजनबाट आफ्नो निर्देशकीय यात्रा सुरु गरेँ। त्यहाँ टेलिफिल्म हाउसफुल एक वर्षसम्म निर्देशन गरेँ। त्यसको दुई वर्षपछि मैले पहिलो फिल्म मेरो एउटा साथी छ बाट फिल्म निर्देशकीय यात्रा सुरु गरेँ। पहिलोपटक फिल्म निर्देशनको अनुभव कस्तो रह्यो ? म पहिलोपटक ठूलो पर्दाको फिल्म निर्देशन गर्दै थिएँ। आफ्नो सपना पुरा गर्ने बाटोमा हिँड्दै थिएँ। मलाई डर र आत्मविश्वास दुबै थियो। यती हुँदाहुँदै पनि मैले फिल्म निर्देशन गरेँ। मैले फिल्ममा आफूले सिकेका कुरा प्रयोग गरें। निर्देशकीय काममा त्यो पढाइ र सिकाइ प्रभावकारी बन्यो। संयोगले त्यो फिल्म व्यावसायिक रुपमा सफल पनि भयो। यो फिल्मले मेरो भविष्यको बाटो देखाइदियो। फिल्ममा संघर्ष र जोखिम उत्तिकै हुन्छ। संघर्ष कतिको गर्नुभयो ? फिल्ममा मात्र होइन, हरेक क्षेत्रमा उत्तिकै संघर्ष गर्नुपर्छ। त्यसमा जोखिम पनि उत्तिकै हुन्छ। हामीले जोखिम मोलेर मेहनतका साथ काम गयौं भने त्यसले सफलता दिन्छ। मैले त्यति धेरै जोखिम त मोल्नु परेन। मैले भविष्य र उद्देश्य प्राप्तिका लागि गर्नुपर्ने संघर्ष पक्कै गरेको छु। संघर्ष गर्ने बानीले सायद मलाई सफल पनि बनायो। फिल्म क्षेत्र छोड्छु भन्ने आफूमा लाग्यो कि लागेन ? मलाई कहिल्यै पनि फिल्म क्षेत्र छोड्छु भन्ने लागेन। किनभने यो मेरो रुचिको विषय हो, मेरो इच्छाले आएको क्षेत्र हो। म आफ्नो क्षेत्रबाट पूर्णरूपमा सन्तुष्ट छु। आफूले चाहेको काम गर्न पाएको छु। म खुसी छु। यो क्षेत्रमा अझै के राम्रो गर्न सक्छु भन्ने कुराको खोजी सधैं हुन्छ। यस क्षेत्रमा सपना पुरा गर्न सजिलो र अप्ठ्यारो ? यस क्षेत्रमा मात्र होइन, हरेक क्षेत्रमा आफ्नो सपना पूरा गर्न सजिलो छैन, अप्ठ्यारै छ। तर त्यो अप्ठ्यारोलाई पनि सजिलो बनाउन इमान्दारी साथ संघर्ष गरिरहने हो भने सपना र उद्देश्य पूरा हुन समय लाग्दैन। परिवारबाट साथ सहयोग कत्तिको पाइरहनुभएको छ ? मेरो परिवारमा मबाहेक कोही पनि फिल्म क्षेत्रमा हुनुहुन्न। त्यसकारण मैले पहिलादेखि नै छुट्टै खालको संघर्ष गर्नुपयो। तर, मेरो काममा उहाँहरूको सहयोग जहिल्यै रह्यो। सुरुदेखि अहिलेसम्मको तपाईंको अनुभवले आफूलाई सफल भएँ भन्ने लाग्छ होला नि ? मलाई सफल हुन मन छ। त्यहीकारण यो क्षेत्रमा सुरुदेखि लागिरहेको छु। परिवार, साथीभाइ, फिल्मकर्मी र धेरै दर्शकको मन जित्न सफल भएको छु। त्यसकारण यो क्षेत्रमा मलाई सफल भएको अनुभव हुन्छ। मैले गौरव महसुस गरेको छु। नेपाली फिल्मको विस्तारीकरणमा तपाईंको भूमिका के हुनसक्छ ? मैले मेरो र आफ्नो फिल्ममार्फत देशलाई चिनाउने कोसिस गरेको छु। नेपाली कला, संस्कृति, पर्यटनमा विदेशीको ठूलो चासो छ। मैले निर्माण गरेका फिल्ममा नेपाली कला, संस्कृति, पर्यटनले विशेष स्थान पाएका छन्। त्यसकारण विश्वभरबाट नेपाली फिल्मलाई हेर्ने र नेपालीलाई कला संस्कृति, ठाउँलाई फिल्मको माध्यमबाट चिनाउन मेरो प्रयास पहिलादेखि नै छ। अहिले के गर्दै हुनुहुन्छ ? अहिले म मेरो मेगा प्रोजेक्ट रावायणको निर्देशनको तयारीमा छु। यसको सम्पूर्ण प्रिप्रोडक्सनको कामहरू निकट भविष्यमा नै सुरु हुँदै छ। त्यसपछि हामी सुटिङमा जाँदै छौं। तपाईंलाई सुरुदेखि कस्तो फिल्मको निर्देशन गर्ने योजना थियो ? र किन ? म धेरै जसो प्रेमकथाका फिल्म हेर्न रुचाउँथे। खासगरी मानवीय संवेदनाका फिल्ममा बढी रुचि थियो। फिक्सन फिल्ममा धेरै चासो थिएन। त्यसकारण पनि मैले निर्देशन गरेका फिल्ममा मानवीय भावना र प्रेमले प्राथमिकता पाएका छन्। मैले सबै किसिमका फिल्म निर्देशन गरेको छु। तर मलाई बढी रोमान्टिक प्रेमकथाका फिल्मले चिनाएको छ। म आफू दर्शक भएर हेर्दा पनि रोमान्टिक प्रेमकथाका फिल्म हेर्ने भएकाले म यस्तो फिल्म बनाउन सक्षम छु भन्ने लाग्छ। तपाईं फिल्मतिर आउनुभयो। आमाबाबुको चाहनाचाहिँ के थियो ? हरेक आमाबाबुको चाहना छोराछोरी सरकारी जागिर खाओस्। डाक्टर, इञ्जिनियर, पाइलट बनोस भन्ने हुन्छ। मेरो आमाबाबुको चाहना पनि त्यही थियो होला। तर, मेरो पहिलो फिल्म सफल भएपछि र मेरो करियर अघि बढ्दै गएपछि आमाबाबु खुसी हुनुभयो। यो क्षेत्रमा आउन चाहनेलाई केही सुझाव ? केही सकेर, अध्ययन गरेर आउनुहोस्। यो क्षेत्रमा तपाईं इमान्दारीका साथ आउनुभयो भने यो क्षेत्रले पनि तपाईंलाई इमान्दारीका साथ र सहयोग दिनेछ। निर्माण, निर्देशन र अभिनयमा राम्रो भविष्य छ।"
"गठबन्धनका प्रतिबद्धता एकातिर, अर्थतन्त्रको अवस्था अर्कैतिर","काठमाडौं : साढे एक वर्षमा चारवटा सरकार बने। ०७९ को चुनावी सरकारबाहेक तीनवटै सरकारको नेतृत्व माओवादी केन्द्रका अध्यक्ष पुष्पकमल दाहालले गरिरहेका छन्। पुरानो भत्केर नयाँ सत्तागठबन्धन बनेपछि सबैको सामूहिक प्रतिबद्धता हुन्छ अर्थतन्त्र सुधार गर्ने। त्यसकै लागि उनीहरूले सहमतिको साझा कार्यक्रम पनि ल्याए। तर, अर्थतन्त्रको ज्वरो भने निको भएन। छिटोछिटो सरकार परिवर्तन हुने र सत्तामा गएपछि प्रतिबद्धताअनुसारको काम नगर्ने प्रवृत्तिका कारण अर्थतन्त्र सुधार हुन नसकेको विज्ञहरू बताउँछन्। अर्थतन्त्र सुधार्ने प्रतिबद्धताले मात्र केही नहुने भन्दै विज्ञहरू त्यसका लागि ठोस कार्यक्रम र योजना चाहिने तर्क गर्छन्। पछिल्लोपटक प्रधानमन्त्री दाहालले कांग्रेससँगको सत्ताको काँध फेरे। एमाले, रास्वपा सहितको समर्थनमा सरकार बनाए। ०८० चैत ६ गते नयाँ सत्तासीन गठबन्धनले १३ बुँदे न्यूनतम नीतिगत प्राथमिकता र साझा संकल्प सार्वजनिक गर्यो। जसमा मुलुकको अर्थतन्त्र सुधार गरी चलायमान बनाउने मुख्य प्रतिबद्धता गरिएको छ। भ्रष्टाचारलाई जरैबाट उखेल्नेदेखि अर्थतन्त्रमा व्यापक सुधार गर्ने प्रतिबद्धता गरिएको छ। तर, मुलुकको अर्थतन्त्रमा उत्पादनदेखि उपभोगसम्म र लगानीदेखि व्यापारसम्म शिथिलता छ। नीतिगत सुधार गर्दै आर्थिक क्रियाकलापलाई तीव्रता दिने संकल्प गरिए पनि त्यसअनुसार काम अघि बढ्न सकेको छैन। रेमिट्यान्सलाई उत्पादनशील गतिविधिमा लगाउने र सेयर बजारलाई नीतिगत सुधारमार्फत चलायमान बनाउने साझा संकल्पमा उल्लेख छ। केही दिन सेयर बजार माथि उठे पनि लय समात्न सकेन। सरकारले लगानी सम्मेलन गर्ने तयारी गरेको छ। तर, लगानीका लागि नीतिगत र कानुनी उल्झन सुल्झाउने काम भएको छैन। अर्थविद् डिल्लीराज खनाल अर्थतन्त्रका समस्या ढाकछोप नगरी खुला रूपमा चित्रण गरेर सरकार अघि बढ्न खोज्नु सकारात्मक भएको बताउँछन्। २४ वर्षअघिका सरकारले समस्याहरू ढाकछोप गर्थे, खनाल भन्छन्, तर पनि साझा कार्यक्रममा उजागर भएका समस्याको ठोस समाधानका उपायहरू भने आएका छैनन्। डा खनाल सबै सरकारले पुँजीगत खर्च बढाउने भन्दै आए पनि कसरी बढाउने भनेर योजना दिन नसकेको बताउँछन्। निजी क्षेत्रको लगानीलाई प्रवद्र्धन गर्ने मात्र भनेर हुँदैन, अहिले किन भएको छैन र अब किन गर्ने भन्ने स्पष्ट खाका चाहियो, डा खनाल भन्छन्। ठोस रूपमा सबैले विश्वास गर्ने खालका योजनासहितका कार्यक्रमहरू आउनुपर्ने उनले बताए। यसरी नआउँदा पुरानै साझा कार्यक्रमहरू दोहोरिएका छन्। तर, त्यस्ता कार्यक्रमको निचोड ननिक्लिने परिस्थितिले समस्याहरू समाधान नभइ गहिरिँदै जाने परम्परागत रोग छ। अर्थतन्त्रमा नीतिगत, संरचनागत र प्रणालीगत जर्जर समस्या रहेको अर्थविद् डाखनालको तर्क छ। यसको गहिराइमा जाने र तात्कालिक रूपमा उब्जेका समस्याहरूलाई चलाउने हो भने परिणाम दिन सक्छ, उनी भन्छन्, अर्थतन्त्रका समस्यालाई अहिले उजागर गरेको छ। तर, प्रतिबद्धतालाई सरकारले कसरी काम गर्छ भनेर पर्ख र हेरको स्थितिमा रहनुको विकल्प छैन। निजी क्षेत्र, बजारका आम सरोकारवालाहरूसँग विश्वास लिँदै अहिलेको अर्थतन्त्रका तत्काल समस्यालाई समाधान गरेर त्यसको बलमा नयाँ ढंगले अगाडि बढ्न आवश्यक छ। यसको परिणाम केही दिनमा देखिएला तर अहिले पर्ख र हेरको स्थितिमा छन्। पूर्वअर्थमन्त्री डा प्रकाशशरण महत सरकारको साझा कार्यक्रम र प्रतिबद्धता सबै देखाउने दाँत मात्रै भएको बताउँछन्। स्वार्थमा गठबन्धन सरकार बनेकाले यसको कुनै अर्थ नभएको उनको भनाइ छ। के साझा प्रतिबद्धता गरिएको छभन्दा पनि ककसको के स्वार्थ गाँसिएका छन्। स्थार्थ मिलुञ्जेल सरकार टिक्ने हो त्यसपछि भन्नै सकिँदैन, उनले भने, जुनसुकै गठबन्धन सरकारले कार्यक्रम ल्याउनुभन्दा पनि मुख्यतः प्रणालीमा भएका बेथितिलाई थिति बसाल्न आवश्यक छ। पूर्वअर्थसचिव भानु आचार्य सरकार परिवर्तन हँुदा होस् वा नहुँदा उनीहरूले गरेका प्रतिबद्धताको कार्यान्वयन फितलो हुने गरेको बताउँछन्। जति कार्यक्रम आए कार्यान्वयन नै हुन पाउँदैनन्, आचार्य भन्छन्, अब झन् बजेटको तयारी चलेको छ। अब सरकारले लोकरिंझ्याई खालका कार्यक्रमहरू ल्यायो भने मुलुकका लागि दीर्घकालीन दायित्व मात्रै थुप्रिन्छ। त्यसो भयो भने अर्थतन्त्रले धान्न सक्दैन। मुलुक ऋणको भरमा चल्नु परेको उल्लेख गर्दै आचार्य भन्छन्, गठबन्धनले सरकरले तत्काललाई वाहावाहा पाउने खालको काम गर्नु भएन। सरकार आफैंले मात्रै काम गर्छु भनेर हँुदैन। आर्थिक वृद्धि बढाउन निजी क्षेत्रलाई बढावा दिने, मुलुकमा लगानी बढाउने कार्यक्रमहरू ल्याउनुपर्छ। सरकारले सबै कुरा मै गर्छु, धान छु र रोजगारी आफैं दिन्छु भनेर सम्भव छैन, उनले भने। ०७८ साउनमा देउवा नेतृत्वको चुनावी सरकारका प्रतिबद्धता ०७८ साउन २४ मा कांग्रेस, माओवादी केन्द्र, जसपाले शेरबहादुर देउवा नेतृत्वको सरकारको न्यूनतम साझा कार्यक्रम ल्यायो। संयुक्त सरकारको न्यूनतम साझा प्राथमिकतामा आर्थिक नीति तथा कार्यक्रममा २० बुँदा सम्बोधन गर्यो। प्रतिबद्धता सरकार, सहकारी र निजी क्षेत्रको समन्वयात्मक क्रियाशील भूमिकाका आधारमा नेपाललाई अल्पविकसित देशको समूहबाट विकसित देशको स्तरमा लैजाने। वित्तीय संघीयताको मान्यताअनुरूप स्रोत साधनहरूको बाँडफाँट गर्ने मानव विकास सूचांकको आधारमा सबै प्रदेशको सन्तुलित विकासमा जोड दिने। गरिवीको रेखामुनि रहेका जनताको जीवनस्तर उठाउने। कृिषमा अनुदानको व्यवस्था गर्ने। समयमै मलको आपूर्ति, मल, बीउ विजन, प्राविधिक शिक्षा, सिँचाइ, कृषि बजार र कृषि उत्पादन खरिदको सुनिश्चिता लगायतको व्यवस्था गर्ने। उखु किसानको समस्या समाधान गर्ने। लगानी मैत्री वातावरण बनाउन आवश्यकतानुरूप आर्थिक ऐन, नियमहरू संशोधन गर्ने, स्वदेशी लगानीलाई प्रोत्साहन तथा विदेशी लगानीलाई आकर्षण गर्ने भौतिक पूर्वाधारको दिगो एवं गुणस्तरीय विकास निर्माण गर्ने, ढिलासुस्तीलाई अन्त्य गर्ने, ५ वर्षसम्म निर्माण कम्पनीले नै बिग्रे भत्केको मर्मत सम्भार गर्नुपर्ने व्यवस्था गर्ने विप्रेषणमा निर्भर अर्थतन्त्रलाई उत्पादनशील अर्थतन्त्रमा रूपान्तरण गर्न औद्योगीकरणलाई उच्च प्राथमिकता दिने आयात प्रतिस्थापन र निर्यात प्रबद्र्धनमूलक उद्योगको विकासमा जोड दिने। जलासययुक्त आयोजनाहरूको विकास मा जोड दिने। आन्तरिक खपतभन्दा अधिक रहेको विद्युत् निर्यातका लागि छिमेकी मुलुकहरूसँग द्विपक्षीय र बहुपक्षीय संवाद अगाडि बढाउने र उच्च क्षमताको विद्युत् प्रसारण लाइन जडान गर्ने। कर चुहावट रोक्ने। वित्तीय तथा मौद्रिक नीतिमा सुधार गरी बैंक तथा वित्तीय क्षेत्रको विकास, पुनर्कर्जा, समस्याग्रस्त उद्योगहरूको ब्याज मिनाहा गर्ने तथा रुग्ण उद्योगलाई पुनःसञ्चालन गर्न विशेष व्यवस्था गर्ने र औद्योगिक क्षेत्रको सुरक्षाको व्यवस्था गर्ने तत्कालीन सरकारले विकास निर्माणका कार्यहरूमा सडक, बिजुली, पानी, ढल, सञ्चार लगायतका सरोकारवाला सबै निकायहरूको बीचमा एकीकृत र समन्वयात्मक ढंगले निर्माण, सञ्चालन र परिचालन गर्ने वास्तविकता सहकारीहरूले आम निक्षेपकर्तालाई विल्लिपाट पार्नेको संख्या बढेको छ। लाखौं सहकारी पीडितहरू आन्दोलनमा उत्रेका छन्। यसले झन् विकरातरूप लिएको छ। अर्कोतर्फ निजी क्षेत्रको मनोवल खस्किँदै गएको छ। तीनै तहको विवादित कर प्रणाली सुल्झिएको छैन। जसले अझै दोहोरो करको समस्या छ। अझै पनि ५८ लाख ६३ हजार नेपाली गरिबीको रेखामुनि छन्। नेपाल जीवनस्तर सर्वेक्षण २०७९८० ले देशको २०२७ प्रतिशत जनसंख्या गरिबीको रेखामुनि रहेको देखाएको छ। गरिबी न्यूनीकरणको स्थिति सुस्त देखिएकाले अवस्था निराशाजनक नै छ। करिब १५ वर्षको अवधिमा गरिबीको दर ५१३ प्रतिशत विन्दुले मात्रै घटेको छ। वास्तविक किसानले अनुदान पाएका छैनन्। नत समयमा बीउ, मल, सिँचाइ पाउँछन्। जसोतसो उत्पादन गरे पनि बजार र मूल्य पाउँदैनन्। जसले गर्दा किसानहरूले आन्दोलीत भएर सडकमा दूध पोख्ने, टमाटर फाल्ने लगायतको विरोधका कार्यक्रम गरिरहेका छन्। अधिकांश नीति पनि परिवर्तन भए तर वैदेशिक लगानी भिœयाउनका लागि आवश्यक पर्ने कन्ट्री रेटिङ बन्नै सकेन, हेजिङ विनियमावलीलगायत नीतिगत व्यवस्था कार्यान्वयनमा आउनै सकेनन्। वर्षौं बितिसक्दा पनि राष्ट्रिय गौरवका आयोजना सम्पन्न हुन सकेका छैनन्। जसले गर्दा विनियोजित रकम कि त रकमान्तर हुने कि त फ्रिज हुने गरेको छ। अहिले परिस्थिति ठ्याक्कै उल्टो छ। जनशक्ति विदेश पलायन भएर रेमिट्यान्सको आकार झन बढ्दो छ। बरु आन्तरिक उत्पादन घट्दा निर्यात खुम्चिएको छ। निर्यातको तुलनामा आयात १० गुणा बढी हुँदा व्यापार घाटाको आकार फराकिलो छ। जसले गर्दा समग्र मुलुकको आर्थिक वृद्धिमा धक्का पुर्याएको छ। वर्षौंदेखिको बूढीगण्डकी जलाशययुक्त आयोजना निर्माण सुस्त गतिमा छ। दिन प्रतिदिन कर चुहावटका घटना बाहिरिएका छन्। रोकिन सकेको छैन। एकाधबाहेक अन्य रुग्ण उद्योगहरू जीर्ण अवस्थामा छन्। यसलाई ब्यूताउन उल्टै बढी भार पर्ने पनि सुनिन्छ। पछिल्लो समय औद्योगिक क्षेत्रको सुरक्षा होइन उल्टै उत्पादन क्षमता नै आधाले घटेर झन असुरक्षित भएको व्यवसायीहरूको गुनासो छ। ०७९ पुस २५ मा एमालेसहित प्रचण्ड नेतृत्व सरकारको प्रतिबद्धता चुनावमा कांग्रेस, माओवादी, एकीकृत समाजवादी समेतको गठबन्धन बन्यो। चुनाव परिणामपछि भने गठबन्धन भत्कियो, एमालेको समर्थनमा माओवादी केन्द्रका अध्यक्ष पुष्पकमल दाहाल प्रचण्ड प्रधानमन्त्री बने। उक्त सरकारले २५ पुस २०७९ मा नीतिगत प्राथमिकता र साझा न्यूनतम कार्यक्रम ल्यायो। उक्त सरकार आर्थिक नीति तथा कार्यक्रमका प्रतिबद्धता : प्रतिबद्धता नेपालको समग्र औद्योगिक उत्पादन तथा व्यावसायिक क्षेत्रमा आएको ह्रास हटाउने उच्च ब्याजदरलाई नियन्त्रण बढ्दो व्यापार घाटा कम गर्ने न्यून पुँजीगत खर्चलाई बढाउने घट्दो राजस्व संकलनलाई बढाउने विदेशी मुद्रा सञ्चितिमा परेको दबाब कम गर्ने अर्थतन्त्रलाई तत्काल गतिशील बनाउने बाह्य लगानी आकर्षित गर्न र त्यसमा देखिएका अवरोधहरू हटाउन आवश्यक कानुनी, प्रक्रियागत तथा प्रणालीगत सुधार गर्ने। अनौपचारिक आर्थिक गतिविधिलाई औपचारिक क्षेत्रमा ल्याउने आगामी ५ वर्षमा आर्थिक वृद्धिदर दुई अंकको नजिक पुर्याउने वास्तविकता कोभिड यता खस्किएको औद्योगिक उत्पादनहरूलाई सहुलियत दिँदा तत्काललाई थोरै राहत भए पनि औद्योगिक क्षेत्र उस्किन सकेन। उच्च व्याजदरलाई नियन्त्रण गर्न ब्याज कोरिडोर खासै प्रभावकारी बन्न सकेन। ऋणीले ब्याजदर घटेको अनुभूति गर्नै पाएनन्। आयातको आकार झन बढ्यो, निर्यात झिनो हुँदा व्यापार घाटा फराकिलो हुँदै गयो घोषणा गर्दा १२०१ प्रतिशत पुगेको पुँजीगत खर्च ३ महिना मात्रै चलेको गठबन्धन सरकारका पालामा २६ प्रतिशत मात्रै खर्च भएको थियो। जबकी चालु खर्च दोब्बर पुगिसकेको थियो। समग्र अर्थतन्त्र चलायमान बन्न सकेन। राजस्वको मुख्य स्रोत भन्सारबाट मात्रै बढी छ। तर, आयात घट्दा यसमा चुनौती छ। यसअवधिसम्म राजस्व लक्ष्यको आधामात्रै संकलन भयो। जसले तलब भत्ता खुवाउनै मुस्किल भयो र विकास निर्माणमा भुक्तानी गर्न समस्या आए। विदेशी मुद्रामा दबाब पर्दा आयातमा मार्जिन लगाएर कटौती गरियो। यसले केहि हदसम्म विदेशी मुद्रा सञ्चितिमा सहयोग पुग्यो। भनाइमै सीमित भयो। अर्थतन्त्रले लय पक्रनै सकेन। यसका लागि विनिमय दर जोखिम व्यवस्थापन गर्न भरपर्दो हेजिङ सेवाको सुरुवात गर्ने र देशको सार्वभौम साख मूल्यांकन (सोभेरन क्रेडिट रेटिङ) यथाशीघ्र अघि बढाउने भने पनि अझै बढेन। अनौपचारिक आर्थिक गतिविधिमा खासै सुधार देखिएको छैन। पछिल्लो आर्थिक गतिविधि हेर्दा चुनौती पूर्ण छ। यद्यपि पहिलो त्रैमासमा आर्थिक वृद्धिदर ३२ प्रतिशत छ। अर्थतन्त्रले लय लिएमा लक्ष्यअनुसार हुनसक्छ। ०७९ चैत २३ गते कांगे्रसमाओवादी गठबन्धन सरकारका प्राथमिकता तीन महिनामै माओवादी केन्द्रले एमालेसँगको सहकार्य तोड्यो। कांग्रेससँगकै गठबन्धनमा माओवादी फक्र्यो। प्रधानमन्त्री भने माओवादी केन्द्रकै अध्यक्ष प्रचण्ड बने। उक्त गठबन्धन सरकारले २३ चैत २०७९ मा अर्को साझा न्यूनतम कार्यक्रम ल्यायो । प्रतिबद्धता सार्वजनिक खर्च कटौती, कर छुटदेखि बैंकको ब्याजदर घटाउन स्प्रेड दर कम, राजस्व चुहावट र हुन्डी नियन्त्रणका लागि कसिलो नीति लिएर अघि बढ्ने सरकारी सेवा प्रवाह छिटोछरितो बनाउन अनलाइन प्रणाली, टाइम कार्ड र टोकनको व्यवस्था गर्ने रुग्ण उद्योगलाई पुनः सञ्चालन गर्न विशेष प्याकेज र औद्योगिक सुरक्षाको व्यवस्था गर्ने कृषि उपजको उत्पादन बढाउन कृषिको आधुनिकीकरण, यान्त्रिकीकरण र व्यवसायीकरण गरिने किसान कार्ड र किसानलाई योगदानमा आधारित पेन्सन योजना साना तथा लघु जलविद्युत् आयोजनाबाट उत्पादित बिजुली सरकारले किनिदिने २० युनिटभन्दा कम बिजुली प्रयोग गर्नेलाई महसुल नलाग्ने, ५० युनिटसम्म उपभोग गर्नेलाई महसुल घटाइने ५ वर्षसम्म बिग्रेभत्केको मर्मतसम्भार निर्माण कम्पनीले नै गर्नुपर्ने वास्तविकता केही हदसम्म झिनो रूपमा ब्याजदर पनि घट्यो तर त्यसले निजी लगानीकर्ताहरूमा खासै उत्साह ल्याएन। सेवाग्राहीहरू अधिकांश कार्यालयमा घण्टौंसम्मको लाइन बस्ने समस्या अझै अन्त्य भएको छैन। यसको कार्यान्वयन नै भएन। यसो भएको भए कृषिमा आकर्षण हुन्थ्यो तर कृषिमा लाग्नेको संख्या घट्दो छ। साना तथा लघु जलविद्युत् आयोजनाबाट उत्पादित बिजुली सरकारले किनिदिने भनियो तर प्रत्याभूति हुन पाएको छैन। कार्यान्वयनै भएन। यद्यपी किसानको सूचीकरणको काम भने सरकारले स्थानीय सरकारसँगको समन्वयमा गरिरहेको छ। कार्यान्वयनमा छ तर लघु आयोजनाहरू क्रमशः घट्दै छन्। कार्यान्वयनमा आएको छ। वर्तमान गठबन्धन सरकारका प्रतिबद्धता एक वर्ष नपुग्दै माओवादीले कांग्रेसँगको गठबन्धन भत्कायो। फेरि एमालेको समर्थनमा सरकार बनायो। प्रधानमन्त्री भने माओवादी केन्द्रकै अध्यक्ष प्रचण्ड बने। उक्त सरकारले ०८० चैत ६ गते न्यूनतम नीतिगत प्राथमिकता र साझा संकल्प जारी गर्यो। उक्त कार्यक्रममा गरिएका आर्थिक प्रतिबद्धता : प्रतिबद्धता आर्थिक शिथिलता अन्त्य गर्ने सुस्त कर्जा प्रवाहलाई बढाउने पुँजीगत सार्वजनिक खर्च समयमा नहुने समस्या समाधान गर्ने तात्कालिक र मध्यकालीन लगानी र रोजगारमैत्री नीतिगत सुधारमा बाधा पुर्याउने बिभिन्न कानुनहरू संशोधन गर्ने राजस्व र खर्चबीच बढिरहेको अन्तरलाई कम गर्न राजस्व सुधार गर्ने विप्रेषण आप्रवाहलाई उत्पादनशील गतिविधिमा लगाउने सोह्रौं राष्ट्रिय योजना प्रारम्भ गर्ने ठूलो कारोबार गर्ने सहकारीलाई केही समय राष्ट्र बैंकको नियमन र सुपरीवेक्षणमा राख्न कानुनी प्रबन्ध गर्ने र बचत तथा ऋण सहकारी संस्थाको नाममा रहेका सम्पत्तिको धितोमा नेपाल राष्ट्र बैंकबाट छोटो अवधिको पुनर्कर्जा उपलब्ध गराउने। कृषिमा आधारित उद्योगमा संलग्न हुने नेपालीहरूलाई ऋण तथा सहुलियतका स्किमहरू ल्याउने लघुवित्तका ऋणीहरूको कर्जा पुनर्तालिकीकरण तथा पुनर्संरचनाको व्यवस्था गर्ने। वास्तविकता अर्थतन्त्रमा उत्पादनदेखि उपभोगसम्म र लगानीदेखि व्यापारसम्म देखिएको शिथिलता हटाउन नीतिगत सुधार गर्दै आर्थिक क्रियाकलाप लाई तीव्रता दिन जरुरी छ। तर कार्यान्वयन फितलो हुने यसअघिको अभ्यास हट्नेमा आशंका नै छन्। बजारमा कर्जाको माग छैन। व्यवसायीको आत्मविश्वास गुमेको अवस्था छ। चालु आवको ९ महिना शुरु भैसक्दा पनि पुँजीगत खर्च लक्ष्यको २८७३ प्रतिशत मात्रै छ। साह्रै सुस्त गतिमा हुँदा समग्र अर्थतन्त्र चलायमानमा ब्रेक लागेको छ। यो समयको माग हो। तर कानुन निर्माणले गति लिन सकेको छैन। कार्यान्वयनमा आशंका नै छ। राजस्वको तुलनामा खर्च बढि हुदा सरकारलाई हम्मे परेको छ। जसले आन्तरिक तथा वैदेशिक ऋणको भार थुपिँ्रदा मुलुकको दायित्व बढेको छ। यसले समस्या सिर्जना गर्न सक्छ। वैदेशिक रोजगारमा गएकाहरूको पहिलो प्राथमिकता आधारभूत आवश्यकतामा रोक लगाउन मिल्दैन। यसपछि बचेकाको लगानीलाई उत्पादनशीलमा लगाउन सकिन्छ तर आकर्षक योजनामा मात्रै सर्वसाधारण लाभान्वित हुने प्रवृत्ति छ। योजना आरम्भ गर्दा डिजिटलाइजेसन, पर्यटन, कृषि, ऊर्जा र हरित औद्योगिकीकरणलाई रोजगारमूलक आर्थिक वृद्धि एवं संरचनात्मक रूपान्तरणका नयाँ आधारका रूपमा परिभाषित गर्दै सन् २०३० भित्र दिगोविकास लक्ष्य हासिल गरी सम्मानजनक मध्यम आय भएको अर्थतन्त्र निर्माण गर्न आवश्यक छ। तर यो पर्ख र हेरको अवस्थामा छ। यो व्यवस्था अहिलेका लागि अत्यावश्यक हो तर कार्यान्वयन छिटो हुन जरुरी छ। यस्ता ऋणको दुरुपयोग भएका घटना बाहिरिएकाले वास्तविक किसानले पाउने व्यवस्था मिलाउनुपर्छ। लघुवित्तविरुद्ध आन्दोलनमा उत्रिएको अवस्थामा यो व्यवस्था कार्यान्वयनमा आउँदा केही समयलाई राहत मिल्ने छ।"
आइपीएलको उद्घाटन खेलमा बैंग्लोरलाई हराउँदै चेन्नई विजयी,"काठमाडौं : सत्रौँ संस्करणको इन्डियन प्रिमियर लिग (आइपिएल) शुक्रबारदेखि भारतमा सुरु भएको छ । उद्घाटन समारोहमा भारतीय सेलिब्रेटीहरु अक्षय कुमार, एआर रहमान, सोनू निगम, मोहित चौहान, नीति मोहनलगायतले प्रस्तुति दिए । उद्घाटन समारोहपछि सुरु संस्करणको पहिलो खेलमा चेन्नई सुपर किङ्ग्स विजयी भएको छ । चेन्नईले रोयल च्यालेञ्जर बैंग्लोरलाई छ विकेटले पराजित गरेको इन्डियन प्रिमियर लिगको वेवसाइटमा उल्लेख छ । एक सय ७४ रनको लक्ष्य पछ्याएको चेन्नइले १८ दशमलव चार ओभरमा चार विकेटको क्षतिमा लक्ष्य पूरा गर्यो । चेन्नईको जितमा ओपनरद्वय रितुराज गायक्वाडले १५ र रचिन रवीन्द्रले ३७ रन बनाए । त्यसपछि आएका अजिङ्क्य रहाणेले २७ रन बनाउँदा डेरेल मिचेलले २२ रनको योगदान दिए । त्यसैगरी शिवम दुवेले ३४ र रविन्द्र जडेजाले २५ रन बनाए । बैंग्लोरका लागि क्यामरुन ग्रीनले दुई तथा यश दयाल र कर्ण शर्माले एकएक विकेट लिए । टस जितेर पहिले ब्याटिङ गरेको बैंग्लोरले निर्धारित २० ओभरमा छ विकेटको क्षतिमा एक सय ७३ रन बनायो । बैंग्लोरका लागि ओपनर फ्याप डु प्लेसिसले ३५ रन बनाए भने विराट कोहलीले २१ रन बनाए । रजत पटिदार र ग्लेन म्याक्सवेल शून्य रनमा आउट भए पनि त्यसपछि आएर क्यामरुन ग्रीनले १८ रन बनाए । उसका लागि सबैभन्दा धेरै अनुज रावतले ४८ रन बनाउँदा दिनेश कार्तिक २८ रनमा अविजित रहे । चेन्नईका लागि मुस्तफिजुर रहमान एक्लैले चार विकेट लिँदा दीपक चहरले एक विकेट लिए । जारी प्रतियोगिता अन्तर्गत शनिबार दुई वटा खेल हुँदैछन् । नेपाली समयअनुसार दिउँसो ३:४५ बजे हुने पहिलो खेल पञ्जाव किङ्ग्स र दिल्ली क्यापिटल्सबीच हुनेछ भने राति ७:४५ बजे सुरु हुने दोस्रो खेल कोलकता नाइट राइडर्स र सनराइज हैदराबादबीच हुनेछ ।"
बाँसबारीको १० रोपनी सरकारले ल्यायो फिर्ता,"काठमाडौं : सरकारले बाँसबारी छालाजुत्ता कारखानाअन्तर्गत च्याम्पियन फुटवेयर लिमिटेडको नाममा दर्ता भएको १० रोपनी जग्गा फिर्ता लिएको छ। च्याम्पियन फुटवेयर लिमिटेडको नाममा रहेको दुई कित्ता जग्गालाई मालपोत ऐन, २०३४ को दफा २४ बमोजिम भूमि सुधार तथा मालपोत कार्यालय डिल्लीबजारको २०८० चैत ९ को निर्णयले नेपाल सरकारको नाममा कायम गरिएको हो। भूमि व्यवस्थामन्त्री बलराम अधिकारीले जुत्ता कारखानाको जग्गा मालपोत ऐन, २०३४ को अनुसार सरकारका नाममा ल्याइएको जानकारी दिए। प्रहरीको केन्द्रीय अनुसन्धान ब्युरो(सीआईबी)ले बाँसबारी छालाजुत्ता कारखानाका तत्कालीन कार्यकारी अध्यक्ष अजित नारायण सिंह थापा समेतको मिलेमतोमा सरकारी जग्गा किर्ते गरी ठगी गरेको मुद्दाको अनुसन्धान गरेको थियो। अनुसन्धानका क्रममा तत्कालीन श्री ५ को सरकारले जग्गा प्राप्ति ऐन, २०१८ बमोजिम नेपाल गजेटमा सूचना प्रकाशित गरी सरोकारवालाहरूलाई मुआब्जा दिई रितपूर्वक अधिग्रहण गरेको सरकारी जग्गा तत्कालीन श्री ५ को सरकारको निर्णयबिना बाँसबारी छालाजुत्ता कारखाना लिमिटेडको तत्कालिन सञ्चालक समिति र कार्यकारी अध्यक्ष थापाले आफूसँग हुँदै नभएको अधिकारको प्रयोग गरी १० रोपनी जग्गा च्याम्पियन फुटवेयरलाई दिएका थिए। २०५४ साउन १२ मा च्याम्पियन फुटवेयर लिमिटेडमा रहेको बाँसबारी छालाजुत्ता कारखाना लिमिटेडको सेयर खरिदपछि उक्त कम्पनीलाई प्राइभेट लिमिटेड बनाउने प्रक्रिया सुरु भयो। बासँबारी छालाजुत्ता कारखानाको २५ प्रतिशत सेयर २०५४ साउन १२ मा अरुण चौधरीको नाममा आयो। त्यसबेलादेखि प्राइभेट कम्पनीमा परिणत गरिएको देखिन्छ। २०५४ पुस ४ मा सरकारी स्वामित्वको च्याम्पियन फुटवेयर लिमिटेड अरुणकुमार चौधरी र शिला चौधरीको नाममा प्राइभेट लिमिटेडमा दर्ता भएको थियो। त्यसप्रति च्याम्पियन फुटवेयर लिमिटेडको नाम परिवर्तन गरेर सीजी चाँदबाग रेजिडेन्सी प्रालि बनाइएको हो। च्याम्पियन फुटवेयर प्रालि र चाँदबाग रेसिडेन्सीको दर्ता नम्बर एउटै ७८१९ छ। चाँदबाग रेसिडेन्सीमा अरुणकुमार चौधरी, शिला चौधरी, आम्रपालिका अध्यक्ष सञ्जय ठाकुर सञ्चालक छन्। यो जग्गा २०६६ साल कात्तिक २५ गते डिल्लीबजार मालपोत कार्यालयद्वारा हालसाविक भएको छ। २०६६ कात्तिक २४ को हालसाविक निर्णयले साविक नगर २२ (छ) किनं ४२० हालसाविक भै हाल नगर ३ सिट नं १०२०९४७१६ किनं ५८ क्षेफ ४६०७२० र साविक नगर २२(छ) किनं ४२९ हालसाविक भै हाल नगर ३ सिट नं १०२०९४७२१ किनं १६ क्षेफ ४८७ बमी कायम भएको गरिएको थियो। यो प्रकरणमा प्रहरीको केन्द्रीय अनुसन्धान ब्युरो(सीआईबी)ले सीजी होल्डिङका प्रबन्ध निर्देशक अरुण चौधरी र छालाजुत्ता कारखानाका तत्कालीन सञ्चालक समिति अध्यक्ष अजित नारायणसिंह थापा र चाँदबाग रेसिडेन्सी प्रालिका वर्तमान अध्यक्ष सञ्जय ठाकुर पक्राउ गरेको थियो।"
"आज देशका यी स्थानमा मेघगर्जनचट्याङसहित वर्षा, अझै तीन दिन पानी पर्ने","काठमाडौं : आज देशका कोशी, मधेश, बागमती र गण्डकी प्रदेशमा आंशिकदेखि साधारणतया बदली तथा बाँकी भूभागमा आंशिक बदलीदेखि मौसम मूख्यतया सफा मौसम पूर्वानुमान महाशाखाले जनाएको छ। महाशाखाका अनुसार कोशी प्रदेशका केही स्थानहरूमा, मधेश, बागमती र गण्डकी प्रदेशका थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। कोशी प्रदेशको एकदुई स्थानमा मध्यम वर्षाको समेत सम्भावना रहेको छ। कोशी र बागमती प्रदेशका उच्च पहाडी तथा हिमाली भूभागका थोरै स्थानमा साथै गण्डकी प्रदेशका उच्च पहाडी तथा हिमाली भूभागका एक दुई स्थानमा हल्का हिमपातको सम्भावना रहेको छ। आज राति देशभर आंशिक बदली रहने छ। कोशी प्रदेश लगायत बागमती र गण्डकी प्रदेशका पहाडी भूभागका एकदुई स्थानमा मेघगर्जनचट्याङसहित छिटपुटदेखि हल्का वर्षाको सम्भावना रहेको छ। कोशी, बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आगामी तीन दिन कोशी प्रदेश, मधेस प्रदेश, बागमती प्रदेश र गण्डकी प्रदेशमा वर्षाको सम्भावाना रहेको महाशाखाले जनाएको छ । हाल पश्चिमी न्यून चापीय प्रणाली तथा भारतको उत्तरपूर्वआसाम र आसपासका क्षेत्रको न्यून चापीय प्रणाली प्रभावले तीन दिनसम्म पानी पर्ने महाशाखाको पूर्वानुमान छ । मौसमविद् गोविन्द झाका अनुसार देशभर आंशिकदेखि साधारणतया बदली रहेको र कोशी, बागमती र गण्डकी प्रदेशको केही स्थानमा तथा मधेस प्रदेशको एकदुई स्थानमा मेघगर्जनचट्याङसहित हल्का वर्षा भइरहेको छ । 'कोशी प्रदेशका केही स्थानमा, मधेस, बागमती र गण्डकी प्रदेशका केही स्थानमा मेघगर्जनचट्याङसहित हल्का वर्षाको सम्भावना छ, बागमती प्रदेशको एकदुई स्थानमा पनि सामान्य वर्षाको सम्भावना रहेको छ', उनले भने, 'कोशी, बागमती र गण्डकी प्रदेशका प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना रहेकाले त्यस क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा असर पर्ने सम्भावना छ ।'"
"गठबन्धनका प्रतिबद्धता एकातिर, अर्थतन्त्रको अवस्था अर्कैतिर","काठमाडौं : साढे एक वर्षमा चारवटा सरकार बने। ०७९ को चुनावी सरकारबाहेक तीनवटै सरकारको नेतृत्व माओवादी केन्द्रका अध्यक्ष पुष्पकमल दाहालले गरिरहेका छन्। पुरानो भत्केर नयाँ सत्तागठबन्धन बनेपछि सबैको सामूहिक प्रतिबद्धता हुन्छ अर्थतन्त्र सुधार गर्ने। त्यसकै लागि उनीहरूले सहमतिको साझा कार्यक्रम पनि ल्याए। तर, अर्थतन्त्रको ज्वरो भने निको भएन। छिटोछिटो सरकार परिवर्तन हुने र सत्तामा गएपछि प्रतिबद्धताअनुसारको काम नगर्ने प्रवृत्तिका कारण अर्थतन्त्र सुधार हुन नसकेको विज्ञहरू बताउँछन्। अर्थतन्त्र सुधार्ने प्रतिबद्धताले मात्र केही नहुने भन्दै विज्ञहरू त्यसका लागि ठोस कार्यक्रम र योजना चाहिने तर्क गर्छन्। पछिल्लोपटक प्रधानमन्त्री दाहालले कांग्रेससँगको सत्ताको काँध फेरे। एमाले, रास्वपा सहितको समर्थनमा सरकार बनाए। ०८० चैत ६ गते नयाँ सत्तासीन गठबन्धनले १३ बुँदे न्यूनतम नीतिगत प्राथमिकता र साझा संकल्प सार्वजनिक गर्यो। जसमा मुलुकको अर्थतन्त्र सुधार गरी चलायमान बनाउने मुख्य प्रतिबद्धता गरिएको छ। भ्रष्टाचारलाई जरैबाट उखेल्नेदेखि अर्थतन्त्रमा व्यापक सुधार गर्ने प्रतिबद्धता गरिएको छ। तर, मुलुकको अर्थतन्त्रमा उत्पादनदेखि उपभोगसम्म र लगानीदेखि व्यापारसम्म शिथिलता छ। नीतिगत सुधार गर्दै आर्थिक क्रियाकलापलाई तीव्रता दिने संकल्प गरिए पनि त्यसअनुसार काम अघि बढ्न सकेको छैन। रेमिट्यान्सलाई उत्पादनशील गतिविधिमा लगाउने र सेयर बजारलाई नीतिगत सुधारमार्फत चलायमान बनाउने साझा संकल्पमा उल्लेख छ। केही दिन सेयर बजार माथि उठे पनि लय समात्न सकेन। सरकारले लगानी सम्मेलन गर्ने तयारी गरेको छ। तर, लगानीका लागि नीतिगत र कानुनी उल्झन सुल्झाउने काम भएको छैन। अर्थविद् डिल्लीराज खनाल अर्थतन्त्रका समस्या ढाकछोप नगरी खुला रूपमा चित्रण गरेर सरकार अघि बढ्न खोज्नु सकारात्मक भएको बताउँछन्। २४ वर्षअघिका सरकारले समस्याहरू ढाकछोप गर्थे, खनाल भन्छन्, तर पनि साझा कार्यक्रममा उजागर भएका समस्याको ठोस समाधानका उपायहरू भने आएका छैनन्। डा खनाल सबै सरकारले पुँजीगत खर्च बढाउने भन्दै आए पनि कसरी बढाउने भनेर योजना दिन नसकेको बताउँछन्। निजी क्षेत्रको लगानीलाई प्रवद्र्धन गर्ने मात्र भनेर हुँदैन, अहिले किन भएको छैन र अब किन गर्ने भन्ने स्पष्ट खाका चाहियो, डा खनाल भन्छन्। ठोस रूपमा सबैले विश्वास गर्ने खालका योजनासहितका कार्यक्रमहरू आउनुपर्ने उनले बताए। यसरी नआउँदा पुरानै साझा कार्यक्रमहरू दोहोरिएका छन्। तर, त्यस्ता कार्यक्रमको निचोड ननिक्लिने परिस्थितिले समस्याहरू समाधान नभइ गहिरिँदै जाने परम्परागत रोग छ। अर्थतन्त्रमा नीतिगत, संरचनागत र प्रणालीगत जर्जर समस्या रहेको अर्थविद् डाखनालको तर्क छ। यसको गहिराइमा जाने र तात्कालिक रूपमा उब्जेका समस्याहरूलाई चलाउने हो भने परिणाम दिन सक्छ, उनी भन्छन्, अर्थतन्त्रका समस्यालाई अहिले उजागर गरेको छ। तर, प्रतिबद्धतालाई सरकारले कसरी काम गर्छ भनेर पर्ख र हेरको स्थितिमा रहनुको विकल्प छैन। निजी क्षेत्र, बजारका आम सरोकारवालाहरूसँग विश्वास लिँदै अहिलेको अर्थतन्त्रका तत्काल समस्यालाई समाधान गरेर त्यसको बलमा नयाँ ढंगले अगाडि बढ्न आवश्यक छ। यसको परिणाम केही दिनमा देखिएला तर अहिले पर्ख र हेरको स्थितिमा छन्। पूर्वअर्थमन्त्री डा प्रकाशशरण महत सरकारको साझा कार्यक्रम र प्रतिबद्धता सबै देखाउने दाँत मात्रै भएको बताउँछन्। स्वार्थमा गठबन्धन सरकार बनेकाले यसको कुनै अर्थ नभएको उनको भनाइ छ। के साझा प्रतिबद्धता गरिएको छभन्दा पनि ककसको के स्वार्थ गाँसिएका छन्। स्थार्थ मिलुञ्जेल सरकार टिक्ने हो त्यसपछि भन्नै सकिँदैन, उनले भने, जुनसुकै गठबन्धन सरकारले कार्यक्रम ल्याउनुभन्दा पनि मुख्यतः प्रणालीमा भएका बेथितिलाई थिति बसाल्न आवश्यक छ। पूर्वअर्थसचिव भानु आचार्य सरकार परिवर्तन हँुदा होस् वा नहुँदा उनीहरूले गरेका प्रतिबद्धताको कार्यान्वयन फितलो हुने गरेको बताउँछन्। जति कार्यक्रम आए कार्यान्वयन नै हुन पाउँदैनन्, आचार्य भन्छन्, अब झन् बजेटको तयारी चलेको छ। अब सरकारले लोकरिंझ्याई खालका कार्यक्रमहरू ल्यायो भने मुलुकका लागि दीर्घकालीन दायित्व मात्रै थुप्रिन्छ। त्यसो भयो भने अर्थतन्त्रले धान्न सक्दैन। मुलुक ऋणको भरमा चल्नु परेको उल्लेख गर्दै आचार्य भन्छन्, गठबन्धनले सरकरले तत्काललाई वाहावाहा पाउने खालको काम गर्नु भएन। सरकार आफैंले मात्रै काम गर्छु भनेर हँुदैन। आर्थिक वृद्धि बढाउन निजी क्षेत्रलाई बढावा दिने, मुलुकमा लगानी बढाउने कार्यक्रमहरू ल्याउनुपर्छ। सरकारले सबै कुरा मै गर्छु, धान छु र रोजगारी आफैं दिन्छु भनेर सम्भव छैन, उनले भने। ०७८ साउनमा देउवा नेतृत्वको चुनावी सरकारका प्रतिबद्धता ०७८ साउन २४ मा कांग्रेस, माओवादी केन्द्र, जसपाले शेरबहादुर देउवा नेतृत्वको सरकारको न्यूनतम साझा कार्यक्रम ल्यायो। संयुक्त सरकारको न्यूनतम साझा प्राथमिकतामा आर्थिक नीति तथा कार्यक्रममा २० बुँदा सम्बोधन गर्यो। प्रतिबद्धता वास्तविकता ०७९ पुस २५ मा एमालेसहित प्रचण्ड नेतृत्व सरकारको प्रतिबद्धता चुनावमा कांग्रेस, माओवादी, एकीकृत समाजवादी समेतको गठबन्धन बन्यो। चुनाव परिणामपछि भने गठबन्धन भत्कियो, एमालेको समर्थनमा माओवादी केन्द्रका अध्यक्ष पुष्पकमल दाहाल प्रचण्ड प्रधानमन्त्री बने। उक्त सरकारले २५ पुस २०७९ मा नीतिगत प्राथमिकता र साझा न्यूनतम कार्यक्रम ल्यायो। उक्त सरकार आर्थिक नीति तथा कार्यक्रमका प्रतिबद्धता : प्रतिबद्धता वास्तविकता ०७९ चैत २३ गते कांगे्रसमाओवादी गठबन्धन सरकारका प्राथमिकता तीन महिनामै माओवादी केन्द्रले एमालेसँगको सहकार्य तोड्यो। कांग्रेससँगकै गठबन्धनमा माओवादी फक्र्यो। प्रधानमन्त्री भने माओवादी केन्द्रकै अध्यक्ष प्रचण्ड बने। उक्त गठबन्धन सरकारले २३ चैत २०७९ मा अर्को साझा न्यूनतम कार्यक्रम ल्यायो । प्रतिबद्धता वास्तविकता वर्तमान गठबन्धन सरकारका प्रतिबद्धता एक वर्ष नपुग्दै माओवादीले कांग्रेसँगको गठबन्धन भत्कायो। फेरि एमालेको समर्थनमा सरकार बनायो। प्रधानमन्त्री भने माओवादी केन्द्रकै अध्यक्ष प्रचण्ड बने। उक्त सरकारले ०८० चैत ६ गते न्यूनतम नीतिगत प्राथमिकता र साझा संकल्प जारी गर्यो। उक्त कार्यक्रममा गरिएका आर्थिक प्रतिबद्धता : प्रतिबद्धता वास्तविकता"
शान्तिबिना विकास र समृद्धि अधुरै,"लुम्बिनी : विश्व द्वन्द्वको चपेटामा परिरहेको बेला शान्तिका अग्रदूत भगवान् गौतमबुद्धको जन्मस्थल लुम्बिनीबाट शान्तिको सन्देश फैलाउने उद्देश्यले दुईदिने समृद्धिका लागि विश्व शान्ति विषयक अन्तर्राष्ट्रिय कन्क्लेभ सम्मेलन सम्पन्न भएको छ। विश्वका १९ देशका गैरआवासीय राजदूतहरू सहभागी उक्त सम्मेलनले शान्ति बिना कुनै पनि देशको समृद्धि हासिल गर्न नसकिने निष्कर्ष निकालेको छ। बुद्धमार्गीहरूलाई लुम्बिनीको भ्रमण गराएर देशमा लगानीमैत्री वातावरण बनाउनका लागि सम्मेलन फलदायी बनेको अनररी कन्सुलर कर्स नेपाल (एचसीसीएनका) डिन विष्णुकुमार अग्रवालले जानकारी दिए। उनका अनुसार विश्वभर १ अर्बभन्दा बढी जनसंख्या बुद्धमार्गीहरूको छ। ऐतिहासिक स्थलको सांस्कृतिक र धार्मिक महत्वलाई बढाउन यो सम्मेलन कोसेढुंगा सावित भएको हामीले निष्कर्ष निकालेका छौं, अग्रवालले भने, मुलुकमा लगानीको अवसर बढाउन पनि मद्दत पुग्ने अपेक्षा गरिएको छ। उनका अनुसार एचसीसीएनमा विश्वभरका ६१ जना अवैतनिक महावाणिज्य दूतहरू आबद्ध छन्। आगामी वैशाखमा लगानी बोर्डले गर्न लागेको लगानी सम्मेलनका लागि लगानीमैत्री वातावरणको माहोल सिर्जना भएको उनले जानकारी दिए। नेपालमा लगानीको अवसर, पर्यटन प्रवद्र्धनको संभावना र लुम्बिनीको अन्तर्राष्ट्रिय महत्वका बारेमा सम्मेलनमा चर्चा गरिएको छ। विश्वका मुलुकहरू द्वन्द्वको चपेटामा परिरहेका बेला शान्तिभूमि लुम्बिनीबाट गरिएको सम्मेलनले लगानीमैत्री वातावरणका लागि सकारात्मक सन्देश प्रवाह गरेको उपप्रधान एवं परराष्ट्रमन्त्री नारायणकाजी श्रेष्ठले बताए। मायादेवी मन्दिर परिसरमा आयोजित कार्यक्रमलाई सम्बोधन गर्दै श्रेष्ठले विश्वमा देखिएका विभिन्न प्रकारका द्वन्द्वहरूलाई बुद्धभूमि नेपालबाट पहल गर्न सकिनेसमेत विश्वास व्यक्त गरे। बुद्वको शिक्षा वैज्ञानिक र व्यावहारिक छ, श्रेष्ठले भने, यो सम्मेलनले विश्वमा शान्ति, करुणा र अहिंसाको सन्देश दिन सफल भएको छ। बुद्धले आफैंलाई चिन्नुपर्छ भनेर दिएको शिक्षा आजको विश्वमा अझ बढी अपरिहार्य बन्दै गएको समेत उनको भनाइ छ। बुद्ध दर्शनमा सबैभन्दा महत्वपूर्ण पाटोका रूपमा ध्यान अर्थात् मेडिटेसन रहेकाले यसलाई विश्वव्यापी फैलाउनुपर्नेमा मन्त्री श्रेष्ठले जोड दिए। श्रेष्ठले मन केन्द्रित गरिने ध्यान बौद्ध धर्ममा मात्रै सीमित नरहेको समेत उल्लेख गरे। तपाईं क्रिश्चियन हुनुहोस्, मुस्लिम वा हिन्दु, तर मेडिटेसन सबैले गर्दा मन शान्ति हुन्छ, श्रेष्ठले भने, खुसी, शान्ति र सन्तुष्टिसहित जीवन जिउनका लागि बुद्ध शिक्षा महत्वपूर्ण छ। बुद्धले जबसम्म परीक्षण गरेर सत्य स्थापित हुँदैन तबसम्म विश्वास नगर भनेर भनेको सन्दर्भ उल्लेख गर्दै बुद्ध जन्मस्थलबाट विश्वमा शान्ति र समृद्धिको सन्देश दिन पाउँदा खुसी लागेको समेत मन्त्री श्रेष्ठले सुनाए। कार्यक्रममा संस्कृति पर्यटन तथा नागरिक उड्डयनमन्त्री हितबहादुर तामाङले बुद्धजन्मस्थल लुम्बिनीलाई केन्द्रमा राखेर गरिएको लुम्बिनी सम्मेलनले विश्वमा बौद्ध शिक्षा र यसको सन्देश पुयाउने विश्वास लिए। उनले लुम्बिनी गुरुयोजनाका बाँकी काम र बृहत्तर लुम्बिनीको विकासमा प्राथमिकताका साथ काम गर्नेसमेत सुनाए। सम्मेलनमा सहभागी विभिन्न देशका गैरआवासीय राजदूत र महावाणिज्य दूतहरूलाई स्वागत गर्दै लुम्बिनी विकास कोषका उपाध्यक्ष डाल्हारक्याल लामा (खेन्पो छिमे)ले बौद्ध दर्शनले विश्वमा शान्ति र अहिंसा कायम गर्न महत्वपूर्ण योगदान पुयाउने विश्वास व्यक्त गरे। विश्व शान्ति प्रवद्र्धन गर्न र विश्वमा देखिएको द्वन्द्व समाधान गरी सहिष्णुता कायम गर्नका लागि सम्मेलनले महत्वपूर्ण भूमिका निर्वाह गरेको निष्कर्ष निकालिएको छ, उनले भने, बुद्धका शिक्षाहरू विश्भर फैलाउँदा शान्ति, करुणा, सद्भाव कायम गर्न सकिन्छ। १९ देशका गैरआवासीय राजदूतहरूमार्फत यो सन्देश प्रवाह हुनेछ। इन्डोनेसियाका राजदूत एनआर हेरु, लुम्बिनी विकास कोषका सदस्यसचिव सानुराजा शाक्यले समेत लुम्बिनीको महत्वका बारेमा चर्चा गरे। सम्मेलनमा अस्ट्रिया, बुल्गेरिया, इस्टोनिया, चेक रिपब्लिक, मरिसस, मंगोलिया, इन्डोनेसिया, सेय्चेल्लेस, तान्जानिया, सर्बिया, स्लोभेनिया, साइप्रस, आयरल्यान्ड, स्पेन, लातिभिया, कोस्टारिका, पोल्यान्ड र डोमिनिकन रिपब्लिक रोमानियाका गैरआवासीय राजदूतहरू सहभागी भएका थिए। पर्यटन प्रवद्र्धन गर्ने उद्देश्यले राजदूतहरूले बुटवलमा रहेको लुम्बिनी केवलकारको समेत भ्रमण गरेका थिए। नेपालमा लगानीका अवसर, पर्यटन प्रवद्र्धन, लुम्बिनीको अन्तर्राष्ट्रिय महत्व लगायतका विषयमा बृहत् छलफल र प्रस्तुति राखिएको सम्मेलनका सहसंयोजक एवं नेपाल उद्योग वाणिज्य महासंघका अध्यक्ष चन्द्र ढकालले जानकारी गराए। लुम्बिनीमा उपप्रधानमन्त्री नारायणकाजी श्रेष्ठसहित गैरआवासीय राजदूतहरूको उपस्थितिमा सीता अशोकको वृक्षरोपण समेत गरिएको थियो। सम्मेलनमा परराष्ट्र मन्त्रालयका उच्च अधिकारी, परराष्ट्र तथा सम्पदा विज्ञ लगायतको उपस्थिति थियो। परराष्ट्र मन्त्रालय र नेपालमा कार्यरत अवैतनिक वाणिज्यदूतहरूको संस्था अनररी कन्सुलर कप्र्स नेपाल (एचसीसीएन)को संयुक्त आयोजनामा सम्मेलन गरिएको हो। गाजा तथा युक्रेनमा जारी युद्धको सन्दर्भलाई जोडेर गत वर्ष अक्टोबरमा सयुंक्त राष्ट्रसंघका महासचिव एन्टिनीओ गुटेरेसले लुम्बिनी भ्रमण गर्ने क्रममा बोलेको, संकटको बेला विश्वका लागि बुद्ध जन्मभूमि लुम्बिनीको सन्देश प्रष्ट छ, मानवतासँग अवसर छ। हामीले शान्तिको बाटो अबलम्वन गर्नैपर्छ को समेत सम्मेलनमा चर्चा गरियो।"
पाखोबारीमा लटरम्म किबी,"रसुवा : गोसाइँकुण्ड गाउँपालिका६ ठाडेगाउँका किसानहरूले पाँच वर्षअघि बारीमा रोपेको किवीका बिरुवाले फल दिन थालेका छन्। तालिम लिएर गरेको खेतीले फल दिन लागेपछि उनीहरू दंग भएका छन्। ६३ वर्षका सोनामफिन्जो थोक्राले किबी फलबारे थाहा पाउनेबित्तिकै दोलखाको बोचमा पुगेर दुई दिनसम्म किबी खेतीबारे तालिम लिए। उनले तालिममा सीपमात्र सिकेनन्, चार सय वटा बिरुवा ल्याएर बारीमा रोपेका थिए। अरू किसानले पनि रोपे। अहिले किवीको फल लागेर बेच्न थालेपछि स्थानीय खुसी छन्। थोक्राले चार सय बिरुवा ल्याएकामध्ये १ सय ५० बोट किवी भने अघिल्लो वर्षदेखि नै फल दिन थालेको थियो। उनले गत वर्ष नै ५० हजार रुपैयाँको किवी बेचेको थिए। यसवर्ष एक लाख रुपैयाँको बिक्री गर्ने उनको लक्ष्य छ। टाढा पुगेर महँगो तिरेर बिरुवा ल्याएर रोपियो फल दिन्छ कि दिँदैन भन्ने चिन्ता लागेको थियो। फल लागेपछि खुसी भयौं। अहिले गाउँका अरूले पनि रोप्न थालेका छन्। चारवटा पोथी बिरुवाका लागि एक भाले लगाउनुपर्ने किबीले कात्तिक, मंसिरमा फल दिन्छ। स्थानीय आइतराम थोक्रा र उनका छोरा दावा मिङमारले पनि किवी रोपेका छन्। फल स्थानीय बजारमै प्रतिकिलो तीन सय रुयैयाँमा बेचेको र पहिलोपल्ट परीक्षण सफल भएपछि खुसी लागेको मिङमारले बताए। भिटामिन सी पाइने किबी फल लाम्चो गोलो ७ सीसी जति लाम्चो र स्वादिलो हुन्छ। १२ सय मिटरदेखि माथि २५ सय मिटरको उचाइको पहाडी भेगमा रोप्न सकिन्छ। एकपटक रोपेपछि लगातार ४५५० वर्षसम्म निरन्तर फलदिन्छ। यसमा अल्सर, क्यान्सर, दम, मुटु, आँखा र छालाका समस्याबाट बचाउने तŒव रहेको हुन्छ। किबी खेती रसुवा र नुवाकोटका विभिन्न स्थानमा गरिँदै छ। कालिकास्थान, जिबजिबे, लोकिल, नौकुण्ड क्षेत्रमा पनि किसानले किवी खेती गरेका छन्। ठाडेगाउँ पासाङ ल्हामु सडकनजिकै रहेकाले गाडी रोकेर किन्नेहरू पनि धेरै हुन्छन्। ताजा र अर्गानिक हुने हुनाले धेरैले रसुवाको किबी खोज्छन्। चिसो स्थानमा फलेको हुनाले बाहिरबाट आउने किबीभन्दा यहाँको स्वादिष्ट हुने स्थानीय शिक्षक लानाम घले बताउँछन्। कोदो रोपेको भए मुस्किलले एक मुरी फल्थ्यो। किवीबाट मैले एक वर्षमा ८० हजार रुपैयाँ आम्दानी लिएको छु, स्थानीय दावा तामाङले भने। प्रतिकिलो २ सय ५० रुपैयाँमा गाउँबाटै बिक्री हुन्छ। पर्यटकीय क्षेत्र रसुवा आउने विदेशी तथा स्वदेशी पर्यटकले किनेर खाने हुनाले स्थानीय बजारमै बिक्ने किवी, यहाँका किसानको राम्रो आम्दानीको स्रोत बनेको छ। कयहाँ उत्पादित किवी त्रिशूली, बट्टार, कालिकास्थान, बेत्रावती, धुन्चे, स्याफ्रुबेसी, टिमुरे र रसुवागढी नाकासम्म पठाउने गरेको किसानहरू सुनाउँछन्।"
"सर्वोच्च देश, सर्वोच्च परिवेश","विश्वको सबैभन्दा उच्च देश नेपाल। नेपाल भूमिमा जन्म लिनु पाउनु हाम्रो अहोभाग्य हो। हामी यसै महान् हुन पाएका छौं। जय होस् ! विश्वको सबैभन्दा उच्च देश नेपाल । नेपाल भूमिमा जन्म लिनु पाउनु हाम्रो अहोभाग्य हो। हामी यसै महान् हुन पाएका छौं। यो कुरा हामी कसैका मनमा प्रादुर्भाव भएका छन् ? छैनन्। हामी कति अनभिज्ञ रहेछौं काठमाडौंको दक्षिण भाग सिपाडोलमा डोलेश्वर महादेवको मन्दिर छ तर भारतका एउटा बाबाले डोलेश्वर भारतका प्रख्यात जगन्नाथको शिर हो भनिदिए। र त ओहो डोलेश्वर त जगन्नाथका शिर पो रहेछन् ! भन्ने थाहा पायौं। जहाँ जगन्नाथ भनेका हामी नेपालीका चार धाममध्येका एक रहेछन्। अहिले आएर बल्ल हाम्रा आँखा खुले। त्यस्तै यहाँ हामीले मानिआएका हाम्रा देवीदेउता जति छन्, ती सबैका नाउँबाट स्थापित भएका हिमालयका काखमा कुण्डहरू छन्। ती कुण्हरूको पनि हामीलाई मतलवै छैन। ती कुण्ड यस्ता हुन् भनेर कोही विद्धान् आएर भनिदिनु पर्छ हामीलाई। अनि बल्ल ती कुण्डलाई ओहो ! यी कुण्ड त यस्ता पो रहेछन् ! भनेर मान्न थाल्छौं। अहिले केवल एउटा कुण्डको अस्तित्व खुलेको छ गोसाइँकुण्ड र त्यहाँ दशहरा जनैपूर्णिमा जस्ता पर्वमा नुहाउन जान्छौं। एक सय आठ कुण्ड छन् भनेको सुनेको हो तर कतिवटा छन् ? त्यो त निश्चित छैन। व्यास गुफा व्यासऋषिले तपस्या गरेको ठाउँ यति महत्वपूर्ण छ कि आजसम्म पनि व्यासऋषिले लेखेको शास्त्रभन्दा ठूलो उच्च संसारमा कुनै शास्त्र छैन। भौगोलिक दृष्टिले पनि सगरमाथा हाम्रै देशमा छ। हाम्रो देश नेपालमा भन्दा उच्च शिखर संसारमा कहीँकतै छैन। हाम्रो शास्त्रभन्दा उच्च र विशाल कसैका शास्त्र छैनन्। हेर्नोस् त हामीले गर्व गर्ने कुराहरू कति धेरै छन् ? जनक राजाकी छोरी सीताको जन्म नेपालमै भयो। बाल्मीकि ऋषिले तपस्या गरेको ठाउँ बाल्मीकि आश्रम पनि नेपालमै। शिवले तपस्या गरेको हिमालय पर्वत होस् वा पार्वतीले जन्म लिएको पर्वत, दुवै नेपालमै छन्। मानिआएका सबै देवीदेवताको वासस्थान यहीँ छन्। अनेक कुण्ड यहीँ छन्। वास्तवमै नेपाल त स्वर्ग हो। केबल हामीले पहिचान गर्न सकेका छैनौं अनि छैनौं यी यावत विषयमा चिन्तनमनन र प्रचारप्रसार। विश्वले देवत्वको रूपमा मानिआएका गौतम बुद्धको जन्म नेपालमै भएको हो। भारतले मानिआएका चार धाममध्येको एक श्रीपशुपतिनाथ र मुक्तिनाथ पनि नेपालमै छन्। नेपाल देशको गरिमा वर्णन गरिनसक्नु छ। यसका गुह्य कुरा हामीलाई थाहै छैन। भारतका प्रधानमन्त्री नरेन्द्र मोदी आएर यो पशुपतिनाथको देश, मुक्तिनाथको पावन भूमि, गौतमबुद्ध जन्मिएको देश अनि ऋषिमुनिको देश भनेपछि हाम्रो नाक घिरम्लो जत्रो भएको थियो। कस्तुरीले आफ्नो विनाको बास्ना कताबाट आयो ? भनेर खोज्दै हिँडेजस्तो हाम्रो हालत त्योभन्दा कम छैन। अघि नै पनि भनें यो नि अरूले आएर भनेपछि बल्ल हामीले थाहा पायौं हामी त ऋषिमुनिका सन्तान रहेछौं। ओहो ! भनेर हाम्रो छाती फुल्यो, हामीलाई गौरव लाग्यो। सबै कुरा सुनेपछि त जुरुङ काँडा उम्रिए हाम्रा। अनि पो लाग्यो हामी त वास्तवमै कोहीभन्दा कम रहेन छौं। पितापूर्खाहरूले के गरेका थिए र ? हाम्रा पूर्खाले आर्जेको मुलुक भनिएको होला ? हाम्रो गौरवका गाथा किन भनिएको होला ? यसै भन्थ्यौं। वास्तवमा यसो भएर पो भनिएको रहेछ भन्ने बल्ल हामीलाई महसुस हुनथाल्यो। नारदको जन्म नेपालकै लार्के भन्ने ठाउँमा भएको हो भनिन्छ। हाम्रा शास्त्रहरूको अध्ययन र अनुशरण गरेर पश्चिमाले विकासको ढोका खोलेका हुन्, समग्र प्रगति गरेका हुन् भन्नेसम्म हामीलाई नै थाहा छैन। कतिसम्म भने हामी पुर्खौंदेखि मनाउँदै आएको आफ्नै धर्मसंस्कृतिसँग अनभिज्ञ जस्तै बनिरहेका छौं। कैयौंलाई अझ खासगरी युवा पुस्तालाई धर्मसंस्कृतिको गहिरो ज्ञान छैन। यसप्रति उनीहरूको बुझाइ र दृष्टिकोण अत्यन्तै कमजोर छ। अरूले गरेको बढाइचढाइले हामी कतिपयको मन बगेको छ। मूल नदी र बर्खे नदी छुट्याउन सकिरहेका छैनौं। मूल नदीमा बसेर पनि सुकिजाने नदी राम्रो हो हाम्रो भनिरहेछौं हामी। परोपकाराय पुन्याय पायाय परपीडनम् अर्थात् आपूलाई भोक लाग्दा अरूलाई पनि भोक लाग्छ भन्ने सम्झनुपर्छ। मातृवत् पर दारेषु पर द्रव्येषु लोष्टवत् आत्मावत सर्वभुतेषुया पश्यति स पण्डित अर्थात् पण्डित त्यसै हुँदैन मानिस। यस्ता कुरा अध्ययनमनन गर्ने व्यक्ति नै पण्डित हो, महान् हो भनिएको छ। भनेपछि हाम्रो धर्मसंस्कृति कति महान् छ ? जरैदेखि सोच्ने कि ? हाम्रो धर्मसंस्कृति भनेकै मानवतावादी र विश्व भाइचाराको संस्कृति हो। यति महान् धर्मसंस्कृति कसको छ ? कहाँ छ ? यो दुनियाँमा हुन त सबै धर्मले मानव कल्याण गर्नुपर्छ त भन्छन् तर यति महान् धर्मसंस्कृति कसैका छैनन्। बुद्धले जुन धर्म कार्यान्वयन गरेर देखाए। त्यो नै हाम्रो धर्मसंस्कृति हो जसलाई आज विश्वले मानेको छ। आजको विश्व यति तनावग्रस्त छ कि यदि यो विश्वले हाम्रा यस्ता नैतिक नियमको अनुशरण गर्ने हो भने त्यो विषम परिस्थितिबाट मुक्ति पाउँछ। यो विश्व भाइचाराको मार्गमा प्रवेश गरे सारा ब्रह्माण्डको कल्याण हुनेछ। आफू नखाएर पनि साँझमा आएको पाहुनालाई पेटभरि खुवाएर सन्तुष्टि गराउने पन केवल नेपालीपन नै हो। पतिब्रता, पत्नीब्रता हुनुपर्छ, बाटोमा पिसाब फेर्न हँुदैन, नदीनाला पानीमा दिसापिसाब गर्नु हुँदैन। यी त्यसै भनिएका थिएनन्। अहिले आएर बल्ल हामीलाई थाहा हुँदै छ। हाम्रो धर्मले नेपाल र नेपालीमात्र होइन, सारा विश्वकै ठूलो कल्याण हुनेमा ढुक्क हुन सकिन्छ। कसैप्रति कुदृष्टि नलगाऊ, आफूलाई चिमोट्दा दुख्छ भने अरूलाई पनि चिमोट्दा दुख्छ भन्ने भावनाले काम गर भनेको छ भनेपछि कति विचार पुर्याएर यी कुरा आए होलान्। कति महान् छन् हाम्रा नैतिक नियम? यस्तो संसारमा कसैको नीतिनियम छन् ? छैनन् नि ! हामीलाई त यो नजिकको तीर्थ हेला हुन्छ भन्छन् नि ! हो त्यस्तै भएको हो। बिस्तारै विश्व फर्किंदै छ। बुझ्ने थोरै होलान् तर बुझेकाहरूले अध्ययन, अनुसन्धान, मनन र अनुशरण गरिरहेकै छन्। हाम्रा यी सारा वैदिक परम्परा बुझेको र अपनाएको भए, अध्ययन अनुशरण गरेको भए आज न रुसले युक्रेनलाई हान्थ्यो, न त इजरायलले हमासलाई। न हमासले इजराइलसँग निहुँ खोज्थ्यो, नयुक्रेनले रुससँग निहुँ खोज्थ्यो। हाम्रा नैतिकनियम यति विशाल छन् कि संसार एकआपसमा बाँधिएर एकअर्कालाई कल्याण गर्नुपर्छ भन्ने नै सन्देश दिन्छ। यसरी विश्व खाली मानव कल्याण र विकासतिर लागे यो ब्रहमाण्ड नै उच्च पथमा लम्किन्छ कि बयान गरी साध्य छैन। यसो हुन सके कति हो कति अलौकिक पथमा लम्किन्थ्यो ब्रह्माण्ड !"
बाँसबारीको १० रोपनी सरकारले ल्यायो फिर्ता,"काठमाडौं : सरकारले बाँसबारी छालाजुत्ता कारखानाअन्तर्गत च्याम्पियन फुटवेयर लिमिटेडको नाममा दर्ता भएको १० रोपनी जग्गा फिर्ता लिएको छ। च्याम्पियन फुटवेयर लिमिटेडको नाममा रहेको दुई कित्ता जग्गालाई मालपोत ऐन, २०३४ को दफा २४ बमोजिम भूमि सुधार तथा मालपोत कार्यालय डिल्लीबजारको २०८० चैत ९ को निर्णयले नेपाल सरकारको नाममा कायम गरिएको हो। भूमि व्यवस्थामन्त्री बलराम अधिकारीले जुत्ता कारखानाको जग्गा मालपोत ऐन, २०३४ को अनुसार सरकारका नाममा ल्याइएको जानकारी दिए। प्रहरीको केन्द्रीय अनुसन्धान ब्युरो(सीआईबी)ले बाँसबारी छालाजुत्ता कारखानाका तत्कालीन कार्यकारी अध्यक्ष अजित नारायण सिंह थापा समेतको मिलेमतोमा सरकारी जग्गा किर्ते गरी ठगी गरेको मुद्दाको अनुसन्धान गरेको थियो। अनुसन्धानका क्रममा तत्कालीन श्री ५ को सरकारले जग्गा प्राप्ति ऐन, २०१८ बमोजिम नेपाल गजेटमा सूचना प्रकाशित गरी सरोकारवालाहरूलाई मुआब्जा दिई रितपूर्वक अधिग्रहण गरेको सरकारी जग्गा तत्कालीन श्री ५ को सरकारको निर्णयबिना बाँसबारी छालाजुत्ता कारखाना लिमिटेडको तत्कालिन सञ्चालक समिति र कार्यकारी अध्यक्ष थापाले आफूसँग हुँदै नभएको अधिकारको प्रयोग गरी १० रोपनी जग्गा च्याम्पियन फुटवेयरलाई दिएका थिए। २०५४ साउन १२ मा च्याम्पियन फुटवेयर लिमिटेडमा रहेको बाँसबारी छालाजुत्ता कारखाना लिमिटेडको सेयर खरिदपछि उक्त कम्पनीलाई प्राइभेट लिमिटेड बनाउने प्रक्रिया सुरु भयो। बासँबारी छालाजुत्ता कारखानाको २५ प्रतिशत सेयर २०५४ साउन १२ मा अरुण चौधरीको नाममा आयो। त्यसबेलादेखि प्राइभेट कम्पनीमा परिणत गरिएको देखिन्छ। २०५४ पुस ४ मा सरकारी स्वामित्वको च्याम्पियन फुटवेयर लिमिटेड अरुणकुमार चौधरी र शिला चौधरीको नाममा प्राइभेट लिमिटेडमा दर्ता भएको थियो। त्यसप्रति च्याम्पियन फुटवेयर लिमिटेडको नाम परिवर्तन गरेर सीजी चाँदबाग रेजिडेन्सी प्रालि बनाइएको हो। च्याम्पियन फुटवेयर प्रालि र चाँदबाग रेसिडेन्सीको दर्ता नम्बर एउटै ७८१९ छ। चाँदबाग रेसिडेन्सीमा अरुणकुमार चौधरी, शिला चौधरी, आम्रपालिका अध्यक्ष सञ्जय ठाकुर सञ्चालक छन्। यो जग्गा २०६६ साल कात्तिक २५ गते डिल्लीबजार मालपोत कार्यालयद्वारा हालसाविक भएको छ। २०६६ कात्तिक २४ को हालसाविक निर्णयले साविक नगर २२ (छ) किनं ४२० हालसाविक भै हाल नगर ३ सिट नं १०२०९४७१६ किनं ५८ क्षेफ ४६०७२० र साविक नगर २२(छ) किनं ४२९ हालसाविक भै हाल नगर ३ सिट नं १०२०९४७२१ किनं १६ क्षेफ ४८७ बमी कायम भएको गरिएको थियो। यो प्रकरणमा प्रहरीको केन्द्रीय अनुसन्धान ब्युरो(सीआईबी)ले सीजी होल्डिङका प्रबन्ध निर्देशक अरुण चौधरी र छालाजुत्ता कारखानाका तत्कालीन सञ्चालक समिति अध्यक्ष अजित नारायणसिंह थापा र चाँदबाग रेसिडेन्सी प्रालिका वर्तमान अध्यक्ष सञ्जय ठाकुर पक्राउ गरेको थियो।"
"उद्योगमन्त्री भण्डारी र बंगलादेशका राज्यमन्त्रीबीच भेट, दुई देशबीचका व्यापारिक समस्या समाधानमा जोड","काठमाडौं: उद्योग, वाणिज्य तथा आपूर्तिमन्त्री दामोदर भण्डारी र बंगलादेशका शिपिङ राज्यमन्त्री खालीद महमुद चौधरीबीच काठमाडौंमा आज भेटवार्ता भएको छ। दुई पक्षीय हितका विषयमा भएको भेटका क्रममा मन्त्री भण्डारीले पछिल्ला वर्षमा बंगलादेशबाट नेपालमा हुने आयातको परिमाण उल्लेख्य वृद्धि भए पनि नेपालबाट बंगलादेश हुने निर्यातको मात्रा भने न्यून नै रही आएकामा राज्यमन्त्री चौधरीको ध्यानाकर्षण गराए। उनले अन्तर्राष्ट्रिय व्यापारमा दुई मुलुक बीचको व्यापारको हिस्सालाई वृद्धि गर्नुपर्नेमा जोड दिए। बंगलादेश नेपालको महत्वपूर्ण व्यापार साझेदारका रूपमा रही आएको स्मरण गराउँदै मन्त्री भण्डारीले द्विपक्षीय व्यापार सम्बन्धलाई प्रवर्द्धन गर्नुपर्नेमा राज्यमन्त्री चौधरीको ध्यानाकर्षण गराएका हुन्। दूध तथा दुग्धजन्य उत्पादन, तरकारी, फलफूल, जडिबुटी तथा वनस्पतिजन्य उत्पादन, धागो र औषधिजन्य उत्पादनलगायत विभिन्न वस्तुका लागि बंगलादेश नेपालको सम्भाव्य बजारका रुपमा रहेकाले उच्च भन्सार महसुल तथा गैर भन्सारजन्य अवरोधका कारणले नेपाली उत्पादनले बंगलादेशी बजारमा पर्याप्त पहुँच प्राप्त गर्न नसकेकाले त्यसको पहल कदमीका लागि मन्त्री भण्डारीले आग्रह गरे। सन् २०१० देखि दुई देशबीचको सौविध्यपूर्ण व्यापार सम्झौता सम्बन्धमा वार्ता भइरहेको स्मरण गराउँदै मन्त्री भण्डारीले दुवै देशको आर्थिक हितलाई महत्त्वपूर्ण रुपमा प्रवर्द्धन गर्ने गरी यस सम्झौतालाई अन्तिम रुप दिन दुवै पक्षले आफ्नो प्रयास केन्द्रित गर्नुपर्ने आवश्यकता औँल्याए। नेपालको तेस्रो देशसँगको व्यापारका लागि चटगाउँ र मोंगलापोर्ट प्रयोग गर्ने पारवहन सुविधा प्रदान गरेकामा बंगलादेश सरकारलाई धन्यवाद दिँदै उनले सामुद्रिक बन्दरगाहको उपयोगमार्फत पारवहन सम्बन्धलाई सुदृढ बनाउन रोहनपुरसिंहवाद रेलवे र अन्य पारवहन रुटको सञ्चालनका लागि मन्त्री चौधरीसँग उनले आग्रह गरे। मन्त्री भण्डारीले नेपालबंगलादेश व्यापारका लागि काँकडभिट्टाफुलबारीबंगलाबन्ध रूट प्रयोग हुँदै आइरहेका र नेपाली ट्रकले भारतको फुलबारी भन्सार विन्दुबाट मात्र बंगलादेशबाट आयात भएका वस्तु ल्याइरहेकाले त्यसले पारवहन लागत बढ्न गएकामा ध्यानाकर्षण गराए। उनले राज्यमन्त्री चौधरीलाई प्राकृतिक सौन्दर्य, सांस्कृतिक सम्पदा, साहसिक क्रियाकलाप, जैविक विविधताका दृष्टिले नेपाल उत्कृष्ट पर्यटकीय गन्तव्यका रूपमा रहेको जानकारी गराउँदै बंगलादेशी पर्यटक नेपाल आउनेमा आशा व्यक्त गरे। अति कम विकसित मुलुकका रुपमा समेत सहयोगको विस्तार गर्दै संयुक्त रुपमा आवाज उठाउने एवं संयुक्त राष्ट्रसंघ लगायतका अन्तर्राष्ट्रिय मञ्चमा उम्मेदवारी लगायतका विषयमा समेत दुई देशबीच सहयोग आदान प्रदान हुँदै आएको स्मरण गराउँदै मन्त्री भण्डारीले यस किसिमको सहयोग अझ विस्तार हुनेमा जोड दिए। भेटका क्रममा बंगलादेशका राज्यमन्त्री चौधरीले मन्त्री भण्डारीले राखेका कुरा अत्यन्त सकारात्मक र सान्दर्भिक रहेको उल्लेख गर्दै बंगलादेश फर्केर आफूले सो विषयमा प्रधानमन्त्रीको ध्यानाकर्षण गराउने बताए। उनले नेपाल र बंगलादेशको निजी क्षेत्रलाई जोड्नुपर्नेमा जोड दिए। राज्यमन्त्री चौधरीले अप्रिलमा हुने दुई देशका सचिव र सहसचिव स्तरीय बैठकमा व्यापारमा देखापरेका समस्या समाधान गर्नुपर्ने बताए।"
"रंग दलिदिँदैमा रमाइलो हुँदैन, दलि माग्ने मान्छेले पनि रमाइलो मान्नुपर्छ : ओली","काठमाडौं : नेकपा एमालेका अध्यक्ष केपी शर्मा ओलीले सभ्य र मर्यादित भएर होली खेल्न आग्रह गरेका छन्। शनिबार एमाले मधेश सम्पर्क कमिटीको होली विशेष कार्यक्रममा बोल्दै अध्यक्ष ओलीले रंगहरूको पर्व होलीलाई उच्छृङखल गतिविधिबिना सभ्य भएर मनाउन आग्रह गरेका हुन्। अध्यक्ष ओलीले होली मनाउँदा अरुको स्वतन्त्रतामाथि खलल नपर्नेगरी आफ्नो स्वतन्त्रता प्रयोग गर्नुपर्ने उल्लेख गरे। 'होली खेल्दा विचार गरेर खेल्नुपर्ने हुन्छ। अरुमाथि आघात पुर्याउनु हुँदैन। सामाजिक मित्रतामाथि ध्यान दिनुपर्छ। बलजफ्ती रंग लगाउनुहुँदैन। त्यहँ ठूलो अप्रियता हुनसक्छ। अरुको स्वतन्त्रतामाथि खलल नपर्ने गरी आफ्नो स्वतन्त्रता प्रयोग गर्नुपर्छ। रंग दल्दिँदैमा रमाइलो हुँदैन। दलिमाग्ने मान्छेले पनि रमाइलो मान्नुपर्छ। इच्छाविपरित रमाइलो हुँदैन। इच्छामा मात्रै रमाइलो हुन्छ,' उनले भने,' लोला हाल्ने र गोला फाल्ने त गर्न नै हुँदैन।' होली सबै पर्वभन्दा पुरानो पर्व बताउँदै अध्यक्ष ओलीले यो पर्वमा रंग लगाउँदा वा गीत गाउँदा छुट्टै खालको उमंग मिल्ने बताए। हरेक चाडपर्वहरू समाज विकाससँग जोडिएको भन्दै देखापरेका विकृति विसंगतिहरूलाई हटाउँदै लैजानुपर्नेमा उनले जोड दिए।"
"गठबन्धनका प्रतिबद्धता एकातिर, अर्थतन्त्रको अवस्था अर्कैतिर","काठमाडौं : साढे एक वर्षमा चारवटा सरकार बने। ०७९ को चुनावी सरकारबाहेक तीनवटै सरकारको नेतृत्व माओवादी केन्द्रका अध्यक्ष पुष्पकमल दाहालले गरिरहेका छन्। पुरानो भत्केर नयाँ सत्तागठबन्धन बनेपछि सबैको सामूहिक प्रतिबद्धता हुन्छ अर्थतन्त्र सुधार गर्ने। त्यसकै लागि उनीहरूले सहमतिको साझा कार्यक्रम पनि ल्याए। तर, अर्थतन्त्रको ज्वरो भने निको भएन। छिटोछिटो सरकार परिवर्तन हुने र सत्तामा गएपछि प्रतिबद्धताअनुसारको काम नगर्ने प्रवृत्तिका कारण अर्थतन्त्र सुधार हुन नसकेको विज्ञहरू बताउँछन्। अर्थतन्त्र सुधार्ने प्रतिबद्धताले मात्र केही नहुने भन्दै विज्ञहरू त्यसका लागि ठोस कार्यक्रम र योजना चाहिने तर्क गर्छन्। पछिल्लोपटक प्रधानमन्त्री दाहालले कांग्रेससँगको सत्ताको काँध फेरे। एमाले, रास्वपा सहितको समर्थनमा सरकार बनाए। ०८० चैत ६ गते नयाँ सत्तासीन गठबन्धनले १३ बुँदे न्यूनतम नीतिगत प्राथमिकता र साझा संकल्प सार्वजनिक गर्यो। जसमा मुलुकको अर्थतन्त्र सुधार गरी चलायमान बनाउने मुख्य प्रतिबद्धता गरिएको छ। भ्रष्टाचारलाई जरैबाट उखेल्नेदेखि अर्थतन्त्रमा व्यापक सुधार गर्ने प्रतिबद्धता गरिएको छ। तर, मुलुकको अर्थतन्त्रमा उत्पादनदेखि उपभोगसम्म र लगानीदेखि व्यापारसम्म शिथिलता छ। नीतिगत सुधार गर्दै आर्थिक क्रियाकलापलाई तीव्रता दिने संकल्प गरिए पनि त्यसअनुसार काम अघि बढ्न सकेको छैन। रेमिट्यान्सलाई उत्पादनशील गतिविधिमा लगाउने र सेयर बजारलाई नीतिगत सुधारमार्फत चलायमान बनाउने साझा संकल्पमा उल्लेख छ। केही दिन सेयर बजार माथि उठे पनि लय समात्न सकेन। सरकारले लगानी सम्मेलन गर्ने तयारी गरेको छ। तर, लगानीका लागि नीतिगत र कानुनी उल्झन सुल्झाउने काम भएको छैन। अर्थविद् डिल्लीराज खनाल अर्थतन्त्रका समस्या ढाकछोप नगरी खुला रूपमा चित्रण गरेर सरकार अघि बढ्न खोज्नु सकारात्मक भएको बताउँछन्। २४ वर्षअघिका सरकारले समस्याहरू ढाकछोप गर्थे, खनाल भन्छन्, तर पनि साझा कार्यक्रममा उजागर भएका समस्याको ठोस समाधानका उपायहरू भने आएका छैनन्। डा खनाल सबै सरकारले पुँजीगत खर्च बढाउने भन्दै आए पनि कसरी बढाउने भनेर योजना दिन नसकेको बताउँछन्। निजी क्षेत्रको लगानीलाई प्रवद्र्धन गर्ने मात्र भनेर हुँदैन, अहिले किन भएको छैन र अब किन गर्ने भन्ने स्पष्ट खाका चाहियो, डा खनाल भन्छन्। ठोस रूपमा सबैले विश्वास गर्ने खालका योजनासहितका कार्यक्रमहरू आउनुपर्ने उनले बताए। यसरी नआउँदा पुरानै साझा कार्यक्रमहरू दोहोरिएका छन्। तर, त्यस्ता कार्यक्रमको निचोड ननिक्लिने परिस्थितिले समस्याहरू समाधान नभइ गहिरिँदै जाने परम्परागत रोग छ। अर्थतन्त्रमा नीतिगत, संरचनागत र प्रणालीगत जर्जर समस्या रहेको अर्थविद् डाखनालको तर्क छ। यसको गहिराइमा जाने र तात्कालिक रूपमा उब्जेका समस्याहरूलाई चलाउने हो भने परिणाम दिन सक्छ, उनी भन्छन्, अर्थतन्त्रका समस्यालाई अहिले उजागर गरेको छ। तर, प्रतिबद्धतालाई सरकारले कसरी काम गर्छ भनेर पर्ख र हेरको स्थितिमा रहनुको विकल्प छैन। निजी क्षेत्र, बजारका आम सरोकारवालाहरूसँग विश्वास लिँदै अहिलेको अर्थतन्त्रका तत्काल समस्यालाई समाधान गरेर त्यसको बलमा नयाँ ढंगले अगाडि बढ्न आवश्यक छ। यसको परिणाम केही दिनमा देखिएला तर अहिले पर्ख र हेरको स्थितिमा छन्। पूर्वअर्थमन्त्री डा प्रकाशशरण महत सरकारको साझा कार्यक्रम र प्रतिबद्धता सबै देखाउने दाँत मात्रै भएको बताउँछन्। स्वार्थमा गठबन्धन सरकार बनेकाले यसको कुनै अर्थ नभएको उनको भनाइ छ। के साझा प्रतिबद्धता गरिएको छभन्दा पनि ककसको के स्वार्थ गाँसिएका छन्। स्थार्थ मिलुञ्जेल सरकार टिक्ने हो त्यसपछि भन्नै सकिँदैन, उनले भने, जुनसुकै गठबन्धन सरकारले कार्यक्रम ल्याउनुभन्दा पनि मुख्यतः प्रणालीमा भएका बेथितिलाई थिति बसाल्न आवश्यक छ। पूर्वअर्थसचिव भानु आचार्य सरकार परिवर्तन हँुदा होस् वा नहुँदा उनीहरूले गरेका प्रतिबद्धताको कार्यान्वयन फितलो हुने गरेको बताउँछन्। जति कार्यक्रम आए कार्यान्वयन नै हुन पाउँदैनन्, आचार्य भन्छन्, अब झन् बजेटको तयारी चलेको छ। अब सरकारले लोकरिंझ्याई खालका कार्यक्रमहरू ल्यायो भने मुलुकका लागि दीर्घकालीन दायित्व मात्रै थुप्रिन्छ। त्यसो भयो भने अर्थतन्त्रले धान्न सक्दैन। मुलुक ऋणको भरमा चल्नु परेको उल्लेख गर्दै आचार्य भन्छन्, गठबन्धनले सरकरले तत्काललाई वाहावाहा पाउने खालको काम गर्नु भएन। सरकार आफैंले मात्रै काम गर्छु भनेर हँुदैन। आर्थिक वृद्धि बढाउन निजी क्षेत्रलाई बढावा दिने, मुलुकमा लगानी बढाउने कार्यक्रमहरू ल्याउनुपर्छ। सरकारले सबै कुरा मै गर्छु, धान छु र रोजगारी आफैं दिन्छु भनेर सम्भव छैन, उनले भने। ०७८ साउनमा देउवा नेतृत्वको चुनावी सरकारका प्रतिबद्धता ०७८ साउन २४ मा कांग्रेस, माओवादी केन्द्र, जसपाले शेरबहादुर देउवा नेतृत्वको सरकारको न्यूनतम साझा कार्यक्रम ल्यायो। संयुक्त सरकारको न्यूनतम साझा प्राथमिकतामा आर्थिक नीति तथा कार्यक्रममा २० बुँदा सम्बोधन गर्यो। प्रतिबद्धता वास्तविकता ०७९ पुस २५ मा एमालेसहित प्रचण्ड नेतृत्व सरकारको प्रतिबद्धता चुनावमा कांग्रेस, माओवादी, एकीकृत समाजवादी समेतको गठबन्धन बन्यो। चुनाव परिणामपछि भने गठबन्धन भत्कियो, एमालेको समर्थनमा माओवादी केन्द्रका अध्यक्ष पुष्पकमल दाहाल प्रचण्ड प्रधानमन्त्री बने। उक्त सरकारले २५ पुस २०७९ मा नीतिगत प्राथमिकता र साझा न्यूनतम कार्यक्रम ल्यायो। उक्त सरकार आर्थिक नीति तथा कार्यक्रमका प्रतिबद्धता : प्रतिबद्धता वास्तविकता ०७९ चैत २३ गते कांगे्रसमाओवादी गठबन्धन सरकारका प्राथमिकता तीन महिनामै माओवादी केन्द्रले एमालेसँगको सहकार्य तोड्यो। कांग्रेससँगकै गठबन्धनमा माओवादी फक्र्यो। प्रधानमन्त्री भने माओवादी केन्द्रकै अध्यक्ष प्रचण्ड बने। उक्त गठबन्धन सरकारले २३ चैत २०७९ मा अर्को साझा न्यूनतम कार्यक्रम ल्यायो । प्रतिबद्धता वास्तविकता वर्तमान गठबन्धन सरकारका प्रतिबद्धता एक वर्ष नपुग्दै माओवादीले कांग्रेसँगको गठबन्धन भत्कायो। फेरि एमालेको समर्थनमा सरकार बनायो। प्रधानमन्त्री भने माओवादी केन्द्रकै अध्यक्ष प्रचण्ड बने। उक्त सरकारले ०८० चैत ६ गते न्यूनतम नीतिगत प्राथमिकता र साझा संकल्प जारी गर्यो। उक्त कार्यक्रममा गरिएका आर्थिक प्रतिबद्धता : प्रतिबद्धता वास्तविकता"
कागजको खोस्टोलाई लिएर कांग्रेसले ममाथि निहुँ खोज्यो : रवि लामिछाने,"काठमाडौं : उपप्रधान एवं गृहमन्त्री रवि लामिछानेले सहकारी प्रकरणमा नेपाली कांग्रेसले प्रमाणबिना आफूमाथि निहुँ खोजेको आरोप लगाएका छन्। सहकारी पीडितले प्रहरीमा दिएको उजुरीलाई कागजको खोस्टोको संज्ञा दिँदै गृहमन्त्री लामिछानेले बिना कारण राजीनामा माग्नु ठिक नहुने तर्क गरे। शनिबार एक कार्यक्रममा बोल्दै राष्ट्रिय स्वतन्त्र पार्टीका सभापति समेत रहेका गृहमन्त्री लामिछानेले भने,' एउटा कागजको खोस्टो प्रहरीमा भेटाएर ममाथि संसदीय सुनुवाइ मागिएको छ। गृहमन्त्रीबाट राजीनामा मागिएको छ। यसमा कुनै तुक छैन।' राष्ट्र र नागरिकको सेवा गर्ने अवसर जुरेकोमा सरकारमा सहभागी भएको उनको भनाइ छ। उनले यो अवसरलाई परिणाममुखी बनाउने प्रतिवद्धता समेत व्यक्त गरे। उनले आफूहरूलाई देशको ठूलो दल नेपाली कांग्रेसलाई जस्तो काम गर्न नसकेर प्रधानमन्त्रीले गलहत्याएर निकाल्नुपर्ने अवस्था नआउने दावी गरे। 'प्रतिपक्षले संसद अवरुद्ध गरेको छ। अनेक वहाना बनाएको छ। प्रधानमन्त्रीको जवाफ मागेको थियो। प्रधानमन्त्रीले जवाफ दिनुभयो। प्रधानमन्त्रीको जवाफ हुँदैन अब संसदीय समितिको माग गरेको छ । गृहमन्त्रीको राजीनामा मागिरहेको सुनेको छु। म स्पष्ट भन्न चाहन्छु। काम गर्न नसकेको अवस्था तपाईंहरूले सांसद वा सडकमा आएर राजीनामा माग गर्नुपर्दैन। रास्वपाका मान्छेहरु खल्तीमा वा झोलामा राजीनामा बोकेर हिँडयाछन्,'उनले भने,'हामी देशको ठूलो राजनीतिक दल नेपाली कांग्रेसजस्तो प्रधानमन्त्रीले गलहत्याएर फाल्ने अवस्थामा पुग्दैनौं। हामी काम गर्न आएका हौं।' आफूमाथि लागेका आरोपबारे पार्टीमा छलफल गरी सार्वजनिक गरेको भन्दै कांग्रेसले आफ्नो जवाफ सुन्न धैर्य नगरेको दावी गरे। उनले भने, 'मेरा विषयमा उठेका विषयमा पार्टीमा संवाद गरेको छु। त्यो कुरालाई सार्वजनिक गरेको छु। एउटा बिनाप्रमाणको कागजको खोस्टोलाई लिएर मामाथि आरोप लगाइएको छ। तर, मेरो जवाफ संसदमा सुन्ने धैर्य पनि उहाँहरुले गर्नसक्नु भएन। मैले जवाफ दिन पाएको भए त्यो कुरा स्पष्ट पार्थे।' गृहमन्त्री लामिछानेमाथि सहकारी ठगीको आरोप छ। नेपाली कांग्रेसले उनीमाथि अनुसन्धानका लागि संसदीय सुनुवाइ समितिको माग गरेको छ।पोखराको सूर्यदर्शन सहकारी संस्थाका पीडितहरूले जाहेरीमार्फत हाल गृहमन्त्री तथा तत्कालीन गोर्खा मिडिया नेटवर्क प्राइभेट लिमिटेडका प्रबन्ध निर्देशक लामिछानेमाथि उजुरी दिएको भएपनि छानबिन नभएको पीडितहरुले नै बताएका छन्। ।"
आफूमाथि प्रश्न उठिसकेपछि पनि गृहमन्त्री लामिछाने पदमा बसिरहनुको पछाडि केही रहस्य छ : शेखर कोइराला,"काठमाडौं : नेपाली कांग्रेसका नेता डा शेखर कोइरालाले उपप्रधान एवं गृहमन्त्री रवि लामिछानेलाई नैतिकताका आधारमा एक मिनेट पनि पदमा बस्न छुट नभएको बताएका छन्। शनिबार काठमाडौंमा पार्टीका स्थानीय कार्यकर्ताहरूसँगको भेटघाट कार्यक्रममा बोल्दै नेता कोइरालाले सडकदेखि संसदसम्म विरोध भइरहँदा पनि गृहमन्त्री लामिछाने पदमा बसिरहनुको पछाडि केही रहस्य त लुकेको छैन? भन्दै प्रश्न समेत गरे। नेता कोइरालाले गृहमन्त्री लामिछानेले आफूमाथि लागेको आरोपमा अनुसन्धान गर्न दिएर नैतिकता देखाउनुपर्ने जिकिर गरे। कोइरालाले भने,' तत्कालका लागि अनुसन्धानमा सहयोग गरेर यसको टुंगो लाग्यो र उहाँ निर्दोष साबित हुनुभयो भने फेरि मन्त्री भइहाल्यो नि।' उनले सत्ता गठबन्धनले यति ठूलो बदमासी गरिरहँदा पनि काठमाडौंबासी चुपचाप बसिरहेको देख्दा अचम्म लागेको बताए। हरेक परिवर्तनमा काठमाडौंबासीहरूको भूमिका महत्वपूर्ण रहेको भन्दै नेता कोइरालाले अबका दिनमा उनीहरूको आवश्यकता रहेको उल्लेख गरे। सहकारी ठगी प्रकरणमा गृहमन्त्री लामिछानेमाथि अनुसन्धान गर्न प्रमुख प्रतिपक्षी कांग्रेसले संसदीय छानबिन समिति गठन गर्न अल्टिमेटम दिएको छ। समिति नबने संसद चल्न नदिने कांग्रेसले चेतावनी दिएको छ।"
"नागरिक उन्मुक्तिकी अध्यक्ष रञ्जीता र प्रधानमन्त्रीबीच भेटवार्ता, सरकारमा जाने संकेत","धनगढी : नागरिक उन्मुक्ति पार्टीले सरकारमा जाने संकेत देखाएको छ। शनिबार नागरिक उन्मुक्ति पार्टीकी अध्यक्ष रञ्जीता श्रेष्ठ चौधरी सहितका नेताहरुले प्रधानमन्त्री पुष्पकमल दाहाल प्रचण्ड लाई भेटेर सरकारमा जाने संकेत गरेका हुन्। प्रधानमन्त्री ज्युले एक मन्त्रालयसहित सरकारमा आउनका लागि आग्रह गर्नुभयो। नयाँ गठबन्धनलाई हामीले विश्वासको मत पनि दिएका छौं, विश्वासको मत दिनुभनेको सरकारमा जानकै लागि हो। हाम्रो पार्टी सरकारमा जान सकारात्मक छ, उन्मुक्तिका एकजना नेताले भने। उनले, लुम्बिनी र सुदूरपश्चिममा पनि नयाँ गठबन्धनलाई सहयोग गर्ने बताए। छलफलमा नागरिक उन्मुक्तिका संस्थापक नेता तथा टीकापुर नगरपालिकाका मेयर रामलाल डंगौराले भेटवार्ता सकारात्मक भएको बताए। फागुन २१ पछि बनेको नयाँ राजनीतिक समीकरणअनुसार अघि बढ्नेबारे सकारात्मक छलफल भएको डंगौराले जानकारी दिए। नयाँ समीकरणमा बनेको केन्द्र सरकारमा सहभागी हुने, सुदूरपश्चिम प्रदेश सरकार र लुम्बिनी प्रदेश सरकार बनाउन टिम बनाउने लगायतका विषयमा छलफल भएको छ, मेयर डंगौराले भने। सुदूरपश्चिमका लागि भने नागरिक उन्मुक्तिका बहुमत प्रदेश सभा सदस्यहरुले कमल बहादुर शाह नेतृत्वको सरकारलाई समर्थन गर्ने निर्णय सार्वजनिक गरिसकेका छन्। एकजना नेता भन्छन्, त्यो निर्णय परिवर्तन हुन सक्छ, संघ सरकारमा जानका लागि त्यो निर्णय दबाब दिने उद्देश्यले गरिएको हुनसक्छ। सुदूरपश्चिमका मुख्यमन्त्री शाह अहिले अल्पमतमा छन्। उनले चैतको २३ गतेभित्र विश्वासको मत लिइसक्नुपर्छ। उनीसँग आफ्नो पार्टी (नेपाली काँग्रेस) का १८ र उन्मुक्तिका ७ जना र स्वतन्त्र १ जना गरी २६ जनाको मात्रै समर्थन छ। बहुमतका लागि उनलाई १ जना प्रदेश सभा सदस्यको कमी भएको छ। नागरिक उन्मुक्ति पार्टी भित्र देखिएको विवादका कारण पनि मुख्यमन्त्री शाह, उसका पूरै ७ जना प्रदेश सभा सदस्यले विश्वासको मत दिनेमा ढुक्क छैनन्। नागरिक उन्मुक्तिबाट भूमी ब्यवस्था कृषि तथा सहकारी राज्यमन्त्री बनाएका कैलाश चौधरीलाई हटाएर उनको ठाउँमा ईन्द्रा गिरिलाई राज्यमन्त्री बनाएपछि उनी रुष्ट छन्। यद्यपी सरकार टिकाउनका लागि मुख्यमन्त्री शाहले नागरिक उन्मुक्तिका ५ जनालाई मन्त्री बनाएका छन्। २ जना बिना विभागीय लक्ष्मण किशोर चौधरी र खुसीराम चौधरी पनि विभाग नतोकेको भन्दै रुष्ट भएका छन्। पुरानो गठबन्धनका बेला स्वतन्त्र सांसद डाक्टर ताराप्रसाद जोशीले मुख्यमन्त्री शाहलाई विश्वासको मत दिए पनि अहिले उनले पनि सरकारमा बहुमत ल्याउन सक्ने पक्षलाई मत हाल्ने मुड बनाएका छन्।"
बाँसबारीको १० रोपनी सरकारले ल्यायो फिर्ता,"काठमाडौं : सरकारले बाँसबारी छालाजुत्ता कारखानाअन्तर्गत च्याम्पियन फुटवेयर लिमिटेडको नाममा दर्ता भएको १० रोपनी जग्गा फिर्ता लिएको छ। च्याम्पियन फुटवेयर लिमिटेडको नाममा रहेको दुई कित्ता जग्गालाई मालपोत ऐन, २०३४ को दफा २४ बमोजिम भूमि सुधार तथा मालपोत कार्यालय डिल्लीबजारको २०८० चैत ९ को निर्णयले नेपाल सरकारको नाममा कायम गरिएको हो। भूमि व्यवस्थामन्त्री बलराम अधिकारीले जुत्ता कारखानाको जग्गा मालपोत ऐन, २०३४ को अनुसार सरकारका नाममा ल्याइएको जानकारी दिए। प्रहरीको केन्द्रीय अनुसन्धान ब्युरो(सीआईबी)ले बाँसबारी छालाजुत्ता कारखानाका तत्कालीन कार्यकारी अध्यक्ष अजित नारायण सिंह थापा समेतको मिलेमतोमा सरकारी जग्गा किर्ते गरी ठगी गरेको मुद्दाको अनुसन्धान गरेको थियो। अनुसन्धानका क्रममा तत्कालीन श्री ५ को सरकारले जग्गा प्राप्ति ऐन, २०१८ बमोजिम नेपाल गजेटमा सूचना प्रकाशित गरी सरोकारवालाहरूलाई मुआब्जा दिई रितपूर्वक अधिग्रहण गरेको सरकारी जग्गा तत्कालीन श्री ५ को सरकारको निर्णयबिना बाँसबारी छालाजुत्ता कारखाना लिमिटेडको तत्कालिन सञ्चालक समिति र कार्यकारी अध्यक्ष थापाले आफूसँग हुँदै नभएको अधिकारको प्रयोग गरी १० रोपनी जग्गा च्याम्पियन फुटवेयरलाई दिएका थिए। २०५४ साउन १२ मा च्याम्पियन फुटवेयर लिमिटेडमा रहेको बाँसबारी छालाजुत्ता कारखाना लिमिटेडको सेयर खरिदपछि उक्त कम्पनीलाई प्राइभेट लिमिटेड बनाउने प्रक्रिया सुरु भयो। बासँबारी छालाजुत्ता कारखानाको २५ प्रतिशत सेयर २०५४ साउन १२ मा अरुण चौधरीको नाममा आयो। त्यसबेलादेखि प्राइभेट कम्पनीमा परिणत गरिएको देखिन्छ। २०५४ पुस ४ मा सरकारी स्वामित्वको च्याम्पियन फुटवेयर लिमिटेड अरुणकुमार चौधरी र शिला चौधरीको नाममा प्राइभेट लिमिटेडमा दर्ता भएको थियो। त्यसप्रति च्याम्पियन फुटवेयर लिमिटेडको नाम परिवर्तन गरेर सीजी चाँदबाग रेजिडेन्सी प्रालि बनाइएको हो। च्याम्पियन फुटवेयर प्रालि र चाँदबाग रेसिडेन्सीको दर्ता नम्बर एउटै ७८१९ छ। चाँदबाग रेसिडेन्सीमा अरुणकुमार चौधरी, शिला चौधरी, आम्रपालिका अध्यक्ष सञ्जय ठाकुर सञ्चालक छन्। यो जग्गा २०६६ साल कात्तिक २५ गते डिल्लीबजार मालपोत कार्यालयद्वारा हालसाविक भएको छ। २०६६ कात्तिक २४ को हालसाविक निर्णयले साविक नगर २२ (छ) किनं ४२० हालसाविक भै हाल नगर ३ सिट नं १०२०९४७१६ किनं ५८ क्षेफ ४६०७२० र साविक नगर २२(छ) किनं ४२९ हालसाविक भै हाल नगर ३ सिट नं १०२०९४७२१ किनं १६ क्षेफ ४८७ बमी कायम भएको गरिएको थियो। यो प्रकरणमा प्रहरीको केन्द्रीय अनुसन्धान ब्युरो(सीआईबी)ले सीजी होल्डिङका प्रबन्ध निर्देशक अरुण चौधरी र छालाजुत्ता कारखानाका तत्कालीन सञ्चालक समिति अध्यक्ष अजित नारायणसिंह थापा र चाँदबाग रेसिडेन्सी प्रालिका वर्तमान अध्यक्ष सञ्जय ठाकुर पक्राउ गरेको थियो।"
मधेश सरकारमा थपिए ३ मन्त्री,"जनकपुरधाम : मधेस प्रदेशका मुख्यमन्त्री सरोजकुमार यादवले मन्त्रिमण्डल विस्तार गरेका हुन्। शनिबार नेकपा एमालेका थप चार सांसदले मन्त्री र राज्यमन्त्रीको शपथ लिएका हुन्। राजकुमार लेखीले गृह, सञ्चार तथा कानून, शत्रुधन सिंहले स्वास्थ्य तथा जनसंख्या मन्त्री र एमालेमा प्रवेश गरेका प्रमोद जयसवालले शिक्षा तथा संस्कृति मन्त्रीको रुपमा शपथ लिएका हुन्। यस्तै, केशव रायले स्वास्थ्य तथा जनसंख्या राज्य मन्त्रीको रुपमा शपथ लिएका हुन्। प्रदेश प्रमुख सुमित्रा सुवेदी भण्डारीले मन्त्रीहरूलाई पद तथा गोपनीयताको शपथ खुवाएका हुन्। यस्तै शपथ ग्रहण समारोहमा रामचन्द्र मण्डलको उपस्थितिमा मुख्यमन्त्री यादवले राज्यमन्त्री केशव रायलाई पद तथा गोपनीयताको शपथ गराएका हुन्।"
होलीको पूर्वसन्ध्यामा पोखरामा ओडिसी नृत्य कार्यक्रम,"काठमाडौं : नेपालस्थित भारतीय दूतावासले होलीको पूर्वसन्ध्यामा पोखरामा ओडिसी नृत्य कार्यक्रम आयोजना गरेको छ। भारत र नेपालको समृद्ध सांस्कृतिक सम्पदा प्रवर्द्धन पोखरामा भारतीय शास्त्रीय ओडिसी नृत्य र नेपाली लोक नृत्य प्रस्तुत गर्दै एक सांस्कृतिक कार्यक्रम सञ्चालन गरेको हो। भारतीय राजदूतावास, काठमाडौंस्थित स्वामी विवेकानन्द सांस्कतिक केन्द्र, नेपाल पर्यटन बोर्ड र पोखरा पर्यटन परिषदले संयुक्त रूपमा कार्यक्रम सञ्चालन गरेका हुन्। श्रितकमला, सखी हे, दशावतार र वसन्त बहार : वसन्तको रंग प्रस्तुत गर्दै भारतीय शास्त्रीय नृत्यको कठिन चाल तथा भावभङ्गीमा ओडिसी नृत्यमार्फत कार्यक्रममा देखाइएको थियो। लाखे नृत्यसँगै नेपाली लोक नृत्यको नेतृत्व निश्कल उदासले गरेका थिए। उनलाई संगीतकार निशान श्रेष्ठ, विशेष ताम्राकार, सम्बोधी उदास, सम्राट भारी र आयुष श्रेष्ठले साथ दिएका थिए। कार्यक्रममा गण्डकी प्रदेशका मुख्यमन्त्री सुरेन्द्रराज पाण्डेले नेपाल र भारतबीच धेरै सांस्कृतिक समानता रहेको र यस कार्यक्रमले दुई देशको विविधतालाई देखाउन मद्दत गरेको बताए। भारतीय राजदूतावासका प्रथम सचिव अविनाश सिंहले भारत र नेपालबीचको सदियौं पुरानो सांस्कृतिक सम्बन्ध रहेको बताउँदै पोखरालाई नेपालको पर्यटन राजधानी घोषणा गरेकोमा स्वागत गरे। बाराही घाट लेकसाइड पोखरामा आयोजित उक्त कार्यक्रममा ५०० भन्दा बढीको उपस्थिति थियो। काकली बोसको नेतृत्वमा रहेको ओडिसी नृत्य टोलीले यही चैत ९ गते काठमाडौंमा आफ्नो प्रस्तुति दिएको थियो। यस कार्यक्रमपश्चात टोलीले चैत ११ गते लुम्बिनी, चैत १३ गते वीरगन्ज र चैत १४ गते धरानमा प्रस्तुति दिने कार्यक्रम रहेको छ।"
दाङमा करेन्ट लागेर एकै घरका तीनको मृत्यु,दाङ : करेन्ट लागेर एकै घरका तीन जनाको मृत्यु भएको छ। मृत्यु हुनेमा राप्ती गाउँपालिका३ घण्टदेव चोकका ५५ वर्षीया दिलसरा केसी र उनका श्रीमान् ६० वर्षीय गोरखबहादुर केसी र चार वर्षीय नाति कृष्ण केसी रहेको जिल्ला प्रहरी कार्यालय दाङका प्रवक्ता प्रहरी नायब उपरीक्षक जनकबहादुर मल्लले जानकारी दिए। प्रहरीका अनुसार आज दिउँसो हाइटेन्सन लाइनको विद्युतको तार चुडिएर करेन्ट लाग्दा दिलसरा र नाति कृष्णको घटनास्थलमै मृत्यु भएको हो भने घाइते ६० वर्षीय गोरखबहादुरको उपचारका क्रममा लुम्बिनी प्रादेशिक अस्पताल बुटवलमा मृत्यु भएको हो। नेपाल विद्युत् प्राधिकरणको हाइटेन्सन लाइनको तार एक्कासि चुँडिएर घरको आँगनमा पुग्दा करेन्ट लागेको प्रहरीले जनाएको छ।
"माटोको ढिस्कोमा च्यापिएर एकको मृत्यु, तीन जनाको उद्धार","डोटी : डोटीमा माटोको ढिस्कोमा च्यापिएर एक जना महिलाको मृत्यु भएको छ। शिखर नगरपालिका९, ढुङ्गमा माटोको ढिस्कोमा च्यापिएर सोही वडाको छोया घर भएकी निर्मला रोस्याराको मृत्यु भएको शिखर नगरपालिकाका प्रवक्ता धिर्क सिंहले जानकारी दिए। माटोको ठुलो ढिस्कोमा च्यापिएकाले शव निकाल्ने काम भइरहेको नगरप्रमुख दीर्घ बलायरले बताए। घटनामा अन्य तीन जना पनि परेका र उनीहरूको सकुसल उद्धार गरिएको नगरप्रमुख बलायरले बताए। घटना दिउँसो करिब ४५ बजेको भए पनि ढीलो गरी जानकारी भएकाले तीन जनाको भर्खर उद्धार भएको उनको भनाइ छ। घर पोत्ने माटो खन्ने क्रममा उक्त घटना भएको हो। उद्धारका लागि अहिले नेपाल प्रहरी र सशस्त्र प्रहरीको टोली समेत घटनास्थलतिर गइरहेको प्रवक्ता सिंहले बताए।"
लिफ्टिङ मेसिनबाट पशुको उपचार,"सिन्धुपाल्चोक : सिन्धुपाल्चोकको चौतारा साँगाचोकगढी नगरपालिकाले ठूला जनावरहरूलाई चिकित्सा जाँच, शल्यक्रिया र अन्य उपचार सहज बनाउन पशु लिफ्टिङ मेसिन प्रयोग गरेर उपचार सुरु गरेको छ। पशुपालनमा किसानलाई सहजीकरणको नीति लिएको नगरपालिकाले यो कार्यक्रम सञ्चालन गरेपछि किसान खुशी भएका छन्। नगरपालिकाको पशुसेवा शाखाले वडा नम्बर ४ कुविण्डेका किसानको उठ्न नसकेर थला परेको गाईको उपचारमा मेसिनको प्रयोग गरेको हो। आधुनिक प्रविधिबाट किसानलाई भेटेरिनरी उपचारमा सहयोगी गर्ने उद्देश्य अनुरूप मेसिन सञ्चालनमा ल्याइएको नगरपालिकाका पशुसेवा शाखाले जनाएको छ। नगरपालिकाको वडा नम्बर ४ स्थित कुविण्डेका किसान दुर्गाप्रसाद सापकोटाको घरमा पालिएको गाईको उपचारमा मेसिनको प्रयोग भएपछि नगरका अन्य किसानले पनि यो उपचार विधिबारे जानकारी पाएका छन्। मेरो दैनिक २० लिटर दूध दिने जर्सी गाई बसेको थलाबाट उठ्न सकेन, पशु चिकित्सकलाई जानकारी गराएँ, नगरपालिकाका पशु चिकित्सकहरू मेसिनसहित घरमै आएर उपचार गरिदिए, कुविण्डे दुग्ध उत्पादक सहकारीका प्रशासन व्यवस्थापक समेत रहेका सापकोटाले भने। उनले थलाबाट उठ्न नसकेको गाई मेसिनको सहायतामा उठाइएपछि विस्तारै निको हुँदै गएको जानकारी दिए। नगरपालिकाले उपचार विधिबारे अरू वडाका किसानलाई जानकारी गराउने र किसानको आवश्यकता हेरेर मेसिनको संख्या बढाउने कार्यक्रम तय गरेको छ। प्रशस्त दूध उत्पादन हुने चौतारा नगरले पहिलो पटक मेसिन प्रयोगमा ल्याएको हो। पशु लिफ्टिङ मेसिनको सहयोगमा पशु चिकित्सकहरूले आफूलाई वा जनावरहरूलाई चोटपटक लाग्ने खतरा बिना सुरक्षित रूपमा उपचार गर्न सक्दछन्। विशेष गरी जनावरहरू घाइते वा बिरामी भएको र आफैं चल्न नसक्ने अवस्थामा यसले उठाउन, उपचार गर्न सहज हुन्छ। मेसीनको सहयोगमा आफ्नो खुट्टा नलाग्दा पनि पशुवस्तुलाई उभ्याइने भएकोले जनावरलाई थप हानी नहुने चौतारा साँगाचोकगढी नगरपालिका पशु विकास शाखाका चिकित्सक अर्जुनबहादुर खड्काले बताए। यो सेवालाई नगरपालिकाभर विस्तार गरी पशु पालन क्षेत्रको विकासमा जुट्ने चौतारा साँगाचोकगढी नगरपालिकाका प्रमुख कृष्णप्रसाद सापकोटाले बताए। परम्परावादी एवं निर्वाहमुखी पशुपालन होइन व्यावसायीकरण र आधुनिकीकरण गर्ने नगरको लक्ष्य छ, सापकोटाले भने, पशुपालन क्षेत्रको सम्भावनाको विश्लेषण गरी कुल कृषि गार्हस्थ्य उत्पादनमा पशु सेवा क्षेत्रबाट उल्लेख्य योगदान पुर्याउने लक्ष्यका साथ हामी जुटिरहेका छौं। लिफ्टिङ मेसिनद्वारा पशुको उपचार सुरु गर्नु त्यसको सुरुवात भएको उनले बताए।"
भूमि आयाेग विघटन गरेकाे भन्दै पदाधिकारीकाे आपत्ति,"काठमाडौं : विघटित राष्ट्रिय भूमि आयोगका पदाधिकारीहरूले आयोग खारेज गर्ने निर्णय प्रति गम्भीर ध्यानाकर्षण भएको जनाएका छन्। शनिबार काठमाडौंमा पत्रकार सम्मेलन गर्दै उनीहरूले भूमिहीन दलित सुकुम्वासी र अव्यवस्थित बसोवासीको व्यवस्थापनको काम सम्पन्न नहुँदै सरकारले आयोग खारेज गर्ने निर्णय गरेको भन्दै गम्भीर ध्यानाकर्षण भएको जनाएका हुन्। विघटित राष्ट्रिय भूमि आयोगका अध्यक्ष केशव निरौलाले भूमिहीन दलित सुकुम्वासी र अव्यवस्थित बसोवासीको व्यवस्थापनका लागि काम जारी रहँदा आयोग नै विघटन हुँदा आश्चर्यचकित भएको बताए। उनले आयोगलाई पूर्ण रुपमा काम गर्ने दिने विश्वासका साथ काम गरिरहँदा त्यसो हुन नसकेको धारणा राखे। अध्यक्ष पद रहने कि नरहने भन्दा पनि सुकुम्वासीका नाममा राजनीति कहिलेसम्म हुने भन्दै उनले प्रश्न गरे। उनले सुकुम्वासी, अव्यवस्थित बसोवासीमाथि धोका भएको भन्दै सरकारको कार्यको विरोध र भर्त्सना गरे। बिहीबार बसेको मन्त्रिपरिषद् बैठकले राष्ट्रिय भूमि आयोग विघटन गर्ने निर्णय गरेको थियो।"
"दुर्घटनामा दुई जनाको मृत्यु, पाँच घाइते",हुम्ला : हुम्लाको दक्षिण भेगमा पर्ने अदानचुली गाउँपालिका४ मा आज भएको सवारी दुर्घटनामा परी दुई जनाको मृत्यु भएको छ। जिल्ला प्रहरी कार्यालय हुम्लाका प्रहरी नायव उपरीक्षक रवीन्द्र खनालले पाम्सा भन्ने स्थानमा भएको दुर्घटनामा पाँच जना घाइते भएको जानकारी दिए। सु प ०१००१ नम्बरको गाडी आज दिउँसो पाम्सको मोडमा दुर्घटना भएको हो। उनका अनुसार मृतक र घाइतेको उद्धार भइरहेको छ। दुर्घटनाबारे विस्तृत जानकारी प्राप्त नभइसकेको प्रहरीको भनाइ छ। दुर्घटनामा पर्ने सवारी स्थानीय धनमल महताराको रहेको बताइएको छ।
जीप दुर्घटना हुँदा ९ जना घाइते,"स्याङ्जा : वालिङ नगरपालिका११ स्थित छत्तिवनमा जीप दुर्घटना हुँदा चालकसहित ९ जना घाइते भएका छन्। घाइते हुनेमा जीप चालक ४१ वर्षीय ज्ञानप्रसाद पंगेनी, १९ वर्षीया नम्रता खत्री, ३२ वर्षीया सुकमाया सुन्धौली उनका छोरा १३ का संगम सुन्धौली ७७ वर्षीय रनबहादुर मगर, ७५ वर्षीया लाटी मगर, ३६ वर्षीया हुमकला पंगेनी, ३० वर्षीया विन्दु खवास र १७ वर्षीया करिना खवास छन्। घाइते नौमध्ये ४ जनाको प्राथमिक स्वास्थ्य केन्द्र वालिङमा र अन्य ५ जनालाई थप उपचारका लागि गण्डकी मेडिकल कलेज पोखरा रिफर गरिएको प्रहरी नायव उपरीक्षक इन्द्रबहादुर रानाले जानकारी दिए। वालिङ नगरपालिका११ छत्तिवनको भित्री सडक खण्डमा वालिङबाट धनपुरतर्फ जाँदै गरेको ग २ च ७४७९ नम्बरको जीप शनिबार दिउँसो दुर्घटना भएको थियो। जीप सडकबाट अन्दाजी २० मिटर तल खसेको प्रहरीले जनाएको छ।"
त्रियुगामा अनिवार्य करेसाबारी,"उदयपुर : स्वस्थकर खानाका लागि उदयपुरको त्रियुगा नगरपालिका१० ले सबै घरमा अनिवार्य करेसाबारी कार्यक्रम सञ्चालनमा ल्याएको छ। बजारको विषालु खानालाई प्रतिबन्ध लगाउँदै वडाले सबै घरमा करेसाबारी निर्माण गरी अनिवार्य तरकारी खेती लगाउने गरी कार्यक्रम अघि सारेको हो। त्यसका लागि प्रत्येक घरमा टोलविकास संस्थामार्फत विभिन्न प्रकारका तरकारीका बिउविजन वितरण गर्न सुरु गरेको वडाध्यक्ष किरण पाण्डेले बताए। उनले भने, करेसाबारीले एकातर्फ अर्गानिक तरकारी खाएर स्वस्थ बन्न र अर्कोतर्फ बढी भएको बिक्री गरी आयआर्जनमा सहयोग पुग्ने छ।' उनका अनुसार १ हजार ८ सय २७ परिवारका लागि टोल विकास संस्थामार्फत ६ प्रकारका तरकारीको बिउ उपलब्ध गराइएको छ। करेसाबारी खेतीका लागि चालु आर्थिक वर्षमा ३ लाख रुपैयाँ बजेट विनियोजन गरी सुरुवात गरेको उनले बताए। उनले आगामी वर्ष यसको प्रतिफल हेरी बजेटको आकारलाई वृद्धि गरिने बताए। पाण्डेले थपे, कार्यक्रम हटाउने कुरा भएन निरन्तरता दिन यसको प्रतिफल र नयाँ विकल्पहरू समेत खोजिने छ।' उनले सबै वडावासीलाई समानुपातिक रुपले बिउ वितरण गरिएको बताए। स्वस्थकर खाना र समाजमा रहेको गरिबीपनलाई हटाउन साथै सानोतिनो आर्थिक गर्जो टार्न यसले सहयोग पुग्छ,' वडाध्यक्ष पाण्डेले भने, बाँझो जमिन सुक्खा राख्दा दैनिक तरकारी किनेर खानु पर्ने परिपाटीको विकास हुँदै गएकाले पनि यो कार्यक्रम लागु गरिएको हो।' घर वरपरको थौरै ठाउँमा पनि लगाउन सकिने बोडी, काँक्रो, घिरौला, करेला, लौका र फर्सीको बिउ वितरण गरिएको उनले बताए। त्रियुगा नपाका कृषि विकास शाखाका प्राविधिक सोमबहादुर दनुवारले रासायनिक मललाई प्रतिस्थापन गर्न घरायसी झोलमलको विषादी बनाउन सुरु गरिएकाले अर्गानिकतामा जोड दिन आग्रह गरे। उनले नगरपालिका जस्तोसुकै समयमा पनि किसानलाई प्राविधिक सहयोग गर्न तयार रहेको बताए।"
"बझाङमा चट्याङ लागेर एकको मृत्यु, सात जना घाइते","बझाङ : बझाङमा चट्याङ लागेर एक जनाको मृत्यु भएको छ भने सात जना घाइते भएका छन् । गए राति जयपृथ्वी नगरपालिका६ नौरामा चट्याङ लागेर स्थानीय ५२ वर्षीय गजेन्द्रबहादुर सिंहको मृत्यु भएको हो । चट्याङमा घाइते हुने एक जनाको जिल्ला अस्पतालमा उपचार भइरहेको छ भने बाँकी सामान्य घाइते भएका प्रहरीले जनाएको छ । घाइते हुनेमा मृतक सिंहकी १८ वर्षीया छोरी शान्ति सिंह, ३० वर्षीय धीरेन्द्रबहादुर सिंह, उनकी श्रीमती निशा सिंह, छोरी कृतिका सिंह, ४० वर्षीया पञ्चादेवी सिंह, उनका छोरा ९ वर्षीय नितेश सिंह र छोरी १३ वर्षीया लक्ष्मी सिंह रहेका छन् । जिल्ला प्रहरी कार्यालय बझाङका सूचना अधिकारी दिपेश चौधरीका अनुसार घाइतेमध्ये लक्ष्मी सिंहको अहिले जिल्ला अस्पतालमा उपचार भइरहेको छ । मृतक सिंहको शव परीक्षणका लागि जिल्ला पुर्याउने तयारी भइरहेको छ ।"
चरेसको कारोबार गर्ने गिरोह पक्राउ,"वीरगन्ज : वीरगन्जमा लागुपदार्थ चरेसको खरिदबिक्री गर्ने गिरोहलाई प्रहरीले पक्राउ गरेको छ। नेपालको पहाडी जिल्लाबाट चरेस लिएर वीरगन्ज आएर भारतीयलाई बिक्री गर्ने क्रममा त्यसमा संलग्न एक नेपाली र दुई भारतीयलाई प्रहरीले पक्राउ गरेको हो। पक्राउ पर्नेमा धादिङको गजुरी गाउँपालिका८ का २९ वर्षीय सुरेश तामाङ, भारतको बिहार राज्यको सिवानका २४ वर्षीय महमद आलम र सिवानकै २२ वर्षीय आरिफ राज रहेका छन्। उनीहरूको साथबाट चरेस १२ किलो २४० ग्राम र नेपाली नगद २ लाख ५० हजार रुपैयाँ पनि बरामद गरिएको पर्साका प्रहरी नायब उपरीक्षक कुमार विक्रम थापाले जानकारी दिए। प्रहरी नायब उपरीक्षक थापाका अनुसार वीरगन्ज भन्सार नाका क्षेत्रमा पर्ने रजतयन्ति चोकमा शुक्रबार बिहान चेकजाँचका क्रममा प्रहरीले भारतको रक्सौलबाट पैदल आउँदै गरेका आलमलाई श्रोत खुल्न नसकेको नेपाली नगद २ लाख रुपैयाँसहित नियन्त्रणमा लिएको थियो। अनुसन्धान क्रममा आलमले उक्त रकम चरेस खरिदका लागि लिएर आएको बयान प्रहरीलाई दिएका थिए। त्यसपछि प्रहरी वीरगन्जको घण्टाघर चोकस्थित नारायणी गेष्ट हाउसमा पुगेको थियो। गेष्ट हाउसको १०९ नम्बर कोठामा प्रहरी पुग्दा कोठाभित्र रहेका राजको साथबाट ३ वटा पोकामा रहेको १२ किलो २४० ग्राम चरेस प्रहरीले बरामद गरेको थियो। प्रहरीले राजलाई चरेससहित नियन्त्रणमा लिएलगत्तै गेष्ट हाउसको अर्को कोठामा रहेका तामाङ झ्यालबाट फाल हालेर भाग्न खोज्दा प्रहरीले तामाङलाई पनि नियन्त्रणमा लिएको प्रहरी नायब उपरीक्षक थापाले बताए। तीन तल्ला माथिबाट हाम फालेका तामाङको खुट्टा भाँचिएको र प्रहरीको निगरानीमा उनको नारायणी अस्पतालमा उपचार भइरहेको थापाले जानकारी दिए। प्रारम्भिक बयानका क्रममा तामाङले उक्त चरेस ट्याक्सीमा लिएर वीरगन्ज आएको मात्रै बताएको तर चरेस कहाँबाट लिएर आएको भन्ने बारेमा नखुलाएको प्रहरी नायब उपरीक्षक थापाले जानकारी दिए। पक्राउ परेका तीनै जनाविरुद्ध लागूऔषध सम्बन्धी कसुरमा थप अनुसन्धान कार्य भइरहेको थापाले बताए।"
शान्तिबिना विकास र समृद्धि अधुरै,"लुम्बिनी : विश्व द्वन्द्वको चपेटामा परिरहेको बेला शान्तिका अग्रदूत भगवान् गौतमबुद्धको जन्मस्थल लुम्बिनीबाट शान्तिको सन्देश फैलाउने उद्देश्यले दुईदिने समृद्धिका लागि विश्व शान्ति विषयक अन्तर्राष्ट्रिय कन्क्लेभ सम्मेलन सम्पन्न भएको छ। विश्वका १९ देशका गैरआवासीय राजदूतहरू सहभागी उक्त सम्मेलनले शान्ति बिना कुनै पनि देशको समृद्धि हासिल गर्न नसकिने निष्कर्ष निकालेको छ। बुद्धमार्गीहरूलाई लुम्बिनीको भ्रमण गराएर देशमा लगानीमैत्री वातावरण बनाउनका लागि सम्मेलन फलदायी बनेको अनररी कन्सुलर कर्स नेपाल (एचसीसीएनका) डिन विष्णुकुमार अग्रवालले जानकारी दिए। उनका अनुसार विश्वभर १ अर्बभन्दा बढी जनसंख्या बुद्धमार्गीहरूको छ। ऐतिहासिक स्थलको सांस्कृतिक र धार्मिक महत्वलाई बढाउन यो सम्मेलन कोसेढुंगा सावित भएको हामीले निष्कर्ष निकालेका छौं, अग्रवालले भने, मुलुकमा लगानीको अवसर बढाउन पनि मद्दत पुग्ने अपेक्षा गरिएको छ। उनका अनुसार एचसीसीएनमा विश्वभरका ६१ जना अवैतनिक महावाणिज्य दूतहरू आबद्ध छन्। आगामी वैशाखमा लगानी बोर्डले गर्न लागेको लगानी सम्मेलनका लागि लगानीमैत्री वातावरणको माहोल सिर्जना भएको उनले जानकारी दिए। नेपालमा लगानीको अवसर, पर्यटन प्रवद्र्धनको संभावना र लुम्बिनीको अन्तर्राष्ट्रिय महत्वका बारेमा सम्मेलनमा चर्चा गरिएको छ। विश्वका मुलुकहरू द्वन्द्वको चपेटामा परिरहेका बेला शान्तिभूमि लुम्बिनीबाट गरिएको सम्मेलनले लगानीमैत्री वातावरणका लागि सकारात्मक सन्देश प्रवाह गरेको उपप्रधान एवं परराष्ट्रमन्त्री नारायणकाजी श्रेष्ठले बताए। मायादेवी मन्दिर परिसरमा आयोजित कार्यक्रमलाई सम्बोधन गर्दै श्रेष्ठले विश्वमा देखिएका विभिन्न प्रकारका द्वन्द्वहरूलाई बुद्धभूमि नेपालबाट पहल गर्न सकिनेसमेत विश्वास व्यक्त गरे। बुद्वको शिक्षा वैज्ञानिक र व्यावहारिक छ, श्रेष्ठले भने, यो सम्मेलनले विश्वमा शान्ति, करुणा र अहिंसाको सन्देश दिन सफल भएको छ। बुद्धले आफैंलाई चिन्नुपर्छ भनेर दिएको शिक्षा आजको विश्वमा अझ बढी अपरिहार्य बन्दै गएको समेत उनको भनाइ छ। बुद्ध दर्शनमा सबैभन्दा महत्वपूर्ण पाटोका रूपमा ध्यान अर्थात् मेडिटेसन रहेकाले यसलाई विश्वव्यापी फैलाउनुपर्नेमा मन्त्री श्रेष्ठले जोड दिए। श्रेष्ठले मन केन्द्रित गरिने ध्यान बौद्ध धर्ममा मात्रै सीमित नरहेको समेत उल्लेख गरे। तपाईं क्रिश्चियन हुनुहोस्, मुस्लिम वा हिन्दु, तर मेडिटेसन सबैले गर्दा मन शान्ति हुन्छ, श्रेष्ठले भने, खुसी, शान्ति र सन्तुष्टिसहित जीवन जिउनका लागि बुद्ध शिक्षा महत्वपूर्ण छ। बुद्धले जबसम्म परीक्षण गरेर सत्य स्थापित हुँदैन तबसम्म विश्वास नगर भनेर भनेको सन्दर्भ उल्लेख गर्दै बुद्ध जन्मस्थलबाट विश्वमा शान्ति र समृद्धिको सन्देश दिन पाउँदा खुसी लागेको समेत मन्त्री श्रेष्ठले सुनाए। कार्यक्रममा संस्कृति पर्यटन तथा नागरिक उड्डयनमन्त्री हितबहादुर तामाङले बुद्धजन्मस्थल लुम्बिनीलाई केन्द्रमा राखेर गरिएको लुम्बिनी सम्मेलनले विश्वमा बौद्ध शिक्षा र यसको सन्देश पुयाउने विश्वास लिए। उनले लुम्बिनी गुरुयोजनाका बाँकी काम र बृहत्तर लुम्बिनीको विकासमा प्राथमिकताका साथ काम गर्नेसमेत सुनाए। सम्मेलनमा सहभागी विभिन्न देशका गैरआवासीय राजदूत र महावाणिज्य दूतहरूलाई स्वागत गर्दै लुम्बिनी विकास कोषका उपाध्यक्ष डाल्हारक्याल लामा (खेन्पो छिमे)ले बौद्ध दर्शनले विश्वमा शान्ति र अहिंसा कायम गर्न महत्वपूर्ण योगदान पुयाउने विश्वास व्यक्त गरे। विश्व शान्ति प्रवद्र्धन गर्न र विश्वमा देखिएको द्वन्द्व समाधान गरी सहिष्णुता कायम गर्नका लागि सम्मेलनले महत्वपूर्ण भूमिका निर्वाह गरेको निष्कर्ष निकालिएको छ, उनले भने, बुद्धका शिक्षाहरू विश्भर फैलाउँदा शान्ति, करुणा, सद्भाव कायम गर्न सकिन्छ। १९ देशका गैरआवासीय राजदूतहरूमार्फत यो सन्देश प्रवाह हुनेछ। इन्डोनेसियाका राजदूत एनआर हेरु, लुम्बिनी विकास कोषका सदस्यसचिव सानुराजा शाक्यले समेत लुम्बिनीको महत्वका बारेमा चर्चा गरे। सम्मेलनमा अस्ट्रिया, बुल्गेरिया, इस्टोनिया, चेक रिपब्लिक, मरिसस, मंगोलिया, इन्डोनेसिया, सेय्चेल्लेस, तान्जानिया, सर्बिया, स्लोभेनिया, साइप्रस, आयरल्यान्ड, स्पेन, लातिभिया, कोस्टारिका, पोल्यान्ड र डोमिनिकन रिपब्लिक रोमानियाका गैरआवासीय राजदूतहरू सहभागी भएका थिए। पर्यटन प्रवद्र्धन गर्ने उद्देश्यले राजदूतहरूले बुटवलमा रहेको लुम्बिनी केवलकारको समेत भ्रमण गरेका थिए। नेपालमा लगानीका अवसर, पर्यटन प्रवद्र्धन, लुम्बिनीको अन्तर्राष्ट्रिय महत्व लगायतका विषयमा बृहत् छलफल र प्रस्तुति राखिएको सम्मेलनका सहसंयोजक एवं नेपाल उद्योग वाणिज्य महासंघका अध्यक्ष चन्द्र ढकालले जानकारी गराए। लुम्बिनीमा उपप्रधानमन्त्री नारायणकाजी श्रेष्ठसहित गैरआवासीय राजदूतहरूको उपस्थितिमा सीता अशोकको वृक्षरोपण समेत गरिएको थियो। सम्मेलनमा परराष्ट्र मन्त्रालयका उच्च अधिकारी, परराष्ट्र तथा सम्पदा विज्ञ लगायतको उपस्थिति थियो। परराष्ट्र मन्त्रालय र नेपालमा कार्यरत अवैतनिक वाणिज्यदूतहरूको संस्था अनररी कन्सुलर कप्र्स नेपाल (एचसीसीएन)को संयुक्त आयोजनामा सम्मेलन गरिएको हो। गाजा तथा युक्रेनमा जारी युद्धको सन्दर्भलाई जोडेर गत वर्ष अक्टोबरमा सयुंक्त राष्ट्रसंघका महासचिव एन्टिनीओ गुटेरेसले लुम्बिनी भ्रमण गर्ने क्रममा बोलेको, संकटको बेला विश्वका लागि बुद्ध जन्मभूमि लुम्बिनीको सन्देश प्रष्ट छ, मानवतासँग अवसर छ। हामीले शान्तिको बाटो अबलम्वन गर्नैपर्छ को समेत सम्मेलनमा चर्चा गरियो।"
इजाजत प्राप्त हतियारका बारे प्रशासन नै बेखबर,"परासी : व्यक्तिगत सुरक्षाका लागि हतियार राख्न इजाजत पत्र (लाइसेन्स) दिने जिल्ला प्रशासन कार्यालय नै हतियारका अवस्थाका बारेमा बेखबर रहेका छन्। जिल्लाबाट हतियारका लागि इजाजत (अनुमति) लिएर गएका अधिकांश व्यक्तिहरू सम्पर्कमा नआउँदा हतियारको अवस्थाबारे प्रशासन बेखबर बन्ने गरेका हुन्। जिल्ला प्रशासन कार्यालय नवलपरासीबाट इजाजत लिएर गएका अधिकांश व्यक्तिहरूले हतियारको नवीकरण नै नगराएको अभिलेखमा देखिएको छ। जसका कारण ती हतियारको अवस्था बारे स्वयं प्रशासन नै बेखबर छ। हतियारको अवस्थाका बारेमा जानकारी नहुँदा त्यसको दुरुपयोगको सम्भावना पनि उत्तिकै रहेको स्वयं सुरक्षा अधिकारीहरू बताउँछन्। हतियारका लागि जिल्ला प्रशासन कार्यालय नवलपरासीबाट ३८३ जनाले इजाजत लिएका छन्। जसमा १०२ वटा हतियार मात्र नवीकरण भएको प्रमुख जिल्ला अधिकारी सुरेश पन्थीले बताए। प्रजिअ पन्थीकाअनुसार हातहतियार खरखजना ऐनले पाँच वर्षसम्म नवीकरण नगराए त्यस्ता हतियार जफत हुने र ति स्वतः अवैध मानिन्छन्। अभिलेखअनुसार जिल्लाबाट वर्षौ पहिलेदेखि त्यसरी इजाजत लिएर हतियार लगेको देखिएको छ। अभिलेखअनुसार तोकिएको समयमा नवीकरण नगराएका हतियार धेरै देखिएको छ। जसले गर्दा त्यस्ता हतियार स्वतः अवैध भएको प्रजिअ पन्थीले बताए। अभिलेखअनुसार अवैध मानिए पनि कानुनी व्यवस्थाका कारण अवैध नै हो भन्न सकिने अवस्था नरहेको पन्थीको भनाई छ। कानुनी व्यवस्थाअनुसार एक जिल्लाबाट इजाजत लिएको हतियार अर्को जिल्लामा पनि नवीकरण गर्न सकिन्छ। त्यसरी नवीकरण गर्ने जिल्लाले इजाजत दिने जिल्लालाई जानकारी दिने गरेका छैनन्। नवीकरण गर्ने जिल्ला वा सम्बन्धित व्यक्तिले इजाजत पत्र दिने जिल्लालाई जानकारी दिनुपर्ने कानुनी व्यवस्थामा उल्लेख नभएकाले होला जानकारी आउँदैन। त्यसैले नवीकरणको अवस्थाका बारेमा जानकारी नहुँदा यतिकै संख्यामा ति हतियार अवैध भए भनेर भन्न सकिने अवस्था छैन, प्रजिअ पन्थीले भने। यसैबीच चुनावको समयमा प्रहरी कार्यालयमा अनुमति प्राप्त हतियार बुझाउनका लागि अनुरोध गर्ने गरिएको छ। तर न्यून संख्यामा मात्र चुनावको समयमा हतियार बुझाउने गरिएको छ। गत निर्वाचनको समयमा प्रहरी कार्यालयमा जम्मा ७ वटा अनुमति प्राप्त हतियार बुझाएको जिल्ला प्रहरी कार्यालयका सूचना अधिकारी रेशम बोहराले बताए। बुझाएका सबै हतियार सम्बन्धित व्यक्तिले नै लगेको उनले जानकारी दिए। जिल्लामा भारतसँग सीमाना जोडिएका क्षेत्रका स्थानीयले सबैभन्दा बढी इजाजत लिएर हतियार राखेका छन्। अनुमति लिएका हतियारमा सबैभन्दा बढी १२ बोरका राइफल छन्। २२,२३ र ३५ बोरका राइफल, ३५ बोरको पेस्तोल, कटुई, ब्रिज लोड, भरुवा, मेनिचर र हवाई बन्दुक नामका हतियार राख्न इजाजत लिएको प्रशासनले जनाएको छ।"
भारतीय राजदूतावासले मनायो ५९औँ आइटेक दिवस,"काठमाडौं : भारतीय राजदूतावासले ५९ औँ भारतीय प्राविधिक तथा आर्थिक सहकार्य (आइटेक) दिवस मनाएको छ । शुक्रबार भएको कार्यक्रमम एम्सका पूर्वविद्यार्थी एवं नेपाली कांग्रेसका नेता डा शेखर कोइरालाले विकास र शिक्षाको क्षेत्रमा भारतनेपालबीचको सहकार्यलाई अघि बढाउने विषयमा आफ्नो अनुभव र विचार सुनाएका थिए। नेपालका लागि भारतीय राजदूत नवीन श्रीवास्तवले भारतको अन्य देशसँगको साझेदारी वसुधैव कुटुम्बकम् र सबका साथ, सबका विकास, सबका विश्वास र सबका प्रयास सिद्धान्तमा आधारित रहेको बताए। सन् २०२३२०२४ मा, नेपालको सन्दर्भमा अहिलेसम्मकै उच्च, ४४० भन्दा बढी आइटेक सिट प्रयोग भएको जानकारी दिँदै उनले नेपालका सरोकारवालाको रुचिलाई ध्यानमा राख्दै आइटेकअन्तर्गत प्रशासक, रेलवे अधिकारी, कृषिविद्, संसदीय अधिकारीका लागि अझ बढी तालिमका अवसर प्रदान गरिने बताए। कार्यक्रममा संसद्, वरिष्ठ सरकारी अधिकारी, आइटेक अलम्नाइ (भूतपूर्व विद्यार्थी), भारतका शैक्षिक संस्थाका प्रमुख पूर्वनेपाली विद्यार्थी गरी ३०० बढीको उपस्थिति थियो । वरिष्ठ आइटेक अलम्नाइराष्ट्रिय न्यायिक प्रतिष्ठानका कार्यकारी निर्देशक न्यायाधीश वैद्यनाथ उपाध्याय, नेपालका महान्यायाधिवक्ता डा दिनमणि पोखरेल, ऊर्जा, पूर्वसचिव दिनेश घिमिरे, सङ्घीय संसद् सचिवालयका सचिव रोजनाथ पाण्डे, सैनिक तालिम महानिर्देशनालयका उपरथी सन्तोषकुमार ढकालले प्यानल छलफलमा सहभागी भई आआफ्नो आइटेक अनुभव सुनाएका थिए । कार्यक्रममा प्रख्यात कलाकार काकाली बोसको नेतृत्वमा भारतबाट आएको नृत्य मण्डलीले नृत्य प्रस्तुत गरेको थियो । घनिष्ठ एवं नजिकको छिमेकीको नाताले भारत सरकारले बितेका १५ वर्षमा दुई हजारभन्दा बढी नेपालीलाई आइटेकअन्तर्गत तालिम दिएको दूतावासले शुक्रबार जारी गरेको विज्ञप्तिमा जनाइको छ ।"
"मकवानपुरमा भाइरल ज्वरोका बिरामी बढे, अस्पतालमा चाँप",मकवानपुर : थाहा नगरपालिका र हेटौँडा उपमहानगरपालिका क्षेत्रमा भाइरल ज्वरोको प्रकोप बढेको छ । जिल्ला स्वास्थ्य कार्यालयका अनुसार थाहा नगरपालिकाअन्तर्गतका स्वास्थ्य चौकी र प्राथमिक स्वास्थ्य केन्द्रमा दैनिक ६० देखि ७५ जनासम्म भाइरल ज्वरोका बिरामी उपचारका लागि आउने गरेका छन् । कार्यालयका सूचना अधिकारी लक्ष्मण घिमिरेले उपचारका लागि आउने ज्वरोका बिरामीमध्ये दैनिक १२ देखि १७ जनासम्म स्वास्थ्य संस्थामै भर्ना गरी उपचार गरिरहेको राससलाई जानकारी दिएका छन् । ज्वरोका केही बिरामीलाई थप उपचारका लागि हेटौँडा अस्पताल र चितवनका अस्पतालमा पठाउने गरिएको जिल्ला स्वास्थ्य कार्यालयले जनाएको छ । हेटौँडा अस्पतालको आकस्मिक र बहिरङ्ग कक्षमा दैनिक ६५ देखि ७४ जनासम्म ज्वरोका बिरामी उपचारका लागि आउने गरेका छन् । हेटौँडा अस्पतालका चिकित्सक रामचन्द्र सापकोटाका अनुसार ती बिरामीमध्ये दैनिक २० देखि ३० जनालाई भर्ना गरी उपचार गरिएको छ । जिल्लाभित्र डेङ्गुको सङ्क्रमण र भाइरल ज्वरो लगायत सङ्क्रमणलाई नियन्त्रण गर्न आवश्यक जनशक्ति सतर्क अवस्थामा राखिएको जिल्ला स्वास्थ्य कार्यालयका सूचना अधिकारी लक्ष्मणप्रसाद घिमिरेले जानकारी दिए।
"दुर्घटनामा दुई जनाको मृत्यु, पाँच घाइते",हुम्ला : हुम्लाको दक्षिण भेगमा पर्ने अदानचुली गाउँपालिका४ मा आज भएको सवारी दुर्घटनामा परी दुई जनाको मृत्यु भएको छ। जिल्ला प्रहरी कार्यालय हुम्लाका प्रहरी नायव उपरीक्षक रवीन्द्र खनालले पाम्सा भन्ने स्थानमा भएको दुर्घटनामा पाँच जना घाइते भएको जानकारी दिए। सु प ०१००१ नम्बरको गाडी आज दिउँसो पाम्सको मोडमा दुर्घटना भएको हो। उनका अनुसार मृतक र घाइतेको उद्धार भइरहेको छ। दुर्घटनाबारे विस्तृत जानकारी प्राप्त नभइसकेको प्रहरीको भनाइ छ। दुर्घटनामा पर्ने सवारी स्थानीय धनमल महताराको रहेको बताइएको छ।
बेनीघाटआरुघाट सडकः तान्द्राङ खोलामा बेलिब्रिज निर्माण,"गोरखा : गोरखाको बेनिघाटआरुघाट सडकखण्डअन्तर्गत तान्द्राङ खोलामा बेलिब्रिज निर्माण भएको छ। भीमसेन थापा गाउँपालिका८ स्थित घाटबेँसी र वडा नम्बर ४ स्थित धावाको बालिमटार जोड्ने तान्द्राङ खोलामा २४ दशमलव ४ मिटर लम्बाइको बेलिबिज्र निर्माण गरिएको गोरखा सडक योजना कार्यालयका इन्जिनियर गोविन्द श्रेष्ठले जानकारी दिए। बेलिब्रिज निर्माणका लागि ठेक्का सम्झौता भएको चार महिना भित्रै निर्माणको काम सम्पन्न भएको उनको भनाइ छ। पुल निर्माणका लागि कार्यालयले जलप होम जेभीसँग गएको मङ्सिर १५ गते ठेक्का सम्झौता गरेको थियो। एक वर्षभित्रमा काम सम्पन्न गर्नुपर्ने गरी कार्यालयले ठेकेदार कम्पनीसँग ठेक्का सम्झौता गरेको थियो, उनले भने, तर तीव्र गतिमा काम भएकाले तोकिएको समयभन्दा झण्डै आठ महिनाअघि नै काम सम्पन्न भयो। पुल निर्माणको लागत तीन करोड ८९ लाख ८३ हजार रुपैयाँ रहेको छ। पुलको वारिपारि दुवैतर्फ ५०५० मिटरको पहुँच मार्ग निर्माण भएको इन्जिनियर श्रेष्ठले बताए। राष्ट्रिय गौरवको आयोजनाको रुपमा रहेको १२ सय मेगावाट क्षमताको जलाशययुक्त बूढीगण्डकी जलविद्युत् आयोजनाको डुबान क्षेत्रमा पर्ने भएकाले त्यहाँ पक्की पुल निर्माणका लागि डिपिआर तयार गरिएको भए पनि पछि त्यसलाई परिवर्तन गरेर बेलिब्रिज निर्माण गरिएको हो। पुल निर्माण भएसँगै बेनिघाटदेखि आरुघाटसम्म दैनिक रुपमा चल्ने सवारी साधनको आवागमनमा सहज भएको भीमसेन थापा गाउँपालिका वडा नम्बर ८ का वडाध्यक्ष विष्णुकुमार श्रेष्ठले बताए। पुल निर्माणले गोरखाको भीमसेन थापा गाउँपालिका, आरुघाट गाउँपालिका, धार्चे गाउँपालिका, चुमनुब्री गाउँपालिका धादिङका नागरिकलाई सहज हुनेछ।"
दिलिप महतोलाई पर्यावरण सहिद घोषणाको माग गर्दै राजमार्गमा चक्काजाम,"ढल्केवर(धनुषा) : क्रसर माफियाबाट मारिएका पर्यावरण अभियन्ता दिलिप भनिने ओमप्रकाश महतोलाई पर्यावरण सहिद घोषणा गर्नुपर्ने माग गर्दै पूर्वपश्चिम राजमार्गमा चक्काजाम गरिएको छ। शनिबार धनुषाको ढल्केवरमा पीडित परिवार र सामाजिक अभियन्ताहरूले राजमार्ग अवरुद्ध गर्दै प्रदर्शन गरेका छन्। दिलिपलाई पर्यावरण सहिद घोषणा गर्नुपर्ने माग गर्दै प्लेकार्डसहित शान्तिपूर्ण प्रदर्शनमा उत्रिएका उनीहरूले करिब आधा घण्टा पूर्वपश्चिम लोकमार्ग पूर्ण रुपले अवरुद्ध पारेका थिए। दिलिप महतोलाई शहीद घोषणा गर्नुपर्ने माग गर्दै उनको परिवार केही दिनअघि मात्रै काठमाडौं पुगेर उपप्रधानमन्त्री तथा गृहमन्त्री रवि लामिछानेलाई ज्ञापनपत्र बुझाएका थिए। उनीहरूले ज्ञापनपत्र बुझाउँदै सहिद घोषणाको मागसँगै पुनः अनुसन्धानको पनि माग राखेका छन्। दिलिप महतोलाई पर्यावरण सहिद घोषणा गर्न र पीडित परिवारलाई क्षतिपूर्ति उपलब्ध गराउन आम जनता पार्टीका अध्यक्ष प्रभु साहले संसदमा समेत आवाज उठाएका छन्। पूर्वराष्ट्रपति रामवरण यादवले पनि दिलिपलाई पर्यावरण सहिद घोषणा गर्न सरकारसँग माग आग्रह गर्दै आएका छन्। २०७६ पुस २५ को झिसमिसे बिहानीमा धनुषाको मिथिला नगरपालिका५ श्रीपुरका दिलीपलाई क्रसर डनले क्रुर हत्या गरेका थिए। क्रसर डनले दिलिपलाई कोखमालिभरप्रहार गरी सख्त घाइते बनाएर टिपरले किचेर हत्या गरेका थिए। चुरे दोहन रोक्नुपर्ने, अवैध उत्खनन् र क्रसर उद्योग बन्द गर्नुपर्ने उनको चोटिलो आवाज खोला तस्करको तारोमा परेर दिलिपको हत्या गरिएको थियो। त्यसयता दिलिपका परिवार र चुरे अभियन्ताहरू दोषीलाई कडा सजाय र दिलिपलाई पर्यावरण सहिद घोषणाको माग गर्दै गाउँदेखि राजधानीसम्म संघर्ष गरिरहेका छन्। दिलिप हत्या मुद्दामा धनुषा जिल्ला अदालतले तीनजनालाई दोषी ठहर गरिसकेको छ। जिल्ला अदालतले गत फागुन १२ गते मुख्य योजनाकार चुरियाई बालुवा प्रशोधन उद्योगका सञ्चालक विपीन महतो र कामदार मुनिन्द्र महतोलाई २५२५ वर्ष कैद र ५५ लाख क्षतिपूर्ति तिर्न फैसला सुनाइएको थियो। जिल्ला अदालतका न्यायाधीश चित्रबहादुर गुरुङको इजलासले गरेको उक्त फैसलालाई उच्च अदालत जनकपुरका न्यायाधीशद्वय महेन्द्रनाथ उपाध्याय र ध्रुवकुमार पियाको संयुक्त इजलाशले जिल्ला अदालतको फैसलालाई सदर गरिदिएको छ।"
"होलीमा सुरक्षा कडाई : ३ हजार सुरक्षाकर्मी परिचालन, जबरजस्ती रङ दल्नेलाई कारबाही","काठमाडौं : जिल्ला प्रहरी परिसर काठमाडौंले फागु पर्व (होली) लाई सुरक्षित र मर्यादित बनाउन उपत्यकामा कडाइ गर्ने भएको छ। होलीलाई लक्षित गरी काठमाडौंमा तीन हजार सुरक्षाकर्मी खटिने भएका छन्। होली पर्वका दिन काठमाडौंमा उच्छृङ्खल गतिविधि गर्ने, लागू पदार्थ सेवन (लापसे) गरी सवारी चलाउने, मादक पदार्थ सेवन (मापसे) गरी होहल्ला गर्ने, सर्वसाधारणलाई त्रसिद बनाउने लगायत क्रियाकलाप गर्नेलाई कारबाही गरिने जिल्ला प्रहरी परिसर काठमाडौंका प्रवक्ता एवं प्रहरी उपरीक्षक नवराज अधिकारीले जानकारी दिए। उनले भने, हामीले सभ्य, भव्य तरिकामा फागु पर्व मनाउन सबैमा आग्रह गरेका छौँ। कानुन विपरीत अवाञ्छित तथा उच्छृङ्खल गतिविधि गर्नेलाई कानुनबमोजिम कडाभन्दा कडा कारबाही गरिने छ। यस वर्षको होली पर्वका लागि दुई हजार पाँचसय पोसाकधारी र पाँच सय सादा पोसाकका गरी तीन हजारको संख्यामा प्रहरी खटिने जिल्ला प्रहरी परिसर काठमाडौंले जनाएको छ। होली खेल्नेहरूको समूह तथा भीडमा सादा पोसाकका प्रहरी ठूलो संख्यामा परिचालन हुने भएकाले कोही कसैले पनि कानुन विपरीतका गतिविधि गरेको पाइए तत्काल पक्राउ गरिने प्रहरी उपरीक्षक अधिकारीले बताए। काठमाडौंका विभिन्न वडामा शान्त वातावरणमा पर्व मनाउन आग्रहसहित माइकिङ गर्दै आएका छौँ, प्रउ अधिकारीले भने, हाम्रो चाहना भनेको शान्त र सभ्य होली मनाउनुस् भन्ने हो। हाम्रो आग्रहलाई अटेर गरी कानुन विपरीत क्रियाकलाप गरेमा कानुनी दायरामा ल्याउने छौँ। अवाञ्छित र उच्छृङ्खल गतिविधि हुन नदिन काठमाडौंमा भोलि बिहानैदेखि चेकजाँचको व्यवस्था मिलाइएको प्रहरीले जनाएको छ। अनावश्यक हर्न बजाउने, होहल्ला गरी सवारी चलाउने, ठूलो आवाज निकाल्ने वा बजाउने, मोटरसाइकलमा तीनजना चढ्ने, हेल्मेट नलगाउने, तीव्र गतिलगायत क्रियाकलापमा संलग्नलाई निगरानी गरी कारबाही गरिने प्रउ अधिकारीले जानकारी दिए। मापसे र लापसे सेवन गरी सवारी चलाउने चालकलाई कडाइका साथ चेकजाँचको व्यवस्था मिलाएको भन्दै अनुमतिबिना रङ दल्ने, लोला हान्ने, जिस्काउनेलगायत गतिविधि गर्नेलाई समेत कारबाहीको दायरामा ल्याइने जिल्ला प्रहरी परिसर काठमाडौंका प्रमुख एवं प्रहरी वरिष्ठ उपरीक्षक भूपेन्द्र खत्रीले जानकारी दिए।"
"आज देशका यी स्थानमा मेघगर्जनचट्याङसहित वर्षा, अझै तीन दिन पानी पर्ने","काठमाडौं : आज देशका कोशी, मधेश, बागमती र गण्डकी प्रदेशमा आंशिकदेखि साधारणतया बदली तथा बाँकी भूभागमा आंशिक बदलीदेखि मौसम मूख्यतया सफा मौसम पूर्वानुमान महाशाखाले जनाएको छ। महाशाखाका अनुसार कोशी प्रदेशका केही स्थानहरूमा, मधेश, बागमती र गण्डकी प्रदेशका थोरै स्थानहरूमा मेघगर्जनचट्याङसहित हल्का वर्षाको सम्भावना रहेको छ। कोशी प्रदेशको एकदुई स्थानमा मध्यम वर्षाको समेत सम्भावना रहेको छ। कोशी र बागमती प्रदेशका उच्च पहाडी तथा हिमाली भूभागका थोरै स्थानमा साथै गण्डकी प्रदेशका उच्च पहाडी तथा हिमाली भूभागका एक दुई स्थानमा हल्का हिमपातको सम्भावना रहेको छ। आज राति देशभर आंशिक बदली रहने छ। कोशी प्रदेश लगायत बागमती र गण्डकी प्रदेशका पहाडी भूभागका एकदुई स्थानमा मेघगर्जनचट्याङसहित छिटपुटदेखि हल्का वर्षाको सम्भावना रहेको छ। कोशी, बागमती र गण्डकी प्रदेशका उच्च पहाडी तथा हिमाली भूभागका एकदुई स्थानमा हल्का हिमपातको सम्भावना रहेको छ। आगामी तीन दिन कोशी प्रदेश, मधेस प्रदेश, बागमती प्रदेश र गण्डकी प्रदेशमा वर्षाको सम्भावाना रहेको महाशाखाले जनाएको छ । हाल पश्चिमी न्यून चापीय प्रणाली तथा भारतको उत्तरपूर्वआसाम र आसपासका क्षेत्रको न्यून चापीय प्रणाली प्रभावले तीन दिनसम्म पानी पर्ने महाशाखाको पूर्वानुमान छ । मौसमविद् गोविन्द झाका अनुसार देशभर आंशिकदेखि साधारणतया बदली रहेको र कोशी, बागमती र गण्डकी प्रदेशको केही स्थानमा तथा मधेस प्रदेशको एकदुई स्थानमा मेघगर्जनचट्याङसहित हल्का वर्षा भइरहेको छ । 'कोशी प्रदेशका केही स्थानमा, मधेस, बागमती र गण्डकी प्रदेशका केही स्थानमा मेघगर्जनचट्याङसहित हल्का वर्षाको सम्भावना छ, बागमती प्रदेशको एकदुई स्थानमा पनि सामान्य वर्षाको सम्भावना रहेको छ', उनले भने, 'कोशी, बागमती र गण्डकी प्रदेशका प्रदेशका उच्च पहाडी तथा हिमाली भागका एकदुई स्थानमा हल्का हिमपातको सम्भावना रहेकाले त्यस क्षेत्रमा दैनिक जनजीवनलगायत कृषि, स्वास्थ्य, पर्यटन, पर्वतारोहण, सडक तथा हवाई यातायातमा असर पर्ने सम्भावना छ ।'"
