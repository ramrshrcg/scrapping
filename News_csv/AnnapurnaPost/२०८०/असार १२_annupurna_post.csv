शीर्षक,विवरण
यो देश हाम्रो हो,"सबै जातिले देशमा अपनत्व महसुस गर्ने वातावरण बनाइनुपर्छ। सबै जातिको उत्तिकै उन्नतिबिना देशको समृद्धि पनि सम्भव हुँदैन। नेपाल देश भन्नु नेपाली जनता हुन्। नेपाली जनता पनि एकैथरी छैनन्। नेपालीमा विविधता छ। त्यही विविधता नै नेपाली पहिचान हो। भौगोलिक र सांस्कृतिक मात्रै नभई जातजाति र भाषा अनि धर्मका आधारमा हामी नेपाली थरीथरी छौं। र, सिंगो देशको भूमिमा एकताबद्ध भई बाँचेका छौं। जति पनि नेपाली जाति, समुदाय छन्, ती सबैको पहिचान भने अझै राम्ररी मुखरित भएको छैन। राज्यको मूलप्रवाहमा ती समेटिएका छैनन्। राष्ट्रिय जनगणना २०७८ ले नेपालमा १ सय ४२ जाति यकिन गरेको तथ्यांक सार्वजनिक भइसकेको छ। १ सय २४ मातृभाषा नेपालमा बोलिने तथ्य पनि यकिन भएको छ। यिनै जाति र भाषाको समष्टि नै नेपाली पहिचान हो। विकसित देशहरूले विविधताको महत्त्व बुझिसकेका छन्। एकैखाले जाति, भाषा र धर्म भएका ठाउँभन्दा विविधतामा समृद्धि सम्भव हुने निष्कर्ष निकालेरै तिनलाई विभिन्न देशबाट नागरिक आमन्त्रण पनि गर्छन्। तर हामी आफैंमा सम्पन्न छौं। हामीले भने त्यसको जाति, भाषा र संस्कृतिको विविधताको वैभवताको महत्त्व बुझ्न सकेका छैनौं। इतिहासमा विविधतालाई विपत्तिका रूपमा लिइएको थियो, त्यसैले राज्यबाटै नियोजित रूपमा थुप्रै भाषा, संस्कृति अतिक्रमणमा परे र बिलाए पनि। अब त्यस्तो धङधङ्गी बाँकी हुनु हुँदैन। जसरी कुन एउटै फूलहरूको मात्रै बगैंचा सुन्दर हुँदैन, थरीथरी र रंगीबिरंगी फूलहरूले बगैंचा सुन्दर बनाउँछन्, त्यस्तै समाज र देशको सौन्दर्य पनि त्यहाँका थरीथरी जातजाति र भाषाभाषीको बसोबास हो। विविधतामा सौन्दर्यमात्रै हुँदैन, सिर्जनशीलताका लागि ऊर्जा पनि हुन्छ। नेपालले देखेको समृद्धिको आधार देशभित्रका जाति र समुदाय अनि तिनका संस्कृतिलाई बनाइनु पर्छ। भाषा र संस्कृतिको संरक्षणमा जुन लगानी राज्यले गर्नुपर्ने हो त्यो यथोचित रूपमा भएको छैन। सीमान्तीकृत जाति अझै भुइँ तहमै छन्, जसलाई माथि उकास्न जरुरी छ। राज्यका अंग र निकायमा आरक्षणको जुन व्यवस्था गरिएको छ, त्यो अति सीमान्तीकृत वर्गको पहुँचमा पुग्नै सकेको छैन। मूलप्रवाहीकरणका लागि सशक्तीकरणका जुन योजना र कार्यक्रम ल्याइनुपथ्र्याे त्यो आवश्यक मात्रामा ल्याइएको छैन। सबै जातिले देशमा अपनत्व महसुस गर्ने वातावरण बनाइनुपर्छ। सबै जातिको उत्तिकै उन्नतिबिना देशको समृद्धि पनि सम्भव हुँदैन।"
एउटै माला नेपाली,"हाम्रो राष्ट्रिय गानले भन्छ आहा ! कति मोहक छ हाम्रो देश। तर, त्यो प्रभा छर्ने कुनकुन फूल कहाँ उमंगसाथ फक्रिएका छन्, राजनीतिक बाछिटाले हानेर कुनकुन कहाँ कक्रिएका छन्, ठोस लेखाजोखा छैन। तीमध्ये अल्पसंख्यामा रहेर अधिकांशतः आवाजविहीन बनेका सय जाति र तिनका पहिचानका सबाल आजको विशेष संस्करणका सामग्री हुन्। राष्ट्र चम्काउने ती सुन्दर फूलका थुंगालाई अखबारका समग्र पानामा उनेका छौं हामीले। यो हो अल्पसंख्यक र सीमान्तकृत सय जातिको इतिवृत्तान्त। राष्ट्रिय जनगणना, २०७८ को जातिसम्बन्धी भर्खरै प्रकाशित तथ्यांकलाई यसको मूल आधार मानेका छौं। ती जातिका नाम र जनसंख्या जनगणनाकै स्रेस्ताका हुन्। यसमा हरेक जातिबाट एक प्रतिनिधि पात्र लिइएको छ। उनले जानेकोबुझेको तत्जातिको बेलिविस्तार अभिव्यक्त गराइएको छ। जाति, भाषा र संस्कृति समृद्धिका द्योतक मात्र होइनन्, आपसमा परिपूरक हुन्छन्। नेपालको संविधानले जाति, धर्म र संस्कृतिबीच सुसम्बन्धको मर्म बोकेको छ। समावेशिता र भेदभावहीनतामा जोड दिएको छ। तर, व्यवहारतः त्यो अवस्था आइसकेको छैन। हामीले यस अंकमा कुनाकाप्चामा पारिएका त्यस्ता जातिको वास्तविकता देशवासीसामु पस्कन चाहेका छौं, ता कि राजनीतिक र नीतिनिर्माण तहमा यसको ज्वलन्त तस्बिर पुग्न सकोस्। देश सुन्दर फूलबारी हो। हामी यसलाई अझ सुन्दर बनाउने अभियानमा छौं। र, जोडसाथ भन्छौं हरेक फूलले समान गोडमेलस्याहार पाउनुपर्छ। सबैलाई उही मालामा उन्न सक्नुपर्छ र देशको गलामा पहिर्याउनुपर्छ। र पो देश वास्तविक देश बन्छ ! अखण्ड भण्डारीप्रधान सम्पादकअन्नपूर्ण पोस्ट् दैनिक"
दलितलाई स्कुलै तगारो,"सामाजिक न्यायमा आधारित समाजको महत्वपूर्ण आधार शिक्षा हो। समाजको पिँधमा बाँचिरहेका दलित समुदायको शिक्षामा पहुँचभन्दा बाहिरै छन्। राणाकालीन समयमा दलित समुदाय शिक्षा हासिल गर्न वञ्चित गरिएको थियो। नेपालमा २००७ सालअघिसम्म दलित समुदायको शिक्षाको मूलढोका बन्द नै थियो। २००७ सालको प्रजातान्त्रिक आन्दोलन पछिमात्र दलितका लागि शिक्षाको ढोका खुल्यो। तर, शिक्षाको त्यो ढोकाबाट प्रवेश गरी अध्ययन गर्ने कार्य दलित समुदायलाई निकै सास्ती भोग्नुपर्यो। संविधानमा दलित समुदायलाई निःशुल्क शिक्षासम्बन्धी हकको व्यवस्था गरियो। तर पनि शिक्षा हासिल गर्न नपाएर उनीहरू अझै विद्यालय शिक्षाबाट बाहिरै छन्। आर्थिक तथा जातीयताकै कारण विद्यालय तहकै शिक्षाबाट दलित समुदायका अधिकांश बालबालिका वञ्चित छन्। राजधानी काठमाडौंसँगै जोडिएको धादिङको ज्वालामुखी गाउँपालिका७ चैनपुरस्थित सालबास माध्यमिक विद्यालयको कक्षा १२ मा अध्ययनरत १९ वर्षीय जितबहादुर बयलकोटीले परीक्षा शुल्क तिर्न नसक्दा ज्यान गुमाउन बाध्य हुन पर्यो। तनहुँको व्यास३ का महर्षि वेदव्यास संस्कृत माध्यमिक विद्यालयमा सञ्चालित गुरुकुल आश्रममा बसेर कर्मकाण्ड अध्ययन गर्नबाट दलित विद्यार्थीलाई वञ्चित गरियो। गरिबीका कारण सयौं दलितले विद्यालय शिक्षाबाट बाहिरिरहेका छन्। कतिपयले अरूका घरमा श्रम गरेका छन्, कतिपय भारतमा काम गर्न बाध्य छन्। कतिपयले बयलकोटीले झैं ज्यान गुमाएका घटनाहरू प्रशस्तै भेटिन्छन्। बर्दिया नगरपालिकाबाट कर्मकाण्ड पढाउन ल्याइएका चार दलित बालकलाई शंखमूलस्थित जगद्गुरु आदर्श संस्कृत विद्यालयमा जातकै कारण पढ्न अनुमति पाएनन्। सरकारले संस्कृत अध्ययनमा दलित समुदायलाई प्रोत्साहन गरेको छ। तर, संस्कृत तथा कर्मकाण्ड अध्ययन गराउने शिक्षालयले दलित विद्यार्थीलाई यो अवसरमा पटकपटक नै वर्जित गरिएको घटना चर्चामा छन्, दिगो समाधानको बाटोमा छैन। विद्यार्थीले आश्रममै बसेर अध्ययन गर्न खोजिरहेको बेला सहयोग गर्नूपर्नेमा जातकै प्रश्न तेस्र्याइन्छ। विद्यालयमा जातीय भेदभाव झल्किने व्यवहार गर्नु कदापि शिक्षित र सचेत व्यक्तिको व्यवहार होइन। त्यो नेपालको संविधानको पालना नगर्ने व्यक्तिहरूको कब्जामा गुरुकुल शिक्षा रहेसम्म दलित समुदायको कर्मकाण्ड शिक्षामा प्रवेश पाउनु महाभारत चढ्नुजस्तै हो। डीओई सन् २०१२ का अनुसार दलित समुदायका विद्यालय अध्ययन गर्ने उमेरसमूहका ३० प्रतिशत बालबालिका विद्यालयबाहिरै छन्। प्राथमिक (कक्षा १५) मा भर्ना भएका दलित बालबालिका १९९ प्रतिशत, निमावि (कक्षा ६८) मा १४५ प्रतिशत र माध्यमिक (कक्षा ९१०) मा ११ प्रतिशत र उच्च माध्यमिक (कक्षा १११२) मा ६७ प्रतिशत छन् (डीओई, सन् २०१५)। दलित बालबालिका जतिजति माथिल्ला कक्षामा उत्तीर्ण हुँदै विद्यालयबाट बाहिरिन्छन्। तल्लाभन्दा माथिल्ला कक्षामा उनीहरूको संख्या ओरालो लाग्नुको मुख्य समस्याको पहिचान हुनु नै पर्छ। संविधानमा छुवाछूत तथा भेदभाव गर्न नपाइने भए पनि जातीयताकै आधारमा विद्यालयका ढोका दलितका लागि बन्द छन्। दलित समुदायका बालबालिका जातीय र आर्थिक अभावकै कारण विद्यालयबाट वञ्चितको घटनाले लञ्जित बनाएकै होला । यसले दलितलाई मात्र प्रभावित गर्दैन्, राष्ट्रिय शिक्षा क्षेत्रमा नराम्रो असर पर्ने देखिन्छ। संविधानमा व्यवस्था गरे पनि दलित बालबालिका गरिबी र जातीय विभेदकै कारण विद्यालय को मूलढोकाबाट किन पटक पटक नै फर्किरहेका छन् ? प्राविधिक र व्यावसायिक उच्च शिक्षामा दलितका लागि कानुनबमोजिम विशेष व्यवस्था गरिनेछ भनियो। तर पनि दलित विद्यार्थीलाई अध्ययनमा गरिबी प्रमुख बाधक पक्ष हो। विद्यालय तथा कक्षाकोठामा दलित बालबालिकाले अपमानित र भेदभावजन्य व्यवहार भोग्नुपरेका घटना नौला चाहिँ होइनन्। विद्यालय क्षेत्रभित्र गरिएका भेदभावजन्य व्यवहार तथा अपमानका घटनाले दलित बालबालिकाको अध्ययनप्रति कति रुचि हुन्छ ? उनीहरू कतिन्जेल विद्यालयमा टिकिरहन सक्छन् ? यो समुदायका बालबालिकालाई विद्यालय तहमा टिकाइराख्न सरकारी स्तरबाट संरक्षण र योजना चाहिएको हो। सबैका लागि शिक्षालाई कार्यान्वयन गर्न बजेट पनि खर्च भइरहेकै हुन्छ। तिनको शिक्षा क्षेत्रमा उत्साहजनक सहभागिता छैन। नेपालको औसत गरिबी १८१७ प्रतिशत छ। जसमध्ये दलित समुदायको गरिबी ४२ प्रतिशत छ। दलित समुदाय गरिबीको रेखामुनि बाँचिरहन विवश छ। यो समुदाय गाँस, बास र कपास, स्वास्थ्य, रोजगारीका अवसरबाट वञ्चित छन्। जो अति गरिबीको समूहमा बाँचिरहेको छ। यो अवस्थामा दलित समुदायको पहिलो प्राथमिक शिक्षा हुनै सक्दैनन्। उनीहरूको पहिलो प्राथमिकता गाँस, बास र कपास हुनु स्वाभाविक नै ठानिन्छ। शिक्षा पहिलो प्राथमिकता पार्न सरकारले कार्यक्रमहरू सञ्चालन गर्नूपर्ने देखिन्छ। कुल जनसंख्याको झन्डै १४ प्रतिशत दलित समुदायको जनसंख्या छ। आईडीएसएन सन् २०१५ का अनुसार दलित साक्षरता दर ५२४ प्रतिशत छ। साक्षरता दर राष्ट्रिय औसतमा ६५९ प्रतिशतमा दलित साक्षरताको अवस्था निकै कमजोर देखियो। दलित समुदायमा तराई दलितको भन्दा पहाडी दलित समुदायको शिक्षा अवस्था राम्रो देखिन्छ। पहाडी दलितको ४३६ प्रतिशत र तराई दलित ३८८ प्रतिशत साक्षरता दरले दलित समुदायको शिक्षामा सरकारी लगानीको खाँचो देखिन्छ। मधेसी दलितको अवस्था झनै दयनीय छ। तराईका आधा जति दलित परिवारका नाममा टेक्ने जमिन पनि छैन। आधारभूत आवश्यकताको व्यवस्थापन गर्न जुधिरहेका परिवारको शिक्षाको अवस्था कस्तो होला ? दलितलाई पुरानो राज्यसत्ताकै कारण चरम गरिबी बनायो। जातीयताकै कारण जीवनभर शिर ठाडो बनाएर हिँड्न पाएनन्। भेदभाव तथा छुवाछूतकै कारण दलित समुदायहरू सार्वजनिक तथा निजी क्षेत्रमा समेत छुवाछूतकै सिकार हुन पर्यो। संविधानमा जातीय भेदभाव तथा छुवाछूत गर्न नपाइने भनिए पनि विभेदका घटना रोकिएको छैन। विद्यालयदेखि मन्दिर तथा सार्वजनिक स्थलमा समेत विभेद हुनु सभ्य र सुसंस्काररहित समाज ठहरिँदैन। यसको प्रभाव दलित समुदायका बालबालिकालाई नराम्रो असर परेको हुन्छ। गरिबीमा बाँचिरहेका दलित बालबालिकाको स्वास्थ्य अवस्था कस्तो होला ? उनीहरूले विद्यालयमा सक्रियताका साथ अध्ययन गरिरहेका होलान् ? उनीहरू विद्यालयका अन्य विद्यार्थी झैं जेहेन्दार होला ? गरिब तथा विपन्न समुदायका परिवारको पहिलो प्राथमिकता शिक्षाभन्दा जीविकोपार्जन हुन्छन्। परिवारको आधारभूत आवश्यकता पूर्तिका लागि अभिभावकको जति नै अन्य सदस्य सक्रिय हुनुपर्छ। दलित बालबालिकाको समेत जिम्मेवारी गर्नुपर्ने हुँदा शिक्षाभन्दा श्रममा बढी समय खर्चिनुपर्ने बाध्यता नै हुन्छ। दलित समुदायको उत्थान गर्न शिक्षा सशक्तीकरणको पहिलो आधार स्तम्भ हो। तर, संविधानमा व्यवस्था गरिएको हक अधिकार कार्यान्वयनमा कमजोरीले दलित समुदायका बालबालिका शिक्षालयबाटै बाहिर छन्। दलित समुदायको विद्यालय तहमै कमजोर उपस्थिति हुनुका कारण फरक फरक होलान्। त्यसका कारण पहिचान गर्नुपर्छ। तर, विद्यालय तहमा हुने जातीय भेदभाव तथा छुवाछूत, विद्यालयका शिक्षक तथा संगी, पारिवारिक तथा शारीरिक समस्या, गरिबी, नीति नियम, अपर्याप्त छात्रवृत्ति र त्यसको चरम दुरुपयोगले विद्यालय शिक्षामा उनीहरूलाई आकर्षण गर्न सकेको छैन। शिक्षालयका मूलढोकाबाट दलित बालबालिकालाई प्रवेश गर्न रोकिनु हुँदैन। संस्कृत तथा गुरुकुल शिक्षामा जातकै कारण अध्ययनको अवसरबाट बञ्चित हुन नपरोस्। शिक्षाकै कारण दलित समुदायका बालबालिकाले भोग्नुपरेको समस्याले नेपाली समाजलाई गिज्याइरहेको छ। यो समस्या त व्यक्ति, समाज र राष्ट्रकै समस्याका रूपमा पहिचान हुनैपर्छ। शिक्षा क्षेत्रमा दलित तथा सीमान्तकृत समुदाय सहभागिता वृद्धि हुनै सकेको छैन। निःशुल्क शिक्षा भनिए पनि आर्थिक अभावका शुल्क तिर्न नसक्दा ज्यान गुमाउनुपर्ने अवस्था कहिले हट्छ ? दलित समुदायका बालबालिकाको किन विद्यालय शिक्षामा नै कमजोर उपस्थिति भयो ? न्यून उपस्थिति भएकाहरू पनि माथिल्ला कक्षा अध्ययन गर्ने वातावरण किन बन्न सकेन ? दलित समुदायका बालबालिकाको विद्यालय शिक्षाप्रति आकर्षण नहुनुको कारण पहिचान गरी नीति, बजेटमार्फत कार्यक्रम सञ्चालन गर्न सकेमात्र शिक्षामा दलित समुदायको आकर्षण बढोत्तरी हुन्छ।"
बागमती प्रदेशसभा : एमाले र राप्रपाको विरोधपछि बैठक स्थगित,"हेटौंडा : बागमती प्रदेशको प्रमुख प्रतिपक्ष दल नेकपा एमाले र राष्ट्रिय प्रजातन्त्र पार्टीले बैठक अवरुद्ध गरेपछि प्रदेशसभा बैठक भोलि ११ बजे सम्मका लागि स्थगित भएको छ। गत असार १ गते प्रदेशका आर्थिक मामिला तथा योजनामन्त्री बहादुर सिं लामाले प्रदेश सरकारको तर्फबाट आगामी आवको अनुमानित बजेट सार्वजनिक गरेलगत्तै सभामुख भुवनकुमार पाठकले अर्को बैठक असार १२ गते बस्ने गरी बैठक स्थगित गरेका थिए। आज ३ बजे बजेको पहिलो बैठकमा प्रदेशका आर्थिक मामिला तथा योजना मन्त्री लामाले आर्थिक वर्ष २०८००८१ को राजस्व र व्यय टेबुल गरेसँगै प्रदेशको अर्थसम्बन्धी कार्यान्ययन गर्न बनेको विद्येययक २०८० लाई प्रस्तुत गरे। मन्त्री सिं लामाले मध्यकालीन खर्च संरचना आर्थिक वर्ष २०८००८१ देखि २०८२०८३ सम्म पेस गरेसँगै सभामुख भुवन कुमार पाठकले अर्को बैठक मंगलबार ४ बजे बस्ने गरी स्थगित गरे। दोस्रो पटक ४ बजेको बसेको बैठकमा एमाले र राप्रपाले बैठक अवरुद्ध गरेका हुन्। दोस्रो बैठकमा छलफलको सुरुवातमै प्रमुख प्रतिपक्ष दल नेकपा एमालेका नेता जगन्नाथ थपलियाले आफ्नो भनाई राखेपछि एमाले र राप्रपाका सांसदहरूले उठेर बैठक अवरुद्ध गरेपछि पुःन ६ बजेबस्ने गरी बोलाइएको बैठक बस्न सकेन भने बुधवार ११ बजेको लागि बोलाइएको प्रदेशसभा सचिवालयका प्रवक्ता मनोज कुमार गुप्ताले बताए। सरकारले ल्याएको बजेट प्रति असन्तुष्टि राख्दै प्रतिपक्ष दल नेकपा एमालेका नेता जगन्नाथ थपलियाले बागमती प्रदेश सरकारले ल्याएको बजेटमध्ये २१ प्रतिशत मुख्यमन्त्री शालिकराम जम्कट्टेलको गृह जिल्ला धादिङ सहित नुवाकोट र सिन्धुपाल्चोकमा मात्र केन्द्रित रहेको बताए। उनले प्रदेश सरकारले ल्याएको बजेट एक पक्षीय भएको, सरकारको मन्त्री रहेको जिल्ला र क्षेत्रलाई मात्र प्राथमिकता दिएको, बजेटलाई समावेशी ढंगबाट वितरण नगरिएको, वडा नै नभएको क्षेत्रमा बजेट विनियोजन गरेको, गैससलाई नाम नै तोकेर अनुदान वितरण गरिएको बताए। नेता थपलियाले प्रदेश सरकारले ल्याएको बजेट किसान, युवा, निमुखा जनताको पक्षमा नरहेकाले यस्तो बजेट कुनै पनि हालतमा पास गर्न नदिने बताए। त्यस्तै नेपाल किसान पार्टीका संसद सुरेन्द्र राज गोसाईले प्रदेश सरकाले ल्याएको बजेटमा कुनै लक्ष्य र दीर्घकालिन योजना नभएको भन्दै झारटार्ने किसिमको मात्र भएको बताए। उनले बजेटमा आम जनताको मागलाई सम्बोधन गर्नुको सट्टा आफुखुसी मनलाग्दी हिसाबले बजेट बाँडेको आरोप लगाए।"
उपप्रधान तथा गृहमन्त्री श्रेष्ठ आज चीन जाँदै,काठमाडौं : उपप्रधान तथा गृहमन्त्री नारायणकाजी श्रेष्ठ आज चीन भ्रमणमा जाने भएका छन्। राति ११ बजे उनी चाइना साउर्दनको विमानबाट चीन जान लागेका हुन्। चीनमा आयोजना हुने व्यापारसम्बन्धी प्रदर्शनीमा सहभागी हुन श्रेष्ठ चीन जान लागेका हुन्। गृहमन्त्री श्रेष्ठको चीन भ्रमणका दौरानमा उच्च राजनीतिक भेटघाट पनि हुने भएको छ। प्रधानमन्त्री पुष्पकमल दाहालको चीन भ्रमणको तयारी भइरहेका बेला माओवादी उपाध्यक्षसमेत रहेका श्रेष्ठको चीन भ्रमणलाई अर्थपूर्ण रूपले हेरिएको छ।
न्यायाधीशले घुस खाएको अभिव्यक्ति दिने कोसीका मन्त्रीविरुद्ध अवहेलना मुद्दा,"विराटनगर : कोसी प्रदेशका सामाजिक विकासमन्त्री बुद्धिकुमार राजभण्डारीविरुद्ध अदालतको अवहेलना सम्बन्धी २ वटा मुद्दा दर्ता भएको छ। न्यायाधीशले घुस खाएर मुद्दामा आदेश गरेको विवादास्पद एवं आपत्तिजनक अभिव्यक्ति दिएका राजभण्डारीविरुद्ध उच्च अदालत विराटनगरमा मंगलबार अलगअलग मुद्दा दायर भएको हो। अधिवक्ता उद्धवचन्द्र घिमिरे र उच्च अदालतका तर्फबाट रजिष्ट्रार जितेन्द्रबाबू थपलियाले मुद्दा दायर गरेका छन्। प्रदेश खेलकुद विकास बोर्डका सदस्य सचिवले पैसा दिएकै भरमा न्यायाधीशले मुद्दामा स्टे अडर जारी गरेको आरोप राजभण्डारीले सार्वजनिक रूपमै लगाएका थिए। अधिवक्ता घिमिरे र रजिष्ट्रार थपलियाको उजुरीमा मन्त्री राजभण्डारीले दिएको अभिव्यक्ति नेपालको संविधानको धारा १३९ (२) तथा न्याय प्रशासन ऐन, २०७३ को दफा १७ (२) बमोजिमको कसूर भएका कारण अदालतको अवहेलना बन्न पुगेको उल्लेख छ। उक्त दफाको उपदफा ४ बमोजिम १ वर्षसम्म कैद वा १० हजार रुपैयाँसम्म जरिवाना वा दुवै सजायको मागदाबीसहित मन्त्री राजभण्डारीविरुद्ध मुद्दा दर्ता भएको हो। नेपालको संविधानको धारा १२६ (२) तथा न्याय प्रशासन ऐन, २०७३ को दफा १८ (१) मा अदालतले दिएको आदेशको पालना गर्नुपर्छ भन्ने बाध्यात्मक व्यवस्था छ। संविधान र कानूनको उल्लंघन गर्दै मन्त्रीले दिएको अभिव्यक्ति न्यायालयमाथि द्वेष र घृणा फैलाउने उद्देश्यले प्रेरित भएको दाबी निवेदकको छ। उच्च अदालत विराटनगर बार एशोसिएशनले पनि सोमबार विज्ञप्ति जारी गरेर मन्त्रीको अभिव्यक्तिप्रति आपत्ति जनाएको थियो। मन्त्रीले आफ्नो संवैधानिक कर्तव्य बिर्सिएर अप्रमाणित र गैर जिम्मेवारीपूर्ण अभिव्यक्ति दिँदै न्यायालयप्रति जनतामा भ्रम सृजना गर्ने काम गरेको ठहर बार एशोसिएशनको छ। एशोसिएशनका अध्यक्ष विश्वराम भट्टराई र सचिव विनोदकुमार तिमल्सिनाले विज्ञप्ति जारी गर्दै न्यायाधीशमाथि मन्त्री राजभण्डारीले लगाएको आरोपको पुष्टि गर्न चुनौती दिएका छन्। उच्च अदालत विराटनगरका न्यायाधीशले घुस खाएर मुद्दामा स्टे अडर जारी गरेको अप्रमाणित आरोप लगाउँदै मन्त्री राजभण्डारीले आइतबार विवादास्पद अभिव्यक्ति दिएका थिए। प्रदेश खेलकुद विकास बोर्डका सदस्य सचिव हंशराज वाग्लेलाई बर्खास्त गर्ने प्रदेश सरकारको निर्णय कार्यान्वयन नगर्न उच्च अदालतले अन्तरिम आदेश दिएको विषयलाई लिएर मन्त्री राजभण्डारीले न्यायाधीशलाई फटाहा र जनताको नाममा कलंकसमेत भन्न भ्याए। झापाको दमकमा गत वैशाख १४ देखि १६ गतेसम्म आयोजित प्रथम मुख्यमन्त्री कप राष्ट्रिय पुरुष भलिबल प्रतियोगिताको ब्यानरमा प्रदेशको नाम कोसी नलेखेको कारण देखाउँदै प्रदेश खेलकुद बोर्डका सदस्य सचिव वाग्लेलाई गत जेठ ३ गते बसेको कोसी प्रदेशको मन्त्रिपरिषद् बैठकले बर्खास्त गर्ने निर्णय गरेको थियो। उच्च अदालत विराटनगरका न्यायाधीश कृष्णकमल अधिकारीको इजलासले जेठ ५ गते प्रदेश सरकारको निर्णय कार्यान्वयन नगर्न अल्पकालीन अन्तरिम आदेश जारी गरेको थियो। दुवै पक्षसँगको छलफलपछि न्यायाधीश कृष्णकमल अधिकारी र राजनप्रसाद भट्टराईको संयुक्त इजलासले जेठ २२ गते अल्पकालीन अन्तरिम आदेशलाई निरन्तरता दियो। त्यसपछि वाग्ले काममा फर्किएका छन्। त्यही आदेशलाई लिएर प्रदेशको खेलकुद क्षेत्र हेर्दै आएको मन्त्रालयका मन्त्रीले भने न्यायाधीशले घुस खाएर स्टे अडर दिएको आरोप लगाएका हुन्।"
ललिता निवास जग्गा प्रकरणमा पूर्वनिर्वाचन आयुक्त सुधीरकुमार शाह पक्राउ,काठमाडौं : ललिता निवास प्रकरणमा पूर्वनिर्वाचन आयुक्त सु्धीरकुमार शाह पक्राउ परेका छन्। सरकारी पदमा रहदा ललिता निवासको जग्गा हिनामिना गर्ने कार्यमा संलग्न रहेको शाहमाथि आरोप छ। उनलाई आजै काठमाडौंबाट पक्राउ गरेको सीआइबीका प्रमुख किरण बज्राचार्यले जानकारी दिए। आजै प्रहरीले सोही प्रकरणमा भाटभटेनी सुपर मार्केटका सञ्चालक मीनबहादुर गुरूङसहित ६ जनालाई पक्राउ गरेको छ। उनीहरूलाई म्याद थपका लागि जिल्ला सरकारी वकिलको कार्यलयमा लगिएको छ। सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी गरेको आरोपमा प्रहरीले कारबाही अघि बढाएको हो। विसं २०४९ देखि २०६९ सम्ममा ललिता निवासको जग्गा लिखत कीर्ते गरी हिनामिना भएको सार्वजनिक भएको थियो । सोही प्रकरणमा सीआईवीले अनुसन्धान गरिरहेको छ । यसैक्रममा शाह पक्राउ परेका हुन्। उक्त घटनाको सन्दर्भमा अख्तियार दुरुपयोग अनुसन्धान आयोगले छुट्टै अनुसन्धान गरेर एक सय ७५ जनाविरुद्ध विशेष अदालतमा मुद्दा दर्ता गरेको थियो । हाल उक्त मुद्दा विचाराधीन छ ।
नेपाली जडिबुटी आयात गर्न चीन इच्छुक,"काठमाडौं : प्रतिनिधिसभाका उपसभामुख इन्दिरा रानाले नेपाल भ्रमणमा रहेको चीनको तिब्बत स्वायत्त क्षेत्रको संसदीय प्रतिनिधि मण्डलसँग शिष्टाचार भेट गरेकी छन्। चीनको तिब्बत स्वायत्त क्षेत्र जनकांग्रेसका स्थायी समिति उपनिर्देशक तथा जनकांग्रेसको कृषि, ग्रामीण मामिला र वातावरणीय स्रोत समितिका अध्यक्ष जियाङ बाईको नेतृत्वमा आएको चिनियाँ संसदीय प्रतिनिधि मण्डलसँग मंगलबार सिंहदरबारमा भेटवार्ता भएको हो। भेटमा उपसभामुख रानाले नेपाल चीन सम्बन्ध निकै पुरानो र घनिष्ट भएको चर्चा गर्दै दुई पक्षीय भेटवार्ता र भ्रमणले दुई देशको सम्बन्धलाई थप मजबुत बनाउन महत्वपूर्ण भूमिका खेल्ने बताइन्। नेपालको हिमाली क्षेत्रमा उत्पादन हुने फलफूल, जडिबुटी लगायत कृषि उत्पादनहरू अर्गानिक र उत्कृष्ट हुने भन्दै उपसभामुख रानाले नेपाली उत्पादनलाई चिनियाँ बजारसम्म विस्तार गर्नसके दुवै देशलाई फाइदा हुने बताइन्। नेपालको हिमाली क्षेत्रमा उत्पादन हुने फलफूलहरु विशेष गरी ओखर निकै राम्रो र स्वादिलो हुन्छ, रानाले भनिन्, नेपालमा उत्पादन हुने फलफूल, जडिबुटीहरू चिनियाँ बजारसम्म विस्तार गर्न सके चीनका नागरिकले हिमाली क्षेत्रको उत्पादनको स्वाद पाउनुहुन्थ्यो। भौगोलिक विकटता र पर्याप्त सडक मार्गको विकास नहुँदा छिमेकी देश चीनसँग सीमित मात्रामा नाकाहरु रहेको भन्दै उपसभामुख रानाले भएका नाकाहरू पनि बेला बेलामा बन्द हुने गरेकाले समस्या हुने गरेको बताइन्। नेपालमा बनाइएको कार्पेट चीनमा निर्यात हुने गरेको थाहा पाउँदा आफूलाई निकै खुसी लागेको भन्दै उपसभामुख रानाले कतिपय कार्पेट जेलमा रहेका कैदी बन्दीहरुले समेत बनाउने गरेको उल्लेख गरिन्। अध्यक्ष जियाङ बाईले नेपाल र चीनबीचको सम्बन्ध इतिहासदेखि नै निकै घनिष्ट रहेको बताए। तिब्बत स्वायत्त क्षेत्रको प्रान्तीय टोलीको नेतृत्व गर्दै आफू पहिलोपटक नेपाल आएको उल्लेख गर्दै जियाङले तिब्बतले नेपालसँगको सम्बन्धलाई सधैं विशेष प्राथमिकता दिने बताए। चिनियाँ राष्ट्रपति सी जिनपिङको नेपाल भ्रमणले नेपालचीन सम्बन्धको नयाँ अध्याय सुरू भएको छ, जियाङले भने, नेपालको एक चीन नीतिप्रतिको प्रतिबद्धताको हामी प्रशंसा गर्छौं। भूकम्प र कोरोना महामारीका कारण नेपालचीन सीमा नाकाहरुमा केही समस्या आएको चर्चा गर्दै जियाङले पछिल्लो समय सबै नाकाहरु खुल्दै गएको र सामान आयात निर्यातमा हुने कठिनाइ हट्दै गएको बताए। हामीले नेपालसँगको सम्बन्धलाई विशेष प्राथमिकतामा राखेका छौं। चीनको तर्फबाट नेपालको सीमा क्षेत्रसम्म भौतिक पूर्वाधारका कामहरू द्रूत गतिमा गरिरहेका छौं, उनले भने, कोरोना र भूकम्पले प्रभावित सीमा नाकाहरू सबै खुलिरहेका छन्। कृषि उत्पादन अर्गानिक र स्वस्थ हुनुपर्नेमा आफूहरू सचेत रहेको चर्चा गर्दै जियाङले तिब्बत सरकारले रासायनिक मलको प्रयोग कम गर्ने र अर्गानिक मलको वृद्धि गरी माटोको उर्वरा शक्ति कसरी बढाउने भन्नेमा काम भइरहेको बताए। नेपालको हिमाली क्षेत्रको हावापानीका कारण यहाँ उत्पादित फलफूल, जडिबुटीहरु गुणस्तरीय र उत्कृष्ट हुन्छ, उनले भने, नेपालको हिमाली क्षेत्रको कृषि उत्पादनलाई तिब्बतमा निकै राम्रो मानिन्छ। त्यसैले यहाँको उत्पादनको चिनियाँ बजारमा राम्रो सम्भावना छ।"
अवहेलना मुद्दामा मेयर बालेनसँग सर्वोच्चले माग्यो लिखित जवाफ,"काठमाडौं : काठमाडौं महानगरपालिकाका मेयर बालेन्द्र शाह (बालेन)लाई लिखित जवाफ पेस गर्न सर्वोच्च अदालतले आदेश दिएको छ। अदालतको अवहेलनासम्बन्धी मुद्दामा सर्वोच्चले लिखित जवाफ पेस गर्न भनेको हो। न्यायाधीश तिलप्रसाद श्रेष्ठले एकल इजलासले अवहेलना मुद्दा दर्ता गरेर लिखित जवाफ माग्न आदेश दिएको हो। मेयर बालेनले हिन्दी फिल्म चलाउन दिने उच्च अदालत पाटनको आदेश नमान्ने अभिव्यक्ति दिएका थिए। उनले त्यसका लागि आफू जुनसुकै सजाय भोग्न तयार रहेको बताएका थिए। 'जहाँ सबाल देशको सार्वभौमिकता र स्वाधीनताको आउँछ म कुनै कानुन र अदालतलाई मान्नेवाला छैन। फिल्म लेखकले नेपाल भारतको अधिनमा थियो भनिसकेपछि उनीहरू को नियत थाहा हुन्छ। यो कुरालाई नेपाल सरकारले स्टन्ट भन्नू र अदालतले फिल्म चल्न दिनु भनेको नेपाल भारतको अधिनमा थियो, अदालत र सरकार भारतको गुलाम भएको बुझिन्छ। यसको लागि जुनसुकै सजाय भोग्न तयार छु तर फिल्म चल्दैन र चल्न दिइनेछैन,' बालेनले भनेका थिए। अदालतको मानहानी भएको भन्दै अधिवक्ता वर्षाकुमारी झाले मेयर बालेनलाई प्रतिवादी सर्वोच्चमा निवेदन दिएकी थिइन्।"
सिंहदरबारमा मन्त्रिपरिषद् बैठक,काठमाडौं : मन्त्रिपरिषद् बैठक सुरू भएको छ। सिंहदरबारस्थित प्रधानमन्त्री एवं मन्त्रिपरिषद्को कार्यालयमा बैठक सुरू भएको हो। बैठकमा सरकारका नियमित कामकारबाहीबारे छलफल हुने बताइएको छ।
बजेटको पक्षमा मतदान गर्न माओवादी सांसदलाई 'ह्वीप',काठमाडौं : नेकपा माओवादी केन्द्रका सांसदहरूलाई बजेटको पक्षमा मतदान 'ह्वीप' जारी भएको छ। सिंहदरवारमा मंगलबार बसेको संसदीय दलको बैठकमा संसदीय दलका नेतासमेत रहेका प्रधानमन्त्री पुष्पकमल दाहालको निर्देशनअनुसार ह्वीप जारी गरिएको प्रमुख सचेतक हितराज पाण्डेले जानकारी दिए। बुधबार विनियोजन विधेयक संसदमा निर्णयार्थ प्रस्तुत गर्ने कार्यक्रम रहेकाले माओवादीले आफ्ना सांसहरूलाई अनिवार्य उपस्थितका लागि आह्वानसमेत गरेको छ।
"नेपालमा अनलाइन व्यापार प्रवर्द्धन गर्दै चिनियाँ अर्बपति ज्याक मा, प्रधानमन्त्रीसँग भेट्ने तयारी",काठमाडौं : चिनियाँ अर्बपति ज्याक मा नेपाल भ्रमणका लागि काठमाडौं आइपुगेका छन्। बंगलादेशबाट विमान चार्टर्ड गरेर उनी मंगलबार दिउँसो काठमाडौं आइपुगेका हुन्। 'ईकमर्श' व्यापार प्रवर्द्धन गर्न उनी नेपाल आएका हुन्। अलिबाबाका संस्थापकसमेत रहेका ज्याक माले नेपालमा अनलाइन व्यापारका विषयमा सरोकारवालासँग छलफल गर्ने कार्यक्रम रहेको छ। स्रोतका अनुसार ज्याक माले प्रधानमन्त्री पुष्पकमल दाहालसँग भेट्ने कार्यक्रम छ। प्रधानमन्त्री दाहाललाई भेटेर उनले नेपालमा ईकमर्श व्यापारका विषयमा छलफल गर्ने चिनियाँ अधिकारीले बताएका छन्। त्यस्तै ज्याक मा बुधबार चितवन जाने कार्यक्रम छ। तीन दिने भ्रमणमा नेपाल आएका ज्याक मा बिहीबार पाकिस्तान जानेछन्। उनी काठमाडौंबाट चार्टर्ड विमानबाट सिधै लाहोर जाने कार्यक्रम रहेको स्रोतले जनाएको छ। ईकमर्श व्यापारलाई दक्षिण एसियासँग जोड्ने अभियानमा ज्याक मा रहेको र त्यही सिलसिलामा उनी दक्षिण एसियाली मुलुकको भ्रमण गरिरहेको स्रोतले जनाएको छ।
"द्वारिकाज होटेलको बगैँचामा देखिए ज्याक मा, तस्बिर लिन खोज्दा सुरक्षा गार्डले भने प्लिज रेस्पेक्ट दी प्राइवेसी","काठमाडौं : चिनियाँ अर्बपति ज्याक मा तीन दिने भ्रमणका लागि काठमाडौं आएका छन्। उनी बत्तिसपुलतीस्थित द्वारिकाज होटलमा बास बसेका छन्। अलिबाबाका संस्थापकसमेत रहेका ज्याक मालाई भेट्ने उद्देश्यले अन्नपूर्णकर्मी मंगलबार साँझ द्वारिकाज होटल पुगेको थियो। नभन्दै हामीले ज्याक मालाई भेटायौं। उनी होटलको बगैँचामा व्यस्त देखिन्थे। चारपाँच जनाको समूहमा उनी कुराकानी गरिरहेका थिए। ज्याक मासँग केही कुरा गर्न सकिन्छ कि भनेर हामीले प्रयास गर्यौं। उनी निकट हुन खोज्दा उनका सुरक्षा गार्डले हामीलाई रोके। सुरक्षा गार्डले हामीलाई ज्याक माको नजिक पर्न दिएनन्। भेट्न नपाए पनि ज्याक माको तस्बिर लिने प्रयास गर्यौं। मोबाइल झिकेर दुई स्न्याप खिच्यौं। हाम्रो दुर्भाग्य, त्यो तस्बिर पछाडिबाट मात्रै खिच्न सक्यौं। अनुहारसहितको तस्बिर खिच्ने प्रयासलाई जारी राख्यौं। अगाडिबाट तस्बिर लिन खोज्दा फेरि उनका सुरक्षा गार्डले हामीलाई रोक्न खोजे। उनले तस्बिर नलिन आग्रह गर्दै थिए। हामी नजिक आएर उनले भनेप्लिज सर रेस्पेक्ट दी प्राइवेसी। चार्टर्ड विमानबाट बंगलादेश हुँदै काठमाडौं आइपुगेका उनी बुधबार चितवन जाने कार्यक्रमसमेत रहेको छ। अनलाइन व्यापार प्रवर्द्धन गर्ने उद्देश्यले उनी नेपाल आएको चिनियाँ अधिकारीले जनाएका छन्। उनले प्रधानमन्त्री पुष्पकमल दाहाललाई समेत भेट्ने कार्यक्रम रहेको छ। ज्याक मा बिहीबार भने पाकिस्ताको लाहोर प्रस्थान गर्ने कार्यक्रम छ।"
विमान चार्टर्ड गरेर चिनियाँ अर्बपति ज्याक मा काठमाडौं आइपुगे,काठमाडौं : चिनियाँ अर्बपति ज्याक मा नेपाल आइपुगेका छन्। उनी मंगलबार काठमाडौं आइपुगेका हुन्। उनी बंगलादेशबाट चार्टर्ड विमान लिएर काठमाडौं आएका हुन्। विश्व विख्यात अलिबाबा ग्रुपका संस्थापकसमेत रहेका ज्याक मा नेपालमा कोकोसँग भेट गर्ने भन्नेबारे केही खुलेको छैन। दुई वर्षअघि ज्याक मा 'गायब' भएको चर्चा सञ्चारमाध्यममा छाएको थियो। दुई महिना बढी सार्वजनिकरूपमा देखा नपरेपछि उनी गायब भएको चर्चा संसारभरि छाएको थियो। चीन सरकारले उनलाई नजरबन्दमा राखेको चर्चा पनि चलेको थियो। लामो समयको अन्तरालपछि उनी सार्वजनिक कार्यक्रममा देखा परेका थिए। उनी सार्वजनिक भएसँगै अलिबाबाको सेयरसमेत उकालो लागेको थियो। ज्याक मा अलिबाबाबाहेक ज्याक मा फाउन्डेसन पनि चलाउँदै आएका छन्। उनले यही फाउन्डेशनमार्फत् ग्रामीण क्षेत्रमा देखा परेका समस्याहरूको उजागर गर्दै आएका छन्।
राप्रपाका केन्द्रीय नेता संगठन निर्माण गर्न स्थानीय तहमा जाने,"काठमाडौं :राष्ट्रिय प्रजातन्त्र पार्टीले सबै नेताहरूलाई भूगोल केन्द्रित जिम्मेवारी प्रदान गरेको छ। राप्रपाको केन्द्रीय कार्यसम्पादन समितिको बैठकले ७५३ स्थानीय तहमा नेतालाई जिम्मेवारी दिने निर्णय गरेको हो। राप्रपाका प्रवक्ता मोहनकुमार श्रेष्ठका अनुसार ७५३ वटै स्थानीय तहमा पार्टीका केन्द्रीय नेताहरूलाई यसरी खटाइएको यो पहिलो पटक हो। राप्रपाले सातवटै प्रदेशमा प्रदेश संयोजक तोकेर उनीहरूको काम, कर्तव्य र अधिकार निर्धारण गरिएको छ। सबै प्रदेश संयोजक र भूगोल केन्द्रित नेताहरूको जिम्मेवारी ६ महिनाको लागि तय भएको राप्रपाले जनाएको छ। भुगोलमा खटिएर जाने नेताहरुले वडा तहबाटै संगठन गठन, पुनर्गठन लगायत कार्यविधिमा तोकिएका कामहरु सम्पन्न गर्नुपर्ने जिम्मेवारी तोकिएको श्रेष्ठले बताए। उनका अुसार भुगोल केन्द्रित नेताहरूको कार्यविधिसमेत पारित भएको छ। बैठकमा राप्रपा : अब नवीन राप्रपा सम्बन्धी कार्ययोजनालाई थप व्याख्या तथा विस्तृत कार्यक्रमको रुपमा लागू गर्नका लागि आवश्यक छलफल भएको छ।"
पर्यटनमन्त्री किराँतीले सोधे नागरिक उड्डयन प्राधिकरणका महानिर्देशकलाई स्पष्टीकरण,"काठमाडौं : संस्कृति, पर्यटन तथा नागरिक उड्डयन मन्त्री सुदन किराँतीले नेपाल नागरिक उड्डयन प्राधिकरणका महानिर्देशक प्रदीप अधिकारीलाई ९ बुँदे स्पष्टीकरण सोधेका छन् । सोमबार मन्त्री किरातीले अधिकारीलाई ७ दिनभित्र स्पष्टीकरण बुझाउन निर्देशन दिएका हुन्। प्राधिकरणका महानिर्देशक अधिकारीलाई के कति कारणले आफ्नो पदीय जिम्मेवारी विपरित सरकारको नीति विरुद्धका कार्य गर्नुभएको हो ? भन्दै किराँतीले प्रश्न गरे। स्पष्टीकरणको पहिलो प्रश्नमा भनिएको छ, तपाईंलाई नेपाल सरकारले नेपाल नागरिक उड्डयन प्राधिकरण ऐन, २०५३ को दफा १९ बमोजिम नेपाल नागरिक उड्डयन प्राधिकरणको महानिर्देशकमा नियुक्त गरेको र नेपाल सरकारका नीति, नियम, कार्यक्रमहरुको पालना गर्नु गराउनु तपाइँको कर्तव्य र जिम्मेवारी हो । आव २०७९८० को संघीय संसदले पास गरेको बजेट तथा कार्यक्रमको बुँदा नं १०१ मा नेपाल नागरिक उड्डयन प्राधिकरणलाई नियामक निकाय र सेवा प्रदायक निकायको रुपमा छुट्याउने भनी उल्लेख भएको छ, सोही बमोजिम प्रक्रिया अघि बढिरहेको अवस्थामा तपाइँले नेपाल सरकारको उक्त नीति विपरित विभिन्न कार्यक्रममा अभिव्यक्ति दिने, उक्त नीतिको प्रतिकुल सञ्चार माध्यमहरुमा अन्तर्वार्ता तथा अभिव्यक्त दिने जस्ता कार्यहरु गरी नेपाल सरकारको नीतिको परिपालन नगर्ने र उल्टै त्यसलाई चुनौति दिने कार्यमा संलग्न रहेको पाइएको छ । तपाईंको उक्त कार्य नेपाल नागरिक उड्डयन प्राधिकरण, कर्मचारी सेवाका शर्त र सुविधा सम्बन्धि नियमावली २०५६ को नियम ११२६ को प्रावधान विपरित रहेकोले के कति कारणले तपाइँले आफ्नो पदीय जिम्मेवारी विपरित सरकारको नीति विरुद्धका कार्य गर्नुभएको हो ? किराँतीले नेपालको उड्डयन सुरक्षामाथि पनि गम्भीर प्रश्न उठिरहेको बेला उड्डयन सुरक्षालाई प्रभावकारी बनाउनु पर्ने आफ्नो कर्तव्य र जिम्मेवारी निर्वाह गर्न तपाईं असफल रहेको किन मान्नु नपर्ने ? भन्दै प्रश्न गरेका छन्। मन्त्री किराँतीले अधिकारीको नेतृत्व क्षमता र राज्यले उडान सुरक्षाका लागि सुम्पेको जिम्मेवारी बहन गर्न सक्ने क्षमतामा किन प्रश्न नगर्ने भन्दै जवाफ माग गरेका छन्। सरकारले दातृ निकायसँग ऋण लिएर भैरहवा र पोखरामा अन्तर्राष्ट्रिय विमानस्थल निर्माण गरे पनि विमानस्थलमा नियमित उडान सञ्चालन गर्न नसकेको भन्दै अधिकारीसमक्ष स्पष्टीकरण माग गरिएको छ। २०७९ जेठ २ गतेदेखि सञ्चालनमा ल्याइएको गौतमबुद्ध अन्तर्राष्ट्रिय विमानस्थल र मिति २०७९ पुष १७ गतेदेखि सञ्चालनमा ल्याइएको पोखरा अन्तर्राष्ट्रिय विमानस्थलमा नियमित अन्तर्राष्ट्रिय उडान हुन सकेको छैन । राज्यले दातृ निकायहरुबाट अरवौं रुपैयाँ ऋण लिएर बनाइएका अन्तर्राष्ट्रिय विमानस्थलहरु सञ्चालनमा ल्याउन नसक्नुमा विमानस्थल सञ्चालकको समेत मूख्य भूमिकामा रहनु भएका तपाइँको कार्यक्षमता कमजोर रहेको किन नमान्ने ? भन्दै किराँतीले प्रश्न गरेका छन्। हेर्नुहोस् स्पष्टीकरण माग गरिएको पत्र :"
जिल्ला निर्वाचन कार्यालय खारेज नगर्ने सहमति भइसकेको छ : रमेश लेखक,"काठमाडौं : नेपाली कांग्रेसका प्रमुख सचेतक रमेश लेखकले जिल्ला निर्वाचन कार्यालय खारेज नगर्ने सहमति भइसकेको बताएका छन्। मंगलबार प्रतिनिधिसभा बैठकमा नेकपा एमाले र राष्ट्रिय स्वतन्त्र पार्टीका सांसदहरूले जिल्ला निर्वाचन कार्यालयलाई निरन्तरता दिने विषयमा प्रधानमन्त्री र अर्थमन्त्रीले जवाफ दिनुपर्ने माग गरेपछि कांग्रेस सांसद लेखकले सो विषयमा सहमति भइसकेको र आजको बैठकमा अर्थमन्त्रीले प्रतिबद्धता जनाउने बताएका हुन्। उनले निर्वाचन आयोगले केही समयअघि बसेको सर्वदलीय बैठकमा जिल्ला निर्वाचन कार्यालयहरू खारेज नगर्ने सहमति बनिसकेको बताए। उनले भने,'निर्वाचन आयोगको निष्पक्षता र स्वतन्त्रतालगायत विषयलाई ध्यान दिएर जिल्ला तहमा रहेका कार्यालयलाई निरन्तरता दिने सहमति भइसकेको छ। यस विषयमा विनियोजन विधेयकमाथि जवाफ दिने क्रममा अर्थमन्त्रीले सरकारकै तर्फबाट प्रतिबद्धता गर्नुहुन्छ।' बैठकमा एमाले र रास्वपाको सांसदहरूले जिल्ला निर्वाचन कार्यालय जिल्ला प्रशासनमा गाभ्ने प्रस्ताव सरकारले फिर्ता लिनुपर्ने माग गरेका थिए। प्रतिपक्ष दलहरूको अवरोधपछि सभामुख देवराज घिमिरेले १५ मिनेटका लागि बैठक स्थगित गरेका छन्।"
संयुक्त राष्ट्रसङ्घको शान्ति कार्य विभाग हेर्ने उपमहासचिव आज नेपाल आउँदै,"काठमाडौं : संयुक्त राष्ट्रसंघको शान्ति कार्य विभाग हेर्ने उपमहासचिव जिनपियरे ल्याक्रोइक्स नेपालको चार दिवसीय भ्रमणका लागि आज नेपाल आउँदैछन्। नेपाल भ्रमणका क्रममा उनले प्रधानमन्त्री, उपप्रधान एवं रक्षामन्त्री र परराष्ट्रमन्त्रीसँग शिष्टाचार भेट गर्ने कार्यतालिका छ। उपमहासचिव ल्याक्रोइक्सले प्रधानसेनापति, नेपाल प्रहरी र सशस्त्र प्रहरी बलका प्रमुखसँग भेटघाटको कार्यक्रम रहेको नेपाली सेनाका प्रवक्ता कृष्णप्रसाद भण्डारीले जानकारी दिए। नेपाल बसाइँका क्रममा उनले संयुक्त राष्ट्रसंघ र नेपाली शान्ति सेनासम्बन्धी विविध कार्यक्रममा सहभागी रहनेछन्। साथै, उनले पर्यटकीय महत्वका स्थानको अवलोकन भ्रमण गर्ने कार्यक्रम रहेको छ। संयुक्त राष्ट्रसंघको विश्वशान्ति कार्यमा धेरै सेना पठाएर योगदान गर्ने मुलुकको सूचीमा हाल नेपाल दोस्रो स्थानमा छ। शान्ति सेनामा महिला सैनिक धेरै पठाउने देशमा नेपाल पहिलो नम्बरमा रहिआएको छ। संयुक्त राष्ट्रसंघबाट माग भइआएको खण्डमा नेपालले १० हजार सङ्ख्यामा शान्ति सैनिक पठाउन सक्ने यसअघि नै प्रतिबद्धता जनाइसकेको छ। संयुक्त राष्ट्रसंघले गत जेठ ३० देखि असार १ गतेसम्म सातौँ संस्करणको शान्ति स्थापना कार्यमा प्रविधिका लागि सहकार्यसम्बन्धी अन्तर्राष्ट्रिय संघ गोष्ठी गरेको थियो। उक्त सङ्गोष्ठीमा राष्ट्रसंघका सहयोग कार्यसम्बन्धी विभाग हेर्ने उपमहासचिव अतुल खेरसहितका उच्च पदाधिकारीले भाग लिएका थिए। रासस"
"निर्वाचन कार्यालय खारेज गर्ने निर्णयबाट सरकार ब्याक, अर्थमन्त्रीले भनेकार्यालयहरू रहन्छन्","काठमाडौं : निर्वाचन कार्यालय खारेज गर्ने निर्णयबाट सरकार ब्याक भएको छ। मंगलबारको प्रतिनिधिसभा बैठकमा नेकपा एमाले र राष्ट्रिय स्वतन्त्र पार्टीका सांसदहरूले निर्वाचन कार्यालयहरू खारेज गर्ने निर्णय फिर्ता लिन माग गर्दै संसद अवरोध गरेपछि सरकार ब्याक भएको हो। बैठकमा अर्थमन्त्री डाप्रकाश शरण महतले निर्वाचन आयोगका कार्यालयहरू अन्य कार्यालयको मातहतमा नल्याउने प्रतिबद्धता जनाए। 'आयोगको सन्दर्भमा हामीले कार्यालय नै खारेजी भनेका थिएनौं । तै पनि त्यहाँ खारेजी भन्ने शब्द पर्न गएको हो।,'उनले भने,'निर्वाचन कार्यालयहरू जसरी छन् त्यसरी नै रहन्छ।' मन्त्री महतले आम नागरिकले निष्पक्ष र भयरहित वातावरणमा स्वतन्त्रतापूर्वक निर्वाचनमा भाग लिन पाउने मान्यताप्रति सरकार विचलित नहुने बताए। उनले भने,'हामीले निर्वाचन आयोगको स्वतन्त्रतालाई कत्ति पनि तलमाथि पार्न दिँदैनौँ । यो हाम्रो विश्वास हो। जिल्ला निर्वाचन कार्यालयहरु अझ स्वतन्त्र र प्रभावकारी बनाउन पहल गरिनेछ,खारेज हुनेछैन।' अर्थमन्त्री महतले निर्वाचन आयोगको स्वतन्त्र अस्तित्वको पक्षमा आफूहरु अडिग रहेकाले यसमा कुनै शङ्का उत्पन्न हुन नदिन सरकारको सम्पूर्ण कोसिस रहने समेत प्रतिबद्धता व्यक्त गरे। उनले आगामी आर्थिक वर्षको बजेटमा विभिन्न कार्यालयको पुनरावलोकन गर्ने क्रममा जिल्ला निर्वाचन कार्यालयको सन्दर्भ उल्लेख गरिएको दाबी गरे। यसअघि आजको बैठकमा नेकपा (एमाले) र राष्ट्रिय स्वतन्त्र पार्टीका सांसदहरुले जिल्ला निर्वाचन कार्यालय खारेज गरी सिडिओ कार्यालयमातहत ल्याउने प्रस्तावको विरोध गरेका थिए। प्रतिपक्ष दलको विरोधपछि बैठक १५ मिनेटका लागि स्थगित भएको थियो ।"
भाटभटेनी सुपर मार्केटका सञ्चालक मीनबहादुर गुरूङ पक्राउ,काठमाडौं : भाटभटेनी सुपर मार्केटका सञ्चालक मीनबहादुर गुरूङ पक्राउ परेका छन्। नेपाल प्रहरीको केन्द्रीय अनुसन्धान ब्यूरो (सीआईबी) को टोलीले गुरूङलाई मंगलबार काठमाडौंबाट पक्राउ गरेको हो। ललित निवास जग्गा प्रकरणमा गुरूङ पक्राउ परेको नेपाल प्रहरीका प्रवक्ता कुवेर कठायत पुष्टि गरे। २०७७ माघ २१ गते ललिता निवास जग्गा हिनामिना मुद्दामा विशेष अदालतले व्यवसायी गुरूङलाई दुई करोड धरौटीमा छोडेको थियो। सो मुद्दामा अनुसन्धान भइरहेको छ। सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी गरेको आरोपमा प्रहरीले कारबाही अघि बढाएको छ । ललिता निवास प्रकरणमा यसअघि तीन सयजनालाई प्रतिवादी बनाएर प्रहरीको केन्द्रीय अनुसन्धान ब्यूरोले सरकारी वकिलको कार्यालयमा प्रतिवेदन बुझाएको थियो । तर सरकारी वकिलको कार्यालयले थप अनुसन्धान गर्नुपर्ने जनाउँदै फाइल फिर्ता पठाएको थियो ।
बजेट पास गर्न सांसदलाई कांग्रेसले जारी गर्यो ह्वीप,"काठमाडौं : नेपाली कांग्रेसले पार्टीका सांसदलाई सोमबार प्रतिनिधि सभाको बैठकमा अनिवार्य उपस्थित हुन निर्देशन दिएको छ। कांग्रेसका प्रमुख सचेतकले रमेश लेखकले बुधबार बिहान ११ बस्ने प्रतिनिधि सभाको बैठकमा अनिवार्य उपस्थित हुन ह्वीप जारी गरेका हुन्। नेपाली कांग्रेसले विनियोजन विधेयक, २०८० को पक्षमा मतदान गर्न र तटस्थ नरहन निर्देशन दिएको छ। ह्वीप जारी गरिएको पत्रमा भनिएको छ, असार १३ गते बिहान ११:०० बस्ने प्रतिनिधि सभाको बैठकमा विनियोजन विधेयक, २०८० ( आब २०८०८१ को बजेट) निर्णयार्थ प्रस्तुत हुने हुँदा उक्त दिनको बैठकमा अनिवार्य उपस्थित हुन, विनियोजन विधेयक, २०८० को पक्षमा मतदान गर्न र तटस्थ नरहन यो ह्वीप जारी गरिन्छ। संसद बैठकमा सांसदहरुले बजेट संशोधन नभए पास हुन नदिने बताइरहेका छन्। नेकपा एमाले, रास्वपा, राप्रपा, जसपा, नेकपा एस र जनमत पार्टीका सांसदहरुले यथास्थितिमा बजेट पास हुन नसक्ने अभिव्यक्ति दिँदै आएका छन्।"
सरकार मुलुकको निष्पक्ष निर्वाचनको विपक्षमा छ : एमाले,"काठमाडौं : नेकपा एमालेका प्रमुख सचेतक पदम गिरीले सरकार मुलुकको निष्पक्ष निर्वाचनको विपक्षमा भएको दाबी गरेका छन्। जिल्ला निर्वाचन कार्यालय खारेज गर्ने निर्णय सरकारले नियोजित ढंगले आगामी निर्वाचनलाई प्रभावित गर्ने उद्देश्यले ल्याएको बताएका हुन्। उनले जिल्ला निर्वाचन कार्यालय खारेज गरेर जिल्ला प्रशासनको इकाईमा राख्ने प्रस्ताव गलत भएको टिप्पणी गरे। सत्ता पक्षधरको आफ्नो जनमत गुमेकाले खारेज गर्ने निर्णय गरेको बताउँदै गिरी आफूहरुले सुरु देखिनै यसको विरोध गरेको धारणा राखे। उनले अर्थमन्त्रीले मात्र नभई प्रधानमन्त्रीले जवाफ दिनुपर्ने धारणा राखे। उनले भने, यो सरकारले नबुझि नसोचि ल्याएको छैन। सरकारले नियोजित ढंगले आउने निर्वाचनलाई प्रभावित पार्न लागेको छ। सत्ता पक्षधरको आफ्नो जनमत गुमिसकेपछि, जनतामा आफ्नो विश्वास गुमिसके पछाडि अबका निर्वाचन र आगामी निर्वाचनमा निष्पक्षता हुन नदिने गरी लाग्नुपर्छ भनेर प्रस्ताव आएको छ। तत्काल सच्याउनुपर्छ। उनले निर्वाचन स्वच्छ भयरहित वातावरणमा हुनुपर्ने धारणा राखे। उनले एमाले र अन्य प्रतिपक्ष दलका नेताले विषय उठान गरेपनि सरकारले वेवास्था गरेको जनाए। मंगलबार प्रतिनिधिसभाको बैठकमा रास्वपाले जिल्ला निर्वाचन कार्यालय खारेज गर्ने निर्णय फिर्ता नलिएको भन्दै अवरोध गरेको हो। त्यसमा एमालेले पनि साथ दिएको छ। रास्वपाका प्रमुख सचेतक सन्तोष परियारले जिल्ला निर्वाचन कार्यालय फिर्ता लिन निरन्तर आवाज उठाएपनि सरकारले वेवास्था गरेकाले फिर्ता नभएसम्म संसद सञ्चालन नहुने जानकारी दिए। उनीसहित एमालेका सांसदले सभामुखमार्फत उक्त निर्णय तत्काल फिर्ता गर्न रुलिङको माग गरेका छन्। एमाले र रास्वपाका सांसदले संसद बैठक निरन्तर अवरोध गरेपछि सभामुख घिमिरेले १५ मिनेटका लागि बैठक स्थगित गरेका छन्।"
मेयर बालेनविरुद्ध अदालत अवहेलना मुद्दाको पेशी न्यायाधीश श्रेष्ठको इजलासमा,काठमाडौं : काठमाडौं महानगरपालिकाका मेयर बालेन साहविरुद्धको अदालत अवहेलना मुद्दाको पेशी न्यायाधीश तिलप्रसाद श्रेष्ठको एकल इजलासमा तोकिएको छ। यसअघि सो मुद्दाको पेशी हेर्न नभ्याइनेमा राखिएको थियो। उच्च अदालत पाटनले सिनेमा हल सञ्चालकहरूलाई हिन्दी फिल्मको प्रदर्शन नरोक्न महानगरविरुद्ध अन्तरिम आदेश दिएको थियो। सो आदेश जारी भएसँगै मेयर बालेनले सामाजिक सञ्जालमा आफूले आदेश नमान्ने बताएका थिए। उनले देशको सार्वभौमिकता र स्वाधीनताका विषयमा आफूले कानुन र अदालतलाई नमान्ने बताएका छन्। उक्त अभिव्यक्तिले अदालतको अवहेलना हुने भन्दै अधिवक्ता वर्षा कुमारी झाले रिट दिएकी थिइन्। साहले भारतीय चलचित्र आदिपुरुषले 'सीता भारतकी छोरी हुन्'भन्ने संवाद हटाउन चेतावनी दिएपनि नहटाएपछि महानगरभित्र हिन्दी फिल्म चल्न नदिने घोषणा गरेका थिए। त्यसपछि सिनेमा हल सञ्चालकहरू अदालत पुगेका थिए।
पशुपतिनाथबाट सुनको जलहरी हटाएर राज्यकोषमा दाखिला गरौं : सांसद गौतम,काठमाडौं : नेपाली कांग्रेसका सांसद प्रतिमा गौतमले पशुपतिनाथ मन्दिरमा सुनको जलहरि हटाएर राज्यकोषमा दाखिला गर्नुपर्ने बताएकी छन्। मंगलबार प्रतिनिधिसभा बैठकमा गौतमले पशुपतिनाथ मन्दिरमा सुनको जलहरि हटाएर राज्यकोषमा दाखिला गदै पशुपतिनाथको मौलिक स्वरुप कायम गर्नुपर्ने बताएकी हुन् । उनले पशुपतिनाथ मन्दिरमा अनावश्यक रुपमा सुनको जलहरि राखिएको र जलहरिसम्बन्धी विवादले हिन्दू धर्मावलम्बीको भावनामा चोट पुगेको उल्लेख गरिन्। त्यस्तै उनले जलहरिमा १३ जनाको नाम कुदँको भन्दै आपत्ति जनाइन्।
न्यायाधीश नियुक्तिमा ढिलाइ हुँदैन : कानुनमन्त्री गुरूङ,"काठमाडौं :कानुन, न्याय तथा संसदीय मामिलामन्त्री धनराज गुरूङले अदालतहरूमा रिक्त दरबन्दी पदपूर्तिप्रति गर्ने विषयमा सरकार गम्भीर रहेको बताएका छन्। मंगलबार प्रतिनिधिसभा बैठकमा सम्बन्धित मन्त्रालयको बजेटको छलफलका क्रममा सांसदले उठाएका प्रश्नको जवाफ दिँदै मन्त्री गुरूङले विभिन्न अदालतमा रिक्त रहेका न्यायाधीशहरूको पदपूर्ति छिट्टै हुने दावी गरे। 'विभिन्न जिल्ला अदालतहरूमा रिक्त दरबन्दी पदपूर्तिप्रति गर्ने विषयमा सरकार गम्भीर छ,'उनले भने,'न्यायपरिषद्को सदस्यको हैसितले मैले पनि पहल गरिरहेको छु।' मन्त्री गुरूङले छिटोभन्दा छिटो न्यायाधीश नियुक्त प्रक्रियालाई अगाडी बढाइ सक्षम न्यायाधीश नियुक्ति गरी अदालतमा भएको मुद्दाको चापलाई घटाउने बताए। जनतालाई छिटोछरितो तरिकाले न्याय प्रदान गर्ने कुरामा आफू विश्वस्त रहेको उनको भनाइ छ। कानुन सुधारका लागि आवश्यक मस्यौदा तयारी गरी सरोकारवाला निकायसँग राय परामर्शको प्रक्रियामा रहेको उनको भनाइ छ। मन्त्री गुरूङले भने,'छिटो छरितो न्याय सम्पादन गराउन मुद्दाको व्यवस्थापनको अतिरिक्त कार्यविधि कानुनमा सुधार गरी अदालतको क्षेत्राधिकारको पुनरावलोकन गर्ने,विवाद समाधानका वैकल्पिक उपायहरूको प्रवर्द्धन र प्रोत्साहनको गर्ने विषयमा मन्त्रालयबाट अध्ययन गरी कानुनमा सुधारमा आवश्यक मस्यौदा तयारी गरी सरोकारवाला निकायसँग राय परामर्शको प्रक्रियामा रहेको अवगत गराउन चाहन्छु। सो विधेयकलाई संसदमा पेश गरिन्छ।' हाल सर्वोच्चलगायत जिल्ला अदालतमा न्यायाधीश अभाव हुँदा न्याय सम्पादन प्रभावित भएको छ।"
बागमती प्रदेश सभाको बैठक आज : अवरोध गर्ने एमालेको तयारी,हेटौंडा : बागमती प्रदेश सभाको बैठक आज दिउँसो १ बजे बस्दैछ। आजको बैठकमा प्रदेश सरकारले आगामी आर्थिक वर्ष २०८००८१ को लागि प्रस्तुत गरेको बजेटमाथि पूर्ण छलफल गर्ने कार्यसूचि रहेको प्रदेश सभा सचिवालयका प्रमुख सचिव कृष्णहरि खड्काले जानकारी दिएका छन्। गत असार १ गते बसेको प्रदेश सभाको बैठकमा बागमती प्रदेशका आर्थिक मामिला तथा योजनामन्त्री बहादुर सिं लामाले प्रदेश सरकारको तर्फबाट आगामी आवको अनुमानित बजेट सार्वजनिक गरेका थिए। सोही दिन बसेको दोस्रो बैठकमा आर्थिक विधेयकसहित विभिन्न ६ वटा विधेयक प्रस्तावहरु टेबुल गरिएलगतै प्रदेश सभाका सभामुख भुवन कुमार पाठकले अर्को बैठक असार १२ गते बस्ने जानकारी गराउँदै उक्त बैठक स्थगित गरेका थिए। यता सरकारले प्रस्तुत गरेको बजेट संशोधन गर्नुपर्ने मागसहित प्रमुख प्रतिपक्षी दल नेकपा एमालले बैठक अवरुद्ध पार्ने तयारी गरेको छ।
राष्ट्रिय स्वतन्त्र पार्टीले अवरोध गरेपछि प्रतिनिधि सभा बैठक स्थगित,"काठमाडौं : राष्ट्रिय स्वतन्त्र पार्टीले अवरोध गरेपछि प्रतिनिधि सभा बैठक १५ मिनेटको लागि स्थगित भएको छ। रास्वपाका सांसदले जिल्ला निर्वाचन कार्यालय खारेजको निर्णय फिर्ता नभएको भन्दै मंगलबारको बैठक अवरोध गरेका थिए। लगत्तै एमालेका सांसदहरुले समेत उठेर साथ दिएका थिए। बैठकको सुरुमै समय लिएर रास्वपाका प्रमुख सचेतक सन्तोष परियारले जिल्ला निर्वाचन कार्यालय फिर्ता लिन निरन्तर आवाज उठाएपनि सरकारले वेवास्था गरेकाले फिर्ता नभएसम्म संसद सञ्चालन नहुने जानकारी दिए। उनले सभामुखमार्फत उक्त निर्णय तत्काल फिर्ता गर्न रुलिङको माग गरेका छन्। यता नेकपा एमालेका प्रमुख सचेतक पदम गिरीले सरकार मुलुकको निष्पक्ष निर्वाचनको विपक्षमा भएको दाबी गरेका छन्। जिल्ला निर्वाचन कार्यालय खारेज गर्ने निर्णय सरकारले नियोजित ढंगले आगामी निर्वाचनलाई प्रभावित गर्ने उद्देश्यले ल्याएको बताएका हुन्। उनले जिल्ला निर्वाचन कार्यालय खारेज गरेर जिल्ला प्रशासनको इकाईमा राख्ने प्रस्ताव गलत भएको टिप्पणी गरे। उनले अर्थमन्त्रीले मात्र नभई प्रधानमन्त्रीले संसदमा जवाफ दिनुपर्ने धारणा राखे। उनले भने, यो सरकारले नबुझि नसोचि ल्याएको छैन। सरकारले नियोजित ढंगले आउने निर्वाचनलाई प्रभावित पार्न लागेको छ। सत्ता पक्षधरको आफ्नो जनमत गुमिसकेपछि, जनतामा आफ्नो विश्वास गुमिसके पछाडि आगामी निर्वाचनमा निष्पक्षता हुन नदिने गरी लाग्नुपर्छ भनेर राखेको छ।"
"रास्वपाले गर्यो संसद अवरोध, एमालेका सांसदले दिए साथ",काठमाडौं : राष्ट्रिय स्वतन्त्र पार्टीले प्रतिनिधिसभाको बैठक अवरोध गरेको छ। रास्वपाले जिल्ला निर्वाचन कार्यालय खारेज गर्ने निर्णय फिर्ता नलिएको भन्दै मंगलबार प्रतिनिधिसभाको बैठक अवरोध गरेको हो। रास्वपाका प्रमुख सचेतक सन्तोष परियारले जिल्ला निर्वाचन कार्यालय फिर्ता लिन निरन्तर आवाज उठाएपनि सरकारले वेवास्था गरेकाले फिर्ता नभएसम्म संसद सञ्चालन नहुने जानकारी दिए। उनले सभामुखमार्फत उक्त निर्णय तत्काल फिर्ता गर्न रुलिङको माग गरेका छन्। उनले प्रशासन कार्यालयमा गाभ्ने निर्णय लोकतन्त्र विरोधी भएको र त्रुटि सच्याउन माग गरेका हुन्। यस अगाडि पनि जिल्ला निर्वाचन कार्यालयलाई जिल्ला प्रशासन कार्यालयमा गाभ्ने तयारी गरेको भन्दै एमाले र रास्वपाले विरोध गर्दै आएका थिए। सभामुख देवराज घिमिरेले बजेटको मन्त्रालयत शीर्षकमाथि उठेका प्रश्नहरुको जवाफ दिनेक्रममा जवाफ दिने जानकारी गराएपछि सांसदहरु उठेर विरोध गरेका छन्। रास्वपाको अवरोधलाई एमालेले पनि साथ दिएको छ। एमालेका सांसदहरुले पनि संसदमा उठेर विरोध जनाएका हुन्।
प्रदूषणलाई चिन्ताको भन्दा चिन्तनको विषय बनाऔं : ओली,"काठमाडौं : एमाले अध्यक्ष केपी शर्मा ओलीले स्वास्थ्यको दृष्टिकोणबाट प्रदूषणको चिन्ताभन्दा बढी चिन्तन गर्नु आवश्यक भएको बताएका छन्। पूर्वप्रधानमन्त्री ओलीले काठमाडौं शहर विश्वका पहिलो प्रदूषित सहरमा पर्नु चिन्ताको विषय भएको बताएका हुन्। उनले काठमाडौं शहर प्रदूषणको सूचीमा १ नम्बर देखिएको भन्दै तत्काल कदम चाल्नुपर्ने बताए। काठमाडौं महानगरपालिकाका प्रमुख, उपप्रमुखले पनि प्रदूषणबाट बचाउन केही गर्दै गरेको उल्लेख गर्दै उनले प्रदेश र संघ सरकारहरुको पनि भूमिका आवश्यक भएको धारणा राखे। उनले घरभित्र वा बाहिर वातावरणलाई जीवन्त राख्न आआफ्नो ठाउँबाट भूमिका खेल्न उनले आग्रह गरे। हिजो ट्वीटर स्क्रोल गर्दै जाँदा 'वर्ल्ड अफ स्टाटस' भन्ने ट्वीटर ह्यान्डलबाट आएको एउटा ट्वीटमा आँखा अडिए। त्यसमा विश्वका प्रदुषित शहरको सूचीको पहिलो नम्बरमा हाम्रो काठमाडौंको नाम थियो। ५० लाखभन्दा बढी मानिस बस्ने यस शहरका लागि स्वास्थ्यको दृष्टिकोणबाट यो चिन्ताको विषय हो। तर यस विषयमा चिन्ता भन्दा बढी चिन्तन गर्नु आवश्यक छ। मंगलबार बिहान ओलीले लेखेका छन्,काठमाडौं महानगरपालिकाका प्रमुख, उपप्रमुखले पनि काठमाडौंलाई यसबाट बचाउन पक्कै केही गर्दै हुनुहुन्छ। यसमा प्रदेश र संघ सरकारहरुको पनि भूमिका आवश्यक छ । यसको लागि हामी सबै मिली यो वा त्यो नभनी तत्काल कदम चालौं। हामी सबैले घर भित्र वा बाहिर वातावरणलाई जीवन्त राख्न आआफ्नो ठाउँबाट जस्तो सकिन्छ त्यस्तो भूमिका खेलौं। उनले प्रदुषणबाट बच्न घर बाहिर निस्कँदा मास्क अनिवार्य लगाउन आह्वान गरेका छन्। वर्ल्ड अफ स्टाटसट्वीटर ह्यान्डलमा प्रदूषित शहरमा पहिलो काठमाडौं त्यसपछि क्रमश अन्य शहर छन्।"
वास्तविक सुकुमबासीको पहिचान गरिरहेका छौं : मन्त्री श्रेष्ठ,"काठमाडौं : भूमि व्यवस्था,सहकारी तथा गरिबी निवारणमन्त्री रञ्जिता श्रेष्ठले वास्तविक सुकुमबासीको पहिचान भइरहेको बताएकी छन्। मंगलबार सम्बन्धित मन्त्रालयको बजेटमाथि छलफलका क्रममा सांसदले उठाएका प्रश्नको जवाफ दिँदै मन्त्री श्रेष्ठले सरकारले वास्तविक सुकुमबासीको पहिचान गर्ने काम अघि बढिरहेको बताएकी हुन्। उनले भनिन्,' हामीकहाँ दुईथरी सुकुमबासी छन्। एकथरी हुकुमबासी र अर्कोथरी सुकुमबासी। वास्तविक सुकुमबासी को हो यसबारे हामी गम्भीर छौं।' मन्त्री श्रेष्ठले सहकारीको विषयमा आफू गम्भीर रहेको बताइन्। सहकारीबाट ठगिएका जनतालाई न्याय दिनका लागि कार्यदल गठन गरिएको र त्यसले काम गरिरहेको उनको भनाइ छ। यस्तै मन्त्री श्रेष्ठले भूमिहीनलाई जग्गा उपलब्ध गराउन भूमि आयोगमा छलफल चलिरहेको बताइन्। जग्गा दर्ता गरेर लालपूर्जा हस्तान्तरण गर्ने कार्य अगाडि बढिरहेको उनको भनाइ छ। त्यसका लागि विभिन्न जिल्लामा रहेका दलित,भूमिहीन सुकुमबासीसँग छलफल गरेको उनले बताइन्।"
जसपाको विधान अधिवेशन : अध्यक्ष यादवले आज जवाफ दिँदै,"यही असार १० गते आइतबारदेखि सुरु भएको विधान अधिवेशन पूर्ववत् तालिकाअनुसार समापन हुन लागेको सो पार्टीका केन्द्रीय प्रचार विभाग प्रमुख पूर्ण बस्नेतले जानकारी दिए। काठमाडौं : जनता समाजवादी पार्टी (जसपा) नेपालको विधान अधिवेशन आज समापन हुने भएको छ । यही असार १० गते आइतबारदेखि सुरु भएको विधान अधिवेशन पूर्ववत् तालिकाअनुसार समापन हुन लागेको सो पार्टीका केन्द्रीय प्रचार विभाग प्रमुख पूर्ण बस्नेतले जानकारी दिए। उनका अनुसार आजको बैठकमा मस्यौदा विधानमाथि समूहगत छलफलमा उठेका प्रश्नको पार्टी अध्यक्ष उपेन्द्र यादवलगायतका शीर्षनेताले जवाफ दिने कार्यक्रम छ । अध्यक्ष यादवले प्रस्तुत गरेका मस्यौदा विधानमा सोमबार १० समूहमा समूहगत छलफल भई धारणा राख्ने क्रम सुरु भएको थियो । उक्त १० समूहबाट समूहगत धारणा राखेपछि अधिवेशनको अन्तिम दिन अध्यक्ष यादवले जवाफ दिएर संशोधनसहित विधान पारित गर्ने कार्यसूची रहेको सो पार्टीले जनाएको छ । जसपाको प्रस्तावित विधानमा ७० वर्षे उमेरहदको प्रावधान राखिएको छ । यसैगरी जिल्ला, प्रदेश र केन्द्रीय कार्यसमितिको पदाधिकारीमा एउटै व्यक्ति दुईपटकभन्दा बढी एउटै पदमा बस्न नपाउने, एकल नेतृत्वमा फर्किएको, प्रदेश र केन्द्रीय समिति सदस्य हुन कम्तीमा पाँच वर्ष पार्टी सदस्यता लिएको हुनुपर्नेलगायतका प्रावधान राखिएको विधान प्रस्तुत भएको छ । उक्त मस्यौदा विधानमा छलफलका लागि केन्द्रीय समितिका चार सय छ जना सदस्यका साथै प्रदेश समिति, राष्ट्रिय समिति, विषेश प्रदेश समिति, जिल्ला समिति, महानगर, भातृ सङ्गठन तथा केन्द्रीय समितिबाट मानोनित १० सहित सात सय ४६ प्रतिनिधि सहभागी रहेका छन्।"
बलात्कार प्रयासका आरोपी अदालतका अधिकृत धरौटीमा रिहा,"विराटनगर : बलात्कार प्रयासको आरोपमा पक्राउ परेका उच्च अदालत राजविराज सप्तरीका अधिकृत ४६ वर्षीय नारायण प्याकुरेल धरौटीमा रिहा भएका छन्। जिल्ला अदालत मोरङले २ लाख रूपैयाँ धरौटी लिएर उनलाई छाड्न मंगलबार आदेश दिएको हो। न्यायाधीश गायत्रीप्रसाद रेग्मीको इजलासले प्याकुरेललाई धरौटीमा छाड्न आदेश दिएको अदालतका सूचना अधिकारी हेमबहादुर बुढाथोकीले जानकारी दिए। उनका अनुसार आदेशपछि धरौटीवापतको रकम जम्मा गरेर प्याकुरेल छुटेका छन्। तत्काल प्राप्त प्रमाणका आधारमा पछि ठहरे बमोजिम हुने गरी प्रतिवादीलाई २ लाख धरौटी लिएर हाललाई पुर्पक्षका लागि तारेखमा राख्नू। धरौटीवापतको रकम तिर्न नसकेमा थुनामा पठाउनु, अदालतको आदेशमा भनिएको छ। विराटनगर महानगरपालिका४ घर भएका प्याकुरेललाई प्रहरीले जेठ २४ गते पक्राउ गरेको थियो। विराटनगरकै २३ वर्षीया युवतीलाई बलात्कारको प्रयास गरेको किटानी जाहेरी परेपछि प्रहरीले पक्राउ गरेर उनीविरुद्ध जरबजस्ती करणी उद्योगको मुद्दामा अदालतबाट म्याद लिएर अनुसन्धान अघि बढाएको हो। पछिल्लो समय जेठ २३ गते राति घटना भएको जाहेरीमा उल्लेख छ। पीडित युवतीलाई यसअघि पनि प्याकुरेलले बलात्कारको प्रयास गरेको अनुसन्धानका क्रममा खुलेको थियो। पछिल्लो घटनामा प्रहरीले अनुसन्धान सकेर मिसिल (अनुसन्धान प्रतिवेदन) बुझाएपछि सरकारी वकिल कार्यालय मोरङले अभियोगपत्र तयार पार्दै प्याकुरेललाई प्रतिवादी बनाएर सोमबार मोरङ अदालतमा मुद्दा दायर गरेको हो। वादी नेपाल सरकार र प्रतिवादी प्याकुरेलका कानुन व्यवसायीबीच थुनछेक बहस भएपछि उनीविरुद्धको मुद्दामा अदालतले आदेश दियो। अदालतजस्तो संवेदनशील निकायमा कार्यरत अधिकृत प्याकुरेल विवादास्पद पृष्ठभूमिका कर्मचारी हुन्। विभिन्न घटनालाई लिएर पटकपटक विवादमा पर्दै आएका उनीविरुद्ध यसअघि पनि मोरङ प्रहरीले मुद्दा चलाएको थियो। उनी यसअघि विभिन्न अदालतमा कार्यरत रहँदा विवादमा आइरहेका चिरपरिचत कर्मचारी हुन्। अदालतका कर्मचारीमाथि हातपात एवं दुर्व्यवहार गरेको, सडकमा खटिएका प्रहरीलाई कुटपिट गरेको, अदालतको धामस दिएर सर्वसाधारणलाई दुःख दिने गरेको लगायतका विवादमा प्याकुरेल मुछिँदै आएका थिए। जिल्ला अदालत सोलुखुम्बु, ओखलढुंगा, सप्तरी, मोरङ र उच्च अदालत विराटनगरलगायतमा कार्यरत रहँदा उनी विभिन्न विवादमा मुछिएका हुन्। जिल्ला अदालत सोलुखुम्बुमा महिला कर्मचारीमाथि दुर्व्यवहार गरेको विषयलाई लिएर उनको मुगु सरुवा गरिएको थियो। जिल्ला अदालत मोरङ र उच्च अदालत विराटनगरमा कार्यरत रहँदा सडकमा खटिएका प्रहरीमाथि आक्रमणमा उत्रिएको घटनालाई लिएर प्रहरीले २ पटक उनलाई पक्राउ गरेको थियो। उच्चमा कार्यरत रहँदा भने प्रहरीले अभद्र व्यवहार मुद्दा चलायो। प्याकुरेल जुनसुकै अदालतमा कार्यरत रहँदा पनि पटकपटक विवादमा आइरहने कर्मचारी हुन्। विभिन्न आपराधिक घटनामा संलग्न भएपनि पावर र पहुँचका भरमा उन्मुक्ति पाइरहे, अदालत स्रोतले भन्यो, बलात्कार प्रयासको पछिल्लो घटना त्यसकै परिणति हो। बारम्बार विवादमा आइरहँदा पनि सधैँ उनलाई जोगाउने काम मात्रै हुन्छ। जहाँ कार्यरत रहे पनि कुनै न कुनै हिसाबले उनी विवादमा आइरहने अदालतका कर्मचारी बताउँछन्। मदिरा सेवन गरेर उच्च अदालत राजविराजको प्रशासनका अधिकृत हरिशंकर महतोलाई हातपात गरेपछि प्याकुरेलको उच्च अदालत वीरगन्ज सरुवा भएको थियो। वीरगन्ज जान नपाउँदै बलात्कार प्रयासको आरोपमा उनी पक्राउ परेका हुन्। यही घटनामा पनि प्याकुरेलविरुद्ध मुद्दा नचलाउन ठूलो चलखेल भएको स्रोतको भनाइ छ। मुद्दामा अभियोजन गर्नुपर्ने सरकारी वकिलहरू नै प्याकुरेललाई बचाउन खुलेआम लागेको अदालतका एक कर्मचारी बताउँछन्। प्रहरीमा बस्नुपर्ने हिरासतको अवधि पनि प्याकुरेलले बिरामी भएको भन्दै नोवेल शिक्षण अस्पतालमा कटाएका थिए।"
सडक फराकिलो बनाउन घर भत्काउने घरधनीलाई सम्मान,"धनगढी : धनगढीको मुख्य नगरक्षेत्रमा पर्ने कैलाली पुलदेखि हुलाकी सडकसम्म ४३८ जनालाई धनगढी उपमहानगरपालिकाले सम्मान गरेको छ। २ किलोमिटर सडक चौडा पार्न आफ्नो घर भत्काएर उपमहानगरलाई सहयोग गर्ने उनीहरूलाई उपमहानगरले सम्मान गरेको हो। उपमहानगरपालिकाले एक कार्यक्रमको आयोजना गरी धनगढी नगरको सडक विस्तारका लागि ३० मिटरको राईट अफ वे भित्र परेको संरचना हटाउने घरधनीहरूलाई फूलमाला र कदरपत्रसहित सम्मान गर्यो। प्रदेशका भौतिक पूर्वाधारमन्त्री प्रकाश बहादुर देउवा र उद्योग पर्यटन वन तथा वातावरण मन्त्री रमेश धामीले घरधनीलाई सम्मानित गरे। गोपाल हमालले स्वतन्त्रमा मेयर जितेपछि धनगढीको कैलाली पुलदेखि क्याम्पस चोकसम्मको सडकको राईट अफ वे भित्र परेको घरहरू भत्काउने अभियान सुरु गरेका थिए। यसअघिमा मेयर नृपबहादुर ओडले राईट अफ वे भित्रका संरचना हटाउन नसकेपछि उनले त्यसको चौडाई घटाएर २४ मिटर गरिदिएका थिए। धनगढी प्रदेशको अस्थाई राजधानी पनि हो। यहाँ ९ वटै जिल्लाका सवारीको चाप छ। भीआईपी आएका दिन सडक जाम हुन्छ भने विद्यालय र कार्यालय समयमा पनि सडकमा घण्टौंसम्म जाम लाग्ने गर्छ। धनगढी चौराहादेखि मनेहरासम्मको झण्डै चार किलोमिटरको मुख्य सडकमा कैलालीपुलदेखि क्याम्पस चोकसम्मको सडकका संरचना हटाउने ४३८ जनालाई सम्मानित गरिएको हो। क्याम्पस चोकदेखि मनेहरासम्म हुलाकी सडक निर्माण भइसकेको छ। त्यहाँका संरचना यसअघि नै हटाईएका थिए भने कैलाली पुलदेखि पश्चिम चौराहासम्मको सडक एसियाली विकास बैंकको ऋण लगानीमा क्षेत्रीय शहरी विकास आयोजनाले निमार्ण गरिरहेको छ। त्यो सडकको पनि राईट अफ वे घटाएर २४ मिटर बनाइएकोमा मेयर हमालले त्यसलाई पनि ३० मिटर बनाइसकेका छन्। सडक नभए समृद्धि नै हुँदैन, विकास नै हुँदैन। जाम त्यतैकै हुने। दुर्घटना पनि भई नै राख्ने। त्यसैले सडक फराकिलो होस भनेर आफैले संरचना भत्काएका हौं धनगढी उपमहानगरपालिका वडा नम्बर १ की समा लामाले भनिन। उनले आफ्नो ढाई धुर जग्गा सडकमा गएको बताइन। धनगढीकै गोपाल दाहालले पनि उपमहानगरले संरचना भत्काएपछि सम्मान गरेकोमा खुसी ब्यक्त गरे। ३० मिटरको सडकले पनि पुग्दैन। हामीले भौतिक संरचना भावि पुस्ताका लागि सोचेर बनाउने हो। यसपाली मेयर सापले चार लेनको सडक बनाउँछु, साइकल लेन र पैदलयात्रीका लागि पनि फुटपाथ बनाउनु भन्नु भएको छ। हामीले स्वःस्फूर्त रुपमा संरचना हटाएका छौं, त्यो मेयर सापको सक्रियताका कारण देखेर हो दाहालले भने। संरचना हटाइएकै स्थानमा चारलेन सडकको शिलान्यास नगरवासीले संरचना हटाएको क्षेत्रको सडक निर्माण पनि हुने भएको छ। कैलाली पुलदेखि क्याम्पसचोक सम्मको चार लेन सडकको मंगलबार प्रदेशका भौतिक पूर्वाधार मन्त्री प्रकाश देउवा र उद्योग पर्यटन वन तथा वातावरण मन्त्री रमेश सिंह धामीले संयुक्त रूपमा शिलान्यास गरे। उपमहानगरपालिकाले संरचना हटाउनुअघि त्यो सडक निर्माणका लागि स्रोत सुनिश्चितता मागेपछि यसअधिका मुख्यमन्त्री त्रिलोचन भट्टको पालामा प्रदेश सरकारले त्यस सडकका लागि ६० करोड रकम विनियोजन भएको थियो। त्यस सडकको धनगढीकै के एस कन्सट्रक्सनले ५१ करोड ६९ लाखमा ठेक्का पाएको छ। के एस कन्सट्रक्सनले २०८० को वैशाख २७ गते २४ महिनाभित्र काम सक्ने गरी ठेक्का सम्झौता गरेको हो। बीचमा डिभाईडरसहित चार लेनको उक्त सडकमा, दुवैतर्फ नाली, फुटपाथ र साइकल लेनको पनि डिजाइन गरिएको छ। मेयरमा जितेपछि हमालले धनगढीलाई प्लाष्टिकमुक्त बनाइसकेका छन् भने खोलानालाको अतिक्रमण हटाउने अभियान जारी छ। उनले उज्यालो धनगढी अभियानअन्तर्गत ६ लेन सडकमा स्ट्रिट लाईट जडान गरिसकेका छन्।"
राष्ट्रिय युवा संघका केन्द्रीय सदस्य महतो जनकपुर विमानस्थलबाट पक्राउ,ढल्केवर(धनुषा) : राष्ट्रिय युवा संघका केन्द्रीय सदस्य हरिनारायण महतो जनकपुर विमानस्थलबाट पक्राउ परेका छन्। महोत्तरीको गौशाला नगरपालिका१ रामनगर घर भएका महतोलाई अभद्र व्यवहार मुद्दामा पक्राउ गरिएको महोत्तरीका प्रहरी प्रवक्ता एवं प्रहरी नायव उपरीक्षक दिलीप कुमार गिरीले अन्नपूर्णलाई जानकारी दिए। पक्राउ परेका महतोमाथि गौशाला नगरपालिकाकी उपमेयर रेनुकुमारी महतोलाई उनकै कार्यकक्षमा दुर्व्यवहार गरेको आरोप छ। प्रहरीले उनको खोजीकार्य तीव्र पारेपछि लुकीछिपी काठमाडौं भाग्न खोज्दा मंगलबार बिहान जनकपुर विमानस्थलबाट पक्राउ गरिएको प्रहरी स्रोतको भनाइ छ। पक्राउ परेका आरोपित महतोलाई जिल्ला प्रहरी कार्यालय महोत्तरीको हिरासतमा राखेर थप अनुसन्धान भइरहेको प्रहरीले जनाएको छ।
डडेलधुरामा पनि अब विद्युतीय सवारी,डडेलधुरा : डडेलधुराधनगढी सडकमा विद्युतीय बस सञ्चालनमा हुने भएको छ। बुधबारदेखि डडेल्धुराधनगढी रुटमा बिजुली बस सेवा नियमित रूपमा सञ्चालन हुन लागेको हो। बिजुली बस सेवा प्रालिका अध्यक्ष विजय भट्टका अनुसार भोलिदेखि बिहान ८ बजे डडेल्धुराबाट धनगढीसम्म र दिउँसो साढे २ बजे अत्तरियाबाट डडेलधुरासम्म नियमित रूपमा विद्युतीय माइक्रो बस सञ्चालन हुनेछ। डडेलधुराधनगढीसम्मको भाडा ५५० कायम गरिएको छ। विद्युतीय बसका लागि चार्जिङको समस्या हुने देखिन्छ। चार्जका लागि चार्ज स्टेसन निर्माण गर्नुपर्ने सञ्चालकको भनाइ छ।
"जुम्लामा खेतमा करेन्ट लागेर किशोरीको मृत्यु, ४ जना घाइते","वीरेन्द्रनगर : जुम्लामा करेन्ट लागेर एक किशोरीको मृत्यु भएको छ। उक्त घटनामा ४ जना घाइते भएका छन्। जुम्लाको कनकासुन्दरी गाउँपालिका८ सुमलगाउँको खलापानी भन्ने ज्युलोमा धान रोपेको खेत गोड्ने क्रममा करेन्ट लागेर एक जना किशोरीको मृत्यु भएको हो। मृत्यु हुनेमा जुम्लाको कनकासुन्दरी गाउँपालिका सुमलगाउँ निवासी १७ वर्षीया प्रमिला परियार रहेको जिल्ला प्रहरी कार्यालय जुम्लाका सूचना अधिकारी धर्मराज जोशीले जानकारी दिए। उनका अनुसार लुड्कु जलविद्युत आयोजनाको विद्युतको तार हावाहुरीले खेतमा परेको हुनाले करेन्ट लागेको हो। अन्य चार जना घाइते सबैको अवस्था सामान्य छ। घाइते सबैको उपचार कर्णाली स्वास्थ्य विज्ञान प्रतिष्ठान जुम्लामा भइरहेको छ। घाइते हुनेहरूमा सोही गाउँकी शान्ति दमाई, राजु दमाई, मन दमाई र वीरु दमाई रहेका छन्।"
दोलखामा ५६ घरधुरीलाई लालपुर्जा वितरण,"दोलखा : भीमेश्वर नगरपालिका१, क्षमावतीस्थित पानीपोखरी एकीकृत बस्तीका स्थानीयलाई जग्गाधनी पुर्जा वितरण गरिएको छ। पानीपोखरीमा निर्माण सम्पन्न बस्तीमा लाभग्राहीले घर बनाएपछि मात्र लालपुर्जा वितरण गरिने निर्णय अनुसार मंगलबार पुर्जा वितरण गरिएको हो। पुर्जा लिएर लाभग्राहीले घर नबनाएर सरकारी जग्गाको दुरुपयोग हुने भएकाले घर निर्माणपछि मात्र पुर्जा वितरण गर्ने निर्णय अनुसार निर्माण सम्पन्न भएपछि घरवालाले पुर्जा हात पारेको हो। सरकारले पुनर्निर्माण प्राधिकरणमार्फत ५६ घरधुरीलाई पानीपोखरीमा एकीकृत बस्ती निर्माण गरी स्थानान्तरण गर्ने निर्णय गरेको थियो। प्राधिकरणको निर्देशनअनुसार जग्गा दर्ता समितिले बस्ती निर्माण प्रक्रिया टुंग्याएपछि निजी आवास निर्माणको काम सम्पन्न भएको थियो। २०७२ सालको भूकम्पपछि बोसिम्पालाई उच्च जोखिमको क्षेत्र रहेको प्रतिवेदनपछि त्यहाँका ८४ घरधुरीमध्ये ५६ परिवार पानीपोखरीमा टहरा बनाएर बस्दै आएका थिए। वडा नम्बर १ को बोसिम्पा गाउँ तथा चानपुजेका स्थानीयहरूको घर भत्किई जग्गासमेत चिराचिरा परेपछि भूगर्भविदले ति ठाउँहरू बस्न अयोग्य ठानेपछि स्थानीय पानीपोखरी चौरमा एकीकृत बस्ती निर्माण गर्ने पुनर्निर्माण प्राधिकरणले निर्णय गरेको थियो। आवश्यक भौतिक पूर्वाधारको विकास गरेपछि सो ठाउँमा भवनहरू बनाइएको थियो। एकीकृत बस्तीका लागि जग्गा प्राप्ति, राजश्व एवं सरकारी निकायबीचको समन्वय अभाव, ढिला सुस्ती, आर्थिक तथा नीतिगत समस्यालगायत विभिन्न अल्झनका कारण एकीकृत बस्ती निर्माण सुरु हुन नै ढिला भएको थियो। २०७६ सालमा एकीकृत बस्ती निर्माणका लागि जग्गा उपलब्ध गराउने तथा स्थानीयलाई लालपुर्जा उपलब्ध गराउने निर्णय गरिएबमोजिम एकीकृत बस्तीका ५६ घरधुरीलाई भीमेश्वर नगरपालिकाका मेयर ईश्वरनारायण मानन्धरले मंगलबार जग्गाधनी पुर्जा वितरण गरेका हुन्। मालपोत कार्यालय दोलखाका प्रतिनिधि लेखनाथ चौलागाईंले सो बस्तीका घर धनीहरूका श्रीमान् श्रीमतीकै नाममा संयुक्त जग्गाधनी पुर्जा निर्माण गरिएको तथा कार्यविधिले तोकेअनुसार १० वर्षसम्म हक हस्तान्तरण गर्न नपाइने जानकारी दिएका छन्। आफूहरूले लालपुर्जा पाएपछि बल्ल घर आफ्नै भए जस्तो लागेको एकीकृत बस्तीकी ७६ वर्षीय बुधमाया थामीले बताइन्। पानीको समस्या भएको गुनासो गर्दै उनले आफूहरूको बसाई सहज बनाउन नगरले पानीको व्यवस्था मिलाई दिन आग्रह गरेकी छिन्। भूकम्प पछिको पुनर्निर्माणका क्रममा भीमेश्वर नगरपालिका१ र ४ जिलुमा एकीकृत नमुना बस्तीको निर्माण गरिएको थियो। सो मध्ये वडा नम्बर १ मा जग्गाधनी पुर्जा वितरण गरिएको छ भने वडा नम्बर ४ को जिलु एकीकृत बस्तीमा भने हालसम्म पुर्जा वितरण हुन सकेको छैन।"
लागूऔषधका फरार प्रतिवादी पक्राउ,बागलुङ : लागूऔषध मुद्दाका फरार प्रतिवादीलाई जिल्ला प्रहरी कार्यालय बागलुङले पक्राउ गरेको छ। लागूऔषध (गाँजा चरेस) मुद्दाका फरार प्रतिवादी गलकोट नगरपालिका१० का ४० वर्षीय विशाल घर्ती मगरलाई इलाका प्रहरी चौकी गलकोटबाट खटिएको टोलीले पक्राउ गरेको जिल्ला प्रहरी कार्यालय बागलुङका सूचना अधिकारी प्रहरी नायव उपरीक्षक मदन केसीले जानकारी दिए। मगरलाई जिल्ला अदालत बागलुङले २०७२ असोज २ गते लागूऔषध (गाँजा चरेस) सम्बन्धी कसुर मुद्दामा २ वर्ष कैद र १५ हजार रुपैयाँ जरिवाना सजाय तोकेको थियो। अदालतले फैसला गरेपनि मगर फरार थिए। कैद र जरिवाना भुक्तान हुन बाँकी रहेका प्रतिवादी मगरलाई जिल्ला प्रहरी कार्यालय बागलुङले सोमबार बागलुङ जिल्ला अदालतमा पेस गरिएको प्रहरी नायव उपरीक्षक केसीले जानकारी दिए।
औषधि पसल अवैधरुपमा सञ्चालन गर्ने ११ भारतीय सार्वजनिक,"कञ्चनपुर : कञ्चनपुरका विभिन्न पालिकामा लामो समयदेखि अवैधरुपमा औषधि पसल सञ्चालन गर्दै आएका ११ भारतीय नागरिकलाई कञ्चनपुर प्रहरीले सार्वजनिक गरेको छ। जिल्ला प्रहरी कार्यालयले आज पत्रकार सम्मेलन गरी उनीहरूलाई सार्वजनिक गरेको हो। दोधारा चादँनी नगरपालिकामा अवैधरुपमा औषधि पसल सञ्चालन गर्ने नौ तथा भीमदत्त नगरपालिका९ ब्रहमदेव र भीमदत्त१३ साझा चौराहमा सञ्चालन गर्दै आएका दुई भारतीय नागरिकलाई प्रहरीले सार्वजनिक गरेको हो। प्रहरी उपरीक्षक कमल थापाले प्रहरीको विशेष खोजअनुसन्धान टोलीले अनाधिकृत रुपमा औषधि पसल सञ्चालन गरी जनताको स्वास्थ्य माथि खेलवाड गर्ने र स्वास्थ्यमा जोखिम पर्ने खालका औषधी बिक्री वितरण गर्दै आएका भारतीय नागरिकलाई पक्राउ गरी कानुनी कारबाही अघि बढाइएको जानकारी दिए। पक्राउ पर्नेमा भारतको उधमसिंहनगर खटिमाका २६ वर्षीय सञ्जय विश्वास, भारतको पिलिभित नौजलियाका ४६ वर्षीय राजेश विश्वास, पिलिभित महाराजपुरका ४५ वर्षीय सन्तोष सरकार, पिलिभित रानिकलौनी पोष्ट मजौलाका ४४ वर्षीय सुन्धासु हल्दार, उधमसिंहनगर खटिमाका २३ वर्षीय रवि विश्वास, खटिमाकै ३२ वर्षीय कार्तिक सरदार, ३८ वर्षीय निवास गाइन, ४९ वर्षीय निरञ्जन अधिकारी, २५ वर्षीय भूपेन्द्र पुरी, पिलिभित न्यूरियाका ३५ वर्षीय शान्तिरञ्जन बैरागी र नोदिया पोष्ट इटापुकुरका ३९ वर्षीय गोकुल मण्डल रहेका छन्।"
बुधबार देशका पाँचवटा प्रदेशमा वर्षा हुने,"काठमाडौं : बुधबार देशका पाँचवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी, बागमती, गण्डकी र लुम्बिनी प्रदेशका केही स्थानहरू तथा बाँकी प्रदेशका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। गण्डकी र लुम्बिनी प्रदेशको एकदुई स्थानमा भारी वर्षाको पनि सम्भावना रहेको छ। मधेश प्रदेश लगायत बागमती, गण्डकी र लुम्बिनी प्रदेशका तराईका धेरै स्थानहरूमा तथा बाँकी प्रदेशका तराईका एकदुई स्थानमा हावाहुरीको समेत सम्भावना रहेको छ। बुधबार राति कोशी र सुदूरपश्चिम प्रदेशका केही स्थानहरूमा तथा बाँकी प्रदेशका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको महाशाखाले जनाएको छ। कोशी र सुदूरपश्चिम प्रदेशको एकदुई स्थानमा भारी वर्षाको पनि सम्भावना रहेको छ। गण्डकी र लुम्बिनी प्रदेशका तराईका धेरै तथा बाँकी प्रदेशका तराईका थोरै स्थानहरूमा हावाहुरीको समेत सम्भावना रहेको छ।"
सारंगी बजाएर गुजारा,"गुल्मी : गुल्मीको इस्मा गाउँपालिका४ दोहोलीका गन्धर्व दाजुभाइको गुजारा १० वर्षदेखि सारंगी बजाएर चलेको छ। सारंगी बजाएर गीत गाउनका लागि उनीहरूका बुवा वीरबहादुर गन्धर्व गाउँमा चर्चित थिए। बुवाले थालेको पुर्ख्यौली पेसालाई उनीहरूले निरन्तरता दिँदै आएका हुन्। नयाँ पुस्ताले खोजे अनुसारको संगीत भर्न नसकेपनि आफ्नो जीविकाका लागि जसोतसो उनीहरूले कर्म गर्न छाडेका छैनन्। ६० वर्षीय दुर्गबहादुर गन्धर्व र उनका ५८ वर्षीय भाई बाबुराम गन्धर्व इस्मा र मालिका गाउँपालिकाको घर घरमा पुगेर सारंगी रेट्छन्। गाउँमा लाहुरेहरू आउँदा कहिलेकसो १५ सय पनि कमाइ हुन्छ,दाई दुर्ग बहादुरले भने,धेरैजसो दिन २४ सयमै चित्त बुझाउछौं। लोप हुँदै जान थालेको सारंगी बजाउनका लागि सरकारले सहयोग गर्न उनीहरूले आग्रह गरेका छन्। मौलिक संस्कृति बचाइराख्न आफूले धेरै योगदान दिएको उनीहरूको दाबी छ। आफूहरूले सक्दासम्म यसै पेसालाई निरन्तरता दिने दाजुभाइले सुनाए।"
"मोरङमा प्रशासनको पीडा : नागरिकता लिनेको लर्को, स्रोतसाधन र जनशक्तिको अभाव","विराटनगर : जन्मसिद्धका सन्तानलाई वंशजको नागरिकता दिन थालिएसँगै जिल्ला प्रशासन कार्यालय मोरङमा नागरिकताविहीनहरूको लर्को लागेको छ। उज्यालो नहुँदै नागरिकता बनाउन लाइनमा बस्नेहरूको भीड लाग्न थालेको हो। प्रशासनअगाडि नागरिकताको पर्खाइमा रहेकाहरूको लामो लाइन लागेसँगै भीड व्यवस्थापनमा प्रशासनलाई सकस परिरहेको छ। भीडलाई व्यवस्थित गर्न सुरक्षाकर्मी परिचालन गरिएको छ। नागरिकताका लागि आवेदन दिनेहरू पसिना पुछ्दै, छाता ओढेर घाम छल्दै र बच्चा च्याप्दै पालो पर्खिएर आआफ्ना कागजात हातमा बोकेर लामो लाइनमा उभिएका छन्। प्रशासन कार्यालयका अनुसार नागरिकता लिने सेवाग्राहीहरू बिहान झिसमिसेदेखि नै लाइनमा बसेका थिए। पालो छुट्ने डरले उनीहरू भोकै लाइनमा उभिइरहेका भेटिए। नागरिकता लिनेहरूको लाइन प्रशासनको गेटदेखि शनिबारे हटियासम्म लागेको छ। लगभग २ सय ५० मिटर लामो लाइन लागेको प्रशासनले जनाएको छ। प्रशासनले सोमबार जन्मसिद्धका आधारमा नागरिकता लिएकाका सन्तानमध्ये १ सय २८ जनालाई नागरिकता वितरण गरेको थियो। मोरङमा जिल्ला प्रशासन कार्यालयसहित इलाका प्रशासन कार्यालयहरू रंगेली र उर्लाबारीबाट नागरिकता वितरण भइरहेको छ। जन्मसिद्धका सन्तानलाई नागरिकता वितरण सुरु गर्ने पहिलो दिन भएकाले सोमबार भीड अलि कम थियो। त्यही पनि सबैलाई नागरिकता दिन सम्भव भएन। दोस्रो दिन मंगलबार धेरै भीडभाड छ, मोरङका सहायक प्रमुख जिल्ला अधिकारी शरदकुमार पोखरेलले भने, जन्मसिद्धसँग जोडिएर मोरङमा नागरिकता लिनेको संख्या धेरै छ। भीड व्यवस्थापनमा मुस्किल परिरहेको छ। नागरिकता वितरणमा टोकन प्रणाली लागू गर्नुपर्ने अवस्था आयो। मंगलबार दिउँसोसम्ममा असार महिनाभरिका लागि टोकन वितरण गरिसकिएको जानकारी उनले दिए। प्रशासनले सोमबार मात्रै असार २२ गतेसम्मको टोकन बाँडेको थियो। टोकन प्राप्त गरेकाहरूले प्रशासनले उपलब्ध गराएको समयमा आएर नागरिकता लिनसक्ने पोखरेलले बताए। उनले जन्मसिद्धसँग जोडिएकालाई नागरिकता वितरणका लागि ३ जना कर्मचारी खटाएर छुट्टै कोठाको व्यवस्था गरिएको जानकारी दिए। सहायक प्रजिअ पोखरेलका अनुसार एकपटकमा ४० जनाको समूहलाई टोकन वितरण गर्ने गरिएको छ। लाइनमा लाग्नेले नागरिकता प्राप्त गर्नका लागि पूरा कागजात ल्याएका छन् किन छैनन् भनेर चेकजाँच गर्नुपर्छ। कागजात मिलेकालाई दिन तोकेर टोकन उपलब्ध गराउने गरिएको छ, उनले भने, कागजान ठीक नहुनेलाई आवश्यक सबै कागजात लिएर आउनु भनेर फर्काउने गरिएको छ। सबै कागजात लिएर आएपछि उनीहरूले टोकन प्राप्त गर्ने छन्। राष्ट्रपति रामचन्द्र पौडेलले प्रमाणीकरण गरेको नागरिकता विधेयकका आधारमा सर्वोच्च अदालतले जन्मसिद्धका सन्तानलाई वंशजको नागरिकता दिन बाटो खुला गरेपछि प्रशासनबाट नेपाली नागरिकताको प्रमाणपत्र वितरण भइरहेको छ। प्रशासनअगाडि मंगलबार दिउँसो १ बजेतिर भेटिएका मोरङको धनपालथान गाउँपालिका६ का २६ वर्षीय मनोज मुखियाले आफू भोकै लाइनमा बसेको सुनाए। केही नखाइकन बिहान ३ बजे रातिदेखि लाइनमा बसेको छु। बल्ल पालो आयो, उनले भने, नागरिकता प्राप्त गर्न लामो समयदेखि संघर्ष गर्नुपर्यो। अहिले टन्टलापुर घाम र भोकको समेत प्रवाह नगरिकन लाइनमा बस्नु परिरहेको छ। मुखियालाई प्रशासनले असार २६ गते नागरिकता उपलब्ध गराउने गरी टोकन दिएर पठाएको छ। १० घण्टासम्म लाइनमा बसेपछि बल्ल टोकन पाएँ, उनले भने, अब नागरिकता लिन फेरि आउनुपर्ने भयो। नागरिकता नहुँदा आफूले धेरै समस्या झेल्नु परेको उनले सुनाए। कटहरी गाउँपालिका४ का अशोक मुखिया पत्नीसहित १ वर्षको बच्चा च्यापेर लाइनमा उभिएका थिए। केही खाएको छैन। बच्चा पनि भोकाइसक्यो, उनी भन्छन्, नागरिकता लिन धेरै दुःख खेप्नु पर्यो। हामी बिहान ४ बजेदेखि लाइनमा उभिएका छौं। मुखिया प्रशासनले व्यवस्थित हिसाबले नागरिकता वितरणको वातावरण बनाउनुपर्ने बताउँछन्। मोरङका प्रमुख जिल्ला अधिकारी वीरेन्द्रकुमार यादवले नागरिकता लिनेको भीड अत्यधिक बढ्दा प्रशासनमा स्रोतसाधन, जनशक्ति र स्थानको अभाव भएको बताए। कानुन अनुसारको प्रक्रिया पूरा गरेर आउने जन्मसिद्धका सन्तानलाई नागरिकता दिन थालिएको छ, उनले भने, तर, ढिला गरेमा नागरिकता नपाइने पो हो कि भन्ने त्रास सर्वसाधारणमा रहेका कारण प्रशासनमा एकैपटक ठूलो भीड लागेको पायौं। थेगिनसक्नु भीडका कारण सेवा प्रवाहमै असर परिरहेको उनले बताए। यादवका अनुसार नागरिकताका लागि सिफारिस गर्ने वडा कार्यालय र पालिकाका प्रमुखहरूसँग बसेर वितरण प्रणालीलाई व्यवस्थित गर्ने बारेमा छलफल पनि भएको थियो। प्रशासनमा जनशक्ति अभाव रहेकाले र सेवाग्राहीले फेरि दुःख नपाउन् भनेर नागरिकताका लागि सिफारिस गरेर पठाउँदा सबै कुरामा ध्यान दिन सरोकारवालालाई आग्रह गरिएको उनी बताउँछन्। नागरिकता वितरण गर्नु मात्रै ठूलो कुरा हैन। रेकर्ड पनि व्यवस्थित तरिकाले राख्नुपर्ने हुन्छ, उनले भने, त्यसका लागि पर्याप्त स्रोतसाधन, जनशक्ति र स्थानको अभावको पीडा भोग्नु परेको छ। नियमित सेवा प्रवाहसँगै अतिरिक्त काम थपिँदा सकस भइरहेको छ। २०६३ सालको वितरण टोलीबाट मोरङमा ३५ हजार जनाजतिले जन्मका आधारमा नागरिकता लिएको र त्यसका आधारमा अब वंशजको नागरिकता लिनेको संख्या ८० हजार हाराहारीमा रहेको हुनसक्ने अनुमान गरिएको प्रजिअ यादवले बताए। यसअघि प्रशासनले प्रतिलिपिसहित दैनिक १ सय ५० वटा हाराहारीमा नागरिकता जारी गर्दै आएको थियो। अहिले भीडभाड बढेको र सीमित जनशक्ति रहेका कारण नागरिकता वितरणमा समस्या भएको यादवले दोहोर्याए। छुट्टै स्थान, जनशक्ति र कम्प्युटरको व्यवस्थापन गरेर काम अघि बढाउन पाए हुन्थ्यो। नियमित कामकै लागि कर्मचारीको अभाव थियो, उनले भने, मौजुदा कर्मचारीलाई नियमित काम गर्न गाह्रो भइरहेका बेला नयाँ नागरिकता जारी गर्नुपर्ने अवस्था छ। नयाँ नागरिकता सम्बन्धी अतिरिक्त काम थपिएपछि असहज परिस्थितिको सिर्जना भएको छ। उनका अनुसार सरोकारवाला निकायहरूसँग छलफल गरेर नागरिकता वितरणलाई थप व्यवस्थित बनाउने प्रयास भइरहेको छ। उनले स्थानीय तह र प्रदेश सरकारसँग पनि आवश्यक सहयोगका लागि आग्रह गरिने जनाए। मोरङ प्रशासनमा प्रजिअसहित ४० जना कर्मचारीको दरबन्दी छ। २ जना अधिकृतसहित ४ जनाको दरबन्दी रिक्त छ। बढ्दो भीडभाडले सेवा प्रवाहमा समस्या उत्पन्न गराएपछि गृह मन्त्रालयमा जनशक्ति र स्रोतसाधन थपका लागि आग्रह गरिसकिएको प्रजिअ यादव बताउँछन्। तर, केही प्रतिक्रिया नआएकाले भएका कर्मचारीबाटै काम गर्नुपर्ने बाध्यता रहेको उनले बताए।"
छोराले गरे आमाको हत्या,परासी : नवलपरासीको सुनवल नगरपालिका१३ बिचैपुरमा छोराले आमाको हत्या गरेका छन्। सोमबार साँझ २५ वर्षीय शिवकुमार मुसहरले ५० वर्षीया बुद्धिरानी मुसहरको टाउकोमा धारिलो हतियार प्रहार गरी हत्या गरेको जिल्ला प्रहरी कार्यालयका सूचना अधिकारी नायब उपरीक्षक(डीएसपी) भोजराज पाण्डेले बताए। हत्या गरेर शवलाई घरभित्र छाडेर अभियुक्त फरार भएका थिए। उनीहरूको परिवारको आर्थिक स्रोत दैनिक मजदुरी रहेको प्रहरीले जनाएको छ। काम गरेर साँझ घर फर्केका शिवका बुवाले घरभित्र श्रीमतीको शव देखेपछि स्थानीयको सहयोगमा प्रहरीलाई खबर गरेका थिए। अभियुक्त शिवकुमारले यसअघि पनि २ पटकसम्म आमालाई बेहोस हुने गरी कुटपिट गरेर छाड्ने गरेको प्रहरीले जनाएको छ। आमालाई मात्र होइन उनले श्रीमतीलाई पनि दैनिक रूपमा कुटपिट गर्ने गरेका थिए। कुटपिट सहन नसकेपछि अभियुक्तकी श्रीमती दुई महिनाअघिबाट माइतमा गएर बसेको प्रहरी उपरीक्षक पाण्डेले बताए। हत्यापछि फरार रहेका अभियुक्त रुपन्देहीको गैंडाहवा८ मैनिहवामा लुकेर बसेको अवस्थामा मंगलबार बिहान पक्राउ परेका छन्। झट्ट हेर्दा उनी सन्की स्वभावका देखिए पनि के कति कारणले आमाको हत्या गरे भन्नेबारे अनुसन्धान भइरहेको प्रहरीले जनाएको छ।
सीमा क्षेत्रको आकाशे पुल निर्माण भन्सारले रोक्यो,"विराटनगर : नेपालभारत सीमा क्षेत्र नजिक विराटनगर महानगरपालिका१५ रानीमा स्वागतद्वार सहितको आकाशे पुल निर्माण भन्सारले रोकिदिएको छ। कोसी प्रदेश सरकार, विराटनगर महानगरपालिका र उद्योग संगठन मोरङको संयुक्त लगानीमा आकाशे पुल निर्माण सुरु गरिएको थियो। प्रदेशका मुख्यमन्त्री हिक्मतकुमार कार्कीले गत चैत ७ गते शिलान्यास गरेपछि स्वागत गेटसहितको आकाशे पुलको काम अघि बढेको थियो। विराटनगर भन्सार कार्यालयले आफ्नो क्षेत्रमा निर्माणाधीन अवस्थामा रहेको पुलको काम रोकिदिएको हो। भन्सारजस्तो अति संवेदनशील क्षेत्रमा आकाशे पुल निर्माण नगर्न भन्सारले शहरी विकास तथा भवन निर्माण कार्यालय विराटनगरलाई पत्राचार गरेको थियो। तर, काम अघि बढ्यो। सशस्त्र प्रहरीको सहयोगमा भन्सारले शनिबारदेखि काम रोकिदिएको हो। विराटनगर भन्सार कार्यालयका प्रमुख ज्ञानेन्द्र ढकालका अनुसार सीमा एवं भन्सार क्षेत्र संवेदनशील हुने हुँदा आकाशे पुल निर्माण नगर्न पत्राचार गरिएको थियो। दुई देशीय सीमानजिक भन्सारको क्षेत्रमा पुल निर्माण नगर्न आग्रह गरियो। बिना स्वीकृति काम अघि बढाइएको थियो, उनले भने, भन्सार क्षेत्रमा लिफ्टसहितको आकाशे पुल बनाउँदा सुरक्षा खतरा बढ्छ। सुरक्षा संवेदनशीलता र जोखिमका कारण काम रोक्नुपर्ने अवस्था आयो। गेट मात्रै बनाउँदा आपत्ति नहुने भएपनि ५ मिटर अग्लो आकाशे पुल बनाउनु जोखिमपूर्ण हुने उनको भनाइ छ। पुलका कारण मानिसको जमघट भएर सुरक्षा खतरा बढ्छ, ढकाल भन्छन्, भन्सार विभागसँग निर्माणको अनुमतिसमेत लिइएको छैन। उनले विभागले अनुमति दियो भने भन्सारले काम नरोक्ने स्पष्ट पारे। लिफ्टसहितको आकाशे पुल र स्वागत गेट निर्माणको जिम्मा ह्याबिटाट आशिषदीप जेभी लिएको थियो। निर्माण कम्पनीले शहरी विकास तथा भवन निर्माण कार्यालय विराटनगरसँग ६ करोड २५ लाख २४ हजार रूपैयाँमा ठेक्का सम्झौता गरेको हो। निर्माणको अवधि २०८१ साल फागुन २५ गतेसम्मको थियो। निर्माणमा प्रदेश सरकारले ७५ प्रतिशत, विराटनगर महानगरले २० र उद्योग संगठन मोरङले ५ प्रतिशत लगानी गर्ने त्रिपक्षीय सहमति छ। प्रदेश सरकारअन्तर्गतको भौतिक पूर्वाधार मन्त्रालयले २०७७ जेठ २७ गते स्वागतद्वार र आकाशे पुल निर्माणमा सहजीकरण गरिदिन भन्सारलाई आग्रह गरेको थियो। तर, भन्सार कार्यालयले संवेदनशील क्षेत्रमा निर्माण गर्न नमिल्ने भन्यो। त्यसका बाबजुत पनि स्वागतद्वारासहितको आकाशे पुल निर्माण सुरु भएको थियो। शहरी विकास तथा भवन निर्माण कार्यालय विराटनगरका प्रमुख रुद्रनारायण मिश्र ठेक्का लागिसकेको परियोजनाको काम रोक्न नमिल्ने बताउँछन्। निर्माणमा सहजीकरण गरिदिन र काम नरोक्न भन्सारलाई आग्रह गरिएको छ, उनले भने, कुनै असहज परिस्थित आउने भएमा आकाशे पुलको माथिल्लो डिजाइन परिवर्तन गर्न सकिन्छ। अहिले बेस निर्माण हुँदा हुँदै काम रोकिएको मिश्रले बताए। स्वागत गेटसहितको आकाशे पुल निर्माणस्थल भारतको जोगवनीबाट लगभग १ सयमिटर उत्तरमा मात्रै छ। भारतले भने सीमा क्षेत्रको दशगजामै जोडेर स्वागतद्वार बनाएको छ।"
ललिता निवास प्रकरणमा सात जना पक्राउ,"काठमाडौं : ललिता निवास जग्गा प्रकरणमा भाटभटेनी सुपरमार्केटका सञ्चालक मीनबहादुर गुरुङसहित सात जना पक्राउ परेका छन्। नेपाल प्रहरीको केन्द्रीय अनुसन्धान ब्यूरो (सीआईबी)को टोलीले उनीहरूलाई विभिन्न ठाउँबाट पक्राउ गरेको हो। पक्राउ पर्नेमा सुधीरकुमार शाह, धर्मप्रसाद गौतम, कलाधर देउजा, गोापल कार्की, सुरेन्द्र कपाली र भुपेन्द्रमान श्रेष्ठ रहेका छन्। शाह पूर्व निर्वाचन आयुक्तसमेत हुन्। नेपाल प्रहरीका प्रवक्ता कुवेर कठायतले ललिता निवास प्रकरणमा उनीहरू पक्राउ परेको जानकारी दिए। उनीहरूलाई म्याद थपका लागि आजै सरकारी वकिलको कार्यालयमा पेस गर्ने भएको छ। म्याद थपिएपछि आवश्यक अनुसन्धान सुरु हुने प्रवक्ता कठायतको भनाइ छ। भाटभटेनीका सञ्चालक गुरुङ २०७७ माघ २१ गते दुई करोड धरौटीमा रिहा भएका थिए। सरकारको स्वामित्वमा रहेको बालुवाटारस्थित ललिता निवासको जग्गा विभिन्न व्यक्तिका नाममा नामसारी गरेको आरोपमा प्रहरीले कारबाही अघि बढाएको हो। ललिता निवास प्रकरणमा यसअघि तीन सय जनालाई प्रतिवादी बनाएर प्रहरीको केन्द्रीय अनुसन्धान ब्यूरोले सरकारी वकिलको कार्यालयमा प्रतिवेदन बुझाएको थियो। तर सरकारी वकिलको कार्यालयले थप अनुसन्धान गर्नुपर्ने जनाउँदै फाइल फिर्ता पठाएको थियो।"
मुस्ताङका पशुचौपायामा पनि लम्पी स्कीन,"जोमसोम : मुस्ताङमा लम्की स्कीनरोग संक्रमण पुष्टि भएको छ। जिल्लाको घरपझोङ र थासाङ गाउँपालिकाका विभिन्न पशुपालकहरुको ८ वटा गोठमा गरिएको पशुचौपायाको परीक्षणबाट १५ वटा पशुचौपायामा लम्की स्कीनरोग संक्रमण पुष्टि भएको जिल्ला भेटेरीनरी अस्पताल तथा पशु सेवा विज्ञ केन्द्र मुस्ताङले जनाएको छ। अस्पतालका कार्यालय प्रमुख दण्डपाणी शर्माका अनुसार लम्की स्कीन संक्रमित १५ वटा पशुचौपाया मध्ये २ वटा पशुचौपाया मरेको उल्लेख गरे। एक साताअघि मुस्ताङको थासाङ गाउँपालिका४ घाँसा र थासाङ ५ वडाको टिटीमा गरिएको पशुचौपायाको परीक्षणबाट १० वटा पशुचौपायामा लम्की स्कीन संक्रमण देखिएको हो। घाँसा गाउँमा स्थानीय अनुप प्रसाद छन्त्यालको गोठमा ४ वटा लोकल गाई ,स्थानीय उदय नेपालीको गोठमा २ लोकल गाई, प्रेमलाल विकको गोठबाट १ गोरु, लाटा श्रेष्ठको गोठबाट २ वटा गोरु र टिटी गाउँमा एकजनाको गोठबाट १ गोरुमा लम्की स्कीन संक्रमण देखा परेको भेटेरिनरी तथा पशु सेवा विज्ञ केन्द्रका पशु प्राविधिक ऋषिराम पोखरेलले जानकारी दिए। उनका अनुसार मुस्ताङको थासाङस्थित घाँसामा गरिएको चौपाया परीक्षण मध्ये स्थानीय अनुपप्रसाद छन्त्याल र उदय नेपालीको २ वटा गाई लम्की स्कीन रोगको संक्रमणबाट मरेका हुन्। यसैगरी मुस्ताङको घरपझोङ३ स्याङ गाउँमा आइतबार गरिएको पशु परीक्षणमा स्थानीय भवबहादुर थकालीको उन्नत जर्सी गाई २ वटा,विनोद थकालीको उन्नत जर्सी गाई २ वटा र लक्ष्मण थकालीको उन्नत जर्सी गाई १ गरी ५ वटा उन्नत जर्सी गाईमा लम्की स्कीन रोग संक्रमण फेला परेको केन्द्रले जनाएको छ। मुस्ताङको घरपझोङ गाउँपालिकामा १० दिन अघि (लम्की स्कीन) संक्रमण भाइरलको डिजिट रोग भ्याक्सिन लगाइएको भएपनि पशुचौपायामा संक्रमण देखिएको भेटेरिनरी अस्पताल तथा पशु सेवा विज्ञ केन्द्रले उल्लेख गरेको छ। कार्यालयका अनुसार पशुचौपायामा लगाइएको भ्याक्सिनले काम गर्न ३ साताको समय लाग्ने भएकाले रोग देखिन पुगेको हो।"
धरानमा पाँच वर्षपछि पुनः डेंगु संक्रमण फैलियो,"धरान : सुनसरीको धरान उपमहानरपालिकामा पाँच वर्षपछि पुनः डेंगु रोगको संक्रमण फैलिएको छ। धरानका धरैजसो वडामा डेंगुको संक्रमणका कारण सयौं बिरामी परेका छन्। हप्ता दिनदेखि डेंगु रोगको संक्रमण फैलँदा समेत यसको नियन्त्रणमा सम्बन्धित निकायले चासो नदिएको स्थानीयको गुनासो छ। धरानमा अव्यवस्थित बसोवास, फोहरमैला र खुला भाडामा पानी जम्मा गर्ने गरेका कारण लामखुट्टेको संख्या वृद्धि भएर डेंगु संक्रमण फैलिएको हो। धरानमा पाँच सयभन्दा बढी सर्वसाधारण डेंगुको संक्रमणले थला परेका छन्। डेंगुबाट संक्रमित हुनेको संख्या दिनप्रतिदिन वृद्धि भइरहेको छ। डेंगु लागेका बिरामीले बीपी कोइराला स्वास्थ्य विज्ञान प्रतिष्ठान र विजयपुर अस्पतालमा उपचार गराइरहेका छन्। धेरैजसो बिरामीहरू अस्पताल भर्ना नभई घरमै बस्ने गरेका कारण निको हुन धेरै समय लाग्ने गरेको पाइएको छ। धरानको विजयपुर अस्पतालमा २ हजार बिरामीले परीक्षण गर्दा ३ सय जनालाई डेंगु रोगको संक्रमण देखिएको प्रमुख अस्पताल प्रशासक इन्दु नेपाल योञ्जनले बताएका छन्। उनले विजयपुर अस्पतालमा १८ जना डेंगु रोगबाट संक्रमण भएका बिरामीहरूको उपचार भइरहेको जानकारी दिए। प्रतिष्ठानमा ६६ जनाको उपचार गराइरहेको उपमहानगरपालिकाका स्वास्थ्य महाशाखा प्रमुख उमेश मेहताले बताए।"
दोहोरो नागरिकता बनाएको आरोपमा नेपाली नागरिक भारतमा पक्राउ,झापा : दोहोरो नागरिकता बनाएको आरोपमा एक नेपाली नागरिक भारतमा पक्राउ परेका छन्। पक्राउ पर्नेमा झापा निवासी ३३ वर्षीय गोपाल खडका रहेको भारतीय प्रहरीले जनाएको छ। भारतीय प्रहरीले उनलाई डीआईबी कार्यालय नक्सलबाड़ीबाट पक्राउ गरेको हो। काँकडभिट्टापानीटंकी नाका हुँदै खड्का भारतीय पासपोर्ट प्रमाणीकरण गराउन नक्सलबाड़ी गएका थिए। खड्कामाथि शङ्का लागेर प्रहरीले थप चेकजाँच गर्दा उनले नेहाल राउतिया नामबाट भारतीय आधार र भोर्टस कार्ड लगायतका कागजात बनाएका फेला पारियो। साथै उनको नामको नेपाली नागरिकता र पासपोर्ट समेत फेला परेको थियो। दोहोरो नागरिकता बनाएको आरोपमा प्रहरीले उनलाई पक्राउ गरी थप अनुसन्धानका लागि सिलगुडी अदालत पेस गरिसकेको भारतीय सञ्चारमाध्यमले जनाएको छ।
डुंगेश्वरका ३५७ घरमा खानेपानी,"दैलेख : जिल्लाको डुङ्गेश्वर गाउँपालिकाका तीन सय ७० जनाले आंशिक रोजगारी पाएका छन्। प्रधानमन्त्री रोजगार कार्यक्रम अन्तर्गत १८ वटा योजना सञ्चालन गरी दुई सय ४ जनालाई रोजगारी प्रदान गरिएको छ। यस्तै मुख्यमन्त्री रोजगार कार्यक्रम अन्तर्गत पाँच वटा योजना सञ्चालन गरी एक सय ६४ सहित कुल तीन सय ७० जनालाई आंशिक रोजगारी प्रदान गरिएको गाउँपालिकाका अध्यक्ष सुन्दरकुमार केसीले बताए। उनका अनुसार चालु आर्थिक वर्षमा कार्यान्वयन हुने योजनामध्ये जेठ मसान्तसम्म ७५ प्रतिशत योजना सम्पन्न भएको छ। सम्झौता भएका एक सय ३१ वटा योजनामध्ये ९८ वटा योजना अर्थात ७५ प्रतिशत योजनाहरू सम्पन्न भइसकेको गाउँपालिकाका अध्यक्ष केसीले बताए। बाँकी योजनाहरू सम्पन्न हुने चरणमा रहेको उनको भनाइ छ। अघिल्लो गाउँसभाबाट स्वीकृत २०७९०८० को नीति, बजेट र कार्यक्रमका आधारमा जेठ मसान्तसम्मको प्रगति विवरणमा गाउँपालिकाको प्रशासकीय भवन निर्माण सम्पन्न भएको उल्लेख छ। उक्त भवन यसै आर्थिक वर्षभित्र हस्तान्तरण हुने अध्यक्ष केसीले बताए। गाउँपालिकामा खानेपानी तथा सरसफाइ स्वच्छता योजना निर्माण सुरु गरिएको बताउँदै अध्यक्ष केसीले पालिकामा पानीको गुणस्तर परीक्षण गर्न प्रयोगशाला स्थापना गरिएको जानकारी दिए। उनका अनुसार चालु आर्थिक वर्षको जेठ मसान्तसम्म गाउँपालिकाभर तीन सय ५७ घरधुरीमा नयाँ धारा जडान गरी खानेपानी सेवालाई थप विस्तार गरिएको छ। गाउँपालिकामा १० शय्याको अस्पताल निर्माणका लागि विस्तृत योजना प्रतिवेदन स्वीकृत भइसकेको छ भने जग्गा प्राप्ति समेत भइसकेको छ। गाउँपालिकाको स्वास्थ्य शाखाबाट शिविर सञ्चालन, मिर्गौला प्रत्यारोपण गरेका, डायलाइसिस गरिरहेका, क्यान्सर रोगी र मेरुदण्ड पक्षघात भएका बिरामीलाई औषधी उपचार खर्च वापत पाँच हजारका दरले उपलब्ध गराईएको अध्यक्ष केसीले बताए। शिक्षा शाखाबाट गाउँ शिक्षा ऐन २०७४ को प्रथम संशोधन तथा गाउँ शिक्षा नियमावली २०७९, प्रधानाध्यापक छनौट तथा व्यवस्थापन कार्यविधि २०७९ निर्माण भएको छ। गाउँपालिकाले चालु आर्थिक वर्षमा उत्कृष्ट विद्यार्थी, शिक्षक, प्रधानाध्यापक तथा विद्यालयलाई सम्मान गरेको अध्यक्ष केसीले बताए। कृषि विकास तथा पशुपंक्षी विकास शाखाबाट चार वटा कृषि उपज संकलन केन्द्र, आलु भण्डारणका लागि रष्टिक स्टोर निर्माण गरिएको छ। सूचना प्रविधितर्फ गाउँपालिकाले अनलाइन प्रणालीबाट राजश्व संकलन प्रणाली लागु गरेको छ। गाउँपालिका, सबै वडा, स्वास्थ्य संस्था र ६ वटा माध्यमिक विद्यालयमा ईहाजिरी जडान गरिएको, योजना सफ्टवेयर, वडा सिफारिस, संघसंस्था दर्ताका लागि सफ्टवेयर लागु गरि डिजिटल गाउँपालिका बनाउने अभियानलाई जोड दिइएको गाउँपालिकाका अध्यक्ष केसीको भनाइ छ। यसवर्ष बैंक खाता छोरीको, सुरक्षा जीवनभरीको कार्यक्रमअन्तर्गत ४४ जना छोरीहरूको बैंक खातामा रकम जम्मा गरिएको छ। गाउँपालिकाले गर्भवती महिलासँग उपाध्यक्ष भेटघाट कार्यक्रममार्फत तीन सय १५ जना गर्भवती महिलाहरूसँग प्रत्यक्ष भेट गरी स्वास्थ्य परीक्षणसँगै पोषणयुक्त कोसेली वितरण गरिएको छ।"
घरको ढलान भत्काउँदा पर्खालले किचेर ३ जना घाइते,"विराटनगर : मोरङको पथरीशनिश्चरे नगरपालिका१ मा घरको ढलान भत्काउने क्रममा अचानक ढलेको पर्खालले किचेर मंगलबार बिहान ३ जना घाइते भएका छन्। घरको ढलान भत्काउनका लागि परिचालन गरिएका मजदुरहरू पर्खालले किचेर घाइते भएको इलाका प्रहरी कार्यालय पथरीका डीएसपी लक्ष्मी भण्डारीले जानकारी दिए। उनका अनुसार पर्खालले किच्दा पथरीशनिश्चरे१ का २४ वर्षीय अभिशेख झा, पथरीशनिश्चरे२ का २५ वर्षीय अर्जुन मल्लिक र पथरीशनिश्चरे३ का २८ वर्षीय उमेश श्रेष्ठ घाइते भएका छन्। घाइते ३ जनालाई नै उपचारका लागि विराटनगरको नोवेल शिक्षण अस्पताल विराटनगर ल्याइएको छ। घाइतेको अवस्था मध्यम रहेको जानकारी डीएसपी भण्डारीले दिए। उनका अनुसार केही व्यक्तिहरू मिलेर जग्गाको प्लटिङ गरेको र प्लटिङ गरेको ठाउँमा एउटा पुरानो घर रहेको पाइएको छ। जग्गा खाली गर्न घरको ढलान भत्काउने क्रममा मुनिको पर्खाल भत्किएर बिहान ८:३० बजेतिर घटना भएको उनले बताए। प्रहरीले जग्गा प्लटिङ गर्नेहरूको पहिचान खुलाएको छैन। घर भत्काउने ठेक्का लिने ठेकेदार भरत भण्डारी हुन्। घाइतेको उपचार ठेकेदार भण्डारीले गराइरहेको प्रहरीले जनाएको छ। प्रहरीका अनुसार घटनाको अनुसन्धान सुरु गरिएको छ।"
"इलामको माङ्सेबुङमा आगलागी, आठ घर जलेर नष्ट",गए राति करिब २:०० बजेबाट आगलागी भएको थियो । स्थानीय तथा प्रहरीको सहभागितामा आगो निभाउने प्रयास भइरहेको छ । आगलागीबाट केकति क्षति भयो भन्ने अझै यकिन भइसकेको छैन । इलाम : इलामको माङ्सेबुङ५ बाह्रलाखे माङमिक्तोक्ला टोलमा आगलागी हुँदा आठ घर जलेर पूर्णरूपमा नष्ट भएका छन् । स्थानीय समिर चेम्जोङको घरबाट सुरु भएको आगलागी अझै पूर्णरूपमा नियन्त्रणमा आएको छैन । घटनाको पूर्ण विवरण आउन सकेको छैन । गए राति करिब २:०० बजेबाट आगलागी भएको थियो । स्थानीय तथा प्रहरीको सहभागितामा आगो निभाउने प्रयास भइरहेको छ । आगलागीबाट केकति क्षति भयो भन्ने अझै यकिन भइसकेको छैन । रातको समय र आगलागी पूर्णरूपमा नियन्त्रणमा आइनसकेकाले क्षतिको विवरण आउन बाँकी रहेको बताइएको छ । आगलागी के कारणले भयो समेत खुल्न नसकेको जिल्ला प्रहरी कार्यालय इलामले जानकारी दिएको छ । रासस
त्रिचालीस दिनमै खानेपानी योजना सम्पन्न,"म्याग्दी : धवलागिरि गाउँपालिका१ गुर्जामा अझै सडक यातायातको सुविधा पुगेको छैन । म्याग्दीका ४५ वडामध्ये सडक नपुगेको वडा गुर्जामात्र हो । गुर्जा पुग्न धवलागिरि गाउँपालिकाको वडा नं २ लुलाङबाट पूरै दिन जङ्गल, भिर र खोल्साको बाटोमा पैदलयात्रा गर्नुपर्छ । घोडा, खच्चर र भरियामार्फत सामान ढुवानी गर्नुपर्छ । यस्तो दुर्गम र विकट बस्तीमा सञ्चालन भएको गुर्जा खानेपानी आयोजना निर्माण लक्ष्यभन्दा अघि नै सकिएको छ । ढिलासुस्तीका कारण म्याग्दीका ठूला विकास आयोजना थलिएको अवस्थामा गुर्जा खानेपानी आयोजनाको काम लक्ष्यअघि नै सम्पन्न भएको हो । धवलागिरि१ का अध्यक्ष झक छन्त्यालले निर्माण व्यवसायीको इच्छाशक्ति, व्यवस्थापन र सरोकारवालाको प्रभावकारी सहजीकरण तथा समन्वय हुने हो भने विकास आयोजनामा हुने ढिलासुस्ती हटाउन सकिने सन्देश गुर्जा खानेपानी आयोजनाले दिएको बताए। 'सुगम र सदरमुकाममा ठूला भनिएका ठेकेदारले जिम्मा लिएका आयोजना अलपत्र परेको अवस्थामा हाम्रोजस्तो विकट ठाउँको काम निर्धारित समयअगावै सकिएको छ', उनले भने, 'सरोकारवालामा इच्छाशक्ति हुने हो भने विकास आयोजनामा हुने ढिलासुस्ती हटाउन सकिने रहेछ ।' कुल रु ५० लाख लागत अनुमान गरिएको गुर्जा खानेपानी आयोजना निर्माणका लागि धवलागिरि गाउँपालिका र बेनीको बिएन्डडी निर्माण सेवाबीच विसं २०७९ चैत १४ गते ठेक्का सम्झौता भएको थियो । रु ४४ लाख ७८ हजार एक सय १२ मा भएको सम्झौताको म्याद यही असार १५ गतेसम्म थियो । निर्माण कम्पनीका प्रतिनिधि गोर्खा छन्त्यालले यही असार १० गते नै सम्झौताअनुसारको सबै काम सम्पन्न गरेको जानकारी दिए। काम सुरु गरेको ४३ दिनमा सम्पन्न गरेको उनले बताए। साउनाखोलाको मुहानमा इन्टेक, त्यहाँबाट गुर्जा गाउँसम्म ६३ एमएमको तीन हजार चार सय ८० मिटर मुख्य पाइप लाइन बिछ्याइएको छ । लुलाङबाट खच्चर र भरियालाई बोकाएर पाइप, सिमेन्ट, रडलगायतका निर्माण सामग्री ढुवानी गरिएको थियो । पच्चीस हजार लिटर क्षमताको रिजर्भ ट्याङ्की पनि निर्माण भएको छ । इन्टेक, मुख्य पाइप लाइन र ट्याङ्कीको परीक्षण सफल भएको छ । गुर्जाका करिब दुई सय ५० घरधुरीलाई निजी धारामार्फत खानेपानी वितरण गर्ने उद्देश्यले धवलागिरि गाउँपालिकाले क्रमागत आयोजना सञ्चालन गरेको हो । यो आयोजनाबाट गुर्जाको देउराली बस्तीबाहेकका सबै घरमा खानेपानी पुग्नेछ । शाखा लाइन र निजी धारा बनाएर आगामी वर्ष आयोजनालाई पूर्णता दिइने धवलागिरि गाउँपालिकाका अध्यक्ष प्रेमप्रसाद पुनले बताए। गत वर्ष सञ्चालित गुर्जाको स्वास्थ्य चौकीको भवन निर्माण गर्ने योजना पनि लक्ष्यअघि नै सम्पन्न भएको छ । रासस"
बकर इदका अवसरमा बिहीबार सार्वजनिक बिदा,काठमाडौं : सरकारले असार १४ गते सार्वजनिक बिदा दिएको छ। इस्लाम धर्मालम्बीहरूको पर्व बकर इदका अवसरमा असार १४ गते सार्वनजिक बिदा दिएको हो। गृहमन्त्रालयका सहसचिवप्रवक्ता केदारनाथ शर्माद्वारा मंगलबार जारी विज्ञप्तिमा नेपालको राजपत्रमा मिति २०७९१२०२ गतेका दिन प्रकाशित सूचनाअनुसार इस्लाम धर्मालम्बीहरूको पर्व इदका अवसरमा असार १४ गते बिहीबारका दिन सार्वजनिक बिदा दिने निर्णय भएको उल्लेख छ।
विद्यार्थी र शिक्षकलाई एक हजार कागतीका बिरुवा,स्याङ्जा : विद्यालय व्यवस्थापन समितिका अध्यक्षले विद्यालयमा अध्ययनरत छात्रछात्रासहित शिक्षकलाई कागतीका विरुवा वितरण गरेका छन्। पुतलीबजार नगरपालिका१३ स्थित कालिका माध्यमिक विद्यालय व्यवस्थापन समितिका अध्यक्ष मिनप्रसाद कोइरालाले विद्यार्थी र शिक्षकलाई कागतीका बिरुवा प्रदान गरेका हुन्। किताबी ज्ञानसँगै व्यवहारिक ज्ञान सिकाउने उद्देश्यले कोइरालाले एक हजार वटा सुनकागती जातका बिरुवा निःशुल्क उपलब्ध गराएको जनाए। कक्षा ६ देखि १२ कक्षामा अध्ययनरत सम्पूर्ण विद्यार्थी र शिक्षकलाई कृषिप्रति आकर्षण बढाउन यो विधि अपनाइएको हो। जिल्लाका युवा किसानका रूपमा परिचित उनी सुन्तला उत्पादक किसान पनि हुन्। सुन्तलाबाट जिल्लामा धेरै रकम आम्दानी गर्नेमा उनको नाम पनि पर्छ। सोही विद्यालय व्यवस्थापन समितिको अध्यक्षमा कोइरालाको यो दोस्रो कार्यकाल हो। स्याङ्जामा अमिलो जातका फलफूलको उत्पादन अत्यन्त राम्रो हुन्छ। यहाँ सुन्तलासहित कागतीले पनि राम्रो उत्पादन दिने गरेको कोइरालाको भनाइ छ।
पर्सालाई पन्छाउँदै बाराको बिजयी सुरुवात,"सिमरा : बारा जिल्ला फुटबल संघले सिमरामा सुरु भएको रामनारायण मिश्र फुटबल प्रतियोगितामा बिजयी सुरुवात गरेको छ । सिमरा रंगशालामा सोमबार राती भएको उद्घाटन खेलमा पर्सा जिल्ला फुटबल संघलाई टाइब्रेकरमा ५४ ले पराजित गर्दै बाराले जित हात पारेको हो । जितसँगै बारा प्रतियोगिताको अन्तिम चारमा प्रवेश गरेको छ । निर्धारित समयमा दुबै टिमले गोलरहित बराबरी खेलेपछि नतिजा टाइब्रेकरबाट निकालिएको हो । टाइब्रेरकमा बाराका गोलरक्षक युनेश चौधरीले पर्साका कार्लोस पटेलको प्रहार रोक्दै टिमलाई जित दिलाए । पर्साका चार खेलाडीले टाईब्रेकरमा गोल गर्दा कार्लोसको प्रहार भने बारा गोलरक्षक चौधरीले बचाउ गरेका थिए । पर्साका लागि टाइब्रेकरमा कप्तान कृष्ण शाक्य, आदित्य शाक्य, सुजल डंगोल, शिसस थापाले गोल गरे । बाराका लागी राष्ट्रिय टिमका खेलाडी रवि पासवानसहित श्याम चौधरी, निरज थापा, अजित चौधरी र मोहित गुरुङले गोल गरेका थिए । खेलको म्यान अफ दि म्याच बाराका गोलरक्षक युनेश घोषित भए । प्रतियोगिता अन्तर्गत मंगलबार दुई खेल हुनेछन् । पहिलो खेलमा सिरहा र सप्तरी भिड्नेछ भने दोस्रो खेलमा धनुषा र रौतहट प्रतिस्पर्धा गर्नेछन् । मधेस प्रदेश फुटबल संघको आयोजना र बारा जिल्ला फुटबल संघको सहआयोजनामा सुरु भएको प्रतियोगितामा मधेसका आठ जिल्लाको सहभागिता रहेको छ । असार १६ गतेसम्म आयोजना हुने प्रतियोगिताको विजेताले ५० हजार र उपविजेताले ३० हजार नगद प्राप्त गर्नेछन् । यसअघि प्रतियोगिताको उद्घाटन मधेस प्रदेश प्रमुख हरिशंकर मिश्रले गरेका थिए । उद्घाटन कार्यक्रममा प्रतियोगिताको मुख्य सहयोगीको रुपमा रहेको शिक्षा तथा समाज कल्याण मन्त्रालयका मन्त्री महेशप्रसाद यादव, प्रदेशसभा सदस्य देवनारायण चौधरी, जीतपुरसिमरा उपमहानगरपालिकाका नगर प्रमुख राजन पौडेल, अखिल नेपाल फुटबल संघका उपाध्यक्ष दावा लामालगायतले मन्तब्य राखेका थिए । उद्घाटन कार्यक्रममा मधेस प्रदेश फुटबल संघका अध्यक्ष नेपाल कार्की, इलाका प्रहरी कार्यालय सिमराका प्रहरी नायब उपरीक्षक प्रदीपबहादुर क्षेत्री, बारा जिल्ला फुटबल संघका अध्यक्ष रामचन्द्र लामा, जीतपुरसिमरा उपमहानगरपालिका वडा नं १ का वडाध्यक्ष हिराबहादुर गुरुङ, वडा नं २ का वडाध्यक्ष धनबहादुर श्रेष्ठ, वडा नं ५ का वडाध्यक्ष दीपेन्द्र चौधरीसहित मधेसको सबै जिल्लाका फुटबल संघका पदाधिकारी, विभिन्न संघसंस्था तथा कार्यालयका प्रतिनिधिलगायतको उपस्थिति रहेको थियो ।"
इम्बोस्ड नम्बर प्लेट जडान सुस्त : ७ वर्षमा ५० हजार जडान,"सरकारले नेपालीमा समेत इम्बोस्ड नम्बर प्लेट छाप्ने भनेकाले अहिले विभागले यसका लागि आवश्यक तयारी गरिरहेको छ। काठमाडौं : सरकारले इम्बोस्ड नम्बर प्लेटका लागि सम्झौता गरेको सात वर्षमा झन्डै ५० हजार सेवाग्राहीले आफ्नो सवारी साधनमा नम्बर प्लेट जडान गरेका छन्। सरकारले बाध्यकारी नगरेकाले अहिलेसम्म थोरै सङ्ख्यामा मात्रै नम्बर प्लेट जडान भएको हो। यातायात व्यवस्था विभागले अहिलेसम्म झन्डै तीन लाख नम्बर प्लेट उत्पादन भएर आएको जनाएको छ। आपूर्तिकर्ताका कारणले नभएर विभागले नै बाध्यकारी नगरेकाले जडानमा ढिलाइ भइरहेको विभागका प्रवक्ता ईश्वरीदत्त पनेरुले बताए। उनले भने, आपूर्तिकर्तालाई अहिलेसम्म काम दिन सकिएको छैन। आपूर्तिकर्ताले विभागले माग गरेअनुसारको उत्पादन गर्न सकिने भनिरहेको उनले बताए। लामो समयसम्म कुन भाषामा बनाउने भन्ने अन्योलका कारण पनि यसको प्रगति ढिलाइ भएको जनाइएको छ। सरकारले नेपालीमा समेत इम्बोस्ड नम्बर प्लेट छाप्ने भनेकाले अहिले विभागले यसका लागि आवश्यक तयारी गरिरहेको छ। एकैपटकमा धेरै सेवाग्राहीलाई सेवा दिन सरकारको आफ्नै क्षमता कस्तो छ भन्ने महत्त्वपूर्ण रहेको प्रवक्ता पनेरुले बताए। उनका अनुसार कार्यालयमा जडान गर्ने क्षमता, जनशक्ति, गाडी राख्ने ठाउँलगायतका भौतिक पूर्वाधारका कुरा हुन आवश्यक छ। यातायात व्यवस्था कार्यालयहरू प्रदेश मातहतमा रहेकाले विभागले मात्रै चाहेर नहुने उनको भनाइ थियो। यी कार्यालयसँग समन्वय गरेर कति सङ्ख्यामा कसरी सकिन्छ भनी योजना बनाइने उनले बताए। उनले भने, हामीले समन्वयको काम गर्ने हो। खास काम गर्नुपर्ने यातायात कार्यालयहरूले भएकाले उनीहरूको साधन स्रोतले पनि भ्याउने हुनुपर्छ। कहिले अदालतमा मुद्दा भएकाले त कहिले भाषासम्बन्धी विवादका कारणले इम्बोस्ड नम्बर प्लेट जडान सुस्त भएको जनाइएको छ। आपूर्तिकर्ता कम्पनीका कारण नभएर अरु कारणले ढिलाइ भएकाले विभागले अवधि थपिरहेको छ। पछिल्लोपटक थप भएको अवधिअनुसार आगामी मङ्सिरसम्म अवधि रहेको छ। आपूर्तिकर्ताले धमाधम छाप्ने र यातायात कार्यालयले त्यहीअनुसार जडान गरेर अबको केही समयमा नै सम्पन्न हुनसक्ने सम्भावना रहेको उनले बताए। त्यतिबेलासम्म पनि केही समस्या आयो र सकिएन भने सरकारले समाधान गर्ने उद्दको भनाइ छ। विभागले विसं २०७३ जेठ १७ गते टाइगर आइटी (द कर्पाेरेसन)सँग नम्बर प्लेट आपूर्ति र जडानका लागि सम्झौता गरेको थियो।  रासस"
सहकारी ठगी प्रकरणमा शिवशिखरका अध्यक्ष शर्मा पक्राउ,"बचतकर्ताले आफ्नो बचत फिर्ताको माग गर्दा नदिएपछि उनी र सञ्चालकविरुद्ध सहकारी विभाग र सिआइवीमा उजुरी दिएका थिए। सोही उजुरीका आधारमा केही व्यक्ति यसअघि नै पक्राउ परे पनि उनी फरार थिए। काठमाडौं : सहकारीका बचतकर्ताको करोडौँ रकम हिनामिनाको आरोप लागेपछि फरार हुँदै आएका भक्तपुरको शिवशिखर बहुउद्देश्यीय सहकारी संस्थाका अध्यक्ष केदारनाथ शर्मा पक्राउ परेका छन्। प्रहरीको केन्द्रीय अनुसन्धान ब्यूरो (सिआइवी)ले उनलाई पक्राउ गरी काठमाडौँ ल्याएको छ। सिआइवीका प्रहरी उपरीक्षक नवराज अधिकारीले उनलाई पश्चिम नेपालबाट पक्राउ गरेको पुष्टि गर्दै आजै घटना विवरण सार्वजनिक गर्ने जानकारी दिए। अध्यक्ष शर्मा यसअघि भारतका विभिन्न स्थानबाट लुकीछिपी बसिरहेका थिए। शिवशिखरसहित मोरङमा गएर उनले तुलसी सहकारी पनि खोलेका थिए। दुवै सहकारीका बचतकर्ताको ठूलो रकम उनले कानुनविपरीत आफ्ना विभिन्न कम्पनी तथा फार्महरूमा लगानी गरेको भेटिएको प्रहरीले जनाएको छ। बचतकर्ताले आफ्नो बचत फिर्ताको माग गर्दा नदिएपछि उनी र सञ्चालकविरुद्ध सहकारी विभाग र सिआइवीमा उजुरी दिएका थिए। सोही उजुरीका आधारमा केही व्यक्ति यसअघि नै पक्राउ परे पनि उनी फरार थिए। एक सूचना जारी गरी सिआइवीले भक्तपुरमा कार्यालय भई काठमाडौँ, ललितपुरका विभिन्न क्षेत्रको सेवा केन्द्रमा बचत गरेको रकम हिनामिना गरी नदिएको भएमा प्रमाणसहित ब्यूरोमा सम्पर्कमा आउन बचतकर्तालाई अनुरोध गरेको छ। रासस"
आज कोशी र बागमती प्रदेशमा भारी वर्षा,"महाशाखाका अनुसार दिउँसो कोशी, बागमती, गण्डकी र कर्णाली प्रदेशका केही स्थानमा तथा बाँकी प्रदेशका थोरै स्थानमा मेघगजनचट्याङसहित हल्कादेखि मध्यम वर्षाको सम्भावना रहेको छ । काठमाडौं : हाल देशमा मनसुनी वायुको प्रभाव रहेको छ । यसका कारण देशका अभिर आंशिकदेखि सामान्य बदली रही कोशी, बागमती र कर्णाली प्रदेशका थोरै स्थानमा मेघगर्जनचट्याङसहित हल्कादेखि मध्यम वर्षा भइरहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । महाशाखाका अनुसार दिउँसो कोशी, बागमती, गण्डकी र कर्णाली प्रदेशका केही स्थानमा तथा बाँकी प्रदेशका थोरै स्थानमा मेघगजनचट्याङसहित हल्कादेखि मध्यम वर्षाको सम्भावना रहेको छ । कोशी र बागमती प्रदेशको एकदुई स्थानमा भारी वर्षाको पनि सम्भावना रहेको छ । कोशी र मधेस प्रदेशका धेरै स्थानमा तथा बागमती र गण्डकी प्रदेशका तराईका थोरै स्थानमा हावाहुरीको समेत सम्भावना रहेको छ । रातिको समयमा कोशी, गण्डकी, लुम्बिनी र सुदूरपश्चिम प्रदेशका केही स्थानमा हल्कादेखि मध्यम वर्षाको सम्भावना रहेको जनाइएकोछ । कोशी, गण्डकी, लुम्बिनी र सुदूरपश्चिम प्रदेशको एकदुई स्थानमा भारी वर्षाको पनि सम्भावना रहेको छ ।"
फिक्कल गाउँपालिकाले गर्यो उत्कृष्ट सासूबुहारीलाई सम्मान,"गाउँपालिकाको आर्थिक वर्ष २०७९८० को वार्षिक कार्यक्रमअन्तर्गत छवटा वडाका छ जोडी सासूबुहारीलाई सम्मान गरेको हो । सिन्धुली : पारिवारिक मेलमिलाप र घरेलु हिंसा अन्त्य गर्ने उद्देश्यले यहाँको फिक्कल गाउँपालिकाले सासूबुहारीलाई सम्मान गरेको छ । गाउँपालिकाको आर्थिक वर्ष २०७९८० को वार्षिक कार्यक्रमअन्तर्गत छवटा वडाका छ जोडी सासूबुहारीलाई सम्मान गरेको हो । यस वर्ष पनि फिक्कलले गाउँपालिकाभित्रका उत्कृष्ट सासूबुहारीलाई सम्मान गरेको गाउँपालिका उपाध्यक्ष राजु बरालले जानकारी दिए। गाउँघरमा सासूबुहारीको सम्बन्धलाई नकारात्मक दृष्टिले हेर्ने परिपाटीलाई न्यूनीकरण गर्ने उद्देश्यले समाजमा रहेका अनुकरणीय सासूबुहारीलाई गाउँपालिकाले हरेक वर्ष सम्मान गर्दै आएको उनले जानकारी दिए। प्रत्येक वडाका उत्कृष्ट सासूबुहारीलाई खोजी हरेक वर्ष गाउँपालिकाले सम्मान गरिने कार्यलाई निरन्तरता दिने बताए। ज्येष्ठ नागरिकलाई गरिने व्यवहार सकारात्मक र बुहारीलाई पनि छोरीसरह व्यवहार होस् भनेर गाउँपालिकाले सम्मान गर्दै आएको र सबै वाडामा यसै प्रकारले सम्मान गरिने उहाँको भनाइ छ । गाउँपालिकाले मेलमिलापका साथ सासूबुहारीसँगै बसेका छ वडाका १२ सासूबुहारीलाई प्रमाणपत्रसहित दोसल्ला आढाएर सम्मान गरेको छ । सम्मानित हुनेमा वडा नं १ का मुसीमाया कामी, अन्जना विक, वडा नं २ का बालकुमारी मगर, गङ्गाकुमारी मगर, वडा नं ३ का कल्पना कुमारीश्रेष्ठ, मुना श्रेष्ठ, वडा नं ४ का मैया आले र लीलाकुमारी मगर, वडा नं ५ शिवकुमारी घिमिरे, पार्वती घिमिरे र वडा नं ६ का बुद्धमाया मगर र जमुना मगर रहेका छन् । उनीहरूलाई सासूले बुहारीलाई छोरी समान र बुहारीले सासुलाई आमाको भूमिकामा राखेको जनाउँदै सम्मान गरिएको हो । गाउँपालिका अध्यक्ष पार्वती सुनुवारले समाजमा सासूबुहारीबीचको सम्बन्धलाई हेर्ने दृष्टिकोणमा फरक ल्याउनुपर्नेमा जोड दिए। अब सासु होइन आमा र बुहारी नभई छोरीको सम्बन्ध कायम गर्नुपर्ने उनले बताए। रासस"
मेलम्चीको खानेपानी वर्षाभर सञ्चालनको योजना,"सामान्य वर्षामात्र हुँदा पानी नियमित पथान्तरण गर्न सकिने भए पनि ठूलो किसिमको बाढी आयो र ढुङ्गाहरु नै बगाउने भएमा त्यस्तो अवस्थामा पूरै बन्द गर्नुपर्ने उनले बताए। पानी धमिलो भएमा थोरै पानी पठाएर त्यसलाई धुने योजना समितिको छ। काठमाडौं : विगत दुई वर्ष वर्षाको समयमा मेलम्चीको पानी काठमाडौँ ल्याउन नसकिएकामा यो वर्षदेखि वर्षाभर पनि ल्याउने योजना बनाइएको छ। ठूलो वर्षा भएर आयोजनाको माथिल्लो भागमा क्षति हुने अवस्था भएमा बाहेक सामान्य वर्षा भइरहे पनि पानी नियमित सञ्चालन गर्न लागिएको हो। ढोकाहरू प्रविधिमार्फत खोल्न र बन्द गर्न सकिने तथा बाढीको पूर्वसूचना थाहा हुने प्रविधिका कारण वर्षामा समेत नियमित सञ्चालनको योजना बनाइएको मेलम्ची खानेपानी विकास समितिले जनाएको छ। अहिले सबै ढोकाहरु उपकरणमार्फत (हाइडो मेकानिकल्ली) बन्द गर्ने र खोल्ने व्यवस्था मिलाइसकिएको समितिका सूचना अधिकारी राजेन्द्रप्रसाद पन्तले बताए। ढोकाहरू मानिस नगएरै सञ्चालन गर्न सकिने भएकाले पानी सफा हुँदासम्म चलाइराख्न सकिने उनको भनाइ थियो। सूचना अधिकारी पन्तले भने, 'पानी धमिलो आएको बेला बन्द गर्ने गरी उपाय अपनाइएको छ।' सामान्य वर्षामात्र हुँदा पानी नियमित पथान्तरण गर्न सकिने भए पनि ठूलो किसिमको बाढी आयो र ढुङ्गाहरु नै बगाउने भएमा त्यस्तो अवस्थामा पूरै बन्द गर्नुपर्ने उनले बताए। पानी धमिलो भएमा थोरै पानी पठाएर त्यसलाई धुने योजना समितिको छ। 'कहिलेदेखि पानी नियमित सञ्चालन गर्ने भन्ने विषयमा अहिले समिति पर्ख र हेरको अवस्थामा रहेको छ। ठूलो क्षति हुने अवस्थामा बाहेक पानी ल्याउन रोकिँदैन। माथितिर ठूलो वर्षा भएको र बाढी आउने सम्भावना छ भन्ने पूर्वसूचना आउँदा ढोका बन्द गरिने छ', सूचना अधिकारी पन्तले भने, 'सुरुङभित्र पानी रहिरन्छ र बीचमा केही समयका लागि बन्द भए पनि पानी सङ्लो हुँदा पुनः चलाउने गरी तयारी गरिएको छ।' गत वर्ष जसरी यो महिनादेखि त्यो महिनासम्म बन्द गर्ने भनी अहिले नै तालिका बनाएर नगरिने भए पनि बाढीका कारण बन्द गर्नुपर्दा छोटो समयका लागिमात्र बन्द हुनसक्ने उनको भनाइ थियो। धमिलो पानी आएको समयमा बन्द गर्दै खोल्दै गरेर चलाउन सकिने भए पनि त्यसो गर्दा सुरुङमा बालुवा जाने सम्भावना बढी हुन्छ। पछि केही समय सुरुङ सफा गर्न पनि पानी वितरण बन्द गर्नुपर्ने हुँदा पहिले नै सावधानीपूर्वक चलाउन लागिएको हो। सुरुङको नियमित मर्मतसम्भार र निरीक्षण योजना बनाएर गरिँदै आपइएको छ। वर्षामा पनि धमिलो पानी आउँदा केही समयका लागि बन्द गरे पनि पुनः सञ्चालन गर्न समस्या नहुने सूचना अधिकारी पन्तले बताए। सुरुङमा रहेको १ नं ढोकाबाट पानी गएपछि नौ नं ढोकाले पखाल्ने काम गर्छ। पखालेपछि केही समय सुरुङमा पानी नराखिने र त्यो त्यो ढोका सफा भएपछि पुनः सुरुङतर्फ पानी पठाइने योजना रहेको छ। सामान्य वर्षाले मेलम्ची नदीको सतहमात्र बढेको छ भने पानी सुरुङमा नियमित पठाउन समस्या नहुने समितिले जनाएको छ । विसं २०७८ असार १ मा आएको जसरी एकै पटक ठूलो बाढी आएमा भने बन्द गर्नुपर्ने हुनसक्ने उनले बताए। संरचना नै क्षति हुने गरी बाढी आएमा मात्रै लामो समय सुरुङ बन्द हुनसक्छ। रासस"
स्वास्थ्य बिमामा नीतिगत जालझेल,"इलाम : २०७९ जेठ १५ गते तत्कालीन अर्थमन्त्री जनार्दन शर्माले आव २०७९८० को बजेट वक्तव्य मार्फत स्वास्थ्य बिमा कार्यक्रम सामुदायिक तथा सरकारी अस्पतालहरुबाट मात्र प्रदान गरिने घोषणा गरे। तर, यो घोषणा सुरुमै विवादमा पर्यो। स्वास्थ्य बिमा ऐन, २०७४ ले निजी क्षेत्रलाई पनि स्वास्थ्य बिमा प्रदायकको रुपमा राखेको कारणले निजी अस्पतालहरुले चलखेल गर्ने मौका पाए। फलतः सरकारी नीति लागू हुन सकेन। अहिले ऐन र सरकारी नीतिको बीचमा खेल्ने मौका कर्मचारीले समेत पाएका छन्। वोर्ड स्रोत भन्छ, सरकारको घोषणा पछिल्लो समयमा कर्मचारीलाई अनुगमनको नाममा निजी अस्पतालसँग बार्गेनिङ गर्ने माध्यम बनेको छ। यस पटक सरकारले बजेटमा पुरानै कुरा राखेको छ। बजेट वक्तव्यमा उल्लेख छ, स्वास्थ्य बिमा कार्यक्रमलाई थप व्यवस्थित र प्रभावकारी बनाउन लाभग्राहीहरूलाई सामुदायिक तथा सरकारी अस्पतालहरूबाट मात्र उक्त सेवा प्रदान गर्ने व्यवस्था मिलाइनेछ। सरकारले यो व्यवस्था लागु गर्न स्वास्थ्य बिमा ऐन , २०७४ संसोधन गर्नुपर्छ। ऐन संसोधनमा भने सरकारको चासो देखिंदैन। स्वास्थ्य बिमा बोर्डका कार्यकारी निर्देशक डा दामोदर बसौलाका अनुसार बोर्डले ऐन र बजेटमा आएको कुरा बाझिएकोले अब के गर्ने भनेर स्वास्थ्य मन्त्रालयमा पत्रचार गरेको छ। निर्देशक बसौलाले भने, स्वास्थ्य बिमा ऐन २०७४ अनुसार पहिले नै सम्झौता भएका निजी अस्पतालहरुमा मात्रै बिमाको सेवा छ नयाँ सम्झौता भएकोमा छैन। सरकारी र सामुदायिक अस्पताललाई प्रभावकारी बनाउने हो भने सरकारले बजेट मार्फत अघि सारेको योजनालाई ऐनमै संसोधन गरेर लागु गर्नुपर्ने एक सरकारी अस्पतालका स्वास्थ्य बिमाका फोकल पर्सनले बताए। तर, सेवा सुविधा नभएका ग्रामिण क्षेत्रका सरकारी अस्पतालको सुधार नगरेसम्म बिमालाई ऐनले गरेको प्रबन्धकै रुपमा कार्यान्वायन गर्नुपर्ने निजी अस्पताल सञ्चालकको तर्क छ। स्वास्थ्य बिमा ऐन २०७४ ले सेवा प्रदायक स्वास्थ्य प्रतिष्ठानका रुपमा नेपाल सरकार, प्रदेश सरकार वा स्थानीय सरकारबाट सञ्चालित अस्पताल, स्वास्थ्य प्रतिष्ठान, शिक्षण अस्पताल, प्राथमिक स्वास्थ्य केन्द्र, स्वास्थ्य चौकी, शहरी स्वास्थ्य क्लिनिक वा इकाईलाई पहिलो सूचीमा राखेको छ। निजीस्तरबाट सञ्चालित अस्पताल, शिक्षण अस्पताल, नर्सिङ्ग होम, पोलिक्लिनिक वा क्लिनिकलाई दोस्रो सूचीमा राखेको छ। सामुदायिक, सहकारी, गैरसरकारी सङ्घ संस्थाबाट सञ्चालित अस्पताल, शिक्षण अस्पताल, नर्सिङ्ग होम, पोलिक्लिनिक वा क्लिनिकलाई तेस्रो सूचीमा राखेको छ। ऐनले फार्मेसी वा निदानात्मक स्वास्थ्य सेवा प्रदान गर्ने संस्था, आयुर्वेद अस्पताल, होमियोप्याथी, अक्युपञ्चर उपचारका अस्पताल वा प्राकृतिक चिकित्सालय, स्वास्थ्य सेवा प्रदान गर्ने तोकिए बमोजिमका अन्य स्वास्थ्य संस्थालाई समेत सेवा प्रदायकका रुपमा उल्लेख गरेको छ। सरकारको नीतिप्रति असहमति जनाउँदै २०७९ श्रावण १ गतेदेखि लागु हुने गरी देशभरिका अधिकांश निजी शिक्षण अस्पतालहरुले सार्वजनिक सूचना निकालेर स्वास्थ्य बिमा बोर्डलाई कुनै जानकारी नगराइ एकतर्फी रुपमा सेवा बन्द गर्ने घोषणा गरे पनि यस्तो घोषणा गर्ने अस्पताललाई अहिले पनि बोर्डले सूचीबाट हटाएको छैन। देशभरी सरकारी, सामुदायिक निजी गरेर ४५४ वटा स्वास्थ्य सेवा प्रदायक संस्था रहेको बोर्डले जनाएको छ। उक्त सुचनामा नेपाल सरकारबाट पुनः निजी स्वास्थ्य संस्थाहरुबाट समेत बिमा कार्यक्रम संचालन गर्न सक्ने भन्ने निर्देशन आएमा मात्र पुन सुचारु गर्न सकिने भनी उल्लेख गरे पनि कतिपय निजी अस्पतालले आफ्नै घोषणा विपरीत बिमा सुचारु गरेका थिए। यद्यपि स्वास्थ्य बिमा बोर्डले सेवा बन्द गरेका अस्पतालहरुको हकमा सम्झौताको शर्तअनुरुप सम्झौता रद्द भएको मानी श्रावणको पहिलो हप्तामा नै बिमा दावीको लागि आवश्यक पर्ने युजर नेम र पासवर्ड निष्क्रिय गरिदिएको थियो । स्वास्थ्य बिमा ऐनको दफा १२ अनुसार सेवा प्रदायक संस्थाले सम्झौता अनुसार बिमितलाई सेवा प्रदान नगरेमा सम्झौता रद्व गर्नेछ भन्ने बाध्यकारी व्यवस्था रहेको तर विज्ञप्ति निकालेर नै सेवा छोडेको बताउने विराटनगरको नोवेल मेडिकल कलेज, झापाको वि एण्ड सी अस्पताल , चितवनको चितवन मेडिकल कलेज लगायतका सयौं अस्पताल सेवा प्रदायकको सूचीमा रहेका छन्। यता स्वास्थ्य मन्त्रालयले पनि ऐन र बजेट वक्तव्य मध्ये कुनलाई कानुन मान्ने भन्ने अन्यौलमा देखिएको छ। स्रोतका अनुसार सेवा बन्द गरेका निजी शिक्षण अस्पताल तथा नयाँ निजी अस्पतालहरुलाई सेवा सुचारु गर्ने सम्बन्धमा मन्त्रालयमा कुनै किसिमको निर्णय भएको छैन। मन्त्रालयले बिमा बोर्डलाईसमेत सो सम्बन्धमा कुनै पनि किसिमको लिखित निर्देशन दिएको छैन। २०८०८१ को बजेट वक्तव्यमा समेत पुन स्वास्थ्य बिमा कार्यक्रम सरकारी, सहकारी र सामुदायिक अस्पतालहरुबाट मात्र संचालन गरिने भन्ने उल्लेख छ। २०७९८० को बजेट वक्तव्यपश्चात सूचना निकालेर सेवा बन्द गरेका निजी शिक्षण अस्पतालहरुले पून सेवा सुचारु गरी पाऊँ भनी २०७९ असोज महिनामा नै निवेदन दिएका थिए। तर बिमा बोर्डले बजेट वक्तव्य ऐन सरह नै बाध्यकारी हुने र सो सम्बन्धमा स्वास्थ्य मन्त्रालयबाट कुनै लिखित निर्देशन नआएको कारणले सो सम्बन्धमा कुनै कारवाही हुन नसक्ने जवाफ दिएको थियो। सञ्चालक समितिका अध्यक्ष डा सेनेन्द्रराज उप्रतीले राजिनामा नदिउञ्जेल सम्म उक्त निवेदन उपर कुनै काम कारवाही अघि बढाएको थिएन। बोर्डका सञ्चालकको चलखेल २०७९ माघ २४ गते स्वास्थ्य बिमा बोर्डको सञ्चालक समितिका अध्यक्ष डा सेनेन्द्रराज उप्रतीले राजिनामा दिए पश्चात संचालक समिति नेत्तृत्वविहीन भएको छ। उनले राजीनाम दिएपछि निजी सेवा प्रदायकलाई बलियो बनाउने चलखेलमा बझर्डकै सञ्चालक सकृय बनेको बोर्ड स्रोत बताउँछन्। बजेट वक्तव्यको बर्खिलाफ हुने गरी मन्त्रालयको कुनै लिखित जानकारी बिना आर्थिक प्रलोभनमा परी सेवा बन्द गरेका निजी अस्पतालहरुलाई पुनः सेवा सुचारु गर्न दिन संचालक समितिको सदस्यको नेतृत्वमा ४ सदस्यीय कमिटी गठन गरी बिमा ऐन र बजेट बक्तब्यको वर्खिलाफ हुनेगरी नीतिगत भ्रष्टाचार गर्न खोजिएको देखिन्छ। स्रोत भन्छ, 'बिमा बोर्डबाट जारी गरिएको सेवा प्रदायक संस्थारुहरुको सुचीकरण सम्बन्धी कार्यविधी, २०७८ को दफा ४ अनुसार उक्त कार्यविधीको दफा ३ मा उल्लेख भएअनुसारको निवेदन र सम्पूर्ण कागजातहरु उपलब्ध भएमा मात्र सम्बन्धित अस्पतालको स्थलगत अनुगमन गर्नुपर्नेमा उक्त अनुगमनको समयमा स्वास्थ्य मन्त्रालयमा आव २०७९८० दर्ता नवीकरण नभएका तथा आव २०७८७९ को करचुक्ता प्रमाण पत्र नभएका निजी शिक्षण अस्पतालहरुको समेत स्वास्थ्य बिमा बोर्डको स्रोत र साधनहरुको दुरुपयोग गरी स्थलगत अनुगमन गरिएको छ। बिमाले उठाउँदै सरकारीको साख स्वास्थ्य बिमा लागु भएपछि स्वास्थ्य सेवाको पहुँच नभएको सर्वसाधारणका लागि उपचारको सहजता वृद्धि भएको छ। चितवनको भरतपुर अस्पतालले अहिले बिमा मार्फत दैनिक एक हजारभन्दा बढीकोा उपचार गर्ने गरेको छ। २०७४ सालदेखि बिमाको सेवा सुरु गरेको अस्पतालका स्वास्थ्य बिमा फोकल पर्सन लिला पौड्यालले भने, सुरुको वर्ष ३२ हजार पोलेसी पठाएका थियो चालु आर्थिक वर्षमा एक लाख पोलेसी पठाएका छौं, बिमा कार्यक्रमले सरकारी अस्पतालमा सेवाग्राही र स्वास्थ्य सेवाको गुणस्तर वृद्धि भएको छ।' उनले भने, स्वास्थ्य बिमा बोर्डको सिस्टममा भएका कमजोरीहरु हटाउने हो भने यो सेवा अझै प्रभावकार बन्ने देखिन्छ। बोर्डले यो सेवा सुरु गरेपछि ७७ जिल्लामा सेवा पुर्याउने बाहेको व्यस्थापन सुधारमा कुनै काम नगरेको पौड्यालको आरोप छ।' स्वास्थ्य बिमाले सरकारी स्वास्थ्य संस्थाप्रतिको आकर्षण ह्वातै बढाएको बताउँछन् इलामको सूर्योदय नगरपालिकाको फिक्कल अस्पतालका प्रशासन प्रमुख फाजुङ सेर्पा। २०७३ भदौ १ वाट फिक्कल प्राथमिक स्वास्थ्य केन्द्रको रुपमा बिमा सेवा शुरु गरेको हालको फिक्कल अस्पतालमा सुरुको दिनमा दैनिक ५ जना पनि सेवाग्राही आउन मुस्किल हुन्थ्यो। अहिले दैनिक २ सयको हाराहारीमा विरामी आउने गरेका प्रशासन प्रमुख सेर्पाले बताए। स्वास्थ्य मन्त्रालयले पनि निजी स्वास्थ्य संस्थाले अत्याधिक खर्चको बिल बुझाउने गरेकाले सेवा रोक्नु पर्ने अवस्था आएको दावी गर्दै आएको छ। स्वास्थ्य मन्त्रालयका सचिव डा रोशन पोख्रेलले केही समयअघि एक सञ्चार माध्यमसँग कुरा गर्दै अस्वभाविक दावी बढी भएकोले नै अर्थ मन्त्रालयले बजेट मार्फत निजी अस्पतालहरुलाई बिमा सेवा प्रदायक संस्थाबाट हटाइएको बताएका थिए। सरकारी, सामुदायिक र सहकारी अस्पतालप्रति बिरामीको विश्वास बढाउन पनि सरकारले निजी क्षेत्रका स्वास्थ्य संस्थालाई स्वास्थ्य बिमाको सेवा प्रदायको सूचीबाट हटाउनु पर्ने कतिपयको तर्क छ। तर बिमा बोर्डकै कतिपय सदस्यहरु भने निजी स्वास्थ्य संस्थालाई पनि सूचीबाट हटाउनु नुहुने भन्दै दवाव दिइरहेको स्रोतले बतायो। बोर्डले ११३७ प्रकारका औषधी सूचीकृत गरेको छ। त्यस बाहेक २५ आर्युवेदका औषधीहरु पनि बिमाले नै व्यहोर्ने प्रवन्ध गरेको छ। चर्को मुल्यकै कारण सर्वसाधारण अहिले पनि निजी अस्पतालमा जान डराउँछन्। सरकारी र सामुदायिक अस्पतालको सेवा प्रभावकारी भएमा निजीको चर्को सेवाको मारमा सर्वसाधारण पर्नु नपर्ने इलामको माइजोगमाई गाउँपालिका वाड न ४ का सुरेश भट्टराई बताउँछन्। उनी भन्छन्, अहिले जसको धन उसको स्वास्थ्य भने जस्तो भएको छ, यसलाई स्वास्थ्य बिमाले तोड्नु पर्छ। मंगलबारे प्राथमिक स्वास्थ्य केन्द्रका निमित्त प्रशासन प्रमुख नारायण राउत भन्छन्, पहिले यहाँ पनि सेवाग्राहीका लागि औषधी उपलव्ध गराउन सकिने अवस्था थिएन, अहिले सबै व्यवस्थापन सहज बनाएका छौं। औषधीमा कमिसनको खेल स्वास्थ्य बिमा सेवालाई निर्मम रुपमा सुधार गर्नुपर्ने कतिपयको सुझाव छ। नेपालका कुनै पनि स्वास्थ्य संस्थामा बोर्डको सूचीमा रहेका सबै औषधी पाइँदैन। अहिलेको दरमा औषधी नपाइने भएकाले पनि स्वास्थ्य संस्थाले बिमा बाहिरका अरु नै औषधी फार्मेसीमा राखेर सेवाग्राहीलाई खरिद गराउने गरेका छन्। कतिपय निजी औषधी उत्पादकले भारी कमिसनमा फार्मेसीलाई औषधी उपलब्ध गराउने भएकाले बोर्डले तोकेको औषधी खरिद गर्न सरकारी र निजी अस्पतालहरु इच्छुक देखिंदैनन्। एक औषधी बिक्रेता कम्पनीका प्रतिनिधि नाम उल्लेख नगर्ने सर्तमा भन्छन्, औषधीमा दिइने कमिसनको दर सुन्दा धेरै मान्छे आश्चर्यमा पर्न सक्दछन्। बिमा कार्यक्रम मार्फत् पाँच जनासम्मको परिवारको तीन हजार ५०० बुझाएपछि त्यस घरमा रहेका सदस्यले एक लाख बराबरको औषधि उपचार सरकारले तोकेको अस्पतालमा निःशुल्क उपचार गर्न पाइन्छ। पाँच जनाभन्दा बढी सदस्य भएपछि प्रतिसदस्यका दरले ७०० बुझाउनु पर्दछ। पाँच जनाभन्दा बढी सदस्यले प्रतिसदस्य २० हजारदेखि दुई लाखसम्म निःशुल्क उपचार गर्न पाउने व्यवस्था छ। बोर्डले सूचीकृत गरेको अस्पतालमा उपचार बीमा लागू गरेका परिवारका सदस्यले गराए एक लाखसम्मको निःशुल्क उपचार गराउन पाउने छन्। अझै पनि मानिसमा स्वास्थ्य बीमाप्रति जानकारी नभएर धेरै मानिस स्वास्थ्य बीमाबाट बाहिर रहेका छन्। कोशी प्रदेशमा २० लाख ३८ हजार ७७४ जनाले स्वास्थ्य बिमा कार्यक्रममा आवद्ध छन्। सरकारले अति गरीब, ज्येष्ठ नागरिक, एचआइभीएड्स सङ्क्रमित, महिला स्वास्थ्य स्वयंसेविका, अतिअशक्त अपाङ्गलाई भने निःशुल्क बीमा गर्ने गरेको छ। सरकारले २०७२ चैत २५ गते सबै नागरिकमा गुणस्तरीय स्वास्थ्य सेवा पुर्याउने उद्देश्यले कैलाली, इलाम र बागलुङसहित तीन जिल्लाबाट सो कार्यक्रम सुरू गरेको थियो। स्वास्थ्य संस्थाहरुहरुले एकतर्फी रुपमा सेवा बन्दा घरेको सूचना।"
करोड बढी भ्रष्टाचार गरी श्रीमतीको नाममा सम्पत्ति जोड्ने जनस्वास्थ्य अधिकृतविरुद्ध मुद्दा,"काठमाडौं : एक करोड बढी भ्रष्टाचार गरेको आरोपमा जनस्वास्थ्य अधिकृतविरुद्ध मुद्दा दायर भएको छ। अख्तियार दुरुपयोग अनुसन्धान आयगले बलरा नगरपालिकाका तत्कालीन जनस्वास्थ्य निरीक्षकअधिकृत कौशलेन्द्र मिश्रविरुद्ध मुद्दा दायर गरेको हो। सार्वजनिक पदमा रहँदा मिश्रले स्रोत नखुलेको सम्पत्ति आर्जन गरेको आयोगको दाबी छ। २०५७ असार ८ देखि सरकारी सेवामा प्रवेश गरेक मिश्र २०७८ कात्तिक २६ गते सेवानिवृत्त भएका थिए। सो अवधिमा निजको पारिश्रमिक बचत, अन्य भत्ता, विभिन्न बैंक वित्तीय संस्था तथा व्यक्तिबाट लिएको कर्जा, निजको नाममा रहेको घरजग्गा बिक्रीबापत प्राप्त रकम, अंशबण्डाबाट प्राप्त रकम, दैनिक भ्रमण भत्ता, विभिन्न बैठक भत्ता, स्थानीय भत्ता, व्यवसायको आय, छोरीको पारिश्रमिक, कृषि आय, घरबहाल आय, बीमा परिपक्व भई रकम प्राप्तसमेत जम्मा एक करोड १३ लाख ४५ हजार ८०५ रुपैयाँ आय प्राप्त गरेको तर सो अवधिमा २ करो ४३ लाख ९१ हजार ५६५ रुपैयाँ खर्च तथा लगानी गरेको आयोगले जनाएको छ। मिश्रले पदीय हैसियतको दुरुपयोग गरी गैरकानुनी सम्पत्ति आर्जन गर्नुका साथै अमिल्दो र अस्वाभाविक उच्च जीवनस्तर यापन गरेको पुष्टि भएको आयोगको भनाइ छ। मिश्रविरुद्ध १ करोड ३० लाख ४५ हजार ७६० रुपैयाँ बिगो मागसहित विशेष अदालतमा मुद्दा दायर गरिएको छ। त्यस्तै उनका पत्नीहरू सरोज कुमारी र तुलसी कुमारी मिश्र शर्माको नाममा रहेको सम्पत्ति जफत गर्नेगरी तीन जनालाई प्रतिवादी बनाइएको छ।"
"चोरीको घटनाले व्यवसायीमा त्रास, सुरक्षा खोज्दै प्रदर्शन","ढल्केवर : महोत्तरीको बर्दिवासमा एकै रात दुईवटा सुनचाँदी पसलमा चोरी भएपछि व्यवसायीहरू त्रसित भएका छन्। बर्दिवासमा सुरक्षा व्यवस्था कमजोर भएको भन्दै व्यवसायीहरूले विरोध र्याली निकालेर प्रदर्शन गर्दै प्रहरी प्रशासनमाथि आक्रोश पोखेका हुन्। आइतबार बिहान बर्दिवास नगरपालिका१४ औरही रोडमा सञ्चालनमा रहेको न्यू साई ज्वेलर्स र श्रीहरी ज्वेलर्समा चोरी भएको हो। बिहान ३ बजेको समयमा सटर फुटाएर लाखौं रुपैयाँको धनमाल चोरी भएको बर्दिवास उद्योग वाणिज्य संघका महासचिव उत्तमकुमार श्रेष्ठले जानकारी दिए। न्यू साई ज्वेलर्सबाट २५ तोला र श्रीहरी ज्वेलर्सबाट १० तोला बराबरको सुनचाँदी चोरी भएको पीडितको भनाइलाई उद्धृत गर्दै इलाका प्रहरी कार्यालय बर्दिवासका प्रहरी नायव उपरीक्षक विजय कुमार यादवले जानकारी दिए। प्रहरी प्रशासन भीआईपीको अगाडि पछाडि गर्न व्यस्त भएपछि आपराधिक गतिविधिहरू बढेको सुनचाँदी व्यवसायी संघ महोत्तरीका महासचिव विनोद भण्डारीले आरोप लगाए। भीआईपीकै अगाडि पछाडि मात्रै गर्ने हो भने चाहिँदैन यस्तो प्रहरी प्रशासन, आक्रोश पोख्दै उनले भने हामी दिउँसै लुटिएका छौं। यसअघि पनि लक्ष्मी ज्वेलर्समा दिन दहाडै सुन लुटिएको थियो। त्यो घटनाको अपराधी अहिलेसम्म पत्ता लगाउन सकेको छैन। बर्दिवास नगरपालिकाले एक अर्बको बजेट ल्याउँदा पनि सुरक्षाका लागि एक प्रतिशत बजेट समेत नछुट्याउनु विडम्बना भएको उनले टिप्पणी गरे। यसअघि जडान भएको आधुनिक सीसी क्यामेरा मर्मत गर्नुपर्नेमा जोड दिँदै महासचिव भण्डारीले आवश्यकता अनुसार नयाँ क्यामेरा थप गर्नुपर्ने उल्लेख गरे। प्रहरीको सुरक्षा विट नजिकैको पसलबाट चोरी हुँदा पनि सुरक्षाकर्मीहरूलाई थाहा नहुनु खेदको विषय भएको स्थानीय व्यवसायीहरू बताउँछन्। पछिल्लो आपराधिक घटनाक्रमले प्रहरी प्रशासनको कार्यशैलीप्रति प्रश्न चिह्न खडा भएको उनीहरूको आरोप छ। व्यवसायीहरू आर्थिक संकटमा परिरहेको बेला बारम्बार चोरी लुटपाटका घटनाहरू बढ्नुले व्यवसायीहरूमा त्रास उत्पन्न भएको बर्दिवास उद्योग वाणिज्य संघका अध्यक्ष विष्णुबहादुर खड्काले बताए। प्रहरीले नागरिकलाई सुरक्षाको प्रत्याभूति दिलाउन नसकेको भन्दै उनले आक्रोश पोखे। उनले घटनामा संलग्न अपराधीहरूलाई अबिलम्ब पक्राउ गरी कारबाही गर्न सुरक्षा निकायलाई आग्रह गरे। अपराधीहरू नसमातिए बजारै बन्द गरेर आफूहरू सडकमै उत्रिन बाध्य हुने अध्यक्ष खड्काले चेतावनी दिए। यता इलाका प्रहरी कार्यालय बर्दिवासका प्रहरी नायव उपरीक्षक यादवले घटनाको सूक्ष्म अनुसन्धान भइरहेको बताए। चोरीको घटनाले व्यवसायीहरू आक्रोशित हुनु स्वाभाविक भएको बताउँदै उनले सुरक्षाको सवालमा प्रहरी संवेदनशील रहेको दावी गरे।"
"असार १५ नजिकिंदै, दही बनाउन भ्याइ नभ्याइ (फोटो फिचर)",भक्तपुरमा बनेको दही नेपालमा मात्र नभइ बाहिर देशमा पनि चर्चित छन् । करिब एक दशक अगाडि भक्तपूका हरेक धरमा दही बनाइन्थ्यो भने अहिले उक्त काम निकै नै लोप भएको स्थानीयको भनाइ छ। भक्तपुर : भक्तपुरका स्थानीय बासिन्दा असार १५ को लागि दही बनाउन व्यस्त छन् । असार १५ दही चिउरा खाने दिन भएकोले यस दिनको लागि धेरै मात्रामा दही बनाइ बजारमा पठाइन्छ। दही बाह्रै महिना बिक्री हुने भए पनि असार १५ मा भने अरु समयमा भन्दा दोब्बर धेरै जाने व्यापारीहरु बताउँछन्। भक्तपुरमा बनेको दही नेपालमा मात्र नभइ बाहिर देशमा पनि चर्चित छन् । करिब एक दशक अगाडि भक्तपूका हरेक धरमा दही बनाइन्थ्यो भने अहिले उक्त काम निकै नै लोप भएको स्थानीयको भनाइ छ। तस्बिर हेर्नुहोस् : अभिषेक महर्जन।
त्रिभुवन विमानस्थलमा यात्रुको बिदाइ तथा स्वागतमा तीनजना मात्रै जान पाउने,काठमाडौं : त्रिभुवन अन्तर्राष्ट्रिय विमानस्थलमा अब एउटा यात्रुको बिदाइ तथा स्वागतका लागि तीनजनामात्रै जान पाइने भएको छ । विमानस्थलको आन्तरिक र अन्तर्राष्ट्रिय ट्रमिनल भवनपरिसरमा भीडभाड बढेपछि हवाई सुरक्षा जोखिमलाई मध्यनजर गर्दै उक्त निर्णय गरिएको विमानस्थलका प्रवक्ता टेकनाथ सिटौलाले बताए । सम्भावित हवाई सुरक्षा जोखिमलाई मध्यनजर गर्दै विमानस्थल सुरक्षा समितिले एक जनाका लागि तीन जना मात्रै जान पाउने निर्णय गरेको हो । प्रवक्ता सिटौलाका अनुसार टर्मिनल भवनमा धेरै भीडभाड हुने गरेको र यात्रुलाई सास्ती भइरहेकाले ट्राफिक व्यवस्थापनमा समस्या भएको साथै दुर्घटनाको जोखिमसमेत बढेकाले सो निर्णय गरिएको हो । अन्तर्राष्ट्रिय टर्मिनलमा साँझदेखि राति १० बजेसम्म अत्यधिक भीड हुने गरेको छ । विभिन्न गन्तव्यमा जाने यात्रुको बिदाइमा परिवार र आफन्तको भीड लाग्ने गर्छ।
"बसुन्धरामा भेटियो शङ्कास्पद वस्तु, सेनाद्वारा निष्क्रिय","जिल्ला प्रहरी परिसर काठमाडौंका प्रवक्ता, प्रहरी उपरीक्षक सीताराम रिजालले बसुन्धरामा भेटिएको शङ्कास्पद वस्तुलाई नेपाली सेनाको टोलीले निष्क्रिय पारेको जानकारी दिए। उक्त वस्तु आज बिहान ८:३० बजे फेला परेको थियो । काठमाडौं : काठमाडौंको बसुन्धरामा फेला परेको शङ्कास्पद वस्तु नेपाली सेनाको टोलीले निष्क्रिय पारेको छ । शङ्कास्पद वस्तु फेला परेपछि केहीबेर उक्त क्षेत्रमा यातायात अवरोध भएको थियो । जिल्ला प्रहरी परिसर काठमाडौंका प्रवक्ता, प्रहरी उपरीक्षक सीताराम रिजालले बसुन्धरामा भेटिएको शङ्कास्पद वस्तुलाई नेपाली सेनाको टोलीले निष्क्रिय पारेको जानकारी दिए। उक्त वस्तु आज बिहान ८:३० बजे फेला परेको थियो । रासस"
पाहुना आएकी महिलाको शव सिंघिया खोलामा भेटियो,"विराटनगर : मोरङको कटहरी गाउँपालिका२ मा पाहुना आएकी १ जना महिलाको शव मंगलबार सिंघिया खोलामा भेटिएको छ। सुनसरीको गढी गाउँपालिका३ छिटाहा घर भएकी ३५ वर्षीया ठूलीदेवी चौधरीलाई खोलामा डुबिरहेको अवस्थामा मृत फेला पारिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार विराटनगर महानगरपालिका८ स्थित सिंघिया खोलामा घोप्टो परेको अवस्थामा बिहान ११:१० बजेतिर शव फेला परेको हो। उनी कटहरी२ आदर्श टोलमा रहेको नन्द श्यामकुमारी चौधरीको घरमा सोमबार पाहुना आएकी थिइन्। नन्दको घरमा राति १२ बजेसम्म गफगाफ गरेर बसेको र त्यसपछि सबै जना सुतेको खुलेको छ। डेढ घण्टापछि हेर्दा सुतेको ठाउँमा भाउजूलाई नदेखेपछि नन्द श्यामकुमारीले आफन्तलाई खबर गरेको पाइयो, डीएसपी दाहालले भने, आफ्नो घर पनि नगएको पाइएपछि आफन्तले खोजी सुरु गरेछन्। खोलामा डुबेको अवस्थामा शव फेला परेपछि प्रहरीलाई घटनाको जानकारी आएको हो। आफन्तले प्रहरीलाई दिएको जानकारी अनुसार ठूलीदेवीको शरीर काँप्ने समस्या थियो। लामो समयदेखिको स्वास्थ्य समस्या ठीक नभएपछि आफन्तले झारफुकका लागि मोरङको बूढीगंगा गाउँपालिकाको बाँसबारीस्थित माताकोमा लिएर आएको खुलेको छ, आफन्तलाई उद्रित गर्दै डीएसपी दाहालले भने, झारफुक गर्ने क्रममा माताले गाउँका मान्छेले नै बिगारेका कारण यस्तो समस्या भएको हो भनेर भनेकी रहिछन्। प्रहरीलाई आफन्तले भने अनुसार धामीझाँक्रीको काम गर्ने माताले गाउँकै मान्छेले बिगारेको भनेपछि ठूलीदेवीले निक्कै तनाव लिएकी थिइन्। त्यही तनावका कारण खोलामा हामफालेर आत्महत्या गरेको हुनसक्ने प्रहरीको अनुमान छ। प्रहरीले ठूलीदेवीलाई झारफुक गर्ने माताका बारेमा खुल्न बाँकी रहेको जनाएको छ। ठूलीदेवी पाहुना गएको नन्दको घर खोलानजिकै छ। मातासँग झारफुक गराएपछि उनी नन्दको घर गएकोसम्म खुलेको र राति कुन समयमा घटना भयो भनेर यकिन हुन नसकिरहेको डीएसपी दाहालले बताए। उनका अनुसार शवलाई पोस्टमार्टमका लागि विराटनगरको कोसी अस्पताल लगेर विभिन्न कोणबाट घटनाको अनुसन्धान सुरु गरिएको छ।"
झापाको हल्दिबारीमा हात्तीको आक्रमणबाट एक जनाको मृत्यु,घटना लगतै हल्दिबारी प्रहरी चौकी र जिल्ला प्रहरी कार्यालय झापाको प्रहरी टोली घटनास्थल पुगेको छ । शवको कानुनी प्रक्रिया पूरा गरी प्रादेशिक अस्पताल भद्रपुर पठाउने तयारी भइरहेको जनाइएको छ । झापा : झापाको हल्दिबारीमा जंगली हात्तीको आक्रमणबाट एक जनाको मृत्यु भएको छ । मृत्यु हुनेमा भद्रपुर नगरपालिका ७ निवासी ५३ वर्षीय गिरेन कर्मकार रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए । प्रहरीका अनुसार मंगलबार बिहान ४ बजेको समयमा हल्दिबारी गाउँपालिका २ स्थित देउनियाँ खोलाको पुलबाट ३०० मिटर उत्तरमा रहेको महेन्द्र पोखरेलको चिया बगान छेउमा कर्मकार जंगली च्याउ टिप्न गएका थिए । सोही चिया बगानमा रहेका हात्तीले आक्रमण गर्दा उनको घटनास्थलमा मृत्यु भएको डीएसपी रिजालले बताए । घटना लगतै हल्दिबारी प्रहरी चौकी र जिल्ला प्रहरी कार्यालय झापाको प्रहरी टोली घटनास्थल पुगेको छ । शवको कानुनी प्रक्रिया पूरा गरी प्रादेशिक अस्पताल भद्रपुर पठाउने तयारी भइरहेको जनाइएको छ ।
काभ्रेपलाञ्चोकको ५० प्रतिशत खानेपानीमा फेइकल कोलिफर्म इकोली,"खानेपानी दूषित हुने समस्या अझै केही समय रहने भएकाले सचेत रहन आग्रह गरिएको छ । 'हामी अझै शङ्कास्पद क्षेत्रको खानेपानी परीक्षणकै क्रममा छौँ, त्यसैले पानी उमालेर, फिल्टर गरेर वा तोकिएको मात्रामा क्लोरिन झोल हालेरमात्रै पानी पिउनुपर्छ', उनले भने। काभ्रे : काभ्रेपलाञ्चोकको पचास प्रतिशत खानेपानी दूषित भएको परीक्षणले देखाएको छ । जिल्ला स्वास्थ्य कार्यालयले करिब दुई साताको अवधिमा जिल्लाका छ स्थानीय तहका खानेपानी आयोजनाका पानी परीक्षणबाट सबै खानेपानी दूषित भएको पुष्टि भएको जनाएको हो । कार्यालयद्वारा सदरमुकामस्थित धुलिखेल तथा प्रमुख सहर बनेपा, पनौती, पाँचखाल, भम्लुलगायत जिल्लास्थित आधा स्थानीय तहको खानेपानी नमूनाका रूपमा परीक्षणका क्रममा पानीजन्य रोगको जोखिम पुष्टि भएको जनाइएको छ । परीक्षण गरिएका सबै खानेपानीमा दिसाजन्य किटाणु ( फेइकल कोलिफर्मइकोली) भेटिएको कार्यालयका प्रमुख डा पुरुषोत्तम सेढाईँले बताए । उनका अनुसार परीक्षणबाट खानेपानी संस्थानद्वारा वितरण भइरहेको तथा स्थानीय खानेपानी आयोजनाद्वारा वितरित पानीमा दिसाजन्य किटाणु भेटिएको हो । 'जिल्लाको आधा स्थानीय तहमा गरिएको खानेपानी परीक्षणबाट सबै खानेपानी दूषित पाइएको छ', स्वास्थ्य कार्यालय डा सेढाईँले भने। अनुगमन तथा परीक्षणका क्रममा कतिपय खानेपानीको स्रोत तथा सङ्कलन केन्द्र ट्याङ्कीको पानी दूषित देखिएको जनाइएको छ । कतिपय स्थानमा वितरीत जारको खानेपानीमा समेत दिसाजन्य किटाणु भेटिएको उनले बताए। उनले भने, 'जारमा खानेपानी बिक्री गर्ने कम्पनीको तीन स्थान मुहान, रिजर्भर र धाराको पानी परीक्षण गर्दा राम्रो देखियो । यसबाट जारमा पानी कतै भरेर बिक्री गरेको हुनसक्छ, हामी त्यसबारे थप अनुसन्धान गर्दैछौँ ।' काभ्रेपलाञ्चोकमा १३ स्थानीय तह छ । खानेपानी दूषित हुने समस्या अझै केही समय रहने भएकाले सचेत रहन आग्रह गरिएको छ । 'हामी अझै शङ्कास्पद क्षेत्रको खानेपानी परीक्षणकै क्रममा छौँ, त्यसैले पानी उमालेर, फिल्टर गरेर वा तोकिएको मात्रामा क्लोरिन झोल हालेरमात्रै पानी पिउनुपर्छ', उनले भने। दुई सातादेखि नै जिल्ला स्वास्थ्य कार्यालय, नमोबुद्ध नगरस्थित मेथिनकोट अस्पताल तथा नगर र गाउँपालिकाको समन्वयमा स्थानीयस्तरका खानेपानी परीक्षण, औषधि व्यवस्थापनकार्य तथा खानेपानी शुद्ध बनाउनेबारे चेतनामूलक कार्यक्रम सञ्चालन गर्ने तयारी भएको जनाइएको छ । कार्यालयले जोखिममा द्रूत प्रतिकार्य टोली तयारी अवस्थामा राखिएको समेत स्वास्थ्य प्रमुख सेढाईँले बताए। उनले भने, 'सम्भावित हैजाको महामारी रोमथामको प्रयास गरिरहेका छौँ ।' कार्यालयले पातलो चौलानीको पानीजस्तो पखाला लाग्ने, खानपिउन नसकी झन् बिरामी भएमा, दिसामा रगत देखिएमा, तारन्तार वान्ता भएमा, बालबालिका ज्यादै तिर्खाएमा, उच्च मात्रामा ज्वरो आएमा, धेरैपटक पातलो दिसा गरेमा उपचारार्थ तुरुन्तै स्वास्थ्य संस्थामा जान तथा लैजान अपिलसमेत गरेको छ । दूषित पानीका कारण हैजा सबै उमेर समूहलाई हुने भए पनि बालबालिका, गर्भवती तथा वृद्धवृद्धा बढी जोखिममा पर्ने भएकाले सजग रहन विशेष अपिल गरिएको हो । यस्तै खाना बनाउनुअघि र पछि, दिसापिसाब गरेपछि र फोहर चलाएपछि राम्रोसँग साबुनपानीले हात धुन पनि आग्रह गरिएको छ । यस्तै खानेपानी सधैँ सफा भाँडोले छोप्न, खानेकुरा राम्ररी पकाएर खान, सडेगलेको, बासी र झिङ्गा भन्केको खानेकुरा नखानसमेत अनुरोध गरिएको छ । रासस"
बारपाकमा भिरबाट लडेर एकजनाको मृत्यु,"जिल्ला प्रहरी कार्यालय गोरखाका प्रहरी नायब उपरीक्षक लीलाराज लामिछानेले घरबाट आइतबार जङ्गलमा काठ लिन भनेर गएका गुरुङ नफर्किएपछि खोजी गर्ने क्रममा अमलेस्थित जङ्गलमा सोमबार मृतावस्थामा फेला परेको बताए। बारपाक : भिरबाट लडेर बारपाक सुलिकोट गाउँपालिका७ पाँचखुवा देउरालीका ६० वर्षीय मीनबहादुर गुरुङको मृत्यु भएको छ । जिल्ला प्रहरी कार्यालय गोरखाका प्रहरी नायब उपरीक्षक लीलाराज लामिछानेले घरबाट आइतबार जङ्गलमा काठ लिन भनेर गएका गुरुङ नफर्किएपछि खोजी गर्ने क्रममा अमलेस्थित जङ्गलमा सोमबार मृतावस्थामा फेला परेको बताए। 'परिवारका सदस्यसहित स्थानीयवासी मिलेर खोजी गर्ने क्रममा वडा नं ७ स्थित अमलेको जङ्गलमा रहेको बिखुरे भिरमा गुरुङको शव भेटिएको हो', प्रनाउ लामिछानेले भने, 'घटनाको प्रकृति हेर्दा भिरबाट लडेर ज्यान गएको देखिन्छ ।' मृतकको शव उद्धारका लागि इलाका प्रहरी कार्यालय आरुघाटबाट प्रहरीको टोली घटनास्थल पुगेको थियो । गुरुङ काठ लिएर फर्कने क्रममा भिरबाट लडेर मृत्यु भएको अनुमान प्रहरीले गरेको छ । घटनाको सम्बन्धमा थप अनुसन्धान सुरु गरिएको प्रनाउ लामिछाने बताए। रासस"
