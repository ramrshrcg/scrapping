शीर्षक,विवरण
यस्ता विद्यालयमा पढ्छन् कर्णालीका कर्णधार,"किताबी शिक्षामात्रै होइन, व्यावहारिक शिक्षा पनि दिने स्थान हो विद्यालय। त्यहाँको वातावरणले पनि विद्यार्थीलाई सकारात्मक वा नकारात्मक असर पार्छ। त्यसैले यसको व्यवस्थापनमा ध्यान दिइन्छ। तर, कर्णालीका विद्यालयको अवस्था दयनीय छ। झट्ट हेर्दा गोठजस्तो देखिने विद्यालयहरूका भुइँमा बसेर पढ्न बाध्य छन् यहाँका बालबालिका। वीरेन्द्रनगर : झट्ट हेर्दा गोठजस्तै देखिने अँध्यारो कोठा। छाउपडी प्रथा मान्ने खर्कजस्तै गाउँबाट टाढाको दूरीमा रहेको कुनै घर। माटोले पोतेको भित्ता, त्यो पनि भत्किएको। टिन लगाएको छाना हावाले उडाएर परेका प्वालले वर्षाको पानी सीधै काठोभित्र पस्ने भवन। पानी पर्दा ओत लाग्न जोकोहीलाई समस्या हुने गर्छ। यो कुनै घर वा गोठ होइन। कालीकोटको सान्नीत्रिवेणी गाउँपालिका९ मुम्राको सगरमाथा आधारभूत विद्यालय हो। यस विद्यालयमा कक्षा ३ सम्म पढाइ हुन्छ। विद्यालयमा कुल १ सय २४ जना विद्यार्थी छन्। भवनमा तीन वटा कोठा छन्। एउटा अफिस कोठा र दुई कोठामा कक्षा २ र ३ का विद्यार्थी पढ्छन्। शिशु कक्षा र कक्षा १ का बालबालिका खुला चौरमै बसेर पढ्न पाएकोमा दंग छन्। हुन त कोठाभित्र पढ्ने वा कोठाबाहिर पढ्ने बालबालिकाको सुविधामा कुनै फरक छैन। भवनका कोठामा पानी पर्दा चुहिन्छ। कोठाभित्रै पनि भेल बग्छ। भवनको भित्ता र छाना सुरक्षित छैनन्। धेरै पानी परेका दिन त विद्यालय नै बन्द गर्नुपर्ने बाध्यता छ। विद्यार्थीले बोरा ओछ्याएर पढ्ने गरेको कालीकोटको सान्नीत्रिवेणी गाउँपालिका ९ मुम्राको सगरमाथा आधारभूत विद्यालय। विद्यालयका प्रधानाध्यापक नीलबहादुर केसीले भने, यो सान्नीत्रिवेणी गाउँपालिकाका अध्यक्ष महेश केसीको गाउँ हो। गाउँपालिका अध्यक्ष केसी र त्यसै प्रदेशका प्रदेश सांसद हिक्मतबहादुर विष्टलाई पटकपटक विद्यालयको समस्या सुनायौं। तर, हाम्रो विद्यालयको भवन निर्माणका लागि कुनै योजना परेन। बर्खे बिदामा प्रदेश सरकारसँग पहल गर्न प्रअ केसी सुर्खेत पुगेका थिए। त्यहाँ पनि आफ्नो कुरा कसैले नसुनेको गुनासो गर्दै उनले भने, विद्यार्थी भुइँमा बोरा ओछ्याएर बस्छन्। पानी पर्दा बिहान ११ बजे नै विद्यालय बन्द गरेर उनीहरूलाई घर पठाउनुपर्छ भन्दा पनि यो कुरा कसैले सुनेनन्। कालीकोटकै पलाँता गाउँपालिका३ स्थित भवानी आधारभूत विद्यालयको अवस्था पनि त्यो भन्दा बिजोक छ। विद्यालयको भवन एक छेउबाट भत्किएको छ। बाहिर खुला चौर पनि त्यति ठूलो छैन। भिरालो डाँडामा विद्यालय छ। विद्यालय प्रांगणको छेउबाट बालबालिका खस्न सक्ने जोखिम उत्तिकै छ। विद्यालयमा घेराबार छैन। कहिलेकाहीँ त कक्षा कोठाभित्रै गाईबस्तुको बास पनि हुन्छ। कक्षा कोठा भत्किने अवस्थामा पुगेका छन्। कोठामा ढोका नै छैनन्। विद्यालय बन्द हुँदा पनि कक्षा कोठा खुलै हुन्छन्। विद्यालय आउने र जाने बाटो पनि सहज छैन। नजिकै अर्को विद्यालय पनि छैन। त्यसैले विद्यालयमा हरेक दिन विद्यार्थीलाई सास्ती छ। आधा भत्किएकै अवस्थामा पनि विद्यार्थी पढ्दै गरेको पलाँता गाउँपालिकाकै एक विद्यालय यी विद्यालयहरू गाउँमा आएको सिंहदरबारदेखि, प्रदेश र संघीय सरकारको नजरमा कहिल्यै परेनन्। सरकारका नेतृत्व गर्नेहरूले विद्यालयको भौतिक संरचना निर्माण गर्ने वाचा गरे। तर कसैले पनि यी विद्यालय बनाउन योजना तथा बजेटको व्यवस्था गरिदिएनन्। भवानी आधारभूत विद्यालयका प्रधानाध्यापक धनकृष्ण रोकायाले भने, छरिएका बस्तीका १ सय ७ जना विद्यार्थी यहाँ पढ्छन्। यो बाल शिक्षादेखि कक्षा ४ सम्मको विद्यालय हो। आधा भत्किएका चार वटा कोठा छन्। यहाँ पनि कक्षा १ र बालशिक्षाका बालबालिका खुला चौरमा नै पढ्छन्। उनीहरूलाई हिउँदको जाडो र वर्षायामको गर्मी, जस्तोसुकै बेला पनि खुला चौरमा पढाउनुपर्ने बाध्यता उनले सुनाए। चुनावका बेला गाउँपालिका अध्यक्ष, सांसदका उम्मेदवार सबै आएर विद्यालय नमुना बनाउने भनेर वाचा गरे। तर चुनाव सकिएसँगै सबै हराए। हाम्रो समस्या जस्ताको त्यस्तै रह्यो, उनले भने। मुगुको सोरु गाउँपालिका१० स्थित जगतमाला माध्यमिक विद्यालयको अवस्था पनि उस्तै छ। कक्षा १२ सम्म पढाइ हुने यो विद्यालयमा २०६२ सालमा बनेको माटोले पोतेको जोखिमयुक्त भवनमा विद्यार्थी पढ्छन्। विद्यालयका प्रधानाध्यापक नज्जित मल्लले भने, हरेक वर्ष विद्यालयको भवन निर्माणका लागि माग गर्दै आएका छौं। गाउँपालिका, न प्रदेश सरकार कसैले पनि यो विद्यालयको भौतिक संरचना निर्माणका लागि बजेट हालिदिएनन्। बर्खाको बेला न झ्याल छ, न ढोका। २०६२ सालमा लगाएको टिनको छाना अहिले चुहिने भएको छ। वर्षात्को पानी परे जति सबै कोठाभित्रै भरिन्छ। पढाइ भइरहेको बेला पानी पर्दा छानाको टिन बजेर साह्रै डिस्टर्ब हुन्छ। विद्यार्थीलाई कापीकिताब पानीबाट जोगाउन कक्षा कोठाभित्रै छाता र प्लास्टिकको सहारा लिनुपर्छ, उनले भने। भौतिक संरचान पर्याप्त नभए पनि विद्यार्थीको तीव्र चाप झेल्दै आएको कालीकोटको शंकर मावि। कर्णालीका हुम्ला, जुम्ला, मुगु, कालीकोट, डोल्पालगायतका विकट जिल्लाका अधिकांश विद्यालयको अवस्था यस्तै नाजुक छ। तर प्रदेश र स्थानीय सरकारले राजनीतिक पहुँच र आर्थिक प्रलोभनका आधारमा प्रदेशभरि शैक्षिक संरचना निर्माणको बजेट बाँड्ने गरेका छन्। तर जुन विद्यालयहरू राजनीतिक पहुँचमा छैनन्, आर्थिक चलखेल गर्ने बिचौलिया पनि उनीहरूको नजिक छैनन् भने उनीहरू बर्सेनि वितरण हुने सरकारी स्रोतबाट वञ्चित भएका छन्। हरेक वर्ष यस्ता विद्यालयहरूको भौतिक संरचना निर्माण गर्न बजेट माग भएर योजना पठाइन्छ। तर ती योजनामा बजेट विनियोजन हुँदैनन्। बरु भौतिक संरचना भएकै विद्यालयहरूमा राजनीतिक पहँुचका आधारमा हरेक वर्ष बिभिन्न बहानामा बजेट दोहोरिन्छ। प्रदेश सरकारको सामाजिक विकास मन्त्रालयका शिक्षा अधिकृत बलवीर सुनारले कर्णालीमा झन्डै एक हजारभन्दा धेरै विद्यालयहरूमा भौतिक संरचनाको अभाव रहेको बताए। उनले भने, कर्णालीमा जम्मा ३ हजार २ सय ३८ विद्यालय छन्। जसमा २ सय ४ संस्थागत विद्यालय र ३ हजार ३४ वटा सामुदायिक विद्यालय छन्। झन्डै एक हजारभन्दा बढी सामुदायिक विद्यालयहरूमा भौतिक संरचनाको अभाव छ। मुलुक संघीय संरचनामा गएपछि बनेको पहिलो प्रदेश सरकारले सामाजिक विकास मन्त्रालयबाट पाँच सय विद्यालयहरूमा भवन निर्माण गरेको उनले जनाए। यो कार्यक्रम निरन्तर जारी छ। प्रदेश सरकारले अबको पाँच वर्षसम्म कर्णालीका सबै विद्यालयहरूमा सुविधायुक्त भवनहरू निर्माण गर्ने लक्ष्य राखेको छ। करिव १ हजार ८ सयभन्दा बढी विद्यालयमा बालमैत्री छात्र र छात्रा शौचालय छैन। झन्डै २ हजार ५ सय विद्यालयहरू अपांगतामैत्री छैनन्। खेल मैदान नभएका १ हजार ५ सयभन्दा बढी विद्यालय छन्। करिब पाँच सय विद्यालयहरूमा कामचलाउ शौचालय छ। अहिले नयाँ बनेका पाँच सयभन्दा बढी विद्यालयहरूमा छात्रछात्रा शौचालय, खेलमैदान र फरक क्षमता भएका बालबालिका मैत्री संरचना निर्माण गर्ने प्रयास भएको छ। तर ती भवनहरू पनि सबै मापदण्डअनुसार छैनन्। झन्डै ८ सय विद्यालयहरूमा छात्रा शौचालय छैनन्। भूकम्पीय हिसाबले पनि उच्च जोखिममा कर्णालीका विद्यालयहरू भूकम्पका दृष्टिकोणले पनि उच्च जोखिममा छन्। शिक्षा विकास निर्देशनालय सुर्खेतका अनुसार कर्णालीका विद्यालयहरू पुराना तथा कमजोर संरचनाका कारण भूकम्पको जोखिममा रहेका हुन्। कर्णाली प्रदेश शिक्षा विकास निर्देशनालयकी निर्देशक दीपा हमालले विद्यालयहरूमा हुने भूकम्पीय जोखिम न्यूनीकरण गर्न सबैले चासो दिनुपर्ने जिकिर गरिन्। जोखिम संवेदनशील भूउपयोग योजना निर्माण गर्नुका साथै विद्यार्थीलाई कृत्रिम अभ्यास गराउन सकिने उनको भनाइ छ। प्रादेशिक तथा स्थानीय तहका लागि विपद् प्रतिकार्य योजना तयार गर्ने, प्रदेशस्तरमा विपद् जोखिम न्यूनीकरण ऐन, नीति तथा रणनीतिक कार्ययोजना तयार गर्नुपर्ने हुन्छ। तर कर्णालीमा ती नीतिगत व्यवस्थाहरू पनि बनेका छैनन्। भूकम्पीय जोखिम न्यूनीकरणका लागि अल्पकालीन, मध्यकालीन तथा दीर्घकालीन कार्ययोजना बनाई कार्यान्वयन गर्नु पर्ने हो। त्यो पनि हुन सकेको छैन। नागरिक समाजका अगुवा हीरासिंह थापाले भने, कर्णाली प्रदेशका दैलेख, सल्यान, सुर्खेत, कालीकोट, हुम्ला, मुगु र जाजरकोट जिल्ला उच्च भूकम्पीय जोखिम भएका जिल्लामा पर्छन्। यहाँकै धेरैजसो विद्यालयका भौतिक संरचनाहरू पुराना र कच्ची छन्। तीमध्ये पनि दैलेख सबैभन्दा बढी भूकम्पीय जोखिम रहेको जिल्लामा पर्छ। विद्यार्थी नेता आशिष देवकोटाका अनुसार कर्णालीका विकटका अधिकांश विद्यालयहरू पुराना भौतिक संरचनामा जोखिमयुक्त अवस्थामै सञ्चालित छन्। उनले भने, हुम्ला, मुगु, कालीकोट, डोल्पाका विकट बस्तीका विद्यालयहरूमा कसैको नजर पुगेको छैन। निश्चित भूगोल र राजनीतिक शक्तिका आधारमा सरकारी स्रोतको बाँडफाँटका कारण त्यहाँका विद्यालयहरू ओझेलमा परेका हुन्। जहाँका स्थानीय सरकार प्रमुख बने, त्यही गाउँको विकास, जुन जिल्लाका मुख्यमन्त्री र मन्त्री बने, त्यसै जिल्लामा बढी सरकारी बजेट जाने जस्ता विभेदकारी व्यवहारको सिकार गाउँका नागरिक बनेका छन्। यस्तो प्रवृत्ति गलत रहेको उनको भनाइ छ। संघीयताले गाउँमा सिंहदरबार ल्याउने र जनताका आवश्यकता पूरा हुने अपेक्षा गरिएको भए पनि जनस्तरमा त्यसो हुन नसकेको उनले बताए। जहाँ जो शक्तिमा जान्छ उसैले सार्वजनिक स्रोतमा रजाइँ गर्ने परिपाटी गाउँका सिंहदरबारमा पनि देखियो। यसले पहुँचविहीन नागरिकहरू सधैं पहुँचविहीन हुने अवस्था भयो, उनले भने। कर्णालीमा भूकम्पीय जोखिममात्र होइन, बाढीपहिरोको जोखिमबाट पनि विद्यालयहरू अछूत छैनन्। पहिरोको उच्च जोखिममा रहेको कर्णालीको ५७ प्रतिशत जमिन भिरालो छ। सन् २०११ देखि २०२० सम्मको तथ्यांक हेर्ने हो भने झन्डै रु १० अर्ब ९४ करोड १७ लाख रुपैयाँ बाढी र पहिरोका कारण आर्थिक क्षति भएको छ। त्यसमा पनि विद्यालय मुख्य क्षतिग्रस्त क्षेत्र हो। कर्णाली प्रदेश सरकारका आन्तरिक मामिला तथा कानुन मन्त्री एवं प्रदेश सरकारका प्रवक्ता कृष्णबहादुर जीसीले मुख्यगरी शिक्षाको समस्या समाधान गर्न स्थानीय सरकार बढी जिम्मेवार बन्नुपर्ने बताए। प्रदेश सरकारबाट हरेक वर्ष एक निर्वाचन क्षेत्रमा एक विद्यालय भवन निर्माण गर्ने गरिएको उनले जानकारी दिए। भौगोलिक विकटताका कारण सहरी इलाकामा २० लाख रुपैयाँले बन्ने भवन निर्माणका लागि कर्णालीमा ६० लाख रुपैयाँ बजेट विनियोजन गर्नुपर्ने अवस्था छ। त्यसैले पनि सबै विद्यालयहरूको भौतिक संरचना निर्माण एकै पटक गर्न सम्भव नभएको हो। स्थानीय सरकारसँग समन्वय गरी प्राथमिकताका आधारमा प्रदेश सरकारले हरेक वर्ष जोखिमयुक्त विद्यालयमा नयाँ सुरक्षित भौतिक संरचना निर्माण गरिरहेको उनले बताए। यसलाई व्यवस्थित बनाउन सरकारले थप चासो दिएको पनि उनको भनाइ छ। कर्णालीमा परम्परागत शिक्षा पद्धति सञ्चालन हुनुका साथै परम्परागत कच्ची भौतिक संरचनाहरूमा विद्यालयहरू सञ्चालनमा छन्। एउटा सानो कक्षाकोठाभित्र ५० देखि ७० जनासम्म विद्यार्थी राखेर पढाउने गरिन्छ। सामान्य सुविधालाई समेत ध्यान नदिई कतिपय विद्यालयहरू डेस्क र बेन्चको भरमा सञ्चाचित छन्। शैक्षिक अभियन्ता पीताम्बर ढकालले भने, कर्णालीमा ९० प्रतिशत विद्यालयहरूमा न्यूनतम सुविधा पनि छैन। विद्यार्थीले विकल्प नभएका कारण बाध्यताले ती विद्यालयमा पढ्नुपर्ने अवस्था छ। बाढी, पहिरो, भूकम्प, हावा हुरी, कुनै पनि कुराले सुरक्षित नभएका भवन, एउटै बेन्चमा ४५ जना ठेलमठेल गरी बस्नुपर्ने समस्या अनि कति विद्यार्थी त खुला चौरमै पढ्न विवश। अधिकांश विद्यालयहरूमा विषयगत शिक्षकको पनि व्यवस्था छैन। न सरसफाइ, न शौचालय, न खेलमैदान छ। यसैका कारण कर्णालीको समग्र शैक्षिक गुणस्तर वृद्धि हुन नसकेको उनको बुझाइ छ। विद्यार्थी नेता ममता अधिकारीले संविधानमा माध्यमिक तहसम्मको शिक्षा पूर्ण निःशुल्क भनिए तापनि कर्णालीमा धेरै विद्यार्थी खुला चौरमा पढ्दा पनि मासिक शुल्क तिर्न बाध्य रहेका बताइन्। कतिपय विद्यालयहरूमा त विद्यार्थीलाई दिवा खाजा भनेर सरकारले पठाएको पैसा शिक्षकले नै खान्छन्। निजी स्रोतकै भरमा सञ्चालन भएका विद्यालय कर्णालीमा धेरै छन्। सरकारले सबै विद्यालयमा पर्याप्त शिक्षक दरबन्दी, सुविधा सम्पन्न भौतिक संरचना र बालमैत्री वातावरण बनाउन सकिरहेको अवस्था छैन। जसका कारण कर्णालीका विद्यार्थी सरकारी सेवामा प्रवेश गर्ने अवसरबाट पनि बन्चित हुनु परेको छ। खस्किँदो शैक्षिक अवस्था र गुणस्तरहीन जनशक्ति उत्पादन भएका कारण कर्णालीवासीको समग्र जीवनस्तर माथि उक्सिन नसकेको विज्ञहरूको भनाइ छ। शिक्षाको समस्या समाधान गर्न स्थानीय सरकार बढी जिम्मेवार बन्नुपर्छ। प्रदेश सरकारबाट हरेक वर्ष एक निर्वाचन क्षेत्रमा एक विद्यालय भवन निर्माण गर्ने गरिएको छ। स्थानीय सरकारसँग समन्वय गरी प्राथमिकताका आधारमा प्रदेश सरकारले हरेक वर्ष जोखिमयुक्त विद्यालयमा नयाँ सुरक्षित भौतिक संरचना निर्माण गरिरहेको छ। यसलाई व्यवस्थित बनाउन सरकारले थप चासो दिएको छ।कृष्णबहादुर जीसीमन्त्री, आन्तरिक मामिला तथा कानुन, कर्णाली प्रदेश मुलुक संघीय संरचनामा गएपछि बनेको पहिलो प्रदेश सरकारले सामाजिक विकास मन्त्रालयबाट पाँच सय विद्यालयहरूमा भवन निर्माण गरेको छ। यो कार्यक्रम निरन्तर जारी छ। प्रदेश सरकारले अबको पाँच वर्षभित्र कर्णालीका सबै विद्यालयहरूमा सुविधायुक्त भवनहरू निर्माण गर्ने लक्ष्य राखेको छ।बलवीर सुनारशिक्षा अधिकृत, सामाजिक विकास मन्त्रालय, प्रदेश सरकार सान्नीत्रिवेणी गाउँपालिका अध्यक्ष महेश केसी र प्रदेश सांसद हिक्मतबहादुर विष्टलाई पटकपटक विद्यालयको समस्या सुनायौं। तर हाम्रो विद्यालयको भवन निर्माणका लागि कुनै योजना परेन। बर्खे बिदामा प्रदेश सरकारसँग पहल गर्न सुर्खेत पुगेँ। त्यहाँ पनि हाम्रा कुरा कसैले सुनेनन्। विद्यार्थी भुइँमा बोरा ओछ्याएर बस्छन्। पानी पर्दा बिहान ११ बजे नै विद्यालय बन्द गरेर उनीहरूलाई घर पठाउनुपर्छ।नीलबहादुर केसीप्रधानाध्यापक, सगरमाथा आधारभूत विद्यालय, मुम्रा"
सय बढी सहकारी कालोसूचीमा,"सय प्रतिशतमा ७० प्रतिशत जति चेक बाउन्सका कारण र ३० प्रतिशत जति खराब ऋण अर्थात् भाखा नाघेकोले कालोसूचीमा परेका छन्। काठमाडौं : अधिकांश सहकारीले निक्षेपकर्तालाई ठग्ने प्रवृत्ति बढेसँगै बैंक तथा वित्तीय संस्थाबाट कालोसूचीमा पर्ने सहकारी संस्था पनि बढ्न थालेका छन्। कर्जा सूचना केन्द्रले सार्वजनिक गरेको साउन १८ गतेसम्मको तथ्यांकअनुसार एक सयभन्दा बढी सहकारी कालोसूचीमा परेका हुन्। बैंक तथा वित्तीय संस्थाहरूले निवेदन गरेको आधारमा उक्त संख्याका सहकारीलाई केन्द्रले कालोसूचीमा राखेको हो। कर्जा सूचना केन्द्रका प्रवक्ता विजय कुँवरका अनुसार कालोसूचीमा पर्नेको संख्यामा बढी चेक बाउन्सका कारणले छन्। सय प्रतिशतमा ७० प्रतिशत जति चेक बाउन्सका कारण र ३० प्रतिशत जति खराब ऋण अर्थात् भाखा नाघेकोले कालोसूचीमा परेको उनले जानकारी दिए। अझ पछिल्लो समय कालोसूचीमा पर्नेको संख्या औसतमा दैनिक दुई सय पुगेको छ। एउटै संस्था तीनचार पटकसम्म उक्त सूचीमा परेका पनि छन्। विशेष गरेर अधिकांश ग्राहकले सहकारीबाट पैसा लिनुपर्ने भएकाले बैंकमा सहकारीको चेक लैजाने तर सहकारीको खातामा पैसा नहुने भएकाले चेक बाउन्स हुँदा कालोसूचीमा पर्न गएको केन्द्रका प्रवक्ता कुँवरले जानकारी दिए। यसकारण पछिल्लो समय कालोसूचीमा पर्ने सहकारीको संख्या बढ्न थालेको उनले बताए। उनीहरू आफ्ना निक्षेपकर्तालाई सहकारीले बैंकको चेक दिएको छ। बैंकमा सहकारीको चेक लिएर जान्छन्। तर, सहकारीको खातामा पैसै हँुदैन। त्यसो हुँदा कालोसूचीमा पर्ने गरेका छन्, प्रवक्ता कुँवरले अन्नपूर्ण पोस्ट्सँग भने। यससँगै अधिकांश सहकारीको लगानी घरजग्गामा छ। घरजग्गाको कारोबारमा कमी आएसँगै ती सहकारीले बैंकको ऋण तिर्न नसक्दा पनि कालोसूचीमा परेको प्रवक्ता कुँवर बताउँछन्। कालोसूचीमा राख्नुअघि केन्द्रले एउटै संस्था वा व्यक्तिको खाताबाट तीन पटकसम्म चेक बाउन्स भएको छ कि छैन भनेर भेरिफाई गर्छौं। त्यसपछि सम्बन्धित खातावालालाई सातदिने सूचना दिएको हेर्छौं। यसपछि बैंकले सम्बन्धित संस्था वा व्यक्तिलाई कालोसूची गरिपाउँ भनेर पठाएको निवेदन हेर्छौं। यति प्रक्रिया पूरा गरेर कालोसूचीमा राख्दै आएका छौं, कालोसूचीमा राख्ने प्रक्रियाबारे जनाउँदै उनले थपे, खराब ऋणबाट कालोसूचीमा राख्नका लागि भने कर्जाको किस्ता तथा ब्याज तिर्न नसकेको एक वर्षको इतिहास हेरेर भेरिफाई गरेपछि कालोसूचीमा राख्ने गरिएको छ। बढी ब्याजको आशामा सहकारीमा धेरथोर रकम बचत गर्ने निक्षेपकर्ताको पैसा फिर्ता गर्न नसकेका ती सहकारीका सञ्चालक तथा अध्यक्ष कालोसूचीमा परेको देखिन्छ। २०७९ असारपछि मात्रै करिब ८७ वटा सहकारी भटाभट कालोसूचीमा परे। कालोसूचीमा पर्ने सबैभन्दा बढी बचत तथा ऋण सहकारी संस्था छन् यसपछि बहुउद्देश्यीय र कृषि सहकारी छन्। कर्जा सूचना केन्द्रमा उल्लेख भएको विवरणअनुसार तिरिमिरी बचत तथा ऋण सहकारी, स्मृति, अनुरोध, इम्यानुयल, प्रमिशा, जनसेवा, भानु पाथीभरा, गोर्खाली, दैनिक, जलजला, श्री जनशक्ति, शंखनाथ, पिपुल्स, शिवम्, चुरिया, ओम मिथिला, सिन्धु प्रगतिशील, जनसेवा, एकता समूह, राम्चेदेवी, सुमार्ग, सन्ध्या, सनराइज, सिभिल, गोल्डेन रोज, शुभ, निर्धन ग्रामीण, आह्वान, आगन्तुक, श्री जनशक्ति र बिन्ध्यवासिनी बचत तथा ऋण सहकारी संस्थालगायत कालोसूचीमा छन्। यसबाहेक मेगा ड्रिम बहुउद्देश्यीय सहकारी संस्था, सानो चिल्ला प्राङ्गारिक कृषि सहकारी संस्था, पहिलो पाइला बहुउद्देश्यीय, सबल पशुपालन सहकारी संस्था, मल्लिक अर्जुन कृषि सहकारी, तुलसी बहुमुखी सहकारी संस्था, ग्लोबल बहुमुखी, स्मार्ट उत्पादन सहकारी संस्था, बन्धुविकास बहुउद्देश्यीय, साना किसान कृषि सहकारी संस्था, उमा गौरी कृषि सहकारी संस्था, शिवशिखर बहुउद्देश्यीय र नेपाल मोडल बहुउद्देश्यीय सहकारी संस्था कालोसूचीमा परेका छन्। कुल सहकारी संख्यामध्ये विषयका आधारमा बचत तथा ऋण ३९, कृषि सहकारी ३८, बहुउद्देश्यीय सहकारी १३ र अन्य सहकारी १० प्रतिशत छन्। कालोसूचीमा परेपछि व्यक्ति वा संस्थाले चेक बवाउन्स होस् वा ऋण सम्बन्धितलाई चुक्ता गरेपश्चात् मात्रै हट्छ। जीवनमा एकपटक कालोसूचीमा परेको तर तिरेको भए पनि बेवसाइटमा कतिपटक परिसकेको भन्ने इतिहास भने बैंकिङ प्रणालीबाट हेर्न मिल्छ। एकपटक बदमास गरेकोले अर्कोपटक पनि गर्न सक्छ कि भनेर बैंकले हटेको सूची पनि हेर्ने गर्छ। पछिल्लो समय सञ्चालकको बदमासी, कुशासन र गैरजिम्मेवारीका कारण सहकारीमा थुप्रै समस्या देखिएका छन्। सञ्चालकले मनपरी ऋण चलाउने, सावाँ, ब्याज नतिर्ने र अन्धाधुन्ध घरजग्गामा लगानी गर्दा सहकारी धराशायी हुने क्रम बढेको छ। जसले गर्दा सहकारीका निक्षेपकर्ताहरू पैसा फिर्ताको माग गर्दै करिब दुई महिनादेखि आन्दोलित थिए। केही सहकारीले बदमासी गरेकै कारण कालोसूचीमा पर्ने संख्या पनि बढेको हो। सहकारी विभागको तथ्यांकअनुसार देशभर २९ हजार ८ सय ८६ सहकारी छन्। यसममध्ये ७५ प्रतिशत बढी सहकारी निक्षेप फिर्ता गर्न नसक्ने स्थितिमा पुगेका छन्। जसले गर्दा सदस्यको बिल्लीबाठ भएको छ। विभागले करिब १० वटालाई खारेज गरेको भने पाँच सय बढीको उजुरी परेको बताएको छ। देशभरका १ सय ३५ सहकारी जटिल समस्यामा पर्दा ५७ वटा कारबाही सिफारिसमा परेका छन्।"
कोदोले सहन सक्छ जलवायु परिवर्तनको असर,"काठमाडौं : जलवायु परिवर्तनका कारण वर्षात्को शैली फेरिएको छ। लामो समय खडेरी पर्न थालेको छ। त्यसको प्रत्यक्ष असर धान, गहुँ र मकै बालीमा परिरहेको छ। तर, कोदो यस्तो बाली हो, जुन जलवायु परिवर्तनलाई सहन गर्ने क्षमता राख्छ। जलवायुजन्य चरम मौसमी घटना (इक्सट्रिम इभेन्ट्स) सहन सक्ने क्षमता कोदोसँग रहेको अध्ययनहरूले देखाएका छन्। त्यसैकारण भविष्यमा विश्वकै प्रमुख खाद्यान्नको भरपर्दो बाली कोदो हुन सक्ने अध्येताहरूको निष्कर्ष छ। सन् २०२२ मा कोदोको बारेमा प्रकाशित अध्ययन लिभरेजिङ मिलेट फर डिभलपिङ क्लाइमेट रेजिलेन्ट एग्रिकल्चरका अनुसार धान, मकै र गहुँजस्ता प्रमुख बालीले चरम वातावरणीय अवस्था सहने क्षमता गुमाउँदै गएका छन्। जलवायुको चरम अवस्था सहने क्षमता कोदोमा मात्रै देखिएको छ। उक्त अध्ययनअनुसार कोदोले अन्य अन्नले भन्दा तनाव सहन्छ। कोदोमा व्यापक अनुकूलन क्षमता हुन्छ। नेपाल कृषि अनुसन्धान परिषद् (नार्क) अन्तर्गत रहेको पहाडी बाली अनुसन्धान कार्यक्रमका प्रमुख बन्धुराज बरालका अनुसार अरू बालीका तुलनामा कोदोले प्रतिकूल अवस्था सहन सक्छ। पानी एकदमै कम भए पनि हुन्छ। यसलाई सिँचाइ आवश्यक पर्दैन। सुक्खा सहन सक्छ। अन्य बाली पानीका अभावमा तुरुन्तै सुक्छन्। पानी पुगेन भने बाला लाग्दैन। तर, कोदोमा प्रतिकूल मौसमी अवस्थामा पनि फल लाग्ने गरेको बरालले बताए। यसमा चामलमा भन्दा तीन सय गुणा बढी क्याल्सियम हुन्छ। एकदमै पोषणले भरिपुर्ण, जलवायुमैत्री, कम मलमा फल्ने, कम उर्वराशक्ति भएको जग्गामा पनि राम्रो फल्छ बरालले भने, रासायनिक मल नचाहिने, सिँचाइ नभए पनि हुने, १० वर्षसम्म भण्डारण गर्न सकिन्छ। कोदोको दानामात्रै नभएर नल पनि गाईबस्तुको लागि पोसिलो आहारा बन्छ। दुधालु गाईभैंसीका लागि पौष्टिक हुन्छ। कोदो तराईदेखि उच्च पहाडसम्म नै फल्छ। कोदोबाहेक अन्य बालीलाई सबैतिर उत्पादन गर्न सकिँदैन। यसलाई किराले खासै बिगार गर्दैन। तर यसमा डँडुवा र मरुवा रोग भने देखिएको उनले बताए। संयुक्त राष्ट्रसंघको कृषि तथा खाद्य संगठन (एफएओ) मा कार्यरत प्राविधिकविज्ञ अरुण जीसी आगामी दिनमा कोदो प्रमुख अन्न बन्न सक्ने बताउँछन्। विश्वमै भोकमरी र खाद्य असुरक्षा बढिरहेको छ, जीसी भन्छन्, जलवायु परिवर्तनले खाद्यान्नको उत्पादनमा असर परेको छ। कम फल्ने र फलेकोमा क्षति पुर्याउने क्रम बढिरहेको छ। तर, कोदोले चरम मौसमी अवस्थासमेत सहने भएकाले भोलिका लागि प्रवद्र्धन गर्न आवश्यक छ। बढ्दो खाद्यान्नको माग कोदोले पूर्ति गर्न सक्ने उनको भनाइ छ। कोदोको पाँच हजार वर्षको इतिहास छ। नेपाली संस्कृति, जनजातिहरूसँग जोडिएको छ। जीसीले तर अन्य बालीको तुलनामा कोदोको बारेमा धेरै अध्ययन नभएको बताए। ढिँडो हिजो गरिबको खाना थियो। अब धनीको खाना भयो। स्वास्थ्यमा संवेदनशीलहरूले कोदो खान खोजिरहेका छन् जीसीले भने हिजो हेलाँ गरिएको थियो। आज करोडौंको आयात हुन थालेको छ। कु अन्नबाट श्री अन्न बनेको कोदोको महत्त्व बुझदै पाँचतारे होटलमा समेत कोदोको परिकार बन्न थालेको उनले सुनाए। इन्स्योरेन्स क्रप कोदोलाई इन्स्युरेन्स क्रप पनि भनिन्छ। अन्य बालीसँगै मिसाएर रोप्न मिल्छ। मकै र कोदो एकै पटक लगाउँदा मकै फलेन भने कोदो फल्छ र इन्स्योरेन्सको काम गर्छ। अन्य बाली पूरै फेल भएको बेला कोदो फल्न सक्ने जीसीले बताए। २०१२ बाट कोदोलाई फ्युचर स्मार्ट फुड को ब्यानर बनाएर प्रवद्र्धन सुरु गरिएको हो। नेपालमा १२ वटा कोदोजन्य बालीहरू रहेको नार्कले जनाएको छ। नार्कअन्तर्गतको पहाडी बाली अनुसन्धान कार्यक्रमका प्रमुख बरालका अनुसार हावापानी र तापक्रमअनुसार कोदोको सिफारिस गरिन्छ। तराई र मध्यपहाडको लागि डल्ले कोदो, उच्च पहाडको लागि शैलुङे कोदो, जुम्ला सरहको हावापानीमा रातो कोदो सिफारिस भएका छन्। ती सबै रैथाने बिउ हुन्। डल्ले कोदो तराई, भित्री मधेसदेखि मध्यपहाडसम्म हुन्छ। यसले तातो तापक्रम सहन्छ। तर चिसो सहँदैन। शैलुङे कोदो उच्च पहाडमा हुन्छ। समुद्री सतहबाट तीन हजार मिटरसम्म कोदो खेती हुन्छ भन्ने हो। कोदोको ७७ प्रतिशत खेती मध्यपहाडमा हुन्छ। त्यहाँको जीवनस्तर, खाद्यसुरक्षा तथा आर्थिक हिसाबले पनि कोदो महत्त्वपूर्ण छ। विशेषगरी मनाङ र मुस्ताङमा उत्पादन न्यून हुन्छ। तर गण्डकी प्रदेशमा सबैभन्दा धेरै छ। कोसी प्रदेशमा उत्पादन र क्षेत्रफल राम्रो, बागमती प्रदेशमा पनि उत्पादन राम्रै छ। मधेस प्रदेशमा न्यून छ। कर्णाली, सुदूरपश्चिम र लुम्बिनीका पहाडी जिल्लामा थोरै मात्रामा खेती गरिन्छ। चामलमा भन्दा तीन सय गुणा बढी क्याल्सियम बरालका अनुसार पौष्टिकताको हिसाबले कोदो अन्य बालीभन्दा सयौं गुणा फाइदाजनक छ। यसमा क्याल्सियम बढी हुन्छ। मधुमेह, कब्जियत हुनेको लागि कोदो राम्रो हुन्छ। यसमा धेरै फाइबर हुन्छ। फाइबरले शरीरमा रगत शुद्धीकरण गर्छ। आइरनको मात्रा धेरै हुन्छ। यसले रक्तअल्पता भएका, सुत्केरी तथा बच्चालाई क्याल्सियम उपलब्ध गर्छ। आइरन, जिंन्क, पोटासियम, प्रोटिन पाइन्छ। एमिनो एसिड, हुनबाट बचाउनुका साथै मुटुको समस्या, कोलस्ट्रोल, उच्च रक्तचाप तथा पेटको स्वास्थ्यका लागि फाइदाजनक छ। खाद्य सुरक्षाको हिसाबले धान, मकै, गहुँभन्दा पौष्टिक हुन्छ। उत्पादनको हिसाबले कम उर्बरा भएको माटो, सिँचाइ नचाहिने, रोगसँग लड्न सक्ने, भिरालो जमिनमा पनि खेती गर्न सकिन्छ। अन्य कुनै बालीलाई लामो समय भण्डारण गर्न सकिँदैन। तर कोदोलाई १० वर्षसम्म पनि राख्न सकिन्छ। त्यसकारण कोदो अनिकालको बाली मानिन्छ। त्यसैले हिजोआज सुपर फुड भन्न थालिएको बरालको भनाइ छ।"
केही व्यक्तिगत र देशको इगोले सार्क अशक्त र निष्प्रभाबी भयो : ओली,"काठमाडौं : नेकपा एमालेका अध्यक्ष केपी शर्मा ओलीले दक्षिण एसियाली क्षेत्रीय सहयोग सङ्गठन (सार्क) को अस्तित्व नै नभएको जस्तो भइसकेको टिप्पणी छन्। शनिबार नेकपा एमाले परराष्ट्र मामिला विभागको आयोजनामा भएको वर्तमान अन्तर्राष्ट्रिय परिस्थिति र नेपालको परराष्ट्र नीति विषायक अन्तर्क्रिया कार्यक्रममा ओलीले व्यक्तिगत र केही देशको इगोले सार्क अशक्त भएको टिप्पणी गरेका हुन् । अहिले सार्कको त अस्तित्व छैन जस्तो भइसक्यो। यो छैन अस्तित्व छैन भनेर कसैले भनेका छैनन्। तर यसको अस्तित्व मानेर त्यस अनुसार चल्ने कुनै गतिविधि भएका छैनन्। दुई वटा कुरा मात्रै छन् यसमा एउटा काठमाडौंका सार्क सेक्रेटारियट छ। केही ब्यूरोक्रेटिक लेभलका केहि बैठक मात्रै भइरहेका छन् तर त्यसले सार्कमा दिनपर्ने खालका कुनै उपलब्धि भएका छैनन्। हामी भनिरहेका छौं सार्कको सम्बन्धमा। ओलीले भने, विभिन्न व्यक्तिगत इगो होलान् र केही देशको इगो होलान् जसले गर्दा एउटा क्षेत्रीय संगठन अशक्त भएर, निरीह भएर बस्ने अथवा निष्प्रभाबी भएर बस्ने अवस्था छ।"
"दाहाललाई भारतीय प्रधानमन्त्री मोदीको टेलिफोन, द्विपक्षीय हितका विषयमा छलफल",काठमाडौं : प्रधानमन्त्री पुष्पकमल दाहाललाई भारतीय समकक्षी नरेन्द्र मोदीले टेलिफोन वार्ता गरेका छन्। शनिबार भएको टेलिफोन वार्तामा द्विपक्षीय हितको विषयमा छलफल भएको थियो। उनीहरूले नेपालभारतबीच हुँदै आएका सहयोगका विभिन्न पक्षको समीक्षा गरेका थिए। प्रधानमन्त्री दाहालको पछिल्लो भारत भ्रमणमा भएका विभिन्न सम्झौताहरूका विषयमा पनि उनीहरूबीच छलफल भएको थियो। भारतीय प्रधानमन्त्री मोदीले सम्झौता भएका विषयहरूमा चासो राखेको बताइएको छ। उनीहरूले द्विपक्षीय साझेदारीलाई अगाडि बढाउन र दुई देशबीचको सम्बन्धलाई अझ सुदृढ बनाउने विषयमा छलफल गरेका थिए। भारतीय प्रधानमन्त्री मोदीले निकट र मित्रवत छिमेकी नेपाल भारतको 'छिमेक पहिलो' नीतिको प्रमुख साझेदार रहेको बताएका थिए। उनीहरूबीच भएको टेलिफोन वार्ताले दुई देशबीचको उच्चस्तरीय आदानप्रदानको परम्परालाई निरन्तरता दिएको भारतीय प्रधानमन्त्री मोदीको सचिवालयले जनाएको छ।
"वादविवाद र सम्बादबाट बैठक टुंगिदैछ, पार्टी एक ढिक्का भयो भन्ने महसुस भएको छ : दाहाल","काठमाडौं : नेकपा माओवादी केन्द्रका अध्यक्ष पुष्पकमल दाहालले पार्टी एक ढिक्का भएको बताएका छन्। काठमाडौंमा भइरहेको केन्द्रीय कमिटी बैठकबाट बाहिरिँदै शनिबार उनले पार्टी अब एक ढिक्का भयो भन्ने महसुस भएको बताए। माओवादी बैठक वाद, विवाद र सम्बाद हुँदै टुंगिन लागेको उनको भनाइ छ। 'हामीले लोकतन्त्रको भने पनि जनवादको भने पनि धेरै ठूलो र सर्वोच्च अभ्यास गर्यौं। पार्टी अब एक ढिक्का भयो भन्ने सबैलाई महसुस भएको छ। वाद विवाद र सम्बादमा यो बैठक टुंगिदैछ,' उनले भने। बैठकको चौथो दिन आज ७४ जना केन्द्रीय सदस्यले आफ्नो धारणा राखेको पार्टी प्रवक्ता कृष्णबहादुर महराले बताए। उनका अनुसार सबैले अध्यक्ष दाहालको राजनीतिक प्रस्तावमा समर्थन जनाएका थिए। त्यस्तै माओवादी नेतृ रेखा शर्माले केन्द्रीय सदस्यहरूले बोल्ने क्रम लगभग सकिएको बताइन्। उनले सरकार सञ्चालनका विषयमा सबै जनाले धन्यवाद दिएको र पार्टी निर्माणमा ठोस अवधारणा ल्याउन सुझाव दिएको बताइन्। अर्को बैठक भोलि (आइतबार) १ बजेका लागि बोलाइएको छ। भोलिको बैठकले ठोस र मूर्त कार्ययोजना ल्याउने उनको भनाइ थियो।"
नेपाल कुनै पनि सैन्य गठबन्धनमा सहभागी हुँदैन : ओली,"काठमाडौं : नेकपा एमालेका अध्यक्ष केपी शर्मा ओलीले नेपाल कुनै पनि सैन्य गठबन्धनमा सहभागी नहुने बताएका छन्। शनिबार नेकपा एमाले परराष्ट्र मामिला विभागको आयोजनामा भएको वर्तमान अन्तर्राष्ट्रिय परिस्थिति र नेपालको परराष्ट्र नीति विषायक अन्तर्क्रिया कार्यक्रममा ओलीले नेपालको नीति कतै ढल्कनेतर्फ लिन नपर्ने धारणा राखेका हुन्। पूर्वप्रधानमन्त्री ओलीले भने,सैनिक गुटमा हामी प्रत्यक्ष वा अप्रत्यक्ष रुपमा सामेल हुँदैनौं। बाह्य सेना यहाँ राख्ने कुरा हुँदैन। हामी अन्य देशका सेनासँग कुटनीतिक रुपमा आवातजावत गर्दा, तालिम गर्दा पनि हामी छिमेकीको संवेदनशीलतालाई ध्यानमा राखेर मात्रै स्थान तय गर्छौं। ओलीले नेपाल कुनै पनि पक्षधरता देखाउनु नपर्ने भएकाले शान्तिका लागि तटस्थ बस्नुपर्ने बताए। उनले भने,युक्रेनरुस वार होस् कि जुनसुकै होस्। शान्ति र न्यायको पक्षमा नेपाल रहेनुपर्छ। कसैको पक्ष लिनु आवश्यकता छैन। उनले वर्तमान सत्ता गठबन्धनलाई लक्षित गर्दै भारतसमेत तटस्थ रहँदा नेपालले कुनै पक्षधरता देखाउनु आवश्यक नभएको बताए। उनले भने, हामी शान्ति समानता र न्यायको पक्षमा छौं। आन्तरिक मामलामा अहस्तक्षेप नीति अवलम्बन गर्छौं। उनले युद्धबाट लाभ लिन्छु भनेर कसैले सोच्छ भने त्यो भ्रम मात्र हुने बताए। उनले कहिँ द्वन्द्व देखिन्छ भने तटस्थताको नीति अवलम्बन गर्ने उल्लेख गरे।"
सुन तस्करीलाई सरकारले संरक्षण गरेको भन्दै युवा संघको विरोध प्रदर्शन,"काठमाडौं : सुन तस्करी प्रकरणमा संलग्नलाई सरकारले नै संरक्षण गरेको भन्दै एमाले भातृ संगठन राष्ट्रिय युवा संघ नेपालले विरोध प्रदर्शन गरेको छ। त्रिभुवन विमानस्थलको भन्सार कार्यालयबाट विभिन्न समयमा टनका टन सुन तस्करी हुदाँ पनि राज्यले कुनै कदम नचालेको र तस्करीलाई राज्यले नै संरक्षण गरेको भन्दै युवासंघले काठमाडौंको बानेश्वरमा विरोध प्रदर्शन गरेको हो। सुन तस्करी प्रकरणका नाइकेलाई संरक्षण गरेर सरकारले गरिब भरिया र मजदूरलाई मात्रै समातेको भन्दै युवा संघले आपत्ति जनाएको छ। युवा संघले सुन प्रकरणको गहिराईसम्म पुग्नका लागि उच्चस्तरीय आयोग बनाउनुपर्ने माग गरेको छ। प्रदर्शनमा युवा संघका अध्यक्ष क्षितिज थेवेले दिलिप भुजेललाई समातेर मुल नाइकेलाई छुट दिने काम सह्य नहुने बताए। विभिन्न सामानमा राखेर सुन तस्करी भएको र सरकारमा रहेका व्यक्तिहरुको नै संलग्नता रहेकाले सवैलाई कानुनी कारबाहीको दायरामा ल्याउनुपर्ने उनको भनाइ छ। युवा संघले पशु चौपायामा लागेको लम्पि स्किन रोगको नियन्त्रणमा ध्यान दिन, सहकारी पीडीतको समस्या समाधान गर्न पनि सरकारको ध्यानाकर्षण गराएको छ।"
माओवादी केन्द्रको केन्द्रीय कमिटीको बैठक चौथो दिन पनि जारी,"काठमाडौं : नेकपा माओवादी केन्द्रको केन्द्रीय कमिटीको बैठक चौथो दिन पनि जारी रहेको छ। प्रज्ञाभवन कमलादीमा जारी बैठकमा बुधबार अध्यक्ष पुष्पकमल दाहाल 'प्रचण्ड'ले प्रस्तुत गरेको राजनीतिक र सांगठनिक प्रतिवेदनमाथि आज पनि केन्द्रीय सदस्यले आआफ्ना धारणा राखिरहेका छन्। मंसिरमा गर्ने भनिएको विधान अधिवेशन, समसामयिक राजनीतिक, पार्टी नेतृत्व र सरकारले गरेका कामका बारेमा छलफल केन्द्रित रहेको छ । केन्द्रीय सदस्यहरूलाई बोल्नका लागि ५ मिनेटको समय उपलब्ध गराइएको छ। बैठकमा ३८७ पूर्ण र १९६ वैकल्पिक केन्द्रीय सदस्य, अनुशासन, लेखा र निर्वाचन आयोगका ४१ सदस्य तथा सात भौगोलिक र तीन गैरभौगोलिक गरी १० प्रदेशका ९० पदाधिकारीको सहभागिता रहेको छ। माओवादी केन्द्रको केन्द्रीय सदस्यमा २२ जना महिलालाई थप गरेको छ। बोलेका नेताहरूले माओवादी नेतृत्वको सरकारको कामको प्रशंसा गरेका छन् भने पार्टीबाट मन्त्री बनेका नेताहरूको कार्यशैली र व्यवहारको कडा आलोचना गरेका छन्। पार्टी निर्माण प्राथमिकतामा हुनुपर्नेमा नेताहरूले बैठकमा जोड दिएका छन्।"
गिरिराजमणिले प्रचण्डलाई भने भ्रष्टाचार र भर्याङ माथिबाट बढार्नुपर्छ,"काठमाडौं : नेकपा माओवादी केन्द्रका उपमहासचिव गिरिराजमणि पोखरेलले पार्टीका ठूला र शक्तिशाली नेताबाटै भ्रष्टाचारको छानविन सुरू गर्नुपर्ने बताएका छन्। काठमाडौंमा जारी केन्द्रीय कमिटीको बैटकमा उनले शीर्ष नेताहरूबाटै छानविन सुरू गर्न अध्यक्ष पुष्पकमल दाहाललाई प्रस्ताव गरेका हुन्। सुन तस्करी प्रकरणमा पार्टी उपाध्यक्ष कृष्णबहादुर महरा, उपमहासचिव वर्षमान पुन र पूर्वउपराष्ट्रपति नन्दकिशोर पुन मुच्छिएको खबर आइरहेका बेला उनले भने, 'भ्रष्टाचार र भर्याङमाथिबाट बढार्नुपर्छ। भ्रष्टाचारविरुद्ध अभियान सुरु गरेर भित्र र बाहिर बढारेर एउटा सकारात्मक तरंग सिर्जना गर्नुपर्छ।' उनले पार्टी अध्यक्षले नै सरकारको नेतृत्व गरिरहेका बेला जनताको दिल जित्नेगरी काम गर्नुपर्ने बताए। 'शक्तिमा हुँदा व्यक्ति कठिन संघर्षसँग जुध्नुपर्छ। त्यो आफ्नैविरुद्ध र आफैंलाई नियन्त्रणमा राख्ने संघर्ष हो। चीन आज जुन प्रगतिको ठाउँमा छ। भ्रष्टाचारविरुद्ध एक ढंगले भूमिका खेलेर यहाँ पुगको छ। माओले भन्नुभएको थियो क्रान्तिको पहिलो निशाना आफैंलाई बनाऊ,' उनले दाहाललाई स्मरण गराए। सरकारले थालेको भ्रष्टाचारविरुद्धको अभियान राजनीतिको अपराधीकरण र भ्रष्टाचारमा आधारित जीवनशैलीविरुद्धको रहेको उनको भनाइ छ। अहिलको निर्वाचन प्रणालीले राजनीतिककर्मीलाई भ्रष्ट र विकृत पारेको उनले बताए। प्रगतिशील निर्वाचन प्रणाली खोज्नेबारे बहस प्रारम्भ गर्नुपर्छ, उनले भने, पुँजीवादी पार्टीले समाजवादी क्रान्ति गर्दैन। सबै समस्याको समाधान निर्वाचनबाटै खोज्ने प्रक्रियामा जानुभन्दा पहिला पार्टी भित्र सर्वाहारा जनतन्त्रको एउटा पूर्व शर्त तयार गर्नुपर्छ। दाहाल नेतृत्वको सरकारले यो वर्ष ६ प्रतिशत आर्थिक वृद्धिदरको प्रक्षेपण गरेको छ। उनले भने, 'यो कसरी प्राप्त हुन्छ? सरकार र पार्टी दुवैतिर छलफल गर्नुपर्छ। उनका अनुसार अर्थ व्यवस्थाको समग्र इकोसीस्टमको बारेमा माओवादी पार्टी सुसुचित हुनुपर्छ। उनले प्रधानमान्त्री र उपप्रधानमन्त्रीसँग कुरो गर्दा शक्तिशाली आर्थिक रुपान्तरण आयोग बनाउने चर्चा भइरहेको बताएका छन्। आयोगमा प्रधानमन्त्रीको नेतृत्वमा संसदमा रहेका सबै दल र गैरआवासय नेपाली प्रतिनिधि राख्नुपर्छ, उपमहासचिव पोखरेलले भने, विदेशमा रहेका नेपालीहरुको ज्ञान, सीप, क्षमता र पूँजी नेपाल राष्ट्रको निर्माणमा लगाउने यो राम्रो प्लेट फर्म हुन्छ। तर यस विपरीत आयोग गठनको कानुनी मस्यौदा निर्माण भइरहेको पार्टी अध्यक्ष तथा प्रधानमन्त्री प्रचण्डको ध्यानाकर्षण गराए।"
"माओवादी बैठकमा वर्षमानले भने अध्यक्षको विकल्प खोजेका छैनौं, तर अध्यक्षको उत्तराधिकारी खोजौं","काठमाडौं : नेकपा माओवादी केन्द्रका उपमहासचिव वर्षान पुनले अध्यक्ष पुष्पकमल दाहालको विकल्प कसैले नखोजेको स्पष्ट पारेका छन्। काठमाडौंमा जारी पार्टीको केन्द्रीय कमिटीमा बोल्दै उनले अध्यक्षको उत्तराधिकारी निर्माणबारे विधिको विकास गर्नुपर्ने बताए। अहिले कसैले अध्यक्षको विकल्प खोजेको छैन। अध्यक्षलाई सम्पूर्ण रूपले सहयोग गरेर जान म तयार छु। उत्तराधिकारी तयार पार्न विधिको विकास गरेर जाऔं,' उनले भने। उनले पार्टीमा विद्यमान समस्या विचारको नभई विधिको भएको बताए। पार्टी संगठनमा तीन एकको (पाका, प्रौढ र युवा) नीति लागू गर्नुपर्ने माग गर्दै उनले पार्टीमा देखिएका समस्याको समाधान आगामी विधान सम्मेलनबाट हल गर्न प्रस्ताव राखे। पार्टी पुनर्निर्माणको ऐतिहासिक सम्भावना रहेको चर्चा गर्दै पुनले वर्ग संघर्ष र राजनीतिक संघर्षको रूप फेरिएको बताए। यस्तो अवस्थामा सरकार प्रमख मोर्चा भएको निष्कर्ष उनको थियो। पुनले डिजिटल युग सुहाउँदो पार्टी बनाउनुपर्ने प्रस्ताव पनि बैठकमा राखे। उनले आफू लामो समय स्वास्थ्य उपचारमा संलग्न हुनुपरेका कारण पार्टी नेता कार्यकर्ताका बीचमा उपस्थित हुन नसकेको बताए। पार्टीअध्यक्ष समेत रहेका प्रधानमन्त्री पुष्पकमल दाहालको पहलमा चीनमा उपचार गराएर फर्किएको र पूर्ण स्वस्थ भएको जानकारी केन्द्रीय समितिलाई गराएका थिए। भ्रष्टाचारविरोधी अभियान रोकिनु हुँदैन उनले पार्टी अध्यक्ष पुष्पकमल दाहाल नेतृत्वको सरकारले थालेको भ्रष्टाचारविरोधी अभियानले जनतामा उत्साह पैदा गरेको बताए। जस्तोसुकै अप्ठ्यारो परिस्थिति आए पनि भ्रष्टाचार र बेथितिविरुद्ध थालिएको अभियान बीचैमा नरोकिने र रोक्न नहुने उनको भनाइ छ। पुनले आफ्नै दलभित्र पनि कोही भ्रष्टाचारमा संलग्न भएको पुष्टि भए उन्मुक्ति दिन नहुनेमा जोड दिए। सरकारले थालेको भ्रष्टाचारविरोधी अभियानले जनतामा उत्साह पैदा गराएको छ। अध्यक्ष कमरेड तपाईँको अभियानमा हाम्रो दह्रो साथ छ। कुनै पनि हालतमा यो अभियान रोकिँदैन र रोकिनु हुँदैन। छानबिन गर्दा पार्टीकै कोही नेता परे पनि सजाय भोग्न तयार हुनुपर्छ। यो अभियानले हामी कसैको बलिदान माग्छ भने पनि तयार हुनुपर्छ,' उनले भने।"
सूर्यप्रसाद उपाध्यायमाथि अन्याय भएको थियो : देउवा,काठमाडौं : नेपाली कांग्रेसका सभापति शेरबहादुर देउवाले पार्टीका अग्रज नेताहरूका बारेमा जनमानसमा जानकारी गराउनुपर्नेमा जोड दिएका छन्। सूर्यप्रसाद उपाध्याय स्मृति प्रतिष्ठानले कांग्रेसका संस्थापक महामन्त्री स्वर्गीय सूर्यप्रसाद उपाध्यायको ३९औं स्मृति सप्ताहको अवसरमा शनिबार काठमाडौंमा आयोजना गरेको सभामा सभापति देउवाले मुलुकको परिवर्तन र पार्टी स्थापनामा भूमिका खेलेका अग्रज नेताहरुको बारेमा अध्ययन र अनुसन्धान गरी जनमानसमा जानकारी गराउनुपर्नेमा जोड दिए। सभापति देउवाले पुराना नेता सूर्यप्रसाद उपाध्यायलाई पहिलो पंक्तिको स्मरणीय नेताका रूपमा पुनर्स्थापित गर्दै शीर्षस्थ नेताका रुपमा उपाध्यायको तस्बिर पार्टी कार्यालयमा राख्ने निर्णयले आफूलाई खुसी लागेको धारणा राखे। उनले विना कारण सूर्यप्रसाद उपाध्यायमाथि अन्याय हुन पुगेको भन्दै अहिले पार्टीले न्याय गरेको जिकिर गरे। देउवाले पार्टी निर्माणमा सूर्यप्रसाद उपाध्यायले लोकतान्त्रिक आन्दोलनमा गरेको योगदानको स्मरण गरेका थिए।
बिआरआई 'डेब्ट ट्र्याप' भन्नेहरूलाई ओलीले दिए यस्तो जवाफ,"काठमाडौं : चिनियाँ परियोजना 'बेल्ट एन्ड रोड इनिसिएटिभ (बिआरआई)लाई 'डेब्ट ट्र्याप' भन्नेहरूलाई नेकपा एमाले अध्यक्ष केपी शर्मा ओलीले कडा जवाफ दिएका छन्। बिआरआईलाई ऋणको पासो भनेर भाष्य निर्माण गर्न खोजेको भन्दै उनले नेपाल त्यसको पछि नलाग्ने स्पष्ट पारेका छन्। उनले प्रभुत्वको इन्ट्रेस्ट वा एकलकाटे स्वार्थको इन्ट्रेस्टका पछाडि आफूहरू जान नसक्ने बताए। 'हामी अरुकै भाषामा पछि पछि कुद्नुपर्ने जरुरी छैन। अरुका भाषा किन फलो गर्ने हामी? हाम्रा लागि नेशनल इन्ट्रेस्ट सर्वोपरी हुन्,' उनले भने। उनले नेपालले यसअघि पनि ऋण लिएको स्मरण गराउँदै देश विकासमा छिमेकीको पुँजी र प्रविधि आवश्यक रहेको बताए। 'बिआरआईलाई कसैले डेब्ट ट्र्यापको कुरा गर्छन्। यस अगाडि डेब्ट ट्र्याप हुन्थ्यो कि हुँदैनथ्यो? डेब्ट ट्र्याप र ह्युमन राइट्सका कुराहरूलाई हाम्रो आफ्नो स्वतन्त्र आँखाले हेर्नुपर्छ,' उनले थपे, 'हाम्रा दुइटै छिमेकी र अन्तर्राष्ट्रिय मित्रहरूलाई भन्छौं हाम्रो मात्र सामर्थ्यले विकास गर्दा विकास ढिलो हुनसक्छ। तपाईँहरू पुँजी र प्रविधिद्वारा हामीलाई सहयोग गर्नुस्।' उनले बिआरआई परियोजना यथार्थमा विभिन्न देशमा कनेक्टिभिटीमा सहयोग पुर्याउँदै जाने कुरा रहेको बताए। 'ठेक्का दिएर हुन्छ कि ऋण दिए हुन्छ कि अनुदान दिएर हुन्छ कि कसरी हुन्छ, कनेक्टिभिटी सँगसँगै डेभलपमेन्टमा पनि सहयोग गर्ने कुरा हुनसक्छ। त्यसका विभिन्न नेचर हुनसक्छ। हामीले कुनै देशबाट सहयोग लिएर विकास गर्न सक्दैनौं? पाउँदैनौं भन्ने कुरा हुँदैन। हामीले जुनसुकै देशबाट सहयोग लिन सक्छौं,' उनले भने। उनले कुन नाममा सहयोग दिने हो त्यो दिने राष्ट्रको कुरा रहेको बताए। उनले नेपालको भूमि वा आकाश छिमेकीविरुद्धको गतिविधिमा प्रयोग गर्न नदिने प्रतिबद्धता जनाए। 'हाम्रा छिमेकीका जायज हित र चासोहलाई हामीले बुझ्ने कोसिस गर्छौं। उहाँहरूविरुद्ध कुनै गतिविधि गरिरहने आवश्यकता छैन। हाम्रो भूमि उहाँहरूका विरुद्ध कसैलाई प्रयोग गर्न दिँदैनौं,' उनले भने।"
'प्रदेश संरचनाका बारेमा प्रश्न उठाए संघीयता खतरामा पर्छ',"धनगढी : आन्तरिक मामिला तथा कानून मन्त्री शिवराज भट्टले प्रदेश संरचनाका बारेमा प्रश्न उठाए संघीयता नै खतरामा पर्ने बताएका छन्। बैतडी समाज कैलालीले शनिबार आयोजना गरेको स्वागत तथा सम्मान कार्यक्रममा बोल्दै मन्त्री भट्टले यस्तो बताएका हुन्। अहिले प्रदेश संरचनाका बारेमा विरोध सुरु हुन थालेको छ। यसका बारेमा प्रश्न पनि उठाउन थालिएको छ। तर प्रदेश संरचनाका बारेमा विरोध भएमा त्यसले संघीयतालाई नै असर पार्छ। संघीयतालाई असर पर्ने वित्तिकै संविधानलाई असर पर्छ, मन्त्री भट्टले भने। मन्त्री भट्टले प्रदेश सरकारले जनमुखी कामहरू गरेर जनताको मन जित्नुपर्ने बताए। जनभावना अनुसार प्रदेश सरकारले काम गर्नुपर्छ। म मेरो जिम्मेवारी जनभावना अनुसार निभाउने प्रयास गर्नेछु, उनले भने। विकास निर्माणको बजेट आफ्नो मन्त्रालयमा नभएपछि कानून बनाएर विधिको शासनका लागि प्रयास गर्ने मन्त्री भट्टको भनाइ थियो। अझै कतिपय जनमुखी कानूनहरू निर्माण भएका छैनन्। जस कारण जनताको पक्षमा काम गर्न कठिनाइ भएको छ, त्यसैले मेरो प्रयास जनमुखी कानून निर्माणमा रहनेछ, मन्त्री भट्टले भने।"
स्वास्थ्य क्षेत्रका पूर्वाधार निर्माण प्राथमिकतामा छ : मन्त्री बस्नेत,"काठमाडौं : स्वास्थ्य तथा जनसंख्यामन्त्री मोहनबहादुर बस्नेतले जनताको मानवीय संवेदनासित जोडिएका स्वास्थ्य क्षेत्रका पूर्वाधार निर्माणलाई प्राथमिकताका साथ अघि बढाइने बताएका छन्। भक्तपुर चाँगुनारायण नगरपालिका१ मा प्रस्तावित वीर अस्पताल निर्माणस्थलको अवलोकन तथा अन्तरक्रियामा उनले अस्पताल पूर्वाधार निर्माणका लागि गर्न पर्ने जग्गाको सीमांकन, तारबार, संरक्षण, पहुँच मार्ग लगायतका कार्य यथाशीघ्र सम्पन्न गर्न निर्देशन दिए। उनले भने, 'कतिपय योजना राम्रा हुँदाहुँदै काम हुन नसकेका उदाहरण थुप्रै छन्, स्थानीयवासीको रोजगारी, सुविधा र समृद्धि जोडिएको यहाँ वैदेशिक सहयोगमा देशकै नमूना अस्पताल बन्दैछ, अस्पताल निर्माणलाई अघि बढाउन सबैको समन्वय र सहयोग होस्।' यहाँस्थित पाँच सय ७० रोपनी सरकारी जग्गामा एक हजारदेखि एक हजार पाँच सय शय्याको अन्तर्राष्ट्रियस्तरको अस्पताल निर्माण गर्ने भनी सरकारले विसं २०७३ मा निर्णय गरेको थियो। उक्त स्थानमा अस्पताल निर्माणका लागि सरकारले चीनसँग अनुरोध गरेकामा केही वर्षअघि चिनियाँ टोलीले त्यस क्षेत्रमा सम्भाव्यता अध्ययनसमेत गरेको थियो। अध्ययन टोलीले त्यस बेला जग्गा समथर नभएको तथा बाटो, पानी र विद्युतको पहुँचको विषयमा केही प्रश्न उठाएको थियो। सरकारले प्रधानमन्त्रीको आगामी भ्रमणका अवसरमा चीनसँग उक्त अस्पताल निर्माणका लागि अनुरोध गर्ने तयारी गरिरहेको बुझिएको छ। मन्त्री बस्नेतले भने, 'प्रधानमन्त्रीको चीन भ्रमणअघि नै अहिले यहाँ हामीले गर्नुपर्ने प्रारम्भिक कार्य पूरा होस्। कूटनीतिक माध्यमबाट यो आयोजनालाई अघि बढाउनुपर्छ। मौकामा सदुपयोग गर्न सकिएन भने दाताको सहयोग अन्यत्र जान सक्छ।' चाँगुनारायण नगरपालिकाका प्रमुख जीवन खत्रीले जनताको स्वास्थ्यसँग जोडिएको मुलुककै ठूलो गौरवको आयोजनालाई सरकारले प्राथमिकतामा राखेकाले अब निर्माण हुन्छ भन्नेमा ढुक्क भएको बताए। उनले भने, 'विकल्प खोज्नपर्छ कि भन्ने चिन्ता हराएको छ, जग्गाको सीमांकन, सडक विस्तार र पूर्वाधार निर्माणका लागि आवश्यक अन्य कुनै विषयमा समस्या छैन, दाताबाट हुन सकेन भने पनि अस्पताल निर्माणलाई अब सरकारले आफैँले भने पनि अघि बढाउनुपर्छ।'"
एकीकृत समाजवादीले गर्यो इन्चार्ज निष्कासित,"काठमाडौं : नेकपा (एकीकृत समाजवादी)ले पार्टीका केन्द्रीय कमिटीका सदस्य तथा सिन्धुपाल्चोक इन्चार्ज सुबास कर्माचार्यलाई निष्कासन गर्ने निर्णय गरेको छ । कर्माचार्य सङ्गठनात्मक पद्धति तथा निष्ठामा नबसी पार्टी हितविरुद्धमा गतिविधि गरेकाले उनलाई पार्टीको साधारण सदस्यतासमेत नरहने गरी निष्कासन गरेको उपमहासचिव तथा प्रचार विभाग प्रमुख जगन्नाथ खतिवडाले जानकारी दिए । पार्टी अध्यक्ष माधवकुमार नेपालको अध्यक्षतामा शुक्रबार बसेको केन्द्रीय सचिवालय बैठकले सो निर्णय गरेको हो । उनका अनुसार पार्टीका सम्पूर्ण कार्यकर्तालाई कर्माचार्यको गतिविधिको भ्रममा नपर्न बैठकले आह्वान गरेको छ । बैठकमा युवा विद्यार्थीलाई व्यवस्थित गर्ने एवं समसामयिक परिस्थिति, पार्टीको कार्यभार र विविध विषयमा छलफल भएको थियो । त्यसैगरी बैठकमा यही साउन २० र २१ गते बस्ने स्थायी कमिटी बैठकको आन्तरिक तयारीका बारेमा पनि छलफल भएको प्रमुख खतिवडाले जानकारी दिए । पार्टीले आगामी भदौ ५, ६ र ७ गते काठमाडौँमा केन्द्रीय कमिटी बैठक बोलाएको छ ।  रासस"
गौर हत्याकाण्डका पीडितलाई न्याय दिलाउँछौं : प्रधानमन्त्री,"काठमाडौं : प्रधानमन्त्री पुष्पकमल दाहालले रौतहटको गौर हत्याकाण्डका पीडितलाई न्याय दिलाउने बताएका छन्। प्रधानमन्त्री निवास बालुवाटारमा आज पीडितहरूसँगको भेटमा उनले पीडितसँग वार्ताका लागि छिट्टै गृह सचिवको संयोजकत्वमा समिति बनाउने बताए। १६ वर्षअघि गौरमा भएको घटनामा परेर तत्कालीन नेकपा (माओवादी) का २७ कार्यकर्ताको निधन भएको थियो। सो घटनाका पीडितले विभिन्न माग राखी आन्दोलनका कार्यक्रम सार्वजनिक गरेपछि प्रधानमन्त्री दाहालले वार्तामार्फत समस्याको समाधान गर्ने प्रतिबद्धता जनाए। प्रधानमन्त्री दाहालको निजी सचिवालयका सहसचिव अर्जुन भण्डारीले यही साउन १८ गते पीडित संघर्ष समितिका रुपसागर उपाध्यायलाई वार्तामा आउन आग्रह गर्दै पत्राचार गरेका थिए। 'गौर हत्याकाण्ड पीडित संघर्ष समितिका माध्यमबाट विभिन्न मागसहित आन्दोलन गर्ने जानकारीप्रति प्रधानमन्त्रीको ध्यानाकर्षण भएको छ। संघर्ष समितिका मागका सम्बन्धमा वार्तासंवादका माध्यमबाट तत्काल समाधान गर्न प्रधानमन्त्री दाहालबाट निर्देशनसमेत भएकाले आन्दोलनका कार्यक्रम फिर्ता लिई वार्तासंवादमा आउन हार्दिक अनुरोध छ,' उक्त पत्रमा उल्लेख छ। सोही पत्रका आधारमा आज प्रधानमन्त्री दाहाल र सो घटनाका पीडितबीच प्रधानमन्त्री निवासमा छलफल भएको प्रधानमन्त्री दाहालको सचिवालयले जनाएको छ।"
ओछ्यानमै पुगेर उपचार,"इलाम : दल बहादुर तामाङ हल्ला गर्न रुचाउँदैनन्। तर, कर्ममा भने निक्कै चित्त लगाउँछन्। नेपाल प्रहरीमा दुई दशक बिताएपछि इलाम नगरपालिका८ को वडाध्यक्ष बनेपछि उनकौ दैनिकी जनताको सेवामा नै बित्ने गरेको छ। उनी बिहान चार बजे उठ्छन्।नित्यकर्म गरेर ६ बजे त जनताको घरमा चिया खाँदै हुन्छन्। निर्वाचित भएदेखि नै उनको दैनिकी बिहानदेखि मध्यरातसम्म जनताकै घरआँगनमा हुने गरेको छ। स्थानीय भिमा लिम्बु भन्छिन् समस्या परेका हरेक मान्छेको घरमा पहिले वडा अध्यक्ष नै पुग्नुहुन्छ, वडाले साच्चैको जनप्रतिनिधि पाएको छ। उनी मात्रै हैन उनीसँगै रहेका चार जना सदस्य पनि उनको साथमा छन्। सदस्य रुपेन खड्का भन्छन् कहिलेकाहीं घर पुग्दा मध्यरात हुन्छ।' स्थानीय सरकार सञ्चालन ऐन २०७४ ले वडा अध्यक्षलाई २९ प्रकारका सिफारिससहित विकास र नागरिकको सेवा सम्बन्धी विभिन्न अधिकारहरू प्रदान गरेको छ। प्रहरीमा जागिर खाएर रिटायर भएका तामाङ समयको शक्तिलाई राम्रोसँग बुझ्छन्। उनले सुनाए हरेक दिन १० बजेदेखि एक बजेसम्म कार्यालयमै बसेर काम गर्छु। पाँच वर्ष जनताको सुख दुःखमा सँगै हुने प्रण गरेको बताउने उनले सुरुमा वडा अध्यक्ष हुन चासो राखेका थिएनन्। धेरैको आग्रहमा वडाध्यक्ष भएका उनले कार्यकालको केही समयमै नागरिकको हित सम्झेर काम गरेका छन्। पछिल्लो समय उनले आफ्नो वडाको एक हजार भन्दा बढी घरमा गएर गरिब, अशक्त, स्वास्थ्य संस्था पुग्न नसकेर घरमै थला परेका नागरिकलाई भेटे। दीर्घ रोगले थला परेका नागरिकका लागि जिल्लामै पहिलो पटक घर घरमा पुगेर स्वास्थ्य उपचार गर्ने अभियान सुरु गरे। अभियानको पहिलो चरण शनिबार सम्पन्न हुँदा अशक्त, विपन्न, जेष्ठ नागरिक, स्वास्थ्यमा पहुँच नभएका नागरिकको १६७ घरमा पुगेर सेवा दिएको उनले बताए। स्थानीय सरकार सञ्चालन ऐन २०७४ ले बिरामी भएको, बेवारिसे वा असाहाय व्यक्तिलाई नजिकको अस्पताल वा स्वास्थ्य केन्द्र पुर्याउने जिम्मा वडा कार्यालयलाई दिएको छ।"
भेलबाढीले बगाउँदा युवक बेपत्ता,"नुवाकोट : अविरल वर्षासँगै आएको भेलबाढीका कारण नुवाकोटको अँधेरीखोलाले बगाएर एक युवक बेपत्ता भएका छन्। बेपत्ता हुनेमा विदुर नगरपालिका७ तुप्चेका ३२ वर्षीय प्रदीप खड्का रहेका छन्। आगुँटारबाट तुप्चेको रातमाटेतर्फ गइरहेका खड्कालाई शुक्रबार राति १० बजे अँधेरी खोलामा आएको भेलवाढीले बगाएको जिल्ला प्रहरी कार्यालय नुवाकोटले जनाएको छ उनले चढ्दै आएको मोटरसाइकल फेला परेको छ। बेपत्ता युवकको खोजी भइरहेको छ। उनको खोजीमा सर्वसाधारण, आफन्तजन, सेना, प्रहरी र सशस्त्र प्रहरी खटिएका छन्।"
वैदेशिक रोजगारसम्बन्धी तालिम प्रदायकसँग कर्मचारी विवरण माग,"काठमाडौं : वैदेशिक रोजगार विभागले विभागबाट अनुमतिप्राप्त गरी सञ्चालनमा रहेका वैदेशिक रोजगारसम्बन्धी काम गर्न इजाजतवाला अभिमुखीकरण तालिम प्रदायक संस्थासँग कर्मचारी विवरण माग गरेको छ। तालिम प्रदायक संस्थाले तोकिएको मापदण्डअनुसार काम नगरेको गुनासो आएपछि विभागले यस्ता संस्थालाई तालिम सञ्चालन गरिरहेको स्थान र कर्मचारी विवरण माग गरेको विभागका सूचना अधिकारी कविराज उप्रेतीले जानकारी दिए। उनका अनुसार विभागको नियमित अनुगमन तथा आकस्मिक अनुगमनका क्रममा कतिपय तामिल प्रदायक संस्थाले तालिम सञ्चालन कार्यविधि, २०७६ को दफा ११ (अनुसूची २) मा उल्लेख भएअनुसार तोकिएबमोजिमको केही मापदण्ड पूरा नगरेको पाइएको छ। विभागले एक विज्ञप्तिसमेत प्रकाशित गरी तालिम प्रदायक संस्थाले यथाशीघ्र कार्यविधिमा तोकिएबमोजिमको मापदण्ड पूरा गर्ने र सम्बन्धित संस्थाले हाल तालिम सञ्चालन गरिरहेको स्थान र कर्मचारी विवरण सात दिनभित्र विभागको अभिमुखीकरण तथा अनुगमन शाखामा बुझाई अद्यावधिक गर्न आग्रह गरेको छ। अन्यथा वैदेशिक रोजगार ऐन, २०६४ अनुसार कारबाही हुने विभागद्वारा प्रकाशित उक्त विज्ञप्तिमा उल्लेख गरिएको छ।"
नाकाको स्तरोन्नतिका लागि विशेष पहल गर्छु : मन्त्री देउवा,"टीकापुर : सुदूरपश्चिम प्रदेशका भौतिक पूर्वाधार विकास मन्त्री प्रकाश देउवाले भारतीय सीमा नाकाका लागि टीकापुर निकै सम्भावना रहेको क्षेत्र भएको बताएका छन्। टीकापुर साना शहरी खानेपानी तथा सरसफाई संस्थाको ७ औं वार्षिक साधारण सभालाई सम्बोधन गर्दै मन्त्री देउवाले सो कुरा बताएका हुन्। टीकापुर निकै सम्भावना रहेको क्षेत्र हो, यसका लागि मेरो ठाउँबाट सम्बन्धित निकायमा विशेष पहल गर्नेछु मन्त्री देउवाले भने यो नाकाको स्तरोन्नतिका लागि सबै क्षेत्रको सहयोग, सहकार्य आवश्यक छ। मन्त्री देउवाले चुनाव जित्न गठबन्धन गर्ने परम्परा बनिरहेका बेला सुदूरपश्चिमको विकासका लागि सबै दलले गठबन्धन निर्माण गर्नुपर्ने बताए। विकास निर्माणका सवालमा पनि हामीले सबै दल एक भएर लाग्नु आवश्यक छ मन्त्री देउवाले भने यस वर्ष कैलालीबाट मात्रै मुख्यमन्त्रीसहित ५ जना मन्त्रीहरू छौं, यो अवसर र चुनौति दुवै हो। पाँच मन्त्री हुँदा पनि विकास निर्माण नभए जनतामा निरासा बढ्नेछ, त्यसकारण हाम्रा लागि अवसर र चुनौती दुवै छ। मन्त्री देउवाले खानेपानी संविधानले दिएको मौलिक हक भएकाले सबै नागरिकलाई स्वच्छ खानेपानी उपलब्ध गराउनुपर्ने बताए। सुदूरपश्चिम प्रदेशको नीतिमा 'एक घर, एक धारा को उद्देश्य रहेको छ, विपन्न तथा गरीब परिवारले समेत स्वच्छ खानेपानीका आवश्यक पहल हुनुपर्दछ मन्त्री देउवाले भने स्वच्छ खानेपानीको व्यवस्थाका लागि तीनै तहका सरकारहरूले खानेपानी आयोजनासँग सहकार्य गर्नुपर्दछ। तराई र पहाडी क्षेत्रमा खानेपानीका स्रोतहरू सुक्दै गइरहेकाले मुहान क्षेत्र संरक्षण गर्नका लागि समेत सुदूरपश्चिम प्रदेश गम्भीर रुपमा लागिरहेको बताए।"
बागमती प्रदेश प्रहरी कार्यालयबाट १८ करोडको भन्सारजन्य सामग्री बरामद,"हेटौंडा : बागमती प्रदेश प्रहरी कार्यालय हेटौंडाले गत आर्थिक वर्ष २०७९८० मा १८ करोडभन्दा बढीको भन्सारजन्य सामग्री बरामद भएको जनाएको छ। प्रदेशका १० जिल्लामा विभिन्न सामग्री नियन्त्रण गरी १८ करोड १० लाख १५ हजार सात सय ३१ बराबरको भन्सारजन्य सामग्रीसँगै ८० जनालाई पक्राउ गरिएको बागमती प्रदेश प्रहरी कार्यालयका प्रहरी वरिष्ठ उपरीक्षक एवं सूचना अधिकारी दीपक रेग्मीले बताए। बागमती प्रदेशभरिमा सबैभन्दा बढी चितवनबाट एक करोड २६ लाख नौ सय ६० बराबरको सात सय ४६ ग्राम सुन, तीन सय ८१ क्युफिट अवैध काठबाट १३ लाख ४१ हजार चार सय ७१ र अवैध अन्य सामग्रीबाट करिब पाँच करोड ४४ लाख २२ हजार तीन सय ८३ गरी छ करोड ८३ लाख ६४ हजार आठ सय १५ बराबरको भन्सारजन्य सामग्री बरामद भएको र १९ जना पक्राउ भएको रेग्मीले बताए। यस्तै मकवानपुरबाट गत आवमा एक करोड १७ लाख ८५ हजार दुई सय ४४ बराबरको सात सय ८४ ग्राम सुनसँगै तीन करोड ९८ लाख ८४ हजार दुई सय ७९ बराबरको अन्य अवैध सामग्री र तीन लाख ४७ हजार दुई सय ३० बराबरको एक सय पाँच क्युफिट काठ बरामद गरी जम्मा पाँच करोड ३८ लाख १५ हजार दुई सय ५४ बराबरको भन्सारजन्य सामग्री बरामदसँगै दश जनालाई पक्राउ गर्न सफल भएको छ। यस्तै सिन्धुलीबाट एक करोड ५७ हजार छ सय नौसहित छ जनालाई पक्राउ गर्न सफल भएको प्रहरी वरिष्ठ उपरीक्षक रेग्मीले बताए। यस्तै काभ्रे जिल्लाबाट अवैध सामग्रीबाट ९३ लाख ९३ हजार नौ सय ४६ र ३० क्युफिट काठ बरामदमार्फत ५७ हजार पाँच सय गरी ९४ लाख ५१ हजार चार सय चार बराबरको भन्सारजन्य सामग्री बरामदसहित आठ जनालाई नियन्त्रणमा लिइएको छ। यस्तै सिन्धुपाल्चोकबाट एक सय ७३ क्युफिट काठ बरामदबाट दुई लाख ७९ हजार दुई सय ७५ बराबरको भन्सारजन्य सामग्री बरामदसहित १३ जना पक्राउ परेका छन् भने नुवाकोटबाट तीन सय ८४ क्युफिट काठ बरामदबाट चार लाख ६२ हजार ५० बराबरको भन्सारजन्य सामग्री बरामदसहित नौ जना पक्राउ गरिएको छ। यस्तै धादिङबाट अवैध सामग्री बरामदबाट दुई करोड २१ लाख सात हजार आठ सय ५८ र चार सय २९ क्युफिट काठ बरामदबाट तीन लाख ९८ हजार गरी दुई करोड २५ लाख पाँच हजार आठ सय ५८ बराबरको भन्सारजन्य सामग्री बरामदसहित नौ जना पक्राउ गरिएको छ। उता रसुवाबाट दुई सय ६० ग्राम चाँदी बरामदबाट छ लाख १८ हजार नौ सय दुई, अन्य अवैध सामग्री बरामदबाट एक करोड ४९ लाख ४१ हजार दुई सय ३० रूपैयाँ गरी एक करोड ५५ लाख ६० हजार एक सय ३२ बराबरको सामग्री बरामदसहित छ जनालाई पक्राउ गरिएको रेग्मीले बताए। गत आवमा रामेछाप र दोलखामा भन्सार छली गरी ल्याइएका सामानहरू कुनै पनि पक्राउ नभएको उनले बताए।"
शालग्राम संग्रहालयमा औषधालय स्थापना,"गलकोट : लोपोन्मुख शालग्राम शिलाको संरक्षण गर्दै आएको बागलुङ नगरपालिका४ कुडुँले फेदीमा रहेको श्रीधराचार्य शालग्राम संग्रहालयमा औषधालय स्थापना गरिएको छ। संग्रहालयले स्थापना गरेको औषधालयको आज एक कार्यक्रमका बीच नेपाल उद्योग वाणिज्य महासंघका अध्यक्ष चन्द्रप्रसाद ढकालले उद्घाटन गरे। अध्यक्ष ढकालले नेपालमा आफ्नो धर्म, संस्कृति र परम्पराको संरक्षणका लागि पञ्चकोट एवं श्रीधराचार्य शालग्राम संग्रहालयमा निर्माण गरिएको संरचनाको प्रशंसा गर्दै यिनै संरचनालाई संरक्षण र संवर्द्धन गरी आफ्ना सन्ततिसमक्ष पुर्याउन सबैले आआफ्नो ठाउँबाट सहयोग गर्नुपर्ने बताए। मुक्तिनाथ पिठाधिश्वर कमलयनयन आचार्यको कल्पनामा तयार भएको सर्वसिद्धिधाम पञ्चकोटको संरचना निर्माणका लागि आर्थिक सहयोग गरेका अध्यक्ष ढकालले आफ्नो जन्मस्थल, परम्परा, संस्कृति र वैधिक सनातन धर्मको संरक्षण एवं संवर्द्धनमा लागिरहने बताए। श्रीधराचार्य शालग्राम संग्रहालय पछिल्लो समय पञ्चकोट, गलेश्वर तथा मुक्तिनाथ जाने हिन्दू धर्मावलम्बीको सङ्गमस्थलका रूपमा विकास भइरहेको छ। मुक्तिनाथ वेदविद्याश्रामसमेत सञ्चालनमा रहेको सोही स्थानमा स्थानीयलाई स्वास्थ्य सेवा प्रदान गर्ने उद्देश्यले औषधालय स्थापना गरिएको स्वामी कमलनयन आचार्यले बताए। श्रीधराचार्य शालग्राम संग्रहालयका अध्यक्ष ऋषि प्रपन्नचार्यले कोरोनाकालमा औषधोउपचार अभाव भएपछि कल्पना गरिएको औषधालय स्थापना आज पूरा भएको बताए।"
आइतबार देशका यी स्थानमा हुने छ वर्षा,"काठमाडौं : आइतबार देशभर सामान्यदेखि पूर्ण बदली रहनेछ। मौसम पूर्वानुमान महाशाखाका अनुसार कोशी, बागमती, गण्डकी, लुम्बिनी, कर्णाली र सुदूरपश्चिम प्रदेशका केही र मधेस प्रदेशको थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, बागमती, गण्डकी, लुम्बिनी र सुदूरपश्चिम प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। आइतबार राति देशभर सामान्यदेखि पूर्ण बदली रहनेछ। कोशी, मधेस, बागमती र गण्डकी प्रदेशका केही र बाँकी प्रदेशको थोरै स्थानहरूमा हल्कादेखि मध्यम वर्षाको सम्भावना रहेको छ। कोशी, मधेस, बागमती, गण्डकी र लुम्बिनी प्रदेशका एकदुई स्थानमा मेघ गर्जनचट्याङसहित भारी वर्षाको समेत सम्भावना रहेको छ। कोशी प्रदेशको तराई भूभाग र मधेस प्रदेशका थोरै स्थानहरूमा हावा हुरीको पनि सम्भावना रहेको महाशाखाले जनाएको छ।"
"बागमती प्रदेशको सामुदायिक विद्यालयमा कमाउँदै, सिक्दै कार्यक्रम लागू गरिने",हेटौंडा : बागमती प्रदेशका सामुदायिक विद्यालयमा सिक्दै कमाउँदै एवं कमाउँदै सिक्दै कार्यक्रम सुरु गरिने भएको छ । प्रदेश सामाजिक विकास मन्त्रालयअन्तर्गतको शिक्षा विकास निर्देशनालय हेटौँडाले चालु आर्थिक वर्षमा यो कार्यक्रम लागू गर्न लागेको हो । शिक्षा व्यावहारिक र जीविकोपार्जनसँग जोड्ने उद्देश्यले प्रदेशका विद्यालयमा निर्देशनालयले कूल रु एक करोड ८१ लाख ५० हजार खर्च गरेर विद्यालयमा आएका विद्यार्थीलाई जीविकोपार्जनमा जोड्ने गरी कार्यक्रम गर्न लागेको शिक्षा विकास निर्देशनालय हेटौँडाका निर्देशक पूर्णबहादुर दर्जीले जानकारी दिए । यो कार्यक्रम लागू गर्न कार्यविधि बन्ने चरणमा रहेको छ । विशेषगरी विद्यार्थीलाई कृषि र प्रविधिसँग जोड्ने कार्यक्रमका लागि लगानी गर्ने र त्यसबाट भएको आम्दानीको ५० प्रतिशत विद्यालयको कोषमा राख्ने र ५० प्रतिशत विद्यार्थीलाई उपलब्ध गराउने गरी कार्यक्रम गर्न लागिएको निर्देशक दर्जीले बताए । सामुदायिक विद्यालयले विद्यार्थीलाई कृषि र पशुपालनसँग सम्बन्धित काम गराउनका लागि सहज हुने र यसै कार्यक्रममा पनि जोड दिइएको उनले बताए । गत आवमा यो कार्यक्रम सामाजिक विकास मन्त्रालयले गरेको र चालु आवमा भने यो कार्यक्रम निर्देशनालयले गर्न लागेको जनाइएको छ । विद्यार्थी विद्यालयमा पढेर बाहिर निस्कँदा जीविकोपार्जन गर्न सकोस् भन्ने उद्देश्यले यो कार्यक्रम सुरु गर्न लागिएको बताइएको छ । अबको दिनमा कुन काम गर्न चाहेको हो विद्यालयसँग आवेदन माग गरेर यो कार्यक्रम लागू गरिने निर्देशनालयले जनाएको छ ।  रासस
"बैतडीमा ढुंगाले लागेर एक बालकको मृत्यु, एक घाइते",बैतडी : बैतडीमा ढुंगाले लागेर एक बालकको मृत्यु भएको छ भने एक बालक घाइते भएका छन् । सिगास गाउँपालिका४ रक्सौनका दिपकबहादुर बिकका ९ वर्षीय छोरा रेशम विकको शुक्रबार दिउँसो सडक माथिबाट खसेको ढुंगा लागेर मृत्यु भएको हो । देउलेककान्धार सडकअन्तर्गत गुरलधार भन्ने स्थानबाट खसेको ढुंगा लागेर विकको मृत्यु भएको स्थानीय बलदेव बिकले जानकारी दिए । यस्तै ढुंगा लागेर सिगास गाउँपालिका ३ गजेडाका ७ वर्षीय अनिल चुनारा घाइते भएका छन् । मामाघर गएका चुनारापनि बालबालिकाहरुसंगै खेलिरहेका थिए । घाइते चुनाराको धनगढीमा उपचार भइरहेको छ ।
यस्ता विद्यालयमा पढ्छन् कर्णालीका कर्णधार,"किताबी शिक्षामात्रै होइन, व्यावहारिक शिक्षा पनि दिने स्थान हो विद्यालय। त्यहाँको वातावरणले पनि विद्यार्थीलाई सकारात्मक वा नकारात्मक असर पार्छ। त्यसैले यसको व्यवस्थापनमा ध्यान दिइन्छ। तर, कर्णालीका विद्यालयको अवस्था दयनीय छ। झट्ट हेर्दा गोठजस्तो देखिने विद्यालयहरूका भुइँमा बसेर पढ्न बाध्य छन् यहाँका बालबालिका। वीरेन्द्रनगर : झट्ट हेर्दा गोठजस्तै देखिने अँध्यारो कोठा। छाउपडी प्रथा मान्ने खर्कजस्तै गाउँबाट टाढाको दूरीमा रहेको कुनै घर। माटोले पोतेको भित्ता, त्यो पनि भत्किएको। टिन लगाएको छाना हावाले उडाएर परेका प्वालले वर्षाको पानी सीधै काठोभित्र पस्ने भवन। पानी पर्दा ओत लाग्न जोकोहीलाई समस्या हुने गर्छ। यो कुनै घर वा गोठ होइन। कालीकोटको सान्नीत्रिवेणी गाउँपालिका९ मुम्राको सगरमाथा आधारभूत विद्यालय हो। यस विद्यालयमा कक्षा ३ सम्म पढाइ हुन्छ। विद्यालयमा कुल १ सय २४ जना विद्यार्थी छन्। भवनमा तीन वटा कोठा छन्। एउटा अफिस कोठा र दुई कोठामा कक्षा २ र ३ का विद्यार्थी पढ्छन्। शिशु कक्षा र कक्षा १ का बालबालिका खुला चौरमै बसेर पढ्न पाएकोमा दंग छन्। हुन त कोठाभित्र पढ्ने वा कोठाबाहिर पढ्ने बालबालिकाको सुविधामा कुनै फरक छैन। भवनका कोठामा पानी पर्दा चुहिन्छ। कोठाभित्रै पनि भेल बग्छ। भवनको भित्ता र छाना सुरक्षित छैनन्। धेरै पानी परेका दिन त विद्यालय नै बन्द गर्नुपर्ने बाध्यता छ। विद्यार्थीले बोरा ओछ्याएर पढ्ने गरेको कालीकोटको सान्नीत्रिवेणी गाउँपालिका ९ मुम्राको सगरमाथा आधारभूत विद्यालय। विद्यालयका प्रधानाध्यापक नीलबहादुर केसीले भने, यो सान्नीत्रिवेणी गाउँपालिकाका अध्यक्ष महेश केसीको गाउँ हो। गाउँपालिका अध्यक्ष केसी र त्यसै प्रदेशका प्रदेश सांसद हिक्मतबहादुर विष्टलाई पटकपटक विद्यालयको समस्या सुनायौं। तर, हाम्रो विद्यालयको भवन निर्माणका लागि कुनै योजना परेन। बर्खे बिदामा प्रदेश सरकारसँग पहल गर्न प्रअ केसी सुर्खेत पुगेका थिए। त्यहाँ पनि आफ्नो कुरा कसैले नसुनेको गुनासो गर्दै उनले भने, विद्यार्थी भुइँमा बोरा ओछ्याएर बस्छन्। पानी पर्दा बिहान ११ बजे नै विद्यालय बन्द गरेर उनीहरूलाई घर पठाउनुपर्छ भन्दा पनि यो कुरा कसैले सुनेनन्। कालीकोटकै पलाँता गाउँपालिका३ स्थित भवानी आधारभूत विद्यालयको अवस्था पनि त्यो भन्दा बिजोक छ। विद्यालयको भवन एक छेउबाट भत्किएको छ। बाहिर खुला चौर पनि त्यति ठूलो छैन। भिरालो डाँडामा विद्यालय छ। विद्यालय प्रांगणको छेउबाट बालबालिका खस्न सक्ने जोखिम उत्तिकै छ। विद्यालयमा घेराबार छैन। कहिलेकाहीँ त कक्षा कोठाभित्रै गाईबस्तुको बास पनि हुन्छ। कक्षा कोठा भत्किने अवस्थामा पुगेका छन्। कोठामा ढोका नै छैनन्। विद्यालय बन्द हुँदा पनि कक्षा कोठा खुलै हुन्छन्। विद्यालय आउने र जाने बाटो पनि सहज छैन। नजिकै अर्को विद्यालय पनि छैन। त्यसैले विद्यालयमा हरेक दिन विद्यार्थीलाई सास्ती छ। आधा भत्किएकै अवस्थामा पनि विद्यार्थी पढ्दै गरेको पलाँता गाउँपालिकाकै एक विद्यालय यी विद्यालयहरू गाउँमा आएको सिंहदरबारदेखि, प्रदेश र संघीय सरकारको नजरमा कहिल्यै परेनन्। सरकारका नेतृत्व गर्नेहरूले विद्यालयको भौतिक संरचना निर्माण गर्ने वाचा गरे। तर कसैले पनि यी विद्यालय बनाउन योजना तथा बजेटको व्यवस्था गरिदिएनन्। भवानी आधारभूत विद्यालयका प्रधानाध्यापक धनकृष्ण रोकायाले भने, छरिएका बस्तीका १ सय ७ जना विद्यार्थी यहाँ पढ्छन्। यो बाल शिक्षादेखि कक्षा ४ सम्मको विद्यालय हो। आधा भत्किएका चार वटा कोठा छन्। यहाँ पनि कक्षा १ र बालशिक्षाका बालबालिका खुला चौरमा नै पढ्छन्। उनीहरूलाई हिउँदको जाडो र वर्षायामको गर्मी, जस्तोसुकै बेला पनि खुला चौरमा पढाउनुपर्ने बाध्यता उनले सुनाए। चुनावका बेला गाउँपालिका अध्यक्ष, सांसदका उम्मेदवार सबै आएर विद्यालय नमुना बनाउने भनेर वाचा गरे। तर चुनाव सकिएसँगै सबै हराए। हाम्रो समस्या जस्ताको त्यस्तै रह्यो, उनले भने। मुगुको सोरु गाउँपालिका१० स्थित जगतमाला माध्यमिक विद्यालयको अवस्था पनि उस्तै छ। कक्षा १२ सम्म पढाइ हुने यो विद्यालयमा २०६२ सालमा बनेको माटोले पोतेको जोखिमयुक्त भवनमा विद्यार्थी पढ्छन्। विद्यालयका प्रधानाध्यापक नज्जित मल्लले भने, हरेक वर्ष विद्यालयको भवन निर्माणका लागि माग गर्दै आएका छौं। गाउँपालिका, न प्रदेश सरकार कसैले पनि यो विद्यालयको भौतिक संरचना निर्माणका लागि बजेट हालिदिएनन्। बर्खाको बेला न झ्याल छ, न ढोका। २०६२ सालमा लगाएको टिनको छाना अहिले चुहिने भएको छ। वर्षात्को पानी परे जति सबै कोठाभित्रै भरिन्छ। पढाइ भइरहेको बेला पानी पर्दा छानाको टिन बजेर साह्रै डिस्टर्ब हुन्छ। विद्यार्थीलाई कापीकिताब पानीबाट जोगाउन कक्षा कोठाभित्रै छाता र प्लास्टिकको सहारा लिनुपर्छ, उनले भने। भौतिक संरचान पर्याप्त नभए पनि विद्यार्थीको तीव्र चाप झेल्दै आएको कालीकोटको शंकर मावि। कर्णालीका हुम्ला, जुम्ला, मुगु, कालीकोट, डोल्पालगायतका विकट जिल्लाका अधिकांश विद्यालयको अवस्था यस्तै नाजुक छ। तर प्रदेश र स्थानीय सरकारले राजनीतिक पहुँच र आर्थिक प्रलोभनका आधारमा प्रदेशभरि शैक्षिक संरचना निर्माणको बजेट बाँड्ने गरेका छन्। तर जुन विद्यालयहरू राजनीतिक पहुँचमा छैनन्, आर्थिक चलखेल गर्ने बिचौलिया पनि उनीहरूको नजिक छैनन् भने उनीहरू बर्सेनि वितरण हुने सरकारी स्रोतबाट वञ्चित भएका छन्। हरेक वर्ष यस्ता विद्यालयहरूको भौतिक संरचना निर्माण गर्न बजेट माग भएर योजना पठाइन्छ। तर ती योजनामा बजेट विनियोजन हुँदैनन्। बरु भौतिक संरचना भएकै विद्यालयहरूमा राजनीतिक पहँुचका आधारमा हरेक वर्ष बिभिन्न बहानामा बजेट दोहोरिन्छ। प्रदेश सरकारको सामाजिक विकास मन्त्रालयका शिक्षा अधिकृत बलवीर सुनारले कर्णालीमा झन्डै एक हजारभन्दा धेरै विद्यालयहरूमा भौतिक संरचनाको अभाव रहेको बताए। उनले भने, कर्णालीमा जम्मा ३ हजार २ सय ३८ विद्यालय छन्। जसमा २ सय ४ संस्थागत विद्यालय र ३ हजार ३४ वटा सामुदायिक विद्यालय छन्। झन्डै एक हजारभन्दा बढी सामुदायिक विद्यालयहरूमा भौतिक संरचनाको अभाव छ। मुलुक संघीय संरचनामा गएपछि बनेको पहिलो प्रदेश सरकारले सामाजिक विकास मन्त्रालयबाट पाँच सय विद्यालयहरूमा भवन निर्माण गरेको उनले जनाए। यो कार्यक्रम निरन्तर जारी छ। प्रदेश सरकारले अबको पाँच वर्षसम्म कर्णालीका सबै विद्यालयहरूमा सुविधायुक्त भवनहरू निर्माण गर्ने लक्ष्य राखेको छ। करिव १ हजार ८ सयभन्दा बढी विद्यालयमा बालमैत्री छात्र र छात्रा शौचालय छैन। झन्डै २ हजार ५ सय विद्यालयहरू अपांगतामैत्री छैनन्। खेल मैदान नभएका १ हजार ५ सयभन्दा बढी विद्यालय छन्। करिब पाँच सय विद्यालयहरूमा कामचलाउ शौचालय छ। अहिले नयाँ बनेका पाँच सयभन्दा बढी विद्यालयहरूमा छात्रछात्रा शौचालय, खेलमैदान र फरक क्षमता भएका बालबालिका मैत्री संरचना निर्माण गर्ने प्रयास भएको छ। तर ती भवनहरू पनि सबै मापदण्डअनुसार छैनन्। झन्डै ८ सय विद्यालयहरूमा छात्रा शौचालय छैनन्। भूकम्पीय हिसाबले पनि उच्च जोखिममा कर्णालीका विद्यालयहरू भूकम्पका दृष्टिकोणले पनि उच्च जोखिममा छन्। शिक्षा विकास निर्देशनालय सुर्खेतका अनुसार कर्णालीका विद्यालयहरू पुराना तथा कमजोर संरचनाका कारण भूकम्पको जोखिममा रहेका हुन्। कर्णाली प्रदेश शिक्षा विकास निर्देशनालयकी निर्देशक दीपा हमालले विद्यालयहरूमा हुने भूकम्पीय जोखिम न्यूनीकरण गर्न सबैले चासो दिनुपर्ने जिकिर गरिन्। जोखिम संवेदनशील भूउपयोग योजना निर्माण गर्नुका साथै विद्यार्थीलाई कृत्रिम अभ्यास गराउन सकिने उनको भनाइ छ। प्रादेशिक तथा स्थानीय तहका लागि विपद् प्रतिकार्य योजना तयार गर्ने, प्रदेशस्तरमा विपद् जोखिम न्यूनीकरण ऐन, नीति तथा रणनीतिक कार्ययोजना तयार गर्नुपर्ने हुन्छ। तर कर्णालीमा ती नीतिगत व्यवस्थाहरू पनि बनेका छैनन्। भूकम्पीय जोखिम न्यूनीकरणका लागि अल्पकालीन, मध्यकालीन तथा दीर्घकालीन कार्ययोजना बनाई कार्यान्वयन गर्नु पर्ने हो। त्यो पनि हुन सकेको छैन। नागरिक समाजका अगुवा हीरासिंह थापाले भने, कर्णाली प्रदेशका दैलेख, सल्यान, सुर्खेत, कालीकोट, हुम्ला, मुगु र जाजरकोट जिल्ला उच्च भूकम्पीय जोखिम भएका जिल्लामा पर्छन्। यहाँकै धेरैजसो विद्यालयका भौतिक संरचनाहरू पुराना र कच्ची छन्। तीमध्ये पनि दैलेख सबैभन्दा बढी भूकम्पीय जोखिम रहेको जिल्लामा पर्छ। विद्यार्थी नेता आशिष देवकोटाका अनुसार कर्णालीका विकटका अधिकांश विद्यालयहरू पुराना भौतिक संरचनामा जोखिमयुक्त अवस्थामै सञ्चालित छन्। उनले भने, हुम्ला, मुगु, कालीकोट, डोल्पाका विकट बस्तीका विद्यालयहरूमा कसैको नजर पुगेको छैन। निश्चित भूगोल र राजनीतिक शक्तिका आधारमा सरकारी स्रोतको बाँडफाँटका कारण त्यहाँका विद्यालयहरू ओझेलमा परेका हुन्। जहाँका स्थानीय सरकार प्रमुख बने, त्यही गाउँको विकास, जुन जिल्लाका मुख्यमन्त्री र मन्त्री बने, त्यसै जिल्लामा बढी सरकारी बजेट जाने जस्ता विभेदकारी व्यवहारको सिकार गाउँका नागरिक बनेका छन्। यस्तो प्रवृत्ति गलत रहेको उनको भनाइ छ। संघीयताले गाउँमा सिंहदरबार ल्याउने र जनताका आवश्यकता पूरा हुने अपेक्षा गरिएको भए पनि जनस्तरमा त्यसो हुन नसकेको उनले बताए। जहाँ जो शक्तिमा जान्छ उसैले सार्वजनिक स्रोतमा रजाइँ गर्ने परिपाटी गाउँका सिंहदरबारमा पनि देखियो। यसले पहुँचविहीन नागरिकहरू सधैं पहुँचविहीन हुने अवस्था भयो, उनले भने। कर्णालीमा भूकम्पीय जोखिममात्र होइन, बाढीपहिरोको जोखिमबाट पनि विद्यालयहरू अछूत छैनन्। पहिरोको उच्च जोखिममा रहेको कर्णालीको ५७ प्रतिशत जमिन भिरालो छ। सन् २०११ देखि २०२० सम्मको तथ्यांक हेर्ने हो भने झन्डै रु १० अर्ब ९४ करोड १७ लाख रुपैयाँ बाढी र पहिरोका कारण आर्थिक क्षति भएको छ। त्यसमा पनि विद्यालय मुख्य क्षतिग्रस्त क्षेत्र हो। कर्णाली प्रदेश सरकारका आन्तरिक मामिला तथा कानुन मन्त्री एवं प्रदेश सरकारका प्रवक्ता कृष्णबहादुर जीसीले मुख्यगरी शिक्षाको समस्या समाधान गर्न स्थानीय सरकार बढी जिम्मेवार बन्नुपर्ने बताए। प्रदेश सरकारबाट हरेक वर्ष एक निर्वाचन क्षेत्रमा एक विद्यालय भवन निर्माण गर्ने गरिएको उनले जानकारी दिए। भौगोलिक विकटताका कारण सहरी इलाकामा २० लाख रुपैयाँले बन्ने भवन निर्माणका लागि कर्णालीमा ६० लाख रुपैयाँ बजेट विनियोजन गर्नुपर्ने अवस्था छ। त्यसैले पनि सबै विद्यालयहरूको भौतिक संरचना निर्माण एकै पटक गर्न सम्भव नभएको हो। स्थानीय सरकारसँग समन्वय गरी प्राथमिकताका आधारमा प्रदेश सरकारले हरेक वर्ष जोखिमयुक्त विद्यालयमा नयाँ सुरक्षित भौतिक संरचना निर्माण गरिरहेको उनले बताए। यसलाई व्यवस्थित बनाउन सरकारले थप चासो दिएको पनि उनको भनाइ छ। कर्णालीमा परम्परागत शिक्षा पद्धति सञ्चालन हुनुका साथै परम्परागत कच्ची भौतिक संरचनाहरूमा विद्यालयहरू सञ्चालनमा छन्। एउटा सानो कक्षाकोठाभित्र ५० देखि ७० जनासम्म विद्यार्थी राखेर पढाउने गरिन्छ। सामान्य सुविधालाई समेत ध्यान नदिई कतिपय विद्यालयहरू डेस्क र बेन्चको भरमा सञ्चाचित छन्। शैक्षिक अभियन्ता पीताम्बर ढकालले भने, कर्णालीमा ९० प्रतिशत विद्यालयहरूमा न्यूनतम सुविधा पनि छैन। विद्यार्थीले विकल्प नभएका कारण बाध्यताले ती विद्यालयमा पढ्नुपर्ने अवस्था छ। बाढी, पहिरो, भूकम्प, हावा हुरी, कुनै पनि कुराले सुरक्षित नभएका भवन, एउटै बेन्चमा ४५ जना ठेलमठेल गरी बस्नुपर्ने समस्या अनि कति विद्यार्थी त खुला चौरमै पढ्न विवश। अधिकांश विद्यालयहरूमा विषयगत शिक्षकको पनि व्यवस्था छैन। न सरसफाइ, न शौचालय, न खेलमैदान छ। यसैका कारण कर्णालीको समग्र शैक्षिक गुणस्तर वृद्धि हुन नसकेको उनको बुझाइ छ। विद्यार्थी नेता ममता अधिकारीले संविधानमा माध्यमिक तहसम्मको शिक्षा पूर्ण निःशुल्क भनिए तापनि कर्णालीमा धेरै विद्यार्थी खुला चौरमा पढ्दा पनि मासिक शुल्क तिर्न बाध्य रहेका बताइन्। कतिपय विद्यालयहरूमा त विद्यार्थीलाई दिवा खाजा भनेर सरकारले पठाएको पैसा शिक्षकले नै खान्छन्। निजी स्रोतकै भरमा सञ्चालन भएका विद्यालय कर्णालीमा धेरै छन्। सरकारले सबै विद्यालयमा पर्याप्त शिक्षक दरबन्दी, सुविधा सम्पन्न भौतिक संरचना र बालमैत्री वातावरण बनाउन सकिरहेको अवस्था छैन। जसका कारण कर्णालीका विद्यार्थी सरकारी सेवामा प्रवेश गर्ने अवसरबाट पनि बन्चित हुनु परेको छ। खस्किँदो शैक्षिक अवस्था र गुणस्तरहीन जनशक्ति उत्पादन भएका कारण कर्णालीवासीको समग्र जीवनस्तर माथि उक्सिन नसकेको विज्ञहरूको भनाइ छ। शिक्षाको समस्या समाधान गर्न स्थानीय सरकार बढी जिम्मेवार बन्नुपर्छ। प्रदेश सरकारबाट हरेक वर्ष एक निर्वाचन क्षेत्रमा एक विद्यालय भवन निर्माण गर्ने गरिएको छ। स्थानीय सरकारसँग समन्वय गरी प्राथमिकताका आधारमा प्रदेश सरकारले हरेक वर्ष जोखिमयुक्त विद्यालयमा नयाँ सुरक्षित भौतिक संरचना निर्माण गरिरहेको छ। यसलाई व्यवस्थित बनाउन सरकारले थप चासो दिएको छ। कृष्णबहादुर जीसी मन्त्री, आन्तरिक मामिला तथा कानुन, कर्णाली प्रदेश मुलुक संघीय संरचनामा गएपछि बनेको पहिलो प्रदेश सरकारले सामाजिक विकास मन्त्रालयबाट पाँच सय विद्यालयहरूमा भवन निर्माण गरेको छ। यो कार्यक्रम निरन्तर जारी छ। प्रदेश सरकारले अबको पाँच वर्षभित्र कर्णालीका सबै विद्यालयहरूमा सुविधायुक्त भवनहरू निर्माण गर्ने लक्ष्य राखेको छ। बलवीर सुनार शिक्षा अधिकृत, सामाजिक विकास मन्त्रालय, प्रदेश सरकार सान्नीत्रिवेणी गाउँपालिका अध्यक्ष महेश केसी र प्रदेश सांसद हिक्मतबहादुर विष्टलाई पटकपटक विद्यालयको समस्या सुनायौं। तर हाम्रो विद्यालयको भवन निर्माणका लागि कुनै योजना परेन। बर्खे बिदामा प्रदेश सरकारसँग पहल गर्न सुर्खेत पुगेँ। त्यहाँ पनि हाम्रा कुरा कसैले सुनेनन्। विद्यार्थी भुइँमा बोरा ओछ्याएर बस्छन्। पानी पर्दा बिहान ११ बजे नै विद्यालय बन्द गरेर उनीहरूलाई घर पठाउनुपर्छ। नीलबहादुर केसी प्रधानाध्यापक, सगरमाथा आधारभूत विद्यालय, मुम्रा"
डेंगी रोगको संक्रमणबाट एक जनाको मृत्यु,"झापा : झापाको बिर्तामोडमा डेंगी रोगको संक्रमणबाट थप एक जनाको मृत्यु भएको छ । डेंगी संक्रमणबाट बिर्तामोड नगरपालिका५ निवासी ४४ वर्षीय बिचन्द्र लावतीको मृत्यु भएको हो । लावतीको शुक्रबार साँझ उपचारको क्रममा मृत्यु भएको बताइएको छ। बिर्तामोडस्थित बीएण्डसी हस्पिटलको आइसियु भेन्टिलेटरमा राखेर उनको केही दिनदेखि उपचार भइरहेको थियो । साउनको पहिलो साता बिर्तामोड नगरपालिका५ की ४४ वर्षीया मदिना खातुनको डेंगी संक्रमणबाट मृत्यु भएको थियो । डेंगी पुष्टि भएको भोलिपल्ट उनको घरमै मृत्यु भएको परिवारले जनाएको छ । जिल्ला स्वास्थ्य कार्यालय झापाले दुई दिनअघि निकालेको तथ्याङ्कमा जिल्लामा २३८ जना डेंगी संक्रमित पुगेको जनाएको छ । तर, बिर्तामोडकै अस्पतालहरूमा सयभन्दा बढी डेंगी संक्रमित उपचार गराइसकेका छन् ।"
"भारतको उत्तराखण्डमा पहिरो जाँदा १६ नेपाली बेपत्ता, दुई जनाको शव भेटियो","काठमाडौं : भारतको उत्तराखण्ड राज्यमा पहिरोमा परेर १६ जना नेपाली बेपत्ता भएका छन्। भारतको नयाँ दिल्लीस्थित नेपाली दूतावासले साउन १८ गते राति भारतको रुद्रप्रयाग जिल्लाको गौरीकुण्ड, केदारनाथ धामको पैदल यात्रा सुरु हुने स्थान नजिकै गएको पहिरामा परी १६ जना नेपाली बेपत्ता भएको जनाएको छ। होटल व्यवसाय गरेर बसेका जुम्ला स्थायी बसोवास भएका एकै परिवारका सात जना, सोही स्थान नजिकै रोजगारीको सिलिसिलामा रहेका जुम्लाकै अन्य चार जना र कालीकोटका पाँच जनासहित १६ जना नेपाली नागरिक बेपत्ता भएको दूतावासको अनुमान छ। दूतावासले शुक्रबार जारी गरेको विज्ञप्तिमा शुक्रबार बिहान ९ बजेतिर मन्दाकिनी नदीको किनारामा फेला परेका तीन वटा शवमध्ये दुई नेपाली नागरिक र एक जना भारतीय नागरिक रहेको उल्लेख छ। दुई नेपाली नागरिकमध्ये एक जना कालिकोट निवासी टेकबहादुर कामीको सनाखत भएको र अर्कोको शवको अनुहारमा चोट लागेकाले हालसम्म सनाखत हुन सकेको छैन दूतावासले जनाएको छ। विज्ञप्तिमा बेपत्ता नेपाली नागरिकको खोजी, विपदमा फसेकाको उद्धार र राहत तथा मृतकको शव कानूनी प्रक्रिया पूरा गरी यथाशक्य छिटो परिवारलाई हस्तान्तरण गर्न त्यहाँको विदेश मन्त्रालय र रुद्रप्रयागस्थित जिल्लाधिकारी समक्ष अनुरोध गरिएको उल्लेख छ।"
उत्तराखण्ड पहिरो अपडेट : तीन नेपालीको पहिचान खुल्यो,"महेन्द्रनगर : गत बिहीबार राति भारतको उत्तराखण्ड राज्यको रूद्रप्रयागको गौरीकुण्डमा पहिरोमा परी बेपत्ता भएकामध्ये तीन नेपालीको पहिचान खुलेको छ। कालीकोटका टेकबहादुर कामी, प्रकाश कामी र देवी कामीको पहिचान खुलेको हो। भारतको राजधानी नयाँ दिल्लीस्थित नेपाली दूतावासमा कार्यरत नेपाल प्रहरीका वरिष्ठ प्रहरी उपरीक्षक उमाप्रसाद चर्तुवेदीका अनुसार कालिकोट घर भई गौरीकुण्ड क्षेत्रमा काम गर्ने तीन जनाको उनीहरुका आफन्तबाट पहिचान खुलेको हो। 'घटनास्थलमै रहेका आफन्तबाट तीन शवको पहिचान खुलेको हो,' नयाँ दिल्लीबाट रासससित कुरा गर्दै उनले भने। घट्नास्थल वरपर सयौं नेपाली नागरिक घोडा चालकका रूपमा, ससाना होटल सञ्चालन तथा अन्य मजदुरी गरेर बस्दै आएका वरिष्ठ प्रहरी उपरीक्षक चर्तुवेदीले बताए। बेपत्ताको खोजीका लागि भारतीय पक्षसित समन्वय भइरहेको उनले जानकारी दिए। बिहीबार रातिदेखि परेको वर्षाका कारण रूद्रप्रयागको गौरीकुण्डमा पहिरो जाँदा १३ नेपालीसहित १९ जना बेपत्ता भएका थिए। बेपत्ताको खोजी जारी छ। उक्त क्षेत्रमा लामो समयदेखि नेपाली नागरिक परिवारका अन्य सदस्यसहित काम गर्दै आएका छन्। सो स्थानमा नेपाली नागरिकले सञ्चालन गरेका तीन होटल पहिरोले बगाएको बताइएको छ। बेपत्ताको खोजीका लागि नयाँ दिल्लीस्थित दूतावासमार्फत् पहल भइरहेको परराष्ट्र मन्त्रालयले जनाएको छ।"
"रोहित चौधरी हत्यामा संलग्न थप एक जना समातिए, पक्राउ पर्नेको संख्या पाँच पुग्यो","विराटनगर : विराटनगर महानगरपालिका५ का २८ वर्षीय रोहित चौधरीको गोली हानेर हत्या गरिएको घटनामा संलग्न थप एक जना पक्राउ परेका छन्। सुनसरीको धरान उपमहानगरपालिका८ घर भइ इटहरी उपमहानगरपालिका४ मा बस्दै आएका २९ वर्षीय सुजन तामाङ समातिएका हुन्। प्रहरीले सुजनलाई विराटनगरको महेन्द्र चोकबाट शुक्रबार साँझ पक्राउ गरेको हो। सुनसरी प्रहरीका प्रवक्ता डीएसपी राजकुमार राईका अनुसार सुजन रोहितको हत्यामा प्रत्यक्ष संलग्न व्यक्ति हुन्। हत्या घटनाको अनुसन्धानका क्रममा पक्राउ पर्नेको संख्या पाँच पुगेको जानकारी राईले दिए। हत्याको अनुसन्धानका क्रममा यसअघि मोरङको लेटाङ नगरपालिका१ का ३५ वर्षीय दीपक तिम्सिना, झापाको भद्रपुर नगरपालिका१ पृथ्वीनगर घर भइ धरान८ भोटेपुल बस्दै आएका ३० वर्षीय प्रकाश लिम्बू, धरान१० का ३४ वर्षीय अनसन तामाङ र विराटनगर महानगरपालिका१५ जनपथ टोलका ४१ वर्षीय अज्जु भनिने अजयकुमार शर्मा पक्राउ परिसकेका छन्। लुटपाटमा संलग्न गिरोहले साउन ५ गते साँझ ५:२० बजेतिर सुनसरीको इटहरी उपमहानगरपालिका२० सेउती पुलनजिक गोली हानेर रोहितको हत्या गरेको थियो। २८ औं जन्मदिन मनाउन घुमघामका लागि धनकुटाको मुलघाटसम्म पुगेर फर्कने क्रममा लुटेरा समूहले चारकोसे जंगलको बीचमा उनीमाथि गोली हानेका हुन्। विराटनगर फर्किने क्रममा रोहित र उनीसँगै रहेकी युवती सेउती पुलनजिकै जंगलमा रोकिएका थिए। युवतीमाथि तीन जनाको समूहले लुट्न खोज्यो। रोहितले प्रतिकार गरेपछि उनीमाथि लुटेरा समूहले गोली प्रहार गरेको प्रहरीको प्रारम्भिक अनुसन्धानबाट खुलेको छ। लुटपाट हुन आँटेपछि रोहितले धेरै हल्लाखल्ला गरे। प्रतिकारमा उत्रिए,डीएसपी राईले भने, लागूऔषध सेवन गरेको गिरोहले उनको दाहिने कोखामा गोली हान्यो। छटपटाउँदै र धरखराउँदै सडकमा आइपुगेपछि रोहित बेहोस भए। गिरोहले युवतीबाट सुनको ४ आनाको सिक्री, मोबाइल र लेडिज ब्याग लुटेर लगेको राईले बताए। उनका अनुसार प्राविधिक पक्षसहित विभिन्न कोणबाट घटनाको अनुसन्धान सुरु गर्दा अन्ततः गिरोहसम्म पुग्न प्रहरी सफल भएको हो। पक्राउ पर्नेमध्ये दीपक र अनसनको साथबाट हत्यामा प्रयोग गरिएको सेमी अटोमोटिक पेस्तोल, नौ राउन्ड गोली, दुई थान म्यागजिन, पाँचवटा कालो झोला, चारवटा लेडिज ब्याग, दुईवटा खुकुरी, पाँचवटा मोबाइल, औंठी र गोलीको खोकालगायत प्रहरीले बरामद गरेको थियो। सुनसरी प्रहरी प्रमुख एसपी प्रभुप्रसाद ढकालका अनुसार रोहितमाथि दीपकले गोली प्रहार गरेको खुलेको छ। दीपक, प्रकाश तथा सुजन मिलेर रोहित र उनको साथमा भएकी युवतीमाथि लुटपाटको प्रयास गरेछन्, उनले भने, प्रतिकार गर्दा साथमा बोकेको पेस्तोलबाट अपराधिक पृष्ठभूमिका दीपकले गोली प्रहार गरेको खुल्यो। हत्या तथा लुटपाटमा दीपक, प्रकाश र सुजनको प्रत्यक्ष संलग्नता रहेको तथा घटनामा अरुले सहयोग गरेको पाइएको ढकालले बताए। उनका अनुसार रोहितको हत्यामा प्रयोग भएको पेस्तोल अजयले उपलब्ध गराएको खुलेको छ। हत्यापछि अनसनले पेस्तोल लुकाउन भूमिका खेलेको प्रहरीले जनाएको छ। प्रहरीले पेस्तोल धरानको विजयपुरस्थित दीपक र अनसनको कोठाबाट बरामद गरेको थियो। लागूऔषध मुद्दामा चार वर्ष आठ महिना कैद सजाय भुक्तान गरेर चार महिनाअघि छुटेका अजय पछिल्लो समय अपराधिक समूहलाई हतियार सप्लाईगर्ने धन्दामा संलग्न रहेको एसपी ढकालले बताए। उनका अनुसार पक्राउ परेका दीपक जबरजस्ती करणी मुद्धामा १० वर्ष कैद भुक्तान गरेर दुई महिनाअघि छुटेका थिए। अनसन लागूऔषध मुद्धामा छ महिना कैद भुक्तान गरेर दुई वर्षअघि छुटेका हुन्। अपराधिक पृष्ठभूमि खुलिनसकेका प्रकाश लागूऔषधका प्रयोगकर्ता रहेको प्रहरीले जनाएको छ। पक्राउ परेकाविरुद्ध कर्तव्य ज्यान मुद्दा चलाउन प्रहरीले अदालतबाट म्याद थप गरी अनुसन्धान अघि बढाएको छ। इलाका प्रहरी कार्यालय इटहरीका डीएसपी माधवप्रसाद काफ्ले नेतृत्वको टोलीले घटनाको थप अनुसन्धान गरिरहेको हो। गिरोहविरुद्ध अरु मुद्दा पनि चलाउने प्रहरीको तयारी छ। रोहितको हत्या घटनाको अनुसन्धान अघि बढाउन र हत्यारालाई पक्राउ गर्न कोसी प्रदेशका प्रहरी प्रमुख डीआईजी राजेशनाथ बास्तोलाले विशेष टोली परिचालन गरेका थिए। दीपक र अनसन पक्राउ परेपछि गत बुधबार विराटनगरस्थित प्रदेश प्रहरी कार्यालयमा पत्रकार सम्मेलन गरेर उनले घटना विवरणसमेत सार्वजनिक गरे। बास्तोलाले प्रदेश प्रहरी कार्यालय विराटनगर, नेपाल प्रहरी प्रदेश कार्यालय धरान, जिल्ला प्रहरी कार्यालय सुनसरी, इलाका प्रहरी कार्यालय इटहरी र धरानबाट संयुक्त टोली परिचालन गरेका हुन्। अनुसन्धानलाई नतिजामूलक बनाउन उनले प्रदेश प्रहरी कार्यालयका एसएसपी जयराज सापकोटाको नेतृत्वमा विशेष अनुसन्धान टोलीसमेत खटाए। पक्राउ परेको गिरोह मोरङ र सुनसरीमा विगतका शृङ्खलावद्ध लुटपाटमा संलग्न रहेको डीआईजी बास्तोलाले बताए। उनका अनुसार हतियार (पेस्तोल) सप्लाइ गर्नेदेखि हत्या र लुटपाटमा संलग्न गिरोह पक्राउ परेको छ। हतियार देखाएर लुटपाट गर्दै पैसा कमाउने उद्देश्य राखेको देखिन्छ, डीआईजी बास्तोलाले भने, प्रारम्भिक अनुसन्धानबाट उत्तरी मोरङदेखि पश्चिम सुनसरीसम्मको जंगलबीचका लुटपाटलगायतका अपराधमा यही गिरोह संलग्न रहेको पत्ता लाग्यो। लुटपाट गर्ने शैली, संलग्न व्यक्तिको संख्या, पीडितबाट प्राप्त उनीहरुको हुलिया, अनुसन्धानबाट जुटाइएको विवरणलगायतले सबैजसो घटनामा एउटै गिरोहको संलग्नता देखिएको उनले बताए। जुन घटनामा पनि हतियार देखाएर मोबाइल, गरगहना र नगद लुटपाट गरेको देखिन्छ, डीआईजी बास्तोलाले भने, प्रतिकारमा उत्रिएका कारण रोहितको चैं हत्या नै गरेको पाइयो। उनका अनुसार गिरोहले विभिन्न लुटपाटका घटनामा संलग्नता स्वीकार गरिसकेको छ। योजनावद्ध तरिकाले घटना गराउने हैनन्। एकान्त र जंगलको बीचमा बाटो ढुकेर बस्दा भेटिनेहरुमाथि लुटपाट गर्ने गरेको पाइयो, बास्तोला भन्छन्, प्राविधिक हिसाबले अनुसन्धान गर्दै जाँदा प्रहरीले सफलता प्राप्त गरेको छ। मानवीय चहलपहल कम हुने एकान्त स्थान छानेर गिरोहले घटना गराउने गरेको खुल्यो। उनका अनुसार पक्राउ परेका सबै लागूऔषधका दुव्र्यसनी हुन्। सुनसरी र मोरङका विभिन्न स्थानमा असारयता मात्रै आधा दर्जनभन्दा बढी शृङ्खलावद्ध लुटपाटका घटना भएका छन्। जंगल क्षेत्रमा लुटपाट एवं डकैतीको बढ्दो शृङ्खलाले जंगलको बाटो हुँदै गन्तव्यसम्म पुग्नुपर्ने सर्वसाधारण असुरक्षित बनिरहेका थिए। तर, हत्याको अनुसन्धान अघि बढाएको प्रहरीले लुटपाट एवं डकैतीमा संलग्न हतियारधारी गिरोहलाई पक्राउ गरिसकेको छ। शृङ्खलावद्ध घटनामा अरुपनि संलग्न हुनसक्ने प्रहरीको आशंका छ। कोसी प्रदेश प्रहरी कार्यालय विराटनगरका प्रवक्ता एसपी ऋषिराम कँडेलका अनुसार एक ठाउँमा लुटपाट गरेपछि घटनामा संलग्न गिरोह तत्काल अर्को ठाउँमा स्थानान्तरण भइहाल्ने गरेको पाइयो। एकान्त ठाउँ र जंगलमा ढुकेर बस्ने गिरोहले मानिसको साथबाट नगद, गहना र मोबाइल लुट्ने गरेको देखियो। घटनास्थल आसपासमा प्रहरीको मुभमेन्ट बढाएपछि तत्काल अर्को ठाउँमा पुग्दा रहेछन्, उनले भने, अर्कोतिर पनि घटना गराइहाल्ने गरेको पाइयो। लुटपाट एवं डकैतीमा लागूऔषध सेवनकर्ता र अपराधिक पृष्ठभूमिका व्यक्तिहरुको संलग्नता रहेको खुलेको छ। गिरोहलाई साथमा भएको सामान थपक्क दियो भने केही नगरिकन छाडिदिने र प्रतिकार गर्यो भने चैं आक्रमणसमेत गर्ने गरेको पाइएको कँडेलले बताए। प्रायजसो घटनामा तीन जनाको प्रत्यक्ष संलग्नता देखिएको छ। हतियार देखाएर त्रसित बनाइसकेपछि वरपर रेकी गर्दै लुटपाट गर्ने गरेको पाइयो, एसपी कँडेल भन्छन्। लुटेको सुनसँग साटेर भित्र्याइयो पेस्तोल रोहितको हत्यामा प्रयोग भएको पेस्तोल गिरोहले लुटपाट गरेको सुनसँग साटेर भारतको जोगवनीबाट नेपाल भित्राएको खुलेको छ। पेस्तोल जोगवनीबाटै ल्याइरहेको रहेछ। गिरोहले सुन दिएपछि पक्राउ परेकामध्ये अजयले पेस्तोल उपलब्ध गराएको पत्ता लाग्यो, प्रहरी स्रोतले भन्यो, गिरोहले यताबाट लुटेको गहना र मोबाइल जोगवनीमा पुर्याएर बिक्री गर्ने गरेको स्थान तथा किन्ने व्यक्तिको पहिचान भएको छ। थप अनुसन्धानका लागि भारतीय प्रहरीसँग समन्वय भइरहेको छ। भारतको जोगवनीमा अपराधिक पृष्ठभूमि भएका व्यक्तिसँग अजयको सम्पर्क देखिएको र उनीहरुसँग कनेक्सन मिलाएर हतियार नेपाल भित्राउने धन्दामा उनको संलग्नता रहेको प्रहरीको भनाइ छ। जोगवनीमा उनको सम्पर्कमा रहेका हतियार कारोबारीको पनि पहिचान भइसकेको प्रहरीले जनाएको छ। भारतीय कारोबारीमार्फत अन्य लुटेरा समूहलाई समेत उनले हतियार उपलब्ध गराएको हुनसक्ने प्रहरीको अनुमान छ। अजय विगतका अरु दुईचारवटा घटनामा संलग्न रहेको देखिन्छ। उनको अपराधिक पृष्ठभूमिका बारेमा थप अनुसन्धान भइरहेको छ, प्रहरीका एक अधिकारी भन्छन्, नेपाल र भारतका अपराधिक गिरोहसँग उनको कनेक्सन देखिएको छ। अपराधमा संलग्नले माग गरेअनुसार नेपालमा भित्राएर हतियार बेच्ने गरेको पाइयो। प्रहरीका अनुसार नेपालतिर पेस्तोल सप्लाइ गर्ने धन्दामा संलग्न अजयले नेपालमा अहिलेसम्म कसकसलाई हतियार दिएभन्ने खुल्न बाँकी छ। लुटपाट गरिएका मोबाइल, गहनासमेतका वस्तु गिरोहले भारतको जोगवनी पुर्याएर बिक्री गर्ने गरेको पत्ता लागेको छ। रोहितको हत्यामा संलग्नहरु घटनापछि जंगलैजंगल भागेर इटहरी हुँदै विराटनगर निस्किएर जोगवनी पुगेको अनुसन्धानबाट खुल्यो। युवतीबाट लुटेको सिक्री र मोबाइल लगेर त्यहीँ बेचेको प्रहरीले पत्ता लगायो। ब्याग भने इटहरीकै जंगलबाट प्रहरीले फेला पारेको छ।"
कीर्तिमानी आरोही क्रिस्टिन र तेन्जिङलाई काठमाडौंमा स्वागत,"काठमाडौं : तीन महिनामा १४ हिमाल आरोहण गरी विश्व कीर्तिमान बनाएका नर्वेकी आरोही क्रिस्टिन हरिला र नेपाली गाइड तेन्जेन (लामा) शेर्पा नेपाल आइपुगेका छन्। शनिबार बिहान आरोही हरिला र शेर्पालाई त्रिभुवन अन्तर्राष्ट्रिय विमानस्थलमा स्वागत गरिएको हो। हरिला र शेर्पाले आठ हजार मिटरभन्दा अग्ला १४ बाट हिमाल चार महिनाभित्रै आरोहण गर्ने लक्ष्य राखेका थिए। हरिला यसअघि विश्वका आठ हजार मिटरभन्दा अग्ला १४ वटा हिमाल एक वर्ष पाँच दिनमा सफल आरोहण गरी सबैभन्दा छिटो आरोहण गर्ने पहिलो महिला आरोही बनेकी थिइन्। उनीहरुले सगरमाथा, कञ्चनजङ्घा, ल्होत्से, मकालु, धौलागिरि, अन्नपूर्ण, मनास्लु, चो ओयु, शिशपाङ्मा, नङ्गा पर्वत, गाशरब्रम२, गाशरब्रम१, ब्रोडपिक र केटु हिमालको सफल आरोहण गरिसकेका छन्। उनीहरुले अन्तिम पटक पाकिस्तानमा रहेको केटु हिमाल ब्रोडपिक (८,६११ मिटर) को साउन ११ गते १०:४५ बजे सफल आरोहण गरेका थिए। यसअघि नेपाली मूलका बेलायती पर्वतारोही निर्मल पूर्जाको नाममा यो कीर्तिमानी रहेको थियो । पूर्जाले सन् २०१९ मा ६ महिना ६ दिनमा आरोहण पूरा गरेका थिए।"
ठेचोबाट एक महिला बेपत्ता,"ललितपुर : ललितपुरको ठेचोबाट एक महिला मध्यरातमा ओछ्यानबाटै बेपत्ता भएकी छन् । कोठाबाट गाँउ फर्कने तयारी गरिरहेको अवस्थामा गत सोमबार राति ओछ्यानबाट बेपत्ता भएको उनका श्रीमान् प्रेमबहादुर मगरले बताए । उनले भने,कपडा र १३ हजार पैसा बेकेर उनी म उठ्नु अघिनै उनि हिँडिछन् । महानगरीय प्रहरी बृत्त चापागाउँका अनुसार सर्लाही श्रीकालिञ्जोर घर भई गोदावरी १२ ठेचोमा कोठा लिएर बस्ने तारा भन्ने सुमित्रा वाइवा गत सोमबारबाट बेपत्ता भएकी हुन् । श्रीमान प्रेमबहादुर मगर, दाजु सोमबहादुर मगर र बेपत्ता ताराकी दिदी निर्मला तामाङले खोजीका लागि निवेदन दिएका छन् । करिब ३ महिना अघिदेखि ठेचोमा बस्दै आएका उनीहरुबीच सामान्य झगडा भएको थियो । उनका पति मगरले विभिन्न ठाँउमा खोजी गरे पनि फेला पर्न नसकेको बताए । उनकी दिदी आयुषी तामाङ श्रीमान् प्रेमबहादुरसँग झगडा परिरहने गरेको बताउँछिन् । आफूहरु कोठा छोडेर गाउँ फर्कन तयारी गरिरहेको समयमा तारा बेपत्ता भएको श्रीमानको भनाई छ।"
सवारी साधनको जाँच पास निजीलाई दिने सरकारको तयारी,"काठमाडौं : सवारी साधनको जाँच पासको जिम्मेवारी निजी क्षेत्रलाई दिने गरी छलफल सुरु भएको छ। सवारी साधन जाँचसम्बन्धी कार्यविधिका लागि भइरहेको छलफलमा निजी क्षेत्रलाई जाँच पासको जिम्मेवारी दिएर सवारी जाँच केन्द्रले त्यसको अनुगमन गर्ने गरी छलफल अघि बढाइएको हो। नेपालभरमा परीक्षण गर्न सरकारले मात्रै नसक्ने हुँदा निजीलाई पनि दिन सकिने गरी छलफल भएको भेहिकल फिटनेस टेस्ट सेन्टरका प्रमुख मणिराम भुसालले बताए। यो आर्थिक वर्षभित्र निजी कम्पनीलाई कसरी दिने र सरकारले कसरी अनुगमन गर्ने भनी खाका तयार गर्न सकिने उनले बताए। निजीले तयार गरेको परीक्षणको गुणस्तर कसरी नियमन र नियन्त्रण गर्ने भनी कार्यविधिले स्पष्ट गर्ने उनको भनाई छ। सेवाग्राहीसँग कसरी शुल्क लिने, राजस्व सङ्कलन गर्दा कसरी गर्ने र सरकारलाई कति हुने भन्ने निर्धारण कार्यविधिले गर्ने भुसालको भनाइ छ। सरकारले चासो देखाएमा अबको केही समयमा नै कार्यविधि बन्ने बताउँदै उनले अहिले थोरै सङ्ख्यामा उपकरणले जाँच गरिरहेको जानकारी दिए। यातायात व्यवस्था विभागले कार्यविधि बनाइरहेको र त्यो बनेपछि आवश्यक पर्ने सबैले जाँच गर्ने भुसालको भनाइ छ। अहिले विद्युतीय बसको जाँच भइरहेको उनले जानकारी दिए। विद्युतीय सवारी साधनमा पनि ट्याक्सीको डाइनोमिटरबाट जाँच भइरहेको र ठूलाको लेनबाट जाँच गरिने भुसालले बताए। उनका अनुसार अहिलेसम्म झन्डै १० वटा बसको उपकरणबाट जाँच भएको छ। कार्यविधि केही महिनामा बन्न सक्ने र सोही आधारमा पुराना गाडी जाँच गरेर मात्रै चलाउनुपर्ने व्यवस्था गरिनेछ। निजी कम्पनीले आफैँले उपकरण ल्याएर त्यसैबाट जाँच गर्न सक्ने प्रमुख भुसालको भनाइ छ। निजी संस्थाले नाफा देखे छोटो समयमा उपकरण ल्याउन सक्छ, उनले भने, त्यही कुरा सरकारले ल्याउँदा प्रक्रिया लामो हुन्छ। यातायात कार्यालय प्रदेशमा गएपछि अहिले यातायात व्यवस्था विभागअन्तर्गत सवारी जाँच केन्द्रहरू रहेका छन्।  रासस"
लोभलाग्दो बाख्रापालन,"बैतडी : बैतडीको दशरथचन्द नगरपालिका९, ग्वाल्लेकका निर्माण व्यवसायी सुरेशचन्दले बाख्रापालन सुरु गरेका छन्। उनले भारतबाट उन्नत जातका बाख्रा ल्याएर व्यवसाय सुरु गरेका हुन्। ग्वाल्लेक निर्माण सेवा कम्पनीका सञ्चालकसमेत रहनुभएका चन्दले थालेको बाख्रापालन सबैलाई आकर्षित गर्ने लोभलाग्दो किसिमको छ। व्यवसायका लागि पाँच करोड रुपैयाँ लगानी भइसकेको चन्दले बताए। उनका अनुसार फार्ममा हाल एक सय ५० उन्नत जातका बाख्रा छन्। भारतको राजस्थानबाट ल्याइएका सिरोही, तोतापरी, अजमेरी, बोयर, गुज्री जातका बाख्रा फार्ममा रहेका चन्दले जानकारी दिए। सिरोही जातको भीम नाम गरेको बोकासमेत फार्ममा रहेको उनले बताए। उक्त बोकाको तौल एक सय ८० किलो छ। चन्दले भने, 'पाँचछ उन्नत जातका बाख्रा फार्ममा छन्। उन्नत जातका बाख्रा छिटो बढ्ने र फाइदा पनि राम्रो हुने भएकाले स्थानीय जातभन्दा उन्नत जात छनोट गरिएको हो।' उनले गत वर्ष ग्वाल्लेक एग्रो फार्म प्रालिस्थापना गरी स्थानीय खरी जातका बाख्राबाट व्यवसाय सुरु गरेका थिए। 'बाख्रा पाल्नका लागि चार तलाको पक्की घर निर्माण गरेर गत वर्षदेखि खरी जातका बाख्राबाट व्यवसाय सुरु गरेको थिएँ', चन्दले भने, 'अहिले सिरोही, तोतापरी लगायत पाँचछ उन्नत जातका गरी एक सय ५० बाख्रा छन्।' कम्पनी दर्ता गरेर बाख्रापालन सुरु गर्नुभएका चन्दले छ जनालाई रोजगारीसमेत दिएका छन्। उनका अनुसार बाख्रा फार्ममा अहिले पशु प्राविधिकसहित छ जनाले रोजगारी पाएका छन्। उनले भने, 'यहाँ भएका बाख्राको बिहान नियमित रुपमा स्वास्थ्य जाँचका लागि पशु प्राविधिक राखेका छौँ। बाख्राको स्याहार, सरसफाइ तथा चरनका लागि अन्य पाँच जनालाई रोजगारी दिएका छौँ।' बर्खायाममा चरनको समस्या हुने भएकाले फार्ममै मकैको साइलेज, गहुँको भुसा, स्थानीय घाँस र पिना खुवाउने गरिएको चन्दले बताए। पेसाले निर्माण व्यवसायी भए पनि कृषि क्षेत्रमा केही गर्ने उद्देश्यले गाउँमा बाख्रा पालन थालेको उनको भनाइ थियो। 'गाउँमा मलामी र विवाहका लागि युवा भेटिन छोडेका छन्। सबै युवा विदेश पलाएन भएका छन्। स्वदेशमै व्यवसाय गरेर पनि रोजगारी सिर्जना गर्न सकिन्छ भन्ने सन्देश दिनका लागि पनि बाख्रापालन थालेको हुँ', चन्दले भने। बाख्रापालनसँगै आगामी दिनमा कालिज, गाई, भैँसी र बङ्गुरपालन पनि गर्ने योजना रहेको उनले बताए। स्थानीयस्तरमा मासु र दूधमा आत्मनिर्भर बन्नुपर्नमा उनले जोड दिए। बुवाबाजेको आठसय रोपनी जमिन रहेको बताउँदै चन्दले उक्त खाली जमिनलाई संरक्षण गरी बाख्रालाई चरनका लागि उपयोग गरिरहेको बताए। 'नेपाल कृषि प्रधान देश भएकाले कृषिमै आत्मनिर्भर बन्ने उद्देश्यले बाख्रापालन थालेको हुँ, उनले भने।' रासस"
लागूऔषध सेवन गर्न जोगवनी जाने नेपालीमाथि कडाइ,"विराटनगर : विराटनगरको रानी आसपासका नाका हुँदै लागूऔषध सेवन गर्न भारतको जोगवनी जाने नेपालीमाथि प्रहरीले नेपालभारत सीमा क्षेत्रमा कडाइ गर्न थालेको छ। जोगवनी पुग्नेमाथि सीमामा निगरानी बढाएर प्रहरीले कडाइ गर्न थालेको हो। दैनिक दर्जनौं नेपाली बिना काम जोगवनी जाने र लागूऔषध सेवन गरेर फर्किने गरेको प्रहरीको अनुसन्धानले देखाएको छ। कोसी प्रदेश प्रहरी प्रमुख डीआईजी राजेशनाथ बास्तोलाको निर्देशनमा इलाका प्रहरी कार्यालय रानीले जोगवनी जाने नेपालीमाथि निगरानी बढाएको हो। भारततर्फ प्रस्थान गर्ने नेपालीमाथि निगरानी र कडाइ गर्न सीमा क्षेत्रमा प्रहरी टोली परिचालित छ। टोलीले लागूऔषधका प्रयोगकर्तालाई लागूऔषध सेवन गर्न नदिन र उनीहरुलाई निरुत्साहित गर्न लागिपरेको छ। काम विशेषले जोगवनी जानेलाई छाडिने र बिना काम जान खोज्नेलाई सीमा क्षेत्रमै रोकेर फिर्ता पठाउने नीति प्रहरीले लिएको छ। जोगवनी जान खोज्नेलाई सीमा क्षेत्रमै सोधपुछ गर्ने गरिएको छ। काम विशेषले जानेलाई छाड्ने गरिएको छ, प्रहरी निरीक्षक प्रकाश रेग्मीले भने, बिना काम जानेलाई परिवारसँग समन्वय गर्दै सीमा क्षेत्रमै रोकेर काउन्सिलिङ गर्दै फिर्ता पठाइन्छ। काउन्सिलिङका लागि विशेष कक्षा सञ्चालन गरिएको छ। फिर्ता पठाइएकाहरुको रेकर्डसमेत राख्ने गरिएको जानकारी उनले दिए। शंकास्पदका बारेमा परिवारसँग सम्पर्क गरेर जानकारी लिने र त्यत्तिकै जोगवनी जान खोजेको पाइएमा रोक्ने गरिएको रेग्मीको भनाइ छ। उनका अनुसार लागूऔषध दुर्व्यसनलाई निरुत्साहित गर्न गत आइतबारदेखि विशेष अभियान चलाएर सीमा क्षेत्रमा निगरानी बढाएको हो। हालसम्म बिना काम जोगवनी जान खोज्ने दुई सय ५० जनाभन्दा बढीलाई फिर्ता पठाइसकिएको इन्सपेक्टर रेग्मीले बताए। उनका अनुसार दैनिक ५० जनाजतिलाई फिर्ता पठाउने काम भइरहेको छ। दुर्व्यसन एवं कुलतमा फसेका नेपाली लागूऔषध सेवनका लागि भारत जाँदा उतै लुटिने, मारिनेजस्ता घटनासमेत हुने गरेको प्रहरीको भनाइ छ। सीमा क्षेत्रमा लागूऔषध बेचबिखन रोक्नका लागि भारतीय प्रहरीसँग पनि समन्वय भइरहेको नेपाल प्रहरीले जनाएको छ। लागूऔषध लिएर आउनेलाई भने प्रहरीले लागूऔषध ऐनअन्तर्गतको मुद्दा चलाउने गरेको छ। प्रहरीले आर्थिक वर्ष २०७९०८१ मा कोसी प्रदेशमा लागूऔषधसँग सम्बन्धित सात सय ८९ वटा मुद्दा दर्ता गरेको छ। जसमध्ये दुई सय ८८ वटा मुद्दा किनारा लागिसकेका छन्। पाँच सय एकवटा मुद्दा विचाराधीन अवस्थामा छन्। लागूऔषध सेवन गरेर सवारी चलाउने चालक नियन्त्रणमा लागूऔषध सेवन गरेर सवारी चलाउने चालकलाई पनि प्रहरीले धमाधम नियन्त्रणमा लिइरहेको छ। जोगवनीबाट लागूऔषध सेवन गरेर आउँदै सवारी चलाउने ९ जनालाई शुक्रबार नियन्त्रणमा लिएर आवश्यक कारबाहीका लागि रानीमा बुझाइएको मोरङ ट्राफिक प्रमुख इन्सपेक्टर सुनीलकुमार श्रेष्ठले जानकारी दिए। उनका अनुसार विराटनगर महानगरपालिका१६ दक्षिण गेटमा चालकहरुको लापसे (लागू पदार्थ सेवन) चेकजाँच गर्दा ९ जनाले सेवन गरेको पुष्टि भएको हो। किटको प्रयोग गरी पिसाब परीक्षण गर्दा कुनै व्यक्तिले लागूऔषध सेवन गरेनगरेको पत्ता लगाउन सकिन्छ। चेकजाँचबाट रिपोर्ट पोजिटिभ आएमा कारबाही अघि बढाउने गरिएको श्रेष्ठले बताए। इन्सपेक्टरहरु रेग्मी र श्रेष्ठसहित जिल्ला ट्राफिक प्रहरी कार्यालय मोरङका प्रहरी नायव निरीक्षक (सइ) सुन्दरश्याम पोखरेल तथा विराटनगर भन्सार कार्यालय ट्राफिक प्रहरी पोष्टका प्रमुख प्रहरी सहायक निरीक्षक (असइ) प्रेम साहलगायतले लागूऔषधको सेवनले निम्त्याउने विभिन्न जोखिम तथा व्यक्तिगत स्वास्थ्यमा पर्ने असरका बारेमा नियमित प्रशिक्षणसमेत दिइरहेका छन्। सर्वसाधारण, सवारी चालक तथा जोगवनी जान खोज्ने र उताबाट आउनेहरुलाई सीमामा काउन्सिलिङ गर्ने गरिएको हो।"
"चक्कु प्रहार गरी श्रीमतीको हत्या, श्रीमान पक्राउ","कञ्चनपुर : कञ्चनपुरको दोधारा चाँदनी नगरपालिकामा एक युवकले गए राति चक्कु प्रहार गरी श्रीमतीको हत्या गरेका छन्। इलाका प्रहरी कार्यालय दोधारा चाँदनीका प्रहरी निरीक्षक अर्जुनसिंह साउँदका अनुसार दोधारा चाँदनी७ का ३४ वर्षीय प्रेमबहादुर बुढाक्षेत्रीले २१ वर्षीया द्रोपती बुढाक्षेत्रीको चक्कु प्रहार गरी हत्या गरेका हुन्। प्रहरीले प्रेमबहादुरलाई घरबाटै नियन्त्रणमा लिएको छ। 'प्रारम्भिक अनुसन्धानबाट घरायसी विवादमा श्रीमानले चक्कु प्रहार गरी हत्या गरेको देखिन्छ', प्रहरी निरीक्षक साउँदले भने 'घटनाबारे थप अनुसन्धान भइरहेको छ।' चक्कु प्रहारबाट गम्भीर घाइते द्रोपतीको उपचारका लागि प्राथमिक स्वास्थ्य केन्द्र दोधारा चाँदनी लैजाने क्रममा बाटोमै मृत्यु भएको हो।"
तिम्रो देशको सम्झना छ मेरो डायरीमा,"निकै ध्यान दिएर उसको कुरो सुनें। अनि जस्ताको तस्तै तपाईं पाठकसमक्ष राखें। भन्नोस् त, यसरी देश र नागरिकबारे यसरी घोत्लिएर विश्लेषण गर्ने अलेक्जेन्डरसँग रिसाउँ कि आफैंसँग ? ब्याकप्याकर्स स्मोक हाउस होटलको सातजना बस्न मिल्ने कोठा प्रबन्धकको गल्तीले मेरा लागिमात्र आरक्षित रहेछ। अग्लो, फाट्न लागेको हरियो टीसर्ट लगाएको, पिठ्युँमा जंगु रुफस्याक बोकेको व्यक्तिसँग कोठा सेयर गर्नुपर्ने अवस्था थियो त्यो। जे भए पनि वेश नै होला भनी प्रबन्धकलाई सोधेर मेरै कोठामा बस्न अनुमति दिएँ। भिन्न परिवेशको मानिससँग कुरा गर्न, उसको जीवन र सोचाइ बुझ्न चाख लागिरहेको थियो। त्यसैले ठूलो कोठामा एक्लै ढलिमली गर्नुभन्दा ऊसँग बस्न स्वीकृति जनाएको थिएँ। कुरा गर्दै जाँदा उसले बतायो कि ऊ इन्डोनेसियाको टापु लोम्बोकमा धेरै दिन सर्फिङ गरेपछि भिसाको म्याद सकिएकाले पुनः अर्को भिसा लिन पूर्वी टिमोरको राजधानी दिली आएको रहेछ। इन्डोनेसियनले एक महिनाभन्दा बढीको टुरिस्ट भिसा सितिमिति दिँदा रहेनछन्। उसलाई समय बिताउनु थियो, सस्तोभन्दा सस्तोमा। त्यसैले हुन सक्नेसम्मको सस्तो होटल र ठाउँ खोज्दै थियो ऊ। त्यसैले एक रातको १० डलर तिर्नुपर्ने होटल पनि महँगो भन्थ्यो। डेढ दुई डलरमा डिनर खान पाउँदा क्या सस्तो ! भन्थ्यो। इन्डोनेसियाको टापु बाली अरू पर्यटकलाई अत्यन्त मन पर्ने भए पनि उसलाई मन परेको थिएन। उसले भन्यो पनि धेरै पर्यटक आउने भएर बाली महँगो छ। त्यसैले मलाई मन परेन। ऊ जर्मनीको उत्तरी सहर ह्याम्बर्गमा हुर्के बढेर कार्पेन्ट्री गर्दै जीवन गुजारिरहेको व्यक्ति रहेछ। विश्वव्यापी आर्थिक मन्दीको असर उसको जीवनमा मजैले परेको रहेछ। किनकि जागिर गुमाएछ। उसले काम गर्ने कम्पनी अति सानो हुन बाध्य भएछ। जागिर गुमाएर रन्थनिएको बेला गर्लफ्रेन्डले पनि छोडिछ उसलाई। एकैचोटी संकटको पहाड खस्दा ह्याम्बर्ग मात्र होइन, जर्मनी देशसँग नै विरक्त लागेछ। अनि भएको एपार्टमेन्ट तथा अन्य सम्पत्ति सबै बेचेर घुम्न निस्केछ, सस्तो ठाउँ खोज्दै। मध्य जनवरीमा घुम्न निस्केको व्यक्तिलाई जुलाईको मध्यमा मैले दिलीमा भेटेको थिएँ। ऊ अरू दुई महिना लोम्बोकमा सर्फिङ गरेर बिताउने अनि अस्ट्रेलियाको सिड्नी भएर काम खोज्ने बताउँदै थियो। त्यहाँ पनि गतिलो काम नपाए न्युजिल्यान्डमा त काम पाइन्छ नै भन्नेमा ऊ ढुक्क थियो। ऊ आफ्नो देश जर्मनी फर्कन कत्ति पनि इच्छुक थिएन। देशसँग विरक्तिएको यो नमुना थियो। संसार अचम्म छ। कोसोभोलगायत विश्वका धेरै ठाउँमा मानिस कामको खोजीमा जर्मनी जान हिरिक्क हुने गरेको भेटेको छु। कैयौं नेपाली शरणार्थी बनेर त्यहाँ गएका छन् तर ऊ भने काम पाइन्न र गतिलो ठाउँ होइन भनेर फर्कन चाहेकै थिएन जन्मभूमि।  सस्तोको खोजीमा रहेको घुमन्ते अलेक्जेन्डर नेपाल पनि गएको रहेछ, काँकडभिट्टा प्रवेश गरेर पोखरा, लुम्बिनी, काठमाडौंलगायतका धेरै ठाउँ घुमेछ करिब एक महिना। उसले यात्राको संस्मरण टिप्ने र खर्च लेख्ने डायरी नेपाली कागजको थियो। मैले उसको डायरी देखेपछि सोधें के कारणले तिमी यो डायरी प्रयोग गर्दैछौं ? उसको जवाफ थियो यो कागजको रंग र यसको टिकाउपन मलाई अत्यन्तै मन पर्यो। मजस्तो घुमन्तेका लागि जे पनि टिकाउ चाहिन्छ। मैले लगाएको टिसर्ट च्यातिन लागिसक्यो। यो एक महिना बढी खपे मेरो एक दिनको घुमाइ लम्बिन्छ। सबैभन्दा लती (लत लागेको) जुवाडेले मकै गेडाको जुवा खेल्छ पैसा सकिएर, त्यसैगरी ऊ थोत्रो टिसर्ट पनि नफेरेर घुम्ने चाहना राख्छ। सुन्दा लाग्थ्यो ऊ साँच्चै नै उम्दा घुमन्ते हो, घुम्दा रमाउने। पैसाले पुग्ने हो भने सायद ऊ घुमिरहन्छ सधैंभरि। नेपाल घुमेर आएको घुमन्ते भेट्दा आफ्नो देश उसलाई कस्तो लाग्यो भनेर सोध्नु स्वाभाविक थियो। मैले सोधें पनि र उसले स्वाभाविक उत्तर दियो देश अत्यन्त राम्रो र मानिस पनि राम्रा। यो उत्तर र टिप्पणी मात्र नेपाल एक महिना घुमेको घुमन्तेबाट पाउन पर्याप्त थिएन। यस्तो टिप्पणी त अत्यन्त औपचारिक र सतही मात्र थियो। मेरो इच्छा ऊबाट बढी सुन्ने थियो। यत्तिकैमा उसको डायरीमा टाँसिएका केही कुरा देखें र सोधें किन तिमीले यिनलाई टाँसेका छौ डायरीमा ? यिनले केही सम्झाउँछन् कि ? हो, यिनले केही सम्झाउँछन्, अनि टाँसेको हुँ उसको उत्तर थियो। मकालु यातायातको काँकडभित्ताकाठमाडौंको टिकट देखेर सोधें, यो टिकटसँंग गाँसिएको भन्न मिल्ने सम्झना के छ तिमीसँग ? ऊ त्यति उत्साही थिएन सम्झन, व्याख्या गर्न। खुइ्य! मैले सोधेकाले बताउनै पर्ने भएर सुस्केरा हाल्दै ऊ भन्न थाल्यो केही घण्टाको यात्रापछि ठूलो पुल तरेपछि हाम्रो बस अगाडि जान नसक्ने गरी रोकियो। हातमा लठ्ठी, ढुंगा, भाला लिएका मानिसको आठदस जनाको झुन्ड आएर बस ड्राइभरलाई थर्काएछन्। बस अगाडि बढाए तोडफोड गरिदिन्छौं भनेछन्। केही अगाडि वातावरण नै धूवाँमय हुने गरेर टायर बालिएका थिए। डायरी पल्टाएर उसले ठाउँको नाम पत्ता लगायो सप्तरी। सोधें के कारणले सडक रोकिएको रहेछ, थाहा पाउन सक्यौ ? डायरीको पानाबाट सम्झना बटुल्दै भन्यो त्यो क्षेत्रलाई आत्मनिर्णयको अधिकारसहितको छुट्टै प्रान्त बनाउने माग राखेर त्यो बबन्डर गरिएको थियो भनेर एक अंग्रेजी बोल्न जान्ने नेपाली यात्रुले मलाई बताएका थिए। अचम्म लाग्यो तिम्रो सानो देशमा झाँगिइरहेको पृथकता खोज्ने प्रवृत्ति देखेर ! हामी जर्मन त्यसै पनि भूगोलका दृष्टिले तिम्रो देशभन्दा ठूला छौं। अरूले पूर्वी र पश्चिममा बाँडेको भए पनि आफ्नो भनाइ पुग्ने भएपछि एकाकार भयौंं। त्यसले हाम्रो शक्तिवद्र्धनमा ठूलो भूमिका खेलेको छ। मैले केही सोध्न खोजें तर उसले ध्यान नदिई फेरि थप्यो, त्यत्तिले नपुगेर युरोपको सबैजसो देश मिलेर एक युनियन बनाएका छौं। यो विश्वको सबैभन्दा शक्तिशाली संगठन बनेको छ अहिले। हामी कहाँबाट शक्ति आउँछ र शक्ति हुन्छ भन्ने कुराको खोजीमा छौं र शक्ति आर्जनमा लागिपरेका छौं। तर एक महिना नेपाल बस्दा देशको शक्तिभन्दा भौगोलिक क्षेत्र, राजनीतिक समूहको शक्ति बढाउन खोजेको देखें मैले। आफूखुसी घुम्न आएको पर्यटकले मेरो देशलाई कसरी बुझेछ ? मात्र एक महिनाको अवधिमा भन्ने थाहा पाउँदा खुसी लाग्यो तर सँगै अत्यन्तै ठूलो ठेस पनि। देशलाई बुझेर अगाडि बढाउँछु भनी डंका पिट्ने राजनीतिक नेताहरूले एक पर्यटकले बुझे जति पनि देश बुझ्ने र बुझेअनुसारको बाटो पहिल्याउन नसकेका हुन् कि भन्ने लागेर। तराई मधेसको कुरा गर्नेले समग्र मुलुकको र अन्य ठाउँको मानिसको कुरा सुन्न, बुझ्न नसक्नु साथै जय देश, जय नेपाल भन्न नसकेर जय मधेस, जय तराई मात्र भनेको सुनिनु नै उसको विश्लेषणको पर्याप्त आधार हो कि भन्ने लाग्यो। ००० डायरीको भित्री पेजमा उसले अर्को टिकट टाँसेको थियो, पृथ्वी राजमार्ग बस व्यवसायी समितिको। स्वाभाविक रूपमा अनुमान गर्न सक्ने भएको थिएँ ऊ काठमाडौंबाट पोखरा जाँदा कहीँ रोकिनु परेछ। उसले कथा बताउँदै भन्यो म चढेको बस आँबुखैरेनी भन्ने ठाउँमा रोकिनु पर्यो। रोकिनु पर्नाको कारण एक ट्रकले एक मोटरसाइकलमा सवार दुई जनालाई हानेछ, जसमध्ये एकजना ठाउँको ठाउँ नै ठहरै भयो रे। अर्को सिकिस्त बिरामी भएर उपचार गर्न अस्पताल पुर्याइएको थियो रे। त्यहाँका मानिसले मृतकलाई २० लाख नेपाली रुपैयाँ क्षतिपूर्ति भराउने र घाइतेको पूर्ण उपचारको जिम्मा ट्रकवालाले लिनुपर्छ भनी सडक रोकेका रहेछन्। त्यसपछि उसले लामो सास फेर्यो। मलाई बाँकी कुरा सुन्न हतार भयो। ऊ भन्दै थियो, ट्रक नै जलाइदिएछन् र चालकलाई सक्नेसम्म कुटपिट गरेछन्। प्रहरीले पनि त्यसपछि मात्रै उद्धार गरेछ। उद्घार गर्ने प्रहरीचौकीमा भीडले ढुंगामुढा गर्यो भन्ने पनि सुनें। त्यो सडकमा सवारीसाधन रोकिएको १२ घण्टा भइसकेको थियो। हामी पुग्दा त्यसैले सयौं सवारीसाधन दुवैतर्फ रोकिएका रहेछन्। हामी पनि ६ घण्टा रोकिएपछि मात्र बस अगाडि बढ्न सक्यो। कानुनी प्रक्रियाद्वारा समाधान गरिनुपर्ने यस खाले प्रयोजनका लागि सीमित व्यक्तिले हजारौं व्यक्तिलाई हैरान गर्नेगरी गरिएको सडक बन्द एक संस्मरण हुने, सुन्दर देशको अति असुन्दर कुरा भनेर सम्झन, बताउन, लेख्न सकिने भनेर यो टिकट मैले सम्झनास्वरूप राखेको हुँ। अलेक्जेन्डरको टिकट सम्झना मेरा लागि पीडाको विषय बन्यो, मातृभूमिप्रति विदेशीको बुझाइ सम्झिएर। के यसो हुनु हुँदैनथ्यो ? भन्ने जिज्ञासामा उसको धारणा थियो, के सडक भएपछि दुर्घटना हुन सक्दैन ? दुर्घटना भएपछि पुलिस, वकिल र अदालतले त्यो कुरा टुंगो लगाउने होइन ? ट्रक चालक वा मोटरसाइकल चालक जोसुकैले गल्ती गरेको छ भने पनि त्यसलाई कानुनअनुसार प्रहरीले पकड्ने, वकिलले मुद्दा चलाउने तथा जिरह गर्ने तथा अदालतले ठीक बेठीकको छिनोफानो पो गर्नुपर्छ त। भीडले याने कि जबर्जस्तीको शक्ति नै पुलिस, वकिल तथा न्यायाधीश बन्नु, ऐन कानुनको वास्तै नगरिनु त कुनै लोकतन्त्र वा गणतन्त्र हो ? यस्तो प्रवृत्ति नै शासन सञ्चालनको आधार हुन्छ भन्ने मुलुकको लक्षण कतै हुँदैन र हुनु पनि हुँदैन। त्यो त भीडतन्त्र हो। प्रकृतिले वरदान दिएको तिम्रो सुन्दर मुलुकलाई कानुन मिच्ने काम गरेर मानिसले अति असुन्दर बनाएको देखें। हो त, प्रतिकार गर्न सक्ने कुनै आधार देखिनँ। अलेक्जेन्डरले नेपालीले सभ्य समाजको चरित्र गुमाउँदै असभ्य बन्दै गएको कुरा अनुभूत गरेछ। नराम्रो भएछ भनी दुःख मान्नेबाहेक मसँग विकल्प थिएन, घरबाट यति टाढा पूर्वी टिमोरमा पनि। ००० डायरीमा एउटा फोटो (पत्रिकाबाट काटिएको) पनि टाँसिएको थियो फोहोरको थुप्रो अगाडिबाट नाक छोप्दै हिँडेको एक व्यक्तिको। यो फोटो उसले के सम्झन टाँसेको हो भन्ने सहजै अनुमान गर्न सक्थें। उसको धारणा जान्न मन उत्सुक भयो। सोधें यो फोटो के सम्झनुका लागि हो नि ? उसले व्यंग्यात्मक हाँसो छाड्दै भन्यो, तिमी काठमाडौंमा नै बस्छु भनेको होइन ? त्यसो हो भने यो दृश्य त स्वाभाविक हुनुपर्छ। तिमीले सहजै अनुमान गर्न सक्नुपर्ने हो यो मैले किन टाँसे भनेर। साइकल भाडामा लिएर काठमाडौं घुम्न निस्केको थिएँ, तर अत्यन्त दिक्क भएँ सहरको जताततै अति गन्हाउने फोहोरको डंगुर देखेर। मलाई हैजा, डायरिया वा अन्य सरुवा रोगले थला पार्छ भन्ने डर लागेर राजधानी घुम्ने विचार त्यागी पोखरातर्फ लागें भोलिपल्टै। आजसम्म मैले सयौं सहर घुमिसकें तर काठमाडौं जस्तो जताततै फोहरको रास थुप्रिएको देखिने दुर्गन्धित र अस्वस्थकर सहर कतै देखिनँ। उसको यो भावले मलाई लज्जित बनायो। मेरो अनुहारको भाव पढेपछि उसले मेरो ध्यानाकर्षण गर्दै थप सुनायो, त्योभन्दा अचम्म त्यसबेला लाग्यो जब मैले अंग्रेजी अखबारमा पढें फोहोर फालिने ठाउँका जनताले एक व्यक्तिको उपचारका लागि पैसा माग्न निहुँ झिकेर फोहोर फाल्ने गाडी त्यो ठाउँमा जान नदिएर पो सहर दुर्गन्धमय भएको रहेछ। उसको कुरा सुन्दा मलाई काठमाडौंको फोहोर फालिने ओखरपौवा अश्वस्थामाको निधारमा रहेको कहिल्यै सञ्चो नहुने घाउ बनेको सम्झना दिलायो र नाकमा ठ्वास्स काठमाडौंको दुर्गन्ध पसेको सम्झना आयो। ऊ अझै भन्दै थियो तिम्रो देशमा जस्तो व्यक्तिगत स्वतन्त्रता त मैले कतै देखिनँ, काठमाडौंको आधा करोड मानिसलाई दुर्गन्धमा राखेर एकजना मानिसलाई उपचार गर्न पाँचजनाले फोहोर रोक्न सक्ने। मेरो देश र अन्य कैयौं देशमा सर्त र कानुन नाघेर माग राख्ने, स्थापित प्रणाली तहसनहस पार्नेलाई ठूलो कानुनी कारबाही हुन्छ। आफू खुशी माग राख्ने र भीडले जबर्जस्तीमा माग पूरा गराउने क्षमता छ भने तिम्रो देशकोे नागरिक पो हुनुपर्ने रहेछ। तर के गर्नु मलाई त्यस्तो जबर्जस्तीमा जे पनि गराउने भीडतन्त्र राम्रो लागेन। त्यसैले एक महिनामात्र बसेर घुमन्ते तिम्रो देशबाट हिँडें। उसको यो कुरा चर्को व्यंग्य थियो र स्विकार्नुपर्ने यथार्थ पनि। नेपाल देखेर र भोगेर आएको व्यक्तिले भनेको कुरालाई म होइन भन्न सक्ने अवस्थामा थिइनँ र त्यो राम्रो हो भन्ने कुनै आधार थिएन मसँग। मात्र २००२ मा नयाँ देश बनेको पूर्वी टिमोरमा आमजीवनलाई सजिलो बनाउने र कानुन मान्ने जुन प्रवृत्ति महसुस गरिरहेको थिएँ त्यो कहिल्यै पराधीन नभएको भनी गर्व गर्ने नेपालमा नरहेको देख्दा हामीले गर्व गर्ने कुराको आधार इतिहासभन्दा वर्तमान पो हुनुपर्ने भन्ने लाग्यो। ठूला नेता र उग्रराष्ट्रवादमा रमाउनेहरू भएका भए विदेशीले राम्रा कुरा भन्दाखेरि विदेशीको अनावश्यक चासो र हस्तक्षेप भनेर कुर्लन्थे होलान्। म भनें त्यो खालको मान्छे होइन, त्यसैले उसको यथार्थपरक टिप्पणी सुने, अरूले नेपालबारे के भन्दा रहेछन् भनेर जान्न चाहें। आफ्नो सम्बन्धमा अर्काको धारणा र टिप्पणी सुन्न नसक्ने, आत्मसात् गर्न नसक्ने र बदलिन नसक्नेले न त आफू, न त देश नै फेर्न सक्छ भनेर निष्कर्ष निकालें। मैले निकै ध्यान दिएर उसको कुरो सुनें त्यसबेला। अनि जस्ताको तस्तै तपाईं पाठकसमक्ष राखें। भन्नोस् त, यस्तो टिप्पणी गर्ने अलेक्जेन्डरसँग रिसाउँ कि आफैंसँग ?  यस लेखनीमा उल्लेखित वार्ता सन् २००९ तिर भएको हुँदा तत्कालीन समय सापेक्षतामा पढिदिनु होला ।"
"मध्यरातमा घरेलु हतियार प्रयोग गरि लुटपाट, दुई जना पक्राउ",काभ्रे : घरेलु हतियार प्रयोग गरी घरधनीलाई कुटपिट गरि शुक्रबार मध्यराती लुटपाट भएको छ। रोशी गाउँपालिका ५ डुम्बलमा रहेको कामी सिङ्ग लामाको घरमा नगद र सुन लुटपाट गर्ने २ जनालाई स्थानीयले पक्राउ गरी प्रहरीलाई बुझाएका हुन्। लामाको घरमा अनुहारमा खादा बेरेको अपरिचित ३ जनाले रड र घरेलु हतियार प्रयोग गरि श्रीमान र श्रीमतीलाई कुटपिट गरि सुन र नगद लुटेर भाग्ने क्रममा रोशी गाउँपालिका वडा ६ नवल घर भएको बुद्ध घिसिङ र रोशि गाउँपालिका८ खार्पाचोक घर बताउने २ जनालाई स्थानीयले पक्राउ गरेर प्रहरीलाई बुझाएका हुन्। लुटपाटमा उनीहरुले प्रयोग गरेको मोटरसाइकल र स्कुटरसमेत स्थानीयले प्रहरी चौकी कटुन्जेबेसीलाई जिम्मा लगाएको जिल्ला समन्वय समिति काभ्रेको उपप्रमुख रिमबहादुर तामाङले जानकारी दिए। लुटपाटको क्रममा घाइते भएका श्रीमान र श्रीमतीको धुलिखेल अस्पतालमा उपचार भइरहेको तामाङले बताए। लुटपाट गरेर भागेपनि राती १२ बजे स्थानीय जम्मा भएर खोज्ने क्रममा दुई जनालाई पक्राउ गर्न सफल भएको तामाङले जानकारी दिए। लुटपाट भएको घरमा श्रीमान र श्रीमती मात्र रहेको प्रहरीले जनाएको छ। उनीहरुमाथि थप अनुसन्धान भइरहेको जिल्ला प्रहरी प्रमुख एसपी भागेन्द्र पुरुष ढकालले जानकारी दिए।
साउदीको रियादमा रहेको नेपाल एयरलाइन्सको कार्यालय बन्द,"साउदी : साउदी अरेबियाको रियाद सहरमा रहेको नेपाल एयरलाइन्सको कार्यालय बन्द भएको छ। स्रोतका अनुसार रियादकाठमाडौं, काठमाडौंरियाद सिधा उडान भर्दै आएको एयरलाइन्सले कार्यालय बन्द गरेको हो। रियादबाट उडान सेडुलमा निरन्तरता, रियाद एयरर्पोटमा देखिएको सलट कन्भरमेसन समस्याका कारण केही समय रियादबाट उडान नहुने भएको छ। त्यहाँ कार्यालय बन्द गरेर दमाममा शहर खोलिएको छ। अब त्यहाँबाट दमामकाठमाडौं सिधा उडान हुने छ।"
सीमा रक्षक कुतियाकवरवासी राज्यको सुविधाबाट सधैँ वञ्चित,"महेन्द्रनगर : कुनै बेला भौगोलिकरुपले अत्यधिक विकट थियो महाकाली पारीको दोधारा चाँदनी। महाकाली नदीमा झोलुंगे पुल नहुँदा आफ्नै देशका विभिन्न ठाउँ जान भारतको बनबासा भएर आवतजावत गर्नुपर्थ्यो। भारतीय सुरक्षाकर्मी र भन्सार कर्मचारीले बेलाबखतमा दुःख पनि दिने गरेका थिए। तर महाकाली नदीमा झोलुंगे पुल बनेपछि दोधारा चाँदनीका बासिन्दालाई धेरै राहत मिलेको छ। अहिले महाकालीमा झोलुंगेसँगै चार लेनको पक्की पुल समेत बनेपछि चहलपहल ह्वात्तै बढेको छ। अझ प्रस्तावित सुक्खा बन्दरगाह बन्ने प्रक्रियाको अघि बढ्दा दोधारा चाँदनीवासीलाई थप राहत मिल्ने छ। महाकाली नदीमा पुल नहुँदा भारतीय बाटो प्रयोग गरेर गड्डाचौकी हुँदै महेन्द्रनगर आउनुपर्ने विगतको बाध्यता अब इतिहासमा सीमित भइसक्यो। तर अहिले पनि दोधारा चाँदनीको सीमा बस्तीका बासिन्दा भने विभिन्न दुखः कष्ट सहेर जीवनयापन गरिरहेका छन्। दोधारा चाँदनी१० कुतियाकवरका बासिन्दालाई विभिन्न समस्याबाट पीडित छन्। दोधारा चाँदनीको दक्षिण सीमामा पर्ने भारतसित जोडिएको उक्त गाउँमा २०२२ सालको सेरोफेरोमा बस्ती बसेको हो। कुतियाकवरमा कुनै बेला एक सय ४५ परिवारको बसोबास रहे पनि हाल ४२ परिवार मात्रै बस्दै आएका छन्। उक्त गाउँ महाकाली नदी र जोगबुढा नदीको दोसाँधमा पर्छ। दुवै नदीका कारण बर्सेनि यहाँ बाढीको खतरा रहन्छ। हरेक बर्सातमा गर्ने नदी कटानका कारण बस्ती साँघुरिन पुगेको छ। तटबन्ध निर्माणका लागि ठोस पहल अझै नभएको स्थानीय टेकबहादुर सुनारले बताए। 'अहिले पनि जोगबुढा र महाकालीको मिलन बिन्दु छेउछाउमा बाढीले कटान गरेर धान खेती बगाइरहेको छ', उनले भने, 'सीमाको पहरेदारका रुपमा अभाव सहेर बस्यौँ। बाढीले कटान गर्दा बस्ती नै जोखिममा छ।' दलित र विपन्न समुदायका नागरिकको बसोबास रहेको कुतियाकवरमा पक्की संरचनामा नाममा अहिले दातृ निकाय र नगरपालिकाको सहयोगमा बाढीबाट बच्न सेफ हाउस बन्दै छ। यहाँ प्रायः घर कच्ची छन्। 'हामीलाई बस्तीमा बालबालिका पढाउन प्राविसम्मको स्कुल भइदिए पनि सहयोग पुग्थ्यो', स्थानीय भीमसिंह सुनारले भने, 'अहिले पनि झोलुंगे पुल तरेर जाँदा बाटो छेउको उखुबारीमा बाघ र स्यालको त्रास बालबालिकालाई जहिल्यै रहन्छ।' विसं २०७४ मा जोगबुढा नदीमा झोलुंगे पुल बनेको हो। त्यसपछि बस्तीमा बिजुलीको प्रबन्ध गरिएको थियो। यि दुई बाहेक अन्य विकास निर्माणका काम यहाँ हुन नसकेको सुनारको भनाइ छ। 'यहाँको प्रमुख समस्या नै नदी कटान हो', उनले भने, 'नेताहरुको आश्वासनले मात्रै तटबन्ध बन्दैन्।' शिक्षा, स्वास्थ्य, खानेपानी र पूर्वाधारबाट पछि परेको कुतियाकवरका नागरिक मजदुरीका लागि भारतीय बजारमाथि निर्भर छन्। 'सीमामा थिचोमिचो सहेर पनि दशकौँदेखि रक्षक भएरै बस्दै आयौँ', सुनारले भने, 'झोलुंगे पुल बनेपछि आवागमनमा सहज भएको छ।' स्थानीयले भनेअनुसार नदी कटानको समस्या विगत पाँच दशकदेखिको हो। महाकाली नदीको दुवैतर्फ तटबन्ध निर्माण बेला बखतमा भए पनि कुतियाकवर क्षेत्रमा बाँकी नै छ। दोधारा चाँदनी१० का वडाध्यक्ष चन्द्रबहादुर सिंहले कुतियाकवरवासी लामो समयदेखि राष्ट्रको सेवक भएर सीमा सुरक्षामा तैनाथ रहेको बताए। 'त्यो बस्ती सीमा संरक्षणका लागि पनि महत्वपूर्ण छ, त्यहाँको विकास निर्माणमा ध्यान दिन जरुरी छ, सुविधा पाए पो सीमाका रुक्षकका रुपमा बस्लान, त्यसैले राज्यले यसमा ध्यान दिन जरुरी छ', उनले भने, 'तटबन्ध निर्माणका लागि बहुउद्देश्यीय ठेक्का गरिए पनि नदीमा पानीको सतह नघट्दा निर्माणमा समस्या छ।' कुतियाकवरतर्फ एक हजार सात सय घनमिटर तटबन्ध निर्माणको ठेक्का गरिए पनि निर्माण कम्पनीको ढुलासुस्तीले काम रोकिएको उनले बताए। 'त्यहाँ निर्माण सामग्री ढुवानी गर्न समस्या छ', वडाध्यक्ष सिंहले भने, 'यस क्षेत्रका प्रतिनिधिसभा सदस्य रमेश लेखकले कुतियाकवर जान पक्की पुल नै बनाउने बाचा गर्नुभएको छ।' अझै पनि बस्तीमा अभावका बिच स्थानीयवासी आफ्नो दैनिकी चलाइरहेको वडाध्यक्ष सिंहले बताए। 'बस्ती मात्रै नभएको भए त्यो भूमि संरक्षण हुनेमा आशङ्का नै थियो', उनले भने, 'धेरै कष्ट झेलेर पनि कुतियाकवरवासीले बस्ती कुरिरहेकै छन्। उनीहरु सीमा स्तम्भ बनेर बसेका छन्।' बस्ती कटान र बर्सातका बेला डुबानमा पर्ने गरेको उल्लेख गर्दै वडाध्यक्ष सिंहले कतिपय बेला बाढीबाट जोगिन आम्भोजतर्फ बसाइँ सर्ने गरेका छन्। कुतियाकवरका बालबालिकालाई अध्ययनका लागि धेरै समस्या छ। उनीहरु पढ्न जोगबुढा नदी पारीको ओमकार आधारभूत विद्यालय धाउँछन्। बालबालिका आधी घण्टा हिँडर आउजाउ गर्छन्। सोही विद्यालयमा कक्षा७ मा अध्ययनरत मानव सुनारले घरबाट विद्यालय पुग्न निकै समस्या हुने गरेको बताए। 'जोगबुढा नदी पारी वन्यजन्तुको डर त्रास रहन्छ, बाघ र स्यालको बढी डर हुन्छ', उनले भने, 'झोलुंगे पुल नहुँदा त झन ढुङ्गा चढेर स्कुल आवतजावत गर्नुपर्ने बाध्यता थियो।' अभिभावकका भरमा विद्यालय जानुपर्ने बाध्यता रहेको सुनार बताउँछन्। रासस"
हत्यामा संलग्न रहेको आरोपमा दुई जना पक्राउ,कञ्चनपुर :हत्यामा संलग्न रहेको आरोपमा दुई जना पक्राउ परेका छन्। कृष्णपुर नगरपालिका२ बाणी नवदुर्गा टोल बस्ने ३५ वर्षीय कुवेर दमाई (हले)को हत्या भएको घटनामा संलग्न रहेको अभियोगमा २ जनालाई प्रहरीले पक्राउ गरेको हो। पक्राउ पर्नेमा मृतकको भतिज नाता पर्ने कृष्णपुर नगरपालिका२ बस्ने २२ वर्षीय अजय दमाई र भान्जा नाता पर्ने २८ वर्षीय हरिश दमाई रहेका छन् । सोमबारदेखि घरबाट हराई बेपत्ता भएका कुवेर दमाईको कृष्णपुर नगरपालिका२ बाणी बन्द नदीको बगरमा बिहीबार गाडिएको अवस्थामा शव फेला परेको थियो। सोमबार राति बन्द नदीको बगरमा उनीहरूबीच घरायसी कुरा गर्दै सम्झाई बुझाई गर्ने क्रममा विवाद भएको र विवादको क्रममा कुवेरलाई दुवै जनाले कुटपिट गर्नुका साथै ढुंगा समेत प्रहार गरी हत्या गरी सोही स्थानमा खाडल खनि पुरेको प्रारम्भिक अनुसन्धानका क्रममा खुल्न आएको छ। यस सम्बन्धमा प्रहरीले आवश्यक अनुसन्धान गरिरहेको छ।
सोलुखुम्बुमा ग्यारेजको मनोमानी,सोलुलखुम्बु : सोलुखुम्बु सदरमुकाम सल्लेरीसहित आसपासका क्षेत्रमा सञ्चालित मोटर ग्यारेजहरू (वर्कशप)को मनोमानीका कारण नागरिक ठगिने क्रम बढेको छ। ती ग्यारेजहरूले आफूखुसी मोटरपार्टहरू बिक्री गर्दै सेवाग्रहीलाई ठग्ने गरेको गुनासो बढेको हो। सदरमुकाम सल्लेरीसहित आसपासका क्षेत्रहरूमा करिब एक दर्जन मोटर ग्यारेजहरू सञ्चालनमा छन्। ती ग्यारेजहरूमध्ये कतिपय लामो समयदेखि सञ्चालनमा छन् भने कतिपय पछि खुलेका पनि छन्। जसमा मोटरसाइकल तथा स्कुटरका ग्यारेजहरू धेरै छन्। यहाँ खुलेका कतिपय ग्यारेजहरू सेवा दिन बसेका छन् भने कतियले व्यवसायको नाममा ग्राहक ठग्ने कार्यमा समेत संलग्न हुने गरेको ग्राहक सुनील प्रधानले गुनासो गरेका छन्। कतिपय ग्यारेजहरू नियम संगत सञ्चालनमा छन् भने कतिले नियमविपरीत ढंगबाट समेत सञ्चालन गरेको पाइएको छ। यहाँ सञ्चालित ग्यारेजहरूले लिने सामग्रीहरूको मूल्यमा एकरूपता पटक्कै छैन। जसले गर्दा सोझा सिधा सेवाग्राही ठगिने गरेको अर्का सेवाग्राही ल्हाक्पा शेर्पाले बताए। आफूखुसी मूल्य लिने क्रम बढ्दा सेवाग्राही मर्कामा परेका छन्। बजार क्षेत्रमा तीव्र रुपमा खुलिरहेको ग्यारेजहरूबारे अनुगमन नहुँदा मनोमानी हुने गरेको सल्लेरीकै एक ग्यारेज सञ्चालक राजन श्रेष्ठ स्वीकार गर्छन्। सल्लेरीसहित आसपासका क्षेत्रका ग्यारेजहरूमा एउटै सामग्रीहरूको मूल्य समेत फरक फरक भएको गुनासो आफू कहाँ पनि आएको उनको भनाइ छ। सदरमुकामकै सल्लेरी बसपार्क लाइनमा सञ्चालित आलम ग्यारेजले मोटरसाइकल तथा स्कुटर मर्मतको काम गर्दै आएको छ। तर सो ग्यारेजले एउटा मोटर पार्टमा निश्चित मूल्य भन्दा ६० प्रतिशतसम्म बढी असुल्ने गरेको तथ्य फेला परेको छ। ४ सयदेखि ४५० रुपैयाँसम्म पर्ने मोटरसाइकलको एउटा पार्टको मूल्य यस ग्यारेजले ११ सय रुपैयाँसम्म लिने गरेको पाइएको छ। उनीहरूले मोटरपार्टसमा प्रिन्ट भएर आएको मूल्यलाई मेटेर फाल्ने गरेका छन् भने सोही सामग्रीको मूल्य ३ दोब्बर सम्म बढी लिने गरेको भेटिएको छ। ग्यारेज सञ्चालक मोति उरर हमान भने आफूले सुरुमा केहि महँगो मूल्य भने पनि पछि घटाएर बिक्री गर्ने गरेको बताउछन्। सामग्री र ज्यालाको सहित जोडेर बढी मूल्य पर्ने भएकाले आफूहरूले बढी लिने गरेको उहाँको तर्क छ। आलम ग्यारेज त एक प्रतिनिधि मात्रै हुन्। सदरमुकाममै सञ्चालित मोटर ग्यारेजहरूले एउटै सामग्रीको मूल्य समेत मनोमानी लिने गरेको सर्वसाधारणको गुनासो छ। तर यहाँका ग्यारेजहरूमा अहिले सम्म न कसैले निगरानी गरेको छ न त कुनै निकायले अनुगमन नै गरेको छ। त्यही मौका छोपेर कतिपय ग्यारेजहरूले ग्राहक ठग्ने गरेको पाइएको छ। यसलाई नियन्त्रण गर्न प्रशासन निर्मम ढंगले अघि बढ्ने प्रमुख जिल्ला अधिकारी (सीडीओ) बसन्त भट्टराईले बताए। स्थानीय तह र घरेलु कार्यालयसँग समन्वय गरेर आफूहरू अघि बढ्ने प्रजिअ भट्टराइको भनाइ छ। नगर क्षेत्रभित्र सञ्चालित उद्योग धन्दा तथा कलकारखानाको नियमन तथा नियन्त्रण गर्ने दायित्व स्थानीय सरकारकै हो। सोलुदूधकुण्ड नगरपालिकाले ग्यारेजहरूमा बिक्री हुने सामग्रीको मूल्य एकरूपता तथा ग्यारेज व्यवस्थापन गर्न योजना नै बनाएर अघि बढेको मेयर नाम्गेल जाङबु शेर्पाले बताए। यस विषयलाई नगरपालिकाले गम्भीर रुपले लिएकाले आउँदो कार्तिकबाट सबै समस्याको समाधान गर्ने गरी स्थानीय सरकार अघि बढेको उनको भनाइ छ।
धनुषामा कुहिएको अवस्थामा महिलाको शव फेला,"ढल्केवर(धनुषा) : धनुषामा कुहिएको अवस्थामा महिलाको शव फेला परेको छ । मिथिला नगरपालिका५ स्थित औरहीथान सामुदायिक वनस्थित जलाद खोलाको डाँडामा कुहिएको अवस्थामा पहिचान खुल्न नसकेको अन्दाजी ३५ वर्षीया महिलाको शव फेला परेको प्रहरीले जनाएको छ । शव कुहिएको अवस्थामा फेला परेकोले पहिचान गर्न समस्या भएको इलाका प्रहरी कार्यालय ढल्केवरका प्रहरी निरीक्षक कबिन राईले जानकारी दिए । उनका अनुसार दुई साताभन्दा बढीको शव हुनसक्ने प्रारम्भिक अनुमान छ । अहिले शवको विषयमा ठ्याक्कै यही भको हो भनेर एकिन भन्न सकिने अवस्था छैन । महिला त्यहाँ कसरी पुग्यो भन्ने मूल कुरा हो, प्रहरी निरीक्षक राईले भने हामी अनुसन्धान गर्दैछौं । अनुसन्धानपश्चात थप कुराहरु खुल्छ । घटनास्थलबाट बोरा र चप्पल बरामद भएको उनले बताए । एउटा बोराभित्रै ४ वटा चप्पल बरामद भएको छ । त्यो चप्पल पनि तीन रंगको छ, प्रहरी निरीक्षक राईले भने । शव फेला परेको महिलाको मानसिक सन्तुलन ठिक नभएको हुनसक्ने अनुमान रहेको उनको भनाई छ । शवको पोष्टमार्टमका लागि जनकपुरधामस्थित प्रादेशिक अस्पतालमा राखिएको इलाका प्रहरी कार्यालय ढल्केवरले जनाएको छ ।"
कैदी नेतासामु किन निरीह बन्छ सरकारी निकाय ?,"झापा : झापा कारागारमा शुक्रबार दिउँसो २ बजेसम्म अवस्था सामान्य नै थियो। जब कारागार प्रशासनले चौकीदार बन्न लागेका भाइ चौकीदार मनोज लावतीलाई त्यहाँबाट निकालियो। हतकडी लगाइयो र झुम्का कारागार सुनसरी लैजान लाग्यो, अनि अवस्था असामान्य बन्यो, कैदीबन्दी आन्दोलित भए। कारागारभित्रै आगजानी गर्दै नारा जुलुस लगाएर छतमा चढ्न थाले। अवस्था असामान्य बनेपछि कारागार वरिपरि सुरक्षाकर्मी परिचालन गरियो। त्यतिबेलासम्ममा करिब साढे २ बजेको थियो। कैद सजाय भोगिरहेका लावतीलाई किन अन्यत्र पठाउन त्यहाँका कैदी चाहँदैनन् ? र, कारागार विभागको निर्देशन भन्दै झापा कारागार प्रशासन उनलाई किन झुम्का पठाउन चाहन्छ ? प्रष्ट कारण अनुत्तरित छ। झापाका प्रमुख जिल्ला अधिकारी शिवराम पोखरेल भन्छन्, विभागबाट सरुवा गर्नु भन्ने पत्र आएकाले उनलाई झुम्का सरुवा गर्न लागिएको थियो। उनले सरुवाको कारण खुलाएनन्। तर, कैदीबन्दी भने यसमा ठूलो चलखेल भएको आरोप लगाउँछन्। लावतीलाई अन्यत्र सरुवा गर्न पाइँदैन भन्दै एकसूत्रीय माग राखेर आन्दोलित बनेका कैदीबन्दीहरूले कारागारभित्रै टायर बालेर विरोध प्रदर्शन गरे। मुढा बनाउन त्यहाँ टायर लगिएको थियो। उनीहरूले प्रहरीमाथि ढुंगामुढा पनि बर्साए। उत्तेजित बनेका कैदीबन्दीहरूले कारागारको पर्खाल र भवनको छतमा चढेर घरेलु हातहतियारसहित नाराबाजी गरेपछि घटनालाई साम्य बनाउने प्रहरीले हवाई फाइरिङसमेत गर्यो। पुरुषतर्फका कैदीबन्दीहरू उत्तेजित बन्दै कारागारको पर्खाल र भवनको छतमा चढेर भाग्न खोज्दा प्रहरीले सात राउन्ड गोली र ५ राउन्ड टेयर ग्यास हवाई फाइरिङ गरेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। कैदीबन्दीहरू पर्खालमा चढ्दा सुरक्षाकर्मीहरूले बाहिरैबाट कारागारलाई घेरा हालेका थिए। कैदीबन्दीहरू आन्दोलित बन्दा करिब डेढ घण्टा कारागारभित्र तनावपूर्ण स्थिति बनेको थियो। सशस्त्र प्रहरी र नेपाल प्रहरी ठूलो संख्यामा कारागार बाहिर तैनाथ गरिएको थियो। घटनाले उग्ररूप लिइरहेको अवस्थामा लावतीले घटनालाई साम्य बनाउन आफूभित्र जानुपर्ने कारागार प्रशासन पक्षलाई आग्रह गरेका थिए। त्यसपछि कारागार प्रशासनले लावतीलाई भित्र जान अनुमति दिएपछि एकाएक तनावपूर्ण माहोल शान्त भएको थियो। कारागारभित्र लगाइएको आगो भद्रपुर, मेचीनगर, बिर्तामोड, दमकका दमकलले नियन्त्रणमा लिएको थियो। कारागारभित्रको तनावपूर्ण स्थिति डेढ घण्टापछि साम्य बनेको झापाका प्रमुख जिल्ला अधिकारी शिवराम पोखरेलले जानकारी दिए। अवस्था साम्य बनेपछि कारागारका कैदीबन्दी पक्षसँग वार्ता गरिएको बताउँदै प्रजिअ पोखरेलले भने, तत्काल कैदी लावतीलाई अन्यत्र सरुवा नगर्ने र कारागार विभागको निर्देशनअनुसार अगाडि बढ्ने सहमति भयो। कारागारभित्र कुनै ठूलो भौतिक तथा मानवीय क्षति नभएको उनको भनाइ छ। पुरुषतर्फको कारागार भवनमा करिब १५ बन्दी रहेको जनाइएको छ। किन घट्यो घटना शिवसताक्षी नगरपालिकास्थित झिलझिले निवासी मनोज लावती कर्तव्य ज्यान मुद्दामा कारागार छिरे। २०६३ सालमा कारागार बसेका लावतीले पुनरावेदन अदालतबाट सफाइ पाएका थिए। त्यतिबेला उनी दुई वर्ष कारागार बसेर रिहा भए। पछि सर्वोच्च अदालतले कसुरदार ठहराएर उनलाई २० वर्षको कैद सजाय सुनायो। सर्वोच्चको फैसलाबमोजिम उनी ६ वर्षदेखि कारागारमा जेलजीवन बिताइरहेका छन्। हाल लावती कारागारका भाइ चौकीदार हुन्। चौकीदार भने लय संग्रौला छन्। कारागार व्यवस्था विभागको नियमअनुसार एक वर्ष चौकीदार बन्ने प्रावधान तोकिएको छ। चालू आर्थिक वर्ष २०८००८१ सुरु भएलगत्तै भाइ चौकीदार लावती चौकीदार हुने लाइनमा थिए। उनलाई यहाँबाट सरुवा गरेपछि अर्कोले वा पहिलेकै व्यक्तिले चौकीदार चलाउन पाउने चलखेल सुरु भयो। सोही चलखेलको आधारमा लावतीलाई यहाँबाट सरुवा गर्न खोजिएपछि उनका पक्षका कैदीबन्दीहरू आन्दोलनमा उत्रिँदै आगजनी गरे। झापाका जेलर मोहनप्रसाद पनेरूले हाम्रा साथी लावतीलाई छलफलका लागि भन्दै शुक्रबार दिउँसो बाहिर लगियो। अनि हतकडी लगाएर झुम्का कारागार लैजान खोजियो। त्यो कुरा हामीले थाहा पाएपछि तुरुन्त प्रतिरोधमा उत्रियौं, बन्दी विकास पुस्तकालयका सचिव रमेश पोखरेलले भने, जुन खालको षड्यन्त्र भयो। यो खेदजनक छ। यहाँका कैदीबन्दीहरू सबै मिलेर बसेका छन्। कसैले कोहीमाथि अन्याय, शोषण, दमन गरेका छैनन्। अहिले आफूहरूबीच जुन खेल्ने काम गरियो, त्यो एकदमै गलत भएको उनले जनाए। पैसाको चलखेलमा यहाँका मान्छेलाई अन्यत्र सरुवा गर्न खोज्ने घटना निन्दनीय रहेको उनको भनाइ छ। जुन काम कारागार प्रशासन पक्षबाट भयो, त्यसको हामी घोर विरोधमा गर्छाैं, उनले भने, हाम्रो जेल हामी चलाउँछौँ। बाहिरका गिरोहले जेल चलाउने काम बन्द हुनुपर्छ। त्यसको प्रतिरोध गर्न सदैव यहाँका कैदीबन्दी तयार छन्। विगतमा पनि भएको थियो यस्तो घटना झापा कारागारमा शुक्रबार भएको घटनाभन्दा ठूलो घटना २०६३ सालमा घटेको थियो। चौकीदार भक्तिप्रसाद शिवाकोटी नेतृत्वमा कारागारभित्र आन्दोलन चर्किंदा कारागार नै ध्वस्त पारिएको थियो। त्यतिबेला कैदीबन्दीहरू आममाफीको माग गर्दै आन्दोलनमा उत्रिएका थिए। २४ घण्टा लामो चलेको आन्दोलनको क्रममा कैदीबन्दीहरूले कारागारभित्रका भवन, खाद्यान्नमा आगो लगाएर ध्वस्त बनाएका थिए। त्यसबेला कयौं कैदीबन्दी घाइते भएका थिए। कारागारभित्र खाद्यान्न अभाव भएपछि कारागार प्रशासनसँग सहमतिको आधारमा आन्दोलन फिर्ता लिएको इतिहास छ। त्यस्तै २०६६ सालमा कारागारभित्र कैदीबन्दीबीच झडप भएको थियो। चौकीदार विश्वेश्वर राजवंशीले अन्य कैदी बन्दीमाथि दमन र शोषण गरेको प्रतिरोधमा चौकीदार पक्षसँग झडप भएको थियो। सो झडपका क्रममा केही घाइतेसमेत भएका थिए। त्यसपछि कारागार प्रशासनले चौकीदार राजवंशीलगायत केही कैदीलाई त्यहाँबाट सरुवा गरेपछि घटना साम्य भएको थियो। त्यसैगरी २०७६ सालमा कारागार प्रशासन पक्षप्रति असन्तुष्ट जनाउँदै कैदीबन्दीहरू आन्दोलित बनेका थिए। कारागारका तत्कालीन जेलर राजु दाहालले ज्यादती गरेको आरोप लगाउँदै पुरुष तथा महिला कैदीबन्दीहरू आन्दोलनमा उत्रिएका थिए। जेलर दाहालले कैदी बन्दीमाथि शोषण र अत्याचार गरेको भन्दै उनीहरू १७ बुँदे मागसहित आन्दोलित बनेका थिए। पछि जेलर दाहालको सरुवा भएपछि आन्दोलन साम्य बनेको थियो।"
सय किलो सुन प्रकरणको अनुसन्धान जिम्मा सीआईबीलाई,"काठमाडौं : भन्सार पास गरेर त्रिभुवन विमानस्थलबाट बाहिरिएको सय किलो सुनको अनुसन्धानमा सीआईबी जोडिने भएको छ। सरकारले यस प्रकरणमा निष्पक्ष अनुसन्धान गर्न र घटनामा संलग्नलाई कानुनी दायरामा ल्याउनका लागि सीआईबीलाई जिम्मा दिन लागेको हो। नेपाल प्रहरीको केन्द्रीय अनुसन्धान ब्युरो सीआईबीका प्रवक्ता सञ्जयसिंह थापाका अनुसार सम्बन्धित निकायले अनुसन्धानका लागि आधिकारिक पत्र पठाएपछि सीआईबीले अनुसन्धान सुरु गर्ने बताए। थापा भन्छन्, मौखिक रूपमा कुरा आएको छ। तर, पत्र र फाइल आइपुगेको छैन। अनुसन्धानको आधिकारिक जिम्मा पाए ठूलो परिमाणको सुन तस्करीमा संलग्न जो भए पनि छाडिँदैन। संगठित अपराधमा अनुसन्धान गर्ने तयारी सीआईबीको छ। थापाका अनुसार अहिलेसम्म जे जति अनुसन्धान भए पनि सीआईबीले पुनः जिरो लेभलबाटै नै अनुसन्धान सुरु गर्नेछ। अहिले राजस्वको नियन्त्रणमा रहेका आरोपीहरूलाई पुनः बयान लिएर नयाँ शिराबाट अनुसन्धान सुरु हुनेछ। त्रिभुवन विमानस्थलबाट भन्सार पास भएर बाहिरिएको एक सय किलो सुन राजस्व अनुसन्धान विभाग र सशस्त्रको टोलीले बरामद गरेको थियो। सुनको अनुसन्धान प्रधानमन्त्री कार्यालय मातहतको राजस्व अनुसन्धान विभागले गर्दै आएको छ। राजस्व अनुसन्धान विभागले सुनको अनुसन्धान तार्किक निष्कर्षमा पुर्याउन नसक्ने भन्दै आलोचना भएपछि प्रधानमन्त्री पुष्पकमल दाहाल थप अनुसन्धान गर्ने जिम्मा सीआईबीलाई दिन तयार भएका हुन्। सुरुमा सुनको अनुसन्धान गर्न प्रहरीलाई दिनेबारे आनाकानी गरेका प्रधानमन्त्री दाहाल दबाबमा परेपछि अहिले सीआईबीलाई दिन तयार भएका हुन्। गृहमन्त्री नारायणकाजी श्रेष्ठ प्रधानमन्त्री दाहाललाई भेट्न शुक्रबार बिहान प्रधानमन्त्री निवास बालुवाटार गएका थिए। भेटमा गृहमन्त्री श्रेष्ठले सुनको अनुसन्धानको जिम्मा सीआईबीलाई दिनुपर्ने फेरि अडान राखेपछि प्रधानमन्त्री दाहाल सहमत भएका हुन्। उपप्रधान एवं गृहमन्त्री श्रेष्ठले सुनको अनुसन्धान प्रक्रियामा प्रहरीलाई पनि सामेल गराउनुपर्ने अडान राख्दै आए पनि प्रधानमन्त्री दाहालले उक्त कुराबारे खासै चासो दिएका थिएनन्। प्रधानमन्त्री कार्यालय सिंहदरबारमा सुन अनुसन्धानको विषयलाई लिएर लामो छलफल भएको थियो। उक्त छलफलमा प्रधानमन्त्री दाहाल, गृहमन्त्री श्रेष्ठ, राजस्व अनुसन्धान विभागका महानिर्देशक नवराज ढुंगाना, प्रहरी महानिरीक्षक वसन्त कुँवर र सीआईबी प्रमुख किरण वज्राचार्य उपस्थित भएका थिए। बैठकमा गृहमन्त्री श्रेष्ठले सुन तस्करीको अनुसन्धान गर्न सीआईबीलाई दिन प्रधानमन्त्रीसँग आग्रह गरेका थिए। तर, प्रधानमन्त्रीले राजस्व अनुसन्धान विभागले नै अनुसन्धान गर्ने भनेपछि उनीहरूबीच केहीबेर सवालजवाफ भएको थियो। त्यसपछि उपप्रधानमन्त्री श्रेष्ठ बैठक छाडेर निस्केका थिए। गृहमन्त्री निस्किएपछि पनि प्रधानमन्त्री दाहालले महानिरीक्षक कुँवर र सीआईबी प्रमुख वज्राचार्यसँग छलफल गरेका थिए। त्यसपछि दाहाल सुनको थप अनुसन्धान गर्न सीआईबीलाई दिन तयार भएका हुन्। प्रधानमन्त्री दाहालले अनुसन्धानको सम्पूर्ण रिपोर्टिङ आफूलाई गर्न महानिरीक्षक कुँवरलाई निर्देशन दिएको स्रोतले बताएको छ। साउन ३ गते भन्सार जाँच पास भएर बाहिरिएको एक क्विन्टल सुन राजस्व अनुसन्धान विभागको टोलीले बरामद गरेको थियो। बरामद सुन जोख्न नेपाल राष्ट्र बैंकको टक्सार महाशाखा लगिएको थियो। अहिलेसम्म सुनको परिणाम जोखिएको छैन।"
सुन जस्तो देखिने धातुसहित भारतीय नागरिक पक्राउ,काठमाडौं : त्रिभुवन अन्तर्राष्ट्रिय विमानस्थलबाट भन्सार छली लैजान लागेको करिब एक सय ग्राम तौलको सुन जस्तो देखिने धातुको बालासहित शुक्रबार एक भारतीय नागरिकलाई प्रहरीले पक्राउ गरेको छ। ४२ वर्षीय भारतीय नागरिक इस्हाबलाई पक्राउ गरिएको प्रहरी प्रवक्ता तथा प्रहरी नायब महानिरीक्षक कुवेर कडायतले जानकारी दिए। उनका अनुसार आज फ्लाई दुबईको उडानद्वारा दुबईबाट काठमाडौँ आएका उनलाई अन्तर्राष्ट्रिय विमानस्थलको आगमन टनेल गेटमा जाँच गर्ने क्रममा अवैधरूपमा लुकाइछिपाई भन्सार छली लैजान लागेको अवस्थामा उक्त धातुको एक थान बालासहित त्यहाँ खटिएका प्रहरीले फेला पारी पक्राउ गरेको हो। पक्राउ परेका इस्हाबलाई आवश्यक अनुसन्धान एवं कारबाहीका लागि त्रिभुवन अन्तर्राष्ट्रिय विमानस्थल भन्सार कार्यालयमा बुझाइएको प्रहरी प्रधान कार्यालय नक्सालले जनाएको छ।
