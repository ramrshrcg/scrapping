शीर्षक,विवरण
ठूलो परिमाणमा लागुऔषधसहित तीनजना पक्राउ,"तनहुँ : गोरखामा ठूलो परिमाणमा लागुऔषधसहित तीनजना पक्राउ परेका छन्। आँबुखैरेनी२ ढकालटार निवासी २५ वर्षीका भरत भनिने ओमबहादुर मगर र सोही ठाउँबस्ने १९ वर्षका रितेश थापालाई पक्राउ गरेको हो। अवैध लागुऔषधको कारोबार नियन्त्रण गर्ने अभियान सञ्चालन गरेको इलाका प्रहरी कार्यालय आँबुखैरेनीले पछिल्लोपटक तीनजना कारोबारीलाई पक्राउ गरेको हो। उनीहरुको साथबाट नियन्त्रित लागुऔषध डाइजेपाम दुई एमएलको नौ थान, फेनार्गन दुई एम्पुल, बुप्रेनोर्फिन २ एमएलको नौ एम्पुल गरी २७ थान एम्पुल र नेट्राभेट ४३ थान लागुऔषधसहित पक्राउ गरिएको प्रहरीले जनाएको छ। आँबुखैरेनी गाउँपालिका३ पानीघट्टा आसपास गस्तीमा खटिएको प्रहरी टोलीले उनीहरूलाई पक्राउ गरेको हो। त्यस्तै आँबुखैरेनी २ ढकालटारमा लागुऔषधको खरिदबिक्री भइरहेको छ भन्ने सुराकी पाएर गएको प्रहरी टोलीले सोही ठाउँका जीवन भनिने गिरबहादुर मगरलाई लागुऔषध बेच्दै गर्दा पक्राउ गरेको छ। उनले पुरानो नेपाल विद्युत प्राधिकरणको खाली घरको नजिक झाडीमा लुकाइछिपाइ राखेको लागुऔषध खरिद बिक्री गरिरहेको अबस्थामा प्रहरी आएको देखेपछि साथमा रहेको झोला झाडीमा फाली भाग्ने प्रयास गरेका प्रहरीले जनाएको छ। उनलाई तत्काल लागुऔषधसहित नियन्त्रणमा लिइएको इलाका प्रहरी कार्यालय आबुँखैरेनीका प्रहरी निरीक्षक शिव थापाले जानकारी दिए। उनको साथबाट डाइजेपाम २ एमएलको एम्पुल १२१ थान, फेनार्गन १ एमएलको १२३ थान, बुप्रेनोर्फिन दुई एम्पुलको १२६ थान गरी ३७० थान र निट्राभेट तीनसय थान लागुऔषध बरामद भएको प्रहरीले जनाएको छ। पक्राउ परेका मगरलाई तनहूँ जिल्ला अदालतबाट म्याद थप गरी थप अनुसन्धान भइरहेको प्रहरीले जनाएको छ।"
"देउवाको गृहजिल्ला पुगेर लिङ्देनले भने विकास भएको रहेनछ, अब मत फेर्नुस्","डडेल्धुरा : राष्ट्रिय प्रजातन्त्र पार्टी(राप्रपा)का अध्यक्ष राजेन्द्र लिङ्गदेनले डडेल्धुराको विकास हेर्न आएको बताएका छन्। बागवजारमा आयोजित आमसभालाई सम्बोधन गर्ने क्रममा अध्यक्ष लिङ्गदेन डडेल्धुरा आइपुगेका हुन्। नेपाली कांग्रेसका सभापति शेरबहादुर देउवाको जिल्ला हो कि अन्तै आएँ भन्दै उनले व्यंग्यसमेत गरेका थिए। अपेक्षा अनुसारको विकास डडेल्धुरामा नभएको ठोकुवा गर्दै उनले मत परिवर्तन गर्न आग्रह गरे। 'डडेल्धुराको सदरमुकाम यही नै हो कि अर्को सदरमुकाम पनि छ? यही हो भने अब देश विकासका लागि मतदाताले मत फेर्नुपर्ने देखियो,' उनले भने। उनले राजसंस्था, हिन्दू राष्ट्र स्थापनार सुशासनको प्रत्याभूति आजको आवश्यकता रहेको बताएका थिए।"
युवालाई विदेश जानबाट रोक्न उद्यमशिलताको विकास गरौं : ओली,झापा : नेकपा एमालेका अध्यक्ष केपी शर्मा ओलीले देशभित्रै उद्यमशिलताको विकास गरी विदेशिने युवा जनशत्तिलाई रोक्नुपर्ने बताएका छन्। झापाको शिवसताक्षी नगरपालिका४ स्थित बुलुचोकमा झापा इनर्जी लिमिटेडद्वारा प्रवर्द्धित १० मेगावाट क्षमताको ग्रीडमा जडित र्सौय विद्युत्त परियोजनाको उद्घाटन गर्दै ओलीले युवाहरूलाई स्वदेशमा परिचालन गर्ने गरी उद्यमशिलताको विकास गर्नुपर्ने बताए। अध्यक्ष ओलीले देश विकास गर्न कृषिमा विज्ञान र प्रविधिको प्रयोग जरुरी रहेको भन्दै उर्जाको प्रयोग गरेर कृषिमा आधुनिकीकरण गर्न सकिने बताए। निजी क्षेत्रको सबैभन्दा ठूलोमध्ये एक यस सौर्यऊर्जा परियोजनाबाट उत्पादित १० मेगावाट विद्युत्त माघ ९ गते देखिनै नेपाल विद्युत प्राधिकरणको राष्ट्रिय प्रसारण लाइनमा जोडिएको छ। सौर्यऊर्जा परियोजनाका लागि झापा इनर्जी लिमिटेडले २१ बिगाह १३ कट्ठा जमिन खरिद गरी ८५ करोडको लागतमा उच्च प्रविधियुक्त सोलार प्यानल जडान तथा आवश्यक भौतिक संरचना निर्माण गरेको हो। सौर्य आयोजना निर्माणका लागि संस्थापक पुँजी २५१० करोड र बैंक कर्जा रु ५९९० करोड वित्तिय स्रोत व्यवस्थापन गरिएको छ। उक्त सोलार प्यानलबाट वार्षिक १ करोड ७६ लाख १० हजार युनिट विद्युत्त उत्पादन हुने र जसबाट १२ करोड ८५ लाख वार्षिक आम्दानी हुने झापा इनर्जी लिमिटेडले जनाएको छ।
भूमिहीन र सुकुम्वासीलाई निस्सा वितरण,"रसुवा : राष्ट्रिय भूमि आयोगले कालिका गाउँपालिकाका ९ परिवार दलित भूमिहीन र सुकुम्वासीलाई लगत कार्ड निस्सा प्रमाण वितरण सुरु गरेको छ। गाउँपालिका र वडाले भूमिहीन , दलित, सुकुम्वासी र अव्यवस्थित बसोवासी पहिचान गरेर लगत कार्ड वितरण सुरु गरेको आयोग रसुवाका सदस्य भुवन मगरले बताए। कालिका गाउँपालिकामा भूमिहीन दलित, भूमिहीन सुकुम्वासी तथा अव्यवस्थित बसोबासीहरूको लगत संकलन गरी भूमि आयोगको सूचना प्रणाली प्रविष्ट भएका भूमिहीन दलित, भूमिहीन सुकुम्बासी तथा अव्यवस्थित बसोबासीहरूलाई निस्सा प्रमाण वितरण गरेको हो। निस्सा पाएकाहरूले चाँढै जग्गाधनी प्रमाण पुर्जा प्राप्त गर्ने आयोगका सदस्य विनोद लामिछानेले बताए।"
स्वास्थ्य चौकी भवन निर्माण,"दोलखा : दोलखाको गौरीशंकर गाउँपालिका९ सिमिगाउँमा १० कोठाको २ तले स्वास्थ्य चौकी भवन निर्माण भएको छ। २०७२ सालको भूकम्पपछि ३ कोठे अस्थायी भवनबाट बिरामीले सेवा लिँदै आएका थिए। अहिले सुविधा सम्पन्न आफ्नै भवन बनेको हो। सघन सहरी तथा भवन निर्माण आयोजना मन्थली रामेछापको ३ करोड लगानीमा २ तले भवन निर्माण गरिएको स्वास्थ्य चौकी इन्चार्ज धर्मेन्द्रजंग हमालले जानकारी दिए। २०७८ सालदेखि निर्माण सुरु भएको भवन गत कात्तिकमा निर्माण सम्पन्न भएको हो। भवन निर्माण भएसँगै सिमीगाउँ, वेदिङ, नागाउँ र रिकुलगायतका स्थानीयलाई सेवा लिन सहज हुने छ। स्वास्थ्य चौकी भवन निर्माणका लागि स्थानीय चने शेर्पाले ४ रोपनी जग्गा दान गरेका थिए। मंगलबार गौरीशंकर गाउँपालिकाका अध्यक्ष विश्वास कार्कीले स्वास्थ्य चौकी भवनको उद्घाटन गरे।"
अनुमति नलिई सञ्चालन गरिएको पसल बन्द,"नुवाकोट : नुवाकोटमा अनुमति नलिई सञ्चालन भएको एउटा पसल बन्द गरिएको छ। जिल्ला प्रशासन कार्यालयले विभिन्न स्थानमा बजार अनुगमन गर्ने क्रममा अनुमति नै नलिई सञ्चालन भएको पाइएपछि थानसिङ कृषि सहकारी संस्थाको पसल बन्द गराइएको हो। मंगलबार लिखु गाउँपालिका क्षेत्रभित्र रहेका विविध पसल तथा व्यवसायको अनुगमन गरिएको छ। लिखु गापा१ ढिकुरे, छहरे, अमिलवोटे बजारका नौ वटा विविध व्यवसायमा अनुगमन गरिएको सहायक प्रमुख जिल्ला अधिकारी तथा जिल्ला बजार अनुगमन समितिका संयोजक तुलसीराम पौडेलले जानकारी दिए। उनका अनुसार अनुगमनका क्रममा मापदण्डविपरीत रहेको पाइएपछि चारवटा पसललाई तत्काल नगद जरिवाना गराइएको छ। लिखु गापामा रहेको एउटा किराना पसल, एउटा मिठाई पसल र सातवटा एग्रोभेट पसलमा अनुगमन गरिएको हो। ती पसलमा अनुमतिपत्र, मापदण्ड तथा गुणस्तरियताका सम्बन्धमा बजार अनुगमन गरिएको सहायक प्रजिअ पौडेलले बताए।"
प्रदेश सरकारले डोल्पामा दुईवटा बेलिब्रिज बनाउँदै,"डोल्पा : हिमाली जिल्ला डोल्पामा पहिलो पटक प्रदेश सरकारले दुईवटा बेलिब्रिज पुल निर्माण गर्ने भएको छ। संघीयतापछि डोल्पाका दुई महत्वपूर्ण स्थानमा बेलिब्रिज पुल निर्माण गर्न लागिएको हो। एउटा डोल्पाको एक मात्र जिल्ला अस्पतालसम्म जोड्ने पुल र अर्को त्रिवेणीदेखि जगदुल्ला जोड्ने सडकमा पुल निर्माण गर्न लागिएको हो। कर्णाली प्रदेश सरकारको लगानीमा संघीयतापछि १० जिल्लामध्ये डोल्पामा पहिलो पटक दुई महत्वपूर्ण स्थानमा बेलिब्रिज पुल निर्माण गर्न लागिएको प्रदेश सभा सदस्य वीरबहादुर शाहीले बताए। अस्पतालको पुलका विषयमा निरन्तर आवाज उठिरहेकाले भौतिक पूर्वाधार मन्त्री,अर्थ मन्त्री लगायतका जनप्रतिनिधिहरूको विशेष सहयोगमा पुलकालागि बजेट स्विकृत गराउन सफल भएको उनको भनाइ छ। जिल्ला अस्पताल जोड्ने पुलका लागि अर्थ मन्त्रालयले ५ करोड ८८ लाख ९७ हजार बजेट र जगदुल्ला गाउँपालिका४ मा पर्ने चिलिखारामा पुल निर्माणका लागि २ करोड ९७ लाख बजेट स्वीकृत भएको छ। अबको एकसाता भित्रै दुई वटै पुलको ठेक्का खुलाइने बताइएको छ। जिल्ला सदरमुकाम दुनै बजारबाट पारिपट्टी रहेको अस्पताल जोड्ने पुल नहुँदा बिरामीले समस्या भोग्दै आएका थिए। बजारसम्म एम्बुलेन्समा ल्याएर अस्पताल लैजाँदा बोकेर लैजानु पर्दा यसअघि बाटोमै केही शिशु र दर्जन धेरै सुत्केरीहरू बाटोमै हुने गरेको जिल्ला अस्पताल डोल्पाका डाक्टर अखण्ड उपाध्यायले जानकारी दिए।"
बुटवलमा २ हजार किलो माछा बरामद,बुटवल : बुटवलमा अवैध रूपमा ल्याएको बैखी जातका माछा बरामद गरेको छ। मंगलबार लुम्बिनी प्रदेश प्रहरी कार्यालय दाङ र इलाका प्रहरी कार्यालय बुटवलबाट खटिएको प्रहरीले बुटवल उपमहानगरपालिका५ हाटबजारबाट दुई हजार किलो माछा बरामद गरेको हो। प्रहरीले लु २ च ३३२९ नम्बरको बलेरो गाडीभित्र लुकाई छिपाई अवस्थामा राखेको माछा बरामद गरेको हो। अवैध माछा ओसारपसार गर्ने कपिलवस्तु नगरपालिका१ का २३ वर्षीय शिवकुमार यादव र बुद्धभूमि नगरपालिका२ कपिलवस्तुका ३४ वर्षीय सजहार पखियालाई प्रहरीले नियन्त्रणमा लिएको छ। उनीहरूलाई आवश्यक कारबाहीका लागि भैरहवा भन्सार कार्यालयमा पठाइएको छ।
शेखरको प्रश्न : लघुवित्त नभएको भए ६० लाख मानिस के गर्थे होला?,"विराटनगर : नेपाली कांग्रेस नेता शेखर कोइरालाले लघुवित्त वित्तीय संस्थाको सेवालाई अझ प्रभावकारी बनाउन आग्रह गरेका छन्। आठवटा वित्तीय संस्थाले विराटनगरमा आयोजना गरेको प्रादेशिक सदस्य सम्मेलनको प्रतिवेदन सार्वजनिक तथा लघुवित्तको समसामयिक विषयक छलफल कार्यक्रममा बोल्दै उनले यस्तो बताएका हुन्। ६० लाख महिलासँग जोडिएको लघुवित्तको सेवालाई अझ प्रभावकारी बनाउनुपर्ने बताउँदै कोइरालाले भने, कल्पना गरौं, आज लघुवित्त नभएको भए ती ६० लाख मानिस के गर्थे, कसरी बस्थे ? लघुवित्त यो देशमा चाहिन्छ, भन्ने मान्यता राखेर अगाडि बढ्नुपर्छ। बैंकमा पहुँच नपुगेका गरिब तथा विपन्नको पहुँच लघुवित्तमा रहेको बताउँदै उनले कमीकमजोरी भए सुधार गरेर अघि बढ्नुपर्ने बताए। गरिबभन्दा गरिब व्यक्तिले यसमा पहुँच पाउँछन्, उनले भने, त्यसलाई अझ बढी प्रभावकारी बनाउनुपर्छ। उनले उद्यमशीलता विकासका लागि लघुवित्तले बिना धितो प्रवाह गर्ने ऋणलाई बढाउनुपर्ने बताए। धितो नलिएर पनि ऋण लगानी गरिरहनुभएको रहेछ। त्यसको मेकानिजम तपाईँहरूले नै बनाएर गर्ने हो, उनले भने, ऋणसँगै सिप लघुवित्तले पनि दिनुभएको रहेछ, सिपलाई आजको दिनमा कस्तो चाहिन्छ त्यो कुरालाई ध्यान दिनुहोला। उनले उद्यमशीलता विकाससँगै बजारको व्यवस्थापनमा पनि सहजीकरण गरिदिन आग्रह गरे। कार्यक्रममा मोरङ क्षेत्र नम्बर ५ का सांसद योगेन्द्र मण्डलले विपन्न नागरिकको घरसम्म पुगेर काम गरिरहेको लघुवित्तलाई एउटा समूहले गलत सावित गर्न खोजिरहेको बताए। लघुवित्तले उद्यमशीलताको विकाससँगै प्रसस्त रोजगारीको अवसर पनि सिर्जना गरिरहेको बताउँदै उनले लघुवित्तको संरक्षण गर्नुपर्ने बताए। उनले भने, मैले तीन जनालाई पाँच हजारका दरले परेवा पाल्नका लागि पैसा दिए, लघुवित्तबाटै सिकेर त्यसो गरेको हुँ। सानोसानो पुँजीले उद्यमशीलता विकास हुने उनको भनाइ छ। प्रधानमन्त्री रोजगार कार्यक्रमअन्तर्गतको बजेट अहिले प्रभावकारी नभएको बताउँदै उनले लघुवित्त मार्फत गाउँसम्म पुर्याउन सके प्रभावकारी हुने बताए। कोशी प्रदेश सांसद गयानन्द मण्डलले लघुवित्तलाई प्रभावकारी बनाउन राष्ट्र बैंकले लघुवित्त संस्थालाई कम व्याजदरमा ऋण दिएर ग्राहक सदस्यलाई कम व्याजमा लगानी गर्ने बनाउनु पर्ने बताए। लघुवित्त संस्थाले कृषि क्षत्रमा लगानीमा जोड दिनुपर्ने बताए। कार्यक्रममा प्रदेश सांसद ललिताकुमारी चौधरीले लघुवित्तले ग्रामीण क्षेत्रमा महिला सशक्तीकरणसँगै स्वरोजगार पनि बनाएको बताइन्। लघुवित्तको सेवालाई प्रभावकारी बनाउन स्थानीय सरकारसँग समन्वय गरेर काम गर्नुपर्ने उनको भनाइ छ। धनपालनाथ गाउँपालिका अध्यक्ष जीवछ गच्छदारले लघुवित्तका बारेमा देखाइएको नकारात्मक भ्रम चिर्न आवश्यक रहेको बताए। लघुवित्तले गाउँघरका महिलालाई स्वरोजगारसँगै साक्षर बनाएको बताउँदै उनले लघुवित्तको सेवालाई अझ प्रभावकारी रुपमा लैजानुपर्ने बताए। ग्रामथान गाउँपालिका उपाध्यक्ष गुणवती धामीले आफ्नो परिवारको प्रगति पनि लघुवित्तकै कारण भएको बताइन्। १४ वर्षयता लघुवित्तमा आवद्ध भएको बताउँदै उनले लघुवित्तकै कारण आफ्ना सन्तानलाई पढाएर घरघडेरी पनि जोड्न सकेको बताइन्। एक व्यक्तिले धेरै लघुवित्तमा कारोबार गरेका कारण समस्या भएको बताउँदै उनले ऋण मिनाहाको हल्लाको पछि नलाग्न आग्रह गरिन्। अर्थशास्त्री डाक्टर भेषप्रसाद धमलाले लघुवित्तले ग्रामीण क्षेत्रमा वित्तीय सेवासँगै महिला सशक्तीकरण पनि गरेको बताए। लघुवित्तले प्रवाह गरेको सानो सानो ऋणको सदुपयोग गर्नेहरूले आर्थिक प्रगति गरेको उनले बताए। कार्यक्रमको अध्यक्षसमेत रहेका जीवन विकास लघुवित्त वित्तीय संस्थाका प्रमुख कार्यकारी अधिकृत सञ्जयकुमार मण्डलले बजारमा फैलिएको ऋण मिनाहाको हल्लाले लघुवित्त संस्थाहरू प्रभावित भएको बताए । राज्यले ऋण मिनाहाको हल्लालाई चिर्न ठोस कदम चाल्नुपर्ने बताए । सरकार अहिले ऋण मिनाहा गर्न सक्ने अवस्थामा छैन सबैलाई थाहा छ, उनले भने, सरकारले गठन गरेको वार्ता समितिको निष्कर्ष पनि सार्वजनिक गरिदिनुपर्छ । लघुवित्त नहुँदा गरिब नागरिकलाई काम गर्न गाह्रो हुने बताए। ऋण भनेको जनताको पैसा हो, जनताको पैसा नतिर्न भन्नु वित्तीय अपराध हो,' उनले भने, 'ऋण नतिर्न उकास्ने जो कोहीलाई कानुनको दायरामा ल्याउनु पर्छ।' लघुवित्तमा काम गर्ने कर्मचारी विपन्न वर्गबाटै आएको बताउँदै उनले कर्मचारीको मोरल डाउन हुन नदिन सबै पक्षले भुमिका निभाउनु पर्ने बताए। लघुवित्तले सामाजिक उत्तरदायित्वसहित पारदर्शी रूपमा काम गरिरहेका उनले बताए। कार्यक्रममा लघुवित्तबाट ऋण लिएका उद्यमीहरूले आफ्नो सफलताको कथा सुनाएका थिए।"
आफूलाई परिवर्तन गर्न नसक्ने नेता एमालेमा टिक्दैन : उपमहासचिव ज्ञवाली,"तानसेन : नेकपा एमालेका उपमहासचिव प्रदीप ज्ञवालीले समयअनुसार परिवर्तन हुन नसक्ने नेताले एमालेमा राजनीति गर्न नसक्ने बताएका छन्। प्रशिक्षण कार्यक्रममा बोल्दै उनले पुरानो सोंचका आधारमा अब एमालेमा नेता बन्नसक्ने अवस्था नभएको बताए। समयअनुसार परिवर्तन हुनेगरी नेताहरूले आआफ्नो क्षमताको विकास गर्नुपर्ने उनको भनाइ छ। मुलुक परिवर्तन गर्ने एकमात्र पार्टी एमाले भएकाले पार्टीसँगै नेता पनि आधुनिक जमाना अनुसारको हुनुपर्ने, सामाजिक सञ्जाल, अनलाइनको विषयमा जानकार भई अध्ययनशील हुनुपर्ने उपमहासचिव ज्ञवालीले कार्यकर्ताहरूलाई प्रशिक्षणमा जोड दिए। 'पछिल्लो समय आधुनिक प्रविधिले फड्को मार्दै गएको छ। यिनै प्रविधिसँग खेल्नसक्ने युवा राजनीतिमा आउन थालेका छन्। अझै पनि अधिकांश नेता पुरानै शैलीमा रहेकाले समय सापेक्ष बन्न नसके अब जनताले विश्वास गर्दैन,' उनले भने।"
संघीय संसदको महासचिवमा पद्मप्रसाद पाण्डे नियुक्त,काठमाडौं : संघीय संसदको महासचिवमा पद्मप्रसाद पाण्डे नियुक्त भएका छन्। राष्ट्रपति रामचन्द्र पौडेलले पाल्पा निवासी पाण्डेलाई आजदेखि लागू हुनेगरी संघीय संसदको महासचिव पदमा नियुक्त गरेका हुन्। प्रतिनिधिसभाका सभामुख देवराज घिमिरे र राष्ट्रियसभाका अध्यक्ष गणेशप्रसाद तिमिल्सिनाको संयुक्त सिफारिसमा नेपालको संविधानको धारा १०६ को उपधारा (१) बमोजिम पाण्डेयलाई महासचिव पदमा नियुक्त गरिएको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्।
यादव नेतृत्वको सांसदहरूले भेटे उत्तर प्रदेशका मुख्यमन्त्री योगी आदित्यनाथ र राज्यपाल आनन्दीबेन पटेल,"काठमाडौं : भारत भ्रमणमा रहेको नेपाली सांसदहरूको प्रतिनिधिमण्डलले उत्तर प्रदेशका मुख्यमन्त्री योगी आदित्यनाथसँग शिष्टाचार भेटवार्ता गरको छ। प्रतिनिधिसभाको अन्तर्राष्ट्रिय सम्बन्ध तथा पर्यटन समितिका सभापति राजकिशोर यादवको नेतृत्वमा रहेको सो प्रतिनिधिमण्डलले सोमबार लखनउस्थित सरकारी निवासमा मुख्यमन्त्री योगी आदित्यनाथसँग भेटवार्ता गरेको हो। मुख्यमन्त्री योगी आदित्यनाथले नेपाली सांसदहरूसँग भेटवार्ता भएको पुष्टि गरेका छन्। सामाजिक सञ्चालमा तस्बिर सार्वजनिक गर्दै मुख्यमन्त्री आदित्यनाथले भगवान पशुपतिनाथ तथा छिमेकी देशबाट आएका सांसदगणसँग भेटवार्ता भएको उल्लेख गरेका छन्। सो टोलीले आजै उत्तर प्रदेशकी राज्यपाल अनन्दीबेन पटेलसँग भेटवार्ता गरेको थियो। लखनउस्थित राजभवनमा राज्यपाल पटेलसँग शिष्टाचार भेट गरेको हो। भेटमा राज्यपाल पटेलले नेपालको शैक्षिक स्तर उकास्ने विषयमा सहयोग गर्ने प्रतिवद्धता जनाएकी थिइन्। उनले भारत र नेपालको विश्वविद्यालयबीच भएको समझदारीअनुसार शैक्षणिक आदान प्रदान, भाषासम्बन्धी शिक्षण र विद्यार्थीबीच शैक्षिक टूरको बढावा दिने बताएकी थिइन्। ११ सदस्सीय प्रतिनिधिमण्डललाई भारतीय परम्पराअनुसार राजभवनमा स्वागत गरिएको थियो। यादव नेतृत्वको प्रतिनिधिमण्डलले यसअघि भारतीय विदेशमन्त्री एस जयशंकर र गोवाका पर्यटनमन्त्री रोहन खाउन्टेसँग भेटवार्ता गरेको थियो।"
इलाम नगरपालिकामा कृषि ऐन निर्माण,"इलाम : इलाम नगरपालिकाले कृषि ऐन निर्माण गरेको छ। स्थापनाको ६५ वर्षपछि कृषि ऐन पारित गरेको हो। इलाम नगरपालिकाको १४ औं नगरसभाले ऐन पारित गरेको इलाम नगरपालिकाकी उपप्रमुख विष्णु कुमारी लिम्बु (दहाल)ले जानकारी दिइन्। उनले नगर सभाले पारित गरेको ऐन तत्काल कार्यान्वयनमा ल्याउने बताइन्। उनले भनिन् ऐन बनेपछि किसानको पहिचान गर्न किसानलाई वर्गीकरण सहितको किसान परिचयपत्र दिन समेत बाटो खुलेको छ। ऐनले किसानलाई न्यायोचित अवसर प्रदान गर्न समेत सहयोग गर्ने उनको भनाइ छ। उनले आगामी नगर सभाबाट कृषि नीति समेत ल्याउने बताइन्। इलाम नगरपालिकासँगै कोशी प्रदेशमा कृषि ऐन जारी गर्ने जिल्ला सात पुगेका छन्। यस अघि कोशी उदयपुरको वेलका नगरपालिका र कटारी नगरपालिका, इलामको सन्दकपुर गाउँपालिका, झापाको कनकाई नगरपालिका, ओखलढुंगाको सिद्धिचरण नगरपालिका र सुनकोशी गाउँपालिकामा कृषि ऐन बनेको छ।"
मानव अधिकारलाई सरकारले उच्च प्राथमिकतामा राखेको छ : प्रधानमन्त्री,"काठमाडौं : प्रधानमन्त्री पुष्पकमल दाहालले मानव अधिकारको सम्मान, संरक्षण र सम्बर्द्धनलाई सरकारले उच्च प्राथमिकतामा राखेको बताएका छन्। सिंहदरबारमा मंगलबार आयोजित मानव अधिकार पुरस्कार वितरण समारोहलाई सम्बोधन गर्दै प्रधानमन्त्री दाहालले मानव अधिकारसँग सबै अधिकारलाई सरकारले उच्च सम्मान गर्दै आएको बताए। 'नेपालको संविधान, कानुन, आवधिक योजना, सरकारका नीति तथा कार्यक्रम, संस्थागत व्यवस्था सबैको आधारस्तम्भ मानव अधिकार नै हो। मानव अधिकार बिना मानवीय मर्यादा, मूल्य मान्यता र मानव सभ्यताको संरक्षण हुन नसक्ने यथार्थतालाई सरकारले स्वीकार गरेको छ,' उनले भने। मानव अधिकारसँग सम्बन्धित अधिकांश अधिकार संविधानको मौलिक हकका समावेश गरिएको उल्लेख गर्दै प्रधानमन्त्री दाहालले मानव अधिकारको संरक्षण र सम्बर्द्धनको जिम्मेवारीसहित प्रभावकारी अनुगमन र सुपरीवेक्षण गर्ने राष्ट्रिय मानव अधिकार आयोग, राष्ट्रिय महिला आयोग लगायतका विभिन्न संवैधानिक आयोगहरूको स्थापना भई क्रियाशील भएको बताए। मानव अधिकारको हननमा स्वतन्त्र र सक्षम न्यायपालिकाबाट उपचार प्रदान गर्ने संवैधानिक प्रत्याभूति गरिएको बताउँदै उनले भने, 'मानव अधिकारको सम्मान, संरक्षण र सम्बर्द्धन गैरसरकारी संस्था, नागरिक समाजसँगको समन्वयात्मकरूपमा मात्र सफल हुने कार्य भएको हुँदा मानव अधिकारको क्षेत्रमा सम्बद्ध क्रियाशील निकायको महत्त्वपूर्ण भूमिकालाई उपयोग गरी विभिन्न चेतनामूलक कार्यक्रमहरू सशक्त बनाइएका छन्।'"
होन्डाको एसपी१२५ मोटरसाइकल सार्वजनिक,"काठमाडौं : होन्डा एसपी१२५ मोटरसाइकल सार्वजनिक भएको छ। नेपालका लागि होन्डा ब्रान्डको आधिकारिक बिक्रेता स्याकार ट्रेडिङ कम्पनी प्रालिले मोटरसाइकल सार्वजनिक गरेको हो। एसपी १२५ बीएसभीआई, १२५ सीसी हर्स पावर रहेको यस मोटरसाइकल बीएसभीआई प्रविधियुक्त रहेको छ। यसै कारणले ग्राहकको दैनिकीलाई अझ बढी सहज, विश्वसनीय र भरोसायुक्त बनाउने कम्पनीको विश्वास छ। मोटरसाइकलमा रहेको विशेष किसिमको चक्का तथा आर्कषक डिजिटल मिटरले चालकलाई गज्जबको अनुभव दिने कम्पनीले जनाएको छ। आधुनिक प्रविधिको एसीजी स्टार्टरले सवारीबाट निस्कने झर्को आवाजलाई सूक्ष्म मधुर आवाजमा रुपान्तरित गरिदिने हुँदा यात्रा अवधीभर चालकको मनोभावना प्रफुल्लित र सकारात्मक हुने छ। कम्पनीका अनुसार ह्यान्डलमा रहेको इन्जिन स्टार्ट स्टप स्वीचले चालकको यात्रा सहजपूर्ण बनाउनुको साथै सवारीमा प्रयोग भएको गुणस्तरीय एलईडी हेडलाइटले जुनसुकै मौसम तथा परिस्थितिमा ग्राहकलाई सुरक्षाको प्रत्याभूति दिनेछ। एसपी १२५ मोटरसाइकलको प्रारम्भिक मूल्य २ लाख ७८ हजार ९०० रुपैयाँ छ। सीमित अवधिका लागि तोकिएको यो मूल्यमा नजिकैको होन्डा शोरुम वा होन्डा नेपालको आधिकारिक वेवसाइटमा गई उपलब्ध क्यूआर कोड स्क्यान गरी खरिद वा बुकिङ गर्न सकिने कम्पनीले जनाएको छ।"
"नागढुंगासिस्नेखोला सुरुङ निर्माणमा संसदीय समितिको चासो, सरकारलाई ध्यानाकर्षण गराउने","काठमाडौं : राष्ट्रियसभाअन्तर्गतको दिगो विकास तथा सुशासन समितिले नागढुंगासिस्नेखोला सुरुङ मार्ग निर्माणमा देखिएका समस्या समाधान गर्न सरकारको ध्यानाकर्षण गराउने भएको छ। मंगलबार सुरुङ मार्गको स्थलगत अनुगमन गर्दै समितिले सबै समस्या समाधान गर्दै द्रूत गतिमा आयोजना सम्पन्न गर्नुपर्ने भएकाले छिटो भन्दा छिटो समस्या समाधान गर्न सरकारको ध्यानाकर्षण गराउने जनाएको हो। समितिका सभापति प्रकाश पन्थले आयोजना निर्माणको काम सन्तोषजनक नै देखिएको बताए। उनले धादिङ र काठमाडौंका क्षेत्रमा मुआब्जालगायतका केही समस्या रहेको भन्दै यसलाई समाधान गर्न सरकारलाई आवश्यक निर्देशन दिने बताए। अहिलेको अवस्थामा काम भए केही दिनभित्रै सुरुङ मार्गको ब्रेक थ्रु हुने जानकारी पाएको उनले बताए। सभापति पन्थले आयोजना समयमा नै सम्पन्न गर्न सवैले जोडबल गर्नुपर्ने भन्दै एक वर्षभित्रमै सुरुङमार्ग पूर्णरूपमा सम्पन्न हुनसक्ने देखिएको बताए। निर्माणाधीन काठमाडौं धादिङ जोड्ने नागढुंगासिस्नेखोला सुरुङ मार्ग आयोजनाको समग्र भौतिक प्रगति करिब ६८ प्रतिशत रहेको नागढुंगा सुरुङ मार्ग आयोजनाले जनाएको छ। काठमाडौं र धादिङतर्फ मुख्य सुरुङ मार्ग २ हजार ६८८ मिटरमध्ये २ हजार ६३६ मिटर सुरुङ खन्ने काम पूरा भएको आयोजनाको भनाइ छ। हालसम्म मुख्य, सहायक सुरुङ, वोर्किङ अडिट् सुरुङ खन्ने काम सम्पन्न भएको आयोजनाले जानकारी दिएको छ। सम्झौताअनुसार जापनिज निर्माण कम्पनी हाजमा एन्डो कर्पोरेसनले २६ जुलाई २०२३ सम्म आयोजना निर्माण सम्पन्न गर्नु पर्ने भएपनि निर्धारित समयमा आयोजना पूरा नहुने भएपछि सरकारले आगामी २५ अप्रिल २०२४ सम्मको लागि समय थप गरेको छ। २०७६ कात्तिकमा तत्कालीन प्रधानमन्त्री केपी शर्मा ओलीले उक्त सुरुङमार्ग शिलान्यास गरेका थिए। सरकारको ४ अर्ब ८० करोड रुपैयाँ र जापान सरकारको १५ अर्ब ८० करोड रुपैयाँ ऋण सहयोग गरी कूल करिब २० अर्ब ६० करोड रुपैयाँ लगानीमा सुरुङ मार्ग निर्माण हुन लागेको हो।"
ऋतिक र दीपिकाको चुम्बनको दृश्यलाई लिएर विवाद,"काठमाडौं : ऋतिक रोशन र दीपिका पादुकोन अभिनित 'फाइटर' फिल्ममा देखाइएको चुम्बनको दृश्य विवादित बनेको छ। इन्डियन एयर फोर्समा कार्यरत कमाण्डर सौम्यदीप दासले चुम्बनको दृश्यलाई लिएर फिल्म निर्देशक, अभिनेता ऋतिक रोशन र अभिनेत्री दीपिका पादुकोनलाई 'लिगल नोटिस' पठाएका छन्। कमाण्डर दासले इन्डियन एयर फोर्सको पोसाकमै देखाइएको चुम्बनको दृश्यले संस्थाको अपमान गरेको बताएका छन्। उनले इन्डियन एयर फोर्सको पोसाक कपडाको टुक्रामात्र नभएर देशको लागि गरिएको त्याग, अनुशासन र समर्पणको निशानी भएको उल्लेख गरेका छन्। पोसाकमै त्यसखालको दृश्य देखाउनु गलत रहेको उनको भनाइ छ। उनले देशको प्रतीक रहेको कुनै पनि कुरालाई 'रोमान्टिक एंगल' देखाउनु गलत रहेको बताएका छन्। पोसाकै त्यसखालको हरकत गर्नु अनुशासन र नियमको उल्लंघन हुने उनले पत्रमा लेखेका छन्। कमाण्डर दासले फिल्मबाट उक्त दृश्य हटाउन माग गरेका छन्। उनले फिल्म निर्माण टोलीले इन्डियन एयर फोर्स र कार्यरत जवानहरूसँग माफी माग्नुपर्ने समेत बताएका छन्। सिद्धार्थ आन्नदले निर्देशन गरेको उक्त फिल्मले हालसम्म ३५० करोड कमाइ गरिसकेको छ।"
नेपाली बजारमा ओमोडा ई५ सार्वजनिक,"काठमाडौं : नेपाली बजारमा ओमोडा ई५ सार्वजनिक गरेको छ। एसपिजी अटोमोबाइल्सले ओमोडा ई५ गाडी नेपालमा सार्वजनिक गरेको हो। यसमा ६१ केडब्ल्यू (किलोवाटआवर) को ऊर्जा क्षमता भएको लिथियम आइरन फस्फेट ब्लेड ब्याट्री छ जसले ४३० किलोमिटरको (डब्ल्यूएलपिटी मानक)रेन्ज प्रदान गर्ने कम्पनीले दाबी गरेको छ। ओमोडा ई५ गाडी फ्रन्टमाउन्टेड इलेक्ट्रिक मोटर र ३४० न्यूटनमिटर टर्कद्वारा सञ्चालित हुन्छ। ५९ लाख ४९ लाख रुपैयाँको प्रारम्भिक मूल्यमा सार्वजनिक गरिएको ओमोडा इ५ अत्याधुनिक सुविधाले सुसज्जित रहेको छ। एलइडी प्रोजेक्टर हेडल्याम्प, १८ इन्च एलोय ह्विल, कालो, नीलो र सेतो टोनको छालाको सिट र २४६ इन्चको डुअल स्क्रिन जस्ता विशेषताहरूद्वारा यो गाडी सम्पन्न रहेको छ। यसमा विभिन्न उन्नत ड्राइभर असिस्टेन्स सिस्टम सुविधा पनि रहेको छ। जसमध्ये लेन डिपार्चर वार्निङ र प्रिभेन्सन्, ब्लाइन्ड स्पट डिटेक्सन, इमरजेन्सी लेन किपिङ, रियर क्रस ट्राफिक एलर्ट, एडाप्टिभ क्रुज कन्ट्रोल, फ्रन्ट कोलिजन वार्निङ र अटोनोमस इमरजेन्सि ब्रेकिङ, हिल स्टार्ट असिस्ट, हिल डिसेन्ट कन्ट्रोल तथा १७ वटाभन्दा बढी अन्य एडिएएस सुरक्षा सुविधाहरू पर्दछन्। यसको बाहिरी एक्स्टेरियरमा, एक्सआकारको फ्रन्ट फेस र डायनामिक फास्टब्याक आकार, स्ट्याग्रड मेट्रिक्स टेललाइट, टीआकारको डेटाइम रनिङ हेडलाइटसहित अत्याधुनिक र मनमोहक डिजाइन छ। भित्र इन्टेरियरमा, २५६ रङको एम्बियन्ट लाइट, सोनीको प्रिमियम ८ स्पिकर सहितको क्रोम डोर ह्यान्डल, इलेक्ट्रिक सनरूफ, ५० वाटको वायरलेस फोन चार्जर, भेन्टिलेटेड सिटहरू, ६ वटा एयरब्याग जस्ता सुविधा पाइन्छ, जसले प्रयोगकर्ताहरूलाई सहज, आरामदायी र समृद्ध यात्रा अनुभव प्रदान गर्दछ। कम्पनीका अनुसार २८ मिनेटमै ३० प्रतिशतबाट ८० प्रतिशतमा चार्ज गर्न सक्ने द्रुत चार्जिङ प्रविधि रहेको छ।"
"नेप्सेमा ९ अंकको वृद्धि, साढे २ अर्बको सेयर कारोबार","काठमाडौं : सेयर बजार आज एकल अंकले वृद्धि भएको छ। नेप्से परिसूचक ९४४ अंकले बढेर २०८५७१ विन्दुमा कायम भएको हो। सेन्सेटिभ इन्डेक्स भने ०३८ प्रतिशतले घट्यो। अघिल्लो कारोबार दिन सोमबार नेप्से १४५७ अंकले बढेको थियो। सो दिन २ अर्ब ४३ करोड मूल्य बराबरको सेयर कारोबार भएको थियो। नेप्से एकल अंकले बढेपनि कारोबार रकम भने सोमबारको तुलनामा बढेको छ। आज ३१५ कम्पनीको ७६ लाख २४ हजार ३७६ कित्ता सेयर २ अर्ब ५९ करोड १५ लाख ३४ हजार ९०७ रुपैयाँमा खरिदबिक्री भए। साढे दुई करोड बढि मूल्यको कारोबार भएको बजारमा एउटा मात्रै कम्पनीको सेयर सकारात्मक सर्किट लेभलमा कारोबार भयो। समाज लघुवित्त वित्तीय संस्थाको सेयर ९९९ प्रतिशतले बढेको हो। गुराँस लघुवित्त वित्तीयको ९४२ प्रतिशतले मूल्य बढ्दा युनाइटेड अजोड इन्स्योरेन्सको ७४०,दोर्दी जलविद्युतको ६९६ र लक्ष्मी उन्नति कोषको ६३२ प्रतिशतले मूल्य बढेको हो। यसदिन सामलिङ पावरका लगानीकर्ताले भने गुमाए। सो कम्पनीको सेयर १० प्रतिशतले घट्यो। हिमालयन रिइन्स्योरेन्स ३३ करोड बढि मूल्यको सेयर कारोबार गरी शीर्षस्थानमा रह्यो। यसैगरी माउन्टेन इनर्जी नेपालको १६ करोड,नेपाल रिइन्स्योरेन्सको ८ करोड र हाथवेको ७ करोड मूल्य बराबरको सेयर कारोबार भयो। यसदिन दुई उपसमूहबाहेक ११ उपसमूहका सूचक सकारात्मक देखिए। अदर्श र ट्रेडिङ उपसमूहबाहेक अन्य उपसमूहको सूचक बढेको हो। कारोबारमा आएका १८१ कम्पनीको मूल्य बढ्दा ५७ वटाको घट्यो भने ९ को मूल्य स्थिर रह्यो।"
मूर्ति बनाउने चटारो,"रौतहट : सरस्वती पूजा नजिकिँदै गर्दा रौतहटका मूर्ति बनाउने कालीगढहरू हिजोआज निकै व्यस्त देखिन्छन्। उनीहरू अहिले विभिन्न आकारका सरस्वतीका मूर्ति बनाउने तथा रंगरोगन गर्नमा व्यस्त छन्। अधिकांस विद्यालयले मूर्ति बनाउन कालीगढहरूलाई जिम्मा दिएका छन्। गौर नगरपालिका४ का कालीगढ ओम प्रकाश पण्डितलाई केही दिनअघि देखि भ्याईनभ्याई छ। सदरमुकाम गौरमा रहेका दुई दर्जन बढी निजी तथा सामुदायिक विद्यालयमा सरस्वती पूजाका लागि राखिने सरस्वतीको मूर्ति बनाउने जिम्मा उनले पाएका छन्। गौरमा रहेका निजी तथा सामुदायिक विद्यालयहरूसँग सरस्वती पूजाका लागि २ हजारदेखि २० हजारसम्मका मूर्ति बनाउने जिम्मा लिएको उनी बताउँछन्। सरस्वती पूजा नजिकिएसँगै आफूहरूको कामको सिजन नजिकिएकाले पण्डितले बताए। उनीसँगै रिकेश पण्डित र लखेन्द्र पण्डित पनि सरस्वतीको मूर्तिको रंगरोगनमा व्यस्त छन्। दुर्गा पूजा, सरस्वती पूजा, विश्वकर्मा पूजा, कृष्ण जन्माष्टमी आउनु एक महिनाअघिबाट उनीहरूलाई मूर्ति बनाउने चटारो सुरु हुन्छ। मूर्ति बनाएर परिवाल पाल्न सहज भएको राम एकवाल पण्डितले बताए। जिल्लाका निजी तथा सरकारी गरी करिब ५ सय विद्यालयले सरस्वतीको मूर्तिको माग गरेको छन्।"
जलजलाका सबै वडाको आफ्नै भवन,"बेनी : जलजला गाउँपालिकाले सबै वडा कार्यालयको भवन निर्माण गरेको छ। जलजला म्याग्दीको सदरमुकाम बेनी बजारसँगै रहेको पर्वतको स्थानीय तह हो। ९ वटा वडा रहेको जलजलाले ८ वटा वडाको भवन नयाँ बनाएको हो। तत्कालीन माभफाँट गाविसको मल्लाज स्थित भवनमा हाल नम्बर ३ को कार्यालय सञ्चालन भएको छ। करिब पाँच करोड रुपैयाँको लगानीमा वडा कार्यालय भवन निर्माण भएको प्रमुख प्रशासकीय अधिकृत फडिन्द्रप्रसाद आचार्यले बताए। चार वटा नयाँ भवनबाट सेवा सुरु भइसकेको छ, उनले भने चार वटा भवन प्रयोगका लागि तयारी अवस्थामा छन्। वडा नम्बर ६ शालिजा, वडा नम्बर ७ धाइरिङ, वडा नम्बर ८ नाग्लीवाङ र वडा नम्बर९ बनौको वडा कार्यालयले नयाँ भवनबाट सेवा सुरु गरेका छन्। १ नम्बर वडा बाँसखर्क, २ नम्बर वडा मल्लाज, ४ नम्बर वडा फट्केढुङ्गा र ५ नम्बर वडा लेकफाँटको भवनमा वडा कार्यालय सञ्चालनको तयारी भएको छ। वडा नम्बर १, ४, ५, ६, ७ र ९ को भवन निर्माणका लागि २०७९ पुष १२ गते तीन करोड २६ लाख सात हजार ५५१ रुपैयाँमा जयलक्ष्मीअभिनव जेभी बाग्लुङले ठेक्का लिएको थियो। निर्माण कम्पनीले सबै भवन हस्तान्तरण गरिसकेको गाउँपालिकाका ईञ्जिनियर सुनिल बानियाले बताए। भवनमा वडा अध्यक्ष, सचिव, जनप्रतिनिधिहरूको कार्यकक्ष र बैठक कक्ष छन्। आफ्नै भवन भएपछि सेवा प्रवाहमा सहज र व्यवस्थित भएको गाउँ कार्यपालिकाका प्रवत्ता समेत रहेका वडा नम्बर ८ नाग्लीवाङका अध्यक्ष हरिविकास जिसीले बताए। यसअघि सामुदायिक भवन र निजी घर भाडामा लिएर वडा कार्यालय सञ्चालन गरिएको थियो, उनले भने कर्मचारी र जनप्रतिनिधिलाई काम गर्न र सेवाग्राहीलाई सेवा लिन सहज भएको छ। यसैगरी गाउँपालिकाको केन्द्र लामाखेतमा आवास र स्टोर (भण्डारण) भवन निर्माण तीव्रताका साथ अघि बढेको छ। एक रोपनी जग्गामा २ तले सभाहलसहित २३ वटा कोठा भएको स्टील स्टक्चर प्रविधिको भवन निर्माण गर्न लागिएको गाउँपालिकाका अध्यक्ष राजुप्रसाद आचार्यले बताए।"
संसदमा प्रभावकारी भूमिका निर्वाह गर्न जसपा सांसदहरूलाई निर्देशन,काठमाडौं : जनता समाजवादी पार्टी (जसपा)ले संसदमा प्रभावकारी भूमिका निर्वाह गर्न सांसदहरूलाई निर्देशन दिएको छ। सिंहदरबारमा मंगलबार बसेको संसदीय दलको बैठकले संसदको जारी अधिवेशनमा प्रभावकारी भूमिका निर्वाह गर्न सांसदहरूलाई निर्देशन दिएको हो। महत्वपूर्ण विधेयकको छलफलका क्रममा उपस्थिति जनाउन र पार्टीको धारणा अभिव्यक्त गर्न बैठकले सांसदहरूलाई निर्देशन दिएको जसपा प्रमुख सचेतक प्रदीप यादवले जानकारी दिए। संसदको हिउँदे अधिवेशनमा सांसदको भूमिका र अधिकभन्दा अधिक बैठकमा भाग लिएर विधेयकहरूलाई प्रभावकारी बनाउने विषयमा छलफल भएको उनले बताए। उनले संसदको क्यालेन्डरलाई प्रभावकारीरूपमा कार्यन्वयन गर्नुपर्नेमा जोड रहेको बताए।
हेटौंडा सिमेन्ट उद्योगको उत्पादन पुनः सुरु,मकवानपुर : साढे तीन महिनादेखि बन्द रहेको हेटौंडा सिमेन्ट उद्योगले सिमेन्टको पुनःउत्पादन सुरु गरेको छ। सिमेन्ट उत्पादनका लागि आवश्यकपर्ने कच्चापदार्थ कोइलाको अभावमा विगत लामो समयदेखि सिमेन्ट उत्पादनलाई बन्द गर्नुपरेको उद्योग व्यवस्थापनले जनाएको छ। उद्योगमा आर्थिक संकट भएका कारणले बोलपत्र आह्वान गरी कोइला खरिद गर्न कठिनाइ उत्पन्न भएको सो उद्योगका नायब महाप्रबन्धक नवीनकुमार कर्णले जानकारी दिए। उद्योग व्यवस्थापनले हालै बोलपत्र आह्वान गरिएको र वैकल्पिक उपायको अवलम्बन गरी हाल दुई चरणमा करिब एक हजार आठ सय मेट्रिकटन कोइला ल्याई सकिएको एवं अर्को चरणमा थप कोइला ल्याइने प्रक्रिया सुरु भइसकेको हेटौंडा सिमेन्ट उद्योगका महाप्रबन्धक वसन्तराज पाण्डेले जानकारी दिए। कोइला ल्याउने ढुवानीकर्तासँग उद्योग व्यवस्थापनले वैकिल्पक उपाय अवलम्बन गरी आपसी समझदारीका आधारमा थप कोइला उधारोमा ल्याइरहेको पनि उनले सुनाउनुभयो। सिमेन्ट उत्पादन गर्न प्रयोग हुने क्लिंकर यन्त्र आजदेखि पुनःसञ्चालनमा ल्याइएको छ। उद्योगमा क्लिंकर उत्पादनका लागि दैनिक १०० मेट्रिकटन कोइला आवश्यक पर्दछ। यसैबीच सो उद्योगका महाप्रबन्धक पाण्डेले अब नियमित कोइला आपूर्ति भइरहने हुँदा निकट भविष्यमा उद्योग बन्द नहुने बताए। उद्योगमा साविक सिमेन्ट उत्पादन गर्ने क्षमता दैनिक १८ हजार बोरा रहेकामा हाल विभिन्न उपकरण जीर्ण भएको हुँदा अहिले दैनिक १० हजार बोरामात्र सिमेन्ट उत्पादन हुने गरेको सो उद्योगले जनाएको छ। एक अर्ब ३८ करोड रुपैयाँको लगानीमा २०३३ सालमा हेटौंडा सिमेन्ट उद्योगको स्थापना गरिएको थियो।
अजायार र अल अली ग्रुप युएईबीच साझेदारीका लागि एमओयू,"काठमाडौं : डायमण्ड (हिरा)को अन्तर्राष्ट्रिय ब्रान्ड अजाया, नेपाल र दुबईको अल अली ग्रुपबीच साझेदारीका लागि एमओयू भएको छ। अजाया ब्रान्डलाई विश्व बजारमा लैजाने र नेपालमा पर्यटन व्यवसायमा साझेदारी गर्ने उद्देश्यले दुई व्यापारिक समूहले मंगलबार एक समझदारीपत्र (एमओयू)मा हस्ताक्षर गरेका हुन्। अल अली ग्रुपका कार्यकारी अध्यक्ष महामहिम याकुव अल अली र अजाया नेपालका राकेश कुमार अडुकियाले उक्त समझदारीपत्रमा हस्ताक्षर गरे। यो समझदारीले विज्ञता र लगानीलाई एकै ठाउँमा ल्याएको हुँदा अजायाले छोटो समयमै विश्व बजारमा पहिचान बनाउने अपेक्षा गरिएको छ। त्यसैगरी विश्वकै चर्चित पर्यटन गन्तव्य दुबईको अनुभवी एवं प्रतिष्ठित कम्पनीलाई नेपालको पर्यटन क्षेत्रमा लगानी गर्न यो समझदारीले प्रोत्साहित गर्नेछ। विश्व बजारमा नेपाली हस्तकलाको प्रवर्द्धनमा पनि यो समझदारी कोसेढुंगा बन्न सक्ने अपेक्षा गरिएको छ। अजायाका राकेश अडुकियाले भने 'अजाया हामीले डायमन्डमा हासिल गरेको विशेषज्ञताका आधारमा अघि बढाइएको ब्रान्ड हो। यसलाई नेपालमा मात्रै नभएर विश्व बजारमै स्थापित गर्ने लक्ष्य छ। अल अली ग्रुपसँगको साझेदारीले लगानी र विशेषज्ञतालाई एकै ठाउमा ल्याउने काम गरेकाले यो नेपाली ब्रान्ड छोटो समयमै विश्व बजारमा स्थापित हुने अपेक्षा गरेका छौं।' त्यसैगरी विशाल सम्भावना रहेको नेपालको पर्यटन क्षेत्रमा विदेशी लगानी भित्र्याउन पनि यो समझदारीले सहयोग गर्ने उनले बताए। निकट भविष्यमै अल अली ग्रुप र अजायाको संयुक्त लगानीका उद्योगमार्फत पर्यटन क्षेत्रमा प्रवेश गर्ने बताए। अल अली ग्रुपका कार्यकारी अध्यक्ष महामहिम याकुव अल अलीले नेपालको पर्यटन क्षेत्रमा लगानी गर्ने आफ्नो समूहको चाहनालाई मूर्त रुप दिन यो समझदारी कोसेढुंगा साबित हुने बताए।"
"भोलि प्रतिनिधिसभा बैठक, के छन् एजेण्डा?","काठमाडौं : संघीय संसद्अन्तर्गतको प्रतिनिधिसभा बैठक भोलि बस्ने भएको छ। बैठक बिहान ११ बजेका लागि डाकिएको संघीय संसद्को कार्यवहाक महासचिव पद्मप्रसाद पाण्डेले जानकारी दिएका छन्। बैठकमा कानुन,न्याय तथा संसदीय मामिलामन्त्री धनराज गुरुङले कानुन न्याय तथा मानव अधिकार समितिको प्रतिवेदनसहितको सम्पत्ति शुद्धिकरण (मनी लाउण्डरिङ) निवारण तथा व्यावसायिक वातावरण प्रवर्द्धन सम्बन्धी केही ऐनलाई संशोधन गर्ने विधेयक २०८० माथि छलफल गरियोस् भनी प्रस्ताव प्रस्तुत गर्ने संभावित कार्यसूची रहेको छ। मन्त्री गुरूङले सम्पत्ति शुद्धिकरण निवारण तथा व्यावसायिक वातावरण प्रवर्द्धन सम्बन्धी केही ऐनलाई संशोधन गर्ने विधेयक २०८० लाई पारित गरियोस् भनी प्रस्ताव प्रस्तुत गर्ने संभावित कार्यसूचीमा उल्लेख छ। यसैगरी बैठकमा सभामुख देवराज घिमिरेले नेपाली कांग्रेसका केन्द्रीय सदस्य एवं पूर्वमन्त्री केशवकुमार बुढाथोकीको निधनप्रति शोक प्रस्ताव प्रस्तुत गर्ने संभावित कार्यसूची छ। नेता बुढाथोकीको सोमबार निधन भएको हो।"
हिमचितुवाको आक्रमणबाट ९ च्याङ्ग्रा मरे,जोमसोम : मुस्ताङको वारागुङ मुक्तिक्षेत्र३ घ्याकर गाउँमा हिमचितुवाले नौवटा च्यांग्रा मारेको छ। स्थानीय सन्दुक गुरुङको घर नजिकै रहेको च्यांग्रा गोठमा पसेर हिमचितुवाले ३६ वटा च्यांग्रामध्ये नौ वटा च्यांग्रा मारेको जिल्ला प्रहरी कार्यालय मुस्ताङले जनाएको छ। मध्यरातमा खोरभित्र पसेर हिमचितुवाले च्यांग्रा मारेको हो हिमचितुवाले खोरमा रहेका च्यांग्रालाई आक्रमण गर्दा नौ च्यांग्रा मारिएको र ६ वटा च्यांग्रा घाइते बनाएको जिल्ला प्रहरी कार्यालय मुस्ताङका प्रनाउ भोजराज पाण्डेले जानकारी दिए। उनका अनुसार हिमचितुवाले एक च्यांग्रा पुरै खाइदिएको र अर्को एक च्यांग्रा हिमचितुवाले साथै लिएर गएको बताउ। हिमचितुवाको आक्रमणबाट जोगिएका ३६ च्यांग्रामध्ये बाँकी १९ वटा सुरक्षित रहेको छ।
विदेशीको इशारामा नेपालबाट हिन्दू राष्ट्र हटाइए : कमल थापा,काठमाडौं : राप्रपा नेपालका अध्यक्ष कमल थापाले विदेशी शक्तिको इशारामा नेपालबाट हिन्दू राष्ट्र हटाइएको आरोप लगाएका छन्। मंगलबार विराटनगरमा राप्रपा नेपाल मोरङले आयोजना गरिएको पार्टी प्रवेश कार्यक्रमलाई सम्बोधन गर्दै राप्रपा नेपालका अध्यक्ष थापाले राजासँग संवैधानिक राजसंस्था राख्ने सहमति भए पनि तत्कालीन सात दलले सम्झौता उल्लंघन गरेको र विदेशी शक्तिको इशारामा नेपालबाट हिन्दू राष्ट्र र राजसंस्था हटाइएको आरोप लगाए। मुलुकलाई सनातन हिन्दू राष्ट्र बनाउन र संवैधानिक राजसंस्था कायम गर्न आफूहरूले आन्दोलन गर्नुपर्ने अवस्था आएको उनले बताए। थापाले राजनीतिक दलहरूको अकर्मण्यताका कारण मुलुकको अर्थतन्त्र धराशायी बन्दै गएकाले जनताले अवस्था र व्यवस्था परिवर्तन चाहेको बताए। सत्ताको खेलको नियम परिर्वतन नभए सम्म भ्रष्ट व्यावस्था र भ्रष्ट शासनबाट जनताले मुक्ति नपाउने उनको भनाइ छ।
अनुगमन तथा मूल्यांकनसम्बन्धी विधेयक संसदीय समितिबाट परिमार्जनसहित पारित,"काठमाडौं : अनुगमन तथा मूल्यांकन सम्बन्धमा व्यवस्था गर्न बनेको विधेयक संसदीय समितिबाट परिमार्जनसहित पारित भएको छ। सिंहदरबारमा मंगलबार बसेको प्रतिनिधिसभाअन्तर्गतका राज्य व्यवस्था तथा सुशासन समिति बैठकबाट अनुगमन तथा मूल्यांकन सम्बन्धमा व्यवस्था गर्न बनेको विधेयक परिमार्जनसहित पारित भएको हो। राष्ट्रिय सभामा उत्पत्ति भई पारित भएर सुझावसहित प्रतिनिधिसभामा पेस भएको उक्त विधेयकमा आएको सुझावहरूलाई समेत समेटेर परिमार्जनसहित पारित भएको सभापति रामहरि खतिवडाले जानकारी दिए। सरकारले मुलुकको विकास नीति तथा योजनाको अनुगमन तथा मूल्यांकनलाई गुणस्तरीय, व्यवस्थित, र प्रभावकारी बनाउन चार वर्षअघि उक्त विधेयक ल्याएको थियो।"
अझै हुन सकेन गोरखा नगरपालिकाको नगरसभा,"गोरखा : जिल्लाको सदरमुकाममा अवस्थित गोरखा नगरपालिकाले निर्धारित मिति गुज्रिसक्दा पनि नगरसभा आयोजना गर्न सकेको छैन। स्थानीय सरकार सञ्चालन ऐन २०७४ को परिच्छेद ४, दफा १९ तथा गण्डकी प्रदेशको स्थानीय तहको सभा सञ्चालन सम्बन्धी कार्यविधि(ऐन) २०७५, परिच्छेद २, दफा ३(१ र २) बमोजिम एउटा सभा सम्पन्न भएको मितिले ६ महिनाभित्र अर्को सभा गर्नुपर्ने उल्लेख छ। तर गोरखा नगरपालिकाले मिति गुज्रिएर तीनहप्ता बितिसक्दा पनि नगरसभा सम्पन्न गर्न नसकेको हो। गत असारभित्र बर्से अधिवेशन गरिसकेका गोरखाका पालिकाहरूले छ महिना नबित्दै गत पुस मसान्तभित्र हिउँदे सभा पनि सम्पन्न गरेका छन्। गोरखा नगरपालिकाले पनि पुस मसान्तभित्र नगरसभा गरिसक्नु पर्नेमा सो आयोजना गर्न नसकेको हो। नगरप्रमुख कृष्ण राना मगरले नगरसभा नै आह्वान नगरेको उपप्रमुख मसलीमाया थोकर दाबी गर्छिन्। मेयरसावले आह्वान गर्नुपर्ने नगरसभा आह्वानै नगरेकाले हुन नसकेको हो, उपमेयर थोकर भन्छिन्, उहाँ बहुमत कार्यपालिका सदस्यको अस्तित्व स्वीकार्न सक्नुहुन्न। सबैसँग समन्वय र सहकार्य गर्नुपर्छ भन्ने मानसिकता नहुँदा उहाँ कार्यपालिकाका बैठक डाक्न पनि सक्नुहुन्न, नगरसभा आह्वान गर्न पनि सक्नुहुन्न। वर्षे अधिवेशनलाई बजेट अधिवेशन र हिउँदे अधिवेशनलाई विधान अधिवेशन भनेर चिन्ने गरिन्छ। धेरै ऐन, नियम, नियमावली, कार्यविधि बनाउनुपर्नेमा नगरसभा नै नहुँदा नगरपालिका धेरै पछाडि पर्ने उनले चिन्ता व्यक्त गरिन्। नगरसभासम्बन्धी एजेण्डामा नै प्रवेश नगरी कार्यपालिकाको बैठक अन्त्य भएकाले नगरसभा आह्वान गर्न नसकिएको प्रमुख प्रशासकीय अधिकृत कृष्णप्रसाद सुवेदीले बताए। उनले भने, मैले बुझेसम्म गत पुसको १७ गते कार्यपालिकाको बैठक आह्वान भएको थियो। त्यो बैठकमा २० भन्दा धेरै एजेण्डाहरू थिए। तीमध्ये एक नगरसभा आयोजना सम्बन्धी पनि थियो, तर तीनचार वटा एजेण्डामा छलफल भएपछि बैठक टुंगियो। नगरसभाको एजेण्डामा छलफलै हुन पाएन। यथासमयमा नगरसभा नहुँदा लिजामा असर पर्ने उनले बताए। नगरप्रमुख राना मगरले भने नगरसभा गर्ने बताएका छन्। नगरसभा नगर्ने होइन, गर्ने हो, तर कार्यपालिकाको बैठक हुन नसकेर नगरसभा हुन नसकेको हो, उनले भने, अब कार्यपालिकाको बैठक पनि हुन्छ र त्यसपछि नगरसभा पनि अब हुन्छ। पुसमसान्तभित्र नगरसभा गरिसक्नुपर्ने बाध्यकारी नियम भने नभएको उनको भनाइ छ। गतवर्षको नगरसभा पनि हामीले चैतमा गरेका हौँ, उनी भन्छन्, कैयौँ पालिकाहरूले सभा नै गर्दैनन्, हामीले नगर्ने त भनेका छैनौँ, गर्ने नै हो, तर प्राविधिक कारणले ढिला भएको मात्रै हो। अब हुन्छ। यसैबीच गोरखा नगरपालिकाका नगरसभाका बहुमत सदस्यले सभाको माग गर्दै मेयर राना र प्रमुख प्रशासकीय अधिकृत सुवेदी समक्ष ध्यानाकर्षण पत्र पेश गरेका छन्। नगरसभाका कूल ७५ जनामध्ये उपप्रमुखसहित ४३ जना सदस्यले सोमबार ध्यानाकर्षण पत्र बुझाएका हुन्। नगर सभाबाट निर्णय गरी सम्पादन गर्नुपर्ने धेरै कामहरू सभा नभएका कारण प्रभावित भएको सो ध्यानाकर्षण पत्रमा उल्लेख छ। कार्यपालिका बैठकमा पेश गरिएका खानेपानी तथा सरसफाई व्यवस्थापन बोर्ड गठन लगायतका प्रस्तावहरू निर्णय हुन नसकेको बताइएको छ। भूउपयोग क्षेत्र वर्गीकरण नभएकोले जग्गा खरिद बिक्री अवरुद्ध भई जनताको आयस्रोतमा असर परेको छ, ध्यानाकर्षण पत्रमा भनिएको छ, नदीजन्य सामग्री रहेका क्षेत्रहरूको प्रारम्भिक वातावरणीय अध्ययन प्रतिवेदन(आईईई) हालसम्म स्वीकृत हुन नसक्दा उपयोग र बिक्री वितरणमा पनि प्रभाव परेको छ। नगर सभा नभएकै कारण एक वर्षअघि पृथ्वी जयन्तीका दिन भएको खर्च अझै भुक्तानी हुन नसकेको र कृषि र पशुका कार्यक्रमहरू समेत कार्यान्वयनमा ल्याउन नपाइएको बताइएको छ। तत्काल अधिवेशन गरी प्रभावित बनेका कार्यहरू सञ्चालन गर्न उनीहरूले माग गरेका छन्। समन्वयात्मक भूमिका निर्वाह गर्नुपर्ने प्रशासकीय अधिकृतको भूमिका एकांकी प्रवृत्तिको भएको ध्यानाकर्षण पत्रमा उल्लेख गरेका छन्।"
नेपाल र अमेरिकी सेनाबीच सैन्य अभ्यास सुरू,"काठमाडौं : नेपाली सेना र अमेरिकी सेनाबीचको संयुक्त सैन्य अभ्यास सुरू भएको छ। ' ' नाम दिइएको अभ्यासमा नेपाली सेनाका ३५ र अमेरिकी सेनाका १० जना सहभागी छन्। विसं २०६० सालदेखि सञ्चालन हुँदै आएको नेपाल र अमेरिकीबीचको सैन्य अभ्यासको यो ४१औं संस्करण हो। विपद् व्यवस्थापन, खोज तथा उद्धार, मानवीय सहायतालगायतका विषयमा केन्द्रित रहेर छाउनी र नगरकोट इलाकामा अभ्यास गरिने नेपाली सेनाको जनसम्पर्क तथा सूचना निर्देशनालय जंगी अड्डाले जनाएको छ। उक्त सैन्य अभ्यास फागुन २४ गतेसम्म चल्नेछ। नेपाली सेनाले अमेरिका, बेलायत, भारत, चीन, मंगोलिया, इन्डोनेसियालगायत देशहरूसँग खोज तथा उद्धार, विपद् व्यवस्थापन, प्रतिआतंकवाद, पर्वतारोहण, संयुक्त राष्ट्रसंघीय शान्ति मिसनलगायतका विषयमा सैन्य अभ्यास गर्दै आएको छ। त्यस्तै फागुन ८ गतेदेखि २१ गतेसम्म वीरेन्द्र शान्तिकार्य तालिम केन्द्रमा बहुराष्ट्रिय अभ्यास शान्ति प्रयासको चौथो संस्करण आयोजना हुने जंगी अड्डाले जनाएको छ।"
न्याय पाउनुपर्ने माग गर्दै होटल स्क्वायरको स्वीमिङ पुलमा घाइते भएका शाक्यका आफन्तको प्रदर्शन,"काठमाडौं : होटल स्क्वायरको स्वीमिङ पुलमा करेन्ट लागेर घाइते भएका सजिलमान शाक्यका आफन्तले न्याय पाउँ भन्दै मंगलबार ललितपुरमा प्रदर्शन गरेका छन्। प्रदर्शनमा शाक्यका परिवार,शुभेच्छुकलगायत झन्डैं १५ सय जना सहभागी छन्। मंगलबजारबाट सुरू भएको प्रदर्शन पाटन दरबार स्क्वायर,कुमारी पाटी,ललितपुर सीडीयो कार्यालय,जावलाखेलहुँदै पुल्चोकस्थित होटल स्क्वायर पुगेका थिए। होटल स्क्वायर बन्द गर्नुपर्ने,दोषीलाई कारवाही गर्नुपर्ने र पीडितले न्याय पाउनुपर्ने माग गर्दै घाइते शाक्यका आफन्तहरूले प्रदर्शन गरेका हुन्। गत १५ भदौमा उक्त होटलको स्वीमिङ पुलमा पौडी खेलिरहेका बेला करेन्ट लागेर शाक्य गम्भीर घाइते भएका थिए। त्यसयता उनी कोमामा रहेका छन्। उनकी पत्नी रजिना मानन्धरले होटल सञ्चालकलाई कारबाहीको माग गर्दै प्रहरीमा निवेदन दिएकी थिइन्। घटना भएको झन्डै पाँच महिनापछि माघ ४ गते प्रहरीले जाहेरी दर्ता गरेको थियो। प्रहरीले होटल सञ्चालकलाई पक्राउ गरी अनुसन्धान गरिरहेको छ। घटनामाथि प्रहरीले अनुसन्धान गरिरहेको बताएपनि शाक्यका आफन्तहरू भने अनुसन्धानप्रति नै सशंकित बनेका छन्। प्रहरीले न्याय दिन ढिलासुस्ती गरिरहेको उनका आफन्तले अन्नपूर्णसँग बताएका छन्। मानन्धरले होटल सञ्चालकद्वय रोमी अर्याल र भण्डारीविरुद्ध जाहेरी दिएकी थिइन्। प्रहरीले पक्राउ परेकाविरुद्ध ज्यान मार्ने कसुरमा अनुसन्धान गरिरहेको छ।"
विज्ञानलाई प्रश्न !,"उत्पत्तिदेखि आजसम्म अबोध्य र अनन्त ब्रह्माण्डभित्रको ससीम सौर्य प्रणाली, ससीम सौर्य प्रणालीभित्रको परिमित पृथ्वी अनि परिमित पृथ्वीभित्रको पनि हामी मानिस त झनै सीमित र समाप्य छौं। यो नीलो ग्रहको रसायन नै यस्तो छ कि यहाँ चाहेर पनि कोही असीमित र अपरिमित बन्न सक्दैन। यति धेरै संकुचनका बाबजुद पनि भौतिक तथा पराभौतिक विज्ञानको क्षेत्रमा मानिसले निरन्तर सत्यको खोज गरिरह्यो। तर पनि ऊ स्वयम्को सीमाले त्यसलाई पनि सीमांकन गरिदियो। जन्मँदै सीमाबीच घेरिएको मानिस केही रहस्यदर्शी छाडेर बाँकी सबै आजसम्म पनि आफू असीमित छु भन्ने भ्रममा बाँचिरहेको छ। आफूले देख्न नसकेका र सुन्न नसकेका कुराहरू अस्तित्वमा नै छैनन् भन्ने अहंकार अहिलेसम्म पनि बोकेर हिँडिरहेछ। मानिसले न गैंडा र हात्तीहरूले आफूबीच सञ्चार गर्ने अवश्रव्य ध्वनि सुन्न सक्छ, न त बिरालो र चमेराले सुन्न सक्ने पराध्वनि नै सुन्न सक्छ। भूकम्प जान लागेको संकेत मुसाले थाहा पाइरहँदा मानिस भने त्यसको अड्कलसमेत गर्न नसक्ने गरी अनभिज्ञ हुन्छ। मानिसले वास्तवमा २० हर्जदेखि २० हजार हर्जसम्मको आवृत्ति भएको ध्वनिमात्र सुन्न सक्छ। कानमात्र होइन, मानिसको आँखाको क्षमता पनि उत्तिकै सीमित छ। मानिस बाहेकका हरेक प्राणीले यो संसारलाई जस्तो रङ र रूपमा देख्छन्, त्योभन्दा फरक रङमा मानिसको आँखाले देखिरहेको हुन्छ। एउटा स्वस्थ मानिसको आँखाले रेडियो वेभदेखि गामारेसम्मको सम्पूर्ण तरंगभित्रको केवल चार सयदेखि सात सय नानोमिटरसम्मको तरंग लम्बाइ भएको अत्यन्त सानो हिस्साको प्रकाशमात्र देख्न सक्छ। जबकि यो हिस्साभन्दा बाहिरको इन्फ्रारेड रे, अल्ट्राभाइलट रे जस्ता प्रकाशका तरंग धर्तीका अन्य कैयन प्राणीले सजिलै देखिरहेका हुन्छन्। त्यस्तै मानिसको किमोरिसेप्सन क्षमता अर्थात् स्वाद लिने जिब्रो र सँुघ्न सक्ने नाकको क्षमता पनि अन्य कति प्राणीको तुलनामा अत्यन्त सीमित छ। धर्तीमा उपलब्ध निश्चित रसायन र अणुमात्र मानिसले स्वाद लिन र सुँघ्न सक्छ। त्यस्तै गरेर मानिसको स्पर्श क्षमता पनि सीमित छ। कतिपय जीवलाई मानिसले नांगो आँखाले देखिरहँदा त्यसको स्पर्शलाई भने महसुस गर्न सक्दैन। कुनै समय मानिसले पृथ्वीलाई चेप्टो भन्यो किनकि उसको आँखाले त्यही देख्यो। तर पाइथागोरसले त्यसलाई गलत प्रमाणित गरिदिए। फेरि मानिसले पृथ्वीलाई बिनाहलचल ब्रह्माण्डको केन्द्रमा स्थिर रहेको पिण्ड भन्यो किनकि उसको आँखाले फेरि त्यही देख्यो। तर त्यसलाई पनि कपर्निकस र ग्यालिलियोले गलत प्रमाणित गरिदिए। आज मानिस स्याउलाई रातो भनिरहेको छ तर फेरि न्युरोसाइन्टिस्टहरू यसलाई गलत प्रमाणित गर्दै स्याउ रातोबाहेक सबै हो भनिरहेका छन्। आखिर सत्य के हो त ? वास्तवमा यो संसार हर एक विद्युत् चुम्बकीय तरंगहरूको संयोजन हो, जसलाई आधुनिक विज्ञानले इलेक्ट्रोम्याग्नेटिक स्पेक्ट्रम भनेर नामकरण गरेको छ। यसमा सबैभन्दा कम आवृत्ति भएको रेडियो वेभदेखि सबैभन्दा बढी आवृत्ति भएको गामारेसम्मको सात प्रकारका तरंग समाविष्ट छन्। मानव आँखाले भने यस स्पेक्ट्रमभित्रको अत्यन्त सानो हिस्साको प्रकाशमात्र देख्न सक्छ, जसलाई भिजिबल लाइट भनिन्छ। यसबाट यो पुष्टि हुन्छ कि मानिसले यो सारा सृष्टिलाई जुन हिसाबले जसरी ग्रहण गरिरहेको छ, त्यो केवल उसको इन्द्रियमार्फत मस्तिष्कद्वारा गरिएको विश्लेषणमात्र हो। यसमा इन्द्रियले बाहिरी संसारबाट जे ग्रहण गर्छ, त्यसको सूचना मस्तिष्कमा पठाउँछ र मस्तिष्कले त्यस सूचनाको आधारमा व्याख्या वा अनुभूति तयार पारेर त्यसलाई इन्द्रियद्वारा महसुस गरिने प्रक्रिया समावेश हुन्छ। वास्तवमा मानिसले ब्रह्माण्डीय यथार्थको एउटा सानो झिल्कोमात्र जान्न सक्छ। त्यो पनि सत्यको यथारूपमा होइन। तन्त्रिका विज्ञान अर्थात् न्युरोसाइन्सको यो व्याख्याले त्यही भनिरहेको छ, जुन प्राचीन वेदान्त दर्शनले मानिसले देखेको यो संसार भ्रमपूर्ण र मायवी छ भनेको थियो। यस धर्तीमा उपस्थित तमाम अन्य प्राणी झैं मानिस पनि भौतिक शरीर लिएर जन्मन्छ। जन्मपश्चात् आफ्नो भौतिक शरीरलाई छाड्नै पर्ने यहाँको आफ्नै अकाट्य नियम पनि छ। विभिन्न कोणबाट मृत्युको अध्ययन गर्ने विज्ञानको एक साह थानोटोलोजीले यस अकाट्य मृत्युलाई पहिलो र दोस्रो गरी दुई चरणमा व्याख्या गरेको छ। जसमा पहिलो चरण सोम्याटिक मृत्युमा मानिसको स्नायु प्रणाली सञ्चालन गर्ने मस्तिष्क, रक्तसञ्चार प्रणाली सञ्चालन गर्ने मुटु र श्वासप्रश्वास प्रणाली सञ्चालन गर्ने फोक्सो तिनै अंगको कार्य बन्द हुन्छ। यसको केही घण्टापश्चात् मानिस मलिक्युलर मृत्युको चरणमा प्रवेश गर्छ, जहाँ शरीरको कोषिका र तन्तुबाट समेत अक्सिजन समाप्त हुन्छ। यो सबै भइरहँदा अर्थात् मानिसको मृत्यु भइसक्दासमेत उसको शरीरका अंगहरू जस्तै मुटु १५ मिनेट, मिर्गाैला २४ देखि २६ घण्टा, कलेजो ८ देखि १२ घण्टा, फोक्सो ६ देखि ८ घण्टा, मस्तिष्क १५ देखि २० मिनेटसम्म जीवित रहन्छ। यस बाहेकका अन्य अंगको समेत तत्क्षण मृत्यु हुँदैन। त्यसो भए यति धेरै अंग जीवित रहँदारहँदै पनि मानिसको शरीरबाट त्यस्तो के तŒव निक्लेर जान्छ ? जसको कारण उसको मृत्यु हुन्छ ? यस विषयमा वैदिक दर्शनअन्तर्गतको गरुड पुराणले विस्तृतमा व्याख्या गरेको छ। जसअनुसार आत्माले पञ्चतŒवबाट बनेको शरीर छाड्नुअघि मानिसको प्राणवायु अपान वायुबाट अलग हुँदै जाने र विस्तारै यस प्राणवायुले सम्पूर्ण शरीरको प्राण ऊर्जालाई खिचेर सातमध्येको कुनै एक चक्रमा एकत्रित गर्छ। यस प्रक्रियामा सर्वप्रथम मानिसको पैताला, खुट्टा हुँदै सम्पूर्ण शरीरको तापक्रम घट्दै मानव शरीरको प्रमुख नौ द्वारमध्ये एकबाट उक्त प्राण ऊर्जा सूक्ष्म रूपमा स्थूल शरीर छाडेर जान्छ। यसबाहेक इस्लाम, इसाई, जैनलगायत थुप्रै अन्य दर्शनमा समेत आत्माको अस्तित्वलाई स्वीकार गर्दै मानिसको मृत्यु क्षण यो शरीरबाट अलग हुने बताइएको छ। संसारमा जतिखेर माइक्रोस्कोपको आविष्कार भएको थिएन, त्यतिखेर मानिसले आफ्नो रगतलाई केवल रातो तरल देख्थ्यो। त्यस तरलभित्र लाखौं जीवको अस्तित्व पनि छ भन्ने कुरा उसले कल्पनासम्म गर्न सक्दैनथ्यो। तर जब संसारले माइक्रोस्कोप पायो, तब मानिसले त्यही रातो तरलभित्र लाखौं रक्तकोषिका र सूक्ष्म जीव सल्बलाइरहेको देख्यो। आज विज्ञानले मानिसको मृत्यु क्षण शरीरबाट आत्मा अलग हुने कुरा मान्दैन। तर केही आत्मा हाम्रो इन्द्रियभन्दा पर अथवा विज्ञानले आजसम्म विकास गरेको प्रविधिको पहुँचभन्दा माथि अर्थात् इलेक्ट्रोम्याग्नेटिक स्पेक्ट्रमभन्दा बाहिरको तरंग हुन सक्दैन र ?"
त्रिविलाई पाँच स्वर्ण,काठमाडौं : त्रिभुवन विश्वविद्यालयले प्रथम विश्वविद्यालय खेलकुद प्रतियोगिताको पहिलो दिन एथलेटिक्समा पाँच स्वर्ण जितेको छ। पहिलो दिन ६ स्वर्णका लागि प्रतिस्पर्धा भएकोमा अर्को एक स्वर्ण सुदूरपश्चिम विश्वविद्यालयले हात पार्;यो। राष्ट्रिय खेलकुद परिषद्द्वारा आयोजित प्रतियोगिताको पुरुष एक हजार पाँच सय मिटर दौडमा त्रिविका शेरबहादुर अधिकारी पहिलो भए। उनले निर्धारित दूरी ४ मिनेट ३०१ सेकेन्डमा पूरा गरे। त्रिविकै विकेश घिमिरे दोस्रो तथा सुदूरपश्चिमका खेमराज जोशी तेस्रो भए। सोही स्पर्धाको महिलामा त्रिविकी राज्यलक्ष्मी रावलले निर्धारित दूरी ५ मिनेट २५५ सेकेन्डमा तय गर्दै पहिलो भइन्। काठमाडौं विश्वविद्यालका आल्षा रेग्मी दोस्रो र लुनिया त्वायना तेस्रो भए। त्रिपुरेश्वरस्थित दशरथ रंगशालामा भएको पुरुष ४ सय मिटर दौडमा सुदूरपश्चिमका मुकेश विष्ट पहिलो भए। उनले निर्धारित दूरी तय गर्न ५६३५ सेकेन्ड समय खर्चिए। त्रिविका दिवस रेग्मीले रजत र गण्डकी विश्वविद्यालयका सुजल केसीले कांस्य जिते। उक्त स्पर्धाको महिलामा त्रिविकी अनामिका देवकोटा १ मिनेट १५३५ सेकेन्ड समय निकाल्दै शीर्ष स्थानमा रहिन्। सुदूरपश्चिमकी भावना पाण्डे दोस्रो र गण्डकीकी कृति गिरी तेस्रो भए। पुरुष लङजम्पमा त्रिविका दिवस रेग्मी पहिलो भए। उनले ६२७ मिटर जम्प गरे। सुदूरपश्चिमाञ्चलका मुकेश विष्ट दोस्रो तथा लुम्बिनी विश्वविद्यालयका अभिषेक गुप्ता तेस्रो भए। त्यसै स्पर्धाको महिलामा त्रिविकी संचिता घिमिरेले स्वर्ण चुमिन्। संचिताले ४२४ मिटर जम्प गरिन्। लुम्बिनीकी रमिता रावत दोस्रो र सुदूरपश्चिमकी भावना पाण्डे तेस्रो भए। यसैगरी टेबुलटेनिसको पुरुष डबल्समा त्रिविका रजोजमान ढकु र आदित्य धौनियाको जोडीले स्वर्ण जिते। उनीहरूले फाइनलमा नेपाल संस्कृत विश्वविद्यालयका गनन्जय दाहाल र विदुर खनालको जोडीलाई ३० को सोझो सेटमा पराजित गरे। पोखराका विवेक ढकाल र देवबहादुर भुजेल तथा गण्डकीका अनुश कुँवर र दीपेश रानाभाटको जोडी तेस्रो भए। पुरुष सिंगल्समा नेपाल संस्कृत विश्वविद्यालयका गनन्जय दाहालले त्रिविका आदित्य धौनियालाई ३० तथा त्रिविका रजोजमान ढकुले काठमाडौंका प्राञ्जयप्रकरण श्रेष्ठलाई ३० ले हराए।
शान्तिबाटिकामा धर्नामा बसेकालाई महानगरले हटायो,काठमाडौं : काठमाडौं महानगरीय प्रहरीले काठमाडौंको शान्तिबाटीकामा धर्नामा बसेकाहरुलाई हटाएर ताला लगाएको छ। मंगलबार शान्तिबाटीकामा धर्नामा बसेकाहरुको सबै सामान निकालेर उनीहरुलाई धर्नास्थलबाट हटाएको हो। काठमाडौंको माइतीघरबाट हटाएपछि विभिन्न समूहहरु शान्तिबाटीकामा धर्ना बस्दै आएका थिए भने केही समूह सोहि स्थानमा टेन्ट राखेर खाने सुत्ने गर्दै आएका थिए। शान्तिबाटीकामा धर्नाका साथै बसोबासको स्थान बनाएको र त्यसका कारण रानीपोखरी र शान्तिबाटीका क्षेत्रमा फोहर भएकाले हटाइएको काठमाडौं महानगरले जनाएको छ। धर्नाका बसेकाहरुले भने महानगरको कदमको विरोध जनाएका छन्। राज्यलाई आफूहरुको मागका बारेमा जानकारी गराउन धर्नामा बस्दा बिना जानकारी हटाइएको उनीहरुको भनाइ छ। उनीहरुले महानगरले आफ्ना सामान जफत गरेको भन्दै आक्रोश जनाएका छन्।
"उच्च र जिल्ला अदालतका न्यायाधीशको काज र सरुवा सिफारिस, को कहाँ जाँदै ?","काठमाडौं : न्याय परिषदले उच्च र जिल्ला अदालतका १२ जना न्यायाधीशको काज र सरुवा सिफारिस गरेको छ। परिषद्को आज बसेको बैठकले उच्च अदालतका तीनजना र जिल्ला अदालतका नौं जना न्यायाधीशको काज र सरुवा सिफारिसका लागि प्रधानन्यायाधीशसमक्ष सिफारिस गरेको हो। उच्च अदालत सुर्खेतका न्यायाधीश रामेश्वर रेग्मीलाई उच्च अदालत पाटन,उच्च अदालत सुर्खेतका न्यायाधीश काजीबहादुर राईलाई उच्च अदालत विराटनगर, इलाम इजलास र उच्च अदालत तुलसीपुर,बुटवल इजलासका न्यायाधीश विष्णुप्रसाद अर्याललाई उच्च अदालत तुलसीपुरका लागि काज सिफारिस गरेको हो। यसैगरी परिषद् बैठकले छजना जिल्ला अदालतका न्यायाधीशलाई सरुवाका लागि सिफारिस गरेको छ। कास्की जिल्ला अदालतका न्यायाधीश ऋषिराम आचार्य ललितपुर जिल्ला अदालत,सुनसरी जिल्ला अदालतका न्यायाधीश हरिप्रसाद आचार्य कास्की जिल्ला अदालत,कास्की जिल्ला अदालतका न्यायाधीश अवनी मैनाली भट्टराई मकवानपुर जिल्ला अदालत,तेह्रथुम जिल्ला अदालतका न्यायाधीश प्रमेश पोखरेल पर्सा जिल्ला न्यायाधीश ,रौतहट जिल्ला अदालतका न्यायाधीश तेजबहादु्र खड्का झापा जिल्ला अदालत र झापा जिल्लाका न्यायाधीश भीमबहादुर निरौला तेह्रथुम जिल्ला अदालत सरुवाका लागि सिफारिस भएका हुन्। काज सिफारिस हुनेमा डडेलधुरा जिल्ला अदालतका न्यायाधीश दयाराम ढकाल,नवलपुर जिल्ला अदालतका न्यायाधीश बाबुराम सुवेदी र दाङ जिल्ला अदालतका न्यायाधीशकुलप्रसाद पाण्डे रहेका छन्। न्यायाधीश ढकाललाई चितवन जिल्ला अदालत,न्यायाधीश सुवेदीलाई मोरङ जिल्ला अदालत र न्यायाधीश पाण्डेलाई नवलपुर जिल्ला अदालतमा काज सिफारिस गरेको हो। परिषदले बैतडी जिल्ला अदालतका जिल्ला न्यायाधीश हर्कबहादुर क्षेत्रीलाई डडेलधुरा जिल्ला अदालतको जिल्ला न्यायाधीशको हैसियतले समेत कामकाज गर्नेगरी तोक्न सिफारिस गरेको छ।"
रत्ननगरमा मिनी म्याराथन,"चितवन : रोटरी क्लब अफ रत्ननगरले रोटरी मिनी म्याराथनको तयारी थालेको छ। फागुन १९ गते रोटरी मिनी म्याराथन रत्नगनगर आयोजना गर्न लागेको हो। पुरुषका लागि ५५ किलोमिटर र महिलाका लागि ५ किलोमिटर दूरीमा प्रतिस्पर्धा हुने जनाइएको छ। प्रतिस्पर्धामा करिब चार सय प्रतियोगी सहभागी हुने भएका छन्। राष्ट्रिय प्रतिभाको पहिचान र प्रवद्र्धनका लागि म्याराथन गर्न लागिएको कार्यक्रम संयोजक विपिन पोखरेलले जानकारी दिए। पुरुषतर्फको प्रतियोगिता नारायणी नदी किनारबाट रत्ननगरको निपनीस्थित होटल स्टारसम्म हुनेछ। यस्तै महिलातर्फ टिकौली जंगलबाट सुरु हुने आयोजकले जनाएको छ। प्रतियोगिता भरतपुर महानगरपालिकाको भरतपुर भ्रमण वर्षअन्तर्गत घुमौ भरतपुरप्रति लक्षित रहेको आयोजकले जनाएको छ। प्रतियोगिताले चितवनको पर्यटन प्रवद्र्धन र पहिचानमा योगदान पुग्ने क्लबका अध्यक्ष हरिकुमार श्रेष्ठले बताए।चेपाङ समुदायबाट सहभागी भएर दौड पूरा गर्नेलाई दुई हजारसहित प्रमाणपत्र दिइने उनले बताए। पुरुषतर्फको विजेतालाई एक लाख, दोस्रोलाई ५० हजार र तेस्रो स्थान हात पार्नेलाई २५ हजार पुरस्कारको ब्यवस्था गरिएको छ। महिलातर्फका विजेताले २० हजार, दोस्रोले १५ र तेस्रोले पाँच हजार नगद पुरस्कार पाउने छन्।"
बजेट अभावले आयोजनाको काम प्रभावित,"गुलरिया : बजेट अभावका कारण मध्यपश्चिम नेपालको व्यापारिक केन्द्र नेपालगञ्जसँग सुदूरपश्चिमलाई जोड्ने छोटो दूरीको गुलरिया नेपालगन्ज हुलाकी सडकखण्ड निर्माण प्रभावित हुन थालेको छ। सरकारले व्यवसायीलाई समयमै बक्यौता भुक्तानी गर्न नसक्दा बजेट अभावको चुनौती थपिन थालेको हो। सरकारले देशमा आर्थिक मन्दी नभएको विस्वास दिन खोजे पनि निर्माणाधीन योजनाहरूले भुक्तानी नपाउँदा निर्माण कार्यमा धक्का पुग्ने व्यवसायी बताउँछन्। हुलाकी राजमार्गअन्तर्गत गुलरिया नेपालगञ्ज सडकखण्ड बर्दियातर्फ १२ किलोमिटर र नेपालगन्जतर्फ १५ किलोमिटर गरी २७ किलोमिटर सडक कालोपत्रे हुँदैछ। जसमा ११ किलोमिटर फोर लेन र १६ किलोमिटर २ लेनको सडक निर्माण भइरहेको हुलाकी सडक आयोजना कार्यालय बाँके नेपालगञ्जका योजना प्रमुख लिलाबहादुर भण्डारीले बताए। तीन वर्षे सम्झौता भएको सडक १ वर्षको अवधिमा द्रुत गतिमा ५० प्रतिशत काम भइसकेको छ। सडक निर्माण कार्य अर्को आर्थिक वर्षसम्ममा सम्पन्न गरीसक्ने लक्ष्य रहेको उनले बताए। बजेट अभावका बीच पनि निर्माणको काम भने रोकिएको छैन। निर्माण व्यवसायीले काम गरेको बजेटको १ चौथाई रकम पनि पाएका छैनन्। गुलरिया नेपालगन्ज सडक सबैतिर निर्माण कार्य एकैसाथ भइरहेको छ। सडकमा कल्भर्टहरू निर्माण, सडक चक्लाई लगायत विद्युत, बोटबिरुवा लगायतका संरचनाहरू हटाउने काम सम्पन्न भइसकेको शर्मा एन्ड कम्पनी प्रालिका मेनेजर नवीनकुमार शर्माले बताए। 'अब माटो र गिट्टी फिलिङको काम सकिएलगत्तै मौसम सुधारपछि कालोपत्रे गर्ने काम सुरु गर्छौं। सडकका लागि आवश्यक निर्माण सामग्रीहरू तैयारी अवस्थामा रहेकाले सम्झौताभन्दा अघि नै निर्माण कार्यसकिने विश्वास लिएका छौं। निर्माण कार्यका लागि प्रमुख चुनौती काम गरेको बजेट समयमा भुक्तानी हुन नसक्नु नै हो। असार मसान्तदेखि हालसम्मको करिव ३५ करोड रुपैयाँ भुक्तानी पाएका छैनौं। लिन बाँकी छ', उनले भने। निर्माणाधीन सडकखण्ड बर्दियातर्फ १२ किलोमिटर निर्माण हुँदैछ। बजेट अभाव भए पनि सडकको काम नरोकिएको बर्दियाका प्रमुख जिल्ला अधिकारी वेदप्रसाद खरेलले बताए।"
"संसद्मा टीआरसीलगायत महत्वपूर्ण विधेयकहरू पेश हुँदैछन्, प्रभावकारी भूमिका निभाउनू","काठमाडौं : नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड'ले सदनमा प्रभावकारी भूमिका खेल्न आफ्ना पार्टीका सांसदलाई निर्देशन दिएका छन्। सिंहदरबारमा मंगलबार बसेको माओवादी संसदीय दलको बैठकमा प्रधानमन्त्री दाहालले पार्टीका सबै सांसदले आफ्नो भूमिकालाई निखारेर लैजानुपर्ने बताएका हुन्। चालु अधिवेशनमा टीआरसीलगायत संघीयता कार्यान्वयनसम्बन्धी महत्वपूर्ण कानुन संसदमा पेस गर्ने सरकारले तयारी गरेको भन्दै प्रचण्डले संसदमा प्रभावकारी रुपमा बहस गर्न समेत निर्देशन दिएको माओवादीका मुख्य सचेतक हितराज पाण्डले जानकारी दिए। बैठकमा आगामी आर्थिक वर्षको नीति कार्यक्रम र बजेट निर्माण, १६औँ आवधिक योजना, संसद्को कार्यतालिका, संसद् र समितिका बैठकबारे पनि छलफल भएको पाण्डेले बताए। संसद्को तेस्रो हिउँदे अधिवेशन सोमबारदेखि सुरू भएको छ। यो अधिवेशनमा महत्वपूर्ण विभिन्न विधेयकहरू पारित गर्ने सरकारको तयारी छ।"
"'जनयुद्ध' शब्दलाई संविधानले चिन्दैन, फागुन १ गते बिदा दिने निर्णय संविधानको व्यवस्था, मर्म र भावना विपरीत : सर्वोच्च","काठमाडौं : सर्वोच्च अदालतले फागुन १ गते 'जनयुद्ध दिवस'का नाममा सार्वजनिक बिदा दिने सरकारको निर्णय संविधानको व्यवस्था,शब्द,मर्म र भावना विपरीत रहेको ठहर गरेको छ। फागुन १ गते बिदा दिने निर्णय असंवैधानिक मात्रै नभइ न्यायपूर्ण,स्वच्छ,विवेकपूर्ण र औचित्यपूर्ण भएको फैसलाको पूर्णपाठमा उल्लेख छ। २०७९ साल माघ २९ गते बसेको मन्त्रिपरिषद बैठकले फागुन १ गते जनयुद्ध दिवसका रुपमा सार्वजनिक बिदा दिने निर्णय गरेको थियो। सरकारले फागुन १ गतेलाई जनयुद्ध दिवसका नाममा बिदा दिने निर्णय गरेपछि द्वन्द्वपीडितहरू ज्ञानेन्द्र आरण,गंगामाया अधिकारी, स्वस्तिका अधिकारी, निलम देवकोटालगायतले सर्वोच्चमा रिट दिएका थिए। पछि सर्वोच्चले सो निर्णय बदर गरिदिएको थियो। फागुन १ गते बिदा दिने निर्णय असंवैधानिक मात्रै नभइ न्यायपूर्ण,स्वच्छ,विवेकपूर्ण र औचित्यपूर्ण भएको फैसलाको पूर्णपाठमा उल्लेख छ। नेपालको संविधानको प्रस्तावना र धारा ४२ को उपधारा ५ मा 'जनयुद्ध शब्द' प्रयोग नभइ मा 'सशस्त्र संघर्ष' शब्द प्रयोग भएको देखिन्छ। साथै जहाँ सशस्त्र धारामा समेत जनयुद्ध शब्द उल्लेख भएको वा प्रयोग भएको अवस्था छैन। साथै जहाँ सशस्त्र संघर्ष शब्द प्रयोग भएको छ,त्यहाँ द्वन्द्व पीडित,विस्थापित,घाइते आदि शब्दहरु पनि प्रयोग भएका छन्। यसबाट जनयुद्ध शब्दलाई संविधानले मान्यता दिएको वा पहिचान गरेको अवस्था देखिदैन। संविधानले नचिनेको शब्दलाई संविधान प्रतिकूल निर्णय गरेको भनी परेको यस विवादमा संविधानमा प्रयुक्त भएका उक्त शब्दलाई हेर्नुपर्ने र सोही आधारमा संविधान सभाको मनसाय पहिचान गर्नुपर्ने हु्न्छ,'न्यायाधीश आनन्दमोहन भट्टराई र महेश शर्मा पौडेलको संयुक्त इजलासले गरेको फैसलाको पूर्णपाठमा भनिएको छ। नेपाल सरकार र तत्कालीन विद्रोही नेकपा माओवादीबीच भएको विस्तृत शान्ति सम्झौतामा जनयुद्ध भन्ने शब्द नभई सशस्त्र द्वन्द्व प्रयोग भएको, नेपालको संविधानमा जनआन्दोलन, सशस्त्र संघर्ष प्रयोग भए पनि जनयुद्ध शब्द प्रयोग नभएको र संविधान निर्माणका क्रममा २०६६ पुस १० गते संवैधानिक समितिमा छलफल हुँदा जनयुद्ध थप गर्ने भन्ने शब्द प्रस्ताव बहुमतबाट अस्वीकृत भएकाले पनि फागुन १ मा बिदा दिन नसकिने फैसलामा उल्लेख छ। संक्रमणकालीन न्यायले पूर्णता प्राप्त नगर्दै त्यसबाट पीडित व्यक्तिहरूको पीडाप्रति उपेक्षा भाव दर्शाउँदै उनीहरूलाई थप पीडा पुग्नेगरी द्वन्दको सुरूवात गर्ने सीमित संख्याको चाखका आधारमा संविधान विपरीत हुनेगरी कार्यकारिणी अधिकारको स्वेच्छाचारीरुपमा प्रयोग गरी बिदा दिनेगरी भएको निर्णयले पीडितको न्यायको अधिकार र संक्रमणकालीन न्यायका संयन्त्रको कार्य तथा संक्रमणकालीन न्यायलाई तार्किक निष्कर्षमा पुर्याउने कार्यमा अवरोध पुगेको पूर्णपाठमा उल्लेख छ। आदेशको पूर्णपाठ"
नेपाली डायस्पोरामाथि सरकारी प्रहार,"संरक्षक हुनुपर्ने परराष्ट्र मन्त्रालय डायस्पोराको एकता खल्बल्याउने गतिविधिमा सक्रिय हुनु दुःखको कुरा हो। आर्थिक मन्दी, मिटरब्याज र सहकारी आतंकले जनता आत्मदाह गर्ने स्थितिमा छन्। गाउँ रित्याएर दिनहुँ हजारौं युवा विदेशिँदै छन्। विश्वविद्यालयका कक्षाकोठा खाली हुँदैछन्। तर यस्ता महत्वपूर्ण विषयलाई छाडेर सरकारको ध्यान एउटा स्वायत्त सामाजिक संस्था गैरआवासीय नेपाली संघ (एनआरएन) तिर खिचिएको छ। गत अक्टोबरमा भएको निर्वाचनको छानबिन गर्न गत हप्ता भएको मन्त्रिपरिषद्को बैठकले सहन्यायाधिवक्ता ध्रुवकुमार चौहानको संयोजकत्वमा समिति गठन गरेको छ। एनआरएनएको निर्वाचनको पछि सरकार लागेको पहिलोपटक होइन। एउटै निर्वाचनलाई लिएर सरकारले छानबिनका लागि चालेको यो तेस्रो कदम हो। यसअघि गृह मन्त्रालयको निर्देशनमा नेपाल प्रहरीको केन्द्रीय अनुसन्धान ब्युरो (सीआईबी)ले अनुसन्धान गरी सरकारलाई प्रतिवेदन पेश गरिसकेको छ। सरकारले चाहेजस्तो प्रतिवेदन सीआईबी नदिएर हुनसक्छ, परराष्ट्रमन्त्री एनपी साउदले मन्त्रीस्तरीय निर्णयबाट उपन्यायाधिवक्ता गोपालप्रसाद रिजालको संयोजकत्वमा पुनः एक छानबिन समिति बनाएको समाचार बाहिरियो। त्यसको दुई साता नबित्दै मन्त्रिपरिषद्ले चौहानको नेतृत्वमा समिति गठन गरेको हो। स्मरण रहोस्, एनआरएनए सरकारको पहलमा स्थापना भएको संस्था होइन। यो त नेपाल बाहिर बस्ने नेपालीले आफूले आर्जन गरेको ज्ञान, सीप, पुँजी र प्रविधिलाई मातृभमिको आर्थिक र सामाजिक विकासमा टेवा पुयाउने उद्देश्यले स्थापित गरेका हुन्। न त यो संस्था सरकारको कुनै निकाय हो। न यस संस्था सञ्चालन गर्न राज्य कोषको प्रयोग भएको हुन्छ। एनआरएनएका एक लाख सदस्यले तिरेको सदस्यता शुल्क र निर्वाचित पदाधिकारीले तिर्ने लेबीबाट संघ सञ्चालन हुँदै आएको छ। तर, प्राविधिक कारण एनआरएनए परराष्ट्र मन्त्रालयमा दर्ता भएको छ। विदेशी नागरिकता लिएका नेपालीको नेपालको नागरिकता स्वतः रद्द हुने र संघसंस्था दर्तासम्बन्धी ऐनअनुसार विदेशी नागरिकले नेपालमा संघ दर्ता गर्न नपाइने भएकाले गैरआवासीय नेपालीसम्बन्धी विशेष ऐनको व्यवस्था गरेर एनआरएनए परराष्ट्र मन्त्रालयमा दर्ता गरिएको हो। त्यसकै आडमा परराष्ट्र मन्त्रालयले विगतका दुई कार्यकालमा एनआरएनएको निर्वाचनमा प्रत्यक्ष हस्तक्षेप गयो। सन् २०२१ को निर्वाचनमा सरकार पक्षका उम्मेदवारले चुनाव नजित्ने भएपछि मन्त्रालयले चुनाव रोक्न कोसिस गरेको थियो। तर पाटन उच्च अदालतले सरकारको त्यतिखेरको कदमलाई गलत ठहर गरिदियो। पछि सरकार पक्षकालाई समावेश गरेर तीनजना अध्यक्ष रहनेगरी निर्वाचन नै नगरी सहमतिमा कार्यसमिति चुनियो। गत अक्टोबरको निर्वाचन तीन अध्यक्ष रहेको सर्वपक्षीय समितिले गराएको थियो। निर्वाचन समितिको गठन, प्रतिनिधि छनोटदेखि निर्वाचन प्रक्रिया र निर्वाचनको नतिजा प्रकाशन गर्ने समयसम्म सबै पक्षको सहमति थियो। तर, निर्वाचनमा नेपाली कांग्रेस र माओवादीले उठाएका अध्यक्षका उम्मेदवार पराजित भएपछि हरेक बहानामा सरकारले निर्वाचित समितिलाई स्वीकार्न चाहेको छैन। निर्वाचित समितिलाई काम गर्न अप्ठ्यारो पार्ने उद्देश्यले प्रत्येक १० वर्षमा गर्नुपर्ने संस्थाको नवीकरण समेत रोकिएको छ। तर सरकारले नै नवीकरण रोकेपछि संघले उच्च अदालतको ढोका घचघच्याउनु परेको छ। उच्च अदालतले संघ नवीकरण नगर्नुपर्ने कारणबारे परराष्ट्र मन्त्रालयलाई जवाफ पठाऊ आदेश जारी गरेपछि मात्र सरकारले छानबिन समिति बनाएको हो। निर्वाचन भएको तीन महिनासम्म कुनै प्रतिक्रिया नगर्ने तर अदालतको परमादेश प्राप्त भएपछि छानबिन समिति बनाउने कदमले अदालतलाई प्रभाव पार्ने बदनियतपूर्ण उद्देश्यले त छानबिन समिति गठन गरिएको होइन ? प्रश्न उठेको छ।निर्वाचनसम्बन्धी कुनै विवाद आएमा यसको निक्र्यौल संघको न्यायिक समितिले गर्ने भन्ने व्यवस्था संघको विधानमा छ। परराष्ट्र मन्त्रालयले इमान्दार र गलत नियत नराखेको भए आफैंले प्रमाणित गरेको विधानअनुसार न्यायिक समितिमार्फत समाधान खोज्न सुझाव दिनुपथ्र्यो। तर आफैंले गरेको वैधानिक व्यवस्थालाई कुल्चिँदै सरोकारवालासँग कुनै परामर्श नै नगरी सरकार आफैंले छानबिन समिति गठन गरेको छ। त्यसैले सरकारले आफ्नो कार्यक्षेत्रभन्दा बाहिर गएर बनाएको छानबिन समिति र उसले दिने प्रतिवेदनका सम्बन्धमा कानुनी प्रश्न उठ्ने निश्चित छ। यस पटकको एनआरएनएको निर्वाचन अष्ट्रेलियास्थित भेरो कम्पनीले अनलाइनमार्फत गरेको थियो। अष्ट्रेलियन नागरिकको पूर्ण स्वामित्वमा प्रतिष्ठित कम्पनीले एनआरएनएका राष्ट्रिय समन्वय परिषद्का निर्वाचन विगत १० वर्षदेखि गर्दै आएको छ। अष्ट्रेलिया, न्युजिल्याण्ड, युकेजस्ता देशमा अवस्थित रेडक्रसलगायत थुप्रै गैरसरकारी र सरकारी निकायको निर्वाचन पनि भेरोले नै गर्दै आएको छ। एनआरएनएको निर्वाचनका सम्बन्धमा यसअघि सीआईबीले भेरो कम्पनीसँग बयान लिइसकेको छ। भेरो कम्पनीले न्यायालय मार्फतमात्र संवाद गर्ने माग गर्दै नेपाल प्रहरीसँग सिधै संवाद गर्न अस्वीकार गरेको थियो। तर एनआरएनएको अनुरोधमा सीआईबीसँग संवाद गर्न राजी भएको थियो। उक्त कम्पनीले आधारबिना नै आफ्नो कम्पनीको विश्वसनीयतामाथि प्रश्न उठाएको र व्यवसायमा आघात गरेको भनी कानुनी कारबाही गर्ने चेतावनीसमेत दिएको छ। भेरो कम्पनीलाई केरकार गरेको विषयमा नेपालस्थित अष्ट्रेलियन दूतावासले पनि चासो देखाएको छ। एनआरएनएका बारेमा सरकारले छानबिन गर्नुपर्ने विषय धेरै छन्। एनआरएनएको निर्वाचनमा उम्मेदवारहरूले गर्ने खर्चको स्रोत के हो ? यो पैसा कसको खल्तीमा पुग्छ ? निर्वाचित भए पनि संस्थाको एक रुपैयाँ खर्च गर्न सकिँदैन भन्ने थाहा हुँदाहुँदै निर्वाचनमा करोडौं रुपैयाँ खर्च गर्नुको कारण के हो ? एनआरएनएको नाममा भएको लगानी नेपाल बाहिरबाट वैधानिक रूपमा नेपाल भित्रिएको छ वा नेपाल भित्रकै कालो धन प्रयोग भएको छ ? हुण्डी व्यवसायमा को को संलग्न छन् ? अफसोर कम्पनीमार्फत ट्याक्स मिलाउनेहरू कति छन् ? अवैधानिक रूपमा नेपालमा सुन भित्र्याउन को को संलग्न छन् ? विदेशी र नेपाली दुवै नागरिकता खल्तीमा राखेर गैरकानुनी काम गर्ने कति छन् ? मध्यपूर्व, रसिया लगायतका देशमा नेपाली मानव तस्कर गर्न को को संलग्न छन् ? पश्चिम युरोपमा अवैधानिक किसिमले प्रवेश गर्ने मौकाको खोजीमा रोमानिया, क्रोएसिया, युक्रेनजस्ता पूर्वी युरोपका हजारौंको संख्यामा नेपालीलाई तैनाथ कसले गयो ? अवैध रूपमा मध्यपूर्व पठाएका नेपाली चेलीहरू बलात्कृत भएर रुँदै बच्चा लिएर नेपाल फर्किने अवस्था कसले बनायो ? मेक्सिकोको जंगल हुँदै अमेरिका छिर्दा मृत्यु भएका नेपालीको जिम्मेवारी कसले लिने ? बाहिर बस्ने नेपालीको सहयोगबिना यस्ता तमाम अवैधानिक काम सम्भव छैन। यस्तोमा सरकारको ध्यान किन पुग्दैन ? यस्ता विषयमा ध्यान दिन छाडेर सरकारको क्षेत्राधिकार नभएको निर्वाचन जितेका एनआरएनएलाई निशाना बनाइरहेको छ। बिडम्बना, सरकार अवैध काम गर्ने व्यक्ति र आफ्ना पार्टीका अन्धभक्त कार्यकर्ताबाट घेरिएको छ। विदेश आउँदा एअरपोर्टदेखि चाकडीमा व्यस्त हुने, नेपाल आउँदा सगुन लिएर आउने, आफ्ना छोराछोरी, नातिनातिनीलाई विदेशमा पढाउन सहयोग गर्ने, आफ्ना व्यावसायिक साझेदारभन्दा बाहिर नेपालका नेता पुग्न सकेका छैनन्। यस्ता नेताहरूले सरकार प्रमुख र दललाई भ्रममा राख्दै इमान्दार गैरआवासीय नेपाली र राज्यबीच संवादमा तगारो बनेका छन्। सरकारले गत हप्ता एनआरएनएको समानान्तर संस्था युनाइटेड नेपाली डायस्पोरा अर्गनाइजेसन (युएनडीओ) दर्ता गराएर डायस्पोरा नेपालीबीच विभाजनको रेखा कोरेको छ। सञ्चालनमै रहेको एनआरएनएको नवीकरण नगर्ने तर युएनडीओ दर्ता गर्ने निर्णयले सरकारको नियतमाथि थुप्रै प्रश्न उठेको छ। एनआरएनलाई भताभुंग बनाएर सरकारलाई लाभ होइन, हानी हुनेछ। बरु यसले अहिले सरकारसँगको सहकार्यमा थालिएको १० अर्ब लगानी, सामाजिक सुरक्षा कोषमा प्रत्यक्ष असर गरेको छ। गैरआवासीय नेपाली नागरिकतालाई अध्यागमन विभाग र मालपोत कार्यालयजस्ता सरकारी निकायले नचिन्दा थुप्रै गैरआवासीय नेपाली प्रभावित छन्। विषय अलि अतिरञ्जित जस्तो लाग्छ सक्छ तर एनआरएनए छिमेकी राष्ट्रका लागि पनि काउछो भएको अनुमान गर्न सकिन्छ। नाकाबन्दी र लिपुलेक कालापानी अतिक्रमणको विरोधमा एनआरएनएले संसारभरका भारतीय दुतावासमा ज्ञापनपत्र बुझाउनुका साथै युरोपियन युनिएन र संयुक्त राष्ट्रसंघको मुख्यालय अगाडि विरोध प्रदर्शन गर्नुपरेको थियो भने भारतीय प्रधानमन्त्री नरेन्द्र मोदीले लण्डन भ्रमणमा कालो झण्डाको सामना गर्नु परेको थियो। एनआरएनएका गतिविधिबारे भारतीय गुप्तचर विभाग बेखबर छ भन्न सकिँदैन। नेपाली डायस्पोरालाई विभाजन गर्नु भनेको अन्तर्राष्ट्रिय जगत्मा नेपालका मुद्दाहरू कमजोर बनाउनु हो भन्ने हेक्का राख्नुपर्छ। संरक्षक हुनुपर्ने परराष्ट्र मन्त्रालय आफैं डायस्पोराको एकता खल्बल्याउने गतिविधिमा सक्रिय हुनु दुःखको कुरा हो। यस्ता गतिविधिले डायस्पोराभन्दा बढी राज्यलाई नोक्सान गर्ने भएकाले सबैले सोच्न जरुरी छ।"
जापानी दूतावासद्वारा जुडो संघलाई २४० थान पोसाक हस्तान्तरण,काठमाडौं : काठमाडौंस्थित जापानी दूतावासले नेपाल जुडो संघलाई २४० थान पोसाक हस्तान्तरण गरेको छ। नेपालका लागि जापानी राजदूत किकुता युताकाले मंगलबार संघका अध्यक्ष दीपक हर्ष बज्राचार्यलाई उक्त पोसाक हस्तान्तरण गरेका हुन्। नेपालमा जुडोको प्रवर्द्धन र खेलाडीलाई प्रशिक्षणका दौरान सहयोग पुर्याउने हेतुले जापानी दूतावासले उक्त पोसाक दिएको हो। अखिल जापान जुडो महासंघ र गैर नाफामुखी संस्था जुडोसले जापान सरकारको खेलकुद कूटनीति अभिवृद्धि परियोजनाअन्तर्गत खेलकुदको माध्यमबाट जापान र मित्र राष्ट्रहरूबीच आपसी समझदारी बढाउने कार्यक्रमअन्तर्गत नेपाललाई उक्त पोसाक उपलब्ध गराएको हो। राजदूत किकुताले जुडोको दैनिक अभ्यासले खेलाडीलाई सीपमात्रै नभएर स्वस्थ्य र शिष्टाचार पनि सिकाउने बताए। जुडोले खेलाडीको शारीरिक र मानसिक विकासमा सहयोग पुग्ने उनको विश्वास थियो। जुडो पोसाकले नेपाली जुडो खेलाडीहरूको उत्साहलाई बढावा दिनुका साथै संस्थागत विकासमा सकारात्मक भूमिका खेल्ने जापानी दूतावासले अपेक्षा गरेको छ। दुई देशबीचको मैत्रीपूर्ण सम्बन्धलाई अझ प्रगाढ बनाउन दूतावास हरदम तयार रहेको जारी विज्ञप्तिमा उल्लेख छ। कार्यक्रममा सन् २००८ को बेइजिङ ओलम्पिकमा सहभागी बनेकी देबु थापा सहभागी थिइन्। त्यस्तै एसियाली खेलकुद आइचीनागोया २०२६ का लागि प्रशिक्षण लिइरहेका चार जना खेलाडी कार्यक्रममा सहभागी थिए।
कांग्रेस महामन्त्री थापाको संवाद यात्रा स्थगित,"काठमाडौं : नेपाली कांग्रेसका महामन्त्री गगनकुमार थापाले सञ्चालन गरेको मेची महाकाली संवाद यात्रा तत्कालका लागि स्थगित भएको छ। पार्टीका केन्द्रीय सदस्य तथा पूर्वमन्त्री केशवकुमार बुढाथोकीको निधनको शोकमा संवाद यात्रा स्थगित भएको हो। पूर्व मन्त्रीसमेत रहेका बुढाथोकीको सोमबार राती निधन भएको हो। झापाका पुराना र प्रभावशाली नेता बुढाथोकीको निधनप्रति महामन्त्री थापाले गहिरो दुःख व्यक्त गरेका छन्। झापाबाट यही माघ १३ गते सुरु भएको संवाद यात्रा हुलाकी मार्ग हुँदै नवलपरासीको गोपीगञ्जसम्म पुगेको थियो। उनको यो संवाद यात्रा यही २६ गते धनगढीमा पुगेर समापन गर्ने कार्यक्रम रहेको थियो। महामन्त्री थापाले नेपाली कांग्रेसले सञ्चालन गरेको समुदायमा कांग्रेस अभियान अन्तर्गत नै आफ्नो मेची महाकाली संवाद यात्रा सञ्चालन गरेका थिए। उनले यात्राका क्रममा स्थानीय बासिन्दासँग विकास निर्माण, स्थानीय समस्या र असल अभ्यासका बारेमा छलफल गर्दै आएका छन्। स्थगित भएको कार्यक्रम पछि समय मिलाएर निरन्तरता दिइ समापन गर्ने थापाको सचिवालयले जनाएको छ।"
बेलायतका राजा चार्ल्सलाई क्यान्सर,बेलायतका राजा चार्ल्सलाई एक प्रकारको क्यान्सर भएको पत्ता लागेको बकिङ्गम दरबारले जनाएको छ। प्रोस्टेट बढेपछि परीक्षण गराउँदा क्यान्सर पत्ता लागेको भए पनि यो प्रस्टेट क्यान्सर नभएको जनाइएको छ। क्यान्सरको प्रकार खुलाइएको छैन। तर दरबारले प्रकाशित गरेको वक्तव्यअनुसार राजाले सोमबारबाट 'नियमित उपचार' थालेका छन्। पचहत्तर वर्षीय राजा सार्वजनिक गतिविधिमा सहभागी हुने छैनन्। उनको उपचारको समयमा रानी कमिला एवं राजकुमार विलियमले राजकीय दायित्व निर्वाह गर्ने छन्। सार्वजनिक कार्यक्रमहरूमा सहभागी नभए पनि राजाले राष्ट्रप्रमुखको आफ्नो संवैधानिक उत्तरदायित्व भने निर्वाह गरिरहने छन्। आइतबार उनलाई स्यान्ड्रिङ्गममा एउटा गिर्जाघरको प्रार्थानासभामा देखिएको थियो। त्यहाँ उनले मानिसहरूतिर हेरेर हात हल्लाएका थिए। उनले लन्डनस्थित एउटा निजी अस्पतालमा एक साताभन्दा केही समयअघि प्रस्टेटको उपचार गराएका थिए। राजाले आफ्नो प्रस्टेट उपचारलाई सार्वजनिक गर्नुको कारण अरू मानिसहरूलाई पनि प्रस्टेट जाँच गराउन प्रेरित गर्ने उद्देश्यले भएको बताइएको छ। राजा चार्ल्स सार्वजनिक गतिविधिमा सहभागी हुने छैनन्। उनको उपचारको क्रममा रानी कमिला एवं राजकुमार विलियमले उनका दायित्वहरू निर्वाह गर्ने छन्। तर ७५ वर्षका राजाले राष्ट्रप्रमुखको आफ्नो संवैधानिक दायित्वलाई निरन्तरता दिने छन्। आइतवार उनलाई स्यान्ड्रिङ्गमस्थित एउटा गिर्जाघरको प्रार्थनासभामा देखिएको थियो। त्यहाँ उनले भिडतिर हात हल्लाएका थिए। एक साताभन्दा केही समयअघि लन्डनस्थित एउटा निजी अस्पतालमा प्रस्टेटको उपचार गराएका राजा चार्ल्स अहिले स्वास्थ्यलाभ गरिरहेका थिए।
रौतहटमा ट्राफिक नियम उलंघन गर्ने १० हजार बढी सवारी साधनमाथि कारवाही,"रौतहट : जिल्लामा नियम विपरित चल्ने सवारी साधनमाथि प्रहरीले निगरानी बढाएको छ। जिल्ला ट्राफिक प्रहरी कार्यालयले सवारीसाधन र कागजपत्र चेकजाँचलाई तीव्र पारेपछि सवारी साधन धमाधम कारवाहीमा परेका हुन्। यसबाट राजश्व पनि बढेको छ। रौतहट ट्राफिकले चालु आर्थिक वर्षको ६ महिनामा ट्राफिक नियम विपरित चलेका १० हजार भन्दा बढी सवारीसाधनलाई कारवाही गरेको छ।जिल्लामा रहेका प्रहरीको विभिन्न युनिटले गत साउन महिनामा नियम विपरित चलेका ३ हजार ८२, भदौमा १५ सय ८८ असोजमा ९ सय ३९, कार्तिकमा १५ सय ७, मंसिरमा १६ सय २९ र पुस महिनामा १७ सय २३ सवारीसाधनलाई कारवाही गरेको हो। गत साउनदेखि पुस मसान्तसम्म ६ महिनाको अवधिमा नियम विपरित चलेका १० हजार ४ सय ५९ सवारीसाधनलाई कारबाही गरेको जिल्ला ट्राफिक प्रहरी निरीक्षक सुशील आचार्यले बताए। सो अवधिमा जिल्लामा भएको ३ सय २ वटा सवारी दुर्घटनामा परेर २ बालबालिका ७ महिलासहित २६ जनाले ज्यान गुमाएका छन्। त्यस्तै उक्त दुर्घटनामा परेर ४ सय ७२ जना घाइते भएको तथ्याङकमा उल्लेख छ । सवारी दुर्घटना बढेपछि दुर्घटना न्यूनीकरण गर्ने उद्देश्यले ट्राफिक प्रहरीले जिल्लामा विभिन्न चेतनामूलक कार्यक्रमको आयोजना समेत गरेको छ । साउनदेखि पुस मसान्तसम्म जिल्लाका विभिन्न स्थानमा आयोजना गरिएको ८ सय ७९ वटा कार्यक्रममा सवारीचालक, यात्रु, सर्वसाधारण गरी कूल ३७ हजार ३ सय ९६ जना मानिस सहभागी भएको जिल्ला ट्राफिक प्रहरी कार्यालय चन्द्रनिगाहपुरले जनाएको छ । सवारी ज्यान मुद्दा २४ वटा दर्ता भएकोमा १८ फर्छोट भइसकेका छन् भने ६ वटाको अनुसन्धान जारी छ । सवारी नियम उलंघन गर्ने १० हजार ७ सय १ जना विरुद्ध कारवाही हुँदा ८५ लाख १७ हजार ५ सय राजस्व असुल गरिएको छ । रौतहटमा ६ महिनामा सवारी दुर्घटना ३ सय १२ वटा भएका छन्। जसमा २६ जनाको मृत्यु र ४ सय ५६ यात्रु घाइते भएका छन् । दुर्घटना न्यूनीकरणका लागि सवारीसाधनहरुमा स्टिकर टाँसदेखि पूर्व पश्चिम राजमार्ग छेउछाउमा ठूला हुडिङ बोर्ड राखिएको छ । जिल्लाको १८ वटै स्थानीय तहमा बढदो सवारीसाधनको चापलाई मध्यनजर गर्दै गौर, बमनहर, चन्द्रनिगाहपुर, बागमती, डुमरिया, गरुडा, शिवनगर, शुकदेव चौक, बंकुल मौलापुर, बिजयपुरलगायतको स्थानमा स्थायी ट्राफिक बिट स्थापना भएको ट्राफिक प्रहरी निरीक्षक आचार्यले जानकारी दिए।"
वालिङमा लोकसेवा आयोगको निःशुल्क तयारी कक्षा,"स्याङ्जा : जिल्लाको वालिङ नगरपालिकाले लोकसेवा तयारी कक्षा सुरु गरेको छ। लोकसेवा आयोगले लिने नायव सुब्बा र खरिदार तहका तयारी कक्षा सुरु गरिएको हो। बढ्दो शैक्षिक बेरोजगार न्यूनीकरण गर्नुका साथै स्वदेशमा युवा जनशक्ति टिकाउनका लागि नगरपालिकाले लोकसेवा आयोगका निःशुल्क तयारी कक्षा सुरु गरेको नगरप्रमुख कृष्ण खाँणले जानकारी दिए। सरकारी सेवामा प्रवेशका लागि सहयोगी बनाउन सकिनेछ भन्ने लागेर कक्षा सञ्चालन गरेको उपप्रमुख कविता तिवारीको भनाइ छ। युवालाई स्वदेशमै बाँच्न सकिन्छ भन्ने मानसिकता बनाई, रोजगार दिन सकेमा पालिकासँगै देश समृद्ध बन्न सक्छ। शिक्षित युवा बेरोजगार हुँदा विदेश पलायन दर दिनप्रतिदिन बढको छ, उनले भनिन्। तयारी कक्षामा विद्यार्थीहरूको उत्साहजनक सहभागिता रहेको तयारी कक्षा सञ्चालन कार्यक्रम संयोजक माधवप्रसाद न्यौपानेले जानकारी दिए। कक्षामा लोकसेवा परीक्षामा हुने सैद्धान्तिक तथा प्रयोगात्मक विषयमा अध्यापन गराइने उनले बताए। तयारी कक्षाका लागि २ सय युवा इच्छुक भई आवेदन भरेकोमा पहिलो चरणमा सय जना सहभागी गराइएको र अरू युवाका लागि फेरि समय मिलाएर सञ्चालन गर्ने तयारी भइरहेको न्यौपानेको भनाइ छ। जिल्लाभित्र एवं बाहिर रहेका निजामती सेवामा आवद्ध एवं अनुभवी प्रशिक्षकहरूले प्रशिक्षण दिने प्रमुख प्रशासकीय अधिकृत तेजराज शर्माले जानकारी दिए।"
मातृ भाषालाई कामकाजको भाषा बनाउनुपर्छ,"मातृभाषा भनेको आफ्नो आमाले बोल्ने भाषा हो। हामी जन्मिएपछि आमाबुवा र परिवारसँग जुन भाषामा संवाद गर्न सिक्छौं वा भनौं हाम्रो प्रथम बोली जुन भाषामा बोलिन्छ त्यसैलाई मातृभाषा भनिन्छ। मातृभाषा हाम्रो पहिचान हो। हाम्रो पहिचानलाई मान्यता दिलाउन हाम्रो सबल प्रयास हुनु आवश्यक छ। मैथिली भाषा समृद्ध र ऐतिहासिक भाषा हो। यति मात्र नभई नेपालमै नेपाली भाषीपछि सबैभन्दा धेरै जनमानसले बोल्ने दोस्रो ठूलो भाषा पनि मैथिली हो। यस भाषाको प्रवद्र्धन र विकास जुन रूपमा हुनुपर्ने हो, त्यो हुन सकेको छैन। मैथिली भाषाको आफ्नै लिपि छ। आफ्नै व्याकरण छ। आफ्नै अलंकार छ र आफ्नै शब्दकोष छ। यी सबै विशेषता भएपछि यो भाषा आफैंमा उत्कृष्ट हुनु स्वाभाविक नै हो। तर, पनि मैथिली भाषालाई सम्मान प्राप्त नहुनु दुखद हो। देशमा संघीयता आएपछि मैथिली भाषाको प्रवद्र्धन होला भन्ने आशा गरिएको थियो। संघीयताले तीन तहको सरकार दियो। जसको प्रमुख उद्देश्य आफ्नो पहिचान स्थापित गर्नु थियो। तर, मधेस प्रदेश सरकार गठन भएको ६ वर्ष बितिसक्दा पनि कामकाजको भाषा निर्धारण गर्न सकेको छैन। मधेस प्रदेशको मुख्य कामकाजको भाषा मैथिली हुनुपर्छ भन्ने हाम्रो माग हो। (चौधरी मैथिली विकास कोष जनकपुरधामका अध्यक्ष हुन्।)"
पुँजीबजारसँग सम्बन्धित संस्था कुनले के गर्छन् ?,"काठमाडौं : सामान्यतया धितोपत्र अर्थात् पुँजीबजारमा लगानी गर्नेले यससँग सम्बन्धित निकाय वा बजार सहभागीबारे विस्तृत जानकारी राख्न आवश्यक छ। सेयर खरिदबिक्री प्रक्रियामा प्रवेश गर्नुअघि वा गरिसकेकालाई पुँजीबजारसँग सम्बन्धित संस्थाहरू कुनकुन छन् र यसले के गर्छन् भन्ने जानकारी लाभदायक हो। यसैले यहाँ पुँजीबजार सहभागी संस्थाहरू बारेमा चर्चा गरिएको छ। विशेष गरेर बोर्डले धितोपत्र बजार तथा वस्तु विनिमय बजारसँग सम्बन्धित संस्थाहरूको नियमन गर्ने भूमिकामा नेपाल धितोपत्र बोर्ड (सेबोन) रहेको छ। धितोपत्र सम्बन्धी ऐन, २०६३ बमोजिम बोर्डका काम, कर्तव्य र अधिकारहरू तोकेको छ। यसअनुसार बोर्डले पुँजीबजारको विकाससँग सम्बन्धित विषयका सम्बन्धमा नेपाल सरकारलाई आवश्यकतानुसार परामर्श दिने, धितोपत्र बजार, धितोपत्र व्यवसाय सञ्चालन अनुमति दिने, काम कारबाहीको नियमन तथा अनुगमन गर्ने र नियमानुसार कार्य गरेको नपाइएमा धितोपत्र बजारको अनुमतिपत्र निलम्बन वा खारेज गर्ने गर्छ। यसैगरी, बोर्डले धितोपत्र सार्वजनिक रूपमा निस्कासन गर्न सक्ने गरी स्थापना भएको संगठित संस्थाको धितोपत्र दर्ता गर्ने, दर्ता भएको धितोपत्रको निष्कासन, हस्तान्तरण, बिक्री र विनिमयलाई नियमित तथा व्यवस्थित गर्छ। यससँगै सामूहिक लगानी योजना तथा लगानी कोष कार्यक्रम सञ्चालन गर्न स्वीकृति दिने तथा सोको नियमन र अनुगमन गर्ने जिम्मा बोर्डको हो। धितोपत्र बजार तथा धितोपत्र कारोबारमा संलग्न धितोपत्र व्यवसायसँग सम्बन्धित संस्थाहरूको विनियम स्वीकृत गर्ने, धितोपत्र कारोबारसम्बन्धी हिसाब राफसाफ गर्ने कामलाई नियमित तथा व्यवस्थित गर्ने, धितोपत्र बजारको प्रवद्र्धन, सम्वद्र्धन र स्वच्छ सञ्चालनका लागि धितोपत्रको परिमाण र कारोबारको तरिकालाई नियमित गर्न आवश्यक व्यवस्था गर्ने गराउने, धितोपत्र लगानीकर्ताको हितको संरक्षण गर्नका लागि धितोपत्रको भित्री कारोबार वा धितोपत्र कारोबारसम्बन्धी अन्य कसुर हुन नदिन आवश्यक व्यवस्था गर्नेका धितोपत्र बोर्डको कार्यक्षत्र हो, ऐनले तोकेको छ। यस्तै, बोर्डले वस्तु विनिमय बजारतर्फ वस्तु विनिमय बजार तथा वस्तु कारोबार व्यवसायीको पनि नियमन गर्छ। बोर्डले नियमन तथा सुपरिवेक्षण गर्ने प्रत्यक्ष बजार सहभागीमा एउटा नेपाल स्टक एक्सचेन्ज लि, एउटा सीडीएस एन्ड क्लियरिङ लि ३ क्रेडिट रेटिङ कम्पनी, २० सामूहिक लगानी कोष (दर्ता), २ धितोपत्र व्यापारी (स्टक डिलर), ३० मर्चेन्ट बैंकर, ८५ वटा धितोपत्र दलाल (स्टक ब्रोकर), १ सय ३ निक्षेप सदस्य, ४३ आस्वा सदस्य, १ सय ३९ योग्य संस्थागत लगानीकर्ता, १२ विशिष्टीकृत लगानी कोष र २ सय ५४ सूचीकृत संगठित संस्था रहेका छन्। यसअनुसार बोर्डले कुल ६ सय ९३ संस्थाको नियमन गर्दछ। धितोपत्र बजार संयन्त्र धितोपत्र बजारको क्षेत्र तथा दायरा व्यापक हुँदै गएको छ। धितोपत्रको प्राथमिक बजारमा सेवा उपलब्ध गराउने मर्चेन्ट बैंकर, निक्षेप सदस्य, आस्वा सदस्य बैक तथा वित्तीय संस्था र योग्य संस्थागत लगानीकर्ता रहेका छन् भने धितोपत्रको दोस्रो बजारमा धितोपत्र बजार, केन्द्रीय निक्षेप कम्पनी, रेटिङ कम्पनी, धितोपत्र दलाल व्यवसायी तथा विभिन्न क्षेत्रका सूचीकृत कम्पनी रहेका छन्। साथै खुलामुखी तथा बन्दमुखी सामूहिक लगानी योजना रहेका छन्। हालै विशिष्टीकृत लगानी कोष व्यवस्थापकले पनि योजनाहरू सञ्चालनमा ल्याएका छन्। धितोपत्र बजारीको दायरा र संरचना बढ्दो रहेको छ। नेपाल स्टक एक्सचेन्ज लिमिटेड (नेप्से) नेपाल नेपाल स्टक एक्सचेन्ज लिमिटेड (नेप्से) नेपालको एक मात्र स्टक एक्सचेन्ज हो। यो सरकारी ऋणपत्र तथा संस्थागत धितोपत्रलाई तरलता प्रदान गर्नुका साथै यसको निर्वाध खरिदबिक्री सुविधा प्रदान गर्न नेपाल धितोपत्र बोर्डबाट अनुमति प्राप्त हालसम्म एक मात्र धितोपत्रको दोस्रो बजार स्टक एक्सचेन्ज हो। नेप्सेले सेयर, डिभेन्चर र बन्डको दोस्रो बजारको प्लेटफर्मको खरिद बिक्री गर्ने ब्रोकर बजार उपलब्ध गर्दछ। नेप्सेले निश्चित कम्पनी, ब्रोकर र लगानीकर्तालाई नियमन गर्ने काम गर्छ। पुँजीबजारको विकास र विस्तारका लागि सीडीएस वा सेयर राख्ने संस्था बढाउनुका साथै नयाँ प्रोडक्ट के कस्ता छन्, त्यो बारेमा नयाँ खोज गरेर विकास गर्ने, नेपाल सरकार र धितोपत्र बोर्डअन्तर्गत रहेर सुझाव सल्लाह दिन्छ। पुँजीबजारका राष्ट्रिय तथा अन्तर्राष्ट्रिय संस्थाहरूसँग सदस्यता लिने तथा ऐनअनुसार सेयर कारोबार गर्ने पब्लिक लिमिटेड कम्पनीको नियमन तथा अनुगमन गर्छ। नयाँ कम्पनीलाई स्टक एक्सचेन्जमा कारोबार योग्य हो भनेर सूचीमा राख्ने र सूचीकृत नभएका वा खारेजी भएका कम्पनीलाई ओटीसी मार्केटमार्फत कारोबार गराउने कार्य पनि नेप्सेले गर्छ। यसअनुरूप नेप्सेले स्वच्छ, पारदर्शी, विश्वासजन्य, न्यायोचित मार्केट चलाउने र लगानीकर्ताको हितमा कार्य गर्छ। नेपाल सरकारका नीति नियमहरूलाई सहयोग गर्दै पुँजीबजारमा दोस्रो बजारको विकास र विस्तार गर्छ। यसमा नेपाल सरकार, नेपाल राष्ट्र बैंक, नेपाल औद्योगिक विकास निगम र ब्रोकरहरूका लगानी रहेको छ। सीडीएस एन्ड क्लियरिङ सीडीएस एन्ड क्लियरिङ लिमिटेड, कम्पनी ऐनअन्तर्गत स्थापना भएको संस्था हो। यो नेपाल स्टक एक्सचेन्ज (नेप्से) द्वारा नेपालमा केन्द्रीकृत निक्षेप, क्लियरिङ र सेटलमेन्ट सेवाहरू प्रदान गर्छ। सो कम्पनीको मुख्य उद्देश्य विभिन्न उपकरणहरू (इक्विटी, बन्ड, र वारेन्टहरू आदि) का लागि विशेषगरी अभौतिकीकृत रूपमा धितोहरू ह्यान्डल गर्न केन्द्रीय निक्षेपको रूपमा काम गर्छ। सीडीएससीलाई सेयर जारी गरेका संस्थाहरूको धितोपत्र प्रमाणपत्रहरू सुरक्षित गर्ने, जम्मा गर्ने र निकाल्ने र उक्त उपकरणहरूको स्वामित्व र अधिकार हस्तान्तरण गर्ने जिम्मा दिइएको छ। नेपाल धितोपत्र बोर्डको धितोपत्र नियमावलीअन्तर्गत कम्पनीले निक्षेपको कार्य सम्पादन गर्नेछ। यो नेपाल स्टक एक्सचेन्जको पूर्ण स्वामित्वमा रहेको सहायक कम्पनी हो। धितोपत्रको केन्द्रीय निक्षेप सेवा नियमावली, २०६७ को व्यवस्थाअनुसार केन्द्रीय निक्षेप र राफसाफ तथा फस्र्योट सेवा सञ्चालनका लागि नेपाल स्टक एक्सचेन्ज लिको पूर्ण स्वामित्वमा अर्थात् सहायक कम्पनीको रूपमा रहने गरी २०६७ सालमा स्थापित केन्द्रीय निक्षेपका साथै राफसाफ तथा फस्र्योट सेवा प्रदान गर्ने कम्पनी हो। सीडीएससी नेपालको एक मात्र धितोपत्रको केन्द्रीय निक्षेप कम्पनी हो। सीडीएससीले धितोपत्रको निक्षेप, भुक्तानी र हस्तान्तरण गर्छ। यस्तै, प्राथमिक बजारमा निष्कासन गरिने धितोपत्रहरू हितग्राहीको खातामा प्रत्यक्ष रूपमा अभौतिकरण गरी जम्मा गर्ने, हितग्राहीहरूका धितोपत्रहरूलाई विद्युतीय रूपमा सुरक्षित साथ राख्ने र पुस्तकीय प्रविष्टिको आधारमा सम्बन्धित हितग्राही खातामा डेबिटक्रेडिट गरी हिसाब खाता तयार गर्न, सहजता प्रदान गर्ने, निष्कासनकर्तालाई प्राथमिक निष्कासन र संस्थागत गतिविधि तथा लाभहरूको छिटो छरितो वितरण गर्दछ। हितग्राहीहरूलाई धितोपत्रको धितो बन्धकी राख्न तथा बन्धकी रोक्का फुकुवाको सेवा प्रदान गर्ने, निष्कासनकर्ताको धितोपत्रको हिसाब मिलान सेवा प्रदान गर्ने र अद्यावधिक विवरण उपलब्ध गराउने काम गर्छ। सीडीएससीसँग प्रत्यक्ष सम्बन्धित पक्षहरू अन्तर्गत हितग्राही (बेनिफिसरी वनर), निक्षेप सदस्य, सेयर रजिस्ट्रार वा रजिस्ट्रार तथा हस्तान्तरण प्रतिनिधि, राफसाफ सदस्य, निष्कासनकर्ता तथा धितोपत्र दलालहरू रहन्छन्। क्रेडिट रेटिङ कम्पनी क्रेडिट रेटिङ भनेको विशेष गरेर निष्कासनकर्ताको धितोपत्र, कुनै व्यक्ति वा संगठित संस्थाको साखको गुणस्तर सम्बन्धमा मूल्यांकन गर्ने तथा राय प्रकट गर्ने लगायत तत्सम्बन्धी प्रक्रिया समेतलाई बुझनुपर्दछ। यस व्यवसायलाई नियमित र व्यवस्थित गर्नका क्रेडिट रेटिङ नियमावली, २०६८ कार्यान्वयनमा रहेको छ। धितोपत्रको सार्वजनिक निष्कासन तथा कुनै व्यक्ति वा संगठित संस्थाको साखको गुणस्तरको मूल्यांकन गर्ने एवम् राय प्रकट गर्ने कार्य क्रेडिट रेटिङ हो। संगठित संस्थाले जारी गर्ने प्राथमिक निष्कासन, थप निष्कासन (फर्दर पब्लिक इस्यु), हकप्रद निष्कासन, अग्राधिकार सेयर निष्कासन, ऋणपत्र निष्कासन तथा बोर्डले तोकेको अन्य सार्वजानिक निष्कासनमा निष्कासनकर्ता संस्थाले क्रेडिट रेटिङ गर्नुपर्छ। त्यस्तै कुनै व्यक्ति वा संस्थाले बैंक तथा वित्तीय संस्थाबाट ५० करोड रुपैयाँँ वा सोभन्दा बढी रकम ऋण तथा सापटीका लागि उक्त व्यक्ति वा संस्थाको सावाँ र ब्याज तिर्ने क्षमताको मूल्यांकन गर्नुपर्छ। रेटिङ संकेत भन्नाले निष्कासनकर्ताले प्रयोगमा ल्याउने गरी रेटिङ नियमावलीको अधीनमा रही धितोपत्र सम्बन्धमा क्रेडिट रेटिङ संस्थाले स्तरमान जनाउने संकेत वा अन्य स्तरमान अपनाएर व्यक्त गरेको धारणालाई बुझ्नुपर्छ। क्रेडिट रेटिङ संस्था भन्नाले क्रेडिट रेटिङ व्यवसाय गर्न बोर्डबाट अनुमति प्राप्त संस्था सम्झनुपर्छ। यस्ता संस्थाले सार्वजनिक निष्कासनकर्ता कम्पनीको स्तर, निश्चित प्रकारका ऋण दायित्वहरू तथा ऋणपत्र निष्कासनकर्ताका लागि रेटिङस्तर प्रदान गर्दछ। उक्त संस्थाले निष्कासनकर्ता कम्पनीको ऋण तिर्नसक्ने क्षमताको विचार गर्दछ। साख मूल्यांकन संस्थाले गर्ने साख मूल्यांकनले अन्य कुराको अतिरिक्त ब्याजदर निर्धारणमा समेत सहयोग पुयाउँछ। साखस्तरको लगानीकर्ता, निष्कासनकर्ता, लगानी बैंक, दलाल व्यवसायी तथा सरकारले उपयोग गर्दछन्। कुनै पनि संगठित संस्थाले धितोपत्र सार्वजनिक निष्कासन गर्ने भएमा निष्कासन गर्नु पूर्व क्रेडिट रेट्री संस्थामार्फत रेटिङ गराएर मात्र निष्कासन गर्नुपर्ने हुन्छ। कम्तीमा तीन करोड रुपैयाँँभन्दा बढी मूल्यको सेयरको सार्वजनिक तथा हकप्रद निष्कासन गर्नुपर्छ। तर, बोर्डले आवश्यक देखेमा तीन करोड रुपैयाँँभन्दा कम मूल्यको सेयरको निष्कासनमा पनि रेटिङ गराउन सक्छ। सामूहिक लगानी कोष सामूहिक लगानी कोष भन्नाले विभिन्न व्यक्ति वा संस्थाहरूको सहभागिता रहने गरी परिचालन गरिएको बचत लगानी रकमलाई आफ्नो जिम्मामा लिई सोको दक्ष लगानी सेवाद्वारा प्राप्त भएको प्रतिफल सम्बन्धित कार्यक्रमका सहभागीलाई समानुपातिक रूपले वितरण गर्न धितोपत्र ऐनबमोजिम योजना व्यवस्थापकले सञ्चालन गरेको लगानी कोष, एकांक कोष वा समयसमयमा बोर्डले तोकिदिएको त्यस्तै प्रकारका अन्य सहभागितामूलक कोष व्यवस्थापन कार्यक्रमलाई सामूहिक लगानी कोष भनिन्छ। सामूहिक लगानी योजना ट्रस्टको रूपमा स्थापना हुन्छ जसमा कोषको स्थापना तथा प्रवद्र्धन गर्ने कोष प्रवद्र्धक, कोषको सुपरिवेक्षण गर्ने कोष सुपरिवेक्षक, कोषको रकम लगानी तथा व्यवस्थापन गर्ने लगानी व्यवस्थापक, कोषको डिपोजिटरी कार्य गर्ने डिपोजिटरी तथा एकांक होल्डरहरूको सम्पत्ति सुरक्षाको जिम्मा लिने ट्रष्टी आदि हुन्छन्। सर्वसाधारण लगानीकर्ताका लागि सामूहिक लगानी योजना एकदमै उपयुक्त लगानीको माध्यम हो किनकि यसले तुलनात्मक रूपमा न्यून लागतमा व्यावसायिक तवरबाट लगानी गर्ने अवसर प्रदान गर्दछ। हाल नेपालमा २० कोष दर्ता भई विभिन्न बन्दमुखी तथा खुलामुखी योजनाहरू सञ्चालन गरिरहेका छन्। धितोपत्र व्यवसाय धितोपत्रसम्बन्धी व्यवसाय गर्न धितोपत्रसम्बन्धी ऐन, २०६३ को दफा ६३मा व्यवस्था छ। यसअनुसार धितोपत्र व्यवसाय भन्नाले धितोपत्र दर्ता वा धितोपत्रको केन्द्रीय निक्षेप सेवा वा डिपोजिटरी सेवा, सामूहिक लगानी कोष व्यवस्थापन, धितोपत्र दलाल, धितोपत्र व्यापार र बजार निर्माता निष्कासन तथा बिक्री प्रबन्ध गर्नु हो। यसका साथै लगानी व्यवस्थापन, धितोपत्र प्रत्याभूत र सेयर रजिस्ट्रार (मर्चेन्ट बैंकिङ), लगानी परामर्श सेवा तथा धितोपत्र कारोबारको हिसाब राफसाफ गर्ने सम्बन्धी सेवा र बोर्डले धितोपत्र व्यवसाय भनी तोकिदिएको अन्य कार्य जस्तैः योजना व्यवस्थापक तथा डिपोजिटरी आदिलाई धितोपत्र व्यवसाय भनेर बुझिन्छ। मर्चेन्ट बैंकर मर्चेन्ट बैंकर भनेको धितोपत्रको प्राथमिक निष्कासन कार्य प्रबन्धको जिम्मा लिने, धितोपत्रको प्रत्याभूति गर्ने, धितोपत्रको सेयर रजिस्ट्रेसन गर्ने, धितोपत्र लगानी व्यवस्थापन कारोबारका लागि दरखास्त संकलन एवम् वितरणजस्ता कार्यहरू गर्ने तथा संस्थागत परामर्शदाताको रूपमा कार्य गर्ने गरी बोर्डबाट अनुमति प्राप्त संस्थालाई मर्चेन्ट बंैकर भनिन्छ। हाल नेपालमा ३० वटा मर्चेन्ट बैंकर कार्यरत रहेका छन्। धितोपत्र दलाल व्यवसायी (स्टक ब्रोकर) धितोपत्र दलाल व्यवसायी भनेको ग्राहकको आदेशअनुसार ग्राहकको नामबाट मात्र धितोपत्र खरिद वा बिक्री गरी धितोपत्र दलाली सेवा प्रदान गर्ने कार्य गर्न धितोपत्र व्यवसायीको रूपमा बोर्डबाट अनुमति प्राप्त कम्पनीलाई धितोपत्र दलाल व्यवसायी भनिन्छ। धितोपत्र दलाल व्यवसायी अन्य कार्य गर्न नसक्ने प्रावधान रहेको छ। हाल नेपालमा करिब ८५ वटा धितोपत्र दलाल व्यवसायी कार्यरत रहेका छन्। धितोपत्र व्यापारी (स्टक डिलर) धितोपत्र व्यापारी भनेको आफ्नो नामबाट धितोपत्र खरिद वा बिक्री गर्नु हो। साथै बोर्डबाट अनुमतिपत्र लिई धितोपत्र दलालको कार्य गर्ने, योग्य संस्थागत लगानीकर्ताको रूपमा कार्य गर्ने र धितोपत्र प्रत्याभूतिकर्ताको कार्य गर्ने गरी बोर्डबाट धितोपत्र व्यवसाय गर्न अनुमतिपत्र प्राप्त धितोपत्र व्यवसायीलाई धितोपत्र व्यापारी भनिन्छ।"
"नापी र मालपोतका सेवाग्राहीलाई सास्ती, वारिपारि गर्दै बित्छ समय","बुटवल : मालपोत कार्यालय र नापी कार्यालय टाढा हुँदा बुटवलमा सेवाग्राहीले सास्ती खेपेका छन्। बुटवल उपमहानगरपालिका८ सुक्खानगरमा मालपोत र वडा नम्बर १३ स्थित जीतगढीमा नापी कार्यालय सञ्चालनमा छन्। आफ्नै नयाँ भवन बनेपछि नापी कार्यालय जितगढीमा सरेको हो। यसअघि नापी कार्यालय पनि सुक्खानगरस्थित मालपोत नजिकै थियो। तर, मालपोत कार्यालयको निर्माणाधीन भवनले गति नलिएपछि सेवाग्राहीलाई वारीपारी गर्दागर्दै समय बित्ने गरेको छ। जग्गा बिक्री गर्ने काम लिएर देवदह नगरपालिका वडा नम्बर ३ सूर्यपुराबाट आएका ७४ वर्षिय ओमप्रकाश न्यौपानेले एक दिनको काम तीन दिन लागेको बताए। धेरै समय वारी र पारी गर्दा गर्दै बित्यो, उनले भने, पहिले नजिक नजिक थिए। अहिले नापी कार्यालय आफ्नै भवनमा सरेछ। मालपोत टाढा हुँदा दुःख पाइयो। उनले होटलमा बास बसेर काम गर्नुपर्ने बाध्यताले सास्ती खेप्नुपरेको समेत गुनासो गरे। पूर्वपश्चिम महेन्द्र राजमार्गको बाटो हुँदै दुवै कार्यालय आउजाउ गर्नुपर्ने भएपछि सेवाग्राहीलाई जोखिम समेत हुने गरेको छ। जीतगढीमा मालपोत कार्यालयको आफ्नै भवन निर्माणधीन अवस्थामा रहे पनि ठेकेदारले समयमा काम नगर्दा सेवाग्राहीका गुनासा आउने गरेको प्रमुख मालपोत अधिकृत दामोदर भण्डारीले प्रतिक्रिया दिए। ठेकेदारले समयमै काम नगर्दा जनताका गुनासा धेरै आइरहेका छन्, भण्डारीले भने, भवनको ३० प्रतिशत पनि काम भएको छैन। समयमै निर्माण पुरा हुने स्थिती पनि देखिँदैन। २०७८ साल असोज १७ गते दुई वर्षभित्र निर्माण सक्ने गरी टिडी आर जयबागेश्वरी माता जेभी नेपालगञ्जले निर्माणको जिम्मा लिएको छ। सम्झौताको समय सकिएपछि २०८१ जेठ मसान्तभित्र सक्ने गरी पहिलोपटक म्याद थप गरिएको छ। प्रमुख मालपोत अधिकृत भण्डारी थपिएको म्यादभित्र पनि ठेकेदारले निर्माण पूरा गर्नेमा विश्वस्त छैनन्। तीन तलाको भवन निर्माण गर्नका लागि भ्याटबाहेक सात करोड ४५ लाख १३ हजार ८९ रुपैयाँमा निर्माण कम्पनीसँग कार्यालयले सम्झौता गरेको छ।"
"विदेशी मुद्रा सञ्चिति हालसम्मकै उच्च, चालु खाता र शोधनान्तर बचतमा","काठमाडौं :चालु आर्थिक वर्ष २०८० र ८१ को अर्धवार्षिक समीक्षा अवधिमा अर्थतन्त्रको बाह्य क्षेत्रमा उल्लेख्य सुधार देखिएको छ । नेपाल राष्ट्र बैंकले मंगलबार सार्वजनिक गरेको देशको वर्तमान आर्थिक तथा वित्तीय स्थिति प्रतिवेदनअनुसार चालु आवको पुस मसान्तसम्म एक वर्षको वस्तु तथा सेवाको आयात धान्नसक्ने विदेशी मुद्रा सञ्चिति रहेको छ । गत असार मसान्तसम्ममा १५ खर्ब ३९ अर्ब ३६ करोड बराबर रहेको कूल विदेशी विनिमय सञ्चिति छ महिना अवधिमा १८ प्रतिशतले वृद्धि भइ पुस मसान्त सम्ममा १८ खर्ब १६ अर्ब ५७ करोड पुगेको छ । जुन हालसम्मकै उच्च विदेशी मुद्रा सञ्चिति हो । योसँगै विदेशी मुद्रा सञ्चिति नेपालको वार्षिक बजेटको आकारभन्दा ठूलो देखिएको छ । कूल विदेशी विनिमय सञ्चितिमध्ये नेपाल राष्ट्र बैंकमा रहेको सञ्चिति गत असार मसान्तमा १३ खर्ब ४५ अर्ब ७८ करोड रहेकामा पुस मसान्तमा १८ दशमलव नौ प्रतिशतले वृद्धि भइ १६ खर्ब २३ करोड पुगेको छ । राष्ट्र बैंकबाहेक बैंक तथा वित्तीय संस्थासँग रहेको विदेशी विनिमय सञ्चिति गत असार मसान्तमा एक खर्ब ९३ अर्ब ५९ करोड रहेकामा पुस मसान्तसम्म पुग्दा ११ दशमलव आठ प्रतिशतले वृद्घि भइ दुई खर्ब १६ अर्ब ३५ करोड कायम भएको छ । गत पुस मसान्तको कूल विदेशी विनिमय सञ्चितिमा भारतीय मुद्राको अंश २२ दशमलव पाँच प्रतिशत छ । आर्थिक वर्ष २०८०र८१ को पहिलो छ महिनाको आयातलाई आधार मान्दा बैंकिङ क्षेत्रसँग रहेको विदेशी विनिमय सञ्चितिले १४ दशमलव पाँच महिनाको वस्तु आयात र १२ दशमलव एक महिनाको वस्तु तथा सेवा आयात धान्न पर्याप्त रहने देखिन्छ । यो अवधिसम्ममा रहेको विदेशी विनिमय सञ्चितिको कूल गार्हस्थ्य उत्पादन, कूल आयात र विस्तृत मुद्राप्रदायसँगको अनुपात क्रमशः ३३ दशमलव आठ, सय दशमलव ९ र २७ दशमलव ७ प्रतिशत छन् । चालु आर्थिक वर्षको अर्धवार्षिक समीक्षा अवधिसम्ममा चालु खाता एक खर्ब ६१ अर्ब ६२ करोडले बचतमा छ । अघिल्लो वर्षको सोही अवधिमा चालु खाता ३५ अर्ब ५७ करोडले घाटामा थियो । यो अवधिमा पुँजीगत ट्रान्सफरमा भने ३० प्रतिशतले कमी आइ तीन अर्ब ११ करोड कायम भएको छ भने खुद प्रत्यक्ष वैदेशिक लगानी चार अर्ब ५३ करोडले धनात्मक रहेको छ ।"
बुढाथोकीको शोकमा पार्टीको झण्डा तीन दिन आधा झुकाउने कांग्रेसको निर्णय,"काठमाडौं : नेपाली कांग्रेसले केन्द्रीय सदस्य केशवकुमार बुढाथोकीको निधनमा दु:ख व्यक्त गरेको छ। मंगलबार बिहान बसेको केन्द्रीय कार्यसमितिको आकस्मिक बैठकले बुढाथोकीको निधनमा गहिरो दु:ख व्यक्त गर्दै शोक सन्तप्त परिवारजनप्रति समवेदना प्रकट गरेको छ। उनको निधनले मर्माहित र स्तब्ध भएको कांग्रेसले जनाएको छ। नेता बुढाथोकीको उपचारका क्रममा सोमबार निधन भएको हो। नेपालीले कांग्रेसले संविधान सभा सदस्य एवं पूर्वसामान्य प्रशासन मन्त्री समेत रहेका बुढाथोकीको शोकमा तीन दिन सबै कार्यालयको झण्डा आधा झुकाउने निर्णय गरेको छ। आज,भोलि र पर्सी तीन दिनसम्म पार्टीको केन्द्रीय कार्यालय,प्रदेश कार्यालय र सबै जिल्ला कार्यालयहरूमा झण्डा आधा झुकाउने निर्णय भएको मुख्य सचिव कृष्णप्रसाद पौडेलले जानकारी दिए। माघ २४ गते बुधबारका दिन केन्द्र,प्रदेश तथा जिल्ला कार्यालयहरू बन्द हुने र निधन भएको १३ औं दिनसम्म केन्द्र,प्रदेश र जिल्ला कार्यालयहरूमा शोक पुस्तिका राखिने कांग्रेसले जनाएको छ। यसैगरी निधन भएको १३ औं दिनमा झापामा शोक सभाको आयोजना गरिनेछ।"
पूर्वमन्त्री तथा कांग्रेस केन्दीय सदस्य बुढाथोकीको निधन,"झापा : नेपाली कांग्रेसका केन्द्रीय सदस्य एवं पूर्वमन्त्री केशवकुमार बुढाथोकीको ८० वर्षको उमेरमा निधन भएको छ। अर्जुनधारा नगरपालिका८ निवासी बुढाथोकी कांग्रेस पार्टीमा जुझारु, जनपक्षीय र साझा नेताका रूपमा परिचित थिए। उनकी पत्नी गीता बुढाथोकी, दुई छोरा आनन्द र शिशिर एवं दुई छोरी ममता र कविता बुढाथोकी छन्। कांग्रेस झापाका सचिव कृष्ण हुमागाईँका अनुसार लामो समयदेखि प्रोस्टेट क्यान्सरको उपचार गराइरहेका उनको गत राति ११:३० बजे उपचारकै क्रममा विराटनगरको विराट मेडिकल कलेजमा निधन भएको हो। तत्कालीन पञ्चायतकालमै विसं २०४३ मा जनपक्षीय उम्मेदवार बनेर उनी राष्ट्रिय पञ्चायतको सदस्य निर्वाचित भएका थिए। यसपछि उनी जलस्रोत राज्यमन्त्री बनेका थिए। उनी विसं २०६४ मा कांग्रेसका तर्फबाट झापा क्षेत्र नं ५ बाट प्रतिनिधिसभा सदस्य निर्वाचित भएका थिए भने विसं २०७० मा संविधानसभा सदस्य निर्वाचित भएका थिए। नेपाली कांग्रेसको सरकार गठन हुँदा उनी तत्कालीन राजा जिग्मे सिग्मे वाङचुकसँगै दार्जिलिङको सेन्ट जोसेफ कलेजमा अध्ययन गरेका नेता बुढाथोकी पाँच दशकदेखि राजनीतिमा सक्रिय थिए। विसं २०२४ मा विद्यार्थी आन्दोलनमार्फत राजनीतिमा प्रवेश गरेका उनी पञ्चायतविरुद्धको आन्दोलनका क्रममा नौ महिना जेल पनि परेका थिए। पञ्चायतकालमा झापा जिल्ला पञ्चायतको सभापति र युवक सङ्गठनको सभापतिसमेत बनेका उनी केही समय पञ्चायतको समर्थक र बहुदलीय प्रजातन्त्रकालमा केही समय राष्ट्रिय प्रजातन्त्र पार्टीमा समेत सक्रिय बनेका थिए। विगत दुई सातादेखि उनलाई प्रोस्टेटको समस्या जटिल भएपछि विराटनगरमा उपचारका लागि अस्पताल भर्ना गरिएको थियो। पार्टीभित्र आफ्ना विचार निडर भएर राख्ने र झापाको विकास निर्माणमा महत्त्वपूर्ण भूमिका निर्वाह गरेका उनको निधनले कांग्रेसलाई ठूलो क्षति पुगेको पार्टीका जिल्ला सचिव हुमागाईँले बताए। उनको पार्थिव शरीर आज झापा ल्याइने र शवयात्रासहित कनकाई नदीमा अन्त्येष्टि गरिने पारिवारिक स्रोतले जनाएको छ। रासस"
तिलकलाई ग्लोबल स्टुडेन्ट अन्टरप्रिनियर अवार्ड,"काठमाडौं : मेरो शिक्षा नामक डिजिटल लर्निङ प्लेटफर्मका प्रमुख वित्तीय अधिकृत तिलकप्रसाद धितालले यस वर्षको ग्लोबल स्टुडेन्ट अन्टरप्रिनियर अवार्ड नेपाल प्राप्त गरेका छन्। राजधानीमा सोमबार आयोजित कार्यक्रममा उनीसहित मास्टर साबका संस्थापक एवं सीईओ नभिन तिमिल्सिना रनर अफ भएका छन् भने ड्लुपलोडका संस्थापक अर्जुन घिमिरेले फस्ट रनर अपको उपाधि हात पारे। विजेता धितालले दुई लाख, रनर अप तिमिल्सिनाले ५० हजार र फस्ट रनर अप घिमिरेले २५ हजार रुपैयाँँ पुरस्कार प्राप्त गरे। फाइनलका लागि निर्णायकको प्यानलमा उद्यमी संगठनका वर्तमान अध्यक्ष आयूष नेपाल, कालाप आर्किटेक्ट्स प्रालिकी प्रिन्सिपल एवम् सीईओ यज्मा राजभण्डारी, नेपालका लागि स्विडेनका मानार्थ महावाणिज्य दूत तथा श्रीनगर एग्रो ग्रुपकी कार्यकारी निर्देशक मौसमी श्रेष्ठ रहेका थिए। कार्यक्रमले नेपालभरबाट १४ असाधारण विद्यार्थी उद्यमीलाई एकै ठाउँमा ल्याउनुको साथै उत्कृष्ट ६ विद्यार्थीलाई कडा प्रतिस्पर्धापछि फाइनलमा पुयाएको छ। नेपालको ब्यापारको भविष्यको प्रतिनिधित्व गर्ने शीर्ष ६ फाइनलिस्टमा अञ्जना मल्ल धिताल, प्रलिशा अधिकारी, विवेक, तिमिल्सिना र घिमिरे छन्। राष्ट्रिय विजेताहरू क्षेत्रीय फाइनलका लागि भारत पुग्ने छन्। विश्वस्तरमा नेपालको प्रतिनिधित्व गर्ने अवसरका लागि उनीहरूले उक्त प्रतियोगितामा भाग लिन पाउने आयोजक संस्था उद्यमी संगठनका सभापति तरुणप्रताप शाहले जनाए। अन्तिम प्रतिस्पर्धाका विजेताले ५० हजार डलर पुरस्कार प्राप्त गर्ने छन्।"
"रूसी सेनामा भर्ती भएकाका आफन्त भन्छन् : बरु कमाइ चाहिएन, सास जोगाइदेऊ","काठमाडौं : असोज १५ मा रूस पुगेका खोटाङका सुमन राई भोलिपल्टै रूसी सेनामा भर्ना भए। तर, त्यहाँको पीडादायी अवस्था देखेर साढे एक महिनामै स्वदेश फर्के। आफ्नै आँखाले देखेका क्रूर दृश्य सहन नसकेर भागेर नेपाल आएँ, सुमनले भने। उनीसँगै रूसी सेनामा ८ सय नेपाली भर्ना भएको उनले सुनाए। रूसी फौजमा ज्यान गुमाएका र बेपत्ता भएकाका परिवारको आवाज सुनाउनका लागि आयोजना गरिएको पत्रकार सम्मेलनमा सुमनले भने, सुकेधाराको मेनपावरमार्फत भिजिट भिसामा रूस पुगें। भोलिपल्ट भर्ना पनि भएँ। तर, एक महिना १८ दिनमा स्वदेश फर्किन सफल भएँ। आँखैअगाडि ६ जना मरेको दृश्यले त्यहाँबाट कसरी भाग्ने भनेर योजना बनाएको उनले बताए। आठ लाख ऋण गरेर रूस पुगेको थिएँ, उनले भने, भागेर आउन थप तीन लाख तिरेँ। युक्रेनसँगको लडाइँमा मरेकालाई रूसी सेनाले छोडेर हिँड्ने गरेको उनले बताए। मरेपछि लाससमेत उठाउँदैनन्, उनले भने। रूसी सेनामा नेपालीमात्र नभई मंगोलियन, भारतीय र चिनियाँ नागरिक पनि भर्ना भएको उनले बताए। सुमनको दुबईमा साढे दुई लाख मासिक कमाइ हुन्थ्यो। त्यो जागिर छोडेर राम्रो कमाइको लोभमा रूसी सेनामा भर्ना भएका थिए। पैसाको धेरै लालच गर्दा पनि हामी सोझा नेपालीहरू फसेको जस्तो लाग्यो, सुमनले भने, त्यहाँ पनि रूखमा पैसा त फल्दैन। चार, पाँच महिना काम गरेको पैसासमेत दिएको छैन। अरू कुरा के गर्नु र ? सुमनले रूसमा १५ हजार हाराहारी नेपाली भर्ना भएको बताए। चार सयभन्दा बढीले ज्यान गुमाएको हुन सक्ने उनको आंकलन छ। नारायण खड्गीका साढुभाइ रामकुमार प्रधान दुबईको १ लाख २० हजारको जागिर छोडेर ७ लाख खर्च गरी रूस पुगे। खड्गीले भने, दुबईमा राम्रै थियो। दलालको भनाइमा लागेर अभै राम्रो कमाउने आसमा रूसी सेनामा जानुभएको हो। २५ दिनदेखि सम्पर्कविहीन हुनुहुन्छ। प्रधानको परिवार तनावमा छ। भए सास नभए लास भए पनि खोजिदिन परिवारले सरकारसँग आग्रह गरिरहेको छ। प्रधानको परिवारले उनीसँगै बंकरमा बसेका साथीहरू भएको ठाउँमा बम हानेको र साथीहरू घाइते भएको सुनेका छन्। राम सकुशल छन् कि घाइते छन् भन्ने कुनै खबर पाएका छैनन्। घाइतेहरू सबै एकै ठाउँमा पनि छैनन्। अहिलेसम्म सम्पर्क भएकामध्येका सँग हाम्रो भाइ सम्पर्कमा हुनुहुन्न, नारायणले भने। खोटाङकी शिला राईका दाइ रविन १० लाख खर्च गरेर रूसी सेनामा भर्ती हुन गएका थिए। ६ महिनाअघि उनी रूस गएका हुन्। गरिबीकै कारण बिदेसिन बाध्य भएका रविन घाइते भएर हस्पिटलमा उपचाररत छन्। उनी २१ दिनदेखि हस्पिटलमा छन्। अहिले परिवारसँग अडियो कल र थोरै मेसेजमा मात्र उनले कुरा गर्दै आएका छन्। रविनकी बहिनी शिला भन्छिन्, दाइ भन्ने गर्नुहुन्थ्यो। यहाँ त सिनियर अफिसरहरूले मानवीयता व्यवहार नै नगर्दा रहेछन्। साह्रै कष्ट हुने रैछ। यहाँ भएका नेपाली दाजुभाइहरूले एकदमै दुःख पाउनुभएको छ। उनले अगाडि भनिन्, दाइ अब कहिलेसम्म हस्पिटल बस्नुपर्ने हो त्यो पनि थाहा छैन। दाइलाई पनि थाहा छैन। एकदमै अन्योलको अवस्था छ। नेपाल सरकार र रसियाको एनआरएनलाई कम्तीमा नेपाली भएको नाताले पनि सहयोग गरिदिन अनुरोध गर्दछु। नुवाकोटकी चिनीमाया तामाङका पति पनि रूस पुगेको ६ महिना लाग्यो। दुई महिनायता पतिको अत्तोपत्तो छैन। सात लाख खर्च गरेर उनका पति रूसी सेनामा भर्ती हुन पुगेका थिए। यता तीन जना साना छोराछोरीको जिम्मेवारी उनको काँधमा छ। अब ती साथमा भएका छोराछोरीको लालनपालन कसरी गर्ने भन्ने चिन्ता उनलाई छ। कसैले पतिको बारेमा सोध्दा उनि भक्कानिन्छिन्। भन्छिन्, सबैले सोध्ने प्रश्न एउटै हुन्छ। कति भयो सम्पर्क नभएको ? यस्तै हो। उद्घार गरेर ल्याइदिने विषयमा अहिलेसम्म कहीँ कतैबाट आश्वासन पाएका छैनौं। जाँदा सरकारसँग कुनै सल्लाह नभए पनि अब जिउँदै नेपाल फर्काइदिन पहल गर्न अनुरोध गरिदिन आग्रह गर्छु। काठमाडौं कलंकीकी टीका विकका छोरा असोजको २८ गते दुबईबाट रूसी सेनामा भर्ती हुन गएका थिए। दुबई गएको सात, आठ महिनापछि उतैबाट प्रयास गरेर उनका छोरा विपिन विक भर्ती हुन गएका थिए। दुबईबाट महिना महिनामा सामान र पैसा सबै पठाउँथ्यो। छोराले सबै व्यवहार राम्रै गरेको थियो। कताबाट उसलाई रूस जाने सोच बनायो। उनले भनिन्, छोरा सकुशल नै रहेको सूचना सुनाउँछन्। तर दुई महिनादेखि उनका छोरा प्रत्यक्ष सम्पर्कमा भने आएका छैनन्। १,७२९ जना नेपाली रूस पुगेको तथ्यांक रूसले अन्य देशबाट आएर बसेका र विदेशी नागरिकलाई पनि सेनामा भर्ती लिने घोषणा गरेसँगै दलालमार्पत रूसी सेनामा भर्ती हुन जाने नेपालीको क्रम तीव्र भयो। जसको परिणाम अहिले न यकिन तथ्यांक छ। न त्यहाँ जाने नेपालीको कुनै खबर छ। खालि पीडा र चित्कारमात्र सुनिन थालेका छन्। रूसी सेनाका लागि रेड जोनका रूपमा रहेको बाखमुट र डोनेक्स निकै असुरक्षित क्षेत्र मानिन्छ जसलाई रूसले कब्जा गरेको हो। युक्रेनी फौजले आफ्नो क्षेत्र फिर्ता लिन निरन्तर ड्रोनबाट मिसाइल आक्रमण गरिरहन्छ। त्यसलाई नियन्त्रणमा राख्न ठूलो संख्यामा रूसी फौज त्यहीँ केन्द्रित छ। २०७८ फागुनदेखि रूसयुक्रेन युद्ध सुरु भएको हो। युद्ध चलिरहँदा २०७९ साउनमै नेपालको परराष्ट्र मन्त्रालयले सार्वजनिक सूचना प्रकाशित गर्दै रूसी सेनामा भर्ती नहुन अनुरोध गरेको थियो। उक्त सूचना जारी गरेको करिब चार महिनापछि मंसिरमा त्यहाँ कार्यरत तीन नेपालीको मृत्यु भएको सूचना आयो। श्रम स्वीकृति लिएरै जाने पनि अन्य बाटोबाट रूसी सेनामा पुगेको सूचना व्यापक हुँदै गएपछि गत पुस १९ मा मात्र सरकारले रूस र युक्रेनका लागि श्रम स्वीकृति रोकेको सूचना जारी गर्यो। रूसमा पढ्न गएका नेपाली विद्यार्थीसमेत सेनामा भर्ती भएको अवस्था छ। सेनामा भर्ती हुन सुरुमा विद्यार्थी भिसामा गएका भए पनि अहिले भने भ्रमण भिसामा जाने गरेका छन्। यो संख्या दैनिक बढेको छ। रूसमा युद्घ सुरु भएयता मात्रै १ हजार ७ सय २९ जना नेपाली त्यहाँ पुगेको देखिन्छ। यो संख्यामा कति थपघट भए भन्ने अहिले कुनै तथ्यांक अपडेट सरकारसँग छैन। नेपालीहरू रूस जान मरिहत्ते गर्ने प्रमुख कारण भने छोटो समय काम गर्दा रूसी राहदानी प्राप्त गर्ने। अर्को महिनामा चार लाख कमाइ हुने भनिएको छ। तर, त्यहाँ पुगेका नेपालीले चार, पाँच महिनासम्म पनि तलब नपाएको गुनासो बढ्दै गएको छ। सरकार के भन्छ ? परराष्ट्र मन्त्रालयका प्रवक्ता अमृत राईका अनुसार मस्कोस्थित नेपाली राजदूतावासले रूसी सेनामा भर्ना भएका १२ जना नेपालीको मृत्यु भएको जानकारी दिएको छ। त्यसबाहेक रूस सरकारले कुनै अवगत गराएको छैन। राई भन्छन्, खाडी मुलुकबाट रूसी सेनामा जानेहरूको संख्या बढी छ। सयौंको संख्यामा छ। हजारौंको सूचना आएको छ। त्यो भने हैन भन्ने लाग्छ। नेपाल सरकारले रूस जान पूरै प्रतिबन्ध लगाएको छ। जति पनि जानेको कुरा छ। उहाँहरू आफ्नै हिसाबले जानु भएको हो। तर पनि सरकार सकेसम्म सम्पर्कमै बसेको छ। आफ्नो तर्पबाट उद्घारमा लागिरहेकै छ, उनले भने।"
२३ पदका लागि उपनिर्वाचनको तयारी हुँदै,"काठमाडौं : निर्वाचन आयोगले रिक्त रहेको २३ पदका लागि उपनिर्वाचन गर्न लागेको छ। प्रतिनिधिसभा सदस्य, प्रदेश सभा सदस्य, स्थानीयत तहको प्रमुख, उपप्रमुख, वडाध्यक्ष र सदस्य पदका लागि निर्वाच गर्ने तयारी भएको आयोगका प्रबक्ता तथा सहसचिव शालिग्राम शर्मा पौडेलले जनाए। निर्वाचन कहिले गर्ने ? बारे मिति तोक्न सरकारसँग आयोगले छलफल गरिरहेको छ। २०७९ वैशाख १० गते भएको स्थानीय तह निर्वाचन, मंसिर ४ गते सम्पन्न प्रतिनिधिसभा र प्रदेश सभा सदस्यको निर्वाचन भएपश्चात् विभिन्न कारणले रिक्त भएको २३ पद पदपूर्तिका लागि उपनिर्वाचन गर्न लागिएको आयोका प्रवक्ता पौडेलले बताए। निर्वाचनका लागि रिक्त रहेको निर्वाचन क्षेत्रका नयाँ मतदातालाई मतदाता नामावलीमा नाम लेखाउन आयोगले आग्रह गरेको छ।"
जब ओलीले ४ भाषा बोले,"जलेश्वर : नेकपा एमालेका अध्यक्ष केपी शर्मा ओली २८ वर्षपछि महोत्तरी सदरमुकाम जलेश्वर पुगेका छन्। सोमबार नेकपा एमालेको छैटौं जिल्ला अधिवेशन उद्घाटन सत्रलाई सम्बोधन गर्नका लागि पूर्वप्रधानमन्त्री समेत रहेका एमाले अध्यक्ष ओली जलेश्वरको रंगशाला आएका हुन्। उनी २०५२ सालमा पार्टीको कार्यक्रमका लागि सदरमुकाम जलेश्वर आएका थिए। त्यसपछि विविध राजनीतिक उतारचढावका कारण ओली महोत्तरीको अन्य स्थानमा आए पनि जलेश्वर पुग्न सकेका थिएन्। २०७२ सालमा संविधान जारी भएपछि चर्किएको मधेस आन्दोलनमा कडा आलोचना भोगेका अध्यक्ष ओली महोत्तरी आएका थिएनन्। लामो समयपछि महोत्तरी सदरमुकाम जलेश्वर आएपछि ओलीलाई पार्टीका नेता, कार्यकर्तालगायत जलेश्वरवासीले भव्य स्वागत गरेका थिए। अधिवेशनको उद्घाटन सत्रलाई सम्बोधन गर्दै अध्यक्ष ओलीले हिन्दी, भोजपुरी र मैथिली भाषामा टोपी र धोती नेपालीको शान हो भनेर सन्देश दिए। उनले देशको चौतर्फी विकासका निम्ति हिमाल, पहाड र तरार्ईका जनतालाई एकताबद्ध भई अगाडि बढ्नुको विकल्प नरहेको धारणा राखेका छन्। उनले भने, आगामी २०८४ को आमचुनावमा फेरि एकपटक देशमा विकासको लहर ल्याउनका लागि एमालेको बहुमत आवश्यक रहेको छ। तीन वर्षको सीमित अवधिमा एमालेले विकासको पक्षमा ल्याएको लहरलाई निरन्तरता दिनका लागि तीनै तहको सरकारमा बहुमत सहितको एमालेकै नेतृत्व आवश्यक छ। खेतमा सिँचाइ, नदीखोलाका पानीलाई खेतखेतमा पुर्याउन, गल्लीगल्लीमा सडक, सहरमा एयरपोर्टलगायतका जनताका आवश्यकतालाई पूर्ति गर्न एमालेलाई बहुमतका साथ देश हाक्ने किसिमको पार्टी निर्माण गर्नका लागि उनले कार्यकर्ताहरूलाई निर्देशन दिएका थिए।"
माछाको पनि काजकिरिया !,"गोरखा : कतिपय जलचर, थलचर, पशुपन्छीलाई देवीदेवताको प्रतिमूर्ति मान्ने र पूजाआजा गर्ने हिन्दू धर्मावलम्बीको सनातनी परम्परा छ। बुद्ध धर्मसँग निकट बोन धर्मावलम्बीले पनि प्रकृतिको पूजा गर्छन्। आकाश, पाताल, जुन, घाम, जल, जमिन, जंगललाई पूजा गर्ने हिन्दूहरू गाई, गोरु, कुकुरलाई मात्र होइन, माछालाई पनि देवता मानेर पूजा गर्ने गर्छन्। गण्डकी प्रदेशको तनहुँस्थित छाब्दीबराह, आँधीमूललगायतका देवस्थलमा भक्तजनहरू माछाको पूजा गर्ने गर्छन्। जीवित माछाको पूजा मात्र होइन, माछा मर्यो भने विधिवत रूपमा अन्त्येष्टि पनि गर्ने चलन छ। आँबुखैरेनी गाउँपालिका१ स्थित आँधीमूलमा मगर समुदायका पुजारी छन्। अरू लिखतमा आँधीमूल भने पनि यहाँका पुजारीहरू आँधीमूल भन्ने गर्छन्। आँधीमूलका ठूला तीनवटा पोखरीमा विभिन्न जातका माछाहरू छन्। भक्तजनहरूले आँधीमूल देवीको पूजाआजा गरेपछि पोखरीका माछाको पूजा गर्ने र आहारा दिने गर्छन्। यहाँको माछा मर्यो भने मूल पुजारीले विधिवत रूपमा अन्तिम संस्कार गर्ने, काजकिरिया गर्ने र जुठो बार्ने परम्परा रहेको मन्दिरका पुजारी युवराज मास्की मगरले बताए। हाम्रा पितापुर्खाको पालादेखिकै यस्तै चलन रहिआएको छ, पुजारी युवराज मास्की भन्छन्, माछा मर्यो भने त्यसलाई पोखरी आसपासमा खाडल खनेर गाड्छौं। त्यस दिन खाना नखाई जुठो बार्छौं। जुठो बारेका दिन कसैलाई पनि नछुने, खाना पनि नखाने, कुनै काम पनि नगर्ने उनले बताए। जुठो बारेको दिन आँधीमूलमा नियमित पूजा पनि हुँदैन। माछा मरेको दिन पुजारीले जुठो बार्छन्। त्यो दिनमा आँधीमूलमा पुजारीले नियमित पूजा गर्दैनन्, स्थानीय डीपी अधिकारी भन्छन्, टाढा टाढाबाट आएका भक्तजनहरू फर्कनु नपरोस् भनेर त्यस दिन अरू कोही पुजारीले मन्दिरमा पूजाआजाको काम चलाउँछन्। मन्दिरमा धेरै टाढादेखि खासखास तिथि तथा पर्वमा फूलको डोली ल्याउने परम्परा रहेको अधिकारी बताउँछन्। आँधीमूल देवीको पूजाआजाका लागि अहिले धेरै टाढाका विभिन्न जिल्लादेखि भक्तजनहरू आउने गर्छन्। आँधीमूलको विकास गर्न स्थानीय सरकार, प्रदेश सरकार तथा संघ सरकारले पनि सहयोग गरिरहेके छन्। यसलाई पिकनिक स्थलका रूपमा विकास गर्न पूर्वाधार पनि निर्माण भएका छन्। तनहुँ, गोरखा, चितवन तथा विभिन्न जिल्लाबाट यहाँ पिकनिक आउने स्थानीयवासीले बताए। बस्तीबाट केही पर रहे पनि भक्तजनको चहलपहल बढ्न थालेपछि यहाँ रेस्टुरेन्ट, स्वीमिङ पुलहरू पनि बनेका छन्। किंवदन्ती विभिन्न भए पनि यो मन्दिरको स्थापना विसं १९६५ मा भएको अभिलेख पाइन्छ। मगर समुदायको बाक्लो बस्ती रहेको यहाँ मन्दिर स्थापनाका बेलादेखि मगर पुजारी भएकाले अहिलेसम्म पनि पुजारी मगर समुदायकै छन्।"
सुस्त विकास खर्च,"प्रधानमन्त्री पुष्पकमल दाहालले आउँदो आर्थिक वर्षको तयारी नयाँ ढंगले गरिरहँदा चालु वर्षको विकास खर्चले चाहिँ उनलाई नै गिज्याइरहेको छ । काम त यो वर्ष पनि गर्नुपर्ने हो, तर त्यतापट्टि भइरहेको सुस्तताको ढाकछोप गर्दै अर्काे वर्षको सपना उनले बाँडिरहेका छन् । यो आर्थिक वर्षको आधा समय सकियो । पुँजीगत अर्थात् विकास खर्च भने चौथाइ पनि भएको छैन । मात्र १९ प्रतिशत छ । १७ खर्ब ५१ अर्बको बजेटमध्ये पुँजीगतर्फको खर्च ५७ अर्ब ७४ करोडमात्रै हुनुले न विकासले गति लियो न सुस्त अर्थतन्त्रलाई चलायमान बनाउन योगदान पुयाउन सक्यो । अर्काेतिर सरकार राजस्व संकलनमा पनि विफल बन्दै गएको छ । लक्ष्य भेट्न मुस्किल छ । वर्षभरमा १४ खर्ब उठाउने लक्ष्य हुँदा आधा समयमा आधाभन्दा कम अर्थात् ५ खर्बमात्रै संकलन हुनु सुखद संकेत हुँदै होइन । झन्डैझन्डै त्यति पैसा त सरकारले कर्मचारीहरूको तलबभत्तामा खर्च गर्नु परेको छ । देशको गम्भीर समस्या भनेको अर्थतन्त्र बिरामी हुनु भएको छ । तर, सरकार केवल सत्ताकै रोटेपिङमा मात्रै मच्चिरहेको छ । निर्देशन र खाली निर्देशनका भरमा आफ्नो अस्तित्व जोगाउने असफल कसरतमा प्रधानमन्त्री रहनु तर अर्थतन्त्रलाई तरंगित पार्न नसक्नु ठूलो विडम्बना हो । बाह्य अर्थतन्त्रका केही सुखद सूचकका भरमा सरकार अर्थतन्त्र ठीकठाक रहेको प्रचार पनि गर्छ । तर धर्मराएको अर्थतन्त्र रेमिट्यान्सलगायतको टेकोको भरमा अडिरहन सक्दैन । उद्योग, व्यवसाय र कलकारखाना चुस्त ढंगले चल्ने वातावरण बन्न सकेको छैन । बैंकमा थुप्रिएको लगानीयोग्य पुँजी परिचालनका लागि पनि उद्यम, व्यवसाय चुस्त हुनुपर्छ । अर्थतन्त्र उकास्ने एउटा बलियो आधार सरकारी खर्चमा पनि सरकार विफल भएको छ । खासमा विकास खर्च बढाउन प्रधानमन्त्री वा मन्त्रीहरूको फितला अनुगमन र निर्देशन काफी हुँदैनन् । प्रणालीगत सुधारका लागि एउटा शल्यक्रियाकै जरुरी छ । बजेटको कनिका छराइ, असंख्य खुद्रे योजनाहरू विकास बजेट कार्यान्वयनको मुख्य झन्झटमध्ये पर्छ । आयोजनाहरूको प्राथमिकताका आधारमा मात्रै आवश्यक बजेट विनियोजन गर्ने र जति आयोजना हुन्छन्, तिनलाई स्रोत सुनिश्चित गरी समयमा पूरा गर्ने थिति बसालेमात्रै पुँजीगत खर्च वृद्धि हुन्छ । विकासले गति लिन्छ । आगामी बजेटको गृहकार्य पनि त्यसैबाट सुरु गर्नुपर्छ ।"
धरहराको अन्डरग्राउन्ड पार्किङमा चर्कियो विवाद,"काठमाडौं : धरहराको अन्डरग्राउन्डमा राखिएको निःशुल्क पार्किङका विषयमा महानगर र सहरी विकास मन्त्रालयबीच विवाद चर्किएको छ। गत माघ १४ गतेदेखि काठमाडौं महानगरपालिकाले धरहराको निर्माणाधीन पार्किङ भवनमा सर्वसाधारणका लागि निःशुल्क पार्किङस्थल तोकेको थियो। पार्किङ भवनको पहिलो तलामा सर्वसाधारणका लागि खुला गरिएको पार्किङ रोक्न भन्दै सहरी विकास मन्त्रालयले सोमबार महानगरलाई पत्र पठाएको छ। केही दिन अगाडि महानगरले न्युरोडभित्रका धर्मपथ, जुद्ध शालिकदेखि इन्द्रचोक, खिचापोखरी, महाबौद्ध, वीर अस्पताललगायत क्षेत्रका कालोपत्रे सडकमा पार्किङ निषेध गरेको थियो। न्युरोड भित्रका कालोपत्रे सडकमा पार्किङ हटाएको महानगरले पुरानो बसपार्कमा रहेको काठमाडौं टावर र धरहराको अन्डरग्राण्उडमा निःशुल्क पार्किङस्थल तोकेको थियो। निर्माणाधीन धरहरामा अन्डरग्राउन्ड पार्किङको व्यवस्था गरेसँगै सहरी विकास मन्त्रालयले तत्काल पार्किङ रोक्न भन्दै काठमाडौं महानगरपालिकालाई पत्र पठाएको छ। गत बिहीबार सहरी विकास मन्त्रालयका प्रवक्ता विनु बज्राचार्य कुँवरले हस्ताक्षर गरेको पत्र महानगरलाई पठाउँदै मन्त्रालयले पार्किङ रोक्न निर्देशन दिएको थियो। मन्त्रालयद्वारा प्रकाशित पत्रमा भनिएको छ, निर्माणाधीन धरहराको भूमिगत पार्किङमा काठमाडौं महानगरले मन्त्रालय, विभाग र आयोजना तथा निर्माण कम्पनीसँग कुनै सहकार्य नगरी एकतर्फी ढंगबाट पार्किङ सुविधा उपलब्ध गराएकोमा मन्त्रालयको गम्भीर ध्यानाकर्षण भएको छ। यसका साथै पार्किङ सुविधाबाट आयोजनामा क्षति हुनसक्ने तथा संरचना तोडफोड हुने सम्भावना रहेको बताइएको छ। पार्किङ गर्ने कार्य तत्काल बन्द गरी आयोजनालाई समयमै सम्पन्न गर्ने कार्यमा सहयोग गरी दिनका लागि निर्देशनसमेत दिएको छ। यस्तै आशयको पत्र महानगरलाई सोमबार पनि प्राप्त भएको छ। सहरी विकास मन्त्रालय भवन निर्माण केन्द्रीय आयोजना कार्यान्वयन एकाइका निमित्त आयोजना निर्देशक झप्पर सिंह विश्वकर्माद्वारा काटिएको पत्रमा पार्किङ बन्द गर्न निर्देशन दिइएको छ। उक्त पत्रमा भनिएको छ, निर्माण सम्पन्न हुने चरणमा पुगेको अवस्थामा एकाएक यस इकाई वा यस एकाइको तालुक निकायहरूसँग कुनै समन्वय एवं जानकारी नै नगरी त्यहाँबाट एकतर्फी ढंगले एक तला भूमिगत पार्किङ ख्ला गरिनु उचित छैन। यसरी एक्तिर्फ पार्किङ खुला गर्दा आयोजना निर्माणमा असर पुग्ने, पार्किङ एरियामा आवस्यक संरचना निर्माण भै नसकेकाले निस्सासिएर मानविय क्षति हुन सक्ने, सामानहरू टुटफट हुनसक्ने भन्दै महानगरलाई पत्र पठाएको छ। पार्किङ बन्द छैन र बन्द हुने पनि छैन बालेन्द्र शाह मन्त्रालयका दुईदुईवटा पत्र आएपछि काठमाडौं महानगरका प्रमुख मेयर बालेन्द्र शाहले सामाजिक सञ्जालमा आक्रोश पोखेका छन्। उनले जुनसुकै अवस्थामा पनि पार्किङ नरोकिने बताएका छन्। उनले भनेका छन्, २०७८ वैशाख १९ शनिबारको दिन नै सेतो टावर धरहरा उद्घाटन भएको थियो। उद्घाटन गरेको २ वर्ष ९ महिना पुग्दा पनि बनाएर नसकिएको भन्दै लाज त्यागेर पत्र लेख्नुको औचित्य के हो ? उनले तोकिएको समयमा निर्माण भई नसक्ने, भित्तामा नाम लेख्ने हतारोमा निर्माण नभई उद्घाटन गर्ने जस्ता प्रवृतिलाई भष्टाचारकै नयाँ राष्ट्रिय नीति बनाउनका लागि आग्रह गरेका छन्। काठमाडौंका मेयर शाह अगाडि लेख्छन्, सर्वसाधारणको दैनिक जीवनमा प्रत्यक्ष असर गर्ने र शहरको व्यवस्थापनमा प्रभाव पार्ने यस्ता कुराहरूसँग ख्याल ठट्टा नगरौं। उनले धरहरा एरियामा पार्किङ बन्द नभएको बताउँदै महानगरको पहलमा अहिलेका लागि निःशुल्क सञ्चालन भएको जानकारी दिए। यसका साथै उनले पार्किङ व्यवस्थापनलाई अझ प्रभावकारी बनाउनेमा जोड दिए। निजी स्वार्थका लागि सार्वजनिक सम्पत्ति प्रयोग हुन नदिने महानगरको प्रयास रहेको बताएका छन्। मन्त्रालयले दोहोरो भूमिका खेल्यो काठमाडौं महानगरपालिकाका प्रवक्ता नवीन मानन्धर भने मन्त्रालयसँगको समन्वयमा नै पार्किङ खुला गरिएको जानकारी दिए। मानन्धर भन्छन्, धरहरा बनाउने म्याद पुसमा नै सकिएको हो। न्युरोड क्षेत्रमा पार्किङ समस्या भइरहेको अवस्थामा मन्त्रालयसँगको समन्वयमा नै धरहरामा स्थान तोकेका हौं। दशैं तिहारको समयमा पनि त्यही स्थानमा नै पार्किङस्थल तोकिएको थियो। मन्त्रालयको पत्र आएको स्वीकार गर्दै प्रवक्ता मानन्धर भन्छन्, पत्रको जवाफ पठाएका छौं। अहिले अप्ठ्यारो अवस्था भएको र पार्किङस्थल आवश्यक भएकाले अर्को व्यवस्था नभएसम्म पार्किङ खोल्नुपर्छ भनेर जवाफ पठाएका छौं। मन्त्रालयले भनेझै एकतर्फी रूपमा निर्णण गरेको नभएर मन्त्रालयको समन्वयमा नै पार्किङस्थल तोकेको उनले जानकारी दिए। उनी भन्छन्, सोध्नुपर्ने व्यक्ति को हो ? हामीले अफिसियल पत्र पठाएका छौं। जनतालाई आवश्यक भएको बेलामा राम्रो कामको सुरुवात जसले गरे पनि हुन्छ। प्रवक्ता मानन्धरले उपभोग गर्ने महानगरबासी भएकाले महानगरले अग्रसरता लिएको बताए। उनी भन्छन्, अधिकार क्षेत्र कसको हो ? कसले बनायो भन्ने विषय नै हैन, जसले बनाएको भए पनि उपभोग गर्ने महानगरवासी हो। नेपाली जनतालाई आवश्यक भएको बेला भएका स्थानलाई उपयोग गरेको मात्रै हो।"
"दोहनको चपेटामा नदीनाला, गुम्दै राज्यको राजस्व","धनगढी : अवैध दोहनले देशभरका अधिकांश खोलानालामा नदीजन्य पदार्थ निख्रिँदै छन्। जसकारण वातावरणीय सन्तुलन खलबलिइरहेको छ। त्यसमाथि सरकारको आम्दानीसमेत गुम्न थालेको छ। यसकै उदाहरण हुन्, कैलालीको गोदावरी नगरपालिकाका गोदावरी, खुटिया र खैराना नदी। पालिकाले नै यी नदीबाट प्राकृतिक स्रोत संकलन गरी बिक्री गरिरहेको छ। तर, स्थानीय सरकार नै अग्रसर भए पनि अवैध दोहन चलिरहेको पाइएको छ। त्यसमाथि राजस्व पनि ७ करोड ननाघ्ने देखिएको छ। जबकि जिल्ला विकास समिति हुँदा राज्यलाई १८ करोड रुपैयाँसम्म आम्दानी हुन्थ्यो। तीनवटै नदीमा वातावरणलाई नै प्रभाव पार्ने गरी मनपरी ढंगबाट प्राकृतिक स्रोतको दोहन भइरहेको हो। तेघरी र खमौराको बीचमा पर्ने गोदावरी नदीमा ढुंगा र ग्राभेल संकलन भइरहेको छ। वातावरण प्रभाव मूल्यांकनमा उक्त नदीका सात ठाउँबाट नदीजन्य पदार्थ संकलनको अनुमति दिइएको छ। दुई ठाउँबाट ढुंगा मात्र र अन्य स्थानबाट बालुवा, गिट्टी र भरान संकलन गर्न पाइने भनिएको छ। वडा नम्बर २ र ३ मा पर्ने नदीबाट ५१ घनमिटर र तेघरी र खमौराको बीचमा पर्ने गोदावरी नदीबाट २५ हजार ४४० घनमिटर ढुंगा निकाल्न पाइने उल्लेख छ। दुवै स्थानमा नदीजन्य पदार्थ उत्खनन गर्दा ०८ मिटरभन्दा गहिरो खाल्टो बनाउन नपाउने पनि भनिएको छ। अरू पाँच स्थानमा पनि ०९९ मिटरभन्दा गहिरो जान नपाउने उल्लेख छ। सबै मिलाएर गोदावरी नदीबाट मात्रै २ लाख घनमिटर नदीजन्य पदार्थ निकाल्न पाउने उल्लेख छ। तर, कुन ठाउँबाट कति निकालियो ? त्यसको लेखाजोखा कसैसँग छैन। गत वर्ष पनि नदी गाउँ पसेको थियो। यसपालि त झन् ठूल्ठूला खाल्डा हुने गरी खनिरहेका छन्। हामीहरूले नगरपालिकामा कतिपटक भनिसक्यौं, यसरी जथाभावी रूपमा नदीको धार नै परिवर्तन हुने गरी नखनिदिनुस् भनेर। कोही सुनुवाइ गर्दैनन्। रेश्मादेवी चौधरी, स्थानीयवासी तेघरी र खमौराको बीच भागमा आधा दर्जन जेसीबी, स्काभेटर हालेर नदीभित्र २० फिटभन्दा गहिरा खाल्टा बनाइएका छन्। गोदावरी नदी चुरे नजिकैको नदी हो। त्यो क्षेत्र प्रदेशको राजधानी तोकिएको पनि क्षेत्र हो। नदीमा दर्जनौं स्काभेटर लगाइएका छन्। सयौं टिपरले नदीजन्य पदार्थ ओसारपसार गरिरहेका छन्। नदीभित्र क्रसर रहेजस्तै गरी बितन्डा मच्चाएको छ, स्थानीयवासी शर्मानन्द भट्ट भन्छन्, नदीको अवस्था हेर्दा रुन मन लाग्छ। मेयर वीरेन्द्र भट्ट भने तीनवटै नदीमा १ देखि ३ मिटरसम्मको गहिराइमा नदीजन्य पदार्थ निकाल्न पाउने प्रावधान रहेको दाबी गर्छन्। तर, राजस्व शाखाले उपलब्ध गराएको वातावरण प्रभाव मूल्यांकनमा भने तीनवटै नदीमा १ मिटरभन्दा गहिरो गरी नदीजन्य पदार्थ निकाल्न नपाउने प्रावधान तोकिएको छ। ठेक्का लागेन, पालिका नै अग्रसर यी नदी यस वर्ष ठेक्का नलाग्नुमा नगरपालिकालाई दोष लगाउँछन् स्थानीयवासी। १८२० करोड राजस्व अमानतमा उठाउँदा ६ करोड मात्र संकलन भइरहेको छ भने बाँकी १२ करोडमा केके हुँदै छ भन्ने कुरा सहजै अनुमान लगाउन सकिन्छ, एमाले गोदावरी नगर कमिटी अध्यक्ष गोकर्ण भट्ट भन्छन्। उनको संकेत अमानतमा संकलन गरेपछि मनपरी गर्न पाइनेतर्फ जान्छ। तीनपटक पनि टेन्डर आह्वान गर्दा पनि कसैले ठेक्का नहालेको दाबी गर्छन् प्रमुख प्रशासकीय अधिकृत हरिदत्त भट्ट। हामीले २०८० साल भदौ ६ गते, असोज ७ गते र असोज २२ गते गरी तीनपटक टेन्डर आह्वान गरिसकेका छौं। तर, कसैको परेन, उनी भन्छन्, त्यसपछि आफैं सकंलन सुरु गर्न थालेका हौं। हामीले गत वर्ष सादा कागजमा नदीजन्य पदार्थ बिक्री भएकोमा पक्राउ गरेका थियौं, गोदावरीकी उपमेयर शारदादेवी रोकाया भन्छिन्, यसपालि पनि रातारात नदीजन्य पदार्थको तस्करी हुन्छ भन्ने सुनिएको छ। अनुगमन समितिको संयोजक उपप्रमुख हुने प्रावधान छ। महिला भएर अनुगमन गर्न सक्दैनौं भनेर समिति बनाएको हो भन्छन्। महिला भएर अनुगमन गर्न नसक्ने भए कानुनले किन बनायो त ? त्यसमा मिलेमतोमा भ्रष्टाचार गर्न पाइन्छ भनेर यस्तो गरिएको हो। शारदादेवी रोकाया, उपप्रमुख, गोदावरी नगरपालिका प्रदेश सरकारले दररेट बढाइदिएको र ठेकेदारलाई ५० प्रतिशत कबोल रकम अग्रिम दिनुपर्ने प्रावधान राखेका कारण ठेक्का नपरेको दाबी गर्छन् भट्ट। भन्छन्, तीनतीनपटक ठेक्का आह्वान गरिसकेका छौं। कसैको पर्दैन। प्रदेश सरकारले १०३ रुपैयाँ घनमिटरबाट २०६ रुपैयाँ गरिदिएपछि ठेक्का महँगो भएको हो। ठेकेदारलाई पहिला ३०३०४० प्रतिशतमा रकम बुझाउने प्रावधान थियो। यसपाली प्रदेश सरकारले कार्यविधिमै ५० प्रतिशत अग्रिम माग गर्ने प्रावधान राखेपछि ठेक्का नपरेको हो। नगरपालिकाले यस वर्ष असोज २३ देखि तीनवटै नदीबाट आफंै नदीजन्य पदार्थ संकलन गर्न थालेको हो। नगरपालिकाको राजस्व शाखाका अनुसार आइतबारसम्म तीनवटै नदीबाट ३ करोड २५ लाख रकम संकलन भएको छ। पछिल्लो पाँच महिनाको राजस्व संकलन हेर्ने हो भने अबको ४ महिनामा त्यत्तिकै उठ्यो भने पनि साढे ६ करोडभन्दा बढी नहुने अनुमान लगाउन सकिन्छ। मेयर भट्ट तीनपटक ठेक्का आह्वान गर्दा पनि कसैको नपरेपछि अमानतमा बाध्य भएर काम गर्नुपरेको बताउँछन्। विकास निर्माण ठप्प भयो भनेर निर्माण व्यवसायी, ट्याक्टर व्यवसायी, टिपर व्यवसायीहरू डेलिगेसन आउन थाले। हामीले पनि प्रेसर थेग्न सकेनौं, उनी भन्छन्, विकासका कामहरू ठप्प हुने देखेर अमानतमै पनि काम गराउन खोजेको हो। प्रदेश सरकारले यसअघि खोलानालाको ठेक्का हाल्नेलाई ५० प्रतिशत अग्रिम भुक्तानी गर्नुपर्ने प्रावधान राखेका कारण ठेक्का नपरेको उनको दाबी छ। प्रदेश सरकारले ठेक्काको कबोल अंकको ५० प्रतिशत धरौटी मागेको थियो, हामीले मुख्यमन्त्रीज्यूलाई भेटेर त्यो सहज गर्न अनुरोध गरेपछि अहिले २० प्रतिशत, ४० प्रतिशत र ४० प्रतिशत गरी तीनवटा किस्तामा कबोल रकम दिने सहमति भएको छ, हामीले त्यहीअनुसार ठेक्का पनि आह्वान गरेका छौं, मेयर भट्टले भने। कसरी हुन्छ चलखेल ? गोदावरीमा आम्दानीको मुख्य स्रोत भनेकै खुटिया, खैराना र गोदावरी नदी हुन्। यी नदीबाट झन्डै साढे १७ करोड राजस्व संकलन हुँदै आएको थियो। यसपालीको टेन्डर पनि खुटियाको ८ करोड ७६ लाख, खैराना र गोदावरीको ४ करोड ९७ लाख न्यूनतम अंकमा आह्वान गरिएको छ। यो न्यूनतम अंक हो। यसमा बढाबढ ठेक्का हुन्छ। बढी कबोल गर्नेको ठेक्का पर्ने नियम छ। तर, अमानतमा नदीजन्य पदार्थ बिक्री गर्दा गत वर्ष साढे ४ करोड र यस वर्ष माघको २१ गतेसम्म ३ करोड २५ लाख रकम मात्रै संकलन भएको छ। यो भनेको टेन्डरबाट आउने रकमको एकतिहाइ मात्रै हो। तीनतीनपटक ठेक्का आह्वान गरिसकेका छौं, तर कसैले हालेनन्। त्यसैले अमानतमा राजस्व संकलन गर्न थालिएको हो। प्रदेश सरकारले दररेट दोब्बर पारेकाले पनि ठेक्का महँगो भएर नपरेको हुनसक्छ। हरिदत्त भट्ट, प्रमुख प्रशासकीय अधिकृत,गोदावरी नगरपालिका नगरपालिका भित्रका ३ खोलामा १२ जेसीबी र स्काभेटरलाई अनुमति दिइएको छ। नगरपालिकाकै कर्मचारी प्रतिटिपरको २७ सय र ट्याक्टरको ९ रुपैयाँका दरले रोयल्टी काट्ने गर्छन्। हरेक वर्ष नदीजन्य पदार्थको प्रयोग बढ्दै गएको हुन्छ। त्यहीअनुसार हरेक वर्ष त्यसको आम्दानी पनि बढनुपर्ने हो। तर, अमानतमा नदीजन्य पदार्थ बिक्री हुँदा करोडौंको चलखेल हुने गरेको स्थानीयवासीको आरोप छ। दिउँसो कसैले नदीजन्य पदार्थको रोयल्टीमा बदमासी नगर्ला। तर, राति कसले ड्युटी दिने ? निर्माण व्यवसायी, क्रसर व्यवसायीलाई खोलानालामै जेसीबी र स्काभेटर हाल्ने अनुमति दिएपछि करोडौंको चलखेल हुने गरेको छ, गोदावरीका युवा नेता आनन्दप्रसाद भट्ट भन्छन्। अमानतमा बिक्री गरे पनि बिगतको ठेक्का बराबरको रकम त संकलन हुनुपर्ने उनको भनाइ छ। अमानतमा बिक्री गरेपछि १० करोड कम राजस्व संकलन देखिएको छ। यो रकम कसरी कम भयो ? नगरपालिकाले जवाफ दिनुपर्दैन उनी भन्छन्, अमानतबाट हुने बिक्रीमा करोडौंको चलखेल छ। अनुगमन गर्न उपमेयरलाई रोकियो गोदावरीमा कांग्रेसका वीरेन्द्र भट्ट मेयर छन् भने एमालेकी शारदादेवी रोकाया उपमेयर। मेयर र उपमेयर अलगअलग पार्टीका भएकाले पनि नगरपालिकामा गरिएको मनपरी बाहिर आउने गरेको छ। स्थानीय सरकार सञ्चालन ऐन २०७४ को दफा १६ उपदफा ४ को खण्ड ख ५ ले योजना तथा कार्यक्रमको अनुगमन तथा सुररिवेक्षण गरी सोको प्रतिवेदन बैठकमा पेस गर्ने काम उपप्रमुखलाई तोकेको छ। तर, गोदावरीकी उपमेयर रोकायालाई अनुगमनको जिम्मा दिइएको छैन। नगरकार्यपालिकाले गत आर्थिक वर्ष नै वडा नम्बर २ का वडा सदस्य देवराज भट्टको संयोजकत्वमा ५ सदस्यीय नदीजन्य पदार्थ अनुगमन समिति गठन गरेको हो। त्यो समितिमा वडा नम्बर १ का सदस्य गम्भीर साउद, ३ का सदस्य धनी कामी, ४ का सदस्य तारा छेडाल र ८ का सदस्य चन्द्र वीसी सदस्य छन्। महिला भएर अनुगमन गर्न सक्दैनौं भनेर समिति बनाएको हो भन्छन्, उपमेयर रोकाया भन्छिन्, महिला भएर अनुगमन गर्न नसक्ने भए कानुनले किन बनायो छ ? मिलेमतोमा भ्रष्टाचार गर्न पाइन्छ भनेर यस्तो गरिएको हो। अवैध उत्खननले बाढीको त्रास गोदावरीका तीनवटै नदी चुरे क्षेत्र (उत्तर)बाट बगेर दक्षिणतिर आउँछन्। धनगढी उपमहानगरपालिकाको ठीक उत्तरमा पर्छ खुटिया। उक्त नदीमा भइरहेको अवैध उत्खननले प्रदेशको राजधानी जलमग्न हुने सम्भावना बढेको छ। धनगढीको उत्तरमा रहेको पूर्वपश्चिम राजमार्ग आसपास तटबन्ध भए पनि त्यसभन्दा माथि चुरेतर्फ र पुलदेखि दक्षिणका अधिकांश बस्ती छेउमा तटबन्ध छैन। राष्ट्रिय गौरवका योजनाहरूका अनुमति लिएर मात्र जेसीबी खोलामा हाल्न पाइन्छ। तर, गोदावरीमा त मनपरी गरिएको रहेछ। हामीले १९ ढुवानीका साधन नियन्त्रणमा लिन लगाएका छौं। उनीहरूलाई कारबाही हुनुपर्छ। खगराज भुसाल,संयोजक, जिल्लास्तरीय अनुगमन समिति खैराना नदीको पश्चिमको बस्ती पनि अवैध दोहनले खतरामा परेको छ। महिला सामुदायिक वनमा समेत उत्खनन गरिएपछि नदीका पश्चिमको गाउँ जोखिममा परेको छ। गत वर्ष पनि नदी गाउँ पसेको हो। यसपाली त झन ठूलाठूला खाल्टा हुने गरी नदीबाट स्रोत संकलन भएको छ, स्थानीयवासी रेश्मादेवी चौधरी भन्छिन्, हामीहरूले नगरपालिकामा कतिपटक भनिसक्यौं, यसरी जथाभावी रूपमा नदीको धार नै परिवर्तन हुने गरी नखनि दिनुस् र कोही सुनुवाइ गर्दैन। उनी कांग्रेसबाट गोदावरी नगरपालिका४ मा निर्वाचित महिला वडा सदस्य पनि हुन्। दिउँसो टिपरहरूले गाउँभरी धुलाम्य पारेर बस्न सकिँदैन। धोएका लुगा बाहिर सुकाउन सकिँदैन। बिहान ३ बजेदेखि नै गाडीको आवाजले गाउँ नै थर्किन्छ। तर, पनि सहेरै बसेका थियौं, उनी भन्छिन्, अब त खोलाको धार पनि परिवर्तन होला भन्ने पिर लागेको छ। अर्की स्थानीयवासी कृष्णा जोशी यसपाली मनपरी रूपमा नदीजन्य पदार्थको उत्खनन् भइरहेको बताउँछिन्। नर्सरीमा पनि खाल्टा बनाई दिएको छ। नदीको बीच भागबाट उठायो भने पो पानी बगेर जान्छ। नदीको किनारमा खन्न सजिलो हुन्छ भनेर जेसीबी प्रयोग भइरहेका छन्, उनी भन्छिन्, गाउँ रहने हो की होइन भनेर चिन्ता लागिरहेको छ। १९ सवारी साधन नियन्त्रण नदीजन्य पदार्थ जिल्लास्तरीय अनुगमन समितिको टोलीले आइतबार गोदावरी, खुटिया र खैराना नदीबाट १९ वटा ढुवानीका साधन नियन्त्रणमा लिएको छ। नदीजन्य पदार्थको अवैध उत्खननका खबर केही दिनदेखि सामाजिक सञ्जालमा आएपछि उक्त टोली तीनवटै नदीको अनुगमनमा गएको हो। जिल्ला समुन्वय समितिका प्रमुखको नेतृत्वमा रहने समितिमा प्रमुख जिल्ला अधिकारी, नेपाल प्रहरी र सशस्त्र प्रहरी, राष्ट्रिय अनुसन्धान, वन र आन्तरिक राजस्वका प्रमुख सदस्य रहने प्रावधान छ।समितिका संयोजक तथा जिल्ला समन्वय समिति कैलालीका कार्यबाहक प्रमुख (प्रमुखको मृत्यु भइसकेको)को अध्यक्षतामा बसेको बैठकपछि नदीको अनुगमन गरिएको हो। त्यसमा सबै निकायका सदस्य सहभागि थिए। तीनवटै नदीबाट १० वटा टिपर, ३ वटा स्काभेटर, ३ वटा जेसीबी र ३ वटा ट्याक्टर प्रहरीले कब्जामा लिएको छ, जिसस कैलालीका कार्यबाहक प्रमुख खगराज भुसालले भने। तीनवटै नदीमा वातावरण प्रभाव मूल्यांकनको परवाह नै नगरी मनपरी नदीजन्य पदार्थको संकलन भइरहेको पाइएको उनले सुनाए। गोदावरी नदीको दोहन हेर्दा त कति मनपरी गरेको होलाझैं लाग्यो। बितन्डा देखियो। अनुगमन समितिका सबै सदस्य नै चकित परे, उनी भन्छन्। गोदावरी नदीका बीच गहिरा गहिरा खडल बनाएर ग्राभेलका चाङ लगाइका छन्। ढुंगा छान्ने मेसिन त्यतै छ। आधादर्जन स्काभेटर र जेसीबीहरू, सयौं टिप्पर र ट्याक्टरहरूको मेला जस्तै देखिन्छ। जेसीबीको अवैध प्रयोग खोलामा स्काभेटर र जेसीबीको प्रयोग बर्जित छ। ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ को दफा ४ (४) मा लेखिएको छ, नदीजन्य पदार्थको उत्खनन गर्दा सामान्यतया श्रममूलक प्रविधिको प्रयोग गर्नुपर्ने छ। मेसिनको प्रयोग गर्नुपर्ने भए वातावरणीय अध्ययन प्रतिवेदनमा उल्लिखित सर्त र सीमाभित्र रही गर्नुपर्ने उल्लेख छ। यस्तै विपद् जोखिम संवेदनशील क्षेत्रमा मेसिनको प्रयोग गर्नुपर्ने भए जिल्ला विपद् व्यवस्थापन समितिको अनुमति लिनुपर्ने प्रावधान छ। जिल्ला समन्वय समितिका निमित्त प्रमुख खगराज भुषाल भन्छन्, राष्ट्रिय गौरवका योजनाहरूका लागि सरकारले निर्णय गरेर जेसीबी हाल्न दियो भने मात्रै खोलामा जेसीबी हाल्न पाइन्छ। तर, यता त जता हेयो जेसीबी नै जेसीबी छन्। नगरपालिकाले १२ निर्माण व्यवसायीलाई प्रत्येक जेसीबी र स्काभेटरबाट २०२० हजार रकम लिएर खोलामा हाल्न दिएको हो। स्काभेटर र जेसीबीका चालक बस्ने टहरा नदी आसपास नै बनाइएका छन्। तीनवटै नदीमा ७ वटा स्काभेटर र ५ वटा जेसीबीलाई नदीजन्य पदार्थ उत्खननका लागि अनुमति दिएको देखिएको छ। हामीले विभिन्न निर्माण ब्यवसायी संघको निबेदनका आधारमा ७ वटा स्काभेटर र ५ वटा जेसीबीलाई अनुमति दिएका छौं, प्रमुख प्रसाशकीय अधिकृत भट्ट भन्छन्।"
बजेट अभावले १३१ खानेपानी योजना अलपत्र,"अर्घाखाँची : अर्घाखाँची जिल्लामा यस चालू वर्ष निर्माण सम्पन्न हुने झन्डै १ सय ३१ खानेपानी आयोजना बजेट अभावले अलपत्र परेका छन्। क्रमागत ५८ खानेपानी योजनामा यस वर्ष आएको बजेटभन्दा बढी रकमको काम विगतका वर्षमा नै उपभोक्ता समितिले सम्पन्न गरिसकेका छन्। तर रकम भने अझै पाउन सकेका छैनन्। क्रमागत ५८ योजनामा विगतका वर्षमा नै १० करोड ५१ लाख रुपैयाँको काम सम्पन्न भए पनि रकम अभावले विगतका वर्षको पनि रकम भुक्तानी गर्न नसकिएको खानेपानी तथा सरसफाइ डिभिजन कार्यालय अर्घाखाँचीका प्रमुख इन्जिनियर रामभरोस यादवले बताए। यस चालू वर्षमा विभिन्न १ सय ३१ योजनामा ११ करोड ६५ लाख रुपैयाँ रकम बजेट आएको छ। गत वर्षहरूमा नै काम गरेका ५८ योजनाको रकम भुक्तानी गर्नका लागि १० करोड ५१ लाख रुपैयाँ बाँकी छ। योजनाहरू अलपत्र परेका छन्। जिल्लामा रहेका सबै योजना सम्पन्न गर्न तीन अर्ब रुपैयाँभन्दा बढी लाग्छ। तर खानेपानी योजनाको विगतका वर्षहरूमा भएका कामको पनि रकम भुक्तानी गर्न नसकिएपछि समस्या सिर्जना भएको खानेपानी तथा सरसफाइ डिभिजन कार्यालय अर्घाखाँचीले बताएको छ। विगतका वर्षहरूमा सम्पन्न भएका योजनाको भुक्तानीका लागि आवश्यक बजेट विनियोजन गर्न र रकम निकासा गर्न पटकपटक लुम्बिनी प्रदेश सरकारको खानेपानी, ग्रामीण तथा सहरी विकास मन्त्रालयलाई पटकपटक पत्राचार तथा मन्त्रालयमै गएर ध्यानाकर्षण गराउँदा पनि रकम निकासा हुन नसकेको खानेपानी कार्यालय अर्घाखाँचीका प्रमुख यादवको भनाइ छ। रकम पाउन नसकेपछि गाउँका योजनाहरू अलपत्र छन्। काम गरेको रकम पनि पाउन सकेका छैनन्। खानेपानीको अभाव बेहोरिरहेका अर्घाखाँचीका उपभोक्ता निर्माणाधीन खानेपानी आयोजनाका लागि बजेट अभाव हुँदा आयोजनाको काम रोकिएको भन्दै चिन्तित बनेका छन्। खानेपानी योजनाको काम गाउँका उपभोक्ताले मिलेर गर्ने गरेकोमा रकमको अभावका कारण निर्माणाधीन आयोजना अलपत्र परेका छन्। केही संरचना जीर्ण बनेको शीतगंगा १० सिद्धाराका हिम्मत पोख्रेलले बताए। अर्घाखाँचीमा साना र ठूला गरी झन्डै १ सय ३१ खानेपानीका आयोजना प्रदेश सरकारमार्फत निर्माणाधीन अवस्थामा छन्। डिभिजन प्रमुख यादवले भने, अधिकांश खानेपानी योजनाको लागत एक करोडभन्दा बढी हुन्छ तर बजेट विनियोजन हुँदा ४५ लाख रुपैयाँ मात्रै विनियोजन हुने गर्छ। थोरै पैसाले काम हुन सक्दैन खानेपानीको ट्यांकी बनाउँदा बनाउँदै बीचमा छोड्न पनि मिल्दैन। बजेट कम भएपछि उपभोक्ताले केही बढी काम गरे अहिले बजेट नआएपछि धेरै योजना अलपत्र परेका छन्। अर्घाखाँची र प्युठानमा खानेपानी आयोजनामा गर्नुपर्ने निर्माण संरचनाहरू बनिसकेका कामको रकम भुक्तानीका लागि सचिवस्तर तथा मुख्यमन्त्रीस्तरमा पटकपटक छलफल भएको तर निष्कर्षमा पुग्न नसकिएको वन वातावरण, पर्यटन तथा खानेपानी मन्त्रालयका महाशाखा प्रमुख इन्जिनियर गुणनिधि पोख्रेलले बताए। उनले भने, समस्याका बारेमा कसरी समाधान गर्ने, रकम भुक्तानी प्रक्रिया कसरी गर्ने विषयमा छलफल र पटकपटक बैठक बसेका छौं। तर निचोडमा पुग्न सकिएको छैन। लुम्बिनी प्रदेश सरकारबाट बजेट उपलब्ध नहुँदा आयोजनाका काम प्रभावित भएको विषयलाई लिएर अर्घाखाँचीका राजनीतिक दलका नेताले समेत लुम्बिनी प्रदेश सरकारका मुख्यमन्त्री डिल्लीबहादुर चौधरीको ध्यानाकर्षण गराएको नेपाली कांग्रेस अर्घाखाँचीका जिल्ला सचिव कृष्णप्रसाद खनालले बताए । खानेपानी डिभिजन कार्यालयका सूचना अधिकारी गोविन्दप्रसाद आचार्यका अनुसार सबै आयोजना सम्पन्न गर्न चालू वर्षको दर रेटअनुसार करिब तीन अर्ब बजेट आवश्यक पर्दछ।"
"सर्लाहीमा सवारी दुर्घटना, नापी कार्यालयका प्रमुखसहित ११ जना घाइते","मलङ्गवा : सर्लाहीको मलङ्गवा नगरपालिका११ गम्हरिया स्थित मलङ्गवा नवलपुर सडक खण्डमा सवारी दुर्घटना हुँदा नापी कार्यालय प्रमुखसहित ११ जना घाइते भएका छन्। ४ जनाको अवस्था गम्भीर रहेको छ । मलङ्गवाबाट नवलपुरतर्फ जाँदै गरेको उखु बोकेका ज २ त १०६७ नम्बरको ट्याक्टरमा सोही दिशाबाट जाँदै गरेको बी आर ०६ पी डी ९६४८ नम्बरको सफारीले ठक्कर दिंदा दुर्घटना भएको हो । घाइते सबैजना सफारीमा सवार थिए । दुर्घटनामा परी गम्भीर घाइते हुनेमा नापी कार्यालय प्रमुख ४५ वर्षीय संजय मान्नधर, ३० वर्षीय बैजु यादव, अन्दाजी ५३ वर्षीय बिनोद घिमिरे र ३५ वर्षीय रामलाल साह रहेका छन्। त्यस्तै २४ वर्षीय संजित यादव, ३० वर्षीय रिटेन यादव, ५० वर्षीय बैधनाथ पटेल, ३४ वर्षीय रामबाबु यादव, २९ वर्षीय दिपेन्द्र यादव, २४ वर्षीय सहिद अनवर र २५ वर्षीय अजय यादव घाइते भएका छन्। रिटेन यादव बाहेक सबै घाइतेहरुलाई प्रदेशिक अस्पताल मलङ्वामा समान्य उपचार पश्चात् थप उपचारका लागि वीरगन्ज पठाइएको जिल्ला प्रहरी कार्यालय सर्लाहीले जनाएको छ । सवारीसाधन अहिले घटनास्थलमै रहेको छ । ट्याक्टर चालक फरार रहेका छन्।"
सर्लाहीमा दुर्घटनामा घाइते भएका एकजनाको मृत्यु,"मलङ्गवा : सर्लाहीको मलङ्गवा नगरपालिका वडा न ११ गम्हरिया स्थित मलङ्गवा नवलपुर सडक खण्डमा सोमबार राती सवारी दुर्घटनामा परी घाइते भएका ११ जनामध्ये एकजनाको मृत्यु भएको छ । अन्य ३ जना घाइतेको अवस्था गम्भीर रहेको प्रहरीले जनाएको छ। मृत्यु हुनेमा कार्यालय सहयोगी बिनोद घिमिरे रहेका प्रहरी नायब उपरीक्षक दिपेन्द्र पन्जियारले जानकारी दिए। मलङ्गवाबाट नवलपुरतर्फ जाँदै गरेको उखु बोकेका ज२ त १०६७ नम्बरको ट्याक्टरमा सोही दिशाबाट जाँदै गरेको बी आर ०६ पी डी ९६४८ नम्बरको सफारीले ठक्कर दिंदा दुर्घटना भएको हो । घाइते सबैजना सफारीमा सवार थिए । दुर्घटनामा परी गम्भीर घाइते हुनेमा नापी कार्यालय प्रमुख ४५ वर्षीय संजय मान्नधर, ३० वर्षीय बैजु यादव र ३५ वर्षीय रामलाल साह रहेका छन्। घाइतेहरुमा २४ वर्षीय संजित यादव, ३० वर्षीय रिटेन यादव, ५० वर्षीय बैधनाथ पटेल, ३४ वर्षीय रामबाबु यादव, २९ वर्षीय दिपेन्द्र यादव, २४ वर्षीय सहिद अनवर र २५ वर्षीय अजय यादव रहेका छन्। रिटेन यादवबाहेक सबै घाइतेहरुलाई प्रदेशिक अस्पताल मलङ्वामा समान्य उपचार पश्चात् थप उपचारका लागि बीरगन्जतर्फ पठाइएको जिल्ला प्रहरी कार्यालय सर्लाहीले जनाएको छ । सवारी साधन अहिले घटना स्थलमै रहेको छ । ट्याक्टर चालक फरार रहेका छ्न्।"
कोशीमा मिल्यो भागबन्डा,"विराटनगर : कोशी प्रदेशका मुख्यमन्त्री केदार कार्कीले सरकारलाई पूर्णता दिने तयारी गरेका छन्। सोमबार सत्ता गठबन्धन दलहरूबीच छलफल सकेर मंगलबार सरकारलाई पूर्णता दिने मुख्यमन्त्री कार्कीको योजना रहेको स्रोतले जनाएको छ। गत असोज २७ गते मुख्यमन्त्री बनेका कार्कीले प्रदेशको नेतृत्व सम्हालेको साढे तीन महिनापछि सरकारलाई पूर्णता दिन आँटेका हुन्। सरकारलाई पूर्णता दिन कार्कीले चार जना मन्त्री र एक जना राज्यमन्त्री नियुक्त गर्ने तयारी थालेको बुझिएको छ। नेकपा माओवादी केन्द्रका एक सांसदका अनुसार सोमबारको छलफलबाट मन्त्री र मन्त्रालयको छिनोफानोसमेत लागिसकेको छ। उनका अनुसार माओवादीका तर्फबाट उदयपुरबाट निर्वाचित नारायण बुर्जा मगर र संखुवासभाका राजेन्द्र कार्की मन्त्री बन्ने भएका छन्। कार्की तत्कालीन उद्धव थापा नेतृत्वको मन्त्रीमण्डलमा पनि मन्त्री बनेका थिए। उनी गत असार २४ गते मन्त्री बने थिए। कार्कीले खानेपानी, सिंचाइ तथा ऊर्जा मन्त्रालय पाउने बुझिएको छ। बुर्जामगरले भने त्यसबेला मन्त्री बन्न नपाएको भन्दै सामाजिक सञ्जालमा गुनासो पोखेका थिए। यसपालि मन्त्री बन्न लागेका मगरले सामाजिक विकास मन्त्रालय हाँक्ने भएका छन्। यता, नेपाली कांग्रेसबाट प्रदीपकुमार सुनुवार र रामकुमार खत्री मन्त्री बन्ने भएका छन्। कांग्रेसकी ईन्दिरा थापालाई राज्यमन्त्री बनाउने मुख्यमन्त्री कार्कीको तयारी छ। प्रदीपले उद्योग, कृषि तथा सहकारी मन्त्रालय पाउने बुझिएको छ भने खत्रीले आर्थिक मामिला तथा योजना मन्त्रालय चलाउने छन्। स्वास्थ्य मन्त्रालय पनि कांग्रेसले नै लिने तयारी छ। स्वास्थ्य मन्त्रालयमा राज्यमन्त्रीका रूपमा कांग्रेसकी थापा रहने पक्काजस्तै छ। स्वास्थ्य मन्त्रालय जसपाकी एक्ली सांसदलाई दिइने मुख्यमन्त्री कार्कीको योजाना थियो। तर जसपाले तत्काल सरकारमा नजाने अडान लिएपछि यो मन्त्रालय कांग्रेसकै भागमा परेको हो। नेकपा एमालेको सहयोगमा गत असोज २७ गते कोशी प्रदेशको मुख्यमन्त्री बनेका कार्कीले निरन्तर सरकार विस्तारको भाका सारिरहेका थिए।"
सुस्त विकास खर्च,"प्रधानमन्त्री पुष्पकमल दाहालले आउँदो आर्थिक वर्षको तयारी नयाँ ढंगले गरिरहँदा चालु वर्षको विकास खर्चले चाहिँ उनलाई नै गिज्याइरहेको छ । काम त यो वर्ष पनि गर्नुपर्ने हो, तर त्यतापट्टि भइरहेको सुस्तताको ढाकछोप गर्दै अर्काे वर्षको सपना उनले बाँडिरहेका छन् । यो आर्थिक वर्षको आधा समय सकियो । पुँजीगत अर्थात् विकास खर्च भने चौथाइ पनि भएको छैन । मात्र १९ प्रतिशत छ । १७ खर्ब ५१ अर्बको बजेटमध्ये पुँजीगतर्फको खर्च ५७ अर्ब ७४ करोडमात्रै हुनुले न विकासले गति लियो न सुस्त अर्थतन्त्रलाई चलायमान बनाउन योगदान पुयाउन सक्यो । अर्काेतिर सरकार राजस्व संकलनमा पनि विफल बन्दै गएको छ । लक्ष्य भेट्न मुस्किल छ । वर्षभरमा १४ खर्ब उठाउने लक्ष्य हुँदा आधा समयमा आधाभन्दा कम अर्थात् ५ खर्बमात्रै संकलन हुनु सुखद संकेत हुँदै होइन । झन्डैझन्डै त्यति पैसा त सरकारले कर्मचारीहरूको तलबभत्तामा खर्च गर्नु परेको छ । देशको गम्भीर समस्या भनेको अर्थतन्त्र बिरामी हुनु भएको छ । तर, सरकार केवल सत्ताकै रोटेपिङमा मात्रै मच्चिरहेको छ । निर्देशन र खाली निर्देशनका भरमा आफ्नो अस्तित्व जोगाउने असफल कसरतमा प्रधानमन्त्री रहनु तर अर्थतन्त्रलाई तरंगित पार्न नसक्नु ठूलो विडम्बना हो । बाह्य अर्थतन्त्रका केही सुखद सूचकका भरमा सरकार अर्थतन्त्र ठीकठाक रहेको प्रचार पनि गर्छ । तर धर्मराएको अर्थतन्त्र रेमिट्यान्सलगायतको टेकोको भरमा अडिरहन सक्दैन । उद्योग, व्यवसाय र कलकारखाना चुस्त ढंगले चल्ने वातावरण बन्न सकेको छैन । बैंकमा थुप्रिएको लगानीयोग्य पुँजी परिचालनका लागि पनि उद्यम, व्यवसाय चुस्त हुनुपर्छ । अर्थतन्त्र उकास्ने एउटा बलियो आधार सरकारी खर्चमा पनि सरकार विफल भएको छ । खासमा विकास खर्च बढाउन प्रधानमन्त्री वा मन्त्रीहरूको फितला अनुगमन र निर्देशन काफी हुँदैनन् । प्रणालीगत सुधारका लागि एउटा शल्यक्रियाकै जरुरी छ । बजेटको कनिका छराइ, असंख्य खुद्रे योजनाहरू विकास बजेट कार्यान्वयनको मुख्य झन्झटमध्ये पर्छ । आयोजनाहरूको प्राथमिकताका आधारमा मात्रै आवश्यक बजेट विनियोजन गर्ने र जति आयोजना हुन्छन्, तिनलाई स्रोत सुनिश्चित गरी समयमा पूरा गर्ने थिति बसालेमात्रै पुँजीगत खर्च वृद्धि हुन्छ । विकासले गति लिन्छ । आगामी बजेटको गृहकार्य पनि त्यसैबाट सुरु गर्नुपर्छ ।"
जब ओलीले ४ भाषा बोले,"जलेश्वर : नेकपा एमालेका अध्यक्ष केपी शर्मा ओली २८ वर्षपछि महोत्तरी सदरमुकाम जलेश्वर पुगेका छन्। सोमबार नेकपा एमालेको छैटौं जिल्ला अधिवेशन उद्घाटन सत्रलाई सम्बोधन गर्नका लागि पूर्वप्रधानमन्त्री समेत रहेका एमाले अध्यक्ष ओली जलेश्वरको रंगशाला आएका हुन्। उनी २०५२ सालमा पार्टीको कार्यक्रमका लागि सदरमुकाम जलेश्वर आएका थिए। त्यसपछि विविध राजनीतिक उतारचढावका कारण ओली महोत्तरीको अन्य स्थानमा आए पनि जलेश्वर पुग्न सकेका थिएन्। २०७२ सालमा संविधान जारी भएपछि चर्किएको मधेस आन्दोलनमा कडा आलोचना भोगेका अध्यक्ष ओली महोत्तरी आएका थिएनन्। लामो समयपछि महोत्तरी सदरमुकाम जलेश्वर आएपछि ओलीलाई पार्टीका नेता, कार्यकर्तालगायत जलेश्वरवासीले भव्य स्वागत गरेका थिए। अधिवेशनको उद्घाटन सत्रलाई सम्बोधन गर्दै अध्यक्ष ओलीले हिन्दी, भोजपुरी र मैथिली भाषामा टोपी र धोती नेपालीको शान हो भनेर सन्देश दिए। उनले देशको चौतर्फी विकासका निम्ति हिमाल, पहाड र तरार्ईका जनतालाई एकताबद्ध भई अगाडि बढ्नुको विकल्प नरहेको धारणा राखेका छन्। उनले भने, आगामी २०८४ को आमचुनावमा फेरि एकपटक देशमा विकासको लहर ल्याउनका लागि एमालेको बहुमत आवश्यक रहेको छ। तीन वर्षको सीमित अवधिमा एमालेले विकासको पक्षमा ल्याएको लहरलाई निरन्तरता दिनका लागि तीनै तहको सरकारमा बहुमत सहितको एमालेकै नेतृत्व आवश्यक छ। खेतमा सिँचाइ, नदीखोलाका पानीलाई खेतखेतमा पुर्याउन, गल्लीगल्लीमा सडक, सहरमा एयरपोर्टलगायतका जनताका आवश्यकतालाई पूर्ति गर्न एमालेलाई बहुमतका साथ देश हाक्ने किसिमको पार्टी निर्माण गर्नका लागि उनले कार्यकर्ताहरूलाई निर्देशन दिएका थिए।"
बजेट अभावले १३१ खानेपानी योजना अलपत्र,"अर्घाखाँची : अर्घाखाँची जिल्लामा यस चालू वर्ष निर्माण सम्पन्न हुने झन्डै १ सय ३१ खानेपानी आयोजना बजेट अभावले अलपत्र परेका छन्। क्रमागत ५८ खानेपानी योजनामा यस वर्ष आएको बजेटभन्दा बढी रकमको काम विगतका वर्षमा नै उपभोक्ता समितिले सम्पन्न गरिसकेका छन्। तर रकम भने अझै पाउन सकेका छैनन्। क्रमागत ५८ योजनामा विगतका वर्षमा नै १० करोड ५१ लाख रुपैयाँको काम सम्पन्न भए पनि रकम अभावले विगतका वर्षको पनि रकम भुक्तानी गर्न नसकिएको खानेपानी तथा सरसफाइ डिभिजन कार्यालय अर्घाखाँचीका प्रमुख इन्जिनियर रामभरोस यादवले बताए। यस चालू वर्षमा विभिन्न १ सय ३१ योजनामा ११ करोड ६५ लाख रुपैयाँ रकम बजेट आएको छ। गत वर्षहरूमा नै काम गरेका ५८ योजनाको रकम भुक्तानी गर्नका लागि १० करोड ५१ लाख रुपैयाँ बाँकी छ। योजनाहरू अलपत्र परेका छन्। जिल्लामा रहेका सबै योजना सम्पन्न गर्न तीन अर्ब रुपैयाँभन्दा बढी लाग्छ। तर खानेपानी योजनाको विगतका वर्षहरूमा भएका कामको पनि रकम भुक्तानी गर्न नसकिएपछि समस्या सिर्जना भएको खानेपानी तथा सरसफाइ डिभिजन कार्यालय अर्घाखाँचीले बताएको छ। विगतका वर्षहरूमा सम्पन्न भएका योजनाको भुक्तानीका लागि आवश्यक बजेट विनियोजन गर्न र रकम निकासा गर्न पटकपटक लुम्बिनी प्रदेश सरकारको खानेपानी, ग्रामीण तथा सहरी विकास मन्त्रालयलाई पटकपटक पत्राचार तथा मन्त्रालयमै गएर ध्यानाकर्षण गराउँदा पनि रकम निकासा हुन नसकेको खानेपानी कार्यालय अर्घाखाँचीका प्रमुख यादवको भनाइ छ। रकम पाउन नसकेपछि गाउँका योजनाहरू अलपत्र छन्। काम गरेको रकम पनि पाउन सकेका छैनन्। खानेपानीको अभाव बेहोरिरहेका अर्घाखाँचीका उपभोक्ता निर्माणाधीन खानेपानी आयोजनाका लागि बजेट अभाव हुँदा आयोजनाको काम रोकिएको भन्दै चिन्तित बनेका छन्। खानेपानी योजनाको काम गाउँका उपभोक्ताले मिलेर गर्ने गरेकोमा रकमको अभावका कारण निर्माणाधीन आयोजना अलपत्र परेका छन्। केही संरचना जीर्ण बनेको शीतगंगा १० सिद्धाराका हिम्मत पोख्रेलले बताए। अर्घाखाँचीमा साना र ठूला गरी झन्डै १ सय ३१ खानेपानीका आयोजना प्रदेश सरकारमार्फत निर्माणाधीन अवस्थामा छन्। डिभिजन प्रमुख यादवले भने, अधिकांश खानेपानी योजनाको लागत एक करोडभन्दा बढी हुन्छ तर बजेट विनियोजन हुँदा ४५ लाख रुपैयाँ मात्रै विनियोजन हुने गर्छ। थोरै पैसाले काम हुन सक्दैन खानेपानीको ट्यांकी बनाउँदा बनाउँदै बीचमा छोड्न पनि मिल्दैन। बजेट कम भएपछि उपभोक्ताले केही बढी काम गरे अहिले बजेट नआएपछि धेरै योजना अलपत्र परेका छन्। अर्घाखाँची र प्युठानमा खानेपानी आयोजनामा गर्नुपर्ने निर्माण संरचनाहरू बनिसकेका कामको रकम भुक्तानीका लागि सचिवस्तर तथा मुख्यमन्त्रीस्तरमा पटकपटक छलफल भएको तर निष्कर्षमा पुग्न नसकिएको वन वातावरण, पर्यटन तथा खानेपानी मन्त्रालयका महाशाखा प्रमुख इन्जिनियर गुणनिधि पोख्रेलले बताए। उनले भने, समस्याका बारेमा कसरी समाधान गर्ने, रकम भुक्तानी प्रक्रिया कसरी गर्ने विषयमा छलफल र पटकपटक बैठक बसेका छौं। तर निचोडमा पुग्न सकिएको छैन। लुम्बिनी प्रदेश सरकारबाट बजेट उपलब्ध नहुँदा आयोजनाका काम प्रभावित भएको विषयलाई लिएर अर्घाखाँचीका राजनीतिक दलका नेताले समेत लुम्बिनी प्रदेश सरकारका मुख्यमन्त्री डिल्लीबहादुर चौधरीको ध्यानाकर्षण गराएको नेपाली कांग्रेस अर्घाखाँचीका जिल्ला सचिव कृष्णप्रसाद खनालले बताए । खानेपानी डिभिजन कार्यालयका सूचना अधिकारी गोविन्दप्रसाद आचार्यका अनुसार सबै आयोजना सम्पन्न गर्न चालू वर्षको दर रेटअनुसार करिब तीन अर्ब बजेट आवश्यक पर्दछ।"
"रूसी सेनामा भर्ती भएकाका आफन्त भन्छन् : बरु कमाइ चाहिएन, सास जोगाइदेऊ","काठमाडौं : असोज १५ मा रूस पुगेका खोटाङका सुमन राई भोलिपल्टै रूसी सेनामा भर्ना भए। तर, त्यहाँको पीडादायी अवस्था देखेर साढे एक महिनामै स्वदेश फर्के। आफ्नै आँखाले देखेका क्रूर दृश्य सहन नसकेर भागेर नेपाल आएँ, सुमनले भने। उनीसँगै रूसी सेनामा ८ सय नेपाली भर्ना भएको उनले सुनाए। रूसी फौजमा ज्यान गुमाएका र बेपत्ता भएकाका परिवारको आवाज सुनाउनका लागि आयोजना गरिएको पत्रकार सम्मेलनमा सुमनले भने, सुकेधाराको मेनपावरमार्फत भिजिट भिसामा रूस पुगें। भोलिपल्ट भर्ना पनि भएँ। तर, एक महिना १८ दिनमा स्वदेश फर्किन सफल भएँ। आँखैअगाडि ६ जना मरेको दृश्यले त्यहाँबाट कसरी भाग्ने भनेर योजना बनाएको उनले बताए। आठ लाख ऋण गरेर रूस पुगेको थिएँ, उनले भने, भागेर आउन थप तीन लाख तिरेँ। युक्रेनसँगको लडाइँमा मरेकालाई रूसी सेनाले छोडेर हिँड्ने गरेको उनले बताए। मरेपछि लाससमेत उठाउँदैनन्, उनले भने। रूसी सेनामा नेपालीमात्र नभई मंगोलियन, भारतीय र चिनियाँ नागरिक पनि भर्ना भएको उनले बताए। सुमनको दुबईमा साढे दुई लाख मासिक कमाइ हुन्थ्यो। त्यो जागिर छोडेर राम्रो कमाइको लोभमा रूसी सेनामा भर्ना भएका थिए। पैसाको धेरै लालच गर्दा पनि हामी सोझा नेपालीहरू फसेको जस्तो लाग्यो, सुमनले भने, त्यहाँ पनि रूखमा पैसा त फल्दैन। चार, पाँच महिना काम गरेको पैसासमेत दिएको छैन। अरू कुरा के गर्नु र ? सुमनले रूसमा १५ हजार हाराहारी नेपाली भर्ना भएको बताए। चार सयभन्दा बढीले ज्यान गुमाएको हुन सक्ने उनको आंकलन छ। नारायण खड्गीका साढुभाइ रामकुमार प्रधान दुबईको १ लाख २० हजारको जागिर छोडेर ७ लाख खर्च गरी रूस पुगे। खड्गीले भने, दुबईमा राम्रै थियो। दलालको भनाइमा लागेर अभै राम्रो कमाउने आसमा रूसी सेनामा जानुभएको हो। २५ दिनदेखि सम्पर्कविहीन हुनुहुन्छ। प्रधानको परिवार तनावमा छ। भए सास नभए लास भए पनि खोजिदिन परिवारले सरकारसँग आग्रह गरिरहेको छ। प्रधानको परिवारले उनीसँगै बंकरमा बसेका साथीहरू भएको ठाउँमा बम हानेको र साथीहरू घाइते भएको सुनेका छन्। राम सकुशल छन् कि घाइते छन् भन्ने कुनै खबर पाएका छैनन्। घाइतेहरू सबै एकै ठाउँमा पनि छैनन्। अहिलेसम्म सम्पर्क भएकामध्येका सँग हाम्रो भाइ सम्पर्कमा हुनुहुन्न, नारायणले भने। खोटाङकी शिला राईका दाइ रविन १० लाख खर्च गरेर रूसी सेनामा भर्ती हुन गएका थिए। ६ महिनाअघि उनी रूस गएका हुन्। गरिबीकै कारण बिदेसिन बाध्य भएका रविन घाइते भएर हस्पिटलमा उपचाररत छन्। उनी २१ दिनदेखि हस्पिटलमा छन्। अहिले परिवारसँग अडियो कल र थोरै मेसेजमा मात्र उनले कुरा गर्दै आएका छन्। रविनकी बहिनी शिला भन्छिन्, दाइ भन्ने गर्नुहुन्थ्यो। यहाँ त सिनियर अफिसरहरूले मानवीयता व्यवहार नै नगर्दा रहेछन्। साह्रै कष्ट हुने रैछ। यहाँ भएका नेपाली दाजुभाइहरूले एकदमै दुःख पाउनुभएको छ। उनले अगाडि भनिन्, दाइ अब कहिलेसम्म हस्पिटल बस्नुपर्ने हो त्यो पनि थाहा छैन। दाइलाई पनि थाहा छैन। एकदमै अन्योलको अवस्था छ। नेपाल सरकार र रसियाको एनआरएनलाई कम्तीमा नेपाली भएको नाताले पनि सहयोग गरिदिन अनुरोध गर्दछु। नुवाकोटकी चिनीमाया तामाङका पति पनि रूस पुगेको ६ महिना लाग्यो। दुई महिनायता पतिको अत्तोपत्तो छैन। सात लाख खर्च गरेर उनका पति रूसी सेनामा भर्ती हुन पुगेका थिए। यता तीन जना साना छोराछोरीको जिम्मेवारी उनको काँधमा छ। अब ती साथमा भएका छोराछोरीको लालनपालन कसरी गर्ने भन्ने चिन्ता उनलाई छ। कसैले पतिको बारेमा सोध्दा उनि भक्कानिन्छिन्। भन्छिन्, सबैले सोध्ने प्रश्न एउटै हुन्छ। कति भयो सम्पर्क नभएको ? यस्तै हो। उद्घार गरेर ल्याइदिने विषयमा अहिलेसम्म कहीँ कतैबाट आश्वासन पाएका छैनौं। जाँदा सरकारसँग कुनै सल्लाह नभए पनि अब जिउँदै नेपाल फर्काइदिन पहल गर्न अनुरोध गरिदिन आग्रह गर्छु। काठमाडौं कलंकीकी टीका विकका छोरा असोजको २८ गते दुबईबाट रूसी सेनामा भर्ती हुन गएका थिए। दुबई गएको सात, आठ महिनापछि उतैबाट प्रयास गरेर उनका छोरा विपिन विक भर्ती हुन गएका थिए। दुबईबाट महिना महिनामा सामान र पैसा सबै पठाउँथ्यो। छोराले सबै व्यवहार राम्रै गरेको थियो। कताबाट उसलाई रूस जाने सोच बनायो। उनले भनिन्, छोरा सकुशल नै रहेको सूचना सुनाउँछन्। तर दुई महिनादेखि उनका छोरा प्रत्यक्ष सम्पर्कमा भने आएका छैनन्। १,७२९ जना नेपाली रूस पुगेको तथ्यांक रूसले अन्य देशबाट आएर बसेका र विदेशी नागरिकलाई पनि सेनामा भर्ती लिने घोषणा गरेसँगै दलालमार्पत रूसी सेनामा भर्ती हुन जाने नेपालीको क्रम तीव्र भयो। जसको परिणाम अहिले न यकिन तथ्यांक छ। न त्यहाँ जाने नेपालीको कुनै खबर छ। खालि पीडा र चित्कारमात्र सुनिन थालेका छन्। रूसी सेनाका लागि रेड जोनका रूपमा रहेको बाखमुट र डोनेक्स निकै असुरक्षित क्षेत्र मानिन्छ जसलाई रूसले कब्जा गरेको हो। युक्रेनी फौजले आफ्नो क्षेत्र फिर्ता लिन निरन्तर ड्रोनबाट मिसाइल आक्रमण गरिरहन्छ। त्यसलाई नियन्त्रणमा राख्न ठूलो संख्यामा रूसी फौज त्यहीँ केन्द्रित छ। २०७८ फागुनदेखि रूसयुक्रेन युद्ध सुरु भएको हो। युद्ध चलिरहँदा २०७९ साउनमै नेपालको परराष्ट्र मन्त्रालयले सार्वजनिक सूचना प्रकाशित गर्दै रूसी सेनामा भर्ती नहुन अनुरोध गरेको थियो। उक्त सूचना जारी गरेको करिब चार महिनापछि मंसिरमा त्यहाँ कार्यरत तीन नेपालीको मृत्यु भएको सूचना आयो। श्रम स्वीकृति लिएरै जाने पनि अन्य बाटोबाट रूसी सेनामा पुगेको सूचना व्यापक हुँदै गएपछि गत पुस १९ मा मात्र सरकारले रूस र युक्रेनका लागि श्रम स्वीकृति रोकेको सूचना जारी गर्यो। रूसमा पढ्न गएका नेपाली विद्यार्थीसमेत सेनामा भर्ती भएको अवस्था छ। सेनामा भर्ती हुन सुरुमा विद्यार्थी भिसामा गएका भए पनि अहिले भने भ्रमण भिसामा जाने गरेका छन्। यो संख्या दैनिक बढेको छ। रूसमा युद्घ सुरु भएयता मात्रै १ हजार ७ सय २९ जना नेपाली त्यहाँ पुगेको देखिन्छ। यो संख्यामा कति थपघट भए भन्ने अहिले कुनै तथ्यांक अपडेट सरकारसँग छैन। नेपालीहरू रूस जान मरिहत्ते गर्ने प्रमुख कारण भने छोटो समय काम गर्दा रूसी राहदानी प्राप्त गर्ने। अर्को महिनामा चार लाख कमाइ हुने भनिएको छ। तर, त्यहाँ पुगेका नेपालीले चार, पाँच महिनासम्म पनि तलब नपाएको गुनासो बढ्दै गएको छ। सरकार के भन्छ ? परराष्ट्र मन्त्रालयका प्रवक्ता अमृत राईका अनुसार मस्कोस्थित नेपाली राजदूतावासले रूसी सेनामा भर्ना भएका १२ जना नेपालीको मृत्यु भएको जानकारी दिएको छ। त्यसबाहेक रूस सरकारले कुनै अवगत गराएको छैन। राई भन्छन्, खाडी मुलुकबाट रूसी सेनामा जानेहरूको संख्या बढी छ। सयौंको संख्यामा छ। हजारौंको सूचना आएको छ। त्यो भने हैन भन्ने लाग्छ। नेपाल सरकारले रूस जान पूरै प्रतिबन्ध लगाएको छ। जति पनि जानेको कुरा छ। उहाँहरू आफ्नै हिसाबले जानु भएको हो। तर पनि सरकार सकेसम्म सम्पर्कमै बसेको छ। आफ्नो तर्पबाट उद्घारमा लागिरहेकै छ, उनले भने।"
धरहराको अन्डरग्राउन्ड पार्किङमा चर्कियो विवाद,"काठमाडौं : धरहराको अन्डरग्राउन्डमा राखिएको निःशुल्क पार्किङका विषयमा महानगर र सहरी विकास मन्त्रालयबीच विवाद चर्किएको छ। गत माघ १४ गतेदेखि काठमाडौं महानगरपालिकाले धरहराको निर्माणाधीन पार्किङ भवनमा सर्वसाधारणका लागि निःशुल्क पार्किङस्थल तोकेको थियो। पार्किङ भवनको पहिलो तलामा सर्वसाधारणका लागि खुला गरिएको पार्किङ रोक्न भन्दै सहरी विकास मन्त्रालयले सोमबार महानगरलाई पत्र पठाएको छ। केही दिन अगाडि महानगरले न्युरोडभित्रका धर्मपथ, जुद्ध शालिकदेखि इन्द्रचोक, खिचापोखरी, महाबौद्ध, वीर अस्पताललगायत क्षेत्रका कालोपत्रे सडकमा पार्किङ निषेध गरेको थियो। न्युरोड भित्रका कालोपत्रे सडकमा पार्किङ हटाएको महानगरले पुरानो बसपार्कमा रहेको काठमाडौं टावर र धरहराको अन्डरग्राण्उडमा निःशुल्क पार्किङस्थल तोकेको थियो। निर्माणाधीन धरहरामा अन्डरग्राउन्ड पार्किङको व्यवस्था गरेसँगै सहरी विकास मन्त्रालयले तत्काल पार्किङ रोक्न भन्दै काठमाडौं महानगरपालिकालाई पत्र पठाएको छ। गत बिहीबार सहरी विकास मन्त्रालयका प्रवक्ता विनु बज्राचार्य कुँवरले हस्ताक्षर गरेको पत्र महानगरलाई पठाउँदै मन्त्रालयले पार्किङ रोक्न निर्देशन दिएको थियो। मन्त्रालयद्वारा प्रकाशित पत्रमा भनिएको छ, निर्माणाधीन धरहराको भूमिगत पार्किङमा काठमाडौं महानगरले मन्त्रालय, विभाग र आयोजना तथा निर्माण कम्पनीसँग कुनै सहकार्य नगरी एकतर्फी ढंगबाट पार्किङ सुविधा उपलब्ध गराएकोमा मन्त्रालयको गम्भीर ध्यानाकर्षण भएको छ। यसका साथै पार्किङ सुविधाबाट आयोजनामा क्षति हुनसक्ने तथा संरचना तोडफोड हुने सम्भावना रहेको बताइएको छ। पार्किङ गर्ने कार्य तत्काल बन्द गरी आयोजनालाई समयमै सम्पन्न गर्ने कार्यमा सहयोग गरी दिनका लागि निर्देशनसमेत दिएको छ। यस्तै आशयको पत्र महानगरलाई सोमबार पनि प्राप्त भएको छ। सहरी विकास मन्त्रालय भवन निर्माण केन्द्रीय आयोजना कार्यान्वयन एकाइका निमित्त आयोजना निर्देशक झप्पर सिंह विश्वकर्माद्वारा काटिएको पत्रमा पार्किङ बन्द गर्न निर्देशन दिइएको छ। उक्त पत्रमा भनिएको छ, निर्माण सम्पन्न हुने चरणमा पुगेको अवस्थामा एकाएक यस इकाई वा यस एकाइको तालुक निकायहरूसँग कुनै समन्वय एवं जानकारी नै नगरी त्यहाँबाट एकतर्फी ढंगले एक तला भूमिगत पार्किङ ख्ला गरिनु उचित छैन। यसरी एक्तिर्फ पार्किङ खुला गर्दा आयोजना निर्माणमा असर पुग्ने, पार्किङ एरियामा आवस्यक संरचना निर्माण भै नसकेकाले निस्सासिएर मानविय क्षति हुन सक्ने, सामानहरू टुटफट हुनसक्ने भन्दै महानगरलाई पत्र पठाएको छ। पार्किङ बन्द छैन र बन्द हुने पनि छैन बालेन्द्र शाह मन्त्रालयका दुईदुईवटा पत्र आएपछि काठमाडौं महानगरका प्रमुख मेयर बालेन्द्र शाहले सामाजिक सञ्जालमा आक्रोश पोखेका छन्। उनले जुनसुकै अवस्थामा पनि पार्किङ नरोकिने बताएका छन्। उनले भनेका छन्, २०७८ वैशाख १९ शनिबारको दिन नै सेतो टावर धरहरा उद्घाटन भएको थियो। उद्घाटन गरेको २ वर्ष ९ महिना पुग्दा पनि बनाएर नसकिएको भन्दै लाज त्यागेर पत्र लेख्नुको औचित्य के हो ? उनले तोकिएको समयमा निर्माण भई नसक्ने, भित्तामा नाम लेख्ने हतारोमा निर्माण नभई उद्घाटन गर्ने जस्ता प्रवृतिलाई भष्टाचारकै नयाँ राष्ट्रिय नीति बनाउनका लागि आग्रह गरेका छन्। काठमाडौंका मेयर शाह अगाडि लेख्छन्, सर्वसाधारणको दैनिक जीवनमा प्रत्यक्ष असर गर्ने र शहरको व्यवस्थापनमा प्रभाव पार्ने यस्ता कुराहरूसँग ख्याल ठट्टा नगरौं। उनले धरहरा एरियामा पार्किङ बन्द नभएको बताउँदै महानगरको पहलमा अहिलेका लागि निःशुल्क सञ्चालन भएको जानकारी दिए। यसका साथै उनले पार्किङ व्यवस्थापनलाई अझ प्रभावकारी बनाउनेमा जोड दिए। निजी स्वार्थका लागि सार्वजनिक सम्पत्ति प्रयोग हुन नदिने महानगरको प्रयास रहेको बताएका छन्। मन्त्रालयले दोहोरो भूमिका खेल्यो काठमाडौं महानगरपालिकाका प्रवक्ता नवीन मानन्धर भने मन्त्रालयसँगको समन्वयमा नै पार्किङ खुला गरिएको जानकारी दिए। मानन्धर भन्छन्, धरहरा बनाउने म्याद पुसमा नै सकिएको हो। न्युरोड क्षेत्रमा पार्किङ समस्या भइरहेको अवस्थामा मन्त्रालयसँगको समन्वयमा नै धरहरामा स्थान तोकेका हौं। दशैं तिहारको समयमा पनि त्यही स्थानमा नै पार्किङस्थल तोकिएको थियो। मन्त्रालयको पत्र आएको स्वीकार गर्दै प्रवक्ता मानन्धर भन्छन्, पत्रको जवाफ पठाएका छौं। अहिले अप्ठ्यारो अवस्था भएको र पार्किङस्थल आवश्यक भएकाले अर्को व्यवस्था नभएसम्म पार्किङ खोल्नुपर्छ भनेर जवाफ पठाएका छौं। मन्त्रालयले भनेझै एकतर्फी रूपमा निर्णण गरेको नभएर मन्त्रालयको समन्वयमा नै पार्किङस्थल तोकेको उनले जानकारी दिए। उनी भन्छन्, सोध्नुपर्ने व्यक्ति को हो ? हामीले अफिसियल पत्र पठाएका छौं। जनतालाई आवश्यक भएको बेलामा राम्रो कामको सुरुवात जसले गरे पनि हुन्छ। प्रवक्ता मानन्धरले उपभोग गर्ने महानगरबासी भएकाले महानगरले अग्रसरता लिएको बताए। उनी भन्छन्, अधिकार क्षेत्र कसको हो ? कसले बनायो भन्ने विषय नै हैन, जसले बनाएको भए पनि उपभोग गर्ने महानगरवासी हो। नेपाली जनतालाई आवश्यक भएको बेला भएका स्थानलाई उपयोग गरेको मात्रै हो।"
कोशीमा मिल्यो भागबन्डा,"विराटनगर : कोशी प्रदेशका मुख्यमन्त्री केदार कार्कीले सरकारलाई पूर्णता दिने तयारी गरेका छन्। सोमबार सत्ता गठबन्धन दलहरूबीच छलफल सकेर मंगलबार सरकारलाई पूर्णता दिने मुख्यमन्त्री कार्कीको योजना रहेको स्रोतले जनाएको छ। गत असोज २७ गते मुख्यमन्त्री बनेका कार्कीले प्रदेशको नेतृत्व सम्हालेको साढे तीन महिनापछि सरकारलाई पूर्णता दिन आँटेका हुन्। सरकारलाई पूर्णता दिन कार्कीले चार जना मन्त्री र एक जना राज्यमन्त्री नियुक्त गर्ने तयारी थालेको बुझिएको छ। नेकपा माओवादी केन्द्रका एक सांसदका अनुसार सोमबारको छलफलबाट मन्त्री र मन्त्रालयको छिनोफानोसमेत लागिसकेको छ। उनका अनुसार माओवादीका तर्फबाट उदयपुरबाट निर्वाचित नारायण बुर्जा मगर र संखुवासभाका राजेन्द्र कार्की मन्त्री बन्ने भएका छन्। कार्की तत्कालीन उद्धव थापा नेतृत्वको मन्त्रीमण्डलमा पनि मन्त्री बनेका थिए। उनी गत असार २४ गते मन्त्री बने थिए। कार्कीले खानेपानी, सिंचाइ तथा ऊर्जा मन्त्रालय पाउने बुझिएको छ। बुर्जामगरले भने त्यसबेला मन्त्री बन्न नपाएको भन्दै सामाजिक सञ्जालमा गुनासो पोखेका थिए। यसपालि मन्त्री बन्न लागेका मगरले सामाजिक विकास मन्त्रालय हाँक्ने भएका छन्। यता, नेपाली कांग्रेसबाट प्रदीपकुमार सुनुवार र रामकुमार खत्री मन्त्री बन्ने भएका छन्। कांग्रेसकी ईन्दिरा थापालाई राज्यमन्त्री बनाउने मुख्यमन्त्री कार्कीको तयारी छ। प्रदीपले उद्योग, कृषि तथा सहकारी मन्त्रालय पाउने बुझिएको छ भने खत्रीले आर्थिक मामिला तथा योजना मन्त्रालय चलाउने छन्। स्वास्थ्य मन्त्रालय पनि कांग्रेसले नै लिने तयारी छ। स्वास्थ्य मन्त्रालयमा राज्यमन्त्रीका रूपमा कांग्रेसकी थापा रहने पक्काजस्तै छ। स्वास्थ्य मन्त्रालय जसपाकी एक्ली सांसदलाई दिइने मुख्यमन्त्री कार्कीको योजाना थियो। तर जसपाले तत्काल सरकारमा नजाने अडान लिएपछि यो मन्त्रालय कांग्रेसकै भागमा परेको हो। नेकपा एमालेको सहयोगमा गत असोज २७ गते कोशी प्रदेशको मुख्यमन्त्री बनेका कार्कीले निरन्तर सरकार विस्तारको भाका सारिरहेका थिए।"
पुँजीबजारसँग सम्बन्धित संस्था कुनले के गर्छन् ?,"काठमाडौं : सामान्यतया धितोपत्र अर्थात् पुँजीबजारमा लगानी गर्नेले यससँग सम्बन्धित निकाय वा बजार सहभागीबारे विस्तृत जानकारी राख्न आवश्यक छ। सेयर खरिदबिक्री प्रक्रियामा प्रवेश गर्नुअघि वा गरिसकेकालाई पुँजीबजारसँग सम्बन्धित संस्थाहरू कुनकुन छन् र यसले के गर्छन् भन्ने जानकारी लाभदायक हो। यसैले यहाँ पुँजीबजार सहभागी संस्थाहरू बारेमा चर्चा गरिएको छ। विशेष गरेर बोर्डले धितोपत्र बजार तथा वस्तु विनिमय बजारसँग सम्बन्धित संस्थाहरूको नियमन गर्ने भूमिकामा नेपाल धितोपत्र बोर्ड (सेबोन) रहेको छ। धितोपत्र सम्बन्धी ऐन, २०६३ बमोजिम बोर्डका काम, कर्तव्य र अधिकारहरू तोकेको छ। यसअनुसार बोर्डले पुँजीबजारको विकाससँग सम्बन्धित विषयका सम्बन्धमा नेपाल सरकारलाई आवश्यकतानुसार परामर्श दिने, धितोपत्र बजार, धितोपत्र व्यवसाय सञ्चालन अनुमति दिने, काम कारबाहीको नियमन तथा अनुगमन गर्ने र नियमानुसार कार्य गरेको नपाइएमा धितोपत्र बजारको अनुमतिपत्र निलम्बन वा खारेज गर्ने गर्छ। यसैगरी, बोर्डले धितोपत्र सार्वजनिक रूपमा निस्कासन गर्न सक्ने गरी स्थापना भएको संगठित संस्थाको धितोपत्र दर्ता गर्ने, दर्ता भएको धितोपत्रको निष्कासन, हस्तान्तरण, बिक्री र विनिमयलाई नियमित तथा व्यवस्थित गर्छ। यससँगै सामूहिक लगानी योजना तथा लगानी कोष कार्यक्रम सञ्चालन गर्न स्वीकृति दिने तथा सोको नियमन र अनुगमन गर्ने जिम्मा बोर्डको हो। धितोपत्र बजार तथा धितोपत्र कारोबारमा संलग्न धितोपत्र व्यवसायसँग सम्बन्धित संस्थाहरूको विनियम स्वीकृत गर्ने, धितोपत्र कारोबारसम्बन्धी हिसाब राफसाफ गर्ने कामलाई नियमित तथा व्यवस्थित गर्ने, धितोपत्र बजारको प्रवद्र्धन, सम्वद्र्धन र स्वच्छ सञ्चालनका लागि धितोपत्रको परिमाण र कारोबारको तरिकालाई नियमित गर्न आवश्यक व्यवस्था गर्ने गराउने, धितोपत्र लगानीकर्ताको हितको संरक्षण गर्नका लागि धितोपत्रको भित्री कारोबार वा धितोपत्र कारोबारसम्बन्धी अन्य कसुर हुन नदिन आवश्यक व्यवस्था गर्नेका धितोपत्र बोर्डको कार्यक्षत्र हो, ऐनले तोकेको छ। यस्तै, बोर्डले वस्तु विनिमय बजारतर्फ वस्तु विनिमय बजार तथा वस्तु कारोबार व्यवसायीको पनि नियमन गर्छ। बोर्डले नियमन तथा सुपरिवेक्षण गर्ने प्रत्यक्ष बजार सहभागीमा एउटा नेपाल स्टक एक्सचेन्ज लि, एउटा सीडीएस एन्ड क्लियरिङ लि ३ क्रेडिट रेटिङ कम्पनी, २० सामूहिक लगानी कोष (दर्ता), २ धितोपत्र व्यापारी (स्टक डिलर), ३० मर्चेन्ट बैंकर, ८५ वटा धितोपत्र दलाल (स्टक ब्रोकर), १ सय ३ निक्षेप सदस्य, ४३ आस्वा सदस्य, १ सय ३९ योग्य संस्थागत लगानीकर्ता, १२ विशिष्टीकृत लगानी कोष र २ सय ५४ सूचीकृत संगठित संस्था रहेका छन्। यसअनुसार बोर्डले कुल ६ सय ९३ संस्थाको नियमन गर्दछ। धितोपत्र बजार संयन्त्र धितोपत्र बजारको क्षेत्र तथा दायरा व्यापक हुँदै गएको छ। धितोपत्रको प्राथमिक बजारमा सेवा उपलब्ध गराउने मर्चेन्ट बैंकर, निक्षेप सदस्य, आस्वा सदस्य बैक तथा वित्तीय संस्था र योग्य संस्थागत लगानीकर्ता रहेका छन् भने धितोपत्रको दोस्रो बजारमा धितोपत्र बजार, केन्द्रीय निक्षेप कम्पनी, रेटिङ कम्पनी, धितोपत्र दलाल व्यवसायी तथा विभिन्न क्षेत्रका सूचीकृत कम्पनी रहेका छन्। साथै खुलामुखी तथा बन्दमुखी सामूहिक लगानी योजना रहेका छन्। हालै विशिष्टीकृत लगानी कोष व्यवस्थापकले पनि योजनाहरू सञ्चालनमा ल्याएका छन्। धितोपत्र बजारीको दायरा र संरचना बढ्दो रहेको छ। नेपाल स्टक एक्सचेन्ज लिमिटेड (नेप्से) नेपाल नेपाल स्टक एक्सचेन्ज लिमिटेड (नेप्से) नेपालको एक मात्र स्टक एक्सचेन्ज हो। यो सरकारी ऋणपत्र तथा संस्थागत धितोपत्रलाई तरलता प्रदान गर्नुका साथै यसको निर्वाध खरिदबिक्री सुविधा प्रदान गर्न नेपाल धितोपत्र बोर्डबाट अनुमति प्राप्त हालसम्म एक मात्र धितोपत्रको दोस्रो बजार स्टक एक्सचेन्ज हो। नेप्सेले सेयर, डिभेन्चर र बन्डको दोस्रो बजारको प्लेटफर्मको खरिद बिक्री गर्ने ब्रोकर बजार उपलब्ध गर्दछ। नेप्सेले निश्चित कम्पनी, ब्रोकर र लगानीकर्तालाई नियमन गर्ने काम गर्छ। पुँजीबजारको विकास र विस्तारका लागि सीडीएस वा सेयर राख्ने संस्था बढाउनुका साथै नयाँ प्रोडक्ट के कस्ता छन्, त्यो बारेमा नयाँ खोज गरेर विकास गर्ने, नेपाल सरकार र धितोपत्र बोर्डअन्तर्गत रहेर सुझाव सल्लाह दिन्छ। पुँजीबजारका राष्ट्रिय तथा अन्तर्राष्ट्रिय संस्थाहरूसँग सदस्यता लिने तथा ऐनअनुसार सेयर कारोबार गर्ने पब्लिक लिमिटेड कम्पनीको नियमन तथा अनुगमन गर्छ। नयाँ कम्पनीलाई स्टक एक्सचेन्जमा कारोबार योग्य हो भनेर सूचीमा राख्ने र सूचीकृत नभएका वा खारेजी भएका कम्पनीलाई ओटीसी मार्केटमार्फत कारोबार गराउने कार्य पनि नेप्सेले गर्छ। यसअनुरूप नेप्सेले स्वच्छ, पारदर्शी, विश्वासजन्य, न्यायोचित मार्केट चलाउने र लगानीकर्ताको हितमा कार्य गर्छ। नेपाल सरकारका नीति नियमहरूलाई सहयोग गर्दै पुँजीबजारमा दोस्रो बजारको विकास र विस्तार गर्छ। यसमा नेपाल सरकार, नेपाल राष्ट्र बैंक, नेपाल औद्योगिक विकास निगम र ब्रोकरहरूका लगानी रहेको छ। सीडीएस एन्ड क्लियरिङ सीडीएस एन्ड क्लियरिङ लिमिटेड, कम्पनी ऐनअन्तर्गत स्थापना भएको संस्था हो। यो नेपाल स्टक एक्सचेन्ज (नेप्से) द्वारा नेपालमा केन्द्रीकृत निक्षेप, क्लियरिङ र सेटलमेन्ट सेवाहरू प्रदान गर्छ। सो कम्पनीको मुख्य उद्देश्य विभिन्न उपकरणहरू (इक्विटी, बन्ड, र वारेन्टहरू आदि) का लागि विशेषगरी अभौतिकीकृत रूपमा धितोहरू ह्यान्डल गर्न केन्द्रीय निक्षेपको रूपमा काम गर्छ। सीडीएससीलाई सेयर जारी गरेका संस्थाहरूको धितोपत्र प्रमाणपत्रहरू सुरक्षित गर्ने, जम्मा गर्ने र निकाल्ने र उक्त उपकरणहरूको स्वामित्व र अधिकार हस्तान्तरण गर्ने जिम्मा दिइएको छ। नेपाल धितोपत्र बोर्डको धितोपत्र नियमावलीअन्तर्गत कम्पनीले निक्षेपको कार्य सम्पादन गर्नेछ। यो नेपाल स्टक एक्सचेन्जको पूर्ण स्वामित्वमा रहेको सहायक कम्पनी हो। धितोपत्रको केन्द्रीय निक्षेप सेवा नियमावली, २०६७ को व्यवस्थाअनुसार केन्द्रीय निक्षेप र राफसाफ तथा फस्र्योट सेवा सञ्चालनका लागि नेपाल स्टक एक्सचेन्ज लिको पूर्ण स्वामित्वमा अर्थात् सहायक कम्पनीको रूपमा रहने गरी २०६७ सालमा स्थापित केन्द्रीय निक्षेपका साथै राफसाफ तथा फस्र्योट सेवा प्रदान गर्ने कम्पनी हो। सीडीएससी नेपालको एक मात्र धितोपत्रको केन्द्रीय निक्षेप कम्पनी हो। सीडीएससीले धितोपत्रको निक्षेप, भुक्तानी र हस्तान्तरण गर्छ। यस्तै, प्राथमिक बजारमा निष्कासन गरिने धितोपत्रहरू हितग्राहीको खातामा प्रत्यक्ष रूपमा अभौतिकरण गरी जम्मा गर्ने, हितग्राहीहरूका धितोपत्रहरूलाई विद्युतीय रूपमा सुरक्षित साथ राख्ने र पुस्तकीय प्रविष्टिको आधारमा सम्बन्धित हितग्राही खातामा डेबिटक्रेडिट गरी हिसाब खाता तयार गर्न, सहजता प्रदान गर्ने, निष्कासनकर्तालाई प्राथमिक निष्कासन र संस्थागत गतिविधि तथा लाभहरूको छिटो छरितो वितरण गर्दछ। हितग्राहीहरूलाई धितोपत्रको धितो बन्धकी राख्न तथा बन्धकी रोक्का फुकुवाको सेवा प्रदान गर्ने, निष्कासनकर्ताको धितोपत्रको हिसाब मिलान सेवा प्रदान गर्ने र अद्यावधिक विवरण उपलब्ध गराउने काम गर्छ। सीडीएससीसँग प्रत्यक्ष सम्बन्धित पक्षहरू अन्तर्गत हितग्राही (बेनिफिसरी वनर), निक्षेप सदस्य, सेयर रजिस्ट्रार वा रजिस्ट्रार तथा हस्तान्तरण प्रतिनिधि, राफसाफ सदस्य, निष्कासनकर्ता तथा धितोपत्र दलालहरू रहन्छन्। क्रेडिट रेटिङ कम्पनी क्रेडिट रेटिङ भनेको विशेष गरेर निष्कासनकर्ताको धितोपत्र, कुनै व्यक्ति वा संगठित संस्थाको साखको गुणस्तर सम्बन्धमा मूल्यांकन गर्ने तथा राय प्रकट गर्ने लगायत तत्सम्बन्धी प्रक्रिया समेतलाई बुझनुपर्दछ। यस व्यवसायलाई नियमित र व्यवस्थित गर्नका क्रेडिट रेटिङ नियमावली, २०६८ कार्यान्वयनमा रहेको छ। धितोपत्रको सार्वजनिक निष्कासन तथा कुनै व्यक्ति वा संगठित संस्थाको साखको गुणस्तरको मूल्यांकन गर्ने एवम् राय प्रकट गर्ने कार्य क्रेडिट रेटिङ हो। संगठित संस्थाले जारी गर्ने प्राथमिक निष्कासन, थप निष्कासन (फर्दर पब्लिक इस्यु), हकप्रद निष्कासन, अग्राधिकार सेयर निष्कासन, ऋणपत्र निष्कासन तथा बोर्डले तोकेको अन्य सार्वजानिक निष्कासनमा निष्कासनकर्ता संस्थाले क्रेडिट रेटिङ गर्नुपर्छ। त्यस्तै कुनै व्यक्ति वा संस्थाले बैंक तथा वित्तीय संस्थाबाट ५० करोड रुपैयाँँ वा सोभन्दा बढी रकम ऋण तथा सापटीका लागि उक्त व्यक्ति वा संस्थाको सावाँ र ब्याज तिर्ने क्षमताको मूल्यांकन गर्नुपर्छ। रेटिङ संकेत भन्नाले निष्कासनकर्ताले प्रयोगमा ल्याउने गरी रेटिङ नियमावलीको अधीनमा रही धितोपत्र सम्बन्धमा क्रेडिट रेटिङ संस्थाले स्तरमान जनाउने संकेत वा अन्य स्तरमान अपनाएर व्यक्त गरेको धारणालाई बुझ्नुपर्छ। क्रेडिट रेटिङ संस्था भन्नाले क्रेडिट रेटिङ व्यवसाय गर्न बोर्डबाट अनुमति प्राप्त संस्था सम्झनुपर्छ। यस्ता संस्थाले सार्वजनिक निष्कासनकर्ता कम्पनीको स्तर, निश्चित प्रकारका ऋण दायित्वहरू तथा ऋणपत्र निष्कासनकर्ताका लागि रेटिङस्तर प्रदान गर्दछ। उक्त संस्थाले निष्कासनकर्ता कम्पनीको ऋण तिर्नसक्ने क्षमताको विचार गर्दछ। साख मूल्यांकन संस्थाले गर्ने साख मूल्यांकनले अन्य कुराको अतिरिक्त ब्याजदर निर्धारणमा समेत सहयोग पुयाउँछ। साखस्तरको लगानीकर्ता, निष्कासनकर्ता, लगानी बैंक, दलाल व्यवसायी तथा सरकारले उपयोग गर्दछन्। कुनै पनि संगठित संस्थाले धितोपत्र सार्वजनिक निष्कासन गर्ने भएमा निष्कासन गर्नु पूर्व क्रेडिट रेट्री संस्थामार्फत रेटिङ गराएर मात्र निष्कासन गर्नुपर्ने हुन्छ। कम्तीमा तीन करोड रुपैयाँँभन्दा बढी मूल्यको सेयरको सार्वजनिक तथा हकप्रद निष्कासन गर्नुपर्छ। तर, बोर्डले आवश्यक देखेमा तीन करोड रुपैयाँँभन्दा कम मूल्यको सेयरको निष्कासनमा पनि रेटिङ गराउन सक्छ। सामूहिक लगानी कोष सामूहिक लगानी कोष भन्नाले विभिन्न व्यक्ति वा संस्थाहरूको सहभागिता रहने गरी परिचालन गरिएको बचत लगानी रकमलाई आफ्नो जिम्मामा लिई सोको दक्ष लगानी सेवाद्वारा प्राप्त भएको प्रतिफल सम्बन्धित कार्यक्रमका सहभागीलाई समानुपातिक रूपले वितरण गर्न धितोपत्र ऐनबमोजिम योजना व्यवस्थापकले सञ्चालन गरेको लगानी कोष, एकांक कोष वा समयसमयमा बोर्डले तोकिदिएको त्यस्तै प्रकारका अन्य सहभागितामूलक कोष व्यवस्थापन कार्यक्रमलाई सामूहिक लगानी कोष भनिन्छ। सामूहिक लगानी योजना ट्रस्टको रूपमा स्थापना हुन्छ जसमा कोषको स्थापना तथा प्रवद्र्धन गर्ने कोष प्रवद्र्धक, कोषको सुपरिवेक्षण गर्ने कोष सुपरिवेक्षक, कोषको रकम लगानी तथा व्यवस्थापन गर्ने लगानी व्यवस्थापक, कोषको डिपोजिटरी कार्य गर्ने डिपोजिटरी तथा एकांक होल्डरहरूको सम्पत्ति सुरक्षाको जिम्मा लिने ट्रष्टी आदि हुन्छन्। सर्वसाधारण लगानीकर्ताका लागि सामूहिक लगानी योजना एकदमै उपयुक्त लगानीको माध्यम हो किनकि यसले तुलनात्मक रूपमा न्यून लागतमा व्यावसायिक तवरबाट लगानी गर्ने अवसर प्रदान गर्दछ। हाल नेपालमा २० कोष दर्ता भई विभिन्न बन्दमुखी तथा खुलामुखी योजनाहरू सञ्चालन गरिरहेका छन्। धितोपत्र व्यवसाय धितोपत्रसम्बन्धी व्यवसाय गर्न धितोपत्रसम्बन्धी ऐन, २०६३ को दफा ६३मा व्यवस्था छ। यसअनुसार धितोपत्र व्यवसाय भन्नाले धितोपत्र दर्ता वा धितोपत्रको केन्द्रीय निक्षेप सेवा वा डिपोजिटरी सेवा, सामूहिक लगानी कोष व्यवस्थापन, धितोपत्र दलाल, धितोपत्र व्यापार र बजार निर्माता निष्कासन तथा बिक्री प्रबन्ध गर्नु हो। यसका साथै लगानी व्यवस्थापन, धितोपत्र प्रत्याभूत र सेयर रजिस्ट्रार (मर्चेन्ट बैंकिङ), लगानी परामर्श सेवा तथा धितोपत्र कारोबारको हिसाब राफसाफ गर्ने सम्बन्धी सेवा र बोर्डले धितोपत्र व्यवसाय भनी तोकिदिएको अन्य कार्य जस्तैः योजना व्यवस्थापक तथा डिपोजिटरी आदिलाई धितोपत्र व्यवसाय भनेर बुझिन्छ। मर्चेन्ट बैंकर मर्चेन्ट बैंकर भनेको धितोपत्रको प्राथमिक निष्कासन कार्य प्रबन्धको जिम्मा लिने, धितोपत्रको प्रत्याभूति गर्ने, धितोपत्रको सेयर रजिस्ट्रेसन गर्ने, धितोपत्र लगानी व्यवस्थापन कारोबारका लागि दरखास्त संकलन एवम् वितरणजस्ता कार्यहरू गर्ने तथा संस्थागत परामर्शदाताको रूपमा कार्य गर्ने गरी बोर्डबाट अनुमति प्राप्त संस्थालाई मर्चेन्ट बंैकर भनिन्छ। हाल नेपालमा ३० वटा मर्चेन्ट बैंकर कार्यरत रहेका छन्। धितोपत्र दलाल व्यवसायी (स्टक ब्रोकर) धितोपत्र दलाल व्यवसायी भनेको ग्राहकको आदेशअनुसार ग्राहकको नामबाट मात्र धितोपत्र खरिद वा बिक्री गरी धितोपत्र दलाली सेवा प्रदान गर्ने कार्य गर्न धितोपत्र व्यवसायीको रूपमा बोर्डबाट अनुमति प्राप्त कम्पनीलाई धितोपत्र दलाल व्यवसायी भनिन्छ। धितोपत्र दलाल व्यवसायी अन्य कार्य गर्न नसक्ने प्रावधान रहेको छ। हाल नेपालमा करिब ८५ वटा धितोपत्र दलाल व्यवसायी कार्यरत रहेका छन्। धितोपत्र व्यापारी (स्टक डिलर) धितोपत्र व्यापारी भनेको आफ्नो नामबाट धितोपत्र खरिद वा बिक्री गर्नु हो। साथै बोर्डबाट अनुमतिपत्र लिई धितोपत्र दलालको कार्य गर्ने, योग्य संस्थागत लगानीकर्ताको रूपमा कार्य गर्ने र धितोपत्र प्रत्याभूतिकर्ताको कार्य गर्ने गरी बोर्डबाट धितोपत्र व्यवसाय गर्न अनुमतिपत्र प्राप्त धितोपत्र व्यवसायीलाई धितोपत्र व्यापारी भनिन्छ।"
माछाको पनि काजकिरिया !,"गोरखा : कतिपय जलचर, थलचर, पशुपन्छीलाई देवीदेवताको प्रतिमूर्ति मान्ने र पूजाआजा गर्ने हिन्दू धर्मावलम्बीको सनातनी परम्परा छ। बुद्ध धर्मसँग निकट बोन धर्मावलम्बीले पनि प्रकृतिको पूजा गर्छन्। आकाश, पाताल, जुन, घाम, जल, जमिन, जंगललाई पूजा गर्ने हिन्दूहरू गाई, गोरु, कुकुरलाई मात्र होइन, माछालाई पनि देवता मानेर पूजा गर्ने गर्छन्। गण्डकी प्रदेशको तनहुँस्थित छाब्दीबराह, आँधीमूललगायतका देवस्थलमा भक्तजनहरू माछाको पूजा गर्ने गर्छन्। जीवित माछाको पूजा मात्र होइन, माछा मर्यो भने विधिवत रूपमा अन्त्येष्टि पनि गर्ने चलन छ। आँबुखैरेनी गाउँपालिका१ स्थित आँधीमूलमा मगर समुदायका पुजारी छन्। अरू लिखतमा आँधीमूल भने पनि यहाँका पुजारीहरू आँधीमूल भन्ने गर्छन्। आँधीमूलका ठूला तीनवटा पोखरीमा विभिन्न जातका माछाहरू छन्। भक्तजनहरूले आँधीमूल देवीको पूजाआजा गरेपछि पोखरीका माछाको पूजा गर्ने र आहारा दिने गर्छन्। यहाँको माछा मर्यो भने मूल पुजारीले विधिवत रूपमा अन्तिम संस्कार गर्ने, काजकिरिया गर्ने र जुठो बार्ने परम्परा रहेको मन्दिरका पुजारी युवराज मास्की मगरले बताए। हाम्रा पितापुर्खाको पालादेखिकै यस्तै चलन रहिआएको छ, पुजारी युवराज मास्की भन्छन्, माछा मर्यो भने त्यसलाई पोखरी आसपासमा खाडल खनेर गाड्छौं। त्यस दिन खाना नखाई जुठो बार्छौं। जुठो बारेका दिन कसैलाई पनि नछुने, खाना पनि नखाने, कुनै काम पनि नगर्ने उनले बताए। जुठो बारेको दिन आँधीमूलमा नियमित पूजा पनि हुँदैन। माछा मरेको दिन पुजारीले जुठो बार्छन्। त्यो दिनमा आँधीमूलमा पुजारीले नियमित पूजा गर्दैनन्, स्थानीय डीपी अधिकारी भन्छन्, टाढा टाढाबाट आएका भक्तजनहरू फर्कनु नपरोस् भनेर त्यस दिन अरू कोही पुजारीले मन्दिरमा पूजाआजाको काम चलाउँछन्। मन्दिरमा धेरै टाढादेखि खासखास तिथि तथा पर्वमा फूलको डोली ल्याउने परम्परा रहेको अधिकारी बताउँछन्। आँधीमूल देवीको पूजाआजाका लागि अहिले धेरै टाढाका विभिन्न जिल्लादेखि भक्तजनहरू आउने गर्छन्। आँधीमूलको विकास गर्न स्थानीय सरकार, प्रदेश सरकार तथा संघ सरकारले पनि सहयोग गरिरहेके छन्। यसलाई पिकनिक स्थलका रूपमा विकास गर्न पूर्वाधार पनि निर्माण भएका छन्। तनहुँ, गोरखा, चितवन तथा विभिन्न जिल्लाबाट यहाँ पिकनिक आउने स्थानीयवासीले बताए। बस्तीबाट केही पर रहे पनि भक्तजनको चहलपहल बढ्न थालेपछि यहाँ रेस्टुरेन्ट, स्वीमिङ पुलहरू पनि बनेका छन्। किंवदन्ती विभिन्न भए पनि यो मन्दिरको स्थापना विसं १९६५ मा भएको अभिलेख पाइन्छ। मगर समुदायको बाक्लो बस्ती रहेको यहाँ मन्दिर स्थापनाका बेलादेखि मगर पुजारी भएकाले अहिलेसम्म पनि पुजारी मगर समुदायकै छन्।"
"दोहनको चपेटामा नदीनाला, गुम्दै राज्यको राजस्व","धनगढी : अवैध दोहनले देशभरका अधिकांश खोलानालामा नदीजन्य पदार्थ निख्रिँदै छन्। जसकारण वातावरणीय सन्तुलन खलबलिइरहेको छ। त्यसमाथि सरकारको आम्दानीसमेत गुम्न थालेको छ। यसकै उदाहरण हुन्, कैलालीको गोदावरी नगरपालिकाका गोदावरी, खुटिया र खैराना नदी। पालिकाले नै यी नदीबाट प्राकृतिक स्रोत संकलन गरी बिक्री गरिरहेको छ। तर, स्थानीय सरकार नै अग्रसर भए पनि अवैध दोहन चलिरहेको पाइएको छ। त्यसमाथि राजस्व पनि ७ करोड ननाघ्ने देखिएको छ। जबकि जिल्ला विकास समिति हुँदा राज्यलाई १८ करोड रुपैयाँसम्म आम्दानी हुन्थ्यो। तीनवटै नदीमा वातावरणलाई नै प्रभाव पार्ने गरी मनपरी ढंगबाट प्राकृतिक स्रोतको दोहन भइरहेको हो। तेघरी र खमौराको बीचमा पर्ने गोदावरी नदीमा ढुंगा र ग्राभेल संकलन भइरहेको छ। वातावरण प्रभाव मूल्यांकनमा उक्त नदीका सात ठाउँबाट नदीजन्य पदार्थ संकलनको अनुमति दिइएको छ। दुई ठाउँबाट ढुंगा मात्र र अन्य स्थानबाट बालुवा, गिट्टी र भरान संकलन गर्न पाइने भनिएको छ। वडा नम्बर २ र ३ मा पर्ने नदीबाट ५१ घनमिटर र तेघरी र खमौराको बीचमा पर्ने गोदावरी नदीबाट २५ हजार ४४० घनमिटर ढुंगा निकाल्न पाइने उल्लेख छ। दुवै स्थानमा नदीजन्य पदार्थ उत्खनन गर्दा ०८ मिटरभन्दा गहिरो खाल्टो बनाउन नपाउने पनि भनिएको छ। अरू पाँच स्थानमा पनि ०९९ मिटरभन्दा गहिरो जान नपाउने उल्लेख छ। सबै मिलाएर गोदावरी नदीबाट मात्रै २ लाख घनमिटर नदीजन्य पदार्थ निकाल्न पाउने उल्लेख छ। तर, कुन ठाउँबाट कति निकालियो ? त्यसको लेखाजोखा कसैसँग छैन। गत वर्ष पनि नदी गाउँ पसेको थियो। यसपालि त झन् ठूल्ठूला खाल्डा हुने गरी खनिरहेका छन्। हामीहरूले नगरपालिकामा कतिपटक भनिसक्यौं, यसरी जथाभावी रूपमा नदीको धार नै परिवर्तन हुने गरी नखनिदिनुस् भनेर। कोही सुनुवाइ गर्दैनन्। रेश्मादेवी चौधरी, स्थानीयवासी तेघरी र खमौराको बीच भागमा आधा दर्जन जेसीबी, स्काभेटर हालेर नदीभित्र २० फिटभन्दा गहिरा खाल्टा बनाइएका छन्। गोदावरी नदी चुरे नजिकैको नदी हो। त्यो क्षेत्र प्रदेशको राजधानी तोकिएको पनि क्षेत्र हो। नदीमा दर्जनौं स्काभेटर लगाइएका छन्। सयौं टिपरले नदीजन्य पदार्थ ओसारपसार गरिरहेका छन्। नदीभित्र क्रसर रहेजस्तै गरी बितन्डा मच्चाएको छ, स्थानीयवासी शर्मानन्द भट्ट भन्छन्, नदीको अवस्था हेर्दा रुन मन लाग्छ। मेयर वीरेन्द्र भट्ट भने तीनवटै नदीमा १ देखि ३ मिटरसम्मको गहिराइमा नदीजन्य पदार्थ निकाल्न पाउने प्रावधान रहेको दाबी गर्छन्। तर, राजस्व शाखाले उपलब्ध गराएको वातावरण प्रभाव मूल्यांकनमा भने तीनवटै नदीमा १ मिटरभन्दा गहिरो गरी नदीजन्य पदार्थ निकाल्न नपाउने प्रावधान तोकिएको छ। ठेक्का लागेन, पालिका नै अग्रसर यी नदी यस वर्ष ठेक्का नलाग्नुमा नगरपालिकालाई दोष लगाउँछन् स्थानीयवासी। १८२० करोड राजस्व अमानतमा उठाउँदा ६ करोड मात्र संकलन भइरहेको छ भने बाँकी १२ करोडमा केके हुँदै छ भन्ने कुरा सहजै अनुमान लगाउन सकिन्छ, एमाले गोदावरी नगर कमिटी अध्यक्ष गोकर्ण भट्ट भन्छन्। उनको संकेत अमानतमा संकलन गरेपछि मनपरी गर्न पाइनेतर्फ जान्छ। तीनपटक पनि टेन्डर आह्वान गर्दा पनि कसैले ठेक्का नहालेको दाबी गर्छन् प्रमुख प्रशासकीय अधिकृत हरिदत्त भट्ट। हामीले २०८० साल भदौ ६ गते, असोज ७ गते र असोज २२ गते गरी तीनपटक टेन्डर आह्वान गरिसकेका छौं। तर, कसैको परेन, उनी भन्छन्, त्यसपछि आफैं सकंलन सुरु गर्न थालेका हौं। हामीले गत वर्ष सादा कागजमा नदीजन्य पदार्थ बिक्री भएकोमा पक्राउ गरेका थियौं, गोदावरीकी उपमेयर शारदादेवी रोकाया भन्छिन्, यसपालि पनि रातारात नदीजन्य पदार्थको तस्करी हुन्छ भन्ने सुनिएको छ। अनुगमन समितिको संयोजक उपप्रमुख हुने प्रावधान छ। महिला भएर अनुगमन गर्न सक्दैनौं भनेर समिति बनाएको हो भन्छन्। महिला भएर अनुगमन गर्न नसक्ने भए कानुनले किन बनायो त ? त्यसमा मिलेमतोमा भ्रष्टाचार गर्न पाइन्छ भनेर यस्तो गरिएको हो। शारदादेवी रोकाया, उपप्रमुख, गोदावरी नगरपालिका प्रदेश सरकारले दररेट बढाइदिएको र ठेकेदारलाई ५० प्रतिशत कबोल रकम अग्रिम दिनुपर्ने प्रावधान राखेका कारण ठेक्का नपरेको दाबी गर्छन् भट्ट। भन्छन्, तीनतीनपटक ठेक्का आह्वान गरिसकेका छौं। कसैको पर्दैन। प्रदेश सरकारले १०३ रुपैयाँ घनमिटरबाट २०६ रुपैयाँ गरिदिएपछि ठेक्का महँगो भएको हो। ठेकेदारलाई पहिला ३०३०४० प्रतिशतमा रकम बुझाउने प्रावधान थियो। यसपाली प्रदेश सरकारले कार्यविधिमै ५० प्रतिशत अग्रिम माग गर्ने प्रावधान राखेपछि ठेक्का नपरेको हो। नगरपालिकाले यस वर्ष असोज २३ देखि तीनवटै नदीबाट आफंै नदीजन्य पदार्थ संकलन गर्न थालेको हो। नगरपालिकाको राजस्व शाखाका अनुसार आइतबारसम्म तीनवटै नदीबाट ३ करोड २५ लाख रकम संकलन भएको छ। पछिल्लो पाँच महिनाको राजस्व संकलन हेर्ने हो भने अबको ४ महिनामा त्यत्तिकै उठ्यो भने पनि साढे ६ करोडभन्दा बढी नहुने अनुमान लगाउन सकिन्छ। मेयर भट्ट तीनपटक ठेक्का आह्वान गर्दा पनि कसैको नपरेपछि अमानतमा बाध्य भएर काम गर्नुपरेको बताउँछन्। विकास निर्माण ठप्प भयो भनेर निर्माण व्यवसायी, ट्याक्टर व्यवसायी, टिपर व्यवसायीहरू डेलिगेसन आउन थाले। हामीले पनि प्रेसर थेग्न सकेनौं, उनी भन्छन्, विकासका कामहरू ठप्प हुने देखेर अमानतमै पनि काम गराउन खोजेको हो। प्रदेश सरकारले यसअघि खोलानालाको ठेक्का हाल्नेलाई ५० प्रतिशत अग्रिम भुक्तानी गर्नुपर्ने प्रावधान राखेका कारण ठेक्का नपरेको उनको दाबी छ। प्रदेश सरकारले ठेक्काको कबोल अंकको ५० प्रतिशत धरौटी मागेको थियो, हामीले मुख्यमन्त्रीज्यूलाई भेटेर त्यो सहज गर्न अनुरोध गरेपछि अहिले २० प्रतिशत, ४० प्रतिशत र ४० प्रतिशत गरी तीनवटा किस्तामा कबोल रकम दिने सहमति भएको छ, हामीले त्यहीअनुसार ठेक्का पनि आह्वान गरेका छौं, मेयर भट्टले भने। कसरी हुन्छ चलखेल ? गोदावरीमा आम्दानीको मुख्य स्रोत भनेकै खुटिया, खैराना र गोदावरी नदी हुन्। यी नदीबाट झन्डै साढे १७ करोड राजस्व संकलन हुँदै आएको थियो। यसपालीको टेन्डर पनि खुटियाको ८ करोड ७६ लाख, खैराना र गोदावरीको ४ करोड ९७ लाख न्यूनतम अंकमा आह्वान गरिएको छ। यो न्यूनतम अंक हो। यसमा बढाबढ ठेक्का हुन्छ। बढी कबोल गर्नेको ठेक्का पर्ने नियम छ। तर, अमानतमा नदीजन्य पदार्थ बिक्री गर्दा गत वर्ष साढे ४ करोड र यस वर्ष माघको २१ गतेसम्म ३ करोड २५ लाख रकम मात्रै संकलन भएको छ। यो भनेको टेन्डरबाट आउने रकमको एकतिहाइ मात्रै हो। तीनतीनपटक ठेक्का आह्वान गरिसकेका छौं, तर कसैले हालेनन्। त्यसैले अमानतमा राजस्व संकलन गर्न थालिएको हो। प्रदेश सरकारले दररेट दोब्बर पारेकाले पनि ठेक्का महँगो भएर नपरेको हुनसक्छ। हरिदत्त भट्ट, प्रमुख प्रशासकीय अधिकृत,गोदावरी नगरपालिका नगरपालिका भित्रका ३ खोलामा १२ जेसीबी र स्काभेटरलाई अनुमति दिइएको छ। नगरपालिकाकै कर्मचारी प्रतिटिपरको २७ सय र ट्याक्टरको ९ रुपैयाँका दरले रोयल्टी काट्ने गर्छन्। हरेक वर्ष नदीजन्य पदार्थको प्रयोग बढ्दै गएको हुन्छ। त्यहीअनुसार हरेक वर्ष त्यसको आम्दानी पनि बढनुपर्ने हो। तर, अमानतमा नदीजन्य पदार्थ बिक्री हुँदा करोडौंको चलखेल हुने गरेको स्थानीयवासीको आरोप छ। दिउँसो कसैले नदीजन्य पदार्थको रोयल्टीमा बदमासी नगर्ला। तर, राति कसले ड्युटी दिने ? निर्माण व्यवसायी, क्रसर व्यवसायीलाई खोलानालामै जेसीबी र स्काभेटर हाल्ने अनुमति दिएपछि करोडौंको चलखेल हुने गरेको छ, गोदावरीका युवा नेता आनन्दप्रसाद भट्ट भन्छन्। अमानतमा बिक्री गरे पनि बिगतको ठेक्का बराबरको रकम त संकलन हुनुपर्ने उनको भनाइ छ। अमानतमा बिक्री गरेपछि १० करोड कम राजस्व संकलन देखिएको छ। यो रकम कसरी कम भयो ? नगरपालिकाले जवाफ दिनुपर्दैन उनी भन्छन्, अमानतबाट हुने बिक्रीमा करोडौंको चलखेल छ। अनुगमन गर्न उपमेयरलाई रोकियो गोदावरीमा कांग्रेसका वीरेन्द्र भट्ट मेयर छन् भने एमालेकी शारदादेवी रोकाया उपमेयर। मेयर र उपमेयर अलगअलग पार्टीका भएकाले पनि नगरपालिकामा गरिएको मनपरी बाहिर आउने गरेको छ। स्थानीय सरकार सञ्चालन ऐन २०७४ को दफा १६ उपदफा ४ को खण्ड ख ५ ले योजना तथा कार्यक्रमको अनुगमन तथा सुररिवेक्षण गरी सोको प्रतिवेदन बैठकमा पेस गर्ने काम उपप्रमुखलाई तोकेको छ। तर, गोदावरीकी उपमेयर रोकायालाई अनुगमनको जिम्मा दिइएको छैन। नगरकार्यपालिकाले गत आर्थिक वर्ष नै वडा नम्बर २ का वडा सदस्य देवराज भट्टको संयोजकत्वमा ५ सदस्यीय नदीजन्य पदार्थ अनुगमन समिति गठन गरेको हो। त्यो समितिमा वडा नम्बर १ का सदस्य गम्भीर साउद, ३ का सदस्य धनी कामी, ४ का सदस्य तारा छेडाल र ८ का सदस्य चन्द्र वीसी सदस्य छन्। महिला भएर अनुगमन गर्न सक्दैनौं भनेर समिति बनाएको हो भन्छन्, उपमेयर रोकाया भन्छिन्, महिला भएर अनुगमन गर्न नसक्ने भए कानुनले किन बनायो छ ? मिलेमतोमा भ्रष्टाचार गर्न पाइन्छ भनेर यस्तो गरिएको हो। अवैध उत्खननले बाढीको त्रास गोदावरीका तीनवटै नदी चुरे क्षेत्र (उत्तर)बाट बगेर दक्षिणतिर आउँछन्। धनगढी उपमहानगरपालिकाको ठीक उत्तरमा पर्छ खुटिया। उक्त नदीमा भइरहेको अवैध उत्खननले प्रदेशको राजधानी जलमग्न हुने सम्भावना बढेको छ। धनगढीको उत्तरमा रहेको पूर्वपश्चिम राजमार्ग आसपास तटबन्ध भए पनि त्यसभन्दा माथि चुरेतर्फ र पुलदेखि दक्षिणका अधिकांश बस्ती छेउमा तटबन्ध छैन। राष्ट्रिय गौरवका योजनाहरूका अनुमति लिएर मात्र जेसीबी खोलामा हाल्न पाइन्छ। तर, गोदावरीमा त मनपरी गरिएको रहेछ। हामीले १९ ढुवानीका साधन नियन्त्रणमा लिन लगाएका छौं। उनीहरूलाई कारबाही हुनुपर्छ। खगराज भुसाल,संयोजक, जिल्लास्तरीय अनुगमन समिति खैराना नदीको पश्चिमको बस्ती पनि अवैध दोहनले खतरामा परेको छ। महिला सामुदायिक वनमा समेत उत्खनन गरिएपछि नदीका पश्चिमको गाउँ जोखिममा परेको छ। गत वर्ष पनि नदी गाउँ पसेको हो। यसपाली त झन ठूलाठूला खाल्टा हुने गरी नदीबाट स्रोत संकलन भएको छ, स्थानीयवासी रेश्मादेवी चौधरी भन्छिन्, हामीहरूले नगरपालिकामा कतिपटक भनिसक्यौं, यसरी जथाभावी रूपमा नदीको धार नै परिवर्तन हुने गरी नखनि दिनुस् र कोही सुनुवाइ गर्दैन। उनी कांग्रेसबाट गोदावरी नगरपालिका४ मा निर्वाचित महिला वडा सदस्य पनि हुन्। दिउँसो टिपरहरूले गाउँभरी धुलाम्य पारेर बस्न सकिँदैन। धोएका लुगा बाहिर सुकाउन सकिँदैन। बिहान ३ बजेदेखि नै गाडीको आवाजले गाउँ नै थर्किन्छ। तर, पनि सहेरै बसेका थियौं, उनी भन्छिन्, अब त खोलाको धार पनि परिवर्तन होला भन्ने पिर लागेको छ। अर्की स्थानीयवासी कृष्णा जोशी यसपाली मनपरी रूपमा नदीजन्य पदार्थको उत्खनन् भइरहेको बताउँछिन्। नर्सरीमा पनि खाल्टा बनाई दिएको छ। नदीको बीच भागबाट उठायो भने पो पानी बगेर जान्छ। नदीको किनारमा खन्न सजिलो हुन्छ भनेर जेसीबी प्रयोग भइरहेका छन्, उनी भन्छिन्, गाउँ रहने हो की होइन भनेर चिन्ता लागिरहेको छ। १९ सवारी साधन नियन्त्रण नदीजन्य पदार्थ जिल्लास्तरीय अनुगमन समितिको टोलीले आइतबार गोदावरी, खुटिया र खैराना नदीबाट १९ वटा ढुवानीका साधन नियन्त्रणमा लिएको छ। नदीजन्य पदार्थको अवैध उत्खननका खबर केही दिनदेखि सामाजिक सञ्जालमा आएपछि उक्त टोली तीनवटै नदीको अनुगमनमा गएको हो। जिल्ला समुन्वय समितिका प्रमुखको नेतृत्वमा रहने समितिमा प्रमुख जिल्ला अधिकारी, नेपाल प्रहरी र सशस्त्र प्रहरी, राष्ट्रिय अनुसन्धान, वन र आन्तरिक राजस्वका प्रमुख सदस्य रहने प्रावधान छ।समितिका संयोजक तथा जिल्ला समन्वय समिति कैलालीका कार्यबाहक प्रमुख (प्रमुखको मृत्यु भइसकेको)को अध्यक्षतामा बसेको बैठकपछि नदीको अनुगमन गरिएको हो। त्यसमा सबै निकायका सदस्य सहभागि थिए। तीनवटै नदीबाट १० वटा टिपर, ३ वटा स्काभेटर, ३ वटा जेसीबी र ३ वटा ट्याक्टर प्रहरीले कब्जामा लिएको छ, जिसस कैलालीका कार्यबाहक प्रमुख खगराज भुसालले भने। तीनवटै नदीमा वातावरण प्रभाव मूल्यांकनको परवाह नै नगरी मनपरी नदीजन्य पदार्थको संकलन भइरहेको पाइएको उनले सुनाए। गोदावरी नदीको दोहन हेर्दा त कति मनपरी गरेको होलाझैं लाग्यो। बितन्डा देखियो। अनुगमन समितिका सबै सदस्य नै चकित परे, उनी भन्छन्। गोदावरी नदीका बीच गहिरा गहिरा खडल बनाएर ग्राभेलका चाङ लगाइका छन्। ढुंगा छान्ने मेसिन त्यतै छ। आधादर्जन स्काभेटर र जेसीबीहरू, सयौं टिप्पर र ट्याक्टरहरूको मेला जस्तै देखिन्छ। जेसीबीको अवैध प्रयोग खोलामा स्काभेटर र जेसीबीको प्रयोग बर्जित छ। ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ को दफा ४ (४) मा लेखिएको छ, नदीजन्य पदार्थको उत्खनन गर्दा सामान्यतया श्रममूलक प्रविधिको प्रयोग गर्नुपर्ने छ। मेसिनको प्रयोग गर्नुपर्ने भए वातावरणीय अध्ययन प्रतिवेदनमा उल्लिखित सर्त र सीमाभित्र रही गर्नुपर्ने उल्लेख छ। यस्तै विपद् जोखिम संवेदनशील क्षेत्रमा मेसिनको प्रयोग गर्नुपर्ने भए जिल्ला विपद् व्यवस्थापन समितिको अनुमति लिनुपर्ने प्रावधान छ। जिल्ला समन्वय समितिका निमित्त प्रमुख खगराज भुषाल भन्छन्, राष्ट्रिय गौरवका योजनाहरूका लागि सरकारले निर्णय गरेर जेसीबी हाल्न दियो भने मात्रै खोलामा जेसीबी हाल्न पाइन्छ। तर, यता त जता हेयो जेसीबी नै जेसीबी छन्। नगरपालिकाले १२ निर्माण व्यवसायीलाई प्रत्येक जेसीबी र स्काभेटरबाट २०२० हजार रकम लिएर खोलामा हाल्न दिएको हो। स्काभेटर र जेसीबीका चालक बस्ने टहरा नदी आसपास नै बनाइएका छन्। तीनवटै नदीमा ७ वटा स्काभेटर र ५ वटा जेसीबीलाई नदीजन्य पदार्थ उत्खननका लागि अनुमति दिएको देखिएको छ। हामीले विभिन्न निर्माण ब्यवसायी संघको निबेदनका आधारमा ७ वटा स्काभेटर र ५ वटा जेसीबीलाई अनुमति दिएका छौं, प्रमुख प्रसाशकीय अधिकृत भट्ट भन्छन्।"
२३ पदका लागि उपनिर्वाचनको तयारी हुँदै,"काठमाडौं : निर्वाचन आयोगले रिक्त रहेको २३ पदका लागि उपनिर्वाचन गर्न लागेको छ। प्रतिनिधिसभा सदस्य, प्रदेश सभा सदस्य, स्थानीयत तहको प्रमुख, उपप्रमुख, वडाध्यक्ष र सदस्य पदका लागि निर्वाच गर्ने तयारी भएको आयोगका प्रबक्ता तथा सहसचिव शालिग्राम शर्मा पौडेलले जनाए। निर्वाचन कहिले गर्ने ? बारे मिति तोक्न सरकारसँग आयोगले छलफल गरिरहेको छ। २०७९ वैशाख १० गते भएको स्थानीय तह निर्वाचन, मंसिर ४ गते सम्पन्न प्रतिनिधिसभा र प्रदेश सभा सदस्यको निर्वाचन भएपश्चात् विभिन्न कारणले रिक्त भएको २३ पद पदपूर्तिका लागि उपनिर्वाचन गर्न लागिएको आयोका प्रवक्ता पौडेलले बताए। निर्वाचनका लागि रिक्त रहेको निर्वाचन क्षेत्रका नयाँ मतदातालाई मतदाता नामावलीमा नाम लेखाउन आयोगले आग्रह गरेको छ।"
आफूलाई परिवर्तन गर्न नसक्ने नेता एमालेमा टिक्दैन : उपमहासचिव ज्ञवाली,"तानसेन : नेकपा एमालेका उपमहासचिव प्रदीप ज्ञवालीले समयअनुसार परिवर्तन हुन नसक्ने नेताले एमालेमा राजनीति गर्न नसक्ने बताएका छन्। प्रशिक्षण कार्यक्रममा बोल्दै उनले पुरानो सोंचका आधारमा अब एमालेमा नेता बन्नसक्ने अवस्था नभएको बताए। समयअनुसार परिवर्तन हुनेगरी नेताहरूले आआफ्नो क्षमताको विकास गर्नुपर्ने उनको भनाइ छ। मुलुक परिवर्तन गर्ने एकमात्र पार्टी एमाले भएकाले पार्टीसँगै नेता पनि आधुनिक जमाना अनुसारको हुनुपर्ने, सामाजिक सञ्जाल, अनलाइनको विषयमा जानकार भई अध्ययनशील हुनुपर्ने उपमहासचिव ज्ञवालीले कार्यकर्ताहरूलाई प्रशिक्षणमा जोड दिए। 'पछिल्लो समय आधुनिक प्रविधिले फड्को मार्दै गएको छ। यिनै प्रविधिसँग खेल्नसक्ने युवा राजनीतिमा आउन थालेका छन्। अझै पनि अधिकांश नेता पुरानै शैलीमा रहेकाले समय सापेक्ष बन्न नसके अब जनताले विश्वास गर्दैन,' उनले भने।"
शेखरको प्रश्न : लघुवित्त नभएको भए ६० लाख मानिस के गर्थे होला?,"विराटनगर : नेपाली कांग्रेस नेता शेखर कोइरालाले लघुवित्त वित्तीय संस्थाको सेवालाई अझ प्रभावकारी बनाउन आग्रह गरेका छन्। आठवटा वित्तीय संस्थाले विराटनगरमा आयोजना गरेको प्रादेशिक सदस्य सम्मेलनको प्रतिवेदन सार्वजनिक तथा लघुवित्तको समसामयिक विषयक छलफल कार्यक्रममा बोल्दै उनले यस्तो बताएका हुन्। ६० लाख महिलासँग जोडिएको लघुवित्तको सेवालाई अझ प्रभावकारी बनाउनुपर्ने बताउँदै कोइरालाले भने, कल्पना गरौं, आज लघुवित्त नभएको भए ती ६० लाख मानिस के गर्थे, कसरी बस्थे ? लघुवित्त यो देशमा चाहिन्छ, भन्ने मान्यता राखेर अगाडि बढ्नुपर्छ। बैंकमा पहुँच नपुगेका गरिब तथा विपन्नको पहुँच लघुवित्तमा रहेको बताउँदै उनले कमीकमजोरी भए सुधार गरेर अघि बढ्नुपर्ने बताए। गरिबभन्दा गरिब व्यक्तिले यसमा पहुँच पाउँछन्, उनले भने, त्यसलाई अझ बढी प्रभावकारी बनाउनुपर्छ। उनले उद्यमशीलता विकासका लागि लघुवित्तले बिना धितो प्रवाह गर्ने ऋणलाई बढाउनुपर्ने बताए। धितो नलिएर पनि ऋण लगानी गरिरहनुभएको रहेछ। त्यसको मेकानिजम तपाईँहरूले नै बनाएर गर्ने हो, उनले भने, ऋणसँगै सिप लघुवित्तले पनि दिनुभएको रहेछ, सिपलाई आजको दिनमा कस्तो चाहिन्छ त्यो कुरालाई ध्यान दिनुहोला। उनले उद्यमशीलता विकाससँगै बजारको व्यवस्थापनमा पनि सहजीकरण गरिदिन आग्रह गरे। कार्यक्रममा मोरङ क्षेत्र नम्बर ५ का सांसद योगेन्द्र मण्डलले विपन्न नागरिकको घरसम्म पुगेर काम गरिरहेको लघुवित्तलाई एउटा समूहले गलत सावित गर्न खोजिरहेको बताए। लघुवित्तले उद्यमशीलताको विकाससँगै प्रसस्त रोजगारीको अवसर पनि सिर्जना गरिरहेको बताउँदै उनले लघुवित्तको संरक्षण गर्नुपर्ने बताए। उनले भने, मैले तीन जनालाई पाँच हजारका दरले परेवा पाल्नका लागि पैसा दिए, लघुवित्तबाटै सिकेर त्यसो गरेको हुँ। सानोसानो पुँजीले उद्यमशीलता विकास हुने उनको भनाइ छ। प्रधानमन्त्री रोजगार कार्यक्रमअन्तर्गतको बजेट अहिले प्रभावकारी नभएको बताउँदै उनले लघुवित्त मार्फत गाउँसम्म पुर्याउन सके प्रभावकारी हुने बताए। कोशी प्रदेश सांसद गयानन्द मण्डलले लघुवित्तलाई प्रभावकारी बनाउन राष्ट्र बैंकले लघुवित्त संस्थालाई कम व्याजदरमा ऋण दिएर ग्राहक सदस्यलाई कम व्याजमा लगानी गर्ने बनाउनु पर्ने बताए। लघुवित्त संस्थाले कृषि क्षत्रमा लगानीमा जोड दिनुपर्ने बताए। कार्यक्रममा प्रदेश सांसद ललिताकुमारी चौधरीले लघुवित्तले ग्रामीण क्षेत्रमा महिला सशक्तीकरणसँगै स्वरोजगार पनि बनाएको बताइन्। लघुवित्तको सेवालाई प्रभावकारी बनाउन स्थानीय सरकारसँग समन्वय गरेर काम गर्नुपर्ने उनको भनाइ छ। धनपालनाथ गाउँपालिका अध्यक्ष जीवछ गच्छदारले लघुवित्तका बारेमा देखाइएको नकारात्मक भ्रम चिर्न आवश्यक रहेको बताए। लघुवित्तले गाउँघरका महिलालाई स्वरोजगारसँगै साक्षर बनाएको बताउँदै उनले लघुवित्तको सेवालाई अझ प्रभावकारी रुपमा लैजानुपर्ने बताए। ग्रामथान गाउँपालिका उपाध्यक्ष गुणवती धामीले आफ्नो परिवारको प्रगति पनि लघुवित्तकै कारण भएको बताइन्। १४ वर्षयता लघुवित्तमा आवद्ध भएको बताउँदै उनले लघुवित्तकै कारण आफ्ना सन्तानलाई पढाएर घरघडेरी पनि जोड्न सकेको बताइन्। एक व्यक्तिले धेरै लघुवित्तमा कारोबार गरेका कारण समस्या भएको बताउँदै उनले ऋण मिनाहाको हल्लाको पछि नलाग्न आग्रह गरिन्। अर्थशास्त्री डाक्टर भेषप्रसाद धमलाले लघुवित्तले ग्रामीण क्षेत्रमा वित्तीय सेवासँगै महिला सशक्तीकरण पनि गरेको बताए। लघुवित्तले प्रवाह गरेको सानो सानो ऋणको सदुपयोग गर्नेहरूले आर्थिक प्रगति गरेको उनले बताए। कार्यक्रमको अध्यक्षसमेत रहेका जीवन विकास लघुवित्त वित्तीय संस्थाका प्रमुख कार्यकारी अधिकृत सञ्जयकुमार मण्डलले बजारमा फैलिएको ऋण मिनाहाको हल्लाले लघुवित्त संस्थाहरू प्रभावित भएको बताए । राज्यले ऋण मिनाहाको हल्लालाई चिर्न ठोस कदम चाल्नुपर्ने बताए । सरकार अहिले ऋण मिनाहा गर्न सक्ने अवस्थामा छैन सबैलाई थाहा छ, उनले भने, सरकारले गठन गरेको वार्ता समितिको निष्कर्ष पनि सार्वजनिक गरिदिनुपर्छ । लघुवित्त नहुँदा गरिब नागरिकलाई काम गर्न गाह्रो हुने बताए। ऋण भनेको जनताको पैसा हो, जनताको पैसा नतिर्न भन्नु वित्तीय अपराध हो,' उनले भने, 'ऋण नतिर्न उकास्ने जो कोहीलाई कानुनको दायरामा ल्याउनु पर्छ।' लघुवित्तमा काम गर्ने कर्मचारी विपन्न वर्गबाटै आएको बताउँदै उनले कर्मचारीको मोरल डाउन हुन नदिन सबै पक्षले भुमिका निभाउनु पर्ने बताए। लघुवित्तले सामाजिक उत्तरदायित्वसहित पारदर्शी रूपमा काम गरिरहेका उनले बताए। कार्यक्रममा लघुवित्तबाट ऋण लिएका उद्यमीहरूले आफ्नो सफलताको कथा सुनाएका थिए।"
"भोलि प्रतिनिधिसभा बैठक, के छन् एजेण्डा?","काठमाडौं : संघीय संसद्अन्तर्गतको प्रतिनिधिसभा बैठक भोलि बस्ने भएको छ। बैठक बिहान ११ बजेका लागि डाकिएको संघीय संसद्को कार्यवहाक महासचिव पद्मप्रसाद पाण्डेले जानकारी दिएका छन्। बैठकमा कानुन,न्याय तथा संसदीय मामिलामन्त्री धनराज गुरुङले कानुन न्याय तथा मानव अधिकार समितिको प्रतिवेदनसहितको सम्पत्ति शुद्धिकरण (मनी लाउण्डरिङ) निवारण तथा व्यावसायिक वातावरण प्रवर्द्धन सम्बन्धी केही ऐनलाई संशोधन गर्ने विधेयक २०८० माथि छलफल गरियोस् भनी प्रस्ताव प्रस्तुत गर्ने संभावित कार्यसूची रहेको छ। मन्त्री गुरूङले सम्पत्ति शुद्धिकरण निवारण तथा व्यावसायिक वातावरण प्रवर्द्धन सम्बन्धी केही ऐनलाई संशोधन गर्ने विधेयक २०८० लाई पारित गरियोस् भनी प्रस्ताव प्रस्तुत गर्ने संभावित कार्यसूचीमा उल्लेख छ। यसैगरी बैठकमा सभामुख देवराज घिमिरेले नेपाली कांग्रेसका केन्द्रीय सदस्य एवं पूर्वमन्त्री केशवकुमार बुढाथोकीको निधनप्रति शोक प्रस्ताव प्रस्तुत गर्ने संभावित कार्यसूची छ। नेता बुढाथोकीको सोमबार निधन भएको हो।"
यादव नेतृत्वको सांसदहरूले भेटे उत्तर प्रदेशका मुख्यमन्त्री योगी आदित्यनाथ र राज्यपाल आनन्दीबेन पटेल,"काठमाडौं : भारत भ्रमणमा रहेको नेपाली सांसदहरूको प्रतिनिधिमण्डलले उत्तर प्रदेशका मुख्यमन्त्री योगी आदित्यनाथसँग शिष्टाचार भेटवार्ता गरको छ। प्रतिनिधिसभाको अन्तर्राष्ट्रिय सम्बन्ध तथा पर्यटन समितिका सभापति राजकिशोर यादवको नेतृत्वमा रहेको सो प्रतिनिधिमण्डलले सोमबार लखनउस्थित सरकारी निवासमा मुख्यमन्त्री योगी आदित्यनाथसँग भेटवार्ता गरेको हो। मुख्यमन्त्री योगी आदित्यनाथले नेपाली सांसदहरूसँग भेटवार्ता भएको पुष्टि गरेका छन्। सामाजिक सञ्चालमा तस्बिर सार्वजनिक गर्दै मुख्यमन्त्री आदित्यनाथले भगवान पशुपतिनाथ तथा छिमेकी देशबाट आएका सांसदगणसँग भेटवार्ता भएको उल्लेख गरेका छन्। सो टोलीले आजै उत्तर प्रदेशकी राज्यपाल अनन्दीबेन पटेलसँग भेटवार्ता गरेको थियो। लखनउस्थित राजभवनमा राज्यपाल पटेलसँग शिष्टाचार भेट गरेको हो। भेटमा राज्यपाल पटेलले नेपालको शैक्षिक स्तर उकास्ने विषयमा सहयोग गर्ने प्रतिवद्धता जनाएकी थिइन्। उनले भारत र नेपालको विश्वविद्यालयबीच भएको समझदारीअनुसार शैक्षणिक आदान प्रदान, भाषासम्बन्धी शिक्षण र विद्यार्थीबीच शैक्षिक टूरको बढावा दिने बताएकी थिइन्। ११ सदस्सीय प्रतिनिधिमण्डललाई भारतीय परम्पराअनुसार राजभवनमा स्वागत गरिएको थियो। यादव नेतृत्वको प्रतिनिधिमण्डलले यसअघि भारतीय विदेशमन्त्री एस जयशंकर र गोवाका पर्यटनमन्त्री रोहन खाउन्टेसँग भेटवार्ता गरेको थियो।"
"नागढुंगासिस्नेखोला सुरुङ निर्माणमा संसदीय समितिको चासो, सरकारलाई ध्यानाकर्षण गराउने","काठमाडौं : राष्ट्रियसभाअन्तर्गतको दिगो विकास तथा सुशासन समितिले नागढुंगासिस्नेखोला सुरुङ मार्ग निर्माणमा देखिएका समस्या समाधान गर्न सरकारको ध्यानाकर्षण गराउने भएको छ। मंगलबार सुरुङ मार्गको स्थलगत अनुगमन गर्दै समितिले सबै समस्या समाधान गर्दै द्रूत गतिमा आयोजना सम्पन्न गर्नुपर्ने भएकाले छिटो भन्दा छिटो समस्या समाधान गर्न सरकारको ध्यानाकर्षण गराउने जनाएको हो। समितिका सभापति प्रकाश पन्थले आयोजना निर्माणको काम सन्तोषजनक नै देखिएको बताए। उनले धादिङ र काठमाडौंका क्षेत्रमा मुआब्जालगायतका केही समस्या रहेको भन्दै यसलाई समाधान गर्न सरकारलाई आवश्यक निर्देशन दिने बताए। अहिलेको अवस्थामा काम भए केही दिनभित्रै सुरुङ मार्गको ब्रेक थ्रु हुने जानकारी पाएको उनले बताए। सभापति पन्थले आयोजना समयमा नै सम्पन्न गर्न सवैले जोडबल गर्नुपर्ने भन्दै एक वर्षभित्रमै सुरुङमार्ग पूर्णरूपमा सम्पन्न हुनसक्ने देखिएको बताए। निर्माणाधीन काठमाडौं धादिङ जोड्ने नागढुंगासिस्नेखोला सुरुङ मार्ग आयोजनाको समग्र भौतिक प्रगति करिब ६८ प्रतिशत रहेको नागढुंगा सुरुङ मार्ग आयोजनाले जनाएको छ। काठमाडौं र धादिङतर्फ मुख्य सुरुङ मार्ग २ हजार ६८८ मिटरमध्ये २ हजार ६३६ मिटर सुरुङ खन्ने काम पूरा भएको आयोजनाको भनाइ छ। हालसम्म मुख्य, सहायक सुरुङ, वोर्किङ अडिट् सुरुङ खन्ने काम सम्पन्न भएको आयोजनाले जानकारी दिएको छ। सम्झौताअनुसार जापनिज निर्माण कम्पनी हाजमा एन्डो कर्पोरेसनले २६ जुलाई २०२३ सम्म आयोजना निर्माण सम्पन्न गर्नु पर्ने भएपनि निर्धारित समयमा आयोजना पूरा नहुने भएपछि सरकारले आगामी २५ अप्रिल २०२४ सम्मको लागि समय थप गरेको छ। २०७६ कात्तिकमा तत्कालीन प्रधानमन्त्री केपी शर्मा ओलीले उक्त सुरुङमार्ग शिलान्यास गरेका थिए। सरकारको ४ अर्ब ८० करोड रुपैयाँ र जापान सरकारको १५ अर्ब ८० करोड रुपैयाँ ऋण सहयोग गरी कूल करिब २० अर्ब ६० करोड रुपैयाँ लगानीमा सुरुङ मार्ग निर्माण हुन लागेको हो।"
"देउवाको गृहजिल्ला पुगेर लिङ्देनले भने विकास भएको रहेनछ, अब मत फेर्नुस्","डडेल्धुरा : राष्ट्रिय प्रजातन्त्र पार्टी(राप्रपा)का अध्यक्ष राजेन्द्र लिङ्गदेनले डडेल्धुराको विकास हेर्न आएको बताएका छन्। बागवजारमा आयोजित आमसभालाई सम्बोधन गर्ने क्रममा अध्यक्ष लिङ्गदेन डडेल्धुरा आइपुगेका हुन्। नेपाली कांग्रेसका सभापति शेरबहादुर देउवाको जिल्ला हो कि अन्तै आएँ भन्दै उनले व्यंग्यसमेत गरेका थिए। अपेक्षा अनुसारको विकास डडेल्धुरामा नभएको ठोकुवा गर्दै उनले मत परिवर्तन गर्न आग्रह गरे। 'डडेल्धुराको सदरमुकाम यही नै हो कि अर्को सदरमुकाम पनि छ? यही हो भने अब देश विकासका लागि मतदाताले मत फेर्नुपर्ने देखियो,' उनले भने। उनले राजसंस्था, हिन्दू राष्ट्र स्थापनार सुशासनको प्रत्याभूति आजको आवश्यकता रहेको बताएका थिए।"
पूर्वमन्त्री तथा कांग्रेस केन्दीय सदस्य बुढाथोकीको निधन,"झापा : नेपाली कांग्रेसका केन्द्रीय सदस्य एवं पूर्वमन्त्री केशवकुमार बुढाथोकीको ८० वर्षको उमेरमा निधन भएको छ। अर्जुनधारा नगरपालिका८ निवासी बुढाथोकी कांग्रेस पार्टीमा जुझारु, जनपक्षीय र साझा नेताका रूपमा परिचित थिए। उनकी पत्नी गीता बुढाथोकी, दुई छोरा आनन्द र शिशिर एवं दुई छोरी ममता र कविता बुढाथोकी छन्। कांग्रेस झापाका सचिव कृष्ण हुमागाईँका अनुसार लामो समयदेखि प्रोस्टेट क्यान्सरको उपचार गराइरहेका उनको गत राति ११:३० बजे उपचारकै क्रममा विराटनगरको विराट मेडिकल कलेजमा निधन भएको हो। तत्कालीन पञ्चायतकालमै विसं २०४३ मा जनपक्षीय उम्मेदवार बनेर उनी राष्ट्रिय पञ्चायतको सदस्य निर्वाचित भएका थिए। यसपछि उनी जलस्रोत राज्यमन्त्री बनेका थिए। उनी विसं २०६४ मा कांग्रेसका तर्फबाट झापा क्षेत्र नं ५ बाट प्रतिनिधिसभा सदस्य निर्वाचित भएका थिए भने विसं २०७० मा संविधानसभा सदस्य निर्वाचित भएका थिए। नेपाली कांग्रेसको सरकार गठन हुँदा उनी तत्कालीन राजा जिग्मे सिग्मे वाङचुकसँगै दार्जिलिङको सेन्ट जोसेफ कलेजमा अध्ययन गरेका नेता बुढाथोकी पाँच दशकदेखि राजनीतिमा सक्रिय थिए। विसं २०२४ मा विद्यार्थी आन्दोलनमार्फत राजनीतिमा प्रवेश गरेका उनी पञ्चायतविरुद्धको आन्दोलनका क्रममा नौ महिना जेल पनि परेका थिए। पञ्चायतकालमा झापा जिल्ला पञ्चायतको सभापति र युवक सङ्गठनको सभापतिसमेत बनेका उनी केही समय पञ्चायतको समर्थक र बहुदलीय प्रजातन्त्रकालमा केही समय राष्ट्रिय प्रजातन्त्र पार्टीमा समेत सक्रिय बनेका थिए। विगत दुई सातादेखि उनलाई प्रोस्टेटको समस्या जटिल भएपछि विराटनगरमा उपचारका लागि अस्पताल भर्ना गरिएको थियो। पार्टीभित्र आफ्ना विचार निडर भएर राख्ने र झापाको विकास निर्माणमा महत्त्वपूर्ण भूमिका निर्वाह गरेका उनको निधनले कांग्रेसलाई ठूलो क्षति पुगेको पार्टीका जिल्ला सचिव हुमागाईँले बताए। उनको पार्थिव शरीर आज झापा ल्याइने र शवयात्रासहित कनकाई नदीमा अन्त्येष्टि गरिने पारिवारिक स्रोतले जनाएको छ। रासस"
नेपाल र अमेरिकी सेनाबीच सैन्य अभ्यास सुरू,"काठमाडौं : नेपाली सेना र अमेरिकी सेनाबीचको संयुक्त सैन्य अभ्यास सुरू भएको छ। ' ' नाम दिइएको अभ्यासमा नेपाली सेनाका ३५ र अमेरिकी सेनाका १० जना सहभागी छन्। विसं २०६० सालदेखि सञ्चालन हुँदै आएको नेपाल र अमेरिकीबीचको सैन्य अभ्यासको यो ४१औं संस्करण हो। विपद् व्यवस्थापन, खोज तथा उद्धार, मानवीय सहायतालगायतका विषयमा केन्द्रित रहेर छाउनी र नगरकोट इलाकामा अभ्यास गरिने नेपाली सेनाको जनसम्पर्क तथा सूचना निर्देशनालय जंगी अड्डाले जनाएको छ। उक्त सैन्य अभ्यास फागुन २४ गतेसम्म चल्नेछ। नेपाली सेनाले अमेरिका, बेलायत, भारत, चीन, मंगोलिया, इन्डोनेसियालगायत देशहरूसँग खोज तथा उद्धार, विपद् व्यवस्थापन, प्रतिआतंकवाद, पर्वतारोहण, संयुक्त राष्ट्रसंघीय शान्ति मिसनलगायतका विषयमा सैन्य अभ्यास गर्दै आएको छ। त्यस्तै फागुन ८ गतेदेखि २१ गतेसम्म वीरेन्द्र शान्तिकार्य तालिम केन्द्रमा बहुराष्ट्रिय अभ्यास शान्ति प्रयासको चौथो संस्करण आयोजना हुने जंगी अड्डाले जनाएको छ।"
संघीय संसदको महासचिवमा पद्मप्रसाद पाण्डे नियुक्त,काठमाडौं : संघीय संसदको महासचिवमा पद्मप्रसाद पाण्डे नियुक्त भएका छन्। राष्ट्रपति रामचन्द्र पौडेलले पाल्पा निवासी पाण्डेलाई आजदेखि लागू हुनेगरी संघीय संसदको महासचिव पदमा नियुक्त गरेका हुन्। प्रतिनिधिसभाका सभामुख देवराज घिमिरे र राष्ट्रियसभाका अध्यक्ष गणेशप्रसाद तिमिल्सिनाको संयुक्त सिफारिसमा नेपालको संविधानको धारा १०६ को उपधारा (१) बमोजिम पाण्डेयलाई महासचिव पदमा नियुक्त गरिएको राष्ट्रपति कार्यालयका प्रवक्ता शैलजा रेग्मी भट्टराईले जानकारी दिइन्।
संसदमा प्रभावकारी भूमिका निर्वाह गर्न जसपा सांसदहरूलाई निर्देशन,काठमाडौं : जनता समाजवादी पार्टी (जसपा)ले संसदमा प्रभावकारी भूमिका निर्वाह गर्न सांसदहरूलाई निर्देशन दिएको छ। सिंहदरबारमा मंगलबार बसेको संसदीय दलको बैठकले संसदको जारी अधिवेशनमा प्रभावकारी भूमिका निर्वाह गर्न सांसदहरूलाई निर्देशन दिएको हो। महत्वपूर्ण विधेयकको छलफलका क्रममा उपस्थिति जनाउन र पार्टीको धारणा अभिव्यक्त गर्न बैठकले सांसदहरूलाई निर्देशन दिएको जसपा प्रमुख सचेतक प्रदीप यादवले जानकारी दिए। संसदको हिउँदे अधिवेशनमा सांसदको भूमिका र अधिकभन्दा अधिक बैठकमा भाग लिएर विधेयकहरूलाई प्रभावकारी बनाउने विषयमा छलफल भएको उनले बताए। उनले संसदको क्यालेन्डरलाई प्रभावकारीरूपमा कार्यन्वयन गर्नुपर्नेमा जोड रहेको बताए।
कांग्रेस महामन्त्री थापाको संवाद यात्रा स्थगित,"काठमाडौं : नेपाली कांग्रेसका महामन्त्री गगनकुमार थापाले सञ्चालन गरेको मेची महाकाली संवाद यात्रा तत्कालका लागि स्थगित भएको छ। पार्टीका केन्द्रीय सदस्य तथा पूर्वमन्त्री केशवकुमार बुढाथोकीको निधनको शोकमा संवाद यात्रा स्थगित भएको हो। पूर्व मन्त्रीसमेत रहेका बुढाथोकीको सोमबार राती निधन भएको हो। झापाका पुराना र प्रभावशाली नेता बुढाथोकीको निधनप्रति महामन्त्री थापाले गहिरो दुःख व्यक्त गरेका छन्। झापाबाट यही माघ १३ गते सुरु भएको संवाद यात्रा हुलाकी मार्ग हुँदै नवलपरासीको गोपीगञ्जसम्म पुगेको थियो। उनको यो संवाद यात्रा यही २६ गते धनगढीमा पुगेर समापन गर्ने कार्यक्रम रहेको थियो। महामन्त्री थापाले नेपाली कांग्रेसले सञ्चालन गरेको समुदायमा कांग्रेस अभियान अन्तर्गत नै आफ्नो मेची महाकाली संवाद यात्रा सञ्चालन गरेका थिए। उनले यात्राका क्रममा स्थानीय बासिन्दासँग विकास निर्माण, स्थानीय समस्या र असल अभ्यासका बारेमा छलफल गर्दै आएका छन्। स्थगित भएको कार्यक्रम पछि समय मिलाएर निरन्तरता दिइ समापन गर्ने थापाको सचिवालयले जनाएको छ।"
युवालाई विदेश जानबाट रोक्न उद्यमशिलताको विकास गरौं : ओली,झापा : नेकपा एमालेका अध्यक्ष केपी शर्मा ओलीले देशभित्रै उद्यमशिलताको विकास गरी विदेशिने युवा जनशत्तिलाई रोक्नुपर्ने बताएका छन्। झापाको शिवसताक्षी नगरपालिका४ स्थित बुलुचोकमा झापा इनर्जी लिमिटेडद्वारा प्रवर्द्धित १० मेगावाट क्षमताको ग्रीडमा जडित र्सौय विद्युत्त परियोजनाको उद्घाटन गर्दै ओलीले युवाहरूलाई स्वदेशमा परिचालन गर्ने गरी उद्यमशिलताको विकास गर्नुपर्ने बताए। अध्यक्ष ओलीले देश विकास गर्न कृषिमा विज्ञान र प्रविधिको प्रयोग जरुरी रहेको भन्दै उर्जाको प्रयोग गरेर कृषिमा आधुनिकीकरण गर्न सकिने बताए। निजी क्षेत्रको सबैभन्दा ठूलोमध्ये एक यस सौर्यऊर्जा परियोजनाबाट उत्पादित १० मेगावाट विद्युत्त माघ ९ गते देखिनै नेपाल विद्युत प्राधिकरणको राष्ट्रिय प्रसारण लाइनमा जोडिएको छ। सौर्यऊर्जा परियोजनाका लागि झापा इनर्जी लिमिटेडले २१ बिगाह १३ कट्ठा जमिन खरिद गरी ८५ करोडको लागतमा उच्च प्रविधियुक्त सोलार प्यानल जडान तथा आवश्यक भौतिक संरचना निर्माण गरेको हो। सौर्य आयोजना निर्माणका लागि संस्थापक पुँजी २५१० करोड र बैंक कर्जा रु ५९९० करोड वित्तिय स्रोत व्यवस्थापन गरिएको छ। उक्त सोलार प्यानलबाट वार्षिक १ करोड ७६ लाख १० हजार युनिट विद्युत्त उत्पादन हुने र जसबाट १२ करोड ८५ लाख वार्षिक आम्दानी हुने झापा इनर्जी लिमिटेडले जनाएको छ।
जब ओलीले ४ भाषा बोले,"जलेश्वर : नेकपा एमालेका अध्यक्ष केपी शर्मा ओली २८ वर्षपछि महोत्तरी सदरमुकाम जलेश्वर पुगेका छन्। सोमबार नेकपा एमालेको छैटौं जिल्ला अधिवेशन उद्घाटन सत्रलाई सम्बोधन गर्नका लागि पूर्वप्रधानमन्त्री समेत रहेका एमाले अध्यक्ष ओली जलेश्वरको रंगशाला आएका हुन्। उनी २०५२ सालमा पार्टीको कार्यक्रमका लागि सदरमुकाम जलेश्वर आएका थिए। त्यसपछि विविध राजनीतिक उतारचढावका कारण ओली महोत्तरीको अन्य स्थानमा आए पनि जलेश्वर पुग्न सकेका थिएन्। २०७२ सालमा संविधान जारी भएपछि चर्किएको मधेस आन्दोलनमा कडा आलोचना भोगेका अध्यक्ष ओली महोत्तरी आएका थिएनन्। लामो समयपछि महोत्तरी सदरमुकाम जलेश्वर आएपछि ओलीलाई पार्टीका नेता, कार्यकर्तालगायत जलेश्वरवासीले भव्य स्वागत गरेका थिए। अधिवेशनको उद्घाटन सत्रलाई सम्बोधन गर्दै अध्यक्ष ओलीले हिन्दी, भोजपुरी र मैथिली भाषामा टोपी र धोती नेपालीको शान हो भनेर सन्देश दिए। उनले देशको चौतर्फी विकासका निम्ति हिमाल, पहाड र तरार्ईका जनतालाई एकताबद्ध भई अगाडि बढ्नुको विकल्प नरहेको धारणा राखेका छन्। उनले भने, आगामी २०८४ को आमचुनावमा फेरि एकपटक देशमा विकासको लहर ल्याउनका लागि एमालेको बहुमत आवश्यक रहेको छ। तीन वर्षको सीमित अवधिमा एमालेले विकासको पक्षमा ल्याएको लहरलाई निरन्तरता दिनका लागि तीनै तहको सरकारमा बहुमत सहितको एमालेकै नेतृत्व आवश्यक छ। खेतमा सिँचाइ, नदीखोलाका पानीलाई खेतखेतमा पुर्याउन, गल्लीगल्लीमा सडक, सहरमा एयरपोर्टलगायतका जनताका आवश्यकतालाई पूर्ति गर्न एमालेलाई बहुमतका साथ देश हाक्ने किसिमको पार्टी निर्माण गर्नका लागि उनले कार्यकर्ताहरूलाई निर्देशन दिएका थिए।"
अनुगमन तथा मूल्यांकनसम्बन्धी विधेयक संसदीय समितिबाट परिमार्जनसहित पारित,"काठमाडौं : अनुगमन तथा मूल्यांकन सम्बन्धमा व्यवस्था गर्न बनेको विधेयक संसदीय समितिबाट परिमार्जनसहित पारित भएको छ। सिंहदरबारमा मंगलबार बसेको प्रतिनिधिसभाअन्तर्गतका राज्य व्यवस्था तथा सुशासन समिति बैठकबाट अनुगमन तथा मूल्यांकन सम्बन्धमा व्यवस्था गर्न बनेको विधेयक परिमार्जनसहित पारित भएको हो। राष्ट्रिय सभामा उत्पत्ति भई पारित भएर सुझावसहित प्रतिनिधिसभामा पेस भएको उक्त विधेयकमा आएको सुझावहरूलाई समेत समेटेर परिमार्जनसहित पारित भएको सभापति रामहरि खतिवडाले जानकारी दिए। सरकारले मुलुकको विकास नीति तथा योजनाको अनुगमन तथा मूल्यांकनलाई गुणस्तरीय, व्यवस्थित, र प्रभावकारी बनाउन चार वर्षअघि उक्त विधेयक ल्याएको थियो।"
बुढाथोकीको शोकमा पार्टीको झण्डा तीन दिन आधा झुकाउने कांग्रेसको निर्णय,"काठमाडौं : नेपाली कांग्रेसले केन्द्रीय सदस्य केशवकुमार बुढाथोकीको निधनमा दु:ख व्यक्त गरेको छ। मंगलबार बिहान बसेको केन्द्रीय कार्यसमितिको आकस्मिक बैठकले बुढाथोकीको निधनमा गहिरो दु:ख व्यक्त गर्दै शोक सन्तप्त परिवारजनप्रति समवेदना प्रकट गरेको छ। उनको निधनले मर्माहित र स्तब्ध भएको कांग्रेसले जनाएको छ। नेता बुढाथोकीको उपचारका क्रममा सोमबार निधन भएको हो। नेपालीले कांग्रेसले संविधान सभा सदस्य एवं पूर्वसामान्य प्रशासन मन्त्री समेत रहेका बुढाथोकीको शोकमा तीन दिन सबै कार्यालयको झण्डा आधा झुकाउने निर्णय गरेको छ। आज,भोलि र पर्सी तीन दिनसम्म पार्टीको केन्द्रीय कार्यालय,प्रदेश कार्यालय र सबै जिल्ला कार्यालयहरूमा झण्डा आधा झुकाउने निर्णय भएको मुख्य सचिव कृष्णप्रसाद पौडेलले जानकारी दिए। माघ २४ गते बुधबारका दिन केन्द्र,प्रदेश तथा जिल्ला कार्यालयहरू बन्द हुने र निधन भएको १३ औं दिनसम्म केन्द्र,प्रदेश र जिल्ला कार्यालयहरूमा शोक पुस्तिका राखिने कांग्रेसले जनाएको छ। यसैगरी निधन भएको १३ औं दिनमा झापामा शोक सभाको आयोजना गरिनेछ।"
विदेशीको इशारामा नेपालबाट हिन्दू राष्ट्र हटाइए : कमल थापा,काठमाडौं : राप्रपा नेपालका अध्यक्ष कमल थापाले विदेशी शक्तिको इशारामा नेपालबाट हिन्दू राष्ट्र हटाइएको आरोप लगाएका छन्। मंगलबार विराटनगरमा राप्रपा नेपाल मोरङले आयोजना गरिएको पार्टी प्रवेश कार्यक्रमलाई सम्बोधन गर्दै राप्रपा नेपालका अध्यक्ष थापाले राजासँग संवैधानिक राजसंस्था राख्ने सहमति भए पनि तत्कालीन सात दलले सम्झौता उल्लंघन गरेको र विदेशी शक्तिको इशारामा नेपालबाट हिन्दू राष्ट्र र राजसंस्था हटाइएको आरोप लगाए। मुलुकलाई सनातन हिन्दू राष्ट्र बनाउन र संवैधानिक राजसंस्था कायम गर्न आफूहरूले आन्दोलन गर्नुपर्ने अवस्था आएको उनले बताए। थापाले राजनीतिक दलहरूको अकर्मण्यताका कारण मुलुकको अर्थतन्त्र धराशायी बन्दै गएकाले जनताले अवस्था र व्यवस्था परिवर्तन चाहेको बताए। सत्ताको खेलको नियम परिर्वतन नभए सम्म भ्रष्ट व्यावस्था र भ्रष्ट शासनबाट जनताले मुक्ति नपाउने उनको भनाइ छ।
२३ पदका लागि उपनिर्वाचनको तयारी हुँदै,"काठमाडौं : निर्वाचन आयोगले रिक्त रहेको २३ पदका लागि उपनिर्वाचन गर्न लागेको छ। प्रतिनिधिसभा सदस्य, प्रदेश सभा सदस्य, स्थानीयत तहको प्रमुख, उपप्रमुख, वडाध्यक्ष र सदस्य पदका लागि निर्वाच गर्ने तयारी भएको आयोगका प्रबक्ता तथा सहसचिव शालिग्राम शर्मा पौडेलले जनाए। निर्वाचन कहिले गर्ने ? बारे मिति तोक्न सरकारसँग आयोगले छलफल गरिरहेको छ। २०७९ वैशाख १० गते भएको स्थानीय तह निर्वाचन, मंसिर ४ गते सम्पन्न प्रतिनिधिसभा र प्रदेश सभा सदस्यको निर्वाचन भएपश्चात् विभिन्न कारणले रिक्त भएको २३ पद पदपूर्तिका लागि उपनिर्वाचन गर्न लागिएको आयोका प्रवक्ता पौडेलले बताए। निर्वाचनका लागि रिक्त रहेको निर्वाचन क्षेत्रका नयाँ मतदातालाई मतदाता नामावलीमा नाम लेखाउन आयोगले आग्रह गरेको छ।"
मानव अधिकारलाई सरकारले उच्च प्राथमिकतामा राखेको छ : प्रधानमन्त्री,"काठमाडौं : प्रधानमन्त्री पुष्पकमल दाहालले मानव अधिकारको सम्मान, संरक्षण र सम्बर्द्धनलाई सरकारले उच्च प्राथमिकतामा राखेको बताएका छन्। सिंहदरबारमा मंगलबार आयोजित मानव अधिकार पुरस्कार वितरण समारोहलाई सम्बोधन गर्दै प्रधानमन्त्री दाहालले मानव अधिकारसँग सबै अधिकारलाई सरकारले उच्च सम्मान गर्दै आएको बताए। 'नेपालको संविधान, कानुन, आवधिक योजना, सरकारका नीति तथा कार्यक्रम, संस्थागत व्यवस्था सबैको आधारस्तम्भ मानव अधिकार नै हो। मानव अधिकार बिना मानवीय मर्यादा, मूल्य मान्यता र मानव सभ्यताको संरक्षण हुन नसक्ने यथार्थतालाई सरकारले स्वीकार गरेको छ,' उनले भने। मानव अधिकारसँग सम्बन्धित अधिकांश अधिकार संविधानको मौलिक हकका समावेश गरिएको उल्लेख गर्दै प्रधानमन्त्री दाहालले मानव अधिकारको संरक्षण र सम्बर्द्धनको जिम्मेवारीसहित प्रभावकारी अनुगमन र सुपरीवेक्षण गर्ने राष्ट्रिय मानव अधिकार आयोग, राष्ट्रिय महिला आयोग लगायतका विभिन्न संवैधानिक आयोगहरूको स्थापना भई क्रियाशील भएको बताए। मानव अधिकारको हननमा स्वतन्त्र र सक्षम न्यायपालिकाबाट उपचार प्रदान गर्ने संवैधानिक प्रत्याभूति गरिएको बताउँदै उनले भने, 'मानव अधिकारको सम्मान, संरक्षण र सम्बर्द्धन गैरसरकारी संस्था, नागरिक समाजसँगको समन्वयात्मकरूपमा मात्र सफल हुने कार्य भएको हुँदा मानव अधिकारको क्षेत्रमा सम्बद्ध क्रियाशील निकायको महत्त्वपूर्ण भूमिकालाई उपयोग गरी विभिन्न चेतनामूलक कार्यक्रमहरू सशक्त बनाइएका छन्।'"
बुटवलमा २ हजार किलो माछा बरामद,बुटवल : बुटवलमा अवैध रूपमा ल्याएको बैखी जातका माछा बरामद गरेको छ। मंगलबार लुम्बिनी प्रदेश प्रहरी कार्यालय दाङ र इलाका प्रहरी कार्यालय बुटवलबाट खटिएको प्रहरीले बुटवल उपमहानगरपालिका५ हाटबजारबाट दुई हजार किलो माछा बरामद गरेको हो। प्रहरीले लु २ च ३३२९ नम्बरको बलेरो गाडीभित्र लुकाई छिपाई अवस्थामा राखेको माछा बरामद गरेको हो। अवैध माछा ओसारपसार गर्ने कपिलवस्तु नगरपालिका१ का २३ वर्षीय शिवकुमार यादव र बुद्धभूमि नगरपालिका२ कपिलवस्तुका ३४ वर्षीय सजहार पखियालाई प्रहरीले नियन्त्रणमा लिएको छ। उनीहरूलाई आवश्यक कारबाहीका लागि भैरहवा भन्सार कार्यालयमा पठाइएको छ।
भूमिहीन र सुकुम्वासीलाई निस्सा वितरण,"रसुवा : राष्ट्रिय भूमि आयोगले कालिका गाउँपालिकाका ९ परिवार दलित भूमिहीन र सुकुम्वासीलाई लगत कार्ड निस्सा प्रमाण वितरण सुरु गरेको छ। गाउँपालिका र वडाले भूमिहीन , दलित, सुकुम्वासी र अव्यवस्थित बसोवासी पहिचान गरेर लगत कार्ड वितरण सुरु गरेको आयोग रसुवाका सदस्य भुवन मगरले बताए। कालिका गाउँपालिकामा भूमिहीन दलित, भूमिहीन सुकुम्वासी तथा अव्यवस्थित बसोबासीहरूको लगत संकलन गरी भूमि आयोगको सूचना प्रणाली प्रविष्ट भएका भूमिहीन दलित, भूमिहीन सुकुम्बासी तथा अव्यवस्थित बसोबासीहरूलाई निस्सा प्रमाण वितरण गरेको हो। निस्सा पाएकाहरूले चाँढै जग्गाधनी प्रमाण पुर्जा प्राप्त गर्ने आयोगका सदस्य विनोद लामिछानेले बताए।"
रौतहटमा ट्राफिक नियम उलंघन गर्ने १० हजार बढी सवारी साधनमाथि कारवाही,"रौतहट : जिल्लामा नियम विपरित चल्ने सवारी साधनमाथि प्रहरीले निगरानी बढाएको छ। जिल्ला ट्राफिक प्रहरी कार्यालयले सवारीसाधन र कागजपत्र चेकजाँचलाई तीव्र पारेपछि सवारी साधन धमाधम कारवाहीमा परेका हुन्। यसबाट राजश्व पनि बढेको छ। रौतहट ट्राफिकले चालु आर्थिक वर्षको ६ महिनामा ट्राफिक नियम विपरित चलेका १० हजार भन्दा बढी सवारीसाधनलाई कारवाही गरेको छ।जिल्लामा रहेका प्रहरीको विभिन्न युनिटले गत साउन महिनामा नियम विपरित चलेका ३ हजार ८२, भदौमा १५ सय ८८ असोजमा ९ सय ३९, कार्तिकमा १५ सय ७, मंसिरमा १६ सय २९ र पुस महिनामा १७ सय २३ सवारीसाधनलाई कारवाही गरेको हो। गत साउनदेखि पुस मसान्तसम्म ६ महिनाको अवधिमा नियम विपरित चलेका १० हजार ४ सय ५९ सवारीसाधनलाई कारबाही गरेको जिल्ला ट्राफिक प्रहरी निरीक्षक सुशील आचार्यले बताए। सो अवधिमा जिल्लामा भएको ३ सय २ वटा सवारी दुर्घटनामा परेर २ बालबालिका ७ महिलासहित २६ जनाले ज्यान गुमाएका छन्। त्यस्तै उक्त दुर्घटनामा परेर ४ सय ७२ जना घाइते भएको तथ्याङकमा उल्लेख छ । सवारी दुर्घटना बढेपछि दुर्घटना न्यूनीकरण गर्ने उद्देश्यले ट्राफिक प्रहरीले जिल्लामा विभिन्न चेतनामूलक कार्यक्रमको आयोजना समेत गरेको छ । साउनदेखि पुस मसान्तसम्म जिल्लाका विभिन्न स्थानमा आयोजना गरिएको ८ सय ७९ वटा कार्यक्रममा सवारीचालक, यात्रु, सर्वसाधारण गरी कूल ३७ हजार ३ सय ९६ जना मानिस सहभागी भएको जिल्ला ट्राफिक प्रहरी कार्यालय चन्द्रनिगाहपुरले जनाएको छ । सवारी ज्यान मुद्दा २४ वटा दर्ता भएकोमा १८ फर्छोट भइसकेका छन् भने ६ वटाको अनुसन्धान जारी छ । सवारी नियम उलंघन गर्ने १० हजार ७ सय १ जना विरुद्ध कारवाही हुँदा ८५ लाख १७ हजार ५ सय राजस्व असुल गरिएको छ । रौतहटमा ६ महिनामा सवारी दुर्घटना ३ सय १२ वटा भएका छन्। जसमा २६ जनाको मृत्यु र ४ सय ५६ यात्रु घाइते भएका छन् । दुर्घटना न्यूनीकरणका लागि सवारीसाधनहरुमा स्टिकर टाँसदेखि पूर्व पश्चिम राजमार्ग छेउछाउमा ठूला हुडिङ बोर्ड राखिएको छ । जिल्लाको १८ वटै स्थानीय तहमा बढदो सवारीसाधनको चापलाई मध्यनजर गर्दै गौर, बमनहर, चन्द्रनिगाहपुर, बागमती, डुमरिया, गरुडा, शिवनगर, शुकदेव चौक, बंकुल मौलापुर, बिजयपुरलगायतको स्थानमा स्थायी ट्राफिक बिट स्थापना भएको ट्राफिक प्रहरी निरीक्षक आचार्यले जानकारी दिए।"
प्रदेश सरकारले डोल्पामा दुईवटा बेलिब्रिज बनाउँदै,"डोल्पा : हिमाली जिल्ला डोल्पामा पहिलो पटक प्रदेश सरकारले दुईवटा बेलिब्रिज पुल निर्माण गर्ने भएको छ। संघीयतापछि डोल्पाका दुई महत्वपूर्ण स्थानमा बेलिब्रिज पुल निर्माण गर्न लागिएको हो। एउटा डोल्पाको एक मात्र जिल्ला अस्पतालसम्म जोड्ने पुल र अर्को त्रिवेणीदेखि जगदुल्ला जोड्ने सडकमा पुल निर्माण गर्न लागिएको हो। कर्णाली प्रदेश सरकारको लगानीमा संघीयतापछि १० जिल्लामध्ये डोल्पामा पहिलो पटक दुई महत्वपूर्ण स्थानमा बेलिब्रिज पुल निर्माण गर्न लागिएको प्रदेश सभा सदस्य वीरबहादुर शाहीले बताए। अस्पतालको पुलका विषयमा निरन्तर आवाज उठिरहेकाले भौतिक पूर्वाधार मन्त्री,अर्थ मन्त्री लगायतका जनप्रतिनिधिहरूको विशेष सहयोगमा पुलकालागि बजेट स्विकृत गराउन सफल भएको उनको भनाइ छ। जिल्ला अस्पताल जोड्ने पुलका लागि अर्थ मन्त्रालयले ५ करोड ८८ लाख ९७ हजार बजेट र जगदुल्ला गाउँपालिका४ मा पर्ने चिलिखारामा पुल निर्माणका लागि २ करोड ९७ लाख बजेट स्वीकृत भएको छ। अबको एकसाता भित्रै दुई वटै पुलको ठेक्का खुलाइने बताइएको छ। जिल्ला सदरमुकाम दुनै बजारबाट पारिपट्टी रहेको अस्पताल जोड्ने पुल नहुँदा बिरामीले समस्या भोग्दै आएका थिए। बजारसम्म एम्बुलेन्समा ल्याएर अस्पताल लैजाँदा बोकेर लैजानु पर्दा यसअघि बाटोमै केही शिशु र दर्जन धेरै सुत्केरीहरू बाटोमै हुने गरेको जिल्ला अस्पताल डोल्पाका डाक्टर अखण्ड उपाध्यायले जानकारी दिए।"
मूर्ति बनाउने चटारो,"रौतहट : सरस्वती पूजा नजिकिँदै गर्दा रौतहटका मूर्ति बनाउने कालीगढहरू हिजोआज निकै व्यस्त देखिन्छन्। उनीहरू अहिले विभिन्न आकारका सरस्वतीका मूर्ति बनाउने तथा रंगरोगन गर्नमा व्यस्त छन्। अधिकांस विद्यालयले मूर्ति बनाउन कालीगढहरूलाई जिम्मा दिएका छन्। गौर नगरपालिका४ का कालीगढ ओम प्रकाश पण्डितलाई केही दिनअघि देखि भ्याईनभ्याई छ। सदरमुकाम गौरमा रहेका दुई दर्जन बढी निजी तथा सामुदायिक विद्यालयमा सरस्वती पूजाका लागि राखिने सरस्वतीको मूर्ति बनाउने जिम्मा उनले पाएका छन्। गौरमा रहेका निजी तथा सामुदायिक विद्यालयहरूसँग सरस्वती पूजाका लागि २ हजारदेखि २० हजारसम्मका मूर्ति बनाउने जिम्मा लिएको उनी बताउँछन्। सरस्वती पूजा नजिकिएसँगै आफूहरूको कामको सिजन नजिकिएकाले पण्डितले बताए। उनीसँगै रिकेश पण्डित र लखेन्द्र पण्डित पनि सरस्वतीको मूर्तिको रंगरोगनमा व्यस्त छन्। दुर्गा पूजा, सरस्वती पूजा, विश्वकर्मा पूजा, कृष्ण जन्माष्टमी आउनु एक महिनाअघिबाट उनीहरूलाई मूर्ति बनाउने चटारो सुरु हुन्छ। मूर्ति बनाएर परिवाल पाल्न सहज भएको राम एकवाल पण्डितले बताए। जिल्लाका निजी तथा सरकारी गरी करिब ५ सय विद्यालयले सरस्वतीको मूर्तिको माग गरेको छन्।"
अनुमति नलिई सञ्चालन गरिएको पसल बन्द,"नुवाकोट : नुवाकोटमा अनुमति नलिई सञ्चालन भएको एउटा पसल बन्द गरिएको छ। जिल्ला प्रशासन कार्यालयले विभिन्न स्थानमा बजार अनुगमन गर्ने क्रममा अनुमति नै नलिई सञ्चालन भएको पाइएपछि थानसिङ कृषि सहकारी संस्थाको पसल बन्द गराइएको हो। मंगलबार लिखु गाउँपालिका क्षेत्रभित्र रहेका विविध पसल तथा व्यवसायको अनुगमन गरिएको छ। लिखु गापा१ ढिकुरे, छहरे, अमिलवोटे बजारका नौ वटा विविध व्यवसायमा अनुगमन गरिएको सहायक प्रमुख जिल्ला अधिकारी तथा जिल्ला बजार अनुगमन समितिका संयोजक तुलसीराम पौडेलले जानकारी दिए। उनका अनुसार अनुगमनका क्रममा मापदण्डविपरीत रहेको पाइएपछि चारवटा पसललाई तत्काल नगद जरिवाना गराइएको छ। लिखु गापामा रहेको एउटा किराना पसल, एउटा मिठाई पसल र सातवटा एग्रोभेट पसलमा अनुगमन गरिएको हो। ती पसलमा अनुमतिपत्र, मापदण्ड तथा गुणस्तरियताका सम्बन्धमा बजार अनुगमन गरिएको सहायक प्रजिअ पौडेलले बताए।"
वालिङमा लोकसेवा आयोगको निःशुल्क तयारी कक्षा,"स्याङ्जा : जिल्लाको वालिङ नगरपालिकाले लोकसेवा तयारी कक्षा सुरु गरेको छ। लोकसेवा आयोगले लिने नायव सुब्बा र खरिदार तहका तयारी कक्षा सुरु गरिएको हो। बढ्दो शैक्षिक बेरोजगार न्यूनीकरण गर्नुका साथै स्वदेशमा युवा जनशक्ति टिकाउनका लागि नगरपालिकाले लोकसेवा आयोगका निःशुल्क तयारी कक्षा सुरु गरेको नगरप्रमुख कृष्ण खाँणले जानकारी दिए। सरकारी सेवामा प्रवेशका लागि सहयोगी बनाउन सकिनेछ भन्ने लागेर कक्षा सञ्चालन गरेको उपप्रमुख कविता तिवारीको भनाइ छ। युवालाई स्वदेशमै बाँच्न सकिन्छ भन्ने मानसिकता बनाई, रोजगार दिन सकेमा पालिकासँगै देश समृद्ध बन्न सक्छ। शिक्षित युवा बेरोजगार हुँदा विदेश पलायन दर दिनप्रतिदिन बढको छ, उनले भनिन्। तयारी कक्षामा विद्यार्थीहरूको उत्साहजनक सहभागिता रहेको तयारी कक्षा सञ्चालन कार्यक्रम संयोजक माधवप्रसाद न्यौपानेले जानकारी दिए। कक्षामा लोकसेवा परीक्षामा हुने सैद्धान्तिक तथा प्रयोगात्मक विषयमा अध्यापन गराइने उनले बताए। तयारी कक्षाका लागि २ सय युवा इच्छुक भई आवेदन भरेकोमा पहिलो चरणमा सय जना सहभागी गराइएको र अरू युवाका लागि फेरि समय मिलाएर सञ्चालन गर्ने तयारी भइरहेको न्यौपानेको भनाइ छ। जिल्लाभित्र एवं बाहिर रहेका निजामती सेवामा आवद्ध एवं अनुभवी प्रशिक्षकहरूले प्रशिक्षण दिने प्रमुख प्रशासकीय अधिकृत तेजराज शर्माले जानकारी दिए।"
इलाम नगरपालिकामा कृषि ऐन निर्माण,"इलाम : इलाम नगरपालिकाले कृषि ऐन निर्माण गरेको छ। स्थापनाको ६५ वर्षपछि कृषि ऐन पारित गरेको हो। इलाम नगरपालिकाको १४ औं नगरसभाले ऐन पारित गरेको इलाम नगरपालिकाकी उपप्रमुख विष्णु कुमारी लिम्बु (दहाल)ले जानकारी दिइन्। उनले नगर सभाले पारित गरेको ऐन तत्काल कार्यान्वयनमा ल्याउने बताइन्। उनले भनिन् ऐन बनेपछि किसानको पहिचान गर्न किसानलाई वर्गीकरण सहितको किसान परिचयपत्र दिन समेत बाटो खुलेको छ। ऐनले किसानलाई न्यायोचित अवसर प्रदान गर्न समेत सहयोग गर्ने उनको भनाइ छ। उनले आगामी नगर सभाबाट कृषि नीति समेत ल्याउने बताइन्। इलाम नगरपालिकासँगै कोशी प्रदेशमा कृषि ऐन जारी गर्ने जिल्ला सात पुगेका छन्। यस अघि कोशी उदयपुरको वेलका नगरपालिका र कटारी नगरपालिका, इलामको सन्दकपुर गाउँपालिका, झापाको कनकाई नगरपालिका, ओखलढुंगाको सिद्धिचरण नगरपालिका र सुनकोशी गाउँपालिकामा कृषि ऐन बनेको छ।"
"'जनयुद्ध' शब्दलाई संविधानले चिन्दैन, फागुन १ गते बिदा दिने निर्णय संविधानको व्यवस्था, मर्म र भावना विपरीत : सर्वोच्च","काठमाडौं : सर्वोच्च अदालतले फागुन १ गते 'जनयुद्ध दिवस'का नाममा सार्वजनिक बिदा दिने सरकारको निर्णय संविधानको व्यवस्था,शब्द,मर्म र भावना विपरीत रहेको ठहर गरेको छ। फागुन १ गते बिदा दिने निर्णय असंवैधानिक मात्रै नभइ न्यायपूर्ण,स्वच्छ,विवेकपूर्ण र औचित्यपूर्ण भएको फैसलाको पूर्णपाठमा उल्लेख छ। २०७९ साल माघ २९ गते बसेको मन्त्रिपरिषद बैठकले फागुन १ गते जनयुद्ध दिवसका रुपमा सार्वजनिक बिदा दिने निर्णय गरेको थियो। सरकारले फागुन १ गतेलाई जनयुद्ध दिवसका नाममा बिदा दिने निर्णय गरेपछि द्वन्द्वपीडितहरू ज्ञानेन्द्र आरण,गंगामाया अधिकारी, स्वस्तिका अधिकारी, निलम देवकोटालगायतले सर्वोच्चमा रिट दिएका थिए। पछि सर्वोच्चले सो निर्णय बदर गरिदिएको थियो। फागुन १ गते बिदा दिने निर्णय असंवैधानिक मात्रै नभइ न्यायपूर्ण,स्वच्छ,विवेकपूर्ण र औचित्यपूर्ण भएको फैसलाको पूर्णपाठमा उल्लेख छ। नेपालको संविधानको प्रस्तावना र धारा ४२ को उपधारा ५ मा 'जनयुद्ध शब्द' प्रयोग नभइ मा 'सशस्त्र संघर्ष' शब्द प्रयोग भएको देखिन्छ। साथै जहाँ सशस्त्र धारामा समेत जनयुद्ध शब्द उल्लेख भएको वा प्रयोग भएको अवस्था छैन। साथै जहाँ सशस्त्र संघर्ष शब्द प्रयोग भएको छ,त्यहाँ द्वन्द्व पीडित,विस्थापित,घाइते आदि शब्दहरु पनि प्रयोग भएका छन्। यसबाट जनयुद्ध शब्दलाई संविधानले मान्यता दिएको वा पहिचान गरेको अवस्था देखिदैन। संविधानले नचिनेको शब्दलाई संविधान प्रतिकूल निर्णय गरेको भनी परेको यस विवादमा संविधानमा प्रयुक्त भएका उक्त शब्दलाई हेर्नुपर्ने र सोही आधारमा संविधान सभाको मनसाय पहिचान गर्नुपर्ने हु्न्छ,'न्यायाधीश आनन्दमोहन भट्टराई र महेश शर्मा पौडेलको संयुक्त इजलासले गरेको फैसलाको पूर्णपाठमा भनिएको छ। नेपाल सरकार र तत्कालीन विद्रोही नेकपा माओवादीबीच भएको विस्तृत शान्ति सम्झौतामा जनयुद्ध भन्ने शब्द नभई सशस्त्र द्वन्द्व प्रयोग भएको, नेपालको संविधानमा जनआन्दोलन, सशस्त्र संघर्ष प्रयोग भए पनि जनयुद्ध शब्द प्रयोग नभएको र संविधान निर्माणका क्रममा २०६६ पुस १० गते संवैधानिक समितिमा छलफल हुँदा जनयुद्ध थप गर्ने भन्ने शब्द प्रस्ताव बहुमतबाट अस्वीकृत भएकाले पनि फागुन १ मा बिदा दिन नसकिने फैसलामा उल्लेख छ। संक्रमणकालीन न्यायले पूर्णता प्राप्त नगर्दै त्यसबाट पीडित व्यक्तिहरूको पीडाप्रति उपेक्षा भाव दर्शाउँदै उनीहरूलाई थप पीडा पुग्नेगरी द्वन्दको सुरूवात गर्ने सीमित संख्याको चाखका आधारमा संविधान विपरीत हुनेगरी कार्यकारिणी अधिकारको स्वेच्छाचारीरुपमा प्रयोग गरी बिदा दिनेगरी भएको निर्णयले पीडितको न्यायको अधिकार र संक्रमणकालीन न्यायका संयन्त्रको कार्य तथा संक्रमणकालीन न्यायलाई तार्किक निष्कर्षमा पुर्याउने कार्यमा अवरोध पुगेको पूर्णपाठमा उल्लेख छ। आदेशको पूर्णपाठ"
शान्तिबाटिकामा धर्नामा बसेकालाई महानगरले हटायो,काठमाडौं : काठमाडौं महानगरीय प्रहरीले काठमाडौंको शान्तिबाटीकामा धर्नामा बसेकाहरुलाई हटाएर ताला लगाएको छ। मंगलबार शान्तिबाटीकामा धर्नामा बसेकाहरुको सबै सामान निकालेर उनीहरुलाई धर्नास्थलबाट हटाएको हो। काठमाडौंको माइतीघरबाट हटाएपछि विभिन्न समूहहरु शान्तिबाटीकामा धर्ना बस्दै आएका थिए भने केही समूह सोहि स्थानमा टेन्ट राखेर खाने सुत्ने गर्दै आएका थिए। शान्तिबाटीकामा धर्नाका साथै बसोबासको स्थान बनाएको र त्यसका कारण रानीपोखरी र शान्तिबाटीका क्षेत्रमा फोहर भएकाले हटाइएको काठमाडौं महानगरले जनाएको छ। धर्नाका बसेकाहरुले भने महानगरको कदमको विरोध जनाएका छन्। राज्यलाई आफूहरुको मागका बारेमा जानकारी गराउन धर्नामा बस्दा बिना जानकारी हटाइएको उनीहरुको भनाइ छ। उनीहरुले महानगरले आफ्ना सामान जफत गरेको भन्दै आक्रोश जनाएका छन्।
हेटौंडा सिमेन्ट उद्योगको उत्पादन पुनः सुरु,मकवानपुर : साढे तीन महिनादेखि बन्द रहेको हेटौंडा सिमेन्ट उद्योगले सिमेन्टको पुनःउत्पादन सुरु गरेको छ। सिमेन्ट उत्पादनका लागि आवश्यकपर्ने कच्चापदार्थ कोइलाको अभावमा विगत लामो समयदेखि सिमेन्ट उत्पादनलाई बन्द गर्नुपरेको उद्योग व्यवस्थापनले जनाएको छ। उद्योगमा आर्थिक संकट भएका कारणले बोलपत्र आह्वान गरी कोइला खरिद गर्न कठिनाइ उत्पन्न भएको सो उद्योगका नायब महाप्रबन्धक नवीनकुमार कर्णले जानकारी दिए। उद्योग व्यवस्थापनले हालै बोलपत्र आह्वान गरिएको र वैकल्पिक उपायको अवलम्बन गरी हाल दुई चरणमा करिब एक हजार आठ सय मेट्रिकटन कोइला ल्याई सकिएको एवं अर्को चरणमा थप कोइला ल्याइने प्रक्रिया सुरु भइसकेको हेटौंडा सिमेन्ट उद्योगका महाप्रबन्धक वसन्तराज पाण्डेले जानकारी दिए। कोइला ल्याउने ढुवानीकर्तासँग उद्योग व्यवस्थापनले वैकिल्पक उपाय अवलम्बन गरी आपसी समझदारीका आधारमा थप कोइला उधारोमा ल्याइरहेको पनि उनले सुनाउनुभयो। सिमेन्ट उत्पादन गर्न प्रयोग हुने क्लिंकर यन्त्र आजदेखि पुनःसञ्चालनमा ल्याइएको छ। उद्योगमा क्लिंकर उत्पादनका लागि दैनिक १०० मेट्रिकटन कोइला आवश्यक पर्दछ। यसैबीच सो उद्योगका महाप्रबन्धक पाण्डेले अब नियमित कोइला आपूर्ति भइरहने हुँदा निकट भविष्यमा उद्योग बन्द नहुने बताए। उद्योगमा साविक सिमेन्ट उत्पादन गर्ने क्षमता दैनिक १८ हजार बोरा रहेकामा हाल विभिन्न उपकरण जीर्ण भएको हुँदा अहिले दैनिक १० हजार बोरामात्र सिमेन्ट उत्पादन हुने गरेको सो उद्योगले जनाएको छ। एक अर्ब ३८ करोड रुपैयाँको लगानीमा २०३३ सालमा हेटौंडा सिमेन्ट उद्योगको स्थापना गरिएको थियो।
धरहराको अन्डरग्राउन्ड पार्किङमा चर्कियो विवाद,"काठमाडौं : धरहराको अन्डरग्राउन्डमा राखिएको निःशुल्क पार्किङका विषयमा महानगर र सहरी विकास मन्त्रालयबीच विवाद चर्किएको छ। गत माघ १४ गतेदेखि काठमाडौं महानगरपालिकाले धरहराको निर्माणाधीन पार्किङ भवनमा सर्वसाधारणका लागि निःशुल्क पार्किङस्थल तोकेको थियो। पार्किङ भवनको पहिलो तलामा सर्वसाधारणका लागि खुला गरिएको पार्किङ रोक्न भन्दै सहरी विकास मन्त्रालयले सोमबार महानगरलाई पत्र पठाएको छ। केही दिन अगाडि महानगरले न्युरोडभित्रका धर्मपथ, जुद्ध शालिकदेखि इन्द्रचोक, खिचापोखरी, महाबौद्ध, वीर अस्पताललगायत क्षेत्रका कालोपत्रे सडकमा पार्किङ निषेध गरेको थियो। न्युरोड भित्रका कालोपत्रे सडकमा पार्किङ हटाएको महानगरले पुरानो बसपार्कमा रहेको काठमाडौं टावर र धरहराको अन्डरग्राण्उडमा निःशुल्क पार्किङस्थल तोकेको थियो। निर्माणाधीन धरहरामा अन्डरग्राउन्ड पार्किङको व्यवस्था गरेसँगै सहरी विकास मन्त्रालयले तत्काल पार्किङ रोक्न भन्दै काठमाडौं महानगरपालिकालाई पत्र पठाएको छ। गत बिहीबार सहरी विकास मन्त्रालयका प्रवक्ता विनु बज्राचार्य कुँवरले हस्ताक्षर गरेको पत्र महानगरलाई पठाउँदै मन्त्रालयले पार्किङ रोक्न निर्देशन दिएको थियो। मन्त्रालयद्वारा प्रकाशित पत्रमा भनिएको छ, निर्माणाधीन धरहराको भूमिगत पार्किङमा काठमाडौं महानगरले मन्त्रालय, विभाग र आयोजना तथा निर्माण कम्पनीसँग कुनै सहकार्य नगरी एकतर्फी ढंगबाट पार्किङ सुविधा उपलब्ध गराएकोमा मन्त्रालयको गम्भीर ध्यानाकर्षण भएको छ। यसका साथै पार्किङ सुविधाबाट आयोजनामा क्षति हुनसक्ने तथा संरचना तोडफोड हुने सम्भावना रहेको बताइएको छ। पार्किङ गर्ने कार्य तत्काल बन्द गरी आयोजनालाई समयमै सम्पन्न गर्ने कार्यमा सहयोग गरी दिनका लागि निर्देशनसमेत दिएको छ। यस्तै आशयको पत्र महानगरलाई सोमबार पनि प्राप्त भएको छ। सहरी विकास मन्त्रालय भवन निर्माण केन्द्रीय आयोजना कार्यान्वयन एकाइका निमित्त आयोजना निर्देशक झप्पर सिंह विश्वकर्माद्वारा काटिएको पत्रमा पार्किङ बन्द गर्न निर्देशन दिइएको छ। उक्त पत्रमा भनिएको छ, निर्माण सम्पन्न हुने चरणमा पुगेको अवस्थामा एकाएक यस इकाई वा यस एकाइको तालुक निकायहरूसँग कुनै समन्वय एवं जानकारी नै नगरी त्यहाँबाट एकतर्फी ढंगले एक तला भूमिगत पार्किङ ख्ला गरिनु उचित छैन। यसरी एक्तिर्फ पार्किङ खुला गर्दा आयोजना निर्माणमा असर पुग्ने, पार्किङ एरियामा आवस्यक संरचना निर्माण भै नसकेकाले निस्सासिएर मानविय क्षति हुन सक्ने, सामानहरू टुटफट हुनसक्ने भन्दै महानगरलाई पत्र पठाएको छ। पार्किङ बन्द छैन र बन्द हुने पनि छैन बालेन्द्र शाह मन्त्रालयका दुईदुईवटा पत्र आएपछि काठमाडौं महानगरका प्रमुख मेयर बालेन्द्र शाहले सामाजिक सञ्जालमा आक्रोश पोखेका छन्। उनले जुनसुकै अवस्थामा पनि पार्किङ नरोकिने बताएका छन्। उनले भनेका छन्, २०७८ वैशाख १९ शनिबारको दिन नै सेतो टावर धरहरा उद्घाटन भएको थियो। उद्घाटन गरेको २ वर्ष ९ महिना पुग्दा पनि बनाएर नसकिएको भन्दै लाज त्यागेर पत्र लेख्नुको औचित्य के हो ? उनले तोकिएको समयमा निर्माण भई नसक्ने, भित्तामा नाम लेख्ने हतारोमा निर्माण नभई उद्घाटन गर्ने जस्ता प्रवृतिलाई भष्टाचारकै नयाँ राष्ट्रिय नीति बनाउनका लागि आग्रह गरेका छन्। काठमाडौंका मेयर शाह अगाडि लेख्छन्, सर्वसाधारणको दैनिक जीवनमा प्रत्यक्ष असर गर्ने र शहरको व्यवस्थापनमा प्रभाव पार्ने यस्ता कुराहरूसँग ख्याल ठट्टा नगरौं। उनले धरहरा एरियामा पार्किङ बन्द नभएको बताउँदै महानगरको पहलमा अहिलेका लागि निःशुल्क सञ्चालन भएको जानकारी दिए। यसका साथै उनले पार्किङ व्यवस्थापनलाई अझ प्रभावकारी बनाउनेमा जोड दिए। निजी स्वार्थका लागि सार्वजनिक सम्पत्ति प्रयोग हुन नदिने महानगरको प्रयास रहेको बताएका छन्। मन्त्रालयले दोहोरो भूमिका खेल्यो काठमाडौं महानगरपालिकाका प्रवक्ता नवीन मानन्धर भने मन्त्रालयसँगको समन्वयमा नै पार्किङ खुला गरिएको जानकारी दिए। मानन्धर भन्छन्, धरहरा बनाउने म्याद पुसमा नै सकिएको हो। न्युरोड क्षेत्रमा पार्किङ समस्या भइरहेको अवस्थामा मन्त्रालयसँगको समन्वयमा नै धरहरामा स्थान तोकेका हौं। दशैं तिहारको समयमा पनि त्यही स्थानमा नै पार्किङस्थल तोकिएको थियो। मन्त्रालयको पत्र आएको स्वीकार गर्दै प्रवक्ता मानन्धर भन्छन्, पत्रको जवाफ पठाएका छौं। अहिले अप्ठ्यारो अवस्था भएको र पार्किङस्थल आवश्यक भएकाले अर्को व्यवस्था नभएसम्म पार्किङ खोल्नुपर्छ भनेर जवाफ पठाएका छौं। मन्त्रालयले भनेझै एकतर्फी रूपमा निर्णण गरेको नभएर मन्त्रालयको समन्वयमा नै पार्किङस्थल तोकेको उनले जानकारी दिए। उनी भन्छन्, सोध्नुपर्ने व्यक्ति को हो ? हामीले अफिसियल पत्र पठाएका छौं। जनतालाई आवश्यक भएको बेलामा राम्रो कामको सुरुवात जसले गरे पनि हुन्छ। प्रवक्ता मानन्धरले उपभोग गर्ने महानगरबासी भएकाले महानगरले अग्रसरता लिएको बताए। उनी भन्छन्, अधिकार क्षेत्र कसको हो ? कसले बनायो भन्ने विषय नै हैन, जसले बनाएको भए पनि उपभोग गर्ने महानगरवासी हो। नेपाली जनतालाई आवश्यक भएको बेला भएका स्थानलाई उपयोग गरेको मात्रै हो।"
"संसद्मा टीआरसीलगायत महत्वपूर्ण विधेयकहरू पेश हुँदैछन्, प्रभावकारी भूमिका निभाउनू","काठमाडौं : नेकपा (माओवादी केन्द्र)का अध्यक्ष पुष्पकमल दाहाल 'प्रचण्ड'ले सदनमा प्रभावकारी भूमिका खेल्न आफ्ना पार्टीका सांसदलाई निर्देशन दिएका छन्। सिंहदरबारमा मंगलबार बसेको माओवादी संसदीय दलको बैठकमा प्रधानमन्त्री दाहालले पार्टीका सबै सांसदले आफ्नो भूमिकालाई निखारेर लैजानुपर्ने बताएका हुन्। चालु अधिवेशनमा टीआरसीलगायत संघीयता कार्यान्वयनसम्बन्धी महत्वपूर्ण कानुन संसदमा पेस गर्ने सरकारले तयारी गरेको भन्दै प्रचण्डले संसदमा प्रभावकारी रुपमा बहस गर्न समेत निर्देशन दिएको माओवादीका मुख्य सचेतक हितराज पाण्डले जानकारी दिए। बैठकमा आगामी आर्थिक वर्षको नीति कार्यक्रम र बजेट निर्माण, १६औँ आवधिक योजना, संसद्को कार्यतालिका, संसद् र समितिका बैठकबारे पनि छलफल भएको पाण्डेले बताए। संसद्को तेस्रो हिउँदे अधिवेशन सोमबारदेखि सुरू भएको छ। यो अधिवेशनमा महत्वपूर्ण विभिन्न विधेयकहरू पारित गर्ने सरकारको तयारी छ।"
"नापी र मालपोतका सेवाग्राहीलाई सास्ती, वारिपारि गर्दै बित्छ समय","बुटवल : मालपोत कार्यालय र नापी कार्यालय टाढा हुँदा बुटवलमा सेवाग्राहीले सास्ती खेपेका छन्। बुटवल उपमहानगरपालिका८ सुक्खानगरमा मालपोत र वडा नम्बर १३ स्थित जीतगढीमा नापी कार्यालय सञ्चालनमा छन्। आफ्नै नयाँ भवन बनेपछि नापी कार्यालय जितगढीमा सरेको हो। यसअघि नापी कार्यालय पनि सुक्खानगरस्थित मालपोत नजिकै थियो। तर, मालपोत कार्यालयको निर्माणाधीन भवनले गति नलिएपछि सेवाग्राहीलाई वारीपारी गर्दागर्दै समय बित्ने गरेको छ। जग्गा बिक्री गर्ने काम लिएर देवदह नगरपालिका वडा नम्बर ३ सूर्यपुराबाट आएका ७४ वर्षिय ओमप्रकाश न्यौपानेले एक दिनको काम तीन दिन लागेको बताए। धेरै समय वारी र पारी गर्दा गर्दै बित्यो, उनले भने, पहिले नजिक नजिक थिए। अहिले नापी कार्यालय आफ्नै भवनमा सरेछ। मालपोत टाढा हुँदा दुःख पाइयो। उनले होटलमा बास बसेर काम गर्नुपर्ने बाध्यताले सास्ती खेप्नुपरेको समेत गुनासो गरे। पूर्वपश्चिम महेन्द्र राजमार्गको बाटो हुँदै दुवै कार्यालय आउजाउ गर्नुपर्ने भएपछि सेवाग्राहीलाई जोखिम समेत हुने गरेको छ। जीतगढीमा मालपोत कार्यालयको आफ्नै भवन निर्माणधीन अवस्थामा रहे पनि ठेकेदारले समयमा काम नगर्दा सेवाग्राहीका गुनासा आउने गरेको प्रमुख मालपोत अधिकृत दामोदर भण्डारीले प्रतिक्रिया दिए। ठेकेदारले समयमै काम नगर्दा जनताका गुनासा धेरै आइरहेका छन्, भण्डारीले भने, भवनको ३० प्रतिशत पनि काम भएको छैन। समयमै निर्माण पुरा हुने स्थिती पनि देखिँदैन। २०७८ साल असोज १७ गते दुई वर्षभित्र निर्माण सक्ने गरी टिडी आर जयबागेश्वरी माता जेभी नेपालगञ्जले निर्माणको जिम्मा लिएको छ। सम्झौताको समय सकिएपछि २०८१ जेठ मसान्तभित्र सक्ने गरी पहिलोपटक म्याद थप गरिएको छ। प्रमुख मालपोत अधिकृत भण्डारी थपिएको म्यादभित्र पनि ठेकेदारले निर्माण पूरा गर्नेमा विश्वस्त छैनन्। तीन तलाको भवन निर्माण गर्नका लागि भ्याटबाहेक सात करोड ४५ लाख १३ हजार ८९ रुपैयाँमा निर्माण कम्पनीसँग कार्यालयले सम्झौता गरेको छ।"
बजेट अभावले आयोजनाको काम प्रभावित,"गुलरिया : बजेट अभावका कारण मध्यपश्चिम नेपालको व्यापारिक केन्द्र नेपालगञ्जसँग सुदूरपश्चिमलाई जोड्ने छोटो दूरीको गुलरिया नेपालगन्ज हुलाकी सडकखण्ड निर्माण प्रभावित हुन थालेको छ। सरकारले व्यवसायीलाई समयमै बक्यौता भुक्तानी गर्न नसक्दा बजेट अभावको चुनौती थपिन थालेको हो। सरकारले देशमा आर्थिक मन्दी नभएको विस्वास दिन खोजे पनि निर्माणाधीन योजनाहरूले भुक्तानी नपाउँदा निर्माण कार्यमा धक्का पुग्ने व्यवसायी बताउँछन्। हुलाकी राजमार्गअन्तर्गत गुलरिया नेपालगञ्ज सडकखण्ड बर्दियातर्फ १२ किलोमिटर र नेपालगन्जतर्फ १५ किलोमिटर गरी २७ किलोमिटर सडक कालोपत्रे हुँदैछ। जसमा ११ किलोमिटर फोर लेन र १६ किलोमिटर २ लेनको सडक निर्माण भइरहेको हुलाकी सडक आयोजना कार्यालय बाँके नेपालगञ्जका योजना प्रमुख लिलाबहादुर भण्डारीले बताए। तीन वर्षे सम्झौता भएको सडक १ वर्षको अवधिमा द्रुत गतिमा ५० प्रतिशत काम भइसकेको छ। सडक निर्माण कार्य अर्को आर्थिक वर्षसम्ममा सम्पन्न गरीसक्ने लक्ष्य रहेको उनले बताए। बजेट अभावका बीच पनि निर्माणको काम भने रोकिएको छैन। निर्माण व्यवसायीले काम गरेको बजेटको १ चौथाई रकम पनि पाएका छैनन्। गुलरिया नेपालगन्ज सडक सबैतिर निर्माण कार्य एकैसाथ भइरहेको छ। सडकमा कल्भर्टहरू निर्माण, सडक चक्लाई लगायत विद्युत, बोटबिरुवा लगायतका संरचनाहरू हटाउने काम सम्पन्न भइसकेको शर्मा एन्ड कम्पनी प्रालिका मेनेजर नवीनकुमार शर्माले बताए। 'अब माटो र गिट्टी फिलिङको काम सकिएलगत्तै मौसम सुधारपछि कालोपत्रे गर्ने काम सुरु गर्छौं। सडकका लागि आवश्यक निर्माण सामग्रीहरू तैयारी अवस्थामा रहेकाले सम्झौताभन्दा अघि नै निर्माण कार्यसकिने विश्वास लिएका छौं। निर्माण कार्यका लागि प्रमुख चुनौती काम गरेको बजेट समयमा भुक्तानी हुन नसक्नु नै हो। असार मसान्तदेखि हालसम्मको करिव ३५ करोड रुपैयाँ भुक्तानी पाएका छैनौं। लिन बाँकी छ', उनले भने। निर्माणाधीन सडकखण्ड बर्दियातर्फ १२ किलोमिटर निर्माण हुँदैछ। बजेट अभाव भए पनि सडकको काम नरोकिएको बर्दियाका प्रमुख जिल्ला अधिकारी वेदप्रसाद खरेलले बताए।"
स्वास्थ्य चौकी भवन निर्माण,"दोलखा : दोलखाको गौरीशंकर गाउँपालिका९ सिमिगाउँमा १० कोठाको २ तले स्वास्थ्य चौकी भवन निर्माण भएको छ। २०७२ सालको भूकम्पपछि ३ कोठे अस्थायी भवनबाट बिरामीले सेवा लिँदै आएका थिए। अहिले सुविधा सम्पन्न आफ्नै भवन बनेको हो। सघन सहरी तथा भवन निर्माण आयोजना मन्थली रामेछापको ३ करोड लगानीमा २ तले भवन निर्माण गरिएको स्वास्थ्य चौकी इन्चार्ज धर्मेन्द्रजंग हमालले जानकारी दिए। २०७८ सालदेखि निर्माण सुरु भएको भवन गत कात्तिकमा निर्माण सम्पन्न भएको हो। भवन निर्माण भएसँगै सिमीगाउँ, वेदिङ, नागाउँ र रिकुलगायतका स्थानीयलाई सेवा लिन सहज हुने छ। स्वास्थ्य चौकी भवन निर्माणका लागि स्थानीय चने शेर्पाले ४ रोपनी जग्गा दान गरेका थिए। मंगलबार गौरीशंकर गाउँपालिकाका अध्यक्ष विश्वास कार्कीले स्वास्थ्य चौकी भवनको उद्घाटन गरे।"
ठूलो परिमाणमा लागुऔषधसहित तीनजना पक्राउ,"तनहुँ : गोरखामा ठूलो परिमाणमा लागुऔषधसहित तीनजना पक्राउ परेका छन्। आँबुखैरेनी२ ढकालटार निवासी २५ वर्षीका भरत भनिने ओमबहादुर मगर र सोही ठाउँबस्ने १९ वर्षका रितेश थापालाई पक्राउ गरेको हो। अवैध लागुऔषधको कारोबार नियन्त्रण गर्ने अभियान सञ्चालन गरेको इलाका प्रहरी कार्यालय आँबुखैरेनीले पछिल्लोपटक तीनजना कारोबारीलाई पक्राउ गरेको हो। उनीहरुको साथबाट नियन्त्रित लागुऔषध डाइजेपाम दुई एमएलको नौ थान, फेनार्गन दुई एम्पुल, बुप्रेनोर्फिन २ एमएलको नौ एम्पुल गरी २७ थान एम्पुल र नेट्राभेट ४३ थान लागुऔषधसहित पक्राउ गरिएको प्रहरीले जनाएको छ। आँबुखैरेनी गाउँपालिका३ पानीघट्टा आसपास गस्तीमा खटिएको प्रहरी टोलीले उनीहरूलाई पक्राउ गरेको हो। त्यस्तै आँबुखैरेनी २ ढकालटारमा लागुऔषधको खरिदबिक्री भइरहेको छ भन्ने सुराकी पाएर गएको प्रहरी टोलीले सोही ठाउँका जीवन भनिने गिरबहादुर मगरलाई लागुऔषध बेच्दै गर्दा पक्राउ गरेको छ। उनले पुरानो नेपाल विद्युत प्राधिकरणको खाली घरको नजिक झाडीमा लुकाइछिपाइ राखेको लागुऔषध खरिद बिक्री गरिरहेको अबस्थामा प्रहरी आएको देखेपछि साथमा रहेको झोला झाडीमा फाली भाग्ने प्रयास गरेका प्रहरीले जनाएको छ। उनलाई तत्काल लागुऔषधसहित नियन्त्रणमा लिइएको इलाका प्रहरी कार्यालय आबुँखैरेनीका प्रहरी निरीक्षक शिव थापाले जानकारी दिए। उनको साथबाट डाइजेपाम २ एमएलको एम्पुल १२१ थान, फेनार्गन १ एमएलको १२३ थान, बुप्रेनोर्फिन दुई एम्पुलको १२६ थान गरी ३७० थान र निट्राभेट तीनसय थान लागुऔषध बरामद भएको प्रहरीले जनाएको छ। पक्राउ परेका मगरलाई तनहूँ जिल्ला अदालतबाट म्याद थप गरी थप अनुसन्धान भइरहेको प्रहरीले जनाएको छ।"
अझै हुन सकेन गोरखा नगरपालिकाको नगरसभा,"गोरखा : जिल्लाको सदरमुकाममा अवस्थित गोरखा नगरपालिकाले निर्धारित मिति गुज्रिसक्दा पनि नगरसभा आयोजना गर्न सकेको छैन। स्थानीय सरकार सञ्चालन ऐन २०७४ को परिच्छेद ४, दफा १९ तथा गण्डकी प्रदेशको स्थानीय तहको सभा सञ्चालन सम्बन्धी कार्यविधि(ऐन) २०७५, परिच्छेद २, दफा ३(१ र २) बमोजिम एउटा सभा सम्पन्न भएको मितिले ६ महिनाभित्र अर्को सभा गर्नुपर्ने उल्लेख छ। तर गोरखा नगरपालिकाले मिति गुज्रिएर तीनहप्ता बितिसक्दा पनि नगरसभा सम्पन्न गर्न नसकेको हो। गत असारभित्र बर्से अधिवेशन गरिसकेका गोरखाका पालिकाहरूले छ महिना नबित्दै गत पुस मसान्तभित्र हिउँदे सभा पनि सम्पन्न गरेका छन्। गोरखा नगरपालिकाले पनि पुस मसान्तभित्र नगरसभा गरिसक्नु पर्नेमा सो आयोजना गर्न नसकेको हो। नगरप्रमुख कृष्ण राना मगरले नगरसभा नै आह्वान नगरेको उपप्रमुख मसलीमाया थोकर दाबी गर्छिन्। मेयरसावले आह्वान गर्नुपर्ने नगरसभा आह्वानै नगरेकाले हुन नसकेको हो, उपमेयर थोकर भन्छिन्, उहाँ बहुमत कार्यपालिका सदस्यको अस्तित्व स्वीकार्न सक्नुहुन्न। सबैसँग समन्वय र सहकार्य गर्नुपर्छ भन्ने मानसिकता नहुँदा उहाँ कार्यपालिकाका बैठक डाक्न पनि सक्नुहुन्न, नगरसभा आह्वान गर्न पनि सक्नुहुन्न। वर्षे अधिवेशनलाई बजेट अधिवेशन र हिउँदे अधिवेशनलाई विधान अधिवेशन भनेर चिन्ने गरिन्छ। धेरै ऐन, नियम, नियमावली, कार्यविधि बनाउनुपर्नेमा नगरसभा नै नहुँदा नगरपालिका धेरै पछाडि पर्ने उनले चिन्ता व्यक्त गरिन्। नगरसभासम्बन्धी एजेण्डामा नै प्रवेश नगरी कार्यपालिकाको बैठक अन्त्य भएकाले नगरसभा आह्वान गर्न नसकिएको प्रमुख प्रशासकीय अधिकृत कृष्णप्रसाद सुवेदीले बताए। उनले भने, मैले बुझेसम्म गत पुसको १७ गते कार्यपालिकाको बैठक आह्वान भएको थियो। त्यो बैठकमा २० भन्दा धेरै एजेण्डाहरू थिए। तीमध्ये एक नगरसभा आयोजना सम्बन्धी पनि थियो, तर तीनचार वटा एजेण्डामा छलफल भएपछि बैठक टुंगियो। नगरसभाको एजेण्डामा छलफलै हुन पाएन। यथासमयमा नगरसभा नहुँदा लिजामा असर पर्ने उनले बताए। नगरप्रमुख राना मगरले भने नगरसभा गर्ने बताएका छन्। नगरसभा नगर्ने होइन, गर्ने हो, तर कार्यपालिकाको बैठक हुन नसकेर नगरसभा हुन नसकेको हो, उनले भने, अब कार्यपालिकाको बैठक पनि हुन्छ र त्यसपछि नगरसभा पनि अब हुन्छ। पुसमसान्तभित्र नगरसभा गरिसक्नुपर्ने बाध्यकारी नियम भने नभएको उनको भनाइ छ। गतवर्षको नगरसभा पनि हामीले चैतमा गरेका हौँ, उनी भन्छन्, कैयौँ पालिकाहरूले सभा नै गर्दैनन्, हामीले नगर्ने त भनेका छैनौँ, गर्ने नै हो, तर प्राविधिक कारणले ढिला भएको मात्रै हो। अब हुन्छ। यसैबीच गोरखा नगरपालिकाका नगरसभाका बहुमत सदस्यले सभाको माग गर्दै मेयर राना र प्रमुख प्रशासकीय अधिकृत सुवेदी समक्ष ध्यानाकर्षण पत्र पेश गरेका छन्। नगरसभाका कूल ७५ जनामध्ये उपप्रमुखसहित ४३ जना सदस्यले सोमबार ध्यानाकर्षण पत्र बुझाएका हुन्। नगर सभाबाट निर्णय गरी सम्पादन गर्नुपर्ने धेरै कामहरू सभा नभएका कारण प्रभावित भएको सो ध्यानाकर्षण पत्रमा उल्लेख छ। कार्यपालिका बैठकमा पेश गरिएका खानेपानी तथा सरसफाई व्यवस्थापन बोर्ड गठन लगायतका प्रस्तावहरू निर्णय हुन नसकेको बताइएको छ। भूउपयोग क्षेत्र वर्गीकरण नभएकोले जग्गा खरिद बिक्री अवरुद्ध भई जनताको आयस्रोतमा असर परेको छ, ध्यानाकर्षण पत्रमा भनिएको छ, नदीजन्य सामग्री रहेका क्षेत्रहरूको प्रारम्भिक वातावरणीय अध्ययन प्रतिवेदन(आईईई) हालसम्म स्वीकृत हुन नसक्दा उपयोग र बिक्री वितरणमा पनि प्रभाव परेको छ। नगर सभा नभएकै कारण एक वर्षअघि पृथ्वी जयन्तीका दिन भएको खर्च अझै भुक्तानी हुन नसकेको र कृषि र पशुका कार्यक्रमहरू समेत कार्यान्वयनमा ल्याउन नपाइएको बताइएको छ। तत्काल अधिवेशन गरी प्रभावित बनेका कार्यहरू सञ्चालन गर्न उनीहरूले माग गरेका छन्। समन्वयात्मक भूमिका निर्वाह गर्नुपर्ने प्रशासकीय अधिकृतको भूमिका एकांकी प्रवृत्तिको भएको ध्यानाकर्षण पत्रमा उल्लेख गरेका छन्।"
जलजलाका सबै वडाको आफ्नै भवन,"बेनी : जलजला गाउँपालिकाले सबै वडा कार्यालयको भवन निर्माण गरेको छ। जलजला म्याग्दीको सदरमुकाम बेनी बजारसँगै रहेको पर्वतको स्थानीय तह हो। ९ वटा वडा रहेको जलजलाले ८ वटा वडाको भवन नयाँ बनाएको हो। तत्कालीन माभफाँट गाविसको मल्लाज स्थित भवनमा हाल नम्बर ३ को कार्यालय सञ्चालन भएको छ। करिब पाँच करोड रुपैयाँको लगानीमा वडा कार्यालय भवन निर्माण भएको प्रमुख प्रशासकीय अधिकृत फडिन्द्रप्रसाद आचार्यले बताए। चार वटा नयाँ भवनबाट सेवा सुरु भइसकेको छ, उनले भने चार वटा भवन प्रयोगका लागि तयारी अवस्थामा छन्। वडा नम्बर ६ शालिजा, वडा नम्बर ७ धाइरिङ, वडा नम्बर ८ नाग्लीवाङ र वडा नम्बर९ बनौको वडा कार्यालयले नयाँ भवनबाट सेवा सुरु गरेका छन्। १ नम्बर वडा बाँसखर्क, २ नम्बर वडा मल्लाज, ४ नम्बर वडा फट्केढुङ्गा र ५ नम्बर वडा लेकफाँटको भवनमा वडा कार्यालय सञ्चालनको तयारी भएको छ। वडा नम्बर १, ४, ५, ६, ७ र ९ को भवन निर्माणका लागि २०७९ पुष १२ गते तीन करोड २६ लाख सात हजार ५५१ रुपैयाँमा जयलक्ष्मीअभिनव जेभी बाग्लुङले ठेक्का लिएको थियो। निर्माण कम्पनीले सबै भवन हस्तान्तरण गरिसकेको गाउँपालिकाका ईञ्जिनियर सुनिल बानियाले बताए। भवनमा वडा अध्यक्ष, सचिव, जनप्रतिनिधिहरूको कार्यकक्ष र बैठक कक्ष छन्। आफ्नै भवन भएपछि सेवा प्रवाहमा सहज र व्यवस्थित भएको गाउँ कार्यपालिकाका प्रवत्ता समेत रहेका वडा नम्बर ८ नाग्लीवाङका अध्यक्ष हरिविकास जिसीले बताए। यसअघि सामुदायिक भवन र निजी घर भाडामा लिएर वडा कार्यालय सञ्चालन गरिएको थियो, उनले भने कर्मचारी र जनप्रतिनिधिलाई काम गर्न र सेवाग्राहीलाई सेवा लिन सहज भएको छ। यसैगरी गाउँपालिकाको केन्द्र लामाखेतमा आवास र स्टोर (भण्डारण) भवन निर्माण तीव्रताका साथ अघि बढेको छ। एक रोपनी जग्गामा २ तले सभाहलसहित २३ वटा कोठा भएको स्टील स्टक्चर प्रविधिको भवन निर्माण गर्न लागिएको गाउँपालिकाका अध्यक्ष राजुप्रसाद आचार्यले बताए।"
हिमचितुवाको आक्रमणबाट ९ च्याङ्ग्रा मरे,जोमसोम : मुस्ताङको वारागुङ मुक्तिक्षेत्र३ घ्याकर गाउँमा हिमचितुवाले नौवटा च्यांग्रा मारेको छ। स्थानीय सन्दुक गुरुङको घर नजिकै रहेको च्यांग्रा गोठमा पसेर हिमचितुवाले ३६ वटा च्यांग्रामध्ये नौ वटा च्यांग्रा मारेको जिल्ला प्रहरी कार्यालय मुस्ताङले जनाएको छ। मध्यरातमा खोरभित्र पसेर हिमचितुवाले च्यांग्रा मारेको हो हिमचितुवाले खोरमा रहेका च्यांग्रालाई आक्रमण गर्दा नौ च्यांग्रा मारिएको र ६ वटा च्यांग्रा घाइते बनाएको जिल्ला प्रहरी कार्यालय मुस्ताङका प्रनाउ भोजराज पाण्डेले जानकारी दिए। उनका अनुसार हिमचितुवाले एक च्यांग्रा पुरै खाइदिएको र अर्को एक च्यांग्रा हिमचितुवाले साथै लिएर गएको बताउ। हिमचितुवाको आक्रमणबाट जोगिएका ३६ च्यांग्रामध्ये बाँकी १९ वटा सुरक्षित रहेको छ।
न्याय पाउनुपर्ने माग गर्दै होटल स्क्वायरको स्वीमिङ पुलमा घाइते भएका शाक्यका आफन्तको प्रदर्शन,"काठमाडौं : होटल स्क्वायरको स्वीमिङ पुलमा करेन्ट लागेर घाइते भएका सजिलमान शाक्यका आफन्तले न्याय पाउँ भन्दै मंगलबार ललितपुरमा प्रदर्शन गरेका छन्। प्रदर्शनमा शाक्यका परिवार,शुभेच्छुकलगायत झन्डैं १५ सय जना सहभागी छन्। मंगलबजारबाट सुरू भएको प्रदर्शन पाटन दरबार स्क्वायर,कुमारी पाटी,ललितपुर सीडीयो कार्यालय,जावलाखेलहुँदै पुल्चोकस्थित होटल स्क्वायर पुगेका थिए। होटल स्क्वायर बन्द गर्नुपर्ने,दोषीलाई कारवाही गर्नुपर्ने र पीडितले न्याय पाउनुपर्ने माग गर्दै घाइते शाक्यका आफन्तहरूले प्रदर्शन गरेका हुन्। गत १५ भदौमा उक्त होटलको स्वीमिङ पुलमा पौडी खेलिरहेका बेला करेन्ट लागेर शाक्य गम्भीर घाइते भएका थिए। त्यसयता उनी कोमामा रहेका छन्। उनकी पत्नी रजिना मानन्धरले होटल सञ्चालकलाई कारबाहीको माग गर्दै प्रहरीमा निवेदन दिएकी थिइन्। घटना भएको झन्डै पाँच महिनापछि माघ ४ गते प्रहरीले जाहेरी दर्ता गरेको थियो। प्रहरीले होटल सञ्चालकलाई पक्राउ गरी अनुसन्धान गरिरहेको छ। घटनामाथि प्रहरीले अनुसन्धान गरिरहेको बताएपनि शाक्यका आफन्तहरू भने अनुसन्धानप्रति नै सशंकित बनेका छन्। प्रहरीले न्याय दिन ढिलासुस्ती गरिरहेको उनका आफन्तले अन्नपूर्णसँग बताएका छन्। मानन्धरले होटल सञ्चालकद्वय रोमी अर्याल र भण्डारीविरुद्ध जाहेरी दिएकी थिइन्। प्रहरीले पक्राउ परेकाविरुद्ध ज्यान मार्ने कसुरमा अनुसन्धान गरिरहेको छ।"
"उच्च र जिल्ला अदालतका न्यायाधीशको काज र सरुवा सिफारिस, को कहाँ जाँदै ?","काठमाडौं : न्याय परिषदले उच्च र जिल्ला अदालतका १२ जना न्यायाधीशको काज र सरुवा सिफारिस गरेको छ। परिषद्को आज बसेको बैठकले उच्च अदालतका तीनजना र जिल्ला अदालतका नौं जना न्यायाधीशको काज र सरुवा सिफारिसका लागि प्रधानन्यायाधीशसमक्ष सिफारिस गरेको हो। उच्च अदालत सुर्खेतका न्यायाधीश रामेश्वर रेग्मीलाई उच्च अदालत पाटन,उच्च अदालत सुर्खेतका न्यायाधीश काजीबहादुर राईलाई उच्च अदालत विराटनगर, इलाम इजलास र उच्च अदालत तुलसीपुर,बुटवल इजलासका न्यायाधीश विष्णुप्रसाद अर्याललाई उच्च अदालत तुलसीपुरका लागि काज सिफारिस गरेको हो। यसैगरी परिषद् बैठकले छजना जिल्ला अदालतका न्यायाधीशलाई सरुवाका लागि सिफारिस गरेको छ। कास्की जिल्ला अदालतका न्यायाधीश ऋषिराम आचार्य ललितपुर जिल्ला अदालत,सुनसरी जिल्ला अदालतका न्यायाधीश हरिप्रसाद आचार्य कास्की जिल्ला अदालत,कास्की जिल्ला अदालतका न्यायाधीश अवनी मैनाली भट्टराई मकवानपुर जिल्ला अदालत,तेह्रथुम जिल्ला अदालतका न्यायाधीश प्रमेश पोखरेल पर्सा जिल्ला न्यायाधीश ,रौतहट जिल्ला अदालतका न्यायाधीश तेजबहादु्र खड्का झापा जिल्ला अदालत र झापा जिल्लाका न्यायाधीश भीमबहादुर निरौला तेह्रथुम जिल्ला अदालत सरुवाका लागि सिफारिस भएका हुन्। काज सिफारिस हुनेमा डडेलधुरा जिल्ला अदालतका न्यायाधीश दयाराम ढकाल,नवलपुर जिल्ला अदालतका न्यायाधीश बाबुराम सुवेदी र दाङ जिल्ला अदालतका न्यायाधीशकुलप्रसाद पाण्डे रहेका छन्। न्यायाधीश ढकाललाई चितवन जिल्ला अदालत,न्यायाधीश सुवेदीलाई मोरङ जिल्ला अदालत र न्यायाधीश पाण्डेलाई नवलपुर जिल्ला अदालतमा काज सिफारिस गरेको हो। परिषदले बैतडी जिल्ला अदालतका जिल्ला न्यायाधीश हर्कबहादुर क्षेत्रीलाई डडेलधुरा जिल्ला अदालतको जिल्ला न्यायाधीशको हैसियतले समेत कामकाज गर्नेगरी तोक्न सिफारिस गरेको छ।"
"रूसी सेनामा भर्ती भएकाका आफन्त भन्छन् : बरु कमाइ चाहिएन, सास जोगाइदेऊ","काठमाडौं : असोज १५ मा रूस पुगेका खोटाङका सुमन राई भोलिपल्टै रूसी सेनामा भर्ना भए। तर, त्यहाँको पीडादायी अवस्था देखेर साढे एक महिनामै स्वदेश फर्के। आफ्नै आँखाले देखेका क्रूर दृश्य सहन नसकेर भागेर नेपाल आएँ, सुमनले भने। उनीसँगै रूसी सेनामा ८ सय नेपाली भर्ना भएको उनले सुनाए। रूसी फौजमा ज्यान गुमाएका र बेपत्ता भएकाका परिवारको आवाज सुनाउनका लागि आयोजना गरिएको पत्रकार सम्मेलनमा सुमनले भने, सुकेधाराको मेनपावरमार्फत भिजिट भिसामा रूस पुगें। भोलिपल्ट भर्ना पनि भएँ। तर, एक महिना १८ दिनमा स्वदेश फर्किन सफल भएँ। आँखैअगाडि ६ जना मरेको दृश्यले त्यहाँबाट कसरी भाग्ने भनेर योजना बनाएको उनले बताए। आठ लाख ऋण गरेर रूस पुगेको थिएँ, उनले भने, भागेर आउन थप तीन लाख तिरेँ। युक्रेनसँगको लडाइँमा मरेकालाई रूसी सेनाले छोडेर हिँड्ने गरेको उनले बताए। मरेपछि लाससमेत उठाउँदैनन्, उनले भने। रूसी सेनामा नेपालीमात्र नभई मंगोलियन, भारतीय र चिनियाँ नागरिक पनि भर्ना भएको उनले बताए। सुमनको दुबईमा साढे दुई लाख मासिक कमाइ हुन्थ्यो। त्यो जागिर छोडेर राम्रो कमाइको लोभमा रूसी सेनामा भर्ना भएका थिए। पैसाको धेरै लालच गर्दा पनि हामी सोझा नेपालीहरू फसेको जस्तो लाग्यो, सुमनले भने, त्यहाँ पनि रूखमा पैसा त फल्दैन। चार, पाँच महिना काम गरेको पैसासमेत दिएको छैन। अरू कुरा के गर्नु र ? सुमनले रूसमा १५ हजार हाराहारी नेपाली भर्ना भएको बताए। चार सयभन्दा बढीले ज्यान गुमाएको हुन सक्ने उनको आंकलन छ। नारायण खड्गीका साढुभाइ रामकुमार प्रधान दुबईको १ लाख २० हजारको जागिर छोडेर ७ लाख खर्च गरी रूस पुगे। खड्गीले भने, दुबईमा राम्रै थियो। दलालको भनाइमा लागेर अभै राम्रो कमाउने आसमा रूसी सेनामा जानुभएको हो। २५ दिनदेखि सम्पर्कविहीन हुनुहुन्छ। प्रधानको परिवार तनावमा छ। भए सास नभए लास भए पनि खोजिदिन परिवारले सरकारसँग आग्रह गरिरहेको छ। प्रधानको परिवारले उनीसँगै बंकरमा बसेका साथीहरू भएको ठाउँमा बम हानेको र साथीहरू घाइते भएको सुनेका छन्। राम सकुशल छन् कि घाइते छन् भन्ने कुनै खबर पाएका छैनन्। घाइतेहरू सबै एकै ठाउँमा पनि छैनन्। अहिलेसम्म सम्पर्क भएकामध्येका सँग हाम्रो भाइ सम्पर्कमा हुनुहुन्न, नारायणले भने। खोटाङकी शिला राईका दाइ रविन १० लाख खर्च गरेर रूसी सेनामा भर्ती हुन गएका थिए। ६ महिनाअघि उनी रूस गएका हुन्। गरिबीकै कारण बिदेसिन बाध्य भएका रविन घाइते भएर हस्पिटलमा उपचाररत छन्। उनी २१ दिनदेखि हस्पिटलमा छन्। अहिले परिवारसँग अडियो कल र थोरै मेसेजमा मात्र उनले कुरा गर्दै आएका छन्। रविनकी बहिनी शिला भन्छिन्, दाइ भन्ने गर्नुहुन्थ्यो। यहाँ त सिनियर अफिसरहरूले मानवीयता व्यवहार नै नगर्दा रहेछन्। साह्रै कष्ट हुने रैछ। यहाँ भएका नेपाली दाजुभाइहरूले एकदमै दुःख पाउनुभएको छ। उनले अगाडि भनिन्, दाइ अब कहिलेसम्म हस्पिटल बस्नुपर्ने हो त्यो पनि थाहा छैन। दाइलाई पनि थाहा छैन। एकदमै अन्योलको अवस्था छ। नेपाल सरकार र रसियाको एनआरएनलाई कम्तीमा नेपाली भएको नाताले पनि सहयोग गरिदिन अनुरोध गर्दछु। नुवाकोटकी चिनीमाया तामाङका पति पनि रूस पुगेको ६ महिना लाग्यो। दुई महिनायता पतिको अत्तोपत्तो छैन। सात लाख खर्च गरेर उनका पति रूसी सेनामा भर्ती हुन पुगेका थिए। यता तीन जना साना छोराछोरीको जिम्मेवारी उनको काँधमा छ। अब ती साथमा भएका छोराछोरीको लालनपालन कसरी गर्ने भन्ने चिन्ता उनलाई छ। कसैले पतिको बारेमा सोध्दा उनि भक्कानिन्छिन्। भन्छिन्, सबैले सोध्ने प्रश्न एउटै हुन्छ। कति भयो सम्पर्क नभएको ? यस्तै हो। उद्घार गरेर ल्याइदिने विषयमा अहिलेसम्म कहीँ कतैबाट आश्वासन पाएका छैनौं। जाँदा सरकारसँग कुनै सल्लाह नभए पनि अब जिउँदै नेपाल फर्काइदिन पहल गर्न अनुरोध गरिदिन आग्रह गर्छु। काठमाडौं कलंकीकी टीका विकका छोरा असोजको २८ गते दुबईबाट रूसी सेनामा भर्ती हुन गएका थिए। दुबई गएको सात, आठ महिनापछि उतैबाट प्रयास गरेर उनका छोरा विपिन विक भर्ती हुन गएका थिए। दुबईबाट महिना महिनामा सामान र पैसा सबै पठाउँथ्यो। छोराले सबै व्यवहार राम्रै गरेको थियो। कताबाट उसलाई रूस जाने सोच बनायो। उनले भनिन्, छोरा सकुशल नै रहेको सूचना सुनाउँछन्। तर दुई महिनादेखि उनका छोरा प्रत्यक्ष सम्पर्कमा भने आएका छैनन्। १,७२९ जना नेपाली रूस पुगेको तथ्यांक रूसले अन्य देशबाट आएर बसेका र विदेशी नागरिकलाई पनि सेनामा भर्ती लिने घोषणा गरेसँगै दलालमार्पत रूसी सेनामा भर्ती हुन जाने नेपालीको क्रम तीव्र भयो। जसको परिणाम अहिले न यकिन तथ्यांक छ। न त्यहाँ जाने नेपालीको कुनै खबर छ। खालि पीडा र चित्कारमात्र सुनिन थालेका छन्। रूसी सेनाका लागि रेड जोनका रूपमा रहेको बाखमुट र डोनेक्स निकै असुरक्षित क्षेत्र मानिन्छ जसलाई रूसले कब्जा गरेको हो। युक्रेनी फौजले आफ्नो क्षेत्र फिर्ता लिन निरन्तर ड्रोनबाट मिसाइल आक्रमण गरिरहन्छ। त्यसलाई नियन्त्रणमा राख्न ठूलो संख्यामा रूसी फौज त्यहीँ केन्द्रित छ। २०७८ फागुनदेखि रूसयुक्रेन युद्ध सुरु भएको हो। युद्ध चलिरहँदा २०७९ साउनमै नेपालको परराष्ट्र मन्त्रालयले सार्वजनिक सूचना प्रकाशित गर्दै रूसी सेनामा भर्ती नहुन अनुरोध गरेको थियो। उक्त सूचना जारी गरेको करिब चार महिनापछि मंसिरमा त्यहाँ कार्यरत तीन नेपालीको मृत्यु भएको सूचना आयो। श्रम स्वीकृति लिएरै जाने पनि अन्य बाटोबाट रूसी सेनामा पुगेको सूचना व्यापक हुँदै गएपछि गत पुस १९ मा मात्र सरकारले रूस र युक्रेनका लागि श्रम स्वीकृति रोकेको सूचना जारी गर्यो। रूसमा पढ्न गएका नेपाली विद्यार्थीसमेत सेनामा भर्ती भएको अवस्था छ। सेनामा भर्ती हुन सुरुमा विद्यार्थी भिसामा गएका भए पनि अहिले भने भ्रमण भिसामा जाने गरेका छन्। यो संख्या दैनिक बढेको छ। रूसमा युद्घ सुरु भएयता मात्रै १ हजार ७ सय २९ जना नेपाली त्यहाँ पुगेको देखिन्छ। यो संख्यामा कति थपघट भए भन्ने अहिले कुनै तथ्यांक अपडेट सरकारसँग छैन। नेपालीहरू रूस जान मरिहत्ते गर्ने प्रमुख कारण भने छोटो समय काम गर्दा रूसी राहदानी प्राप्त गर्ने। अर्को महिनामा चार लाख कमाइ हुने भनिएको छ। तर, त्यहाँ पुगेका नेपालीले चार, पाँच महिनासम्म पनि तलब नपाएको गुनासो बढ्दै गएको छ। सरकार के भन्छ ? परराष्ट्र मन्त्रालयका प्रवक्ता अमृत राईका अनुसार मस्कोस्थित नेपाली राजदूतावासले रूसी सेनामा भर्ना भएका १२ जना नेपालीको मृत्यु भएको जानकारी दिएको छ। त्यसबाहेक रूस सरकारले कुनै अवगत गराएको छैन। राई भन्छन्, खाडी मुलुकबाट रूसी सेनामा जानेहरूको संख्या बढी छ। सयौंको संख्यामा छ। हजारौंको सूचना आएको छ। त्यो भने हैन भन्ने लाग्छ। नेपाल सरकारले रूस जान पूरै प्रतिबन्ध लगाएको छ। जति पनि जानेको कुरा छ। उहाँहरू आफ्नै हिसाबले जानु भएको हो। तर पनि सरकार सकेसम्म सम्पर्कमै बसेको छ। आफ्नो तर्पबाट उद्घारमा लागिरहेकै छ, उनले भने।"
"दोहनको चपेटामा नदीनाला, गुम्दै राज्यको राजस्व","धनगढी : अवैध दोहनले देशभरका अधिकांश खोलानालामा नदीजन्य पदार्थ निख्रिँदै छन्। जसकारण वातावरणीय सन्तुलन खलबलिइरहेको छ। त्यसमाथि सरकारको आम्दानीसमेत गुम्न थालेको छ। यसकै उदाहरण हुन्, कैलालीको गोदावरी नगरपालिकाका गोदावरी, खुटिया र खैराना नदी। पालिकाले नै यी नदीबाट प्राकृतिक स्रोत संकलन गरी बिक्री गरिरहेको छ। तर, स्थानीय सरकार नै अग्रसर भए पनि अवैध दोहन चलिरहेको पाइएको छ। त्यसमाथि राजस्व पनि ७ करोड ननाघ्ने देखिएको छ। जबकि जिल्ला विकास समिति हुँदा राज्यलाई १८ करोड रुपैयाँसम्म आम्दानी हुन्थ्यो। तीनवटै नदीमा वातावरणलाई नै प्रभाव पार्ने गरी मनपरी ढंगबाट प्राकृतिक स्रोतको दोहन भइरहेको हो। तेघरी र खमौराको बीचमा पर्ने गोदावरी नदीमा ढुंगा र ग्राभेल संकलन भइरहेको छ। वातावरण प्रभाव मूल्यांकनमा उक्त नदीका सात ठाउँबाट नदीजन्य पदार्थ संकलनको अनुमति दिइएको छ। दुई ठाउँबाट ढुंगा मात्र र अन्य स्थानबाट बालुवा, गिट्टी र भरान संकलन गर्न पाइने भनिएको छ। वडा नम्बर २ र ३ मा पर्ने नदीबाट ५१ घनमिटर र तेघरी र खमौराको बीचमा पर्ने गोदावरी नदीबाट २५ हजार ४४० घनमिटर ढुंगा निकाल्न पाइने उल्लेख छ। दुवै स्थानमा नदीजन्य पदार्थ उत्खनन गर्दा ०८ मिटरभन्दा गहिरो खाल्टो बनाउन नपाउने पनि भनिएको छ। अरू पाँच स्थानमा पनि ०९९ मिटरभन्दा गहिरो जान नपाउने उल्लेख छ। सबै मिलाएर गोदावरी नदीबाट मात्रै २ लाख घनमिटर नदीजन्य पदार्थ निकाल्न पाउने उल्लेख छ। तर, कुन ठाउँबाट कति निकालियो ? त्यसको लेखाजोखा कसैसँग छैन। गत वर्ष पनि नदी गाउँ पसेको थियो। यसपालि त झन् ठूल्ठूला खाल्डा हुने गरी खनिरहेका छन्। हामीहरूले नगरपालिकामा कतिपटक भनिसक्यौं, यसरी जथाभावी रूपमा नदीको धार नै परिवर्तन हुने गरी नखनिदिनुस् भनेर। कोही सुनुवाइ गर्दैनन्। रेश्मादेवी चौधरी, स्थानीयवासी तेघरी र खमौराको बीच भागमा आधा दर्जन जेसीबी, स्काभेटर हालेर नदीभित्र २० फिटभन्दा गहिरा खाल्टा बनाइएका छन्। गोदावरी नदी चुरे नजिकैको नदी हो। त्यो क्षेत्र प्रदेशको राजधानी तोकिएको पनि क्षेत्र हो। नदीमा दर्जनौं स्काभेटर लगाइएका छन्। सयौं टिपरले नदीजन्य पदार्थ ओसारपसार गरिरहेका छन्। नदीभित्र क्रसर रहेजस्तै गरी बितन्डा मच्चाएको छ, स्थानीयवासी शर्मानन्द भट्ट भन्छन्, नदीको अवस्था हेर्दा रुन मन लाग्छ। मेयर वीरेन्द्र भट्ट भने तीनवटै नदीमा १ देखि ३ मिटरसम्मको गहिराइमा नदीजन्य पदार्थ निकाल्न पाउने प्रावधान रहेको दाबी गर्छन्। तर, राजस्व शाखाले उपलब्ध गराएको वातावरण प्रभाव मूल्यांकनमा भने तीनवटै नदीमा १ मिटरभन्दा गहिरो गरी नदीजन्य पदार्थ निकाल्न नपाउने प्रावधान तोकिएको छ। ठेक्का लागेन, पालिका नै अग्रसर यी नदी यस वर्ष ठेक्का नलाग्नुमा नगरपालिकालाई दोष लगाउँछन् स्थानीयवासी। १८२० करोड राजस्व अमानतमा उठाउँदा ६ करोड मात्र संकलन भइरहेको छ भने बाँकी १२ करोडमा केके हुँदै छ भन्ने कुरा सहजै अनुमान लगाउन सकिन्छ, एमाले गोदावरी नगर कमिटी अध्यक्ष गोकर्ण भट्ट भन्छन्। उनको संकेत अमानतमा संकलन गरेपछि मनपरी गर्न पाइनेतर्फ जान्छ। तीनपटक पनि टेन्डर आह्वान गर्दा पनि कसैले ठेक्का नहालेको दाबी गर्छन् प्रमुख प्रशासकीय अधिकृत हरिदत्त भट्ट। हामीले २०८० साल भदौ ६ गते, असोज ७ गते र असोज २२ गते गरी तीनपटक टेन्डर आह्वान गरिसकेका छौं। तर, कसैको परेन, उनी भन्छन्, त्यसपछि आफैं सकंलन सुरु गर्न थालेका हौं। हामीले गत वर्ष सादा कागजमा नदीजन्य पदार्थ बिक्री भएकोमा पक्राउ गरेका थियौं, गोदावरीकी उपमेयर शारदादेवी रोकाया भन्छिन्, यसपालि पनि रातारात नदीजन्य पदार्थको तस्करी हुन्छ भन्ने सुनिएको छ। अनुगमन समितिको संयोजक उपप्रमुख हुने प्रावधान छ। महिला भएर अनुगमन गर्न सक्दैनौं भनेर समिति बनाएको हो भन्छन्। महिला भएर अनुगमन गर्न नसक्ने भए कानुनले किन बनायो त ? त्यसमा मिलेमतोमा भ्रष्टाचार गर्न पाइन्छ भनेर यस्तो गरिएको हो। शारदादेवी रोकाया, उपप्रमुख, गोदावरी नगरपालिका प्रदेश सरकारले दररेट बढाइदिएको र ठेकेदारलाई ५० प्रतिशत कबोल रकम अग्रिम दिनुपर्ने प्रावधान राखेका कारण ठेक्का नपरेको दाबी गर्छन् भट्ट। भन्छन्, तीनतीनपटक ठेक्का आह्वान गरिसकेका छौं। कसैको पर्दैन। प्रदेश सरकारले १०३ रुपैयाँ घनमिटरबाट २०६ रुपैयाँ गरिदिएपछि ठेक्का महँगो भएको हो। ठेकेदारलाई पहिला ३०३०४० प्रतिशतमा रकम बुझाउने प्रावधान थियो। यसपाली प्रदेश सरकारले कार्यविधिमै ५० प्रतिशत अग्रिम माग गर्ने प्रावधान राखेपछि ठेक्का नपरेको हो। नगरपालिकाले यस वर्ष असोज २३ देखि तीनवटै नदीबाट आफंै नदीजन्य पदार्थ संकलन गर्न थालेको हो। नगरपालिकाको राजस्व शाखाका अनुसार आइतबारसम्म तीनवटै नदीबाट ३ करोड २५ लाख रकम संकलन भएको छ। पछिल्लो पाँच महिनाको राजस्व संकलन हेर्ने हो भने अबको ४ महिनामा त्यत्तिकै उठ्यो भने पनि साढे ६ करोडभन्दा बढी नहुने अनुमान लगाउन सकिन्छ। मेयर भट्ट तीनपटक ठेक्का आह्वान गर्दा पनि कसैको नपरेपछि अमानतमा बाध्य भएर काम गर्नुपरेको बताउँछन्। विकास निर्माण ठप्प भयो भनेर निर्माण व्यवसायी, ट्याक्टर व्यवसायी, टिपर व्यवसायीहरू डेलिगेसन आउन थाले। हामीले पनि प्रेसर थेग्न सकेनौं, उनी भन्छन्, विकासका कामहरू ठप्प हुने देखेर अमानतमै पनि काम गराउन खोजेको हो। प्रदेश सरकारले यसअघि खोलानालाको ठेक्का हाल्नेलाई ५० प्रतिशत अग्रिम भुक्तानी गर्नुपर्ने प्रावधान राखेका कारण ठेक्का नपरेको उनको दाबी छ। प्रदेश सरकारले ठेक्काको कबोल अंकको ५० प्रतिशत धरौटी मागेको थियो, हामीले मुख्यमन्त्रीज्यूलाई भेटेर त्यो सहज गर्न अनुरोध गरेपछि अहिले २० प्रतिशत, ४० प्रतिशत र ४० प्रतिशत गरी तीनवटा किस्तामा कबोल रकम दिने सहमति भएको छ, हामीले त्यहीअनुसार ठेक्का पनि आह्वान गरेका छौं, मेयर भट्टले भने। कसरी हुन्छ चलखेल ? गोदावरीमा आम्दानीको मुख्य स्रोत भनेकै खुटिया, खैराना र गोदावरी नदी हुन्। यी नदीबाट झन्डै साढे १७ करोड राजस्व संकलन हुँदै आएको थियो। यसपालीको टेन्डर पनि खुटियाको ८ करोड ७६ लाख, खैराना र गोदावरीको ४ करोड ९७ लाख न्यूनतम अंकमा आह्वान गरिएको छ। यो न्यूनतम अंक हो। यसमा बढाबढ ठेक्का हुन्छ। बढी कबोल गर्नेको ठेक्का पर्ने नियम छ। तर, अमानतमा नदीजन्य पदार्थ बिक्री गर्दा गत वर्ष साढे ४ करोड र यस वर्ष माघको २१ गतेसम्म ३ करोड २५ लाख रकम मात्रै संकलन भएको छ। यो भनेको टेन्डरबाट आउने रकमको एकतिहाइ मात्रै हो। तीनतीनपटक ठेक्का आह्वान गरिसकेका छौं, तर कसैले हालेनन्। त्यसैले अमानतमा राजस्व संकलन गर्न थालिएको हो। प्रदेश सरकारले दररेट दोब्बर पारेकाले पनि ठेक्का महँगो भएर नपरेको हुनसक्छ। हरिदत्त भट्ट, प्रमुख प्रशासकीय अधिकृत,गोदावरी नगरपालिका नगरपालिका भित्रका ३ खोलामा १२ जेसीबी र स्काभेटरलाई अनुमति दिइएको छ। नगरपालिकाकै कर्मचारी प्रतिटिपरको २७ सय र ट्याक्टरको ९ रुपैयाँका दरले रोयल्टी काट्ने गर्छन्। हरेक वर्ष नदीजन्य पदार्थको प्रयोग बढ्दै गएको हुन्छ। त्यहीअनुसार हरेक वर्ष त्यसको आम्दानी पनि बढनुपर्ने हो। तर, अमानतमा नदीजन्य पदार्थ बिक्री हुँदा करोडौंको चलखेल हुने गरेको स्थानीयवासीको आरोप छ। दिउँसो कसैले नदीजन्य पदार्थको रोयल्टीमा बदमासी नगर्ला। तर, राति कसले ड्युटी दिने ? निर्माण व्यवसायी, क्रसर व्यवसायीलाई खोलानालामै जेसीबी र स्काभेटर हाल्ने अनुमति दिएपछि करोडौंको चलखेल हुने गरेको छ, गोदावरीका युवा नेता आनन्दप्रसाद भट्ट भन्छन्। अमानतमा बिक्री गरे पनि बिगतको ठेक्का बराबरको रकम त संकलन हुनुपर्ने उनको भनाइ छ। अमानतमा बिक्री गरेपछि १० करोड कम राजस्व संकलन देखिएको छ। यो रकम कसरी कम भयो ? नगरपालिकाले जवाफ दिनुपर्दैन उनी भन्छन्, अमानतबाट हुने बिक्रीमा करोडौंको चलखेल छ। अनुगमन गर्न उपमेयरलाई रोकियो गोदावरीमा कांग्रेसका वीरेन्द्र भट्ट मेयर छन् भने एमालेकी शारदादेवी रोकाया उपमेयर। मेयर र उपमेयर अलगअलग पार्टीका भएकाले पनि नगरपालिकामा गरिएको मनपरी बाहिर आउने गरेको छ। स्थानीय सरकार सञ्चालन ऐन २०७४ को दफा १६ उपदफा ४ को खण्ड ख ५ ले योजना तथा कार्यक्रमको अनुगमन तथा सुररिवेक्षण गरी सोको प्रतिवेदन बैठकमा पेस गर्ने काम उपप्रमुखलाई तोकेको छ। तर, गोदावरीकी उपमेयर रोकायालाई अनुगमनको जिम्मा दिइएको छैन। नगरकार्यपालिकाले गत आर्थिक वर्ष नै वडा नम्बर २ का वडा सदस्य देवराज भट्टको संयोजकत्वमा ५ सदस्यीय नदीजन्य पदार्थ अनुगमन समिति गठन गरेको हो। त्यो समितिमा वडा नम्बर १ का सदस्य गम्भीर साउद, ३ का सदस्य धनी कामी, ४ का सदस्य तारा छेडाल र ८ का सदस्य चन्द्र वीसी सदस्य छन्। महिला भएर अनुगमन गर्न सक्दैनौं भनेर समिति बनाएको हो भन्छन्, उपमेयर रोकाया भन्छिन्, महिला भएर अनुगमन गर्न नसक्ने भए कानुनले किन बनायो छ ? मिलेमतोमा भ्रष्टाचार गर्न पाइन्छ भनेर यस्तो गरिएको हो। अवैध उत्खननले बाढीको त्रास गोदावरीका तीनवटै नदी चुरे क्षेत्र (उत्तर)बाट बगेर दक्षिणतिर आउँछन्। धनगढी उपमहानगरपालिकाको ठीक उत्तरमा पर्छ खुटिया। उक्त नदीमा भइरहेको अवैध उत्खननले प्रदेशको राजधानी जलमग्न हुने सम्भावना बढेको छ। धनगढीको उत्तरमा रहेको पूर्वपश्चिम राजमार्ग आसपास तटबन्ध भए पनि त्यसभन्दा माथि चुरेतर्फ र पुलदेखि दक्षिणका अधिकांश बस्ती छेउमा तटबन्ध छैन। राष्ट्रिय गौरवका योजनाहरूका अनुमति लिएर मात्र जेसीबी खोलामा हाल्न पाइन्छ। तर, गोदावरीमा त मनपरी गरिएको रहेछ। हामीले १९ ढुवानीका साधन नियन्त्रणमा लिन लगाएका छौं। उनीहरूलाई कारबाही हुनुपर्छ। खगराज भुसाल,संयोजक, जिल्लास्तरीय अनुगमन समिति खैराना नदीको पश्चिमको बस्ती पनि अवैध दोहनले खतरामा परेको छ। महिला सामुदायिक वनमा समेत उत्खनन गरिएपछि नदीका पश्चिमको गाउँ जोखिममा परेको छ। गत वर्ष पनि नदी गाउँ पसेको हो। यसपाली त झन ठूलाठूला खाल्टा हुने गरी नदीबाट स्रोत संकलन भएको छ, स्थानीयवासी रेश्मादेवी चौधरी भन्छिन्, हामीहरूले नगरपालिकामा कतिपटक भनिसक्यौं, यसरी जथाभावी रूपमा नदीको धार नै परिवर्तन हुने गरी नखनि दिनुस् र कोही सुनुवाइ गर्दैन। उनी कांग्रेसबाट गोदावरी नगरपालिका४ मा निर्वाचित महिला वडा सदस्य पनि हुन्। दिउँसो टिपरहरूले गाउँभरी धुलाम्य पारेर बस्न सकिँदैन। धोएका लुगा बाहिर सुकाउन सकिँदैन। बिहान ३ बजेदेखि नै गाडीको आवाजले गाउँ नै थर्किन्छ। तर, पनि सहेरै बसेका थियौं, उनी भन्छिन्, अब त खोलाको धार पनि परिवर्तन होला भन्ने पिर लागेको छ। अर्की स्थानीयवासी कृष्णा जोशी यसपाली मनपरी रूपमा नदीजन्य पदार्थको उत्खनन् भइरहेको बताउँछिन्। नर्सरीमा पनि खाल्टा बनाई दिएको छ। नदीको बीच भागबाट उठायो भने पो पानी बगेर जान्छ। नदीको किनारमा खन्न सजिलो हुन्छ भनेर जेसीबी प्रयोग भइरहेका छन्, उनी भन्छिन्, गाउँ रहने हो की होइन भनेर चिन्ता लागिरहेको छ। १९ सवारी साधन नियन्त्रण नदीजन्य पदार्थ जिल्लास्तरीय अनुगमन समितिको टोलीले आइतबार गोदावरी, खुटिया र खैराना नदीबाट १९ वटा ढुवानीका साधन नियन्त्रणमा लिएको छ। नदीजन्य पदार्थको अवैध उत्खननका खबर केही दिनदेखि सामाजिक सञ्जालमा आएपछि उक्त टोली तीनवटै नदीको अनुगमनमा गएको हो। जिल्ला समुन्वय समितिका प्रमुखको नेतृत्वमा रहने समितिमा प्रमुख जिल्ला अधिकारी, नेपाल प्रहरी र सशस्त्र प्रहरी, राष्ट्रिय अनुसन्धान, वन र आन्तरिक राजस्वका प्रमुख सदस्य रहने प्रावधान छ।समितिका संयोजक तथा जिल्ला समन्वय समिति कैलालीका कार्यबाहक प्रमुख (प्रमुखको मृत्यु भइसकेको)को अध्यक्षतामा बसेको बैठकपछि नदीको अनुगमन गरिएको हो। त्यसमा सबै निकायका सदस्य सहभागि थिए। तीनवटै नदीबाट १० वटा टिपर, ३ वटा स्काभेटर, ३ वटा जेसीबी र ३ वटा ट्याक्टर प्रहरीले कब्जामा लिएको छ, जिसस कैलालीका कार्यबाहक प्रमुख खगराज भुसालले भने। तीनवटै नदीमा वातावरण प्रभाव मूल्यांकनको परवाह नै नगरी मनपरी नदीजन्य पदार्थको संकलन भइरहेको पाइएको उनले सुनाए। गोदावरी नदीको दोहन हेर्दा त कति मनपरी गरेको होलाझैं लाग्यो। बितन्डा देखियो। अनुगमन समितिका सबै सदस्य नै चकित परे, उनी भन्छन्। गोदावरी नदीका बीच गहिरा गहिरा खडल बनाएर ग्राभेलका चाङ लगाइका छन्। ढुंगा छान्ने मेसिन त्यतै छ। आधादर्जन स्काभेटर र जेसीबीहरू, सयौं टिप्पर र ट्याक्टरहरूको मेला जस्तै देखिन्छ। जेसीबीको अवैध प्रयोग खोलामा स्काभेटर र जेसीबीको प्रयोग बर्जित छ। ढुंगा, गिट्टी, बालुवा उत्खनन, बिक्री तथा व्यवस्थापनसम्बन्धी मापदण्ड २०७७ को दफा ४ (४) मा लेखिएको छ, नदीजन्य पदार्थको उत्खनन गर्दा सामान्यतया श्रममूलक प्रविधिको प्रयोग गर्नुपर्ने छ। मेसिनको प्रयोग गर्नुपर्ने भए वातावरणीय अध्ययन प्रतिवेदनमा उल्लिखित सर्त र सीमाभित्र रही गर्नुपर्ने उल्लेख छ। यस्तै विपद् जोखिम संवेदनशील क्षेत्रमा मेसिनको प्रयोग गर्नुपर्ने भए जिल्ला विपद् व्यवस्थापन समितिको अनुमति लिनुपर्ने प्रावधान छ। जिल्ला समन्वय समितिका निमित्त प्रमुख खगराज भुषाल भन्छन्, राष्ट्रिय गौरवका योजनाहरूका लागि सरकारले निर्णय गरेर जेसीबी हाल्न दियो भने मात्रै खोलामा जेसीबी हाल्न पाइन्छ। तर, यता त जता हेयो जेसीबी नै जेसीबी छन्। नगरपालिकाले १२ निर्माण व्यवसायीलाई प्रत्येक जेसीबी र स्काभेटरबाट २०२० हजार रकम लिएर खोलामा हाल्न दिएको हो। स्काभेटर र जेसीबीका चालक बस्ने टहरा नदी आसपास नै बनाइएका छन्। तीनवटै नदीमा ७ वटा स्काभेटर र ५ वटा जेसीबीलाई नदीजन्य पदार्थ उत्खननका लागि अनुमति दिएको देखिएको छ। हामीले विभिन्न निर्माण ब्यवसायी संघको निबेदनका आधारमा ७ वटा स्काभेटर र ५ वटा जेसीबीलाई अनुमति दिएका छौं, प्रमुख प्रसाशकीय अधिकृत भट्ट भन्छन्।"
तिलकलाई ग्लोबल स्टुडेन्ट अन्टरप्रिनियर अवार्ड,"काठमाडौं : मेरो शिक्षा नामक डिजिटल लर्निङ प्लेटफर्मका प्रमुख वित्तीय अधिकृत तिलकप्रसाद धितालले यस वर्षको ग्लोबल स्टुडेन्ट अन्टरप्रिनियर अवार्ड नेपाल प्राप्त गरेका छन्। राजधानीमा सोमबार आयोजित कार्यक्रममा उनीसहित मास्टर साबका संस्थापक एवं सीईओ नभिन तिमिल्सिना रनर अफ भएका छन् भने ड्लुपलोडका संस्थापक अर्जुन घिमिरेले फस्ट रनर अपको उपाधि हात पारे। विजेता धितालले दुई लाख, रनर अप तिमिल्सिनाले ५० हजार र फस्ट रनर अप घिमिरेले २५ हजार रुपैयाँँ पुरस्कार प्राप्त गरे। फाइनलका लागि निर्णायकको प्यानलमा उद्यमी संगठनका वर्तमान अध्यक्ष आयूष नेपाल, कालाप आर्किटेक्ट्स प्रालिकी प्रिन्सिपल एवम् सीईओ यज्मा राजभण्डारी, नेपालका लागि स्विडेनका मानार्थ महावाणिज्य दूत तथा श्रीनगर एग्रो ग्रुपकी कार्यकारी निर्देशक मौसमी श्रेष्ठ रहेका थिए। कार्यक्रमले नेपालभरबाट १४ असाधारण विद्यार्थी उद्यमीलाई एकै ठाउँमा ल्याउनुको साथै उत्कृष्ट ६ विद्यार्थीलाई कडा प्रतिस्पर्धापछि फाइनलमा पुयाएको छ। नेपालको ब्यापारको भविष्यको प्रतिनिधित्व गर्ने शीर्ष ६ फाइनलिस्टमा अञ्जना मल्ल धिताल, प्रलिशा अधिकारी, विवेक, तिमिल्सिना र घिमिरे छन्। राष्ट्रिय विजेताहरू क्षेत्रीय फाइनलका लागि भारत पुग्ने छन्। विश्वस्तरमा नेपालको प्रतिनिधित्व गर्ने अवसरका लागि उनीहरूले उक्त प्रतियोगितामा भाग लिन पाउने आयोजक संस्था उद्यमी संगठनका सभापति तरुणप्रताप शाहले जनाए। अन्तिम प्रतिस्पर्धाका विजेताले ५० हजार डलर पुरस्कार प्राप्त गर्ने छन्।"
माछाको पनि काजकिरिया !,"गोरखा : कतिपय जलचर, थलचर, पशुपन्छीलाई देवीदेवताको प्रतिमूर्ति मान्ने र पूजाआजा गर्ने हिन्दू धर्मावलम्बीको सनातनी परम्परा छ। बुद्ध धर्मसँग निकट बोन धर्मावलम्बीले पनि प्रकृतिको पूजा गर्छन्। आकाश, पाताल, जुन, घाम, जल, जमिन, जंगललाई पूजा गर्ने हिन्दूहरू गाई, गोरु, कुकुरलाई मात्र होइन, माछालाई पनि देवता मानेर पूजा गर्ने गर्छन्। गण्डकी प्रदेशको तनहुँस्थित छाब्दीबराह, आँधीमूललगायतका देवस्थलमा भक्तजनहरू माछाको पूजा गर्ने गर्छन्। जीवित माछाको पूजा मात्र होइन, माछा मर्यो भने विधिवत रूपमा अन्त्येष्टि पनि गर्ने चलन छ। आँबुखैरेनी गाउँपालिका१ स्थित आँधीमूलमा मगर समुदायका पुजारी छन्। अरू लिखतमा आँधीमूल भने पनि यहाँका पुजारीहरू आँधीमूल भन्ने गर्छन्। आँधीमूलका ठूला तीनवटा पोखरीमा विभिन्न जातका माछाहरू छन्। भक्तजनहरूले आँधीमूल देवीको पूजाआजा गरेपछि पोखरीका माछाको पूजा गर्ने र आहारा दिने गर्छन्। यहाँको माछा मर्यो भने मूल पुजारीले विधिवत रूपमा अन्तिम संस्कार गर्ने, काजकिरिया गर्ने र जुठो बार्ने परम्परा रहेको मन्दिरका पुजारी युवराज मास्की मगरले बताए। हाम्रा पितापुर्खाको पालादेखिकै यस्तै चलन रहिआएको छ, पुजारी युवराज मास्की भन्छन्, माछा मर्यो भने त्यसलाई पोखरी आसपासमा खाडल खनेर गाड्छौं। त्यस दिन खाना नखाई जुठो बार्छौं। जुठो बारेका दिन कसैलाई पनि नछुने, खाना पनि नखाने, कुनै काम पनि नगर्ने उनले बताए। जुठो बारेको दिन आँधीमूलमा नियमित पूजा पनि हुँदैन। माछा मरेको दिन पुजारीले जुठो बार्छन्। त्यो दिनमा आँधीमूलमा पुजारीले नियमित पूजा गर्दैनन्, स्थानीय डीपी अधिकारी भन्छन्, टाढा टाढाबाट आएका भक्तजनहरू फर्कनु नपरोस् भनेर त्यस दिन अरू कोही पुजारीले मन्दिरमा पूजाआजाको काम चलाउँछन्। मन्दिरमा धेरै टाढादेखि खासखास तिथि तथा पर्वमा फूलको डोली ल्याउने परम्परा रहेको अधिकारी बताउँछन्। आँधीमूल देवीको पूजाआजाका लागि अहिले धेरै टाढाका विभिन्न जिल्लादेखि भक्तजनहरू आउने गर्छन्। आँधीमूलको विकास गर्न स्थानीय सरकार, प्रदेश सरकार तथा संघ सरकारले पनि सहयोग गरिरहेके छन्। यसलाई पिकनिक स्थलका रूपमा विकास गर्न पूर्वाधार पनि निर्माण भएका छन्। तनहुँ, गोरखा, चितवन तथा विभिन्न जिल्लाबाट यहाँ पिकनिक आउने स्थानीयवासीले बताए। बस्तीबाट केही पर रहे पनि भक्तजनको चहलपहल बढ्न थालेपछि यहाँ रेस्टुरेन्ट, स्वीमिङ पुलहरू पनि बनेका छन्। किंवदन्ती विभिन्न भए पनि यो मन्दिरको स्थापना विसं १९६५ मा भएको अभिलेख पाइन्छ। मगर समुदायको बाक्लो बस्ती रहेको यहाँ मन्दिर स्थापनाका बेलादेखि मगर पुजारी भएकाले अहिलेसम्म पनि पुजारी मगर समुदायकै छन्।"
सर्लाहीमा दुर्घटनामा घाइते भएका एकजनाको मृत्यु,"मलङ्गवा : सर्लाहीको मलङ्गवा नगरपालिका वडा न ११ गम्हरिया स्थित मलङ्गवा नवलपुर सडक खण्डमा सोमबार राती सवारी दुर्घटनामा परी घाइते भएका ११ जनामध्ये एकजनाको मृत्यु भएको छ । अन्य ३ जना घाइतेको अवस्था गम्भीर रहेको प्रहरीले जनाएको छ। मृत्यु हुनेमा कार्यालय सहयोगी बिनोद घिमिरे रहेका प्रहरी नायब उपरीक्षक दिपेन्द्र पन्जियारले जानकारी दिए। मलङ्गवाबाट नवलपुरतर्फ जाँदै गरेको उखु बोकेका ज२ त १०६७ नम्बरको ट्याक्टरमा सोही दिशाबाट जाँदै गरेको बी आर ०६ पी डी ९६४८ नम्बरको सफारीले ठक्कर दिंदा दुर्घटना भएको हो । घाइते सबैजना सफारीमा सवार थिए । दुर्घटनामा परी गम्भीर घाइते हुनेमा नापी कार्यालय प्रमुख ४५ वर्षीय संजय मान्नधर, ३० वर्षीय बैजु यादव र ३५ वर्षीय रामलाल साह रहेका छन्। घाइतेहरुमा २४ वर्षीय संजित यादव, ३० वर्षीय रिटेन यादव, ५० वर्षीय बैधनाथ पटेल, ३४ वर्षीय रामबाबु यादव, २९ वर्षीय दिपेन्द्र यादव, २४ वर्षीय सहिद अनवर र २५ वर्षीय अजय यादव रहेका छन्। रिटेन यादवबाहेक सबै घाइतेहरुलाई प्रदेशिक अस्पताल मलङ्वामा समान्य उपचार पश्चात् थप उपचारका लागि बीरगन्जतर्फ पठाइएको जिल्ला प्रहरी कार्यालय सर्लाहीले जनाएको छ । सवारी साधन अहिले घटना स्थलमै रहेको छ । ट्याक्टर चालक फरार रहेका छ्न्।"
"सर्लाहीमा सवारी दुर्घटना, नापी कार्यालयका प्रमुखसहित ११ जना घाइते","मलङ्गवा : सर्लाहीको मलङ्गवा नगरपालिका११ गम्हरिया स्थित मलङ्गवा नवलपुर सडक खण्डमा सवारी दुर्घटना हुँदा नापी कार्यालय प्रमुखसहित ११ जना घाइते भएका छन्। ४ जनाको अवस्था गम्भीर रहेको छ । मलङ्गवाबाट नवलपुरतर्फ जाँदै गरेको उखु बोकेका ज २ त १०६७ नम्बरको ट्याक्टरमा सोही दिशाबाट जाँदै गरेको बी आर ०६ पी डी ९६४८ नम्बरको सफारीले ठक्कर दिंदा दुर्घटना भएको हो । घाइते सबैजना सफारीमा सवार थिए । दुर्घटनामा परी गम्भीर घाइते हुनेमा नापी कार्यालय प्रमुख ४५ वर्षीय संजय मान्नधर, ३० वर्षीय बैजु यादव, अन्दाजी ५३ वर्षीय बिनोद घिमिरे र ३५ वर्षीय रामलाल साह रहेका छन्। त्यस्तै २४ वर्षीय संजित यादव, ३० वर्षीय रिटेन यादव, ५० वर्षीय बैधनाथ पटेल, ३४ वर्षीय रामबाबु यादव, २९ वर्षीय दिपेन्द्र यादव, २४ वर्षीय सहिद अनवर र २५ वर्षीय अजय यादव घाइते भएका छन्। रिटेन यादव बाहेक सबै घाइतेहरुलाई प्रदेशिक अस्पताल मलङ्वामा समान्य उपचार पश्चात् थप उपचारका लागि वीरगन्ज पठाइएको जिल्ला प्रहरी कार्यालय सर्लाहीले जनाएको छ । सवारीसाधन अहिले घटनास्थलमै रहेको छ । ट्याक्टर चालक फरार रहेका छन्।"
