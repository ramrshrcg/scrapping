शीर्षक,विवरण
खस्किँदो खेलकुद,"जबसम्म राज्यको नजर खेलकुदको सम्भावना र आफ्नो दायित्वप्रति खुल्दैन, एसियाली खेलकुदमा जस्तै अन्तर्राष्ट्रिय मञ्चहरूमा नेपालको शिर उठ्दैन। चीनमा हालै सम्पन्न एसियाली खेलकुदमा आयोजक राष्ट्र नै चम्कियो। ३ सय ८३ पदक जितेर उसले विजेताको ताज पहिरियो। तर उसकै छिमेकी राष्ट्र नेपालको हालत भने भन्नलायक पनि रहेन। मात्रै दुई पदकमा सीमित बन्यो नेपाल। वास्तवमा यो लाजमर्दै स्थिति हो। भोकमरीले ग्रस्त र एकलकाँटे मुलुक उत्तर कोरियाको पनि यस्तो बिजोग छैन। ऊ त ३९ पदकका साथ उत्कृष्ट १० भित्रै पर्यो। नेपाल भने ३३औं नम्बरमा। दुई पदकमा पनि एउटा पनि स्वर्ण थिएन, एउटा रजत अनि अर्काे कांस्य। खेलकुदको मुख्य पात्र खेलाडी नै हुन्। एसियाली खेलकुदमा खेलाडीले पदक जितेनन्, तर मुख्य दोषी भने उनीहरू होइनन्। किनभने खेलाडीले खेल्न चाहेरमात्रै हुँदैन, प्रतिभा उनीहरूसँग भएरमात्रै हुँदैन, त्यसका लागि राज्यको दायित्व हुन्छ, जसमा नेपाल चुकेको चुक्यै छ। खेलाडीका लागि न आवश्यक प्रशिक्षणको व्यवस्था हुन्छ, न प्रशिक्षक न भौतिक पूर्वाधार। अनि खेलाडीका लागि पौष्टिक आहार न पारिश्रमिकको नै। कतिसम्म भने कतिपय खेलमा त खेलकुद सामग्री नै नभएर नक्कली वा खेलौनाबाट काम चलाउँदै पनि खेलाडीले प्रशिक्षण लिने गरेका छन्। खेलकुद हेर्ने भनेर मन्त्रालय नै गठन पनि छ। राष्ट्रिय खेलकुद परिषद् पनि छ। अनेक खेलका विभिन्न संघसंस्था पनि छन्। तर ती सबै राजनीतिको धन्दाबाहेक केही चलाउँदैनन्। बरु उल्टै खेलाडीको नाममा आफैं भोगविलास गर्छन्, कहिले विदेश सयर गर्छन् त कहिले भत्ता पचाउँछन्। खेलकुद भनेको देशका युवालाई सिर्जनशील बनाउने र प्रतिभा प्रस्फुटन गराउने माध्यममात्रै होइन। राष्ट्रको शिर माथि उठाउने माध्यम पनि हो। विश्व मानचित्रमा देशहरू देशहरू भूगोलका आधारमा होइन, त्यहाँका प्रतिभाका आधार सजिलै चम्किन्छन्। ससाना अफ्रिकी मुलुकहरू थुप्रैले खेलकुदकै माध्यममा विश्वमा आफ्नो चिनारी बनाएका छन्। नेपालमा जुनसुकै खेलकुदको प्रचुर सम्भावना छ। नागरिकहरूमा खेलकुदप्रति औधी लगाव छ। तर राज्यचाहिँ उदासीन छ। खेलकुद क्षेत्रलाई लथालिंग बनाएर राज्य मस्त निद्रामा छ। त्यसैले नै फुटबल लगायत थुप्रै खेलका खेलाडी पछिल्लो समय विदेश भासिएका छन्। जबसम्म राज्यको नजर खेलकुदको सम्भावना र आफ्नो दायित्वप्रति खुल्दैन, एसियाली खेलकुदमा जस्तै अन्तर्राष्ट्रिय मञ्चहरूमा नेपालको शिर उठ्दैन।"
म्युचुअल फन्डको लगानीमा कति जोखिम ?,"काठमाडौं : नेपाल स्टक एक्सचेन्ज (नेप्से)को दोस्रो बजारमा म्युचुअल फन्डको कारोबार पनि कछुवाको गतिमा अघि बढिरहेको छ। आम लगानीकर्ताको आकर्षण अन्य कम्पनीको सेयरमा बढी भए पनि म्युचुअल फन्ड जोखिमरहित लगानी हो। यद्यपि हाल बजारमा जारी भएका र नेप्सेमा सूचीकृत भएका करिब ३७ वटा म्युचुअल फन्डको दोस्रो बजारमा कारोबार भइरहेको छ। उक्त म्युचुअल फन्ड न्यूनतम ७ देखि अधिकतम ११ वर्षे अवधिसम्मका छन्। अन्य कम्पनीका सेयर लाखौंको संख्यामा करोडौं रुपैयाँको आकारमा कारोबार भइरहँदा म्युचुअल फन्डको लाखौंमा सीमित छ। नेप्सेको तथ्यांकअनुसार मंगलबार ७ लाख १५ हजार ९ सय ८२ इकाइ कारोबार भएको म्युचुअल फन्डमा ६० लाख ७५ हजार रुपैयाँको कारोबार भएको छ। मंगलबार मात्रै ३ सय ९५ पटक कारोबार भएको नेप्सेको तथ्यांकमा उल्लेख छ। म्युचुअल फन्डले प्रतिफलमा बोनस सेयर दिँदैन। यसले नगद लाभांश मात्रै दिन्छ। यसो हुँदा जति इकाइ म्युचुअल फन्ड किनेको हो त्यतिमै सीमित हुन्छ। नगद लाभांशबापतको रकम बैंक खातामा आउँछ। हाम्रो बजारमा नगद लाभांश दिनेलाई राम्रो नमान्ने भएकाले पनि यसमा आकर्षण कम भएको अनुमान गर्न सकिन्छ।। यसले बोनसबाट कित्ता नथप्ने र हाम्रो बजार बोनसमा आकर्षित बजार भएकाले लगानीकर्ताको आँखामा कम पर्न गएको सेयर विज्ञ कृष्ण गिरी बताउँछन्। त्यसकारण यसको कारोबार जहिल्यै पनि डिस्काउन्टेवल मूल्यमा हुन्छ। बढी लाभांश दिने म्युचुअल फन्डमा सानिमा इक्विटी पछिल्लो समय केही म्युचुअल फन्डले आकर्षक नगद लाभांश दिएका छन्। करिब १५ म्युचुअल फन्डले आर्थिक वर्ष २०७९८० को नगद लाभांश दिएका छन्। जसमा सबैभन्दा बढी सानीमा इक्विटी फन्डले १८ प्रतिशतसम्म लाभांश दिएको छ। यसपछि सन्राइज फस्ट म्युचुअल फन्डले १६, एनएमबी हाइब्रिड फन्ड१ र एनएमबी ५० ले १५ प्रतिशत लाभांश वितरण गरेका छन्। यसपछि कुमारी इक्विटी फन्डले १०, नबिल ब्यालेन्स फन्ड२ ले ९६, लक्ष्मी उन्नति कोषको र प्रभु सेलेक्ट फन्डको ९५ प्रतिशत छ। यसैगरी क्रमशः लक्ष्मी इक्विटी फन्ड र सिटिजन्स म्युचुअल फन्ड२ को ८८, एनआईबीएल प्रगति फन्डको ६८, सिद्धार्थ इन्भेस्टमेन्ट ग्रोथ योजना२ को ६५, कुमारी धनवृद्धि योजनाको ६ प्रतिशत लाभांश दिएको छ। सो आवमा सबैभन्दा कम सिद्धार्थ इक्विटी फन्ड र ग्लोबल आईएमई ब्यालेन्स फन्ड१ ले लाभांश ५५ प्रतिशत दिएका छन्। यसै क्रममा मर्चेन्ट बैंकर्स एसोसिएसन अफ नेपालका अध्यक्ष तथा सन्राइज मर्चेन्टका प्रमुख कार्यकारी अधिकृत विजयलाल श्रेष्ठ सन्राइजको पहिलो म्युचुअल फन्डले लगातार चार वर्षसम्म नगद लाभांश दिन सफल भएको बताए। दोस्रोले सुरुवातको दुई वर्ष नगद लाभांश दिन सकेको छैन। यस्तै सन्राइजको तेस्रो फन्डको नेट एसेस्ट भ्यालु १० रुपैयाँभन्दा माथि भएको उनले जानकारी दिए। म्युचुअल फन्ड खरिद गर्दा एक इकाइको लागि मूल्य १० रुपैयाँ कायम गरिएको हुन्छ। यो म्युचुअल फन्डको अंकित म्ूल्य हो। तर अहिले बजारमा अधिकांश म्युचुअल फन्डको प्रतिइकाइ अंकित मूल्यभन्दा कममा बजारमा कारोबार भएका छन्। अर्थात् १० रुपैयाँ प्रतिइकाइ किनेको यस्तो सेयर मूल्य घटेर ७ रुपैयाँ प्रतिइकाइ मूल्यसम्म पुगेको छ। बजारमा कम मूल्यमा खरिद गर्न पाइनु भनेको किन्नेलाई फाइदा पनि हो। तर मर्चेन्ट बैंकर्स एसोसिएसन अफ नेपालका अध्यक्ष श्रेष्ठ मुच्युअल फन्ड बजारमा थोरैमात्र कारोबार हुने भएकाले त्यसको वास्तविक मूल्य नपाएको गुनासो गर्छन्। उनी भन्छन्, प्रतिइकाइ मूल्य ७ रुपैयाँमा देखिएको छ तर कसैले एक लाख युनिट किन्नुपयो भने पाइँदैन। यसको वास्तविक मूल्य बजारले रिफ्लेक्ट गरेको छैन। यसको वास्तविक मूल्य नेट एसेस्ट भ्यालुबाट हेर्ने हो। यो मूल्य मर्चेन्टले साप्ताहिक र मासिक प्रकाशन गर्ने गर्छन्। म्युचुअल फन्डमा आकर्षण कम हुनुको कारण बताउँदै अध्यक्ष श्रेष्ठ यसको किनबेच नै कम हुने गरेको बताउँछन्। उनका अनुसार यसको निरन्तर धेरै कारोबार भएको देखिँदैन। खरिदकर्ताले नेट एसेस्ट भ्यालु हेरेर किन्दा झन् फाइदा पुग्छ। किनभने डिस्काउन्टेड मूल्यमा किन्न सकिन्छ। धेरैले दीर्घकालीन रूपमा होल्ड गर्ने गर्छन्। यसमा थोरै युनिटले मात्रै खरिदबिक्री हुँदा वास्तविक मूल्य नेप्सेको कारोबारमा नदेखाएको हो, उनले थपे। यद्यपि अहिले सेयर बजार घटेकोभन्दा सम्पूर्ण म्युचुअल फन्डको खुद सम्पत्ति मूल्य (न्याभनेट एसेस्ट भ्यालु) धेरै कम मात्रै घटेको उनको भनाइ छ। बजार घटे पनि म्युचुअल फन्डको नेट एसेस्ट भ्यालु धेरै नघटेको उनले बताए। अहिलेसम्म सम्पूर्ण म्युचुअल फन्ड हेर्दा सेयर बजारमा व्यक्ति आफंैले लगानी गर्नुभन्दा म्युचुअल फन्डमा लगानी गर्दा सुरक्षित देखिएको छ। श्रेष्ठले भने। म्युचुअल फन्डको दोस्रो बजारमा कत्तिको आकर्षण ? प्रवृत्ति हेर्दा म्युचुअल फन्डको दोस्रो बजारमा आकर्षणभन्दा बढी विकर्षण भएको सेयरविज्ञ कृष्ण गिरी बताउँछन्। उनका अनुसार यस्ता फन्डले संस्थागत रूपमा काम गर्न सकेन भन्ने आक्षेप पनि छ। अर्कोतर्फ यस्ता फन्डले राम्रो प्रतिफल दिन सकेन भन्ने पनि छ। तर म्युच्युअल फन्डका आफ्नो सीमितता पनि छ। म्युचुअल फन्डले जति उठाए पनि दोस्रो बजारमै ल्याएर लगानी गर्ने हो। कि त सेयर वा मुद्दती निक्षेपमै लगेर राख्ने हो। यसको अरू लगानी छैन, उनले भने, यसैले समग्र सेयर बजार बढ्यो भने यसले कमाउँछ। बजार घट्यो भने यसलाई पनि बेफाइदा हुन्छ। विज्ञहरूको प्रयोग भएको हुन्छ। तर घट्दो बजारमा कमाउनेभन्दा पनि घाटा कसरी कम गर्ने भन्नेतर्फ सोच्छन्। यस्ता फन्डको लगानीका क्षेत्र धेरै नभएकाले आफ्नो दक्षता, विज्ञता हासिल गर्न सकेको छैन। यसले अपेक्षा गरेअनुसारको सफलता लिन सकेको छैनौं। बजार घट्दा यो पनि घटेको छ। यद्यपि म्युचुअल फन्डको राम्रो पक्ष भनेको आईपीओ आउनासाथ यस्ता फन्डलाई हरेक आईपीओको ५ प्रतिशत अनिवार्य रूपमा दिने व्यवस्था छ। तर अहिले यो पनि हटाउने कुरा भइरहेको सुनिन्छ। म्युचुअल फन्डले पर्याप्त स्रोतहरू नपाउँदा क्षमताअनुसार काम गर्न नपाउँदा यसको प्रतिइकाइ मूल्य कम भएको हो। यसको काम गर्ने दायरा सीमित हुँदा यस्तो अवस्था आएको उनको तर्क छ। के हो त म्युचुअल फन्ड ? पुँजी संकलनको माध्यम म्युचुअल फन्ड पनि कुनै कम्पनीको धितोपत्र वा सेयरजस्तै एक किसिमको सुरक्षण हो। यो हजारौं लगानीकर्ताले गरेको लगानीको कुल रकम हो। म्युअुचल फन्डको सञ्चालन इजाजतपत्र प्राप्त फन्ड म्यानेजरले गर्दछ। म्युचुअल फन्ड खरिद गर्दा एकाइमा खरिद गर्नु पर्दछ। नेपालमा म्युचुअल फन्ड खरिद गर्दा एक एकाइको लागि मूल्य १० रुपैयाँ कायम गरिएको छ। म्युचुअल फन्ड पनि धितोपत्र जस्तै पुँजी निर्माणको आधार हो। म्युचुअल फन्डमा लगानी गर्दा केके फाइदा हुन्छ ? म्युचुअल फन्डमा लगानी गर्नाले लगानीकर्ताले आफ्नो बचतलाई बैंक तथा वित्तीय संस्थामा राख्दा प्राप्त गर्ने ब्याजभन्दा धेरै रकमको प्रतिफल प्राप्त हुन्छ। म्युचुअल फन्डको रकमलाई फन्ड व्यवस्थापकले विभिन्न क्षेत्रमा लगानी गरेको थियो ।"
"पतिले दिए कलेजो, भाउजूले मिर्गौला","काठमाडौं : नेपाली चिकित्सा क्षेत्रमा दुर्लभ मानिने दुई अंगको एकसाथ मंगलबार सफल प्रत्यारोपण गरिएको छ। किस्ट शिक्षण अस्पतालमा शरीरका दुई महत्वपूर्ण अंग (कलेजो र मिर्गौला) को एकसाथ सफल प्रत्यारोपण गरिएकोे छ। यस खालको शल्यक्रिया नेपाली चिकित्सा क्षेत्रमा पहिलो पटक गरिएको हो। दुवै अंग कलेजो र मिर्गौलाको एक साथ प्रत्यारोपणका लागि शल्यक्रिया गर्न १८ घण्टा लागेको थियो। अस्पतालका निर्देशक प्राडा सुरज बज्राचार्यका अनुसार, सोमबार बिहान ११ बजेदेखि सुरु गरिएको शल्यक्रिया मंगलबार बिहान ५ बजेसम्म भएको थियो। चितवन भरतपुरकी ३४ वर्षीया सोनाकुमारी थापा भुजेलले दुवै अंग (कलेजो र मिर्गौला) ग्रहण गरेकी हुन्। उनलाई अहिले पोस्ट अपरेटिभ केयर युनिटमा राखिएको छ। यसखालको जटिल र दुर्लभ स्वास्थ्य समस्याप्रति १० लाख जनसंख्यामा एकजनामा हुन सक्ने र यसको उपचार समेत केही सीमित अस्पतालमा मात्र हुने जनाइएको छ। पति र भाउजूले दिए अंग उनलाई ३५ वर्षीय श्रीमान् नीरचन्द्र भुजेलले कलेजो दान गरेका छन्। त्यस्तै ३२ वर्षीया भाउजू मञ्जुकुमारी क्षेत्रीले मिर्गौला दान गरेको अस्पतालले जनाएको छ। अंगदाता र ग्रहणकर्ताको तीनैजनाको एकसाथ शल्यक्रिया गरिएको हो। अंग ग्रहणकर्ता महिलाको दुवै मिर्गौला बिग्रेको थियो। उनलाई एकप्रकारको जन्मजात रोगका कारण मिर्गौला र कलेजोमा समस्या देखिएको अस्पतालले जनाएको छ। जसका कारण मिर्गौला बिग्रे पछि उनले डायलासिस सेवा लिइरहेकी थिइन्। डा बज्राचार्यले भने, कलेजोले एक खालको विशाक्त रसायन उत्पादन गरेका कारण दुवै मिर्गौला बिग्रिएको थियो। कलेजो पनि बिग्रिएका कारण दुवै अंग एकसाथ प्रत्यारोपण गर्नु परेको हो।शल्यक्रियामा किस्ट अस्पतालका वरिष्ठ शल्यचिकित्सक डा मुकुन्दराज जोशीको नेतृत्वमा शल्यक्रिया भएको हो। कलेजो ट्रान्सप्लान्ट सर्जन डा एकानन्द सिंह, कलेजो ट्रान्सप्लान्ट हेपाटोलोजिस्ट डा बरुण श्रेष्ठ, मिर्गौला ट्रान्सप्लान्ट सर्जन डा नारायण भुषाल, मिर्गौला ट्रान्सप्लान्ट नेफ्रोलोजिस्टद्वय डा सन्दीप क्षेत्री र डा कश्यप दाहाललगायतको वरिष्ठ चिकित्सकहरूको सहभागिता रहेको थियो। किस्ट अस्पतालले यसअघि १ सय १५ जनाभन्दा बढी व्यक्तिमा अंग प्रत्यारोपण गरिसकेको छ। शल्यक्रियामा भारतको इन्द्रअपोलो अस्पतालका प्रत्यारोपण सर्जनद्वय डा निरज गोयल, डा अरुणकुमार भेनुथुरिमिल्ल र एनेस्थेसियोलोजिस्ट डा सञ्जीव अनेजाको सहभागिता रहेको अस्पतालले जनाएको छ। उनी तीन वर्ष अघिदेखि मिर्गौला बिग्रेर डायलाईसिस गर्दै आएकी थिइन्। बिस्तारै कलेजो समेत बिग्रिएपछि तनावमा रहेकी सोनालाई अंगदान दिएर श्रीमान् र भाउजूले अल्पायुमै ज्यान जानबाट जोगाएका छन्।"
बन्यो १२०० मेगावाट प्रसारणको पूर्वाधार,"कालीगण्डकी र यसका सहायक नदीहरूमा निर्माण हुने जलविद्युत् आयोजनाको विद्युत् राष्ट्रिय प्रणालीमा समाहित गर्नका लागि यो करिडोर उपयोगी हुनेछ। काठमाडौं : कालीगण्डकी करिडोर २२० केभी डबल सर्किट प्रसारण लाइन निर्माण पूरा भएको छ। यो प्रसारण लाइन निर्माण पूरा भएसँगै करिब १२०० मेगावाटसम्म विद्युत् प्रसारणका लागि पूर्वाधार तयार भएको छ। कालीगण्डकी र यसका सहायक नदीहरूमा निर्माण हुने जलविद्युत् आयोजनाको विद्युत् राष्ट्रिय प्रणालीमा समाहित गर्नका लागि यो करिडोर उपयोगी हुनेछ। म्याग्दीको अन्नपूर्ण गाउँपालिका३ दाना सबस्टेसनबाट सुरु भई पर्वत, बागलुङ, स्याङ्जा, पाल्पा, रूपन्देही हुँदै नवलपरासी (बर्दघाट सुस्ता पश्चिम)को सुनवल नगरपालिका १३ भुमहीस्थित नयाँ बुटवल सबस्टेसनसम्मको करिब १ सय ४० किलोमिटर डबल सर्किट प्रसारण लाइन निर्माण पूरा भएको हो। नेपाल विद्युत् प्राधिकरणले प्रसारण लाइनलाई दुई खण्डमा विभाजन गरी निर्माण गरेको थियो। पहिलो खण्डअन्तर्गत दानादेखि पर्वतको कुश्मा नगरपालिका२ खुर्कोटसम्मको करिब ४० किलोमिटर प्रसारण लाइन निर्माण पूरा भई सञ्चालनमा आइसकेको छ। पहिलो खण्डमा नै खुर्कोटमा २२०१३२ केभी र दानामा २२०१३२३३ केभी सबस्टेसन निर्माण पूरा भई सञ्चालनमा छन्। दुवै सबस्टेसनमा १००१०० एमभीए क्षमताका पावर ट्रान्सफर्मर राखिएका छन्। दोस्रो खण्डअन्तर्गत कुश्माबाट नयाँ बुटवल सबस्टेसनसम्मको करिब ९० किलोमिटर प्रसारण लाइन निर्माण पूरा भई सोमबारबाट चार्ज गरी सञ्चालनमा ल्याइएको छ। यस खण्डमा २ सय ३६ टावर निर्माण गरिएको छ। सुनवल नगरपालिका१३ बडेराबाट नयाँ बुटवल सबस्टेसनसम्म २२० केभीको चार सर्किट (मल्टिसर्किट) लाइनका लागि टावरहरू निर्माण गरिएको छ। नयाँ बुटवलमा २२० केभीको सबस्टेसन निर्माण गरिएको छ। दोस्रो खण्ड सञ्चालनमा आएसँगै कालीगण्डकी करिडोर प्रसारण लाइन निर्माण पूरा भएको हो। प्राधिकरणका कार्यकारी निर्देशक कुलमान घिसिङले कालीगण्डकी करिडोर प्रसारण लाइन सञ्चालनमा आएपछि एकीकृत विद्युत् प्रणालीको विश्वसनीयता बढ्ने र नवलपरासी, रूपन्देहीलगायतका क्षेत्रको भोल्टेज सुधार हुने बताए। प्रसारण लाइनको क्षमताले नधान्दा कुश्मा सबस्टेसनबाट मोदीतर्फ थप विद्युत् पठाउन नसक्दा म्याग्दीमा सञ्चालित ४० मेगावाटको मिस्त्री खोला जलविद्युत् आयोजनाको पूरै विद्युत् प्रवाह हुन सकिरहेको थिएन भने लमजुङको दोर्दी खोला करिडोरमा निर्माण भएका आयोजनाको विद्युत् प्रसारणमा पनि समस्या थियो। कालीगण्डकी करिडोर सञ्चालनमा आएसँगै मिस्त्रीलगायतका आयोजनाको विद्युत् पूर्ण रूपमा प्रसारण गर्न सकिन्छ, कार्यकारी निर्देशक घिसिङले भने। त्यस क्षेत्रको विद्युत् प्रसारणको समस्या समाधान भएको छ, आयोजनाहरूबाट उत्पादित विद्युत् पूर्ण रूपमा प्रवाह हुने हुँदा देशभित्र खपत गरी अतिरिक्त भारतर्फ थप निर्यात गर्न सजिलो हुनेछ। दाना सबस्टेसनमा ४२ मेगावाटको मिस्त्री खोला, १४ मेगावाटको घार खोला, १३६ मेगावाटको थापा खोला र ५ मेगावाटको घलेम्दी खोला जलविद्युत् आयोजनाको ७४६ मेगावाट विद्युत् जोडिएको छ। उक्त आयोजनाबाट उत्पादित विद्युत् स्थानीय रूपमा खपत गरी बाँकी कालीगण्डकी करिडोर प्रसारण लाइन हुँदै नयाँ बुटवल सबस्टेसनतर्फ प्रवाह गरिएको छ। मुस्ताङ, म्याग्दीलगायतका जिल्लामा निर्माणाधीन तथा निर्माण हुने जलविद्युत् आयोजनाको विद्युत् पनि यही प्रसारण लाइनमा जोडी राष्ट्रिय प्रणालीमा समाहित गरिने छ। नेपाल सरकार तथा प्राधिकरणको लगानी र एसियाली विकास बैंकको दक्षिण एसिया उपक्षेत्रीय आर्थिक सहयोग (सासेक) अन्तर्गत विद्युत् प्रणाली विस्तार परियोजनाबाट प्राप्त सहुलियतपूर्ण ऋणमा कालीगण्डकी करिडोर प्रसारण लाइन आयोजना निर्माण गरिएको हो। आयोजनाको अनुमानित लागत करिब ११ अर्ब रुपैयाँ छ। देसभित्र खपत गरी अतिरिक्त विद्युत् सोही प्रसारण लाइनमार्फत भारततर्फ निर्यात गरिनेछ।"
त्रिपाल काण्ड : आधिकारिक बिलबिजकबिनै भुक्तानीको दबाब,"उच्च अदालत पाटनले आदेश दियो कागजपत्र हेरेर त्रिपालको भुक्तानी दिनु । तर, सहरी मन्त्रालयका कर्मचारी भन्छन् आधिकारिक बिलबिजक छैन, कसरी भुक्तानी दिनु ? ०७२ सालमा किनिएिका भनिएका त्रिपालको भुक्तानी दिन कर्मचारीले आनाकानी गरेपछि उच्च अदालतले कर्मचारीलाई अवहेलनामा सजाय नै तोक्यो । सर्वोच्चले उच्चको अवहेलनासम्बन्धी आदेश कार्यान्वयन नगर्न अन्तरिम दियो । तर, जसरी पनि त्रिपालको ७ करोडको भुक्तानी सहरीबाट दिलाउने दबाब कायमै छ । काठमाडौं : ०७२ वैशाख १२ गते मुलुकमा महाविनासकारी भूकम्प गयो। घरडेरा छोडेर राजधानीवासी त्रिपालमुनि सडकमा आए। हो, त्यही बेलाको त्रिपाल काण्ड को भुक्तानी विवाद भने अझै सुल्झेको छैन। त्यसबेला तीनवटा कम्पनीले २७ हजार ७ सय ९ थान त्रिपाल सहरी मन्त्रालयलाई उपलब्ध गराएको दाबी गरेका छन्। त्यसबापत उनीहरूले ७ करोड ३६ लाख रुपैयाँको माग दाबी गरेका छन्। तर, मन्त्रालयले भने त्रिपाल खरिद गरेको बिलबिजक आधिकारिक नभेटिएको भन्दै भुक्तानी दिन सकेको छैन। मन्त्रालयले भुक्तानी नदिएपछि कम्पनीहरू अदालत जाँदै भुक्तानीको आदेश ल्याउँदै आएका छन्। मन्त्रालयका कर्मचारीको भनाइ भने उही छ त्रिपाल खरिदको आधिकारिकबिलबिजक छैन। कसरी भुक्तानी दिनु ? यसैकारण, ७ वर्षदेखिको ७ करोडको त्रिपालको भुक्तानीको विवाद कायमै छ। महाविनाशकारी भूकम्पका बेला सहरी मन्त्रालयमा सचिव थिए अर्जुन कार्की। त्यसबेला कार्कीको ठाडो आदेशमा त्रिपाल खरिद गरिएको मन्त्रालयका कर्मचारी बताउँछन्। लक्की एएस इन्टरप्राइजेज, माता इन्टरप्राइजेज र दीप किरन प्रिन्टिग एन्ड टे्डर्सले त्यसै बेला २७ हजार ७ सय ९ त्रिपाल मन्त्रालयलाई उपलब्ध गराएको दाबी गर्दै आएका छन्। तर, त्यसबेला पाल खरिद गरेका बिलबिजक केही पनि नभेटिएको मन्त्रालयका कर्मचारीहरू बताउँछन्। त्रिपाल खरिद गरिएका भनिएका त्रिपालका लागि सार्वजनिक खरिद ऐननियमावलीका आधारभूत प्रक्रियाको कुनै पालना नभएको तथा मन्त्रालयको स्टोर शाखामा त्यस बेला भुक्तानी दाखिलाको कुनै रेकर्ड नभएको मन्त्रालयका कर्मचारीको भनाइ छ। ७ वर्षपछि बिलबिजक ०७२ सालमा आपूर्ति भएका भनिएका त्रिपालको ७ वर्षपछि मात्रै बिलबिजक जारी गरिएको मन्त्रालय स्रोतको भनाइ छ। मन्त्रालयले भुक्तानी नदिएपछि तीनवटै कम्पनी उच्च अदालत पाटन गए। उच्चले ०७९ कात्तिक २४ मा सबै प्रक्रिया पूरा गरेर भुक्तानी दिन आदेश दियो। उच्चको आदेशमा थियो बिलबिजक पेस गर्न लगाउनु, निवेदकले पेस गरेका बिलबिजकको आधिकारिकता एकिन गर्नु, निवेदकले आपूर्ति गरेको त्रिपालको वास्तविक परिणाम यकिन गर्नु, विपक्ष मन्त्रालयलाई दाखिला भएको त्रिपालको हुनुपर्ने गुणस्तरसमेत जाँचबुझ गरी निवेदकलाई वास्तविक भुक्तानी दिनुपर्ने रकम एकिन गरी भुक्तानीको विषयमा टुंगो लगाउनुपर्ने दायित्व पालना गर्नु भन्ने थियो। त्यसपछि लक्की एएस इन्टरप्राइजेज, माता इन्टरप्राइजेज र दीप किरन प्रिन्टिग एन्ड टे्डर्ससहित ५ वटा कम्पनीले ०७९ माघ २२ मा ७ करोड ६९ लाख ४२ हजार ६ भ्याट सहितको बिल पेस गरे। ०७२ सालको कारोबारको बिलको ०७९ मा मात्रै बिल जारी भएपछि मन्त्रालयका कर्मचारी झस्केका हुन्। जबकि, अजय शुभ ट्रेर्डस र इन्टरटेक टरपोलिन्सको ३२ लाख ६५ हजार ९०७ रुपैयाँको भ्याट बिल ०७२ वैशाखमा जारी भएको थियो। मन्त्रालयका कर्मचारी भन्छन् अख्तियारको मुद्दा किन खेप्नु ? सहरी विकास मन्त्रालयका कर्मचारीलाई त्रिपालको भुक्तानी दिँदा भ्रष्टाचारमा मुछिने भय छ। त्यसैकारण अदालतको आदेशको जोखिम मोलेरै भए पनि भुक्तानी दिन नसकिएको मन्त्रालय स्रोतको भनाइ छ। जबकि, उच्च अदालत पाटनले आफ्नो आदेश कार्यान्वयन किन नगरेको भन्दै मन्त्रालयका सचिव (हालै अवकाश पाएका) रवीन्द्रनाथ श्रेष्ठ, लेखा प्रमुख हिरा न्यौपाने र स्टोरकिपर युवराज गिरीलाई ५ सय जरिवाना तोक्यो। र, पनि मन्त्रालयका कर्मचारी भुक्तानी दिन तयार भएनन्। अर्कोतिर, त्यतिबेला मन्त्रालयले खरिद गरेका भनिएका त्रिपालको कारोबारमा भ्रष्टाचार भएको भन्दै अख्तियार दुरुपयोग अनुसन्धान आयोग, राष्ट्रिय सर्तकता केन्द्र लगायतले पनि छानबिन गरेका थिए। पछि, २०७२ भदौ २० गते सरकारलाई गैरकानुनी हानी भएको भन्दै अख्तियारले २ करोड ३६ लाखको बिगो दाबीसहित विशेष अदालतमा भ्रष्टाचार मुद्दा दायर गर्यो। मिलेमतोमा कम परिणाममा त्रिपाल आपूर्ति गरी बढी परिमाण देखाएको, कम गुणस्तरको त्रिपाललाई उच्च गुणस्तरको देखाएको र सानो साइजको त्रिपाललाई ठूलो साइजको देखाएर कम मूल्यका सामानको बढी मुख्य माग गर्ने र भुक्तानी दिने तारतम्य मिलाएको अख्तियारको आरोप पत्रमा उल्लेख थियो। उसले नेपाल उद्योग वाणिज्य महासंघका तत्कालीन निर्देशक हंसराम पाण्डेयलाई पनि प्रतिवादी बनाएको थियो। अजय शुभ ट्रेडर्सविरुद्ध १ करोड ४७ लाख २ सय ९३, माता इन्टरप्राइजेजविरुद्ध ८१ लाख ७६ हजार ५ सय ७६, दीप किरण प्रिन्टिङ एन्ड ट्रेडर्सविरुद्ध ३० लाख ३९ हजार ३ सय ६६, लक्की एएस इन्टरप्राइजविरुद्ध १ करोड २३ लाख २१ हजार ९५३ बिगो मागिएको थियो। त्रिपाल खरिदमा भ्रष्टाचार भएको अख्तियारको ठहर खण्ड। तर, विशेष अदालत र सर्वोच्च अदालतले भ्रष्टाचार ठहर गरेन। भुक्तानी नभइसकेकाले भ्रष्टाचार नठहरिएकाले मन्त्रालयका प्रशासन, लेखातर्फका उपसचिव, स्टोरकिपर र चारवटा आपूर्तिकर्तालाई सफाइ दिइयो। त्यसपछि आपूर्तिकर्ताले भुक्तानी पाऊँ भनी मन्त्रालयमा पटकपटक निवेदन दिए। तर, सक्कल बिलबिजक भने पेस गरेनन्। उल्टो अदालततिर नै गए। त्यसपछि भुक्तानी दिलाउ पाऊँ भनी आपूर्तिकर्ताहरूले उच्च अदालत पाटनमा रिट दायर गरे। त्यसपछि २०७८ चैत ९ गते उच्च अदालत पाटनले भुक्तानी दिनु भनी परमादेश जारी गरेको थियो। मन्त्रालयले रिट निवेदकको दाबीको सन्दर्भमा जाँचबुझ गरी बिलबिजक पेस गर्न लगाउनुपर्ने, निवेदनले परेको गरेको बिलबिजकको आधिकारिकता एकिन गर्नुपर्ने, निवेदकले आपूर्ति गरेको त्रिपालको वास्तविक परिणाम यकिन नगर्ने, विपक्षी मन्त्रालयमा दाखिला भएको त्रिपालको हुनुपर्ने गुणस्तरसमेत जाँचबुझ गरी निवेदकलाई वास्तविक रूपमा भुक्तानी दिनुपर्ने रकम यकिन गरी भुक्तानीको विषय टुंगो लगाउनुपर्ने दायित्व पालना गर्नुपर्ने उल्लेख अदालतको आदेशमा उल्लेख छ। अख्तियारी नै नपाई खरिद मन्त्रिपरिषद्ले ०७२ वैशाख १७ गते भूकम्प प्रभावितका लागि आवश्यक पर्ने टेन्ट र टारपोलिन खरिद गर्ने अख्तियारी मन्त्रालयलाई दिएको थियो। तर, त्यसअघि नै अर्थात् (वैशाख १३, १४, १५ र १६ गते) त्रिपाल किनेर बाँडेको भन्दै तत्कालीन सचिव कार्कीले टिप्पणी सदर गरेका थिए। तर, मन्त्रालय स्रोत भन्छ अख्तियारी नै नपाई के आधारमा त्रिपाल खरिद गरियो ? तत्कालीन सचिव कार्कीको मौखिक आदेशको भरमा आन्तरिक व्यवस्थापन शाखाबाट पहिलो चरणमा सोझै त्रिपाल खरिद गरिएको सचिवको टिप्पणीमा उल्लेख छ। त्यसैकारण आपूर्तिकर्ताको कोटेसनको परिणाम, मूल्यको आधारमा टिप्पणी उठाउन र स्वीकृति भएको, माग फाराम खरिद आदेश, दाखिला हस्तान्तरणसम्बन्धी प्रचलित प्रावधान पूरा नभएको मन्त्रालयका कर्मचारी बताउँछन्। खरिद सम्झौता र कार्यादेशबिनै कारोबार भएको भनिएकाले अदालतको आदेशको भरमा मात्रै भुक्तानी दिन नसकिने मन्त्रालयका कर्मचारी बताउँछन्। त्रिपाल काण्डको भुक्तानीका कारण सहरी मन्त्रालयमा सचिव र अरू कर्मचारी आउनै डरलाग्दो अवस्था रहेको कर्मचारीको गुनासो छ। नयाँ कर्मचारी आउनासाथ मानहानीको हतियार काँधमा झुन्डिन थालेपछि मन्त्रालयमा कर्मचारी आउनै डरलाग्दो अवस्था भयो, मन्त्रालयका एक अधिकृतले भने। मुद्दैमुद्दा उच्च अदालत पाटनले भुक्तानीका लागि परमादेश जारी गरेपछि मन्त्रालयले भुक्तानीका विषयमा छानबिन गर्न समिति बनायो। ०७९ असार १५ मा सचिवस्तरीय निर्णयबाट कामु सुई रमेश थपलियाको संयोजकत्वमा ५ सदस्यीय समिति बन्यो। समितिले ०७९ भदौ १३ मा प्रतिवेदन बुझायो। उसले भुक्तानीमा कानुनी अड्चन रहेको निष्कर्ष निकाल्यो। तर, उच्च अदालत पाटनले भुक्तानी दिन आफूले जारी गरेको परमादेश कार्यान्वयन नगरेको भन्दै ०७९ भदौ २९ मा मन्त्रालयका सचिव, लेखाप्रमुख र स्टोरकिपरलाई मानहानी गरेको ठहर गर्यो। अवहेलनामा कारबाही गर्न आदेश दियो। त्यसपछि २०७९ माघ ३ गते सचिवस्तरको निर्णयबाट उच्च अदालत पाटनको फैसला कार्यान्वयन सम्बन्धमा अध्ययन गरी प्रतिवेदन बनाउन समिति बन्यो। आपूर्तिकर्ता मध्येबाट माता इन्टरप्राइजेजका सञ्चालक कृष्णहरि चौलागाईंसमेतले भुक्तानीको जानकारी पाऊँ भन्दै ०७९ पुस २६ मा मन्त्रालयमा फेरि निवेदन दिए। त्यसपछि मन्त्रालयले ०७९ माघ २० मा बिलबिजक माग गर्यो। ०७९ माघ २२ मा ५ वटा आपूर्तिकर्ताले बिल पेस गरे। ३ वटा आपूर्तिकर्ताले भने ०७९ माघ २२ मा जारी भएको भ्याट बिल पेस गरे। मन्त्रालयले ती बिलको आधिकारिता जाँच गर्न बाँकी नै रहेको जनाएको छ। तर, उच्च अदालतले ०८० जेठ ४ गते अर्को पत्र पठायो। जसमा यसअघि नै मानहानी तोकिएका पदाधिकारीलाई जरिवाना बैंक दाखिला गराउने र भुक्तानीको कारबाही यथाशीघ्र टुंगो लगाउनका लागि वर्तमान सचिवलाई लेखी पठायो। माता इन्टरप्राइजेज लगायतका आपूर्तिकर्ताले फेरि यथाशीघ्र भुक्तानी पाउँ भनी सचिवलाई पत्र लेखे। मन्त्रालयले भने उच्च अदालत पाटनले मानहानीसम्बन्धी गरेको आदेशविरुद्ध सर्वोच्चमा रिट दायर गरे। सर्वोच्चको न्यायाधीश हरि फुयाँलको एकल इजलासले ०८० साउन ११ गते उच्च अदालत पाटनको मानहानीको जरिवानासम्बन्धी फैसला कार्यान्वयन नगर्न अन्तरिम आदेश दियो। त्यसपछि भने केही राहत महसुस भएको मन्त्रालयका कर्मचारी बताउँछन्। भुक्तानी नदिएको भन्दै उच्च अदालत पाटनले दिएको आदेश कार्यान्वयन नगर्न सर्वोच्चबाट भएको अन्तरिम आदेश। तीन कम्पनीले २०७२ वैशाखमा कुनै भ्याट बिल नै नतिरेको आन्तरिक राजस्व विभागमा आपूर्तिकर्ता तीनवटै कम्पनीले पेस गरेको विवरणमा ०७२ साल वैशाखमा कुनै सामग्री किनेको देखिएको छैन। सहरी विकास तथा भवन निर्माण विभागले बिलबिजकको आधिकारिकता सम्बन्धमा विभागसँग विवरण मागेको थियो। विभागले २०७२ वैशाख महिनामा ती कम्पनीले सहरी विकास मन्त्रालयलाई कुनै पनि सामान खरिद गरेको भ्याट, बिलबिजक विवरण अभिलेखमा नरहेको जनाएको छ। तर, तीनवटै कम्पनीले भने त्यही बेला मन्त्रालयलाई त्रिपाल बेचेको भन्दै भुक्तानी माग गरिरहेका छन्। शक्ति र पहुँचका आधारमा ती कम्पनीहरूल भुक्तानीका लागि ताकेता गर्न छाडेका छैनन्। यसैकारण उनीहरूविरुद्ध कर छलीमा अनुसन्धान हुन सक्ने मन्त्रालयका अधिकारीहरू बताउँछन्। तत्कालीन सचिवको हचुवाको भरमा निर्णय मन्त्रालयका तत्कालीन सचिव अर्जुन कार्कीले हचुवाका भरको गरेको निर्णयले यस्तो स्थिति आएको मन्त्रालयका कर्मचारीहरू बताउँछन्। कार्कीले बिना दाखिला, बिना बिलबिजक भुक्तानी दिन टिप्पणी उठाएका थिए। तर, बिना बिलबिजक भुक्तानी नदिने पक्षमा मन्त्रालयका कर्मचारी छन्। मन्त्रालयले अदालतमार्फत यो विषयलाई किनारा लगाउने मनसाय राखेको छ। तत्कालीन सहरी सचिव अर्जुन कार्कीले हचुवाका भरमा त्रिपाल खरिदसम्बन्धी गरेको निर्णय। भुक्तानी दिलाउन रजिस्टारको ताकेता उच्च अदालत पाटनका रजिस्ट्रारले मन्त्रालयलाई तुरुन्त भुक्तानी दिन निर्देशन दिएका छन्। उच्च अदालतका रजिस्टारले जरिवानाको दाखिला गरी फैसलाबमोजिम बिल भुक्तानीको कारबाही यथाशीघ्र टुंगो लगाइदिन मुख्यसचिवलाई पत्राचार नै गरेका थिए। यस अदालतबाट फैसलाआदेशबमोजिम निवेदकहरूको त्रिपालको बिल सहरी विकास मन्त्रालयबाट तुरुन्त भुक्तानी गरी अदालतको फैसलाको यथोचित सम्मान गरी फैसला कार्यान्वयन गर्नुगराउनु भनी सहरी विकास मन्त्रालय, ऐका वर्तमान सचिव र ऐका प्रशासन शाखा प्रमुखलाई निर्देशन गरी दिन हुन सादर अनुरोध छ, उच्च अदालतका रजिस्ट्रारले मुख्य सचिवलाई लेखेका थिए। त्रिपालको भुक्तानी दिन उच्च अदालत पाटनको आदेश कार्यान्वयन नगरेको भन्दै उच्च अदालतका रजिष्ट्रारले मुख्यसचिवलाई लेखेको पत्र। रजिस्टारले अदालतको फैसला र आदेशबमोजिम वर्तमान सचिव, आर्थिक प्रशासन शाखा प्रमुख, स्थोर किपरबाट पाँच सय जरिवाना सजाय असुल गरी नेपाल बैठक लिमिटेड तथा एनआईसी एसिया बैंक लिमिटेडमा रहेको खातामा रकम जम्मा गरी गराई भौचरसमेत अदालतमा उपलब्ध गराई दिन पहल गरिदिन मुख्यसचिवलाई पत्राचार गरेको देखिन्छ। उनको पत्रमा अदालतको आदेशबमोजिमको त्रिपालको वास्तविक संख्या मूल्य एकिन गर्ने, बिलबिजकको आधिकारिकता एकिन गर्ने लगायत विषयसमेत समेटिएका छैनन् । अदालतले मन्त्रालयका सचिव, लेखाप्रमुख लगायतलाई फैसला कार्यान्वयन नगरेको भन्दै अवहेलना मुद्दा पनि चलाएको छ। त्यति मात्र होइन राष्ट्रपतिका कानुनी सल्लाहकार एवं वरिष्ठ अधिवक्ता बाबुराम कुँवर नै आपूर्तिकर्ताको तर्फबाट वकालत गरिरहेका छन्। उनको आडमा पनि आपूर्तिकर्ताले चलमल बढेको देखिन्छ। चौतर्फी दबाब र चेपुवाकाबीच पनि मन्त्रालयले भुक्तानी दिन मानिरहेको छैन। उसले नमान्नुमा धेरै कारणहरू देखिएका छन्। तर, पनि भुक्तानी नदिँदा अदालतको मानहानीको सजायमा मन्त्रालयका पदाधिकारीले पाउने देखिन्छ।"
"चार्टर फ्लाइटको रुट पाइएन, उद्धारमा ढिलाइ","इजरायलमा फ्लाई दुबई, टर्किस एयरलायन्स, एयर इन्डिया, कतार एयरलायन्सको उडान भने भइरहेको छ। काठमाडौं : चार्टर फ्लाइटका लागि रुट नपाइएपछि इजरायलबाट नेपालीको उद्धारमा ढिलाइ हुने भएको छ। विद्रोही समूह हमासको आक्रमणपछि इजरायलमा रहेकाहरूले जतिसक्दो चाँडो उद्धार गरिदिन आग्रह गरिरहेका छन्। तर, जहाज तयारी अवस्थामा राखिए पनि हवाई रुट नपाइएका कारण जहाज पठाउन नसकिएको सरकारले जनाएको छ। परराष्ट्रमन्त्री एनपी साउदले इजरायलका विदेशमन्त्री एली कोहेनलाई मंगलबार टेलिफोन गरेर इजरायलमा रहेका नेपालीलाई फर्काउन र मृतकको शव ल्याउने प्रक्रियामा सहजीकरण गरिदिन आग्रह गरेका छन्। परराष्ट्र मन्त्रालयका प्रवक्ता सेवा लम्सालले हवाई रुट खुल्नेबित्तिकै उद्धाररका लागि जहाज पठाइने बताइन्। विमान सेवा नखुलेकै कारण नेपालबाट जहाज नपठाएका हुन्, लम्सालले भनिन्, रुट पाउनेबित्तिकै उद्धारमा जहाज पठाउने तयारी अवस्थामा छौं। हमासको आक्रमणबाट १० जना नेपाली विद्यार्थीको ज्यान गएको थियो। बाँकी विद्यार्थी र नेपालीहरूले सरकारको उपस्थिति खोजिरहेका छन्। परराष्ट्र प्रवक्ता लम्सालले संवेदनशील क्षेत्रबाट इजरायलस्थित नेपाली दूतावासले पनि हवाईसेवा नै अवरुद्ध भएकाले नेपालबाट विमान ल्याएर उद्धारर गर्ने सम्भावना तत्काल नरहेको बताएको छ। राजदूत कान्ता रिजालले भनिन्, यहाँ (इजरायल) को अवस्था संवेदनशील छ। सुरक्षाकै कारणले इजरायलमा विमानबाट उद्धार गर्न कठिनाइ छ। त्यहाँको अवस्था सहज बनेसँगै उद्धारको काम अघि बढाइने उनले जनाइन्। सरकारले नेपाल एयरलाइन्स र हिमालय एयरलाइन्सका विमान पठाएर आफ्ना नागरिकको उद्धार गर्ने तयारी गरेको छ। परराष्ट्र मन्त्रालयका अनुसार ३ सय ८० जनाले स्वदेश फिर्ता हुन् अनलाइन रजिस्ट्रेसन गरेका छन्। तर, गैरआवासीय नेपाली संघ (एनआरएन) का अध्यक्ष श्रीकृष्ण भण्डारीले विदेशी कम्पनीका जहाजहरू आवतजावत भइरहेकाले ती जहाजमार्फत नेपालीको उद्धार गर्न सकिने बताए। उनले फ्लाई दुबई, टर्किस एयरलायन्स, एयर इन्डिया, कतार एयरलायन्सको उडान भइरहेकाले ती जहाजमार्फत नेपालीको उद्धार गर्न सकिने बताए। हामीले फ्लाई दुबईसँग कुराकानी गर्दा दैनिक ३०४० जनाको दरले पठाउनुस्, हामी लान्छौं भन्नुभएको थियो, एनआरएनका अध्यक्ष भण्डारीले भने, राजदूतावास चार्टर विमानको अडानमा छ। पैसा खर्च गरेर भए पनि आफ्ना नागरिक फिर्ता लैजाऊँ भन्नेमा न नेपाल सरकार देखिन्छ, न राजदूतावास। परराष्ट्रमन्त्री साउदको आग्रह कोहेनलाई परराष्ट्रमन्त्री एनपी साउदले इजरायलमा रहेका नेपालीको उद्धार कार्यमा, मृतकको शव ल्याउन र सम्पर्कविहीनको खोजी कार्यमा सहयोग गरिदिन इजरायलका विदेशमन्त्री एली कोहेनसँग आग्रह गरेका छन्। परराष्ट्रमन्त्री साउदले मंगलबार विदेशमन्त्री कोहेनसँग टेलिफोन कुराकानीमा यस्तो आग्रह गरेका हुन्। परराष्ट्रमन्त्री साउदले हमासको आक्रमणमा परी मृत्यु भएका नेपाली नागरिकको शव नेपाल फिर्ताका लागि आवश्यक समन्वय र सहजीकरण गरिदिन आग्रह गरेका थिए। यहाँ (इजरायल) को अवस्था संवेदनशील छ। सुरक्षाकै कारणले इजरायलमा विमानबाट उद्धार गर्न कठिनाइ छ ।कान्ता रिजाल, राजदूत मृतकहरूको पार्थिव शरीर ल्याउन थोरै ढिलाइले पनि घरपरिवारका सदस्यहरूमा झन् पीडा थप्ने छ, परराष्ट्रमन्त्री साउदले विदेशमन्त्री कोहेनसँग आग्रह गरेका थिए, तसर्थ शवहरू नेपाल फिर्ताका लागि आवश्यक समन्वय र सहजीकरण गरिदिन आग्रह गर्छु। त्यसका लागि इजरायलमै स्थित नेपाली दूतावासले आवश्यक समन्वय गर्नेछ। मन्त्री साउदले आक्रमणमा परी घाइते भएका चार जना नेपाली नागरिकको स्वास्थ्य उपचार र हेरचाहमा सहयोग गरिदिन पनि इजरायल सरकारसँग आग्रह गरेका थिए। उनले आक्रमणपछि सम्पर्कविहीन भएका एक नेपाली नागरिकको अवस्था पत्ता लगाइदिन पनि अनुरोध गरेको मन्त्रालयले जनाएको छ। परराष्ट्रमन्त्री साउदले नेपाल फिर्ता हुन चाहनेको विवरण संकलन भइरहेको र फर्कन चाहनेका लागि सहजीकरण गरिदिन पनि विदेशमन्त्रीसँग आग्रह गरेका थिए। जवाफमा इजरायली विदेशमन्त्री कोहेनले मृतक नेपाली नागरिकको शव नेपाल पठाउन, इजरायलमा रहेका नेपालीको सुरक्षा गर्न र घर फर्किन चाहनेका लागि आफ्नो सरकारले उच्चतम् सहयोग गर्ने आश्वासन दिएका थिए। मृतकको शव ल्याउन निर्देशन संसद्को अन्तर्राष्ट्रिय सम्बन्ध तथा पर्यटन समितिले इजरायलमा हमास विद्रोहीको आक्रमणमा मारिएका १० नेपालीको शव तत्काल नेपाल ल्याउने व्यवस्था मिलाउन प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई निर्देशन दिएको छ। समितिको मंगलबारको बैठकले हमासको आक्रमणपछि इजरायलमा बेपत्ता भएका नेपालीको खोजी कार्य अघि बढाउन र नेपाल आउन चाहनेलाई फिर्ता ल्याउनका लागि समन्वय र पहलकदमी लिने निर्देशन दिएको हो। समिति सभापति राजकिशोर यादवले अकल्पनीय घटनाबाट निधन भएका नेपालीहरूको शव यथाशीघ्र स्वदेश ल्याउन, घाइतेहरूको शीघ्र स्वास्थ्य उपचार गर्न, बेपत्ता भएकाहरूको खोजी गर्न, अप्ठ्यारोमा परेका नेपालीको उद्धार एवं सुरक्षित स्थानमा स्थानान्तरण गर्न, पीडित परिवारलाई राहतको व्यवस्था गर्न, स्वदेश फिर्तीको चाहना राख्ने नेपालीलाई तत्काल फिर्तीको प्रबन्ध पहल गर्न समिति सरकारलाई निर्देशन दिएका थिए। बैठकमा सहभागी अर्का सांसद प्रकाशमान सिंहले पनि इजरायलमा रहेका नेपालीको उद्धाररका लागि नेपाल सरकारले यथाशक्य छिटो लाग्नुपर्ने बताएका थिए।"
नेपाल फिनल्यान्ड चेम्बर दोस्रो वर्षमा,"चेम्बरका अध्यक्ष मुकुन्दप्रसाद तिमल्सिनाले दुई मुलुकबीच व्यापार, शिक्षा, संस्कृतिजस्ता क्षेत्रमा सुमधुर सम्बन्ध रहेको बताए। उनले भविष्यमा दुई मुलुकबीचको सहकार्य थप सुदृढ हुने विश्वास व्यक्त गरे। काठमाडौं : नेपाल फिनल्यान्ड चेम्बर अफ कमर्स एण्ड इन्डस्ट्रिजको पहिलो वार्षिक साधारणसभा सम्पन्न भएको छ। काठमाडौँको होटल र्याडिसनमा चेम्बरको साधारणसभा मंगलबार भएको हो। चेम्बरका अध्यक्ष मुकुन्दप्रसाद तिमल्सिनाले दुई मुलुकबीच व्यापार, शिक्षा, संस्कृतिजस्ता क्षेत्रमा सुमधुर सम्बन्ध रहेको बताए। उनले भविष्यमा दुई मुलुकबीचको सहकार्य थप सुदृढ हुने विश्वास व्यक्त गरे। कार्यक्रमका विशेष अतिथि नेपाल चेम्बर अफ कमर्सका पूर्वअध्यक्ष राजेशकाजी श्रेष्ठले दुई मुलुकबीचको व्यापारिक सम्बन्धलाई थप विस्तार गर्नुपर्नेमा जोड दिए। उक्त कार्यक्रममा नेपालका लागि फिनल्यान्डकी राजदूत रिना रिक्का हेक्काले आगामी दिनमा साझा हितलाई मध्यनजर गर्दै द्विपक्षीय सहकार्यलाई अघि बढाइने बताइन्। कार्यक्रममा दुई मुलुकबीचको सम्बन्धमा योगदान पुर्याउने रूपक राजवंशी, नरेश श्रेष्ठ, उत्तम सिलवाल र उषा चापागाईंलाई सम्मान गरिएको थियो।"
इजरायलमा मारिएका साहको परिवारलाई मधेस सरकारले ५ लाख दिने,"मुख्यमन्त्री सरोजकुमार यादवले मङ्गलबार साँझ एक शोक वक्तव्यमार्फत मृतक परिवारमा समवेदना व्यक्त गर्दै पीडित साह परिवारलाई प्रदेश सरकारको तर्फबाट सो राहत प्रदान गरिने जानकारी दिए। जनकपुरधाम : मधेस प्रदेश सरकारले इजरायलमा आतङ्ककारी सङ्गठन हमासको आक्रमणमा परी ज्यान गुमाउन पुगेका धनुषाको लक्ष्मीनिया गाउँपालिका४ सपहीका २२ वर्षीय आनन्द साहको परिवारलाई पाँच लाख राहतस्वरुप दिने भएको छ। मुख्यमन्त्री सरोजकुमार यादवले मङ्गलबार साँझ एक शोक वक्तव्यमार्फत मृतक परिवारमा समवेदना व्यक्त गर्दै पीडित साह परिवारलाई प्रदेश सरकारको तर्फबाट सो राहत प्रदान गरिने जानकारी दिए। मुख्यमन्त्री यादवले आक्रमणमा परी ज्यान गुमाउन पुगेका १० नेपाली युवाप्रति श्रद्धाञ्जलि व्यक्त गर्दै युद्धमा सामेल नभएका निहत्था र निर्दोष व्यक्तिमाथि आक्रमण हुनु हमासको संवेदनहीन र अमानवीय कृत्यको सङ्ज्ञा दिए। विज्ञप्तिमा भनिएको छ , 'त्यस आक्रमणले १० परिवारको सपना भताभुङ्ग भएको छ। त्यो घटनाले हामी नेपाली शोकमग्न छौँ। असमयमा अनाहक ज्यान गुमाउने युवाहरूप्रति हार्दिक श्रद्धासुमन व्यक्त गर्दै शोकसन्तप्त परिवारलाई यो महाविपत्तिको असह्य पीडा र वेदना सहन गर्ने शक्ति मिलोस् भनी प्रार्थना गर्दछु।'"
"सरकारले वार्तामा बोलायो, कर्मचारी भने सशंकित","काठमाडौंं : संघीय मामिला तथा सामान्य प्रशासन मन्त्रालयले आन्दोलनरत स्थानीय तहका कर्मचारीलाई वार्ताको लागि आह्वान गरेको छ। उनीहरूलाई आन्दोलन स्थगित गरेर वार्तामा आउन आह्वान गरिएको छ। मन्त्रालयले स्थानीय तह कर्मचारी केन्द्रीय संघर्ष समिति र स्थानीय तह कर्मचारी संयुक्तलाई वार्तामा बोलाएको हो। तर, आन्दोलनरत स्थानीय तहका कर्मचारीले आधिकारिक पत्र नआएसम्म वार्तामा नबस्ने बताएका छन्। स्थानीय तह कर्मचारी केन्द्रीय संघर्ष समितिका महासचिव विजय देवकोटाले सरकारले आधिकारिक रूपमा वार्ता टोली बनाएर आह्वान गरेमा आफूहरू वार्ताको लागि तयार भएको बताए। सरकारले आधिकारिक वार्ता टोली बनाउनु पर्यो, हामी वार्ताको लागि तयार नै छौं, उनले भने, मन्त्रालयले विज्ञप्ति निकालेकै भरमा कसरी वार्तामा जाने ? उनले आइतबार मन्त्रालयका अधिकारीसँग सामान्य अनौपचारिक छलफल भएको जानकारी दिए। उनले भने, हिजो अनौपचारिक छलफल भएको हो, तर औपचारिक वार्तामा बस्न वार्ता कमिटी बनाएपछि मात्रै बस्ने जवाफ दिएर फर्कियौं। संघर्ष समिति महासचिव देवकोटाले मन्त्रालयको आह्वानको विषयमा छलफल गरेर टुंगोमा पुग्ने बताए। उनले सरकारले नै वार्ताको लागि बोलाउनु पर्ने मन्त्रालयले विज्ञप्ति जारी गरेर झारो टार्न खोजेको होकी भन्दै आशंका व्यक्त गरे। सघर्ष गर्ने एउटा वार्ताको अर्कोलाई पनि बोलाएको भन्दै कर्मचारी नै छक्क परेका छन्। हामी सडकमा त स्थानीय तह कर्मचारी संघर्ष समिति मात्रै छ, कसरी अर्को संस्थालाई वार्ताको लागि बोलाइयो, त्यो संस्थाले कहाँ आन्दोलन गरेको छ ?, उनले प्रश्न गरे। मन्त्रालयले भने स्थानीय तहका कर्मचारीका माग सम्बन्धमा छलफल गरी उपयुक्त निकास निकाल्न मन्त्रालय सकारात्मक रहेको भन्दै कतिपय नीतिगत विषयहरू सम्बोधन भइसकेका र सम्बोधन हुन नसकेका विषयमा थप छलफलबाटै समस्याको सम्बोधन गर्न सकिने भन्दै वार्तामा बोलाएको जनाएको छ। मन्त्रालयले जारी गरेको विज्ञप्तिमा भनिएको छ केही दिनदेखि स्थानीय तहबाट हुने सेवा प्रवाह रोकी स्थानीय तह कर्मचारी केन्द्रीय संघर्ष समिति र स्थानीय तह कर्मचारी संयुक्त माग कार्यान्वयन परिचालन समितिको नामबाट विभिन्न मागहरू राखी काठमाडौंं केन्द्रित विरोध कार्यक्रम सञ्चालन हुँदै आएको जानकारी भएपश्चात मन्त्रालयले समितिका प्रतिनिधिलाई छलफलमा बोलाइएको, मिति २०८००६२२ गतेका दिन यस मन्त्रालयका मन्त्रीज्यूको उपस्थितिमा छलफल समेत भएको छ। स्थानीय तहका कर्मचारीका मागका सम्बन्धमा छलफल गरी उपयुक्त निकास निकाल्न मन्त्रालय सकारात्मक छ। कतिपय नीतिगत विषयहरू सम्बोधन भई सकेका र सम्बोधन हुन नसकेका विषयमा थप छलफलबाटै समस्याको सम्बोधन गर्न सकिने भएकाले हाल भइरहेको विरोध प्रदर्शनलाई स्थगन गरी छलफल र सम्वादमा आउन तथा आ आफ्नो कार्यस्थलमा फर्की आम नागरिकमा सेवा प्रवाह सूचारु गर्न मन्त्रालयसम्बद्ध सबैमा अनुरोध गर्छ । संघीय मामिला तथा सामान्य प्रशासन मन्त्रालयको विज्ञप्ति । मन्त्रालयको आह्वानपश्चात आन्दोलनरत कर्मचारीले जारी गरेको विज्ञप्ति"
"नेपालीहरूको शव इजरायल सरकारको संरक्षणमा छ, अज्ञात रहेका बिपिनको खोजीकार्य भइरहेको छ : परराष्ट्र मन्त्रालय","काठमाडौं : सरकारले हमास आक्रमणबाट ज्यान गुमाएका नेपालीहरूको शव इजरायल सरकारको संरक्षणमा रहेको जानकारी दिएको छ। बुधबार परराष्ट्र मन्त्रालयले पत्रकार सम्मेलन गर्दै दस जना नेपालीहरूको शव इजरायल सरकारको संरक्षणमा रहेको बताएको छ। परराष्ट्र मन्त्रालयकी प्रवक्ता सेवा लम्सालले इजरायल सरकारले हस्तान्तरण गरेलगत्तै नेपालीहरूको शव नेपाल ल्याएर परिवारको जिम्मा लगाउने बताइन्। 'इजरायलमा ज्यान गुमाएका नेपालीहरूको शव त्यहाँको सरकारको संरक्षणमा छ। शव हस्तान्तरणपश्चात उच्च प्राथमिकता साथ नेपाल ल्याई परिवारलाई जिम्मा लगाउनेछौं,' उनले भनिन्। त्यस्तै हालसम्म अज्ञात रहेका बिपिन जोशीको खोजीकार्य तीव्र पारिएको प्रवक्ता लम्सालले बताइन्। 'अज्ञात स्थानमा रहेका बिपिनको हकमा खोजी कार्य तीव्र पारिएको छ। इजरायल सरकारले उनको खोजीकार्यमा सघाइरहेको छ,' उनले भनिन्। उनले हालसम्म ३५० भन्दा बढीले इजरालयस्थित नेपाली दूतावासमा विवरण टिपाएको बताइन्। त्यसमध्ये २८८ जना नेपाल फर्किन चाहेको बताइन्। 'नेपाल फर्किन चाहनेहरूका लागि आजै नेपाल एयरलायन्सको विमान त्यसतर्फ जाँदैछ। वाइडबडीमा भ्याएसम्म त्यहाँबाट हामीले नेपालीको उद्धार गर्नेछौं,' उनले भनिन्। उनले इजरायल घटनामा सरकारले आफ्नो क्षमताले भ्याएसम्म काम कारबाहीहरू गरिरहेको बताइन्।"
एमालेको राम्रा काम देखेर अरु दलहरू अतालिए : केपी ओली,"काठमाडौं : नेकपा एमालेका अध्यक्ष केपी ओलीले एमालेले गरेको राम्रा कामका कारण अरु दलहरु अतालिएको बताएका छन्। बुधबार जनकपुरमा एमाले मधेस प्रदेशको प्रथम अधिवेशन उद्घाटन गर्दै ओलीले एमालेका कामबाट आफ्नो भविष्य अन्धकार देख्नेहरू अतालिएको बताए। यसअघिको एमाले सरकारले मुलुकको विकास र जनताका लागि असाधारण काम गरेको उनले बताए। उनले हुलाकी राजमार्गको काम गरेको र हजारौं पुल निर्माण गरेको दाबी गरे। तराईमा सिचाइको पहुँच पुराउन सुनकोशी मरिन डाइभर्सन ल्याएर बारा, रौटहट, धनुषालगायतका १ लाख ८५ हजार बिगाहा जमिनमा सिचाइको व्यवस्था गरेको र एमाले सरकारमा गएपछि तराईको सिचाइको समस्या सदाका लागि अन्त्य गर्ने दाबी गरे। एमाले सरकारले नै रेल किनेर सञ्चालनमा ल्याएको उनले बताए। एमाले अध्यक्ष ओलीले २०८४ मा नेकपा एमालेको एकल बहुमत एकमात्र अभियान रहेको बताए। उनले सहमतिमा अधिवेशन सम्पन्न गरी एकताको उदाहरण प्रस्तुत गर्न र २०८४ मिशन सफल गर्ने योग्य नेतृत्व छान्न निर्देशन दिए।"
बालबालिकाको अधिकार स्थापित गर्न थप लगानी गर्छौं : मन्त्री आचार्य,"काठमाडौं : महिला, बालबालिका तथा ज्येष्ठ नागरिक मन्त्री सुरेन्द्रराज आचार्यले बालबालिकाको अधिकार स्थापित गर्न राज्यले थप पहल र लगानी गर्ने प्रतिवद्धता जनाएका छन्। अन्तर्राष्ट्रिय बालिका दिवसका अवसरमा राष्ट्रिय बालअधिकार परिषद्ले बुधबार काठमाडौंमा आयोजना गरेको कार्यक्रममा मन्त्री आचार्यले बाल अधिकारको सचेतनाकोका साथै बालबालिकाको अधिकार स्थापीत गर्न राज्यले थप पहल र लगानी गर्ने प्रतिबद्धता जनाएका हुन्। उनले सचेतनाको अभावका कारण गर्भमै लिङ्गको पहिचान गर्ने, बालबालिका हराउने र जोखिममा पर्ने, बालविवाहमा पर्ने विविध समस्याहरुको न्यूनीकरणका लागि सरकार गम्भीर रहेको जिकिर गरे। बालअधिकारको सुनिश्चितताका लागि तीनवटै तहका सरकारबीच सहकार्य र समन्वय हुनुपर्ने उनको भनाइ छ। त्यस्तै मन्त्री आचार्यले बालअधिकारसम्बन्धी अन्तर्राष्ट्रिय महासन्धि र राष्ट्रिय ऐन, नियम र नीतिको कार्यान्वयनमा सवै पक्ष गम्भीर हुनुपर्ने जिकिर गरे। सन् २०११ देखि हरेक अक्टुबर ११ मा अन्तर्राष्ट्रिय बालिका दिवस मनाइने गरिएको हो। दिवसको यस बर्षको नारा बाल अधिकारमा लगानी : हाम्रो नेतृत्व र सहज जीवनयापन रहेको छ।"
प्रविधिमा पर्याप्त लगानी नहुँदा अपेक्षित गतिमा विकास हुन सकेन : राष्ट्रपति पौडेल,"काभ्रे : राष्ट्रपति रामचन्द्र पौडेलले प्रविधिको क्षेत्रमा पर्याप्त लगानी गर्न नसकेका कारण नेपाल अपेक्षित गतिमा विकासको मार्गमा अघि बढ्न नसकेको बताएका छन्। बुधबार काभ्रेपलाञ्चोकको धुलिखेलमा रहेको काठमाडौं विश्वविद्यालयको नेपाल टेक्नोलोजी इनोभेसन सेन्टर भवनको उद्घाटन गर्दै राष्ट्रपति पौडेलले इतिहासका महत्वपूर्ण कालखण्डमा प्रविधिको क्षेत्रमा पर्याप्त लगानी गर्न, प्राविधिक, वैज्ञानिक एवं व्यवस्थापकीय जनशक्ति उत्पादन गर्न र युगसापेक्ष प्रविधिको विकास गर्न पछि परेको कारण नेपाल अपेक्षित गतिमा विकासको मार्गमा अघि बढ्न नसकेको बताए। राष्ट्रपति पौडेलले भावी पुस्तालाई प्रविधियुक्त बनाउन र विश्व बजारमा प्रतिस्पर्धी तुल्याउन आवश्यक भएको बताए। राष्ट्रपति पौडेलले काठमाडौं विश्वविद्यालयअन्तर्गतको केन्द्रले राष्ट्रलाई आवश्यक पर्ने दक्ष प्राविधिक जनशक्ति उत्पादन गर्ने विश्वास व्यक्त गरे। जलवायु परिवर्तन, भूमण्डलीकरण र आर्टिफिसियल इन्टेलिजेन्सले मानव सभ्यताका सामु खडा गरेका चुनौतीलाई पार लगाउँदै अगाडि बढ्न मानवमैत्री, दिगो र न्यायपूर्ण विकासका लागि खोज, अनुसन्धान आवश्यक भएको बताए। उनले विशिष्टीकृत एकाइहरूले प्राज्ञिक प्रकृतिका अनुसन्धान कृति प्रकाशन गर्नुका अतिरिक्त समाज र राष्ट्रलाई प्रत्यक्ष उपयोगी हुने सीप, ज्ञान र दक्षता विकासमा पनि योगदान गर्न आह्वान गरे। काठमाडौं विश्वविद्यालयका उपकुलपति प्रा डा भोला थापाले नवनिर्मित भवन रु ४० करोडमा बनेको तथा रु २२ करोडका उपकरण केन्द्रमा रहेका बताए।"
कोसी प्रदेशमा नयाँ मुख्यमन्त्री बन्न रस्साकस्सी,"विराटनगर : कोसी प्रदेशमा नयाँ मुख्यमन्त्री बन्नका लागि प्रदेशसभा सदस्यहरुबीच रस्साकस्सी चलिरहेको छ। विशेष गरेर गठबन्धनमा रहेका नेपाली कांग्रेस र नेकपा (माओवादी केन्द्र)का प्रदेशसभा सदस्यबीच मुख्यमन्त्री बन्ने होडबाजी चलिरहेको हो। यद्यपि, नयाँ सरकारको नेतृत्व गर्ने अवसर कसले पाउँछ भन्ने यकिन भइसकेको छैन। तर, मुख्यमन्त्रीका आकांक्षीहरू काठमाडौं पुगेर केन्द्रीय नेतादेखि गठबन्धनको शीर्ष नेतृत्वसँग छलफल एवं भेटघाटलाई तीव्र पारेका छन्। प्रदेश प्रमुख पर्शुराम खापुङले धारा १६८ को उपधारा ५ बमोजिम आगामी २६ गते अपरान्ह ५ बजेसम्मको समयसीमा दिएर नयाँ सरकार गठनको आह्वान गरिसकेका छन्। यो उपधारा बमोजिम बहुमत पुर्याउनसक्ने जुनसुकै प्रदेशसभा सदस्यले पनि मुख्यमन्त्रीमा दाबी गर्नसक्ने छन्। यसमा पार्टीको ह्वीप नलाग्ने हुँदा प्रदेशसभा सदस्यले मुख्यमन्त्रीमा समर्थन गर्दा स्वविवेक प्रयोग गर्न सक्छन्। सरकार गठनको अन्तिम विकल्प प्रयोग गरेर प्रदेश प्रमुखले दिएको समय नजिकिँदै जाँदा नयाँ मुख्यमन्त्री नियुक्तिको विषय थप पेचिलो बनेको छ। कसको नेतृत्वमा नयाँ सरकार बन्ने भन्ने टुंगो नलाग्दा मुख्यमन्त्रीका आकांक्षीहरू केन्द्रको मुख ताक्दै काठमाडौं पुगेका हुन्। काठमाडौं केन्द्रित भएकाहरूले मुख्यमन्त्रीका लागि लबिङ गरिरहेका छन्। मुख्यमन्त्रीका आकांक्षी कांग्रेस प्रदेश संसदीय दलका नेता उद्धव थापा, पार्टीका प्रदेशसभा सदस्य केदार कार्की, अमृत अर्याल, हिमाल कार्की, माओवादी संसदीय दलका नेता इन्द्रबहादुर आङ्बोलगायत काठमाडौंमा छन्। एमाले प्रदेश संसदीय दलका नेता हिक्मतकुमार कार्की पनि काठमाडौं गएका छन्। कांग्रेसबाट चारै जना मुख्यमन्त्रीका आकांक्षी हुन्। कांग्रेसले मुख्यमन्त्री पाउँदा उद्धव थापा र केदार कार्कीमध्ये एक जनाको सम्भावना धेरै रहेको स्रोतले बतायो। थापा यसअघि पनि गठबन्धनबाट दुईपटक मुख्यमन्त्री भइसकेका छन्। तर, उनको दुवै कार्यकाल छोटो रह्यो। पहिलोपटक संविधानको उल्लंघन गरेर तत्कालीन सभामुख बाबुराम गौतमको हस्ताक्षरसहित मुख्यमन्त्री बनेपछि विश्वासको मत लिन नपाउँदै उनको नियुक्तिलाई सर्वोच्च अदालतले खारेज गरिदियो। दोस्रोपटक प्रदेशसभा बैठकको अध्यक्षता गरिरहेका कांग्रेसका प्रदेशसभा सदस्य इस्राइल मन्सुरीलाई समेत प्रयोग गरेर संविधानविपरीत विश्वासको मत लिएपछि थापालाई पदमुक्त गर्दै एमाले नेता कार्कीलाई मुख्यमन्त्री नियुक्त गर्न सर्वोच्चले परमादेश जारी गरेको थियो। दुईपटक अवसर पाउँदा पनि थापाले संविधानको उल्लंघन गरेका कारण उनलाई पुनः मुख्यमन्त्री बनाउन नहुनेमा कांग्रेसकै कतिपय प्रदेशसभा सदस्यको जोड छ। पार्टीभित्र कृष्णप्रसाद सिटौलानिकट उनलाई कांग्रेस सभापति शेरबहादुर देउवाको पनि साथ छ। पार्टीभित्रको संस्थापन पक्षले थापालाई नै पुनः मुख्यमन्त्री बनाउनुपर्नेमा जोड गरिरहेको कांग्रेसका एकजना प्रदेशसभा सदस्य बताउँछन्। मुख्यमन्त्रीका आकांक्षी कार्की कांग्रेसभित्र संस्थापनइतर अर्थात् डा शेखर कोइराला पक्षधर हुन्। उनलाई मुख्यमन्त्री बनाउन डा कोइरालाले जोड गरिरहेको स्रोतले बतायो। पार्टीको प्रदेश संसदीय दलमा थापासँग प्रतिस्पर्धा गर्दा कार्कीलाई ९ जना प्रदेशसभा सदस्यले साथ दिएका थिए। पार्टी र गठबन्धनले नपत्याएमा र ह्वीपसमेत नलाग्ने हुँदा एमालेका प्रदेशसभा सदस्यलाई साथमा लिएर मुख्यमन्त्री बन्ने योजनामा उनी रहेको स्रोतले बतायो। स्रोतका अनुसार एमालेले समेत उनलाई साथ दिन सकिने संकेत गरेको छ। पछिल्लो परिस्थितिले कार्कीको सम्भावना बलियो बन्दै गएको देखाउँछ। कांग्रेसबाट मुख्यमन्त्रीको दौडमा रहेका अमृत अर्याल र हिमाल कार्कीको सम्भावना भने न्यून रहेको बताइएको छ। माओवादीबाट मुख्यमन्त्रीको दौडमा रहेका संसदीय दलका नेता आङ्बोका हकमा भने प्रधानमन्त्री एवं पार्टी अध्यक्ष पुष्पकमल दाहाल नै त्यति सकारात्मक नरहेको बताइएको छ। मुख्यमन्त्री गठबन्धनभन्दा बाहिर जान हुँदैन भन्नेमा प्रचण्ड विश्वस्त हुनुहुन्छ। तर, आङ्बोलाई मुख्यमन्त्री बनाउने विषयमा उहाँ पोजिटिभ देखिनु भएको छैन, माओवादी स्रोतले भन्यो, कांग्रेसलाई नै मुख्यमन्त्री दिनुपर्छ भन्ने उहाँको लाइन हो। तर, कांग्रेसभित्र नै मतैक्य नभएर समस्या आइरहेको छ। आफू पदमा टिकिरहन मुख्यमन्त्री कांग्रेसलाई दिन प्रचण्ड तयार रहेको र सहज परिस्थिति निर्माण भए मात्रै आफ्नो पार्टीको पक्षमा खुल्ने स्रोतको भनाइ छ। अर्कोतर्फ आङ्बोलाई माओवादीभित्रकै एकपक्षले विश्वास नगरिरहेको स्रोतले बतायो। यसअघि पनि उनले मुख्यमन्त्री बन्न धेरै जोड गरेका थिए। कांग्रेस प्रदेश संसदीय दलका प्रमुख सचेतक भूपेन्द्र राई अबको सरकार गठबन्धनकै नेतृत्वमा सरकार बन्ने पक्कापक्की भएको बताउँछन्। सरकार गठबन्धनभन्दा बाहिर बन्दैन। तर, नेतृत्व कसले गर्नेभन्ने टुंगो लागिसकेको छैन, उनले भने, नेतृत्वमा कांग्रेस र माओवादीको दाबी छ। यो विषयको टुंगो गठबन्धनको शीर्ष नेतृत्वले भोलि (बिहीबार)सम्ममा लगाउने छ। कांग्रेसले यसअघि दुईपटक नेतृत्वको अवसर पाए पनि सफल नभएको राई बताउँछन्। यसअघि काम गर्ने अवसर नै पाइएन, उनले भने, तथापि, गठबन्धन दल भएकाले माओवादीको दाबीलाई पनि हामीले अन्यथा लिएका छैनौं। राईले कांग्रेसले सरकारको नेतृत्व गर्न पाउँदा दलको नेताको विकल्प नभएको बताए। सरकार गठन र विश्वासको मतमा दलको ह्वीप लाग्दैन, राईले भने, तर, प्रदेशसभा सदस्यले दलको निर्णयभन्दा बाहिर जानसक्ने अवस्था हुँदैन। माओवादीका प्रदेशसभा सदस्य गणेश उप्रेती भने अब सरकारको नेतृत्व माओवादीले पाउनुपर्ने बताउँछन्। इन्द्र आङ्बोको नेतृत्वमा गठबन्धनको सरकार बनाउनुपर्छ भनेर हाम्रो (माओवादीको) दाबी हो। कांग्रेसलाई यसअघि दुईपटकसम्म साथ दिइसकियो, उनले भने, अबको सरकारमा माओवादीले साथ पाउनुपर्छ। सधैं कांग्रेसलाई मात्रै साथ दिइरहन सकिँदैन। उप्रेतीले गठबन्धन जोगाउन र प्रदेशलाई राजनीतिक स्थायित्व प्रदान गर्न माओवादीले सरकारको नेतृत्व गर्न पाउनुपर्ने बताए। पर्ख र हेरको अवस्थामा राप्रपानयाँ सरकार गठनलाई लिएर राष्ट्रिय प्रजातन्त्र पार्टी (राप्रपा) अझैसम्म पर्ख र हेरको अवस्थामा छ। यद्यपि, राप्रपाले सरकार गठनका बारेमा निर्णय लिन शुक्रबारलाई पदाधिकारी बैठक बोलाएको छ। एमालेसँग गठबन्धनमा रहेको राप्रपा अहिले गठबन्धनसँग नजिक भएको चर्चा पनि चलिरहेको छ। तर, सरकार गठनमा गठबन्धनलाई साथ दिने कि नदिनेभन्ने टुंगो लागिनसकेको राप्रपा प्रदेश संसदीय दलका नेता भक्तिप्रसाद सिटौलाले बताए। अहिलेसम्म हामी एमालेसँगकै सहकार्यमा छौं। तर, गठबन्धनसँग पनि वार्ता जारी छ, उनले भने, कसरी अगाडि जाँदा राजनीतिक सहजता ल्याउन सकिन्छ भनेर हामी लागेका छौं। गठबन्धनलाई साथ दिने वा नदिने भन्ने टुंगो लाग्न बाँकी छ। राप्रपाले मुख्यमन्त्री पनि सम्हाल्न तयार रहेको सिटौला बताउँछन्। मुख्यमन्त्री सम्हाल्न राप्रपाका सबै प्रदेशसभा सदस्य सक्षम हुनुहुन्छ। तर, त्यो चरणसम्मको छलफल भइसकेको छैन, उनले भने, एमालेसँग पनि हाम्रो सहकार्य जारी छ। प्रदेशलाई मध्यावधि निर्वाचनमा लैजान हुँदैन भनेर राप्रपाले हल खोज्ने प्रयास गरिरहेको छ। यद्यपि, अहिलेसम्म पर्ख र हेरकै अवस्थामा पार्टी रहेको सिटौला बताउँछन्। एमाले मौन प्रदेशसभाको सबैभन्दा ठूलो दल एमाले नयाँ सरकार गठनको विषयलाई लिएर मौन देखिएको छ। बहुमत पुग्ने अवस्था आयो भने मात्रै मुख्यमन्त्रीमा दाबी गर्ने एमालेका प्रमुख सचेतक रेवतीरमण भण्डारी बताउँछन्। नयाँ सरकार गठनका लागि एमालेले छलफलका सबै ढोका खुला राखेको छ। तर, अहिलेसम्म हामी मौन नै छौं, उनले भने, छलफल, सल्लाह र सहमतिका लागि तयार छौं। अन्य पार्टीका प्रदेशसभा सदस्यले मुख्यमन्त्रीमा सहयोग गर्नुपरो भनेर भनिरहनु भएको छ। भण्डारीले अहिलेसम्म कसैलाई पनि सहयोगको आश्वासन नदिएको बताए। उनका अनुसार माओवादीका इन्द्र आङ्बो, कांग्रेसका केदार कार्की, अमृत अर्याललगायतले सहयोगका लागि प्रस्ताव गरेका छन्। मलाई सहयोग गर्नुपरो भन्नु भएको छ। तर, कुन परिस्थितिमा सहयोग गर्नेभन्ने स्पष्ट कुरा लिएर आउनु भएको छैन, उनले भने, उहाँहरुले आफैं बहुमत जुटाएर सहयोग माग्नु भएको हो कि के हो भन्ने स्पष्ट तस्बिर आएको छैन। कसलाई सहयोग गर्नेभन्ने निष्कर्षमा पनि एमाले पुग्न बाँकी छ। भण्डारीका अनुसार एमालेले बहुमत पुग्यो भने मात्रै मुख्यमन्त्रीमा दाबी गर्ने छ। नयाँ सरकार गठनका विषयमा एमाले अहिलेसम्म मौन छ। बहुमत नपुग्ने अवस्था आयो भने हामी दाबी गर्दैनौं, उनले भने, तर, सहमतिका लागि सबै ढोका खुला राखिएको छ। प्रदेशलाई राजनीतिक स्थायित्व दिन एमालेले कुनै कसर बाँकी राख्दैन। यस्तो छ अंकगणित कोसीको ९३ सदस्यीय प्रदेशसभामा एउटा मात्रै दलको बहुमत छैन । एकल बहुमत नहुँदा प्रदेशको राजनीति अस्थित बनिरहेको छ। सरकारको नेतृत्व हत्याउन अनेक प्रपञ्च भइरहेको छ। यसअघि सरकार गठनका सबै धाराको प्रयोग भइसकेको छ । त्यही भएकाले अन्तिम विकल्पका रूपमा उपधारा ५ मा जानुपर्ने अवस्था आएको हो। यो उपधारा बमोजिम सरकार गठन भएन वा गठन भएको सरकारले विश्वासको मत प्राप्त गर्न सकेन भने प्रदेशसभा विघटन हुने छ। त्यसपछि प्रदेश मध्यावधि निर्वाचनमा जाने छ । मध्यावधि निर्वाचनमा जान भने कुनै पनि दल इच्छुक छैनन्। प्रदेशसभामा बहुमत जुटाउन ४७ जना प्रदेशसभा सदस्य आवश्यक पर्छ। गठबन्धन दल कांग्रेसका २९, माओवादीका १३, नेकपा (एकीकृत समाजवादी)का ४ र जनता समाजवादी पार्टी (जसपा)का १ जना प्रदेशसभा सदस्य छन्। गठबन्धनसँग ठिक्क बहुमत पुग्छ। तर, विश्वासको मत लिने बेला समस्या हुनसक्ने देखिन्छ। प्रदेशमा सभामुख खाली छ। उपसभामुख एमालेकी सिर्जना दनुवार छिन्। यसअघि मुख्यमन्त्री उद्धव थापाले विश्वासको मत लिने बेला बिरामी भएको भनेर दनुवारलगायतका प्रदेशसभा सदस्यहरुमा अनुपस्थित भएपछि सभाको अध्यक्षता कांग्रेसका प्रदेशसभा सदस्य इस्राइल मन्सुरीले गर्नु परेको थियो। सभाको अध्यक्षता गरेका बेला मन्सुरीले संविधानविपरीत थापालाई विश्वासको मत दिएका थिए। प्रदेशसभामा एमालेका उपसभामुखसहित ४० र हालसम्म एमालेसँगै गठबन्धनमा रहेको राप्रपासँग ६ जना प्रदेशसभा सदस्य छन्। उपसभामुखबाहेक एमाले र राप्रपाका प्रदेशसभा सदस्य ४५ मात्रै पुग्छन्।"
कृषिमा मुलुकलाई आत्मनिर्भर बनाउन राजनीतिक इच्छाशक्ति आवश्यक छ : आरजु देउवा,"काठमाडौं : कृषि, सहकारी तथा प्राकृतिक स्रोत समितिका सभापति डा आरजु राणा देउवाले मुलुकलाई कृषिमा आत्मनिर्भर बनाउन राजनीतिक इच्छाशक्ति महत्वपूर्ण हुने बताएकी छन्। बुधबार समितिको बैठकमा बंगलादेशको उदाहरण दिँदै सरकारले नीति बनाएरमात्रै नहुने भन्दै त्यसका लागि इच्छाशक्ति महत्वपूर्ण रहेको बताइन्। बंगलादेशले कृषिमा आत्मनिर्भर बन्न हासिल गरेको सफलता र त्यहाँ रहेका कृषि परियोजनाको अध्ययन गर्न समिति सभापति देउवाको नेतृत्वमा एक उच्चस्तरीय सांसदको टोली बंगलादेश गएको थियो। बंगलादेशबाट फर्किएपछि बुधबार समितिको बैठकमा उनले भ्रमण अध्ययनबारे भनिन्, 'बंगलादेशले चामलमा गरेको आत्मनिर्भरबारे हामीले त्यहाँ रिसर्च सेन्टरदेखि कृषि मन्त्रालय, सम्बन्धित संसदीय समिति र सरकारका अधिकारीसँग छलफल गर्दा सबैमा राजनीतिक इच्छाशक्ति नै बलियो आधार भएको पायौं। बंगलादेशमा इकोसिस्टम बेस्ड कृषि हुँदो रहेछ, कृषिमै रिसर्च गर्ने १४ वटा संस्था रहेछन्।' समिति सभापति देउवाले बंगलादेशले कृषिमा आत्मनिर्भर बन्न गरेको अनुभवबाट नेपालले पनि सिक्नुपर्नेमा जोड दिइन्। उनले प्रधानमन्त्री, कृषि मन्त्रालयसहित सबै राजनीतिक दलहरुलाई कृषिमा आत्मनिर्भर बन्न राजनीतिक इच्छाशक्ति जगाउनुपर्ने उल्लेख गरिन्। यहाँका सबै राजनीतिक दलहरू पनि यो विषयमा गम्भीर बन्नैपर्छ। त्यसका लागि समितिले सबैसँग छलफल गर्छ,' उनले भनिन्, 'बंगलादेशबाट नेपालले धेरै कुरा सिक्नसक्छ। समितिले त्यसका लागि सरकारलाई सकारात्मक दबाब दिनेछ।' उनले बंगलादेशको जमिन नेपालको भन्दा कम उर्वर भए पनि उनीहरूले माटो सुहाउँदो कृषि गरेको बताइन्। उनले किसानलाई सरकारले सहुलियत दिनुका साथै धानको मूल्य अग्रिम तोक्ने र बजारको पनि सुनिश्चिता गरिदिने गरेको बताइन्। 'जमिन नेपालको भन्दा कम उर्वर छ। तर, उनीहरूले माटो सुहाउँदो कृषि गर्ने गरेको हामीले पायौं। त्यस्तै सरकारले किसानलाई। ७० प्रतिशतसम्म सहुलियत दिने गरेको रहेछ,' उनले भनिन्। सरकारले कृषिबालीको बजार मूल्य तोक्ने र बजारसम्म पनि पुग्ने व्यवस्था गरिदिने भएपछि त्यहाँका किसान कृषिमा बढी आकर्षित भएका छन्। बंगलादेश भ्रमणका क्रममा समितिका सांसदहरूले बंगलादेश कृषि अनुसन्धान परिषद्, बंगलादेश धान अनुसन्धान संस्थान, सार्क कृषि केन्द्र, बंगलादेश बीउ संघलगायतका स्थानका साथै बंगलादेशका विभिन्न कृषि परियोजनाको निरीक्षण गरेका थिए।"
भ्रष्टाचारले देश बर्बाद भयो : माधव नेपाल,"गुलरिया : नेकपा एकीकृत समाजवादीका अध्यक्ष माधव कुमार नेपालले देश भ्रष्टाचारले बर्बाद भएको बताएका छन्। पार्टीको मेचीमहाकाली समाजवादी जागरण अभियानका क्रममा बर्दियाको गुलरियास्थित राधाकृष्ण चोकमा आयोजित कोणसभालाई सम्बोधन गर्दै उनले मुठ्ठीभरका शोषक, दलालहरूले साधन स्रोत लुटिरहेकोभन्दै चिन्ता ब्यक्त गरेका छन्। लुटेराहरूले भ्रष्टाचारका माध्यमबाट जनताहरू चुसिरहेको उनको जिकिर छ। देशमा ब्याप्त भ्रष्टाचारकै कारण बेरोजगारी बनेका नेपालीहरू विदेश जान बाध्य बन्नुपरेको बताउँदै अध्यक्ष नेपालले इजरायल हमलामा मारिएका नेपाली विद्यार्थीहरूप्रति शोक ब्यक्त गरे। समाजवादी ब्यवस्थामा जनताका अपेक्षा साकार पार्ने गरी राष्ट्रियता, जनजीविका, रोजगार, शिक्षा, स्वास्थ्य र सुशासनका सवालहरुमा सरल, सहज र प्रभावकारी पहुँचको लागि सरकारलाई रचनात्मक जनदवाव सिर्जना गर्ने उद्देश्यले अभियान सुरु गरिएको नेता नेपालले बताए। उहिले सदनमा छलफलका क्रममा उठेका धार्मिक विदाका सबालहरू हालः सामाजिक सञ्जालमार्फत् प्रचारवाजी गरिएको भन्दै खेद प्रकट गरे। प्रत्येकको धार्मिक भावनालाई आफूले कदर गर्ने बताउँदै सामाजिक सञ्जालमा धार्मिक विदाहरूका बारेमा आएका कुराहरूको भर्त्सना गरे। महासचिव घनश्याम भुसालसहित नेपाल बर्दिया आएका हुन्। बिहीबार बर्दियाको राजापुरस्थित सभालाई सम्बोधन गर्दै कैलाली जाने कार्यक्रम रहेको नेकपा एस बर्दियाले जनाएको छ।"
सरकारको सम्पत्ती अद्यावधिक गर्न लेखा समितिको निर्देशन,"काठमाडौं : प्रतिनिधिसभाअन्तर्गतको सार्वजनिक लेखा समितिले नेपाल सरकारको सम्पत्ती अद्यावधिक गर्न निर्देशन दिएको छ। बुधबार बिहान सिंहदरबारमा बसेको समितिको बैठकले नेपाल सरकारको सम्पत्ती (ऋण,धन,सञ्चित कोष) को अभिलेख अद्यावधिक गराउन निर्देशन दिएको हो। बैठकले कानुनको पालना नहुँदा बेरूजु बढेको निष्कर्श निकालेको छ। बेरुजु नियन्त्रण गर्न कार्यलाई प्राथमिकताका साथ सम्पादन गर्नुपर्ने भएकाले सरकार एवं लेखा उत्तरदायी अधिकृतहरूलाई निर्देशन दिएको छ। असुलउपर गर्नुपर्ने वा तिर्नु बुझाउनुपर्ने बेरूजुको लगत कार्यालयस्तर र केन्द्रीय स्तरमा राख्नुपर्ने व्यवस्थाअनुसार बेरुजुको अद्यावधिक लगत समितिलाई उपलब्ध गराउन बैठकले समेत भनेको छ। यसैगरी लेखापरीक्षण हुन नसकेका सार्वजनिक संस्थानहरूको महालेखा परीक्षकको कार्यालयबाट तत्काल लेखापरीक्षण गराउन समेत निर्देशन दिएको हो। बैठकले आन्तरिक खर्च प्रणालीलाई मितव्ययी र नियमानुसार नियन्त्रण गरी प्रभावकारी बनाउन निर्देशन दिएको छ।"
इजरायल घटना देखाएर सरकार ढाल्ने प्रयत्न भइरहेको छ : वर्षमान पुन,"काठमाडौं : नेकपा माओवादी केन्द्रका उपमहासचिव वर्षमान पुनले इजरायलप्यालेस्टाइन द्वन्द्वको नाममा विरोधीहरूले मुलुकमा अस्थिरता निम्त्याउने प्रयास गरिरहेको बताएका छन् । पार्टी सम्बद्ध विद्यार्थी संगठन अखिल क्रान्तिकारीको बैठकमा बुधबार पुनले इजरायलमा अलपत्र परेका नेपालीहरूको उद्धार गर्न र मृत्यु भएकाहरूको शव ल्याउन नसकेको आरोप लगाउँदै विरोधीहरूले सरकार ढाल्ने प्रयास गरिरहेको दावी गरेका हुन्। तर,सरकारले त्यहाँ फसेकाको उद्धार र मृत्यु भएकाको शव ल्याउन प्रयास गरिरहेको उनको भनाइ छ। सरकारले राम्रो प्रयास गरेर विरोधीहरूको सरकार ढाल्ने प्रयासलाई विफल बनाइदिएको उनको भनाइ छ। उनले बुधबार मात्र सरकारले इराकसँग समन्वय गरी स्वदेश फर्कन इच्छुक नेपाली लिन चार्टर्ड जहाज पठाउन लागेको बताए। इजरायल युद्धको बहानामा सरकारमाथि घेराबन्दी गरेर मुलुकमा अस्थिरता निम्त्याउने प्रयास भइरहेका छन्,उनले भने,तर, सरकारको जिम्मेवारीपूर्ण पहलका कारण ती सबै प्रयास असफल भएका छन् । १० नेपालीको विदेशी भूमिमा हत्या भएको र सयौं नेपाली नागरिक युद्धको संकटमा फसेका बेला सरकारलाई सहयोग गर्नुको साटो मौकाको रुपमा उपयोग गर्न खोज्नु निन्दनीय भएको उनले टिप्पणी गरे। यस्तै फरक प्रसंगमा पुनले देशका विभिन्न स्थानमा धार्मिक र सामाजिक सदभाव भड्काएर राजनीतिक स्वार्थसिद्ध गर्ने प्रयास भएको बताए। सुनसरीको धरान, सर्लाहीको मलंगवा र बाँकेको नेपालगञ्जमा भएका सामाजिक सदभावविरोधी घटनामा प्रतिगामी र व्यवस्थाविरोधी तत्वको प्रत्यक्ष अप्रत्यक्ष संलग्नता रहेको उनको दाबी छ ।"
उद्धारका लागि परराष्ट्र मन्त्री स्वयं इजरायल जाँदै,काठमाडौं : नेपालीहरूको उद्धारका लागि परराष्ट्र मन्त्री एनपी साउद आफैं इजरायल जाने भएका छन्। आज राति ११ बजे नेपाल एयरलायन्सको विमान नेपालीहरूलाई लिन इजरालय जाँदैछ। सोही जहाजमा परराष्ट्र मन्त्री साउद इजरायल जान लागेको उनका स्वकीय सचिव दीपक जोशीले बताए। नेपालीहरूको उद्धार टोलीको नेतृत्व मन्त्री स्वयंले गर्दैछन्। बुधबार सिंहदरबारमा बसेको मन्त्रिपरिषद् बैठकले नेपाल आउन चाहने नेपालीहरूलाई लिन नेपाल एयरलाइन्समा परराष्ट्रमन्त्रीलाई पठाउने निर्णय गरेको हो। नेपालीलाई लिन नेपाली विमान त्यसतर्फ बुधबार राति ११ जाने कानुनमन्त्री धनराज गुरुङले जानकारी दिए। नेपाल आउन चाहनेमध्ये सबैभन्दा बढी विद्यार्थीहरूलाई प्राथमिकतामा राखिएको उनले बताए। बैठकले इजरायलमा रहेका नेपाली नागरिकले व्यवसायिक उडानमार्फत् नेपाल आउन चाहे त्यसको भाडा नेपाल सरकारले व्यहोर्ने निर्णय पनि गरेको मन्त्री गुरुङले बताए। परराष्ट्र मन्त्रालयले इजरायलस्थित नेपाली दूतावाससँग समन्वय गरी स्वदेश फर्किने नेपालीहरूको विवरण संकलन गरेको छ। परराष्ट्र मन्त्रालयका प्रवक्ता सेवा लम्सालले ३५० जनाभन्दा बढीले दूतावासमा आवेदन दिएको बताइन्। तीमध्ये २८८ जना नेपाल फर्किने रहेका छन्। सुरक्षा प्रोटोकलअनुसार मिलेसम्म नेपालीहरूको उद्धार गरिने प्रवक्ता लम्सालले बताइन्। गत शनिबार प्यालेस्टाइन विद्रोही हमासको आक्रमणमा परी १० जना नेपालीको मृत्यु भएको छ। चार जना घाइते भएका छन् भने एक जना अज्ञात रहेका छन्। घाइतेमध्ये दुई जना डिस्चार्ज भएको परराष्ट्र मन्त्रालयकी प्रवक्ता लम्सालले बताइन्। नेपालीहरूको शव इजरायल सरकारको संरक्षणमा रहेको भन्दै हस्तान्तरण गरेपछि मात्रै उच्च प्राथमिकता साथ नेपाल ल्याउने उनको भनाइ छ।
मुसिकोट नगरपालिकाकामा तालाबन्दी,"गुल्मी : गुल्मीको मुसिकोट नगरपालिकामा युवा संघ र तरुण दलले संयुक्त रुपमा तालाबन्दी गरेका छन्। बुधबार ६ बुँदे माग राख्दै नगरपालिकाका नगरप्रमुख र प्रमुख प्रशाशकीय अधिकृतको कार्यकक्षमा उनीहरूले तालाबन्दी गरेका हुन्। नगरपालिकाले सेवामा प्रवाहमा ढिलासुस्ती, सामाजिक सुरक्षा भत्ता, शिक्षक तथा कर्मचारीको तलब वितरण कार्यमा ढिलाई गरेको भन्दै दुई संगठनले संयुक्तरूपमा ताला लगाएको युवा संघ गुल्मी इन्चार्ज वसन्त अधिकारीले बताए। नेपालीका महान्पर्वको अवसरमा नगरपालिकाका कर्मचारीले पेन डाउन गरेर प्रशासनिक कार्यमा सेवाग्राहीले सास्ती खेप्नु परेको गुल्मी इन्चार्ज अधिकारीले बताए। 'हामीले पहिलो चरणमा तालाबन्दी गरेका छौं। तर, नगरपालिकाले हाम्रा मागको सुनुवाइ गरेन भने तत्काल दास्रो चरणका कार्यक्रम सुरु गछौं,' उनले भने। ६ बुँदे मागपत्रमा स्थानीय तहमा कार्यरत कर्मचारीको पेन डाउनका कारण प्रशासनिक काम प्रभावित भएको छ। नगरपालिकाले मागलाई बेवास्ता गरे थप आन्दोलनका कार्यक्रम अगाडि बढाउने उनीहरूले बताएका छन्।"
सम्पत्ति शुद्धीकरण विधेयक कानुन समितिबाट पारित,"काठमाडौं : प्रतिनिधिसभाअन्तर्गतको कानुन,न्याय तथा मानव अधिकार समितिले सम्पत्ति शुद्धीकरण (मनी लाउन्डरिङ्ग) सम्बन्धी विधेयकलाई पारित गरेको छ । सिंहदरबारमा बुधबार बसेको समिति बैठकले सम्पत्ति शुद्धीकरण (मनी लाउन्डरिङ्ग) निवारण तथा व्यवसायिक वातावरण प्रवर्द्धन सम्बन्धी केही ऐनलाई संशोधन गर्न बनेको विधेयक संशोधनसहित पारित गरेको हो । उक्त विधेयकका सम्बन्धमा उपसमितिले दिएको प्रतिवेदनका केहि विषयलाई संशोधनसहित पारित गरिएको समिति सभापति विमला सुवेदीले जानकारी दिइन्। विधेयकको दफा १८ को उपदफा २ का उल्लेख सहकारीमा व्यक्तिगत बचतको सीमा सम्बन्धी व्यवस्थालाई हटाउने उनले बताइन्। उनले उक्त विधेयक प्रतिनिधिसभाको आगामी बैठकमा पेश गर्नका लागि सभामुखलाई आग्रह गरिने जानकारी दिइन्।"
इजरायलबाट नेपालीको शव तत्काल ल्याउने व्यवस्था मिलाउन सभामुखको आग्रह,"काठमाडौं : सभामुख देवराज घिमिरेले इजरायलमा आतंकारी संगठन हमासको आक्रमणमा परी मृत्यु भएका नेपालीको शव तत्काल ल्याउने व्यवस्था मिलाउन सरकारसँग आग्रह गरेका छन्। सभामुख घिमिरेले स्वदेश आउन चाहने नेपालीलाई पनि यथासक्य चाँडो ल्याउने व्यवस्था मिलाउन अनुरोध गरेका छन्। सभामुख घिमिरे बुधबार शोक वक्तव्य जारी गर्दै दक्षिण इजरायलको किवुज अलुमिम भन्ने स्थानमा भएको आक्रमणमा १० नेपालीको निधन भएकामा दुःख प्रकट गर्दै उक्त आग्रह गरेका हुन्। शोक वक्तव्यमा भनिएको छ, 'सम्भावित आक्रमणको जोखिममा रहेका सबै नेपालीलाई सुरक्षित स्थानमा राख्न, नेपाल फर्कन चाहनेलाई सोहीबमोजिमको व्यवस्था गर्न र जीवन गुमाएका नेपालीको शव फिर्ताका लागि आग्रह गर्दछु ।' सभामुख घिमिरेले विद्रोही आक्रमणमा घाइते भइ स्थानीय अस्पतालमा उपचाररत नेपालीहरूको शीघ्र स्वास्थ्यलाभको कामना गर्दै सम्पर्कविहीनको खोजबिनका लागि सबै संयन्त्र परिचालन गर्न सरकारको ध्यानाकर्षण गराएका छन् । उनले मृतकप्रति हार्दिक श्रद्धाञ्जलि अर्पण गर्दै जीवन गुमाउनेहरूको परिवारजन तथा आफन्तजनमा गहिरो समवेदना प्रकट गरेका छन्।"
नेपालीको उद्धार गर्न नेपाल एयरलाइन्सको जहाज आज राति इजरायल जाने,"काठमाडौं : नेपाल सरकारले इजरायलमा रहेका नेपालीको उद्धार गर्न नेपाल एयरलाइन्सको जहाज पठाउने भएको छ। नेपाल वायु सेवा निगमका प्रवक्ता रमेश पौडेलले इजरायलमा जहाज पठाउने तयारी भइरहेको बताए। उनले अन्नपूर्णसँग भने,पर्यटन मन्त्रालयले जहाज तयारी अवस्थामा राख्नु भन्ने निर्देशन गरेको छ। सोही अनुसार हामीले तयारी गरेका छौं। परराष्ट्र मन्त्रालयका अनुसार इजरायलबाट नेपालीको उद्धार गर्न नेपाल एयरलाइन्सको जहाज आज राती ११ बजे उड्ने छ। मन्त्रालयका अनुसार दुबई हुँदै जहाज इजरायल जान लागेको हो। चार्टर फ्लाइटका लागि रुट नपाइएपछि इजरायलबाट नेपालीको उद्धारमा ढिलाइ भएको परराष्ट्र मन्त्रालयको भनाई छ। विद्रोही समूह हमासको आक्रमणपछि इजरायलमा रहेकाहरूले जतिसक्दो चाँडो उद्धार गरिदिन आग्रह गरिरहेका छन्। तर, जहाज तयारी अवस्थामा राखिए पनि हवाई रुट नपाइएका कारण जहाज पठाउन ढिलाइ भइरहेको बताउँदै आएको छ। परराष्ट्रमन्त्री एनपी साउदले इजरायलका विदेशमन्त्री एली कोहेनलाई मंगलबार टेलिफोन गरेर इजरायलमा रहेका नेपालीलाई फर्काउन र मृतकको शव ल्याउने प्रक्रियामा सहजीकरण गरिदिन आग्रह गरेका थिए। जवाफमा इजरायली विदेशमन्त्री कोहेनले मृतक नेपाली नागरिकको शव नेपाल पठाउन, इजरायलमा रहेका नेपालीको सुरक्षा गर्न र घर फर्किन चाहनेका लागि आफ्नो सरकारले उच्चतम् सहयोग गर्ने आश्वासन दिए। हमासको आक्रमणबाट १० जना नेपाली विद्यार्थीको ज्यान गएको छ। बाँकी विद्यार्थी र नेपालीहरूले सरकारको उपस्थिति खोजिरहेका छन्। परराष्ट्र प्रवक्ता लम्सालले संवेदनशील क्षेत्रबाट नेपालीहरू सुरक्षित स्थानमा सारिएको जानकारी दिइन्। परराष्ट्र मन्त्रालयका अनुसार ३ सय ८० जनाले स्वदेश फिर्ता हुन् अनलाइन रजिस्ट्रेसनगरेका छन्। संसद्को अन्तर्राष्ट्रिय सम्बन्ध तथा पर्यटन समितिले इजरायलमा हमास विद्रोहीको आक्रमणमा मारिएका १० नेपालीको शव तत्काल नेपाल ल्याउने व्यवस्था मिलाउन प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई निर्देशन दिएको थियो। समितिको मंगलबारको बैठकले हमासको आक्रमणपछि इजरायलमा बेपत्ता भएका नेपालीको खोजी कार्य अघि बढाउन र नेपाल आउन चाहनेलाई फिर्ता ल्याउनका लागि समन्वय र पहलकदमी लिने निर्देशन दिएको हो।"
भारत सरकारको सहयोगमा निर्मित विद्यालयको भवन हस्तान्तरण,"काठमाडौं : भारत सरकारको सहयोगमा निर्मित काठमाडौंको बालुवाटारस्थित श्री महेन्द्र राष्ट्रिय माध्यमिक विद्यालयको भवन हस्तान्तरण गरिएङ्को छ। नेपालभारत विकास सहकार्यकार्यक्रम अन्तर्गत भारत सरकारको १ करोड ९२ लाखमा निर्मित भवनको भारतीय राजदूतावासका नियोग उपप्रमुख प्रसन्न श्रीवास्तव र जिल्ला समन्वय समितिका प्रमुख सन्तोष बुढाथोकीले संयुक्तरूपमा उद्घाटन गरी औपचारिकरूपमा हस्तान्तरण गरेका हुन्। भारत सरकारले उपलब्ध गराएको उक्त अनुदान रकम तीन तल्ले विद्यालय भवनको निर्माण र आवश्यक फर्निचर व्यवस्थापनमा खर्च गरिएको थियो। भारत सरकार र नेपाल सरकारबीच भएको सम्झौताअनुरुप यस परियोजनालाई उच्च प्रभाव सामुदायिक विकास परियोजनाको रुपमा निर्माण गरिएको हो। जिल्ला समन्वय समिति काठमाडौंले यस परियोजनाको कार्यान्वयन गरेको थियो। दूतावासका नियोग उपप्रमुख श्रीवास्तवले यो परियोजना भारत र नेपालबीचको बलियो विकास साझेदारीको महत्वपूर्ण हिस्सा भएको बताए। उनले दुई देशबीचको यो साझेदारीले पछिल्ला वर्षमा नेपाल सरकार र नेपाली जनताका विभिन्न प्राथमिकताका क्षेत्रमा उल्लेख्य प्रगति गरेको बताए। उनले नेपाल सरकारले तय गरेका प्राथमिकताअनुरुप र दुवै देशका जनताको हितका निमित्त दुई देशबीचको विकास साझेदारीलाई अझ मजबुत बनाउन भारत सरकार सधैं प्रतिबद्ध रहेको बताए। उद्घाटन समारोहमा राजनीतिक दलका प्रतिनिधि, समाजसेवी, नेपाल सरकारका पदाधिकारी, विद्यालय व्यवस्थापन समितिका प्रतिनिधि, शिक्षक, अभिभावक तथा विद्यार्थीको उपस्थिति थियो।"
भ्रष्टाचारका स्वरुपहरू परिवर्तन हुन थाले : प्रमुख आयुक्त राई,"काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले भ्रष्टाचारका स्वरुपहरू परिवर्तन हुन थालेकाले नियन्त्रणमा पनि समस्या देखिन थालेको बताएका छन्। सिंहदरबारमा बुधबार बसेको प्रतिनिधिसभाअन्तर्गतको राज्य व्यवस्था तथा सुशासन समिति बैठकमा आयोगका प्रमुख राईले प्रमाण संकलन नै गर्न नसकिने गरी भ्रष्टाचारका स्वरुपहरू परिवर्तन हुन थालेको बताएका हुन्। भ्रष्टाचारका ठूला कारोबार देश बाहिर हुने गरेको र स्वदेशमा पनि भ्रष्टाचार एउटाले गर्ने र पैसा अर्कोले लिने परिपाटी देखिएको उनले बताए। उनले अहिले स्थानीय तहमा भ्रष्टाचारको संख्या बढ्दै गएको जिकिर गरे। स्थानीय उपभोक्ता समितिले नै ठूला संरचना बनाउनका लागि ठेक्का लिने र काम ठेकेदारलाई लगाउदा उपभोक्ता समिति बिचौलियाजस्तो देखिएको उनको भनाइ छ। राईले मालपोत, यातायातका क्षेत्रमा पनि बिचौलियाहरूले पैसा लिएर भ्रष्टाचार हुने गरेको र त्यसलाई नियन्त्रण गर्न असहज भएको बताए। उनले भ्रष्टाचार नियन्त्रणका लागि दायरा फराकिलो पारेर कानून निर्माण गर्नुपर्नेमा जोड दिए। भ्रष्टाचारमा अख्तियारले ठूला वा साना नभनेको र ठूला प्रकरणमा अख्तियारले पनि अनुसन्धान गरिरहेको उनले बताए। बैठकमा समिति सदस्यहरूले अहिले अख्तियारप्रतिको डर घट्दै गएकाले भ्रष्टाचारको संख्या बढ्दै गएको बताएका थिए। बैठकमा अख्तियार दुरुपयोग अनुसन्धान आयोग ऐन२०४८ लाई संशोधन गर्न बनेको विधेयकका बारेमा पनि छलफल भएको थियो।"
इजरायलप्यालेस्टाइन द्वन्द्व : उपचाररत ४ जना नेपाली विद्यार्थीमध्ये दुई डिस्चार्ज,"काठमाडौं : इजरायलमाथि प्यालेस्टाइन विद्रोही समूह 'हमास'को आक्रमणमा परी घाइते भइ उपचारत दुईजना नेपाली विद्यार्थी डिस्चार्ज भएका छन्। बुधबार इजरायलको पछिल्लो घटनाक्रम र नेपालीहरूको अवस्थाबारे जानकारी गराउँदै परराष्ट्रमन्त्रालयले उपचाररत चारजनामध्ये दुईजना विद्यार्थी डिस्चार्ज भएको जानकारी गराएको हो। परराष्ट्र मन्त्रालयको प्रवक्ता सेवा लम्सालले इजरायलको स्थानीय अस्पतालमा उपचाररत दुईजना डिस्चार्ज भएको खबर भर्खरै प्राप्त भएको जानकारी दिइन्। उनले भनिन्,'हमासको आक्रमणमा परी चारजना घाइते नेपाली विद्यार्थीको स्थानीय अस्पतालमा उपचार भइरहेको थियो। जसमध्ये दुईजना डिस्चार्ज भएको खबर भरखरै प्राप्त भयो।' सुदूरपश्चिम विश्वविद्यालयबाट गएका ४९ जनामध्ये १७ जना नेपालीहरू दक्षिण इजरायलको किवुज अलुमिम भन्ने स्थानमा रहेकामध्ये १० जनाको हमासको आक्रमणमा परी निधन भएको छ। जसमध्ये ४ जना घाइतेको स्थानीय अस्पतालमा उपचार भइरहेको थियो। इजरायलमा हालसम्म करिब ४ हजार ५०० जना नेपालीहरू केयरगिभरको रुपमा कार्यरत रहेका छन्। इजरायलमा अध्ययन गरिरहेका २६५ जना नेपाली विद्यार्थीहरू इजरायल सरकारको लर्न एन्ड अर्न कार्यक्रमअन्तर्गत गएका थिए। तीमध्ये नेपालको कृषि विश्वविद्यालयबाट ११९ जना,त्रिभुवन विश्ववविद्यालयबाट ९७ जना र सुदूरपश्चिम विश्वविद्यालयबाट ४९ जना गएका थिए। यस्तै प्रवक्ता लम्सालले हमासको आक्रमणमा परी निधन भएका १० जना नेपालीको शव इजरायली सरकारको संरक्षणमा रहेको र नेपाल ल्याउने वित्तिकै आफन्तको जिम्मा लगाइने बताइन्।"
नवलपरासीका स्थानीय तहले ५ करोड विद्युत महशुल तिर्न बाँकी,परासी : नवलपरासीका स्थानीय तहले विद्युत महशुलबापत ५ करोड रुपैयाँ विद्युत प्राधिकरणलाई तिर्न बाँकी रहेको छ। सडकबत्ती प्रयोग गरेबापत उनीहरूले उक्त रकम तिर्न बाँकी रहेको नेपाल विद्युत प्राधिरकरणले जनाएको छ। जिल्लामा ७ स्थानीय तह छन्। महशुल तिर्न बाँकी रहेका स्थानीय तहहरूले ४५ दिनभित्र बक्यौता रकम भुक्तानी नगरे कानुनबमोजिम कारबाही गरिने प्राधिकरणले जारी गरेको सूचनामा जनाइएको छ। सात वटा पालिकाको कूल ४ करोड ९३ लाख ८२ हजार बक्यौता रकम तिर्न बाँकी रहेको देखिएको छ। जसमा सबैभन्दा बढी रामग्राम नगरपालिकाको ३ करोड २९ लाख बक्यौता रकम छ। परासी वितरण केन्द्रबाट विद्युत प्रयोग गरेबापत रामग्रामले उक्त रकम तिर्न बाँकी रहेको हो। सुनवल नगरपालिकाले परासी वितरण केन्द्रबाट ७२ लाख ३८ हजार र बर्दघाट वितरण केन्द्रबाट १६ हजार रुपैयाँ गरी कुल ७२ लाख ५४ हजार विद्युत महशुल तिर्न बाँकी छ। बर्दघाट नगरपालिकाले बर्दघाट वितरण केन्द्रबाट ३६ लाख ८२ हजार बराबरको विद्युत उपभोग गरेबापतको महशुल तिर्न बाँकी छ। प्रतापपुर गाउँपालिकाले बर्दघाट वितरण केन्द्रबाट ८ लाख ८३ हजार र परासी वितरण केन्द्रबाट ८ लाख ३ हजार गरी कूल १६ लाख ८६ हजार महशुलबापतको रकम तिर्न बाँकी छ। त्यस्तै पाल्हीनन्दनले परासी वितरण केन्द्रबाट विद्युत उपभोग गरेबापत कूल १५ लाख ६५ हजार महशुल तिर्न बाँकी छ। सरावल गाउँपालिकाले परासी वितरण केन्द्रबाट १२ लाख ६ हजार र बर्दघाट वितरण केन्द्रबाट ३ लाख ४५ हजार गरी कुल १५ लाख ५१ हजार विद्युत महशुल तिर्न बाँकी छ। सुस्ता गाउँपालिकाले परासी वितरण केन्द्रबाट उपभोग गरेबापत कूल ७ लाख ४ हजार विद्युत महशुल तिर्न बाँकी रहेको विद्युत प्राधिकरणले निकालेको सूचनामा जनाइएको छ।
स्वीजरल्याण्डकी नवनियुक्त राजदूत मेउली र प्रधानमन्त्री प्रचण्डबीच भेटवार्ता,काठमाडौं : नेपालका लागि स्वीजरल्याण्डकी नवनियुक्त राजदूत ड्यानिएल मेउलीले प्रधानमन्त्री पुष्पकमल दाहाल प्रचण्ड सँग भेट गरेकी छन्। बुधबार बिहान प्रधानमन्त्री निवास बालुवाटारमा राजदूत मेउलीले प्रचण्डलाई शिष्टाचार भेट गरेकी हुन्। उनीहरुबीच द्विपक्षीय सहकार्य र दुई देशबीचको सम्बन्धलगायतका विषयमा छलफल भएको प्रधानमन्त्री सचिवालयले जनाएको छ। राजदूत एलिजाबेथ भोन क्यापलरले कार्यालय समाप्त गरेर स्वीजरल्याण्ड फर्किएपछिमेउली राजदूत नियुक्त भएर नेपाल आएकी हुन्।
"चार्टर फ्लाइटको रुट पाइएन, उद्धारमा ढिलाइ","इजरायलमा फ्लाई दुबई, टर्किस एयरलायन्स, एयर इन्डिया, कतार एयरलायन्सको उडान भने भइरहेको छ। काठमाडौं : चार्टर फ्लाइटका लागि रुट नपाइएपछि इजरायलबाट नेपालीको उद्धारमा ढिलाइ हुने भएको छ। विद्रोही समूह हमासको आक्रमणपछि इजरायलमा रहेकाहरूले जतिसक्दो चाँडो उद्धार गरिदिन आग्रह गरिरहेका छन्। तर, जहाज तयारी अवस्थामा राखिए पनि हवाई रुट नपाइएका कारण जहाज पठाउन नसकिएको सरकारले जनाएको छ। परराष्ट्रमन्त्री एनपी साउदले इजरायलका विदेशमन्त्री एली कोहेनलाई मंगलबार टेलिफोन गरेर इजरायलमा रहेका नेपालीलाई फर्काउन र मृतकको शव ल्याउने प्रक्रियामा सहजीकरण गरिदिन आग्रह गरेका छन्। परराष्ट्र मन्त्रालयका प्रवक्ता सेवा लम्सालले हवाई रुट खुल्नेबित्तिकै उद्धाररका लागि जहाज पठाइने बताइन्। विमान सेवा नखुलेकै कारण नेपालबाट जहाज नपठाएका हुन्, लम्सालले भनिन्, रुट पाउनेबित्तिकै उद्धारमा जहाज पठाउने तयारी अवस्थामा छौं। हमासको आक्रमणबाट १० जना नेपाली विद्यार्थीको ज्यान गएको थियो। बाँकी विद्यार्थी र नेपालीहरूले सरकारको उपस्थिति खोजिरहेका छन्। परराष्ट्र प्रवक्ता लम्सालले संवेदनशील क्षेत्रबाट इजरायलस्थित नेपाली दूतावासले पनि हवाईसेवा नै अवरुद्ध भएकाले नेपालबाट विमान ल्याएर उद्धारर गर्ने सम्भावना तत्काल नरहेको बताएको छ। राजदूत कान्ता रिजालले भनिन्, यहाँ (इजरायल) को अवस्था संवेदनशील छ। सुरक्षाकै कारणले इजरायलमा विमानबाट उद्धार गर्न कठिनाइ छ। त्यहाँको अवस्था सहज बनेसँगै उद्धारको काम अघि बढाइने उनले जनाइन्। सरकारले नेपाल एयरलाइन्स र हिमालय एयरलाइन्सका विमान पठाएर आफ्ना नागरिकको उद्धार गर्ने तयारी गरेको छ। परराष्ट्र मन्त्रालयका अनुसार ३ सय ८० जनाले स्वदेश फिर्ता हुन् अनलाइन रजिस्ट्रेसन गरेका छन्। तर, गैरआवासीय नेपाली संघ (एनआरएन) का अध्यक्ष श्रीकृष्ण भण्डारीले विदेशी कम्पनीका जहाजहरू आवतजावत भइरहेकाले ती जहाजमार्फत नेपालीको उद्धार गर्न सकिने बताए। उनले फ्लाई दुबई, टर्किस एयरलायन्स, एयर इन्डिया, कतार एयरलायन्सको उडान भइरहेकाले ती जहाजमार्फत नेपालीको उद्धार गर्न सकिने बताए। हामीले फ्लाई दुबईसँग कुराकानी गर्दा दैनिक ३०४० जनाको दरले पठाउनुस्, हामी लान्छौं भन्नुभएको थियो, एनआरएनका अध्यक्ष भण्डारीले भने, राजदूतावास चार्टर विमानको अडानमा छ। पैसा खर्च गरेर भए पनि आफ्ना नागरिक फिर्ता लैजाऊँ भन्नेमा न नेपाल सरकार देखिन्छ, न राजदूतावास। परराष्ट्रमन्त्री साउदको आग्रह कोहेनलाई परराष्ट्रमन्त्री एनपी साउदले इजरायलमा रहेका नेपालीको उद्धार कार्यमा, मृतकको शव ल्याउन र सम्पर्कविहीनको खोजी कार्यमा सहयोग गरिदिन इजरायलका विदेशमन्त्री एली कोहेनसँग आग्रह गरेका छन्। परराष्ट्रमन्त्री साउदले मंगलबार विदेशमन्त्री कोहेनसँग टेलिफोन कुराकानीमा यस्तो आग्रह गरेका हुन्। परराष्ट्रमन्त्री साउदले हमासको आक्रमणमा परी मृत्यु भएका नेपाली नागरिकको शव नेपाल फिर्ताका लागि आवश्यक समन्वय र सहजीकरण गरिदिन आग्रह गरेका थिए। यहाँ (इजरायल) को अवस्था संवेदनशील छ। सुरक्षाकै कारणले इजरायलमा विमानबाट उद्धार गर्न कठिनाइ छ ।कान्ता रिजाल, राजदूत मृतकहरूको पार्थिव शरीर ल्याउन थोरै ढिलाइले पनि घरपरिवारका सदस्यहरूमा झन् पीडा थप्ने छ, परराष्ट्रमन्त्री साउदले विदेशमन्त्री कोहेनसँग आग्रह गरेका थिए, तसर्थ शवहरू नेपाल फिर्ताका लागि आवश्यक समन्वय र सहजीकरण गरिदिन आग्रह गर्छु। त्यसका लागि इजरायलमै स्थित नेपाली दूतावासले आवश्यक समन्वय गर्नेछ। मन्त्री साउदले आक्रमणमा परी घाइते भएका चार जना नेपाली नागरिकको स्वास्थ्य उपचार र हेरचाहमा सहयोग गरिदिन पनि इजरायल सरकारसँग आग्रह गरेका थिए। उनले आक्रमणपछि सम्पर्कविहीन भएका एक नेपाली नागरिकको अवस्था पत्ता लगाइदिन पनि अनुरोध गरेको मन्त्रालयले जनाएको छ। परराष्ट्रमन्त्री साउदले नेपाल फिर्ता हुन चाहनेको विवरण संकलन भइरहेको र फर्कन चाहनेका लागि सहजीकरण गरिदिन पनि विदेशमन्त्रीसँग आग्रह गरेका थिए। जवाफमा इजरायली विदेशमन्त्री कोहेनले मृतक नेपाली नागरिकको शव नेपाल पठाउन, इजरायलमा रहेका नेपालीको सुरक्षा गर्न र घर फर्किन चाहनेका लागि आफ्नो सरकारले उच्चतम् सहयोग गर्ने आश्वासन दिएका थिए। मृतकको शव ल्याउन निर्देशन संसद्को अन्तर्राष्ट्रिय सम्बन्ध तथा पर्यटन समितिले इजरायलमा हमास विद्रोहीको आक्रमणमा मारिएका १० नेपालीको शव तत्काल नेपाल ल्याउने व्यवस्था मिलाउन प्रधानमन्त्री तथा मन्त्रिपरिषद्को कार्यालय र परराष्ट्र मन्त्रालयलाई निर्देशन दिएको छ। समितिको मंगलबारको बैठकले हमासको आक्रमणपछि इजरायलमा बेपत्ता भएका नेपालीको खोजी कार्य अघि बढाउन र नेपाल आउन चाहनेलाई फिर्ता ल्याउनका लागि समन्वय र पहलकदमी लिने निर्देशन दिएको हो। समिति सभापति राजकिशोर यादवले अकल्पनीय घटनाबाट निधन भएका नेपालीहरूको शव यथाशीघ्र स्वदेश ल्याउन, घाइतेहरूको शीघ्र स्वास्थ्य उपचार गर्न, बेपत्ता भएकाहरूको खोजी गर्न, अप्ठ्यारोमा परेका नेपालीको उद्धार एवं सुरक्षित स्थानमा स्थानान्तरण गर्न, पीडित परिवारलाई राहतको व्यवस्था गर्न, स्वदेश फिर्तीको चाहना राख्ने नेपालीलाई तत्काल फिर्तीको प्रबन्ध पहल गर्न समिति सरकारलाई निर्देशन दिएका थिए। बैठकमा सहभागी अर्का सांसद प्रकाशमान सिंहले पनि इजरायलमा रहेका नेपालीको उद्धाररका लागि नेपाल सरकारले यथाशक्य छिटो लाग्नुपर्ने बताएका थिए।"
"सरकारले वार्तामा बोलायो, कर्मचारी भने सशंकित","काठमाडौंं : संघीय मामिला तथा सामान्य प्रशासन मन्त्रालयले आन्दोलनरत स्थानीय तहका कर्मचारीलाई वार्ताको लागि आह्वान गरेको छ। उनीहरूलाई आन्दोलन स्थगित गरेर वार्तामा आउन आह्वान गरिएको छ। मन्त्रालयले स्थानीय तह कर्मचारी केन्द्रीय संघर्ष समिति र स्थानीय तह कर्मचारी संयुक्तलाई वार्तामा बोलाएको हो। तर, आन्दोलनरत स्थानीय तहका कर्मचारीले आधिकारिक पत्र नआएसम्म वार्तामा नबस्ने बताएका छन्। स्थानीय तह कर्मचारी केन्द्रीय संघर्ष समितिका महासचिव विजय देवकोटाले सरकारले आधिकारिक रूपमा वार्ता टोली बनाएर आह्वान गरेमा आफूहरू वार्ताको लागि तयार भएको बताए। सरकारले आधिकारिक वार्ता टोली बनाउनु पर्यो, हामी वार्ताको लागि तयार नै छौं, उनले भने, मन्त्रालयले विज्ञप्ति निकालेकै भरमा कसरी वार्तामा जाने ? उनले आइतबार मन्त्रालयका अधिकारीसँग सामान्य अनौपचारिक छलफल भएको जानकारी दिए। उनले भने, हिजो अनौपचारिक छलफल भएको हो, तर औपचारिक वार्तामा बस्न वार्ता कमिटी बनाएपछि मात्रै बस्ने जवाफ दिएर फर्कियौं। संघर्ष समिति महासचिव देवकोटाले मन्त्रालयको आह्वानको विषयमा छलफल गरेर टुंगोमा पुग्ने बताए। उनले सरकारले नै वार्ताको लागि बोलाउनु पर्ने मन्त्रालयले विज्ञप्ति जारी गरेर झारो टार्न खोजेको होकी भन्दै आशंका व्यक्त गरे। सघर्ष गर्ने एउटा वार्ताको अर्कोलाई पनि बोलाएको भन्दै कर्मचारी नै छक्क परेका छन्। हामी सडकमा त स्थानीय तह कर्मचारी संघर्ष समिति मात्रै छ, कसरी अर्को संस्थालाई वार्ताको लागि बोलाइयो, त्यो संस्थाले कहाँ आन्दोलन गरेको छ ?, उनले प्रश्न गरे। मन्त्रालयले भने स्थानीय तहका कर्मचारीका माग सम्बन्धमा छलफल गरी उपयुक्त निकास निकाल्न मन्त्रालय सकारात्मक रहेको भन्दै कतिपय नीतिगत विषयहरू सम्बोधन भइसकेका र सम्बोधन हुन नसकेका विषयमा थप छलफलबाटै समस्याको सम्बोधन गर्न सकिने भन्दै वार्तामा बोलाएको जनाएको छ। मन्त्रालयले जारी गरेको विज्ञप्तिमा भनिएको छ केही दिनदेखि स्थानीय तहबाट हुने सेवा प्रवाह रोकी स्थानीय तह कर्मचारी केन्द्रीय संघर्ष समिति र स्थानीय तह कर्मचारी संयुक्त माग कार्यान्वयन परिचालन समितिको नामबाट विभिन्न मागहरू राखी काठमाडौंं केन्द्रित विरोध कार्यक्रम सञ्चालन हुँदै आएको जानकारी भएपश्चात मन्त्रालयले समितिका प्रतिनिधिलाई छलफलमा बोलाइएको, मिति २०८००६२२ गतेका दिन यस मन्त्रालयका मन्त्रीज्यूको उपस्थितिमा छलफल समेत भएको छ। स्थानीय तहका कर्मचारीका मागका सम्बन्धमा छलफल गरी उपयुक्त निकास निकाल्न मन्त्रालय सकारात्मक छ। कतिपय नीतिगत विषयहरू सम्बोधन भई सकेका र सम्बोधन हुन नसकेका विषयमा थप छलफलबाटै समस्याको सम्बोधन गर्न सकिने भएकाले हाल भइरहेको विरोध प्रदर्शनलाई स्थगन गरी छलफल र सम्वादमा आउन तथा आ आफ्नो कार्यस्थलमा फर्की आम नागरिकमा सेवा प्रवाह सूचारु गर्न मन्त्रालयसम्बद्ध सबैमा अनुरोध गर्छ । संघीय मामिला तथा सामान्य प्रशासन मन्त्रालयको विज्ञप्ति । मन्त्रालयको आह्वानपश्चात आन्दोलनरत कर्मचारीले जारी गरेको विज्ञप्ति"
त्रिपाल काण्ड : आधिकारिक बिलबिजकबिनै भुक्तानीको दबाब,"उच्च अदालत पाटनले आदेश दियो कागजपत्र हेरेर त्रिपालको भुक्तानी दिनु । तर, सहरी मन्त्रालयका कर्मचारी भन्छन् आधिकारिक बिलबिजक छैन, कसरी भुक्तानी दिनु ? ०७२ सालमा किनिएिका भनिएका त्रिपालको भुक्तानी दिन कर्मचारीले आनाकानी गरेपछि उच्च अदालतले कर्मचारीलाई अवहेलनामा सजाय नै तोक्यो । सर्वोच्चले उच्चको अवहेलनासम्बन्धी आदेश कार्यान्वयन नगर्न अन्तरिम दियो । तर, जसरी पनि त्रिपालको ७ करोडको भुक्तानी सहरीबाट दिलाउने दबाब कायमै छ । काठमाडौं : ०७२ वैशाख १२ गते मुलुकमा महाविनासकारी भूकम्प गयो। घरडेरा छोडेर राजधानीवासी त्रिपालमुनि सडकमा आए। हो, त्यही बेलाको त्रिपाल काण्ड को भुक्तानी विवाद भने अझै सुल्झेको छैन। त्यसबेला तीनवटा कम्पनीले २७ हजार ७ सय ९ थान त्रिपाल सहरी मन्त्रालयलाई उपलब्ध गराएको दाबी गरेका छन्। त्यसबापत उनीहरूले ७ करोड ३६ लाख रुपैयाँको माग दाबी गरेका छन्। तर, मन्त्रालयले भने त्रिपाल खरिद गरेको बिलबिजक आधिकारिक नभेटिएको भन्दै भुक्तानी दिन सकेको छैन। मन्त्रालयले भुक्तानी नदिएपछि कम्पनीहरू अदालत जाँदै भुक्तानीको आदेश ल्याउँदै आएका छन्। मन्त्रालयका कर्मचारीको भनाइ भने उही छ त्रिपाल खरिदको आधिकारिकबिलबिजक छैन। कसरी भुक्तानी दिनु ? यसैकारण, ७ वर्षदेखिको ७ करोडको त्रिपालको भुक्तानीको विवाद कायमै छ। महाविनाशकारी भूकम्पका बेला सहरी मन्त्रालयमा सचिव थिए अर्जुन कार्की। त्यसबेला कार्कीको ठाडो आदेशमा त्रिपाल खरिद गरिएको मन्त्रालयका कर्मचारी बताउँछन्। लक्की एएस इन्टरप्राइजेज, माता इन्टरप्राइजेज र दीप किरन प्रिन्टिग एन्ड टे्डर्सले त्यसै बेला २७ हजार ७ सय ९ त्रिपाल मन्त्रालयलाई उपलब्ध गराएको दाबी गर्दै आएका छन्। तर, त्यसबेला पाल खरिद गरेका बिलबिजक केही पनि नभेटिएको मन्त्रालयका कर्मचारीहरू बताउँछन्। त्रिपाल खरिद गरिएका भनिएका त्रिपालका लागि सार्वजनिक खरिद ऐननियमावलीका आधारभूत प्रक्रियाको कुनै पालना नभएको तथा मन्त्रालयको स्टोर शाखामा त्यस बेला भुक्तानी दाखिलाको कुनै रेकर्ड नभएको मन्त्रालयका कर्मचारीको भनाइ छ। ७ वर्षपछि बिलबिजक ०७२ सालमा आपूर्ति भएका भनिएका त्रिपालको ७ वर्षपछि मात्रै बिलबिजक जारी गरिएको मन्त्रालय स्रोतको भनाइ छ। मन्त्रालयले भुक्तानी नदिएपछि तीनवटै कम्पनी उच्च अदालत पाटन गए। उच्चले ०७९ कात्तिक २४ मा सबै प्रक्रिया पूरा गरेर भुक्तानी दिन आदेश दियो। उच्चको आदेशमा थियो बिलबिजक पेस गर्न लगाउनु, निवेदकले पेस गरेका बिलबिजकको आधिकारिकता एकिन गर्नु, निवेदकले आपूर्ति गरेको त्रिपालको वास्तविक परिणाम यकिन गर्नु, विपक्ष मन्त्रालयलाई दाखिला भएको त्रिपालको हुनुपर्ने गुणस्तरसमेत जाँचबुझ गरी निवेदकलाई वास्तविक भुक्तानी दिनुपर्ने रकम एकिन गरी भुक्तानीको विषयमा टुंगो लगाउनुपर्ने दायित्व पालना गर्नु भन्ने थियो। त्यसपछि लक्की एएस इन्टरप्राइजेज, माता इन्टरप्राइजेज र दीप किरन प्रिन्टिग एन्ड टे्डर्ससहित ५ वटा कम्पनीले ०७९ माघ २२ मा ७ करोड ६९ लाख ४२ हजार ६ भ्याट सहितको बिल पेस गरे। ०७२ सालको कारोबारको बिलको ०७९ मा मात्रै बिल जारी भएपछि मन्त्रालयका कर्मचारी झस्केका हुन्। जबकि, अजय शुभ ट्रेर्डस र इन्टरटेक टरपोलिन्सको ३२ लाख ६५ हजार ९०७ रुपैयाँको भ्याट बिल ०७२ वैशाखमा जारी भएको थियो। मन्त्रालयका कर्मचारी भन्छन् अख्तियारको मुद्दा किन खेप्नु ? सहरी विकास मन्त्रालयका कर्मचारीलाई त्रिपालको भुक्तानी दिँदा भ्रष्टाचारमा मुछिने भय छ। त्यसैकारण अदालतको आदेशको जोखिम मोलेरै भए पनि भुक्तानी दिन नसकिएको मन्त्रालय स्रोतको भनाइ छ। जबकि, उच्च अदालत पाटनले आफ्नो आदेश कार्यान्वयन किन नगरेको भन्दै मन्त्रालयका सचिव (हालै अवकाश पाएका) रवीन्द्रनाथ श्रेष्ठ, लेखा प्रमुख हिरा न्यौपाने र स्टोरकिपर युवराज गिरीलाई ५ सय जरिवाना तोक्यो। र, पनि मन्त्रालयका कर्मचारी भुक्तानी दिन तयार भएनन्। अर्कोतिर, त्यतिबेला मन्त्रालयले खरिद गरेका भनिएका त्रिपालको कारोबारमा भ्रष्टाचार भएको भन्दै अख्तियार दुरुपयोग अनुसन्धान आयोग, राष्ट्रिय सर्तकता केन्द्र लगायतले पनि छानबिन गरेका थिए। पछि, २०७२ भदौ २० गते सरकारलाई गैरकानुनी हानी भएको भन्दै अख्तियारले २ करोड ३६ लाखको बिगो दाबीसहित विशेष अदालतमा भ्रष्टाचार मुद्दा दायर गर्यो। मिलेमतोमा कम परिणाममा त्रिपाल आपूर्ति गरी बढी परिमाण देखाएको, कम गुणस्तरको त्रिपाललाई उच्च गुणस्तरको देखाएको र सानो साइजको त्रिपाललाई ठूलो साइजको देखाएर कम मूल्यका सामानको बढी मुख्य माग गर्ने र भुक्तानी दिने तारतम्य मिलाएको अख्तियारको आरोप पत्रमा उल्लेख थियो। उसले नेपाल उद्योग वाणिज्य महासंघका तत्कालीन निर्देशक हंसराम पाण्डेयलाई पनि प्रतिवादी बनाएको थियो। अजय शुभ ट्रेडर्सविरुद्ध १ करोड ४७ लाख २ सय ९३, माता इन्टरप्राइजेजविरुद्ध ८१ लाख ७६ हजार ५ सय ७६, दीप किरण प्रिन्टिङ एन्ड ट्रेडर्सविरुद्ध ३० लाख ३९ हजार ३ सय ६६, लक्की एएस इन्टरप्राइजविरुद्ध १ करोड २३ लाख २१ हजार ९५३ बिगो मागिएको थियो। त्रिपाल खरिदमा भ्रष्टाचार भएको अख्तियारको ठहर खण्ड। तर, विशेष अदालत र सर्वोच्च अदालतले भ्रष्टाचार ठहर गरेन। भुक्तानी नभइसकेकाले भ्रष्टाचार नठहरिएकाले मन्त्रालयका प्रशासन, लेखातर्फका उपसचिव, स्टोरकिपर र चारवटा आपूर्तिकर्तालाई सफाइ दिइयो। त्यसपछि आपूर्तिकर्ताले भुक्तानी पाऊँ भनी मन्त्रालयमा पटकपटक निवेदन दिए। तर, सक्कल बिलबिजक भने पेस गरेनन्। उल्टो अदालततिर नै गए। त्यसपछि भुक्तानी दिलाउ पाऊँ भनी आपूर्तिकर्ताहरूले उच्च अदालत पाटनमा रिट दायर गरे। त्यसपछि २०७८ चैत ९ गते उच्च अदालत पाटनले भुक्तानी दिनु भनी परमादेश जारी गरेको थियो। मन्त्रालयले रिट निवेदकको दाबीको सन्दर्भमा जाँचबुझ गरी बिलबिजक पेस गर्न लगाउनुपर्ने, निवेदनले परेको गरेको बिलबिजकको आधिकारिकता एकिन गर्नुपर्ने, निवेदकले आपूर्ति गरेको त्रिपालको वास्तविक परिणाम यकिन नगर्ने, विपक्षी मन्त्रालयमा दाखिला भएको त्रिपालको हुनुपर्ने गुणस्तरसमेत जाँचबुझ गरी निवेदकलाई वास्तविक रूपमा भुक्तानी दिनुपर्ने रकम यकिन गरी भुक्तानीको विषय टुंगो लगाउनुपर्ने दायित्व पालना गर्नुपर्ने उल्लेख अदालतको आदेशमा उल्लेख छ। अख्तियारी नै नपाई खरिद मन्त्रिपरिषद्ले ०७२ वैशाख १७ गते भूकम्प प्रभावितका लागि आवश्यक पर्ने टेन्ट र टारपोलिन खरिद गर्ने अख्तियारी मन्त्रालयलाई दिएको थियो। तर, त्यसअघि नै अर्थात् (वैशाख १३, १४, १५ र १६ गते) त्रिपाल किनेर बाँडेको भन्दै तत्कालीन सचिव कार्कीले टिप्पणी सदर गरेका थिए। तर, मन्त्रालय स्रोत भन्छ अख्तियारी नै नपाई के आधारमा त्रिपाल खरिद गरियो ? तत्कालीन सचिव कार्कीको मौखिक आदेशको भरमा आन्तरिक व्यवस्थापन शाखाबाट पहिलो चरणमा सोझै त्रिपाल खरिद गरिएको सचिवको टिप्पणीमा उल्लेख छ। त्यसैकारण आपूर्तिकर्ताको कोटेसनको परिणाम, मूल्यको आधारमा टिप्पणी उठाउन र स्वीकृति भएको, माग फाराम खरिद आदेश, दाखिला हस्तान्तरणसम्बन्धी प्रचलित प्रावधान पूरा नभएको मन्त्रालयका कर्मचारी बताउँछन्। खरिद सम्झौता र कार्यादेशबिनै कारोबार भएको भनिएकाले अदालतको आदेशको भरमा मात्रै भुक्तानी दिन नसकिने मन्त्रालयका कर्मचारी बताउँछन्। त्रिपाल काण्डको भुक्तानीका कारण सहरी मन्त्रालयमा सचिव र अरू कर्मचारी आउनै डरलाग्दो अवस्था रहेको कर्मचारीको गुनासो छ। नयाँ कर्मचारी आउनासाथ मानहानीको हतियार काँधमा झुन्डिन थालेपछि मन्त्रालयमा कर्मचारी आउनै डरलाग्दो अवस्था भयो, मन्त्रालयका एक अधिकृतले भने। मुद्दैमुद्दा उच्च अदालत पाटनले भुक्तानीका लागि परमादेश जारी गरेपछि मन्त्रालयले भुक्तानीका विषयमा छानबिन गर्न समिति बनायो। ०७९ असार १५ मा सचिवस्तरीय निर्णयबाट कामु सुई रमेश थपलियाको संयोजकत्वमा ५ सदस्यीय समिति बन्यो। समितिले ०७९ भदौ १३ मा प्रतिवेदन बुझायो। उसले भुक्तानीमा कानुनी अड्चन रहेको निष्कर्ष निकाल्यो। तर, उच्च अदालत पाटनले भुक्तानी दिन आफूले जारी गरेको परमादेश कार्यान्वयन नगरेको भन्दै ०७९ भदौ २९ मा मन्त्रालयका सचिव, लेखाप्रमुख र स्टोरकिपरलाई मानहानी गरेको ठहर गर्यो। अवहेलनामा कारबाही गर्न आदेश दियो। त्यसपछि २०७९ माघ ३ गते सचिवस्तरको निर्णयबाट उच्च अदालत पाटनको फैसला कार्यान्वयन सम्बन्धमा अध्ययन गरी प्रतिवेदन बनाउन समिति बन्यो। आपूर्तिकर्ता मध्येबाट माता इन्टरप्राइजेजका सञ्चालक कृष्णहरि चौलागाईंसमेतले भुक्तानीको जानकारी पाऊँ भन्दै ०७९ पुस २६ मा मन्त्रालयमा फेरि निवेदन दिए। त्यसपछि मन्त्रालयले ०७९ माघ २० मा बिलबिजक माग गर्यो। ०७९ माघ २२ मा ५ वटा आपूर्तिकर्ताले बिल पेस गरे। ३ वटा आपूर्तिकर्ताले भने ०७९ माघ २२ मा जारी भएको भ्याट बिल पेस गरे। मन्त्रालयले ती बिलको आधिकारिता जाँच गर्न बाँकी नै रहेको जनाएको छ। तर, उच्च अदालतले ०८० जेठ ४ गते अर्को पत्र पठायो। जसमा यसअघि नै मानहानी तोकिएका पदाधिकारीलाई जरिवाना बैंक दाखिला गराउने र भुक्तानीको कारबाही यथाशीघ्र टुंगो लगाउनका लागि वर्तमान सचिवलाई लेखी पठायो। माता इन्टरप्राइजेज लगायतका आपूर्तिकर्ताले फेरि यथाशीघ्र भुक्तानी पाउँ भनी सचिवलाई पत्र लेखे। मन्त्रालयले भने उच्च अदालत पाटनले मानहानीसम्बन्धी गरेको आदेशविरुद्ध सर्वोच्चमा रिट दायर गरे। सर्वोच्चको न्यायाधीश हरि फुयाँलको एकल इजलासले ०८० साउन ११ गते उच्च अदालत पाटनको मानहानीको जरिवानासम्बन्धी फैसला कार्यान्वयन नगर्न अन्तरिम आदेश दियो। त्यसपछि भने केही राहत महसुस भएको मन्त्रालयका कर्मचारी बताउँछन्। भुक्तानी नदिएको भन्दै उच्च अदालत पाटनले दिएको आदेश कार्यान्वयन नगर्न सर्वोच्चबाट भएको अन्तरिम आदेश। तीन कम्पनीले २०७२ वैशाखमा कुनै भ्याट बिल नै नतिरेको आन्तरिक राजस्व विभागमा आपूर्तिकर्ता तीनवटै कम्पनीले पेस गरेको विवरणमा ०७२ साल वैशाखमा कुनै सामग्री किनेको देखिएको छैन। सहरी विकास तथा भवन निर्माण विभागले बिलबिजकको आधिकारिकता सम्बन्धमा विभागसँग विवरण मागेको थियो। विभागले २०७२ वैशाख महिनामा ती कम्पनीले सहरी विकास मन्त्रालयलाई कुनै पनि सामान खरिद गरेको भ्याट, बिलबिजक विवरण अभिलेखमा नरहेको जनाएको छ। तर, तीनवटै कम्पनीले भने त्यही बेला मन्त्रालयलाई त्रिपाल बेचेको भन्दै भुक्तानी माग गरिरहेका छन्। शक्ति र पहुँचका आधारमा ती कम्पनीहरूल भुक्तानीका लागि ताकेता गर्न छाडेका छैनन्। यसैकारण उनीहरूविरुद्ध कर छलीमा अनुसन्धान हुन सक्ने मन्त्रालयका अधिकारीहरू बताउँछन्। तत्कालीन सचिवको हचुवाको भरमा निर्णय मन्त्रालयका तत्कालीन सचिव अर्जुन कार्कीले हचुवाका भरको गरेको निर्णयले यस्तो स्थिति आएको मन्त्रालयका कर्मचारीहरू बताउँछन्। कार्कीले बिना दाखिला, बिना बिलबिजक भुक्तानी दिन टिप्पणी उठाएका थिए। तर, बिना बिलबिजक भुक्तानी नदिने पक्षमा मन्त्रालयका कर्मचारी छन्। मन्त्रालयले अदालतमार्फत यो विषयलाई किनारा लगाउने मनसाय राखेको छ। तत्कालीन सहरी सचिव अर्जुन कार्कीले हचुवाका भरमा त्रिपाल खरिदसम्बन्धी गरेको निर्णय। भुक्तानी दिलाउन रजिस्टारको ताकेता उच्च अदालत पाटनका रजिस्ट्रारले मन्त्रालयलाई तुरुन्त भुक्तानी दिन निर्देशन दिएका छन्। उच्च अदालतका रजिस्टारले जरिवानाको दाखिला गरी फैसलाबमोजिम बिल भुक्तानीको कारबाही यथाशीघ्र टुंगो लगाइदिन मुख्यसचिवलाई पत्राचार नै गरेका थिए। यस अदालतबाट फैसलाआदेशबमोजिम निवेदकहरूको त्रिपालको बिल सहरी विकास मन्त्रालयबाट तुरुन्त भुक्तानी गरी अदालतको फैसलाको यथोचित सम्मान गरी फैसला कार्यान्वयन गर्नुगराउनु भनी सहरी विकास मन्त्रालय, ऐका वर्तमान सचिव र ऐका प्रशासन शाखा प्रमुखलाई निर्देशन गरी दिन हुन सादर अनुरोध छ, उच्च अदालतका रजिस्ट्रारले मुख्य सचिवलाई लेखेका थिए। त्रिपालको भुक्तानी दिन उच्च अदालत पाटनको आदेश कार्यान्वयन नगरेको भन्दै उच्च अदालतका रजिष्ट्रारले मुख्यसचिवलाई लेखेको पत्र। रजिस्टारले अदालतको फैसला र आदेशबमोजिम वर्तमान सचिव, आर्थिक प्रशासन शाखा प्रमुख, स्थोर किपरबाट पाँच सय जरिवाना सजाय असुल गरी नेपाल बैठक लिमिटेड तथा एनआईसी एसिया बैंक लिमिटेडमा रहेको खातामा रकम जम्मा गरी गराई भौचरसमेत अदालतमा उपलब्ध गराई दिन पहल गरिदिन मुख्यसचिवलाई पत्राचार गरेको देखिन्छ। उनको पत्रमा अदालतको आदेशबमोजिमको त्रिपालको वास्तविक संख्या मूल्य एकिन गर्ने, बिलबिजकको आधिकारिकता एकिन गर्ने लगायत विषयसमेत समेटिएका छैनन् । अदालतले मन्त्रालयका सचिव, लेखाप्रमुख लगायतलाई फैसला कार्यान्वयन नगरेको भन्दै अवहेलना मुद्दा पनि चलाएको छ। त्यति मात्र होइन राष्ट्रपतिका कानुनी सल्लाहकार एवं वरिष्ठ अधिवक्ता बाबुराम कुँवर नै आपूर्तिकर्ताको तर्फबाट वकालत गरिरहेका छन्। उनको आडमा पनि आपूर्तिकर्ताले चलमल बढेको देखिन्छ। चौतर्फी दबाब र चेपुवाकाबीच पनि मन्त्रालयले भुक्तानी दिन मानिरहेको छैन। उसले नमान्नुमा धेरै कारणहरू देखिएका छन्। तर, पनि भुक्तानी नदिँदा अदालतको मानहानीको सजायमा मन्त्रालयका पदाधिकारीले पाउने देखिन्छ।"
पाल्पाका ६ स्थानमा यात्रु सहायता कक्ष सञ्चालन,"तानसेन : पाल्पा प्रहरीले जिल्लाका विभिन्न ६ वटा स्थानबाट चाडपर्व लक्षित यात्रु सहायता कक्ष सञ्जालन गरेको छ। पाल्पा प्रहरीले तानसेनको बसपार्क, बरतुङ्ग, आर्यभञ्ज्याङ्ग, रामपुर, दोभान र हार्थोकमा चाडपर्व लक्षित यात्रु सहायता कक्ष सञ्चालन गरेको हो। नेपालीहरूको महान दशैंतिहारजस्ता ठूला चाडपर्वको समयमा यात्रुहरूले अनावश्यक दुःख नपाउन, यात्रा सजिलो होस्, सहज तथा सुरक्षितरूपमा गन्तव्यमा पुगुन् भन्ने हेतुले पाल्पा प्रहरीले यात्रु सहायता कक्ष सञ्चालन गरेको निमित्त प्रमुख जिल्ला अधिकारी भक्तिसरा रानाले बताइन्। पाल्पाका सुरक्षाकर्मीहरूको पहिलो काम भनेकै यात्रुहरूलाई सजिलो, सहज सुरक्षित तरिकाबाट गन्तव्यमा पुर्याउने गरी तालिम प्रशिक्षण, निर्देशन गरी परिचालन भएको निमित्त प्रजिअ रानाले बताइन्। प्रहरीले मुख्य गरी पाल्पाका ६ वटा स्थानामा यात्रु सहायता कक्ष सञ्चालन गरी चाड पर्व लक्षित सुरक्षा योजनाअनुरुप काम सुरु गरेको हो। जसका लागि २४सैं घण्ट प्रहरीहरू परिचालन गरिएको पाल्पाका प्रहरी प्रमुख हेरम्व शर्माले बताए। केही आशंका लागेमा यात्रुहरूले पैसा नलाग्ने १०० नम्बरमा फोन गरेर सुरक्षित हुन प्रहरी प्रमुख शर्माले जोड दिए।"
मुस्ताङमा लेक लागेर युक्रेन र भारतीय पर्यटकको मृत्यु,जोमसोम : मुस्ताङमा लेक लागेर दुई विदेशी पर्यटकको मृत्यु भएको छ। मृत्यु हुनेमा एक युक्रेनी नागरिक र अर्का एक भारतीय नागरिक रहेको जिल्ला प्रहरी कार्यालय मुस्ताङले जनाएको छ। पोखराबाट १० जनाको समूहसहित असोज १९ गते मुस्ताङ भ्रमणका लागि आएकी युक्रेनी महिला ३५ वर्षीया अन्ना पानिनाको लेक लागेर मृत्यु भएको जिल्ला प्रहरी कार्यालय मुस्ताङका सूचना अधिकारी दिनेश गौतमले जानकारी दिए कागबेनी बास बसेर असोज १९ गते पैदल हिँडेर झोङ हुँदै मुक्तिनाथ जाने क्रममा बीच बाटोमै उनलाई लेकको समस्या देखिएको सूचना अधिकारी प्रहरी निरीक्षक गौतमले बताए। युक्रेनी महिला पानिनालाई श्वासप्रश्वास र टाउको दुख्ने समस्या देखिएको थियो। लेक लागेका कारण बिरामी परेकी उनलाई जोमसोम अस्पतालमा उपचार लगिएको थियो। उनको अस्पतालमै उपचारका क्रममा मृत्यु भएको प्रहरी निरीक्षक गौतमले बताए। लेक लागेर मृत्यु भएकी महिलाको शव हेलिकोप्टरमार्फत् काठमान्डौं उद्धार गरिएको प्रहरीले बताएको छ। त्यसैगरी भारतको तामेलनाडुबाट मुक्तिनाथ दर्शनका लागि आउँदै गरेकी भारतीय पर्यटक वर्ष ६४ वर्षीया रेवतीको लेक लागेर मृत्यु भएको प्रहरी निरीक्षक गौतमले बताए। उनको उपचारको क्रममा मृत्यु भएको थियो। भारतदेखि १०३ जना भारतीय दर्शनार्थी टोली पोखराबाटबेनीजोमसोम सडक हुँदै थासाङ गाउँपालिकाको लेते आइपुगेको थियो। मुक्तिनाथ दर्शन गर्न उद्देश्यले मुस्ताङ आएकी उनलाई लेते आउँदा लेक लागेको थियो। थासाङको लेते प्राथमिक स्वास्थ्य उपचारकेन्द्रमा उपचार लैजाँदै गर्दा उनको मृत्यु भएको थियो। उनी यसअघि पनि विभिन्न रोगबाट ग्रस्त थिइन्। जिल्ला प्रहरी कार्यालय मुस्ताङका अनुसार मृतक भारतीय महिलाको शव पोस्टमार्टमका लागि एम्बुलेन्समार्फत् पोखरा लगिएको छ। होचो स्थानबाट एक्कासी स्वास्थ्य परीक्षण नगरी मुस्ताङ आउने प्रचलन र कुनै होल्डिङ सेन्टरमा विश्राम नगरी अग्लो स्थानमा आइपुग्दा लेकको समस्या हुने गरेको प्रहरी निरीक्षक गौतमले बताए। मुस्ताङ समुन्द्री सतहको २७ देखि ४५ सय मिटरको अग्लो उचाईमा अवस्थित छ। गत वर्ष मुस्ताङ भ्रमणका लागि आएका १० जना आन्तरिक तथा बाह्य पर्यटको लेक लागेर मृत्यु भएको थियो।
१२ लाख रुपैयाँसहित तीन भारतीय पक्राउ,"टीकापुर : कैलालीको टीकापुर नगरपालिका वडा नं १ समितिपुरबाट १२ लाख ४२ हजार ८ शय ८८ रुपैयाँसहित तीन भारतीय नागरिक पक्राउ परेका छन्। टीकापुरस्थित सशस्त्र प्रहरी बल नेपाल राजश्व, भन्सार तथा औद्योगिक तालिम शिक्षालय टीकापुरको टोलीले उक्त रकमसहित भारतको पलिया खिरीका तीन जनालाई पक्राउ गरेको हो। पक्राउ पर्नेमा पलिका व्यापारी असोनी मिश्र, सुमनकुमार बर्मा र गाडी चालक विकास ठाकुर रहेका छन्। शिक्षालयका अनुसार उनीहरुबाट ३ लाख ८७ हजार ४ शय ३० भारतीय रुपैयाँ र ६ लाख २३ हजार १ शय नेपाली रुपैयाँ बरामद गरिएको थियो। सशस्त्र प्रहरीले युपी३एभी ९९९९ नम्बरको गाडीसहित स्रोत नखुलेको उक्त रकम बरामद गरेर राजश्ज अनुसन्धान कार्यालय कोहलपुरलाई बुझाएको छ। उनीहरू पलियामा थोक व्यवसाय गर्दै आएका व्यापारी रहेको बताइन्छ।"
कर्तव्य ज्यान मुद्दाका फरार आरोपी १९ वर्षपछि पक्राउ,"प्रनाउ पण्डितका अनुसार चापागाईंले विसं २०६१ मङ्सिर १४ गते भरतपुर महानगरपालिका७ की मनकुमारी वाग्लेको घरमा गई सुतेको अवस्थामा बाँसको लौरो र ढुङ्गाले टाउकामा प्रहार गरी हत्या गरेका थिए । चितवन : कर्तव्य ज्यान मुद्दामा फरार आरोपी १९ वर्षपछि पक्राउ परेका छन् । पक्राउ पर्नेमा भरतपुर महानगरपालिका२८ मेघौलीका ४३ वर्षीय कृष्ण भनिने तोयानाथ चापागाईं रहेका जिल्ला प्रहरी कार्यालय चितवनका प्रहरी नायब उपरीक्षक विजयराज पण्डित जानकारी दिए। उनलाई प्रहरीले सोमबार नवलपरासीको बर्दघाट सुस्ता पश्चिमबाट पक्राउ गरेको हो । प्रनाउ पण्डितका अनुसार चापागाईंले विसं २०६१ मङ्सिर १४ गते भरतपुर महानगरपालिका७ की मनकुमारी वाग्लेको घरमा गई सुतेको अवस्थामा बाँसको लौरो र ढुङ्गाले टाउकामा प्रहार गरी हत्या गरेका थिए । 'वाग्लेको हत्या गरी कानमा लगाएको गरगहना लुटेर उनी फरार भएका थिए । उनलाई बागमती प्रदेश प्रहरी कार्यालय हेटौंडाको विशेष सूचनाका आधारमा बर्दघाट४ स्थित शिव मन्दिरमा भेष बदलेर साधुका रुपमा लुकीछिपी बसेको अवस्थामा पक्राउ गरिएको हो', उनले भने। चापागाईं पक्राउ परेसँगै थप अनुसन्धान सुरु गरिएको प्रनाउ पण्डितले बताए। रासस"
वृद्धाको हत्या गरी गहना र नगद लुटपाट,"नुवाकोट : नुवाकोटको पन्चकन्यामा हत्या गरेर एक वृद्धाको गहना तथा नगद लुटपाट भएको छ। हत्यारा पहिचान गर्न काठमाडौंबाट तालिम प्राप्त कुकुर गाउँ ल्याएर घटनास्थलमा परिचालन गरिएको छ। सदरमुकाम विदुरदेखि ३० किलोमिटर पूर्वमा रहेको पन्चकन्या गाउँपालिका ३ तीनघरेमा मंगलवार राती स्थानीय ७१ वर्षीया एककुमारी थापाको विभत्सरूपमा हत्या गरेर उनको गहना लुटपाट गरिएको जिल्ला प्रहरी कार्यालय नुवाकोटका प्रमुख तथा प्रहरी उपरिक्षक सन्जयसिंह थापाले जानकारी दिए। हत्याराको पहिचान गर्न काठमाडौंबाट कुकुर ल्याएर परिचालन गरिएको छ। वृद्धा थापाको शव टाउकोमा धारिलो हतियारले प्रहार गरेर क्षतविक्षतरूपमा घरभित्रै खाटबाट मुनी लडेको अवस्थाामा फेला परेको थियो। हत्या गरिएको वृद्धा गाउँको घरमा एक्लै बस्दै आएको र उनको गहना लुट्ने उद्देश्यले हत्या गरिएको पाइएको नुवाकोट प्रहरीले जनाएको छ। मृतक वृद्धाका छोरा बुहारी काम विशेषले काठमाडौं बस्दै आएका थिए। घटनास्थलमा दुई वटा तालिम प्राप्त कुकुर परिचालन गरिएको र कुकुरले घटास्थलदेखि पाँच सय मिटर जंगलसम्म पुगेर अलमलिएको थियो। वृद्धाले कान, घांटी र गलामा लगाएका सुनका घटना तथा उनको रकम राख्नै थैली लुटिएको स्थानीय युवा सामाजिक अगुवा पशुपति थापाले जानकारी दिए। मृतकको शव पोष्टमार्टमका लागि त्रिवि शिक्षण अस्पताल महाराजगन्ज लगिएको छ।"
चितवन राष्ट्रिय निकुञ्जमा गैंडा मृत भेटियो,चितवन :चितवन राष्ट्रिय निकुञ्जमा गैंडा मृत फेला परेको छ। निकुञ्जको पश्चिम क्षेत्रको खोरिया मुहानमा २५ वर्षको पोथी गैंडा मृत भेटिएको निकुञ्जका सुचना अधिकारी गणेश तिवारीले बताए। भाले गैंडाको आक्रमणबाट पोथी गैंडा मरेको आशंका गरिएको छ। गैंडाको पोस्टमार्टम गरेर गाडिएको छ। गैंडाको खाग र खुर सुरक्षित रहेको निकुञ्जले जनाएको छ। २१ गते साँझ निकुञ्ज र निकुञ्ज सुरक्षार्थ खटिएको खड्ग दलको संयुक्त गस्तीको क्रममा मरेको गैंडा फेला परेको हो। योसहित यस वर्ष निकुञ्जमा मर्ने गैडाको संख्या पाँच पुगेको छ। यी मध्ये एउटा चोरी शिकारीबाट मारिएको आशंका गरिएको छ।
२७८ यात्रु बोक्ने क्षमताको जहाज उद्धार लागि इजरायल जाँदै,"काठमाडौं :नेपाल वायुसेवा निगमले दुवईबाट इजरायल उडान भर्नका लागि अनुमति लिने प्रक्रिया थालेको छ। निगमले इजरायलप्यालेस्टाइन युद्धका कारण अलपत्र परेका नेपालीहरूको उद्धारका लागि वाइड बडी जहाज तेल अविव अन्तर्राष्ट्रिय विमानस्थलमा पठाउने भएको हो। नेपालबाट दुवईसम्म नियमित उडान भर्ने र जहाज उद्धारका लागि दुवईबाट तेल अविव जानेछ। नागरिक उड्ड्यन प्राधिकरणका सहायक प्रवक्ता ज्ञानेन्द्र भुलले दुवईबाट इजरायल उडान भर्ने अनुमति लिन निगमले प्रक्रिया थालेको बताए। नियमित उडानमार्फत् यात्रु लिएर दुवई जानेछ। त्यहाँ पाइलटसहितका क्रुमेम्बर तयारी अवस्थामा छन्,' उनले अन्नपूर्णसँग भने, 'दुवईबाट इजरायल जानका लागि सम्बन्धित मुलुकहरूबाट उडान अनुमति लिने प्रक्रियामा छ। प्रक्रिया पूरा भएपछि जहाज इजरायल जानेछ।' वाइड बडीसँग २७८ यात्रु बोक्न सक्ने क्षमता छ। सो जहाज इजरायलबाट नेपालीहरूको उद्दार गरेर भोलि नै काठमाडौं फर्कनेछ। नेपाल सरकारले इजरायलमा रहेका नेपाली नागरिकहरूलाई ल्याउन आज राति नेपाल एयरलाइन्सको विमान पठाउन लागेको हो। परराष्ट्र मन्त्रालयका अनुसार इजरायलबाट नेपालीको उद्धार गर्न नेपाल एयरलाइन्सको जहाज आज राती ११ बजे उड्नेछ। परराष्ट्रमन्त्री एनपी साउदले इजरायलका विदेशमन्त्री एली कोहेनलाई मंगलबार टेलिफोन गरेर इजरायलमा रहेका नेपालीलाई फर्काउन र मृतकको शव ल्याउने प्रक्रियामा सहजीकरण गरिदिन आग्रह गरेका थिए। परराष्ट्रमन्त्रालयका अनुसार इजरायलमा ४ हजार ५०० नेपाली केयरगिभरका रुपमा कार्यरत छन्। त्यहाँ २६५ जना नेपाली विद्यार्थीहरू अध्ययनरत छन्। जसमा हमासको आक्रमणमा परी सुदूरपश्चिम विश्वविद्यालयबाट गएका ४९ जनामध्ये १० जनाको विद्यार्थीको मृत्यु भएको हो। इजरायलमा अध्ययन गरिरहेका २६५ जना नेपाली विद्यार्थीहरू इजरायल सरकारको लर्न एन्ड अर्न कार्यक्रमअन्तर्गत गएका थिए। तीमध्ये नेपालको कृषि विश्वविद्यालयबाट ११९ जना,त्रिभुवन विश्ववविद्यालयबाट ९७ जना र सुदूरपश्चिम विश्वविद्यालयबाट ४९ जना गएका थिए। आक्रमणमा परी ४ जना घाइते विद्यार्थीको स्थानीय अस्पतालमा उपचार भइरहेको छ भने एकजना सम्पर्कविहीन रहेको परराष्ट्रमन्त्रालयले जनाएको छ। परराष्ट्र मन्त्रालयका अनुसार ३ सय ८० जनाले स्वदेश फिर्ता हुन् अनलाइन रजिस्ट्रेसनगरेका छन्।"
शिशु बिक्री प्रकरण : चिकित्सकसहित ३ जनालाई थुनामा राख्न आदेश,"विराटनगर : विराटनगर महानगरपालिका९ मा रहेको ग्रीनक्रस अस्पतालबाट शिशु बिक्री गरिएको घटनासँग सम्बन्धित मुद्दामा बुधबार जिल्ला अदालत मोरङले आदेश गरेको छ। न्यायाधीश अम्बिकाप्रसाद दाहालको इजलासले चिकित्सकसहित ३ जनालाई पुर्पक्षका लागि थुनामा राख्न आदेश दिएको छ। अन्य ३ जनालाई धरौटीमा छाड्न आदेश गरेको छ। इजलासले शिशु बिक्री गरिएको घटनामा संलग्न रहेको अभियोगमा विराटनगर२ तीनपैनी घर भएका वरिष्ठ प्रसूति तथा स्त्रीरोग विशेषज्ञ ६८ वर्षीय डा तपेश्वरलाल कर्ण, शिशुका बाबु भोजपुरको हतुवागढी गाउँपालिका४ का २७ वर्षीय गोविन्द राई र डा तपेश्वरसँग शिशु खरिद गरेर लैजाने मोरङको कटहरी गाउँपालिका२ आदर्श टोलका ३० वर्षीय सूर्यनारायण राजवंशीलाई थुनामा राख्न आदेश दिएको हो। अदालतका सूचना अधिकारी ओमराज सुवेदीका अनुसार आदेशपछि तीनै जनालाई जिल्ला कारागार मोरङ चलान गरिएको छ। मुद्दामा अभियुक्त बनाइएका सिरहा घर भई विराटनगर११ जनपथ टोल बस्ने ४० वर्षीया नीरु भनिने निर्मला यादव, मोरङको कटहरी२ की ३३ वर्षीया सुधा भनिने शुक्री राजवंशी र ४७ वर्षीया दिलमनीदेवी राजवंशीलाई धरौटी रकम लिएर छाड्न अदालतले आदेश दिएको छ। शुक्रीसँग २ लाख, निर्मलासँग १ लाख र दिलमनीदेवीसँग १० हजार रूपैयाँ धरौटी माग गरिएको सूचना अधिकारी सुवेदीले बताए। उनका अनुसार तीनै जना धरौटीवापतको रकम बुझाएर छुटेका छन्। जिल्ला सरकारी वकिल कार्यालय मोरङले ६ जनालाई अभियुक्त बनाएर अपहरण तथा व्यक्ति बेपत्ता पार्ने कसूरमा सोमबार अदालतमा मुद्दा दर्ता गरेको थियो। अभियुक्तमध्ये डा तपेश्वर र गोविन्दलाई भदौ १ गते तथा अरुलाई भदौ ५ गते पक्राउ गरेर प्रहरीले अनुसन्धानको दायरामा ल्याएको थियो। प्रहरीले अभियुक्तविरुद्ध व्यक्ति बेपत्ता पारेको कसूर, मानव बेचबिखन र संगठित अपराधमा मुद्दा चलाउनुपर्ने रायसहितको अनुसन्धान प्रतिवेदन सरकारी वकिल कार्यालयमा बुझाएको थियो। तर, वकिल कार्यालयले मानव बेचबिखन र संगठित अपराधमा मुद्दा चलाएन। अपहरण र व्यक्ति बेपत्ता पारेको कसूरमा मात्रै मुद्दा चलायो। अनुसन्धानबाट खुलेको तथ्यविपरीत र अनुसन्धान नै नभएको शीर्षकमा मुद्दाको अभियोजन भएपछि वकिल कार्यालयको भूमिका शंकास्पद देखिएको छ। अभियुक्तलाई सजायबाट उन्मुक्ति मिल्ने गरी बदनियतपूर्ण तरिकाले अभियोजन गरिएको कानुनका जानकारहरु बताउँछन्। प्रहरीले घटनामा संलग्न रहेको भन्दै ७ जनालाई पक्राउ गरेर अनुसन्धान गरेपनि वकिल कार्यालयले अस्पतालका सञ्चालक कृष्णकुमार खवासविरुद्ध भने मुद्दा नचल्ने निर्णय गरेको थियो। अदालतको आदेशबाट कारागार चलान भएका गोविन्द राईसँगको शारीरिक सम्पर्कबाट गर्भवती भएकी २६ वर्षीया अविवाहित युवतीले असार १४ गते शिशु (छोरी) जन्माएकी थिइन्। बिहे गर्ने प्रलोभन देखाएर गर्भवती बनाएपछि गोविन्दले युवतीलाई बच्चा जन्माउने भनेर विराटनगर ल्याएको अनुसन्धानबाट खुलेको छ। ३५ हजार रूपैयाँमा कुरा मिलेपछि डा तपेश्वरले गर्भवती युवतीलाई ग्रीनक्रस अस्पताल लगेर प्रसूति गराएका थिए। नर्मल डेलिभरीमार्फत छोरी जन्माए पनि युवतीले लैजान पाइनन्। अस्पतालले बिदा दिएपछि युवतीलाई प्रेमी गोविन्दले सुनसरीको इटहरी लिएर गएका थिए। इटहरी लगेर होटलमा राखेपछि गोविन्दले छाडेर हिँडेको र जीवितै जन्माएको बच्चासमेत साथमा नभएको भनेर युवतीले साउन ३२ गते मोरङ प्रहरीमा किटानी जाहेरी दिएपछि प्रहरीले घटनाको अनुसन्धान सुरु गरेको हो। अनुसन्धानबाट डा तपेश्वरले निःशन्तान दम्पतीलाई ५ लाख रूपैयाँ शिशु बिक्री गरेको पत्ता लागेको छ। गायव पारिएको ५४ दिनपछि प्रहरीले शिशुलाई मोरङको कटहरी२ आदर्श टोलबाट गत भदौ ५ गते जीवितै उद्धार गरेको थियो। जन्मनासाथ अस्पतालबाटै गायब पारिएको शिशुलाई दिलमनीदेवीको घरमा फेला पारिएको हो। दिलमनीदेवीका छोरा सूर्यनारायणको बिहे भएको १० वर्षसम्म पनि सन्तान भएका थिएनन्। अविवाहित युवतीले बच्चा जन्माएको खबर पाउनसाथ अस्पताल आएका आमा दिलमनीदेवी र छोरा सूर्यनारायणले ५ लाखमा शिशु किनेर लगेको अनुसन्धानबाट यकिन भएको छ। शिशुकी आमालाई थाहै नदिइकन उनका प्रेमी अर्थात बच्चाका बाबु (गोविन्द) र चिकित्सक (डा तपेश्वर)समेतको मिलेमतोमा बच्चा बिक्री गरिएको पत्ता लागेको हो। तपेश्वरले ग्रीनक्रस अस्पतालमा कार्यरत सरसफाइ कर्मचारी सुधा भनिने शुक्रीमार्फत दिलमनीदेवीको परिवारलाई बच्चा उपलब्ध गराएको खुलेको छ। शुक्री दिलमनीदेवीको आफन्त रहेको प्रहरीले जनाएको छ। प्रतिवादी बनाइएकीमध्ये निर्मला डा तपेश्वरको दिपेश मेडिकलमा काम गर्ने अनमी हुन्। उनी अस्पतालकी कर्मचारी हैनन्। तर, निर्मलाले गर्भवती युवतीलाई प्रसूति गराउन सहयोग गरेको खुलेको छ। डा तपेश्वर २०७० चैतदेखि २०७१ असोज १४ गतेसम्म कोसी अस्पतालका पूर्वमेडिकल सुपरिटेन्डेन्ट (पूर्वमेसु) थिए।"
गैरीगाउँ हत्या प्रकरण : सरकारी वकिललाई बुझायो अनुसन्धानको प्रतिवेदन,"काठमाडौं : काठमाडौं महानगरपालिका३२ तीनकुनेस्थित गैरीगाउँमा रहेको दिव्य समिल एवं काष्ठ उद्योगमा गत भदौ २९ गते राति भएको चारजनाको हत्या प्रकरणको अनुसन्धान सकिएको छ । अनुसन्धान सकेर प्रहरीले रायसहितको प्रतिवेदन जिल्ला सरकारी वकिलको कार्यालयमा बुझाएको छ । व्यक्तिगत प्रतिशोध (रिसिबी) का कारण हत्या भएको भनिएको उक्त प्रकरणमा प्रहरीले विविध प्रविधिको परीक्षण गरेर अनुसन्धान प्रतिवेदन बुझाएको हो । 'प्रहरीले हत्या आरोपमा एकजना सञ्जय भण्डारीलाई पक्राउ गरेको छ । उनी फरक क्षमता (बोल्न नसक्ने) भएकाले प्रहरीले दोभासेमार्फत् बयान लिएको थियो,'जिल्ला प्रहरी परिसर काठमाडौंका प्रहरी उपरीक्षक कुमोध ढुङ्गेलले भने ।' बयानका क्रममा सञ्जयले अन्य व्यक्तिको पनि हत्या गरेको स्वीकार गरेका उनले बताए । अनुसन्धानका क्रममा प्रहरीले ब्रेन म्यापिङ (दिमागी अवस्था परीक्षण) गरेको प्रहरी उपरीक्षक ढुङ्गेलले जानकारी दिएका छन्। सरकारी वकिलको कार्यालयका प्रमुख सहन्यायाधिवक्ता अच्युतमणी नेउपानेले प्रतिवेदन आइपुगेको र कार्यालयले अध्ययन गरिरहेको जानकारी दिए । अध्ययनपछि अभियोजन दर्ता हुने उनको भनाइ छ। 'प्रहरीले भने उनलाई जन्म कैदको सजाय माग दाबी लिनुपर्ने रायसहितको प्रतिवेदन बुझाएको छ,'उनले भने। आरोपीले रिसिबी साँधेर एक व्यक्तिको हत्या गरेको र उक्त घटना भएको देखेपछि घटना बाहिर जान नदिन एकै परिवारका अन्य तीनको पनि हत्या गरेको पाइएको काठमाडौं उपत्यका अपराध अनुसन्धान कार्यालयका प्रमुख प्रहरी वरिष्ठ उपरीक्षक सोमेन्द्रसिंह राठौरले राससलाई जानकारी दिएका छन् । राठौरको नेतृत्वमा उक्त घटनाको अनुसन्धान समिति बनाइएको थियो । भदौ २९ गते राति ११:५५ बजेको समयमा उक्त घटना भएको थियो । काठमाडौं महानगरपालिका३२ तीनकुने नजिक गैरीगाउँस्थित दिव्य समिलमा कुमार भन्ने पूर्णबहादुर भुजेल, उनकी श्रीमती अम्बिका भुजेल, कुमारकी आमा शुभद्रा भुजेल र मोरङ बेलवारी स्थायी घर भएका नवीन भन्ने विशाल राईको हत्या भएको थियो ।"
आगो लगाएर फरार रहेका अनिल ९ महिनापछि पक्राउ,गुल्मी : स्थानीयको घरमा आगो लगाइदिएर फरार भएका एक ब्यक्तिलाई जिल्ला प्रहरी कार्यालय गुल्मीले झण्डै ९ महिनापछि पक्राउ गरेको छ। जिल्लाको रेसुंगा नगरपालिका४अ र्खलेका २७ वर्षीय अनिल नेपालीलाई बुधबार प्रहरीले विशेष सूचनाका आधारमा पक्राउ गरेको हो। नेपाली सोही वडाका प्रेमराज पन्थीको घरमा आगो लगाई फरार भएका थिए। उनलाई प्रहरीले आफ्नै घरबाट पक्राउ गरेको हो। आगलागी मुद्दामा नेपालीलाई गुल्मी जिल्ला अदालतले २०७८ पुस २९ गते र उच्च अदालत तुल्सीपुर बुटवलमा २०७९ माघ १६ गते गरेको इजलासको फैसलाले ११ महिना १३ दिन कैद सजाय तोकिएको थियो। फरार प्रतिवादी नेपालीलाई प्रहरीले झण्डै नौ महिनापछि पक्राउ गरेको हो। प्रकाउ परेका नेपालीलाई प्रहरीले गुल्मी जिल्ला अदालतमा पेस गरेको जिल्ला प्रहरी कार्यालय गुल्मीका प्रहरी नायब उपरीक्षक डिल्लीनारायण पाण्डेले जानकारी दिए। जिल्ला अदालतको आदेश बमोजिम उनलाई कैद सजाय भुक्तानको लागि जिल्ला कारागार कार्यालय तम्घास गुल्मीमा पठाइएको छ।
बाटोमा मृत भेटिए एक पुरूष,डडेल्धुरा : डडेल्धुरामा एक पुरुष मृत फेला परेका छन्। मृत्यु भएको अवस्थामा फेला पर्नेमा जिल्लाको गन्यापधुरा गाँउपालिका२ बस्ने अन्दाजी ३८ वर्षीय गणेशबहादुर मल्ल रहेका छन्। उनी बडाल जाने बाटो आमबारी भन्ने स्थानमा मृत अवस्थामा भेटिएका हुन्। मल्ल लडेको अवस्थामा गन्याधुरा जाने बाटोमा मृत्यु भइसकेको अवस्थामा फेला परेको जिल्ला प्रहरी कार्यालय डडेल्धुराका प्रहरी निरीक्षक एवं सूचना अधिकारी कुसुमबहादुर नायकले जानकारी दिए। उनका अनुसार मृतक मल्लको मुखबाट रगत बगेको थियो। थाइराइडका बिरामी रहेका मृतक मल्लकी श्रीमती भारतमा र छोरीहरू कैलालीमा रहेको बताइएको छ। मृतकको शव पोष्टमार्टमका लागि डडेल्धुरा अस्पतालमा राखिएको छ। घटनासम्बन्धी थप अनुसन्धान भइरहेको प्रहरीले बताएको छ।
मोटरसाइकल दुर्घटना एकको मृत्यु,काभ्रे : बनेपाबाट सिन्धुलीतर्फजाँदै गरेको बा ९६ प ९२६१ नम्बरको मोटरसाइकल रोशी गाउँपालिका११ माम्दीमा दुर्घटना हुँदा एकजनाको मृत्यु भएको छ । जिल्ला प्रहरी कार्यालय काभ्रेको डीएसपी राजकुमार श्रेष्ठका अनुसार मृत्यु हुनेमा मोटरसाइकल चालक बनेपा नगरपालिका१० जनागाल बस्ने २५ वर्षीय सर्वेश्वर हुमागाई रहेको जानकारी दिए । मोटरसाइकल अनियन्त्रित भइ सडकको डिभाइडरमा ठोक्किएर नालीमा खसेको थियो । घाइते भएका हुमागाईलाई धुलिखेल अस्पतालमा उपचारको क्रममा मृत्यु भएको डीएसपी श्रेष्ठले जानकारी दिए ।
चिकित्सकमाथि दुर्व्यवहार गर्ने स्याङ्तान पक्राउ,हेटौंडा : चिकित्सकमाथि दुर्व्यवहार गरी फरार रहेका सुवास स्याङ्तान पक्राउ परेका छन्। गत भदौ २७ गते हेटौंडा उपमहानगरपालिका वडा नम्बर १ स्थित भिन्तुनापथमा रहेको सन्चो अस्पतालमा कार्यरत चिकित्सकमाथि दुर्व्यवहार गर्ने घटनामा संलग्न रहेका स्याङ्तानलाई हेटौंडा बसपार्कबाट नियन्त्रणमा लिएको जिल्ला प्रहरी कार्यालय मकवानपुरले जनाएको छ। पक्राउ परेका प्रतिवादी स्याङ्तानलाई आजै आवश्यक कारबाहीको लागि मकवानपुर जिल्ला अदालतबाट म्याद लिइएको प्रहरीले जनाएको छ।
पाल्पाका १० स्थानीय सरकारको आम्दानी २३ करोड १७ लाख ३ हजार,"तानसेन : पाल्पाका दुई नगरपालिका र आठ गाउँपालिका गरी १० स्थानीय सरकारले आर्थिक वर्ष २०७९८० मा २३ करोड १७ लाख ३ हजार ८ सय ६५ रुपैयाँ आम्दानी गरेका छन् । सबैभन्दा बढी निस्दी गाउँपालिकाले आन्तरिक आम्दानी गरेको छ। कम आम्दानी गर्नेमा पूर्वखोला गाउँपालिका रहेको छ। निस्दी गाउँपालिकाले ७ करोड ७७ लाख २४ हजार ७ सय ८ रूपैयाँ २ पैसा संकलन गरेको छ। यसैगरी तानसेन नगरपालिकाको ७ करोड २६ लाख ५८ हजार ९ सय २३ रूपैयाँ ८९ पैसा र रामपुर नगरपालिकाका ३ करोड ७४ लाख २७ हजार ३ सय ५९ रूपैयाँ ४१ पैसा आम्दानी गरेका छन्। तिनाउ गाउँपालिकाले ३ करोड ९० लाख ७८ हजार २ सय ९७ रूपैयाँ ६९ पैसा,माथागढी गाउँपालिकाले २ करोड ७४ लाख २ हजार ४ सय ८४ रूपैयाँ, रैनादेवी छहरा गाउँपालिका १ करोड ११ लाख ४७ हजार १ सय २२ रूपैयाँ ४० पैसा, रम्भा गाउँपालिकाले ७७ लाख ९९ हजार ९ सय ५६ रूपैयाँ, रिब्दीकोट गाउँपालिकाले ७५ लाख २१ हजार ७ सय ५० रूपैयाँ २५ पैसा,बगनासकाली गाउँपालिकाले ६८ लाख ३७ हजार ६ सय ३५ पैसा र पूर्वखोला गाउँपालिकाले ६१ लाख ९२ हजार ९ सय ८० आन्तरिक आम्दानी गरेको पालिकाहरूले जनाएका छन । निस्दी गाउँपालिकामा होङ्सी सिमेन्ट राजश्व बाट आन्तरीक आम्दानी बढेको प्रमुख प्रशासकीय अधिकृत धुव्र दयालले बताए । स्थानीय सरकारले मालपोत,भूमीकर, घर, जग्गा वहाल कर, व्यवसाय कर, सिफारिस दस्तुर, आवेदन शुल्क, नदीजन्य पदार्थ विक्री,नक्सा पास वा अभिलेखीकरण दस्तुर, भ्याट रकम, सेवा तथा अन्य र बेरुजु असुलीलगायतका आन्तरिक आम्दानी गर्दै आएका छन् । गाउँपालिकालाई बलियो बनाउन आन्तरिक आम्दानी बढाउनु पर्ने आवश्यकता रहेको देखिन्छ ।"
कोरला बोर्डर पासका लागि एकैदिन ५० जनाले दिए आवेदन,"जोमसोम : मुस्ताङको उत्तरी सिमावर्ती क्षेत्र चीनको तिब्बत भूमी प्रस्थानप्रवेश अनुमतिपत्र वितरणका लागि जोमसोमबाट कर्मचारी खटिएका छन् । इलाका प्रशासन कार्यालय लोमान्थाङमा शाखा अधिकृत तहको कार्यालय प्रमुखविहीन हुँदा सेवा प्रवाह प्रभावित छ । यसैका कारण जिल्ला प्रशासन कार्यालयबाट इलाका प्रशासन कार्यालय लोमान्थाङमा बोर्डर पास वितरण गर्न कर्मचारी खटाउनु परेको हो । जिल्ला प्रशासन कार्यालय मुस्ताङले ३ दिनअघि गृह मन्त्रालयले पठाएको नमूना बोर्डर पास प्रेसमा छपाइ गरेको थियो । सोही बोर्डर पास लिएर नायब सुब्बा रवि पुनसहित ४ जना कर्मचारीहरू इलाका प्रशासन कार्यालय लोमान्थाङ पुगेका हुन् । उनीहरुले मंगलबरदेखि बोर्डर पास वितरणको प्रक्रिया अघि बढाएका छन् । कोभिड र सुरक्षा संवेदनशीलताका कारण चीनले एकतर्फी रुपमा बन्द गरेको कोरलानाका खुल्ने र तिब्बती बजारमा पुगर मालसामान किनमेल गर्न पाइने खबरले उपल्लो मुस्ताङबासी निकै उत्साहित छन् । छिटो बोर्डर पास बनाएपछि चीनले उत्तरी कोरलानाकाको ढोका खुल्ला गरिदिने उपल्लो मुस्ताङबासीको अपेक्षा छ । यसैले मंगलबार पहिलो दिननै इलाका प्रशासन कार्यालय लोमान्थाङमा उपल्लो मुस्ताङीको निकै भीडभाड देखिन्थ्यो । जिल्ला प्रशासनले माग गरेको आवश्यक कागजात बोकेर उनीहरु इलाका प्रशासन कार्यालयमा पुगेका थिए । तर,सबै प्रक्रिया पुर्याए पनि उनीहरुले तत्कालै बोर्डर पास पाउन सकेनन् । लोमान्थाङका इलाका प्रशासन प्रमुखको दरबन्दी रिक्त रहेको र सहायाक प्रमुख जिल्ला अधिकारी बिदामा रहेकाले बोर्डर पास बनाउन गएकाहरू खाली हात फर्किए । बोर्डर पासको सेवा प्रवाहमा खटिएका नायब सुब्बा रवि पुनले मंगलबार पहिलोदिनमा ५० जनाले आवेदन दिएको जानकारी दिए । बोर्डर पास बनाउन आउनेहरू सबै लोमान्थाङ गाउँपालिका भित्रको रहेको बताए । उनीहरूको सबै कागजी प्रक्रिया भेरीफाइ पुरा गरी बोर्डर पास लिन मात्र बाँकी रहेको नायब सुब्बा पुनको भनाइ छ । उनले इलाका प्रमुख नभएकाले पासमा दस्तखत गर्न नमिल्ने भएकाले बोर्डर पास वितरण गर्न असमर्थ भएको बताए । बोर्डर पास बनाउने सबैको कागजातको प्रक्रिया र दर्ताको काम भइरहेको छ,नायब सुब्बा पुनले भने,२३ दिनपछि सिडियोसाप आउने कुरा छ ,उहाँ आएपछि बोर्डर पास वितरण हुन्छ । उनले बोर्डर पास बनाउन आउनेमध्ये लोमान्थाङ २ र ४ का स्थानीय बढी रहेको उल्लेख गरे । इलाका प्रशासन कार्यालय लोमान्थाङमा शाखा अधिकृत तहको १ जना कर्मचारीसहित ७ जनाको स्थायी दरबन्दी छ । जसमध्ये २ जना नायब सुब्बा, १ जना लेखापाल ,१ जना सहायक कम्प्युटर अपरेटर र २ जना कार्यालय सहयोगीको दरबन्दी रहेको हो । तर, लामो समयदेखि त्यहाँ शाखा अधिकृत तहको इलाका प्रशासन प्रमुख र १ जना नायब सुब्बाको स्थान पदपूर्ति हुन सकेको छैन । यसैले पनि इलाका प्रशासन प्रमुख नहुँदा अन्य कर्मचारी हुनु र नहुनुको कुनै अर्थ नभएको प्रशासनको भनाइ छ । यसैले त्यहाँ तल्लो तहका कर्मचारीले जिल्ला प्रशासन कार्यालयमा अस्थायी मर्ज गरिएको थियो । २०७८ सालमा तत्कालीन इलाका प्रशासन प्रमुख देबेन्द्र पाण्डेपछि त्यहाँ इलाका प्रशासन प्रमुखविहीन भएको हो ।"
बानेश्वर नजिकै बागमती किनारमा युवकको शव भेटियो,"महानगरपालिकाको वडा नं १० शङ्खमूल निवासी २० वर्षीय विकाश महरा मृत अवस्थामा भेटिएका काठमाडौं जिल्ला प्रहरी परिसरका प्रवक्ता तथा प्रहरी उपरीक्षक कुमोध ढुङ्गेलले जानकारी दिए। काठमाडौं : काठमाडौं महानगरपालिका३१ बानेश्वरस्थित तरकारी बजार अगाडि बाग्मती खोला किनारामा आज एक युवकको शव भेटिएको छ । महानगरपालिकाको वडा नं १० शङ्खमूल निवासी २० वर्षीय विकाश महरा मृत अवस्थामा भेटिएका काठमाडौं जिल्ला प्रहरी परिसरका प्रवक्ता तथा प्रहरी उपरीक्षक कुमोध ढुङ्गेलले जानकारी दिए। उनका अनुसार निजको साथबाट प्रयोग गरिएको खाली सिरिञ्जको कभर एक थान, टिकटिके मोबाइल थान एक फेला परेको र निज लागुऔषध प्रयोगकर्ता भएको प्रारम्भिक अनुसन्धानबाट खुल्न आएको छ । घटनाबारे थप अनुसन्धान भइरहेको प्रहरीले जनाएको छ ।"
इजरायलमा मारिएका साहको परिवारलाई मधेस सरकारले ५ लाख दिने,"मुख्यमन्त्री सरोजकुमार यादवले मङ्गलबार साँझ एक शोक वक्तव्यमार्फत मृतक परिवारमा समवेदना व्यक्त गर्दै पीडित साह परिवारलाई प्रदेश सरकारको तर्फबाट सो राहत प्रदान गरिने जानकारी दिए। जनकपुरधाम : मधेस प्रदेश सरकारले इजरायलमा आतङ्ककारी सङ्गठन हमासको आक्रमणमा परी ज्यान गुमाउन पुगेका धनुषाको लक्ष्मीनिया गाउँपालिका४ सपहीका २२ वर्षीय आनन्द साहको परिवारलाई पाँच लाख राहतस्वरुप दिने भएको छ। मुख्यमन्त्री सरोजकुमार यादवले मङ्गलबार साँझ एक शोक वक्तव्यमार्फत मृतक परिवारमा समवेदना व्यक्त गर्दै पीडित साह परिवारलाई प्रदेश सरकारको तर्फबाट सो राहत प्रदान गरिने जानकारी दिए। मुख्यमन्त्री यादवले आक्रमणमा परी ज्यान गुमाउन पुगेका १० नेपाली युवाप्रति श्रद्धाञ्जलि व्यक्त गर्दै युद्धमा सामेल नभएका निहत्था र निर्दोष व्यक्तिमाथि आक्रमण हुनु हमासको संवेदनहीन र अमानवीय कृत्यको सङ्ज्ञा दिए। विज्ञप्तिमा भनिएको छ , 'त्यस आक्रमणले १० परिवारको सपना भताभुङ्ग भएको छ। त्यो घटनाले हामी नेपाली शोकमग्न छौँ। असमयमा अनाहक ज्यान गुमाउने युवाहरूप्रति हार्दिक श्रद्धासुमन व्यक्त गर्दै शोकसन्तप्त परिवारलाई यो महाविपत्तिको असह्य पीडा र वेदना सहन गर्ने शक्ति मिलोस् भनी प्रार्थना गर्दछु।'"
भन्सार छलेर ल्याएको १३ लाखको कपडा बरामद,"परासी :भारतबाट भन्सार छलेर ल्याउँदै गरेको अवस्थामा प्रहरीले १३ लाख बराबरको कपडा बरामद गरेको छ । नवलपरासीको इलाका प्रहरी कार्यालय महेशपुरको गस्ती टोलीले बुधबार बिहान भूजहवा नाकाहुँदै ल्याएको कपडालाई सरावल गाउँपालिका७ बुलन्दपुरबाट बरामद गरेको हो । बरामद भएका कपडामा जयपुरी साडी, सुट, रेडिमेट ब्लाउज, जेन्स कुर्ती, लेडिज सुट, टप्सलगायत १२ लाख ७० हजार बराबरको रहेको जिल्ला प्रहरी कार्यालयका सूचना अधिकारी डीएसपी रेशम बोहराले जानकारी दिए । बोराभित्र राखेर ल्याएको उक्त कपडा १७ जना व्यक्तिहरूले टाउकोमा राखेर ल्याउँदै गरेका थिए । प्रहरी टोलीलाई देखेपछि बोरा छाडेर संलग्न व्यक्तिहरु भागेको प्रहरीले जनाएको छ । बरामद भएका कपडा महेशपुर भन्सार कार्यालय पठाइएको छ । कारोबारमा संलग्न व्यक्तिहरुले सिमावर्ती क्षेत्रका स्थानीयलाई प्रयोग गरेर अवैध कपडा ल्याउने र गोदाममा संकलन गरी जिल्लासहित अन्य जिल्लामा पठाउने गरेका छन् । चाडपर्व नजिकिएसँगै अहिले सिमावर्ती नाकाबाट कुखुरा, चामल, चिनी, कपडा, पटकालगायतका सामाग्रीहरू अवैधरुपमा भित्र्याउने गरिएको छ । चाडपर्वमा तस्करीको कार्य बढ्न सक्ने संभावनालाई मध्यनजर गरेर सीमावर्ती क्षेत्रमा निगरानीसँगै गस्ती बढाइएको जिल्ला प्रहरी कार्यालयका प्रमुख (एसपी) काजी कुमार आचार्यले बताए ।"
जङ्गली हात्तीले उखु बाली सखाप,"कञ्चनपुर : बैंकबाट ऋण निकालेर लगाएको उखु बाली जङ्गली हात्तीको बथानले सखाप पारेपछि शुक्लाफाँटा नगरपालिका६ कसरौलका रामकृष्ण राना निकै चिन्तित छन्। कृषि विकास बैंकबाट १० लाख ऋण निकालेर उनले उखुखेती गरेका थिए। शुक्लाफाँटा राष्ट्रिय निकुञ्जबाट आएको हात्तीको बथानले रानाको डेढ बिघा जग्गामा गरिएको उखुखेतीमध्ये आधा बिघाको उखु पूरै कुल्चेर तथा खाएर नोक्सानी गरेको छ। 'दुई सय क्विन्टल उखु हात्तीले गए रातिमात्रै खाएर नोक्सानी पुर्याएको छ', उनले भने, 'हात्तीका कारण डेढ लाख घाटा व्यहोर्नुपरेको छ।' छिमेकीले फोन गरेर रातिका बेला उखु बारीमा हात्तीको बथान पसेको जानकारी दिएपछि आगोको राँको बालेर तर्साएर मुस्किलले भगाउन सकिएको उनले बताए। घर नजिकै उखुबारी भएकाले तीनवटा छावासहित १० बढीको सङ्ख्यामा रहेको हात्तीको बथान तीन दिनदेखि लगातार आउन थालेकाले ज्यान जोगाउनकै पिरलो रहेको नन्दरानी रानाले बताए। 'हात्ती नियन्त्रणका लागि नगरपालिकाले सडक छेउमा जडान गरेका बत्ती एक महिना नपुग्दै बिग्रए, उज्यालो भएपछि हात्ती तर्सेर भाग्छन्, अँध्यारो हुँदा हात्ती उखुबारीमा पसे', उनले भने, 'हात्ती उखुबारीमा पसेर नोक्सानी पुर्याएपछि मात्रै वडा कार्यालयले पुनः बत्ती जडान गरेको छ।' रानाको जस्तै स्थानीय किसान तप्त ठकुल्लाको तीन कठ्ठामा काट्न बाँकी रहेको हरियो धान र काटेको दुई कठ्ठाको धान पूरै हात्तीको बथानले खाएर नोक्सानी गरेको छ। वडा नं ७ सिमलफाँटाका गङ्गादत्त भट्टको पाँच कठ्ठाको काट्ने तयारी अवस्थामा रहेको धानबाली हात्तीको बथानले पूरै सखाप पारेको छ। 'सात कठ्ठा जग्गामात्रै स्वामित्वको हो', उनले भने, 'पाँच कठ्ठाको धानबाली हात्तीले सखाप पार्यो, जग्गामा लगाएको धानले छ महिना खानका लागि पुग्दथ्यो, अब वर्षभरिकै लागि धान खरिद गर्ने अवस्थामा पुर्यायो।' भट्ट परिवारले मजदुरी गरेर जीविका चलाउँदै आएका छन्। हात्ती भगाउनका लागि नगरपालिका, वडा कार्यालयमा पटाखा, टर्चको व्यवस्था गरिदिन भने पनि बेवास्ता गरिएको उनले बताए। निकुञ्ज छेउकै बस्ती भएकाले हात्तीलगायतका जङगली जनावरबाट निकै पीडित रहेको उनले उल्लेख गरे। वडा नं ६ का वडाध्यक्ष दानसिंह ऐरले किसानको बालीनाली जङ्गली हात्तीको बथानबाट जोगाउनका लागि संवेदनशील क्षेत्रमा विद्युतीय स्वचालित बत्ती जडान गर्नमा जुटेको बताए। 'हात्तीको बथानले क्षति पुर्याएका क्षेत्रमा प्रहरीसहित पुगेर अनुगमन गरी क्षतिपूर्तिका लागि सर्जिमिन मुचुल्का तयार गरेका छौँ', उनले भने, 'राहत र क्षतिपूर्तिका लागि निकुञ्ज कार्यालय गुहारेका छौँ, ऐलानी जग्गाको हकमा वडा र नगरपालिकाबाट सक्दो राहत उपलब्ध गराउँछौँ।' रासस"
साइकलमा लुकाएर ब्राउन सुगर ल्याउने ४ जना पक्राउ,"झापा : लेडिज साइकलको सिटमुनिको फलामे पाइपभित्र लुकाइ लागु औषध ब्राउन सुगर ल्याउने चार जना भद्रपुरबाट पक्राउ परेका छन्। पक्राउ पर्नेहरूमा भद्रपुर नगरपालिका२ स्थित हिमाली निवासी १९ वर्षीय निसान लिम्बु, सोही ठाउँका २४ वर्षीय रिवज रनपहेली, दमक नगरपालिका १ निवासी रुस्बिन लिम्बु भनिने विवेक फियाक लिम्बु र दमक २ का निश्चल भन्ने विक्रम लिम्बु रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। सोमबार साँझ पौने ६ बजे सशस्त्र र नेपाल प्रहरीको संयुक्त टोलीले भद्रपुर ३ स्थित झोलुङ्गे पुलमा भारतबाट नेपालतर्फ साइकलमा आउँदै गरेका निसान र पवनलाई रोकेर सोधपुछ गरेको र उनीहरूले लागु औषध सेवन गरेको पाइएकोले नियन्त्रणमा लिएर वडा कार्यालय भद्रपुर पठाएका थिए। वडामा उनीहरूलाई लागु औषध दुर्व्यसन विरुद्धमा मनोपरामर्श दिएर मंगलबार अभिभावकको जिम्मा लगाएको र साइकल शङ्कास्पद देखिएकोले वडा प्रहरीमै राखिएको थियो। उनीहरूलाई छाडे लगतै विवेक साइकल मेरो हो भन्दै वडा प्रहरीसमक्ष पुगेका थिए। प्रहरीले साइकलको बारेमा सोधपुछ गर्दा विवेकले साइकलको बारेमा सही कुरा बताउन नसकेपछि प्रहरीलाई थप शङ्का उत्पन्न भयो। प्रहरीले सोधपुछ गर्दा विवेकले साइकल मेरो नभएको विक्रम लिम्बुले लिन पठाएको भनी प्रहरीलाई बयान दिएका थिए। त्यसपछि प्रहरीले अभिभावकको जिम्मा लगाएका निसान र पवनलाई झिकाएर तीनै जनाको अगाडि साइकलको चेकजाँच गरेका थिए। उनीहरूले साइकल सिटमुनिको फलाम पाइपभित्र कालो प्लास्टिकमा पोका पारेको दुई पोका ब्राउन सुगर ल्याएको र जसको तौल १४ ग्राम १५० मिलिग्राम रहेको डीएसपी रिजालले बताए। विक्रमलाई पनि भद्रपुरबाट पक्राउ गरी चारै जनालाई जिल्ला प्रहरी कार्यालय झापामा राखेर थप अनुसन्धान अघि बढाएको उनको भनाइ छ।"
वालिङ नगरपालिकाले खुला प्रतिस्पर्धाबाट प्रधानाध्यापक चयन गर्ने,"वालिङ : स्याङ्जाको वालिङ नगरपालिकाले नगरभित्रका सामुदायिक विद्यालयमा खुला प्रतिस्पर्धाबाट प्रधानाध्यापक चयन गर्ने भएको छ । सामुदायिक विद्यालयमा खस्किँदै गरेको शैक्षिक गुणस्तरलाई सुधार गर्नका लागि नगरपालिकाले योग्यता र क्षमताका आधारमा खुला प्रतिस्पर्धाबाट प्रधानाध्यापक नियुक्ति गर्ने निर्णय गरिएको नगरप्रमुख कृष्ण खाणले बताए। 'सामुदायिक विद्यालयमा शैक्षिक गुणस्तर कमजोर हुँदै जाँदा विद्यालयमा बालबालिका तथा अभिभावकको आकर्षण घट्दै गइरहेको छ', उनले भने, 'सामुदायिक विद्यालयमा सरकारले गरेको लगानीअनुसारको नतिजा प्राप्ति गर्नमा सहयोग पुर्याउने उद्देश्यसहित खुला प्रतिस्पर्धाबाट प्रअ नियुक्ति गर्ने तयारीमा छौँ ।' नगरभित्र १६ माध्यमिक तह र ५६ आधारभूत तह गरी ७२ वटा सामुदायिक विद्यालय रहेका छन् । बहत्तर सामुदायिक विद्यालयमध्ये पहिलो चरणमा माध्यमिक तहतर्फका आठवटा विद्यालय र आधारभूत तहतर्फका आठ गरी कुल १६ विद्यालयमा शैक्षिक योग्यता र क्षमताका आधारमा खुला प्रतिस्पर्धाबाट प्रअ नियुक्ति गरिने भएको हो । 'पहिलो चरणमा १६ वटा विद्यालयमा खुला प्रतिस्पर्धाबाट प्रअ नियुक्ति गर्छौँ', उनले भने, 'खुला प्रतिस्पर्धाबाट नियुक्ति हुँदा विद्यालयको शैक्षिक गुणस्तरका लागि प्रभावकारी भूमिका खेल्न सक्ने विश्वासमा छौँ ।' नगरभित्रका सामुदायिक विद्यालयमा विद्यार्थी सङ्ख्या घट्दै गएकाले जनप्रतिनिधि तथा सरकारी कर्मचारी, सामुदायिक विद्यालयका शिक्षकशिक्षिकालाई आफ्ना बालबालिकालाई सामुदायिक विद्यालयमा पढाउन प्रेरित गरिने उनले बताए। प्रअ नियुक्ति हुनका लागि शिक्षकले माध्यमिक तहमा कम्तीमा पाँच वर्ष स्थायी सेवा गरेको र स्नातकोत्तर पास गरेको वा १० वर्ष स्थायी सेवा र स्नातक उत्तीर्ण गरेकालाई प्रधानाध्यापक नियुक्ति गर्ने कानुनी व्यवस्था रहेको शिक्षा अधिकृत दुर्गा न्यौपानेले बताए। आधारभूत तहमा प्रअ हुनका लागि शिक्षा विषयमा कम्तीमा स्नातक गरेको हुनुपर्नेछ ।"
झापामा जंगली हात्ती मृत फेला,"झापा : झापाको भद्रपुरमा बुधबार बिहान एउटा जंगली हात्ती मृत फेला परेको छ। भद्रपुर२ स्थित कमलधाप रामपोखरी सामुदायिक वन कार्यालय नजिकै गहिरो नालीमा डुबेको अवस्थामा हात्ती मृत भेटिएको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। स्थानीयले हात्ती मृत देखेपछि तत्काल प्रहरीलाई खबर गरेका थिए। हात्ती मृत फेला परेपछि प्रहरी कार्यालय झापाका एसपी दुर्गाराज रेग्मी र डीएसपी रिजाल घटनास्थल पुगेका थिए। 'वयस्क हात्ती चौडाइ कम भएको गहिरो नालीमा फसेको देखियो', डीएसपी रिजालले भने, 'नालीबाट निस्किन हात्तीले निक्कै प्रयास गरेको देखिन्छ, अगाडिको खुट्टा हिलोपानीमा दबेकोले निस्किन सकेन, र त्यहाँ नै मृत्यु भयो।' घटनास्थलमा प्रहरी र डिभिजन वन कार्यालय झापाका टोली पुगिसकेको उनले बताए । कोशी टप्पु वन्यजन्तु आरक्षबाट चिकित्सकको टोली आइरहेको छ। 'घोप्टो परेकै अवस्थामा हात्ती छ, त्यसलाई चलाइएको छैन', डिभिजन वन कार्यालय झापाकी सूचना अधिकारी अञ्जना पुरीले भनिन्, 'चिकित्सकको टोली आएपछि पोस्टमार्टम गरिन्छ, अनि मात्र के कारणले हात्तीको मृत्यु भयो भन्ने खुल्छ।' झापामा अहिलेसम्म यो लगायत १८ हात्तीको मृत्यु भइसकेको छ।"
