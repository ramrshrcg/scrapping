शीर्षक,विवरण
जहाँ हतकडीमा पनि विभेद छ,"चाहे कुनै ओहदाको व्यक्ति होस् र सर्वसाधारण अपराधको आरोप लागिसकेपछि ऊ आखिर आरोपित हो। मानवअधिकारको रक्षा र सम्मान सबैको पनि हुनुपर्छ तर, सम्मानको नाममा विशिष्ट सुविधाले भने सर्वसाधारणमा आशंका पैदा गरेको छ। कानुनको सामान्य सिद्धान्त हो सबैलाई समान व्यवहार। कानुनका नजरमा कोही विशिष्ट र कोही सामान्य भन्ने नै हुँदैन। नक्कली भुटानी शरणार्थी प्रकरणमा समातिएका १३ आरोपितका हकमा भने त्यस्तो देखिन्न। त्यस्तो असमानता अरू बेला पनि पटकपटक देखिन्थ्यो। यसपालिको प्रसंग भने नक्कली भुटानी शरणार्थी प्रकरण नै हो। यो प्रकरणमा समातिएका पूर्वमन्त्रीहरूलाई प्रहरीले विशिष्ट सम्मान दिइरहेको छ। अरूलाई भने फरक व्यवहार छ। उही प्रकरणमा समातिएका ११ जनाको हातमा प्रहरीले हत्कडी लगाउँछ। पूर्वउपप्रधानमन्त्री टोपबहादुर रायमाझी र पूर्वगृहमन्त्रीलाई भने फुक्काफाल नै हिँडाइरहेको छ। प्रहरी कार्यालयदेखि अदालतको यात्रामा उनीहरू विजयी भावभंगीमा हात हल्लाउँदै अभिवादन गर्छन्। प्रहरीले अरू सामान्य आरोपितलाई गाडीको पछाडिको भागमा राख्छ, उनीहरूलाई भने विशिष्ट सम्मानसहित अगाडि ठाउँ दिएको छ। उनीहरूको सुरक्षामा ध्यान दिनु प्रहरी कर्तव्य नै हो, तर प्रहरी व्यवहार उनीहरू अझै पनि मन्त्री नै हुन् कि जस्तो खाले छ। गाडीमा पनि अरूलाई पछाडिको ठाउँ हुन्छ, पूर्वमन्त्रीहरूलाई भने अगाडि प्रहरीका हाकिमहरू नै बस्ने सिट। अरू सामान्य थुनुवा कक्षमै थुनिएका छन्, पूर्वगृहमन्त्रीका लागि प्रहरी हाकिमको कक्षमै विस्तारा लगाएर सुत्ने व्यवस्था मिलाइएको छ। रायमाझीले पनि सुविधासम्पन्न कक्ष नै पाएका छन्। दुवै पूर्वमन्त्रीहरूले प्रहरीसँग आत्मसमर्पण गरेका होइनन्। प्रहरीले रायमाझीलाई त धुइँपत्ताल खोजेरै समातेको हो। पूर्वगृहमन्त्री खाँण त भाग्ने आशंकाले अदालतबाट पक्राउ पुर्जीसमेत नल्याई प्रहरी आफैंले जरुरी पक्राउ पुर्जी थमाएर पक्रेको हो। यो प्रकरणमा जोजो समातिएर सन्देहमा परेका छन्, तिनको दोष या निर्दाेषपन भोलि अदालतले नै छुट्ट्याउने छ। तर, प्रहरीले अहिलेसम्म बटुलेका प्रमाणका आधारमा गिरोहलाई संरक्षण गर्ने र उनीहरूले भनेअनुसार राज्य संयन्त्रको दुरुपयोग गर्ने ठूलो दुष्कर्म मन्त्रीकै ओहदामा रहेकाहरूबाट भएको देखिन्छ। गृहमन्त्री नै संरक्षक नभएको भए गिरोहलाई त्यो आँट र पैसा असुली र ठगी धन्दाको आँटै हुँदैनथ्यो। तर हत्कडीदेखि अरु विशिष्ट सम्मानको व्यवहार उनलाई नै छ। चाहे कुनै ओहदाको व्यक्ति होस् र सर्वसाधारण अपराधको आरोप लागिसकेपछि ऊ आखिर आरोपित हो। मानवअधिकारको रक्षा र सम्मान सबैको पनि हुनुपर्छ तर, सम्मानको नाममा विशिष्ट सुविधाले भने सर्वसाधारणमा आशंका पैदा गरेको छ। कानुनको नजरमा सबै एकै हुँदाहुँदै असमान व्यवहार किन ? चर्चित क्रिकेटरले आत्मसमर्पण गर्दा गर्दै हतकडी लगाएको प्रहरीले राजनीतिक विद्रोही खड्गबहादुर विश्वकर्मालाई पनि त्यसै गरेको थियो। मानव तस्करी, राज्यविरुद्धकै अपराधका आरोपित भने कसरी भिन्न भए ? यो स्वाभाविक प्रश्न भएको छ। अपराधको आरोपित भाग्ने डरले हतकडी लगाउने चलन हो भने प्रहरीलाई बयान दिन आउन वा सघाउन नमानेकाकै नै हात खुला किन ? सर्वसाधारणमा उठेको प्रश्न तार्किक छ। प्रहरीले देखाएका व्यवहारले आरोपितलाई अझै भीआईपी मानेको देखिन्छ।"
"उखुको बक्यौता १२ करोड, माइतीघरमा किसानको धर्ना","कपिलवस्तुको महालक्ष्मी सुगर्स प्राइभेटले उखुको साढे ९ करोड र अनुदान साढे २ करोड बक्यौता दिन बाँकी । काठमाडौं :उद्योगीले उखुको १२ करोड रुपैयाँ भुक्तानी नगरेपछि कपिलवस्तुका किसान काठमाडौंमा आएर माइतीघरमा आन्दोलन गरिरहेका छन्। किसानले उखुको भुक्तानीको माग गर्दै माइतीघर मण्डलामा धर्ना सुरु गरेका हुन्। कपिलवस्तुको जवाभारीस्थित महालक्ष्मी सुगर्स प्राइभेटले १० हजार उखु किसानको झन्डै १२ करोड रुपैयाँ भुक्तानी गरेको छैन। किसानले माइतीघर मण्डलामा धर्ना सुरु गरेर भुक्तानी नपाएसम्म घर नफिर्किने अडान राखेका छन्। महालक्ष्मीले २०६९ देखि २०७४ सम्म उखु लिएर किसानको साढे ९ करोड रुपैयाँ भुक्तानी दिएकोे छैन। आर्थिक वर्ष २०७१०७२ मा सरकारले चिनी उद्योगमार्फत दिएको अढाई करोड रुपैयाँ अनुदान पनि उद्योगीले किसानलाई नदिएको कपिलवस्तु किसान संघ तथा उखु किसान संघर्ष समितिका अध्यक्ष अनुपकुमार चौधरीले बताए। आर्थिक वर्ष २०७१७२ सालमा सरकारले उखु किसानलाई प्रतिक्विन्टल २५ रुपैयाँ अनुदान दिएको थियो। उद्योगीले हाम्रो नाममा अर्थ मन्त्रालयबाट अनुदान रकम लिए पनि हामीलाई दिएको छैन, अध्यक्ष चौधरीले भने, अर्थ मन्त्रालयमा पुग्दा सम्बन्धित उद्योगले अनुदानको रकम लिइसकेको रहेछ। उद्योगी पनि ल्याएको छैन भनेर पन्छिने गर्छन्। किसानलाई सरकारले दिएकोे अढाई करोड रुपैयाँ कहाँ हरायो, कसले लियो भन्ने पत्तै छैन। त्यसको खोजीमा हामीले आन्दोलन थालेका छौं। महालक्ष्मी सुगर्स प्राइभेटले किसानसँग उधारोमा लिएको उखुको साढे ९ करोड रुपैयाँ भुक्तानी दिनुपर्ने मागसहित आन्दोलन थालिएको उनले बताए। भुक्तानीको माग गर्दै उखु किसानले २०६९ देखि संघर्ष गर्दै आएका छन्। किसानले २०७७ सालमा जाडो मौसमा १७ दिन माइतीघरमा धर्ना दिएका थिए। त्यसताका सरकारले भुक्तानी गराइदिने भन्दै किसानलाई आश्वासन दिएर घर पठाइएको थियो। तर, अहिलेसम्म पनि उद्योगीले उखुको रकम र अनुदान भुक्तानी दिएको छैन। सरकारसँग न्यायको माग गर्दै किसानहरू बुधबार काठमाडौं आइपुगेका हुन्। कपिलवस्तुका ७३ वर्षका उखु किसान रामलाल कलवार पुस्तेनी उखु खेती गर्दै आएका छन्। उनको १ लाख ३५ हजार रुपैयाँ बक्यौता रकम नदिँदै २०७३ सालमा उद्योगीले महालक्ष्मी सुगर मिल कपिलवस्तुबाट सरेर सर्लाहीमा पुर्याए। हामीले उखु लगाउँदै आएका थियौं। कपिलवस्तुबाट मिल सरेर सर्लाही गइसकेपछि उखुको व्यावसायिक खेती गर्न छाडियो। मिल मालिकले हाम्रो उधारो पनि तिरेको छैन, उनले भने, यसले हाम्रो जीवनमा निकै असर परेको छ। हामीले उखु खेती ऋण लिएरै गर्छाैं। बैंक र साहुसँग लिएको ऋणको ब्याज बढेको बढ्यै छ। मिलले हाम्रो उखु उधारोमा लिएर चिनी बनाएर बिक्री गर्यो तर, अझै भुक्तानी गरेको छैन। उद्योगीले किसानको उखुको बक्यौता ब्याजसहित भुक्तानी दिनु पर्ने उनको माग छ। उनका अनुसार प्रतिक्विन्टल २५ रुपैयाँ अनुदान र मिलले दिनुपर्ने रकम दिएको छैन।"
कामीरिता २७ औं पटक सगरमाथा चुचुरोमा,"ओखलढुंगा :कीर्तिमानी आरोही कामीरिता शेर्पाले सगरमाथा आरोहणमा फेरि कीर्तिमान कायम गरेका छन्। ५३ वर्षका शेर्पाले बुधबार बिहान ८ बजेर ३० मिनेटमा सर्वोच्च शिखरको २७औं पटक सफल आरोहण गरेको सेभेन समिट ट्रेक्सले जनाएको छ। सेभेन समिटका मिङ्मा शेर्पाले कामीरिता विश्वको हिरो भएको प्रतिक्रिया दिएका छन्। यस हिसाबले उहाँ संसारको पहिलो व्यक्ति हुनुभयो। यो हामी नेपालीका लागि गौरवको कुरा हो, उनले भने। कामीरिताले सन् २०१८ मा २२औं पटक आरोहण गरी आप्पा शेर्पाको कीर्तिमान तोडेका थिए। त्यसयता उनले निरन्तर कीर्तिमान राख्दै आएका छन्। उनले गत वर्ष वैशाख २४ मा २६औं पटक आरोहण गरी आफ्नै रेकर्ड तोडेका थिए। कामीरितापछि धेरै पटक सगरमाथा चढ्ने नेपाली आरोही पासाङ दावा शेर्पा हुन्। उनले गत वैशाख ३१ गते २६औं पटक आरोहण गरी कामीरितासँग रेकर्ड बराबर गरेका थिए। तर, कामीरिताले बुधबार सेभेन समिटको टिमलाई नेतृत्व गर्दै २७औं पटक आरोहण गरी फेरि कीर्तिमान बनाएका हुन्। सोलुखुम्बुको दुर्गम गाउँमा जन्मेका उनी पारिवारिक रूपमै भरिया, गाइड, माउन्टेन क्याप्टेन हुँदै विख्यात आरोहीका रूपमा संसारभर चर्चित बनेका हुन्। उनका बाबु मिङ्मा शेर्पा सुरुवाती चरणका हिमाल आरोही थिए। उनले प्रथम सफल आरोही तेञ्जिङ नोर्गे शेर्पासँग आरोहण सिकेका थिए। उनका दाजु लाक्पारिता सातै महादेशका अग्ला हिमाल चढ्ने पहिलो शेर्पा हुन्। पारिवारिक वातावरणबाट भरिया, गाइड हुँदै आरोहण क्याप्टेनसमेत भएका कामीरिताको चाहना ५० वर्षको उमेरमा २५ पटक सगरमाथा आरोहण गरी कीर्तिमान बनाउने भन्ने थियो। उनी ५३ वर्षमा २७ पटक आरोहण गर्न सफल भएका छन्। उनको जन्म सोलुखुम्बुको खुम्बु पासाङ ल्हामु गाउँपालिकास्थित थामे गाउँमा सन् १९७० मा भएको हो। उनले सगरमाथा आरोहणमा कीर्तिमान त राखेका छन् नै, त्यस्तै चोयू आठ, मनास्लु तीन, ल्होत्से र केटु एकएक गरी ४० पटक विश्वका अग्ला हिमालको आरोहण गरेका छन्। उनी सन् १९९४ मे १३ मा पहिलो पटक सगरमाथाको चुचुरोमा पुगेका थिए। आठ हजार मिटर अग्ला शिखरमा सबैभन्दा बढी आरोहण गरेको कीर्तिमानसमेत उनको नाममा छ। उनले २२ वर्षको उमेरदेखि हिमाल चढ्न थालेका हुन्। जसले २४ वर्षको उमेरमा पहिलो पटक सन् १९९४ मा सगरमाथा आरोहण गरे। उनले तीन सिजनमा दुई पटक सगरमाथा आरोहण गरेका छन्। उनले सगरमाथा चुचुरोसम्म डोरी टाँग्ने जिम्मेवारी पनि पाएकाले सन् २००९, २०१० र २०१३ मा एकै याममा दुईपटक आरोहण गरेका थिए। उनले २०१९ मा ६ दिनमा २ पटक, २०२१ र २०२२ मा दोस्रो क्याम्पदेखि चुचुरोसम्म रोप फिक्सिङको नेतृत्वसमेत गरेका थिए। उनले सन् २०१९ मा २३औं र २४औं पटक आरोहण गरेका थिए। उनी सन् २०१९ मा सुप्रबल जनसेवाश्री विभूषित भएका थिए। वसन्त ऋतु सगरमाथा आरोहणको सिजन मानिन्छ। जलवायु परिवर्तनका कारण विश्व तापमानमा भएको वृद्धिले हिमालमा ढिलो हिउँ पर्न थालेपछि आरोहणको सिजन पनि परिवर्तन भइरहेको छ। पहिले आरोहणको सिजन शरद ऋतु हुन्थ्यो हाल वसन्त ऋतुमा सबैभन्दा आरोहण बढी हुने गरेको छ। यो सिजनमा सगरमाथा आरोहणको ७० वर्षको इतिहासमा सबैभन्दा बढी ४४ दलका ९८ महिलासहित ४ सय ६७ जनाले आरोहण गर्दै छन्। पर्यटन व्यवसायी ल्हाक्पा सोनाम शेर्पाले पनि बुधबार बिहान ७ बजेर ३४ मिनेटमा सगरमाथा आरोहण गरेका छन्। उनी सगरमाथा चढ्ने पहिलो नेपाली महिला पासाङ ल्हामु शेर्पाका श्रीमान् हुन्। सगरमाथा चुचुरोमा पुग्ने बुबाको सपना पहिलेदेखिकै हो। तर पूरा भएको थिएन, छोरी दावा फुटी शेर्पाले भनिन्, उहाँले सेभेन समिटको तयारी गर्नु भएको थियो। विशेष गरेर भूकम्पपछि उहाँले हिमाल चढ्ने तयारी गर्नु भएको हो। ममीभन्दा पहिले नै बुबाले थामसेर्कु, धौलागिरिलगायत हिमाल चढिसक्नुभएको थियो। ममीको निधनपछि उहाँको यात्रा रोकिएको थियो। भूकम्पपछि फेरि हिमाल चढ्ने तयारी गरेको उनले सुनाइन्। ल्हाक्पा अप्रिल १७ मा काठमाडौंबाट प्रस्थान गरेका थिए।"
सक्कली भुटानी शरणार्थीसँगै छैन परिचयपत्र,"झापा : दमकस्थित भुटानी शरणार्थी शिविर बेलडाँगी २ सेक्टर सी ४ घर नम्बर ८५ का ५५ वर्षीय मधुलाल चापागाईं शरणार्थी शिविरमा आएको ३० वर्ष भयो। चापागाईंले शरणार्थीको परिचयपत्र प्राप्तिका लागि सन् २००७ मा १२ जनाको परिवारसँगै फोटो खिचाए। ११ जनाले परिचयपत्र प्राप्त गरे र तेस्रो मुलुक पुगे। तर, छानबिनमा रहेको भन्दै चापागाईंले अझै पनि शरणार्थीको परिचय पाउन सकेको छैन। मधुलालजस्तै शिविरमा कतिपय शरणार्थीहरूको परिचयपत्र अझै बनेको छैन। परिचयपत्रविहीन भएर उनीहरू शिविरभित्रै कष्टकर जीवन बिताउन बाध्य छन्। परिचयपत्र प्राप्तिका लागि हामीले बराबर सरकारसँग हारगुहार गर्र्यौं। तर, आजसम्म हाम्रो मागको सुनुवाइ कहीँ कतैबाट भएन, शिविरमै बस्न बाध्य भयौं, चापागाईंले भने, व्यक्तिले एक्लै निवेदन लिएर जाँदा सम्बन्धित निकायले एक्लैको हुँदैन भनी फर्काई पठाउँछ, उनले भने, समूह बनाएर जाँदा पनि परिचयपत्र पाएनौं। परिचयपत्र प्राप्तिका लागि गरिएको दर्ता नम्बरसहितको पत्र अझै पनि उनीसँग सुरक्षित छ। यस्तो अवस्थामा सरकारको नेतृत्व गर्ने उच्च तहका व्यक्ति नै सक्कली भुटानी शरणार्थीको नाम बेचेर नक्कलीलाई तेस्रो मुलुक पठाउने घटनामा लागेकोले त्यस्ता व्यक्तिहरूलाई कानुनबमोजिम कारबाही गरी समस्यामा परेकालाई सहयोग गर्न उनीहरूले सरकारसमक्ष मागसमेत राखेका छन्। भुटानले नेपालमा अब भुटानी छैनन् भनेर गरिरहेको दाबीलाई हालै बाहिरिएको नक्कली शरणार्थी भ्रष्टाचारको प्रकरणले सक्कली शरणार्थी थप समस्या परेको देखिन्छ। खडानन्द भण्डारी २००८ सालदेखि शिविरमा बस्दै आएका छन्। उनका बुबा र आमाको शिविरमै निधन भयो। तर, उनी अझै पनि तेस्रो मुलुक जान पाएनन्। परिचयपत्र नबन्दा उनी निराशा छन्। काम गर्न बाहिर जान पाइँदैन। काँकडभिट्टा बोर्डर कटेर भारत छिर्ने आदेश पनि छैन, उनले भने, अब शिविर नै एक मात्र सहारा बन्यो। यही मर्नुबाहेक अन्य विकल्प रहेन। परिवारका सदस्य विदेश पुगिसके। ढिलो चाँडो विदेश गइन्छ कि भनेर मन थामेर बसेको उनी सुनाउँछन्। नक्कली शरणार्थी प्रकरणको घटना सुन्दा त्यहाँ बसेकाहरूको अब के होला भनेर चिन्तित बनेको उनको भनाइ छ। शिविर सेक्टर सी ३ घर नम्बर ३६९ ए का विजय सुनारको परिवार पनि विदेशी पुगिसकेका छन्। २००७ सालमा परिचयपत्रका आवेदन भरेका उनले अझै परिचयपत्र पाउन नसकेको गुनासो पोखे। परिचयपत्र नपाउँदा वर्षौंदेखि पीडित रहेको बताउँदै उनले भने, भोलि कही कतै भइहाल्यो भने हाम्रो परिचयको कुनै आधार प्रमाण नै छैन कि शरणार्थी हुँ भनेर र। दोषीलाई कारबाही गर्न माग भुटानी शरणार्थी प्रतिनिधि स्वदेश फिर्ती समितिले एक प्रेस विज्ञप्ति जारी गर्दै तत्काल नक्कली भुटानी शरणार्थी प्रकरणका दोषीमाथि कडा कारबाही गर्दै सक्कली भुटानीहरूको समस्या समाधानमा सहयोग गर्न सरकार समक्ष चारबुँदे माग अघि सारेका छन्। सोमबार समितिका कार्यवाहक अध्यक्ष तिलक राईले हस्ताक्षर गरेको विज्ञप्तिमा भनिएको छ, हालै नक्कली भुटानी बनाएर तेस्रो मुलुक लैजान ठूलो धनराशिको भ्रष्टाचार मुद्दामा नेपाली नागरिकदेखि उच्च तहका कर्मचारी र पूर्वमन्त्रीहरूसमेत गिरफ्तार भइसकेको घटनाप्रति हाम्रो संगठनको गम्भीर ध्यानाकर्षण भएको छ। नेपालस्थित भुटानी शरणार्थी शिविरमा भुटानीहरू नभएको भुटान सरकाको आरोपलाई पुष्टि हुने गरी सतहमा आएको नक्कली भुटानी शरणार्थी प्रकरणले हामी खाँटी भुटानीहरूलाई गम्भीर असर पुर्याएको छ। यस कार्यप्रति हाम्रो संगठन घोर भत्र्सना गर्छ। स्वदेश फिर्ती र परिवारको मिलनको आशामा जीवन बिताइरहेका साढे ६ हजार भुटानी शरणार्थीहरू र सक्कली तर पञ्जीकृत हुन बाँकी भुटानीहरूको हितलाई ध्यानमा राख्दै शरणार्थी परिचयपत्र नवीकरण गरेको आठ महिनाभन्दा बढी भइसक्दा पनि सबैले नयाँ परिचयपत्र पाएका छैनन्। नवीकरण भएको परिचयपत्र वितरणमा चरम ढिलासुस्ती गरिएकोले खाटी भुटानीहरू परिचयपत्रविहीन हुने अवस्था सिर्जना भएको छ। सम्बन्धित निकायको यस्तो कार्यले गैरभुटानीलाई भुटानी र खाँटीलाई भुटानीलाई गैरभुटानी बनाउन सक्ने गम्भीर आशंका पैदा गरेको छ। तसर्थ नवीकरण भएर पनि रोक्का गरिएको शरणार्थी परिचयपत्र अविलम्ब वितरण गर्न विज्ञप्तिमा माग गरिएको छ।"
"न शान्ति प्रक्रिया, न त क्रान्ति","राष्ट्र निर्माणको बाटो तथा लक्ष्यमा जनता अपेक्षित मात्रामा उत्साहित छेैनन्, किन ? आर्थिकलगायत देशको सर्वाङ्गीण विकास पथको एक प्रमुख अवरोधक राजनैतिक अस्थिरता अवश्य हो। यसको दृष्टान्त खोज्न टाढा जानु पर्दैन। हामी आफैं भएका छांै। नमिठो लागे पनि हाम्रो देशका सम्बन्धमा यो वास्तविकता स्विकार गर्नै पर्ने भएको छ। राजनैतिक अस्थिरताले हामीलाई कहिल्यै छोडेन। राजनैतिक अस्थिरता, अति राजनीतिकृत प्रशासन र सर्वव्यापी भ्रष्टाचार नेै मुहान सरह हाम्रो गरिबी, न्यून उत्पादनशीलता, बेरोजगारी तथा अल्प विकासको प्रमुख कारण भइरह्यो। यस प्रकार हाम्रो देश एक किसिमले कहिल्यै नसकिने संक्रमणकालबाट गुज्रिरहेजस्तो अनुभूति आज पनि हुँदैछ। समयक्रममा, राज्य रूपान्तरण योजनाअन्तर्गत, संविधानसभाको २०६४ साल जेठ १५ गतेको पहिलो बैठकबाट हाम्रो देश गणतन्त्रात्मक भएको छ। जति ठूलो स्वरमा यसलाई राजनैतिक छलाङ भने तापनि, क्रान्ति चेतनास्वरूप देशले अद्यापि अपूर्व आर्थिक फड्को मार्ने बाटो फराकिलो पार्न सकेको छैन। लाखौंलाख युवा रोजगारीको खोजीमा विदेश जान झन्झन् बाध्य भइरहेका छन्। खाद्यान्न पनि आयात गर्नुपर्ने परनिर्भरता बढ्दै छ। कृषि तथा आर्थिक क्षेत्रमा पनि कल्पनातीत संकटग्रस्त मुलुक हामी हुँदैछौ। नयाँ नेपालको सपना साकार हुने विश्वास आमजनतामा जगाउन सक्ने गरी वर्तमान संविधानको गतिशीलता तथा उद्देश्यमूलकसहितको निरन्तरताबारे ढुक्क हुन सक्ने स्थितिमा हामी छैनौ । यसरी राष्ट्र निर्माणको बाटो तथा लक्ष्यमा आज पनि किन हाम्रा जनता अपेक्षित मात्रामा उत्साहित छेैनन् ? भन्ने आधारभूत प्रश्नमा प्रवेश गर्नुभन्दा पहिले स्थिरता तथा अस्थिरता सम्बन्धमा विगतमा घटेका मुख्यमुख्य गतिविधि तथा घुम्तीहरू फर्केर हेर्नु असान्र्दभिक नहोला, जसको झल्को चार बुँदाबाट पाउन सकिन्छ। जस्तो कि पहिलो २००७ साल फागुन ७ गतेको ऐतिहासिक घोषणाअनुसार, संविधानसभा गठन हुन नसक्नु हो। फलस्वरूप, राजतन्त्रात्मक लोकतान्त्रिक संसदीय प्रणाली अनुरूप संविधान दुई वर्ष भित्र निर्माण हुन नसकी जनसंघर्ष वा क्रान्तिको जनादेश टर्दै टाढिँदै गयो। यसबाट जनता तथा राजदरबारबीच शासनाअधिकार (सम्प्रभुता) सम्बन्धी मतभेद अंकुराउँदेै यो उक्साहट हुने वातावरण धमाधम बन्दै जानु हो। जति ठूलो स्वरमा राजनैतिक छलाङ भने तापनि, क्रान्ति चेतनास्वरूप मुलुकले अपूर्व आर्थिक फड्को मार्ने बाटो फराकिलो पार्न सकेको छैन। दोस्रो, २०१५ सालको संविधान र महानिर्वाचन हुँदै लोकतन्त्रप्रति जनविश्वास बढाउने गरी चलिरहेको संसद् तथा बीपी कोइरालाको प्रधानमन्त्रीत्वको उत्तरदायी सरकारमाथि २०१७ साल पुस १ गते राजाबाट अनाधिकार हस्तक्षेप हुन पुग्यो। यसकैे परिणामस्वरूप यस संविधानसँगै संसदीय प्रणाली पनि खारेज हुन पुग्यो। यसबाट २००७ सालपछिका वर्षमा बीजारोपण हुँदै रहेको शासनाधिकार सम्बन्धी जनता तथा राजदरबारबीचको फाटो अझै फराकिलो हुन पुग्यो। समग्रमा, राष्ट्र निर्माणको अमल्य ऊर्जा तथा समय क्षति हुने अवस्था विकसित भइरह्यो। तेस्रो, त्यसको विरोधमा जनताको २९ वर्ष लामो तथा कठिन संघर्षको उपलब्धिका रूपमा गणेशमान सिंहको नेतृत्वमा नेपाली कांग्रेस तथा वाममोर्चा सम्मिलित भई पहिलो पटक सार्वभौमसत्ता जनतामा निहित तथा राजसंस्था संवैधानिक हुने गरी जारी गरिएको २०४७ सालको संविधान कार्यान्वयनको पाँच वर्षमा नै नेकपा ( माओवादी) बाट आक्रमण सुरु भयो। एक किसिमले औचित्य स्थापित हुन नसकेको संविधानमाथि २०५२ देखि २०६२ सालसम्म सशस्त्र आक्रमण जारी भइरह्यो। यसका साथै, तत्कालीन राजाबाट २०५८ सालमा माओवादी युद्ध शान्त गर्ने नाउँमा राजकीय सत्ता पनि मेरै हो भनी प्रत्यक्ष संविधानविपरीत चालिएको अति महत्त्वाकांक्षी कदमलाई पनि लिन सकिन्छ। देशका प्रमुख राजनैेतिक दलले उही २०१७ साल पुस १ गतेको लोकतन्त्र विरोधी कालो कदमको पुनरावृत्तिका रूपमा लिए। यस कदम नै थप प्रमुख कारक तत्त्व बन्यो। यसै शृंखलामा २०६१०६२ सालको आन्दोलनमार्फत संसद्वादी दलहरूसमेत युद्धरत माओवादीको मुख्य उद्देश्यमा सम्मिलित भए। पुनस्र्थापित संसद्को पहिलो बैठकमा पारित प्रस्तावअनुसार देशमा सनातनदेखि चलिआएको राजसंस्था पनि नेपाली कांग्रेससमेत बीपी कोइरालाको मेलमिलाप तथा राष्ट्रिय एकताको मार्गदर्शन विपरीत जाने परिस्थिति निर्माण भयो। माथि उल्लेखित चार बुँदाले २००७ सालपछि प्रचलनमा आएका हाम्रा अग्रगामी संविधान तथा यिनको अवशानका इतिहास संक्षेपमा बताउँछन्। साथै, वर्तमान संविधानको निरन्तरता तथा प्रभावकारिता सम्बन्धमा पनि आधिकाधिक सतर्कता अपनाउन आह्वान गर्दछन्। समयको मागका रूपमा अग्रसर यस आह्वानलाई दुई कोणबाट अवलोकन गर्नु उपयुक्त लाग्दछ। एक, वर्तमान संविधान जस प्रकार कार्यान्वयन भइरहेछ ठीक त्यस्तै दृष्टिकोणले। दुई, वर्तमान संविधानको जन्म पछाडिका कारणहरू अथवा यसको ऐतिहासिकता पुनरावलोकनका दृष्टिकोणले। यसरी देशमा आज पनि यस्तो अलमल, अस्थिरता तथा अवरोधसचूक बढी नै चुनौतीपूर्ण परिस्थिति चुलिँदै जानु पछाडिका तात्कालीन खासखास कारणमध्ये, माथि पनि केही संकेत गरेझै, मुख्यतः राजनैेतिक धरातलमा तीनवटा कारण सर्वोपरी लाग्दछन्। एक, सर्वमान्य जवाफदेही कानुनका दृष्टिमा सरासर आपराधिक क्रिया मानिने गरी २०६३ साल पछिका सरकारहरूबाट शान्तिप्रक्रिया तथा संक्रमणकालीन न्याय सम्बन्धमा भए गरिएका घोर हेलचेक्र्याइँहरू हुन्। दुई संविधानले निषेध गर्दागर्दै पनि सत्ता हस्तान्तरण नगर्ने कमजोरीवश प्रतिनिधिसभा जबर्जस्ती विघटन गर्ने मनशायको प्रधानमन्त्रीको २०७८ पुस ५गते सिफारिसमा राष्ट्राध्यक्ष प्रदत्त प्रत्यक्ष संविधानविपरीत अनुमोदनमार्फत गरिएको अक्षम्य संविधान मिच्याइँ हो। तीन, कुनै पनि दलले बहुमत पुर्याउन नसकेको अवस्थामा प्रतिनिधिसभा विघटन गर्नुभन्दा उत्तम उपायका रूपमा कुनै सदस्य (माननीय)लाई बहुमत सिद्ध गर्ने मौका दिने सीमित प्रयोजनका लागि प्रबन्ध गरिएको संविधानको असाधारण धाराको प्रयोग वा महा दुरुप्रयोगको प्रभावस्वरूप प्रस्ट नै सिद्धान्त नमिल्नेहरू दलहरूबीचको अद्भुत गठबन्धन। यसरी, समग्रमा संविधान घोषित राज्य संस्थाहरू झन्झन् कमजोर हुँदै जनता, राज्य र सरकारबीचको सम्बन्धमा अविश्वास अस्वाभाविकरूपमा बढिरहेको देखिएको छ। चित्त दुखेर मुलुकको अवस्था चित्रण गरे तापनि परिस्थिति अहिल्यै सुधार्ने अथवा सम्हाल्नै नसकिने बिन्दुमा पुगिसक्यो भन्ने लेखकको मनशाय तथा निष्कर्ष कदाचित होइन। भन्नुको मतलव, वर्तमान राजनैतिक परिवर्तन तथा संविधानप्रतिको स्वामित्व बढाउने तथा चुनौती घटाउने अठोट परिवर्तन पक्षधर हाम्रा दलहरूमा साँच्चै नै छन् भने यसबारे सबै मिलेर गम्भीर सोचविचार गरी निर्धारित उपायहरू प्रभावकारी रूपमा अघि बढाउन नसकिने कुरै छैन। संसद्कै आह्वानमा नयाँ परिपे्रक्ष्यमा राष्ट्रिय मेलमिलाप वा सहमतिको प्रस्ताव पेस गरी यस अनुकूल वातावरण बनाई बृहंगम् दृष्टिले संविधान पुनरावलोकन गर्न सकिन्छ। यसैका आधारमा संशोधनमार्फत राष्ट्रलाई केन्द्रमा राखी विश्वास, एकता र विकासको बिल्कुलै नवयुगमा पदार्पण गर्न सकिन्छ। यस सम्बन्धमा जड सबाल यतिमात्र हो। पहल कसले गर्ने र कहिले गर्ने ?"
निजीका पुस्तकमा कमिसनको खेल,"आधारभूत तहको शिक्षाको अधिकार स्थानीय तहलाई दिइएको छ। तर स्थानीय तहहरूले पनि निजीका पुस्तक र विद्यालयहरूमा अनुगमन गर्न सकेका छैनन्। धनगढीवीरेन्द्रनगर : धनगढी उपमहानगरपालिका २ मा रहेको युनिक बोर्डिङ स्कुलले यसपालि कक्षा १ देखि ७ सम्मका सबै पुस्तक परिवर्तन गर्यो। गत वर्ष उसले एसिया पब्लिकेसन र युनिक पब्लिकेसनको पुस्तक लगाएकोमा यसपालि १२ प्रकारका पुस्तक ग्रिन पब्लिकेसनका लगाएको छ। एक पुस्तक व्यवसायी भन्छन्, युनिक बोर्डिङ स्कुलले आफूले लगाएको पब्लिकेसनका पुस्तक सार्वजनिक नै गरेन। युनिक बोर्डिङका अधिकांश अभिभावकले धनगढीको पार्कमोडमा रहेको सानबी पुस्तक पसलबाट मात्र पुस्तक किने। एक मात्र पुस्तक पसलबाट किन्न लगाए मोनोपोली हुने भएकाले यस्तो गरिएको हो। धनगढीकै सार्वजनिक गुठीअन्तर्गतको चर्चित ऐश्वर्य विद्या निकेतनले पनि यसपालि कक्षा ९ र १० का सामाजिक, विज्ञान र गणित परिवर्तन गर्यो। ऐश्वर्य विद्या निकेतनका सहप्रधानाध्यापक सञ्जय पन्त भन्छन्, कक्षा १० को पाठ्यक्रम परिवर्तन भयो। त्यसैले सिरिज मिलाउनका लागि कक्षा ९ का पनि तीन पुस्तक परिवर्तन गरिएका हुन्। ऐश्वर्यले एक वर्षमै पुस्तक परिवर्तन गरेको हो। ऐश्वर्य विद्या निकेतनले गत वर्ष ओसिस पब्लिकेसनको गणित, टाइम्सको विज्ञान र रिडमोरको सामाजिक लगाएकोमा यसपालि परिवर्तन गरेर अर्कै पब्लिकेसनको लगाएको हो। सुदूरपश्चिम प्रदेशको राजधानी समेत रहेको धनगढीका चर्चित र विद्यार्थी संख्या बढी अध्ययन गर्ने संस्थागत (निजी) विद्यालयहरूले हरेक वर्ष पुस्तक परिवर्तन गर्दै आएका छन्। धनगढीको अर्को ठूलो संस्थागत विद्यालय स्टेपिङ स्टोन इङ्लिस बोर्डिङ स्कुलले यस वर्ष पब्लिकेसन परिवर्तन नगरे पनि, सोही पब्लिकेसनमा लेखक परिवर्तन भयो भनेर १ कक्षादेखि १० सम्मका सबै पुस्तक परिवर्तन गरेको छ। उसले एलायट पब्लिकेसनकै पुस्तक लगाए पनि अभिभावक भने पाठ्यक्रम परिवर्तन भएको भन्दै नयाँ किताब किन्न बाध्य भए। गुनासो गर्दै एक अभिभावक भन्छन्, गत वर्षका पुस्तक पढेपछि नयाँ बिक्री हुँदैन भनेर यस्तो गरिएको हो। कसैले पब्लिकेसन नै फेरेर परिवर्तन गरे भने कसैले राइटर परिवर्तन भएकाले पनि नयाँ पुस्तक किन्न लगाए। विद्यालयका प्रधानाध्यापक रामजी हमालले भने आफूहरूले किताब परिवर्तन नगरेको बताए। उनले भने, ५, ८ र १० को पाठ्यक्रम परिवर्तन भएको हुनाले त्यही कम्पनीको किताब लगाएका हौं। कम्पनी त्यही हो, पाठ्यक्रम मात्र परिवर्तन भएको हो। अरू केही कक्षामा लेखक परिवर्तन भएकाले केही किताब परिवर्तन भएका छन्। तर कम्पनी त्यही हो। धनगढीकै ग्यालेक्सीले नर्सरीदेखि ८ सम्म स्वास्थ्य र नेपालीको पुस्तक परिवर्तन गर्यो। सामुदायिक विद्यालयतर्फ धनगढीकै चर्चित पञ्चोदय माविले पनि अंग्रेजी माध्यमतिर स्वास्थ्यको किताब परिवर्तन गर्यो। एक्सिस विद्याश्रमले पनि नर्सरीदेखि ८ सम्मको अंग्रेजी र गणित परिवर्तन गर्यो। अंग्रेजी पुस्तकमा गत वर्ष गुलमोहर कम्पनीको लगाएकोमा यस वर्ष परिवर्तन गरेर उसले सेम्फोनीको अंग्रेजी लगायो भने गणितमा गत वर्ष युनाटेडको लगाएकोमा यस वर्ष कोसेलीको लगाएको छ। धनगढीको हसनपुरमा रहेको बालवाटिका मन्टेश्वरीले त रिजल्ट आएलगत्तै सार्वजनिक गरिएको पुस्तकको लिस्ट बीचैमा परिवर्तन गर्यो। आधा विद्यार्थीले सोविनार पब्लिकेसनको पुस्तक किनिसके पछि, उक्त पब्लिकेसनको परिवर्तन गरेर बुद्ध पब्लिकेसनको पुस्तक लगाए। बच्चाको पुस्तक किनियो, कभर हालियो। नाम लेखेर ठिक्क पारियो। तर, फेरि पुस्तकको पूरै सेट परिवर्तन भयो। कभर हालेका पुस्तक बुझाएर बुद्ध पब्लिेकसनका नयाँ पुस्तक लिएर आएँ, एक अभिभावकले भने, पुस्तकमा निजी विद्यालय र व्यवसायीको मनपरी भयो। नियमन गर्ने निकाय पनि आँखा चिम्लेर बसेको छ। शिक्षाको आधारभूत तह स्थानीय तहको जिम्मामा राखिएको छ। धनगढी उपमहानगरपालिकाले यसअघि नै पाँच वर्षभित्र पुस्तक परिवर्तन नगर्न निर्देशन जारी गरेको थियो। उसले कुनै पब्लिकेसनको पनि पुस्तक, पाँच वर्षभन्दा अगाडि नै परिवर्तन नगर्न निर्देशन नै जारी गरेको हो। उपमहानगरका शिक्षा शाखा प्रमुख नरेन्द्रबहादुर खातीले सार्वजनिक सूचना जारी गर्दै हरेक विद्यालयलाई गत वर्ष लगाइएको पब्लिकेसन र यस वर्षको तथ्यांक नै नगरपालिकामा पेस गर्न निर्देशन दिएका छन्। अधिकांश विद्यालयले तथ्यांक पेस गरेका छन्। त्यसको पनि अनुगमन हुन्छ। केहीको आउन बाँकी छ। नआएका विद्यालयहरूमा पनि गएर किन नपठाएको भनेर अनुगमन गरिन्छ, खातीले भने, हामी सबै विद्यालयको पुस्तकको विवरण उपमहानरको वेवसाइटमा पनि राख्छौं। कसैले झुटा विवरण पेस गरेको उजुरी परेमा त्यसको छानबिन भएर कारबाही पनि गरिन्छ। कमिसनका लागि परिवर्तन निजी विद्यालयका सञ्चालकहरूले कमिसनका लागि पुस्तक परिवर्तन गरेको आरोप लाग्दै आएको छ। राम्रो लेखकको पुस्तकभन्दा पनि कमिसन बढी दिने पब्लिकेसनको पुस्तकहरू बढी लगाउने गरिएको छ। निजी विद्यालयका एक शिक्षक भन्छन्, सबै विद्यालय यस्तै छन् त भन्दिनँ, तर वार्षिक परीक्षा पछि पब्लिकेसनले दिने लाखौं कमिसन मात्रै जोगाउने विद्यालयहरू पनि धेरै छन्। निजी विद्यालयहरूलाई दुई प्रकारले कमिसन आउने गरेको छ। एउटा सीधै पब्लिकेसनबाट किताब लगाई दिएबापत। अर्को पुस्तकको लिस्ट सार्वजनिक नगरेर कुनै एक वा दुई मात्रै पुस्तक पसललाई दिएबापत। एक पुस्तक व्यवसायी भन्छन्, हामीले विद्यालयमै गएर पनि लिस्ट माग्यौं तर दिन मान्दैनन्। कमिसन बढी दिनेलाई मात्रै लिस्ट जाने गरेको छ। निजी विद्यालयका सञ्चालकहरूले पब्लिकेसनको पुस्तक लगाई दिएबापत एसी लिएको, प्रोजेक्टरहरू उपहार मागेका, विद्यालयको संरचना मन्दिर, पार्किङ, बाउन्ड्री वाल बनाउन लगाएका घटनाहरू चर्चामा आएका छन्। पुस्तक व्यवसायीको सिन्डिकेट प्रायःजसो बोर्डिङ स्कुलका पुस्तकहरू धेरै महँगा हुन्छन्। ती महँगो हुनुको कारण कमिसन नै हो। विक्रेतालाई पुस्तकमा ५० प्रतिशतसम्म कमिसन हुने गरेको पुस्तक व्यवसायी नै बताउँछन्। तर यसपालि कागजको मूल्य बढेकाले पुस्तक व्यवसायीको केही कमिसन पब्लिकेसनहरूले घटाएका छन्। तर पुस्तक व्यवसायीले पनि त्यो रकम अभिभावकलाई छुट नदिएर कमाएका छन्। बोर्डिङका पुस्तकमा गत वर्ष १०१५ प्रतिशतसम्म छुट पाइन्थ्यो। तर, यसपालि त एक रुपैयाँ पनि छुट दिएन, अभिभावक सत्यराज जोशीले भने, छुट पनि दिएनन्। किताब समयमा पनि आएनन्। उनले अझै दुई किताब नपाएको गुनासो गरे। यसपालि पुस्तक व्यवसायी महासंघले पुस्तक बिक्रीमा सिन्डिकेट लगाएको छ। महासंघले छुट दिने व्यवसायीलाई कारबाही गर्ने चेतावनीसहितको निर्णय गरेर अभिभावकलाई छुट नदिन निर्देशन गरेको छ। महासंघले छुट नदिने सर्कुलर जारी गरेको छ। पब्लिकेसनले होलसेलरको कमिसन घटाइदिएको छ। पुस्तक व्यवसायी पनि बाँच्नु पर्यो, एक पुस्तक व्यवसायीले भने। पुस्तक व्यवसायी संघ सुदूरपश्चिम प्रदेशका अध्यक्ष मेखराज दाहाल भने कमिसनको कुरा हल्ला भएको दाबी गर्छन्। कमिसनको कुरा हल्लामात्रै हो तर यसपालि छुट नदिन भने महासंघबाटै सर्कुलर भएको छ, दाहालले भने, सरकारले कागजको मूल्यअनुसार पुस्तकको मूल्य बढाइदिएको छैन। २०७० सालमा सरकारले एक पेज पुस्तकको १ रुपैयाँ ४५ पैसा तोकिदिएको छ। कागजको मूल्य यति धेरै बढिसकेको छ कि ३० पब्लिकेसन धान्न नसकेर बन्द नै भइसकेका छन्। अनुगमनको अभाव आधारभूत तहको शिक्षाको अधिकार स्थानीय तहलाई दिइएको छ। तर स्थानीय तहहरूले पनि निजीका पुस्तक र विद्यालयहरूमा अनुगमन गर्न सकेका छैनन्। धनगढीमा मात्रै १८ सामुदायिक विद्यालय र १ बोर्डिङको नतिजा शून्य आएको थियो। निजी शिक्षाका लागि बढीजसो विद्यालयहरू कैलाली र कञ्चनपुरको जिल्ला सुदरमुकाम धनगढी र महेन्द्रनगरमा छन्। तर, स्थानीय तहहरूले अनुगमन भने गर्न सकेका छैनन्। पुस्तक वर्षैपिच्छे परिवर्तन हुन थाले भनेर हामीले यसपालि गत वर्ष र यस वर्षको पब्लिकेसन खुलाएर सबै विद्यालयबाट लिस्ट मागेका छौं। त्यो अनुगमनकै लागि हो। उपमहानगर त्यो लिस्ट ठीक छ वा छैन भनेर अनुगमनमा पनि जानेछ, धनगढी उपमहानरपालिकाको शिक्षा शाखा प्रमुख नरेन्द्रबहादुर खातीले भने। उनले, पुस्तकको छुट र कमिसनको छानबिनको काम प्रशासनको भएको बताए।यस्तै सुर्खेतमा रहेको इगरब्रिज बोर्डिङ स्कुलले ओम स्कुल स्टोर, उषा बालबालिका बोर्डिङ स्कुलले हाम्रो पुस्तक पसल, होराइजन बोर्डिङ स्कुलले नवबिहानी पुस्तक पसल, चिल्डेन प्याराडाइज बोर्डिङ स्कुलले हाम्रो पुस्तक पसलसँग पाठ्यपुस्तक खरिद गर्न अभिभावकलाई भनेर सिन्डिकेट नै लगाएका छन्। यी मात्र होइनन्, सुर्खेतमा रहेका सबैजसो निजी शैक्षिक संस्थाहरूले पुस्तक पसल तोकेरै अभिभावकलाई पाठ्यपुस्तक खरिद गर्न लगाएका छन्। यता विद्यालयका प्रधानअध्यापकहरू विद्यार्थी र अभिभावकको सहजताकै लागि पुस्तक पसल तोकेर पाठ्यपुस्तक खरिद गर्न लगाएको बताउँछन्। साउथ एसियन बोर्डिङ स्कुलका प्रिन्सिपल प्रेमबहादुर दसुनीले भने, हामीले विद्यार्थी र अभिभावकलाई सहज होस् भनेर पर्वत स्टेसनरीमा पाठ्यपुस्तक लिन भनेका हौं।"
देशको माया कति लाग्छ सक्कली शरणार्थीलाई सोधौं,"परिचयपत्रविहीन भएर उनीहरू शिविरभित्रै कष्टकर जीवन बिताउन बाध्य छन्। झापा : झापाको बेलडाँगी र मोरङको शनिश्चरे शिविरमा अझै करिब ६ हजारको हाराहारीमा भुटानी शरणार्थी छन्। कोही दर्ता भएर पनि छानबिन गर्नुपर्ने सूचीमा परेर तेस्रो देश पुनर्वास प्रकृयामा छुटेका हुन् भने कोही दर्ता नै नभएर यहीँ अडिए। अहिले नक्कली शरणार्थी बनाएर अमेरिकालगायतका देशका मुलुककै ठूला नेताले पठाएको प्रकरण सुनेपछि उनीहरू चकित छन्। भन्छन्,जोजो नक्कली शरणार्थी बन्नुभयो, उहाँहरूलाई के कुराले पुगेन ? यहाँ रहेका सक्कली शरणार्थी विभिन्न कारणले समस्यामा छन्। न, काम पाउँछन्, न त उनीहरूको व्यवस्थापनमा कसैको साथ नै छ। शिविरमा बसोबास गर्नेहरूलाई शरणार्थीका लागि संयुक्त राष्ट्रसंघीय उच्चायुक्त कार्यालय (यूनएनएससीआर) तथा अन्य दातृ निकायले दिने सेवा पनि बन्द गरिसकेको छ। विश्व खाद्य कार्यक्रमले रासन दिन छाडेको पनि ६ वर्ष बित्यो। अहिले उनीहरूको शिक्षा तथा स्वास्थ्यको जिम्मेवारी स्थानीय सरकारले लिएको छ। तर, पर्याप्त छैन। दमक बेलडाँगी शिविरका सचिव टेकबहादुर राईले केही दिनदेखि नक्कली शरणार्थी प्रकरणका समाचार लगातार सञ्चारमाध्यममा आएको देख्दा र सुन्दा अचम्ममा परेको सुनाए। यस्तो कुरा सुन्दापढ्दा हामीलाई दुःख लागेको छ। सत्यतथ्य के हो भन्ने कुरा उहाँहरूलाई नै थाहा होला। छानबिन भइरहेकै होला, सचिव राईले भने, तर यति चाहिँ हो, जोजो नक्कली शरणार्थी बन्नु भयो, उहाँहरूलाई त्यस्तो के पुगेन होला ?, आखिर उहाँहरूले पनि पैसा नै खर्च गरेका रहेछन्। मान्छे भएर पनि आफूहरूले मान्छेको जस्तो इज्जत नपाएकाले कसैले पनि आफ्नो मातृभूमि छाडेर शरणार्थी बनेर बस्नु नपरोस् भन्छन् राई। थप्छन्, दुःखका साथ भन्नुपर्दा शरणार्थीको ट्याग संसारको कसैलाई पनि नलागोस्। यहाँ गाँस, बास र कपासको कठिनाइ छ। बिरामीहरूको उपचारमा पनि त्यस्तै समस्या छ। जसले गर्दा यहाँ बसोबास गर्ने अधिकांशहरू स्वदेश (भुटान) फर्किन चाहन्छन्। केही नेपाली नागरिक भएर यहाँ नै बस्न चाहन्छ। तर, नेपाली नै किन शरणार्थी हुन खोजे ? शिविरमा शरणार्थी वास्तविक शरणार्थी भएर बसिरहेका छन्। पैसा हुने र पावर लगाउन सक्नेहरू तेस्रो मुलुकमा शरणार्थी भएर पुगेका छन्। आफ्नो यत्रो सम्पत्ति हुँदा पनि मान्छेलाई लोभले नक्कली शरणार्थी बनाउँदो रहेछ, ८२ वर्षीया भुटानी शरणार्थी सनमाया गुरुङले भनिन्, हामी साँच्चैका शरणार्थी चाहिँ खोलाको बगरमा तात्तातो घाममा दुःख गर्नु परेको छ। हुनेखानेलाई चाहिँ शरणार्थी हुनुपर्ने रे, हे भगवान् कुरा सुन्दा पनि अचम्मै लागेर आउँछ। दमकको बेलडाँगीस्थित भुटानी शरणार्थी शिविरमा रहेका शरणार्थी। नक्कलीलाई शरणार्थी बनाएर पठाउनेलाई राष्ट्र र राष्ट्रियता भन्ने कुरा थाहा छैन र, ती कुरा हामीलाई सोध्नुहोस्, उनले भनिन्, देशको माया कति लाग्छ यहाँ बस्ने हामीलाई राम्ररी थाहा छ, आफ्नो देश सुरक्षित हुँदाहुँदै लाखौं रकम खर्च गरेर शरणार्थी बनेर अर्काको देश किन जानुपर्यो उहाँहरूलाई ? त्यस्तै बेलडाँगी ३ बी २ का भुटानी शरणार्थी मंगलध्वज सुब्बाले आफ्नो जग्गा जमिन बेचेर नक्कली शरणार्थीको बिल्ला भिर्ने काम जसले गरे पनि यो अमानवीय काम भएको बताउँछन्। यहाँका वास्तविक वास्तविक शरणार्थीलाई चाहिँ लैजान नसकेर पारिवारिक बिछोड गराउने अनि नक्कलीलाई चाहिँ शरणार्थीको भेषमा विदेश पठाउने कुरा मिडियामा सुन्दा रिस उठेर आउँछ, उनले आक्रोश पोखे। शरणार्थी शिविरमा अहिले वृद्धवृद्धा, अपांगता भएका तथा कमाएर खान नसक्नेहरू बसेका छन्। तेस्रो मुलुक पुनस्र्थापनाको कार्यक्रम स्थगित छ। कतिपयका छोराछोरी अमेरिकालगायत अन्य मुलुक पुगिसके पनि बाबुआमा शिविरमा उनीहरूलाई सम्झिएर बस्न बाध्य छन्। परिवार विखण्डित बनेको छ। कतिपयका श्रीमती र केही सन्तान भने भुटानमै पनि छन्। सन् २००६ देखि २०१६ सम्म चलेको पुनर्वास कार्यक्रममार्फत अमेरिका, क्यानडा, अस्ट्रेलिया, न्युजिल्यान्ड, डेनमार्क, नर्वे, बेलायत, नेदरल्यान्डसलगायतका देशमा १ लाख १३ हजार ५ सय शरणार्थी बसोबासमा गइसकेका छन्। ऊ बेला आन्दोलनकारीको बिल्ला भिराएर भुटानबाट नेपालतर्फ भाग्नु परेको ती क्षणहरू सम्झँदै बेलडाँगी शिविर २ सी ४ हट नम्बर ३९६ मा बसेका दुर्योधन गुरुङले भने, छोराछोरी, आफन्तजन सबै तेस्रो मुलुक पुगिसके। आफू त स्वदेश (भुटान) फर्किनलाई यहाँ बसेको हुँ। अहिले नक्कली भुटानी शरणार्थी घटनामा मुछिएका नेताहरूको कारण घरको न घाट हुने अवस्था भो। त्यसैगरी भुटान फर्कन चाहनेहरूको मागलाई सरकारले सम्बोधन नगरेको र भुटान सरकारसँग वार्तासमेत नगरेको उनीहरूको गुनासो छ। सरकारमा भएकाहरूले त नक्कलीलाई भुटानी शरणार्थी बनाएर पठाउने योजना बनाइरहेकोले कहाँबाट हाम्रो माग सम्बोधन गर्छन् भन्ने कुरा अहिले पो बुझियो त, बेलडाँगी शिविरको बेलडाँगी ३ बी २ हट नम्बर २५२ का पदमबहादुर तामाङले भने। तामाङको परिवार भुटानमै छ। उनलाई अहिले पनि भुटान फर्कने पाए हुन्थ्यो भन्ने नै लाग्छ। सक्कलीसँगै छैन परिचयपत्र दमकस्थित भुटानी शरणार्थी शिविर बेलडाँगी २ सेक्टर सी ४ घर नम्बर ८५ का ५५ वर्षीय मधुलाल चापागाईं शरणार्थी शिविरमा आएको ३० वर्ष भयो। चापागाईंले शरणार्थीको परिचयपत्र प्राप्तिका लागि सन् २००७ मा १२ जनाको परिवारसँगै फोटो खिचाए। ११ जनाले परिचयपत्र प्राप्त गरे र तेस्रो मुलुक पुगे। तर, छानबिनमा रहेको भन्दै चापागाईंले अझै पनि शरणार्थीको परिचय पाउन सकेको छैन। मधुलालजस्तै शिविरमा कतिपय शरणार्थीहरूको परिचयपत्र अझै बनेको छैन। परिचयपत्रविहीन भएर उनीहरू शिविरभित्रै कष्टकर जीवन बिताउन बाध्य छन्। परिचयपत्र प्राप्तिका लागि हामीले बराबर सरकारसँग हारगुहार गर्र्यौं। तर, आजसम्म हाम्रो मागको सुनुवाइ कहीँ कतैबाट भएन, शिविरमै बस्न बाध्य भयौं, चापागाईंले भने, व्यक्तिले एक्लै निवेदन लिएर जाँदा सम्बन्धित निकायले एक्लैको हुँदैन भनी फर्काई पठाउँछ, उनले भने, समूह बनाएर जाँदा पनि परिचयपत्र पाएनौं। परिचयपत्र प्राप्तिका लागि गरिएको दर्ता नम्बरसहितको पत्र अझै पनि उनीसँग सुरक्षित छ। बेलडाँगीका मधुलाल चापागाईंले परिचयपत्रका आवेदन भरेको दर्ता पत्र देखाउँदै। यस्तो अवस्थामा सरकारको नेतृत्व गर्ने उच्च तहका व्यक्ति नै सक्कली भुटानी शरणार्थीको नाम बेचेर नक्कलीलाई तेस्रो मुलुक पठाउने घटनामा लागेकोले त्यस्ता व्यक्तिहरूलाई कानुनबमोजिम कारबाही गरी समस्यामा परेकालाई सहयोग गर्न उनीहरूले सरकारसमक्ष मागसमेत राखेका छन्। भुटानले नेपालमा अब भुटानी छैनन् भनेर गरिरहेको दाबीलाई हालै बाहिरिएको नक्कली शरणार्थी भ्रष्टाचारको प्रकरणले सक्कली शरणार्थी थप समस्या परेको देखिन्छ। खडानन्द भण्डारी २००८ सालदेखि शिविरमा बस्दै आएका छन्। उनका बुबा र आमाको शिविरमै निधन भयो। तर, उनी अझै पनि तेस्रो मुलुक जान पाएनन्। परिचयपत्र नबन्दा उनी निराशा छन्। काम गर्न बाहिर जान पाइँदैन। काँकडभिट्टा बोर्डर कटेर भारत छिर्ने आदेश पनि छैन, उनले भने, अब शिविर नै एक मात्र सहारा बन्यो। यही मर्नुबाहेक अन्य विकल्प रहेन। परिवारका सदस्य विदेश पुगिसके। ढिलो चाँडो विदेश गइन्छ कि भनेर मन थामेर बसेको उनी सुनाउँछन्। नक्कली शरणार्थी प्रकरणको घटना सुन्दा त्यहाँ बसेकाहरूको अब के होला भनेर चिन्तित बनेको उनको भनाइ छ। शिविर सेक्टर सी ३ घर नम्बर ३६९ ए का विजय सुनारको परिवार पनि विदेशी पुगिसकेका छन्। २००७ सालमा परिचयपत्रका आवेदन भरेका उनले अझै परिचयपत्र पाउन नसकेको गुनासो पोखे। परिचयपत्र नपाउँदा वर्षौंदेखि पीडित रहेको बताउँदै उनले भने, भोलि कही कतै भइहाल्यो भने हाम्रो परिचयको कुनै आधार प्रमाण नै छैन कि शरणार्थी हुँ भनेर र। दोषीलाई कारबाही गर्न माग भुटानी शरणार्थी प्रतिनिधि स्वदेश फिर्ती समितिले एक प्रेस विज्ञप्ति जारी गर्दै तत्काल नक्कली भुटानी शरणार्थी प्रकरणका दोषीमाथि कडा कारबाही गर्दै सक्कली भुटानीहरूको समस्या समाधानमा सहयोग गर्न सरकार समक्ष चारबुँदे माग अघि सारेका छन्। सोमबार समितिका कार्यवाहक अध्यक्ष तिलक राईले हस्ताक्षर गरेको विज्ञप्तिमा भनिएको छ, हालै नक्कली भुटानी बनाएर तेस्रो मुलुक लैजान ठूलो धनराशिको भ्रष्टाचार मुद्दामा नेपाली नागरिकदेखि उच्च तहका कर्मचारी र पूर्वमन्त्रीहरूसमेत गिरफ्तार भइसकेको घटनाप्रति हाम्रो संगठनको गम्भीर ध्यानाकर्षण भएको छ। नेपालस्थित भुटानी शरणार्थी शिविरमा भुटानीहरू नभएको भुटान सरकाको आरोपलाई पुष्टि हुने गरी सतहमा आएको नक्कली भुटानी शरणार्थी प्रकरणले हामी खाँटी भुटानीहरूलाई गम्भीर असर पुर्याएको छ। यस कार्यप्रति हाम्रो संगठन घोर भत्र्सना गर्छ। स्वदेश फिर्ती र परिवारको मिलनको आशामा जीवन बिताइरहेका साढे ६ हजार भुटानी शरणार्थीहरू र सक्कली तर पञ्जीकृत हुन बाँकी भुटानीहरूको हितलाई ध्यानमा राख्दै शरणार्थी परिचयपत्र नवीकरण गरेको आठ महिनाभन्दा बढी भइसक्दा पनि सबैले नयाँ परिचयपत्र पाएका छैनन्। नवीकरण भएको परिचयपत्र वितरणमा चरम ढिलासुस्ती गरिएकोले खाटी भुटानीहरू परिचयपत्रविहीन हुने अवस्था सिर्जना भएको छ। सम्बन्धित निकायको यस्तो कार्यले गैरभुटानीलाई भुटानी र खाँटीलाई भुटानीलाई गैरभुटानी बनाउन सक्ने गम्भीर आशंका पैदा गरेको छ। तसर्थ नवीकरण भएर पनि रोक्का गरिएको शरणार्थी परिचयपत्र अविलम्ब वितरण गर्न विज्ञप्तिमा माग गरिएको छ।"
वित्तवादको चक्रव्यूहमा अर्थतन्त्र,"समग्र अर्थतन्त्रमा देखा परेका परिदृश्यहरू हाम्रो उत्पादन सम्बन्धका उपज हुन्। जसको कारण औद्योगिक क्षेत्रमा समेत निराशाजनक स्थिति देखिएको छ। उत्पादन सम्बन्ध भन्नाले देशमा रहेको साधन र स्रोत जसलाई उत्पादनका साधन भनिन्छ। ती साधनहरू कसको नियन्त्रणमा रहनेछ भन्ने कुरालाई उत्पादन सम्बन्धले निर्देशित गर्दछ। उत्पादन सम्बन्धलाई राजनीति, कर्मचारीतन्त्र, ऐन कानुनहरू, प्रहरी, अदालत र अन्य राजकीय बन्दोबस्त आदि कुराले मलजल गर्दछ। तीन तहको उध्र्व सम्बन्धलाई चिर्न नसक्ने हो भने स्थितिमा कुनै तात्विक परिवर्तन ल्याउन असम्भव हुन्छ। प्रथम तहमा उत्पादन सम्बन्ध आधारभूत संरचनाको रूपमा रहेको हुन्छ, दोस्रो देशको शासनमा बसेका शासक वर्ग र तिनले निर्माण गरेका संस्थागत संरचनाहरू उपरिसंरचनाको रूपमा रहेका हुन्छन्। र तेस्रोमा उत्पादन सम्बन्धको असर वा नतिजा पर्दछ। प्रायः आम मानिसको ध्यान तेस्रो तहमा पुग्दछ र आफू अनुकूल कानुन निर्माण गर्नको निम्ति दबाब सिर्जना गर्छन्। ऐन, नियम र कानुन पनि बन्दछ। तर कार्यान्वयन गर्ने संरचना नै हुँदैन र भए पनि त्यसको नेतृत्व गर्ने सरकारी अधिकारी उदासीन बनिदिन्छ। परिणाममा केही हात लाग्दैन। उत्पादन सम्बन्ध माटोमुनिको फल जस्तै हो। यो लुकेर बसेको हुन्छ र दिनुपर्ने वर्गलाई निरन्तर फल दिइराखेको हुन्छ तर सर्वसाधारण मानिसलाई जानकारी नै हुँदैन। त्यसलाई उधिन्न बल प्रयोग वा अन्तर्दृष्टिको जागरण अनिवार्य हुन्छ। बल प्रयोगबाट राज्य सत्ता परिवर्तन भएता पनि जमिनमुनिको फललाई उधिनेर समानुपातिक रूपमा सबैमा वितरण गर्ने काममा राजनीतिक शक्ति उदासीन बनिदिँदा स्थितिमा तात्विक परिवर्तन आउन सक्दैन। सिंगापुरमा लि क्वान यु, मलेसियामा मोहम्मद महाथिर, चीनमा देङ सियायो पिङ, रूसमा लेनिन, भारतमा मनमोहन सिंहलगायतका विकसित तथा औद्योगिक राष्ट्रहरूको आर्थिक उडानको चरण प्रथम तहको सुधारबाट शुरु भएको देखिन्छ। संविधान औद्योगीकरणको मार्गमा सहयोगी देखिएता पनि मुलुकको हित विपरीत भए गरिएका सन्धि सम्झौताहरू र समाजवादउन्मुख अर्थनीति रहने संवैधानिक व्यवस्था विपरीत झाँगिँदै गएको नवउदारवादी नीति र त्यसले निर्माण गरेको क्रोनी क्यापिटलिजम र रेन्ट सिकिङ संस्कृति देशको औद्योगिक यात्रामा ठूलो अवरोधको रूपमा देखा परेका छन्। विस्तारै वस्तु तथा सेवा उत्पादन गरेर आत्मनिर्भरतातर्फ अग्रसर हुनेभन्दा पनि विदेशबाट सामान आयात गरेर व्यापार गर्दा बढी नाफा हुने अवस्था सिर्जना भएको कारण व्यापार घाटा बढ्दै गएको स्थिति बनेको छ। अतः हाम्रो ओरियन्टेसन उत्पादनबाट व्यापारतर्फ सिफ्ट हुँदैछ। यो दिशालाई नबदली हाम्रो व्यापार घाटा, शोधनान्तर घाटा र वैदेशिक ऋणप्रतिको निर्भरता घट्दैन, बढ्दै जाने हो। अन्ततः अर्थतन्त्रमा समयानुकूल हुनु पर्ने परिवर्तन सम्भव हुँदैन। नेपालको औद्योगिक क्षेत्रमा विद्यमान समस्याहरू हल गर्न नसक्दा देशको वास्तविक क्षेत्र खस्कँदो स्थितिमा पुगेको छ। जसको कारण आयातको आकार बढ्न गई समग्र भुक्तानी सन्तुलनसमेत कमजोर बन्दै गएको तथ्य हाम्रोसामु स्पष्ट छ। भुक्तानी सन्तुलनमा आएको समस्याले गर्दा आयातलाई निरुत्साहित गर्न केही वस्तुहरूमा कोटा प्रणाली लागू गर्नुका साथै ब्याजदरमा कडाइ गरिएको कारण पछिल्लो समयमा औद्योगिक क्षेत्रमा समस्या देखा परेको छ। देशको भुक्तान सन्तुलनमा देखा पर्ने समस्यालाई हल गर्न पनि स्वदेशी उत्पादनलाई अभिवृद्धि गरी वास्तविक क्षेत्र मजबुत बनाउनु दिनु अपरिहार्य छ। यसका निम्ति देशको आधारभूत संरचना र संस्थागत बनोटमा समेत परिवर्तन अपरिहार्य देखिन्छ। यसले समग्र मुलुकलाई कता डोर्याउने र कुन वर्गको सेवा गर्ने भन्ने कुराको निक्र्योल गर्दछ र तदनुरूप साधनको वितरणमा जोड दिन्छ। मुलुकमा आर्थिक रूपान्तरण गर्नको निम्ति आधारभूत कुरामा निक्र्यौल गर्नु पर्दछ। हामी व्यापार गर्ने कि उत्पादन गर्ने। कुन वर्गलाई बढी फाइदा हुने गरी साधन र स्रोतको वितरण गर्ने भन्ने विषयमा स्पष्ट हुनु जरुरी छ। आफ्ना उत्पादन आधारहरूलाई मजबुत पार्दै थप निर्माण गर्नेतर्फ नीति सोझिनु पर्दछ। वास्तविक क्षेत्र बलियो नभएकै कारण सञ्चित विदेशी मुद्रा बाहिरिने गर्दछ भन्ने तथ्यलाई नबिर्सौं। तसर्थ रुग्ण उद्योगहरूलाई कसरी पुनः सञ्चालनमा ल्याउन सकिन्छ भन्ने तर्फ चिन्तन गरौं। विदेशी लगानीको निम्ति स्वीकुत उद्योगहरूलाई शीघ्र सञ्चालनमा ल्याउने वातावरण बनाऔं।एक अध्ययनले देखाएको छ, देशको उत्पादनमूलक क्षेत्रमा एक प्रतिशतले वृद्धि हुँदा रोजगारीमा शून्य दशमलव ६५ प्रतिशतले वृद्धि हुँदो रहेछ। अतः उत्पादनमूलक क्षेत्रलाई बलियो बनाउँदा समग्र वास्तविक क्षेत्र नै बलियो भई व्यापार घाटा कम हुने र भुक्तान सन्तुलनलाई ठीक ठाउँमा राख्न सकिन्छ। यसबाट क्रमशः समग्र आर्थिक सूचकहरू स्वस्थ हुँदै जान्छन्। नेपालमा सञ्चालित उद्योगहरूको औसत क्षमता उपयोगलाई अधिकतम वृद्धि गर्न सरकारले अनुसन्धान गरी प्रक्रिया अगाडि बढाउनुपर्छ। संघीय सरकार मातहतका रुग्ण उद्योगहरूलाई प्रदेश सरकार मातहत सञ्चालन गर्ने वातावरण निर्माण गर्नुपर्छ। विद्युत् प्राधिकरणले उद्योगहरूमा प्रत्येक वर्ष लिने डिमान्ड शुल्क र घरायाशी प्रयोजनमा सेवा शुल्कलाई हटाउनुपर्छ। उत्पादनमूलक उद्योगहरूले खपत गर्ने विद्युत्को महसुल घटाइनु पर्दछ। अनौपचारिक अर्थतन्त्रलाई औपचारिक अर्थतन्त्रमा भित्र्याउन चालिनु पर्ने कदमहरूबारे बहस गरी नीतिगत व्यवस्था गरिनु जरुरी छ। सार्वजनिक वित्तबाहेक देशको अन्य क्षेत्रको वर्तमान आर्थिक स्थिति सुधारोन्मुख छ। अन्तर्राष्ट्रिय बजारमा देखिएको आर्थिक संकट, आन्तरिक अर्थतन्त्रमा आएको मन्दी, बजारमा बैंक तथा वित्तीय संस्थाहरू विरुद्ध देखिएको असन्तोष लगायतका कारणबाट लगानीको वातावरण बिग्रिन पुगेको देखिन्छ। अहिले भुक्तान सन्तुलनमा विस्तारै सुधार हुँदै गएको, ब्याज दर घट्द््ै गएको छ तर अन्य परिस्थिति अझै उद्योगमैत्री बन्न सकिरहेको छैन। पुँजीगत खर्च नियमित हुन नसक्दा अर्थतन्त्र चलायमान हुन सकिरहेको छैन। उद्योगहरू पूर्ण क्षमतामा चल्न सकिरहेका छैनन्। सिमेन्ट, फलामे छड, अटोमोबाइल, पर्यटन तथा घरजग्गा कारोबारमा मन्दी देखा परेको कारण कुल मागमा कमी आएको छ। संविधानले समाजवाद उन्मुख अर्थतन्त्रको परिकल्पना गरेसँगै संविधान अनुरूपका संस्थागत संरचनाहरू निर्माण भएको छैन। उत्पादनमा कुशलता र प्रतिस्पर्धात्मक दक्षता पुँजीवादका सबल पक्ष हुन भने वितरणात्मक न्याय समाजवादको सार हो। यी दुवैलाई समेटेर अधिकतम सामाजिक न्याय स्थापित होस् भन्ने संविधानको परिकल्पना व्यवहारतः क्रोनी क्यापिटलिज्मको सिकार भएको छ। वित्तवादको चक्रव्यूहमा अर्थतन्त्र जेलिएको छ। समाजमा सुशासन दुर्लभ चरी जस्तो अनुभूति भएको छ। अन्ततः सतहमा जे जस्ता प्रभावहरू देखिएका छन् यी सबै देशको उत्पादन सम्बन्ध र त्यसले निर्माण गरेका संरचनागत संयन्त्रहरूकै उपज हुन्। यसलाई राष्ट्रको अनुकूलतामा बदल्न सक्ने अद्वितीय राजनीतिक नेतृत्वको खाँचो टड्कारो रूपमा परिरहन्छ।  पाण्डे, राजनीतिक अर्थशास्त्रका विद्यावारिधि शोधार्थी हुन्।"
मह सिकारको महाउत्सव,"अहिले गोरखाका लेकतिर मह सिकार गर्ने सिजन सुरु भएको छ। विशेषगरी २२ सय मिटरभन्दा अग्ला लेकहरूमा अहिले दैनिक भीर मौरीको मह सिकार हुन्छ। गोरखा : भारतीय सेनामा कार्यरत धार्चे३ खोर्लाका धनराज गुरुङ एक साताअघि छुट्टीमा आए। निम्रुङखोलामा मह उत्सव हुने दिन नजिकिएपछि घर बिदामा आएका हुन्। उनी आएपछि गत जेठ १ गतेदेखि गाउँमा मह सिकारको सिजन सुरु भएको छ। सुरुमा निम्रुङखोलामा मह उत्सव गरेर सिजन सुरु हुन्छ। निम्रुङखोलाको छाँगोमा सामूहिक मह सिकार गरिन्छ, त्यसपछि अरू ठाउँको सिकार हुन्छ। यहाँबाहेक अरू ठाउँमा आआफ्नो क्षेत्र छुट्याई मह सिकार गरिन्छ। गत मंगलबारदेखि निम्रुङखोलामा भीरमौरीको मह सिकार सुरु भएको छ। धार्चे गाउँपालिकाको सहयोगमा त्यहाँ केही वर्ष अघिदेखि मह सिकारलाई उत्सवकै रूपमा मनाउने गरिन्छ। धनराज सिकारु मह सिकारी हुन्। उनी मह सिकारीका सहयोगी हुन्। उनका बुबा सूर्य गुरुङ अग्रपंक्तिका मह सिकारी हुन्। केही वर्ष अघिसम्म हजुरबुबा डम्बर गुरुङ प्रमुख सिकारी थिए। छोरा र नातिले मह सिकारको अभिभारामा काँध हालेपछि ७७ वर्षका डम्बर गुरुङ अहिले खुसी छन्। मह सिकार गर्न थालेको हाम्रो आठ पुस्ता भयो, उनी भन्छन्, खोर्ला गाउँको सबैभन्दा पहिलो मह सिकारी हाम्रो पुर्खा टुनी हुन्। त्यसपछि हाम्रो बाजे दमै गुरुङले सिकार गर्न थाले। त्यसपछि हाम्रो बाउ कुम्सिङ, बाउपछि हाम्रो दाइ लालबहादुर, दाइपछि म डम्बर, अहिलेचाहिँ छोरा सूर्यबहादुरले सिकार गरिरहेको छ। नाति धनराजले पनि सिक्न थालेको छ। मह सिकार गर्दागर्दै हजुरबुबा दुलु गुरुङको डोरीबाट खोलामा खसेर मृत्यु भएको उनले बताए। हजुरबुबाको मृत्यु भए पनि आफूहरू कर्तव्यबाट पछि नहटेको उनको भनाइ छ। बाजे डोरीबाट खसे भनेर डराएर काम छाड्ने कुरै भएन, उनी भन्छन्, बाजे खसे पनि बुबाले काम सम्हाले। बुबा नसक्ने भएपछि दाइले सम्हाले। दाइपछि मैले सम्हालेको हुँ। अहिले छोराले सम्हालिरहेको छ। नयाँ पुस्ताका नातिले पनि पुर्खाको काममा चासो देखाएपछि खुसी लागेको उनको भनाइ छ। जति जोखिम भए पनि मह निकाल्न छोरानाति तम्सिँदा औधि खुसी लागेको छ, उनले भने, भीर मौरीको मह धेरै रोग बिमारको औषधि हो। यो निकाल्ने सामाजिक काम हो। मह बेचेर गाउँलेलाई दुईचार पैसा कमाइ पनि हुन्छ। मह बेचेको पैसाले समितिको कोषमा अलिअलि बचत पनि हुन्छ। यस वर्ष मह काढ्यो भने अर्को वर्ष पनि मौरीले चाका लाउने उनको भनाइ छ। मह काढेन भने मह सुकेर जान्छ। अर्को वर्ष त्यहाँ आउँदा पनि आउँदैन, उनले भने, त्यसैले मह सिकार गर्नुपर्छ। अहिले गोरखाका लेकतिर मह सिकार गर्ने सिजन सुरु भएको छ। विशेषगरी २२ सय मिटरभन्दा अग्ला लेकहरूमा अहिले दैनिक भीर मौरीको मह सिकार हुन्छ। गोरखाको विशेषगरी धार्चे र अजिरकोट गाउँपालिकाका लेकहरूमा मह सिकार गर्ने गरिन्छ। धार्चेको वडा नं ३ को उहिया, खोर्ला, वडा नं ४ को लाप्राक, वडा नं १ को हुल्चुक, वडा नं ७ को नौली खोलामा भीर मौरीको मह सिकार गरिँदैछ। अग्लो भीर र ठूलो खोलाको छहराको छेउछाउ, अप्ठ्यारो ठाउँमा मौरीले मह पार्छ, सिङ्लाका राज गुरुङ भन्छन्, सबैभन्दा धेरै यहाँ निम्रुङ खोलामा २१ वटा मौरीको चाका छ। मूलबाटोबाट सबैभन्दा नजिक पर्ने र खोर्ला गाउँबाट पनि नजिक पर्ने भएकाले यहाँ चाहिँ गाउँपालिकाले उत्सवको रूपमा मनाउने गरेको छ। गाउँका धामी, जैसीले भीरमौरीको सिकार गर्ने साइत जुराउँछन्। मह सिकार गर्ने मुख्य सिकारीको सल्लाह सुझावअनुसार सिकार गर्ने अघिल्लो दिनमा गाउँका युवा महको गोला आसपास सरसफाइ गर्न भेला हुन्छन्। महिला र पुरुषले गर्ने कामको श्रम विभाजन गर्छन्। झाडी फाँड्ने, खोलामा फड्के हाल्ने, भीर चढ्नका लागि डोरीको भर्याङ बनाउने, मौरी धपाउन धुवाँ लगाउने भाँडा बनाउने, मह काढ्ने घोचा बनाउने, चाका काट्ने र भुइँमा झार्ने उपकरणहरू बनाउँछन्। मह काढ्दा अप्रिय घटना नहोस् भनेर अघिल्लो दिनको साँझमा कुखुरा काटेर सिमेभुमे पूजा गर्छन्। त्यसरात कतिपय मौरीको गोलो कुरेर जंगलमै बास बस्छन्, कतिपय घर फर्कन्छन्। भोलिपल्ट बिहान झिस्मिसेमै खाना खाइवरी दिउँसोलाई झोलाभरि खाजा लिएर मह सिकार गर्न जान्छन्। यहाँ मह सिकार गर्नका लागि गाउँभरिका बासिन्दा हरेक घरको कम्तीमा एकजनाका दरले उपस्थित हुन्छन्। एकठाउँका सकेपछि त्यहाँभन्दा माथिको मौरीको सिकार गर्न अलगअलग जाने चलन हुन्छ, उनी भन्छन्, सामूहिक रूपमा मह काढ्दाचाहिँ पुरुष आलोपालो गरी मह काढ्ने, कोही डोरी समात्ने, कोही डोकोहरू पुग्न दिने, कोही मह भरेर पठाएको डोको समात्ने, कोही ओसार्ने गर्छन्। महिला चाहिँ मौरी भगाउन सुकेको र हरियो स्याउला पोलेर धुवाँ उडाउने, चाका निचोरेर मह बनाउने र मह काढ्न भेला भएका सिकारी दललाई घरबाट लगेको खाजा खुवाउने काम गर्छन्। उत्सवमा भेला भएकाहरूलाई दामासाहीले मह बाँड्ने काम पनि उनीहरूले नै गर्छन्।"
एक महिनाभित्र नागरिकता समस्या समाधान गर्छौं : प्रधानमन्त्री,काठमाडौं : प्रधानमन्त्री पुष्पकमल दाहाल प्रचण्डले नागरिकता विधेयक तत्कालीन राष्ट्रपतिबाट प्रमाणीकरण नहुँदा नागरिकतासम्बन्धी समस्या समाधान हुन नसकेको बताएका छन्। यस विषयमा छलफलका क्रममा आएको सुझाव वा सङ्कल्प प्रस्तावमार्फत् प्रमाणीकरण गर्न अनुरोध गर्ने वा मन्त्रिपरिषद्बाट निर्णय गरेर प्रमाणीकरण गर्न अनुरोध गर्नसक्ने विकल्पका बारेमा पनि परामर्श जारी रहेको उनको भनाइ छ। नागरिकतासम्बन्धी उक्त विधेयक मृत भन्ने तर्कलाई लिने अवस्थामा पनि पुनःशून्यबाट सदनमा प्रक्रिया सुरु गरी एक महिनाभित्र समाधान गरिने उनले प्रतिबद्धता जनाए। प्रधानमन्त्री नियुक्त हुँदा छ महिनाभित्र नागरिकता समस्या समाधान गर्ने भनी प्रचण्डले बोलेको विषय पनि सांसदहरुले स्मरण गराएका थिए।
नक्कली भुटानी शरणार्थी प्रकरणको अनुसन्धान नै नसकी फाइल बुझाउने तयारी हुँदैछ : राजेन्द्र लिङदेन,काठमाडौं : राप्रपाका अध्यक्ष राजेन्द्र लिङ्देनले ठूलाठूला भ्रष्टाचारमा प्रमुख दलहरुबीच दलीय सहमति देखिएको आरोप लगाएका छन्। नक्कली भुटानी शरणार्थी प्रकरण लगायतका भ्रष्टाचार र भ्रष्टाचारीविरुद्ध बिहीबार राप्रपाले काठमाडौंमा आयोजना गरेको विरोध सभालाई सम्बोधन गर्दै लिङ्दनले ठूला भ्रष्टाचारका काण्डहरुमा सबै दलका ठूला दलका नेताहरुको संलग्नता भएकै कारण जतिसुकै भ्रष्टाचार मुद्दा सार्वजनिक भएपनि टुङ्गो लाग्न नसकेको बताए। उनले शरणार्थी प्रकरण पनि विदेशी चासोका कारण अनुसन्धान भएको भन्दै यसलाई पनि अनुसन्धान नै नसकी फाइल बुझाउने तयारी भइरहेको बताए । उनले यस प्रकरणमा कसैलाई पनि छुट दिन नहुने र राष्ट्रघाती काम गर्ने सबैलाई कडाभन्दा कडा सजाय दिनुपर्ने माग गरे। लिङ्देनले राप्रपाको नेतृत्वमा नै हिन्दु राष्ट्र र राजसंस्था पुनस्थापित गर्ने भन्दै त्यसका लागि कुनै विदेशीको आशिर्वाद र पैसा नलिने जिकिर गरे। उनले कांग्रेस एमाले र माओवादीबाट मुलुकको आर्थिक विकास र सुशासनको कुनै सम्भावना नै नरहेको बताए।
भुटानी शरणार्थी नेता टेकनाथ रिजाल पक्राउ,काठमाडौं : भुटानी शरणार्थी नेता टेकनाथ रिजाल पक्राउ परेका छन्। नक्कली भुटानी शरणार्थी प्रकरणमा प्रहरीले बिहीबार उनलाई पक्राउ गरेको हो। बयानका क्रममा उनको नाम मुछिएपछि पक्राउ गरिएको जिल्ला प्रहरी परिसर काठमाडौंका प्रमुख एसएसपी दानबहादुर कार्कीले जानकारी दिए। रिजाललाई म्याद थपका लागि लगिएको प्रहरीले जनाएको छ।
प्रधानमन्त्रीलाई शिशिर खनालको प्रश्न: निर्वाचनमा हेलिकोप्टर चढेको पैंसा जनताको करबाट हो कि तपाईंको गोजिबाट ?,"काठमाडौं : राष्ट्रिय स्वतन्त्र पार्टीका सांसद् शिशिर खनालले निर्वाचनमा सत्ता साझेदार दलबाटनै हेलिकोप्टरको दुरुपयोग भएको बताएका छन् । संसद् बैठकमा प्रधानमन्त्री प्रचण्डलाई निर्वाचनमा हेलिकोप्टर चढेको पैंसा जनताको करबाट हो कि तपाईंको गोजिबाट ? भन्दै प्रश्न सोधेका थिए। तर, प्रधानमन्त्रीले यसको जवाफ दिएनन्। शिशिरको प्रश्न छ,गत वैशाख १० मा भएको उपनिर्वाचनमा तपाईंलगायत पूर्वप्रधानमन्त्रीहरू हेलिकोप्टरमा चढेर हाम्रा उम्मेदवार हराउन जिल्ला जिल्लामा पुग्नुभयो । गठबन्धनका उम्मेदवारहरूलाई मन्त्री बनाउने आश्वासन पनि दिनु भएको सर्वविदितै छ । त्यो आश्वासन आचारसंहिता विपरित थियो कि थिएन ? म के सोध्न चाहन्छु भने त्यो हेलिकोप्टरको रकम जनताको रगत पसिनाले उठेको करको पैसाले तिरिन्छ कि हजुरको गोजीबाट तिरिन्छ ?"
सरकारले ठूल्ठूला चलखेलहरूको छानबिन अगाडि बढाइसक्यो : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले आवश्यक परे ऐन संशोधन गरेर भए पनि भ्रष्टाचारलाई रोक्ने प्रतिबद्धता जनाएका छन्। उनले नक्कली भुटानी शरणार्थीमात्र होइन ठूल्ठूला चलखेलहरूको छानबिन सरकारले अगाडि बढाइसकेको बताए। भ्रष्टाचार निवारणसम्बन्धी ऐन कानुन, सुशासन अनुरुप राज्यको आचरण र सम्बन्धित निकायहरूबीच तालमेलको अभावले गर्दा भ्रष्टाचारविरुद्धका काम कारबाही यथस्टरूपमा अगाडि बढ्न नसकेको भन्दै लोकतान्त्रिक समाजवादी पार्टीका सांसद सर्वेन्द्रनाथ शुक्लाले यो समन्वय कहिलेसम्म गर्ने र कसरी हुने? भन्दै प्रश्न गरेका थिए।"
राष्ट्रपति पौडेलले भोलि संसद्को संयुक्त बैठकलाई सम्बोधन गर्ने,काठमाडौं : राष्ट्रपति रामचन्द्र पौडेलले भोलि शुक्रबार बेलुकी ४ बजे संघीय संसदको दुवै सदन (प्रतिनिधिसभा र राष्ट्रियसभा) को संयुक्त बैठकलाई सम्बोधन गर्ने भएका छन् । बिहीबार संसद बैठकमा सभामुख देवराज घिमिरेले शुक्रबार अपरान्ह ४ बजे राष्ट्रपतिको सम्बोधन हुने जानकारी गराएका हुन् । लगत्तै ६ बजे प्रतिनिधि सभाको बैठक बस्नेछ । सभामुख घिमिरेले अपरान्ह ३ : ४५ बजेभित्र निर्धारण गरिएको पोशाकमा उपस्थित हुन सांसदहरूलाई आग्रह गरेका छन् । सरकारले भोलि आर्थिक वर्ष २०८००८१ को नीति तथा कार्यक्रम सार्वजनिक गर्दैछ।
"मलाई लाग्छ, भुटानी शरणार्थी प्रकरणमा अमेरिका चुप लागेर बस्दैन","२७ वर्ष सरकारी वकिलका रूपमा फौजदारी अपराधसम्बन्धी मुद्दामा बहस पैरवी गरेका केसी अब्बल न्यायमूर्तिका रूपमा परिचित छन्, पूर्व न्यायाधीश बलराम केसी। फौजदारी अपराधको अनुसन्धान प्रणालीका विषयमा अमेरिका, बेलायत, डेनमार्क, कोरिया लगायतका मुलुकबाट विभिन्न तालिमप्राप्त केसीसँग झण्डै ८ वर्ष सर्वोच्च अदालतको न्यायाधीशका रूपमा न्याय सम्पादन गरेको अनुभव छ। नेपाली नागरिकलाई भुटानी शरणार्थी बनाएर तेस्रो देश पठाउने भन्दै मोटो रकम असुल्ने संयन्त्र र त्यसमा भइरहेको प्रहरी अनुसन्धान एवं अभियोजनको सन्दर्भमा अन्नपूर्णकर्मी दिनेश गौतमले पूर्व न्यायाधीश केसीसँग गरेको कुराकानीको सम्पादित अंशः अहिले नक्कली भुटानी शरणार्णी प्रकरण निकै चर्चामा छ। प्रहरीले अनुसन्धान पनि गरिरहेको छ। यसमा कुनकुन मुद्दा आकर्षित हुने देखिन्छ?कम्तीमा पनि चारपाँच वटा मुद्दा आकर्षित हुने प्रस्टै देखिन्छ। यो भ्रष्टाचार, मानव बेचबिखन, संगठित अपराध, ठगी र कागजात कीर्ते पनि हो। यी पाँचवटा मुद्दा आकर्षित हुने त प्रस्टै देखिन्छ। त्यसो भए यी पाँचवटै अभियोग लगाएर मुद्दा दायर गर्न सकिन्छ? पाँचवटा देख्दादेख्दै एउटा मात्र मुद्दा लगाउन मिल्दैन। त्यस्तो अधिकार पनि छैन। एउटामात्र मुद्दा लगाए कर्तव्यबाट च्युत भएको मानिन्छ। अथवा अभियुक्तको फेवर गरेको मानिन्छ। त्यसो गर्न पाइँदैन। अहिले प्रहरीले गरिरहेको अनुसन्धान कस्तो छ? सफल एवं प्रभावकारी देखिन्छ? प्रहरीको उद्देश्य र मनशायमा मेरो कमेन्ट होइन। तर, कामकारबाही हेर्दा कताकता कामचलाउ अथवा प्रक्रिया नपुर्याएको पर्याप्त देख्छु।हदम्यादकै कुरा भइरहेको छ। समय बितिसक्यो। केही दिन बाँकी छ। सरकारी वकिल कार्यालयले पनि समय मागिरहेको छ। बयान गर्न कतिपयको बाँकी छ। मुद्दै बिगारेर जाने हो भने त बेग्लै कुरा हो। होइन, मुद्दा बिग्रन नदिने हो भने अडियोको टेप काण्डको सक्कलि कि नक्कली हो त्यो पर्खनु पर्छ। त्यो पर्खेको देखिँदैन। 'मैले पैसा दिएको हुँ' भन्दै जलेर मर्छु भनेको व्यक्तिको बयान गराइएको छ। जसले पैसा लिएको भनिएको छ, त्यस्ता व्यक्तिलाई पनि अनुसन्धानका क्रममा सोधपुछ गर्नुपर्छ। सोधपुछ गर्ने अधिकार प्रहरीलाई छ। प्रहरीको इमान्दारितामा च्यालेञ्ज गर्दिनँ। तर, परिपक्व अभियोगपत्र जाला भन्नेमा मलाई शंका लाग्छ। अनुसन्धानको दायरा अझै फराकिलो बनाउनुपर्ने आवश्यकता छ? अनुसन्धानको दायरा अझै फराकिलो बनाउनुपर्ने आवश्यकता देखिन्छ। अनुसन्धानका क्रममा सोधपुछ गर्दा जजसले जेजे भनेर जवाफ दिएका छन्। नाम लिएका छन्। उल्लेख गरिएका नामहरुबाट बुझ्नुपर्ने हुन्छ। अभियुक्तको दृष्टिले होइन कि सामान्य किसिमले पनि तपाईंलाई यस्तो भनिएको छ भनेर सोध्नुपर्ने हुन्छ। त्यो गरेको देखिँदैन। पूर्व गृहमन्त्रीसमेत रहनुभएका अभियुक्त बालकृष्ण खाँणले कागजको टुक्रा चपाइदिनुभएछ। समाचार पढिरहेको थिएँ, उहाँको पेट पनि दुःखे छ। सायद, त्यही कारणले होला। किनकि कागज त पचेन। उपचारको लागि अस्पताल लैजानु बेग्लै कुरा हो। तर, प्रमाणको लागि तुरुन्तै मुचुल्का गर्नुपर्थ्यो। पेटको एक्सरे पनि गर्नुपर्थ्यो। पेटमा त खाद्य पदार्थ पो हुन्छ। कागज त हुँदैन। यदि कागज चपाएको हो भने एक्सरेबाट देखिन्थ्यो नि। त्यो गर्नुपर्थ्यो। प्रमाण गुम गरिएको छ। यो अन्जानले भएको हो। मुलुकको पूर्व प्रधानमन्त्री केपी शर्मा ओलीले पार्टीको बैठकमै सन् २०१२ देखि नै यो गिरोह सञ्चालित भएको बताउनुभएको छ। चार सय त अमेरिका छिरिसके भन्नुभएको छ। उहाँका यी शब्दहरु सार्वजनिक भइसकेका छन्। यो महत्वपूर्ण प्रमाण हो। ती चार सय जना नेपाली रहेछन् र भुटानी शरणार्थी भएर गएका रहेछन् भने त्योभन्दा महत्वपूर्ण प्रमाण अर्को के चाहियो? त्यतिबेला नै त्यसखालको गिरोह भताभुंग पारेको भए अहिले यस्तो हुँदैनथ्यो।प्रहरीको अनुसन्धानलाई सहयोथ गर्ने सामान्य व्यक्तिको पनि कर्तव्य हो। पूर्व प्रधानमन्त्रीले सहयोग नगर्ने त कुरै आउँदैन। यो कुरा पूर्व प्रधानमन्त्री ओलीले संसदमा पनि उठाउनुपर्छ। मुद्दा कमजोर बनाउन सत्ता र प्रतिपक्षी दलबीच मिलोमतो हुने सम्भावना देख्नुहुन्छ?शीर्ष नेताहरूको पटकपटक भेटघाट भइरहेको छ। यस केसमा दुई पार्टीका ठूलाठूला नेताहरू मुछिएका छन्। शीर्ष नेताहरूबीच किन भेटघाट? यो अपराधले देशको बद्नाम भइरहेको छ। सत्ता र प्रतिपक्षी दलका तीनवटै पूर्व प्रधानमन्त्रीहरूले आफूहरूबाट राम्रो काम नहुँदा जनता रिसाइरहेको बुझ्नुपर्छ। देशको बेइज्जती हुने काम भएकाले अब शीर्ष नेताहरूले संकल्प गर्नुपर्छ। प्रधानमन्त्री पुष्पकमल दाहालले विज्ञप्ति जारी गर्नुपर्छ। अन्तर्राष्टिय समुदायसामु दोषीहरूलाई कडा कारबाही गर्ने प्रतिबद्धतासहित जानकारी गराउनुपर्छ। आफ्नो हैसियता देखाउँदै अमेरिकालाई चिठी लेखे पनि हुन्छ। पूर्व प्रधानमन्त्रीद्वय शेरबहादुर देउवा र केपी ओलीले यस मुद्दामा हस्तक्षेप नगर्ने प्रतिबद्धता सार्वजनिकरूपमा व्यक्त गर्नुपर्छ। नक्कली भुटानी शरणार्थी प्रकरणको गम्भीरता र आयाम व्यापक छ। नेपालबाहेक अन्य मुलुकले पनि अनुसन्धान गर्न सक्छन कि सक्दैनन्?अमेरिकाको सुरक्षा एजेन्सी एफबीआईलगायतले अनुसन्धान गर्न सक्छन्। उनीहरूले जुन देशको पनि हरेक घटनाको मनिटर गरेको हुन्छ। कुनै पनि मुलुकमा भएको घटनाले आफूलाई असर पर्छ भने त अमेरिकाले धेरै कुरा गर्छ। उसले यस घटनाको आन्तरिकरूपमा अनुसन्धान गरिरहेको पनि होला। पछिल्लो लटमा अमेरिका गएका भुटानी शरणार्थीहरूले दुःख पाउन बेर छैन। पूर्व प्रधानमन्त्रीले चार सय जना त छिरिसके है भनिसक्नुभएको छ। त्यो कुरालाई अमेरिकाले नोटिसमा पक्कै पनि लिएको होला। आफैंले अनुसन्धान गरेर मुद्दा चलाउनका लागि अमेरिकाले नेपालको कागजात माग्न सक्छ। अनुसन्धानको एक कपी डकुमेन्ट माग्न सक्छ। अभियोग लागेका व्यक्तिमाथि आफूले पनि अनुसन्धान गर्ने बताउनसक्छ। एफबीआईको टोली नै आएर अनुसन्धान गर्नका कोलागि अनुमति माग्न सक्छ। यो केसमा अमेरिका चुप लागेर बस्दैन। मलाई लाग्छ, अमेरिकाले छोड्दैन।"
शरणार्थी प्रकरणमा पक्राउ परेका रिजाल र मियाँलाई दुई दिन म्याद थप,काठमाडौं : नक्कली भुटानी शरणार्थी प्रकरणमा भुटानी शरणार्थीका नेता तथा अधिकारकर्मी टेकनाथ रिजाल पक्राउ परेका छन्। काठमाडौंबाट पक्राउ परेका रिजाललाई बिहीबार नै सरकारी वकिलको कार्यालय र त्यसपछि काठमाडौं जिल्ला अदालतमा उपस्थीत गराइको थियो। उनलाई शरणार्थी प्रकरणमा भएको ठगीमा संलग्नता देखिएपछि पक्राउ गरिएको प्रहरीले जनाएको छ। त्यस्तै बिहीबार नै पक्राउ परेका गृह मन्त्रालय अन्तर्गतको केन्द्रीय हज समितिका अध्यक्ष शमशेर मियाँलाई प्रहरीले अदालतमा उपस्थीत गराएको छ। पक्राउ परेका दुवैलाई दुई दिन हिरासतमा राखेर अनुसन्धान गर्न काठमाडौं जिल्ला अदालतले अनुमति दिएको जिल्ला प्रहरी परिसरका प्रवक्ता सीताराम रिजालले जानकारी दिए।
मदनआश्रित मृत्युको रहस्य समयक्रममा खोजी हुनेछ,"काठमाडौं : नेकपा (एमाले)का तत्कालीन महासचिव मदन भण्डारी र संगठन विभाग प्रमुख जीवराज आश्रितको रहस्यमय मृत्यु भएको ३१ वर्ष भएको छ।उनीहरूको २०५० जेठ ३ गते चितवनको दासढुंगामा रहस्यमय दुर्घटनामा मृत्यु भएको थियो।तत्कालीन महासचिव भण्डारीले विश्व कम्युनिस्ट आन्दोलनलाई पुनर्जीवित गरेका थिए।भण्डारी जनता बहुदलीय जनवाद प्रवद्र्धक हुन्।भण्डारीले नेपालीको कम्युनिस्ट आन्दोलनलाई मात्रै होइन, विश्व कम्युनिस्ट आन्दोलनलाई नयाँ दिशा दिने काम गरेका थिए। पोखराबाट चितवन फर्किने क्रममा भण्डारी र आश्रितको जिप दुर्घटनामा रहस्यमय ढंगबाट मृत्यु भएको थियो।तर, यतिका वर्षसम्म उनको मृत्युको रहस्य उजागर हुन सकेको छैन।उनीहरूको ३१औं स्मृति दिवसको अवसरमा एमाले अध्यक्ष केपी शर्मा ओलीले पार्टीका तत्कालीन महासचिव मदन भण्डारीको रहस्यमय हत्या बारे समयक्रममा खोजी हुने बताएका छन्।उनले सत्यतथ्य बाहिर आउने विश्वास व्यक्त गरे। कहाँ र कसरी उहाँहरूको हत्या भएको थियो।त्यस सन्दर्भमा उमेश गिरीले एउटा अन्तर्वार्ता दिनुभएको थियो केही अगाडि।त्यसमा उहाँले मदन भण्डारीको हत्या गर्ने काम मलाई जिम्मा दिन खोजिएको थियो तर, मैले जिम्मा लिन मानिनँ भनेर खुलस्त पार्नु भएको छ, उनले भने, फलानाले बोलाएर मलाई यसो भनेका थिए भनेर नामै तोक्नु भएको छ।यो सबैको समयक्रममा खोजी हुनेछ। अध्यक्ष ओलीले समृद्ध नेपाल बनाउने भण्डारीको सपना उत्तराधिकारीले पूरा गर्नुपर्ने बताए।जननेता भण्डारीले छोडेर गएको अभिभारा पूरा गर्न सक्ने विचार र संगठन एमालेसँग रहेको उनको दाबी छ।पार्टीलाई अझ सुदृढ र एकताबद्ध बनाई सक्रिय बनाउनु पर्ने बताउँदै अध्यक्ष ओलीले भने, नेपाललाई आधुनिक, सम्पन्न र न्यायोचित देशका रूपमा परिणत गर्ने कर्तव्य हाम्रो काँधमा आएको छ।यो हाम्रा सन्तति र भविष्यसँग जोडिएको विषय हो। समृद्ध नेपाल बनाउने यात्रामा अवरोध पुर्याउन विरोधीहरू षड्यन्त्र गरेर आउने हुँदा जननेता भण्डारीले छोडेर गएको अभिभारा पूरा गर्न सजिलो नभए पनि सम्भव रहेको उनको भनाइ छ।अध्यक्ष ओलीले पार्टीका नेताकार्यकर्तालाई हामी जित्छौं भन्ने आत्मविश्वास र उच्च मनोबलका साथ अगाडि बढ्न आग्रह गरे। उनले देशको परिस्थिति अत्यन्तै गम्भीर र जटिल रहेको बताए।अध्यक्ष ओलीले नेपाली कांग्रेस देशलाई कसरी सही बाटोमा लैजानुपर्ने हो भन्ने सोच्न सक्ने अवस्थामा पनि नरहेको आरोप पनि लगाए।उनले सरकार उद्देश्यविहीन, गन्तव्यहीन, नीतिविहीन तथा कार्यक्रमविहीन अवस्थाबाट गुज्रिइरहेको बताए। अध्यक्ष ओलीले भने, सत्तारूढ गठबन्धनमा रहेको ठूलो दल नेपाली कांग्रेस भोलि उठी कहाँ जाने केही थाहा छैन बोलको गीत जस्तो अवस्थामा छ।सरकार सर्पको मुखमा परेको भ्यागुतोजस्तो आफू सर्पको आहारा बन्दाबन्दै पनि खान पाए नछोड्ने खालको छ। महासचिव शंकर पोखरेलले मुलुकको संकटमोचन गर्न सक्ने पार्टी एमालेमात्रै भएको बताए।उनले दक्षिणपन्थी अवसरवाद र संगठनात्मक अराजकता आजका चुनौती रहेको बताए। यसैबीच एमालेबाट फुटेर बनेको नेकपा (एकीकृत समाजवादी)का अध्यक्ष एवं पूर्वप्रधानमन्त्री माधवकुमार नेपालले एमाले अलोकतान्त्रिक बनेको बताए।"
रामेछाप नगरपालिका र बडीकेदार गाउँपालिकामा भारतको सहयोग,"काठमाडौं : भारत र नेपालीबीच दुई परियोजनाको समझदारीपत्रमा हस्ताक्षर भएको छ। भारत सरकारको अनुदान सहयोगमा स्वास्थ्य सेवा तथा शैक्षिक क्षेत्रमा दुईवटा उच्च प्रभाव सामुदायिक विकास परियोजनाको निर्माण कार्य अघि बढाउनका लागि भारतीय राजदूतावास, काठमाडौं र सङ्घीय मामिला तथा सामान्य प्रशासन मन्त्रालयबीच आज एक समझदारीपत्रमा हस्ताक्षर भएको हो। दुई परियोजनाको कूल अनुमानित लागत ८ करोड ३३ लाख रहेको छ । भारतीय दुतावासका अनुसार दुई परियोजनाभित्र रामेछापको मालागिरी शान्ति योगाश्रम र डोटीको केदार ज्योतिपुञ्ज बहुमुखी क्याम्पस रहेका छन्। यी दुई परियोजनाको निर्माण क्रमशः रामेछाप नगरपालिका र बडीकेदार गाउँपालिकामार्फत कार्यान्वयन गरिनेछ । परियोजनाको निर्माणले स्थानीयवासीहरुलाई गुणस्तरिय स्वास्थ्य सेवा तथा शैक्षिक सुविधा उपलब्ध गराउनुका साथै नेपाली जनताको जीवनस्तरमा सुधार ल्याउने बताइएको छ।"
एकीकृत समाजवादीले आज भ्रष्टाचारविरुद्ध प्रदर्शन गर्ने,"काठमाडौं : नेकपा एकीकृत समाजवादीले आज भ्रष्टाचारविरुद्ध प्रदर्शन गर्ने भएको छ। एसले नक्कली भुटानी शरणार्थी प्रकरणमा करोडौं रुपैयाँ ठगीमा संलग्न सबैलाई कानुनी दायरामा ल्याउन माग गर्दै आज दिउँसो ३ बजे माइतीघर मण्डलामा विरोध प्रदर्शन गर्न लागेको हो । नेकपा (एकीकृत समाजवादी), केन्द्रीय मोर्चा संगठन विभागको आयोजनामा हुने विरोध कार्यक्रममा अध्यक्ष माधवकुमार नेपाल, सम्मानित नेता झलनाथ खनालले सम्बोधन गर्ने बताइएको छ। एकीकृत समाजवादीले नक्कली भुटानी शरणार्थी प्रकरणमा बुधबार गृहमन्त्रीलाई ज्ञापनपत्रसमेत बुझाएको छ। नक्कली भूटानी शरणार्थी काण्डका भ्रष्ट अपराधीहरुलाई कडाभन्दा कडा सजायको माग गर्दै प्रदर्शनमा उत्रिएको हो। पछिल्लो समयमा नक्कली भुटानी शरणार्थी प्रकरण, ललिता निवास काण्ड, वाइडबडी काण्ड, ३३ किलो सुन काण्ड, यती काण्ड, ओम्नी काण्ड, बूढीगण्डकी काण्ड, सेक्युरिटी प्रिन्टलगायत विभिन्न ठूला भ्रष्टाचारका काण्डहरू छानबीन हुनुपर्ने माग जनस्तरबाट उठेको छ। बालुवाटारस्थित ललिता निवास जग्गा प्रकरणमा सर्वोच्च अदालतले फैसला सुनाउने मिति तोकेपछि पछिल्लो समयमा पेशी चढेको छैन। उक्त प्रकरणमा पूर्वप्रधानमन्त्रीद्धय माधवकुमार नेपाल, बाबुराम भट्टराईसमेत यो मुद्दा मुछिएका छन्। उनीहरू वर्तमान सरकारको सत्ता साझेदार हुन्। नेपाल प्रधानमन्त्री भएका बेला बालुवाटारमा विशिष्ट व्यक्ति (प्रधानमन्त्री, प्रधानन्यायाधीश) निवास विस्तार गर्ने नाममा सरकारी जग्गा हिनामिना भएको पाइएको छ। मन्त्रिपरिषद्को २०६६ चैत २९ र २०६७ वैशाख ३१ को निर्णयबमोजिम नेपाल सरकार (समरजंग कम्पनी), राजकुलो र बाटोको जग्गाको समेत मोही कायम गरिएको छ। सार्वजनिक, सरकारी र गुठीसमेतका जग्गा हिनामिना हुन पुगेको अवस्थामा मन्त्रिपरिषद्को २०६७ वैशाख ३१ को निर्णय त्रुटिपूर्ण देखिएको अख्तियारको प्रतिवेदनमा उल्लेख छ। २०६९ माघ ५ गते बाबुराम भट्टराई नेतृत्वको सरकारले नेपाल सरकार (समरजंग कम्पनी) का नाममा दर्ता रहेको ललिता निवासको ३ रोपनी १२ आना जग्गा पशुपति टिकिन्छा गुठीका नाममा दर्ता गराउने निर्णय गरेको थियो। मन्त्रिपरिषदको निर्णयपछि गुठीको नाममा दर्ता कायम हुने ठहर्याई संस्थानका प्रशासक बलिरामप्रसाद साह तेलीले निर्णय पर्चा गरेको देखिएको छ।"
संक्रमणकालीन न्याय सम्बन्धी विधेयक टुंग्याउन राजनीतिक सहमति भइसक्यो : प्रचण्ड,"काठमाडौं : प्रधानमन्त्री पुष्पकमल दाहाल प्रचण्डले संक्रमणकालीन न्याय विधेयक टुंग्याउन राजनीतिक सहमति भइसकेको बताएका छन्। सांसद् पूर्णबहादुर घर्तीले उठाएको प्रश्नको जवाफ दिँदै प्रचण्डले जघन्य अपराधमा संलग्न कसैलाई पनि छुट नदिइने स्पष्ट पारेका हुन्। प्रचण्डले भने, सबै दलको सहमतिबाट विधेयक पारित गर्ने योजना छ। विस्तृत शान्ति सम्झौता भयो। विस्तृत शान्ति सम्झौतालाई अन्तरिम संविधानको अंग बनाइएको थियो। जघन्य अपराधमा संलग्न कसैलाई पनि छुट दिइँदैन। द्वन्द्वकालीन विषयका मुद्धामा सबै राजनीतिक दल एकै ठाउँमा उभिन जरुरी छ। विचाराधिन विधेयकलाई राजनीतिक सहमतिबाट टुग्याउँने समझदारी भइसकेको छ।"
प्रधानमन्त्री र सभामुख छलफलमा : प्रतिनिधि सभा बैठक अझै सुरु भएन,"काठमाडौं : प्रतिनिधि सभाको बैठक अझै बस्न सकेको छैन। बिहान ११ बजे तय भएको बैठक दुई घण्टासम्म पनि सुरु हुन नसकेपछि सांसद्हरुले सामाजिक सञ्जालमार्फत् आक्रोश पोखिरहेका छन् । आजको बैठकमा प्रधानमन्त्री पुष्पकमल दाहाल प्रचण्डललाई सांसद्हरुले प्रश्न सोध्ने कार्यसूची छ । तर, संसद बैठक अगाडि प्रधानमन्त्री प्रचण्ड र सभामुख देवराज घिमिरेबीच छलफल चलिरहेकाले बैठक सुरु हुन सकेको छैन। सांसद् निशा डागीले भनिन्,जनताले फोन गरेर बैठक किन सुरु नभएको भनेर प्रश्न सोध्न थालिसक्नु भयो, मैले अब के उत्तर दिने ? सभामुखले प्रत्येक महिनाको पहिलो हप्ताको कुनै एक दिनको बैठकको पहिलो एक घण्टा प्रधानमन्त्रीसँग प्रत्यक्ष प्रश्न सोध्ने कार्यक्रम निर्धारण गर्ने व्यवस्था प्रतिनिधिसभा नियमावलीमा छ। प्रतिनिधिसभा नियमावलीको दफा ५६ को ५ मा एक दिनको बैठकमा बढीमा १५ सदस्यले मात्र प्रश्न सोध्न सक्ने व्यवस्था रहेको छ। सवाल जवाफपश्चात प्रधानमन्त्री प्रचण्डले नेपालको संविधानको धारा ५३ बमोजिम राज्यका निर्देशक सिद्धान्त, नीति र दायित्व कार्यान्वयनका सम्बन्धमा गरेका काम र प्राप्त उपलब्धि सहितको आव २०७८०७९ को वार्षिक प्रतिवेदनपेश गर्ने कार्यसूची छ।"
सांसदले प्रधानमन्त्रीसँग प्रश्न गर्न चाहेपछि आजलाई नियम निलम्बन,"काठमाडौं : प्रतिनिधिसभा नियमावली, २०७९ को नियम २५२ बमोजिम नियम आजलाई निलम्बन गरिएको छ। सांसद रमेश लेखकले प्रतिनिधिसभा नियमावली, २०७९ को नियम २५२ बमोजिम राखेको नियम निलम्बनसम्बन्धी प्रस्ताव सर्वसम्मतिले पारित भएको हो। प्रस्तावको समर्थन एमाले सांसद महेश बर्तौला र रास्वपाका सांसद सन्तोष परियार गरेका थिए। त्यसपश्चात सभामुख देवराज घिमिरेले प्रस्ताव अनुसार सभाको आजको बैठकमा १५ भन्दा बढी सदस्यले प्रश्न सोध्न सक्ने प्रस्ताव सर्वसम्मत पारित भएको घोषणा गरे। सभामुखले प्रत्येक महिनाको पहिलो हप्ताको कुनै एक दिनको बैठकको पहिलो एक घण्टा प्रधानमन्त्रीसँग प्रत्यक्ष प्रश्न सोध्ने कार्यक्रम निर्धारण गर्ने व्यवस्था प्रतिनिधिसभा नियमावलीमा छ। प्रतिनिधिसभा नियमावलीको दफा ५६ को ५ मा एक दिनको बैठकमा बढीमा १५ सदस्यले मात्र प्रश्न सोध्न सक्ने व्यवस्था रहेको छ।"
संसदमा प्रधानमन्त्री प्रचण्डसँग सवालजवाफ (लाइभ),"काठमाडौं : संघीय संसद्अन्तर्गतको प्रतिनिधिसभा बैठक सुरू भएको छ। बैठकमा प्रधानमन्त्री पुष्पकमल दाहाल 'प्रचण्ड' र सांसदहरूबीच पहिलो पटक सवालजवाफ हुने कार्यसूची छ। सवाल जवाफपछि प्रधानमन्त्री प्रचण्डले नेपालको संविधानको धारा ५३ बमोजिम राज्यका निर्देशक सिद्धान्त, नीति र दायित्व कार्यान्वयनका सम्बन्धमा गरेका काम र प्राप्त उपलब्धि सहितको आव २०७८०७९ को वार्षिक प्रतिवेदनपेश गर्नेछन्। प्रतिनिधिसभा नियमावलीमा प्रत्येक महिनाको पहिलो साता प्रधानमन्त्रीले प्रतिनिधिसभामा सांसदहरूले उठाएका प्रश्नको जवाफ दिनुपर्ने व्यवस्था छ। यही व्यवस्थाअनुसार प्रचण्डले आज सांसदसँग प्रश्नोत्तर गर्दैछन्। २०७९ मंसिर ४ मा भएको निर्वाचनपछि गठित प्रतिनिधिसभामा प्रधानमन्त्री प्रचण्डले जवाफ दिन लागेका हुन्।"
लाल आयोगको प्रतिवेदन सार्वजनिक गर्न अदालतको आदेशले अप्ठ्यारो भएको हो : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले लाल आयोगको प्रतिवेदन सार्वजनिक गर्न आफू सकारात्मक भएपनि यो प्राविधिक पक्ष रहेको बताएका छन् । बिहीबार संसद बैठकमा राष्ट्रिय स्वतन्त्र पार्टीका सांसद शिशिर खनालले सोधेको प्रश्नको जवाफ दिँदै प्रधानमन्त्री प्रचण्डले सर्वोच्च अदालतले प्रतिवेदन सार्वजनिक नगर्नू भन्ने फैसला दिएका कारण अफ्ठेरोमा परेको बताए। प्रचण्डले भने,लाल आयोग गठन भएको कुरा साँचो हो । आयोगको प्रतिवेदन सार्वजनिक गरिनुपर्छ भन्ने भित्र पर्छु म । सर्वोच्च अदालतले प्रतिवेदन सार्वजनिक नगर्नु भन्ने फैसला दिएकाले अफ्ठेरो भएको हो । पुनरावलोकन गरेर भएपनि प्रतिवेदन सार्वजनिक हुनुपर्छ । प्राविधिक कारणले सार्वजनिक नभएको हो ।"
क्यान्टोनमेन्टमा भ्रष्टाचार देखिए जेल जान तयार छु : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले क्यान्टोनमेन्टमा भ्रष्टाचार देखिएको हल्ला कपोकल्पित र निराधार रहेको बताएका छन् । बिहीबार संसद बैकमा राष्ट्रिय प्रजातन्त्र पार्टीका सांसद ज्ञानेन्द्र शाहीले सोधेको प्रश्नको जवाफ दिँदै प्रधानमन्त्री प्रचण्डले क्यान्टोनमेन्टमा भ्रष्टाचार देखिएको हल्ला निराधार भएको स्पष्ट पारेका हुन्। उनले भने,'क्यान्टोनमेन्टको रकममा भ्रष्टाचार भएको ठहरिए म जेल जान तयार छु। क्यान्टोनमेन्टको आर्थिक कारोबार सबै रेकर्ड छ ।' प्रधानमन्त्री प्रचण्डले अयोग्य लडाकुको नाममा व्यापक भ्रष्टाचार भयो भन्ने कुरा आरोपको लागि आरोप मात्रै भएको बताए। उनले भने,' त्यतिबेला प्रकाशशरण महत अर्थमन्त्री हुनुहुन्थ्यो । राज्यबाट दिइएको रकम अडिट भएर टुंगो लागिसकेको छ । यदि त्यस्तो केहि छानबिन गर्नुपर्छ भने पनि म तयार छु । २०४८ सालपछिका सबै मुद्दामा छानबिन गर्न म तयार छुँ ।'"
एमालेले पाठ्यक्रम बनाएर असारदेखि स्कुल पुन : सञ्चालन गर्ने,"काठमाडौं : नेकपा (एमाले) केन्द्रीय स्कुल विभागले आगामी असारदेखि नियमित स्कुल सञ्चालन गर्ने भएको छ। पार्टीका उपमहासचिव तथा विभागका प्रमुख प्रदीप ज्ञवालीको अध्यक्षतामा बसेको विभागको बैठकले स्कुल सञ्चालन गर्ने निर्णय गरेको हो। बैठकले आधारभूत तहमा वैचारिक प्रशिक्षणका लागि पाठ्य सामग्री तयार गर्ने निर्णय पनि गरेको केन्द्रीय सदस्य तथा स्कुल विभागका सचिव पेम्वा लामाले बताए। पार्टीले सञ्चालन गरेको मिसन ग्रासरुट (पार्टी सुदृढीकरण तथा विस्तार अभियान) का क्रममा कार्यकर्तालाई राजनीतिक तथा वैचारिक प्रशिक्षणको आवश्यकता महसुस गरी पार्टीको केन्द्रीय कमिटीको बैठकले उच्च, मध्यम र आधारभूत तहको प्रशिक्षण चलाउने र त्यसका लागि स्कुल विभागले पाठ्यक्रम बनाउने निर्णय गरेको थियो। स्कुल विभागको बैठकमा यही जेठ ११ र १२ गते हुने स्थानीय तहका प्रमुख तथा उपप्रमुखको कार्यशालाको तयारीका विषयमा पनि छलफल भएको छ। विभागले उक्त कार्यशालाको सहजीकरण गर्दै छ। स्थानीय तहमा बजेट निर्माणको समय भएकाले कार्यशालामा बजेटका प्राथमिकता निर्धारणका विषयमा विज्ञहरूबाट प्रशिक्षण दिइने छ। काठमाडौंमा हुने कार्यशालामा पार्टीबाट निर्वाचित पालिका प्रमुख तथा उपप्रमुखको सहभागिता रहने छ। स्कुल विभागले गत वर्षदेखि नै स्कुल (प्रशिक्षण) सञ्चालन गर्दै आएको छ। संसदीय निर्वाचन र पार्टीले सञ्चालन गरेको मिसन ग्रासरुटका कारण रोकिएको स्कुल असारदेखि पुनः सञ्चालन गर्न लागिएको हो।"
अवैध कारोबार कडाईका साथ नियन्त्रणमा लिन्छौं : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले अवैध कारोबारलाई कडाईका साथ नियन्त्रणमा लिने सरकारको योजना रहेको बताएका छन् । संसदमा नेकपा एमालेका प्रमुख सचेतक पदम गिरीले अर्थतन्त्रसम्बन्धी सोधेको प्रश्नको जवाफ दिँदै प्रधानमन्त्री प्रचण्डले अवैध कारोबारलाई नियन्त्रणमा लिइ स्वदेशी उद्योगलाई संरक्षण र आर्थिक भार कम गर्ने तर्फ सरकार केन्द्रित रहेको बताएका हुन् । घट्दो दरमा राजस्व परिचालन भएको छ । पुँजीगत खर्च पर्याप्त हुन नसकेको यथार्थ हो । आर्थिक स्थायित्व कायम गर्न सरकार पर्यत्नसील छ ,'प्रधानमन्त्रीले भने,' रोजगारी सिर्जना गर्नेतर्फ सरकार लागेको छ । स्वदेशी उद्योगलाई संरक्षण र आर्थिक भार कम गर्ने तर्फ सरकार केन्द्रित रहेको प्रधानमन्त्री भनाइ छ । उनले प्रदेश र स्थानीय सरकारको राजस्व वृद्धि गर्ने सरकारको योजना रहेको बताए।"
गौर हत्याकाण्डदेखि दरबार हत्याकाण्डको नयाँ शीराबाट छानबिन हुनुपर्छ : प्रधानमन्त्री,"काठमाडौं : प्रधानमन्त्री पुष्पकमल दाहाल 'प्रचण्ड'ले विगतमा भएका सबै विभत्स र भयानक हत्याकाण्डहरूको नयाँ शीराबाट छानबिन हुनुपर्ने बताएका छन्। बिहीबार संसद बैठकम स्वतन्त्र सांसद प्रभु साहले सोधेको प्रश्नको जवाफ दिँदै प्रधानमन्त्री प्रचण्डले गौरहत्याकाण्डदेखि दरबार हत्याकाण्डको नयाँ शीराबाट छानबिन हुनुपर्ने बताएका हुन्। उनले भने,'म चाही के पक्षमा छु भने विगतमा भएका सबै विभत्स र भयानक हत्याकाण्डहरूको नयाँ शीरबाट छानबिन हुनुपर्छ। चाहे त्यो गौरहत्याकाण्ड केस होस् चाहे त्यो भयानक दरबार हत्याकाण्ड होस्।' ती हत्याकाण्डहरू बिर्साउने कोशिस भइरहेको भन्दै प्रधानमन्त्री प्रचण्डले त्यसमा सबै गम्भीर हुनुपर्ने बताए। प्रधानमन्त्री प्रचण्डले मदन आश्रितको बारेमा नयाँ शीराबाट छानबिन हुनुपर्ने बताए। त्यसका लागि सबैजना एकजुट भइ गम्भीर विचारविमर्श आवश्यक रहेको उनको भनाइ छ।"
भूकम्प पीडितको बाँकी किस्ता असार मसान्तभित्र उपलब्ध हुन्छ : प्रधानमन्त्री,"काठमाडौं :प्रधानमन्त्री पुष्पकमल दाहाल 'प्रचण्ड'ले भूकम्प पीडितको बाँकी किस्ता असार मसान्तसम्म उपलब्ध गराइने बताएका छन्। बिहीबार संसद बैठकमा कांग्रेस नेता रामहरि खतिवडाले भूकम्प पीडितले बाँकी किस्ता कहिले पाउँछन् ? भन्ने प्रश्नको जवाफ दिँदै प्रधानमन्त्री प्रचण्डले २०८० असार मसान्तसम्म भुक्तानी भइसक्ने विश्वास दिलाएका हुन्। उनले भने,'भूकम्प पीडितको बाँकी किस्ता २०८० साल असार मसान्तसम्म भुक्तानी हुन्छ।' प्रधानमन्त्री प्रचण्डले आफ्नो नेतृत्वको सरकारले अर्थतन्त्र सुधारलाई पहिलो प्राथमिकतामा राखेको बताए। त्यसका निम्ति विभिन्न उपाय र कदम चालिएको उनको भनाइ छ। उनले इमान्दार पहलकै कारण अहिले विप्रेषण र विदेशी मुद्रा संचितीमा उल्लेख्य सुधार आएको बताए। उनले मौद्रिक नीति र वित्तीय नीतिबीच सामजस्यता ल्याउन राष्ट्र बैंक र अर्थमन्त्रालयबीच लगातार बहस र छलफल भइरहेको बताए। राहदानी, श्रमस्वीकृत,राष्ट्रिय परिचयपत्रलगायतका सार्वजनिक सेवा प्रवाहमा जनताले अनुभूत गर्नेगरी सुधार भइरहेको बताए। प्रधानमन्त्रीले विकास निर्माण तथा सामाजिक सेवा प्रवाहको अनुगनलाई थप सशक्त बनाएको भन्दै राज्यप्रति जनताको विश्वास बढ्दै गएको दावी गरे।उनले मुलुकमा सुशासन कायम गर्नेमा राज्य र सरकारप्रतिको भरोसा विस्तारै बढ्दै गएको बताए।"
स्वदेशमै रोजगारी सृजना गर्न शिक्षामा गुणात्मक सुधार गर्ने सरकारको योजना : प्रधानमन्त्री,"काठमाडौं : प्रधानमन्त्री पुष्पकमल दाहाल प्रचण्डले सरकारी एबम् सार्वजनिक शिक्षा सुधार सरकारको उच्च प्राथमिकतामा रहेको बताएका छन् । बिहीबार प्रतिनिधिसभा बैठकमा सांसद् ईश्वरी न्यौपानेले उठाएको प्रश्नको जवाफ दिँदै प्रधानमन्त्री प्रचण्डले स्वदेशमै रोजगारी सृजना गर्न शिक्षामा गुणात्मक सुधार गर्ने सरकारको योजना रहेको बताएका हुन् । प्रचण्डले भने,नेपाली विद्यार्थी विदेश अध्ययन गर्न जाँदा ६७ अर्ब १९ करोड बाहिरियो । मलसम्बन्धी कार्यलाई उच्च प्राथमिकतमा राखिएको छ । ् प्रधानमन्त्रीले स्वदेशमै मल उत्पादन गर्ने विषयलाई प्राथमिकता दिएको बताए । प्रतिनिधिसभा नियमावलीले प्रत्येक महिनाको पहिलो साता प्रधानमन्त्रीले प्रतिनिधिसभामा सांसदहरूले उठाएका प्रश्नको जवाफ दिनुपर्ने व्यवस्था छ। यही व्यवस्थाअनुसार प्रचण्डले आज सांसदसँग जवाफ दिइरहेका छन् २०७९ मंसिर ४ मा भएको निर्वाचनपछि गठित प्रतिनिधिसभामा प्रधानमन्त्रीले जवाफ दिएका हुन्।"
सम्पत्ति शुद्धीकरण र सङ्क्रमणकालीन न्यायसम्बन्धी विधेयकमा छलफल,काठमाडौं : सङ्घीय संसदको प्रतिनिधिसभाअन्तर्गत कानुन न्याय तथा मानव अधिकार समितिको आज सम्पन्न बैठकले आफ्नो आन्तरिक कार्यविधि सर्वसम्मतिले पारित गरेको छ। सिंहदरबारस्थित समितिको कार्यकक्षमा समितिका ज्येष्ठ सदस्य मङ्गलप्रसाद गुप्ताको सभापतित्वमा बसेको बैठकले उक्त कार्यविधि सर्वसम्मत पारित गरेको हो। समितिका ज्येष्ठ सदस्य एवं नेपाली कांग्रेसका सभापति शेरबहादुर देउवा अनुपस्थित भएपछि अर्का ज्येष्ठ सदस्य गुप्ताको सभापतित्वमा बैठक बसेको थियो।
"कालापानीबारे सोधिएको प्रश्नमा प्रधानमन्त्रीले भने आफ्नो एक इन्च जमिन छाड्दैनौं, छिमेकीको पनि लिँदैनौं","काठमाडौं : प्रधानमन्त्री पुष्पकमल दाहाल प्रचण्डले सरकारले नेपालको एक इन्च जमिन पनि छोड्न नसक्ने बताएका छन्। उनले बिहीबार संसदमा जवाफ दिँदै नेपालको राष्ट्र हित, राष्ट्रिय एकता, अखण्डता र स्वाधीनामा कुनै किसिमको सम्झौता नगर्ने स्पष्ट पारे। नेकपा एमाले सांसद रघुजी पन्तले प्रधानमन्त्री प्रचण्डलाई नेपालभारतबीच भएको १९५० को सन्धिलगायतमा सुझाव दिन गठित प्रभुत्व समूहको प्रतिवेदन भारत भ्रमणका बेला दुबै देशका प्रधानमन्त्रीले बुझ्ने काम हुन्छ कि हुँदैन भनी प्रश्न गरेका थिए। उनले लिम्पियाधुरा, कालापानी, लिपुलेकसहित मिचिएका भूमी फिर्ता गरी नेपालभारत सीमा समस्या समाधान गर्ने सूची भारत भ्रमण सूचीमा परेको छ कि छैन? भन्दै प्रश्न गरेका थिए। जवाफमा प्रचण्डले भने, 'भारत भ्रमणमा ईपीजी रिपोर्टदेखि लिएर सीमा समस्यासँग सम्बन्धित, हाम्रो जमिनसँग सम्बन्धित विषयमा के प्रस्ट गरेका छौं भने, हामी हाम्रो एक इन्च पनि जमिन छोड्न सक्दैनौं। हामीलाई छिमेकीको एक इन्च जमिन पनि चाहिँदैन। यो नीतिअन्तर्गत नेपालका राजनीतिक दलहरू र सम्मानित सदन सबै एकमत छौं। त्यही मान्यताभित्र रहेर नै भारत सरकारसँग कुरा हुन्छ।' उनले ईपीजी रिपोर्ट बुझ्ने नबुझ्ने कुरा भारत भ्रमणपछि मात्रै थाहा हुने बताए। 'जहाँ त्यो रिपोर्ट बुझ्ने र नबुझ्ने कुरा छ। भारत भ्रमण गएर कुरा गरिसकेपछिको परिस्थितिमा मात्र भन्न सकिन्छ। म के विश्वास दिलाउन चाहन्छु भने नेपालको राष्ट्र हित, राष्ट्रिय एकता, अखण्डता र स्वाधीनतामा कुनै किसिमको सम्झौता वा कुनै किसिमको भ्रम पर्न दिने छैन।' प्रधानमन्त्री प्रचण्डलाई नेपाली कांग्रेसका सांसद दिलेन्द्र प्रसाद बडुले पनि लिपुलेक, कालापानीको सीमा समस्याबारे प्रश्न सोधेका थिए। उनले सीमा समस्याबारे उच्च स्तरीय वार्ताको कूटनीतिक तयारी के छ? भन्दै प्रधानमन्त्रीलाई सोधेका थिए। प्रधानमन्त्री प्रचण्डले नेपालभारत सम्बन्धका विविध पक्षहरूलाई पुनरावलोकन गरी समसमायिक बनाउने कार्यमा कूटनीतिक पहलहरू जारी रहेको बताएका थिए। 'नेपालको परराष्ट्र नीति, संयुक्त राष्ट्रसंघको बडापत्र असंलग्नता र पञ्चशीलको सिद्धान्तमा आधारित रहेको कुरा सम्मानित सदनलाई जानकारी नै छ। छिमेकी राष्ट्रसँग द्विपक्षीय हितको विषयमा सम्बन्ध विस्तार गर्ने नेपालको नीतिलाई निरन्ता दिने प्रतिबद्धता व्यक्त गर्न चाहन्छु। सीमासम्बन्धी सबै समस्याहरू पनि कूटनीतिक माध्यमबाट समाधान गरिने र छिमेकी राष्ट्रहरूसँग सौहार्द र घनिस्ट सम्बन्ध कायम गर्ने नीति सरकारले लिएको छ,' उनले थपे, 'नेपाल भारत सम्बन्धका विविध पक्षहरूलाई पुनरावलोकन गरी समसमायिक बनाउने कार्यमा कूटनीतिक पहलहरू जारी रहेको कुरा जानकारी गराउन चाहन्छु। नेपाल एक इन्च पनि आफ्नो भूमि अन्य राष्ट्रलाई नदिने र अरुको भूमि नलिने सिद्धान्तमा अडिग छ। यसै सिद्धान्तमा रहेर छिमेकीसँग सम्बन्ध कायम नेपाल प्रयत्नशिल रहेको छ। मेरो निकट भविष्यमा हुने भारत भ्रमण पनि नेपालको बृहत्तर हित गर्ने कार्यमा केन्द्रित रहने छ।'"
नेपाल हज समितिका अध्यक्ष शमशेर मियाँ पक्राउ,"काठमाडौं : नेपाल हज समितिका अध्यक्ष शमशेर मियाँलाई प्रहरीले पक्राउ गरेको छ । नक्कली भुटानी शरणार्थी प्रकरणमा मुछिएका मियाँलाई प्रहरीले बिहीबार सिंहदरबार परिसरबाट पक्राउ गरेको हो । उनलाई जिल्ला प्रहरी परिसर लगिएको छ । मियाँले शरणार्थी प्रकरणमा बिचौलियाहरूका लागि हज समितिको सरकारी गाडी प्रयोग गर्न दिएको खुलेको थियो । योसँगै नक्कली शरणार्थी प्रकरणमा पक्राउ पर्नेको संख्या १५ पुगेको छ । नक्कली भुटानी शरणार्थी प्रकरणमा तत्कालीन गृहमन्त्री बालकृष्ण खाँणसँगै उनका स्वकीय सचिव नरेन्द्र केसी,तत्कालीन गृहसचिव टेकनारायण पाण्डे,पूर्वगृहमन्त्री रामबहादुर थापाका सुरक्षा सल्लाहकार इन्द्रजित राइ,नेकपा एमालेका सचिव टोपबहादुर रायमाझीलगायत १५ जना पक्राउ परेका छन्। उनीहरूमाथि अनुसन्धान भइरहेको छ।"
मधेश प्रदेशसभा बैठक आज दिउँसो २ बजे,"जनकपुर : मधेश प्रदेशसभाको बैठक आज बस्न लागेको छ । आज दिउँसो २ बजे प्रदेशसभा बैठक बस्न लागेको प्रदेशसभा सचिवालले जनाएको छ । महालेखापरीक्षकको कार्यालयबाट प्रदेश प्रमुख हरिशङ्कर मिश्रसमक्ष पेस गरिएको वार्षिक प्रतिवेदन २०७९, अर्थमन्त्री सञ्जयकुमार यादवले आजको बैठकमा प्रस्तुत गर्ने र त्यसअघि विशेष समयमा सांसदहरुले समसामयिक विषयमा आफ्नो धारणा राख्ने सम्भावित कार्यसूची रहेको प्रदेशसभा सचिव रञ्जीतकुमार यादवले जानकारी दिए। बैठकअघि यही जेठ २ गते प्रदेशसभाको नवौं बैठक बसेको थियो । रासस"
बाँकी रहेका शान्ति प्रक्रियाका कामलाई निष्कर्षमा पुराउन सबै लागौं : कानुनमन्त्री गुरूङ,"काठमाडौं : कानुन न्याय तथा संसदीय मामिलामन्त्री धनराज गुरुङले शान्तिप्रक्रियालाई निष्कर्षमा पुराउनका लागि सबैले योगदान गर्नुपर्ने बताएका छन्। सिंहदरबारमा बिहीबार बसेको प्रतिनिधिसभा अन्तर्गतको कानून,न्याय तथा मानवअधिकार समिति बैठकमा मन्त्री गुरुङले १७ वर्षदेखि बाँकी रहेका शान्ति प्रक्रियाका कामलाई निष्कर्षमा पुराउनका लागि सरकार र दलविशेष मात्रै नभई सबैले योगदान गर्नुपर्ने बताए । शान्तिप्रक्रियाको विषय सबै दलहरुको साझा विषय भएकाले सबैसँगको समझदारीमा नै यसलाई निष्कर्षमा पुराउने उनले बताए। त्यस्तै सत्य निरुपण तथा मेलमिलाप आयोगसम्बन्धी संशोधन विधेयकको मस्यौदाबारे जानकारी दिँदै मन्त्री गुरुङले छानविन प्रतिवेदनका आधारमा पीडितलाई न्याय दिने बताए । उनले संक्रमणकालीन न्यायसँग सम्बन्धी विषयमा प्राप्त हुने सुझावले यस विधेयकलाई थप समृद्ध बनाउने विश्वास व्यक्त गरे। उक्त विधेयकमाथि समितिको अर्को बैठकबाट छलफल सुरू हुने बताइएको छ । बैठकले समितिको कार्यविधिलाई पारित गरेको छ । कार्यविधिमा विना जानकारी ५ पटकसम्म बैठकमा अनुपस्थित हुने सांसदलाई निष्कासन गर्ने सक्ने व्यवस्था समावेश गरिएको छ ।"
प्रतिनिधिसभाको बैठक : आज प्रधानमन्त्री र सांसदबीच सवालजवाफ हुने,"काठमाडौं : प्रतिनिधिसभाको बैठक आज बिहान ११ बजे बस्दैछ । संघीय संसद भवन बानेश्वरमा बस्ने बैठकमा प्रधानमन्त्री पुष्पकमल दाहाल (प्रचण्ड) र सांसदहरुबीच पहिलो पटक सवालजवाफ हुने संसद सचिवालयले जनाएको छ। संघीय संसद सचिवालयका महासचिव डा भरतराज गौतमले बुधबार सार्वजनिक गरेको सम्भावित कार्यसूचीमा आजको बैठकमा प्रधानमन्त्री प्रचण्डले सांसदहरुले सोधेको प्रश्नको जवाफ दिने उल्लेख छ। सवाल जवाफपश्चात प्रधानमन्त्री प्रचण्डले नेपालको संविधानको धारा ५३ बमोजिम राज्यका निर्देशक सिद्धान्त, नीति र दायित्व कार्यान्वयनका सम्बन्धमा गरेका काम र प्राप्त उपलब्धि सहितको आव २०७८०७९ को वार्षिक प्रतिवेदनपेश गर्ने गौतमले जानकारी दिए। सभामुखले प्रत्येक महिनाको पहिलो हप्ताको कुनै एक दिनको बैठकको पहिलो एक घण्टा प्रधानमन्त्रीसँग प्रत्यक्ष प्रश्न सोध्ने कार्यक्रम निर्धारण गर्ने व्यवस्था प्रतिनिधिसभा नियमावलीमा छ ।"
"मुक्तिनाथमा अन्तर्राष्ट्रिय ज्योतिष, वास्तु तथा तन्त्र सम्मेलन","जोमसोम : मुस्ताङको मुक्तिनाथ मन्दिरमा ज्योतिषहरूको ज्योतिष, वास्तु तथा तन्त्र सम्बन्धी अन्तर्राष्ट्रिय सम्मेलन सुरु भएको छ। सम्मेलनका लागि नेपालको अधिकांश जिल्लाका ज्योतिष विज्ञ तथा भारतबाट डा अशोक कुमार मिश्र, लगायतको टोली सहभागी छन्। धार्मिक पर्यटन प्रवर्द्धन, सबै विभिन्न ज्योतिष विधामा अनुभव, आदानप्रदान, ज्योतिषको जिज्ञासाहरूको समाधान, ज्योतिष आचारसहिंताको कार्यान्वयन गर्न र ज्योतिषी गुरुहरूलाई विभिन्न अवार्डद्वारा सम्मान वितरण गर्ने लगायतका कार्यक्रम समेट्दै दक्षिण एसियाली ज्योतिष महासंघ गण्डकी प्रदेशले सम्मेलन आयोजना गरेको हो। ज्योतिष वास्तु तथा तन्त्र अन्तर्राष्ट्रिय सम्मेलन जेठ ४ गतेदेखि ६ गतेसम्म सञ्चालन हुने जनाइएको छ। यसका लागि विश्व ज्योतिष महासंघ र नेपाल ज्योतिष परिषदको समेत सहभागी रहेको बताइएको छ। सम्मेलनमा भाग लिन नेपाल र भारतका गरी ६२ जनाको सहभागिता रहेको दक्षिण एसियाली ज्योतिष महासंघ गण्डकीका अध्यक्ष विष्णु सुवेदीले जानकारी दिए। दक्षिण एसियाली ज्योतिष महासंघका अन्तर्राष्ट्रिय समितिका सभापति आचार्य लक्ष्मण पन्थी, दक्षिण एसियाली ज्योतिष महासंघका अध्यक्ष सहदेव बिष्ट, आचार्य लक्ष्मण गौतम लगायतका ज्योतिषका विद्वानहरूको उपस्थिति रहेको ज्योतिष महासंघ गण्डकीका अध्यक्ष सुवेदीले बताए। उनले गण्डकी प्रदेश ज्योतिष महासंघले पहिलो पटक अन्तर्राष्ट्रिय स्तरकै पहिलो कार्यक्रम मुक्तिनाथधामबाट सुरु गरेको बताए। सम्मेलनमा ज्योतिष वास्तु तथा तन्त्रको पूर्वीय दर्शनका विभिन्न क्रियाकलाप सञ्चालन हुने अध्यक्ष सुवेदीको भनाइ छ। ज्योतिष, वास्तु तथा तन्त्र सम्बन्धी अन्तर्राष्ट्रिय सम्मेलनको विश्व ज्योतिष महासंघका अध्यक्ष डा लोकराज पौडेलले एक समारोहकाबीच उद्घाटन गरे। उनले धार्मिक क्षेत्र मुक्तिनाथबाट सुरु भएको सम्मेलनले विश्व समुदाय माझ ज्योतिष, वास्तु तथा तन्त्रको शिक्षा, प्रवर्द्धन र धार्मिक पर्यटनलाई टेवा पुग्ने बताए। वास्तु तथा ज्योतिष सम्मेलनमा फलित ज्योतिष सम्बन्धी डा लोकराज पौडेल, वास्तु सम्बन्धी आचार्य लक्ष्मण पन्थी, तन्त्र ज्ञान सम्बन्धी डासहदेव विष्ट र धर्मशास्त्र सम्बन्धी पण्डित विष्णु प्रसाद सुवेदीले प्रशिक्षण दिने बताइएको छ। अन्तर्राष्ट्रिय सम्मेलनको पहिलो दिन मुक्तिनाथ मन्दिरमा वैदिक पूजा अनुष्ठान, तान्त्रिक अनुष्ठान र करिब २० जनालाई विशेष सम्मान र सहाभागीहरूलाई मुक्तिनाथ अवार्डद्वारा सम्मान गरिएको अन्तर्राष्ट्रिय समितिका सभापति लक्ष्मण पन्थीले जानकारी दिए। सम्मेलनमा श्री खाटु महाराज भित्तेपात्रोको पनि लोकार्पण गरिएको उनले बताए। सभापति पन्थीले प्रसिद्ध धार्मिकस्थल मुक्तिनाथबाट ज्योतिषहरू एकै स्थानमा उपस्थित भई सम्मेलन आयोजना भएको र यसलाई धार्मिक पर्यटनलाई टेवा पुग्ने विस्वास व्यक्त गरे।"
मोरङको चिसाङ खोलामा ठूला औजार प्रयोग गरेर अनियन्त्रित दोहन,"विराटनगर : नदीजन्य पदार्थ (ढुंगा, बालुवा र गिट्टी)को उत्खननलाई लिएर पटक पटक विवादमा पर्दै आएका व्यवसायी भीम पौडेलले उत्तरी मोरङको चिसाङ खोलामा रजाइँ गरिरहेका छन्। विवादास्पद व्यवसायी पौडेलले खोलालाई आफ्नो नियन्त्रणमा लिँदै नियमविपरीत एक्साभेटर, जेसीबी लगायतका ठूला औजार प्रयोग गरेर अनियन्त्रित दोहन गरिरहेको फेला परेको हो। नदीजन्य पदार्थ उत्खनन गर्न ठूला औजार खोलाभित्र छिराउन पाइँदैन। राज्य संयन्त्रकै मिलेमतोमा खोला ठेक्का लिएर जथाभावी गरिरहेका उनी पटकपटक विवादमा परिरहेका छन्। पौडेलको अगुवाइमा हुने अवैध उत्खननले मानव बस्ती, जंगल र प्राकृतिक सम्पदालाई ठूलो असर गरिरहेको विज्ञहरू बताउँछन्। उनका अनुसार भूक्षयय तथा कटानको जोखिम पनि बढेको छ। चौतर्फी विरोध भइरहे पनि पौडेलको अवैध धन्दाले निरन्तरता पाइरहेको छ। स्थानीय सरकार र वनसँगको मिलेमतोमा अवैध उत्खनन तीव्र पारेका छन्। प्रचलित कानुनको धज्जी उडाएर प्राकृतिक स्रोतमाथि अनियन्त्रित दोहन भइरहँदा पनि छानबिन र कारबाहीको कुनै प्रक्रिया अघि बढाइएको छैन। न त पौडेलले मच्चाइरहेको उत्पात रोक्न कुनै कदम नै चालिएको छ। यसले स्थानीय सरकारदेखि राज्यका संयन्त्रसँग उनको मिलेमतो प्रष्ट हुने सरोकारवाला बताउँछन्। नेपाल उद्योग वाणिज्य महासंघ कोसी प्रदेशका उपाध्यक्षसमेत रहेका पौडेलको लेटाङ नगरपालिका३ स्थित चिसाङ खोलामा ओम श्री क्रसर उद्योग छ। मापदण्ड उल्लंघन गरेर चलिरहेको क्रसरका एक्साभेटर, जेसीबी, टिपरबाट खोलामा नियमविपरीत उत्खनन गर्ने काम भइरहेको छ। अवैध उत्खननमा प्रयोग गरिएको एउटा एक्साभेटर, एउटा जेसीबी र ३ वटा टिपर लेटाङ नगरपालिकाले बिहीबार बिहान ५ बजेतिर नियन्त्रणमा लिएको छ। अनटेष्ट एक्साभेटर, को १ ख २५८७ नम्बरको जेसीबी र ना ७ ख ४२७२, ना ७ ख ९६३८ तथा ना ७ ख ९६३९ नम्बरका टिपर नियन्त्रणमा लिएर कारबाही गरिएको नगरपालिकाका सूचना अधिकारी भूपेन्द्र खनालले जानकारी दिए। उनले जिल्ला समन्वय समितिको निर्देशन अनुसार १ लाख ५० हजार रूपैयाँ जरिवाना गरेर छाडिएको बताए। एक्साभेटरलाई ४० हजार, जेसीबीलाई ३५ तथा टिपरलाई २५ हजार रूपैयाँका दरले जरिवाना गरिएको खनालको भनाइ छ। उत्खनन गर्न प्रतिबन्ध लगाइएको ठाउँमा अवैध हिसाबले दोहन गरिरहेको पाइएपछि नियन्त्रणमा लिइएको हो, उनले भने, विशेष सूचनाका आधारमा नगर प्रहरीको टोली पुग्दा खोलाभित्र ठूला औजार प्रयोग गरी धमाधम उत्खनन गरिरहेको फेला पर्यो। पौडेलको अगुवाईमा खोला दोहन भइरहेको सूचना आएपछि यसअघि पनि पटकपटक सचेत गराइएको नगरपालिकाले जनाएको छ। नगरपालिकाका अनुसार सम्झाईबुझाई गर्दा अटेर गरेपछि अवैध उत्खननमा प्रयोग गरिएका साधन नै नियन्त्रणमा लिएर कारबाही गर्नुपर्ने अवस्था आएको हो। नगर प्रहरीको टोली पुग्दा एक्साभेटर र जेसीबीले उत्खनन गर्दै नदीजन्य पदार्थ टिपरमा धमाधम लोड गर्ने काम भइरहेको थियो। विशेष गरेर पौडेलले आफ्नो क्रसर वरपर अत्यधिक दोहन गरेको नगरपालिका स्रोतले बतायो। स्रोतका अनुसार अवैध हिसाबले उत्खनन गरेर नदीजन्य पदार्थ उनले आफ्नो क्रसरमा पुर्याउँदै स्टक गर्ने गरेका छन्। स्थानीयका अनुसार दैनिक ठूला औजार र दर्जनौँको संख्यामा ढुवानीका साधन प्रयोग गरेर पौडेलले खोलामा जथाभावी दोहन गरिरहेका छन्। प्रत्येक दिन बिहानका राति १ देखि लगभग बिहान ६ बजेसम्म अवैध उत्खनन गर्ने गरिएको स्थानीय बताउँछन्। चिसाङबाट नदीजन्य पदार्थ उत्खनन गर्ने ठेक्का पौडेलले नै पाएका थिए। नगरपालिकाका सूचना अधिकारी खनालका अनुसार ५५ हजार ४ सय ६० घनमिटर मात्रै नदीजन्य पदार्थ उत्खनन गर्न पाउने गरी नगरपालिकाले ठेक्का लगाएको थियो। तोकिएको परिणाम अनुसारको काम भइसकेपछि २ साताअघि नै नगरपालिकाले उत्खननमा रोक लगाएको उनले बताए। तर, यसअघि ठेक्का लागेकै स्थानबाट खोला दोहनमा प्रयोग गरिएका मेसिनलाई नगरपालिकाले नियन्त्रणमा लिएको हो। ठेक्काको समयमा पनि पौडेलले नगरपालिका एवं जनप्रतिनिधिसँग मिलेर भारी मात्रामा उत्खनन गरेको स्थानीय बताउँछन्। पौडेलले क्रसरको आडमा नदीजन्य पदार्थ उत्खनन गर्दै अवैध हिसाबले स्टक राख्ने गरेका छन्, नगरपालिकाका एक कर्मचारीले भने, न अनुगमन हुन्छ, न त छानबिन नै गरिन्छ। कारबाहीको त कुरै छाडौँ। उनका अनुसार नदीजन्य पदार्थको स्टक प्रमाणित नगरपालिकाले नै गरिदिने हो। खोलाबाट उत्खनन गर्न दिएको र स्टक राखिएको परिणाम सही छ कि छैन भनेर नहेरिकन नगरपालिकाले प्रमाणित गरिदिने गरेको ती कर्मचारी बताउँछन्। उनका अनुसार जनप्रतिनिधि र केही कर्मचारीसँग सेटिङ मिलाएर पौडेलले अवैध काम गर्ने गरेका छन्। पौडेलसँगको मिलेमतोमा विशेष गरेर लेटाङ३ का वडाध्यक्ष डम्बर राईको नाम मुछिएको छ। लेनदेन गरेर राईले आफ्नो वडाभित्र दोहन गर्न पौडेललाई सहयोग गरिरहेको ती कर्मचारी बताउँछन्। वडाध्यक्ष राईले भने त्यसमा आफ्नो कुनै संलग्नता नरहेको बताए। खोलाको काम अहिले बन्द छ। तटबन्धनको काम भइरहेको छ, उनले भने, हुन त म २४ घण्टा नै चौकीदार बस्न पनि सक्दिन। खोलामा कसले कतिबेला के गर्छ मलाई थाहा हुँदैन। राईले वडाको कामदेखि विभिन्न लडाइँ र झगडामा कुद्दामै आफ्नो समय गइरहेकाले अन्य विषय हेर्न नपाएको पनि बताए। जनप्रतिनिधिसँगै पौडेलको अवैध धन्दामा साथ दिनेमा नगरपालिकाका यसअघिका प्रमुख प्रशासकीय अधिकृत पुरुषोत्तम घिमिरेको पनि नाम आउने गरेको छ। एक कर्मचारीका अनुसार चिसाङ खोलामा अवैध दोहन भइरहेको विषयमा घिमिरे जानकार थिए। तर, साँठगाँठका कारण नियन्त्रण गर्न चासो दिएनन्। पटकपटक सूचना पुग्दा पनि नियन्त्रणमा चासो नदिने र पौडेलको सहयोगी बनेर प्रस्तुत हुने गरेको आरोप घिमिरेमाथि लाग्दै आएको थियो। पौडेलले खोलामा तीव्र दोहन गरिरहेको र अवैध उत्खननले प्राकृतिक विपद निम्तिने अवस्था आएको भनेर बिहीबारको नगरपालिकाको कार्यपालिकाको बैठकसमेत कुरा उठेको छ। जथाभावी दोहन हुँदा नियन्त्रणका लागि किन चासो दिइएन भनेर बैठकमा कुरा उठेको छ, एक जनप्रतिनिधि भन्छन्, अबदेखि अवैध उत्खनन रोक्न खोलामा निगरानी बढाउने र त्यसमा संलग्नलाई कारबाही गर्ने कुरा भएको छ। उनका अनुसार टेण्ड आह्वान गर्दा तोकिएको परिणाम उत्खनन भइसकेका खोलामा अबदेखि उत्खनन बन्द गराउने निर्णय पनि कार्यपालिकाको बैठकबाट भएको छ। मेयर भूपेन्द्र लावतीले अवैध उत्खननलाई रोक्न नगरपालिका कडा रूपमा प्रस्तुत हुने बताए। खोला दोहन नियन्त्रण गर्नुपर्छ। प्राकृतिक स्रोतमाथिको दोहन नरोके अनेक विपद निम्तिन्छ, उनले भने, त्यसका लागि नगरपालिकाले कठोर कदम चाल्छ। यस विषयमा थप अध्ययन भइरहेको छ। उनका अनुसार पौडेलले वन क्षेत्र वा खोला ठेक्का लगाएको स्थानमा अवैध उत्खनन गरेका हुन् कि नदीजन्य पर्दाको फुटकर चोरीतस्करी गरेभन्ने बारेमा बुझ्ने काम भइरहेको छ। मेयर लावतीले अवैध उत्खननमा स्थानीय सरकारको मिलेमतो हुनै नसक्ने दाबी गरे। पौडेलले प्राकृतिक स्रोतमाथि अनियन्त्रित दोहन गरेको कुरा आइरहेको छ, उनले भने, खोला ठेक्का लागेको स्थानभन्दा बाहिर त्यस्तो काम गरेको हो कि हैनभन्ने यकिन हुन बाँकी छ। अवैध धन्दामा संलग्नले सरकारको आँखा छलेर काम गर्ने गरेको लावती बताउँछन्। पौडेलले भने खोलामा ठेक्का आह्वान भएजति उत्खनन गर्न बाँकी हुँदाहुँदै रोक लगाइएको दाबी गरे। चिसाङ खोलाको ठेक्का मैले नै लिएको हो। तर, उत्खनन गर्न पाउने परिणाम उठाइसकेकै छैन, उनले भने, नगरपालिकाले एकलौटी हिसाबले बन्द गराएर हुँदैन। दुई पक्षकै प्राविधिक बसेर हेरिसकेपछि मात्रै निर्णय लिनुपर्छ। नगरपालिकाले नियन्त्रणमा लिएका मेसिन आफ्नो भाइ भूपेन्द्र पौडेलको भएको उनको दाबी छ। नगरपालिकाले मेसिन नियन्त्रणमा लिएको सुनेपछि मैले पनि कुरा बुझेँ। ति सबै मेसिन मेरो भाइ भूपेन्द्रको रहेछ, उनले भने, हामी धेरै जना दाजुभाइ छौँ। अरु पनि मजस्तै ठेक्कापट्टा गर्छन। आफूले खोला दोहन नगरेको पौडेल बताउँछन्। खोलामा अवैध उत्खनन गर्न पाइँदैन। त्यही भएकाले नगरपालिकाले जरिवाना गरेको होला, पौडेल भन्छन्। यसअघि अनुगमन गर्दा पनि पौडेलको ओम श्री क्रसरले प्राकृतिक स्रोतमाथि सबैभन्दा बढी दोहन गरिरहेको पत्ता लागेको थियो। उक्त क्रसर खोलासँगै जोडेर सञ्चालन गरिएको छ। मोरङको केराबारी गाउँपालिका८ स्थित खदम खोलामा पनि पौडेलको महादेव मिनरल्स इन्डष्ट्रिज नामको क्रसर उद्योग छ। राज्यकै कमजोरीका कारण दुवै क्रसरले जथाभावी र मनोमानी हिसाबले उत्खनन गरिरहेको निस्कर्ष अनुगमन समितिले निकालेको थियो।"
नक्कली नागरिकता प्रकरणमा वडा अध्यक्ष धरौटीमा रिहा,"राजविराज : झुटो विवरण पेस गरी नेपाली नागरिकता दिलाएको आरोप लागेका राजविराज नगरपालिका११ का वडा अध्यक्ष उदित नारायण यादव बिहीबार एक लाख रुपैयाँ धरौटी राखी रिहा भएका छन्। सप्तरी जिल्ला अदालतका न्यायाधीश हरिश्चन्द्र इङ्गनामको आदेश अनुसार वडा अध्यक्ष यादव एक लाख रुपैयाँ धरौटी राखेर पुर्पक्षका लागि तारेखमा रिहा भएका हुन्। सरजमिन मुचुल्कामा बसेका सोही वडाका राधेश्याम यादवलाई २५ हजार रुपैयाँ धरौटीमा रिहा गरिएको अदालतका सूचना अधिकारी भरतमणि पोखरेलले बताए। जनप्रतिनिधि, कर्मचारी, प्रहरी, स्थानीयसहित २६ जनाविरुद्ध पक्राउ पुर्जी जारी भएपछि वडा अध्यक्ष यादव र स्थानीय राधेश्याम यादव बिहीबार अदालतमा हाजिर भएका हुन्। धरौटीमा रिहा भएका वडा अध्यक्ष यादवले जन्मदर्ता, सर्जमिन मुचुल्का, प्रहरी प्रतिवेदन र अन्य प्रमाणका आधारमा सिफारिस गर्दा पनि आरोप लाग्न थालेमा अबदेखि डिएनए परीक्षण नगरी नागरिकता सिफारिस गर्न नसकिने बताए। सप्तरी जिल्ला अदालतले भारत घर भई राजविराजमा बस्दै आएका भारतीय नागरिक सतिश यादवलाई नेपाली नागरिकता बनाउन सिफारिस गर्ने वडाध्यक्ष, नागरिकता जारी गर्ने जिल्ला प्रशासन कार्यालय सप्तरीका अधिकृत, स्थलगत वस्तुस्थिति (सर्जमिन) गर्ने, गराउने प्रहरी, स्थानीयसहित २६ जनालाई बुधबार पक्राउ पुर्जी जारी गरेको छ। नेपाली नागरिकता लिने भारत घर भएका सतिश यादव र उनलाई छोरा बनाएर नागरिकता दिलाउने राजविराज नगरपालिका११ का सूर्यनारायण यादव बुधबार एकएक लाख रुपैयाँ धरौटीमा रिहा भएका थिए। सूर्यनारायणले नाती नाता पर्ने भारतीय नागरिक सतिशलाई छोरा बनाई गत फागुन २१ गते जिल्ला प्रशासन कार्यालय सप्तरीबाट नागरिकता दिलाएको आरोप छ। अदालतले राजविराज नगरपालिका११ का वडासचिव हरिनारायण यादव, जिल्ला प्रहरी कार्यालय सप्तरीका प्रहरी सहायक निरीक्षक सर्लाही, हरिपुर नगरपालिका ७ का महेन्द्र चौधरी, प्रहरी सहायक हवल्दार सर्लाहीको गोडैटा नगरपालिका १२ का नारायणकुमार महतो, प्रहरी जवान महोत्तरीको बर्दीवास नगरपालिका११ का रामईश्वर मण्डल, जिल्ला प्रशासन कार्यालय सप्तरीका शाखा अधिकृत सप्तरीको खडक नगरपालिका१० का किशोरकुमार राम, नायव सुब्बा राजविराज नगरपालिका८ का सुशील कर्ण, खरिदार सुरुङ्गा नगरपालिका८ का सञ्जीवकुमार साह र मोरङको विराटनगर महानगरपालिका४ का सुरज नेपालसहित २६ जनाविरुद्ध पक्राउ पुर्जी जारी गरेको छ। पक्राउ पुर्जी जारी हुनेमा सप्तरीको राजबिराज नगरपालिका ११ का वडा सदस्य दशरथ यादव, सोही वडाका नारायण प्रसाद यादव, रामकिसुन यादव, बिराजी यादव, सुर्य नारायण यादव, प्रभु यादव, देबु यादव, रामदेव साह, हरि नारायण यादव, कप्लेश्वर यादव, सतिश यादव, आसो देवी यादव, देवकृष्ण यादव, शत्रुधन प्रसाद यादव, कुशेश्वर प्रसाद यादव, रामदेव यादव, राम किसुन यादव, चुल्हाई यादव र भुवनेश्वर प्रसाद यादव रहेका छन्। जिल्ला सरकारी वकिल कार्यालय सप्तरीबाट नक्कली नागरिकता प्रकरणमा वैशाख ३१ गते २८ जनाविरुद्ध अभियोगपत्र दायर भएको छ। जसमा २४ जना अझै फरार छन्। अभियोगपत्र अनुसार सप्तरीको साविक फर्सेठ गाविस ७ हाल राजविराज नगरपालिका११ का सूर्यनारायण यादवले झुटो विवरण दिई आफ्ना नाती पर्ने भारतीय नागरिक सतिश यादवलाई छोरा बनाई नेपाली नागरिकता बनाएका छन्। नक्कली नागरिकता बनाउन सघाएको आरोपमा अभियोगपत्र दायर भएको हो। प्रशासकीय अधिकृत राम जिल्ला प्रशासन कार्यालय सप्तरी र राजविराज कारागारबाट मंगलबार मात्र रमाना लिएका छन्। उनी बुधबार मात्र सप्तरीको विष्णुपुर गाउँपालिकाको प्रमुख प्रशासकीय अधिकृत भएर हाजिर भएका छन्।"
विराटनगरमा चक्कु प्रहारबाट एक जना घाइते,"विराटनगर : विराटनगरमा बिहीबार दिनदहाडै एक युवकमाथि चक्कु प्रहार भएको छ। विराटनगर महानगरपालिका१५ का ३२ वर्षीय राहुलकुमार रायमाथि चक्कु प्रहार भएको हो। रायलाई विराटनगर१० ट्राफिक चोकनजिक दिउँसो ३:२० बजेतिर चक्कु हानिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए। उनका अनुसार घटनामा संलग्न विराटनगर१२ का २८ वर्षीय दीपेन्द्र कामतलाई नियन्त्रणमा लिएर घटनाको अनुसन्धान सुरु गरिएको छ। घटनापछि भाग्दै गरेका कामत चक्कुसहित समातिएका हुन्। कोसी अस्पतालमा उपचार हुन नसकेपछि घाइते रायलाई थप उपचारका लागि विराट नर्सिङ होममा ल्याइएको छ। राय र कामतबीचको विवाद थाहा हुन बाँकी रहेको डीएसपी दाहालले बताए। यद्यपि, आफूमाथि छुरा प्रहार गर्ने कामतलाई यसअघि नचिनेको रायले बताएका छन्। राय अदुवा र लसुनको होलसेल व्यापार गर्छन्। बैंकमा पैसा जम्मा गर्न आएका बेला आफूमाथि कामतले चक्कु हानेको उनले बताए। म बैंकमा पुग्दा त्यहाँभित्र उनी (कामत) विवाद गर्दै रहेछन्। बैंकबाट बाहिर निस्किसकेपछि मसँग पनि विवाद गर्न थाले, उनले प्रहरीलाई भने, त्यत्तिकैमा ममाथि चक्कु प्रहार भयो। ती व्यक्तिको मसँग चिनजान थिएन। उनका अनुसार अनुहार ताकेर चक्कु प्रहार गरिएको थियो। अनुहारलाई जोगाउन छेक्ने क्रममा चक्कुले काटेर रायको देब्रे हातमा गहिरो चोट लागेको छ। प्रहरीका अनुसार देब्रे हातको हतकेला, दुईवटा औँला र नाडीमा चोट छ। अवस्था खतरामुक्त रहेको अस्पताललाई उद्रित गर्दै प्रहरीले जनाएको छ।"
हराएका २३ वटा दुईपाङग्रे सवारी साधन धनीलाई हस्तान्तरण,"काठमाडौं : हराएका २३ वटा दुईपाङग्रे सवारी साधन धनीलाई हस्तान्तरण गरिएको छ। विभिन्न मितिमा हराएका २३ वटा दुईपाङग्रे सवारी साधन खोजी गरी ट्राफिक प्रहरीले बिहीबार धनीलाई हस्तान्तरण गरेको हो। काठमाडौं उपत्यका ट्राफिक प्रहरी कार्यालयमा आज आयोजित एक कार्यक्रमका बीच कार्यालयका प्रमुख प्रहरी नायब महानिरीक्षक पोषराज पोखरेलले १२ वटा मोटरसाइकल र ११ वटा स्कुटर धनीलाई हस्तान्तरण गरेका छन्। यो सँगै चालु आर्थिक वर्षमा ४ सय २७ वटा सवारी साधन ट्राफिक प्रहरीले धनीलाई जिम्मा लगाइसकेको छ। चालू आर्थिक वर्षमै ३० वटा चोरीका २ पाङ्ग्रे सवारी साधनसहित चोरीमा संलग्न ३४ जनालाई आवश्यक कारबाहीका लागि विभिन्न प्रहरी परिसर तथा प्रहरी वृत्तमा पठाइएको छ । सवारी साधन हराएको भनी प्राप्त भएको निवेदनका आधारमा खोजी गर्ने क्रममा, केही वास्तविक नम्बर प्लेटमै र केही नक्कली नम्बर प्लेट राखेको अवस्थामा काठमाडौं उपत्यकाको सुकेधारा, दरबारमार्ग, बालकुमारी, जगाती, नयाँबसपार्क, मुलपानी, नेपालटार, नयाँबानेश्वर, ठिमी लगायतका स्थानमा दुईपाङग्रे सवारी साधन ट्राफिक प्रहरीले फेला पारेको हो।"
"दुर्घटनामा बुवाको मृत्यु, छोरा गम्भीर",नुवाकोट : नुवाकोटको ठुलोखोलामा बिहीबार टिप्परले मोटरसाइकल किच्दा बुवाको मृत्यु भएको छ भने छोरा घाइते भएका छन्। टिप्परले किच्दा नुवाकोटको लिखु गाउँपालिका१ बोरापानीका ५० वर्षीय नेत्रमान विश्वकर्माको मृत्यु भएको हो। उनका छोरा मोटरसाइकल चालक निरज विक गम्भीर घाइते भएका छन्। गल्छीदेवीघाट सडकखण्डको बीचमा रहेको बेलकोटगढी नगरपालिका७ ठुलोखोलामा रसुवावाट काठमाडौतर्फ जाँदै गरेको बा ३००ख २५८४ नम्बरको टिप्परले काठमाडौंबाट देवीघाटतर्फ जाँदै गरेको बा २०९ प ५७५८ नम्बरको मोटरसाइकल किचेको थियो। जिल्ला प्रहरी कार्यालय नुवाकोटका प्रहरी नायव उपरिक्षक खगेन्द्रबहादुर खड्काका अनुसार टिप्परसहित चालक धादिङको धुनीवेशी३ का २९ वर्षीय सन्जीव कुँवरलाई कारबाहीका लागि नियन्त्रणमा लिइएको छ। खड्काका अनुसार नेत्रमानको उपचारका क्रममा त्रिशूली अस्पतालमा निधन भएको हो। उनको छोरा निरजको हातखुट्टासहित शरीरको विभिन्न अंगमा गहिरो चोट लागेको छ। उनको त्रिशूली अस्पतालमा प्राथमिक उपचार गरी धापासीस्थित ग्राण्डी अस्पताल लगेर उपचार भइरहेको छ।
विद्यार्थीले लगाए मेची क्याम्पसको बीएससी सीएसआइटी विभागमा ताला,झापा : भद्रपुरस्थित मेची बहुमुखी क्याम्पसद्वारा सञ्चालित बीएससी सीएसआइटी विभागमा तालाबन्दी गरिएको छ। बीएससी सीएसआइटी कार्यक्रम निर्देशकको नियुक्तिलाई लिएर क्याम्पस प्रशासन पक्षबीच विवाद चर्किदा सोही तहमा अध्ययनरत विद्यार्थीहरूले बीएससी सीएसआइटी विभागमा तालाबन्दी गरेको हो। आइतबारदेखि विभागमा ताला लगाउनुका साथै पठनपाठन पनि स्थगन रहेको एमएमसी बीएससी सीएसआइटी संघका अध्यक्ष भास्कर रिजालले जानकारी दिए। उनका अनुसार कार्यक्रम निर्देशकको नियुक्तिको विषयलाई लिएर क्याम्पस प्रशासनबीच केही दिनयता विवाद चर्किएको थियो। क्याम्पस प्रशासनसँग पटक पटक सोही विषयमा माग राख्दा कुनै सुनवाइ नगरेपछि तालाबन्दी गर्नु परेको उनको भनाइ छ। २०७५ सालदेखि क्याम्पसमा बीएससी सीएसआइटी विषयमा पठनपाठन हुँदैछ। हाल बीएससी सीएसआइटी विषयमा ५ वटा ब्याच गरी करिब १७० जना विद्यार्थीहरू अध्ययनरत छन्। आजसम्म अध्ययनरत विद्यार्थीहरूले आइटी र एससी पृष्ठभूमि भएको निर्देशक नपाएकोले बाध्य भएर तालाबन्दी कार्यक्रममा उत्रिनु परेको संघका संस्थापक निवर्तमान अध्यक्ष निश्चल बुढाथोकीले जानकारी दिए। विद्यार्थीको माग क्याम्पस प्रशासनले सम्बोधन गरेसम्म तालाबन्दीको कार्यक्रम यथावत् राख्ने उनले बताए।
शुक्रबार देशका यी स्थानमा हुने छ वर्षा,"काठमाडौं : शुक्रबार कोशी प्रदेशमा सामान्य बदली रही बागमती प्रदेश, गण्डकी प्रदेश र कर्णाली प्रदेशका पहाडी भूभागमा आंशिकदेखि सामान्य बदली तथा बाँकी भूभागमा आंशिक बदलीदेखि मौसम सामान्यतया सफा रहनेछ। मौसम पूर्वानुमान महाशाखाका अनुसार देशको पहाडी भूभागका थोरै स्थानहरूमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। शुक्रबार राति कोशी प्रदेशको थोरै स्थान तथा बागमती प्रदेश र गण्डकी प्रदेशका पहाडी भूभागका एकदुई स्थानमा मेघगर्जनचट्याङसहित क्षणिक वा हल्का वर्षाको सम्भावना रहेको महाशाखाले जनाएको छ।"
पुलबाट हामफालेका व्यक्तिको जीवितै उद्धार,रामेछाप : जिल्लाको मन्थली नगरपालिका१ आकाशेस्थित तामाकोशी नदीको पक्की पुलबाट हामफालेका एक जनाको सशस्त्र प्रहरीले जीवितै उद्धार गरेको छ। मन्थली७ वडारेका २५ वर्षीय हर्कमान माझी बिहीबार नदीमा पुलबाट हाम फालेका थिए। हामफालेको देखेपछि सशस्त्र प्रहरी बल नेपाल आश्रीत गुल्म रामेछापबाट सशस्त्र प्रहरी नायव निरीक्षक केदार राज खड्काको कमाण्डको टोलीले उनलाई जिवितै उद्धार गरेको हो। उनलाई उपचारका लागि मन्थली अस्पतालमा पठाइएको छ।
माछा मार्न गएका युवक कर्णालीमा बेपत्ता,"सिमकोट : माछा मार्न गएका अदानचुली २ का छक्क बुढा कर्णाली नदीमा बेपत्ता भएका छन् । बिहान हुम्ला कर्णालीको आरजिते भन्ने स्थानमा कर्णाली नदीमा परेर बेपत्ता भएका हुन्। बुढाको खोजी कार्यमा रहेका अदानचुली २ का राजबहादुर महताराले माछा मार्नेक्रममा बेपत्ता भएको बताए। जाल खेल्ने क्रममा ढुंगाबाट चिप्लिएका बुढा दुई घण्टादेखि बेपत्ता छन्,' महताराले अन्नपूर्णसँग भने, उनी हराएदेखि खोजि कार्य भएपछि कतै पत्ता लागेको छैन् । घटना सार्वजनिक हुने वित्तिकै अदानचुलीको गल्फागाड प्रहरी चौकी,गाउँपालिकाका पदाधिकारी र अन्य स्थानीयले कर्णाली नदीको किनारमा खोजि गरिरहेको भएपनि अहिलेसम्म भेटिएका छैनन्। वर्षाका कारण कर्णाली नदीमा पानीको बहाब बढेका कारण खोजि कार्यमा समस्या भएको स्थानीयले बताएका छन्।"
तीन नगरको साझेदारीमा फोहरबाट बायोग्यास उत्पादन,"कम्पनी सञ्चालक समितिका अध्यक्ष मिनाल तिम्सिनाले यसै सातादेखि परीक्षण उत्पादन भइरहेको र चाँडै व्यावसायिकरुपमा बायोग्यास वितरण गरिने बताए। झापा : झापाको तीन वटा नगरपालिकाले विश्व बैंक र निजी क्षेत्रसँगको साझेदारीमा फोहरमैलाबाट बायोग्यास उत्पादन सुरु गरेका छन् । कनकाई, अर्जुनधारा र बिर्तामोड नगरपालिकाले सो लगानी गरेका हुन् । कनकाई नगरपालिका२ मा बायोग्यास उत्पादनगृह छ । कनकाईबिर्ताअर्जुन नवीकरणीय ऊर्जा तथा फोहरमैला व्यवस्थापन कम्पनी स्थापना गरेर ती पालिकाले बायोग्यास उत्पादन सुरु गरेका हुन् । कम्पनी सञ्चालक समितिका अध्यक्ष मिनाल तिम्सिनाले यसै सातादेखि परीक्षण उत्पादन भइरहेको र चाँडै व्यावसायिकरुपमा बायोग्यास वितरण गरिने बताए। यहाँ उत्पादित बायोग्यासको सिलिन्डर उद्योग र होटलमा बढी उपयोगी हुने उनको भनाइ थियो । उक्त कम्पनीमा २२ करोड लगानी हुने र ६० प्रतिशत लगानी तीन वटै पालिकाले व्यहोर्ने सहमति भएको छ । बायोग्यास उप्पादनका लागि विश्व बैंकले रु पाँच करोड ४६ लाख अनुदान दिएको बताइएको छ । ती तीनवटै नगरपालिकाको बजार, सडक र आवास क्षेत्रबाट निस्कने कुहिने फोहर प्रयोग गरेर उक्त कम्पनीले बायोग्यास उत्पादन गर्ने भएको हो । हाल परीक्षणका लागि स्थानीय जङ्गलमा पाइने झारपातलाई समेत प्रयोगमा ल्याइएको छ । त्यहाँ बायोग्याससँगै जैविक मलसमेत उत्पादन गरिने भएको छ । नकुहिने प्लास्टिकजन्य फोहरलाई पेलेर पेभर्स नामक निर्माण सामग्री उत्पादन गर्ने उक्त कम्पनीको योजना छ । एलपी ग्यासको तुलनामा बायोग्यास उपभोक्ताका लागि प्रतिसिलिन्डर रु एक सय ५० सस्तो पर्ने अध्यक्ष तिम्सिनाको जिकिर थियो । चार हजार टन क्षमताको प्लान्टबाट प्रतिघण्टा एक हजार दुई सय घनमिटर बायोग्यास उत्पादन गर्न सकिने उनले बताए। विर्तामोड नगरपालिकाकी प्रमुख पवित्रा महतरा प्रसाईंले यसप्लान्टबाट ग्यास उत्पादन सुरु भए पनि बजारीकरणका लागि छलफल भइरहेको बताए। उनले तीनैवटै पालिकाको संयुक्त बैठक बसेर बजारीकरणको बारेमा निकास निकाल्ने योजना सुनाए । 'फोहरलाई मोहर बनाउने परियोजना हो यो,' नगरप्रमुख प्रसाईंले भने, 'बिर्तामोड नगरपालिकाले कम्पनीमा पठाउने फोहरलाई स्रोतमै कुहिने र नकुहिने गरी वर्गीकरण गर्नेछ । त्यसकै लागि प्रत्येक वडामा सचेतनामूलक कार्यक्रम भइरहेको छ ।' सो ऊर्जा प्लान्टमा स्थानीय समुदाय र अन्य पालिकाको समेत लगानी बढाउने बारेमा छलफल भइरहेको उनले बताए। यसैगरी मेचीनगर, शिवसताक्षी र भद्रपुर नगरपालिकालाई पनि फोहरमैला व्यवस्थापनका लागि यस कम्पनीसँग सहकार्य गराउन छलफल भइरहेको नगरप्रमुख प्रसाईंले जानकारी दिए। हाल जैविक मलसमेत उत्पादन भइरहेकाले यसलाई प्रयोग गर्न उचित भए नभएको जाँच गर्नका लागि प्रयोगशालामा पठाउने तयारी भइरहेको समितिका अध्यक्ष तिम्सिनाले बताए। रासस"
१७ वर्षीय किशोरद्वारा बालिकाहरूको अश्लिल भिडियो संकलन र ब्ल्याकमेलिङ,"काठमाडौं : बारा जिल्ला घर भएका यादव थरका उनी भर्खर १७ बर्षका भए । उनी हाल घट्टेकुलोमा रहेको एक होस्टलमा बसेर कक्षा ११ मा अध्ययन गर्छन् । प्रायजसो कलेज जाँदैनन् उनी । कलेज नगइ होस्टलमै बसेर ल्यापटपमा घोत्लिने उनको बानी पत्याउन नसक्ने खालको छ । उनलाई नाबालिकाहरुको अश्लिल भिडियो संकलन गर्ने, ब्लु फिल्म हेर्ने र अश्लिल भिडियो हेर्ने लत लागेको छ । यही लतले उनलाई प्रहरीको हिरासतमा पुर्यायो। उनीविरुद्ध विद्युतीय कारोबार ऐन २०६३ अपराध अन्तरगतको कसुरमा जिल्ला अदालत काठमाडौंबाट ७ दिनको म्याद थप भइ आवश्यक अनुसन्धान भैरहेको छ । नेपाल प्रहरीको साइबर ब्युरोले दिएको जानकारी अनुसार केही दिनअघि ४ जना नाबालिका लिएर एक महिला व्युरोको कार्यालय भोटाहिटीमा आएकी थिइन् । बालिकाहरु लिएर अत्तालिंदै महिला आएपछि व्युरोका अनुसन्धान अधिकृत सशंकित भए । बालिकामध्ये एक जना केही लोलाएको देखिन्थिन् । बोल्दै नबोल्ने र डराउने स्वभावकी थिइन् । उनकी आमाले उनलाई साथीहरुसँगै साइबर व्युरो ल्याएकी थिइन् । रिता केसी नाम परिवर्तन १२ वर्षकी भइन् । उनी भक्तपुरमा बुवा र दाइबहिनीसँगै बस्छिन् । नजिकैको स्कुलमा कक्षा ७ मा पढ्ने उनी फुर्सदको बेलामा सामाजिक सञ्जालमा पनि उत्तिकै सक्रिय हुन्थिन् । शिक्षण पेशामा संग्लन उनकी आमा काठमाडौं बाहिर नै बस्छिन् । उनका बाबु डेकोरेसन कम्पनीमा काम गर्छन् । दिदी र भाइसँगै स्कुल जाने उनी एकाएक घरमा फरक व्यवहार देखाउन थालिन् । बाथरुम जाँदा घण्टौ बस्ने । एकान्तमा घोत्लिइरहने । स्कुल जान मन नगर्ने, तर्सिने गर्न थालिन्। साइबर व्युरोका इन्सपेक्टर राजकुमार खड्कीका अनुसार व्युरोमा आउँदा बाथरुम पसेकी रिता निकै बेर बाहिर निस्कन मानिनन् । निकै जोडबलले उनलाई बाहिर निकालियो । खड्की भन्छन्, 'बाहिर निस्कदा पुरै अचेत जस्तो थिइन् उनी । किन ढिला गरेको भनेर सोध्दा मलाई थाहा नै भएन भन्ने जवाफ दिएकी थिइन् ।' कुराकानीको क्रममा रिता अनलाइन यौन दुर्व्यवहारमा परेको थाहा भयो । केही समयअघिदेखि उनी युवकसँग कुराकानी गर्ने गरेको अनुसन्धानमा खुलेको छ । इन्स्टाग्राम अकाउन्टमा आफ्नो सही परिचय राखेका युवकले फेसबुक आइडी भने विदेशी नामको बनाएका थिए। महिना महिनामा आइडी परिवर्तन गर्थे । प्रहरीका अनुसार युवकले इन्स्टाग्रामबाट नाबालिकाहरुसँग कुराकानी गर्थे । फोटा आदानप्रदान हुन थालेपछि उनले उक्त फोटोको टाउको अन्य व्यक्तिको नग्न फोटोमा जोडेर बालिकाहरुलाई पठाउने गर्थे । उक्त फोटो सार्वजनिक गरिदिने धम्की दिंदै बालिकालाई उस्तै प्रकारको नग्न फोटो र भिडियो खिचेर पठाउन दबाब दिन्थे । अनुसन्धानका क्रममा ती युवकले अन्य बालिकालाई पनि तेस्तै हर्कत गर्दै म्यासेज पठाउने गरेको खुलेको छ । रिताकै कक्षामा पढ्ने अन्य ३ जना बालिकालाई पनि उसले त्यस्तै फोटो पठाएको बुझिएको छ । अन्य बालिकाले युवकको धम्कीलाई टेरेनन् । उक्त आइडी नै ब्लक गरिदिए । तर मानसिक रुपमा हतोत्साहित भएकी रिताले आफ्नो नग्न फोटो र भिडियो युवकलाई पठाइन् । त्यसपछि उसले रितालाई स्कुल बंक गरेर भेट्न आउन दवाव दिन थाले । युवकले दवाव दिन थालेपछि नाबालिका मानसिक रुपमा विच्छिप्त हुन थालिन् । साथीहरुको सहयोगमा उनको आमासँग घटनाको बारेमा बताएपछि यो घटना साइबर व्युरो समक्ष आएको थियो । व्युरोका इन्सपेक्टर राजकुमार खड्गीका अनुसार व्युरोले यस घटनाको अनुसन्धान सुरु गरेको छ । यही जेठ १ गते राती उक्त युवक बस्ने होस्टलमा प्रहरीले छापा हानेको थियो । उक्त होस्टलमा उनीसहित २८ जना युवक बस्ने रहेछन् । घट्टेकुलोमा रहेको उक्त होस्टलमा उनी बस्ने कोठामा प्रहरीले प्रवेश गर्दा सुरुमा उनले आफूले उक्त कार्य नगरेको बताएका थिए । अनुसन्धानको क्रममा युवकले अन्य बालिकालाई पनि उस्तै हर्कत गरेर दुख दिने गरेको खुलेको छ । उनको ल्यापटपमा विभिन्न बालिकाहरुको नग्न फोटो र भिडियो फेला परेको छ । साइबर व्युरो प्रमुख एसएसपी नविन्द्र अर्यालका अनुसार बालबालिकालाई मोबाइल दिएपछि अप्रत्यक्ष रुपमा निगरानी गर्नुपर्ने हुन्छ । उनी भन्छन्, १८ वर्ष पनि नपुगेको युवकको यस्तो हर्कत सुन्दा पत्याउनै नसकिने छ । युवकले ५ महिनामा ४ वटा फेसबुक अकाउन्ट बनाएको र यस्ता भिडियो फेला परेपछि फेसबुक अकाउन्ट डिलिट गर्ने गरेको अनुसन्धानमा खुलेको छ । बालबालकिालाई सामाजिक सञ्जालमा पहुँच दिंदा निकै विचार गर्नुपर्ने अर्यालले बताए । उनी भन्छन्, 'आवश्यक पर्दा बाहेक अन्य समयमा सकभर सामाजिक सञ्जाल प्रयोग गर्न दिनु हानिकारक हुन्छ । बच्चा सानै छन् भनेर बेवास्ता गर्दा उनीहरुले सामाजिक सञ्जालमा कहाँ के गरिरहेका छन् थाहा नहुन सक्छ । सबैले साइबर अपराधको विषयमा जान्न आवश्यक छ । अप्रत्यक्ष रुपमा बालबालिकाको सामाजिक सञ्जालमा निगरानी बढाउन उनले सुझाए।"
मनास्लु र अन्नपूर्णलाई जोडेर नयाँ पदमार्ग निर्माण गरिने,"पर्वतीय पर्यटन व्यवसायीको छाता सङ्गठन ट्रेकिङ एजेन्सीज् एसोसिएसन अफ नेपाल (टान) र गोरखा तथा लमजुङका चार स्थानीय तहबीच नयाँ पदमार्ग निर्माण गर्ने समझदारी भएको हो । गोरखा : गोरखाको उत्तरी क्षेत्र मनास्लु र अन्नपूर्ण क्षेत्रलाई जोडेर नयाँ पदमार्ग निर्माण गरिने भएको छ । पर्वतीय पर्यटन व्यवसायीको छाता सङ्गठन ट्रेकिङ एजेन्सीज् एसोसिएसन अफ नेपाल (टान) र गोरखा तथा लमजुङका चार स्थानीय तहबीच नयाँ पदमार्ग निर्माण गर्ने समझदारी भएको हो । लमजुङको दोर्दी गाउँपालिकामा बुधबार भएको छलफलमा गोरखाको अजिरकोट गाउँपालिका र लमजुङका दूधपोखरी, दोर्दी र मर्स्याङ्दी गाउँपालिकालाई जोड्ने गरी बुद्ध हिमालहिमालचुली ग्रेट लेक सर्किट ट्रेल निर्माण गर्ने सम्झौता भएको टानका द्वितीय उपाध्यक्ष धनबहादुर गुरुङले जानकारी दिए। सम्झौतापत्रमा टानका अध्यक्ष नीलहरि बाँस्तोला, अजिरकोट गाउँपालिकाका अध्यक्ष दीपक देवकोटा, दोर्दी गाउँपालिकाका अध्यक्ष युवराज अधिकारी, मर्स्याङ्दी गाउँपालिकाका अध्यक्ष अर्जुन गुरुङ र दूधपोखरी गाउँपालिकाका अध्यक्ष धनप्रसाद गुरुङबीच सम्झौतापत्रमा हस्ताक्षर भएको छ । सम्झौताअनुसार उक्त पदमार्ग निर्माणका लागि प्रत्येक स्थानीय तहले आवश्यक वजेट विनियोजन गर्ने र त्यसको प्राविधिक तथा प्रवर्द्धनात्मक संयोजन टान गर्ने गरी समझदारीपत्रमा हस्ताक्षर भएको टानका प्रमुख कार्यकारी अधिकृत (सिइओ) रामचन्द्र सेढाईले जानकारी दिए। सम्झौतासँगै अब नयाँ पदमार्गको खोजी गरी प्रोफाइल तयार गर्ने, पदमार्ग विकासका लागि योजना तयार गर्ने, योजना तथा डिपिआर तयार गर्ने, नयाँ पदमार्गको प्रवर्द्धनका लागि ब्रोसियर, वृत्तचित्र र पर्यटन पदयात्रा नक्सा तयार गरी शुभारम्भ गरिनेछ । विगत ४५ वर्षदेखि पर्वतीय पर्यटन क्षेत्रमा काम गर्दै आएको टानले यसअघि धादिङको रुविभ्याली तथा गोरखाका चुमभ्यालीको समेत नयाँ पदमार्ग खोजेर पर्यटन प्रवर्द्धन गरिसकेको छ । कार्यक्रममा दोर्दी गाउँपालिकाका अध्यक्ष अधिकारीले टानसँगको समन्वयनमा लमजुङ तथा गोरखाका उत्तरी गाउँपालिकासँग सहकार्य गरेर तत्काल काम सुरु गर्ने बताए। उनले पदमार्ग पूर्वाधार विकासका लागि प्रदेश तथा केन्द्रीय सरकारसँग समेत हातेमालो गरेर अगाडि बढ्ने प्रतिबद्धता व्यक्त गरे। अजिरकोट गाउँपालिकाका प्रमुख देवकोटाले अजिरकोटको भच्चेक बजारलाई नयाँ पदमार्गको प्रवेशद्वार तथा हिल स्टेशनका रुपमा विकास गर्न गाउँपालिका प्रतिबद्ध रहेको बताए। मस्याङ्दी गाउँपालिकाका अध्यक्ष गुरुङले नयाँ पदमार्गलाई छिमेकी जिल्ला मनाङसँग जोड्ने गरी सहकार्य गरिने बताए। दूधपोखरी गाउँपालिकाका अध्यक्ष धनप्रसाद गुरुङले राइनासकोटलाई नयाँ पदमार्गसँग जोड्नका लागि राइनास नगरपालिकासँग सहकार्य गरिने उल्लेख गरे। नयाँ पदमार्गभित्र अजिरकोट, नागेपोखरी, दूधपोखरी, लिपे लेक, मेमे पोखरी, बराहपोखरी, ठूलागीताललगायत प्राकृतिक तथा सांस्कृतिक क्षेत्र पर्दछन् ।"
सरकारले व्यापारमा सहजीकरण नगरेको निजी क्षेत्रको गुनासो,"वीरगन्ज : नेपाल र भारत बीचको क्रस बोर्डर ट्रेड (सीमापार व्यापार) मा विद्यमान चुनौती र समस्या सम्बोधनका लागि दुवै देशको सरकारी तहबाटै पहल नगरिएको गुनासो सीमाञ्चाल क्षेत्रका उद्योगी व्यापारीले गरेका छन्। विशेषगरि दुई देशको नाकामा सीमापार व्यापारमा अनेकन समस्या भएपनि त्यसको सम्बोधनका लागि सरकारी तहले चासो नलिएका कारण अब निजी क्षेत्र नै अगाडि बढ्नुपर्ने आवश्यकता भएको उनीहरूले औंल्याएका छन्। त्यसको नेतृत्व अब नेपाल भारत उद्योग वाणिज्य संघले लिनुपर्नेमा उनीहरूले जोड पनि दिएका छन्। बुधबार साँझ वीरगन्जमा आयोजित नेपाल भारत उद्योग वाणिज्य संघ वीरगन्ज च्याप्टरको पदस्थापन समारोहमा सहभागी दुई देशका उद्योगी व्यापारीले दुई देश बीचको सीमापार व्यापारमा विद्यमान समस्या बारे निरन्तर छलफल, गोष्ठी र सेमिनार हुँदै आएको बताए। तर ती छलफलमा उठेका विषयहरू कार्यान्वयन नहुँदा समस्या ज्यूँका त्युँ रहेको गुनासो उनीहरूको थियो। त्यसका कारण अब ती विषयहरू सम्बोधनका लागि नेपाल भारत उद्योग वाणिज्य संघले पहलकदमी लिनुपर्नेमा उनीहरूको जोड थियो। मधेस प्रदेश सरकार पूर्व ऊर्जा तथा खानेपानी मन्त्री ओमप्रकाश शर्माले भने, सीमापार व्यापारमा देखिएका समस्याहरू बारे वर्षौदेखि छलफल, गोष्ठी, सेमिनार हुँदै आएका छन्, तर कार्यान्वयन तहमा नपुग्दा समस्या जहाँको त्यही नैछ, दुवै देशको सरकारी तहले चासो नै दिँदैन, अब यसका लागि पहलकदमी यो संघले लिनेछ भन्ने विश्वास छ। नेपालका लागि सबैभन्दा सच्चा मित्र भारत नै भएको भन्दै शर्माले भने, हामीले सीमा क्षेत्रका उद्योगी व्यापारीले भारत सरकारसँग अरू धेरै कुरा चाहेका छैनौं, केवल जसरी नेपालको हरेक नाकामा ६ लेनको सडक र विमानस्थल बनिसकेको छ त्यस्तै भारतले पनि हरेक नाकामा ६ लेनको सडक र विमानस्थल बनाइदिए पुग्छ, हामीलाई अरू केही चाहिएको छैन। यसले दुवै देशबीचको सीमापार व्यापारको क्षेत्रमा धेरै सहज हुने उनले बताए। नेपाल उद्योग वाणिज्य महासंघ मधेस प्रदेशका अध्यक्ष अशोक टेमानीले नेपाल र भारतबीचको सम्बन्ध विश्वमै विशेष किसिमको रहेको तर दुई देश बीचको सीमा र नाका भने सन्तुलित हुन नसकेको गुनासो गरे। टेमानीले भने, यी दुई देशबीच १७६० किमी लामो सीमा क्षेत्र छ, यस क्षेत्रमा ६ करोड मानिसको बसोबास छ, दुई देशबीचका नागरिकबीच रोटी बेटीको सम्बन्ध छ तर सीमा क्षेत्रलाई सन्तुलित र व्यवस्थित बनाउन दुवै देशका सरकारको ध्यान पुगेको छैन। नेपाल उद्योग वाणिज्य महासंघका केन्द्रीय सदस्य डाक्टर सुबोध गुप्ताले पनि सीमापार व्यापारको क्षेत्रमा रहेका समस्याहरू बारे नेपाल भारत उद्योग वाणिज्य संघको ऊर्जाशील नेतृत्वले सशक्त ढंगले आवाज उठाएर सम्बोधनका लागि पहल गर्ने विश्वास लिएको बताए। वीरगन्ज उद्योग वाणिज्य संघका अध्यक्ष अनिल कुमार अग्रवालले नेपाल भारत उद्योग वाणिज्य संघको पहल र अग्रसरतामा नेपालमा अब भारतीय लगानी भित्रिने विश्वास लिएको बताए। भारतसँगको बढ्दो व्यापार घाटा न्यूनीकरणसँगै भारतमा नेपालको निर्यात बढाउनका लागि पनि संघले पहलकदमी लिनुपर्नेमा उनले जोड दिए। नेपाल भारत सहयोग मञ्चका अध्यक्ष अशोक वैद्यले दुई देश बीचको सीमापार व्यापारमा सहजीकरणका लागि वीरगन्ज नाकामा फास्ट ट्रयाक डेस्क स्थापना गर्नुपर्नेमा जोड दिए। वीरगन्ज महानगरपालिकाका मेयर राजेशमान सिंहले वीरगन्जमा भारतीय औद्योगिक लगानी भित्र्याउन संघले पहल गरे वीरगन्जमै महानगरपालिकाले २ सय बिघा जग्गा उपलब्ध गराउने प्रतिबद्धता जनाए। नेपाल भारत उद्योग वाणिज्य संघ वीरगन्ज च्याप्टरका अध्यक्ष अभिषेक चौधरीले सीमापार व्यापारका क्षेत्रमा विद्यमान समस्या समाधानका लागि पहलकदमी लिने उद्देश्यले नै संघको स्थापना गरिएको बताए। उनले दुई देशबीच हुँदै आएको अनधिकृत व्यापार रोक्न पनि संघले भूमिका निर्वाह गर्ने प्रतिबद्धता जनाए।"
दमकमा ब्राउन सुगरसहित तीन जना पक्राउ,"झापा : झापाको दमकमा लागूऔषध ब्राउन सुगरसहित तीन जना पक्राउ परेका छन्। पक्राउ पर्नेहरूमा दमक नगरपालिका४ का २८ वर्षीया दाम भन्ने सुसन धिमाल, दमक९ निवासी २७ वर्षीय अभिषेक विश्वकर्मा र सोही ठाउँका २० वर्षीय तिन्तुस मुन्ना रहेको जिल्ला प्रहरी कार्यालय झापाका डीएसपी खगेन्द्रप्रसाद रिजालले जानकारी दिए। दमक४ स्थित अडिया महलमा ब्राउन सुगरको बिक्री वितरण गरिरहेको छ भन्ने विशेष सूचनाका आधारमा इलाका प्रहरी कार्यालय दमकबाट खटिएको प्रहरी टोलीले उनीहरूलाई पक्राउ गरेको हो। प्रहरीले शरीर चेकजाँचका क्रममा मुन्नाको साथबाट १० ग्राम ब्राउन सुगर फेला पारेको हो। उनले मलद्वारमा ब्राउन सुगर लुकाएर राखेका थिए। प्रहरीले घटनास्थलबाट को ३९ प ६८७५ नम्बरको र को १४ प २२९० नम्बरको मोटरसाइकलसहित दुई थान मोबाइल समेत बरामद गरेको छ। सो घटनामा संलग्न दमक९ निवासी २५ वर्षीय रोशन विश्वकर्मा फरार रहेकोले उनको खोजी भइरहेको छ। यता पक्राउ परेका तीनै जनालाई आवश्यक कारबाहीका लागि इलाका प्रहरी कार्यालय दमक राखिएको छ।"
उदयपुरमा ३६ जनालाई निःशुल्क चस्मा वितरण,"उदयपुर : उदयपुरका क्रियाशील पत्रकारहरूलाई निःशुल्क चस्मा वितरण गरिएको छ। नेपाल पत्रकार महासंघको ६८ औँ स्थापना दिवसका अवसरमा गत चैत्र १३ गते नेपाल नेत्रज्योति संघ र मदन भण्डारी आँखा अस्पतालको समन्वयमा आयोजित निःशुल्क शिविरमा आँखाका समस्या देखिएका ३६ जना पत्रकारलाई चस्मा बनाएर उपलब्ध गराइएको हो। शिविरमा आँखा जाँच गराएका ५६ जना सक्रिय पत्रकारमध्ये ३६ जनाको आँखा कमजोर देखिएको चिकित्सकको सल्लाहअनुसार चस्मा उपलब्ध गराएको संघका केन्द्रीय सदस्य तथा जिल्ला अध्यक्ष भागवत राउतले बताए। उनले पत्रकारहरू निरन्तर कम्प्युटर लगायत प्रविधिमा बसेर काम गर्नु पर्ने भएकाले आँखाका कारण देखिने समस्यालाई थोरै भएपनि समाधान गर्न चश्मा उपलब्ध गराएको बताए। राउतले भने, पत्रकार समाजको ऐना हुन्, जे देख्यो त्यहीँ चित्रण गर्ने हो, यस्ता समाजका अभिन्न अंगलाई हामीले सानो सहयोग गरेका हौ। उनले नेत्रज्योति संघ र महासंघ बीच आँखाका समस्या भएका पत्रकारलाई निःशुल्क चश्मा उपलब्ध गराउने समझदारी अनुरूप आवश्यकताका आधारमा उपलब्ध गराएको बताए। मदन भण्डारी आँखा अस्पतालको अध्यक्षसमेत रहेका राउतले आँखाका समस्या भएका पत्रकारलाई उपचारका लागि सहकार्यसमेत गर्न सकिने बताए। समाजलाई प्रष्ट पार्ने जिम्मेवारी पत्रकारमा रहेकाले पहिले पत्रकारहरूको आँखा स्वास्थ्य राख्नका लागि आफूहरूले सहकार्य गरेको उनले बताए। पत्रकार र आफ्नो संस्थाका उद्देश्य एउटै छ, अध्यक्ष राउतले भने, तपाईंहरूले समाजलाई आँखा देखाउने हो, हामी दृष्टिविहीनहरूको आँखा देखाउँछौं।"
"गौशाला नगरपालिकामा शैक्षिक सुधारको प्रयास, पहिलो चरणमा ९९ शिक्षकको सरुवा",नगरपालिकाको कार्यालयका अनुसार शिक्षामा पुर्नताजगी र गुणस्तरीयता प्रदान गर्नका लागि शिक्षक सरुवा गरेको जनाएको छ । नगरपालिकाभरिमा हुने शिक्षक सरुवा प्रक्रिया अब नियमित रुपमा हुने शिक्षा शाखा स्रोतले जनाएको छ । महोत्तरी : गौशाला नगरपालिकाले सामुदायिक विद्यालयमा कार्यरत शिक्षकहरुलाई सरुवा गरेको छ । पहिलो चरणमा एकसाथ ९९ जना शिक्षकलाई सरुवा गरेको हो । नगरपालिकाको कार्यालयका अनुसार शिक्षामा पुर्नताजगी र गुणस्तरीयता प्रदान गर्नका लागि शिक्षक सरुवा गरेको जनाएको छ । नगरपालिकाभरिमा हुने शिक्षक सरुवा प्रक्रिया अब नियमित रुपमा हुने शिक्षा शाखा स्रोतले जनाएको छ । शिक्षक प्रत्यक्ष रुपमा राजनीतिमा उत्रिएपछि क्रमिक रुपमा यहाँका शैक्षिकस्तर कमजोर हुँदै गएकोले नगरपालिकाले सरुवा गरेको नगरप्रमुख डा दिपेन्द्र महतोले जानकारी दिए। वर्षौंदेखि यहाँ शिक्षक सरुवा नहुँदा सामु्दायिक विद्यालयको पठनपाठन प्रभावित हुँदै आएपछि विषयगत मिलान गर्दै नगरभरिमा सरुवा गरिएको नगरप्रमुख डा महतोले जनाएको छ । यहाँका सामुदायिक विद्यालयमा अपुग रहेको दक्ष जनशक्तिलाई पुर्ति गर्न अगामी दिनमा नगरले शिक्षक भर्ना गरी शैक्षिकस्तर सुधार्ने नगरपालिकाको कार्यालयले जनाएको छ ।
श्रीमतीको हत्या गरी फरार रहेका अभियुक्त दुई महिनापछि पक्राउ,काठमाडौं : श्रीमतीको हत्या गरी फरार रहेका एकजना अभियुक्तलाई प्रहरीले पक्राउ गरेको छ। रोल्पा सुनछहरी गाउँपालिका ६ फगामका ३९ वर्षीय गर्भे विक पक्राउ परेका हुन् विकले गत फागुन २० गते श्रीमती २६ वर्षीया केशु विकको हत्या गरी फरार थिए। श्रीमतीको हत्या गरी शव कपिलवस्तु शिवराज नगरपालिका वडा ५ चन्द्रौटास्थित प्रयोगमा नआएको बस गाडीको रिफ्रेस सेन्टर भवनको सेप्टी ट्यांकीमा फ्याँकी फरार रहेका विक दुई महिनापछि पक्राउ परेका हुन्। विकलाई काठमाडौंको सतुंगलबाट पक्राउ गरेको काठमाडौं उपत्यका अपराध अनुसन्धान कार्यालयका सूचना अधिकारी प्रहरी उपरीक्षक रविन्द्र रेग्मीले जानकारी दिए। विकलाई थप आवश्यक कानुनी कारबाहीका लागि वडा प्रहरी कार्यालय चन्द्रौटा कपिलवस्तु पठाइएको छ।
बर्दियामा अनसनरत सांसद गौतमको स्वास्थ्य अवस्था जटिल बन्दै,"गुलरिया : बर्दियाको समग्र विकासका लागि सरकारसँग १५ बुँदे मागसहित बबई नदीको जब्दीघाटस्थित भत्किएको पुलमुनी आमरण अनसनमा बसेका संघीय सांसद संजयकुमार गौतमको स्वास्थ्य अवस्था जटिल बन्दै गएको छ। अनसनको छैठौ दिन पुग्दा शरीरमा तागत मौज्दात सकिएपछि अनसनरत गौतमको स्वास्थ्य अवस्था जटिल बनेको हो। गौतमले खान बन्द गरेपछि शक्ति क्षिण हुँदा शरीरले लिभर, कलेजो, आन्द्रा प्रयोग गरी इनर्जी उत्पादन गर्दा युरिन किटोनको मात्रा शून्य हुनुपर्नेमा बढेर ३ प्लस पुगेको बर्दिया अस्पताल गुलरियाका प्रमुख एवम् गौतमको नियमित स्वास्थ्य परीक्षणमा खटिएका डाक्टर सुभाष पाण्डेयले बताए। उनलाई तत्काल ग्लुकोज चढाउन डा पाण्डेयले सुझाव दिएका छन्। गौतमको ब्लड, पिसाब लगायतको चेकजाँच गर्दा लिभर फंसन बिग्रिएको र युरिन किटोनले नराम्रो संकेत गरेको हुँदा समयमै सजग हुन चिकित्सकीय सुझाव छ। पानी, खाना, कार्बोहाइड्रेटको कमी देखिएको उनले बताए। उनको बर्दिया अस्पताल मार्फत आवश्यक सेवा दिन प्राविधिक कठिनाइ रहेको बताउँदै डाक्टर पाण्डेले खानाको विकल्प खाना हुने बताए। जब्दीघाटको भत्किएको पुलको स्पान लगायतका संरचना हटाई तुरुन्त पुल निर्माण सुरु गर्नुपर्ने, गुलरियामा तटबन्धको बाँकी काम नियमित गर्नुपर्ने, राष्ट्रिय गौरवको बबई सिँचाइ आयोजना तीन वर्षमा पूरा गर्न बजेट सुनिश्चित गर्नुपर्ने, भुरीगाउँ तेलपानी सुर्खेत सडक यसै आर्थिक वर्षदेखि निर्माण सुरु गर्नुपर्ने लगायतका माग छन्। माग पूरा नभएसम्म अनसन जारी रहने उनको भनाइ छ।"
उखुको रकम भुक्तानी नगरेको भन्दै माइतीघरमा धर्ना,"आर्थिक वर्ष २०७१७२ मा सरकारले २५ प्रति क्विन्टल अनुदान उखु किसानलाई दिने निर्णय गरे पनि हालसम्म नपाएको भन्दै अनुदान रकम अविलम्व असुल उपर गराइ कारवाही गर्न माग गर्दै उनीहरुले धर्ना दिएका हुन् । कपिलवस्तु : उद्योगीले उखु किसानको रकम भुक्तानी नगरेको भन्दै कपिलवस्तु किसान संघ तथा उखु किसान संघर्ष समितिले बिहीबार काठमाडौंको माइतीघरमा धर्ना दिएका छन् । आर्थिक वर्ष २०७१७२ मा सरकारले २५ प्रति क्विन्टल अनुदान उखु किसानलाई दिने निर्णय गरे पनि हालसम्म नपाएको भन्दै अनुदान रकम अविलम्व असुल उपर गराइ कारवाही गर्न माग गर्दै उनीहरुले धर्ना दिएका हुन् । त्यस्तै उद्योगले लामो समयदेखि किसानको रकम भुक्तानी नगरेको उनीहरुको गुनासो छ । उनीहरुले सबै उखु किसानलाई अनुदानको व्यवस्था गर्नुपर्ने, कृषि उपजको सरकारले निर्धारण गरेको न्युनतम समर्थन मुल्य अनिवार्य रुपमा पाउने व्यवस्था मिलाउनुपर्ने माग गरेका थिए । त्यस्तै समितिले ट्याक्टर खरिद गर्दा सहुलियत दरमा भन्सार गराइ कृषकले स्वयं ल्याउन पाउने गरी व्यवस्था मिलाउन पनि माग गरेको छ ।"
सगरमाथा आरोहण गर्न आएका भारतीय नागरिकको लेक लागेर मृत्यु,कार्यालयका प्रमुख प्रहरी नायब उपरीक्षक (डिएसपी) दिपक श्रेष्ठका अनुसार सगरमाथा आरोहणका लागि आएकी ज्युसलाई जेठ ३ गते आधार शिविरमा लेक लागेर बिरामी भएपछि हेलिकप्टर मार्फत लुक्ला झारिएको थियो। बैशाख : सगरमाथा क्षेत्रमा लेक लागेर एक भारतीय नागरिकको मृत्यु भएको छ। मृत्यु हुनेमा सगरमाथा क्षेत्र भ्रमणमा आएकी ५९ वर्षीया सुजान लियोपोल्डिना ज्युस रहेकी जिल्ला प्रहरी कार्यालय सोलुखुम्बुले जनाएको छ। कार्यालयका प्रमुख प्रहरी नायब उपरीक्षक (डिएसपी) दिपक श्रेष्ठका अनुसार सगरमाथा आरोहणका लागि आएकी ज्युसलाई जेठ ३ गते आधार शिविरमा लेक लागेर बिरामी भएपछि हेलिकप्टर मार्फत लुक्ला झारिएको थियो। लुक्लाको पासाङ ल्हामु निकोलनिकी अस्पतालमा उपचारको क्रममा उनको बिहीबार बिहान ६ बजे मृत्यु भएको अस्पतालले जनाएको छ। शवको कानुनी प्रक्रिया पूरा गर्ने काम भइरहेको प्रहरीले जनाएको छ।
"बागमती प्रदेशमा लम्पी स्किनको महामारी, २६० पशु मरे","हेटौंडा : बागमती प्रदेशमा लम्पी स्किन रोगको प्रकोप फैलिएको छ । प्रकोपबाट प्रदेशका १३ वटै जिल्लामा गरी कूल २६० वटा पशु मरेका छन् ।पशुचौपायामा घाँटी,पुच्छर,वरिपरिका भाग, पेट, थुनलगायत शरीरका विभिन्न भागमा गिर्खा देखा पर्ने,उच्च ज्वरो आउने,कचेरा लाग्ने,सिगान बग्ने तथा मुखबाट फिज धेरै निकाल्ने र अन्तमा मृत्यु हुने गरेको छ । पशुचौपाया भटाभट मर्न थालेपछि किसान चिन्तित छन् । कृषि तथा पशुपंक्षी विकास मन्त्रालय बागमती प्रदेशको तथ्याङ्क अनुसार प्रदेशका १३ जिल्लामध्ये सबैभन्दा बढी मकवानपुरमा १९७ वटा गाई मरेका छन् । त्यस्तै सिन्धुलीमा ४७,नुवाकोटमा १०, काठमाडौंमा ४ र काभ्रेमा २ वटा गाई मरेको मन्त्रालयका सूचना अधिकारी अनुप अधिकारीले जानकारी दिए । उनका अनुसार लम्पी स्किन रोगबाट सबैभन्दा बढी प्रभावित जिल्ला मकवानपुरमा मात्र ४ हजार ८३५ वटा गाईमा सङ्क्रमण पुष्टि भएको छ । त्यस्तै सिन्धुलीका पशु चौपायामा सो रोगको सबैभन्दा बढी संक्रमण पुष्टि भए पनि क्षति भने कम रहेको छ । सिन्धुलीमा ९ हजार ६३४ वटा गाईमा सङ्क्रमण देखिएको थियो । जसमध्ये ४७ वटा गाई मरेका छन् । काठमाडौंमा ८३ वटा, ललितपुरमा ४० वटा, भक्तपुरमा एउटा, रामेछापमा एक हजार ९६५ वटा, काभ्रेमा ४०० वटा, नुवाकोटमा ३०० वटा, सिन्धुपाल्चोकमा ६ वटा, र चितवनमा एक हजार ६० वटा गाईमा रोगको सङ्क्रमण पुष्टि भएको छ । हालसम्म लम्पी स्किन रोग प्रदेशको १३ मध्ये १० जिल्लामा देखिएको मन्त्रालयले जनाएको छ । धादिङ, दोलखा र रसुवामा भने सो रोगको संक्रमण देखिएको छैन । प्रदेशभित्र तीव्र गतिमा फैलिरहेको लम्पी स्किन रोगको नियन्त्रण गर्न मन्त्रालयले गाई भैँसीको स्वास्थ्य संरक्षण गर्न र दूध उत्पादनमा हुने कमीलाई न्यूनीकरण गर्न विशेष कार्यक्रम सञ्चालन गरिरहेको मन्त्रालयले जनाएको छ । रोगको सङ्क्रमणग्रस्त क्षेत्रमा तत्काल निःसंक्रमण, उपचारलगायतका नियन्त्रणका कार्यहरू सञ्चालन गर्न विज्ञ केन्द्रमा तत्काल सङ्क्रमण नियन्त्रण टिम गठन गरी परिचालन गरिएको छ । रोग सर्ने जोखिमलाई मध्यनजर गर्दै प्रशासन कार्यालयसँगको समन्वयमा प्रचलित कानुन बमोजिम पशु ढुवानी र ओसारपसार कार्यलाई नियन्त्रण वा निषेध गर्न विज्ञ केन्द्रहरूलाई निर्देशन दिइएको मन्त्रालयले जनाएको छ ।"
श्रीमतीको हत्या गर्ने फरार अभियुक्त पक्राउ,"निजले आफ्नी श्रीमती २६ वर्षीया केशु विकलाई गत फागुन २० गते हत्या गरी कपिलवस्तुको शिवराज नगरपालिका५, चन्द्रौटास्थित प्रयोगमा नआएको गाडीको रिफ्रेस सेन्टर भवनको सेफ्टी ट्याङ्कीमा फ्याँकी गर्भे फरार रहेका थिए। काठमाडौं : काठमाडौं उपत्यका अपराध अनुसन्धान कार्यालयको प्रहरी टोलीले श्रीमतीको हत्या गरी फरार रहेका एक अभियुक्तलाई चार महिनापछि पक्राउ गरेको छ। पक्राउ पर्नेमा रोल्पाको सुनछहरी गाउँपालिका६ फगाम घर भएका ३९ वर्षीय गर्भे विक रहेका छन्। निजले आफ्नी श्रीमती २६ वर्षीया केशु विकलाई गत फागुन २० गते हत्या गरी कपिलवस्तुको शिवराज नगरपालिका५, चन्द्रौटास्थित प्रयोगमा नआएको गाडीको रिफ्रेस सेन्टर भवनको सेफ्टी ट्याङ्कीमा फ्याँकी गर्भे फरार रहेका थिए। श्रीमतीको हत्या गरी फरार रहेका विकलाई उपत्यका अपराध अनुसन्धान कार्यालयको प्रहरी टोलीले काठमाडौंको चन्द्रागिरी नगरपालिका१०, सतुङ्गलबाट पक्राउ गरेको हो। पक्राउ परेका उनलाई आवश्यक कानुनी कारबाहीका लागि आज वडा प्रहरी कार्यालय चन्द्रौटा, कपिलवस्तु पठाइएको उपत्यका अपराध अनुसन्धान कार्यालयका प्रवक्ता तथा प्रहरी उपरीक्षक रवीन्द्र रेग्मीले जानकारी दिए। रासस"
तनहुँमा भालुको आक्रमणबाट एकजना घाइते,तनहुँ :तनहुँको व्यास नगरपालिकामा भालुको आक्रमणबाट एकजना घाइते भएका छन् । घाइते हुनेमा व्यास८ मलपौरेका ३५ वर्षीय गोरे विक रहेका छन् । बिहान पाँच बजे घर नजिकैको मकै बारीमा मकै खान आएको भालु धपाउन जाँदा भालुले विकमाथि आक्रमण गरेको वडाध्यक्ष युवराज गुरुङले जानकारी दिए । आक्रमण लगत्तै भालु भागेको थियो । घाइते विकको स्थानीयवासीले तत्काल उद्धार गरी रिस्तीस्थित स्वास्थ्य चौकी लगिएको थियो । विकलाई थप उपचारका लागि दमौली अस्पताल लगिएको जिल्ला प्रहरी कार्यालयले जनाएको छ । भालुले चिथोर्दा उनको दाहिने आँखाको माथिल्लो भागमा घाउ भएको छ । रासस
अतिक्रमित जग्गामा बनेका घरटहरा भत्काइयो,"उदयपुर : उदयपुरको सदरमुकाम आसपासका क्षेत्रमा सार्वजनिक जग्गाको अतिक्रमण बढ्दै गएपछि त्रियुगा नगरपालिकाले डोजर चलाउन सुरु गरेको छ। नगरपालिकाले जग्गा संरक्षणका लागि पटक पटक सूचना जारी गर्दा समेत बेवास्ता गरेपछि वडा नम्बर १२ त्रिवेणीचौकमा बिहीबार एक दर्जन घरटहरामा डोजर चलाएको हो। सार्वजनिक तथा पर्ती जग्गा अतिक्रमण गरी घर निर्माण गर्ने क्रम नरोकिएपछि डोजर चलाउन बाध्य भएको मेयर वसन्तकुमार बस्नेतले बताए। उनका अनुसार जिल्ला अदालत उदयपुर र उच्च अदालतको आदेश बमोजिम सार्वजनिक जग्गा अतिक्रमण गरी सनावती चौधरी, महाविर चौधरी, प्रमिला चौधरी, निर्मला चौधरी, रमेश चौधरी लगायतले बनाएका साना र ठूला गरी एक दर्जन घरटहरा डोजर प्रयोग गरी भत्काइएको हो। अदालत र जिल्ला प्रशासनले घरटहरा हटाउन आदेश गरेको र नगरपालिकाले सार्वजनिक सूचना जारीगर्दा समेत अटेर गरेपछि बल प्रयोग गर्नुपरेको उनले बताए। अदालतले घरटहरा हटाई सार्वजनिक जग्गा संरक्षण गर्न आदेश गरेको छ, मेयर बस्नेतले भने, अदालतको आदेश कार्यान्वयन गर्नु स्थानीय सरकारको दायित्व भएकाले डोजर लगाइएको हो। जिल्ला अदालत उदयपुरको २०७४ फागुन २० गते र उच्च अदालत विराटनगर अस्थायी इजलास ओखलढुंगाको २०७६ भदौ २४ गतेको प्रतिवादीहरूले करिब ९ कठ्ठा सार्वजनिक जग्गामा बनाएको घर टहरा खाली गर्न आदेश भएकाले जग्गा खाली गरिएको उनले बताए। स्थानीय सरकार सञ्चालन ऐनको दफा ११ बमोजिम सार्वजनिक ऐलानी तथा पर्ती जग्गाको रेखदेख, संरक्षण र उपभोग गर्नु भन्ने अदालतको आदेश बमोजिम जग्गा खाली गरिएको त्रियुगा नगरपालिकाले जनाएको छ। त्रियुगा नगरपालिका४ बगाहा र वडा नम्बर ५ देउरी स्थायी बसोवास भएका केही व्यक्तिले स्थानीयसँगको मिलेमतोमा सार्वजनिक जग्गा अतिक्रमण गरी टहरा बनाएको नगरपालिकाले जनाएको छ। जग्गा अतिक्रमण गरी टहरा बनाउन र किनबेच गर्न सुरु गरेपछि सार्वजनिक स्थानमा बनेका टहरा हटाउन र अतिक्रमित जग्गा फिर्ताको माग गर्दै स्थानीय लक्ष्मी चौधरीले जिल्ला अदालतमा मुद्दा दायर गरेका थिए। दुवै अदालतले सरकारी सम्पत्तिमा प्रतिवादीहरूको हकदावी नपुग्ने भन्दै चौधरीको पक्षमा फैसला गर्दै उक्त जग्गा खाली गर्नगराउन र संरक्षण गर्नुगराउनु भनि फैसला गरेको थियो। खाली जग्गामा नगर कार्यपालिकाले वडा कार्यालय र सहरी विकास कार्यालयको भवन निर्माण गर्ने तयारी गरेको छ। मेयर बस्नेतले सार्वजनिक जग्गा संरक्षण गर्नु स्थानीय सरकारको दायित्व भएकाले अभियान नै सञ्चालन गरी जग्गा संरक्षण गरिने बताए।"
मुक्तिनाथमा लेक लागेर फेरि भारतीय महिलाको मृत्यु,"जोमसोम : मुस्ताङमा (हाईअल्टिच्युड) लेक लागेर एक भारतीय महिलाको मृत्यु भएको छ। भारतको बैङ्लोरदेखि मुक्तिनाथ दर्शन गर्न आएकी ६७ वर्षीया सौभाग्यवतीको लेक लागेर मृत्यु भएको जिल्ला प्रहरी कार्यालय मुस्ताङले जनाएको छ। भारतको बैङ्लोरदेखि २५ जनाको भारतीय दर्शनार्थी टोली हवाई उडानमार्फत बिहीबार बिहान जोमसोम आइपुगेका थिए। उनीहरू जोमसोमबाट बस चढेर मुक्तिनाथ मन्दिर पुगेका थिए। मुक्तिनाथ मन्दिरको १०८ धारामा स्नान गर्दै गर्दा उनी त्यही ढलिन्। उनी श्वासप्रश्वासमा समस्या देखिएका कारण बेहोस भएकी थिइन्। उनलाई ट्याक्सीमा राखेर उपचार गर्न जोमसोम अस्पताल ल्याएपछि चिकित्सकले मृत घोषणा गरेको जिल्ला प्रहरी कार्यालयका सूचना अधिकारी धनबहादुर अधिकारीले जानकारी दिए। घटना बारे अनुसन्धान भइरहेको प्रहरीले जनाएको छ। यता, मृतकका आफन्तहरूले लेक लागेर मृत्यु भएकी महिलाका लागि मुक्तिनाथमा तत्काल अक्सिजन र उपचारको व्यवस्था हुन नसकेको बताएका छन्। उनीहरूले मुक्तिनाथमा अक्सिजन र प्रारम्भिक उपचार हुन नसकेको बताए। मुक्तिनाथमा चालु वर्षको ६ महिनामै ११ जनाको लेक लागेर मृत्यु भइसकेको कार्यालयले जनाएको छ। अस्पतालकी एमडीजीपी डाक्टर मुखिया घलेले पछिल्लो समय लेक लागेर भारतीय पर्यटकको मृत्यु हुने क्रम बढेको बताए। उनका अनुसार कतिपय भारतीय पर्यटकले होल्डिङ नगरी आउने गरेको, स्वास्थ्य परीक्षण नगर्ने र दीर्घरोगका समस्या भएका भारतीय पर्यटकहरूले आवश्यक सजगता अपनाउन नसक्दा लेक लाग्ने समस्या आउने गरेको बताए। मुक्तिनाथ मन्दिर समुन्द्री सतहदेखि ३८ सय मिटरको उचाइमा अवस्थित छ।"
पोर्चुगलमा राहदानी शिविरबाट पाँच करोड राजस्व संकलन,"शिविरबाट दुई हजार तीन सय आठ नेपालीले प्रत्यक्ष दर्ता प्रणालीमार्फत विद्युतीय राहदानी (ईपासपोर्ट) का लागि आवेदन दिएका थिए। लिस्बन : पोर्चुगलमा राहदानीलगायत विभिन्न समस्यामा रहेका नेपालीलाई लक्षित गरी सञ्चालन गरिएको राहदानी सेवा शिविरबाट पाँच करोड २२ लाख रुपैयाँ राजस्व सङ्कलन भएको छ। राजधानी लिस्बनमा करिब एक महिनासम्म सञ्चालन भएको उक्त शिविरबाट सो राजस्व सङ्कलन भएको पोर्चुगलका लागि गैर आवासीय नेपाली राजदूत तथा फ्रान्सका लागि नेपाली राजदूत दीपक अधिकारीले जानकारी दिए। शिविरबाट दुई हजार तीन सय आठ नेपालीले प्रत्यक्ष दर्ता प्रणालीमार्फत विद्युतीय राहदानी (ईपासपोर्ट) का लागि आवेदन दिएका थिए। राहदानी तयार भए पछि अवैतनिक नेपाली महावाणिज्य दूतावास लिस्बनमार्फत सम्बन्धित व्यक्तिलाई उपलब्ध गराइनेछ। राहदानी विभागकी शाखा अधिकृत रञ्जिता दाहाल नेतृत्वको प्राविधिकसहितको टोलीले लिस्बनस्थित अवैतनिक नेपाली महावाणिज्य दूतावासको समन्वय र सहजीकरणमा राहदानी सेवा प्रदान गरेको हो। टोलीमा फ्रान्सको पेरिसस्थित नेपाली राजदूतावासका प्रतिनिधिको समेत सहभागिता रहेको थियो। गत मार्च २९ देखि अप्रिल २५ तारिखसम्म सञ्चालन भएको शिविरबाट टोलीले राहदानीको म्याद सकिएको, क्षति भएको, हराएको, नष्ट भएको र पोर्चुगलमा जन्मेका नेपालीको राहदानी बनाउनका लागि आवेदन फारम सङ्कलन गरेको थियो। परराष्ट्र मन्त्रालयले राहदानी नै नभएका र कागजातसम्बन्धी समस्यामा परेका नेपालीका लागि विशेष व्यवस्था गरेर पोर्चुगलमा शिविर सञ्चालन गरेको र शिविरबाट समस्यामा परेका अधिकांश नेपाली लाभान्वित भएको राजदूत अधिकारीले बताए। 'पछिल्लो समय विभिन्न मुलुक हुँदै युरोप आएका अधिकांश नेपाली पोर्चुगल पस्ने गरेका छन्। त्यसरी पोर्चुगल छिर्ने नेपालीले राहदानी सुरक्षित गर्न नसक्दा त्यहां राहदानीलगायतका कागजातसम्बन्धी समस्या बढ्दै गएको हो', उनले भने, 'विदेशी मुलुकमा राहदानीबिना कुनै पनि कागजी प्रक्रिया सम्भव नै छैन, अझै दूतावास नै नभएका ठाउँमा त झनै समस्या हुन्छ, त्यसैले राहदानी सुरक्षित राख्नका लागि आफैँले सतर्कता र सावधानी अपनाउनुपर्छ।' विद्युतीय राहदानी बनाउन प्राविधिकरुपमा खर्चिलो र झन्झटिलो हुने भएकाले पटकपटक टोली आउन सम्भव नरहेको उल्लेख गर्दै उनले राहदानीलाई सुरक्षितरुपमा जतन गरेर राख्न सुझाव दिए। रासस"
फैसलाको डेढ वर्षपछि पक्राउ,अदालतले दोषी ठहर गरी कैद फैसला गरेपछि फरार रहेका एक जना दोषीलाई नुवाकोटमा प्रहरीले पक्राउ गरेको छ। सजायका लागि पक्राउ परेका युवककलाई कारागार चलान गरिएको छ। नुवाकोट : अदालतले दोषी ठहर गरी कैद फैसला गरेपछि फरार रहेका एक जना दोषीलाई नुवाकोटमा प्रहरीले पक्राउ गरेको छ। सजायका लागि पक्राउ परेका युवककलाई कारागार चलान गरिएको छ। सवारी ज्यान मुद्धामा नुवाकोट जिल्ला अदालत विदुरको २०७८ साल मंसिर २ गतेको फैसला अनुसार ३ महिना कैद सजाय फैसला भई फरार रहेका नुवाकोटकै बेलकोटगढी नगरपालिका ३ का बोधप्रसाद गौतमलाई प्रहरीको विशेष टोलीले पक्राउ गरी नुवाकोट जिल्ला अदालतमा पेश गरेकोमा अदालतले कैसद सजायका लागि कारागार चलान गरेको छ। नुवाकोट जिल्ला अदालतको पत्रअनुसार सजाय भुक्तानका लागि कारागार कार्यालय नुवाकोट पठाइएको प्रहरी नायव उपरीक्षक खगेन्द्रवहादुर खड्काले जानकारी दिए। नुवाकोटमा फरार प्रतिवादी पक्राउ गर्ने अभियान सञ्चालन भइरहेको प्रहरीले जनाएको छ।
"नुवाकोटमा दुर्घटना, युवकको मृत्यु",शिवपुरी गाउँपालिका १ शिवालयमा पाटीभन्ज्याङबाट शेराबगरतर्फ जाँदै गरेको बागमति प्रदेश ०२०३७प १६३० नम्बरको मोटरसाइकल दुर्घटना हुँदा त्यसका चालक सिन्धुपाल्चोकको मेलम्ची नगरपालिका ४ का ४१ वर्षीय विनोद श्रेष्ठको ज्यान गएकको जिल्ला प्रहरी कार्यालय नुवाकोटले जनाएको छ। नुवाकोट : नुवाकोटको पूर्वी भेगमा रहेको शिवपुरीमा मोटरसाइकल दुर्घटना हुँदा चालकको ज्यान गएको छ। मृतकको शव पोष्टमार्टमकका लागि अस्पतालमा राखिएको छ। शिवपुरी गाउँपालिका १ शिवालयमा पाटीभन्ज्याङबाट शेराबगरतर्फ जाँदै गरेको बागमति प्रदेश ०२०३७प १६३० नम्बरको मोटरसाइकल दुर्घटना हुँदा त्यसका चालक सिन्धुपाल्चोकको मेलम्ची नगरपालिका ४ का ४१ वर्षीय विनोद श्रेष्ठको ज्यान गएकको जिल्ला प्रहरी कार्यालय नुवाकोटले जनाएको छ। श्रेष्ठले चलाएको मोटरसाइकल अनियन्त्रित भइ दुर्घटना भएपछि उनी घाइते भएका थिए। उनको उद्धार गरी स्थानीय शिवपुरी आधारभुत अस्पतालमा लगिएको थियो। सोही अस्पतालमा उपचारको क्रममा बुधबार बेलुकी उनको मृत्यु भएको प्रहरीले जनाएको छ।
अनुसन्धान छिटो सक्न प्रहरीलाई दबाब,"काठमाडौं : भुटानी शरणार्थी प्रकरणमा पक्राउ परेका बालकृष्ण खाँण र टोपबहादुर रायमाझीसहित १४ जनालाई थप तीन दिन हिरासतमा राख्न म्याद थप भएको छ। जिल्ला अदालत काठमाडौंले बुधबार उनीहरूलाई हिरासतमा राख्नको लागि तीन दिनको म्याद थप गरेको हो। जिल्ला प्रहरी परिसर काठमाडांैका प्रवक्ता सीताराम रिजालका अनुसार यस प्रकरणमा पक्राउ परेका आरोपीहरूको बयान नसकिएको कारण प्रहरीले म्याद थपको लागि जिल्ला अदालतमा निवेदन दिएको थियो। अनुसन्धान सकेर प्रतिवेदन बुझाउनका लागि प्रहरीलाई थप केही दिन चाहिने रिजालले जानकारी दिए। यस प्रकरणमा सबैभन्दा पहिले गत चैत १२ गते प्रहरीले केशव दुलाल, पाँचथरका टंक गुरुङ र ललितपुर घर भएका सानु भण्डारीलाई पक्राउ गरेको थियो। उनीहरूसहित १४ जनाविरुद्ध संगठित अपराध र ठगी मुद्दामा प्रहरीले अनुसन्धान गरिरहेको छ। संगठित अपराधमा ६० दिनभित्र अदालतमा मुद्दा दर्ता गर्नुपर्ने कानुनी प्रावधान छ। सुरुमा पक्राउ परेका आरोपीहरूसहित पछि पक्राउ परेकाको पनि एकैपटक म्याद मिलान हुने प्रवक्ता रिजालले बताए। प्रहरी स्रोतका अनुसार अनुसन्धान प्रतिवेदन अन्तिम अवस्थामा पुगेको छ। राय लेख्न बाँकी छ। प्रहरीमा आत्मसर्मपण गरेका कांग्रेसका पूर्व सांसद आङ्टावा शेर्पाको बयान र सोधपुछ बाँकी नै छ। यस प्रकरणमा खाँण, रायमाझीरहित बहालवाला सचिव टेकनारायण पाण्डे, सुरक्षाविज्ञ इन्द्रजित राई, रायमाझीका छोरा सन्दीप रायमाझीसहित १४ जना हिरासतमा छन्। २ जना फरार छन्। प्रहरी स्रोतका अनुसार अनुसन्धान प्रतिवेदन अन्तिम अवस्थामा पुगेको छ। राय लेख्न बाँकी छ।"
विशेष प्रहरी भन्दै व्यवसायीलाई धम्क्याउने चारजना पक्राउ,"भरतपुर महानगरपालिका१२ मालपोत चोकको प्रिन्टिङ प्रेसमा कार्यरत थापाले नक्कली विशेष प्रहरीको परिचय पत्र बनाउने गरेको खुलेको छ । उनीहरुले केन्द्रीय अनुसन्धान ब्यूरोको परिचयपत्र समेत बनाएको कार्यालयले जनाएको छ । चितवन : चितवनमा आफूलाई विशेष प्रहरी भनेर परिचय पत्र देखाउँदै हिँड्ने चार जनालाई प्रहरीले पक्राउ गरेको छ । पक्राउ पर्नेमा भरतपुर महानगरपालिका५ का २२ वर्षीय खुमबहादुर थापा, राप्ती नगरपालिका८ का १९ वर्षीय सच्चीन ज्ञवाली, रत्ननगर नगरपालिका५ का २३ वर्षीय सञ्जीवकुमार मिश्र र खैरहनी नगरपालिका१३ का २४ वर्षीय सुजन सिलवाल रहेका छन् । उनीहरुलाई खैरहनी नगरपालिका र भरतपुर महानगरपालिकाबाट पक्राउ गरिएको जिल्ला प्रहरी कार्यालयका प्रमुख प्रहरी उपरीक्षक रामेश्वर कार्कीले जानकारी दिए । आफू विशेष प्रहरी भन्दै सामाजिक सञ्जालमा कुरा गर्ने तथा व्यवसायीलाई धम्क्याउने गरेको पाइएको उनले बताए। भरतपुर महानगरपालिका१२ मालपोत चोकको प्रिन्टिङ प्रेसमा कार्यरत थापाले नक्कली विशेष प्रहरीको परिचय पत्र बनाउने गरेको खुलेको छ । उनीहरुले केन्द्रीय अनुसन्धान ब्यूरोको परिचयपत्र समेत बनाएको कार्यालयले जनाएको छ । पक्राउ परेका चारैजनालाई जिल्ला अदालतबाट म्याद थप गरी अनुसन्धान सुरु गरिएको एसपी कार्कीले बताए। उनीहरुलाई मुलुकी अपराध संहिताको लिखदसम्बन्धी कसुरमा म्याद थप गरिएको छ । सो मुद्दामा सात वर्षसम्म कैद र ७० हजारसम्म जरिवानाको व्यवस्था छ । रासस"
पश्चिमी र स्थानीय वायुको प्रभाव : बिहानैबाट भारी वर्षा,"काठमाडौं : काठमाडौं उपत्यकामा बिहानैबाट भारी वर्षा भएको छ। नेपालमा पश्चिमी र स्थानीय वायुको सामान्य प्रभाव रहेको मौसम पूर्वानुमान महाशाखाले जनाएको छ। बिहीबार दिउँसो देशको पहाडी भूभागमा आंशिकदेखि सामान्य बदली रही बाँकी भूभागमा मौसम सामान्यतया सफा रहनेछ। कोशी प्रदेश, बागमती प्रदेश, गण्डकी प्रदेशका केही स्थानहरूमा तथा बाँकी प्रदेशका पहाडी भूभागका थोरै स्थानहरूमा मेघगर्जनचट्याङ्गसहित हल्का वर्षाको सम्भावना रहेको बिहीबार बिहान जारी मौसम पूर्वानुमान बुलेटिनमा उल्लेख छ। राती कोशी प्रदेशका थोरै स्थानहरूमा र गण्डकी प्रदेशका पहाडी भूभागका एकदुई स्थानमा मेघगर्जनचट्याङ्गसहित हल्का वर्षाको सम्भावना रहेको छ। शुक्रबार कोशी प्रदेशलगायत देशको पहाडी भूभागमा आंशिकदेखि सामान्य बदली रही बाँकी भूभागको मौसम सामान्यतया सफा रहनेछ। कोशी प्रदेश, बागमती प्रदेश र गण्डकी प्रदेशका केही स्थानहरूमा तथा बाँकी प्रदेशका पहाडी भूभागका थोरै स्थानहरूमा मेघगर्जनचट्याङ्ग सहित क्षणिक वा हल्का वर्षाको सम्भावना रहेको बुलेटिनमा उल्लेख छ। शनिबार पहाडी भूभागका केही स्थानहरूमा मेघगर्जनचट्याङ्गसहित हल्का वर्षाको सम्भावना रहेको छ। कोशी प्रदेश र गण्डकी प्रदेशका पहाडी भूभागका थोरै स्थानहरूमा मेघगर्जनचट्याङ्गसहित हल्का वर्षाको सम्भावना रहेको महाशाखाले जनाएको छ।"
