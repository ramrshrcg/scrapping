शीर्षक,विवरण
लाइसेन्सको लाइन,"नागरिकलाई जतिसम्म दुहुन सकिन्छ, दुहुने भन्ने प्रवृत्तिको राजनीति मुलुककै लागि श्राप हो। नियुक्तिलगत्तै प्रधानमन्त्री पुष्पकमल दाहालले सरकारी कार्यालयको सेवा लिँदा लाइन घटाउने र अनलाइन सेवा दिने भनेका थिए। पासपोर्टको लाइन त्यति बेला अलि मुखर भएर आएको थियो। त्यसको केही हदसम्म सम्बोधन पनि भयो। सेवाग्राहीले लाइन लाग्नु नपर्ने सरकारी कार्यालय बिरलै होलान्। सबैभन्दा धेरै ठूलो लाइनचाहिँ सवारीचालक अनुमतिपत्र (ड्राइभिङ लाइसेन्स)का लागि लाग्नुपर्छ। कार्यालयमै उभिएर लाइन लाग्नुपर्ने त हुँदै हो, लाइसेन्सका लागि आवेदन दिन पनि ठूलो लाइन पंक्तिबद्ध छ। तर, पालो पाउन भने मुस्किल। त्यो पनि अनलाइन आवेदन भनिन्छ। अनलाइनबाट सर्वसाधारणले लाइसेन्सको आवेदन भर्नै सक्दैन। बरु बिचौलियालाई पैसा खुवाए आवेदन भरिन्छ। त्यो पनि पालो आउन महिनौं कुनुपर्छ। तै लाइसेन्सको परीक्षा दिन पाएका र उत्तीर्ण भएकाले पनि सक्कली तुरुन्तै लाइसेन्स पाउँदैनन्। त्यसका लागि पनि फेरि लाइनै हुन्छ। महिना होइन, वर्ष नै कुर्नु पर्छ। एक वर्षले मात्रै पनि पर्खेरसमेत नपाइन सक्छ। एक वर्षदेखि स्मार्ट लाइसेन्स नपाउनेको संख्या ८ लाख बढी छ। यो देशभरको संख्या हो। यातायात व्यवस्था विभाग नै भन्छ महिनामै १ लाख २५ हजार थान स्मार्ट लाइसेन्सको माग छ। २०७२ सालदेखि स्मार्ट लाइसेन्सको अवधारणा ल्याएको विभागले त्यसलाई हौवामात्रै बनायो। बरु म्यानुअल लाइसेन्स लिन यति साह्रो महाभारत थिएन। स्मार्ट लाइसेन्सको नाममा जुन कार्ड दिइन्छ, त्यसलाई पढ्ने मेसिन ट्राफिक प्रहरीसँग हुँदैन। नाममात्रैको त्यही स्मार्टको सेवाचाहिँ सामन्ती युगको जस्तो छ। सवारी चलाउन जानेर परीक्षा दिन्छुभन्दा पनि नपाइने। कथम् पाइहाले पनि परीक्षा उत्तीर्ण गर्दासमेत लाइसेन्स नपाइने। जब लाइसेन्स हुँदैन, तब सवारी चलाउन पाइन्न। भनेको ठाउँमा पुग्न आफ्नो साधन प्रयोग गर्न पाइन्न। नागरिक बन्दी बन्छ। रोजगारी गर्न चाहनेलाई पनि लाइसेन्स नभई नहुन थालेको छ। राज्य भने न रोजगारी दिन्छ न आफैं रोजगारी खोजेर खान्छु भन्नेलाई लाइसेन्स। लाइसेन्सलाई रकेट साइन्स बनाएको राज्य प्रणालीले हो। स्मार्ट लाइसेन्स छपाइ गर्ने कमसल र कम क्षमताका मेसिन प्रयोग गर्नु, त्यसको ठेक्कामा सेटिङ मिलाउनुजस्ता गोरखधन्दा बन्द नभएकैले नागरिकले सास्ती बेहार्नु परेको हो। त्यसैलाई संरक्षण गरिबस्ने राजनीतिक नेतृत्वचाहिँ थेत्तर छ। त्यो यति निगुर्नी छ कि यातायात प्रदेशको अधिकार हुँदाहुँदै लाइसेन्सको प्रणाली आफ्नै मुठीमा राखेर बसेको छ। नागरिकलाई सुखभन्दा अल्झाउन कसरी दिन सकिन्छ भन्ने ध्याउन्नमा छ। नागरिकलाई जतिसम्म दुहुन सकिन्छ, दुहुने भन्ने प्रवृत्तिको राजनीति मुलुककै लागि श्राप हो।"
हिमाल र पहाडका जनसंख्या ओरालो लाग्दै,"काठमाडौं : हिमाल र पहाडका जिल्लामा खेती योग्य जमिन बाँझो भेटिन्छ भने घरहरू सुनसान। बिक्री हुने स्थानमा बेचेर बसाइँ सर्ने र नबिक्नेमा त्यसै छाडेर हिँड्ने क्रमले हिमाली र पहाडी जिल्लामा जनसंख्या घट्दो क्रममा छ। यसको प्रभाव तराईका जिल्लाहरूमा देखिँदैछ। तराईका खेतीयोग्य जमिननै घरले भरिँदैछन्। जनसंख्या चाप बर्सेनि बढ्दो क्रममा छ। पछिल्लो जनगणनाको तथ्यांकले पनि हिमाल र पहाड रित्तिँदै गएको देखाउँछ। विज्ञ भन्छन्, यसको असर सामाजिक र राजनीतिक दुवैतर्फ पर्छ। द्वन्द्व नै निम्तने खतरा हुन्छ। यसरी तराईमा जनसंख्याको चाप बढ्न थालेको विगत सात दशकको तथ्यांकले देखाउँछ। नागरिकको आधारभूत आवश्यकता हिमाल र पहाडका जिल्लामा भन्दा तराईका जिल्लामा सहज रूपले पूरा हुने भएकाले तराईमा चाप बढ्दो क्रममा रहेको हो। मुख्यतः शिक्षा, स्वास्थ्य र सञ्चारको पहुँच रहेका तराईका स्थानमा जनसंख्या बाक्लो छ। राष्ट्रिय जनगणना २०७८ को नतिजाअनुसार ३५ प्रतिशत भूगोल ओगटेको हिमाली प्रदेशमा ६०८ प्रतिशत जनसंख्या छ। ४२ प्रतिशत क्षेत्रफल ओगटेको पहाडी प्रदेशमा ४०१६ प्रतिशत जनसंख्या हुँदा २३ प्रतिशत भूगोल ओगटेको तराईमा ५३६ प्रतिशत जनसंख्या छ। जनगणनाको तथ्यांकअनुसार २०६८ सालदेखि ०७८ सम्ममा हिमाली क्षेत्रको जनसंख्या वृद्धिदर ऋणात्मक छ। पहाडको वृद्धिदर एकदम न्यून छ भने तराईको जनसंख्या वृद्धिदर सन् १९५२५४ मा हिमाल र पहाडको जनसंख्या ६४८ थियो। त्यस समय तराईको जनसंख्या ३५२ प्रतिशतमा मात्रै थियो। सन् २००१ मा हिमाल र पहाडको जनसंख्या घटेर ४६३९ प्रतिशत पुग्दा तराईको जनसंख्या ५३६३ प्रतिशत पुग्यो। नेपालका ३४ वटा हिमाली र पहाडी जिल्लाको जनसंख्या वृद्धिदर नै ऋणात्मक छ। संवैधानिक व्यवस्थाअनुसार कुनै पनि जिल्लाको जनसंख्या घट्नु वा बढ्नुले सिधै राजनीतिलाई पनि असर गर्छ। यसरी नेपालको हिमाली र पहाडी क्षेत्रमा निरन्तर भइरहेको जनसंख्या क्षतिले भविष्यमा राजनीतिक र सामाजिक द्वन्द्व निम्त्याउन सक्नेमा विज्ञहरू चिन्ता व्यक्त गर्छन्। त्रिभुवन विश्वविद्यालय जनसंख्या अध्ययन केन्द्रीय विभागका प्रमुख प्राडा योगेन्द्रबहादुर गुरुङ २०४७ सालपछि नेपालमा जनसंख्या र बसाइँसराइ व्यवस्थित गर्ने नीतिप्रति सरकार उदासीन हुँदा जनसंख्याको असन्तुलित वितरणको समस्या बढ्दै गएको बताउँछन्। हामीले संघीयताको अभ्यास त गर्यौं। तर, अधिकार र सेवाको विकेन्द्रीकरण गरेनौं गुरुङले भने, सानोतिनो काम गर्न पनि मान्छे काठमाडौं मै आउनुपर्ने भएपछि मान्छे किन गाउँतिर बस्छ त ? राजनीतिक दलहरूले आफ्नो मूल एजेन्डामा जनसंख्यालाई राख्नुपर्ने गुरुङको सुझाव छ। हिमाली र पहाडी जिल्ला रित्तिने, मधेसमा जनसंख्याको बोझ थपिने क्रमले भविष्यमा निर्वाचन क्षेत्र बाँडफाँडको कुरा आउँछ। पालिकाहरूमा जाने स्रोत साधनको कुरा आउँछ गुरुङले भने, जनसंख्याको आधारमा बाँडिने स्रोत साधनका कारण कुनै भूगोलले हेपिएको महसुस गर्छन्। नयाँ द्वन्द्वको बिजारोपण यस्तै विषयबाट हुन सक्छ। प्राडाकेशवप्रसाद अधिकारी हिमाल र पहाड रित्तिनु चिन्ताको विषय भए पनि तराईको घना जनसंख्या आन्तरिक बसाइँसराइ मात्र हो कि अरू पनि कारण छन् त्यसको खोजी गर्नुपर्ने बताउँछन्। अहिलेको समय पावर विथ नम्बरको छ अधिकारीले भने, यो असन्तुलनलाई गम्भीर रूपमा नलिँदा भोलि नीति निर्माण गर्ने ठाउँमा एउटा भूगोलको बाहुल्यता हुँदा अरू भूगोलले अन्याय भएको महसुस गर्नेतर्फ सचेत हुन जरुरी छ। त्रिविका सहप्राध्यापक डापदमप्रसाद खतिवडा राजनीति जनताका लागि गरिएको भए पनि जनताको अवस्थाका बारेमा दलका नेताहरूलाई कम जानकारी भएको बताउँछन्। जनसंख्या वितरणको अवस्था यस्तै रहे अबको २० वर्षपछिको दृश्य कस्तो होला ? खतिवडाले प्रश्न गर्दै भने त्यसबेला नेपालको सांसदको दृश्य कस्तो होला ? पहाडी र हिमाली भूगोलका समस्या बोकी दिने मानिस कति होलान् ? यस विषयमा दलहरू गम्भीर हुनै पर्छ। जनसंख्यासम्बन्धी जानकार चेतन अधिकारी असन्तुलित जनसंख्या वितरणका कारण पत्ता लगाएर त्यसको निराकरण नगरिए केही दशकमा नै नेपालमा नयाँनयाँ प्रकारका द्वन्द्वहरू देखिने बताउँछन्। भन्छन्, जनसंख्या वितरणको यो असन्तुलन भनेको राज्यका स्रोत, साधनको असन्तुलित वितरणको परिणाम हो, अधिकारीले थपे, हिमाल र पहाडमा मानिसहरूलाई चाहिने आवश्यक गुणस्तरीय सुविधाहरूको अभाव भयो। त्यसको सहज उपलब्धता तराईतिर भयो। त्यसैले मानिसको आकर्षण पनि मैदानी भूभाग नै भयो। अन्नको भण्डारको रूपमा रहेको तराईमा घना जनसंख्या, अव्यवस्थित बसोबास, तीव्र सहरीकरणले खेतीयोग्य जमिन नासिँदै गएको अधिकारीले तयार पारेको कार्यपत्रमा उल्लेख छ। पहाड र हिमालमा मानिस नभएर खेतबारी बाँझिने, तराईमा मानिस धेरै भएर खेती गर्ने जमिन बाँकी नरहने स्थिति देखिँदैछ कार्यपत्रमा भनिएको छ। जनसंख्या घट्दै जाँदा पहाड र हिमालमा निर्वाचन क्षेत्र पनि घट्दै जाने, त्यहाँबाट सांसद र सरकारमा हुने प्रतिनिधित्व पनि घट्दै जाने र समग्रमा त्यस क्षेत्रका जनताको राज्यको शक्ति र स्रोतसँग पहुँच कमजोर हुँदै जाने भएकाले मूलधारको राजनीतिले यसलाई गम्भिर रूपमा लिनुपर्ने अधिकारी बताउँछन् ।"
डिजिटल कारोबारमा बढ्दो ठगी,"अनधिकृत व्यक्तिले ग्राहकको मोबाइल बैंकिङइन्टरनेट बैंकिङकनेक्ट आईपिएसवालेट जस्ता विद्युतीय भुक्तानीका साधनको पासवर्ड रिसेट गरी ग्राहकको खातामा आफ्नो पहुँच पुर्याई ग्राहकको खाताबाट विभिन्न बैंक तथा वित्तीय संस्था एवम् वालेटमा रकमान्तर गर्ने प्रवृत्ति बढेको राष्ट्र बैंकले जनाएको छ। काठमाडौं : बैंक तथा वित्तीय संस्थाको कर्मचारी भन्दै अपरिचित व्यक्तिले ग्राहकको विवरण फोनबाट मागेर खाता ह्याक गरी रकम चोर्ने घटना बढ्न थालेको छ। यसर्थ विद्युतीय भुक्तानी उपकरण प्रयोगमा आम सर्वसाधारण बढी सचेत हुनुपर्ने भएको छ। नेपाल राष्ट्र बैंकले यस्तो घटनाको गुनासो आएका र पछिल्लो समय डिजिटल बैंकिङमा यस्ता कारोबारमा ठगी गर्नेहरू देखिएको जनाएको छ। अनधिकृत व्यक्तिले ग्राहकको मोबाइल बैंकिङइन्टरनेट बैंकिङकनेक्ट आईपिएसवालेट जस्ता विद्युतीय भुक्तानीका साधनको पासवर्ड रिसेट गरी ग्राहकको खातामा आफ्नो पहुँच पुर्याई ग्राहकको खाताबाट विभिन्न बैंक तथा वित्तीय संस्था एवम् वालेटमा रकमान्तर गर्ने प्रवृत्ति बढेको राष्ट्र बैंकले जनाएको छ। विगत केही समयदेखि अनधिकृत व्यक्तिले बैंक तथा वित्तीय संस्था, भुक्तानी सेवा प्रदायकको कर्मचारी भन्दै सर्वसाधारणको गोप्य विवरण मागेर खाताको रकम चोर्ने काम भएकोले यसमा चनाखो हुन नेपाल राष्ट्र बैंकले अनुरोध गरेको हो। राष्ट्र बैंकसमक्ष यस्तो गुनासो आएपछि बिहीबार सूचना जारी गर्दै आफ्ना विवरण सुरक्षित राख्न सजग गरिएको भुक्तानी प्रणाली विभागका कार्यकारी निर्देशक गुरुप्रसाद पौडेलले बताए। ठगीमा संलग्न व्यक्तिले कर्मचारी भन्दै ग्राहक पहिचान (केवाइसी) सम्बन्धी विवरण अध्यावधिक गर्न सम्बन्धित ग्राहकबाट वन टाइम पासवर्ड (ओटिपी) अर्थात निश्चित अंकको नम्बर वा नम्बर उल्लेख भएको म्यासेज जस्ता विवरण माग्ने गरेको बुझिएकोले यसमा सजग हुनुपर्ने र कार्यकारी निर्देशक पौडेलको भनाइ छ। डिजिटल बैंकिङमा यस्ता खालका घटना हुनसक्ने उनले बताए। पौडेलकाअनुसार १२ वटा घटना भएकाले यसलाई आधार मानेर फेरी यस्ता ठगी प्रवृत्ति बढ्न नपाओस् भनेर सर्वसाधारणलाई सचेत गर्न खोजेको हो। अपरिचित व्यक्तिले सर्वसाधारणलाई बैंकको कर्मचारी भनेर परिचय दिँदै तपाईंको केवाइसी अपडेट गर्नुपर्यो जन्म मिति भन्नुस् त भनेर सोधेको। त्यसपछि तपाईको मोवाईलमा एउटा नम्बर आएको छ त्यो भन्नुस त भनेर तत्कालै ह्याक गरेर खातावालाको नामबाट अपरिचित व्यक्तिले पैसा ट्रान्सफर गरिदिएको गुनासो आयो, केन्द्रीय बैंकमा यस्तो गुनासो आएको बताउँदै उनले अन्नपूर्णसँग भने, यसर्थ कुनै खालका संवेदनशील सूचनाहरू बैंक तथा वित्तिय संस्थाले फोनबाट माग्दैनन्। त्यसैले कसैले पनि फोनबाट जन्म मिति, केवाइसीका विवरण, ओटिपी नम्बरहरू मागे ती फ्रड हुन्। यस्ता सुचनाहरू नदिन राष्ट्र बैंकले पटक पटक सजग गराइरहेको छ। यस्ता ठगीबाट जोगिनका लागि अपरिचित व्यक्तिले माग गरेको कुनै पनि सूचनाहरू उपलब्ध नगर्नुनगराउनु हुन सम्बन्धित सबैमा जानकारी गरिएको हो। कसैले यस प्रकारका घटना घटाएमा वा घटाउनका लागि उत्प्रेरित गरेमा सो को जानकारी तत्कालै सम्बन्धित सेवा प्रदायक संस्था तथा यस बैंकको वित्तीय ग्राहक संरक्षण पोर्टलमा दर्ता गराउन सकिन्छ। भुक्तानीसम्बन्धी कार्य गर्न अनुमतिपत्र प्राप्त संस्थाहरूले यस्ता अवाञ्छित गतिविधिलाई सूक्ष्म रूपमा निगरानी गर्न समेत राष्ट्र बैंकले ध्यानाकर्षण गरेको छ।"
गर्मीले धानका ब्याड चिराचिरा,परासी : खडेरीका कारण नवलपरासीका किसानले लगाएको धानका बिउ सुक्न थालेका छन्। अत्यधिक गर्मीसँगै परेको खडेरीले किसानले राखेको धानको ब्याड चिराचिरा पर्न थालेका हुन्। यसले किसानलाई चिन्तित बनाएको छ। पानी नपरे पनि जिल्लाका अधिकांश किसानले धानको बिउ राखिसकेका कृषि ज्ञान केन्द्र परासीका प्रमुख सन्तोष चौधरीले बताए। पानी नपरेर चिन्तित बनेका किसानले पम्पसेटबाट सिँचाइ गरेर धानको बिउ राखेका हुन्। पानी नपरेकाले केही किसानले ब्याडमा पम्पसेटबाटै पानी लगाएका छन्। तर गर्मीसँगै परेको खडेरीले चापाकालसमेत सुक्न थालेपछि ब्याडमा पानी राख्न समस्या भएको चौधरीले सुनाए। अधिकांश किसानले पम्पसेटबाटै सिँचाइ गर्दै आएका छन्। अहिले ५० प्रतिशतभन्दा बढी चापाकलमा पानी सुकिसक्यो। सिँचाइ गर्न नपाउँदा ब्याड चिराचिरा पर्न थालेका छन्। चौधरीले भने। पाँच दिनदेखि परासी क्षेत्रको तापक्रम ४२ देखि ४३ डिग्रीसम्म पुगेको छ। जिल्लाको कुल ४१ हजार हेक्टर खेतीयोग्य जमिनमध्ये २१ हजार हेक्टरभन्दा बढी क्षेत्रफलमा धानखेती हुँदै आएको छ। विगतका वर्षहरूमा सामान्य पानी परेपछि जेठको अन्तिम साताबाट धान रोपाइँ सुरु हुने गरेको थियो। तर अहिले पानी पर्ने छाँट नदेखिएकाले यस वर्ष उक्त समयमा रोपाइँ सुरु हुन नसक्ने र धान उत्पादनमा समेत कमी आउन सक्ने कृषि ज्ञान केन्द्रले जनाएको छ।
यूएसएआईडीको कृषि उच्च शिक्षा कार्यक्रम,"चितवन : कृषिमा आधुनिकीकरण र उद्यमशीलतामा चलायमान बनाउन चितवनको कृषि तथा वन विश्वविद्यालयमा कृषि उच्च शिक्षाको कार्यक्रम सुरुवात गरिएको छ। अमेरिकी दातृ निकायले विश्वविद्यालयसँगको साझेदारीमा युूएसएआईडी कृषि उच्च शिक्षा कार्यक्रम सुरु गरेको हो। शैक्षिक, अनुसन्धान र विस्तारको क्षमतालाई सुदृढ गरेर नेपालको कृषि रूपान्तरणमा कृषिका विद्यार्थीलाई उद्यमशील बनाउन कार्यक्रम सुरुवात गरिएको नेपालका लागी यूएसएआइडीका प्रोजेक्ट डाइरेक्टर प्राध्यापक डा नरकाजी गुरुङले बताए। कृषि विश्वविद्यालयको पाठ्यक्रमलाई सुधार गरेर अन्तर्राष्ट्रियस्तरको उच्चशिक्षा एवं प्रतिस्पर्धी विद्यार्थी उत्पादन गर्ने उद्देश्यले कार्यक्रम सुरु गरिएको डा गुरुङको भनाइ छ। विद्यार्थीलाई रोजगार बनाउने हो। कृषि पढेपछि काम माग्ने होइन काम दिने क्षमताको बनाउने हो, डा गुरुङले भने, सीप सिकाएर उद्यमशीलता बनाउने पाठ्यक्रम हुनेछ। अब जागिर खोज्ने होइन जागिर दिने अवस्थामा विद्यार्थी पुर्याउने हो। उनले किसानको आवश्यकता अनुसारको जनशक्ति उत्पादन गर्न टेवा पुग्ने दाबी गरे। कृषिका विद्यार्थी विदेश पलाएन हुने अवस्था छ। उनीहरूलाई स्वदेशमा उच्च शिक्षा अध्ययन, अनुसन्धान र उद्यमशीलता विकासमा प्रोत्साहन गर्न साझेदारी गरिएको छ। कृषि र वन विज्ञान शिक्षामा सैद्धान्तिकभन्दा पनि अनुसन्धानबाट आएका व्यावहारिक ज्ञानको पठनपाठनमा केन्द्रित गरिने बताइएको छ। महिलाका लागि पनि कार्यक्रम लक्षित गरिएको छ। कृषि तथा वन विज्ञान विश्वविद्यालयका उपकुलपछि डा पुण्यप्रसाद रेग्मीले भने कार्यक्रमले विद्यार्थीको उद्यमशीलतामा प्रभाव पर्ने दाबी गरेका छन्। पुरानै शैलीको पाठ्यक्रमले कृषिको आधुनिकीकरणमा सोचे अनुसारको प्रभाव परेन। अब केही फरक पक्कै हुनेछ, उनले भने, अन्य देशको अनुभव र हाम्रा कृषिको अनुसन्धान र शिक्षण विधिलाई सुदृढीकरण गरी कृषि तथा वन विश्व विद्यालयको क्षमता अभिवृद्धि र दक्ष जनशक्ति उत्पादनका लागि पाँच वर्षीय योजना अघि बढेको हो। यूएसएआईडीले अमेरिकाको टस्किगी विश्वविद्यालयलाई नेपाली साझेदार सत्गुरु इन्कर्पोरिटेडसँग सहकार्य गरिएको छ। यूएसएआईडीका एजेन्सी काउन्सेलर क्लिन्टन ह्वाइटले कृषि उच्च शिक्षाको सुरुवातले उत्साहित भएको बताए। यो साझेदारीले सबलता, अनुभव र विज्ञताको एक अद्वितीय संग्रह ल्याउनेछ, क्लिन्टनले भने, कृषि अनुसन्धान तथा विस्तारको सुदृढीकरणमा योगदान पुर्याउनेछ।"
फेवातालमा चिनियाँ ड्रागन रेस,"पोखरा : पर्यटकीय सहर पोखरामा असार ८ र ९ गते नेपालचीन मैत्री ड्रागन बोट रेस फेस्टिभल हुने भएको छ। यस फेस्टिभलका लागि आठ वटा चिनियाँ डुंगा पोखरा ल्याएर प्रतिस्पर्धाका लागि प्रशिक्षण भइरहेको छ। ड्रागन बोट रेस फेस्टिभलमा चीनबाट सहभागी टोली सोझै पोखरा अन्तर्राष्ट्रिय विमानस्थलमा आउने भएको छ। चीन सरकारको ऋण सहयोगमा बनेको पोखरा अन्तर्राष्ट्रिय विमानस्थल सञ्चालनमा आएको ६ महिनापछि पहिलो पटक विदेशबाट अन्तर्राष्ट्रिय उडानका रूपमा चीनबाटै पोखरा विमानस्थलमा जहाज अवतरण हुन लागेको हो। पोखरा अन्तर्राष्ट्रिय विमानस्थलमा चिनियाँ पाहुना लिएर छेन्दुक सहरबाट असार ६ गते विमान आउन लागेको हो। सिचुवान एयरलाइन्सको एयरबस ३१९ विमान पोखरा अन्तर्राष्ट्रिय विमानस्थलमा अन्तर्राष्ट्रिय उडानका रूपमा पहिलोपटक पोखरा अन्तर्राष्ट्रिय विमानस्थलमा अवतरण गर्न लागेको हो। नेपाल पर्यटन बोर्ड, नेपालस्थित चिनियाँ दूतावास र पोखरा महानगरपालिकाको आयोजनामा फेस्टिभल हुन लागेको हो। पोखरा पर्यटन परिषद् र चाइना ओभरसिज एसोसिएसन महोत्सवको सहआयोजक हुन्। नेपाल पर्यटन बोर्डका प्रमुख कार्यकारी डा धनञ्जय रेग्मीले महोत्सवले चिनियाँ पर्यटकको अगमन बढ्ने विश्वास व्यक्त गरे। कोभिडपछि चिनियाँ पर्यटक आगमन सुरु भइरहेको अवस्थामा हुन गइरहेको चिनियाँ महोत्सवले ठूलो संख्यामा चिनियाँ पर्यटक आउने गरी पर्यटन प्रवद्र्धन हुने छ, उनले भने। गत जनवरी १ देखि सञ्चालनमा आएको पोखरा अन्तर्राष्ट्रिय विमानस्थलमा पहिलोपटक अन्तर्राष्ट्रिय उडानसमेत महोत्सवमै आउने पर्यटकलाई चीनबाट ल्याएर हुने भएकाले अन्तर्राष्ट्रिय उडानका लागि पनि ढोका खोल्ने डा रेग्मीले बताए। नेपालका लागि चिनियाँ दूतावासका डेपुटी चिफ अफ मिसन वाङ सिनले पोखरामा हुने यो फेस्टिभलले नेपाल र चीनबीचको सम्बन्धमा नयाँ अध्याय थपिने बताए। फेस्टिभलमा नेपाल र चीनका गरी एक सय २० जना प्रतियोगीको सहभागिता रहने जनाइएको छ। दुई सय र पाँच सय मिटरमा गरी दुई भागमा आठ वटा डुंगाबाट रेस हुनेछ। चार वटा डुंगा नेपाली र चार वटा डुंगामा चीनका प्रतिस्पर्धी रहने छन्। प्रतियोगिताका विजेताले ३० लाख रुपैयाँ पुरस्कार पाउने आयोजकले जनाएको छ। महोत्सवमा नेपाल र चीन दुवै देशका साँस्कृतिक कार्यक्रमका साथै दुवै देशका विभिन्न खानाका परिकार प्रदर्शनीमा राखिने छ। कार्यक्रममा सहभागी हुन चीनको लिङजी सहरबाट नगर प्रमुखसहित ६० जनाको टोली पनि पोखरा आउने भएको छ। कोभिड संक्रमणपछि चीनले गत मार्च १५ देखि लागु हुने गरी चिनियाँ संस्कृति तथा पर्यटन मन्त्रालयले आफ्नो नागरिकलाई नेपाल घुम्न अनुमति दिएको थियो। यससँगै कोभिडपछि मार्च महिनादेखि चिनियाँ पर्यटक आउने क्रम सुरु भएको छ। यसअघि चिनियाँलगायत विभिन्न देशका पर्यटकको आगमन ठप्प भएपछि पोखरामा रहेका चिनियाँ लगानीका धेरै होटल तथा रेस्टुरेन्ट व्यवसायी विस्थापित भएका थिए।"
घरेलु टोलीसँग नेपालको परीक्षा,"नेपालले आईसीसी एकदिवसीय विश्वकप छनोटअन्तर्गत आज घरेलु टोली जिम्बावेको सामना गर्दैछ। काठमाडौं : नेपालले आईसीसी एकदिवसीय विश्वकप छनोटअन्तर्गत आइतबार घरेलु टोली जिम्बावेको सामना गर्दैछ। हरारे स्पोट्स क्लबमा नेपाल टेस्ट मान्यता प्राप्त राष्ट्रविरुद्ध मैदान उत्रिन लागेको हो। ६ महिना अघि आईसीसी विश्वकप क्रिकेट लिग टुमा अविश्वसनीय प्रदर्शन गर्दै नेपालले सोझै विश्वकप छनोटमा स्थान बनाएको थियो। आईसीसी विश्वकप क्रिकेट लिग टुका पछिल्ला १२ मध्ये ११ खेलमा जित निकाल्दै नेपालले जिम्बावे यात्रा पक्का गरेको थियो। पाँच वर्ष अघि सन् २०१८ को विश्वकप छनोटमा पनि नेपालले जिम्बावेसँग खेल्दै प्रतियोगिताको सुरुवात गरेको थियो। नेपाल र जिम्बावेबीच भएको त्यो नै एक मात्र एकदिवसीय खेल हो। त्यतिबेला नेपालले एकदिवसीय मान्यता नपाएकाले त्यो खेलले लिस्ट एको मान्यता पाएको थियो। उक्त खेलमा नेपाल एक सय १६ रनले पराजित भएको थियो। उक्त खेलमा नेपालका शरद भेषवाकर र आरिफ शेखले अर्धशतकीय पालि खेलेका थिए। टेस्ट टोलीविरुद्ध आइतबार मैदान उत्रिँदा नेपाल जितका साथ सुखद् सुरुवात गर्ने अभियानमा छ। नेपाली टोली दक्षिण अफ्रिकामा डेढ साता तयारी गरेर जिम्बावे पुगेको हो। दक्षिण अफ्रिकामा नेपालले स्कटल्यान्ड र नेदरल्यान्ड्ससँग मैत्रीपूर्ण अभ्यास खेल खेलेको थियो। नेपाल दुवै अभ्यास खेलमा पराजित भएको थियो। यस्तै जिम्बावेमा पहिलो अभ्यास खेलमा संयुक्त अरब इमिरेट्स (यूएई) लाई नतिजा सुम्पिएको नेपालले दोस्रो खेलमा ओमानलाई पराजित गरेको थियो। छनोट चरणबाट अगाडि बढ्न नेपालले घरेलु टोली जिम्बावेसँगै अर्को टेस्ट राष्ट्र वेस्टइन्डिज, नेदरल्यान्ड्स र अमेरिकालाई पराजित गर्नु पर्दछ। नेपालले असार ५ मा अमेरिका, असार ७ मा वेस्टइन्डिज र असार ९ मा नेदरल्यान्ड्ससँग खेल्नेछ। यस्तै समूह बीमा श्रीलंका, स्कटल्यान्ड, आयरल्यान्ड, ओमान र यूएई छन्। हरेक समूहका शीर्ष तीन टोलीले सुपर सिक्समा स्थान बनाउने छन्। सुपर सिक्सबाट शीर्ष दुई टोलीले आगामी अक्टोबर ५ देखि भारतमा हुने विश्वकपमा स्थान बनाउने छन्। सातौंदेखि १०औं स्थानका टोलीले प्लेअफ खेल्ने छन्। समूह चरणबाटै बाहिरियो नेपाल नेपाल एसीसी महिला टीट्वेन्टी इमर्जिङ टिम्स एसिया कपको समूह चरणबाटै बाहिरिएको छ। शनिबार तय भएको नेपाल र हङकङबीचको खेल वर्षाका कारण रद्द भएपछि नेपाल समूह चरणबाटै घर फर्किएको हो। शनिबार नेपाल र हङकङबीचको खेल टससमेत नभइ रद्द भएको थियो। खेल रद्द भएपछि दुवै टोलीले एकएक अंक बाँडेका थिए। नेपाल तीन खेलमा एक हार र दुई खेलमा एकएक अंक बाँड्दै दुई अंकका साथ तेस्रो स्थानमा रह्यो। तीन खेलमा दुई अंक नै जोडेको हङकङ पुछारमा रह्यो। यस समूहमा भारत र पाकिस्तानले सेमिफाइनलमा स्थान बनाए। प्रतियोगिताको पहिलो खेलमा नेपाल पाकिस्तानसँग पराजित भएको थियो। बिहीबार भारतसँगको दोस्रो खेल वर्षाका कारण रद्द भएको थियो। थाइल्यान्डले भिसा समस्याका कारण अन्तिम समयमा नाम फिर्ता लिएपछि नेपालले प्रतियोगितामा सहभागिताको अवसर पाएको हो। पहिलो पटक एसीसी महिला टीट्वेन्टी इमर्जिङ टिम्स एसिया कपमा सहभागिताको अवसर पाएको नेपाल वर्षाका कारण निरास हुन पुग्यो।"
एनआरएनएलाई विधानअनुसार महाधिवेशन गर्न परराष्ट्रमन्त्री साउदको आग्रह,"काठमाडौं : परराष्ट्रमन्त्री एनपी साउदले गैरआवासीय नेपाली संघ (एनआरएनए) लाई विधानअनुसार महाधिवेशन गर्न आग्रह गरेका छन्। एनआरएनएको संस्थापन पक्ष र १० औँ महाधिवेशनमा असन्तुष्ट भएको पक्षका प्रतिनिधिहरूलाई उनले आइतबार विधानअनुसार महाधिवेशन गर्न आग्रह गरेका हुन्। परराष्ट्र मन्त्रालयमा आइतबार संयुक्त रुपमा आएका दुवै पक्षका प्रतिनिधिहरूलाई मन्त्री साउदले विधान स्पष्ट बनाएर महाधिवेशनमा जान सुझाव दिए। उनले परराष्ट्र मन्त्रालय र एनआरएनए बीचको सम्बन्ध स्पष्ट र विवादरहित हुनुपर्नेमा समेत जोड दिए। उनले कुनै पनि संस्थालाई नियन्त्रणमा राख्ने प्रवृत्ति र संस्थामा नियन्त्रण नहुँदा समानान्तर रुपमा गतिविधि गर्ने प्रवृत्ति दुवै घातक भएको पनि एनआरएनएका प्रतिनिधिहरूलाई स्मरण गराए। संस्थालाई पूर्णतया नियन्त्रण राखिराख्ने प्रवृत्ति या संस्थामा नियन्त्रण भएन भने म समानान्तर रूपमा जान्छु भन्ने प्रवृत्ति दुवै घातक छन्, परराष्ट्रमन्त्री साउदले भने, त्यसको समाधान गर्ने तरिका के हो भने विधान र प्रक्रियालाई सबैले स्वीकार गर्नुपर्छ।' साउदले दुवै पक्षलाई मिलेर आउनसमेत सुझाएका छन्। परराष्ट्रमन्त्री साउदसँगको भेटमा एनआरएनएका कार्यकारी अध्यक्ष डा बद्री केसीले दुवै पक्षबीच आइतबार मात्रै एकताका लागि सहमति भएको जानकारी गराएका थिए।"
बजेट सच्याउन बाध्य पार्ने गरी सशक्त विरोध गर्न एमाले सांसदहरूलाई ओलीको निर्देशन,"काठमाडौं : नेकपा एमाले अध्यक्ष केपी शर्मा ओलीले बजेटका गलत कुराहरू सच्याउन बाध्य पार्ने गरी सशक्त विरोध गर्न आफ्ना पार्टीका सांसदहरूलाई निर्देशन दिएका छन्। आइतबार सातै प्रदेशका नेकपा एमालेबाट निर्वाचित प्रदेश सभासदहरूसँग भर्चुअल बैठकमा निर्देशनात्मक सम्बोधन गर्दै अध्यक्ष ओलीले बजेट छलफलमा भाग लिँदा विरोधका नाममा विरोध नभइ देशलाई नकारात्मक असर पार्ने कुराहरूलाई परिवर्तन गर्नेगरी आवाज उठाउन आग्रह गरेका हुन्। उनले भने,'देशको बजेट सरकार सञ्चालन,भौतिक पूर्वाधार विकास र सामाजिक सेवालाई केन्द्रमा राखेर बन्नुपर्छ। तर त्यसरी नबनाइ सरकारमा रहेका मानिसहरूको स्वार्थमा प्रेरित बनाइएको छ। बजेटका गलत कुराहरूलाई सच्याउन बाध्य पार्नेगरी विरोधमा उत्रिनुहोस्। ' अध्यक्ष ओलीले बजेट विनियोजन पैतृक सम्पत्तीजस्तो गरी मुख्यमन्त्री र अर्थमन्त्रीहरूको निर्वाचन क्षेत्रमा केन्द्रित गरेर बजेटको दुरूपयोग भएको आरोप लगाए। उनले कुनै पनि हालतमा यथास्थितमा बजेट पास गर्न नहुने बताए। उनले कोशी प्रदेश नामाकरण र त्यसपछि उत्पन्न परिस्थितिका सन्दर्भमा पनि पार्टीको धारणा राखेका थिए। प्रदेश सभाको दुई तिहाइले विधिवत् ढंगले निर्णय गरेको कोशी नामाकरणलाई लिएर झमेला निकाल्न खोजिएको बताउँदै अध्यक्ष ओलीले कोशी सभ्यतासँग जोडिएको र यसले त्यस प्रदेशलाई सम्पूर्णरुपमा समेट्ने दावी गरे। उनले संवैधानिक प्रक्रियाभन्दा बाहिर गएर अनुचित ढंगले नाम परिवर्तन नहुने र साम्प्रदायिक,हिंसात्समक र अराजक गतिविधि एमालेलाई स्वीकार्य नहुने बताए। कोशी प्रदेश सरकारमा देखिएको समस्या समाधान गरिने र नेकपा एमाले नेतृत्वको सरकार कायम रहनेमा जोड दिए। बैठकमा प्रदेशसभा संसदीय दलका नेताहरूले आआफ्ना प्रदेशमा सरकारद्वारा प्रस्तुत नीति,कार्यक्रम र बजेटका सम्बन्धमा जानकारी गराएका थिए।"
भ्रष्टाचार नियन्त्रणमा सरकार जिम्मेवार हुनुपर्छ : प्रमुख आयुक्त,"काठमाडौं : अख्तियार दुरुपयोग अनुसन्धान आयोगका प्रमुख आयुक्त प्रेमकुमार राईले भ्रष्टाचारका स्वरुप परिवर्तन भएकाले नियन्त्रणमा कठिनाइ भएको बताएका छन् । सिंहदरबारमा आइतबार बसेको राष्ट्रियसभा अन्तर्गतको राष्ट्रिय सरोकार तथा समन्वय समितिको बैठकमा राईले भ्रष्टाचारको रकम भुक्तानी गोष्ठी वा अरु कुनै कार्यक्रमका नाममा अन्तर्राष्ट्रिय क्षेत्र पुग्ने र प्रविधिको समेत दुरुपयोग हुने गरेकाले नियन्त्रणमा कइनाई भएको बताएका हुन् । राइले भने, भ्रष्टाचार नियन्त्रण गर्ने अख्तियार मात्रै हो की भन्ने सोचको विकास भएको छ । त्यो होइन । भ्रष्टाचार नियन्त्रण सबैभन्दा पहिले सरकारले गर्नुपर्छ । सरकारले सुशासन कायम गर्न प्रयास गर्नुपर्छ । भ्रष्टाचार गर्नुपर्यो भने अन्तर्राष्ट्रिय सेमिनार बाहिरनै हुन्छ । राईले सुशासन कायम गर्न सके भ्रष्टाचार नै नहुने भन्दै सरकारले सुशासन कायम गर्न नसकेका कारण भ्रष्टाचार मौलाएको बताए । आयोगको एक्लो प्रयासबाट मात्रै भ्रष्टाचार नियन्त्रण गर्न सकिन्छ भन्ने मान्यतालाई परिवर्तन गर्नुपर्ने उनको भनाइ छ । राईले भने,सरकारले बनाएका ऐन, नियम, कार्यविधि भित्र रहेर काम चाहिँ कर्मचारीले गर्नुपर्यो । ऐन कानुनभित्र रहेर कर्मचारीले काम गर्छन् भने त्यहाँ भ्रष्टाचारनै हुँदैन,त्यहाँ शुसासन कायम हुन्छ । भ्रष्टाचार नियन्त्रणको काम अख्तियारको मात्रै होइन । राईले उपभोक्ता समितिमार्फत् काम गराउने सकारात्मक सोच भएपछि उपभोक्ता समिति नै बिचौलीयाका रुपमा देखिएको बताए । सरकारी निकायमा आवश्यक नै नपर्ने सामानहरु खरिद गर्ने र त्यसमार्फ्त फाइदा हुने प्रवृति बढ्दो रहेको बताए । विनापूर्वाग्रह सवैधानिक जिम्मेवारी र अधिकार प्रयोग गर्दै भ्रष्टाचार नियन्त्रणमार्फत सुशासन र समृद्धि हासिल गर्न आयोग केन्द्रित रहेको राईको भनाइ छ ।"
समाजवादी मोर्चामा अन्य दललाई पनि गोलबन्द गराउँछौं : माधव नेपाल,"काठमाडौं : नेकपा एकीकृत समाजवादीका अध्यक्ष माधव कुमार नेपालले समाजवादी शक्तिहरूलाई एकतावद्ध गर्नका लागि समाजवादी मोर्चा बनाउन खोजिएको बताएका छन्। आइतबार संसद भवन नयाँ बानेश्वरमा सञ्चारकर्मीसँग कुरा गर्दै अध्यक्ष नेपालले निश्चित विचार मिल्ने समाजवादी शक्तिहरू एक हुनु स्वाभाविक रहेको भन्दै समाजवादी शक्तिहरूलाई एकीकृत गर्न मोर्चा बनाउन खोजिएको बताए। उनले समाजवादी मोर्चाका कारण कोही पनि डराउनुपर्ने अवस्था नरहेको भन्दै मोर्चामा आगामी दिनमा अन्य दललाई पनि गोलबन्द बनाउने धारणा राखे। राम्रो उद्देश्यका लागि एक ठाउँ आउँदा विरोध गर्नुपर्ने कुनै कारण नभएको उनको भनाइ छ। माओवादी केन्द्र, नेकपा समाजवादी लगायतका दलले सोमबार समाजवादी मोर्चा घोषणा गर्दैछन्।"
सिस्टममा समस्या आउँदा पटक पटक बिजुली गएको हो : कुलमान घिसिङ,"काठमाडौं : नेपाल विद्युत प्राधिकरणका कार्यकारी निर्देशक कुलमान घिसिङले सिस्टममा समस्या आएका कारणा बिजुली पटक पटक गइरहेको बताएका छन्। आइतबार पत्रकार सम्मेलन गर्दै कार्यकारी निर्देशक घिसिङले बिजुली कटौति नभइ सिस्टममा आएको समस्या कारण मध्य नेपाल र पश्चिम नेपालमा पटक पटक बत्ती जाने समस्या आएको बताए। समस्या पत्ता लागिसकेकाले अब बत्ती जाने समस्या विस्तारै हट्दै जाने विश्वास व्यक्त गरे। उनले धेरैजसो सबस्टेसन र प्रसारण लाइनमा फल्ट भएको बताए। गर्मी बढेसँगै तराईमा विद्युतको लोड बढेको उनको भनाइ छ। उनले भने,'गर्मी बढेसँगै तराई क्षेत्रमा विद्युतको लोड निकै बढेको छ। जसका कारण वितरण लाइनमा समस्या आएको छ। सिस्टममा ओभर लोडिङ छ। ट्रान्सफरमरले लोड थेग्न सकेको छैन। ' उनले कोहलपुर, बुटवल, वीरगन्ज क्षेत्रमा ठूलो मात्रामा लोड लिइरहेको बताए। त्यसलाई म्यानेज गर्न मार्जिनमा रहेर काम गरिरहेको उनको भनाइ छ। उनले खपत नहुने बिजुलीमात्रै बेच्ने गरेको बताए। उनले भने,'यहाँ लोडसेडिङ गराएर भारतमा बिजुली बेचेका होइनौं। बिजुली बिक्री गरेर बत्ती जाने समस्या आएको होइन।' उनले विद्युतका लागि लगानी चाहिएको बताए। यसका लागि सबै निकायको सहयोग आवश्यक रहेको उनको भनाइ छ।"
ओलीसँगको भेटपछि बामदेवले भने 'टिम व्यवस्थापन गरिदिए एमालेसँग एकीकृत हुन तयार छौं',काठमाडौं : नेकपा एकता राष्ट्रिय अभियानका संयोजक वामदेव गौतमले आफूले चाहेको जस्तो व्यवस्थापन भए टिमसहित एमालेमा जाने बताएका छन्। आइतबार एमाले पार्टी कार्यालयमा एमालेका अध्यक्ष केपी ओलीसँग भेटवार्ता गर्दै गौतमले एकता राष्ट्रिय अभियानलाई एमालेसँग एकीकृत गराइदिन आफू तयार रहेको भन्दै यसका लागि एमालेले आवश्यक व्यवस्थापन गरिदिनुपर्ने बताएका हुन्। भेटमा आवश्यक व्यवस्थापनका लागि अघि बढ्न एमाले अध्यक्ष ओलीलाई भनेको गौतमले जानकारी दिए। गौतमले पार्टीमा सबैभन्दा बढि जिम्मेवार प्राप्त नेता भन्दा कम जिम्मेवारी नदिन समेत आग्रह गरेको धारणा राखे। उनले आफू बिहान उठेदेखि नसुतेसम्म काम गर्न पाउने गरि जिम्मेवारी पाउनुपर्ने आफ्नो माग रहेको र सबै व्यवस्थापन भएपछि मात्रै एमालेमा आउने स्पष्ट पारे। भेटका क्रममा एमाले अध्यक्ष ओलीले पार्टीभित्र छलफल गरेर आवश्यक निष्कर्षमा पुगिने बताएका थिए। एमालेले ७० वर्षे उमेर हद हटाएपछि गौतम एमालेमा फर्कन इच्छुक देखिएका छन्।
"बजेट पुस्तिकामा प्रदेशको नाम उल्लेख नगरेको भन्दै एमालेको आपत्ति, कार्यसूचीबाट हटाइयो बजेटमाथिको छलफल","काठमाडौं : प्रमुख प्रतिपक्षी नेकपा एमालेले पर्यटन मन्त्रालयअन्तर्गत बिनियोजित बजेट पुस्तिकामा प्रदेशको नाम उल्लेख नगरेको भन्दै आपत्ति जनाएको छ । प्रतिनिधिसभाको आइतबारको बैठकमा मन्त्रालयगत बजेटको छलफलका क्रममा पर्यटन मन्त्रालयअन्तर्गत बिनियोजित बजेट पुस्तिकामा प्रदेशको नाम नराखी प्रदेश १, २, ३ लेखिएको भन्दै आपत्ति जनाएको हो । एमाले सचेतक महेश बर्तौलाले प्रदेशको नामाकरण भइसकेको अवस्थामा त्यसलाई संघीय संसदले अस्वीकार गरेर संख्याका आधारमा प्रदेशलाई उल्लेख गरिनु उचित नभएको बताए । उनले भने,'बिनियोजन बजेट पुस्तकमा नेपालको संविधानले दिएको अधिकारभन्दा बाहिर गएर केही विषय उल्लेख गरिएको छ। प्रदेशसभाले दुई तिहाइबाट नामाकरण गरिसकेको छ । हाम्रो संविधानले १, २ र ३ प्रदेश भनेर चिन्दैन। यो प्रदेशसभाको विशेषाधिकारमाथिको हनन हो। यो त्रुटि भएको हो भने सच्याउनुपर्छ।' उनले प्रदेशको नाम अंकमा लेखेको विषयलाई सुधार गरे मात्रै छलफल अघि बढ्ने बताएपछि पर्यटनमन्त्री सुदन किराँतीले प्रदेशको नाम अंकमा लेखेको विषयलाई भुलसुधार गर्ने प्रतिवद्धता जनाए। तर एमाले सांसदहरुले प्रदेशको नाम नै उल्लेख गरेर बजेट पुस्तिका आउनुपर्ने अन्यथा छलफल अघि बढ्न नसक्ने अडान राखेपछि सभामुख देवराज घिमिरेले आइतबारको कार्यसूचीबाट पर्यटनमन्त्रालयको मन्त्रालयगत छलफल गर्ने कार्यसूचि हटाएका छन्। त्यसपछि अन्य मन्त्रालयमाथिको बजेटमा छलफल भएको छ ।"
बद्री पाण्डेको प्रश्न : संघीय निजामति ऐन कहाँ अड्कियो ?,"काठमाडौं : नेपाली कांग्रेस सांसद बद्री पाण्डेले संघीय निजामती ऐन जारी गर्न माग गरेका छन्। आइतबार मन्त्रालयगत बजेटमाथि छलफलमा भाग लिँदै सांसद पाण्डेले निजामति ऐन जारी नहुँदा कर्मचारीको सरुवा बढुवालगायत विषय अन्यौलमा परेको बताए। सांसद पाण्डेले संघीय मामिला तथा सामान्य प्रशासन मन्त्रालयले निजामति प्रशासनलाई नियमन गर्न नसकेको आरोप लगाएका छन्। उनले मन्त्रालयले निजामति प्रशासनलाई नियमन गर्नुपर्नुमा आफै कताकता हराएकोजस्तो भएको भन्दै टिप्पणी समेत गरे। उनले मन्त्रालयसँग कर्मचारीहरूको लगत समेत नभएको दावी गरे। उनले भने,'सेवा प्रवाह र सुशासनको दृष्टिकोणले सबैभन्दा महत्वपूर्ण मन्त्रालय हो। निजामति प्रशासनलाई नियमन गर्नुपर्नुमा यो आफै कताकता आफै हराएको जस्तो, राम्रो ढंगले काम गर्न सकेको छैन। यो मन्त्रालयसँग आफ्ना कर्मचारीको लगत छैन भन्ने सुनिएको छ। लगत माग्नका लागि सम्बन्धित निकायमा ताकेता गरिरहेको छ। तरपनि लगत पाउन सकेको छैन।' सांसद पाण्डेले संघीय निजामति ऐन नआउँदा कर्मचारी समायोजनमा समेत समस्या भएको बताए। कर्मचारी समायोजनमा तल्लो तहका कर्मचारीले देखाएको असन्टुष्टिलाई समेत मन्त्रालयले वेवास्ता गरेको उनको भनाइ छ। 'कर्मचारी समायोजनामा तल्लो तहका कर्मचारीले देखाएको असन्तुष्टिलाई सम्बोधन हुने काम भएन। संघीय निजामति ऐन ल्याउन सकेको छैन,'उनले भने,' यो ऐनको मस्यौदा कहाँ अड्किएको छ।कुन अवस्थामा छ ?' उनले संघीय निजामती ऐन नआउँदासम्म कर्मचारी बीचको जटिलता निराकरण नहुने बताए। निजामति प्रशासनको माथिल्लो तहको नेतृत्व आफ्नो समायोजना कसरी गर्ने भन्नेमा तल्लीन भएको उनको आरोप छ। यो विषयमा मन्त्रालयले विशेष ध्यानदिन आवश्यक रहेको उनको भनाइ छ। उनले मन्त्रालयले स्थानीय तहमा जाने कर्मचारीका लागि कुनै ठोस नीति निर्णय बनाउन नसकेको जिकिर गरे। उनले भने,'मन्त्रालयले मन्त्रालयले स्थानीय तहमा जाने कर्मचारीका लागि कुनै ठोस नीति निर्णय बनाउन सकेको छैन। जसले गर्दा खटाइएका कर्मचारीलाई सम्बन्धित ठाउँ जादै नजाने। कतिपय खटाइएका कर्मचालाई स्थानीय तहले स्वीकार्दैन। हाजिर गर्न पनि नदिने । यी विविध समस्याले संघीयता आक्रान्त छ। 'उनले सामान्य प्रशासन क्षेत्र पनि सेवा प्रवाह र सुशासनका दृष्टिकोणले कमजोर हुँदै गएको बताए।"
राष्ट्रपति पौडेलको स्वास्थ्य अवस्था स्थिर,"काठमाडौं : राष्ट्रपति रामचन्द्र पौडेलको स्वास्थ्य अवस्था स्थिर रहेको अस्पतालले जनाएको छ । मुटुमा पुनः समस्या देखिएपछि राष्ट्रपति पौडेललाई शुक्रबार राति २ बजे मनमोहन कार्डियोथोरासिक भास्कुलर तथा ट्रान्सप्लान्ट सेन्टरमा भर्ना गरिएको हो । अस्पतालका कार्यकारी निर्देशक प्राडारत्न मणि गजुरेलले पौडेलको मुटुको चालको निगरानी भइरहेको बताए । अस्पतालले आइतबार जारी गरेको विज्ञप्तिमा भनिएको छ, राष्ट्रपति रामचन्द्र पौडेलको मुटुको चालको निगरानी भइरहेको छ। राष्ट्रपतिको स्वास्थ्य अवस्था हाल स्थिर रहेको जानकारी गराइन्छ । यसअघि मुटुमा समस्या देखिएर मंगलबार बिहान राष्ट्रपतिलाई बाँसबारीस्थित सहिद गंगालाल राष्ट्रिय हृदय केन्द्रमा लगिएको थियो । स्वास्थ्य परीक्षण सकिएपछि मंगलबार भर्ना भएका पौडेललाई बुधबार बिहान डिस्चार्ज गरिएको थियो । गएको वैशाख ६ गते राष्ट्रपति पौडेल पेटमा समस्या देखिएपछि महाराजगन्जस्थित त्रिवि शिक्षण अस्पताल भर्ना भएका थिए । त्यहाँ उपचार हुन नसकेपछि थप उपचारका लागि वैशाख ६ गते भारत लगिएको थियो । उनको भारतको नयाँ दिल्लीस्थित अल इण्डिया इन्स्टिच्युट अफ मेडिकल साइन्सेसमा उपचार भएको थियो । करिब दुई हप्ता लामो उपचार पछि राष्ट्रपति पौडेल वैशाख १८ गते स्वदेश फर्केका थिए ।"
"स्वास्थ्य लगानी हो, खर्च होइन : सुमना श्रेष्ठ","श्रेष्ठले भनिन्, स्वास्थ्य भन्नेबित्तिकै अस्पताल र डाक्टर मात्रै होइन । रोकथाम र उपचार पनि स्वास्थ्य हो । स्वास्थ्य भनेको लगानी हो, खर्च होइन । काठमाडौंः प्रतिनिधि सभा सदस्य सुमना श्रेष्ठले स्वास्थ्य क्षेत्रमा सरकारले लगानीको विस्तार गर्न आवश्यक रहेको बताएकी छन् । प्रतिनिधि सभामा बोल्दै सांसद् श्रेष्ठले सरकारले स्वास्थ्य सेवामा लगानी भित्र्याउनुपर्ने बताएकी हुन् । श्रेष्ठले भनिन्, स्वास्थ्य भन्नेबित्तिकै अस्पताल र डाक्टर मात्रै होइन । रोकथाम र उपचार पनि स्वास्थ्य हो । स्वास्थ्य भनेको लगानी हो, खर्च होइन । श्रेष्ठले नर्स अहिले पनि न्यून तलबमा काम गर्न बाध्य रहेको बताइन् । श्रेष्ठले भनिन्, नर्सहरुलाई महिनामा १५ हजार तलब दिएर राख्छौं अनी विदेशिंदैनन् त । त्यही १५ हजार तलब पनि तीन तीन महिनादेखि उपलब्ध गराइएको छैन । प्रजनन दर घट्दै गएको छ कारण के हो ? श्रेष्ठले भनिन्, यदी आइसीयूमा उचित संक्रमण नियन्त्रण पालना गरिदैंन भने जति सुकै राम्रो डाक्टर होस् अब्बल डाक्टर होस् विश्व प्रसिद्ध होस् सर्जरीको आउटकम त त्यही नै हुन्छ । गुलियो खानेकुराको उपभोग घटाउन स्वास्थ्यवर्द्धक खानेकुरामा सबैको पहुँच पुर्याउन खाद्य उद्योगसँग सहकार्य गर्नुपर्थ्यो।"
"समाजवादी मोर्चा घोषणाको अन्तिम तयारीमा दल, बालुवाटारमा बैठक जारी","काठमाडौं : सत्तारुढ नेकपा माओवादी केन्द्रसहितका दलहरु समाजवादी मोर्चा घोषणाको अन्तिम तयारीमा जुटेका छन्। असार १ गते समाजवादी मोर्चा गठनको घोषणा गर्ने भनेपनि आन्तरिक तयारी नपुगेको भन्दै घोषणा भएको थिएन। सम्भवत : आज या भोली मोर्चा घोषणा हुने नेताहरुले बताएका छन्। मोर्चामा माओवादी केन्द्र, एकीकृत समाजवादी, जसपा, विप्लव नेतृत्वको नेकपा सहभागी हुने गरी छलफल भइरहेको बैठकमा सहभागी एक नेताले जानकारी दिए। आइतबार बिहान समाजवादी मोर्चाबारे छलफल गर्ने शीर्ष नेताहरु बालुवाटार पुगेका हुन्। नेकपाका महासचिव नेत्रबहादुर चन्द विप्लव पनि बालुवाटार जाँदैछन्। उनीहरुबीचको छलफल पश्चात समाजवादी मोर्चा मोडालिटी र घोषणालाई अन्तिम रुप दिइनेछ। आजै कार्यदलका नेताहरुबीच पनि छलफल भइरहेको छ। कार्यदलले मोर्चाको अवधारणापत्रको मस्यौदा तयार पारेको छ। यसलाई अन्तिम रूप दिन आज बैठक बोलाइएको हो। समाजवादी मोर्चा बने २७५ सदस्यीय प्रतिनिधि सभामा ५४ सिटसहित तेस्रो निर्णायक शक्ति निर्माण हुनेछ। डा बाबुराम भट्टराई नेतृत्वको नेपाल समाजवादी पार्टी मोर्चामा सहभागी हुने नहुने टुंगो लागेको छैन। आजको छलफलमा पनि भट्टराई सहभागी भएका छैनन्।"
राष्ट्रिय सभा गृहमा सोमबार समाजवादी मोर्चा घोषणा हुने,"काठमाडौं : सत्तारुढ नेकपा माओवादी केन्द्रसहितका दलहरु समाजवादी मोर्चा सोमबार घोषणा हुने भएको छ। आइतबार बिहान बसेको कार्यदल र शीर्ष नेताहरुबीचको छलफलपश्चात सोमबार राष्ट्रिय सभा गृहमा समाजवादी मोर्चा घोषणा हुने जनता समाजवादी पार्टीका नेता राजेन्द्र श्रेष्ठले जानकारी दिए। उनका अनुसार समाजवादी मोर्चाको नेतृत्व आलोपालो गर्ने सहमति भएको छ। मोर्चामा माओवादी केन्द्र, एकीकृत समाजवादी, जसपा, विप्लव नेतृत्वको नेकपा सहभागी छन्। आइतबार बिहान समाजवादी मोर्चाबारे छलफल गर्न नेकपा माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्ड, एकीकृत समाजवादीका अध्यक्ष माधवकुमार नेपाल, जनता समाजवादीका अध्यक्ष उपेन्द्र यादव, नेकपाका महासचिव नेत्रबहादुर चन्द विप्लब लगायतका नेताहरुबीच बालुवाटारमा छलफल भएको हो। सरकारमा देखिएको अस्थिरता रोक्न र सबैलाई एकीकृत गरेर अगाडि बढ्न सहज होस् भनेर मोर्चा गठन गर्न लागिएको नेताहरुले बताएका छन्। चार दलका शीर्ष नेता छलफलमा जुट्नु अगाडि दोस्रो तहका नेताहरुबीच पनि बिहान छलफल भएको थियो। कार्यदलले मोर्चाको अवधारणापत्रको मस्यौदा तयार पारेको छ। यसलाई अन्तिम रूप दिन आज बैठक बोलाइएको थियो। असार १ गते समाजवादी मोर्चा गठनको घोषणा गर्ने भनेपनि आन्तरिक तयारी नपुगेको भन्दै मोर्चा घोषणा हुन सकेको थिएन। समाजवादी मोर्चा बने २७५ सदस्यीय प्रतिनिधि सभामा ५४ सिटसहित तेस्रो निर्णायक शक्ति निर्माण हुनेछ। डा बाबुराम भट्टराई नेतृत्वको नेपाल समाजवादी पार्टी मोर्चामा सहभागी हुनेनहुने टुंगो लागेको छैन। समाजवादी मोर्चामा वामदेव गौतम र नेसपालाई ल्याउन पहल जारी रहेको छ। आजको बैठकमा भट्टराई सहभागी भएका थिएनन्।"
नेता र उनीहरुका पत्नीको विदेशमा उपचार हुनुहुँदैनः प्रेम सुवाल,"प्रतिनिधि सभामा बोल्दै सांसद् सुवालले अहिले पनि बिरामीहरु उपचार नपाएर ज्यान गुमाउन बाध्य भएको भन्दै प्रत्येक प्रदेशमा अन्तर्राष्ट्रिय स्तरको सरकारी अस्पताल खोल्न जरुरी रहेको बताएका हुन्। काठमाडौंः सांसद् प्रेम सुवालले प्रत्येक प्रदेशमा अन्तर्राष्ट्रिय स्तरको सरकारी अस्पताल खोल्न जरुरी रहेको बताएका छन्। प्रतिनिधि सभामा बोल्दै सांसद् सुवालले अहिले पनि बिरामीहरु उपचार नपाएर ज्यान गुमाउन बाध्य भएको भन्दै प्रत्येक प्रदेशमा अन्तर्राष्ट्रिय स्तरको सरकारी अस्पताल खोल्न जरुरी रहेको बताएका हुन्। सुवालले भने, प्रत्येक प्रदेशमा अन्तर्राष्ट्रिय स्तरको सरकारी अस्पताल खोल्न जरुरी छ। सरकारी नेता र उनीहरुका पत्नीको विदेशमा उपचार हुँदैन भनेर मन्त्री ज्यूले भन्न जरुरी छ। ७७ वटै जिल्लाका सरकारी अस्पतालहरुलाई उपकरण र जनशक्तिसहित सुविधा सम्पन्न सफा राख्ने प्रतिवद्धता जरुरी छ। हामी अस्पतालमा जान्छौं अहिले पनि जिल्लाका केही अस्पतालमा माकुराको जालो लागेको छ, स्यानिटाइजर छैन, बिरामी बस्ने बेड फोहोर छ। उनले कोभिड१९ विरुद्धको खोप खेर फाल्ने अधिकारीलाई कारबाही हुनुपर्ने बताए। औषधि व्यवस्था विभागका अधिकारीलाई कारबाही गर्न माग गरे। सुवालले क्यान्सर, किड्नी, मुटु लगायतका गम्भीर प्रकृतीको रोगका लागि आवश्यक पर्ने जेनेरिक औषधिको आयातमा बाधक बन्ने औषधि व्यवस्था विभागका अधिकारीलाई कारबाही गर्न जरुरी रहेको बताए। सुवालले भने, क्यान्सर, किड्नी लगायतका रोगको लागि आवश्यक पर्ने जेनेरिक औषधिको आयातमा बाधक बन्ने औषधी व्यवस्था विभागका अधिकारीलाई कारबाही गर्न जरुरी छ। औषधि व्यवस्था विभागले नेपालमा उत्पादन नहुने औषधि विदेशबाट समयमा नल्याइदिँदा धेरै मानिसको ज्यान गएको छ। त्यस्ता अधिकारीलाई त ज्यान मार्ने उद्योग पनि चल्छ।"
बाढी पहिरो पीडितलाई तत्काल उद्दार र राहत दिन सरकारसँग माग,"काठमाडौं : सांसद दीपक खड्काले सङ्खुवासभा,तेह्रथुम,ताप्लेजुङ,पाँचथरलगायतका पूर्वी पहाडमा शनिबार राति अविरल वर्षाका कारण ठूलो धनजनको क्षति भएको भन्दै जतिसक्दो चाँडो उद्धारमा लाग्न सरकारसमक्ष आग्रह गरेका छन्। आइतबार प्रतिनिधिसभाको आकस्मिक समयमा बोल्दै सांसद खड्काले पीडितलाई तत्काल राहत उपलब्ध गराउन माग गरे। उनले भने,'खास गरी सङ्खुवासभामा अहिले सुपर हेवा हाइड्रोपावरमा काम गर्ने मजदुर १६ जना बेपत्ता भएको, तीनजना घाइते फेला र एकजना मृत फेला परेको जानकारी आएको छ । यसबाहेक पनि विभिन्न ठाउँमा मान्छे हराइराखेको सूचना आएको छ,उद्धारमा जाने सुरक्षाकर्मी,राजनीतिक दलका नेताहरु सम्बन्धित ठाउँमा पुगिनसकेको अवस्था छ ।' उनले सुपर हेवा हाइड्रोपावरलगायतका धेरै स्थानमा क्षति भएको बताउँदै तीनवटा पक्की पुल र एउटा झोलुङ्गे पुल बगाएको बताए । उक्त घटनाका कारण खर्बौं रुपैयाँको क्षति अएको अनुमान गरिएको उनको भनाइ छ । बगरमा रहेका सम्पूर्ण बाली नष्ट भएको र ११ वटा घर बगाएर विस्तापित भएको उनले जानकारी दिए। सङ्खुवासभालगायत क्षतिग्रस्त जिल्लामा सरकारले तत्काल उद्धार राहत र सहयोग पुर्याउन उनले माग गरे। सांसद खड्काले आफूहरुले आजै बिहान प्रधानमन्त्रीलाई भेटेर राहतका लागि अनुरोध गरेको बताए। 'पहाडी इलाकाका सुरक्षाकर्मीले मात्रै त्यस क्षेत्रमा भएको क्षतिलाई उद्धार गर्न नसक्ने भएका कारण सभामुखमार्फत सरकारसमक्ष जतिसक्दो चाँडो उद्धार कार्यमा लाग्न र क्षतिलाई न्यूनीकरण गरी क्षतिपूर्ति राहात र उद्धार गरिदिनु हुन पनि विनम्र आग्रह गर्दछु,'उनले भने।"
"६ महिनामा भनियो, १९ महिना बित्यो, तर भएन नीति महाधिवेशन","काठमाडौं : ०७८ साल मंसिरमा सम्पन्न कांग्रेसको १४औं महाधिवेशनले ६ महिनाभित्र नीति महाधिवेशन गर्ने निर्णय गर्यो। नेतृत्व मात्रै चयन गरेको उक्त महाधिवेशनले नीतिबारे बहस गर्न अलग्गै महाधिवेशन गर्ने निर्णय गरेको थियो। तर, यस्तो निर्णय गरेको १९ महिना बित्दा पनि कांग्रेसमा नीति अधिवेशनको बहससम्म भएको छैन। न त पार्टी नेतृत्वले यसबारे पहल गरेको छ, न संस्थापन इतर नेताहरूले नै पार्टीको नीतिबारे बहसको माग गरेका छन्। वैशाख १० मा भएको प्रतिनिधिसभा उपनिर्वाचनको परिणामपछि कांग्रेसका महामन्त्रीद्वय गगन थापा र विश्वप्रकाश शर्मालगायतका नेताहरूले नेतृत्वको आलोचना गर्दै आएका छन्। उनीहरूले पार्टीको नेतृत्व तत्काल परिवर्तन गर्नुपर्ने र त्यसका लागि विशेष महाधिवेशन नै आयोजना गर्नुपर्ने धारणा सार्वजनिक गरिरहेका छन्। पार्टीको मूल नेतृत्वप्रति असन्तुष्टि जनाउँदै केही युवा नेताहरू पार्टी रूपान्तरणको बहस लिएर देशव्यापी दौडधुपमा छन्। तर, बदलिँदो राजनीतिक परिस्थिति, कांग्रेसको आगामी नीति र कार्यक्रमबारेको बहस भने कुनै पनि नेताको प्राथमिकतामा छैन। महामन्त्री गगन थापा नीति अधिवेशन गर्ने वा महासमिति बैठक बोलाउने भन्नेमा पार्टीले निर्णय गर्ने बेला भएको बताउँछन्। नयाँ नेतृत्व छानिएको २४ महिनामै सभापतिजीले यो नीतिका आधारमा पार्टीलाई हाँक्छु भनेर आउनुपर्ने हो, उनले भने, यसमा बिलम्ब भइसकेको छ। अधिवेशन भएको अर्को वर्ष महासमिति बैठक गर्ने पार्टीको विधानमा उल्लेख रहेको थापा बताउँछन्। नीति अधिवेशन र महासमितिले गर्ने काममा तात्विक फरक नभएको उल्लेख गर्दै महामन्त्री थापा भन्छन्, भदौ सम्ममा कि नीति अधिवेशन गर्नुपर्यो। कि त महासमिति बैठक बोलाउनुपर्छ। त्यसबारे निर्णय गर्ने अधिकार केन्द्रीय समितिलाई भएको तर, केन्द्रीय समिति बैठक बोलाउने अधिकार पार्टी सभापतिलाई मात्रै भएको थापाले बताए। केन्द्रीय समिति बैठक अरूले बोलाउन मिल्दैन, थापाले भने, पार्टीमा विधान, सदस्यता प्रणाली र उम्मेदवार चयनका विषयमा छलफल र बहस सुरु गर्न अति आवश्यक छ। अब बिलम्ब गर्नुहुँदैन।सहमहामन्त्री महालक्ष्मी डिना उपाध्याय नीति अधिवेशनबारे पार्टीमा कुनै तयारी र छलफल नभएको बताउँछिन्। नीति अधिवेशन गर्नुपर्ने हो, तर यो बिषयमा केही छलफल नै भएको छैन, उपाध्यायले भनिन्, पार्टीको केन्द्रीय कमिटीको बैठक नै नबसेको पनि लामो समय भयो। कांग्रेस नेता प्रकाशमान सिंह परम्परागत शैलीले मात्रै पार्टीले सबै चुनौती सामना गर्न नसक्ने बताउँछन्। पार्टी सुधारको एकमात्रै विकल्प विधिसम्मत सञ्चालन हो, सिंह भन्छन्, पछिल्लो समय मूल्यांकन पद्धति ठीक नहुँदा पार्टीमा दुःख गरेकाहरू पाखा पर्दै गएका छन्। बदलिएको परिस्थितिको समीक्षा गरेर नयाँ बाटो तय गर्न तत्काल नीति अधिवेशन आवश्यक छ। नीति र सांगठनिक संरचनाबारे छलफल नहुँदा कांग्रेसका केन्द्रीय विभागले समेत पूर्णता पाएका छैनन्। पार्टीको विधानमा ६ महिनाभित्र केन्द्रीय विभागसहितका संरचनालाई पूर्णता दिनुपर्ने व्यवस्था छ। नीति महाधिवेशनको विषय उठ्यो, त्यसै सेलायो १३औं महाधिवेशनसम्म कांग्रेसमा नीतिबारे बहस चल्थे। सँगसँगै नेतृत्व चयन हुन्थ्यो। १४औं महाधिवेशनबाट सभापतिमा शेरबहादुर देउवा निर्वाचित भए। नीतिबारे बहस गर्न छुट्टै महाधिवेशन गर्ने निर्णय गर्यो। त्यसैकारण उक्त महाधिवेशनमा पार्टीको सांगठनिक र राजनीतिक प्रतिवेदनमाथि छलफल र बहस पनि भएन।नेतृत्व चयनपछि ०७९ साउन २ मा बसेको केन्द्रीय समिति बैठकले नीति अधिवेशनको तयारी गर्न केन्द्रीय कार्यालयलाई जिम्मा दियो। अर्को बैठकमा त्यससम्बन्धी प्रस्ताव पेस गर्ने जिम्मेवारी तोकियो। तर, त्यस्तो निर्णय भएको १० महिनासम्म केन्द्रीय समितिको बैठकसमेत बस्न सकेको छैन। जब कि पार्टीको विधानमा केन्द्रीय कार्यसमितिको बैठक प्रत्येक दुई महिनामा कम्तीमा एकपटक बस्नुपर्ने व्यवस्था छ। नयाँ नेतृत्व छानिएको २४ महिनामै सभापतिजीले यो नीतिका आधारमा पार्टीलाई हाँक्छु भनेर आउनुपर्ने हो। यसमा बिलम्ब भइसकेको छ। गगन थापा, महामन्त्री कांग्रेसमा नीतिबारे बहस नचल्दा न त पार्टीका भ्रातृ संघसंस्थाले पूर्णता पाएका छन्, न त पार्टी संगठन निर्माणले नै गति लिएको छ। नीति अधिवेशन, भ्रातृ संगठनमा नेतृत्व चयन र पूर्णता दिने, संगठन सुदृढीकरण र रिक्त विभागलाई पूर्णता दिने विषयमा पार्टीभित्र छलफल नै भएन, कांग्रेसका एक पदाधिकारीले भने। ९ महिनायता पार्टीको केन्द्रीय समिति बस्न नसक्दा धेरै विषयमा अलमल छ, केन्द्रीय कार्यालयका एक कर्मचारीले भने, वैशाख अन्तिम साता केन्द्रीय समिति बैठक बोलाउने सहमति भएको थियो। तर, पछि यत्तिकै टर्यो। गत १० वैशाखमा सम्पन्न प्रतिनिधिसभा उपनिर्वाचनको परिणामपछि संगठन सुदृढीकरणको आवाजसमेत पार्टीमा चर्को रूपमा उठ्दै आइरहेको छ। कांग्रेस केन्द्रीय सदस्य नैनसिंह महर तत्काल केन्द्रीय कार्यसमिति बैठक बसेर नीति अधिवेशन बोलाउनुपर्ने बताउँछन्। उपनिर्वाचनले देखाएको बदलिँदो राजनीतिक परिस्थितिका विषयमा नीति अधिवेशन बोलाएर समीक्षा गर्नुपर्ने उनको तर्क छ। प्रत्येक दुईदुई महिनामा बस्नुपर्ने केन्द्रीय कार्यसमितिको बैठक ९ महिनासम्म बस्न सकेको छैन, महरले भने, बैठक बस्न नसक्दा पार्टीमा वैचारिक र सांगठनिक गतिविधि शून्य भएका छन्। आमनिर्वाचनपछि केन्द्रीय कमिटीको बैठक बस्न सकेको छैन। यो दुःखद् हो। कांग्रेसले अब पार्टीलाई थप व्यवस्थित, समय सान्दर्भिक र परिष्कृत बनाउनकै लागि पनि चाँडै नीति अधिवेशन गर्नुपर्ने महरले बताए। उपनिर्वाचनले एउटा पाठ के पढाएको छ भने अबको कांग्रेस नीति, नेतृत्व र पार्टीका कार्यक्रममाथि केन्द्रित हुनैपर्छ, महरले भने। नीतिबिनाको पार्टी र विधि बिनाको काम गराइले पार्टीलाई गतिशील, प्रभावकारी र सिर्जनशील बनाउन नसकेको कार्यकर्ताको गुनासो छ। पार्टीभित्र मौलाएका गुटउपगुटका कारण एकअर्कालाई आरोप र प्रत्यारोप लगाएर जिम्मेवारीबाट पञ्छिने चलन बढेको एक केन्द्रीय सदस्यले बताए। चुनावी समीक्षा पनि भएन स्थानीय तहको निर्वाचनमा कांग्रेस पहिलो पार्टी बन्यो। उक्त चुनावको समीक्षा अझै भएको छैन। त्यसपछि आमनिर्वाचन भयो, सरकार बन्यो। तर, त्यसबारे पार्टीमा कुनै छलफल भएको छैन। अर्कोतिर पार्र्टीको मेरुदण्ड मानिने भ्रातृ तथा शुभेच्छुक संस्थाहरू सबैको कार्यकाल सकिएको छ। नयाँ बनेको केही तदर्थ समितिमा अध्यक्ष मात्र मनोनीत भएका छन्। पार्टीको भ्रातृ संगठन महिला संघको तदर्थ समितिलाई मंगलबार बिस्तार गरिएको छ। पार्टी सभापति देउवाले २०७९ साउन २६ गते नै संघको अध्यक्षमा उषा राउत मनोनीत गरेका थिए। केन्द्रीय सदस्य रामहरी खतिवडा कांग्रेसलाई जनताको पहिलो पार्टी बनाउनका लागि नीति अधिवेशन गर्नुपर्ने बताउँछन्। अहिले नेतृत्व परिवर्तनको आवाज उठाउने नाममा कार्यक्रममा गएर चर्को भाषण मात्र गर्ने काम भएको छ, खतिवडा भन्छन्, यी र यस्तै विषयलाई नियमन गर्नका लागि पनि नीति अधिवेशनको आवश्यकता छ। प्राध्यापक डा राजु पोख्रेल कांग्रेसको नीति समुन्नत नेपाल, सम्पन्न नागरिक भएको र लो लक्ष्य प्राप्तिका लागि आर्थिक, राजनीतिक र सामाजिक पक्ष पनि सबल हुन आवश्यक रहेको बताउँछन्। यति संवेदनशील विषयमा कांग्रेसले गैरजिम्मेवारपन देखाएको उनको भनाइ छ। राज्यका सबै अंग र संयन्त्रमा सामाजिक दृष्टिकोणले पछाडि परेका वर्ग र क्षेत्रको प्रतिनिधित्वका लागि आरक्षण र सकारात्मक विभेदको कुरा कांग्रेसको नीतिमा छ। नीति महाधिवेशन गर्न आवश्यक पर्ने केन्द्रीय नीति, अनुसन्धान तथा प्रशिक्षण प्रतिष्ठानको कार्यकारी निर्देशक भने सभापति देउवाले चयन गरिसकेका छन्। पार्र्टी उपसभापति पूर्णबहादुर खड्का प्रमुख रहेको प्रतिष्ठानको कार्यकारी निर्देशकमा सुरेश आचार्यलाई गत वैशाख १८ मा मनोनीत गरिएको थियो। प्रतिष्ठानले पार्टीले लिने नीतिबारे बहस गर्न सक्छ। तर, प्रतिष्ठानको उद्देश्यबमोजिम भने काम हुन सकेको छैन। कार्यकारी निर्देशक आचार्यले आपू नियुक्त भएको करिब १ महिना हुँदा नीति अधिवेशनका विषयमा कहीँ कतै छलफल नभएको बताए। आचार्यले भने, प्रतिष्ठानलाई नीति अधिवेशन गर्ने विषयमा तयारी गर्नु भनेर केही भनिएको छैन। केन्द्रीय कमिटीको बैठक नबसी यो विषय अघि बढ्दैन। कांग्रेसभित्र यसअघि नीति महाधिवेशन गरेको परम्परा नभएकाले कसरी प्रक्रिया अघि बढाउने भन्ने विषयमा पनि केन्द्रीय समितिले छलफल गरी निर्णय लिनुपर्ने अवस्था छ। नीति महाधिवेशनमा महाधिवेशन प्रतिनिधि मात्र हुने कि महासमिति सदस्यलाई पनि प्रतिनिधिका रूपमा बोलाउने भन्ने टुंगो छैन। जबकी कांग्रेसमा विधान संशोधन वा कुनै नीतिबारे छलफल गरी निर्णय लिनुपरे महासमिति बैठक बस्ने परम्परा छ। महाधिवेशन भएको वर्षबाहेक हरेक वर्ष कम्तीमा एकपटक महासमिति बैठक राख्नुपर्ने विधानमा उल्लेख छ। पार्टीका महामन्त्रीहरू कार्यकारी भूमिकामा हुनुहुन्छ। पार्टी सञ्चालन र व्यवस्थित गर्न छोडेर उहाँहरू आपूखुसी बहस गर्दै हिँड्नुभएको छ, केन्द्रीय सदस्य शंकर भण्डारी भन्छन, त्यो गलत हो। जिम्मेवारीमा बसेकाले यत्तिको हेक्का राख्नुपथ्र्यो। महामन्त्रीद्वयका गतिविधिका कारण पार्टीलाई परेको अप्ठ्यारोको जिम्मेवारी उनीहरूले नै लिनुपर्ने भण्डारीले बताए। एउटा समूह रूपान्तरण भन्दै हिँडेको छ, भण्डारीले भने, पार्टी सभापतिजीले पनि वास्ता गर्नु भएको छैन। हाम्रो पार्टीले जुन पद्धति अवलम्बन गरेको छ। त्यो गलत छ भनेर त मैले पहिलादेखि भन्दै आएको छु। अब पार्टीलाई फरक पहिचान दिनुपर्छ भन्ने मेरो मान्यता छ। पार्टीको १४औं महाधिवेशनमा ४ हजार ७ सय ४३ जना महाधिवेशन प्रतिनिधि थिए। त्यसको करिब आधा महासमिति सदस्य थिए। नीति महाधिवेशनअघि कांग्रेसले भ्रातृ तथा विभागलाई पूर्णता दिने तथा संगठन संरचनालाई सक्रिय बनाउन पनि सकेको छैन। देउवा निकट एक केन्द्रीय सदस्य असारमा केन्द्रीय सदस्यलाई प्रतिनिधिका रूपमा गाउँगाउँमा खटाएर जनताका गुनासा सुन्ने र त्यसपछि नीति महाधिवेशनको प्रक्रिया अघि बढ्न सक्ने बताउँछन्। कांग्रेसले ०१२ सालको वीरगन्ज महाधिवेशनदेखि नै समाजवादी अर्थतन्त्रको नीति अँगालेको थियो। नीति महाधिवेशनको आवश्यकता कांग्रेसका पछिल्ला २ महाधिवेशन वैधानिकता जोगाउने चुनौतीबीच सम्पन्न भए। १४ औं महाधिवेशन नीतिको छलफलबिनै टुंगियो। १३औं महाधिवेशन पनि संविधान लेखनको काम सकेर ०७२ फागुनमा वैधानिकता टार्ने हिसाबले गरिएको थियो। यद्यपि १३औं महाधिवेशनको बन्दसत्रमा कांग्रेसले राजनीति प्रतिवेदन र पार्र्टीको कार्यदिशाबारे सामान्य छलफल भने गरेको थियो। सहमहामन्त्री जीवन परियारले भने, हामीले नेतृत्व छान्यौं तर नीतिमा छलफल गरेनौं। लोकतान्त्रिक मूल्य मान्यता हाम्रो मुख्य नीति भए पनि संविधानले प्रदत्त गरेका अधिकारहरूको कार्यान्वयन कसरी गर्ने भन्नेमा कांग्रेसले प्रष्ट नीति कार्यक्रम ल्याउनुपर्छ। त्यसका लागि नीति अधिवेशन जरुरी छ । पार्टीले लिने नीतिबारे पर्याप्त छलफल र बहस जरुरी भएकाले तत्काल नीति महाधिवेशन बोलाउनुपर्ने परियार बताउँछन्। कांग्रेसले लोकतान्त्रिक मूल्य मान्यता मुख्य नीति भए पनि संविधानले प्रदत्त गरेका अधिकारहरूको कार्यान्वयन कसरी गर्ने भन्नेमा प्रष्ट नीति कार्यक्रम ल्याउनुपर्ने हुन्छ। त्यसका लागि नीति अधिवेशन जरुरी हुने राजनीति विश्लेषक पुरञ्जन आचार्य बताउँछन। नीति अधिवेशन समयमा गर्दैनन् भन्ने पूर्वानुमान नै हो, आचार्यले भने, यसले कांग्रेस बेथितिमा चलेको भनेर पनि भन्न सकिन्छ। केन्द्रीय कमिटीको बैठकसमेत नराख्नेले नीति अधिवेशन गर्लान् भनेर भन्न सकिँदैन। नीति अधिवेशन कि महासमिति बैठक ? कांग्रेसमा सामान्यता महाधिवेशन नभएको वर्ष महासमिति बैठक गर्ने प्रचलन छ। कतिपय नेताहरू महासमिति बैठकलाई नै नीति महाधिवेशनमा रूपान्तरण गर्नुपर्ने पनि बताउँछन्। केन्द्रीय सदस्य प्रदीप पौडेल महासमिति बैठकमा जोड दिन्छन्। अहिले नेतृत्व माथि धेरै टीकाटिप्पणी हुँदै आएकाले यतिबेला नीति अधिवेशन गरेर आलटाल गर्न पाइयो भने नेतृत्व त्यो गर्न तयार हुन्छ, उनले भने, मंसिरसम्म पुग्दा महासमिति बैठकनै गर्नुपर्ने अवस्था छ। पार्टीका महामन्त्रीहरू कार्यकारी भूमिकामा हुनुहुन्छ। पार्टी सञ्चालन र व्यवस्थित गर्न छोडेर उहाँहरू आफूखुसी बहस गर्दै हिँड्नुभएको छ। त्यो गलत हो। शंकर भण्डारी , केन्द्रीय सदस्य परम्परागत शैलीले मात्रै पार्टीले सबै चुनौती सामना गर्न सक्दैन। पार्टी सुधारको एकमात्रै विकल्प विधिसम्मत सञ्चालन हो। बदलिएको परिस्थितिको समीक्षा गरेर नयाँ बाटो तय गर्नुपर्छ। प्रकाशमान सिंह, नेता प्रत्येक दुईदुई महिनामा बस्नुपर्ने केन्द्रीय कार्यसमितिको बैठक ९ महिनासम्म बस्न सकेको छैन। बैठक बस्न नसक्दा पार्टीमा वैचारिक र सांगठनिक गतिविधि शून्य भएका छन्। नैनसिंह महर, केन्द्रीय सदस्य"
कोसी प्रदेश : स्रोतमा आधारित उद्यम प्रतिवेदन सार्वजनिक,"विराटनगर : कोसी प्रदेशका १४ वटै जिल्लामा स्रोतमा आधारित उद्यमहरूको सम्भाव्यता अध्ययन प्रतिवेदन आइतबार सार्वजनिक गरिएको छ। नेपाल उद्योग वाणिज्य महासंघको सहयोगमा कृषि उद्यम केन्द्रले गरेको अध्ययनको प्रारम्भिक प्रतिवेदन नेपाल उद्योग वाणिज्य महासंघ कोसी प्रदेशद्वारा आयोजित कार्यक्रममा सार्वजनिक गरिएको हो। प्रतिवेदनमाथि छलफलसमेत भएको छ। प्रदेशमा कृषि र अन्य स्थानीय स्रोतहरूको उपलब्धताको समीक्षा, प्रदेशभित्रका जिल्लाहरूमा स्थानीय स्रोतहरूमा आधारित सम्भावित उद्यमहरूको पहिचान, सम्भावित उद्यमहरूका लागि बजारको अवस्था विश्लेषण, स्थानीय कच्चा पदार्थको उपलब्धताका आधारमा उद्यमहरूको अवस्था र कोसी प्रदेशमा उद्यम विकासका लागि लगानीका क्षेत्रहरू पहिल्याउने उद्देश्यले अध्ययन गरेर प्रतिवेदन तयार पारिएको हो। नेपाल उद्योग वाणिज्य महासंघ कोसी प्रदेश अध्यक्ष राजेन्द्र राउतका अनुसार २०७९ फागुनदेखि हालसम्मको अध्ययन अवधिमा १४ वटै जिल्लाका सरोकारवाला २ सय ५२ जनासँग छलफल गरेर प्रतिवेदन तयार पारिएको हो। प्रदेशभित्र विभिन्न बाली तथा पशुपंक्षीको उत्पादन वृद्धिको सम्भावना रहेकोले कच्चा पदार्थ उपलब्ध हुन सक्ने, युवाहरूमा उद्यमशीलता तर्फ आकर्षण देखिँदा नवप्रवर्द्धन उद्यमहरू सञ्चालन हुन सक्ने सम्भावना रहेको प्रतिवेदनमा औंल्याइएको छ। अध्ययनले सरकारको नीति उद्यम विकास प्रवद्र्धनमुखी रहेकाले विभिन्न सहयोग र अवसर उपलब्ध रहेको, प्रविधि विकासले कृषि वस्तुहरूको उत्पादन र उत्पादकत्व वृद्धि हुँदै गइरहेको, वित्तीय संस्थाहरूमा पहुँच वृद्धि तथा वित्तीय संस्थाहरूको उद्यममा लगानी वृद्धि हुनसक्ने देखाएको छ। अध्यक्ष राउतका अनुसार अध्ययनले सोलुखुम्बुमा रेन्बोट्राउट माछाको उत्पादन, औषधीय र सुगन्धित वनस्पतिहरू (धसिंगरे, धुपी, तितेपाती) प्रचुर मात्रामा रहेको, अल्लो र लोक्ताको उपलब्धता लगायतका उद्यमशीलताका क्षेत्रहरू पहिल्याएको छ। त्यसैगरी आलु, जौ, मकै, कोदो, फापर, सेतो सिमी, आदि रैथाने बालीहरूको पनि उत्पादन हुने गरेको पाइएको उनको भनाइ छ। संखुवासभामा राँगाको सुकुटी, चैनपुरको सख्खर, गुणस्तरीय नेपाली कागजको उत्पादन, चिराइतो, अलैंची र रुद्राक्षको प्रशस्त उत्पादन हुने गरेको पाइएको छ। ताप्लेजुङमा अल्लो, लोक्ता र अर्घेली, धुपी, मछिनो र रैथाने बालीहरूको सम्भावना देखिएको छ। धनकुटामा किवी फल, सुन्तला, आलु बखडा, एभोकाडो, अम्रिसो, बाँस तथा बाँसजन्य सामग्रीहरू र अर्गेलीको प्रचुर सम्भावना पहिचान भएको छ। तेह्रथुममा अर्घेली र लोक्ता, अलैंची, आलु, दूध, खाँडीका कपडा र बाँस उत्पादनको सम्भावना रहको अध्ययन प्रतिवेदनमा उल्लेख छ। भोजपुरमा अल्लो, बाख्रापालन, उत्तिस काठ, भिनिएर, अर्घेली, विभिन्न जातका फलफुल, ओखलढुंगामा सुकुटी, कोदोको पिठो, दाल, आलु, टिमुर, मछिनो, खोटाङमा बाख्रापालन, हिउँदे फलफुलहरू, सेरेना मौरी र बाँसको उत्पादन धेरै हुनेको पाइएको छ। पाँचथरमा अलैंची, अर्घेली, किवी, अदुवा र पशुजन्य उत्पादन, इलाममा किवी, अम्लिसो, अलैंची र बाँस, तरकारी तथा दूधजन्य उत्पादन धेरै रहेको प्रतिवेदनमा उल्लेख छ। उदयपुरमा दालचिनी र त्यसको तेल, बेसार, बाँस, मासु तथा सुनसरीमा बेसार, अम्रिसो, मकै, घाँस, बाख्रा, बंगुर, माछा उत्पादनको प्रचुरता बढेको जनाइएको छ। मोरङमा सबैभन्दा धेरै खाद्यान्न बाली, मासु, दूध, केरा, आँप लगायतका फलफूल, मह र कृषि पर्यटनको धेरै सम्भावना रहेको प्रतिवेदनमा उल्लेख छ। झापामा घाँस, अर्गानिक मल, मासु, सुपारी, चियाको उत्पादन धेरै रहेको छ। कृषि उद्यम केन्द्रका अधिकृत दीपेन्द्र जोशीले उक्त पूर्वसम्भावना अध्ययन प्रतिवेदनको सारांश सार्वजनिक गरे। त्यसैगरी निजी सार्वजनिक साझेदारी अवसरबारे बालकृष्ण दाहालले प्रस्तुतिकरण गरेका थिए। नेपाल उद्योग वाणिज्य महासंघ कृषि उद्यम समितिका सभापति बीबी बस्नेतले पहिचान भएका उत्पादनका सम्भावनालाई अघि बढाउन स्थानीय तहहरूले अग्रसरता देखाउनु पर्ने बताए। उनले निजी क्षेत्रले उद्यमशीलताको भोग जगाउने उद्देश्यले अध्ययन गरेर सरोकारवालाहरूलाई जानकारी गराएको बताए। महासंघ कोसी प्रदेश अध्यक्ष राउतले स्थानीय स्रोतको उपलब्धताको आधारमा सम्भावना रहेका क्षेत्रहरूको बारेमा अध्ययन गरी प्रतिवेदन तयार पारिएको उल्लेख गरे। जिल्ला नगर उद्योग वाणिज्य संघ र वस्तुगत संघमार्फत एक गाउँ, एक उत्पादन, एक जिल्ला, एक उत्पादनजस्ता कार्यक्रम ल्याएर महासंघले कृषि व्यवसायीहरूको प्रवर्द्धनमा महत्वपूर्ण भूमिका खेल्दै आएको उनको भनाइ छ। सरकारले उद्यम विकासका लागि प्राथमिकताका साथ कार्यक्रमहरू ल्याएको राउत बताउँछन्। प्रदेश सरकारबाट प्रदेशको आर्थिक गतिविधिलाई चलायमान बनाउन निजी क्षेत्रलाई समेटिनु पर्ने धारणा उनको छ। नेपाल उद्योग वाणिज्य महासंघका केन्द्रीय सदस्य अविनास बोहराले उत्पादन भएका वस्तुहरूको बजारीकरणमा सरकारले सहयोग गर्नुपर्ने बताए। बीउविजन र मलखादमा सरकारले सहयोग बढाउँदै लैजान सकेको खण्डमा कृषि उत्पादन बढ्ने उनको भनाइ छ। प्रदेशको उद्योग, कृषि तथा सहकारी मन्त्रालयका योजना महाशाखा प्रमुख पशुपति पोखरेलले कुनैपनि उत्पादनलाई प्रतिस्पर्धात्मक बनाउन नसके त्यसको बजारीकरणमा समस्या हुने बताए। कृषि क्षेत्रमा भइरहेका नयाँ र नौला प्रविधिको प्राविधिक विश्वसनीयता भने हुन छाडेको भन्दै त्यस्ता उपकरणको बिक्री वितरणमा समेत कडाइ गर्नुपर्ने उनी बताउँछन्।"
बालेनले भोलिदेखि काठमाडौं महानगरमा भारतीय चलचित्र चल्न नदिने,"काठमाडौं : काठमाडौं महानगरपालिकाले भारतीय चलचित्र प्रदर्शनमा रोक लगाएको छ। महानगरका प्रमख बालेन्द्र शाहले भारतीय चलचित्र आदिपुरुषमा समावेश भएको जानकी भारतीय छोरी हुन् भन्ने आपत्तिजनक सन्देश उक्त चलचित्रको मूल भागबाट हटाउन गरेको आग्रह बेवास्ता गरेकाले भारतीय चलचित्र प्रदर्शनमा रोक लगाइएको बताए। महानगरले उक्त सन्देश हटाउन तीनअघि आग्रह गरेको थियो। 'काठमाडौं महानगरपालिका क्षेत्रभित्र उक्त राष्ट्रहित विपरीतको चलचित्रको प्रदर्शनलाई निषेध गरेर मात्र देशभित्रका अन्य क्षेत्र र विदेशमा सो चलचित्र प्रदर्शन हुन दिने हो भने त्यसले भ्रामक तथ्य स्थापित गर्ने भएकोले उक्त चलचित्रबाट आपत्तिजनक अंश नहटाएसम्म काठमाडौ महानगरमा कुनै पनि भारतीय चलचित्र प्रदर्शनमा भोलिदेखि निषेध गरिएको उनले बताए। उनले भनेका छन्', 'उक्त चलचित्र यथावत् प्रदर्शन भएमा नेपालको राष्ट्रियता, सांस्कृतिक एकता र राष्ट्रिय विभुति माथि ठाडो प्रहार भई अपूरणीय क्षति हुने देखिन्छ। उक्त चलचित्रबाट नेपाल माथि सांस्कृतिक अतिक्रमण भएको हुँदा यस महानगरपालिकाको गम्भीर ध्यानाकर्षण भएको छ।'"
सोमबार देशका ६ प्रदेशमा वर्षा हुने,"काठमाडौं : सोमबार देशका छवटा प्रदेशमा वर्षा हुने भएको छ। मौसम पूर्वानुमान महाशाखाका अनुसार कोशी प्रदेशको केही स्थानहरू, बागमती, गण्डकी र कर्णाली प्रदेशका थोरै स्थानहरूमा र देशको बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। सोमबार राति कोशी, लुम्बिनी र सुदूरपश्चिम प्रदेश लगायत बागमती र गण्डकी प्रदेशका पहाडी भूभागको थोरै स्थानहरूमा तथा बाँकी भूभागका एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ। कोशी प्रदेशको एकदुई स्थानमा भारी वर्षाको पनि सम्भावना रहेको छ।"
भक्तपुर र ललितपुरमा पनि ट्राफिक सचेतता कक्षा,"काठमाडौं : काठमाडौं उपत्यकाका थप दुई जिल्लामा पनि आजबाट ट्राफिक सचेतता कक्षा सुरू गरिएको छ। भक्तपुरको चुनदेवीस्थित ट्राफिक प्रहरी परिसरमा काठमाडौं उपत्यका ट्राफिक प्रहरी कार्यालयका प्रमुख प्रहरी नायब महानिरीक्षक पोषराज पोखरेलले र प्रवक्ता प्रहरी वरिष्ठ उपरीक्षक राजेन्द्र प्रसाद भट्टले ललितपुरको सातदोबाटोस्थित ट्राफिक प्रहरी परिसरमा आज उद्घाटन गरे। काठमाडौं उपत्यका ट्राफिक प्रहरी कार्यालयमा मात्र हुँदै आएको सचेतता कक्षा सेवाग्राहीको सुविधालाई मध्यनजर गरी आइतबारबाट ललितपुर र भक्तपुर जिल्लामा पनि सुरु गरिएको प्रवक्ता भट्टले जानकारी दिए। तीव्र गतिमा सवारी चलाउँदा र रातो बत्ती तथा सडक लेन उल्लंघन गरेको कसुरमा ललितपुर र भक्तपुर जिल्लामा कारबाहीमा परेका चालकले सम्बन्धित जिल्लामै सचेतता कक्षा लिनुपर्ने छ। काठमाडौं, ललितपुर र भक्तपुरमा मदिरा सेवन गरी सवारी साधन चलाउँदा कारबाहीमा परेका चालकले भने काठमाडौं उपत्यका ट्राफिक प्रहरी कार्यालय रामशाहपथमै आएर सचेतता कक्षा लिनुपर्ने छ।"
२० वर्ष पूरा गरी छोरीको विवाह गर्ने अभिभावकलाई सम्मान,"ढल्केवर : महोत्तरीको मटिहानीमा २० वर्ष पूरा गरी छोरीको विवाह गर्ने अभिभावकलाई सम्मान गरिएको छ। आइतबार मटिहानी नगरपालिकाले २० वर्ष पूरा गरी छोरीको विवाह गर्ने अभिभावकलाई एक समारोहका बीच सम्मान गरेको हो। २० वर्ष उमेर पूरा गरी छोरीलाई विवाह गर्ने ४१ जना अभिभावकलाई सम्मान गरिएको मटिहानी नगरपालिकाको महिला बालबालिका जेष्ठ नागरिक शाखाका प्रमुख दिपा दासले जानकारी दिइन्। उनीहरूलाई कार्यक्रममा मटिहानी नगरपालिका प्रमुख हरिप्रसाद मण्डल र प्रमुख जिल्ला अधिकारी दीपक पहाडीले दोसल्ला र सम्मानपत्र सहित सम्मान गरेका थिए। बालविवाहलाई निरुत्साहित गर्ने उद्देश्यले वडाले सिफारिस गरेका अभिभावकलाई सम्मान गरिएको शाखा प्रमुख दासले बताइन्। उनका अनुसार नगरपालिकाले गरेको एक सर्वेक्षण अनुसार नगरभित्र ३७ प्रतिशत बालविवाह हुने गरेको पाइएको छ। कार्यक्रममा जिल्ला प्रहरी कार्यालय महोत्तरीका प्रहरी उपरीक्षक प्रकाश मल्लले बालविवाह गर्ने र गराउनेलाई तीनवर्षसम्म कैद र ३० हजार रुपैयाँसम्म जरिवाना हुने कानुनी व्यवस्था रहेको औल्याए। उनले छरछिमेकमा हुने बालविवाहको विषयमा प्रहरीमा जानकारी गराउन आग्रह गरे। बालविवाहको थुप्रै असरहरू छन्। यसले किशोरीको स्वास्थ्यमा प्रत्यक्ष असर गर्छ, प्रहरी उपरीक्षक प्रकाश मल्लले भने बहुविवाहको मुद्दा बढ्नुमा बालविवाह पनि एउटा प्रमुख कारण हो। महोत्तरीका प्रमुख जिल्ला अधिकारी दिपक पहाडीले बालविवाह सामाजिक अपराध भएकोले यस्ता कुरीतिलाई अन्त्य गर्नुपर्नेमा जोड दिए। उनले २० वर्ष मुनिका बालबालिकाको हुने विवाह अवैध रहेको उल्लेख गरे। यो असह्य अपराध हो। यस्ता बिहे गर्ने गराउनेदेखि जन्ती र पण्डितसम्मलाई थुनेर कारबाही गर्ने कानुनले व्यवस्था गरेको छ, प्रमुख जिल्ला अधिकारी पहाडीले भने यो सम्मानले बालविवाह अन्त्य गर्ने अभियानलाई मद्दत पुग्ने विश्वास छ। नगरप्रमुख हरिप्रसाद मण्डलले समाजमा विद्यमान बालविवाहलाई निरुत्साहित गर्न कुनै कसर बाँकी नराखिने उल्लेख गरे। बालविवाहको गम्भीर असर रहेकोले त्यसलाई मनन् गरेर अभिभावकहरूले बालविवाह नगर्ने भनेर संकल्प गर्नुपर्नेमा जोड दिए। बालविवाहलाई कानुनले त बन्देज गरेकै छ तर यसको असर सबैले बुझ्न आवश्यक छ। छोरीको भविष्य चाहनेले बालविवाह स्वीकार्दैन, नगरप्रमुख मण्डलले भने। २० वर्ष पूरा गरी छोरीको विवाह गर्ने अभिभावकको खुलेर प्रशंसा गर्दै उनले भने उहाँहरू बालविवाह विरुद्ध अभियानका योद्धा हुनुहुन्छ। कार्यक्रममा मटिहानी नगरपालिका उपप्रमुख मन्जु देवी साह, वडा अध्यक्षहरू रयुफ शेष, कलीम अंसारी, अब्दुल गफार राइन लगायतका वक्ताहरू बालविवाह निरुत्साहित गर्न शसक्त अभियान सञ्चालन गर्नुपर्नेमा जोड दिएका थिए।"
तस्करीको मोबाइल र घडीसहित एक भारतीय वीरगन्जमा पक्राउ,"वीरगन्ज : भारतबाट तस्करी गरी ल्याइएको मोबाइल र घडी ठूलो परिमाणसहित एक भारतीयलाई प्रहरीले पक्राउ गरेको छ। प्रहरीले वीरगन्ज महानगरपालिका३२ वदननगरस्थित एक घरबाट १९ लाख रुपैयाँ मूल्य बराबरको मोबाइल र घडीसहित भारत बिहारको पूर्वी चम्पारण जिल्लाको अमवा विसुनपुरका ३३ वर्षीय मनोज कुमारलाई पक्राउ गरेको हो। वदननगरका मनोज साहको घरमा डेरा लिई बस्दै आएका भारतीय नागरिक मनोज कुमारको कोठामा प्रहरीले खानतलासी गर्दा विभिन्न ब्राण्डका ५९ थान मोबाइल र १८५ पिस घडी बरामद भएको पर्साका प्रहरी प्रवक्ता प्रहरी नायब उपरीक्षक दीपक गिरिले जानकारी दिए। मनोज कुमारको कोठामा खानतलासी गर्दा एप्पल, सामसुङ, भिभो, रेडमी लगायतका ब्राण्डका महंगा मूल्यका मोबाइल तथा टाइटन, सोनाटा लगायतका कम्पनीका घडीहरू बरामद भएको गिरिले बताए। पक्राउ परेका मनोज कुमारले भारतबाट राजश्व छलेर महंगा मूल्यका मोबाइल र घडीहरू वीरगन्जमा ल्याई डेराको कोठामा भण्डारण गरी नेपालको विभिन्न सहरमा आपूर्ति गर्दै आएको सूचनाका आधारमा शनिबार प्रहरीले उनको कोठामा छापा मारेको प्रहरी नायब उपरीक्षक गिरिले बताए। बरामद मोबाइल र घडीको बजार मूल्य १९ लाख १४ हजार रुपैयाँ मूल्यांकन गरिएको पनि गिरिले जानकारी दिए। मोबाइल र घडीसहित पक्राउ परेका मनोज कुमारलाई आवश्यक कारबाहीका लागि आइतबार वीरगन्ज भन्सार कार्यालयमा बुझाइएको गिरिले बताए।"
"सर्वोच्चको आदेश उल्लंघन गरेर सुनसरीको दुहवी बजारमा डोजर, धमाधम भत्काइँदै घर","दुहवी (सुनसरी) : सर्वोच्च अदालतको आदेश उल्लंघन गरेर सुनसरीको दुहवी नगरपालिकाले दुहवी बजार क्षेत्रमा डोजर चलाएको छ। नगरपालिकाले अतिक्रमित आफ्नो जग्गा खाली गराउन आदेशविपरीत डोजर चलाएर वडा नम्बर ५ मा निर्माण गरिएका संरचना भत्काउने काम गरिरहेको हो। स्थानीयले संरचना बनाएर वर्षौदेखि उपभोग गरिरहेको दुहवी५ स्थित (साविकको दुहवी गाउँ पंचायत ६ ख) कित्ता नम्बर ३८ को १० कट्ठा ४ धुर जग्गा खाली गराउने नाममा नगरपालिकाले सर्वोच्चको आदेशविपरीत काम गरिरहेको फेला परेको छ। उक्त जग्गामा सभागृह, सामुदायिक भवनलगायतका संरचना निर्माण गर्ने नगरपालिकाको तयारी छ। नगरपालिकाका अनुसार सरकारी स्वामित्वमा रहेको जग्गामा व्यक्तिगत एवं व्यावसायिक प्रयोजनका लागि स्थानीयले ३१ वटाभन्दा बढी घर निर्माण गरेका थिए। त्यहाँ सञ्चालित पसल, होटललगायतबाट नगरपालिकाले भाडा पनि उठाइरहेको थियो। विक्रम संवत २०११ सालदेखि आफूहरू बसोवास गरिरहेको जग्गामा बनेका घरहरू नगरपालिकाले भत्काइदिएको गुनासो स्थानीयको छ। व्यक्तिगत एवं संस्थागत हिसाबले बनाइएको अवैध संरचना हटाएर नगरपालिकाको स्वामित्वमा रहेको जग्गा खाली गराउने निर्णय गत वैशाख २० गतेको नगरकार्यपालिका बैठकले गरेको थियो। घरटहरा एवं संरचना हटाउनुपर्नेभन्दै नगरपालिकाले वैशाख २६ गते ३५ दिने सूचना जारी गर्यो। समयावधि सकिएपनि जग्गा खाली गर्न अटेर गरेका कारण पूर्वसूचनालाई कार्यान्वयन गर्नेभन्दै नगरपालिकाले शुक्रबारदेखि डोजर लगाएर घर एवं विभिन्न संरचना भत्काउन सुरु गरेको हो। जग्गा खाली गर्नुपर्ने सूचना जारी भएपछि स्थानीयले दुहवी नगरपालिकालाई विपक्षी बनाएर जेठ २३ गते सर्वोच्चमा रिट दायर गरेका थिए। आनन्दकुमार हलुवाईसहित ११ जनाले दायर गरेको रिटमाथि सुनवाइ गर्दै सर्वोच्चका न्यायाधीश विश्वम्भरप्रसाद श्रेष्ठको इजलासले सूचना कार्यान्वयनमा रोक लगाउँदै जेठ ३२ गते बिहीबार नगरपालिकाका नाममा अन्तरिम आदेश जारी गरेको थियो। लामो समयदेखि कानुनबमोजिम कर तिरी बसोबास गरिरहेकालाई नगरपालिकाको सूचनाबाट अपुरणीय क्षति पुग्ने ठहर सर्वोच्चको छ। प्रस्तुत रिटको टुंगो नलागेसम्म नगरपालिकाको कार्यालयबाट प्रकाशित सूचना कार्यान्वयन नगर्नु, नगराउनु, यथास्थितिमा राख्नु भनी सर्वोच्च अदालत नियमावली, २०७४ को नियम ४२ (२) (क) बमोजिम विपक्षीहरूको नाउँमा अन्तरिम आदेश जारी गरिदिएको छ। सो को जानकारी विपक्षीहरूलाई दिई नियमानुसार पेस गर्नू, सर्वोच्चको आदेशमा भनिएको छ। निवेदकहरूले नगरपालिकालाई बहाल विरौटी कर तथा घरबहाल करसमेत तिरी बसोबास गरिरहेको भन्ने प्रमाण पनि पेस गरेको आदेशमा उल्लेख छ। साथै सर्वोच्चले निवेदकको मागबमोजिम अन्तरिम आदेश जारी हुन नपर्ने भएमा त्यसको कारण खुलाई बाटाको म्यादबाहेक १५ दिनभित्रमा लिखित जवाफ पेस गर्न नगरपालिकालाई आदेश गरेको छ। तर, नगरपालिकाले भने सर्वोच्चले आदेश दिएकै भोलिपल्टदेखि डोजर लगाएर आदेशविपरीत घरलगायतका संरचना भत्काउन सुरु गरेको हो। स्थानीयका अनुसार मेयर वेदनारायण गच्छदार र दुहवी५ का वडाअध्यक्ष रमेश रौनियारले बलजफ्ती गरेका हुन्। सर्वोच्चले आदेश दिँदादिँदै किन डोजर चलाइयो भनेर बुझ्नलाई वडा कार्यालयमा पुगेका २ जनालाई वडाध्यक्ष रौनियारले प्रहरी बोलाएर पक्राउ गर्न लगाएको गुनासो स्थानीयको छ। वडाध्यक्ष रौनियारले अश्लिल गालीगलौज र दुर्व्यवहार गर्दै प्रहरी बोलाएर जनता समाजवादी पार्टी (जसपा)का नेताहरू रञ्जीत गोश्वामी र सरोजकुमार सिंहलाई शुक्रबार साँझ पक्राउ गर्न लगाएको स्थानीय बताउँछन्। उनीहरूका अनुसार रौनियारले बाहिरका युवाहरूलाई बोलाएर गोश्वामी र सिंहलाई कुटपिटसमेत गराए। नगरपालिकाले संरचना तोड्न थालेको विषयमा बुझ्न गएकालाई वडाध्यक्षले बाहिरका युवा बोलाएर कुटपिट गर्न लगाए। शरीरका कपडा च्यातिदिए, एक स्थानीय भन्छन्, वडाध्यक्षले अश्लिल गालीगलौज र दुर्व्यवहार गरे। प्रहरी बोलाएर पक्राउ गर्न लगाए। गोश्वामी र सिंहविरुद्ध अभद्र व्यवहारको मुद्दा चलाउन आइतबार म्याद थप गरेर घटनाको बाँकी अनुसन्धान अघि बढाइको प्रहरीले जनाएको छ। वडाध्यक्ष रौनियारले अरु बेलापनि सेवाग्राहीको काम समयमा नगरिदिने, काम लिएर गएका सेवाग्राहीमाथि दुर्व्यवहार तथा अश्लिल र तथानाम गालीगलौज गर्ने गरेको गुनासो स्थानीयको छ। वडाध्यक्षजस्तो पदमा रहेका जनप्रतिनिधिको हर्कतले आफूहरू आजित भएको उनीहरू बताउँछन्। यस विषयमा बुझ्न जाँदा आइतबार मेयर गच्छदार र वडाध्यक्ष रौनियार कार्यकक्षमा भेटिएनन्। दुवै जना दुहवीभन्दा बाहिर रहेको नगरपालिकाले जनाएको छ। नगरपालिकाका प्रवक्ता विजयकुमार चौधरीले नियमसंगत रूपमै काम भइरहेका बेला वडा कार्यालयभित्र छिरेर वडाध्यक्षलाई हातपात गर्दै तोडफोडमा उत्रिएकालाई प्रहरीले पक्राउ गरेको जानकारी दिए। वडाध्यक्षमाथि दुर्व्यवहार र आक्रमण गरियो। तोडफोडबाट वडा कार्यालयभित्रका महत्वपूर्ण सामग्रीमा क्षति पुगेको छ, उनले भने, अराजक र उशृङ्खल हर्कत देखाउनेलाई प्रहरीले पक्राउ गरेको हो। उनीहरूविरुद्ध वडाध्यक्ष रौनियारले प्रहरीमा किटानी जाहेरी दिइसक्नु भएको छ। गोश्वामी र सिंहलाई कानुन अनुसार कारबाही अघि बढाउन नगरपालिकाले पनि प्रहरीलाई पत्राचार गरेको छ। नगरका प्रवक्ता चौधरीले दुहवी बजारभित्र व्यक्तिगत र संस्थागत हिसाबमा बनाइएका अवैध संरचना नियमसंगत रूपमै हटाइएको दाबी गरे। कार्यापालिकाको बैठकबाटै अवैध घरटहरा र संचरना हटाउने निर्णय भएको थियो। नगरपालिकाको स्वामित्वमा रहेको जग्गा खाली गरिदिन सूचना पनि जारी गरियो, उनले भने, अटेर गरेपछि नगरपालिकाले बल प्रयोग गर्नुपर्ने अवस्था आएको हो। तर, विभिन्न पक्षबाट सामाजिक सद्भाव भड्काउने र मतभेद सृजना गर्ने प्रयास भइरहेको छ। नगरपालिकाको सक्रियतापछि विकास विरोधी तत्वले गलत अफवाह फैलाएको चौधरी बताउँछन्। उनले विज्ञप्ति जारी गर्दै दुहवी नगरको हित र समुन्नतिमा साथ दिन सबैमा आग्रह पनि गरेका छन्। अवैध संरचना हटाएर जग्गा खाली गर्न नगरपालिकाले निकालेको सूचना कार्यान्वयन नगर्न सर्वोच्चले दिएको आदेशको भने जानकारी नभएको उनले बताए। सर्वोच्च अदालतबाट भएको निर्णयको कुनै आधिकारिक जानकारी आएको छैन, चौधरी भन्छन्, नगरपालिकाले सूचना जारी गरेपछि स्थानीय सर्वोच्च पुगेको चैँ थाहा छ। नगरपालिकाले अदालतको सम्मान गर्ने बताउँदै उनले भने, आदेश प्राप्त नभएकाले नगरपालिका भने आफ्नो निर्णय कार्यान्वयनमा अघि बढेको हो। अहिले संरचना भत्काउने काम भइरहेको दक्षिणतर्फ पनि दुहवी नगरपालिकाले गत वैशाख ५ गते डोजर चलाएर ७१ वटा घर तथा संरचना भत्काएको थियो। नगरपालिकाको निर्णय कार्यान्वयनमा रोक लगाउनुपर्ने माग गर्दै स्थानीयले त्यतिबेला पनि उच्च अदालत विराटनगरमा रिट दायर गरेका थिए। उच्चले वैशाख ४ गते रिट खारेज गरिदियो। आदेश प्राप्त नभइकन रिट खारेज भएको भोलिपल्टै नगरपालिकाले एकैपटक १२ वटा डोजर चलाएको थियो। तर, अहिले भने सर्वोच्चले गरेको आदेशको आधिकारिक निर्णय प्राप्त नभएको बहाना बनाउँदै नगरपालिकाले डोजर चलाएको हो। सर्वोच्चमा रिट दायर गरेका आनन्दकुमार हलुवाईले सर्वोच्चले अनलाइनमा राखेर आफ्नो आदेशलाई सार्वजनिक गरिसकेको अवस्थामा नगरपालिकाले जबरजस्ती गरेको बताए। सर्वोच्चले दिएको आदेशका बारेमा सबैलाई जानकारी थियो। तर, त्यसको पालना नगरिकन नगरपालिका अगाडि बढ्दा करोडौंको नोक्सान भएको छ, उनले भने, वर्षौदेखि बसोबास गरिरहेकाहरूको उठिबास भएको छ। नगरपालिकाले कानुनको अवहेलना गर्यो। हलुवाईले एक्कासि नगरपालिकाले घरमा डोजर चलाउँदा स्थानीयले केहीपनि सामान निकाल्न नपाएको बताए। कुनै मौका नदिइ डोजर लगाएर सबै संरचना ध्वस्त पारियो। घरभित्र रहेका भाँडाकुँडा, सम्पत्ति र पैसासम्म निकाल्न स्थानीयले पाएनन्, उनी भन्छन्, संरचना हटाउन अझै केही समय दिने भनेर भनेको भोलिपल्टै मेयर र वडाध्यक्षको मिलेमतोमा पदको दुरुपयोग गर्दै डोजर चलाउने काम भयो। आदेशको अवहेलना र क्षतिपूर्तिको मागदाबीसहित फेरि हामी सर्वोच्च जान्छौं। जनताले जिताएका जनप्रतिनिधिले पदको दुरुपयोग र कानूनको उल्लंघन गर्दै जनतालाई नै दुःख दिने काम गरेको आरोप हलुवाईको छ। जनप्रतिनिधि आएपछि यस्तो पीडा दिन्छन् होला भन्ने कल्पना पनि गरिएको थिएन, उनी भन्छन्, नगरपालिकामा कुरा बुझ्न जाँदा निवेदकमाथि नै दुर्व्यवहार हुन्छ। स्थानीय राजन साहले अवैध संरचना हटाउने बाहनामा नगरप्रमुख र वडाध्यक्ष दादागिरीमा उत्रिएर नगरबासीलाई दुःख दिएको आरोप लगाए। सर्वोच्चबाट अन्तरिम आदेश आउँदा पनि नगरबासीले घरभित्रका आफ्ना सामान निकाल्न नपाउँदै संरचनाहरू भत्काइएको उनको गुनासो छ। अदालतबाट आदेश आएपछि सीडीओ कार्यालयले पनि नगरपालिकालाई जानकारी गराएको मैले सुनेको थिएँ, उनले भने, तर, अदालतको आदेशको अवहेलना गर्दै नगरपालिकाले डोजर चलायो। स्थानीय धनमाया श्रेष्ठ आफ्नो परिवार २०११ सालदेखि त्यहाँ बसिरहेको बताउँछिन्। अहिलेसम्म कसैले पनि यसरी अबर पारेका थिएनन्। सर्वोच्चले आदेश गरेपछि हामी ढुक्क थियौं। थोरै मात्रै समय दिएको भए सामानहरू निकालेर व्यवस्थित तबरले सर्ने थियौं, उनले भनिन्, तर, अदालतको आदेशविपरीत नगरप्रमुख र वडाध्यक्ष मिलेर हाम्रा टहरामा डोजर चलाए। घरभित्रका सबै सामान पुरिए। भएको घर त सकिदिए। धनमाया नगरपालिकाको स्वामित्वमा रहेको जग्गामा पसल सञ्चालन गर्दै आएकी थिइन्। अहिले आफ्नो परिवार सडकमा पुगेको गुनासो पोख्दै उनले भनिन्, हामी घर न घाटको भयौं। डोजर चलाइँदा पसलका सामान पुरिए। कतिपय सामान चोरी भए। पैसासमेत निकाल्न पाएनौं। स्थानीय राजु चौधरी नगरपालिकाविरुद्ध अवहेलनाको मुद्दा चल्नुपर्ने बताउँछन्। हाम्रा जनप्रतिनिधिले मनोमानी गरे। उनीहरू सर्वोच्चभन्दा पनि माथि हुन् ?, उनको प्रश्न छ, सर्वोच्चको आदेशविपरीत जाने अधिकार नगरपालिकालाई छ ? यस्तामाथि अदालतको आदेश अवहेलना गरेको विषयमा मुद्दा हुनुपर्ने होइन र ? चौधरीले आदेशको उल्लंघन गरेर नगरपालिकाले जनतालाई रुवाएको गुनासो गरे।"
दोलखामा तीन महिना नदी उत्खननमा रोक,"दोलखा : जिल्लामा तामाकोशी नदी र आसपासका खोलाहरूबाट बालुवा लगायत कुनैपनि प्रकारका नदी र खोलाजन्य वस्तु उत्खननमा रोक लगाएको छ। जिल्ला अनुगमन तथा समन्वय समिति दोलखाको निर्णय अनुसार असार १ गतेदेखि भदौ मसान्तसम्मका लागि नदी उत्खननमा रोक लगाइएको हो। ढुङगा, बालुवा, ग्राभेल जस्ता नदीजन्य सामग्री निकाल्न पूर्ण रूपमा रोक लगाइएको जिल्ला समन्वय समिति दोलखाका प्रमुख वर्जुराम घतानीले जानकारी दिए। उनका अनुसार तामाकोशी नदीमा अत्यधिक उत्खनन् भई संकटको अवस्था आइसकेका कारण यस्तो निर्णय गरिएको हो। असोज पछि पनि वातावरणीय प्रभाव मूल्यांकनले उचित ठहर्याए मात्र उत्खनन खुला गरिने र अन्यथा बन्देज कायम राख्ने जिल्ला समन्वय समिति दोलखाले जनाएको छ। जथाभावी उत्खननले तामाकोशी नदीलाई नै कुरूप बनाएको छ, वर्षायाममा नदीमा बाढी आई मजदुरहरूमा पर्न जाने असरलाई मध्यनजर गर्दै तामाकोशी नदी लगायत सबै खोलाहरूबाट नदी र खोला जन्य वस्तुहरूको उत्खननमा रोक लगाएको घतानीको भनाइ छ। दोलखामा विशेष गरी तामाकोशी नदीका दुई किनार,बिगु,कालिञ्चोक,जिरी खिम्तिखोला र भीमेश्वरनगरपालिका आसपासका नदीहरूमा उत्खनन हुन्छ। यी नदीहरूमा असार १ गतेबाट भदौ मसान्तसम्म वडा कार्यालयको पहिलो निगरानी दोस्रोमा पालिका उपप्रमुख तेस्रोमा जिल्ला समन्वय समितिका प्रमुखको अनुगमन हुने गरी रोक लगायएको जिल्ला समन्वय अधिकारी रामप्रसाद पोखरेलले बताए। अनुगमन समितिको आँखा छलेर रोडा ढुंगा उत्खनन भएको पाइएमा कानुनबमोजिम कारबाही गर्ने चेतावनीसमेत दिइएको छ। नदी किनारको उत्खननले नदीको सतह दबिएको मात्र नभई ठाउँ ठाउँमा खोलाको धार नै परिवर्तन गरिएको छ। जलपर्यटन, धार्मिक सांस्कृतिक परम्परा र जैविक विविधतालाई समेत नराम्ररी धक्का परेको छ। यती मात्रै नभई वर्षातको समयमा तामाकोशी नदीमा बाढी आउनासाथ नदी किनारामा बालुवा निकाल्ने मानिसहरूको भीड लाग्ने गर्छ। बाढीका कारण मजदुरहरूको ज्यान समेत जान सक्ने खतरालाई मध्यनजर गरी मजदुरहरूको जीउधनको सुरक्षाका साथै नदीजन्य वस्तुहरूको उत्खनन रोक्ने जिल्ला समन्वय समिति दोलखाले जनाएको छ। यदि कसैले जिल्ला समन्वय समितिको आदेश पालन नगरी तामाकोशी नदी र अन्य खोलाहरूबाट नदीजन्य वस्तुहरू निकालेको पाइएमा कडा भन्दा कडा कारबाही गरिने जिल्ला समन्वय अधिकारी रामप्रसाद पोखरेलले बताए।"
म्याद गुज्रेको औषधि वितरण गर्ने तीन जना स्वास्थ्यकर्मी निलम्बित,"झापा : कचनकवल गाउँपालिकाले म्याद गुज्रेको औषधि वितरण गर्ने तीन जना स्वास्थ्यकर्मीलाई निलम्बन गरेका छन्। गाउँपालिकाका प्रमुख प्रशासकीय अधिकृत हिराकुमारी यादवले आइतबार प्रेस विज्ञप्ति जारी गर्दै तीन जना स्वास्थ्यकर्मीलाई निलम्बन गरिएको बारेमा जानकारी गराएको हो। निलम्बनमा पर्नेहरूमा हेल्थ असिस्टेन्ट, एग्जुलरी हेल्थ वर्कर र फार्मेसी सहायक रहेका छन्। साथै गाउँपालिकाले घटनाको सत्य तथ्य छानबिनका लागि छानबिन समिति समेत गठन गरिसकेको छ। समितिको प्रतिवेदनका आधारमा दोषी ठहरिए स्वास्थ्यकर्मीहरूलाई थप कारबाही अगाडि बढाउने जनाइएको छ। गत जेठ ३१ गते प्राथमिक स्वास्थ्य केन्द्र बनियानीमा उपचारका लागि गएकी एक ६ वर्षीया बालिकालाई त्यहाँ कार्यरत स्वास्थ्यकर्मीले सन् २०२३ मे लेखिएको इन्टाजिल औषधि वितरण गरिएको थियो। म्याद गुज्रेको औषधि वितरण गरेपछि सामाजिक सञ्जालमा त्यसको चर्को विरोध भएको थियो। त्यसपछि गाउँपालिकालाई घटना विषयमा गम्भीर ध्यानाकर्षण भएको थियो। गाउँपालिकाले घटना भएको भोलिपल्टै प्राथमिक स्वास्थ्य केन्द्रमा बैठक बोलाएर छानबिन समिति गठन गरेको थियो।"
"मकवानपुरमा डेढ करोडको कपडा बरामद, दुई भारतीय नागरिक पक्राउ","हेटौंडा : जिल्ला प्रहरी कार्यालय मकवानपुरले करिब डेढ करोड मूल्य बराबरको कपडासहित २ जना भारतीय नागरिक पक्राउ परेका छन्। हेटौंडा१५ रातोमाटेमा भारतबाट भन्सार छली ल्याएको ९० बोरा कपडासहित ट्रक र दुई जना मानिस नियन्त्रणमा लिइएको जिल्ला प्रहरी कार्यालय मकवानपुरका प्रहरी नायव उपरिक्षक (प्रवत्ता) टेकबहादुर कार्कीले जानकारी दिए। प्रहरीले सिराहाबाट हेटौँडातर्फ आउँदै गरेको भारतीय नम्बर प्लेट बी आर ०६ जी ई ५०५३ नम्बरको ट्रकलाई हेटौँडा१५ रातोमाटेस्थित प्रहरी चेकपोष्टबाट नियन्त्रणमा लिएको थियो। विशेष सूचनाका आधारमा उक्त ट्रकलाई राकेर चेकजाँच गर्दा चारैतिरबाट प्याजको १६८ वटा बोराहरुले छोपी बीच भागमा लुकाएर ल्याएको अवस्थामा ९० बोरा कपडा बरामद गरिएको हो। प्रवक्ता कार्कीका अनुसार ट्रकमा रहेको पाईन्टको कपडा एक करोड २८ लाख ९६ हजार रुपैयाँ, सुटको कपडा ३ लाख रुपैयाँ, सर्टको कपडा १६ लाख ७६ हजार २५० रुपैयाँ, सेरवानी कुर्था एक लाख ३ हजार रुपैयाँ र कोरा कपडा ५ लाख २५ हजार ४४७ रुपैयाँ मुल्य रहेको छ। त्यसैगरी १६८ वटा बोरामा रहेको ८४ कुन्टल प्याजको मूल्य २ लाख ५२ हजार रुपैयाँ रहेको पनि प्रवक्ता कार्कीले जानकारी दिए। नियन्त्रणमा लिएको उक्त कपडाको बजार मूल्य एक करोड ५५ लाख ६९७ रुपयाँ बराबर रहेको र १६८ बोरा प्याजको भने प्रतिकिलो ५० दरले प्याजको भन्सार काटिएको प्रवक्ता कार्कीले बताए। अवैध कपडा सहित ट्रक चालक भारत पन्जाब प्रान्त लोदियाना ग्राम रसलपुर वडा नम्बर७ बस्ने ३३ वर्षीयका रन्जौद सिंह र सहचालक विहार प्रान्त मोजफरपुर माहामाद बस्ने २६ वर्षीयका सुधिर कुमार सहनीलाई प्रहरीले नियन्त्रणमा लिएको छ।"
कतार पठाइदिने भन्दै रकम ठगी गर्ने पक्राउ,काठमाडौं : वैदेशिक रोजगारीका लागि कतार पठाइदिन्छु भन्दै रकम ठगी गरेको आरोपमा प्रहरीले एक जनालाई पक्राउ गरेको छ। पक्राउ पर्नेमा सिन्धुपाल्चोकको लिसङ्खुपाखर गाउँपालिका१ ठूलो धादिङ घर भई हाल काठमाडौँको गोकर्णेश्वर८ मा बस्ने ३६ वर्षीय बिसु लामा रहेका छन्। निजले ताराबहादुर वलीलाई वैदेशिक रोजगारीका लागि कतार पठाइदिन्छु र त्यहाँ आकर्षक तलब हुन्छ भनी विश्वास दिलाई प्रलोभनमा पारी निज पीडितबाट रकम लिई सम्पर्कविहीन भएको आरोपमा काठमाडौंको बौद्धबाट पक्राउ गरिएको काठमाडौं उपत्यका अपराध अनुसन्धान कार्यालयले जनाएको छ। पक्राउ परेका लामालाई थप अनुसन्धानका लागि वैदेशिक रोजगार विभाग बुद्धनगरमा पठाइएको कार्यालयका सूचना अधिकारी तथा प्रहरी उपरीक्षक रवीन्द्र रेग्मीले जानकारी दिए।
बुद्ध एयरको उडानमार्फत भैरहवा जान लागेकी महिलाको साथबाट ४८ लाख बरामद,काठमाडौं : काठमाडौंबाट भैरहवा जान लागेकी एक यात्रुको साथबाट ४८ लाख रुपैयाँ नगद बरामद भएको छ। विमानस्थल सुरक्षा प्रहरी प्रमुख डीआइजी अर्जुन चन्दका अनुसार बेबि कुमारी गुरुङको ह्याण्डक्यारीबाट उक्त रकम बरामद गरिएको हो। उनी बुद्ध एयरको उडानबाट भैरहवा जान लागेकी थिइन। डीआइजी चन्दका अनुसार उक्त रकमको श्रोत खुलेको छैन। घटनाको थप अनुसन्धान भइरहेको छ। विमानस्थलमा रहेको प्रहरीको ह्याण्ड चेकिङ एरियाबाट उक्त रकम बरामद गरिएको हो।
निर्माण सामग्री थुपार्ने थलो बन्यो टीकापुर विमानस्थल,"टीकापुर :कुनै बेला चल्तीको विमानस्थलका रुपमा रहेको टीकापुर विमानस्थल यतिबेला निर्माण व्यवसायीको सामग्री थुपार्ने थलो बनेको छ । लामो समयदेखि बन्द अवस्थामा रहेको विमानस्थल सञ्चालन हुन नसकेपछि स्थानीय निर्माण व्यवसायीले निर्माण सामग्री थुपारेका हुन् । व्यवसायीहरूले बालुवा, ग्राभेल, गिट्टी, माटो, रुखका जरा तथा विद्युतका पोलहरु विमानस्लथमा थुपारेका छन् । विमानस्थलको पश्चिमी भाग र किनार छेउमा निर्माण सामग्रीहरु असरल्ल राखिएको छ । बन्द अवस्थामा रहेको भए पनि विमानस्थलमा जथाभावी निर्माण सामग्री थुपार्नु गलत भएको स्थानीयहरू बताउँछन् । टीकापुर नगरपालिका वडा नं १ का रुपेश साउँदले विमानस्थलमा निर्माण सामग्री राखेर कुरुप बनाउनु गलत भएको बताए । विमानस्थल जतिसुकै बेला काम लाग्न सक्ने हुन्छ, साउँदले भने, नजिकै रहेका एयरपोर्टहरुमा प्लेन चलिरहेको छ,कहिलेकाहीं आपतकालीन अवतरण गर्नका लागि समेत एयरपोर्ट क्लियर राख्नुपर्ने हो तर यहाँ जहाँतही निर्माण सामग्री राखिएको छ, विद्युतका पोल छन् । विसं २०४१ सालमा निर्माण भएको विमानस्थलमा २०४६ सालसम्म राम्रै सञ्चालनमा रह्यो । यहाँबाट सुदूरपश्चिम र कर्णाली प्रदेशका पहाडी जिल्ला र काठमाडौंसम्म जहाज चल्थ्यो । केही समय बन्द रहेको विमानस्थल २०४९ देखि २०५१ सम्म हवाई सेवा पुनः सुचारु भएको थियो । यहाँ तत्कालीन शाही नेपाल वायुसेवा निगमले सेवा दिन्थ्यो । २०५८ वैशाख १० गते बन्द विमानस्थलको भवनमा तत्कालीन विद्रोही माओवादीले आगजनी गरेपछि विमानस्थल ठप्प भएको थियो । झण्डै गौचरणमा परिणत भएको विमानस्थलमा २०६१ मा मुक्त कमैयाहरुले अतिक्रमण गरेर घरटहरा बनाए । मुक्त कमैयाहरु समेत स्थायी बसोबासको व्यवस्था भएपछि २०६९ मा विमानस्थल छोडेका थिए । त्यसयता पटक पटक मर्मतका नाममा करोडौं रकम खर्च भएपनि विमानस्थल सञ्चालन हुन सकेको छैन । पटकपटक टीकापुर क्षेत्रले विमानस्थल सञ्चालनका लागि माग गर्दै आइरहेका छन्स्थानीय उपेन्द्र खड्काले भने, माग सम्बोधन नभएपछि गौचरणमा परिणत भएको विमानस्थल यतिबेला निर्माण सामग्री थुपार्ने थलो बनेको छ । पछिल्लो समय पर्यटन तथा नागरिक उड्ययन मन्त्री प्रेम आलेले विमानस्थल पुनः सञ्चालनका लागि भन्दै दुई करोड रुपैयाँमा विमानस्थल मर्मत गराएका थिए । पटक पटक पुनः सञ्चालनका लागि भन्दै सम्भाव्यता अध्ययन समेत भएको विमानस्थलमा सम्बन्धित निकायले ध्यान नदिएको स्थानीयहरु बताउँछन् ।"
ट्रायल सेन्टरमा अर्काको नाममा परीक्षा दिने व्यक्ति पक्राउ,काठमाडौं : नक्कली परीक्षार्थी बनेर अर्काको नाममा सवारी चालक अनुमति पत्रको ट्रायल (प्रयोगात्मक परीक्षा) दिने एक जनालाई आइतबार ट्राफिक प्रहरीले नियन्त्रणमा लिएको छ। रामेछापको सुनापती गाउँपालिका१ का २३ वर्षीय सुमन चौलागाईंलाई ट्राफिक प्रहरीले नियन्त्रणमा लिएको हो। काठमाडौं उपत्यका ट्राफिक प्रहरी कार्यालयबाट खटिएको ट्राफिक प्रहरी टोलीले काठमाडौंको गुर्जुधारा ट्रायल सेन्टरबाट रामेछापका ३० वर्षीय राजेन्द्र चौलागाईजंको दुईपाग्रे सवारी साधनको ट्रायल दिँदै गरेको अवस्थामा सुमनलाई फेला पारेको थियो। नियन्त्रणमा आएका सुमनलाई थप अनुसन्धान तथा कारबाहीका लागि प्रहरी वृत्त थानकोट पठाइएको छ। अर्काको नाममा झुक्याएर ट्रायल दिने प्रवृत्तिलाई रोक्नका लागि विशेष कडाइ गरिएको काठमाडौं उपत्यका ट्राफिक प्रहरी कार्यालय रामशाहपथका प्रवक्ता प्रहरी वरिष्ठ उपरीक्षक राजेन्द्रप्रसाद भट्टले बताए। यसका साथै अर्कै व्यक्तिले परीक्षा दिएर सवारी चालक अनुमतिपत्र निकाल्दा दक्ष चालकको कमी भई दुर्घटना समेत निम्तिने भएकाले ट्रायल सेन्टरहरूमा थप निगरानी बढाइएको समेत उनले बताए।
स्थानीयलाई सचेत रहन स्थानीय तहको अपिल,धनकुटा : पछिल्लो केही दिन यताको भारी वर्षाका कारण पहिरो तथा बाढीको जोखिम बढेको भन्दै जिल्लाका स्थानीय तहले स्थानीय बासिन्दालाई सचेत रहन सार्वजनिक अपिल गरेका छन्। तमोर र अरुण नदीसहित जिल्लाका ससाना खोलाहरूमा पानीको बहाव बढेको भन्दै किनारका बस्तीमा बसोवास गर्ने स्थानीयलाई सचेत रहन अपिल गरेका हुन्। अहिलेसम्म बाढी तथा पहिरोले धनकुटामा कुनै क्षति नभए तापनि पानीको बहाव नघटेकाले ती क्षेत्रहरूमा जोखिम कायमै रहेको साँगुरीगढी गाउँपालिका अध्यक्ष जितेन्द्र राईले बताए। गाउँपालिकाले सार्वजनिक सूचना जारी गर्दै सचेत रहन स्थानीयलाई अपिल गरेको छ। नदीमा जनुसुकै बेला पानीको सतह बढ्न सक्ने भएकाले माछा मार्ने लगायतको कार्य नगर्न नगरी सुरक्षित स्थानमा बसोवास गर्न आग्रह गरिएको उनले बताए। त्यस्तै महालक्ष्मी नगरपालिकाले पनि सूचना जारी गर्दै अझै केही दिन भारी वर्षा हुन सक्ने भएकाले अरुण नदी तथा आसपासका खोला किनार जोखिम पूर्ण क्षेत्र बसोवास गर्ने तथा नदी किनारमा बसी जीविकोपार्जन गर्ने व्यक्तिलाई केही दिन त्यस्तो स्थानमा नबस्न आग्रह गरेको छ। अरुण नदीमा बाढी आउन सक्ने भएकाले नदी किनारका बासिन्दालाई सचेत गराइएको महालक्ष्मी नगरपालिकाका मेयर ध्रुवराज रायाले बताए। बिहान आएको बाढी केही घटेपछि आज दिउँसो तमोर नदी किनारमा माछा मार्नेको भीड बढेको थियो। जिल्लाका अन्य स्थानीय तहले पनि स्थानीयलाई सचेत गराएका छन्।
उचित मूल्य नपाएको भन्दै कालीमाटी बजारमा टमाटर फालेर विरोध (फोटोफिचर),"भारतीय तरकारीका कारण स्वदेशी उत्पादनले उचित मूल्य पाउन नसकेको, उत्पादित तरकारी बिक्री नभएको भन्दै उनीहरुले टमाटर फालेका हुन् । काठमाडौं : कालिमाटी तरकारी बजारमा टमाटर फ्याकेर विरोध गरिएको छ। नेपाली तरकारीको मूल्य नपाएको भन्दै किसानहरुले आइतबार बिहान कालीमाटी बजारमा टमाटर फ्यालेर विरोध प्रदर्शन गरेका हुन्। भारतीय तरकारीका कारण स्वदेशी उत्पादनले उचित मूल्य पाउन नसकेको, उत्पादित तरकारी बिक्री नभएको भन्दै उनीहरुले टमाटर फालेका छन् । समयमा मल बीउ नपाइने र उत्पादित तरकारी बिक्री नहुने जस्ता समस्याबारे सरकार मूकदर्शक भएको उनीहरुले आरोप लगाएका छन्। किसानले भारतीय टमाटरको भाउ ४० देखि ५० रुपैयाँ प्रतिकिलो हुँदा स्वदेशी गोलभेडा ५ रुपैयाँमा पनि बिक्रि हुन नसकेको उनीहरुको भनाई छ । उत्पादित तरकारीको लागत मूल्यसमेत नउठेको किसानको गुनासो छ। टमाटर सडकमा फालेपछि हटाउन जेसीबी प्रयोग गर्नुपरेको छ। तस्बिर : अभिषेक महर्जन"
पूर्वी नेपालमा गएको बाढीले सडक र पुलमा मात्रै ५० करोडको क्षति,"प्रतिनिधिसभाको आजको बैठकमा समय माग गरेर बोल्दै भौतिक पूर्वाधार तथा यातायत व्यवस्थामन्त्री प्रकाश ज्वालाले सो विषयका बारेमा सदनलाई जानकारी गराएका हुन्। फुङ्लिङ : पूर्वी नेपालमा गएराति आएको भिषण बाढी पहिरोले सो क्षेत्रमा सडक र पुलमा क्षति पुर्याउँदा करिब ५० करोड रकम बराबरको क्षति भएको छ। प्रतिनिधिसभाको आजको बैठकमा समय माग गरेर बोल्दै भौतिक पूर्वाधार तथा यातायत व्यवस्थामन्त्री प्रकाश ज्वालाले सो विषयका बारेमा सदनलाई जानकारी गराएका हुन्। 'ताप्लेजुङ, तेह्रथुम, सङ्खुवासभा, पाँचथरलगायत जिल्लामा गएराति आएको ठूलो बाढी पहिरोले जनधनको क्षति भएको, केही व्यक्तिको ज्यान गएको र केही बेपत्ता भएका छन्', उनले भने, 'म ज्यान गुमाउनेप्रति म र सरकारका तर्फबाट हार्दिक श्रद्धाञ्जली व्यक्त गर्दछु।' मन्त्री ज्वालाले उद्धार र पीडितको राहत र सहयोगका लागि तीव्ररुपमा काम अघि बढाएको जानकारी दिए। त्यस क्षेत्रमा, नेपाली सेना, सशस्त्र प्रहरी, नेपाल प्रहरी, सरकारी कर्मचारीहरु खोजी, उद्धार र राहतमा सक्रियताका साथ लागेका छन्। मन्त्री ज्वालाले भने, 'ताप्लेजुङको हुवाखोलामा पुल बगाएपछि सो जिल्ला अन्य जिल्लासँगको पहुँच विच्छेद भएको छ। विद्युत्सम्पर्क पनि टुटेको छ। अरुण करिडोरमा पाँच सय मिटर सडक क्षति भएको छ।' मध्यपहाडी राजमार्गको पनि केही क्षेत्रमा क्षति पुगेको छ। सम्बन्धित कार्यालयमा कुरा गरी तत्काल बेलिब्रिज जडान गर्न उपकरण र आवश्यक जनशक्तिसहित कार्य प्रारम्भ भइसकेको उनले जानकारी दिए। बेलिब्रिज जडान नभएसम्मका लागि सतहबाट नै डाइभर्सन बनाएर यातायात सञ्चालन गर्न लागिपरेको उनको भनाइ छ। रासस"
बाढी पहिरोबाट बेपत्ता भएका नागरिकको उद्धार र राहतमा जुट्न प्रधानमन्त्रीको निर्देशन,"उनले बाढी प्रभावितको उद्धारमा जुट्न सुरक्षा अङ्ग, राष्ट्रसेवक कर्मचारीलाई निर्देशन दिँदै सो अभियानमा सहयोग गर्न आम जनसमुदायमा अपिल गरेका छन्। प्रधानमन्त्री दाहालले बाढी पहिराका कारण भएको धनजनको क्षतिप्रति पनि गहिरो दुःख व्यक्त गरेका छन्। काठमाडौं : प्रधानमन्त्री पुष्पकमल दाहाल प्रचण्डले पूर्वी देशका विभिन्न जिल्लामा बाढी पहिरोबाट बेपत्ता नागरिकको खोजी, उद्धार एवं राहतमा सक्रियतापूर्वक लाग्न निर्देशन दिएका छन्। उनले बाढी प्रभावितको उद्धारमा जुट्न सुरक्षा अङ्ग, राष्ट्रसेवक कर्मचारीलाई निर्देशन दिँदै सो अभियानमा सहयोग गर्न आम जनसमुदायमा अपिल गरेका छन्। प्रधानमन्त्री दाहालले बाढी पहिराका कारण भएको धनजनको क्षतिप्रति पनि गहिरो दुःख व्यक्त गरेका छन्। गए राति पूर्वी नेपालमा आएको भारी वर्षाका कारण बाढी र पहिरो आउँदा सङ्खुवासभामा १७ र पाँचथरमा पाँच जना बेपत्ता भएका छन् । बाढीले मेची राजमार्ग अवरुद्ध भएको जनाइएको छ ।"
"संखुवासभामा बाढी : १ जनाको मृत्यु, हाइड्रोपावरका १७ मजदुर सम्पर्कविहीन",बाढीले चैनपुर४ दोभनेमा निर्माण भइरहेको सुपर हेँवा हाइड्रोपावरमा क्षति पुग्नुका साथै त्यहाँ काम गर्ने १७ जना मजदुर सम्पर्कविहीन भएका हुन्। खाँदबारी : संखुवासभाको हेँवा खोलामा गए राती आएको बाढीले बगाउँदा १ जनाको मृत्यु हुनुका साथै हाईड्रोपावरमा काम गर्ने १७ जना मजदुर सम्पर्कविहीन भएका छन् । बाढीले चैनपुर४ दोभनेमा निर्माण भइरहेको सुपर हेँवा हाइड्रोपावरमा क्षति पुग्नुका साथै त्यहाँ काम गर्ने १७ जना मजदुर सम्पर्कविहीन भएका हुन्। सम्पर्क विहीनहरुको खोजी कार्यसुरु भएको जिल्ला प्रहरी कार्यायले जनाएको छ । पाँचखपन नगरपालिका ५ स्थित हेँवा खोला किनारमा एक शव भटिएको जिल्ला प्रहरी कार्यालय संखुवासभाका जनाएको छ । बाढीले बगाएर ल्याएको अवस्थामा शवको भेटिए पनि शवको पहिचान हुन बाँकी रहेको जिल्ला प्रहरी कार्यालयका प्रमुख डिएसपी वीरेन्द्र गोदारले जानकारी दिए । चैनपुर नगरपालिका र पाँचखपन नगरपालिकाको बीचमा गएको पहिरोले खोला थुनिएपछि आएको बाढीले बगाउँदा ठुलो जनधनको क्षति भएको उनले बताए। बाढी खोला किनारमा रहेको ७ भन्दा बढी घर बगाएको स्थानीले जनाएका छन् । बाढीले पाँचखपन र चैनपुर जोड्ने निर्माणाधीन मोटरेबल पुल पनि बगाएको छ भने किनार क्षेत्रमा ७ घर बगाएको छ । हेंवा र पिलुवा खोलामा आएको बाढीका कारण भएको क्षतिको थप बिवरण आउँन बाँकी छ ।
मकवानपुरगढीमा बेथितिका चाङ : महालेखाले उठायो प्रश्न,"हेटौंडा : मकवानपुरगढी गाउँपालिकाले बील भरपाइ नगरी रकम भुक्तानी गरेको तथ्य खुलेको छ । पालिकाले आर्थिक वर्ष २०७८०७९ मा गोठ सुधार कार्यक्रमअन्तरगत रविन्द्र हुमागाईंलाई बील भरपाइ बेगर १ लाख ९ हजार ४५० रुपैयाँ भुक्तानी गरेको तथ्य फेला परेको हो । बील भरपाइ नगरी रकम भुक्तानी भएपछि महालेखा परिक्षकको कार्यालयले बील भरपाइ नभएको खण्डमा सो रकम असुल हुनुपर्ने जनाएको छ । महालेखाको प्रतिवेदनमा आर्थिक कार्यविधि तथा वित्तीय उत्तरदायित्व नियमावली २०७७ को नियम ३९ को उपनियम १० अनुसार जिम्मेवार व्यक्तिले सरकारी रकम खर्च लेख्नुपूर्व त्यस्तो रकम खर्च गर्न वा भुक्तानी दिन आवश्यक बील भरइई र काजगात संलग्न भए वा नभएको एकिन गरी संलग्न कागजात अनुसार भुक्तानी दिन रित पुगे नपुगेको जाँच गर्नुपर्ने उल्लेख गरेको छ । दोहोरो सामाजिक सुरक्षा भत्ता,मृत्यु भएका व्यक्तिको नाम हटाइएन गाउँपालिकाले सामाजिक सुरक्षा भत्ता वितरणमा समेत लापरबाही गरेको खुलेको छ । मकवानपुरगढी३ का हरिप्रसाद दुलाललाई दोहोरो रुपमा सामाजिक सुरक्षा भत्ता वितरण भएको महालेखा परिक्षकको कार्यालयले सार्वजनिक गरेको प्रतिवेदनमा उल्लेख छ । उनलाई पालिकाले दोहोरो १२ हजार भुक्तानी गरेको छ । त्यस्तै सामाजिक सुरक्षा भत्ता वितरणको क्रममा मृत्यु भइसकेका व्यक्तिको पनि भत्ता वितरणको सूचिबाट नाम नहटाइएको पाइएको छ । गाउँपालिका र वडाहरुले एमआइएस प्रणाली समयमा नै अपडेट नगर्ने, पूर्ण विवरण नराख्ने एमआइएस अभिलेख तथा मुलखातामा समयमै अभिलेख कट्टि नगर्ने गरेको पाइएको हो । महालेखाले पालिकालाई लाभग्राहीको नाम, दर्ता र नविकरण लगत कट्टा तोकिएको मितिभित्रै परिचयपत्र अनिवार्य रुपमा नविकरण गरी सामाजिक सुरक्षा भत्ता वितरण गर्न, प्रत्येक वर्ष लगत अध्यावधिक संख्या एकिन गर्न, नियमित अनुगमन गर्न, केन्द्रित सूचना प्रणालीमा प्रविष्ट गरी अध्यावधिक गर्न निर्देशनसमेत दिएको छ । व्यक्ति र संस्था तोकेर गाई बाँडियो गाउँपालिकाले वडा कार्यालयमार्फत् गाई खरिद् गरेर कृषकलाई वितरण गरेकोमा समेत महालेखाले प्रश्न उठाएको छ । गाई वितरणको लागि नियम, आधारसमेत नबनाई व्यक्ति र संस्था तोकेर गाई वितरण गरेको भन्दै महालेखाले प्रश्न उठाएको हो । पालिकाले लागत साझेदारीमा गाई प्रवद्र्धनका लागि विभिन्न कृषक समूह सहकारीलाई अनुदान उपलब्ध गराएकोमा पटके निर्णयका आधार वितरण गरेको छ । खरिदको लागत अनुमान, स्पेशिफिकेशन नबनाउँदा खरिद मूल्य पटकै पिच्छे फरक परेकोले खरिद मितव्यही छ भन्न सकिने आधार छैन । वितरण गरिएका गाईको स्वास्थ्यका बारेमा पशु चिकित्सकबाट प्रमाणित गराई वितरण गर्नु गराउनुपर्नेमा सो गरेको पाइएन । खरिद गरिएका गाईको बीमा पनि गरिएको छैन । विगतमा त्यस्तै सर्तमा कति कृषकलाई गाई वितरण गरिएको थियो त्यसको कुनै विवरण अध्यावधिक छैन ,'महालेखाको प्रतिवेदनमा उल्लेख छ । कृषक छनौटका आधारहरु केके हुन्, के कसरी मुल्यांकन भई उक्त संस्था वा कृषक छनौट भए, सो खुल्ने आधार नदेखिएको भन्दै महालेखाले आधार आवश्यक भएको अन्यथा सो रकम असुल गर्नुपर्ने उल्लेख गरेको छ । महालेखाले लेखापरिक्षणको क्रममा नमुना छनौटको आधारमा ज्ञानु पशुपालन फर्म,शक्तिस्वरी गाई फर्म, लक्ष्मी नारायण एग्रो लाइभरस्टक फर्मको परिक्षण गरेको थियो ।"
लम्पी स्किन महामारी : जाजरकोटमा १४६० पशुचौपाय मरे,"जाजरकोट :लम्पी स्किन रोगबाट जाजरकोटमा एक हजार ४ सय ६० पशुचौपाय मरेका छन् । उपचार अभावमा जाजरकोटमा ठूलो संख्यामा पशुचौपाया मरेका हुन् । जिल्लाभर ९ सय २ गोरु, २ सय ४९ गाई, १ सय ९९ भैंसी र १ सय १० बाछाबाछीको मरेको पशु अस्पताल तथा पशु सेवा कार्यालयका पशु चिकित्सक डासुशिल ऐरीले बताए । उनका अनुसार सबैभन्दा बढि कुशेमा ३ सय ९३, जुनीचाँदे गाउँपालिकामा ३ सय ४३, छेडागाडमा २ सय २८, भेरी नगरपालिकामा १ सय ६२, बारेकोट गाउँपालिकामा १ सय ३०, नलगाड नगरपालिकामा १ सय १३ र सबैभन्दा कम शिवालय गाउँपालिकामा ९० पशु चौपाय मरेका हुन्। जिल्लाका २१ हजार २ सय ३२ पशु चौपायामा लम्पी स्किन देखा परेको छ । पशु अस्पताल तथा पशु सेवा कार्यालय जाजरकोटले दिएको जानकारी अनुसार ३ सय ९६ गाई, १४ हजार ५ सय २६ गोरु,१ हजार १ सय ५२ वाछावाछी र २ हजार ४ सय ५४ भैंसी गरी जम्मा २१ हजार २ सय ३२ पशु चौपायमा लम्पी स्किन देखा परेको हो । सबैभन्दा बढी छेडागाड नरपालिकामा ८ हजार एक, सय ९, नलगाड नगरपालिकामा २ हजार ६ सय ९४, कुशे गाउँपालिकामा २ हजार ६ सय ५९, जुनीचाँदे गाउँपालिकामा २ हजार २ सय १७, भेरी नगरपालिकामा १ हजार ८ सय १५, शिवालय गाउँपालिकामा ८ सय ९० र सबैभन्दा कम बारेकोट गाउँपालिमा ६ सय ६० रहेको पशु अस्पताल तथा पशु सेवा कार्यालय जाजरकोटले जनाएको छ ।"
"सङ्खुवासभा बाढी अपडेट : २ जनाको उद्धार, १५ अझै बेपत्ता","बेपत्ता १७ जनामध्ये दुई जना गम्भीर घाइते अवस्थामा फेला परेका जिल्ला प्रहरी कार्यालयका प्रहरी प्रमुख प्रहरी नायब उपरीक्षक वीरेन्द्र गोदारले जानकारी दिए। सङ्खुवासभा : सङ्खुवासभाको हवाखोलामा गएराति आएको बाढीले बगाएर बेपत्ता भएका दुई जना मजदुरको उद्धार भएको छ। अविलर वर्षासँगै गएराति आएको बाढीले सुपर हेवाखोला हाईड्रोपावरमा काम गर्ने १७ जना मजदुर बेपत्ता भएका थिए। बेपत्ता १७ जनामध्ये दुई जना गम्भीर घाइते अवस्थामा फेला परेका जिल्ला प्रहरी कार्यालयका प्रहरी प्रमुख प्रहरी नायब उपरीक्षक वीरेन्द्र गोदारले जानकारी दिए। उनका अनुसार सुपर हेवाखोला हाईड्रोपावरमा काम गर्ने बर्दिया नगरपालिका७ का २४ वर्षीय टीकाराम चौधरी र ३५ वर्षीय दीपकराज थारु गम्भीर घाइते अवस्थामा फेला हुन्। घाइते दुबै जनाको सामुदायिक अस्पताल चैनपुरमा उपचार भइरहेको जिल्ला प्रहरी कार्यालय सङ्खुवासभाले जनाएको छ। अविरल वर्षासँगै आएको बाढीले हेवाखोला किनारका सात घर बगाएको छ। बाढीले चैनपुर४ मा निर्माण भइरहेको सुपर हेवा हाइड्रोमा पूर्णरुपले क्षति पुर्याएको प्रहरी नायब उपरीक्षक गोदारले जानकारी दिए। उनका अनुसार बाढीले पाँचखपन र चैनपुर जोड्ने निर्माणाधीन मोटरेबल पुलमा क्षति पुर्याएको छ। बेपत्ताको खोजी तथा उद्धारका लागि घटनास्थलमा इलाका प्रहरी कार्यालय चैनपुर र सशस्त्र प्रहरीको टोली खटिएका छन्। यो पनि पढ्नुहोस संखुवासभामा बाढी : १ जनाको मृत्यु, हाइड्रोपावरका १७ मजदुर सम्पर्कविहीन"
"गर्भपतन गराएकी महिलाको मृत्यु, अस्पतालमा तनाव","विराटनगर : मोरङको उर्लाबारी नगरपालिका३ मंगलबारेस्थित मदन भण्डारी अस्पताल एवं ट्रमा सेन्टरमा गर्भपतन गराएकी एक जना महिलाको मृत्यु भएको छ । झापाको दमक नगरपालिका४ ताराबारीका युवराज राईकी पत्नी ४० वर्षीया कल्पना राईको आइतबार बिहान मृत्यु भएको हो । कल्पनालाई परिवारले गत शुक्रबार बिहान गर्भपतन गराउन भन्दै अस्पताल भर्ना गरेका थिए । अत्यधिक रक्तश्राव भइरहेको अवस्थामा भर्ना गरिएको अस्पतालले जनाएको छ । मेडिकल सुपरिटेन्डेन्ट डा रविकुमार साहका अनुसार सुरुमा आकस्मिक कक्षमा भर्ना गरिएकी महिलाको अवस्था गम्भीर रहेका कारण उपचारका लागि सुविधा सम्पन्न अस्पतालमा लैजान परिवारलाई भनिएको थियो । तर, पारिवारिक आर्थिक अवस्था कमजोर रहेका कारण परिवारका सदस्यले अन्यत्र लैजान नसक्ने बताएपछि मदन भण्डारी अस्पताल एवं ट्रमा सेन्टरमै उपचार सुरु गरिएको उनको भनाइ छ । अस्पताल भर्ना हुँदा अत्यधिक रक्तश्राव भइरहेको थियो । त्यसलाई रोक्न र गर्भभित्रको बच्चा निकाल्न शल्यक्रिया गरियो, डा साहले भने, तर, रक्तश्राव रोकिएन । बिरामीको स्वास्थ्य अवस्था झन् खराब हुँदै गएपछि थप उपचारका लागि रेफर गरियो । परिवारका सदस्यले थप उपचारका लागि शनिबार राति १२ बजेतिर धरानस्थित बीपी कोइराला स्वास्थ्य विज्ञान प्रतिष्ठान लगेका थिए । उपचारकै क्रममा आइतबार बिहान ३:४० बजेतिर महिलाको मृत्यु भएको जनाइएको छ । डा साहका अनुसार अस्पताल भर्ना हुनुअघि गर्भपतनका लागि कुनै औषधि सेवन गराएका कारण रक्तश्राव भएको हुनसक्छ । अस्पताल भर्ना हुँदा अत्यधिक रक्तश्राव भएर बिरामीको अवस्था गम्भीर थियो, उनले भने, गर्भपतन गराउनका लागि बाहिरै कुनै औषधि सेवन गराएकाले त्यस्तो अवस्था आएको हुनसक्ने अनुमान गरिएको छ । बच्चा बाहिर निकाल्न एवं रक्तश्राव रोक्न गरिएको शल्यक्रिया सफल नभएको र रगत झन् धेरै बगेपछि थप उपचारका लागि अन्यत्र रेफर गर्नु परेको उनको भनाइ छ । महिलाको २२ देखि २४ हप्ताको गर्भ रहेको हुनसक्ने उनले बताए । यसैबीच, परिवार र आफन्तले महिलाको शव मदन भण्डारी अस्पताल एवं ट्रमा सेन्टरअगाडि लगेर राखेका छन् । चिकित्सकको लापरबाहीले घटना भएको भन्दै उनीहरुले नाराबाजी र प्रदर्शन गरिरहेको प्रहरीले जनाएको छ । उनीहरुले लापरबाही गर्ने चिकित्सकलाई कारबाही हुनुपर्ने, मृतकका परिवारलाई क्षतिपूर्ति दिनुपर्नेलगायतका माग राखेर आन्दोलन गरिरहेका हुन् । माग पूरा नभएसम्म शव नबुझ्ने अडान लिएका छन् । अस्पतालमा आन्दोलन सुरु भएपछि ठूलो संख्यामा सुरक्षाकर्मी परिचालन गरिएको छ । कुनैपनि अप्रिय घटना हुन नदिन र स्थितिलाई नियन्त्रणमा राख्न अस्पतालभित्र तथा बाहिरको सुरक्षा व्यवस्था कडा पारिएको मोरङ प्रहरीका प्रवक्ता डीएसपी रन्जनकुमार दाहालले जानकारी दिए ।"
जाजरकोटमा सामुदायिक वनमा लागेको आगो नियन्त्रण बाहिर,"जाजरकोट : भेरी नगरपालिका ११ स्थिति जगतिपुर सामुदायिक वन लागेको आगो नियन्त्रण बाहिर गएको छ । वडाको दक्षिण पूर्वी क्षेत्रबाट तीन दिनदेखि फैलिएको आगो नियन्त्रण बाहिर गएको हो । विकट भूगोलका कारण स्थानीय बासिन्दा, नेपाल प्रहरी, नेपाली सेनाले अथक प्रयास गरेपनि नियन्त्रण बाहिर गएको स्थानीय केशवप्रसाद शर्माले बताए । उनका अनुसार उक्त वन क्षेत्र भित्र २०७६ साल देखि एभरेस्ट कम्पनी र जगतिपुर सामुदायिक वन उपभोक्ता समिति भेरी ११ बीच सम्झौता भइ खोटो निकाल्ने कार्य भइरहेको थियो । खोटोमा कसैले आगो लगाइदिएको हुनसक्ने प्रहरीको अनुमान छ । खोटो प्रज्ज्वलनशील पदार्थ हो । खोटोमा लागेको आगो वनभरी फैलिएको हो । वनबाट बस्तीमा आगो पस्न सक्ने खतरा रहेको स्थानीयको भनाइ छ । सामुदायिक वन क्षेत्रभित्र २०० देखि २५० संकलित टिना खोटो जलेर नस्ट हुनुका साथै १२०० बढी सल्लीमा लगाएका गमलाहरु नष्ट भएको सामुदायिक वन उपभोक्ता समितिका अध्यक्ष गणेश आचार्यले जानकारी दिए । उनका अनुसार वनमा आगोका कारण वन सखाप भएर लाखौंको क्षति भएको छ ।"
दाङ र कालीकोटमा पनि देखियो दादुरा,"काठमाडौं : दाङ र कालीकोटमा दादुराका बिरामी फेला परेका छन् । स्वास्थ्य सेवा विभागको परिवार कल्याण महाशाखा निर्देशक डा विवेककुमार लाल दाङको बङ्गलाचुली नगरपालिका पाँचजना र कालीकोटको खडाचक्र नगरपालिकामा चारजनामा दादुराको सङ्क्रमण देखिएको जानकारी दिए। उनले ती दुवै ठाउँका शङ्कास्पद बिरामीको नमुना राष्ट्रिय जनस्वास्थ्य प्रयोगशाला टेकुमा परीक्षण गर्दा दादुराको सङ्क्रमण पुष्टि भएको बताए । कालीकोटमा नौ जना र दाङका आठ जना शङ्कास्पद बिरामीको नमुना परीक्षण गरिएको थियो । यसअघि जेठ २४ गते काठमाडौंको गोकर्णेश्वरको एक विद्यालयमा पनि चारजनामा दादुराको प्रकोप देखिएको थियो । महाशाखाका निर्देशक डा लालले दादुराको प्रकोप प्रभावित ती ठाउँमा निगरानी तथा रोकथाम गरिरहेको बताए। नेपालमा अहिलेसम्म १७ जिल्ला मोरङ, सुनसरी, धनुषा, महोत्तरी, सर्लाही, चितवन, काठमाडौं, कपिलवस्तु, अर्घाखाँची, दाङ, बाँके, बर्दिया, सुर्खेत, कालीकोट, कैलाली, कञ्चनपुर र बाजुरा मा दादुरा प्रकोप देखिएको छ । उनका अनुसार चालु आर्थिक वर्षमा हालसम्म कूल एक हजार २१ दादुराका बिरामी भेटिएका छन् । बाँकेको नेपालगञ्जमा दादुराबाट एक जनाको मृत्यु भएको छ । सरकारले प्रकोप प्रभावित जिल्लामा हालसम्म कूल दुई लाख १५ हजार ५४ जनालाई दादुरा विरुद्धको खोप लगाइएको छ । परिवार कल्याण महाशाखाले यसै आर्थिक वर्षभित्र दादुरा प्रकोपबाट अतिप्रभावित नौ जिल्ला (मोरङ, सुनसरी, महोत्तरी, दाङ, बर्दिया, सुर्खेत, कैलाली, कञ्चनपुर, बाजुरा) मा दादुरा खोप अभियान सञ्चालन गरेको छ । ती जिल्लामा १६ लाख ८१ हजार आठ सय ५१ बालबालिकालाई दादुरा खोप लगाउने लक्ष्य लिएको महाशाखाका निर्देशक डा लालले जानकारी दिए। रासस"
फरक क्षमता भएकालाई बाख्रा वितरण,"नुवाकोट : स्वरोजगारमा लाग्न प्रेरणा दिंदै नुवाकोटको खरानीटारमा फरक क्षमता भएकालाई समुदायमा पुर्नस्थापना कार्यक्रम अन्तर्गत आवश्यक प्रशिक्षणसहित बाख्रा प्रदान गरिएको छ । ४२ जना फरक क्षमता भएकाहरुलाई प्रशिक्षणपश्चात दुईदुई वटा बाख्रा प्रदान गरिएको हो । यसबाट तादी गापाको ६ वटै वडामा रहेका पहेलो कार्ड प्राप्त गरेका अपाङ्गता भएकालाई आयआर्जनमा मद्धत पुग्ने आशा गरिएको अध्यक्ष सन्तमान तामाङले बताए। फरक क्षमता भएकालाई तादी गापा अध्यक्ष सन्तमान तामाङ, उपाध्यक्ष सन्जु प्याकुरेलश्रेष्ठ, वडाध्यक्षहरु, कार्यपालिका सदस्यहरु, वडा सदस्यहरुले विउ बोकासहितको बाख्रा हस्तान्तरण गरे । यसबाट तादी गाउँपालिका भित्रका फरक क्षमता भएका व्यक्तिहरुलाई आय आर्जनमा मद्धत पुगेको कार्यक्रमकी अध्यक्ष तथा तादी गापाकी उपाध्यक्ष सन्जु प्याकुरेलश्रेष्ठले बताइन् । गापाका फरक क्षमता भएकाहरुलाई शिक्षा, स्वास्थ्य, आयआर्जनका विभिन्न कार्यक्रम पालिकाले सन्चालन गरिरहेको र सदैव गरिरहने प्रमुख अतिथि तादी गापाका अध्यक्ष सन्तमान तामाङको भनाइ छ । उनका अनुसार फरक क्षमता भएकाहरुलाई बाख्रपालनबारे जानकारी दिनुको साथै बाख्राले आम्दानी बढाउन मद्धत पुर्याउनेछ ।"
बीस महिनाको काम चार महिनामै !,"ऊर्जा, जलस्रोत तथा सिँचाइ मन्त्रालयअन्तर्गतको रुपाताल संरक्षण एकीकृत विकास परियोजनाले सञ्चालन गरेको म्याग्दीको बेनी नगरपालिका२ को भसभसेको कटान र पहिरो नियन्त्रण योजना लक्ष्यभन्दा १६ महिना अगाडि सम्पन्न भएको हो । म्याग्दी : ढिलासुस्तीका कारण विकास आयोजना अलपत्र बन्ने र समयमा पूरा नहुने समस्या बढिरहेको अवस्थामा २० महिनाको ठेक्का अवधि भएको म्याग्दीको एउटा आयोजना निर्माणको काम चार महिनामै पूरा भएको छ । ऊर्जा, जलस्रोत तथा सिँचाइ मन्त्रालयअन्तर्गतको रुपाताल संरक्षण एकीकृत विकास परियोजनाले सञ्चालन गरेको म्याग्दीको बेनी नगरपालिका२ को भसभसेको कटान र पहिरो नियन्त्रण योजना लक्ष्यभन्दा १६ महिना अगाडि सम्पन्न भएको हो । निर्माण व्यवसायीको इच्छाशक्ति, सम्बन्धित कार्यालयको समन्वय, सहजीकरण, निगरानी तथा आयोजना निर्माणस्थलमा सहजरूपमा काम गर्ने वातावरण भएमा विकास आयोजनामा ढिलासुस्ती हटाएर समयमै पूरा गर्न सकिने सन्देश यो आयोजनाले दिएको स्थानीयवासी नेत्रबहादुर महतले बताए। 'म्याग्दीका धेरै आयोजना ढिलासुस्तीले थलिएका र अलपत्र बनेको अवस्थामा भसभसेको पहिरो र नदी नियन्त्रणको काम छिटो सकिएकामा खुसी लागेको छ', उनले भने, 'अरु आयोजना र निर्माण व्यवसायीले पनि यसरी नै समयमै काम गरिदिएमा विकासले गति लिने थियो ।' भसभसे पहिरो र म्याग्दी नदी कटान नियन्त्रणका लागि कम्पोजिट पर्खाल निर्माण गर्न हिमालयन कन्ट्रक्सनले गत फागुनमा रु दुई करोड ६० लाखमा ठेक्का सम्झौता गरेको थियो । कम्पनीका प्रतिनिधि सागर रेग्मीले ८१ दशमलव पाँच मिटर लामो पर्खाल निर्माण गर्ने काम गत हप्ता सकिएको जानकारी दिए। 'आर्थिक क्षेत्रमा देखिएको असहजता, निर्माण सामग्रीको मूल्यवृद्धिका बाबजुद खोला किनारको काम गर्न चुनौती थियो । ठेक्कालगत्तै पर्याप्त मजदुर र उपकरण परिचालनका साथै निर्माण सामग्री जुटाएर चार महिनामै पूरा गरेका छौँ', उनले भने, 'स्थानीयस्तरमा पनि काम गर्ने वातावरण भएकाले सहज भयो ।' बाढीको कटान रोक्न म्याग्दी नदी किनारको जमिनभित्र चार मिटर चौडाइ र दुई दशमलव पाँच मिटर पक्की आरसिसी पर्खाल बनाइएको छ । पक्की पर्खालको माथिपट्टि तीन मिटर अग्लो ग्यावियन पर्खाल लगाइएको छ । म्याग्दी नदीको किनारमा निर्माण गरिएको पर्खालले कटानका साथै बेनीबागलुङ सडकमा पर्ने भसभसेको पहिरो रोकथाममा सहयोग पुग्ने रुपाताल संरक्षण एकीकृत विकास परियोजनाका इन्जिनियर कृष्णबहादुर विश्वकर्माले बताए। उनका अनुसार परियोजनामार्फत म्याग्दीको सदरमुकाम बेनी र आसपासका क्षेत्रमा कटान र बाढी नियन्त्रण गर्न यस वर्ष करिब रु ५० करोड बजेटमा आठवटा आयोजना सञ्चालन भएका छन् । कालीगण्डकी र म्याग्दी नदीको दोभानमा अवस्थित बेनी बजारमा कटान र बाढी नियन्त्रण गर्न एकैसाथ आठ ठाउँमा नियन्त्रणको काम भइरहेको हो । बेनीलाई सरकारले नदी कटानका हिसाबले जोखिमयुक्त जिल्ला सदरमुकामको सूचीमा राखेको छ ।"
हिमाल र पहाडका जनसंख्या ओरालो लाग्दै,"काठमाडौं : हिमाल र पहाडका जिल्लामा खेती योग्य जमिन बाँझो भेटिन्छ भने घरहरू सुनसान। बिक्री हुने स्थानमा बेचेर बसाइँ सर्ने र नबिक्नेमा त्यसै छाडेर हिँड्ने क्रमले हिमाली र पहाडी जिल्लामा जनसंख्या घट्दो क्रममा छ। यसको प्रभाव तराईका जिल्लाहरूमा देखिँदैछ। तराईका खेतीयोग्य जमिननै घरले भरिँदैछन्। जनसंख्या चाप बर्सेनि बढ्दो क्रममा छ। पछिल्लो जनगणनाको तथ्यांकले पनि हिमाल र पहाड रित्तिँदै गएको देखाउँछ। विज्ञ भन्छन्, यसको असर सामाजिक र राजनीतिक दुवैतर्फ पर्छ। द्वन्द्व नै निम्तने खतरा हुन्छ। यसरी तराईमा जनसंख्याको चाप बढ्न थालेको विगत सात दशकको तथ्यांकले देखाउँछ। नागरिकको आधारभूत आवश्यकता हिमाल र पहाडका जिल्लामा भन्दा तराईका जिल्लामा सहज रूपले पूरा हुने भएकाले तराईमा चाप बढ्दो क्रममा रहेको हो। मुख्यतः शिक्षा, स्वास्थ्य र सञ्चारको पहुँच रहेका तराईका स्थानमा जनसंख्या बाक्लो छ। राष्ट्रिय जनगणना २०७८ को नतिजाअनुसार ३५ प्रतिशत भूगोल ओगटेको हिमाली प्रदेशमा ६०८ प्रतिशत जनसंख्या छ। ४२ प्रतिशत क्षेत्रफल ओगटेको पहाडी प्रदेशमा ४०१६ प्रतिशत जनसंख्या हुँदा २३ प्रतिशत भूगोल ओगटेको तराईमा ५३६ प्रतिशत जनसंख्या छ। जनगणनाको तथ्यांकअनुसार २०६८ सालदेखि ०७८ सम्ममा हिमाली क्षेत्रको जनसंख्या वृद्धिदर ऋणात्मक छ। पहाडको वृद्धिदर एकदम न्यून छ भने तराईको जनसंख्या वृद्धिदर १७३८ प्रतिशत छ। सन् १९५२५४ मा हिमाल र पहाडको जनसंख्या ६४८ थियो। त्यस समय तराईको जनसंख्या ३५२ प्रतिशतमा मात्रै थियो। सन् २००१ मा हिमाल र पहाडको जनसंख्या घटेर ४६३९ प्रतिशत पुग्दा तराईको जनसंख्या ५३६३ प्रतिशत पुग्यो। नेपालका ३४ वटा हिमाली र पहाडी जिल्लाको जनसंख्या वृद्धिदर नै ऋणात्मक छ। संवैधानिक व्यवस्थाअनुसार कुनै पनि जिल्लाको जनसंख्या घट्नु वा बढ्नुले सिधै राजनीतिलाई पनि असर गर्छ। यसरी नेपालको हिमाली र पहाडी क्षेत्रमा निरन्तर भइरहेको जनसंख्या क्षतिले भविष्यमा राजनीतिक र सामाजिक द्वन्द्व निम्त्याउन सक्नेमा विज्ञहरू चिन्ता व्यक्त गर्छन्। त्रिभुवन विश्वविद्यालय जनसंख्या अध्ययन केन्द्रीय विभागका प्रमुख प्राडा योगेन्द्रबहादुर गुरुङ २०४७ सालपछि नेपालमा जनसंख्या र बसाइँसराइ व्यवस्थित गर्ने नीतिप्रति सरकार उदासीन हुँदा जनसंख्याको असन्तुलित वितरणको समस्या बढ्दै गएको बताउँछन्। हामीले संघीयताको अभ्यास त गर्यौं। तर, अधिकार र सेवाको विकेन्द्रीकरण गरेनौं गुरुङले भने, सानोतिनो काम गर्न पनि मान्छे काठमाडौं मै आउनुपर्ने भएपछि मान्छे किन गाउँतिर बस्छ त ? राजनीतिक दलहरूले आफ्नो मूल एजेन्डामा जनसंख्यालाई राख्नुपर्ने गुरुङको सुझाव छ। हिमाली र पहाडी जिल्ला रित्तिने, मधेसमा जनसंख्याको बोझ थपिने क्रमले भविष्यमा निर्वाचन क्षेत्र बाँडफाँडको कुरा आउँछ। पालिकाहरूमा जाने स्रोत साधनको कुरा आउँछ गुरुङले भने, जनसंख्याको आधारमा बाँडिने स्रोत साधनका कारण कुनै भूगोलले हेपिएको महसुस गर्छन्। नयाँ द्वन्द्वको बिजारोपण यस्तै विषयबाट हुन सक्छ। प्राडाकेशवप्रसाद अधिकारी हिमाल र पहाड रित्तिनु चिन्ताको विषय भए पनि तराईको घना जनसंख्या आन्तरिक बसाइँसराइ मात्र हो कि अरू पनि कारण छन् त्यसको खोजी गर्नुपर्ने बताउँछन्। अहिलेको समय पावर विथ नम्बरको छ अधिकारीले भने, यो असन्तुलनलाई गम्भीर रूपमा नलिँदा भोलि नीति निर्माण गर्ने ठाउँमा एउटा भूगोलको बाहुल्यता हुँदा अरू भूगोलले अन्याय भएको महसुस गर्नेतर्फ सचेत हुन जरुरी छ। त्रिविका सहप्राध्यापक डापदमप्रसाद खतिवडा राजनीति जनताका लागि गरिएको भए पनि जनताको अवस्थाका बारेमा दलका नेताहरूलाई कम जानकारी भएको बताउँछन्। जनसंख्या वितरणको अवस्था यस्तै रहे अबको २० वर्षपछिको दृश्य कस्तो होला ? खतिवडाले प्रश्न गर्दै भने त्यसबेला नेपालको सांसदको दृश्य कस्तो होला ? पहाडी र हिमाली भूगोलका समस्या बोकी दिने मानिस कति होलान् ? यस विषयमा दलहरू गम्भीर हुनै पर्छ। जनसंख्यासम्बन्धी जानकार चेतन अधिकारी असन्तुलित जनसंख्या वितरणका कारण पत्ता लगाएर त्यसको निराकरण नगरिए केही दशकमा नै नेपालमा नयाँनयाँ प्रकारका द्वन्द्वहरू देखिने बताउँछन्। भन्छन्, जनसंख्या वितरणको यो असन्तुलन भनेको राज्यका स्रोत, साधनको असन्तुलित वितरणको परिणाम हो, अधिकारीले थपे, हिमाल र पहाडमा मानिसहरूलाई चाहिने आवश्यक गुणस्तरीय सुविधाहरूको अभाव भयो। त्यसको सहज उपलब्धता तराईतिर भयो। त्यसैले मानिसको आकर्षण पनि मैदानी भूभाग नै भयो। अन्नको भण्डारको रूपमा रहेको तराईमा घना जनसंख्या, अव्यवस्थित बसोबास, तीव्र सहरीकरणले खेतीयोग्य जमिन नासिँदै गएको अधिकारीले तयार पारेको कार्यपत्रमा उल्लेख छ। पहाड र हिमालमा मानिस नभएर खेतबारी बाँझिने, तराईमा मानिस धेरै भएर खेती गर्ने जमिन बाँकी नरहने स्थिति देखिँदैछ कार्यपत्रमा भनिएको छ। जनसंख्या घट्दै जाँदा पहाड र हिमालमा निर्वाचन क्षेत्र पनि घट्दै जाने, त्यहाँबाट सांसद र सरकारमा हुने प्रतिनिधित्व पनि घट्दै जाने र समग्रमा त्यस क्षेत्रका जनताको राज्यको शक्ति र स्रोतसँग पहुँच कमजोर हुँदै जाने भएकाले मूलधारको राजनीतिले यसलाई गम्भिर रूपमा लिनुपर्ने अधिकारी बताउँछन् ।"
आज कोशी र गण्डकी प्रदेशमा भारी वर्षा,"यसका कारण हाल कोशी प्रदेशको थोरै र कर्णाली प्रदेशका पहाडी भूभागका एकदुई स्थानमा मेघगर्जनचट्याङसहित वर्षा भइरहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । काठमाडौं : हाल देशको पूर्वी तथा मध्य भूभागमा मनसुनी प्रणालीको प्रभाव रहेको छ भने बाँकी भूभागमा स्थानीय वायु र पश्चिमी वायुको आंशिक प्रभाव रहेको छ । यसका कारण हाल कोशी प्रदेशको थोरै र कर्णाली प्रदेशका पहाडी भूभागका एकदुई स्थानमा मेघगर्जनचट्याङसहित वर्षा भइरहेको जल तथा मौसम विज्ञान विभाग मौसम पूर्वानुमान महाशाखाले जनाएको छ । दिउँसो कोशी र गण्डकी प्रदेशका पहाडी भूभागका केही स्थानमा, कोशी प्रदेशका तराई भूभागका साथै देशका बाँकी पहाडी भेगका थोरै स्थान र देशका बाँकी तराई भूभागमा एकदुई स्थानमा मेघगर्जनचट्याङसहित हल्कादेखि मध्यम वर्षाको सम्भावना रहेको छ । कोशी र गण्डकी प्रदेशको एकदुई स्थानमा भारी वर्षाको सम्भावना रहेको छ । भोलि कोशी प्रदेशको केही स्थानहरुमा, बागमती, गण्डकी र कर्णाली प्रदेशका थोरै स्थानहरूमा र देशको बाँकी भूभागका एकदुई स्थानमा मेघगर्जनचट्याङ्ग सहित हल्का देखि मध्यम वर्षाको सम्भावना रहेको महाशाखाले जनाएको छ । कोशी प्रदेश र गण्डकी प्रदेशको एकदुई स्थानमा भारी वर्षा हुने भएकोले सम्भावित जोखिम वा क्षति बाट बच्न महाशाखाले अनुरोध गरेको छ।"
"बाढीपहिरोले यातायात अवरुद्ध, उद्धारमा कठिनाइ","बिहीबार राति आएको बाढीले मेहनले र खेवाङ जोड्ने पुल भत्काएको छ । अविरल वर्षासँगै गएराति मैवाखोलामा आएको बाढीले दोभान बजार हुँदै आठराई त्रिवेणी जाने सकड बगाएको छ । ताप्लेजुङ : निरन्तरको वर्षासँगै विभिन्न क्षेत्रमा बाढीपहिरोले सडक अवरुद्ध भएपछि ताप्लेजुङको आन्तरिक तथा बाह्य यातायात अवरुद्ध भएको छ । जिल्लाका अधिकांश ग्रामीण सडक बाढीपहिरोले क्षतिग्रस्त भएका छन् । बिहीबार राति आएको बाढीले मेहनले र खेवाङ जोड्ने पुल भत्काएको छ । अविरल वर्षासँगै गएराति मैवाखोलामा आएको बाढीले दोभान बजार हुँदै आठराई त्रिवेणी जाने सकड बगाएको छ । सडक वर्षा र पहिरोका कारण ग्रामीण भेगका अधिकांश स्थानमा यातायातका साधन चल्ने अवस्थामा छैनन् । सडकअवरुद्ध भएकाले पहिरोग्रस्त क्षेत्रमा सदरमुकामबाट राहत र उद्धारका लागि जानसमेत कठिनाइ भइरहेको जिल्ला विपद् व्यवस्थापन समितिका अध्यक्ष एवं प्रमुख जिल्ला अधिकारी गोमादेवी चेम्जोङले जानकारी दिए। 'अवरुद्ध बाटो सञ्चालनका लागि वैकल्पिक बाटोको व्यवस्था गर्ने सम्बन्धमा अहिले जिल्लास्थित सम्बन्ध निकायसँगको बैठक जारी छ', उनले भने। बाढीपहिरो पीडितको राहत तथा उद्धारका लागि सम्बन्धित क्षेत्रका सुरक्षाकर्मी र स्थानीय तहसँग समन्वय भइरहेको प्रजिअ चेम्जोङको भनाइ थियो । उनका अनुसार बाढीपहिरोबाट जोखिममा परेका परिवारको उद्धार तथा राहतका लागि सङ्घ र प्रदेश सरकारसँग सहायता लिनेलगायत विषयमा पनि छलफल गरिनेछ । गएरातिकको बाढीले मेची राजमार्गअन्तर्गत पाँचथरको हिलिहाङ र फिदिम नगरपालिका जोड्ने हेवाखोला माथिको पुल बगाएपछि पाँचथर, इलामसहित तराईका जिल्लातर्फ जाने सवारी साधन सदरमुकाममा थन्किएका छन् । तमोर नदीसहित तमोर करिडोर अन्तर्गतका खोलामा बाढी आएकाले उक्त तमोर करिडोरको सडकसमेत अवरुद्ध छ । 'गएराति पहिरोले घर बगाउँदा सिदिङ्वा गाउँपालिका६ स्थित मेहेलेमा एकै परिवारका तीन जनासहित चार जना बेपत्ता छन्', प्रजिअ चेम्जोङले भने, 'आङ्खोपमा तीन घर बाढीले बगाएको छ भने दर्जनौं घर जोखिममा परेका छन् ।' उनका अनुसार जोखिममा परेका घरका परिवार सुरक्षित क्षेत्रमा सरेर बसेका छन् । शुक्रबारदेखि निरन्तर परेको वर्षाले ग्रामीण क्षेत्रका नागरिक त्रसित छन् । दोभान बजार क्षेत्र मैवाखोलामा आएको बाढीले कटान गर्न थालेपछि आधाजसो परिवार मध्यरातमै सुरक्षित स्थानमा सरेका छन् । सिरीजङघाको याम्फुदिनमा काबेली खोलामा आएको बाढीले बस्ती कटान गरिरहेको छ । उक्त ठाउँका पाँच सरकारी कार्यालयसहित १५ परिवार अन्यत्र सरेका छन् । विभिन्न क्षेत्रका जलविद्युत आयोजनामासमेत बाढीपहिरोले क्षति पुगेको छ । विद्युत् आपूर्ति बन्द भएको छ । रातभर ठूलो वर्षा भएको ताप्लेजुङमा बिहानदेखि भने केही सामान्य भएको छ । गएरातिको वर्षा, बाढीपहिरोले पुगेको क्षतिको थप विवरण प्रहरीले सङ्कलन गरिरहेकाले विस्तृत विवरण आउन बाँकी छ । रासस"
जुवातास खेलिरहेका १२ जना पक्राउ,काठमाडौं : कागेश्वरी मनोहरा नगरपालिका१ गागलफेदी जुवा तास खेलिरहेका ७ जनालाई प्रहरीले पक्राउ गरेको छ । प्रहरी प्रभाग साँखुबाट खटिएको टोलीले कृष्ण खड्काको घरबाट शनिबार दिउँसो ७ जनालाई पक्राउ गरेको हो। प्रहरीले नगद ९५ हजार ३ सय ३५ रूपैयाँ र ३ बुक ताससहित उनीहरुलाई पक्राउ गरेको छ । यसैगरी काठमाडौं टोखा नगरपालिका३ धनेश्वर डेरा गरी बस्ने गोरखा बारपाक सुलिकोट गाउँपालिका२ घर भएकी २० वर्षीया सबिता घलेको कोठामा जुवातास खेलिरहेको अवस्थामा घलेसमेत ५ जनालाई शनिबार साँझ प्रहरीले पक्राउ गरेको छ । प्रहरी वृत्त महाराजगंजबाट खटिएको प्रहरीले उनीहरूलाई नगद १ लाख ९० हजार रूपैयाँ र ३ बुक ताससहित पक्राउ गरेको हो । यस सम्बन्धमा प्रहरीले थप अनुसन्धान गरिरहेको जनाएको छ।
"सङ्खुवासभाको सभापोखरीमा गोठ बगायो, २ जना बेपत्ता",बेपत्ताको पहिचान खुल्न नसकेको उनको भनाइ थियो । घटनास्थलमा बाह्रबिसे प्रहरी चौकीबाट प्रहरी टोली खटाइएको छ । सङ्खुवासभा : सङ्खुवासभाको सभापोखरी गाउँपालिका३ स्थित सुनाम्लामा बाढीले एक गोठ बगाउँदा दुईजना बेपत्ता भएका छन् । अविरल वर्षासँगै आएको बाढीले सुनाम्लामा गोठ बगाउँदा दुई जना बेपत्ता भएका जिल्ला प्रहरी कार्यालयका प्रहरी नायब उपरीक्षक वीरेन्द्र गोदारले जानकारी दिए। बेपत्ताको पहिचान खुल्न नसकेको उनको भनाइ थियो । घटनास्थलमा बाह्रबिसे प्रहरी चौकीबाट प्रहरी टोली खटाइएको छ । बाढीले पशु चौपायसमेत बगाएको प्रहरीले जनाएको छ । यसैगरी गएराति आएको बाढीले चैनपुर नगरपालिका१ मा आठ वटा पशु चौपाय बगाएको र घटनाबारे थप विवरण आउन बाँकी रहेको बताइएको छ । रासस
बाढीपहिरोबाट भएको क्षतिबारे प्रधानमन्त्रीको ध्यानाकर्षण,"सङ्खुवासभाका प्रतिनिधिसभा सदस्य दीपक खड्का नेतृत्वको टोलीले आज बिहान प्रधानमन्त्री दाहाललाई भेटेर सङ्खुवासभामा भएको क्षतिका बारेमा अवगत गराउँदै सरकारले क्षतिको निरीक्षण गर्न आग्रह गरेको थियो । काठमाडौं : सङ्खुवासभाको हेवाखोलामा गए राति आएको बाढीले पुर्याएको क्षतिबारे प्रधानमन्त्री पुष्पकमल दाहाल प्रचण्डको ध्यानाकर्षण गरिइएको छ । सङ्खुवासभाका प्रतिनिधिसभा सदस्य दीपक खड्का नेतृत्वको टोलीले आज बिहान प्रधानमन्त्री दाहाललाई भेटेर सङ्खुवासभामा भएको क्षतिका बारेमा अवगत गराउँदै सरकारले क्षतिको निरीक्षण गर्न आग्रह गरेको थियो । भेटमा सांसद खड्काले सङ्खुवासभामा आएको बाढीले दर्जनौँ जलविद्युत्गृहमा क्षति पुग्दा राज्यलाई अर्बौँको क्षति हुनुका साथै जलविद्युत्गृहमा कार्यरत मजदुरसमेत बेपत्ता भएको प्रधानमन्त्री दाहाललाई अवगत गराएका थिए। साथै उनले क्षतिको निरीक्षण गरी उद्धार र राहतका लागि सरकारबाट पहल गर्न आग्रह गरेका थिए। भेटमा प्रधानमन्त्री दाहालले बाढी पहिराबाट भएको धनजनको क्षतिप्रति दुःख व्यक्त गरेका छन्। उनले बेपत्ता भएकाको खोजी, उद्धार एवं राहतमा सक्रियतापूर्वक लाग्न सुरक्षा अङ्ग र कर्मचारीलाई निर्देशनसमेत दिइसकेको बताए। बाढीले पुर्याएको क्षतिबारे अवलोकनमा जाने प्रधानमन्त्रीले जानकारी दिएका सांसद खड्काले राससलाई जानकारी दिए। प्रतिनिधिसभा सदस्य खड्कासँगै प्रदेशसभा सदस्य राजेन्द्र कार्की र विभिन्न दलका नेताहरू प्रधानमन्त्रीलाई भेट्न आज बिहानै बालुवाटार पुगेका थिए। सङ्खुवासभाको हेवाखेलामा गए राति आएको बाढीले सात घर बगाएको छ भने सुपर हेवाखोला हाइड्रोपावरमा काम गर्ने १७ मजदुर सम्पर्कविहीन भएका जिल्ला प्रहरी कार्यालय सङ्खुवासभाले जनाएको छ । बाढीले पाँचखपन र चैनपुर जोड्ने निर्माणाधीन मोटरेबल पुलमा क्षति पुर्याएको छ । रासस"
बेपत्ता नागरिकको खोजी र राहतका कार्यलाई तीव्र बनाइएको छ : मन्त्री ज्वाला,"काठमाडौं : सरकारले पूर्वी नेपालमा आएको बाढी र पहिरोका कारण बेपत्ता नागरिकको खोजीका साथै राहतका कार्यलाई तीव्र रुपमा अघि बढाएको जनाएको छ। आइतबार प्रतिनिधिसभा बैठकमा भौतिक पूर्वाधार तथा यातायत व्यवस्थामन्त्री प्रकाश ज्वालाले बाढी र पहिरोका कारण ठूलो धनजनको क्षति भएको र केहिको ज्यान गएको प्रारम्भिक जानकारी प्राप्त भएको भन्दै बेपत्ता नागरिकको खोजीका साथै राहतका कार्यलाई तीव्र रुपमा अघि बढाएको जानकारी दिए। त्यस क्षेत्रमा, नेपाली सेना, सशस्त्र प्रहरी, नेपाल प्रहरी, सरकारी कर्मचारीहरु खोजी, उद्धार र राहतमा सक्रियताका साथ लागेको उनले बताए। उनले पाँचथर र ताप्लेजुङ जोड्ने पुल बगाएको, अरुण करिडोरमा पाँच सय मिटर सडक क्षति भएको, मेची राजमार्गको पाङ्गेभिरमा सडक अवरुद्ध भएको जानकारी दिए। बाढी र पहिरोका कारण अवरुद्ध सडकहरुलाई सूचारु गर्नका लागि प्रयास भइरहेको उनको भनाई छ। मन्त्री ज्वालाले भिषण बाढी पहिरोले सडक र पुलमा क्षति पुर्याउँदा करिब ५० करोड रकम बराबरको क्षति भएको प्रारम्भीक अनुमान रहेको उल्लेख गरे।"
समाजवादी मोर्चा घोषणाको लागि बालुवाटारमा बैठक,"समाजवादी मोर्चा बने २७५ सदस्यीय प्रतिनिधि सभामा ५४ सिटसहित तेस्रो निर्णायक शक्ति निर्माण हुनेछ। काठमाडौं : सत्तारुढ नेकपा माओवादी केन्द्रसहितका दलहरु समाजवादी मोर्चा घोषणाको अन्तिम तयारीमा जुटेका छन्। असार १ गते समाजवादी मोर्चा गठनको घोषणा गर्ने भनेपनि आन्तरिक तयारी नपुगेको भन्दै घोषणा भएको थिएन। सम्भवत : आज या भोलि मोर्चा घोषणा हुने नेताहरुले बताएका छन्। मोर्चामा माओवादी केन्द्र, एकीकृत समाजवादी, जसपा, विप्लव नेतृत्वको नेकपा सहभागी हुने गरी छलफल भइरहेको छ। आइतबार बिहान समाजवादी मोर्चाबारे छलफल गर्न नेकपा माओवादी केन्द्रका अध्यक्ष एवम् प्रधानमन्त्री पुष्पकमल दाहाल प्रचण्ड, एकीकृत समाजवादीका अध्यक्ष माधवकुमार नेपाल, जनता समाजवादीका अध्यक्ष उपेन्द्र यादव, नेकपाका महासचिव नेत्रबहादुर चन्द विप्लब लगायतका नेताहरुबीच बालुवाटारमा छलफल भइरहेको माओवादी केन्द्रका एक नेताले अन्नपूर्णलाई जानकारी दिए। उनीहरुबीचको छलफल पश्चात समाजवादी मोर्चा मोडालिटी, आगामी रणनीति र घोषणालाई अन्तिम रुप दिइने एक नेताले जानकारी दिए। चार दलका शीर्ष नेता छलफलमा जुट्नु अगाडि दोस्रो तहका नेताहरुबीच पनि बिहान छलफल भएको हो। कार्यदलले मोर्चाको अवधारणापत्रको मस्यौदा तयार पारेको छ। यसलाई अन्तिम रूप दिन आज बैठक बोलाइएको हो। समाजवादी मोर्चा बने २७५ सदस्यीय प्रतिनिधि सभामा ५४ सिटसहित तेस्रो निर्णायक शक्ति निर्माण हुनेछ। डा बाबुराम भट्टराई नेतृत्वको नेपाल समाजवादी पार्टी मोर्चामा सहभागी हुने नहुने टुंगो लागेको छैन। आजको बैठकमा भट्टराई सहभागी छैनन्। यता नेपाल कम्युनिष्ट पार्टी (एकीकृत समाजवादी)का उपाध्यक्ष राजेन्द्र पाण्डेले सरकारमा रहेका र सरकार बाहिर रहेका कम्युनिष्ट दलबीच कार्यगत एकता असार ४ गते हुने जानकारी दिए। कम्युनिष्टबीच कार्यगत एकता गर्दै देशको राजनीतिक अस्थिरता रोक्नका लागि मोर्चा गठन गर्न लागिएको हो। उपाध्यक्ष पाण्डेले भने, सरकारमा देखिएको अस्थिरता रोक्न र सबैलाई एकीकृत गरेर अगाडि बढ्न सहज होस् भनेर मोर्चा गठनको पहल एक वर्षअघिदेखि भएको थियो। यता नेकपा एमालेका अध्यक्ष केपी शर्मा ओलीले समाजवादी मोर्चा एमाले विरुद्ध मुकाबिला गर्न बनाउन खोजेको बताएका हुन्। शनिबार एमाले पार्टी कार्यालयमा आयोजित पार्टी प्रवेश गर्ने कार्यक्रमलाई सम्बोधन गर्दै ओलीले माओवादी केन्द्र, एकीकृत समाजवादीसहितका साना दल मिलेर बन्न लागेको समाजवादी मोर्चाको कुनै औचित्य नभएको बताएका हुन् । उनले विपक्षी दल नेकपा एमालेका अध्यक्ष केपी शर्मा ओलीले समाजवादी मोर्चाको कुनै औचित्य नभएको टिप्पणी गरेका छन् । समाजवादी मोर्चा एमालेसँग मुकाबिला गर्न र कांग्रेसलाई तर्साउन बन्न लागेको उनको तर्क छ। ओलीले भने,गठबन्धनले मात्र नपुगेर एउटा समाजवादी मोर्चा चर्चा रहेछ। समाजवादी मोर्चा केकालागि भन्दा एमालेविरुद्ध मुकाबिला गर्नलाई रहेछ। त्यसका दुई वटा उद्देश्य छ एउटा एमालेविरुद्ध मुकाबिला गर्ने र अर्को कांग्रेसलाई तर्साउने, समाजवादी मोर्चा बनाउँ त भनेर।"
एउटाले बिदा गरेको अजयलाई अर्को अस्पतालले बचायो,"राजविराज : उपचारका क्रममा बाँच्न नसक्ने भनी घर फर्काइएका बालक सात महिनापछि निको भएर शुक्रबार घर फर्किएका छन्। घटना हो राजविराजको। राजविराजस्थित छिन्नमस्ता अस्पतालमा सात महिनाको सघन उपचारपछि अग्निसाइर कृष्ण सवरन गाउँपालिका४ का १२ वर्षीय अजय मण्डल घर फर्किएका हुन्। गाउँपालिकाले लिन पठाएको एम्बुलेन्समा राखेर अजयलाई आमा नर्मदा मण्डल र छिमेकी निर्मला खड्काले घर लिएर गए। जापनिज इन्सेफ्लाइटिसका कारण सिकिस्त बिरामी भएपछि बीपी कोइराला स्वास्थ्य विज्ञान प्रतिष्ठान धरान पुर्याइएका बालकलाई अस्पतालले पाँच दिनसम्म उपचार गर्यो, अजयकी आमाले स्मरण गर्दै भनिन्, अन्तमा अस्पतालले बालक बाँच्दैन, खर्च गरेर फाइदा नभएकाले घर लैजानु भन्यो। कात्तिक ७ गते लक्ष्मी पूजाकै दिन बालक बिरामी परेका थिए। अस्पतालले नबाँच्ने भन्दै घर फर्काएको हल्ला सुनेपछि गाउँले सबै उनको मृत्युको भयमा थिए। बालक छटपटिएको, मडारिएको र शिथिल भएको सबैले टुलुटुलु हेर्न बाध्य थिए। आर्थिक रूपले अति विपन्न अजय चार वर्षको हुँदै उनका बुवाको मृत्यु भइसकेको थियो। अजयभन्दा दुई वर्ष कान्छो उनको भाइ राजन छन्। रामप्रसाद मण्डलको क्षयरोगका कारण मृत्यु भएपछि नर्मदाले सहाराका लागि फिरँगीसँग विवाह गरिन्। फिरँगीसँगको सहयात्रा पनि लामो रहेन। एक धुर जमिन पनि नभएकी नर्मदा माँगेर गुजारा चलाउँछिन्। गाउँघरमा चन्दा माँगेर नै उनले छोरा बचाउन धरान लगेकी थिइन्। उक्त अस्पतालले पनि फर्काएपछि निराश भएर पाँचौं दिन छोरासहित उनी घर फर्किन्। बालकको मृत्यु निश्चित भएको ठानी उनको दाहसंस्कारको तयारी थालियो। घर परिवार र छिमेकीमा रुवाबासी मच्चियो। बालक अजयको मृत्यु भएको जानकारी पाएपछि परिवारलाई समवेदना दिन र मृतकप्रति श्रद्धाञ्जलि अर्पण गर्न वडा नम्बर ६ का वडाध्यक्ष तेजनारायण यादव घर पुगे। उनले शरीर चलेको चाल पाएपछि तत्कालै राजविराजस्थित छिन्नमस्ता अस्पताल ल्याए। सो अस्पतालमा कात्तिक १२ गते भर्ना भएका अजय सात महिनाको निरन्तर उपचारपछि अहिले मानिस चिन्ने, सहारामा हिँड्न सक्ने अवस्थामा पुगेका छन्। कुँजो भएर गम्भीर समस्या देखिएपछि अजयलाई अस्पतालले आईसीयू र भेन्टिलेटरमा राखेर उपचार गर्यो। सात महिनामा अस्पताल र औषधिको खर्च १२ लाख रुपैयाँ पुगेको अस्पतालका सञ्चालक शैलेन्द्र मोहन झाले बताए। गाउँपालिकाले भने अहिलेसम्म तीन लाख रुपैयाँ मात्र उपलब्ध गराएको छ। मानवताकै आधारमा उपचार खर्चका लागि ताकेता नगरेको तथा चिकित्सक र नर्सहरूले उपचारलाई निरन्तरता दिएको झाको कथन छ। अग्निसाइर कृष्णसवरन गाउँपालिकाका अधिकांश वडा अध्यक्षहरूको प्रतिबद्धताअनुसार गाउँपालिकाले उपचार खर्च बेहोर्ने विश्वासमा उपचार गरिएको अस्पताल व्यवस्थापकले जनाएको छ। अस्पतालका व्यवस्थापक दीपेन्द्र यादवका अनुसार बालकको परिवारको अवस्था र जनप्रतिनिधिको विश्वासमै उपचार गरिएको हो। उपचारका लागि छिन्नमस्ता अस्पताल भर्ना गर्दा अजयको स्वास्थ्य अवस्था निकै जटिल थियो। बचाउन पनि चुनौतीपूर्ण थियो, श्वासप्रश्वासमा समस्या, हातखुट्टा शिथिल तथा अचेत अवस्थामा थिए, उपचारमा संलग्न डा मुकुन्द देवले भने, सात महिनाको निरन्तर प्रयासपछि अहिले निकै सुधार आएको छ, उनी बोल्न र सहारामा हिँड्डुल गर्न सक्ने अवस्थामा पुगेका छन्। बालकको उपचारमा सबैभन्दा नजिकबाट संलग्न आईसीयू इन्चार्ज अमन चौरसिया पनि उपचारले आश्चर्यजनक परिणाम ल्याएको बताउँछन्। उनका अनुसार केही महिना फिजियोथेरापी गर्न सकेमा राम्रोसँग हिँड्डुल गर्न उनी सक्छन्। बालकको शरीरको सबै भाग चलायमान बनाउन उनलाई फिजियोथेरापी र पोषणयुक्त खाना जरुरी रहेको डा माधव देव बताउँछन्।"
"ताप्लेजुङमा बाढी पहिरो : मेहेलेमा ४ जना बेपत्ता, आङ्खोपमा ३ घर बगायो, दोभान बजार जोखिममा","ताप्लेजुङ : ताप्लेजुङमा पहिरोमा परी ४ जना बेपत्ता भएका छन्। सिदिङ्वा गाउँपालिका६ मेहेलेमा एकै घरका तीन जना र अर्का एकजना बेपत्ता भएका हुन्। मेहेलेको भालुखोपमा गएको पहिरोमा परी स्थानीय यादव बुढाक्षेत्रीको श्रीमती भगिमाया बुडाक्षेत्री, बुहारी सन्ध्या बुढाक्षेत्री र नाति प्रज्वल बुढाक्षेत्री बेपत्ता भएको स्थानीय कमल कडरियाले जानकारी दिए। यादव भने सिरिजङ्गा गाउँपालिकाको पेदाङ गएका थिए। उनका अनुसार भालुखोपकै पहिरोमा परी स्थानीय गणेश तामाङ बेपत्ता भएका छन्। बुवाआमालाई सुरक्षित स्थानमा राख्ने क्रममा उनी भने बेपत्ता भएको बताइएको छ। उनीहरुको खोजी तथा उद्धारका लागि जनशक्ति परिचालन गरिएको ताप्लेजुङका प्रमुख जिल्ला अधिकारी गोमादेवी चेम्जोङले बताइन्। अहिलेपनि अविरल वर्षा भइरहेकाले उद्धारमा भने समस्या भएको छ। आङ्खोपमा ३ घर बगे सिदिङ्वा गाउँपालिका३ आङ्खोपमा ३ वटा घर पहिरोले बगाएको छ। सिदिङ्वा गाउँपालिकाका अध्यक्ष मानबहादुर राईका अनुसार आङ्खोपमा प्रेम सेलिङ, महेश्वर सेलिङ र गणेश सेलिङको घर बगाएको छ। सो घरका मानिसहरु भने भागेर बाँच्न सफल भएको स्थानीय शिक्षक चैतन्य बुढाथोकीले बताए। उनका अनुसार ईङवाखोलामा रहेको पुल तथा हाईड्रो पावरमा समेत क्षति पुगेको छ। दोभान बजार जोखिममा तमोरनदी र मैवाखोलामा बढेको पानीको बहावले नदी तटिय क्षेत्र दोभान बजार जोखिममा परेको छ। दोभान वारीपारी हुने मोटरेवल पुल नजिक गएको पहिरोले सडक अबरुद्ध गरेपछि आठराई त्रिबेणी र मैवाखोला गाउँपालिकातर्फ जाने सडकको सम्पर्क बिच्छेद भएको जिल्ला प्रहरी कार्यालय ताप्लेजुङका प्रहरी प्रमुख(डिएसपी)राजन लिम्बूले जानकारी दिए। सिरिजङ्गा गाउँपालिका४ तेल्लोकस्थित बाघथलामा घरलाई बीचमा पारी गएको पहिरोले बाधथलादेखि गाउँपालिकाको कार्यालयतर्फको क्षेत्र समेतको सम्पर्क बिच्छेद भएको स्थानीय इन्द्र घतानीले जानकारी दिए। उता मेची राजमार्ग अन्र्तगत पाँचथरको हेवाखोलामा रहेको मोटरेबल पुल बगाउँदा ताप्लेजुङ जिल्लाको तराईका जिल्लासँगको सडक सम्पर्क अवरुद्ध भएको छ। यो पनि पढ्नुहोस पाँचथरमा बाढी : ६ जना बेपत्ता, घर बगे, पुल भत्किए"
"पाँचथरमा बाढी : ६ जना बेपत्ता, घर बगे, पुल भत्किए","फिदिम : अविरल वर्षासँगै आएको बाढीले पाँचथरमा ठूलो क्षति भएको छ । बाढीले बगाँउदा हालसम्म ६ जना मानिस बेपत्ता भएका छन् भने ठाँउ ठाँउका पुल बगेका छन् । हेवा खोलामा आएको बाढीमा परेर हिलिहाङ ७ का दिलकुमार तामाङ र फिदिम १० का सन्जोग लोवासहित सहित ६ जना बेपत्ता भएका छन् । बाढीले फिदिम ४ हेवा खोलामा गिटी कुटेर गुजारा चलाँउदै आएका एक, फालेलुङ ३ मा एक र फिदिम ४ माझीटारमा २ गरी ६ जना बेपत्ता भएको जिल्ला प्रहरी कार्यालय पाँचथरका प्रहरी नायब निरीक्षक हरि खतिवडाले जानकारी दिए। बाढीले मेची राजमार्ग अन्तरगत पाँचथर र ताप्लेजुङ जाने बाटोमा पर्ने हेँवा खोला पुल भत्काएको छ । यस्तै फालेलुङ गाउँपालिकाको लुमाङदिन र घुमाउनेमा दुइवटा मोटरएवल र एउटा झोलुङगे पुल बगाएको प्रहरीले जनाएको छ । याङवरक गाउँपालिका ३ र २ मा ठूलो परिमाणमा घर बगाएको भएपनि क्षतिको विवरण यकिन हुन बाँकी रहेको प्रहरीले जनाएको छ ।"
